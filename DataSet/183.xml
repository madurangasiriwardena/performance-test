<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=as0911221</link>
    <topic>මට මව් කිරි පොවන්න ම ඇය ගුරුකමෙන් අස්වුණා</topic>
    <author>සංගීතා වීරරත්න</author>
    <content>මට මව් කිරි පොවන්න ම ඇය ගුරුකමෙන් අස්වුණාකළු ගඟ දිගේ පහුරු පැද ගිය ඒ කාලේගුරු සේවයේ රසකතාමිනිත්තුවක කතාවක්ඔස්ට්‍රේලියානු වෛද්‍යවරු දෙබිඩි දරුවන් වෙන් කළේ පොප් සංගීතය අසමින්ත්‍රිපිටකය ග්‍රන්ථාරූඪ කළ භික්ෂූන් වැඩ විසූ ලෙන් 26 ක් සොයා ගැනේනෙළුම් විලඋපාසකට වඩා උපාසක සිල්වතා උතුම් පුද්ගලයෙකිමා උත්සාහ කරන්නේ මට කළ හැකි උපරිමය කරන්නයිසංගීතා වීරරත්නමගේ තාත්තා චිත්‍රපට අධ්‍යක්‍ෂවරයෙක් වුණාට මාව ඇත්තට ම නිළියක් කෙළේ මගේ අම්මා. ජීවිතයේ බොහෝ දේ ඒ හරහා මට ළඟා වුණා. අම්මගේ ප්‍රායෝගික ඥානය හා මඟ පෙන්වීම නැත්නම් අද මේ රටේ සංගීතා වීරරත්න කියලා කෙනෙක් නෑ... පාණදුර තම පියාගේ පැරැණි නිවසේදී හමුවූ සංගීතා මට එසේ කීවාය.අද වන විට ව්‍යාපාරිකාවක් මාධ්‍ය ආයතනයක ප්‍රධානම පෙළේ කොටස්කාරියක් ද වන ඇය මේ විශේෂාංගයට බෙහෙවින් ම ඇලුම් කළාය. අම්මා පිළිබඳ මතකය අවදි කරන්නට ඇය වෙහෙසුණේ දැඩි ඕනෑකමිනි. ඇය කී බස් නොවළහා එලෙසින් ම ඔබට කියමි.ඩේසි අයිරාංගනී වීරරත්න මගේ අම්මගෙ නම. පාණදුර කේතුමති රෝහලට නුදුරු ද සිල්වා පාරෙ පියාගේ නිවෙසේ අප පුංචි සන්දියේ ඉඳලා හැදුණෙ වැඩුණෙ. අම්මා පිළිබඳ මුල්ම මතකය මතකයට නැඟුණම මට එන්නේ ඒ සුවඳ. ඒක වචනයෙන් විස්තර කරන්න බැරි තරම්. පුංචි දරුවො දුවගෙන ගිහින් අම්මගෙ ඇඟේ දැවැටෙන්නෙ ඒ සුවඳට. මාත් ඒ වගේමයි.ඒක කිරි සුවඳ කියා හඳුන්වන්නත් බෑ. ඒකට කියන්න පුළුවන් එකම වචනය මව් සුවඳ. බඩගින්නට, වේදනාවට, සතුටට, බියට මේ හැම දේටම මා ඒ සුවඳෙ දැවැටී හිටියා. ඒත් අවුරුදු පහ වයසෙදි තමයි මට අම්මගෙ රූපකාය සිතට වැටුණෙ.මෙහෙම දැවැටුණු මට හිටි අඩියෙ අම්මා නැතිවුණ. ඇය ගෙදරින් කොහේදෝ ඈතකට ගිහින්. බොහෝ දිග කාලයකට පස්සෙ මෙන්න! අම්මා ගෙදර ආවා. මගේ තරම් උස බෝනික්කියක් ඇගේ අතේ තිබුණා. ඇය ඒක මගේ අතට දීලා මගේ නළල සිපගත්තා.අම්මා නැතිව සිටි ඒ දිග කාලෙ මොකක්ද කියලා තේරුණෙ කාලයක් ගිහින්. තාත්තා චිත්‍රපටි අධ්‍යක්‍ෂවරයෙක් නිසා එයාට අවශ්‍ය කැමරා ආම්පන්න හා තවත් මොනවාදෝ ගෙනෙන්න ඇය පිටරටක ඉඳලා තියෙන්නෙ. තාත්තා බඳින්න ඉස්සෙල්ලා බ්‍රිතාන්‍ය ගුවන් සේවයේ ගුවන් සේවිකාවක් ලෙස ඇය කාලයක් ම වැඩ කරලා තිබුණු නිසා රටේ ලෝකෙ ගැන ඇය සතු දැනුම ඉහළයි.ලෝකෙ කොයි දීපංකරේක වුණත් ගිහින් හරියට වැඩක් කර ගන්න පුළුවන් ශක්තිය ඇයට තිබුණා. ඒ නිසයි ඇය එහෙ ගියෙ. පුංචි කාලෙ මොන්ටෙසෝරි යන්න අම්මා මාව ලැහැස්ති කරලා කාරයට නංවනවා. අපේ ගෙදර ඉඳන් ශාන්ත ජෝන් ;මාන්ටෙසෝරියට එතරම් දුරක් නෑ. ඒත් ගාලු පාර පැනලයි මේ ගමන යන්නෙ. ටික කාලෙකට පස්සෙ අපේ මොන්ටෙසෝරි ගමන ආයම්මා කෙනෙකුට පැවැරුණා.මාවත් අතින් අල්ලගෙන ආයම්මා උදේට මොන්ටෙසෝරි ගිහින් දවාලට නැවත එනවා. දවසක් ඉක්මනින්ම පෙර පාසල වහලා. හීන් තුෂර කැට එක දෙක වැටෙමින් තිබුණු මොහොතක්. කොටින්ම කාර් එකක බොනට්ටුවක් තරම්වත් මම උස නෑ. මං ගාලු පාර පැනලා කෙළින්ම පාර අයිනෙන් ගෙදරට එන්න ආවා. වැහි බින්දු මගේ ඇඟේ ඉහිරිලා.දන්නා ඇන්ටි කෙනෙක් මගේ ඔළුව පිසදාලා පුංචි ලස්සන කුඩයකුත් අතට දුන්නා. මං ගෙදර ඉදිරිපිටට ආවා විතරයි මට පෙනෙනවා අම්මා පුටුවක වාඩිවෙලා පාර දිහා බලාන උන්නා. මාව දැක්ක ගමන් ඇය හයියෙන් කෑ ගහලා දුවගෙන ආවා. මොකද දුවේ, තනියෙන් ආවෙ කියාගෙන. එදා මට ඇය හොඳටම බැන්නා. ඔයාට පිස්සුද මෙහෙම එන්න. පාරකින් පැනලා.කාර් එකක බොනට්ටුවක් තරම්වත් උස නෑ කියලා. අපව පාසල් ඇරියට අම්මට හිතට හරිම අපහසුවක් තිබිලා තියෙනවා. මේ අය ටොයිලට් ගියාම එහෙ මෙහෙ අතගාලා ජරාව ගාගනීද කියලා කල්පනා කරලා ඇය මේ කටයුත්ත කරවන්නට ගෙදර උදව්වට හිටි කෙනෙක් එවනවා. දවසක් අම්මම මේ වැඩේට මොන්ටෙසෝරි ඇවිත්. බලනකොට මා පෙනෙන්නට නෑ.අම්මා ගුරුවරියන්ගෙන් අහලා තියෙනවා කෝ සංගීතා කියලා. චීචර්ලා කීවලු අනේ හරිම හොඳ ළමයා, ටොයිලට් එකට මේ අලුත් ළමයින් එක්කාසු කරගෙන යන එක එයා හරිම කැමැත්තෙන් කරනවා කියලා. හැබැයි! මං හරිම චණ්ඩි කෙල්ලක්ලු. කොල්ලොත් එක්කත් ගහගන්නවා. අම්මට නඩුවලින් අඩුවකුත් නෑ.ඊට පස්සෙ මං ගියේ කොල්ලුපිටිය මෙතෝදිස්ත විද්‍යාලයට. මාත් අක්කා වන නයනතාරාත් දෙන්නම ඒ විදුහලට ඇතුළු කරගන්න අම්මා ගත් මහන්සිය අපට මතකයි. ඇය පල්ලියෙ පියතුමන්ලාගේ උදව්ව ඇතිව මේ විද්‍යාලෙ ලබාගත්තා. අපේ පියාගෙ තිමති වීරරත්න කියන නමත් ඒකට හේතු වන්න ඇති. අපව බැලේ පන්ති යවන්න, එලකියුෂන්වලට, පාඩම් කටයුතු කරවන්න ඇය පුදුමාකාර විදියට වෙහෙසුණා. පියාගේ කාර්ය බහුලත්වය නිසා එතුමාට අප ගැන වැඩිමනත් සොයන්න ඉඩක් නොලැබුණත් ඒ සියල්ලම කැමැත්තෙන් කළේ අම්මා.තාත්තගෙ ස්ටුඩියෝ වැඩයි, චිත්‍රපටි වැඩයි මේවටත් අම්මා පුළුවන් විදියට උදව් කරනවා. තනියෙන් වැඩ කැරගත්තත් මේවා ඔක්කොම තනියෙන් මං කරන්න ඕනැ කියන කතාව කවරදාවත් කියනවා මං අම්මගෙන් අහලත් නෑ. සමහරවිට තාත්තගෙත් ෂූටිං තියෙන දවස්වල ඒ සියලු දෙනාටම කෑම පිළියෙල කළේ අම්මා. ලොකු කල්දේරම්වල උයලා කෑම පැකට් 300 – 400 බැඳලා යවන වෙලාවන් තිබුණා. ඒත් එයා මේවා කළේ සතුටින්. ඒ වගේම වගකීමකින්.අපේ ගේ ඉස්සරහා තිබුණා ලොකු ජම්බු ගහක්. ගෙදර ඉන්න වෙලාවට මං බොහෝ විට ඉන්නේ මේ ජම්බු ගහේ. මේකට අම්මා හරිම තරහයි. අපේ වත්තෙ වැඩ කළ කෙනෙක් හිටියා. එයාගේ නම ‘පොඩියන්’ එහෙම වෙලාවට අම්මා එයාට කියනවා පිටිපස්සෙ තියෙන කරපිංචා ගහෙන් කෝටුවක් කඩාගෙන එන්න කියලා. මේ කෝටුවලින් කිස් කන්නට පාරක් වැදුණම දවසම රිදෙනවා.ඉතින්! අක්කත් ජම්බු කන්න ගහ යට ඉන්නවා කියලා අම්මා දැන් දෙන්නටම සම්බුව දෙන්න හදන්නෙ. ගහෙන් පැනලා ඉස්සෙල්ලාම ළිඳ වටේ දුවනවා. ඊට පස්සෙ වත්ත වටේ දුවන්නේ. අම්මත් අත් හරින්නෙ නෑ.අපේ පස්සෙන්ම ලුහුබඳිනවා. ඊට පස්සෙ බේරෙන්නට බැරි තැන ගෙදර වහලට නැඟ ගන්නවා. අම්මට කොහොමවත් වහලට නැඟගන්න බෑ. හැබැයි! බහිනකම් අම්මා බලා ඉන්නෙ.මේක හුඟාක් වෙලාවට වෙන්නෙ ගෙදර වැඩවලට උදව් නොකරන විටයි ගස් නඟින විටයි. අපේ අම්මට කොච්චර රසට කෑම උයන්න පුළුවන්ද කියලා මාලනි අක්කලා, රෝසි, සුමනා වගේ අය හොඳට දන්නවා. ඒත් මට අදත් හරියට උයන්න බෑ. හේතුව එදා අම්මට උදව් නොකර දඟ වැඩ කළ නිසයි. වහලට නැංගම ඉතින්? හවස් වෙනකම් ම ඉන්නවා. තාත්තා ගෙදර එනකම්. තාත්තා ගෙදර ආවාම ඉතින් අපි වීරයෝ. තාත්තා අම්මට කෑගහනකොට අපි ඉතින්! බිමට බහිනවා. ඒත් අපේ අම්මා අපට ඒ වගේ දඬුවම් කළේ අපව පිළිවෙළට හදන්න.සමහර වැරැදි කළ වේලාවකදි ඇය වත්තෙ බිම වැටිලා තියෙන ගස්වල කොළ අතින් ඇහිඳින්න කියනවා. ඒවා අතුගාන්න දෙන්නෙ නෑ. සියල්ලම නැවිලා, නැවිලා අහුලන්න ඕනෑ. ඒ දඬුවම්වලින් ඇය අපට උගැන්නුවෙ වෙලාවට වැඩ කිරීම. ගැහැනු දරුවන් ලෙස විනීතව හැදෙන්න කියන එකයි. අම්මගේ මා දකින ඉහළම දේ තමයි ඈ සතු දැනුම. ඇය උසස් පෙළ දක්වා ඉගෙන ගෙන ‘බ්‍රිටිස් එයාර්වේස්’ එකේ වැඩ කරලා තාත්තාව බැන්ඳාට පස්සෙ බුලත්සිංහල ඉස්කෝලෙක ඉංගි‍්‍රසි ගුරුවරියක් ලෙසත් වැඩ කළා. මා ඒ කාලෙ තමයි ලැබිලා තියෙන්නෙ.පුදුමය කියන්නේ මේකයි. ඒ කාලෙ දරුවෙක් ලැබුණම ප්‍රසූත නිවාඩු ලැබෙන්නේ සති දෙකයි. ඉතින්! අම්මා මට කිරි දීලා සති දෙක ගත කරලා නැවත වැඩට යන්න ගිහින්. ගෙදරින් කිරි දීලා ගියත් උදේ 10 විතර වෙනකොට අම්මට දැන් ඉන්න බෑ. දරුවා බඩගින්නෙ කියලා. කිරි පැය කියලා අරගත්තත් බුලත්සිංහල ඉඳලා පාණදුරට එනකොට පැය ඉවරයි. අම්මා කළේ මොකක්ද දන්නවාද? රස්සාවට ආයුබෝවන් කියලා මට කිරි පොවන්නම ගෙදර ආවා. ඊට පස්සෙ කවදාවත් රාජකාරියට වාර්තා කළේ නෑ. තාත්තත් රස්සාව නැති වුණාට දරුවට කිරි දෙන එක වටිනවා කියන මතයෙ දැඩිව හිටියා. අපේ අම්මට ඉතාම හොඳ කියවීමේ පුරුද්දක් තිබුණා. අතීතය ගැනත් ඉතිහාසය ගැනත් වාර්තමානය ගැනත් ඇය නිතරම කියෙව්වා. ඒ දැනුමින් අපට උපහැරණ දාලා කතා කළේ. මටත් නිරායාසයෙන්ම අම්මගෙ මේ කියවීමේ පුරුද්ද කාන්දු වුණා.මගේ ආච්චි ඒ කියන්නෙ අම්මගෙ අම්මා දසසිල් මෑණියක්. අපි ඇදහුවෙ බුද්ධාගම. දර්ශනයක් විදියටත් ඒක සැලකුවා. අපේ අම්මා බෞද්ධ. තාත්තා ක්‍රිස්තියානි. ගෙදර වැඩට හිටියා පොඩියන් හා වල්ලිඅම්මා. ඒ නිසා අපට නත්තල්, වෙසක් විතරක් නොවේ තෛපොන්ගල් පවා තිබුණා. අපි හරිම ආසාවෙන් හිටියා කවුරුන් හරි මුස්ලිම් කෙනෙක් අපට හිටියා නම් අපි ඒකත් ගන්නවා නේද? කියලා.අපේ ගෙදර නිදහස් ආගමිත පරිසරයක් තිබුණා. කැමැති කෙනකුට කැමැති දෙයක් අදහන්න. මම බෞද්ධ වුණත් ගියේ ක්‍රිස්තියානි පාසලකට. තාත්තා ක්‍රිස්තියානි වුණාට අපට වඳින්න තාත්තා බුදු මැදුරක් හදලා දුන්නා. ආච්චි තමයි බුදු පහන තිබ්බෙ. තාත්තා දෙවියන්ට පහන් තිබ්බා. මා හිතන්නේ යේසුස් වහන්සේටයි බුදුන් වහන්සේටයි එක ගෙදරක පහන් පත්තු වුණේ අපේ ගෙදර. ක්‍රිස්තියානි වතාවත් කටයුතුත් මේ ගෙදර තිබුණා.ඒ නිසාම හැම ආගමකටම ජාතියකටම සමාන ගරුත්වයකින් සලකන්න අපට පුරුදුත් වුණා. වැඩක් පටන්ගත්තාම ඒක අවසන් කරනකම් මොන තරම් අභියෝග ආවත් අම්මා ආපස්සට යන්නෙම නෑ. ඒ ගතිගුණය මටත් පිහිටලා තියෙනවා කියලා සමහරුන් කියනවා. ඒත් මං වගේ සිය ගුණයක් වැඩියෙන් අම්මා ළඟ ඒ ස්ථිර අධිෂ්ඨානය නොසැලී තියෙනවා.අපට දක්‍ෂ ගුරුවරු හොයා දෙන්න. ඉංගිරිසි උච්චාරණය හදාගන්න, නැටුම් ක්‍රීඩා උගන්වන්න ඇය පුදුමාකාර මහන්සියක් ගත්තා. කොටින්ම මේ ගෙදර කොටසක් කඩලා හදන්න ගිය වෙලාවෙත් බාසුන්නැහැලා හොයන වැඩේ ඉඳලා අවසන් මොහොත දක්වා ඇය හරියට කැපවීමෙන් වැඩ කළා. තාත්තා කරන්නෙ වියදම් කරන එක විතරයි. අම්මා හැම දවසකම සවස 4 – 6 දක්වා ටියුෂන් ගුරු මහත්මියක් ගෙදරට ගෙනැල්ලා අපට ඉංගි‍්‍රසි හා ගණිතය ආදි විෂයයන් උගන්වනවා.අපේ ජීවිතයේ අමිහිරිම කාලය තමයි මේ වෙලාව. හරියට හතර වෙනකොට ටීචර් එනවා. ගෙදර වැඩ දීපු ඒවා නොකරලා තිබුණොත් එහෙම අපට ගහන්නේ අතේ පිටි අල්ලේ ඇට වල්ලට අඩි කෝදුවෙන්. මේ ඇටෙන් ඇටේට අධිකෝදුවෙන් වදිනකොට හරිම වේදනයි. මාත් අක්කත් ඉතින්! අඬාගෙන ගිහින් අම්මට කියනවා ‘ටීචර් මෙහෙම ගහනවා’ කියලා.අම්මා ඇවිත් ටීචර්ට කියනවා මෙන්න! තවත් වරදක් කරනවා. ගෙදරදි කරන වැඩ නොකළාට ටීචර් ගැහුවා කියලා අම්මටත් කියනවා. මේ ගොල්ලන්ට තව ගහන්න කියලා. ඉතින්! අම්මට කියලත් වැඩක් නැති නිසා අන්තිමට අපට සිද්ධ වුණේ පාඩම් කරන්න හා ගෙදරදි කරන්න දෙන වැඩ හරියටම කරන්නයි.මට මතකයි එක දවසක් රාත්‍රියේ මා බාත්රූම් එකට යන්න යනවිට එකපාරට මගේ කකුල් පණ නැති වුණා. මට ඇවිදින්න බැරි වුණා. දණහිසින් තමයි හිටියෙ. තාත්තා ඒ වෙලාවේ කොහේදෝ ෂූටින්වලට ගිහින් ඇවිත් හොඳටම නිදි. මට යම්තම් අවුරුදු 10 ක් විතර ඇති. අම්මා මාව කරට අරන් දොස්තර ගෙදරට ආවා.දොස්තර ගොඩකන්ද මහත්මයා හිටියේ අපේ නිවෙසට ගෙවල් කීපයකට එහායින්. ඒ නිසා වැඩේ පහසු වුණා. මාසයක් විතර පෞද්ගලික රෝහලක නතර කරලයි මට සනීප වුණේ. මා අදත් දන්නෙ නෑ හැදුණ ලෙඩේ මොකක්ද කියලා. ඒත් අම්මා නිතරම මා ගැන සොයා බලලා යම්තම් ගොඩ දැම්මා. අනෙක එයාගෙ මතකය හරිම තියුණුයි. (අප සමඟ කතිකාවේ යෙදෙන නයනතාරාද මෙය සනාථ කරයි.)නංගි, ෂූටින් ගියාම ඒ හෝටල්වල නොම්මර, අධ්‍යක්ෂවරුන්ගේ ටෙලිෆෝන් නොම්මර, සහාය අධ්‍යක්‍ෂවරුන්ගේ අංක මේ සියල්ලම ඇය කඩපාඩමින් දන්නවා. කිසිම නොම්මරයක් ලියාගෙන නෑ. ධාරණ ශක්තිය ඉහළයි. ඇය කීවාය.අපේ සීයා අම්මගෙ තාත්තා හදිසියෙම මිය ගිය වෙලාවෙ ඇය ක්‍රියා කළේ පුදුමාකාර විදියට. තාත්තා ගෙදර එනකොට සියලු වැඩ සංවිධානය කරලා ඉවරයි. බානි රේමන්ඩ්ලා පවා ගෙදරට ගෙන්වාගෙන කටයුතු කළා. තාත්තගෙ අලුත්ම කෝට් එකක් අන්දලයි සීයාව වැලලුවේ. තාත්තා පස්සෙ කාලෙක හිනාවෙවී කීවා, මගෙ අලුත් ම සූට් එක දාගෙනයි මිනිහා එහෙනම් ගියේ කියලා.මගේ කලා දිවිය පටන් ගත්තේ ලෙස්ටර් මහත්තයාගෙ ‘ගොළු හදවත’ ටෙලි නාට්‍ය එක්කයි.ඊට පස්සේ රෝයි අන්කල්ගේ ‘ඉට්ස් ද මැටර් ටෆ් ටයිම්’ ලැබුණා. මුලින්ම ලෙස්ටර් මහත්තයාට ලිපි ලියලා මේ අවස්ථාව ගත්තේ අම්මා. තාත්තා අධ්‍යක්‍ෂවරයෙක් වුණාට කවදාවත් නිළියක් වෙන්න මට පාර කැපුවෙ නෑ. අම්මා තමයි ඒක කළේ’මේ ලෝකෙ උතුම්ම වස්තුව අම්මා. කොහේ ගියත් මං අම්මට තාත්තට වැඳලයි යන්නෙ. දවසක් අම්මට අසනීප වෙලා කොළඹ එක්තරා පෞද්ගලික රෝහලකට ගෙන ගිය වෙලාව තමයි මගේ ජීවිතයේ බලවත්ම කම්පනීය අවස්ථාව.ඒ වෙලාවෙ මට අනුරුද්ධ ජයසිංහගේ චිත්‍රපටියක ෂූටින් අනුරාධපුරයේ තිබුණා. මගේ අක්කා තමයි අම්මව බලා ගත්තෙ. මං ෂූටිං නැති හැම වෙලාවකම අම්මා ගැන සොයමින් දුරකථනයේම සිටියා. මගේ චිත්‍රපට ජීවිතයේ නිදහසේ කටයුතු කරන්න ලැබුණෙ අවුරුදු 21 ට පස්සෙ. එතෙක් අම්මා මගේ පස්සෙන් සෙවණැල්ල වගේ ආවා. මා ගත් සමහර මෝඩ තීන්දු ඉදිරිපිට ඇය අපට වරද පෙන්වා දුන්නා.අපේ අම්මා ප්‍රායෝගික ඥානයෙන් හරිම ඉහළයි. එයා පුද්ගලයෙක් ගැන කිව්වොත් ඒක හරියටම හරි. මගෙ ජීවිතයේ එක්තරා චිත්‍රපටියක රඟපෑමෙන් පසු මට එල්ලවූ චෝදනා ඉදිරියේ ඇය මගේ වීරවරිය වෙලා මගේ තැවුණු සිත සැනසුවා.එම වැඩිහිටියන්ට පමණයි දර්ශන ගැනීමට වෙනත් නිළියක් යොදවන්න මා අවසර දීම මවගේ කම්පනයට හේතු වුණා. අද වුණත් කටකතා කියන විට ඒවාට එරෙහිව නොසැලී කටයුතු කරන්න ශක්තිය දෙන්නෙ අම්මා.අම්මා කියන්නෙ ලෝකෙ කවරදාවත් වෙනස් නොවන එකම වස්තුවයි. මගේ අම්මගෙන් මා ලබාගත්තේ හරිදේ කිරීම. වෙලාවට වැඩ කිරීම වගේ දේවල්. දන් දීමට බොහොම කැමැතියි. අම්මාගෙන් ප්‍රායෝගික ජීවිත ඥානයත් තාත්තාගෙන් මුදල් පරිපාලනය ව්‍යාපාරික ඥානයත් මට ලැබුණා.සටහන -උපාලි සමරසිංහඡායා -විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=as0911224</link>
    <topic>කළු ගඟ දිගේ පහුරු පැද ගිය ඒ කාලේ</topic>
    <author>ඉනෝකා සමරවික්‍රම</author>
    <content>මට මව් කිරි පොවන්න ම ඇය ගුරුකමෙන් අස්වුණාකළු ගඟ දිගේ පහුරු පැද ගිය ඒ කාලේගුරු සේවයේ රසකතාමිනිත්තුවක කතාවක්ඔස්ට්‍රේලියානු වෛද්‍යවරු දෙබිඩි දරුවන් වෙන් කළේ පොප් සංගීතය අසමින්ත්‍රිපිටකය ග්‍රන්ථාරූඪ කළ භික්ෂූන් වැඩ විසූ ලෙන් 26 ක් සොයා ගැනේනෙළුම් විලඋපාසකට වඩා උපාසක සිල්වතා උතුම් පුද්ගලයෙකිමා උත්සාහ කරන්නේ මට කළ හැකි උපරිමය කරන්නයිඋඩහැරගේ පියදාස පදිංචිව ඉන්නේ කුරුවිට තෙප්පනාව කියන ගමේ. ඉකුත් දවසක අපි ඔහුව මුණගැසුනෙමු. ඔබට සිතේවි මොකක්ද මේ පියදාසගේ තිබෙන විශේෂත්වය කියලා.පියදාස උන්නැහේ උපන්නේ 1927 අවුරුද්දේ. අටදෙනකුගෙන් යුතු පවුලේ ඔහු තුන්වැන්නා. තෙප්පනාව ආණ්ඩුවේ ඉස්කෝලේ ඉගෙනගත්ත පියදාස ඉගෙනීමට දක්ෂයා. ඒත් ආච්චිලා සීයලා කැමැති වුණේ නෑ ඔහුට ඉහළට උගන්වන්න.ඉස්කෝලේ මහත්තයා ගෙදරට ඇවිල්ලා කිව්වත් පියදාස ළමයව ඉස්කෝලේ එවන්න කියලා ඊට කවුරුවත් කැමැති වුණේ නෑ. ඊට පස්සේ පියදාස තාත්තා එක්ක කුඹුරු වැඩවලට ගියා. ගොවිතැන් කළා. පියදාසට අවුරුදු පහළොවක් විතර කාලේ තාත්තා ගහකින් වැටිලා මැරුණා. ඒ එක්කම පියදාසගේ ජීවිතෙත් වෙනස්වුණා.”අම්මට විතරක් නංගිලා මල්ලිලගේ කටයුතු කරන්න බැහැ. මම මල්ලිලා නංගිලා බලාගත්තා අම්මා වතුවල වැඩට ගියා. ලොකු වුණාට පස්සේ මම නොයෙක් දේවල් කළා. නංගිල මල්ලිලා බන්දලා දීල තමයි මම බැන්දේ”පවුල ගොඩගන්න පියදාස උන්නැහේ කරපු නොයෙක් දේවල් අතර විශේෂ දෙයක් තියෙනවා. ඒ නිසාමයි අපි ඔහුව සොයාගෙන ගියෙත්. ඒ තමයි පහුරු රස්සාව.”ඒ කාලේ මේ දැන් වගේ යාන වාහන ලොරි තිබුණේ නැහැ. මොරටුවට ලී ගෙනිච්චේ පහුරු බැඳගෙන. ඒක මේ හිතන තරම් ලේසි පහසු කාරියක් නෙමෙයි. රජයේ අනුමැතිය අරගෙන කුවිතාන්සි එහෙම අරගෙන තමයි ගස් කපලා මොරටු ගෙනියන්නේ. කැලේ කපන ගස් අලි ලව්වා අද්දවනවා. ඊට පස්සේ දිය යට යන බර ලී, උණ ලීවල ගැටගහනවා. පස්රියන් විතර උණ ලී තමයි ගෙනල්ල බඳින්නේ.සැහැල්ලු ලී නිකං පහුරු බඳිනවා. මේ පහුරක පළල අඩි හතක් විතර වෙනවා. දිග අඩි හතළිස් පහක් විතර ඇති. කුරු ගඟේ කෙළවරට ගිහිල්ලා එතැනින් කළු ගඟ දිගේ මොරටුව දක්වා යනවා. මං මේ කියන්නේ එක්දහස් නමසිය හැටගණන්වල. ඒ කාලේ පහුරු දෙකක් විතර ගෙනියන්න රුපියල් එකසිය පහක් විතර ගන්නවා. මට මතකයි අපි ඒ කාලේ පහුරු දොළහ පහළොව බැඳගෙන යනවා.බයක් එහෙම දැනුනේ නැද්ද මාමේ? අපි ඔහුගෙන් විමසුවෙමු.”මොන.. ජීවත්වෙන්නනේ මේ හැම දේම කළේ. හැබැයි ඉතිං ගඟ දිගේ ඒ ගිය ගමන සැනසිලිදායක එකක් නම් නෙමෙයි. ලී එකට තියලා බැඳලා පහුරේ අවලෝට්ටු (හබල දාලා අදින්න හදන එක) වට දාලා අදිනවා.මේ පහුරු හබල් ගහන්න අඩි දහතුනක් විතර දිග හබල් හදාගන්නවා. කළු ගඟේ යනකොට පැණිගල ඇල්ල, නාරගල ඇල්ල, ගෝනපැනිගල ඇල්ල, කොටපොත ඇල්ල කියලා ඇලි හතරක් අහුවෙනවා. මේ ඇලිවල පහුර අරන් යනකොට හොඳ කල්පනාවෙන් යන්න ඕනෑ. කොහොම වුණත් ඇලි පහුකරාට පස්සේ එච්චරම බයක් නැහැ. කළුගඟේ හලාවල් තියෙනවා.හලාව කියන්නේ දිය සුළියට. කළුගඟේ තියෙන තැලුම් ගල් තලාව තියන තැන විශාලයි. මේ යන ගමනෙදි තව උඩුනාවක යටිනාවක දියසුළි දෙක අතරින් යනවා.හුඟක් වෙලාවට කරන්නේ ජම්බල ගෙඩියක් සුද්ද කරලා දිය පහරට දාලා ඒ දිගේ යනවා. සමහර වෙලාවට සුළි කැරකිලා එකට හැප්පෙනවා. එතකොට මහා විශාල ශබ්දයක් එනවා. ඒකට කියන්නේ උම පුපුරනවා කියලා. දිය ඇලි පහුවුනාට පසුව රෑ තිස්සෙත් යනවා.පියදාස උන්නැහේ පහුරේ යනවිට තව කීපදෙනෙක් එකතු කරගනී. දින ගණනාවක් ගඟ දිගේ් යන මේ ගමනේදී ඔවුහු ගෙන යන හාල් තුනපහ එළවළු ආදිය උයා පිහාගනිති.වැස්සෙන් පින්නෙන් බේරීමට උදව් වන්නේ පහුර මත තනා ඇති අඹරාගේ ය. ඇලි සියල්ල පසුකර යන ගමනෙන් පසුව තැලුම්ගල හලාවේ සිට බොල්ගොඩ කලපුව දක්වා හැතැප්ම හයක් පමණ යා යුතුයි. එමෙන්ම ඔවුන් අඟුරුවාතොට මුරපොළේදී ගෙනයන ලී පිළිබඳව සහතිකයක් ද ලබා ගත යුතුය. ඔවුන්ගේ ගමනට කුරු ගඟේ සිට කළු ගඟේ ගොස් මොරටුවට යන්නට දින හයක් පමණ ගතවේ. ඒ කාලයේ හැටියට ගෙනියන පහුරක් විකුණා ගන්නට ලැබෙන්නේ රුපියල් 350ක් වැනි මිලකටය.”අපි මොරටුවෙන් ලී ටික විකුණාගත්තට පස්සේ බස් එකේ නැගලා ගෙදර එනවා. අපේ ඉස්සර කියමනක් තියෙනවා එක පහුරේ තාත්තටයි පුතාටයි යන්න එපා කියලා. එහෙම කියන්නේ එක හේතුවක් උඩ. පහුරේ යන ගමනෙදි ඔය බොල්ගොඩ ගඟ හරියෙදි නොයෙක් දේ සිද්ධ වෙනවා. කලපුවේ ඉස්සෝ කොටු තියෙනවා. අපි ඔවුන්ට ‘හූ’ කියලා කිව්වම එහෙනුත් ‘හූ’ ප්‍රතිචාරයක් ලැබෙනවා.සමහරු මාළු කොටු වහලා තියෙනවා. පොල් අතු පහත් කරනවා. නමුත් සමහරු එහෙම කරන්නේ් නෑ. අපිත් ඉතිං යනවා. එහෙම නැත්නම් කවුරුහරි යනතුරු අර පැළලි පහත් කරනවා. සමහර මාළු කොටුකාරයෝ බනිනවා. රණ්ඩු ඇතිවෙනවා. ඇතැම් මාළු කොටුකාරයෝ එහෙම කරන්නේ ලී ගන්න බලාගෙන. මෙහෙම වෙලාවට ඉතිං උත්තර දෙන්නේ අමුසිංහලෙන්”.පියදාස උන්නැහේ අවුරුදු විස්සක් විසිපහක් පමණම පහුරු රස්සාව කළේය.”ඉස්සර මට කවුරුත් කිව්වේ රබර්වත්තේ ගෙදර පියදාස කියලා. ඒ කාලේ කාටවත් අනවශ්‍ය විදිහට රබර් වවන්න දෙන්නේ නැහැ. මේ ගමේ අපේ තාත්තා රබර් වැව්වා.අපෙ අම්මට අකුරු සාත්තරේ බැහැ. ඒත් බණපොත කියවන්න පුළුවන්. අම්මා අවුරුදු එකසිය හතරක් ජීවත්වුණා. තාත්තගෙ නම විලියොන් සිංඤෝ. අම්මා පිස්සිගේ බාලහාමි. අම්මගෙ වාසගමට එහෙම එන්න ඇත්තේ අම්මලගෙ පරම්පරාවේ කවුරුහරි ඉන්න ඇති පිස්සු හැදුණු කෙනෙක්. කලක් යනකොට ඒක නමට එකතු වෙලා.වයස අවුරුදු අසූ දෙකක් වුවද පියදාස උන්නැහේගේ මතකය නිවැරැදිය. තරුණ කාලයේදී කළ පහුරු රස්සාවට අමතරව එකල සමාජ ආර්ථික වටපිටාව ගැන ද ඔහු බොහෝ දේ කියන්නේය. පියදාස උන්නැහේට සෝමවතී මුණගැසුණේ ගස්කපන්න, අං කොටන් අදින්න අලියා අරගෙන යන ගමනේදි. සෝමවතී මැදගමය. ඔවුන්ගේ ඇයි හොඳයිකම අවසාන වුණේ විවාහයෙනි.දරුවෝ කීදෙනෙක් ඉන්නවද? අපි ඇසුවෙමු.”පහක් ද කොහෙද..” පියදාස උන්නැහේ අපට කියන අතරතුරම”ඈ ඕයි අපිට දරුවෝ කීදෙනක්ද? ගෙතුලට කර පොවා බිරියගෙන් විමසුවේය.”ඔහේට ඉතිං මතක තියෙන එකක්යෑ. ඒ කාලේ ඉතිං පහුරේ ගියා මිසක්. දරුවෝ ඔක්කෝම හතයි. දූලා පහයි පුත්තු දෙන්නයි”ඇය වරද නිවැරැදි කළාය.පහුරු රස්සාවට පමණක් නොව පියදාස ගොක් කලාවට මෙන්ම ශාන්තිකර්ම ආදිය කිරීමට ද දක්ෂය. ගමේ මඟුලක්, පිරිතක් ඇත්නම් පියදාස උන්නැහේගේ ගොක් සැරසිල්ලට විශේෂ ස්ථානයක් ලැබේ. ඔහු ගොක් තොරන් බඳින්නේය. මේ කලා හැකියා අගයනු වස් 2006 වසරේදී කුරුවිට ශාසනාරක්ෂක මණ්ඩලයේ කලා හරසර ප්‍රණාම උලෙළේ දී ඔහු ඇගයීමට ලක්කළේය. පහුරු රස්සාව කරන කාලයේදී සිදුවූ එක් සිද්ධියක් ඔහුට තාමත් මතකය.”වැහැලා ගංවතුර එහෙම ගලලා ගඟ පැහැදිලිව තියෙද්දි තමයි පහුරු යන්නේ. මේ කියන දේ වෙනකොට දෙල්ගහවත්තේ පහුරු පහළොවක් විතර ගියා. මිනිස්සු දහයක් විතර හිටියා. කොහොමෙන් කොහොම හරි දියබරියා වක්කලමට යද්දි ගඟේ වතුර වැඩිවුණා. අපි දවස් අටක් විතර දියබරියා වක්කලමේ හිටියා. අන්තිමට කන්න බොන්න දේවලුත් නැහැ.පහුරේ උණ ලී කපලා වෙනම පහුරක් බැඳගත්තා. පෝරුවදණ්ඩට ගිහිල්ලා පාන්පිටි බුලත් හාල් ආදිය අරගෙන ආවා. දවල්ට රොටී හදනවා. රෑට උයනවා. ඔහොම දවස් කිහිපයක් ම ගතකළා.”ඔහු තරුණයා කාලයේදී හිතු දේ කළ කෙනෙකි. මේ නිසා වූ අකරතැබ්බද එමටය. එදා ඒ සිදුවීමට බිය වුවද අද ඔහු එය පවසන්නේ වීරකමක් ලෙසිනි.”දවසක් අලියෙක් ගෙනාව කොටන් අදින්න. ඌත් හොඳ තරුණ අලියෙක්. ඇත්ගොව්වා හිටියේ ඈතක. මම ගහක් උඩ ඉඳලා අලියගෙ පිටට පැන්නා. අලියා බයවෙච්ච පාර කැලේ ඈතට දිව්වා. මට හරියට බය හිතුණා. මම ඌගෙ කන්දෙක අල්ලගෙන උන්ඩිවෙලා හිටියා. අලියා දිවිල්ල නතර කළේ නැහැ. අන්තිමට මාව බට අකුලක වැදිලා බිමට වැටුණා. අතපය සීරුණා.”පියදාස උන්නැහේ හිනැහෙමින් පවසන්නේය. කාලය වෙනස් වූයේය. ගම දියුණු වුණේය. ගමට අලුත් පාරවල් හැදුණේය. මේ නිසා ලොරි වාහන ගමට ආවේ ගියේය. ඉන්පසුව මොරටුවට ගස් ප්‍රවාහනය කැරුණේ ලොරිවලිනි. පහුරු රස්සාව නැතිව ගියේය. එහෙත් පහුරු රස්සාව කරමින් ජීවිත ගණනාවක් ජීවත්කල ඔහු අතීත මතකයන් අලුත් කරමින් හිඳින්නේය.”මං මගේ නංගිලා මල්ලිලාගේ අනාගතය හැදුවා. මට ඉගෙන ගන්න බැරි වුණාට මගෙ දරුවන්ට ඉගැන්නුවා. අපි ජීවිතේ දුෂ්කර කාලයක් ගෙව්වා. ඒත් අද ආපහු හැරිලා බලනකොට ඒ කාලේ හරිම සුන්දරයි. අපේ ගම හරිම ලස්සනයි.”පියදාස උන්නැහේ අපි සමුගෙන ඒමට පෙර පැවැසුවේය.ඔහු දැන් දවස ගෙවන්නේ ගමේ පොදු යහපත සඳහා කටයුතුª කරමිනි. ඔහු ගමේ පන්සලේ ප්‍රධාන පෙළේ දායකයෙකි. මත්පැනින් තොර ඔහු මනා නිරෝගී සුවයෙන් පසුවන්නේය.”මම යහපත් කල්කිරියාවෙන් ඉන්නේ. අපි හොඳට මහන්සිවෙලා වැඩකරපු අය.” ඔහු තම නිරෝගීභාවයට හේතු දක්වන්නේ එසේය.(විශේෂ ස්තුතිය තෙප්පනාවේ ගුණවර්ධන මහතාට)ඉනෝකා සමරවික්‍රමඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=as0911222</link>
    <topic>ගුරු සේවයේ රසකතා</topic>
    <author>ග්ලැඩිස් ධර්මවර්ධන</author>
    <content>මට මව් කිරි පොවන්න ම ඇය ගුරුකමෙන් අස්වුණාකළු ගඟ දිගේ පහුරු පැද ගිය ඒ කාලේගුරු සේවයේ රසකතාමිනිත්තුවක කතාවක්ඔස්ට්‍රේලියානු වෛද්‍යවරු දෙබිඩි දරුවන් වෙන් කළේ පොප් සංගීතය අසමින්ත්‍රිපිටකය ග්‍රන්ථාරූඪ කළ භික්ෂූන් වැඩ විසූ ලෙන් 26 ක් සොයා ගැනේනෙළුම් විලඋපාසකට වඩා උපාසක සිල්වතා උතුම් පුද්ගලයෙකිමා උත්සාහ කරන්නේ මට කළ හැකි උපරිමය කරන්නයිඒ හැත්තෑව දශකයයි. රූපවාහිනී නොතිබූ එකල චිත්‍ර කතා පත්‍ර බෙහෙවින් ජනප්‍රියව තිබිණ. පාසල් සිසුන් පමණක් නොව වැඩිහිටියෝ ද මේවා ආශාවෙන් කියවූහ.”සිත්තර” පත්‍රය සඳුදා නිකුත් වන අතර, ‘සතුට’ පත්‍රය අඟහරුවාදා නිකුත් වෙයි. එකල එම පාසලේ චිත්‍රකතා පත්‍ර පාසලට ගෙන ඒම තහනම් ව තිබිණි. 9 වැනි ශ්‍රේණියේ සිටි දඟකාර ශිෂ්‍ය කණ්ඩායමක් විදුහල්පතිතුමාට හොරෙන් චිත්‍ර කතා පත්‍ර පාසලට ගෙන ඒමට පුරුදුව සිටියහ.තවමත් තරුණ විය නොඉක්ම වූ ගුරු මහත්මීන් කීපදෙනෙක් ද, මෙම පත්‍ර සිසුන්ගෙන් ඉල්වාගෙන කියවීමට පුරුදුව සිටියහ. දැනට විකාශය වන ටෙලි නාට්‍යයක් වන “ඉතිං ඊට පස්සේ’ චිත්‍ර කථාව සිත්තර පත්‍රයෙන් කියවීමට, සඳුදා වනතුරු සැවොම සිටියේ නොයිවසිල්ලෙනි.සඳුදාවක නිවාඩු ගොස් සිටි ගුරු මහත්මීහු දෙදෙනෙක් සිත්තර පත්‍රයක් සොයාගැනීමට අඟහරුවාදා දින ඉහත කී පංතිය වෙත ගියහ. ඔවුහු “සිත්තර තියෙනවාද?” යි සිසුන් විමසූහ. ඔවුන් “නැහැ” යනුවෙන් පැවසුව ද එක් දඟකාර සිසුවෙක් කීවේ “සතුට” තියනවා යනුවෙනි.එදින අඟහරුවාදා නිසා එය පිළිගත් ගුරු මහත්මීහු එයවත් කියවන්නෙමැයි සිතා,”කෝ දෙන්න” යි කියමින් නතර වූහ.එවිට ඉහත ශිෂ්‍යයා පැවසූයේ, ‘ටීචර් සතුට තියෙන්නෙ හිතේ’ යනුවෙනි.ලජ්ජාවට පත් ගුරු මහත්මීහු ආපසු හැරුණේ ‘යළිත් නම් චිත්‍ර කථා පත්‍ර ඉල්ලන්නට නොයන්නෙමැ’යි යන අදිටනිනි.මීරිගම මැදි විදුහල් සිසුන් නිරතුරුව ඇතුළු වන ගේට්ටුව මීරිගම – පස්යාල බස් මාර්ගය අසල පිහිටියේය. එකල පෞද්ගලික බස් සේවයක් නොතිබිණ. බස් මගීන් හට ලංගම රියැදුරු, කොන්දොස්තර වරුන්ගේ රොස් පරොස් විඳ දරාගැනීමට සිදුවිය. බසයට නැඟීමට නම් අනිවාර්යයෙන් බස් නැවතුමක සිටිය යුතු විය. නැතහොත් මගීන් මහ මඟය.ඉහත විදුහලේ දහවැනි ශ්‍රේණියක සිටි දඟකාර සිසුවකු වූ ඩේවිඩ් මීරිගම නගරයේ සිට පස්යාල දෙසට පාගමනින් පාසල් එමින් සිටියේය. පසුපසින් එන බසයක් දෙස බැලූ හෙතෙම දුවන්නට පටන් ගත්තේය.ඔහු බසයට නැඟීමට උත්සාහ ගන්නේ යැයි කාරුණික රියදුරා සිතන්නට ඇත. ශිෂ්‍යයා පසුකොට ගිය බසය, මැදි විදුහල් ගේට්ටුව ද පසුකොට, බස් නැවතුමෙහි නවතා බලා සිටියේය. ඩේවිඩ් බස් රියැදුරුට අත වනමින් හැරී පාසල දෙසට ගියේය.මගීන්ගේ හාස්‍යයට ද ලක්වූ ඉහත සිද්ධියට සම්බන්ධ රියදුරා තරහයෙන් කිසිවක් මුමුණමින්, රිය පණගන්වා වේගයෙන් යන්නට ගියේය.ග්ලැඩිස් ධර්මවර්ධනමීරිගම</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=as0911223</link>
    <topic>මිනිත්තුවක කතාවක්</topic>
    <author>ගාල්ලේ ටී.කේ.අමරදාස</author>
    <content>මට මව් කිරි පොවන්න ම ඇය ගුරුකමෙන් අස්වුණාකළු ගඟ දිගේ පහුරු පැද ගිය ඒ කාලේගුරු සේවයේ රසකතාමිනිත්තුවක කතාවක්ඔස්ට්‍රේලියානු වෛද්‍යවරු දෙබිඩි දරුවන් වෙන් කළේ පොප් සංගීතය අසමින්ත්‍රිපිටකය ග්‍රන්ථාරූඪ කළ භික්ෂූන් වැඩ විසූ ලෙන් 26 ක් සොයා ගැනේනෙළුම් විලඋපාසකට වඩා උපාසක සිල්වතා උතුම් පුද්ගලයෙකිමා උත්සාහ කරන්නේ මට කළ හැකි උපරිමය කරන්නයිඑක්තරා නගරයක මසුරු ධන කුවේරයෙක් විය. මහලු වියට පත් ඔහු ඔත්පලව ලෙඩ ඇඳට වැටිණි. ඔහු නිතරම කල්පනා කළේ තමාගේ මරණින් පසු දේපළ වස්තුව දමා යන්නට වීම ගැනය. “යනකොට කිසි දෙයක් ගෙනියන්න බැහැ කියනව නේද. මං බලන්නං බැරිද කියලා” ඔහු සිතුවේය.මෙලෙස කල්පනා කළ ඔවුහු සිය මිතුරන් වන පල්ලියේ පූජකවරයාටත් පවුලේ වෛද්‍යවරයාටත් නීතිඥයාටත් වහාම තමා හමුවන ලෙස පණිවිඩයක් යැවීය. මිතුරෝ තිදෙනාම එහි ආහ.”මාව හමුවෙන්න කීවෙ බොහොම වැදගත් කාරණාවකට. මං අදද හෙටද කියන්න බැහැ. මා මළ පසු මගේ මළ සිරුර දැමූ මිනී පෙට්ටිය වළට බානකොට මෙන්න මේ පාර්සල් තුන මගේ වළට දාන්න.” ඔහු පාර්සල් තුන මිතුරන් තිදෙනාට දී පැවැසීය.රුපියල් ලක්ෂ සියය බැගින් පාර්සල් තුනේම වූයේ මුදල්ය. පොරොන්දු පරිදි කටයුතු කරන බවට ප්‍රතිඥා දුන් මිතුරෝ ඔහුගෙන් සමුගෙන ගියහ. ඊට මසකට පමණ පසු ධනකුවේරයා මියගියේය. ඔහුගේ අවසන් කටයුතුවලට සහභාගිවී පොරොන්දු ඉටු කළ මිතුරන් තිදෙනා හවස පල්ලියේදී එකිනෙකා මුණගැසුණහ.”ඔබ ඇත්තටම සල්ලි දැම්මාද?” පෙරකදෝරුවා පූජකවරයාගෙන් ඇහුවේය.”මොකටද බොරු කියන්නෙ. පල්ලියෙ සංවර්ධන කටයුතුවලට ඉතිරි කරගෙන මං වළට දැම්මෙ ලක්ෂ විස්සක් විතරයි.”වෛද්‍යවරයා මෙලෙස කීවේය. “ඔබ දන්නවානේ මං පෞද්ගලික රෝහලක් හදන බව. හිතුවාටත් වඩා මුදලක් එයට වැය කරන්න වෙලා. ඒ වැඩ ටික කරගන්න මුදල් ඉතිරි කරගෙන මං වළට දැම්මෙ ලක්ෂ දහයයි.”අවසානයේදී නීතිඥයා මෙහෙම කිව්වා. “මට මිත්‍රද්‍රෝහී වැඩ කරන්න බැහැ ඒ නිසා ලක්ෂ සියයම මගේ පෞද්ගලික ගිණුමේ තැන්පත් කරලා සම්පූර්ණ මුදලටම ලියලා මං වළට දැම්මෙ චෙක්පතක්. (රීඩර්ස් ඩයිජස්ට් ඇසුරිනි)ගාල්ලේ ටී.කේ.අමරදාසවල්ගම උතුර, මාතර</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=as0911225</link>
    <topic>කළු ගඟ දිගේ පහුරු පැද ගිය ඒ කාලේ</topic>
    <author>සේමාලි කැල්ලපත</author>
    <content>මට මව් කිරි පොවන්න ම ඇය ගුරුකමෙන් අස්වුණාකළු ගඟ දිගේ පහුරු පැද ගිය ඒ කාලේගුරු සේවයේ රසකතාමිනිත්තුවක කතාවක්ඔස්ට්‍රේලියානු වෛද්‍යවරු දෙබිඩි දරුවන් වෙන් කළේ පොප් සංගීතය අසමින්ත්‍රිපිටකය ග්‍රන්ථාරූඪ කළ භික්ෂූන් වැඩ විසූ ලෙන් 26 ක් සොයා ගැනේනෙළුම් විලඋපාසකට වඩා උපාසක සිල්වතා උතුම් පුද්ගලයෙකිමා උත්සාහ කරන්නේ මට කළ හැකි උපරිමය කරන්නයික්‍රිෂ්ණාක්‍රිෂ්ණා සහ ටි‍්‍රෂ්ණා එකම මවු කුසෙන් එකම මොහොතක ඉපදුණත් එකිනෙකා වෙන් නොවූ කුඩා දැරියන් දෙදෙනෙක්. හිසෙන් එකට බද්ධවී සිටි ඔවුන්ගේ දෛවය විසඳුණේ පුදුමාකාර ලෙසින්. බංගලාදේශයේ ඩකා අගනුවර තෙරේසා මවුතුමියගේ රෝහලේ මරණාසන්නව සිටි මේ දැරියන් දෙදෙනා ඔස්ට්‍රේලියානු සහන සේවිකාවක වන ටෙයිරා කෙලී ගේ දෑස් ගැටීමත් සමග ඔවුන්ගේ ජීවිත ගමන විසඳුණා.ක්‍රිෂ්ණා සහ ටි‍්‍රෂ්ණා වෙන් කිරීමට පෙරමීට දෙවසරකට පෙර ඔස්ට්‍රේලියාවේ මෙල්බර්න් නුවර රාජකීය ළමා රෝහලට රැගෙන ආ මේ දැරියන් වෙන් කිරීමේ බාරදූර සැත්කමට වෛද්‍යවරුන් සැලසුම් සකස් කළේ ඔවුන් එරටට ගෙන ආ දා සිටමයි.ජීවිතයත් මරණයත් අතර පැවැති ඒ සැත්කම පසුගිය දා සාර්ථකව අවසන් කෙරුණා. මුලදී වෛද්‍යවරුන් පැය 16 කින් සැත්කම අවසන් කරන්න සැලසුම් කළත් ඒ සඳහා පැය 27 ක් ගතවුණා.දෙහැවිරිදි වියේ පසුවන මේ දැරියන් වෙන් කිරීමේ සැත්කමට වෛද්‍ය විශේෂඥයන් ඇතුළු වෛද්‍ය වෘත්තිකයන් 16 දෙනෙක් සහභාගි වුණා.වරින්වර ආහාර ගනිමින් මාරුවෙන් මාරුවට විවේක ගනිමින් එක දිගට සැත්කමේ නිරත වූ මේ අය වෙහෙස නිවා ගැනීමටත් අවධානයෙන් සිටීම සඳහාත් ශල්‍යාගාරයේ සිටම පොප් සංගීතයට ඇහුම්කන් දුන්නාලු.ඔවුන් මුලදී අනුමාන කළ වේලාව දිග්ගැස්සෙද්දී මුළු වෛද්‍ය කණ්ඩායම ම දැඩි අවධානයකින් යුතුව සැත්කමට මුහුණ දුන්නා. කෙලෙස හෝ අවසානයේ ඔවුන් ගේ උත්සාහය සඵල කරමින් දැරියන් වෙන් වුණා.අද ඔවුන් ජීවිතයේ ප්‍රථම වතාවට ඇඳන් දෙකක දැඩි වෛද්‍ය අවධානය මධ්‍යයේ නිද්‍රාගතව ඉන්නවා. ඔවුන් වෙන් කිරීමෙන් පසු මතු වූ ගැටලු හමුවේ වෛද්‍යවරුන් පවසන්නේ දුෂ්කරම කටයුත්ත ඇත්තේ ඉදිරියට බවයි.චීන දෙබිඩි දරුවෝදැරියන් ශක්තිමත්ව සෞඛ්‍ය සම්පන්නව සිටියත් ඔවුන්ගේ අවයව නියමිත තත්ත්වයට පත් කිරීමේ සැත්කම ඇත්තේ ඉදිරියේදීයි. ඒ සඳහා ද පැය ගණනක් ගතවිය හැකි බව පැවසෙනවා.දැරියන් මෙල්බර්න් නුවර සැත්කමට ලක්වෙද්දී ඩකා නුවර ඔවුන් පෙර සිටි රෝහලේ හෙදියන් මාරුවෙන් මාරුවට මුළු සැත්කම පැවැත්වෙන කාලය පුරාම දැරියන් වෙනුවෙන් යාඥා කළ බව වාර්තා වුණා.ලෝකයේ වෛද්‍ය වෘත්තිකයන් ගේ ජීවිතයේ ලැබෙන සුවිශේෂ අවස්ථාවක් ලෙස මෙවන් සැත්කම් වාර්තා වෙනවා. මේ ආකාරයේ ම වූ තවත් දෙබිඩි දරුවන් දෙදෙනකු වෙන් කිරීමේ සැත්කමක් මේ දිනයේම චීනයේ හුබෙයි ප්‍රාන්තයේ වුහාන් අගනුවර රෝහලකදී සිදු කෙරුණා.මේත් දැරියන් දෙදෙනෙක්. වයස මාස ගණනයි. ඔවුන් දෙදෙනාටම තිබුණේ එකම උකුල් ඇටයක්. තවත් අවයව කීපයක් ම දෙදෙනාට ම පොදු වුණා.වෛද්‍ය වෘත්තිකයන් තිස් තුන් දෙනකු මේ සැත්කම සඳහා පැය 13 ක් ගත කළා. දරුවන් වෙන් කළ පසු ඔවුන්ගේ අවයව ප්‍රතිෂ්ඨාපනය කිරීම ද ඔවුන් අතින් සිදු කෙරුණා.සාමාන්‍යයෙන් දෙබිඩි දරුවන් අතරින් හතරෙන් තුනක් ම බද්ධ වෙන්නේ පපුවෙන් හෝ උදරයෙන් වුණත් මේ දැරියන් බද්ධ වී තිබුණේ උකුල් ඇටයෙන්. එය උපත් මිලියන 200 කින් එකක් තරම් වන විරල අවස්ථාවක් බව වෛද්‍යවරුන් පවසනවා.සේමාලි කැල්ලපත</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=as0911226</link>
    <topic>ත්‍රිපිටකය ග්‍රන්ථාරූඪ කළ භික්ෂූන් වැඩ විසූ ලෙන් 26 ක් සොයා ගැනේ</topic>
    <author>දයා අබේවීර</author>
    <content>මට මව් කිරි පොවන්න ම ඇය ගුරුකමෙන් අස්වුණාකළු ගඟ දිගේ පහුරු පැද ගිය ඒ කාලේගුරු සේවයේ රසකතාමිනිත්තුවක කතාවක්ඔස්ට්‍රේලියානු වෛද්‍යවරු දෙබිඩි දරුවන් වෙන් කළේ පොප් සංගීතය අසමින්ත්‍රිපිටකය ග්‍රන්ථාරූඪ කළ භික්ෂූන් වැඩ විසූ ලෙන් 26 ක් සොයා ගැනේනෙළුම් විලඋපාසකට වඩා උපාසක සිල්වතා උතුම් පුද්ගලයෙකිමා උත්සාහ කරන්නේ මට කළ හැකි උපරිමය කරන්නයිත්‍රිපිටකය ග්‍රන්ථාරූඪ කළ ඓතිහාසික මාතලේ අළුවිහාරයට එම සත් කාර්ය සඳහා වැඩම කළ රහතුන් වහන්සේ වැඩ විසූ බවට සැලකිය හැකි ගල් ලෙන් 25 කට වැඩි ප්‍රමාණයක් අළු විහාර විහාරස්ථානයට යාව පිහිටි කඳුවැටියෙන් සොයා ගැනීමට හැකිවී ඇත.සම්බුද්ධ පරිනිර්වාණයෙන් වසර 454කට පසුව එතෙක් කාලයක් මුඛ පරම්පරාවෙන් පවත්වාගෙන ආ ත්‍රිපිටක බුද්ධ ධර්මය ග්‍රන්ථාරූඪ කිරීම සිදුවූයේ මාතලේ අළුලෙන් විහාරයේදී බව බෞද්ධ ඉතිහාසයේ සඳහන් වේ.අළුවිහාරේ සරණංකර හිමිමේ සඳහා රහතුන් වහන්සේ 500ක් දෙනා සහභාගී වූ බවටත් උන්වහන්සේ තුන් අවුරුදු තුන් මස් තුන් සතියක් මුළුල්ලේ සිදුකළ ග්‍රන්ථාරූඪ කිරීම වෙසක් පුන් පොහෝ දිනයක අවසන් කළ හෙයින් එවකට රට පාලනය කළ වළගම්බා රජතුමාගේ සහාය ඇතිව විශාල උත්සවයක් පැවැත්වූ බවත්, එදා ලක්දිව සියලු විහාරස්ථානවල පහන් පූජා පැවැත්වූ බවත්, විශේෂයෙන් අළුලෙන් විහාරය අවට ප්‍රදේශය පහන් දල්වා ආලෝකමත් කළ බවත් ඉතිහාසයෙහි සඳහන් වේ.මෑතකදී ත්‍රිපිටකය ග්‍රන්ථාරූඪ කළ ස්ථානය වෙනත් තැනකදී බවට මතයක් පළවීම නිසා අළුවිහාර විහාරවාසී අළුවිහාෙරේ සරණංකර හිමියන් විසින් ප්‍රදේශයේ ග්‍රාමනිලධාරි වරයා ඇතුළු ප්‍රදේශවාසීන් සමඟ කළ ගවේෂණයකදී මෙම ගල්ලෙන් සොයා ගැනීමට හැකිවී ඇත.උන්වහන්සේ මේ පිළිබඳව අදහස් පළකරමින් “ත්‍රිපිටකය ග්‍රන්ථාරූඪ කොට ඇත්තේ මාතලේ අළුවිහාරේ අළු ලෙන් විහාරයේදී බවට කිසිදු සැකයක් නැහැ.එදා වළගම්බා රජ දවස සිදුවූ මෙම අසිරිමත් සිද්ධිය උඩු යටිකුරු කිරීමට එක්තරා මතයක් පළකිරීම පුදුම සහගතයි. එදා, රහතුන් වහන්සේ 500ක් දෙනා විහාරස්ථානයට යාව පිහිටි කඳුවැටියේ ඇති ලෙන්වල වැඩ වසා ඇති බව පැහැදිලියි. එම ගල්ලෙන්වල ජලය ඇතුළට රූරා නොබසින ලෙසට කටාරන් කොටා ඇති බව පෙනෙන්නට තිබෙන නිසා ඒවායේ යම් පිරිසක් වාසය කළ බවට සැකයකින් තොරව ඔප්පුවේ.අවට ජනතාවගෙන් ලද තොරතුරු මත අළුවිහාරය වසම බාර ග්‍රාම නිලධාරී රත්වත්තේ මහතා සමඟ දින ගණනාවක් තිස්සේ කළ ගවේෂණයකදී ලෙන් 18ක් ;සායා ගැනීමට හැකිවුණා. ඉන්පසුව ඊට යාව පිහිටි බීරිදෙවෙල කඳුවැටියන් ද තවත් ලෙන් 8ක් සොයා ගැනීමට හැකිවී තිබෙනවා.”මේ නිසා ත්‍රිපිටකය ග්‍රන්ථාරූඪ කළේ අළුවිහාරේ අළු ලෙන් විහාරයේදී බවට යම් යම් කරුණු මත සැකයකින් තොරව ඔප්පු වී ඇති අතර ඊට ඌණ පූර්ණයක් ලෙස එම ඓතිහාසික සිද්ධියට සම්බන්ධ වූ රහතුන් වහන්සේ එම ගල්ලෙන් හි වැඩ වාසය කළ බවට සැලකිය හැකියි.”ගල්ලෙනක්මෙහි ඇතැම් ලෙන්හි 100කට පමණ කරදරයකින් තොරව වාසය කරන්නට ඉඩකඩ ඇති අතර විවේකී අවස්ථාවලදී භික්ෂූන් විදර්ශනා වඩමින් භාවනානුයෝගීව කල්ගත කරන්නට ඇතැයි විශ්වාස කළ හැකිය.අළුවිහාර විහාරස්ථානයට කිට්ටු ස්ථානයක පිහිටි ‘රාජාංගනය’ නමැති දැලිවල ඔයේ විශාල ගල්ලෙනක් අසල ඇති නිල්වලට බසින්නට ගලේ පඩිපෙළක් කොටා ඇති අතර රහතුන් වහන්සේ ස්නානය සඳහා එම ස්ථානයට පැමිණ ඇති බව ජනප්‍රවාදයෙන් පැවසේ.එම ගම් ප්‍රදේශය ‘රහතුන් හැදූ තොට’ රහත්තොට වී අද වන විට රත්තොට බවට පත්වී ඇතැයි ද කියැවේ.මාතලේ අළුවිහාරයේ අළු ලෙන් විහාරයේදී සිදු කළ ධර්ම සංගායනාව 5 වැනි සංගායනාව ලෙස බෞද්ධ ඉතිහාසයේ සඳහන්ය.සම්බුද්ධ පරිනිර්වාණයෙන් තුන් මසකට පසුව (ඉන්දියාවේ) ජම්බුදීපයෙහි අජාසත්ත රජතුමාගේ අනුග්‍රහයෙන් හා මහාකාශ්‍යප හිමියන්ගේ ප්‍රධානත්වයෙන් පැවැත්වූ සංගායනාව ප්‍රථම සංගායනාව ලෙස දැක්වේ.ඉන්පසුව කටවහරින්ම පවත්වාගෙන ආ බුදුදහම හා ධර්ම විනය ආනන්ද තෙරුන් වහන්සේ විසින් අනිකුත් සංඝයා වහන්සේට සජ්ඣායනා කොට ඇත. බුදුන්වහන්සේගේ අග්‍ර උපස්ථායක වරයා වූ ආනන්ද හිමියෝ මුල සිටම පිරිනිවන් පානා අවස්ථාව දක්වාම බුදුන් වහන්සේ ළඟින්ම සිටි නිසා පළමුවැනි ධර්ම සංගායනාවේ විනය සජ්ඣායනා කිරීමේ වගකීම පැවරි තිබිණ.ආනන්ද හිමියන් සජ්ඣායනා කළ ධර්ම විනය රැස්ව සිටි මහා සංඝරත්නය සිත්හි ධාරණය කරගත් අතර බුදුරජාණන් වහන්සේගෙන් විනය පිළිබඳ අග්‍ර තනතුර හිමිකරගෙන සිටි උපාලි මහ තෙරුන් වහන්සේ හා ආනන්ද මහ තෙරුන් වහන්සේගේ සිට පරම්පරාවෙන් පරම්පරාවට කටවහරින් ගෙන ආ බුදු දහම දෙවැනි වරට සජ්ඣායනා කිරීම විශාලා නුවර දී සම්බුද්ධ පරිනිර්වාණයෙන් සිය වසරකට පසුව කාලාශෝක රජතුමාගේ අනුග්‍රහයෙන් සබ්බකාමී මහරහතුන් වහන්සේගේ ප්‍රධානත්වයෙන් සිදුකරන ලදී. එය දෙවැනි ධර්ම සංගායනාව ලෙස සැලකේ.මෙහිදී ථේරවාදී බුදු දහම එලෙසින්ම තහවුරු කරගත් අතර සම්බුද්ධ පරිනිර්වාණයෙන් 235 වසරකට පසුව ඇතිවූ ශාසන අර්බුදයක් නිසා පැලලුප් නුවර ධර්මාශෝක රජතුමාගේ අනුග්‍රහයෙන් මොග්ගලී පුත්ත තිස්ස මහ රහතන් වහන්සේගේ ප්‍රධානත්වයෙන් තෙවැනි ධර්ම සංගායනාව පවත්වා මුලින් සම්මත වූ ථේරවාදී බුදු දහම එලෙසින් ම අනුමත කරගන ඇත.මෙසේ සංගායනා තුනකින් සම්මතවූ බුදුදහම ඊට වසරකට පසුව සිරිලකට වැඩිය මිහිඳු හිමියන් වෙතින් අර්ථ කථා සහිතව දැන උගෙන ධාරණේ කරගත් අරිට්ඨ මහරහතුන් වහන්සේ ප්‍රධාන සිංහල භික්ෂු සමූහයා මෙරටින් බිහිවූ අතර වැඩි කලක් යෑමට පෙර දෙවැනි පෑතිස් රජතුමාගේ අනුග්‍රහය ලබාගෙන මිහිඳු මා හිමිපාණන් ඉදිරියේ දී බුද්ධ පරිනිර්වාණයෙන් පසුව පැවැත්වූ සිව්වැනි ධර්ම සංගායනාව ශ්‍රී ලංකාවේ අනුරාධපුරයේදී පවත්වන ලදී.කටාරම් කෙටූ විශාල ගල්ලෙනක්ඉන් පසුව වසර 218ක කාලයක් කටවහරින් බුදුදහම පවත්වාගෙන ආ අතර වලගම්බා රජතුමාගේ පාලන සමයේ දී ශාසන ඉතිහාසයේ අර්බුදකාරී තත්ත්වයක් පැනනැඟීමත්, වසර 12ක කාලයක් පැවැති බැමිණිතියා සාය නම් වූ දුර්භික්ෂය නිසා බුදුසසුනට මහත් බලපෑමක් එල්ලවීම නිසා මෙතෙක් කාලයක්ම කට වහරින් පවත්වාගෙන ආ බුදුදහම විනාශ වී යෑමට ඉඩ නොදී පවත්වාගෙන යෑම සඳහා ධර්ම සංගායනාවක් පැවැත්වීමටත් ධර්ම විනය ග්‍රන්ථාරූඪ කිරීමටත් මහා සංඝයා වහන්සේ තීරණය කළහ.එම තීරණයත් සමඟ ත්‍රිපිටකය ග්‍රන්ථාරූඪ කිරීම කල්ගියේ ඉඩකඩ ඇති ස්ථානයක් සොයා ගැනීමේ අපහසුව නිසාය.පසුව ඒ සඳහා ඉඩකඩ ඇති ස්ථානයක් ලෙස මාතලේ අළුලෙන් විහාරය තෝරාගෙන ඇත්තේ රහතුන් වහන්සේට පහසුකම් සැලසිය හැකි ලෙන් රාශියක් තිබූ නිසාය.ඒ අනුව අනුරාධපුරයේ ථූපාරාමවාසී (තුන්තගත්ත) තිස්ස මහා ස්ථවිර ප්‍රමුඛ තෝරාගත් ත්‍රිපිටක ධාරී රහතුන් වහන්සේ 500ක් දෙනා මාතලේ බාරව සිටි ජනපද අධිපති මන්ත්‍රීවරයාගේ අනුග්‍රහය ලබා ගෙන ත්‍රිපිටකය ග්‍රන්ථාරූඪ කරන ලද බව පැවසේ.දඹදෙනි යුගයට අයත් “පූජාවලියේ” ගම්පොල යුගයට අයත් “නිකාය සංග්‍රහයේ” ශාසනික හා අප්‍රකට තොරතුරු රැසක් ඉදිරිපත් කරන මහනුවර යුගයට අයත් ‘අස්ගිරි තල්පතේ’ සඳහන් කරුණු අනුව ත්‍රිපිටකය ග්‍රන්ථාරූඪ කිරීම සිදුකළේ මාතලේ අළුවිහාරේ පිහිටි අළු ලෙන් විහාරයේදී බව නිසැකවම කිව හැකි බව අළුවිහාරේ සරණංකර හිමියෝ වැඩිදුරටත් පැවසූහ.මේ සම්බන්ධයෙන් කළ විමසුම කදී මාතලේ දිසා ලේකම් ගාමිණී සෙනෙවිරත්න මහතා ‘දැනට සොයාගෙන ඇතැයි කියන ලෙන් පිළිබඳව සොයා බලා වාර්තාවක් සපයන ලෙස සංස්කෘතික අංශයට දැන්වීමෙන් අනතුරුව ඔවුන් කණ්ඩායමක් අළුවිහාරයේ කඳුමුදුනට ගොස් කළ විමර්ශනය අනුව පුරාවිද්‍යා දෙපාර්තමේන්තුවට දන්වා යවා ඇති බවත්, එම දෙපාර්තමේන්තුව නුදුරේ දිනකදී පැමිණ ඒ ගැන සොයා බලනු ඇතැයි ද පැවැසීය.(ඓතිහාසික තොරතුරු “ඓතිහාසික මාතලේ” කෘතියෙනි.)දයා අබේවීර(මාතලේ සමූහ)</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=as0911227</link>
    <topic>නෙළුම් විල</topic>
    <author/>
    <content>මට මව් කිරි පොවන්න ම ඇය ගුරුකමෙන් අස්වුණාකළු ගඟ දිගේ පහුරු පැද ගිය ඒ කාලේගුරු සේවයේ රසකතාමිනිත්තුවක කතාවක්ඔස්ට්‍රේලියානු වෛද්‍යවරු දෙබිඩි දරුවන් වෙන් කළේ පොප් සංගීතය අසමින්ත්‍රිපිටකය ග්‍රන්ථාරූඪ කළ භික්ෂූන් වැඩ විසූ ලෙන් 26 ක් සොයා ගැනේනෙළුම් විලඋපාසකට වඩා උපාසක සිල්වතා උතුම් පුද්ගලයෙකිමා උත්සාහ කරන්නේ මට කළ හැකි උපරිමය කරන්නයිගුණසිංහ හෙට්ටිආරච්චිහැම මසක ම වැටුප් දින කිරිබත්ගොඩ නගරයේ පදික වේදිකාවේ සිටින කුඩා දරුවකුට රස අහර මුලක් රැගෙන දීම මගේ සිරිතකි.ගිය මස වැටුපින් ද ඒ සිරිත ඉටු කළෙමි.සිත සතුටින් පිරිණ. මම ඒ සතුටු සිතින් ම බස් නැවතුමට පිය මැන බසයක් එනතුරු සිටියෙමි. ටිකකින් මා නෙත දිව ගියේ අනපේක්ෂිත දසුනක් වෙතය.මා රස අහර මුල දුන් දරුවා හඬමින් සිය මව යැයි සිතිය හැකි කතක සමඟ පදික වේදිකාවේ ඉදිරියට යමින් සිටියේ ය. මා දරුවාට දුන් රස අහර මුල මව අතෙහි විය.මව නතර වූයේ පදික වේදිකාවේ සිඟමන් යදිමින් සිටි පවුලක් ළඟය. එතැන දරුවෙක් ද සිටියේ ය. අර මුලෙන් රසකැවිල්ලක් ගත් මව එය ආගන්තුක දරුවාට දුන්නාය.සිවු වසරක් සරසවියේ නොයෙක් ගුරුවරුන් ඇසුරෙහි මම උගත්තෙමි. එහෙත් මේ දිළිඳු මව මට කියාදුන් පාඩම නම් කිසිදා අමතක නොවේ.ඇය ඒ ආදර්ශය දුන්නේ තම දරුවාට විය හැකිය. නමුත් ඇය වක්‍රව මට ද ගුරුවරියක වූවාය. කැලණියේ, දළුගම්ගොඩ, මානෙල් සේනාධීර මෙනෙවිය විසින් යොමු කරන ලද ලිපියක් ඇසුරිනි.දේශීය වෛද්‍ය විද්‍යායතනයක ඉගෙනුම ලබන යොවුන් දියණියක්මි.ගම් පෙදෙස වයඹ පළාතේ දුෂ්කර වූවකි. පවුල විශාල ය. අට දෙනෙකි. මාපියෝ ගොවිතැන හා කුලී වැඩ කරමින් පවුල් බර අදිති.මට බාල සොයුරු සොයුරියෝ පාසල් යති. මට එක් වසරකින් වැඩි මහලු සොයුරාට ද සාර්ථක ජීවන මාර්ගයක් නැත.අප වෙසෙන්නේ කටුමැටියෙන් තැනූ, අතු සෙවිළි කළ, බිමට ගොම මැටි පිරිමැදි පැල්පතක ය. අප සියල්ලන්ට ම නිදා ගැනීමට ඇත්තේ එක ම කුටියකි. එය වසා ගැනීමට දොරක් පවා නැත. වල් අලින් කඩා වදින බැවින් හරි හමන් නින්දක් ද නැත.මේ පැල්පත පිහිටි ඉඩම සඟ සතු වූවකි. එය මීට වසර විසි පහකට පෙර ගොවිතැන් කටයුතු පිණිස ලැබුණකි.ඔබ පැමිණ බැලුවහොත් එය නිවෙසක් නොව නරා වළක් බව දැනෙනු ඇත. එය අලුත්වැඩියා කර ගැනීමට හෝ ළිඳක් වැසිකිළිවලක් කපා ගැනීමට හෝ අපට අවසර නැත.මා ඉගෙනුම් කටයුතු කරගෙන යන්නේ ලෝකයා ගෙන් මේ තත්ත්වය වසං කර ගනිමිනි. මා වැනි යෞවනියක කොපමණ මානසික පීඩාවක පසුවනවා ද යන්න හිතා ගැනීම සංවේදී හිතකට අමාරු නොවේ.මෑතකදී මගේ පිය පාර්ශ්වයෙන් ම’පියාට කුඩා ඉඩම් කොටසක් ලැබිණ. එහි ගෙයකට අත්තිවාරම දමනු පිණිස අපි ඥාතියකු ගෙන් ණයක් ගෙන කළුගල් ටිකක් ගෙනැවිත් බෑවෙමු. දැන් එය ද කැලෑවෙන් යටවෙමින් තිබේ. හම්බ කරන දෙය අට දෙනකු ගේ කුස් පිරවීමට වැය වන කල මොන ගෙවල් හැදිලි ද?මා ඉගෙන ගත්තේ බොහෝ ආර්ථික අපහසුතා මධ්‍යයේ ය. පහේ ශිෂ්‍යත්වය ඉහළින් සමත්ව වයඹ පළාතේ උසස් විද්‍යාලයකට ඇතුළුවීමේ වරම ලදිමි. එහි උසස් පෙළ දක්වා ඉගෙන නොයෙක් අංශවලින් හැකියාව පෙන්වීමි. මා වෛද්‍ය ශිෂ්‍යාවක ලෙස අනාගත දිවියේ පදනම ගොඩනඟා ගනිමින් සිටින්නේ මහත් දුක් අනුභව කරමිනි.මගේ ඉගෙනුම් කටයුතු අවසන් වන්නේ තවත් සිවු වසරකිනි. ඉන් පසු රැකියාවක් ලැබ මුදලක් අතට ගැනීමට තවත් කාලයක් යයි. එතෙක් කල් මේ දුක ඉසිලිය හැකි නොවේ.එබැවින් මේ දහම් දිවයිනේ තවමත් වසන ළෙයි පපු කම් ඇති උතුම් මිනිසුනට මෙසේ ආයාචනා කරමි.‘මහත්වරුනි, නෝනාවරුනි ඔබට හැකි නම්, හැකි පමණින් අපට නිවහනක් තනා ගැනීමට පිළිසරණ වන්න. එය මහා පුණ්‍යකර්මයකි!වයඹ පළාතේ වෛද්‍ය ශිෂ්‍යාවක විසින් යොමු කරන ලද ලිපියක් ඇසුරිනි. අනන්‍යතාව සඟවා තබන ලෙස ඇය ඉල්ලා ඇති බැවින් ඇයට ආධාර කිරීමට කැමැති අයට පමණක් ‘නෙළුම්විල’ අමතා ඇගේ තොරතුරු ලබා ගත හැකි ය. (2429265 අංකය ඔස්සේ සිළුමිණ කර්තෘ මණ්ඩලයේ සේමාලි මහත්මිය අමතන්න)වැල්ලවාය පැත්තේ දුෂ්කර ගමක පාසල් දරුවකු අසල්වැසි ගෙදරක රූපවාහිනිය නරඹා එන අතර අලියකු ගේ පහර දීමට ලක්ව අමාරුවෙන් ජීවිතය බේරා ගත් බව ටික කලකට පෙර මම පුවත්පතක දුටුවෙමි.තමා කෙතරම් දිළිඳු වුව ද කෙදිනක හෝ රූපවාහිනියක් ගෙදරට ගෙනැ’විත් නැරඹීමේ ආසාවෙන් සිටින බව දරුවා කියා තිබිණි.මම ඉන් කම්පාවට පත් වීමි. එය විටින් විට ම’සිතට වද දුන්නේ ය.අද මම අමතර රූපවාහිනියක හිමිකරුවෙක්මි. එය අර දරුවාට ලබා දෙන්නට මට සිතෙයි.පාසල් දරුවකු ගේ අධ්‍යාපනයට රූපවාහිනියකින් කෙතරම් උපකාරයක් ලැබේ ද යන්න ගැටලුවක් වුව ද පිටිසරබද අර දරුවා ගේ අහිංසක අපේක්ෂාව මල් ඵල ගැන්වීමට උපකාර වීම මගේ යුතුකමක් කොට සලකමි.ඒ දරුවා සොයා ගැනීම අපහසු වුවහොත් ඊට සමාන වෙනත් දරුවකුට වුව එය දීමට මම කැමැත්තෙමි.  අනන්‍යතාව හෙළි කිරීමට අකමැති සිළුමිණ පාඨකයකු විසින් යොමු කරන ලද ලිපියක් ඇසුරිනි.වැල්ලවායේ අදාළ දරුවාට හෝ එබඳු දුෂ්කර පෙදෙසක දරුවකුට ඉදිරිපත් විය හැකි ය. කරුණාකර ඔබේ ලිපි නෙළුම්විලේ පහතින් පළවන ලිපිනයට යොමු කරන්න. ලිපි ලැබුණ පසු එම අදාළ මහතාට යොමු කරනු ලැබේ.ඉකුත් දිනෙක නාවින්නේ පෞද්ගලික රෝහලක ප්‍රධාන විදුලි පුවරුවේ ගින්නක් පැනනැංගේය.ගින්න පැතිරෙති’යි බියපත් බොහෝ දෙනා වහ වහා පිටතට පැනගන්නට වූහ. එහෙත් එක් යෞවනයකුගේ හිත ගියේ පැන යෑමට නොව ගින්න නිවීමේ මං සොයනු පිණිස ය.ගිනි නිවීමේ උපකරණය ද ඒ කිට්ටුව ම විය. හේ වහා එය ගලවා ගෙන ඇවිලෙමින් තිබූ ගින්න මැඬ පැවැත්වීය.ගින්න නිවී ගියේය. සිදුවන්නට තිබූ මහත් ව්‍යසනයකින් ගොඩනැඟිල්ල බේරාගත හැකි විය.මධුක ලක්මාල්! වීරයා ඔබය. තවමත් නව යොවුන් වියේ පසුවන ඔබ සැබෑ වීරයෙකි. සමාජයට ආදර්ශයකි. සම්මානයට පාත්‍ර විය යුත්තෙකි.ඔබ යෙහෙන් වැජඹේවා!  මහරගම, නාවින්නේ සුනිල් සාන්ත මහතා විසින් යොමු කරන ලද ලිපියක් ඇසුරිනි.ඩක් ඩක් ඩකස්!’බන්ධනාගාර රෝහල් ගේට්ටු නිලධාරියා ගේ අවධානය යොමු කරනු රිසියෙන් මම එතැන වූ ටකය ඇද්දෙමි.‘මොකද මනුස්සයො දොර කඩන්ඩද හදන්නෙ? එක පාරක් තට්ටු කළා ම ඇති. මට හොඳට කන් ඇහෙනවා’ තර්ජනාංගුලිය දැක මම පස්සට පැන්නෙමි.‘සර්ට මාව අදුරන්න බැරුව ඇති. මං තමයි ඩෙන්ටල් එකේ දත් නෝනගෙ පාටි කාරය.’ ගිය මාසෙයි මං නිදහස් වෙලා ගියේ. මට දැන් දොස්තර නෝනට ටිකක් කතා කරන්න පුළුවන් ද?’ මම ඇසීමි.‘කතා කරන්න නං පුළුවං. පරණ දත් දොස්තර නෝන ගිය සතියෙ මාරු වෙලා ගියා! දැන් ඉන්නෙ අලුත් නෝන කෙනෙක්. අඩෙ අප්ප! මේ සිරිපාල නේද? මට අඳුරගන්න බැරි වුණනෙ. කලිසං කමිස ගහල! දිලිසෙන සපත්තු දාල!’ ඔහු මා හඳුනා ගත්තේ ය.එහෙත් මාරු වී ගිය දොස්තර නෝනා හමුවිය නොහැකි විය.නොකළ වරදකට තුන් වසරක් හිරබත් කෑ මම අවසන් වසරේ බන්ධනාගාර රෝහලේ දන්ත ශල්‍යාගාරයේ සහායක උපස්ථායකයකු ලෙස වැඩ කළෙමි. ඒ කාලය තුළ මා අත්විඳි දන්ත ශල්‍ය වෛද්‍යවරිය ගේ යහගුණ ගැන සටහනක් නෙළුම්විලේ වත් ලිවිය යුතු යැයි මට සිතිණ.ඇය වෛද්‍ය වෘත්තියට ආභරණයකි. වැලිකඩ බන්ධනාගාරයේ තාප්පයේ ලියා ඇති ‘සිරකරුවෝත් මනුෂ්‍යයෝය’ යන වැකිය ඇය බඳු උතුමන් නිසා ම ප්‍රායෝගික වෙයි.ඇය නිතර උත්සාහ කළේ හැකි තරම් දත ආරක්ෂා කර දීමට ය. සිරකරු දත ගලවා දමන්නැයි ඉල්ලා සිටිය ද දත යම් පමණ හොඳ නම් ඊට පිරවුමක් දමා කෙටි කලක් හෝ දත ආරක්ෂා කර දීම තම වගකීම බව ඇය සිතුවා ය.ප්‍රතිකර්මයෙන් පසු දත් ආරක්ෂා කර ගනු පිණිස දත් මදින ආකාරය කියා දෙන ඇය අවසානයේ දත් බුරුසුවක් ද තෑගි කරයි.මහර බන්ධනාගාර දන්ත ශල්‍යාගාරයෙන් මාරු වී ගිය වෛද්‍යතුමියනි ඔබට නිරෝගී සුව අත්වේවා!  මහර බන්ධනාගාරයේ කලක් සිරකරුවකු ව සිට පසුව නිදහස් ව ගිය පුරවැසියකු විසින් යොමු කරන ලද ලිපියක් ඇසුරිනි. අනන්‍යතාව සඟවා තබන ලෙස ඉල්ලා ඇත.අප නිවෙසෙහි සිට මහ පාරට යෑමට ඇත්තේ දෙපසින් කම්බි ගසන ලද යාරයක තරම් පටු පාරකි. මපියාණන් ගේ් මෘත දේහය ඒ පටු පාර ඔස්සේ ගෙන යෑමට මහත් වෙහෙසක් දැරීමට සිදු විය.දිනක් මගේ අසල්වැසියා තම වැට ප්‍රතිසංස්කරණය කරමින් සිටිනු දුටු මම ඔහු කරා ගොස් නිවෙසට ත්‍රිරෝද රියක් ගැනීමට හැකි වන සේ පාර පළල් කර ගැනීමට උදවු කරන ලෙස ඉල්ලා සිටියෙමි.“ඔයා නොකීවට මං එදා ඒ කරදරේ අත්වින්ද! ඔයාට පාර පළල් කරගන්න ඉඩක් දෙන්නයි මං හිතාගෙන ඉන්නේ ඔහු කීවේය.අනතුරුව ඔහු පාර අඩි 6 1/2 ක් වන සේ මැන සිය මායිම පස්සට ගත්තේ ය.මට දුන් බිම් තීරුවට කොපමණ මුදලක් ගෙවිය යුතු දැයි මම ඔහු ගෙන් විමසීමි.එදා වෙච්ච දේ මට දැනුණෙ මට වෙච්ච දෙයක් වගේ. මට සල්ලි එපා. මේක තෑග්ගක්. අපි කවුරුත් මේව අරගෙන යන්නෙ නෑ. අපට අන්තිමට හතර රියන විතරයි. අපේ අසල්වැසිකම ඔක්කොටම වැඩිය වටිනවා” ඔහු කීවේය.ඉන්පසු මගේ මෑණියන් ගේ මෘත දේහය පහසුවෙන් ගෙන යෑමට අපට හැකි විය.මගේ අසල්වැසි රණවිරු පද්මසිරි මහතාණනි, ඔබ ගේ මානව දයාව ශ්‍රේෂ්ඨ ය.ඔබට ද, සැමට ද යහපත සැලසේවා!  අම්බලන්ගොඩ, ගොඩහේනේ, ඩබ්.ඒ. ධනසිරි මහතා විසින් යොමු කරන ලද ලිපියක් ඇසුරිනි.නව නිවෙසකි. එහි වෙසෙන්නේ තරුණ මවත්, තරුණ පියාත්, සිඟිති පුතුත් පමණි. සතියේ දිනවල තරුණ මාපියෝ වැඩට යති. සිඟිති පුතු ගෙදර ‘තනි’ වෙයි.සැබැවින් ම ‘තනි’ වීමක් නම් නැත. මහ ගෙදර ආච්චිත්, සීයාත් පැමිණ මුනුබුරා බාර ගනිති.පුංචි මුනුබුරා ද ආච්චිටත්, සීයාටත් ළෙන්ගතු ය. වැඩිහිටි දෙපළ ඔහු දවස පුරා රැක බලා ගන්නේ, කවන්නේ - පොවන්නේ, නාවන්නේ, කෙළි කවට බස් දොඩන්නේ උතුරා ගිය සෙනෙහසිනි.පුංචි මුනුබුරා ගේ පළමු උපන් දිනය එළඹියේ ය. ඒ වෙනුවෙන් මාපියෝ පුංචි උපන් දින සාදයක් පැවැත්වූහ. සාදයට යාබද නිවෙස්හි කුඩා දරුවෝ කිහිප දෙනෙක් ඇරියුම් ලැබ සිටියහ.කේක් ගෙඩියක් කැපිණ. සංග්‍රහයක් පැවැත්විණි. පින්තූර ගැනිණ.ආච්චිත් සීයාත් පසෙකට වී බලා සිටියහ.එදින රැයේ සීයා ගේ දින පොතෙහි මෙසේ ලියැවිණ.“පුංචි මුනුබුරා ගේ පළමු උපන් දිනය අදයි. පුංචි දරුවො පිරිසක් ආව. කේක් කැපුව. පින්තූ®ර ගත්ත... පුංචි මුනුබුරා එක්ක පින්තූරයක් ගන්න අපිට අවස්ථාව ලැබුණෙ නෑ.‘පුංචි මුනුබුරා හැමදාම පුංචි නෑ. එයා ඉක්මනින් ලොකු වෙනව. එතකොට සමහර විට අපි නෑ. එයා ගෙ පළමුවැනි උපන් දිනේ දා එයත් එක්ක පින්තූ®රෙකට පෙනී හිටින්න අපිටත් අවස්ථාව ලැබුණ නං ඒක ඇහැ ගැහෙන හැම වසරෙම දරුවට අපිව මතක් වෙනව. වෙනත් තැන්වල පුංචි දරුවන් ගෙ උපන් දින සාදවල දී ඒගොල්ලන්ගෙ ආච්චි සීයත් පින්තුරවලට පෙනී හිටිනව අපි ඕන තරම් දැකල තියනව. පරම්පරා තුනක් පෙනී ඉන්න පින්තූරයක් දරුවකුට කොච්චර වටිනව ද?නමුත් අපිට ඒ අවස්ථාව ලැබුණෙ නෑ. හරිම කනගාටුයි.”  අහංගම, මිලින්ටන් ද සිල්වා මහතා විසින් යොමු කරන ලද ලිපියක් ඇසුරිනි.නමුණුකුල සංචාරක නිකේතනයේ රැය පහන් කළ අපි පසු දා බඹරගල පෙදෙසෙහි පිහිටි පුංචි ලෝකාන්තය නැරඹීමට ගියෙමු.වංගු සහිත පටු පාර දෙපස සුවිශාල තේ වගාවකි. වාහනයක් ගමන් කළ හැකි ඒ පාර බඹරගල පන්සල් මළුවෙන් අවසන් විය.මේ විහාරස්ථානය අවට පෙනෙන තෙක් මානයේ කුඩා නිවාස හත අටක් වූයේ ය. ප්‍රදේශයේ තොරතුරු අපට කීවේ බොහෝ වියපත් මාතාවකි. ඇය තමන් විසින් වියන ලද ගෙත්තම් අලෙවියට තබා තිබිණ.කුඩා දැරියක් ද දරුවෙක් ද ඇය සමඟ වූහ. මම දැරිය හා කතා කළෙමි.’දුව ඉස්කෝලෙ යනවද?’ඔව්’’ඉස්කෝලෙ කොහෙද?’’බල්ලකොටුව ගමේ ඉස්කෝලෙ’’තාත්ත මොකද කරන්න?’’තාත්ත නෑ. මැ-රි-ලා!’’කොයි කාලෙද?’’අවුරුදු තුනක් වෙනව. තාත්ත හිටියෙ හමුදාවෙ‘’අම්මා?’’ඉන්නව. අපිට සල්ලි නැති හින්ද කොළඹ පැත්තෙ ගාමන්ට් එකක වැඩට ගිහින්’’එන්නෙ නැද්ද?’’මාස හතරකට පහකට සැරයක් එනව‘’එතකන් කවුද ඔයාලව බලාගන්නෙ?’’මේ ආච්චි’සිය පියා වසර 12ක් පමණ හමුදාවේ වැඩ කළ බවත් මඩකලපුවේදී අතුරුදන්ව ඇති බවත් ඉන්පසු ඔහු නොදුටු බවත් දරුවෝ කීහ. මුලදී හමුදාවෙන් සල්ලි ටිකක් ලැබුණේ යැයි මව කී බව ද ඔවුහු කීහ.පියවරුන් නැති වූ මෙබඳු දරුවන්ගේ අනාගතය වෙනුවෙන් කිසියම් වැඩපිළිවෙළක් සැකසීම යුක්තිගරුක සමාජයක වගකීමකි. මේ සටහන ඉදිරිපත් කළේ මේ අහිංසක දරු දෙදෙනාට යම් සෙතක් සැලසේ නම් ඊට පදනම දමන අටියෙනි.  නාත්තන්ඩියේ මයිලෑවේ ඒ.පී.පෙරේරා මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=as0911228</link>
    <topic>උපාසකට වඩා උපාසක සිල්වතා උතුම් පුද්ගලයෙකි</topic>
    <author>සාකච්ඡා කළේ -රමණී සුබසිංහ</author>
    <content>මට මව් කිරි පොවන්න ම ඇය ගුරුකමෙන් අස්වුණාකළු ගඟ දිගේ පහුරු පැද ගිය ඒ කාලේගුරු සේවයේ රසකතාමිනිත්තුවක කතාවක්ඔස්ට්‍රේලියානු වෛද්‍යවරු දෙබිඩි දරුවන් වෙන් කළේ පොප් සංගීතය අසමින්ත්‍රිපිටකය ග්‍රන්ථාරූඪ කළ භික්ෂූන් වැඩ විසූ ලෙන් 26 ක් සොයා ගැනේනෙළුම් විලඋපාසකට වඩා උපාසක සිල්වතා උතුම් පුද්ගලයෙකිමා උත්සාහ කරන්නේ මට කළ හැකි උපරිමය කරන්නයිබුදුරජාණන් වහන්සේ රජගහ නුවර ජීවක නම් වෛද්‍යවරයා ගේ අඹ වනයෙහි වැඩ වෙසෙන සමයකි. දිනක් එහි පැමිණි කෝමාර බජ්ජ නම් ජීවක තෙමේ බුදුන් වහන්සේ වැඳ එකත් පසව ඉන්නේ මෙසේ විමසන්නේ ය.“භාග්‍යවතුන් වහන්ස, කොපමණකින් උපාසකයෙක් වන්නේ ද?”මේ ඔබ කෙරෙහි ද වන ගැටලුවක් වීමට පුළුවන. මේ සමාජයේ බොහෝ අවස්ථාවන්හි උපාසකයා යන වදන භාවිත වන්නේ උපහාසාත්මක අරුතකිනි. යම් යම් අවස්ථාවන් හි භික්ෂූන් වහන්සේ උපාසක මහතා, උපාසිකාව වැනි වදන් භාවිත කරන්නේ යම් අරුතකින් යුතුව ගිහියාට ආමන්ත්‍රණය කරන නාමයක් ලෙසිනි. එහෙත් බොහෝ දෙනකුට උපාසකයකු වන්නේ කෙසේද, එකී නාමයට සුදුසු වන්නේ කවරෙකු ද යන්න පිළිබඳ අවබෝධයක් නැත.උපාසකයකු වන්නේ කෙසේද? ඔහු ගේ ජීවිතය කවරාකාරයෙන් යුතු වූවක් ද යන්න පිළිබඳව බුදුරජාණන් වහන්සේ අංගුත්තර නිකායේ ගහපති වග්ගයේ දී ජීවක සුත්‍රයේ දී ත් මහානාම සූත්‍රයෙහිත් පෙන්වා දී ඇත්තාහ.කෝමාර බජ්ජ ජීවක ගේ ප්‍රශ්නයට පිළිතුරු දෙන බුදුරජාණන් වහන්සේ මෙසේ දේශනා කළහ.“සතෝ කෝ ජීවක - බුද්ධං සරණං ගතෝ හෝතී, ධම්මං සරණං ගතෝ හෝතී, සංඝං සරණං ගතෝ හෝතී එත්තා වතා කෝ ජීවක උපාසකෝහෝතී තී”“ජීවක යම් දිනෙක පටන් යමෙක් බුදුන් සරණ ගියේ වේ ද, දහම් සරණ ගියේ වේද, සඟුන් සරණ ගියේ වේ ද මෙපමණකින් ම උපාසකයෙක් වන්නේ ය.”කුප්පියාවත්ත ජයශේඛරාරාම විහාරවාසීගෞරව ශාස්ත්‍රවේදී මාවරලේ භද්දිය හිමිබුද්ධ දේශනාවට අනුව යම් පුද්ගලයකු උපාසක යන නාමයෙන් හැඳින්වීමට සුදුසු වන්නේ හෙතෙම දිවි හිමියෙන් බුදු, දම්, සඟ සරණ ගිය පුද්ගලයකු වන්නේ නම් පමණක් බව පැහැදිලි ය. දිවි හිමියෙන් තෙරුවන් සරණ යෑම නම් කුමක්ද? ජීවිතය විනාශ වී යෑමේ තර්ජනයක් පැවතියේ වුව ද බුදුරජාණන් වහන්සේ අනුගමනය කළ මග අනුගමනය කිරීමය. බුදුරජාණන් වහන්සේ පරමාදර්ශය කරගනිමින් උන්වහන්සේ අනුවම හැසිරෙනවා නම් හෙතෙම බුදු සරණ ගිය පුද්ගලයෙක් වන්නේ ය.ලොව්තුරා ශ්‍රී සද්ධර්මය තම ජීවිත දැක්ම කොටගෙන, ගුරු තැන්හි තබා අනුගමනය කරනවා නම් ඒ පුද්ගලයා සදහම් සරණ ගියා වන්නේ ය. යමෙක් ආර්ය මහා සංඝරත්නය අනුගමනය කරනවා නම්, ඒ උතුම් ගුණ අනුගමනය කරමින් ජීවිතය නැති වී ගියේ වී වුව ද එයින් පරිබාහිර වූ දේ කිරීමෙන් වැළකී සිටිනවා නම් හෙතෙම සඟ සරණ ගියේ වී ය. උපාසක යන නාමයට සුදුසු වන්නේ මෙසේ තෙරුවන් සරණ ගිය පුද්ගලයා ය. මෙවැනි උතුම් නාමයක් යම් පුද්ගලයකු උපහාසයෙන් ආමන්ත්‍රණය කිරීම සඳහා භාවිත කරනවා නම් එය බලවත් අකුසල ක්‍රියාවක් වන බව දත යුතු ය.සම්බුද්ධ ශාසනයෙහි උපාසක නමින් වන්නේ ඉතා උතුම් පුද්ගලයෙකි. කෙලෙසුන් සහිත වුව ද හේ පොදු ජනතාවට වඩා වෙනස් වූ ක්‍රියාකාරකම් සහ වචන ඇතියෙකි. ඒ නිසා ම ඔහු හෝ ඇය සාමාන්‍ය ගිහි සමාජයේ යම් පරමාදර්ශී චරිතයක් ලෙස හැඳින්වීමට පුළුවන. කෝමාර බජ්ජ ජීවක තෙමේ නැවත ද බුදුරජාණන් වහන්සේගෙන් මෙසේ විමසන්නේ ය.“ස්වාමීනි, කොපමණකින් උපාසක සිල් ඇත්තේ වේද?”ප්‍රාණඝාතයෙන්, සොරකමින්, කාම මිත්‍යාචාරයෙන්, බොරුවෙන් හා සුරාවෙන් තොර වූ තෙරුවන් සරණ ගිය පුද්ගලයා උපාසක සිල්වතකු වන බව එහිදී බුදුරජාණන් වහන්සේ පෙන්වා දුන්හ. එනම් බුදුන් දහම්, සඟුන් සරණ ගිය පුද්ගලයා සිල්වතකු බවට පත්වන්නේ පංච ශීලයෙහි පිහිටියේ වී නම් ය. උපාසකයා හා උපාසක සිල්වතා යනු කවරෙක් ද යන බව දැන් ඔබට පැහැදිලි ය.උපාසකයාට වඩා උපාසක සිල්වතා ඉතා උසස්, උතුම් පුද්ගලයකු බවට පත්වන්නේ ය. නිත්‍ය ගිහි ශීලය වූ පංච ශීලය සුරැකියකු වූ පසු හේ අධ්‍යාත්මික විමුක්ති මාර්ගය සම්පූර්ණ කරනු ලැබූවකු බවට පත්වන්නේ ය. ඔබ අපේක්ෂා කරන්නේ ද උපාසක සිල්වතකු වීමට නම්, බුදුරජාණන් වහන්සේ ගේ ධර්මය මත පදනම් වී පංච දුෂ්චරිතයෙන් දුරස් වූ සුචරිතයෙහි නියැළුණු පුද්ගලයකු බවට පත්විය යුතු ය.කෝමාර බජ්ජ ජීවකයන් නැවත ද බුදුරජාණන් වහන්සේගෙන් මෙසේ විමසන්නේ ය.“එත්තා වතා කෝපන භන්තේ උපාසකෝ අත්ත හිතාය පටිපන්නෝ හෝතී න පරහිතාය”“භාග්‍යවතුන් වහන්ස, කොපමණකින් උපාසක තමා හට හිත පිණිස පිළිපන්නේ වේ ද? අනුනට හිත පිණිස නොපිළිපන්නේ වේ ද?”“ජීවකය, යම් දිනෙක පටන් උපාසක තෙමේ සැදැහැයෙන් යුතු වූයේ, අනෙක් අය ශ්‍රද්ධා සම්පත්තියෙහි නොපිහිටුවා ද, එමෙන් ම තෙමේ දහම් දැන ධර්මානු ධර්ම ප්‍රතිපන්න වූයේ අනෙක් අය ධර්මානු ධර්ම ප්‍රතිපත්තියෙහි සමාදන් නොකරවන්නේ ද එපමණකින් ම උපාසක තෙමේ තමනට හිත පිණිස පිළිපන්නේ අනුනට හිත පිණිස නොපිළිපන්නේ වේ” යැයි බුදුරජාණන් වහන්සේ පිළිතුරු දුන්හ. මෙයින් අප පැහැදිලි කර ගත යුතු වන්නේ කුමක්ද? තෙරුවන් සරණ ගිය පුද්ගලයා කෙරෙහි වුව ද දුබලතා තිබිය හැකි බව ය. අඩුපාඩු වීමට ඉඩ ඇති බව ය.තමන් ශ්‍රද්ධා, ශීල, ත්‍යාග සම්පත්තියෙහි පිහිටියේ වූවද තවත් කෙනෙක් ශ්‍රද්ධා, ශීල, ත්‍යාග සම්පත්තියෙහි පිහිටුවීමට කැමැති නොවේ නම් ඔහු තමා ගේ ආත්ම විමුක්තිය පමණක් අපේක්ෂා කරන, යම්දුරකට ආත්මාර්ථකාමී උපාසකයකු ලෙස බුදු සමය හඳුනා ගෙන තිබේ.තමාටත්, අනුන්ටත් හිත පිණිස කටයුතු කරන උපාසකයකු බවට පත්වන්නේ කෙසේ ද යන්න පිළිබඳව ද බුදුරජාණන් වහන්සේ දේශනා කොට වදාළහ.“ජීවකය, යම් දිනෙක පටන් උපාසක තෙමේත් සැදැහැයෙන් යුතු වූයේ, මෙරමාත් ශ්‍රද්ධාසම්පත්තියෙහි සමාදන් කරවීමට කටයුතු කළ යුතු ය. එනම් තිලෝගුරු බුදුරජාණන් වහන්සේ පිළිබඳ, උතුම් වූ ශ්‍රී සද්ධර්මය පිළිබඳ, ආර්ය මහා සංඝරත්නය පිළිබඳ යම් විශ්වාසයක් ඇති වූයේ යැයි සිතන්න. හෙතෙම එදා පටන් තමන් සමඟ සිටින අනෙක් පිරිසත් තුනුරුවන් කෙරෙහි සැදැහැතියන් බවට පත් කිරීම සඳහා කැපවිය යුතු ය.තමන් සිල්වතෙක් ලෙස සිටින අතරේ අනෙක් පිරිස් පංච දුස්චරිතයෙහි හැසිරෙනවා නම් ඔවුන් සීලයෙහි පිහිටුවීමට උනන්දුවක්, විශ්වාසයක් ඇති නොකරන්නේ නම් හෙතෙම නිවැරැදි සම්පූර්ණ උපාසකයකු ලෙස හැඳින්විය නො හැකි ය.ඔබ තෙරුවන් සරණ ගිය සිල්වත් උපාසකයකු වශයෙන් පරිත්‍යාගශීලීව දන් පහන් පිරිනැමීම පමණක් ප්‍රමාණවත් නොවන්නේ ය. අනුන්ටත් හිත සුව පිණිස වන පරාර්ථකාමී උපාසකයකු බවට පත්වීමට නම් පරිත්‍යාගශීලී බවෙහි වූ උත්තරීතරකම පිළිබඳ අනුන් දැනුවත් කිරීමට ද කැපවිය යුතුම ය.තමන් භික්ෂුන් වහන්සේ දකිනු කැමැත්තේ, උන්වහන්සේ ගේ ධර්මය ශ්‍රවණය කරනු කැමැත්තේ අන් පිරිස් ද ඒ මග ගමන් කරවීමට කැපවන පුද්ගලයකු වීම ද වැදගත් ය. එසේ ඔබ ඉටු කරන්නේ ඔවුන් ගේ අධ්‍යාත්මික ජීවිතය ගොඩ නැඟීම සඳහා වන මාහැඟි උපකාරයකි. කිසි කලෙකවත් විහාරස්ථානයකට නොයන පුද්ගලයකු එහි රැගෙන යන්නට, ස්වාමීන් වහන්සේ ගේ සදහම් ශ්‍රවණය කිරීමට ඔබට ශක්තිය ලැබුණේ නම් එය ඔබ සිදු කරගන්නා කුසලයකි.ඇසූ දහම් දැරීමේ ස්වභාව කොට ඇත්තේ මෙරමාත් දහම් දැරීමෙහි සමාදන් කරවාද, දැරූ දහම් පිළිබඳ අරුත් විමසන්නේ, අනුන් ද අරුත් විමසීමෙහි සමාදන් කරවන්නේ ද මෙපමණකින් ම උපාසක තෙමේ තමනට හිත පිණිසත්, අනුනට හිත පිණිසත් වන්නේ යැයි ද බුදුරජාණන් වහන්සේ ;ද්ශනා කොට වදාළහ.මේ කරුණුවලින් අවධාරණය කරන්නේ කුමක්ද? හොඳ උපාසකයකු සතු වූ ගුණධර්මයන් ය. තමන් ඇසූ ශ්‍රී සද්ධර්මය හොඳින් ධාරණය කොට අනෙක් පිරිස් ද ඒ සඳහා උනන්දු කරවීම ඔහු සතු ගුණාංගයකි. යම් දහම් කරුණක් පිළිබඳ අර්ථය නොවැටහේ ද ඒ ගැන තමන් ගැඹුරු පර්යේෂණයන්හි නියැළෙනවා සේ ම අන් අය ද ඒ කාර්්‍යයෙහි යොමු කරවීමට උනන්දුවනවා නම් එය ද උදාර ගුණාංගයකි.මේ අනුව උපාසක නමින් වන පුද්ගලයා සමාජයේ උදාර චරිත ස්වභාවයකින් යුතු පුද්ගලයකු වන බව පැහැදිලි ය. එමෙන් ම ඔහු සමාජයේ යහපත වෙනුවෙන් ඇප කැප වන සමාජ ක්‍රියාකාරිත්වයෙකි. සමාජ ශෝධකයෙකි. එවන් උපාසක උපාසිකාවන් වැඩිවන ප්‍රමාණයට මේ සමාජයෙහි යහපැවැත්ම, ගැටුම්කාරී තත්ත්වයන් හි අඩුවීම යන උසස් තත්ත්වයන් ද වර්ධනය වනු ඇත. බෞද්ධයන් වන ඔබ උත්සාහ කළ යුතු වන්නේ එවන් සමාජයක් ගොඩනැඟීම උදෙසා ය.සාකච්ඡා කළේ -රමණී සුබසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=as0911229</link>
    <topic>මා උත්සාහ කරන්නේ මට කළ හැකි උපරිමය කරන්නයි</topic>
    <author>රූපාන්ති බුලත්සිංහල</author>
    <content>මට මව් කිරි පොවන්න ම ඇය ගුරුකමෙන් අස්වුණාකළු ගඟ දිගේ පහුරු පැද ගිය ඒ කාලේගුරු සේවයේ රසකතාමිනිත්තුවක කතාවක්ඔස්ට්‍රේලියානු වෛද්‍යවරු දෙබිඩි දරුවන් වෙන් කළේ පොප් සංගීතය අසමින්ත්‍රිපිටකය ග්‍රන්ථාරූඪ කළ භික්ෂූන් වැඩ විසූ ලෙන් 26 ක් සොයා ගැනේනෙළුම් විලඋපාසකට වඩා උපාසක සිල්වතා උතුම් පුද්ගලයෙකිමා උත්සාහ කරන්නේ මට කළ හැකි උපරිමය කරන්නයිකොන්ක්‍රීට් කඩා නව වාර්තා තැබූ වසන්ත කියයිදහදිය ගතින් වැගිරේ. එහෙත් ඔහු උත්සාහය අත් නොහරියි. වරක් නිරර්ථ වෙන උත්සාහය නැවත වරක් සපුරාලීමට හෙතෙම වෙර දරයි. මිනිසුන්ගේ දෑස් විසල් වෙයි. අදහාගත නොහැකි දෙයක් සිදුවූ ලෙසින් එකිනෙකා මුහුණ බලාගනිති. එහෙත් වසන්තට නම් මෙය අරුමයක් නොවෙයි. අභියෝග ඔහුට හොඳට හුරුපුරුදුය. සෙස්සන්ගේ තැති ගැනීම ඔහුට වගක්වත් නැත.”මං මුලින්ම යොමු වුණේ කරාටේ ක්‍රීඩාවට, ඇත්තෙන්ම ඒක ආත්ම ආරක්‍ෂාව මුල් කරගත් ක්‍රීඩාවක්. මගේ ආත්මශක්තිය ඒකෙන් තවත් වර්ධනය වුණා. මං ආසයි බාධක මැදින් ජීවිතේ දිනන්න. කිලෝ ග්‍රෑම් 618 ක කොන්ක්‍රීට් ශරීරය මත පටවා කුළුගෙඩි තුනකින් ගසා කඩා දමා පිහිටවූ ලෝක වාර්තාව දක්වා ඒමේදි පවා මට අභියෝගයක් තිබුණා. අභියෝග පිළිගන්න මං ඉතාමත් ආසයි. මං ඒ ආසාව නිසාමයි ඉදිරියට ගියේ යැයි ඔහු පවසයි.2008 මැයි 28 වැනිදා ඕස්ට්‍රේලියානු ජාතික මාස්ටර් කීල් හාර්ඩ් විසින් තැබූ වාර්තාව 2009 ඔක්තෝබර් මස 18 වැනිදා අනුරාධපුර මහජන ක්‍රීඩාංගණයේදී වසන්ත විසින් බිඳ හෙළනු ලැබීය.“මං 1998 ජනවාරි 10 වැනිදා ශරීරයේ ගසා උළුකැට 525 ක් කඩා දැමුවා. නොර්වියානු ජාතික හාම් ලෙරට් විසින් 2008 ජූලි 03 දින කොන්ක්‍රීට් ලෑලි 07 ක් ඔහුගේ හිසෙන් ගසා කඩා දැමූ වාර්තාව 2009 දී අගෝස්තු 23 කොන්ක්‍රීට් ලෑලි 12 ක් කඩා දමමින් මට බිඳ දමන්න පුළුවන් වුණා.මගේ දක්‍ෂතාවයකටත් වඩා මෙය කරාටේ ක්‍රීඩාවේ දක්‍ෂතාවක් ලෙස හඳුන්වා දෙන්න පුළුවන්. මට අවශ්‍ය වුණේ මගේ උපන් රටට මං උගත් දෙයින් සේවයක් කරන්නයි.මං ගිනස් වාර්තාවක් තැබීමටත්, ගිනස් වාර්තා බිඳ හෙලීමටත් බෙහෙවින්ම කැමැත්තක් දක්වනවා. විදේශ ක්‍රීඩකයන් සටන් කලාව ඔස්සේ තැබූ විවිධ ජයග්‍රහණ බිඳ හෙළීමට මට හැකියාව ලැබෙනවා නම් මං එය වඩාත් අගේ කර සලකනවා.මිනිසෙක්ට කළ හැකි දේවල් වගේම කළ නොහැකි දේවල් තියෙනවා. මං බලාපොරොත්තු වෙන්නේ මට කළ හැකි උපරිමය කරන්නයි. කෙනකුට කළ හැකි උපරිමය කරන්න පුළුවන් නම් ඒක තමයි ශ්‍රේෂ්ඨත්වය. මට අවශ්‍ය වුණේ මගේ මබ් බිමේ නාමය ලෝකයටම ගෙනියන්න.විදේශීය ක්‍රීඩකයන් කඩා ඇත්තේ සිමෙන්ති වැලි මිශ්‍රණයන් පමණක් සහිත කොන්ක්‍රීට් ලෑලි කඩා දැමීම. නමුත් මට අවශ්‍ය වුණේ වැඩිපුර කොන්ක්‍රීට් ප්‍රමාණයක් මිශ්‍ර ලෑලි කඩා දමන්නයි. මං කොන්ක්‍රීට් ලෑලි සෑදුවේ වඩාත් ගණකමට සිටින අකාරයටයි. යම්කිසි තත්වපාලන තත්ත්වයකින් මං ඒවා සෑදුවේ. ක්‍රීඩකයකුට ලේසියෙන් බිඳ දැමීමට හැකි නොවන්නයි. වාර්තාවකදී අපට අවශ්‍ය වන්නේ මෙවැනිම තත්ත්වයක්.මේ හැම දේටම සංයමය ඉතාමත් වැදගත් වෙනවා. මේ හැමදේම ඔස්සේ ජීවිතය දරා ගැනීමට අපිට හැකියාව ලැබෙනවා. ක්‍රීඩාවකින් අපි ලබාගත යුත්තේ මෙන්න මේ සංයමයයි. බොහෝදෙනාගේ ළඟ නොතිබෙන ගුණාංග ලෙස මං මේ දෙය දකිනවා.හැමදේම නිවැරැදිව කරන්න මගේ බිරියගෙන් ලැබෙන පිටිවහල අමතක කරන්න බැහැ. ඒ වගේම දරුවන් දෙදෙනාත් දැන් මේ ක්‍රීඩාවට අවතීර්ණ වෙලා. ඒක මට ලොකු සතුටක්. ඒත් තවත් ප්‍රශ්නයක් තියෙනවා. මේ ක්‍රීඩාවේ ඉදිරියට යෑමට අවශ්‍ය වියදම් කිරීමට මුදල් මා ළඟ නොමැතිවීමයි. ජනාධිපතිතුමා හමු වූ අවස්ථාවෙත් මං මේ පිළිබඳව මගේ අදහස් ඉදිරිපත් කළා. අපිට උපරිම සහයෝගය දෙනවා කියලා එතුමා පොරොන්දු වුණා.”රූපාන්ති බුලත්සිංහලඡායාරූප - සුදම් ගුණසිංහ  නව ලෝක වාර්තාව පිහිටවද්දීවසන්ත සොයිසා තම දියණිය සහ පුතා සමඟ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av0911221</link>
    <topic>රොෂාන්තයි මමයි ආදරෙන් ඉන්නවා</topic>
    <author>හේමාලි විජේරත්න</author>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපතිසංගීතා වීරරත්නමීට කලකට පෙර ඈ සිය දිගු වරලස කපා දැම්මේ සිනමාව වෙනුවෙන්මයි. ඒ ඔබ තිරයේ නැරඹූ ‘උප්පලවණ්ණා’ වෙන්න. සිනමාවට තිබෙන සැබෑ ආදරයෙන් ම තමයි ඈ එවැනි කැපකිරීම් කළේ. එහෙත් උප්පලවණ්ණාගෙන් පසු රිදී තිරයේ දී ඈ අපට තවමත් දකින්න ලැබුණේ නෑ.සිනමා පටයකින් නොදැක්කට අපේ රටේ හැම කලා කටයුත්තකදිම ඈ පෙරමුණේ සිටියා. මෙවර අපේ කතාබහට එක්වුණේ ඇයයි. සංගීතා වීරරත්න. ඈ හඳුන්වන්න තවත් දේවල් අවශ්‍ය වෙන්නෙ නෑ.ඉතින් කොහොමද අලුත් තොරතුරු?අපි කතා බහට මුල පිරුවා. සංගීතා හරි බරි ගැහිලා මා ඉස්සරහින් වාඩිවුණා. අපේ කතා බහ ඇරඹුණේ ඇගේ නිවහනේදී. මේ දිනවල සංගීතාගේ ආදරණීය මවත් පියාත් දෙදෙනා ම ඇගේ නිවහනේ. ඇගේ මවත් වරින්වර අපේ කතා බහට එකතු වෙනවා.“මේ දවස්වල විශේෂයෙන් කියලා තියෙන්නේ උදයකාන්ත වර්ණසූරියගේ අලුත් චිත්‍රපටයේ වැඩයි. නිරෝෂා විරාජිනීගේ සංගීත ප්‍රසංගයේ වැඩයි තමයි සංගීතා කියනවා.අපට දැනගන්න ලැබුණු පරිදි නම් උදයකාන්තගේ චිත්‍රපටයේ සංගීතා රඟපාන්නේ ආරාධිත චරිතයක්. අපට තාමත් මතකයි ඈ උදයකාන්ත ගේ ‘බහුභාර්යා’ චිත්‍රපටයේ ඉදිරිපත් කළ අපූරු රංගනය.‘ඇත්තටම උදයකාන්ත මීට ඉස්සර මට චිත්‍රපට තුනකම ප්‍රධාන චරිතය සඳහා ආරාධනා කළා. නමුත් ඒ ආරාධනා ලැබෙන කොට ඒක පිළිගන්න වාතාවරණයක මම හිටියේ නෑ. එක්කෝ වෙනත් චිත්‍රපටයක් එක්ක මම කාර්ය බහුල වෙලා හිටියා. මේ පාර ආරාධනාව එනකොට ඒ තරම්ම කාර්ය බහුල බවක් නැති නිසා මට හිතුණා සම්බන්ධ වෙන්න.සංගීතා කවදත් තමන්ගේ නිර්මාණ ගොන්නට එක් කරගත්තේ තෝරාගත් නිර්මාණ. කොයිතරම් කාලයක් නිහඬව හිටියත් ඇගේ හිතට ගැළපෙන චරිතය එනකම් ඈ බලන් ඉන්නවා. උප්පලවණ්ණාට පසු ඈ තෝරා ගත්තේ බූඩි කීර්තිසේන අධ්‍යක්ෂණය කළ ‘නිම්නයක හුදකලාව‘ චිත්‍රපටය. තවමත් අපේ ප්‍රේක්ෂකයන්ට නරඹන්න අවස්ථාව ලැබුණේ නෑ. ඒත් මේ අතරතුර ඇයට ලැබුණු සමහර චිත්‍රපට සඳහා රංගනයෙන් එක්වෙන්න. ප්‍රතික්ෂේප කරපු අවස්ථාත් තිබුණා.තවමත් යෞවනයේ දඟකාරත්වය ඇගෙන් පලා ගිහින් නෑ කියලා මට හිතුණා. තවමත් ඈට ප්‍රේම වන්තියගේ චරිතය රඟපාන්නත් පුළුවන්. ඒ වුණාට සංගීතා කියන්නේ අවුරුදු 16 - 17 දඟකාර ප්‍රේමවන්තියකගේ චරිතය රඟපාන්න දැන් ඇය සූදානම් නැති බවයි.“මම අවුරුදු 16 - 17 කාලේ අපට වැඩිමල් අය ඒ වගේ චරිත රඟපාද්දි මම කම්පා වුණා. අනේ අපි රඟපාන්නේ මොන චරිත ද කියලා. අද අපේ ක්ෂේත්‍රයේ ඒ වයසේ ඉන්න අයගෙන් මම ඔය වචනේ අහගන්න ඕන නෑනේ. ප්‍රේම කරන්න ආදරය කරන්න වයසක් නෑ. මට ගැළපෙන ආදර චරිතයක් කරන්න මම කැමැතියි.”රංගන කටයුතුත් ව්‍යාපාරික කටයුතුත් වෙනත් සමාජමය කටයුතුත් පවුලේ කටයුතුත් කියන මේ හැම දෙයක් ම අතරේ ඈ පසුගිය කාලේ තවත් වැඩකට අත ගැහුවා. ඒ කාන්තාවන් තිදෙනෙක් ම එකතු වී එස් - ත්‍රී ආයතනය ඇති කිරීම.ඇත්තට ම එස් - ත්‍රී ආයතනය මුලින් ම ආරම්භ කළේ ආයතන මට්ටමින් පවත්වාගෙන යන්න නොවෙයි. සුධර්මා මුලින් ම මට කතා කළේ ටෙලි නාට්‍යයක් කරන්න ආසයි කියලා. ඒකට උදව් වෙන්න කියලයි . ඔය අතරේ ෂෙරිනුත් අපේ හොඳ හිතුරියක් නිසා අපි තුන්දෙනාම එකතු වුණා.S-three කියන නම වැටුණෙ නම් අපි තුන් දෙනා හින්ද තමයි. අපි එකතු වුණාට පස්සෙ අපිට ඕන වුණා ලංකාවේ හොඳ ප්‍රසාංගික වැඩසටහන් ඉදිරිපත් කරන්න. අද ලංකාවේ ‘රිදී රැයක්’ හැරුණු කොට ඒ මට්ටමින් මුදල් වියදම් කරලා ප්‍රසංගයක් කරන පිරිසක් නෑ.විශේෂයෙන් අපේ කලාකරුවන් වෙනුවෙන්. පිටරට අයට නම් ඕන තරම් මුදල් වියදම් කරලා ප්‍රසංග පවත්වන්න අය ඉන්නවා. ඒ නිසා අපේ රටේ කලාකරුවන්ට නියම ආකාරයේ ප්‍රාසාංගික අත්දැකීමක් ප්‍රේක්ෂකයින්ට ලබාදීමේ අරමුණත් මේ තුළ තිබෙනවා. ඊට අමතරව අපට විවිධ සමාජ සේවා කටයුතු වෙනුවෙන් සම්බන්ධ වෙන්න කියන ආරාධනා හා අවස්ථා හරියට තිබෙනවා. මේ වගේ අවස්ථාවල තනි කෙනෙකුට කරන්න පුළුවන් දේට වඩා එකතු වෙලා යමක් කරන්න පුළුවන් නම් ඒක ඵලදායි වෙනවා. එවැනි අරමුණක් ඉෂ්ට කර ගැනීමකුත් මේ තුළ තිබෙනවා.ඇය ප්‍රේක්ෂකයන් ඉදිරියේ ජනකාන්ත නිළියක්. අපි ඉදිරියේ ඉතාම සුහදශීලී මිතුරියක්. නිවෙස ඇතුළත දී මම දැක්කේ ඇය ආදරණීය බිරියක්.. ගෘහණියක් මෙන් ම පවුලේ හිතවතුන්ට හොඳ ඥාති දියණියක් කියලයි. රොෂාන්තගේ ආදරණීය මවට ඇය දයාබර දියණියක්.“මේ දවස්වල අපේ අම්මයි තාත්තයි ඉන්නෙත් අපි ළඟ. මේ හැමෝම ඉන්න නිසා ගෙදරත් ඉතින් මට කරන්න මහලොකු වැඩක් නෑ. අම්මල තාත්තලා හැමෝම එක්ක රොෂාන්තත් මමත් ආදරෙන් ජීවත්වෙනවා.සංගීතාගේ අක්කත් මේ දිනවල නිවාඩුවකට ලංකාවට ඇවිත්. ඇය ඉන්නෙත් මේ නිවසේ. ඇගේ කුඩා දියණිය හුරතල් කරන එක තමයි සංගීතගේ රාජකාරිය. මේ හුරතලේ දැක්කම ‘ඇය දරු සුරතල්’ බලන්නේ කවදද කියලා මට අහන්න හිතුණා. මේ පුංචි දියණියගේත් සංගීතාගේත් හුරතලය මැද්දෙන් අපි දැක්කේ අසීමිත ආදරය සහ බලාපොරොත්තුව.හේමාලි විජේරත්නඡායාරූපය-සුදම් ගූණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av0911222</link>
    <topic>අම්මාගේ හදිසි වියෝව තාත්තාට දරා ගන්න බැරි වුණා</topic>
    <author>තුෂාරි වික්‍රමසිංහ</author>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපතිහෙන්රි ජයසේනයන්ගේ ආදරණීය පුත් සුදාරක ජයසේනකලාව සිය ජීවිතය කරගත් ඔහු විසූ නිවෙස අද නිසොල්මන් ය. සංවේදී සිතුවිලි වලින් අතොරක් නැතිව පිරීතිරී ගිය ඒ ළය මඬල, නිරහංකාර සිනහවෙන් පිරුණු ඒ මුවමඬල යළි නොඑන දිගු නින්දකය.‘ගම්පෙරළියේ’ පියල් එහෙමත් නැතිනම් ‘හුණුවටයේ කතාවේ’ ‘අසඩක්’ ‘දූ දරුවෝ’ හි අපේ ආදරණීය සුදු සීයා’ අද අප අතැර ගොස් දින ගණනාවක් ගතව ඇත.හෙන්රි ජයසේන නම් වූ මේ කලාකරුවා ගේ වියෝගය හමුවේ සහෘද ජනතාව මෙතරම් සංවේදනාවට පත්වූයේ නම් ඔහුගේ එකම පුතු සුදාරක ජයසේන මේ දුක කෙසේ විද දරාගන්නට ඇද්ද? තම ජීවිතයේ සෙවණැල්ල වූ අම්මාගේ වියෝවෙන් වසර හයක් ගතවන්නට මත්තෙන් සිය පියාගේ වෙන්ව යාම දැඩි සංවේගයක් ගෙන ආවද ඒ වේදනාව යටපත් කොටගෙන ම සුදාරක මා හා කතා බහට එක්වූයේ සහෘද ඔබ වෙනුවෙනි.“තාත්තට මීට වසර කීපයකට පෙර ඉඳලම දියවැඩියාව, ප්‍රෙෂර් වගේ ලෙඩ රැසක් තිබුණා. 1999 දී ඔහුට ඇතිවූ කිසියම් රෝගී තත්වයක් වෛද්‍යවරුන් හඳුනාගත්තා. මේ නිසා ම තාත්තව ශල්‍යකර්මයකට පවා භාජනය කළා. එහිදී වෛද්‍යවරුන් තීරණය කළා තාත්තගේ මහ බඩවැලෙන් කොටසක් ඉවත් කළ යුතුයි කියලා.ඒ ශල්‍යකර්මයෙන් පස්සේ තාත්ත හොඳින් හිටියත් ඔහුගේ වයසත් එක්ක යම් යම් සෞඛ්‍යමය ප්‍රශ්නවලට තාත්තට මුහුණ දෙන්න වුණා. ඒත් තාත්තා මේ හැමදෙයක් ම උපේක්ෂාවෙන් විද දරා ගත්තත් මේ රෝගාබාධයන්ගෙන් එන වේදනාවත් එක්ක ඔහු ජීවිතේ ගැන තරමක දුකකින් ඉන්න බව මට දැනුණා. අම්මගේ මරණයත් එක්ක තාත්තගෙ ජීවිතේ යම්කිසි ආකාරයක පසුබෑමකට ලක් වුණා කියල මට හිතෙනවා.ඒ වෙන්වීම ඔහුට ඇත්තටම දරා ගන්න බැරි වුණා. අම්මා තාත්තට දැවැන්ත ශක්තියක් වුණා. ගෙදර හැමදේම, තාත්ත ගැන හොයලා බැලුවේ අම්මා. මමත් තාත්තටත් වැඩිය හුඟාක් සමීප අම්මටයි. පුංචි කාලෙ ඉඳලම මගේ හැමදෙයක් ම කියන්නෙ අම්මත් එක්ක. අම්ම හරහා තමයි තාත්තට මට ඕන දේවල් ගැන කියන්නේ. මේ හින්ද අම්මගෙ මරණය අපිට දැඩි ලෙස බලපෑවා.අම්මගෙ මරණයෙන් පසුව තාත්තගෙ හිතේ තිබුණු වේදනාව ගැන තාත්ත පත්තරේකට කියලා තිබුණා. මට තේරුණා අම්මගෙ මරණයත් එක්ක තාත්ත හිතින් දුක් වින්දා කියලා. අම්මයි තාත්තයි ජීවත්වුණේ නුගේගොඩ නිවෙසේ. අම්මත් තාත්තත් ගත කරපු ඒ ජීවිතේ ගැන. ඔවුන් දෙන්නගේ විහිළු තහළු පුංචි අඩදබරවීම් තාත්තට මතක් වෙනකොට ඒක ඔහුට වේදනාවක් වුණා. අම්ම නැති වුණාට පස්සෙ අවුරුදු 30 කට වැඩි කාලයක් අපිත් එක්ක හිටපු මනුස්සයෙක් තාත්තට උවටැන් කරගෙන තාත්තත් එක්ක නුගේගොඩ ගෙදර හිටියා.පස්සේ ඒ මනුස්සයත් නැතිවුණා. මේවා තාත්තගෙ හිතට දැඩිව බලපෑවා. පස්සේ මම තාත්තව අපේ ගල්කිස්සේ නිවෙසට එක්කන් ආවා. මේ හින්ද තාත්තගෙ වටේ හිටිය නිතර නිතර නුගේගොඩ ගෙදරට යන එන යාළු මිත්‍රයො ටිකක් තාත්තගෙන් දුරස්ථ වුණා. සමහර වෙලාවට තාත්ත කියනවා ‘ඉස්සර වගේ දැන් යාළුවො මාව බලන්න එන්නෙ නැහැ කියලත්’ එතකොට ඇත්තටම මටත් දුකයි.පවුලේ එකම දරුවා මම. දෙන්නෙක් හරි හිටිය නම් අපේ ආදරේ තාත්තට බෙදිලා යනවා. ඒත් එකම දරුවා විදියට මම හැකි උපරිමයෙන් තාත්තට සැලකුවා. මේ ගැන මගේ බිරිඳ අනෝමත් හොඳ අවබෝධයෙන් කටයුතු කළා. ඇයත් තමාට හැකි උපරිම ආකාරයෙන් තාත්තට සැලකුවා. ඒත් වෙලාවකට හිතෙනවා තාත්තා වෙනුවෙන් මීට වඩා දෙයක් මට කරන්න තිබුණා නම් කියලත්.”තම මවත් පියත් එක්ව ගෙවූ ඒ මිහිරි අතීතය යළි යළිත් සිහි කැඳවීම දැඩි වේදනාවක් ගෙන දුන්නද, සුදාරක, හෙන්රි ජයසේනයන් ගැන තව තවත් මා හා කතාබහ කළා.“මෑතකදී තාත්තා හුඟාක් කලා නිර්මාණවලට දායක නොවුණත් ඔහු කලාවට අයත් හුඟාක් පත පොත කියෙව්වා, පරිශීලනය කළා. දැනට මාස දෙකකට කලින් ඔහු හැටන් නැෂනල් බැංකුවේ වර්තමාන සභාපතිතුමා ලියූ ’The Banker The man It legend’ කියන කෘතිය සිංහලයට පරිවර්තනය කරමින් හිටියේ. ඒ වගේ ම තාත්තා මගේ පුතුන් දෙදෙනාට හරිම ආදරෙයි.තාත්තා හැමදාම හවසට ඒ දෙන්නට ඉංග්‍රීසි කියල දෙනවා. ඔවුන්ට නාට්‍ය ගීත, නාට්‍ය පුහුණු කරනවා. ඔවුන් එක්ක ඉතාම ආදරෙන් දවස ගත කළා. හැම දවසකම නැති වුණත් හැම සති අන්තයකම මමත් අනෝමත් දරුවන් දෙදෙනාත් තාත්තත් එක්ක කාලය ගත කළා. ඔහුට කිසිම වෙලාවක තනිවෙන්නට අපි ඉඩ දුන්නෙ නැහැ. අපි හවසට තාත්තත් එක්ක කාඩ්ස්, ක්‍රිකට් වගේ දේවල් ක්‍රීඩා කරනවා. ඇත්තටම ඒවා බලලා එයා යම්කිසි විනෝදයක්, සතුටක් වින්දා කියලා මට හිතෙනවා.තාත්ත එක්ක යන්න කියන තැන්වලට, එයා යන්න කැමැති තැන්වලට, නාට්‍ය බලන්න යන්න ඕන කිව්වොත් අපි එයා එක්කන් ගියා. ඒත් සමහර නාට්‍ය බලන්න අපේ කාර්යබහුල කමත් එක්ක ඔහු රැගෙන යන්න බැරිවුණු අවස්ථාත් නොතිබුණා නෙමෙයි. තාත්ත හුඟාක් ම කැමැති මාත් එක්ක එහෙ මෙහෙ යන්න. තනිවම යන්න ඔහුට අවස්ථාව තිබුණත් මම එනකම්ම ඉන්නවා. කොහොම හරි තාත්තට අසනීප වෙලා රෝහල් ගත කළා.තාත්ත දැනගෙන හිටිය ඔහු මිය යන බව. වෛද්‍යවරුන් ඔහුගේ ලෙඩේට විවිධ පිළියම් කරන්න උත්සාහ ගත්තත් ඔහු ඒ වේදනාවන් විඳින්න කැමැත්තක් දැක්වූවේ නැහැ. ඔහු හැමවිටම කිව්වෙ ‘මට දැන් මේ ජීවිතේ එපා වෙලා කියලයි’ තාත්තා කාටවත් වරදක් කරපු කෙනෙක් නෙමෙයි. එයා පංචශීලය ආරක්ෂා කරගෙන ජීවත්වුණු කෙනෙක්.අම්ම වෙනුවෙන් කළා වගේ තාත්ත වෙනුවෙනුත් යමක් ඉදිරියට කරන්න ඕනෙ කියන බලාපොරොත්තුව මගේ තියෙනවා. මම ප්‍රාර්ථනා කරන්නේ සංසාරය පුරාවට ම මගේ අම්ම තාත්ත යළි යළිත් මටම ලැබෙන්න කියලයි.”තාත්ත නැතිවෙලා තවම ගත වුණේ දවස් ගණනයි. මරණයේ වැඩකටයුතු නිසා දැනට තරමක් මම කාර්ය බහුලයි. ඒත් තව මාසයක් දෙකක් යනකොට තාත්තා අම්මා නැති වේදනාව මට දැඩිව දැනෙනවා.ඒක මට විශ්වාසයි” සුදාරක එසේ පැවසුවේ දැඩි සංවේගයකින් යුතුවයි. ඒ අපූරු කලාකරුවාණන් ගේ වියෝගය සුදාරකට පමණක් නොව අප සැමටද, දැනෙනු නොඅනුමානය.තුෂාරි වික්‍රමසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av0911223</link>
    <topic>මම දැන් පූර්ණකාලීනවම ‘ජන කරළිය’ ත් එක්කයි</topic>
    <author>හේමාලි විජේරත්න</author>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපතිපරාක්‍රම නිරිඇල්ලපරාක්‍රම නිරිඇල්ල හඳුන්වා දෙන්න අමුතුවෙන් අටුවා ටීකා අවශ්‍ය නැහැ. ඔහු අපේ රටේ ප්‍රවීණ නාට්‍යවේදියෙක්, සිනමාකරුවෙක් වගේම ටෙලි නාට්‍ය අධ්‍යක්ෂවරයෙක්.සිනමාකරුවෙක් ලෙසටත් ටෙලිනාට්‍ය අධ්‍යක්ෂවරයෙක් ලෙසටත් කලකින් ප්‍රේක්ෂකයන් හමුවට නොපැමිණියත් ඔහු වේදිකාවත් නාට්‍ය කලාවත් සමඟ නිරන්තර ගනුදෙනුවක නියුතු වෙනවා.එයට හොඳම උදාහරණය ඔහු ගේ ‘ජනකරළිය’ නාට්‍ය කණ්ඩායම. ‘ජනකරළිය’ අපේ රටේ නාට්‍ය කලාවට සුවිශේෂ ආලෝකයක් රැගෙන ආවා කිව්වොත් නිවැරදියි. මේ ‘ජනකරළිය’ පිළිබඳව නිරිඇල්ලයන් සමඟ කළ කතා බහකි.’ජනකරළිය’ වැනි නාට්‍ය කණ්ඩායමක් හදන්න අරමුණ වුණේ මොකක්ද?ජන කරළිය කියන්නේ ලොකු ඉතිහාසයක් තිබෙන දෙයක්. 70 දශකයේ වීදි නාට්‍ය කලාවක් අපේ රටේ පැවතුණා. ඒ කාලේ තමයි අත්දැකීම් ගන්නේ නාට්‍ය රඟ දක්වන්න පුළුවන් ප්‍රසිද්ධ නාට්‍ය ශාලාවල, වේදිකාවල පමණක්ම නොවෙයි කියලා. රංග භූමිය කියන්නේ වේදිකාව විතරක්ම නොවෙයි. නාට්‍ය රඟදක්වන්න ප්‍රේක්ෂකයන් එකතු කර ගන්න ඕනෑම තැනක් රංග භූමියක් කරගන්න පුළුවන් කියන තැන මම හිටියා.සම්මත ශාලාවල කිසියම් ගුණාත්මක බවකින් යුත්, සෞන්දර්යාත්මක, නිර්මාණාත්මක සහ ආකර්ෂණීය නාට්‍ය ඒ කාලේ පෙන්නුවා. නමුත් මේ නාට්‍යය ග්‍රහණය වුණේ එක්තරා සීමිත පේ‍්‍රක්ෂක පිරිසකට විතරයි.මම හිතුවා මේ හැම නාට්‍යයක් ම විවෘත රංග භූමියකින් පොදු ජනතාව දක්වා යා යුතුයි කියලා. නාට්‍ය කලාව මීට වඩා පුළුල් ලෙස සාමාන්‍ය පොදු ජනතාව වෙත සමීප කළ යුතුයි කියලා.මේ අදහස් ඇතුව ඉන්නකොට 1978 දී මට අවස්ථාවක් ලැබුණ ඉන්දියාවේ රායිපූර් වල තිබුණ ජන නාට්‍ය වැඩමුළුවකට සම්බන්ධ වෙන්න. එතනදි මම දැක්කා ‘චරන්දාස්’ වැනි ඉහළ ගණයේ නාට්‍යයක් එළිමහන්වල පවා රඟ දක්වනවා.මම කල්පනා කළා ඇයි අපට මේ ක්‍රමවේදය අනුගමනය කරන්න බැරි කියලා. ඒත් එක්කම අපේ ඉතිහාසයට හැරෙද්දි මට මතක් වුණා අපේ රටේ අතීතයේදී “ටීටර් මඩු” තිබුණා. සර්කස් කණ්ඩායම් ගමින් ගමට ගිහින් සර්කස් පෙන්නුවා.ඒ නිසා ලොකු කූඩාරමක් ඇතුළත නාට්‍ය පෙන්වන අදහස ආවා. ඇමරිකාවේ ශේක්ස්පියර් නාට්‍ය පවා එළිමහන් රංග පීඨවල පෙන්වනවා.අපේ රටේ උදාහරණ සොයන කොට ‘මිඩ් සමර් නයිට් ඩ්‍රීම්ස්’ ජාතික කෞතුකාගාරය ඉදිරිපිට එළිමහන් රංග පීඨයක පෙන්නුවා. ධම්ම ජාගොඩ මහත්මයගේ ‘සකල ජන’ වගේම මහාචාර්ය එදිරිවීර සරච්චන්ද්‍රයන්ගේ නාට්‍යයක් පේරාදෙණිය විශ්වවිද්‍යාලයේ එළිමහන් රංග පීඨයේ පෙන්නුවා. අපේ රටෙත් මෙවැනි භාවිතයක් තිබුණා. ඒ නිසා මට ඕන වුණේ වඩා විධිමත් ක්‍රමවේදයක් ඒ සඳහා සකස් කරන්නයි. ‘ජනකරළිය’ බිහිවුණේ එහෙමයි.කොයි කාලෙද ඔබ මේක පටන් ගන්නේ?2004 දි තමයි මුලින්ම ජන කරළිය පටන් ගන්නේ. ලොකු කූඩාරමක් හදාගෙන, නාට්‍ය කණ්ඩායමක් පුහුණු කරගෙන තමයි ආරම්භ කළේ. නාට්‍ය කලාවේ කිසියම් ව්‍යාප්තියක් අවශ්‍ය නිසා ආකර්ෂණීය විදියට ගුණාත්මක බවින් පිරිපුන් නාට්‍ය පෙන්වීම තමයි මෙහි පරමාර්ථය වුණේ.එක පැත්තකින් පාසල් අධ්‍යාපන ක්‍රමයටත් නාට්‍ය හා රංග කලාව විෂයක් විදියට ඇතුළු වුණා. මේ නිසා අපේ රටේ දූ දරුවන් අතරත් නාට්‍ය කලාව පිළිබඳ ලොකු උනන්දුවක් ඇති වුණා.ජන කරළිය නාට්‍ය නිර්මාණ කරන්න එක්වෙන්නේ කොයි ආකාරයෙන්ද?ජනකරළිය අංශ තුනකින් නාට්‍ය කලාව සඳහා දායක වෙනවා. පළවෙනි එක අපේ ජංගම රඟහල. එහි 800 ක විතර ප්‍රේක්ෂක ප්‍රමාණයකට නාට්‍ය නැරඹීමේ පහසුකම් තිබෙනවා. දෙවැනි එක පූර්ණ කාලිනවම නාට්‍යකරණයේ නියුක්ත වීම.බහු වාර්ගික නාට්‍ය අපි නිර්මාණය කරනවා. තුන්වැනි කාරණය තමයි අධ්‍යාපනික වැඩසටහන්. පාසල්වල ගුරුවරු, ශිෂ්‍යයන් වෙනුවෙන් වැඩමුළු සහ නාට්‍ය දර්ශන සංවිධානය කිරීමේ වැඩසටහනකුත් තිබෙනවා.ජනකරළිය මේ වෙනකොට කොපමණ නාට්‍ය ප්‍රමාණයක් නිර්මාණය කරල තිබෙනවද?නාට්‍ය දහයකට වැඩියි. ‘චරන්දාස්’, ‘මකර රාක්ෂයා’, ‘සීතාම්බර පටය’, ‘අන්දරමල්’, ‘සොරු ඇවිල්ලා’ (ළමා) ‘සෙක්කුව‘, ‘හිරු නොනැගෙයි’, ‘අඳුර විනිවිද’, ‘මහත් හොරා’, ‘බිං ගෙය’, ‘මිහිමවගේ පුත්තු’, ‘දෙව්ලොව ගමන’, ‘දරුවෝ’, ‘උපන්දා’, ‘අපි කාගෙද’, ‘මෙසේ නිමාවිය’, ‘සුරපුරයෙන් කොතැනද වෙන’, ‘වහලා’, ‘කල්පාන්තය’, ‘හැරී බලමු’, ‘එලොව යමු’, ආදිය ඒ නාට්‍යය.මේ හැම නිෂ්පාදනයක් ම දෙමළ බසිනුත් නිර්මාණය වෙලා තිබෙනවා. ඊට අමතරව ‘තාහම්’, ‘කන්හලී ඊරම්’ සහ ‘තගෛයිහල්’ නමින් දෙමළ නාට්‍ය තුනකුත් නිෂ්පාදනය කරලා තිබෙනවා.ජනකරළියත් සමඟ ඔබ යාපනය ප්‍රදේශයේත් සංචාරයක නියුතු වුණා නේද?ප්‍රේක්ෂකයන් නාට්‍යයක් නරඹන අයුරුඔව්. ජනකරළිය පටන් ගත්තු දවස්වලම අත්හදා බැලීමක් විදියට යාපනයට ගියා. ඒ කාලේ අපට මතකයි සිංහල දෙමළ කලාකරුවන් එකතු වෙලා නිර්මාණ කරපු හැටි. අපි අතර අන්තර් ක්‍රියාවලියක්, අන්තර් සහජීවනයක් තිබුණා. ඒක සංස්කෘතික වශයෙන් ගොඩනැඟුණු සහජීවනයක්. නමුත් ඒක ටිකෙන් ටික බිඳ වැටිලා 1983 දී සම්පූර්ණයෙන් ම බිඳ වැටුණා.සිංහල අය සිංහල අයට විතරක් නිර්මාණ කළා. දෙමළ අය දෙමළ අයට විතරක් නිර්මාණ කළා. නමුත් දැන් අපිට ඕන නැතිවෙලා ගිය ඒ සංස්කෘතික සහජීවනය නැවත ඇති කරන්න කිසියම් පූර්වාදර්ශයක් සපයන්නයි. අපි මුලින්ම ‘සීතාම්බර පටය’ සහ ‘අන්දරමල්’ කියන නාට්‍ය දෙක දෙමළෙන් නිෂ්පාදනය කළා.යාපනේ සිංහල ගම්වල මේ නාට්‍යය සිංහලෙනුත් දෙමළ ගම්වල දෙමළෙනුත් පෙන්නුවා. දෙමළ ජනතාව කිව්වා සිංහල අය දෙමළෙන් නාට්‍ය කරනවා කියලා අපි දැනගෙන හිටියෙ නෑනේ කියලා.ජනකරළියේ ඉදිරි වැඩ කටයුතු මොනවාද?මේ දිනවල ‘මැටි කරත්තය’ සිංහල නිෂ්පාදනය කරගෙන යනවා. කොළඹ අවට දෙමළ ජනතාව වෙනුවෙන් දෙමළ නිෂ්පාදනයකුත් කරනවා. දෙසැම්බර් 18 වැනිදා ‘මැටි කරත්තය’ පෙන්වන්න බලාපොරොත්තු වෙනවා.කලකින් ඔබ සිනමාවට හෝ ටෙලිනාට්‍ය අධ්‍යක්ෂණයට යොමු නොවුණේ ඇයි?මම සිනමාවට හා ටෙලි නාට්‍ය කලාවට ආවත් මගේ ළැදියාව තිබුණේ නාට්‍ය කලාවට. ටෙලි නාට්‍ය කරන ගමනුත් ඒ කාලේ මම ‘ගැලීලියෝ’, ‘උත්තමාවි’ වැනි නාට්‍ය කළා.දැන් ඉතින් මම පූර්ණ කාලීනවම ජනකරළියත් එක්ක ඉන්නේ. ඉදිරියේදි චිත්‍රපටයක් කරන්න නම් බලාපොරොත්තුවක් තිබෙනවා. ටෙලිනාට්‍ය කරන්න නම් බලාපොරොත්තුවක් නැහැ.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av0911224</link>
    <topic>‘එපා එපා මස් කන්නට කිරි අම්මාගේ’</topic>
    <author>චන්ද්‍ර ශ්‍රී සෝමසිරි</author>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපතිගීතය ලියූ සරත් මුණසිංහ කවියා දැන් මීගහවෙල සුමනසාන්ත හාමුදුරුවෝ  කිරි දුන්නේ දරුවන්ටයි සිරුරෙන් ඈගේ පිරිපුන් මිනිසුන් වැඩුණේ බලයෙනි ඈගේ ඒ කළ ගුණ නො දන්න හිස් මිනිසුන් වාගේ එපා එපා මස් කන්නට කිරි අම්මාගේ//අහිංසක තිරිසන් ගවයාටත් පණයි තියෙන්නේ එවන් සතකු අහෝ අකාලයේ කිමද මරන්නේ ටිකක් හිතල බලනු ඌ පිරිසුදු තණ කොළ කන්නේ නමුත් මිනිසත් බව ලැබු ඔබ ඇයි මළකුණු කන්නේකෙනෙක් තිස්පස් වසරක් කෑවොත් ගව මස් උයලා බලනු තුන්සිය හැටපහ වැඩි කර තිස්පහ යොදලා ගණන දොළොස් දහස් හත්සිය හැත්තෑ පහක් වෙලා ඔබට තේරුණා ද ඔබ කළ පව් දුර දිග නොබලාමුදල් තණ්හාවෙන් සමහරු ගවයා විකුණන්නේ අහිංසක සතෙකුගෙ ඉරණම ඉන් පසු විසඳෙන්නේ යළිත් ඒ මුදලින් මස් ගෙනවිත් රස කර කන්නේ තමන් විකුණපු ගවයාගේ මස් බව නෑ ඔහු දන්නේගිතෙල් මී කිරි එළකිරි පස්ගෝරස සපයන්නේ ඉවතලන පොහොරින් මහ එළවළු කොටු සරු වන්නේ මෙවන් සතෙකුගෙ මස් නො කන අයට සෙත සැලසෙන්නේ එවන් පිරිසුදු හදවත් තුළ දෙවියන් වැඩ ඉන්නේ”කුපිත වුණු මහසයුර කුරිරු රාස්සයකුගේ වෙස්ගෙන මිහිමඬල කැලඹුවේය. වෙරළේ කෙළි දෙලෙන් උන් නොදරුවන් රුදුරු දළ රළ පෙළින් සඟවා ගත්තේ මව්වරුන් ද පියවරුන් ද විස්සෝපයෙන් කුදලාගෙනය. බඩවියත රැකගනු වස් මසුන් ඇල්ලීමෙන් දිවි සරි කළ දහස් ගණනකගේ පණ නළ අසුරු සැණින් අතුරුදන් විය. ඒ යක්ෂයාගේ හෝරාව අපට දුක ද, කඳුළ ද වියෝව ද උරුම කළේ හිත් පිත් නැතිවය.අඹුදරුවන් සමඟ යහපත් දිවිපෙවෙතක් ගත කළත් මේ වන විට ඔහුගේ් යටි හිතේ කලකිරීමක සේයාවක් සනිටුහන් වී තිබිණි. මහ සයුර කැළැඹුණු ඒ රුදුරු දසුන් පෙළ ඔහු කම්පාවට පත්කළේය. දහස් ගණනකගේ ජීවිත රුදුරු ජල කඳේ සැඬ පහරේ දැවටී සැඟවී යන හැටිත් උපයා සපයාගත් ගේ දොර බඩුමුට්ටු හරක බාන සැණින් වැනසුණු හැටිත් දරුවන් අහිමි වූ මව්පියන් විලාප නැඟූ හැටිත් මව්පියන් අහිමි වූ නොදරුවන් හඬා වැටුණු හැටිත් ඔහුගේ හිතේ අපුළ දසුන් පෙළක් මැවීය.එදා අප සැම හදවත් රුදුරු කළ සුනාමියේ රුදුරු මතකය එකින් එක ඔහුගේ මනසේ දැනුදු හොල්මන් කරයි. පියාදර අඹුවගෙන් මෙන්ම කුඩා නොදරුවන් තිදෙනාගෙන් සමුගැන්මට ඔහුට සිත් නොදේ. එහෙත් සියලු බැඳීම්වලින් ලිහිල්ව යන සෙයක් ඔහුට දැනෙයි. දිවියේ නිසරු බවද හිස් බවද, අපුල බවද දුක් දොම්නස් බවද ඔහුගේ ගමන් මඟ ඉක්මන් කරවයි. හරිහම්බ කළ සියල්ල අඹුදරුවන්ට පවරා සියලු ලෞකික උපාදානයන්ගෙන් මිදී ඔහු ගිහිගෙයින් නික්මීමට තීරණය කරයි.කලක් කවියකු, ගීත රචකයකු හා ගුවන් විදුලි ශිල්පියකුව සිටි ඔහු 70 දශකයේ කා අතරත් හොඳ නමක් දිනා සිටි නිහතමානී කලාකරුවෙකි. ප්‍රවීණ සංගීතඥ ආර්.ඒ.චන්ද්‍රසේනයන්ගේ පන්නරය ලැබ ඔහු එදා ‘ලස්සනට පිපුණු වනමල්’, ‘රෙදි වියන කෙල්ල’, ‘බෝගන්විලා මලේ’ වැනි ජනප්‍රිය ගීත රැසක් යුගයේ ජනප්‍රිය ගායක හිත මිත්‍ර නිහාල් නෙල්සන්ට රචනා කළේය.පසුකාලයේ අතිශය ජනප්‍රිය වූ සී.ටී.ප්‍රනාන්දු ගේ ‘මුතු මැණිකේ කලේ අරන්’, ධනපාල උඩවත්තගේ ‘ඈ නීල වරල පීරලා’, සුමිත් අහංගමගේ ‘සුවඳයි මුවේ මල් පැණී’, රූපා ඉන්දුමතීගේ ‘උදාගිරෙන්’, වර්නන් පෙරේරාගේ ‘රූසිරිය ඈගේ’ වැනි ගීත රචනා කරමින් ඔහු තම ගීත රචනා ගමන් මඟ ස්ථාවර කර ගත්තා පමණක් නොව ‘කව්මුතුහර’, ‘තක්සලාව‘, ‘නැවුම් මිහිර’, ‘සොඳුරු සෙවණ’ වැනි ගුවන් විදුලි වැඩසටහන්වලින් ඔහු එදා රසිකයන් අතර නමක් දිනාගත්තේය.මධුබිංදු, සංගීතා, නිවහන, පෙරමඟ, හෙළ සුවඳ, සමාධී, සරසවි කුසුම්, මව්පිය ගුණවැනුම් වැනි බොදු දහම හා ඡ්‍යොතිෂය පිළිබඳ සඟරා සහ පොත් පත් රැසක් ලියා පළ කළ ඔහු ගත්කතුවරයකු මෙන්ම පුවත්පත් කලාවේදියකු ද විය. රාජ්‍ය ආයතන කීපයකම සේවය කරමින් වරාය අධිකාරියේ බෞද්ධ සංගමයේ ‘මහපොළ ධර්ම යාත්‍රා’ සේවයේ බර කරට ගෙන වැඩ කළේ සියල්ලන්ගේම ප්‍රශංසාව ලබමිනි.කලක් විදේශගතව ධර්මදූත සේවයේ යෙදෙමින් භාවනානුයෝගීව කල් ගෙවූ ඔහු බොහෝවිට අනගාරික ජීවිතයට ඇලුම් කළේය. ඉතාලිය, ඉන්දියාව, මැලේසියාව වැනි රටවල ධර්මදූත සේවයේ යෙදුණු සමයේ ඔහු අතින් ඉටුවූ බොදු සේවාව අතිමහත්ය.මීගහවෙල සුමනසාන්ත හිමි සහ නිහාල් නෙල්සන් ගිරිඋල්ල ශ්‍රී සුදර්ශනාරාමයේදී සම්මානයෙන් පිදුම් ලබාඉතාලියේ මුලින්ම පන්සලක් ඇරඹෙන්නේ ඔහුගේ මූලිකත්වයෙනි. එහෙත් ඔහුගේ සිත අනගාරික ජීවිතයෙන් ඔබ්බට ගියේය. 2005 ජනවාරි 15 වැනිදා ගිරිඋල්ල බෝපිටිය ශ්‍රී සුදර්ශනාරාමයේදී මීගහවෙල සුමනසාන්ත නමින් පැවිදි බව ලබන්නේ සියලු ලෞකික උපාදානයන්ගෙන් අත්මිදෙන අදිටනිනි.හිස බූගා, කසාවතක් පැළඳ බෝපත් සෙවණේ බවුන් වැඩුවද ඔහුගේ යටි හිතේ නිදන්ගතවූ කලා රසිකත්වය විටින් විට දළුලා වැඩෙන්නට විය. 1986 වසරේ හිත මිත්‍ර නිහාල් නෙල්සන්ට ලියා දුන් ‘එපා එපා මස් කන්නට කිරි අම්මාගේ’ ගීතය අද ඔහුගේ දැහැමි දිවි ගමනේ තේමාව බවට පත් වී ඇත. ඔහු ඒ යටගියාවෙන් අමිල මෙහෙයක් කිරීමට අදිටන් කරගෙන සිටී.බොදුනුවන් පමණක් නොව අන්‍යාගමිකයන් පවා ගවමස් කෑමෙන් වැළැක්වීමට උසිගැන්වූ නිහාල්ගේ ‘කිරි අම්මාගේ ගීතය’ අපේ කතානායකයාගේ දිවි ගමනේ සටන් පාඨය බවට පත්වී ඇත.මීගහවෙල සුමනසාන්ත හිමියෝ තම හිතමිතුරු නිහාල් නෙල්සන් ද සහභාගී කරගෙන පසුගියදා ගිරිඋල්ලේ දී ඒ අවිහිංසක පුණ්‍ය කටයුත්තට උරදුන්හ. ගිරිඋල්ල මහජන බැංකුවේ ද, පන්සලේ දායකකාරකාදීන්ගේ් ද සහයෝගය උන්වහන්සේට නොඅඩුව ලැබිණි. මසට නියම වූ අහිංසක ගවයින් විසිදෙනකු උන්වහන්සේ මුදවා ගත්හ. ගිරිඋල්ල නගරයේ සිට බෝපිටිය සුදර්ශනාරාමය දක්වා පෙරහරකින් ඒ අහිංසක ගවයින් ගෙන ගිය දසුන මඟ දෙපස රැස් කකා උන් බොහෝ දෙනකුගේ දෑස්වලට කඳුළක් එක්කළේය.මස් කඩෙන් කුට්ටි පිටින් ගෙනැවිත් මුළුතැන්ගෙයි රසට පිස අඹුදරුවන්ට කවන්නේ මේ අහිංසක සතුන්ගේ මස් නේදැයි නිකට අත ගසා කඳුළු වගුරුවමින් කල්පනා කරමින් මුහුණු සඟවාගත් පියවරුන් කීපදෙනකු අප කැමරා කාචයේ සටහන්වී තිබිණි.මුදාගත් ගවයන් ගිරිඋල්ල නගරයේ සිට රිය පෙරහරකින් පන්සල කරා....පස්ගෝ රස (කිරි, මී කිරි, වෙඬරු, ගිතෙල්, මෝරු) මෙන් ම ගොම පොහොර පවා සපයා දෙන ගව සම්පත ආරක්‍ෂා කර දීම උන්වහන්සේ ගේ එකම අරමුණය. “එපා එපා මස් කන්නට කිරි අම්මාගේ” ගීතය කලක් යුගයේ පෙරළිකාර ගීතය වූ බව මට ද මතකය.එදා (1986) මේ ගීතය ලීවේ සරත් මුණසිංහය. සංගීත නිර්මාණය කළේ එදා ගුවන් විදුලියේ හා නාවික හමුදාවේ සේවය කළ රංජිත් පෙරේරා සංගීතවේදියාණන්ය.ගුවන් විදුලියෙන්, කැසට් පටයෙන්, රූපවාහිනියෙන්, වේදිකාවෙන් ගවමස් කෑමට එරෙහිව දැවැන්ත සටනකට උරදුන් යුගයේ පෙරළිකාර ජනකාන්ත ගායක නිහාල් නෙල්සන් (වසර 23 කට පසුව) පසුගියදා ගිරිඋල්ල විහාරස්ථානයේ විශේෂ උත්සව සභාවක දී ශ්‍රී සුමන අභයදාන සංගමය මඟින් උපහාර සම්මානයකින් පිදුම් ලැබීම අපූරු සිදුවීමකි.එමෙන්ම ගව සම්පත රැක ගැනීමේ උදාර අදිටනින් හා ගව මස් කෑමෙන් වළකා ගැනීමේ අරමුණින් ජනතා හදවත් තුළ අවිහිංසාව රෝපණය කරමින් එදත් අදත් නිහඬව අමිල මෙහෙයක නිරත වෙන මීගහවෙල සුමනසාන්ත හිමියන් මෙහිදී උපහාර සම්මානයකින් පිදුම් ලැබීම කළ ගුණ දන්නා මිනිසුන් තවමත් අප අතර සිටිනා බව ලොවටම කියාපෑ උදාර සිදුවීමක් විය.(නිහාල් නෙල්සන් සමඟ සොයුරු බැම්මෙන් බැඳී ඔහුගේ අපූරු ගායන කුසලතා හඳුනාගත් අද ගිරිඋල්ල සුදර්ශනාරාමයේ උප ශාන්ත ලීලාවෙන් වැඩසිටින ඒ සහෘද යතිවරයාණන් එදා කලාකරුවන් කවුරුත් හඳුනන සරත් මුණසිංහය.යුගයේ පෙරළිකාර ‘කිරි අම්මා ගේ’ ගීතය ලියූ මීගහවෙල සුමන ශාන්ත හිමියනුත් එම ගීය ගැයූ ජනකාන්ත ගායක නිහාල් නෙල්සනුත් වසර විසිතුනකට පසුව පස්ගෝරස බුදින රසිකයන් පිරිසක් අතින් එකවර පිදුම් ලැබීම දෛවෝපගත සිදුවීමක් නොවේද?චන්ද්‍ර ශ්‍රී සෝමසිරිඡායාරූප – අනිල් ජයසිංහ (කුලියාපිටිය)</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av0911225</link>
    <topic>‘මව්බිම ශ්‍රී ලංකා’ ජනපතිට පිළිගන්වමින්</topic>
    <author/>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපතිවාසනා ප්‍රකාශන ආයතනය මගින් ප්‍රකාශයට පත් කළ ‘මව්බිම ශ්‍රී ලංකා’ ග්‍රන්ථය ‘වාසනා’ ප්‍රකාශන අධිපති නිහාල් රංජිත් කුමාර මහතා විසින් පසුගියදා ජනාධිපති මහින්ද රාජපක්ෂ මහතාට අරලියගහ මන්දිරයේදී පිළිගන්වනු ලැබූ අයුරු.පසුගිය 14 වැනිදා ඉතාලියේ පැවැති ලෙවන්ට් අන්තර්ජාතික චිත්‍රපට උළෙලේ දී හොඳම නිළිය ලෙස ප්‍රවීණ රංගන ශිල්පිනී, හෙළ සිනමාවේ නිළි රැජන මාලිනී ෆොන්සේකා සම්මානයෙන් පිදුම් ලද්දීය.‘ආකාස කුසුම්’ චිත්‍රපටයේ ඇගේ අපූරු රංගන ප්‍රතිභාව වෙනුවෙන් ඇයට මෙම සම්මානය හිමිව ඇත. මීට පෙරාතුව ද මාලිනිය මේ චිත්‍රපටය උදෙසා අන්තර්ජාතික සම්මානයෙන් පිදුම් ලබා තිබිණි.පසුගියදා කොළඹ ශ්‍රී ලංකා පදනම් ආයතනයේදී පැවැති ‘පන්හිඳක සංහිඳ’ ආධුනික ලේඛකත්ව වැඩමුළුවේ පළමු පියවර ජනමාධ්‍ය ඇමැති ලක්ෂ්මන් යාපා අබේවර්ධන මහතා සහ නොර්වේජියානු තානාපති ටෝරේ හැට්රම් මහතාගේ ප්‍රධානත්වයෙන් පැවැතිණි.දිවයිනේ සැම පළාතක්ම නියෝජනය කරමින් පැමිණි ආධුනික ලේඛිකාවන් 150 දෙනකු සේම මාධ්‍යවේදිනියන් 50 දෙනකු ද මේ සඳහා සහභාගිවූ අතර මෙහි දෙවන අදියර සඳහා මේ වන විටත් අයදුම්පත් කැඳවීම ආරම්භ කොට ඇති බව මෙම ව්‍යාපෘතියේ නිර්මාණ අධ්‍යක්ෂිකා ඉනෝකා සත්‍යාංගනී කීර්තිනන්ද දැනුම් දෙයි.පළමු පියවරේදී ආධුනික ලේඛිකාවන්ට පමණක් මෙකී වැඩමුළුව සීමාවූ මුත් දෙවන පියවර සඳහා ස්ත්‍රී පුරුෂ දෙපක්ෂයම සහභාගි කරගැනීමට ස්ත්‍රී ශක්ති ප්‍රඩක්ෂන්ස් ආයතනය බලාපොරොත්තු වන බව දන්වා සිටී.ඒ අනුව චිත්‍රපට තිරනාටක රචනය, නවකතා රචනය, කෙටිකතා රචනය හා නූතන කාව්‍ය රචනය වෙනුවෙන් එක් විෂයයකට දින දෙකක් බැගින් වෙන්කරමින් අදාළ විෂයයන් පිළිබඳ පුළුල් අධ්‍යයන පාඨමාලාවක් ආධුනික ලේඛක ලේඛිකාවන් වෙත ලබාදීමට නියමිතය.මේ සඳහා කැමැති විෂය පථය කුමක්දැයි පැහැදිලිව සඳහන් කර, එම විෂය පිළිබඳ හැදෑරීමට ඇති කැමැත්ත සම්බන්ධව පිටුවකට නොවැඩි හේතු පැහැදිලි කිරීමක් සමඟ නම, වයස, රැකියාව හෝ ශිෂ්‍යභාවය, ලිපිනය හා දුරකථන අංකය සමඟ ජා.හැ. පත්‍රයේ ඡායාපිටපතක් ඇතුළු කර දෙසැම්බර් 15 වනදාට ප්‍රථම පහත ලිපිනයට ලැබෙන්නට සලස්වන මෙන් ඉල්ලා සිටී.ස්ත්‍රී ශක්ති ප්‍රඩක්ෂන්ස්, 198/4, සිරිවිමල් උයන, නාවල.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av0911226</link>
    <topic>එහෙත් ඒ ආදරය මේ තරම් කෙටිවීද?</topic>
    <author>ඉන්ද්‍රානි රත්නසේකර</author>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපතිපබ්ලෝ නෙරුඩා නොබෙල් ත්‍යාගලාභි කවියෙකි. (1971 දී ඔහුට සාහිත්‍ය පිළිබඳ නොබෙල් ත්‍යාගය හිමිවූයේය. නෙරුඩා විසිවැනි සියවසේ බිහිවුණු හොඳම ලතින් අමෙරිකානු කවියා ලෙස පිළිගැනේ.පබ්ලෝ නෙරුඩා 1929-30 කාලසීමාවේ ලංකාවේ චිලි කොන්සල්වරයා ලෙස සේවය කෙළේය. ඔහු ලියූ ’MEMORIAL DE ISLA NEGRA’  (කළු දිවයිනේ මතක) නම් වූ ග්‍රන්ථය විවිධ රටවල ඔහු චිලී තානාපතිවරයා වශයෙන් රාජකාරි කළ අවදියේ ලත් විචිත්‍රවත් අත්දැකීම්වලින් පිරුණු කෘතියකි. ඒවායින් වඩාත්ම රසවත් වන්නේ ඔහු ලංකාවේ සිටියදී ලද අත්දැකීම්ය.නෙරුඩා අපේ මේ මව්බිමට කෙතරම් නම් ආදරය කළේ ද කිවහොත් පසු කාලයේ දී තෙවරක් ම මෙහි පැමිණ ඇත්තේය.ශ්‍රී ලංකාවේ තමා දිවි ගෙවූ පෙදෙස ගැන හෙක්ටර් නම් මිතුරකුට ලියා යැවූ ලිපියක මෙසේ දැක්වෙයි.කොළඹ, 1929 අප්‍රේල් 24 හෙක්ටර්,නෙරුඩා සහ බිරිඳ මැටිල්ඩේ”මා දැන් කාලය ගෙවන්නේ වැල්ලවත්ත නම් කුඩා නගරයේ හතළිස් දෙවන පටුමඟේ සයුර පේනා තෙක් මානයේ දිලෙන නිවහනකයි. හිමිදිරියෙන් ම මා අවදිවී නාන ඇඳුමින් ම බොහෝ වේලාවක් වෙරළ දිගේ පියවර මනිනවා. ඉන්පසු පීනන්ට යනවා. එහිදී මම එලන්, පැට්සි, අර්තියා ආදී මිතුරියන් හමුවෙනවා. වෙරළේ සුන්දරත්වය මගේ කවි සංකල්පනා පුබුදුවනවා.”මේ නෙරුඩා හෙක්ටර්ට ලියූ තවත් ලිපියක කොටසකි.1929 ඔක්තෝබර් 31 හිතවත් හෙක්ටර්,මගේ හොඳම අසල්වැසියා ප්‍රනාන්දු. යක් නැටුමට ඔහු හරි දක්ෂයි. සෑම රාත්‍රියකම ඔහු ගේ දිගු ගායනා මට ඇහෙනවා. ඒවා අපේ ‘ප්ලෙමෙන්කෝ’ ගායනා වගෙයි. ඔහුගේ් බිරිය අසනීපයෙන් නිසා ඇඳිරි වැටීගෙන එනවිට ඔන්න නටන්නට පටන් ගන්නවා. මේ රටේ දේශීය සංගීතයේ අභිමානවත් විලාසයට මං කැමැතියි. ප්‍රනාන්දු මට බෙර ගහන්නටත් පුරුදු කළා. සෙයිලාන් දූපතේ ඇතැම් වැසියන්ගේ මානුෂික ගතිගුණවලට මං හරි කැමැතියි..හෙක්ටර්ට ලියූ තවත් ලිපියක සිය සේවකයා සමඟ ගිය අපූරු ගමනක් ගැන නෙරුඩා මෙසේ සඳහන් කරයි.කොළඹ, 1929 නොවැම්බර් 21 හෙක්ටර්,”මට තනිකම හරියට දැනෙනවා. ඒ වෙලාවට මා කවි ලියනවා. සෑම මිනිත්තු දහයකට ම වරක් මගේ සේවක ‘රත්නයියා’ වීදුරුව මධු විතෙන් පුරවනවා! ඔහු සමඟ මා ඇවිදින්නට ගියාම රා බොනවා. දන්නවාද? බොන්නේ පොල් කටුවෙන්.’නරුඩා වැල්ලවත්තේ ගත කළ කාලයේ ලයනල් වෙන්ඩ්ට් කලාගාරයට විටින් විට ආගිය බවත් මරදානේ පාර දෙපස පොත් කඩවලින් බයිසිකල්කාරයකු ලවා පොත් ගෝනියක් ගෙන්වා ගත් බවත් පවසා ඇත. අපේ වන අරණේ සැරි සරන්ට නෙරුඩා බොහෝ ආශා කළේය. රාජලීලාවෙන් අඩිපාර වසාගෙන ශාන්තව තාලෙට ගමන් ගන්නා අලි ඇතුන් ගැන Oda ‘al elefante’නමින් කාව්‍ය සටහනක් තැබුවේය.තමා මුල්වරට ශ්‍රී ලංකාව හඳුනාගෙන ඇත්තේ එවකට චිලි රටේ මහත් ඉල්ලුමක් තිබූ ‘සිලෝන් ටී’ රස බැලීමෙන් පසුව බව නෙරුඩා පවසා ඇත.ලක්බිමෙන් සමුගෙන යාමෙන් පසු ‘Oda a la Caja de Te’ නමින් තේ පානයට උපහාර වශයෙන් කව් පෙළක් ද ලියා තබා ඇත. මේ එයින් එක් කවියකි.අහිමිව ගිය ඔබේ සුවඳ සමන් පිච්ච සුවඳ මුසුව මගෙ කුටියට හමා ඇවිත් මේ පැහැබර වසන්තයේ!රටින් රට රාජ්‍ය සේවයේ නියුක්ත වීමේ හේතුවෙන් ශාරීරික විවේකයත් මානසික නිදහසත් නොලැබීම නිසා නෙරුඩා තරමක පීඩා විඳි බවක් පෙනේ. තවද ඔහුගේ පෞද්ගලික ජීවිතය පිළිවෙළකට සකස් කර ගැනීමේ ගැටලු මතු විය.පෙම් සබඳතා කීපයක් ම පවත්වාගෙන යාමත් තෙවරක් ම විවාහවීමත් නිසා නෙරුඩාගේ ආදර ලෝකය අවුල් සහගත විය. එහෙත් ප්‍රධාන වශයෙන් ඔහුගේ හදවත හඬා වැලපුණේ සිය කුලුඳුල් පෙම අහිමි වී යාම වෙනුවෙනි. ඔහු සිය මිතුරකුට යැවූ ලිපියක ඇය ගැන තොරතුරු පවසා තිබේ.1930 පෙබරවාරි 27 – වැල්ලවත්තේ දී – හිතවත් එයන්දි [EANDI]”මට කවුරුවත් නැහැ. මං තනිවෙලා. විටෙක මා පාරෙන් බලුපැටව් අල්ලාගෙන එනවා. උනුත් යන්න යනවා. මට පාළුයි. මට ඇය විවාහ කරගෙන ම එන්ටයි තිබුණේ. සිහිනෙන් වගේ දොඩවමින් මා වීථිවල ඇවිදිනවා. මං කැමැතියි වයින් බොන්න. නොවැළැක්විය හැකි තනිකමට පොත් පිහිට වෙනවා. මට වෙහෙසයි. දවසක් මං බීල වැටුණා. නවාතැනේ සිට සයුරු සීමාවේ ඇති පොල් රුප්පා අතරේ මා ජීවත්වනවා. හඳ පෑයූ රාත්‍රියට මට නැවුම් සිතුවිලි පහළ වෙනවා. මට ඇය අවශ්‍යයි. ඒ සියලු දේ ඇය දන්නවා.මීට මාස තුනකට පෙර ඇගේ පැමිණීමට කටයුතු යොදලයි තිබුණේ. අප විවාහ වෙන්ටයි හිටියේ. කාලයක් පුරාම මා ඒ වෙනුවෙන් සිහින මැව්වා. පුරවා ගත් දහසක් පැතුම් මැද මගේ බංගලාව පවා සූදානම් කළා. මුළුතැන්ගෙයට ඇවැසි දේ සම්පූර්ණ කළා.ඒත් ඇය ආවේ නැහැ. නොයෙක් හේතු කරුණු වශයෙන් කියා තිබුණා. මා සුමානයක් උණ අසනීපයෙන් පෙළුණා. කුසට අහරක්වත් ගන්ට පිරියක් නැහැ. මගේ ශරීරය ඇතුළත යමක් පිච්චෙනවා වගේ මට දැනුණා. එය භයානක වේදනාවක්.ඒ දවස් පසුවී ගියා. වෙනත් කෙනෙකුට කියාගන්න බැරිව එය හීල්වෙමින් තිබුණා. වෙනසකට, මා හොඳම දේ කියෙව්වා. සංගීතයට සවන් දුන්නා. මුහුදේ පීනන්න ගියා.හොඳම කවි මා අතින් ලියැවෙද්දී ඉබේම එය අතීතයට එකතු වුණා. ‘සයිලාන්’ මුහුදු වැල්ලේ සිට ඇය වෙනුවෙන් මා කවි විස්සක් ලිව්වා. ඒවා සයුරු රැළි විස්සක් වගෙයි.’මහා කවි පබ්ලෝ නෙරුඩා විසින් නිර්මාණය කරන ලද’VEINTE POEMAS DE AMOR’ (පෙම් කවි විස්සක්) කාව්‍ය සංග්‍රහයේ ඔහුගේ උසස්තම පද්‍ය නිර්මාණ අන්තර්ගත වෙයි. එහි කවි පෙළක් රස විඳිමු.ලියන්නට හැකිය මට දුකින් බර ගීත වැල් නිසංසල මේ රැයේ දහස් වර සිත නැඟෙන ඇයට මුළු හදවතින් පෙම් කළා වූ තරම! එහෙත් ඒ ආදරය මේ තරම් කෙටිවීද?පබ්ලෝ නෙරුඩා ගේ ප්‍රේම රාජිනිය වූයේ අල්බෙර්තිනා නම් රූමත් තරුණියකි. ස්පාඤ්ඤ භාෂා ගුරුවරියක වූ ඇය මේ කඩවසම් ඉලන්දාරියා නිදිබර දෑසින් ශාන්තව මුමුණන කවි හඬට වශී වූවාය. නෙරුඩා ඇයට කවිපද ගෙතීය. ඒ පෙම්දම ලියලා වැඩුණේ එලෙසිනි. එහෙත් දූත මෙහෙය නිසා ඔවුන් එකිනෙකාට දුරස්ථ වන්නට සිදුවිය.1930 පමණ ජාවා රටේදී මරියා (Maria Agenar) නම් ඕලන්ද තරුණියක හා පෙමින් බැඳී විවාහ වුවද ඇයට ස්පාඤ්ඤ බසවත් නෙරුඩාට ඕලන්ද බසවත් කථා කළ නොහැකි වූයෙන් විවාහ දිවිය දෙදරා ගොස් එකිනෙකා වෙන්වීමට සිදුවිය.ඉන්පසුව නෙරුඩා ස්පාඤ්ඤයේ සිටි කාලයේදී ඩේලියා (DELIA DE CARRIL) නම් දක්ෂ දේශපාලනඥවරියක හා විවාහ වූයේය. ඇය දක්ෂ ලේඛිකාවක් ද වූ බැවින් ෆෙඩ්රිකෝ ගර්සියා ලොර්කා ආදී 1927 කණ්ඩායම සමඟ එක හරියට සාහිත්‍ය කටයුතුවල යෙදුණාය.එහෙත් කෙසේ හෝ නෙරුඩා ගේ අවසාන කාලය චිලි රටේ ගත කරද්දී ඇය ද අතහැර මැටිල්ඩේ (Matilde) නම් ළඳක් හා විවාහ වූවේය.1973 සැප්තැම්බර් 23 වැනි දින ලිව්කේමියා රෝගය වැළඳී නෙරුඩා මිය යන විට 69 වන විය පසුකරමින් සිටියේය.මහා කවි පබ්ලෝ නෙරුඩා එසේ තම ජීවිතයෙන් සමුගෙන ගියද අපේ මව්බිමට සෙනෙහසින් කවි ලියූ විශ්ව සාහිත්‍ය නිර්මාණකරුවකු වශයෙන් ශ්‍රී ලාංකේය කලා ලොව සදා දිලෙනු ඇත.ඉන්ද්‍රානි රත්නසේකර</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av0911227</link>
    <topic>This is it</topic>
    <author>කුමාර සිරිවර්ධන</author>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපතිපසුගිය 05 වැනිදා සිට මෙරට ද ප්‍රදර්ශනය වීම ඇරඹූ ‘දිස් ඉස් ඉට්’ දැනටමත් ඉමහත් ජනප්‍රියත්වයක් ලැබ ඇත.එහි ප්‍රධාන නළුවා පසුගිය ජූනි 25 වැනි දින මෙලොව අතැර ගිය අතිශය ජනප්‍රිය පොප් ගායක මයිකල් ජැක්සන් ය.මිය යන විට මයිකල් ජැක්සන් ජූලි මස ලන්ඩනයේදී පැවැත්වීමට නියමිතව තිබූ ප්‍රසංගයක් සඳහා පුහුණුවීම් කටයුතු කරමින් සිටියේ ය. එම පුහුණුවීම් කටයුතු සියල්ල රූගත කෙරුණේ ප්‍රසංගයෙන් අනතුරුව ඩිජිටල් සංගත (DVD)  තැටියක් නිකුත් කරනු පිණිස ය.එහෙත් ජූනි 25 දා ජැක්සන් මිය ගිය පුවත ආරංචි වූ වහා සංගත තැටිය සඳහා නිෂ්පාදන අංශයෙන් සහය වූ සියලු දෙනා තීරණය කළේ රූගත කළ සියලු දර්ශන ඇතුළත් කොට චිත්‍රපටයක් නිර්මාණය කළ යුතුය කියා ය.එසේ නිර්මාණය කළ චිත්‍රපටය ‘දිස් ඉස් ඉට්’ වන අතර එහි අධ්‍යක්ෂකවරයා මෙකී ඔර්ටෙගා ය. ලන්ඩනයේ පැවැත්වීමට නියමිතව තිබූ ජැක්සන් ගේ ප්‍රසංග මාලාව නම් කොට තිබුණේ ද ‘දිස් ඉස් ඉට්’ යනුවෙන් ය.එම ප්‍රසංග මාලාවෙන් අනතුරුව ගායනය ක්ෂේත්‍රයෙන් සමුගැනීම නිල වශයෙන් නිවේදනය කිරීමට ද ජැක්සන් බලාපොරොත්තු වෙන් සිට බව ඇතැම්හු පවසති.මෙම චිත්‍රපටයට ජැක්සන් ගේ ජීවිතයේ වැදගත් අවස්ථා ඇතුළත්ව තිබේ. ඒ හැර බෑඩ් හිස්ට්‍රි, බීට් ඉට්, බිලී ජීන්, බ්ලැක් ඕ වයිට්, ත්‍රිලර් සහ දිස් ඉස් ඉම් ඇතුළු ගීත 13 ක් ද ඇතුළත් වේ.ජූනි 25 වැනිදා සිදුවූ මරණයත් සමඟ ම මයිකල් ජැක්සන්ගේ හපන්කම් දැක්වුණු වේදිකාවේ තිරය වැසී ගියේ ය.එහෙත් දර්ශනය හමාර වීමට සෙලියුලොයිඩ් පටයන්හි සනිටුහන් වූ ඔහුගේ දක්ෂතා නැවතත් ලොවට දැකගත හැකිවනු පිණිස යළිත් වතාවක් තිරය විවෘත වී තිබේ.මේ අවසන් දර්ශනයයි. මේ ඔහුගේ සැබෑ නික්ම යාමයි. මින් අනතුරුව ඔහුගේ දක්ෂතා අලුතින් දැක බලා ගන්නට කිසිවකුටත් ඉඩ නොලැබෙනු ඇත.කුමාර සිරිවර්ධනසත්ත්ව ලෝකයේ වේගවත්ම සතා ලෙස විරුදාවලි ලබා ඇත්තේ චීටායි. මිනිස් ලෝකයේ වේගවත්ම මිනිසා ලෙස පසුගිය අගෝස්තු මාසයේ දී ජැමෙයිකානු ජාතිකයෙක් විරුදාවලි ලැබුවා.ඔහු නමින් උසේන් බෝල්ට් ජර්මනියේ බර්ලින් නුවර පැවැති ලෝක මලල ක්‍රීඩා ශූරතා තරගාවලියේ දී ඔහු මීටර් 100 හා 200 ලෝක කෙටි දුර ශූරයා ලෙස කිරුළු පැලැඳුවා. කළු උස මහත සිරුරකින් යුතු උසේන් ධාවන පථයේ දිවයන්නේ විදුලියක විලසින්.අමුතුම ආකාරයේ පුද්ගලයකු වන ඔහු ගහකොළට හා සතා සිවුපාවුනට දක්වන්නේ පුදුමාකාර ආදරයක්. උසේන් ළඟදී කෙන්යාවේ සිවු දින සංචාරයක නිරතවුණා.ඔහු එහි ගියේ කෙන්යාව සිය රටේ වන සත්ත්ව ප්‍රජාව රැකගැනීමට දරන ප්‍රයත්නයට සහයෝගයක් දැක්වීම සඳහායි. මේ ගමනේදී එරට වනෝද්‍යානවල සැරිසැරීමටත් ඔහු අමතක කළේ නැහැ.එහිදී ඔහු චීටා පැටවකු හදා වඩා ගැනීමට ගත්තා. මේ පැටවාත් උසේනුත් එකිනෙකා මුණගැසුණේ නයිරෝබි ජාතික වනෝද්‍යානයේදී යි. පැටවාගේ වයස යන්තම් මාස තුනයි. කෙන්යානු වන සත්ත්ව නිලධාරීන් පැටවා නම්කර තිබුණේ ‘විදුලි ධාරාව‘ යන නමිනුයි.ඌ පිරිමි සතෙක්. මේ සතා හදාවඩා ගැනීම වෙනුවෙන් ඔහු ඩොලර් 13700ක මුදලක් ගෙවා තිබුණා. ඒ හැරුණු විට සතා රැක බලාගන්න වාර්ෂිකව ඩොලර් 3000ක් ගෙවන්න වෙනවා. උසේන් වෙනුවෙන් කෙන්යානු සත්ත්ව අනාථාගාරයක් චීටා පැටියා රැක බලාගන්නවා.කෙන්යාවේ චීටා ගහනය 800ක් විතර වෙනවා. දඩයම, කාලගුණ විපර්යාස සහ මිනිස් බලපෑම් හේතුවෙන් එරට චීටාවුන් වඳවීමේ තර්ජනයට ලක්වෙලා. මේ නිසා කෙන්යාව චීටාවුන් රැකගැනීමට විශේෂ ප්‍රයත්නයක් දරනවා.උසේන් හදාගන්න ගත් චීටා පැටවා ඇතුළු තවත් පැටවුන් තිදෙනකු උන්ගේ මව විසින් විශාල වනෝද්‍යානයක අතරමං කරනු ලැබ සිටියදී වනජීවී නිලධාරීන්ට හමුවී තිබුණා.ලෝක ධාවන ශූරයා මේ කෙන්යාවට පැමිණි පළමු අවස්ථාවයි. එහිදී ඔහු අපූරු වනෝද්‍යානවල සංචාරය කළත් සිංහයන් දකින්න දැඩි බියක් දැක්වූවාලු. එපමණක් නොවෙයි වැඩුණු චීටාවකු ළඟ සිට ඡායාරූපයක් ගැනීමට කළ ආරාධනාවත් ප්‍රතික්ෂේප කරමින් පැන දිව්වාලු. පසුව මාධ්‍යවේදීන් ගේ බලකිරීම් මත ඡායාරූපයකට පෙනී සිටියත් චීටා හා තමා අතරට වෙනත් අයකු සිටුවාලීමටත් ඔහු වගබලා ගත්තා.ඒත් ඔහු ‘විදුලි ධාරාව‘ අතට ගත්තේ හරිම කැමැත්තෙන් ආදරයෙන්ලු. ගෙදරක ඇතිකරන හොඳින් වැඩුණු පූසකු තරම් වූ මේ චීටා පැටියාට ඔහු බෝතලයෙන් කිරි පෙව්වා.චීටාට බයදැයි මාධ්‍යවේදීන් ඔහුගෙන් විමසුවා.”ඔව් ඒත් මේකා සිංහයකු නොවීම ගැන මං සතුටුයි”යනුවෙන් ඔහු පවසා තිබුණා.ලොව වේගවත්ම මිනිසා මෙලෙස ලොව වේගවත්ම සතා හදාවඩාගන්න ගත්තේ රේස් දුවන්න නොවන බවත් මාධ්‍ය වාර්තා කළා.කෙන්යාවේ ජෛව විවිධත්වය රැකගැනීමේ අරමුදල ඇරැඹීමට දායක වූ උසේන් ‘දිගු දුර’ නමින් වන පුණ්‍යාධාර පදනෙමේ ද සාමාජිකයෙක්. ජැමෙයිකාවේ සමාජ සේවා කටයුතු රැසක නිරත මොහු මුළු මහත් අප්‍රිකාවේම පරිසර විනාශය ගැන අවධානයෙන් ඉන්නවා.තරුණ පරපුර ඒ ගැන දැනුම්වත් කරනවා. සාමකාමී සහජීවනය පතුරුවාලීමත් ඔහුගේ එක් අභිප්‍රායක්. ඔහුගේ සමාජ සේවා වැඩ කටයුතුවලට ආධාර ලබාගැනීමට ලෝක වාර්තාව පිහිටුවීමේදී තමා ඇඳ සිටි ඇඳුම් වෙන්දේසි කිරීමටත් උසේන් බලාපොරොත්තු වෙනවා.උසේන් සිය ලෝක වාර්තා තැබූයේ තත්පර 9.58 හා 19.19 ලෙසිනුයි. චීටාගේ ධාවන වේගය පැයට කිලෝ මීටර් 112යි. උසේන් සිය ලෝක වාර්තාව ඉදිරි දස වසර පුරාම නොකඩවා තබා ගැනීමටත් අපේක්ෂා කරනවා.සේමාලි කැල්ලපත</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av0911228</link>
    <topic>ශිල්පා - රාජ් විවාහයට පෙරදා සංගීත රාත්‍රියක්</topic>
    <author>සුජීව තේවහෙට්ටිගේ</author>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපතිජීවිතයේ නොයෙකුත් බාධකවලටත් හැලහැප්පීම්වලටත් මුහුණ දී ඉදිරියටම ගමන් කළ තරුවක් තමයි, ශිල්පා ශෙට්ටි.දකුණ් ඉන්දියාවේදී උපත ලබා මුම්බායි නුවරට පැමිණ බොලිවුඩ් සිනමාවේ ජය දද නැංවූ ඇය වෙත මුළු ලෝකයේම අවධානය කිහිප වතාවක්ම යොමුවුණා.නැවත වතාවක් ලොව පුරා සිටින රසික ජනතාවගේ අවධානයට ලක්වෙන්නට මේ සුරූපී නිළියට සිදුවෙනවා. ඒ ඇයගේ විවාහ මංගලෝත්සවය නොවැම්බර් 22දාට යෙදී තිබෙන නිසයි. ශිල්පා ගේ විවාහ ගිවිස ගැනීමේ උත්සවය පැවැත්වුණේ ඔක්තෝබර් 24දායි.ඇයගේ අත ගන්නේ ලන්ඩන් නුවර පදිංචිව සිටින ප්‍රකට ඉන්දීය ව්‍යාපාරිකයකු වන රාජ් කුන්ද්‍රා බව දැන් මුළු ලොවටම රහසක් නොවෙයි.රාජ් - ශිල්පා විවාහ ගිවිස ගැනීමේ උත්සවය පැවැත්වුණේ චාම් අන්දමටයි. නමුත් විවාහ මංගල්‍යය ඊට වඩා විචිත්‍රවත්ව පවත්වන්නයි දෙදෙනාගේ ම බලාපොරොත්තුව.විවාහ මංගල උත්සවය පැවැත්වෙන දිනයට කලින් දිනයේදී (නොවැම්බර් 21 දා) නැටුම් ගැයුම්වලින් සපිරුණු විනෝදමත් සාදයක් පවත්වන්නට රාජ් සහ ශිල්පා දැනටමත් කටයුතු සංවිධානය කර හමාරයි.මේ වර්ණවත් රාත්‍රියේදී ගැයෙන ගැයුම් අනුව ඉදිරිපත් කෙරෙන නර්තන නිර්මාණය කරන්නේ ශිල්පාගේ හිතවතකු වන ප්‍රවීණ නර්තන ශිල්පී ගනේෂ් හෙජ්.“මේ සංගීත රාත්‍රියට මම නැටුම් නිර්මාණය කරන්නෙ වෘත්තීය නර්තන අධ්‍යක්ෂවරයකු විදිහට නෙමෙයි. ශිල්පාගේ හිතවතකු විදිහටයි. ඒ නිසා මේ නැටුම්වලට එකතුවෙන්නෙ වෘත්තීය නැටුම් ශිල්පීන් නෙවෙයි.අපේ යාළුවන් වගේම ශිල්පාගේත් රාජ්ගේත් පවුල්වල උදවියයි. මේ වගේ නැටුම් ගැයුම්වලින් අංගසම්පූර්ණ වුණ සාදයක් පවත්වනවාට ගොඩක්ම කැමැති වුණේ රාජ්ගෙ මල්ලීයි. මේ සාදයට රාජ්ගෙ දෙමව්පියන්, පවුලේ නෑදෑයින් එකතුවෙනවා. ඒ අය ලන්ඩන්වල ඉඳල එදාට ඒවි.”ගනේෂ් හෙජ්, ශිල්පාගේ විවාහ මංගල උත්සවයට පෙර දවසේ අසිරියෙන් බිඳක් එලෙස හෙළිකළා. එදින නිරූපණය වන්නේ කෙබඳු නර්තන ද කියලත් ඔහු පැවසුවා....”එදාට විශේෂයෙන් නිර්මාණය කරපු නර්තන අංග නැහැ. ඒ වුණත් දකුණු ඉන්දීය සහ පන්ජාබ් නැටුම් විලාස නම් මේ සාදයේදී රඟදැක්වේවි. ඒකට හේතුව ශිල්පා උපන්නෙ දකුණු ඉන්දියාවෙ නිසයි. රාජ් උපන්නෙ පන්ජාබ් ප්‍රාන්තයේ නිසයි. සමහර විට ප්‍රේම ගීත ගැයෙද්දී රාජ් - ශිල්පා දෙන්නම එකට එකතුවෙලා නටන්නත් ඉඩ තියේවි. ශිල්පාත් සින්දු කියාවි. සමහර විට වේග රිද්ම සින්දු කියන්නත් ඉඩ තියෙනවා.”ගනේෂ් තවදුරටත් පැවසුවේ එදිනට විශේෂ වූ ඇඳුම් පැලඳුම් ශිල්පා සහ රාජ් වෙනුවෙන් නිර්මාණය නොවුණ බවයි. ප්‍රවීණ ඇඳුම් නිර්මාණ ශිල්පියකු වන ටරින් තහිලානි අතින් තමයි ශිල්පාගේ මංගල ඇඳුම නිර්මාණය වන්නේ.“මට මේ ගැන වැඩි විස්තර කියන්න නම් බැහැ. නමුත් මට කියන්න පුළුවන් මනාලියක් වෙනදා ශිල්පාගේ ඇඳුම නම් ඉස්තරම් එකක් වේවිය කියලා.” ටරූන් පැවසුවා. ශිල්පා - රාජ් විවාහ මංගල්‍යයේ කටයුතු දකුණු ඉන්දීය සහ පන්ජාබ් සිරිත් විරිත් අනුව සිදුකරන්නටත් නියමිතව තිබෙන බවයි ආරංචි.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av0911229</link>
    <topic>කට්රිනා හොර රහසේ විවාහ වෙලා?</topic>
    <author/>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපතිසුරූපී නිළි කට්රිනා කායිෆ්ට පසුගිය සතියේ මුහුණ දෙන්න සිදුවුණේ ඇය සිහිනෙන්වත් නොසිතූ කාරණයකටයි. ඇය මීට වසරකට පමණ පෙර රමේෂ් මෙන්ඩෝලා නම් වූ පුද්ගලයකු සමඟ විවාහ වී ඇති බව සඳහන් වී ඇති විවාහ සහතිකයක් ඉදිරිපත් වෙලා. මේ නිසා කට්රිනා දැඩි අපහසුතාවයකට පත්වී සිටිනවා.එම විවාහ සහතිකයේ සඳහන් වන්නේ කට්රිනා මේෂ් නමැත්තා සමඟ 2008 දෙසැම්බර් 2දා විවාහ වූ බවයි. මෙම විවාහ සහතිකය රජයේ ආයතනයක් විසින් සහතික කරනු ලැබ තිබෙන බවත් පැවසෙනවා. නමුත් මේ කාරණය දැනගත්ත කට්රිනා වහාම ඊට ප්‍රතිචාර දක්වමින් කියා සිටියේ මෙම විවාහ සහතික ව්‍යාජ ලේඛනයක් කියලයි.’මේක අමූලික බොරුවක්. මේ සහතිකය බොරුවට හදපු එකක්. මගේ ජීවිත කාලෙදි මම කවදාවත් කාවවත් බැන්දෙ නැහැ. ඔය සහතිකයේ සඳහන් වෙන රමේෂ් කියන පුද්ගලයා මම දන්නෙවත් නැහැ. මේක නීති විරෝධී ලේඛනයක්.මේ ගැන දැනගත්ත ගමන්ම මම පොලිසියට පැමිණිල්ලක් කළා. දැනටමත් පොලිසිය මේ ගැන පරීක්ෂා කරන්න පටන් අරගෙන තියෙනවා. ඔය රමේෂ් කියන මිනිහට විරුද්ධව පොලිසිය කටයුතු කරයි.ජනප්‍රියත්වයට පත්වෙන අයට මේ වගේ දේවල්වලට මුහුණ දෙන්න සිද්ධවෙනවා. මට වෙලා තියෙන්නෙත් ඒ වගේ දෙයක්. මගේ විවාහය සිද්ධ වුණයි කියන 2008 දෙසැම්බර් 2දා මම හිටියේ නිව්යෝර්ක් නගරයේයි. ‘නිව්යෝක්’ කියන චිත්‍රපටයේ රූපගත කිරීම්වලටයි ඒ දවස්වල නිව්යෝක් ගිහින් හිටියේ.” කට්රිනා දැඩි ආවේගයකින් යුතුව කියා සිටියා.”අපිව ප්‍රිය කරන රසික රසිකාවියන් අතර සමහර වෙලාවට මේ වගේ මෝඩ වැඩ කරන මිනිස්සුත් ඉන්නවා. මේ වගේම සිද්ධියකට අපේ ප්‍රවීණ නිළි ජුහි චව්ලාටත් මුහුණ දෙන්න වුණාලු. ඒ නිසයි එයා දැන් රසික රසිකාවියන් එක්ක පින්තූරවලට පෙනී සිටින්නෙ නැත්තෙ.මොකද ඒ විදිහෙ පින්තූර සමහර පුද්ගලයො විවිධාකාර වැරදි වැඩවලට යොදා ගන්න නිසා. මම හිතන්නෙ නළු නිළියන් හැටියට අපි මේවා ගැන අවධානයකින් ඉන්න ඕනෙ කියලයි.” කට්රිනාගේ මේ ප්‍රකාශ තහවුරු කළේ විවාහ රෙජිස්ට්‍රාර්වරයකු වන ආචාර්ය නට්වාර් සාර්දායි....”මේ විවාහ සහතිකය සකස් කරලා තියෙන්නෙ පරිගණකයක් ආධාරයෙනුයි. මේක ව්‍යාජ ලේඛනයක්”මෙම ව්‍යාජ ලේඛනය සකස් කළ පුද්ගලයා නීතියේ රැහැනට හසුකර ගන්නට මෙම කටයුතුවලට අදාළ ආයතන දැනටමත් ක්‍රියාත්මක වී සිටින බවයි දැනගන්නට ලැබුණේ.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av09112210</link>
    <topic>ඇවිදින්න බැරිවුණත් ජීවිතය ජයගත් දිරිය තරුණයා</topic>
    <author>වසන්ත ජයසිංහ ආරච්චිගේ</author>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපති”පිතු සෙනෙහේ පිදු පියකු නොමැති ලොව දූ දරුවන් හිනැහී ඇතිදෝ උන්ගේ හිත රැඳි තනිය මකන්නට මවුනට කවදා හැකිවේදෝ.....කළුවර කපාගෙන ඈතින් රේඩියෝවක ගීතයක් ඇහෙනවා. ඒ හඩින් මුළු පරිසරයටම ගෙනදුන්නේ අමුතුම ප්‍රබෝධයක්. අම්මාවරුන්ගේ පහසින් නැවුම් වුණ දෙපසට ඉහිරුණු වෙල් ඉපනැලිවලට යාන්තමට හඳ එළිය වැටිලා.එහෙට මෙහෙට පෙරළුනු මඩේ නැවුම් සුවඳ වගේම හතර වටින් ඇති කඳු වළල්ලෙන් ගෙනෙන පවන් රැල් ගතට ගෙන දුන්නේ අපූරු සිසිලසක් .රැහැයියන්ගේ හඬත් ඉඳහිට බුරලන බල්ලකුගේ හඬත් ඇරුණම රේඩියෝ හඬ එන්න එන්නම වැඩිවෙන්න ගත්තේ අපේ ගමන් මඟ මේ ඔස්සේ නිසයි. හතරවට ඇති නිවෙස්වලින් විහිදෙන ආලෝක කනාමැදිරියන්ගේම රාත්‍රියක් හා සමානයි.ඒ අතරින් විමලුත් රියැදුරු සාගරත් මාත් ආ වාහනය නැවතුණේ මෙතුවක් වේලා රේඩියෝවට කන්දෙමින් අපි බලාපොරොත්තුවෙන් සිටි මේ ගමේ එක්තරා පුද්ගලයකු සමීපයේයි.හාත්පස අඳුර බිදින්නට ඇතුළතින් දැල්වෙන චිමිනි ලාම්පුව ප්‍රමාණවත් නොවුණත් මේ එළියෙන් හොඳහැටි ජීවිතය දකිමින් ඉන්න කෙනෙක් ගැන අපට හෝඩුවාවක් ආවා. ඒ මේ ගමේ තුම්මං හන්දියේ ඇති එකම සිල්ලර කඩයේ හිමිකාරයා.කුඩාවට තැනුණු ගමේ කඩේ ප්‍රමාණය තවමත් අපට සොයාගත නොහැක්කේ අපිට කලින් අඳුර ඇවිත් හිටිය නිසයි. කොහොම නමුත් කොස්කඳ, උඩුහුපිටිය, බෙරලපනාතර ගමේ කේ.කේ.චන්ද්‍රරත්නට ගමේ හැමෝම කියන්නේ කඩේ මල්ලි කියලයි.”මම මඟ බලාගෙන හිටියේ. වෙනදට නම් මේ වෙලාව වෙනකොට මං කඩේ වහලා.”කලක පටන් දන්නා හඳුනන කෙනකු ලෙස සිය සුහදකම කඩේ මල්ලි අපිට එක්කරන කොට දුර බැහැර නිසාම සිදුවන ප්‍රමාදය ගැන යම් පසුතැවීමකුත් අපට තිබුණා. අද අපි කඩේ මල්ලි හොයාගෙන එන්නේ අපූරු කතාවක් මුළු රටටම කියන්න තරම් කඩේ මල්ලි ආත්ම ධෛර්යයෙන් පෝසත් නිසයි.”මම කුඩා කාලේදීම මගේ තාත්තා නැතිවෙලා. අම්මගේ සෙනෙහස මැද මම හිටියේ. දැන් අම්මට ගොඩක් වයසයි. අයියලා තුන්දෙනයි අක්කලා තුන්දෙනයි මගේ පවුලේ”.අපි එනවිට ඇසුණු රේඩියෝවේ ගීතයට මගේ හිත ආයෙත් ගියා. සත්තකින්ම ඔහුගේ කතාවට කන්දෙන්න අපිත් ආසාවෙන් බලා උන්නේ. ඒ ඇයි කියන කාරණය දැනගන්න ඔබත් කැමැත්තෙන් ඇති.අතපය හොඳහැටි තියාගෙනත් මහමඟ ජීවිතය හොයන බොහෝ දෙනකුට චන්ද්‍රරත්න නැතිනම් කඩේ මල්ලිගේ ජීවිතය ලොකු ආදර්ශයක්.එහෙමත් නැතිනම් සියල්ල සිදුවුණේ කරුමය මතයැයි කියන කෙනෙකුගේ පිහිටක් පමණක් බලාපොරොත්තුවෙන් ඉන්න කෙනෙකුටත් ඔහු හොඳ පාඩමක් වෙයි.ජීවිතයට මොනතරම් කම්කටොලු බාධක එල්ල වුණත් ඒ සියල්ල තඹයකට මායිම් නොකරන මිනිසුන් අපේ රටේ කොතෙකුත් ඇති. එවන් රත්තරන් මිනිසුන් අතරින් එක් චරිතයක් විදිහටයි අපි කඩේ මල්ලි දකින්නේ.”මං ඉපදුණේ 1976 ජූලි මාසේ 17දා. කුඩා කාලයේ ඉඳන් මම හොඳින් මේ ගමේ දුවපැන ඇවිද්දා. ඊට පස්සේ මට හිටිහැටියෙම උණක් හැදිලා තියෙනවා. උණ අඩුවුණේ නැති තැන මාතර ඉස්පිරිතාලෙට මාව එක්කරගෙන ගිහින් තියෙනවා. එතැනදියි මට මේ දේ සිදුවුණේ.”හැදුණු උණ සාමාන්‍ය උණක් නොවුණ නිසාම චන්ද්‍රරත්න මාතර රෝහලට ගියේ ඒ වෙනුවෙන් බෙහෙතක් ගන්න. එහෙත් ජීවිතයේ වාසනාව හොයා ඔහු බෙහෙත් ගන්න ගියත් ජීවිත කාලයටම ඔහුට අවාසනාව මෙහිදී කැන්දන් එයි කියා ඔහුට හීනෙකින්වත් හිතෙන්න නැතුව ඇති.එදා නොසැලකිලිමත් නිගමනයක් නිසා ඇතුළු කළ එන්නතක් ජීවිත කාලයටම ඔහුට පහරක් වුණා.චන්ද්‍රරත්නගේ සිල්ලර කඩයඅවසානයේ බලධාරීන්ගේ ගැලවිල්ලේ ප්‍රකාශය වුණේ කාලයක් යනකොට චන්ද්‍රරත්නට ප්‍රකෘති තත්ත්වයට එන්න පුළුවන් වේවි කියන දේයි.එහෙත් චන්ද්‍රරත්න ප්‍රකෘති තත්ත්වයට එනවටත් වඩා වේගයෙන් ඔහුව ඇදගෙන ගියේ විකෘති තත්ත්වයටයි. අවසානයේ සිදුවුණේ චන්ද්‍රරත්නගේ ඉනෙන් පහළ පණනැතිව ගියා පමණක් නොව අතපය පවා කුඩාවෙන්න ගත්ත එකයි.දන්න කියන තැන්වලින් බෙහෙත් කළත් චන්ද්‍රරත්නට ඇතිවුණ සෙතක් නැහැ. එහෙත් ඇඳක් මතට වී ජීවිත කාලයම මෙහෙම ඉන්නවද? නැතිනම් ලැබූ සියල්ල මහමෙරක් යැයි සිතා ජීවිතයට මුහුණ දෙනවාද? චන්ද්‍රරත්න ඒ ගැන හිතන්න එතරම් කාලයක් ගත්තේ නැහැ. ඔහු ලැබූ මේ ජීවිතයට ආශිර්වාද කරන්න ගත්තා.”මට ඇවිදගෙන යන්න බැහැ. ඒත් මං හිතුවා කොහොමහරි නැඟී හිටින්න ඕන කියලා. ඒ නිසා පුළුවන් විදිහට මම පුහුණු මධ්‍යස්ථානයක ඉගෙන ගත්තා. අවුරුදු දෙකක විතර කාලයක් පෞද්ගලික පන්තිවලට ගිහින් දැනුම හොයන්න ගත්තා. ඔය අතරෙදියි මට අදහසක් ආවේ කුඩා කඩයක් පටන් ගන්න ඕන කියලා.”ඔහු ජීවිතය පිළිබඳ මොනතරම් දේ අපිට කියා දෙනවද? දෙපයින් නැඟී හිටින්න වාසනාවක් නැතත් අද ඔහු සිය වැඩ කටයුතු කරගන්නේ දෙපයත් දෑත් දෙකත් උපයෝගී කරගනිමින් ඇවිදගෙන. අතපය හොඳට තියාගෙන ජීවිතය නිස්කාරණයේ විනාශ කරගෙන හතරගාතින් නිවහනට එන බොහෝදෙනාට කඩේ මල්ලිගේ ජීවන රටාව ලොකු පාඩමක්.චන්ද්‍රරත්නට ආව අදහස ක්‍රියාවට නැඟුණේ ගමේ හැමෝගේම මහන්සියෙන් චන්ද්‍රරත්නට තනාදුන් කුඩා කඩකාමරය නිසයි. කුඩාවට තැනුණු කඩකාමරයට ටිකෙන් ටික වැටෙන සිල්ලර බඩු කඩේ මල්ලිගේ ව්‍යාපාරික හැකියාව මොනවට කියාපානවද?අද කඩේ මල්ලිගේ වයස අවුරුදු 33ක්. මීට අවුරුදු 12කට පෙර පටන්ගත් මේ කුඩා කඩේට කඩේ මල්ලි ගොඩවෙනකොට වයස අවුරුදු 22ක්. කඩේ එහෙට මෙහෙට යන්නත් ඉල්ලන සිල්ලර බඩු කිරා මැන දෙන්නත් අවශ්‍ය විටක තෙල් වර්ග බෙදා හදා දෙන්නත් කඩේ මල්ලිට තියෙන්නේ පුදුමාකාර හැකියාවක්.”මම ඇවිදින්නේ අත්වලින් හින්දයි මහත්තයෝ මේ අත් ගෙවිලා තියෙන්නේ. මම ඒ නිසා කුඩා සෙරෙප්පු දෙකක් අතට දානවා. ඇත්තටම දැන් මට මේ ගමන හුරුයි. ඒත් හවසට ටිකක් මහන්සිය දැනෙනවා.”මොන තරම් මහන්සියක් දැනුණත් ඔහු ජීවිතය අතරමඟ නවතා දමන්න සූදානම් තරුණයෙක් නෙමෙයි. යෞවනයේ සිතුම් පැතුම් හැමදේම නිසි වයසට දැනුණත් ඒ සියල්ල පසෙක දා තම අම්මාටත් සහෝදර සහෝදරියන්ටත් හැකි විදිහට සලකන්නයි කඩේ මල්ලිගේ බලාපොරොත්තුව.”මගේ පවුලේ සියලු දෙනාම විවාහකයි. මම ඉන්නේ ලොකු අක්කා ළඟ. එක අයියා කෙනෙක් යුද හමුදාවේ ඉන්නවා. අම්මා ඉන්නේ තව අක්කා කෙනෙක් ළඟ. ඒ අය මට පුළුවන් විදිහට උදව්කරනවා”.ගමේ හැමෝගෙම ආදරය, ගෞරවය ලබන කඩේ මල්ලි ගමේ තියෙන පොදු කටයුතුවලටත් නැතිවම බැරි කෙනෙක්. මඟුල් ගෙයක්, මළ ගෙදරක් මෙන්ම ඕනෑම උත්සවයක් වෙනුවෙන් හරි හරියට ගමේ අයත් එක්ක කටයුතු කරන්නත් කඩේ මල්ලිට හැකියාව ඇත්තේ හැමෝම සහෝදරයකු මෙන් ඔහුට සලකන නිසයි.ගමේ අයත් එක්ක මං එහේ මෙහේ යනවා. ඒ අය මට උදව්කරනවා. සමහර වෙලාවට මගේ හිතට පුංචි දුකක් එනවා ඇයි මට මෙහෙම වුණේ කියලා. ඒත් මම හිත හදා ගන්නවා. වෙන මොනවා කරන්නද? දැන් ඒ ගැන හිතලා වැඩක් නැහැ. අතමාරුවක් ගන්න පවා ගමේ අය මං ළඟට එනවා. ණය තුරුස් තියන්නේ නැහැ. වෙලාවකට ගමේ අය පුළුවන් විදිහට මට කඩේට බඩු ගෙනත් දෙනවා.”උදේ රැයින්ම කඩේට එන චන්ද්‍රරත්න මිදුල අතුපතු ගානවා වාගේම කඩේ ලෑලි ඉවත් කරමින් දවස ආරම්භ කරන්නෙත් පුදුමාකාර ධෛර්යයකින්. පසුවදා අපි ඡායාරූප ගන්නට එනවිටත් ඔහු ඒ සියල්ල අහවර කර මඟ බලා සිටියා. ඒ වනවිට ඔහු අසල තිබුණේ කලකට ඉහත ඔහුට ලැබුණු රෝද පුටුවක් පමණයි. එහෙත් එය දැන් සැඳෑ සමය විඳිමින් සිටින වගක් අපිට දකින්නට ලැබුණා.”මෙච්චර කාලයක් මම කිසිදෙයක් කිසිකෙනෙක්ගෙන් ඉල්ලුවේ නැහැ. මට පුළුවන් විදිහට සතුටින් ජීවත් වෙනවා කියලයි හිතුවේ. දැන් මගේ අත පය මෝරලා වැඩි ඇති. ඒත් කවුරුහරි දොස්තර මහත්තයෙක් බලනවා නම් මම කැමැතියි.මේ ආබාධය වගේම ලෙඩකට කියලා මට දැන් ගැස්ට්‍රයිටීස් තියෙනවා. මේ රෝද පුටුවේ කඳුවල යන්න හරි අමාරුයි. මං අහලා තියෙනවා ආබාධිත අයට පදවන්න පුළුවන් මෝටර් සයිකලයක් තියෙනවා කියලා. මට ඒ උදව්ව කරන්න පුළුවන් නම් ඒක ලොකු පිනක්.”කුඩා ප්‍රශ්නවලටත් මුහුණ දෙන්න බැරිව අතපය හරි හැටි තියෙන, ජීවිතය අතරමඟ අතහරින බොහෝ දෙනෙක් අපේ රටේ ඉන්නවා. එහෙත් ඒ හැමෝටම පිළිතුරක් කඩේ මල්ලිගේ ජීවිතය. ගතින් ආබාධිත වුණත් කාටත් බරක් නොවී ජීවත් වෙන්න කඩේ මල්ලි අපිට කියාදෙනවා.සත්තකින්ම ඔහුගේ ජීවිතයට අවාසනාව කැන්දන් ආවේ කවුරුන් දැයි තවමත් අප නොදන්නා දෙයක්. එය සොයා බැලුවද ඇති ඵලක් දැන් නැහැ. එහෙත් මෙවන් තත්ත්වයන්ට මිනිසුන් ඇද දමන්නට ඇති ඉඩකඩ අහුරාලීම කාගේ කාගෙත් වගකීමක් නෙමෙයිද?”වුණ දේ වුණා මහත්තයෝ. ඒත් මං දැන් ඉන්නේ හිත හදාගෙන. ඒ හිත හදාගත්තේ මගේ උත්සහයෙන්මයි. අපේ හිතේ ධෛර්යය තියෙනවා නම් ඕනෑම දෙයක් ඕනෑම කෙනෙකුට කරන්න පුළුවන් කියලයි හැම මොහොතෙම මං හිතන්නේ.”චන්ද්‍රරත්න නැතිනම් කඩේ මල්ලිගේ අවසන් වචන කිහිපය තුළ හිතන්න යමක් අපි ඔබට ඉතිරි කරනවා. මේ දිරිය යෞවනයාට සමුදී එන්නට අප සූදානම් වෙන්නේ මෙය තවත් සටහනක් විතරක් බවට පත්කරන්නට පමණක් නෙවෙයි.ඔහුගේ ඉල්ලීමට ඔබේ දෑත් දිගු කරන්නට අවස්ථාව ලබා දෙන ගමන්ම හිතන්නට බොහෝ දේ ද ඉතිරි කරමින්. අපි එන්නට සූදානම් මොහොතේ කඩේ මල්ලිගේ බැටරි රේඩියෝ ව ආයෙත් පණගැන්වුණේ අපූරු ගීතයක් අපට තිළිණ කරමින්. ඒ තුළ ජීවිතය ලියැවිලා තියෙනවා කියලයි මට හිතෙන්නේ.”තණ්හා ආශා ඔලොගු කරේලා මඟතොට නොබලා වගතුග නොඅසා... එළිය දකින්නද මේ යන්නේ සැපත සොයන්නද මේ යන්නේ සසරේ..... ගිනිගත් වැලි තලයේ...වසන්ත ජයසිංහ ආරච්චිගේඡායාරූප – විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av09112211</link>
    <topic>පිස්සු හැදෙන සඳ</topic>
    <author>එඩ්වඩ් චන්ද්‍රසිරි</author>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපතිඔහු රජයේ කාර්යාලයක විධායක නිලධාරියෙකි. තම රූමත්, තරුණ පෞද්ගලික ලේකම්වරිය සමඟ ඔහු පවත්වා ගෙන ගිය ඇසුර පිළිබඳව ඔහුගේ බිරිඳට ද ඉව වැටී තිබුණි. ඇය සිටියේ මේ හොරය කොයි මොහොතක හෝ අතටම අල්ලා ගැනීමට මාන බලමිනි.දිනක් ඔහු තම නිල කාමරයේ තම පුටුවේ වාඩි වී, පෞද්ගලික ලේකම්වරිය ඔඩොක්කුවේ තබාගෙන හුරතල් කරමින් සිටියේ ය. හදිසියේ ම තම බිරිඳ කාමරයට කඩා වදිනවා ඔහු යන්තමින් දුටුවේය. ලේකම්වරිය ඔඩොක්කුවෙන් මෑත් කරන්නට තරම් වත් කාලයක් ඉතිරි වී නොමැති බැව් ඔහුට වහා වැටහිණ.ඔහු බිරිඳ නොදුටුවාක් මෙන් වහාම තම ලේකම්වරිය දෙස බලා මෙසේ කීවේය.‘හරි ඊළඟට ලියාගන්න... මෙම කාර්යාලයේ පවත්නා උග්‍ර පුටු හිඟය හේතුවෙන් ඇතැම් අවස්ථාවන්හිදී දෙදෙනෙකුට එකම පුටුවේ වාඩි වී රාජකාරි කටයුතු කිරීමට පවා සිදුවී ඇත.”රාත්‍රි කෑමෙන් පසු එක් නිවෙසක දරුවෝ ආලින්දයේ සෙල්ලම් කරමින් සිටියෝ ය. ටික වේලාවකින් මහා ශබ්දයක් නඟමින් පිඟන් බිඳී යනවා කුස්සිය පැත්තෙන් ඇසුණි.“අනුමානයක් නෑ. පිඟන් ගොඩ බිම වැටෙන්න ඇත්තේ අම්මගෙ අතින්.” එම ශබ්දය නැඟුණු දෙසට හොඳින් කන්දී සිටි දියණිය කීවාය.“දකින්නෙත් නැතුව ඔයා කොහොමද මෙතන ඉඳගෙන හරියටම කියන්නේ, ඒ අම්මයි කියල” පුතා ඇසුවේ තරමක විමතියකිනි.“ඔයාට ඒ ටිකවත් තේරෙන්නෙ නැද්ද අය්යේ. පිඟන් බිඳුණේ තාත්තා අතින් නම්, ඒ එක්කම චටාස් ගාලා සද්දෙකුත් ඇහෙන්ඩ එපායැ. කෝ එහෙම සද්දයක් ඇහුණේ නැහැනෙ” දුව පිළිතුරු දුන්නා ය.එක් නිවසක කාන්තාවක් හදිසියේ ම මිය ගියා ය. තම මවගේ හදිසි මරණය, පිට පළාතක සේවය කරන තම පියාට දන්වන්නේ කෙසේ දැයි පුතා දහ අතේ කල්පනා කළේ ය. ඒ පියා ද හෘද රෝගියකු බැවිනි.පියාගේ සිත කලබල නොවන අන්දමින් විදුලි පුවතක් යැවීමට අවසානයේ තීරණය කළ පුතා එහි මෙසේ ලීවේය.“තාත්තේ, අම්මට අමාරුයි. වහාම එන්න. ආදාහනය අනිද්දා.”මුහුදේ පැය කීපයක් පිහිනා විනෝද වූ සංචාරකයන් දෙදෙනා අවන්හලට ඇතුළු වී බිත්තර කෝපි දෙකක් ඇණවුම් කළෝ ය. පසුව ඔවුන් අවන්හලෙන් පිටවීමට සූදානම් වී බිල ගෙන්වා ගත් විට එහි රු. 150/= යනුවෙන් සටහන් කර තිබෙනු එක් සංචාරකයෙක් දුටුවේය.“ඇයි, මෙහෙ බිත්තර හිඟද?” ඔහු බිල ගෙවා දමමින් හෝටල් සේවකයාගෙන් ඇසීය.“බිත්තර නම් හිඟයක් නෑ. ඒත් සංචාරකයෝ හිඟයි.” සේවකයා පිළිතුරු දුන්නේ ය.එය එක්තරා චිත්‍රපටයක ජවනිකාවක් රූගත කෙරෙන අවස්ථාවකි. එහි ප්‍රධාන චරිතය රඟපෑ නළුවා තරුණ නිළියන් අමාරුවේ දැමීම පිළිබඳ ප්‍රචලිත අයෙක් විය.චිත්‍රපටයේ අධ්‍යක්ෂවරයා ප්‍රධාන නිළිය සහ නළුවා හට රූගත කිරීමට නියමිත අවස්ථාව පහදා දෙමින් සිටියේ ය.“දැන් තියෙන්නේ ඔයාව ගඟේ ගහගෙන යන සීන් එකක්. ඔයා ගහගෙන යද්දී මෙයා ගඟට පැනලා ඔයාව බේරගන්නවා. ඉතින් ඊට පස්සේ...”“ඔව් ඊට පස්සේ මාව මෙයාගෙන් බේරගන්නේ කවුද?” නිළිය වහා ඇසුවා ය.එඩ්වඩ් චන්ද්‍රසිරි</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av09112212</link>
    <topic>වරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්</topic>
    <author>ඉනෝකා පෙරේරා බණ්ඩාර</author>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපතිටෝනි රණසිංහගේ දූ - තුෂාරා රණසිංහසිංහල සිනමාව ගැනවත් තමන් අතිවිශිෂ්ට රංගධරයෙකුගේ දියණිය වගවත් නොතේරුණාට, තුෂාරා හිටියෙ තාත්තා ගැන ආඩම්බරයෙන්.ඒ ආඩම්බරය තවත් වැඩිවෙන්නෙ තාත්තගෙ අතේ එල්ලිලා ශාන්ත බ්‍රිජට් කන්‍යාරාමයෙ කොරිඩෝව දිගේ තුනේ පන්තියට ඇවිද යනකොට. ලොකු අක්කල විතරක් නෙවෙයි, තරුණ ටීචර්ස්ලත් මොහොතක් නවතිනව.ඒ හැමෝටම ඕනෙ තාත්තා එක්ක හිනාවෙන්න. ඒ වෙලාවට තුෂාරා තාත්තට තවත් ළං වෙනව. හරියට ‘මේ මගේ තාත්තා...’ කියල නොකිය කියන්නා වගේ.අවුරුදු හතළිස් ගණනකට පස්සෙ වුණත් තාත්තා ගැන ඉපැදුණු ඒ ආඩම්බරය තවමත් එහෙමම කියලයි තුෂාරා කියන්නෙ.“සමහර විට ඒ මං එයාගෙ එකම දූ නිසා වෙන්න ඇති. අනික මල්ලිලා තුන් දෙනකුගේ ම ලොකු අක්කා මං. පුංචි කාලෙ පටන් මං සුවිශේෂි දරුවෙක් කියල තාත්තට දැනෙන්න ඇති. එයාට ඕනෙ වුණා මට හොඳට උගන්වන්න. අම්මට මං හුරතල් දුවෙක් වුණාට තාත්තා හැම වෙලාවෙම කිව්වෙ ගැහැනු ළමයෙක් හොඳට ඉගෙන ගෙන හොඳ රස්සාවක් කරන්න ඕනෙමයි කියන එක.සමාගමක අධ්‍යක්ෂවරියක් දක්වා ආපු ගමන එක්තරා විදියක අරගලයක්. ඒත් ඒ පිටුපස තිබුණෙ තාත්තා දීපු ශක්තිය - ධෛර්යය කියන එක මගේ හිතේ හැමදාම තියෙනව...”තුෂාරා රණසිංහ... අද නම් තුෂාරා ආගුස්. ටෝනි රණසිංහයන්ගෙ එකම දූ. වෘත්තියෙන් ෆින්ලේ - රෙන්ටොකිල් සමාගමේ අධ්‍යක්ෂවරියක්. විවාහ වුණේ ඉන්දුනිසියානු ජාතික ජුමානි ආගුස් නම් තානාපති නිලධාරියා එක්ක.ඩේසි සරස්වතී, ආයු අස්මාරා සහ ලියා මනීෂා තුෂාරා - ආගුස් යුවළගෙ දූලා තුන් දෙනා.හෙළ හවුලේ නිවැරැදි සිංහල බස වහරන ටෝනිගෙ දරුවන් හතර දෙනාගෙන් භාෂාවන් වැඩිම ගණනක් භාවිතා වෙන්නෙ තුෂාරගෙ ගෙදර.“සිංහල, ඉංග්‍රීසි විතරක් නෙවෙයි මැලේ භාෂාවත් අපේ මව් භාෂාව තරමට දැන් අපිට සමීපයි. මගේ ලොකු දූ සරස්වතීට දැන් අවුරුදු 21 ක්. එයා එච්එස්බීසී බැංකුවේ වැඩ. ආයු සහ ලියා දූලා තවම ස්ටැෆර්ඩ් ජාත්‍යන්තර පාසලේ ඉගෙන ගන්නවා. අවුරුදු විසි ගණනක් ම ලංකාවෙ හිටි නිසා මහත්තයා අපිට වඩා හොඳට සිංහල කතා කරනව. මටයි දූලටයි ‘භාෂා මලායු’ හොඳට පුළුවන්. සිතුම් පැතුම්, පවුල් වටිනාකම් අතින් අපි දෙගොල්ලො හුඟක් සමීපයි.මං මගේ තාත්තට සලකනව වගේ ම එයත් එයාගෙ ගෙදර අයට සලකනව. එයාගෙ අක්කා ඉන්නෙත් අපි එක්ක. එයත් දැන් අවුරුදු 15 ක් විතර ලංකාවෙ. මං රස්සාවට යනකල්, ඉගෙන ගන්න කල් මගේ දූලා බලාගෙන හැදුවෙ එයා. අනික මගේ තාත්තගෙ සහෝදර සහෝදරියන් ඔක්කොම ඉන්නෙ ජර්මනියෙ. ඒ අයගෙ දූ දරුවො විවාහ වෙලා තියෙන්නෙත් ජර්මන් අයත් එක්ක.මගේ ලොකු මල්ලි මුදිත. දෙවැනි මල්ලි කපිල. පුංචි මල්ලි තාරක. තාත්තගෙ බාප්පලගෙ අදහසක් තිබුණා නිවැරැදි සිංහල බස අපි කතා කරන්න ඕනෙ කියල. ඒ හින්දම අපි හතර දෙනා ත් පුංචි කාලෙ පටන් ඇසුරු කළේ හෙළ හවුලේ භාෂාව. තාරක මල්ලි අද හෙළ හවුලේ ලේකම්.ඔය හේතු ඔක්කොම නිසා හොඳ භාෂා සංකලනයක් සහ සංස්කෘතික සංකලනයක් පවුල තුළ ඉබේම ගොඩ නැඟුණා...”පුංචි කාලෙ වරදක් කළත් ටෝනි රණසිංහ තමන්ගෙ දරුවන්ට දුන්නෙ අපූරු දඬුවමක්. ඒ පැරැණි සිංහල පොතක් කියවන්න දීම.දඬුවමක් විදියට හරි පැරැණි සිංහල පොත් කියවන්න ගත්තු ඒ පුරුද්දෙන් ජීවිතයට ගෙනාවෙ ආලෝකයක් කියලයි තුෂාරා කියන්නෙ.“ශාන්ත බ්‍රිජට් කන්‍යාරාමයෙන් උසස් පෙළ අවසන් කරල මං රස්සාව පටන් ගත්තා. ඒ ‘මෙඩිකල් රෙප්’ කෙනෙක් හැටියට. විද්‍යා විෂයට තිබුණු ඇල්ම සහ උනන්දුව නිසා ම උසස් පෙළට මං විද්‍යාව තෝර ගත්තෙ වෛද්‍යවරියක් වීමේ හීනයක් හිතේ කොනක තියාගෙන. ඒත් මට ලකුණු මදි වුණා. ඒ කාලෙ ‘මෙඩිකල් රෙප්’ රස්සාවට ගැහැනු අය නොගියත් මං දෙපාරක් නොහිතා ඒ රස්සාව තෝරා ගත්තා. ඒ Warner Lambert’ආයතනයට බැඳිල.අලුතෙන් එන බෙහෙත් වර්ග හා එහි ගුණාගුණ පිළිබඳ වෛද්‍යවරුන් දැනුම්වත් කිරීමේ කාර්යයි අපිට තිබුණෙ. එතකොට මට වයස 19 යි. මේ ක්ෂේත්‍රයේදී කායික විද්‍යාවෙ යම් කොටසක් සහ බෙහෙත් භාවිතයෙ යම් පැතිකඩක් ආදි වශයෙන් හොඳ පුහුණුවක් ලැබෙනව.වෛද්‍යවරියක වෙන්න නොලැබුණත් මං මේ රස්සාවට ආසා කළේ ඒ හින්දා. අවුරුදු 4 කට පස්සෙ මං ශ්‍රී ලංකා පවුල් සංවිධාන සංගමයේ පර්යේෂණ නිලධාරිනියක් විදියට බැඳුණා. ඒ වෛද්‍ය ශ්‍රියානි බස්නායක යටතේ. ඔය කාලෙම තමයි මං විවාහ වුණේ. දරුවෝ ඉපැදුණේ.මං මගේ විද්‍යා උපාධිය සම්පූර්ණ කරගත්තෙ දූලා තුන්දෙනා ම ඉපදුණාටත් පස්සෙ. පශ්චාත් උපාධිය සම්පූර්ණ කළේ ගිය අවුරුද්දෙ. අද මං රාජකාරි කරන්නෙ අවුරුදු 118 ක් පැරැණි ෆින්ලේ තේ කර්මාන්තයට අයත් පාරිසරික සහ සෞඛ්‍ය සේවාවන් රැසක් සපයන අංශයක. රෝහල්වලින් පිට කරන විෂ සහිත අපද්‍රව්‍ය බාරගෙන ඒවා ප්‍රතිචක්‍රීය කරන්න ලයිසන් තියෙන්නෙ අපේ ආයතනයට.තුෂාරා, සැමියා සහ දූලා සමඟරෝහලකින් පිටවන අපද්‍රව්‍ය කියන්නෙ මහ විස ගොඩක්. පරිස්සම් සහගතව ක්‍රමානුකූ®ලව මේවා ප්‍රතිචක්‍රීය කරන එක අපේ වගකීමක්. මීට අමතරව අපි සපයන පාරිසරික සේවා රැසක් තියෙනවා. මේ රස්සාවට මං හුඟක් කැමැතියි...”හෙළ සිනමාවේ මිහිර කොතෙකුත් විඳ ඇති තුෂාරා වෘත්තියෙන් වෙනමම මඟක් තෝරාගෙන.ඒත් දුහුළු මලක්, අහසින් පොළොවට, වල්මත් වූවෝ වැනි චිත්‍රපටවල තාත්තාගෙ රඟපෑම් ඇගේ හිතේ සදාකාලිකව තැන්පත් වෙලා.“ඔය චරිත තුන වගේ ම, ‘වැනීසියේ වෙළෙන්දා’ වේදිකා නාට්‍යයේ තාත්තා රඟපෑ ‘ෂයිලෝක්’ ගේ චරිතය මට කවදාවත් අමතක වෙන්නෑ. තාත්තගෙ රූපෙට ඉස්සර ගැහැනු ළමයි හුඟක් ආදරේ කළා. අපේ ගේ තියෙන්නෙ ගෝතමී ඉස්කෝලෙ ළඟ.ඉස්කෝලෙ ඇරුණාම ලොකු අක්කල ඔටෝ - ග්‍රාෆ්ස් උස්සගෙන අපේ ගෙදරට එනවා, තාත්තව බලන්න. පුංචි කමට මං ඒකට ආසා වුණේ නැහැ. කොහොම හරි මට තිබුණෙ තාත්තටම බැඳුණු හිතක්. අදටත් මං හිතන්නෙ එයාගෙ දුව වුණු එක මගේ වාසනාවක් කියල. අපේ අම්මා නැති වුණු එක දුකක් වුණත් තාත්තා ළඟ ඉන්නකොට මට ඒ දුක දැනෙන්නෑ.අනික විවාහ වුණත් දරුවො ලැබුණත් මං රස්සාව අත් නෑරියෙ තාත්තා මාව දිරිමත් කරපු නිසා. ගෑනියෙක් වුණත් ස්වාධීනව රස්සාවක් කරන්න ඕනෙ...” තාත්තා හැම වෙලාවෙම කියපු කතාවෙන් මං මගේ අධ්‍යාපනයේ ඉලක්ක කරාත් ආවා.අම්මා වගේ ම තාත්තාත් අපි වෙනුවෙන් හුඟක් පරිත්‍යාග කරපු කෙනෙක්. තවමත් ජීවිතේ බොහෝ තැන්වලදී තාත්තාගෙ මඟ පෙන්වීම අපිට ආශිර්වාදයක්. මල්ලිලටවත් මටවත් පුංචි කාලෙ නොලැබුණු තරම් ආදරයක් අද එයා මගෙ දරුවන්ට දක්වනව. ඒ අතින් මං හුඟක් වාසනාවන්ත දුවක්...”තාත්තගෙ රංග ප්‍රතිභාව ඈතින් හිඳ රස විඳින්න තුෂාරා, අදත් කැමැතියි.තරුවක් නොවුණත් තරු දරුවෙක් හැටියට ඉන් ලබන සතුට මහමෙරක් කියලයි ඈ අන්තිමටත් කියන්නෙ.ඉනෝකා පෙරේරා බණ්ඩාරඡායාරූප - ගීත් ද මැල්</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av09112213</link>
    <topic>‘සිත නැසුම’ හඬ පිටපත දොරට වඩී</topic>
    <author>තිස්ස</author>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපතියෝගී පියසිරි කුලරත්නගේ ‘සිත නැසුම’ කෘතියේ හඬ පිටපත සංයුක්ත තැටියක් ලෙස පසුගිය 19 වැනි දින ඉඹුල්ගොඩ ධර්ම ශක්ති නිකේතනයේදී දොරට වැඩියේය.මෙය කතුවරයාගේ 60 වැනි උපන් දිනය වෙනුවෙන් ‘භාවනාවට’ පිවිසෙන අයට පිදෙන ධර්මදානයකි. මෙයට කථනයෙන් දායකත්වය ලබාදී ඇත්තේ, විශ්‍රාමලත් සහකාර අධ්‍යාපන අධ්‍යක්ෂ එම්.ඩබ්ලිව්.දිසානායක මහතාය.අන්ධ, වයෝවෘද්ධ, රෝගී සහ කියැවීමේ අපහසුතා ඇති, ධර්මයට හිතැති පිරිස සඳහා විශේෂයෙන් සකස් කරන ලද්දකි. මෙය නොමිලේ ලබාගැනීමට අවශ්‍ය අයට පහත ලිපිනයෙන් විමසිය හැකිය.සම්බන්ධීකාරකධර්මශක්ති නිකේතනය114ඊ4, සුචරිත මාවත,පරකන්දෙණිය, ඉඹුල්ගොඩ.033-2263740සෞන්දර්ය කලා විශ්වවිද්‍යාලයේ මූර්ති අංශයේ අවසාන වසරේ ඉගනුම ලබන චන්දන ගුණතිලකගේ ප්‍රථම ඒකපුද්ගල මූර්ති ප්‍රදර්ශනය  ”My Thought” නමින් මේ 27 වැනි දින කොළඹ ලයනල් වෙන්ඩ්ට් කලාගාරයේ හැරල්ඩ් පීරිස් ශාලාවේ දී විවෘත වේ. එදින සිට 28, 29 යන දිනයන්හි ප්‍රදර්ශනය විවෘතව පවතී.”බලන්න ලස්සන ආකාසේ කුරුල්ලො පියඹා යති සුවසේ” .. නම්වූ මේ ලස්සන ගීය ඔබ අසා ඇති මුත් එහි පසුබිම නොදන්නවා විය හැකියි.මේ ගීතය ඇතුළත් වුණේ 1962 වසරේ මැද භාගයේ තිරගත වූ රොබින් තම්පෝ අධ්‍යක්ෂණය කොට ආර්.මුත්තුසාමි සංගීතවත් කළ ‘සුහද දිවි පිදුම’ චිත්‍රපටයට.සිය කුලුඳුල් චිත්‍රපට පසුබිම් ගීය ලෙස මෙය ගයමින් ගායන ක්‍ෂේත්‍රයට එකතු වූයේ එවක තුරුණ වියේ සිටි ගායන ශිල්පියෙක්.ඔහු සිරිල් හියුමන්රංග කලාවට තෝතැන්නක් බඳු මීගමු පුරවරයේ උපත ලද සිරිල්ගේ පියා වේදිකා නාට්‍ය නිර්මාණකරුවකු වූ විලියොන් බියන්විල.ඔහුගේ සැම නාට්‍යකම පිළිගැනීමේ ගීතය ගැයුවේ සිරිල්. ඒ මඟ ඔස්සේ ගුවන්විදුලියේ ‘ඒ’ ශ්‍රේණියේ සරල ගී ගායකයකු දක්වා පැමිණි ඔහු ගැයූ ගී අතරින් ‘අඹරේ අද නැත’, ‘ගමේ සුකුමලී’, ‘රන් සමනලයිනි’, ‘තොටියෝ, ‘මගෙ රන් කිරිල්ලි’ වැනි ගීත ජනාදරයට පත් වුණා.‘සුහද දිවි පිදුමට’ අමතරව ‘සේයාවක් පසුපස’ ‘දිනුම් කණුව’ ‘ලස්සන දවසක්’ වැනි චිත්‍රපට වලට ද සිරිල් පසුබිම් ගායනයෙන් දායක වී ඇත.පකිස්තානයේ දී ‘කව්වාලි’ නම් ගායන ශෛලිය ප්‍රගුණ කර ඇති සිරිල් සංගීත හා ඉංග්‍රීසි ගුරුවරයෙකු ලෙස කටයුතු කරන අතර ගීතනු නිර්මාණකරණයේ ද දස්කම් දක්වයි.සිරිල් හියුමන් ගේ ලිපිනය243/15, කොංදගම්මුල්ල,දෙමංහන්දිය, මීගමුව.තිස්ස</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av09112214</link>
    <topic>‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයි</topic>
    <author>තුෂාරි වික්‍රමසිංහ</author>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපති- චාමර පීරිස්ඔහු නමින් චාමර ජනරාජ් පීරිස්. කොළඹ රාජකීය විද්‍යාලයෙන් සිප් සතර හැදෑරූ චාමර කුඩා කල පටන් චිත්‍ර විෂය සහ නිර්මාණකරණය පිළිබඳ දැක්වූයේ විශේෂ දක්ෂතාවයකි. ඒ නිසා ම 1988 වසරේ රාජකීය විදුහලේ හොඳම චිත්‍ර ශිල්පියා ලෙස එවකට ජනාධිපතිව සිටි ජේ.ආර්. ජයවර්ධන මහතා අතින් සම්මානයට පාත්‍ර වීමට ඔහු වාසනාවන්ත විය.1990 වසරේදී වැඩිදුර අධ්‍යාපන කටයුතු සඳහා රුසියාව බලා පිටත් වන චාමර මොස්කව් රාජ්‍ය විශ්වවිද්‍යාලයේ ගෘහ නිර්මාණ ශිල්පය පිළිබඳ උපාධිය හිමි කර ගත්තේ ය. ඔහු මාධ්‍යවේදියකු ලෙසත් කලා ශිල්පියකු ලෙසත් සිය කුසලතා වැඩි දියුණු කර ගන්නේ රුසියානු විශ්ව විද්‍යාලීය ශිෂ්‍ය සංගමයේ මහලේකම් ලෙස කටයුතු කරන අතර වාරයේ දී ය.සී/ස එක්සත් ප්‍රවෘත්ති පත්‍ර සමාගමේ සහ ගුවන් විදුලි සංස්ථාවේ මොස්කව් වාර්තාකරු ලෙස කටයුතු කළ චාමර 1997 දී මෙරටට පැමිණ නිදහස් මාධ්‍යවේදියකු ලෙස ලේක්හවුස් ආයතනයට එක් විය.ලේක්හවුස් ආයතනයේ පිටු සැලසුම් කර්තෘ ඡායාරූප සහ පරිගණක ග්‍රැපික් අංශ ප්‍රධානී ලෙස කටයුතු කරන චාමර පිළිබඳව අද බොහෝ දෙනකු කතා බහ කරන්නේ ඔහුගේ කුළුඳුල් ටෙලි නිර්මාණ අධ්‍යක්ෂණය වන ‘අයාල්’ හරහායි.පිටසක්වළ ජීවීන් වටා ගෙතුණු අපූර්ව ටෙලි නිර්මාණයක් වන ‘අයාල්’ මේ දිනවල ස්වාධීන රූපවාහිනිය ඔස්සේ විකාශය වෙයි.‘අයාල්’ වැනි ටෙලි වෘත්තාන්තයක් නිර්මාණය කිරීමට ඔබ අදහස් කළේ ඇයි?මෙයට මූලික වුණේ මගේ ගෘහ නිර්මාණ ශිල්පය පිළිබඳ ශාස්ත්‍රපති උපාධි පරීක්ෂණයයි. මා එයට ඉදිරිපත් කරපු නිබන්ධය හරහායි ‘අයාල්’ නිර්මාණය වෙන්නේ. මගේ නිබන්ධයේ මාතෘකාව වුණේ අනුරාධපුර නගර සහ උද්‍යාන නිර්මාණකරණයට පිටසක්වළ ජීවීන්ගේ දායකත්වය ලැබුණා ද යන්නයි. එහිදී මා සිදු කළ පර්යේෂණ සහ විමර්ශනයන් ගෙන් මට පෙනී ගියා ඔප්පු කළ නොහැකි වුණත් අපි පිළිතුරු සෙවිය යුතු බොහෝ කරුණු රාශියක් අනුරාධපුර නගරයේ අතීත රජ දවස නිර්මාණ තුළ ඇති බව.ඒ නිසා මේ කාලවකවානුවලදී පෘථිවි මිනිසාගේ ප්‍රවර්ධනයට පිටසක්වලින් පැමිණි දියුණු ජීවීන් පිරිසක ගේ හෝ පිරිස්වල සහයෝගය ලැබුණ ද යන ප්‍රශ්නය මට එකහෙළා ඉවත දමන්න බැරි වුණා. ඒ අනුව මම හිතුවා මගේ නිබන්ධය ටෙලිනාට්‍යයකට වඩාත් සුදුසුයි කියා. ඒ අනුව මම මගේ නිබන්ධය හරහාත් මා පොතපත කියවා සොයාගත් කරුණු අනුවත් ‘අයාල්’ ටෙලි නාට්‍යය නිර්මාණය කළා.‘අයාල්’ ටෙලි නාට්‍යයට පාදක වන කතා පුවත මොන වගේ ද? මෙයට හොඳ ප්‍රේක්ෂක ප්‍රතිචාරයක් ලැබේවිද?‘අයාල්’ කියන්නෙ පිටසක්වළ ජීවීන් වටා ගෙතුණු කතාවක්. වසර දහස් ගණනකට ඉහත පෘතුවියේ නතර වූ ඥාතීන් සොයා ගෙන විශ්වයේ ඈත ග්‍රහලෝකයක සිට පැමිණෙන මිනිස් තරුණයකු සහ ඔහු වටා ඇති වන බැඳීම්, සංසිද්ධි ගණනාවකින් යුත් ටෙලිනාට්‍යයක් මෙය. නරඹන ප්‍රේක්ෂකයාට අපූර්ව වගේ ම සුන්දර අත්දැකීමක් වෙයි කියලයි මගේ හැඟීම.‘අයාල්’ හරහා පිටසක්වළ ජීවීන් ගැන අලුත් ම ආකාරයකින් කතාබහට ලක්වෙනවා නේද?“ඇත්තටම ඔව්. පිටසක්වල ජීවීන් විදියට අපි හිතන්නේ නහය දිග, මුහුණ ඇද විරූපී ජීවීන් කොට්ඨාසයක් කියලයි. මෙවැනි රූප ස්වභාව අපට මවල, අපේ හිතට කාවද්දල තියෙන්නේ බටහිර හා ඇමෙරිකානු චිත්‍රපටයි.මේ හින්දම පිටසක්වළ ජීවීන් විරූපීය කියන සිතුවිල්ල නිතරම අපට හැෙඟනවා. ඒ වගේ ම පිටසක්වළ ජීවීන් පෘතුවියට එන්නේ අපට අවැඩක්, අකටයුත්තක් කරන්න කියලා හිතන්න අප පොළඹවලා තියෙනවා. නමුත් ඒ දේවල් නිවැරදිද? මම හිතන්නේ නිවැරදි නැහැ කියලයි. ‘අයාල්’ හරහා මේ ගැන කතා බහට ලක්වෙනවා.පිටසක්වළ ජීවීන් පැමිණ සිටි බවට ශ්‍රී ලංකා ඉතිහාසයේ සාක්ෂි හමුවෙලා තියෙනවාද?ශ්‍රී ලංකාවේ ඉතිහාසය තුළත් පිටසක්වළින් පැමිණි යානා, විමාන ඒ විතරක් නෙමේ ලංකාවේ විසූ මහරහතන් වහන්සේලා පිටසක්වළ විශ්මිත ග්‍රහලෝක කරා ගොස් ඇති චාරිකා වගේ දේවල් පිළිබඳ තොරතුරු අපට හමුවෙනවා. ඒ වගේ ම ඉතිහාසය ගැන හාරා අවුස්සලා බලන කොට පිටසක්වළින් පැමිණි ජීවීන් ලංකාවේ මිනිසුන්ට වෛද්‍ය සායන පවා පවත්වා ඇතැයි කියන එක හෙළිවෙනවා.ඒ කාලෙ මිනිස්සු මේ ජීවීන් කොට්ඨාසය හඳුන්වලා තියෙන්නෙ දෙවිවරුන් විදියට. මෙයට උදාහරණයක් තමයි කුවේර කියන දෙවියා මෙරටට පැමිණි දිව්‍ය යානය. එය ලංකාවේ එකල වාසය කරපු රාවණා රජු සොරකම් කරල පසුව රාවණා රජු එය පරිහරණය කළා කියලා ඉතිහාසයේ සඳහන් වෙනවා. අනුරාධපුර පූජනීය නගරය නිර්මාණය කෙරුණේ ‘තවුතිසාවේ’ තිබෙන නගරයක අයුරින් බවත් ඉතිහාසයේ කියැවෙනවා.ඒ වගේ ම ලෝවාමහාපායේ සැලැස්ම පිටසක්වළ වෙනත් ග්‍රහලෝකයක තිබූ ගොඩනැඟිල්ලක සැලැස්මේ කුඩා ආකෘතියක් බවත් කියවෙනවා. දුටුගැමුණු රජතුමාට මහා විහාරය හදන්නට පිටසක්වළ පිරිසක් උදව් උපකාර කළ හැටිත් ජනප්‍රවාදයේ පවතිනවා. මේ වගේ ඉතිහාසගත කරුණු මඟින් ඉදිරිපත් වෙන සත්‍යය තුළ පිටසක්වළ ජීවීන් මෙරටට පැමිණි බවට විශ්වාස කළ හැකි සාක්ෂි හමුවෙනවා.ඒ අනුව ඔබේ කුලුඳුල් ටෙලි නාට්‍යය නිසැක වශයෙන් ම මෙතෙක් ශ්‍රී ලාංකේය ටෙලිනාට්‍ය ක්ෂේත්‍රයේ කතා බහට ලක් නොවූ තේමාවකින් යුත් එකක්.මේ ටෙලිනාට්‍ය නිර්මාණය ශ්‍රී ලාංකිකයන්ට නව මඟක් ඔස්සේ සිතන්නට ඉඩ සලසන්නක් විදියටයි මා දකින්නේ. අපේ රූපවාහිනී ප්‍රේක්ෂකයන් යහපත් අදහස් ඇති පුද්ගලයන් කිරීමටත් මේ ටෙලි නාට්‍යය නැරැඹීමෙන් පස්සෙ මෙයට පාදක වෙන තොරතුරු තවදුරටත් ගවේෂණය කරමින් පොත්පත් කියවා, පිටසක්වළ ජීවීන් ගැන දැනුම සොයා යාමටත් ප්‍රේක්ෂකයාට සිත දෙන ආකාරයට මේ ටෙලි නාට්‍යය නිර්මාණය වෙලා තිබෙනවා කියලා මම හිතනවා.තුෂාරි වික්‍රමසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av09112215</link>
    <topic>ගීතාවලෝකන</topic>
    <author/>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපතිඅසීමිත ප්‍රේක්ෂක ප්‍රතිචාර මැද මේ දිනවල තිරගත වන සෝමරත්න දිසානායකගේ ‘බිංදු’ චිත්‍රපටය අපේ පුංචි යහළුවන් අතර බෙහෙවින්ම ජනප්‍රියයි. බිංදු චිත්‍රපටයේ තේමා ගීතය මේ දිනවල විවිධ රූපවාහිනී හා ගුවන් විදුලි නාලිකා ඔස්සේ ඔබට ඇහෙනවා.දර්ශනීය රූප පෙළකුත් එක්ක පුංචි දූ දරුවන්ගේ හිත්වලට මෙන්ම වැඩිහිටියන් ගේ හිත්වලටත් අපූරු චමත්කාරයක් මවන මේ ගීතය මෙවර අපි ගීතාවලෝකන සඳහා තෝරා ගත්තා.  සඳ වතුරේ – වන අරණේඅතු පතරේ බිංදු බිංදුහිමිදිරියේ - තණපළසේමුතු කැට සේ බිංදු බිංදුපොඩි සතුරා - ගජ මිතුරා බිංදු බිංදුබිංදු බිංදු – බිංදු බිංදු  සඳට හොරා තරු එළියේහේනට එන බිංදුකිරි වදිනා පැළ බුදිනාපුංචි හොරා බිංදුනුඹට කැලේ ඉඩ මදිදෝමවගේ තනේ කිරි නැතිදෝගමට එන්නේ බිංදු  වන අරණෙක ගම නගරෙකවෙනස කිමද බිංදුඉරහඳ යට මිහි තලයටඑක පවුලකි බිංදුනුඹට කැලේ අපට ගමේඅහස අපේ - පොළොව අපේඅපි යාළුයි බිංදුසඳ වතුරේ...මේ ගීතයේ පදරචනය චිත්‍රපට අධ්‍යක්ෂ සෝමරත්න දිසානායකගේ. ගීතය සංගීතවත් කළේ ප්‍රවීණ සංගීතඥ රෝහණ වීරසිංහයන්. ගීතය ගායනා කරනුයේ තනුර මධුගීත් දිසානායක ඇතුළු ආයුෂ් ප්‍රභූ බණ්ඩාර. ජනිත් ඉද්දමල්ගොඩ, මහීෂ ගජනායක, අෂිරූ අබේරත්න.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av09112216</link>
    <topic>දෙමළ වේදිකාවේ සිංහල ‘නාගේෂ්’</topic>
    <author>සු.මි.</author>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපතිමඩුළුගිරියේ විජේරත්න දිකා නාට්‍ය නළුවකු, විශේෂයෙන් දෙමළ වේදිකාවේ නළුවකු යැයි කිවහොත් බොහෝ දෙනකු විස්මය පළ කරනු නිසැකය. ඊට හේතුව ඔහු ප්‍රසිද්ධව සිටින්නේ සාහිත්‍යවේදියකු වශයෙන් විශේෂයෙන් සිංහල සාහිත්‍ය කෘති දෙමළ බසටත් දෙමළ සාහිත්‍ය කෘති සිංහල බසටත් පරිවර්තනය කරන ලේඛකයකු වශයෙන් වන නිසාය.ඒ සඳහා මඩුළුගිරියේ රාජ්‍ය සම්මාන පවා හිමිකරගෙන ඇත. දෙමළ සාහිත්‍යකරණයේ නිරත වෙමින් රාජ්‍ය සම්මානයක් දිනූ එකම සිංහල ලේඛකයා ඔහුය.මඩුළුගිරියේ විජේරත්න මෙරට දෙමළ වේදිකාවේ ජනපි‍්‍රයම සිංහල නළුවා ලෙස ද හඳුන්වාදිය යුත්තෙකි. ඔහු වර්ගීකරණයව ඇත්තේ විකට නළුවකු ලෙසිනි. දෙමළ වේදිකාවේ සිංහල ‘නාගේෂ්’ යන විරුදාවලියෙන් හැඳින්වෙන්නේ මඩුළුගිරියේය.මඩුළුගිරියේ මේ මෑතදී ‘රාමායනය’ නම් වු දෙමළ නාටකයේ රහුමන්තාගේ චරිතය රඟපෑවේය. එහි ඔහු පෑ රංග ලීලාව දෙමළ නාට්‍ය රසිකයන්ගේ නොමඳ ප්‍රශංසාව දිනා ඇත.”ඔබ කොහොමද දෙමළ නාට්‍යවල නළුවකු වුණේ?”මම මඩුළුගිරියගෙන් ඇසීමි.”මම පාසල් යන කාලේ ඉඳන්ම දෙමළ නාට්‍යවල රඟපානවා”ඔහු ගත් කටටම කීවේය.එම පිළිතුරට අනුව ඊට පසු මට අවශ්‍ය වූයේ ඔහුගේ සමාජ හා සංස්කෘතික පසුබිම පිරික්සා බලන්ටය. ඒ අනුව මඩුළුගිරියේ වවුනියාවේ මඩුකන්දේ උපන්, එහිම හැදුණු වැඩුණු අයෙකි. ඔහු ප්‍රාථමික අධ්‍යාපනය ලැබුවේ වවුනියාවේ ඊරට්ටපෙරියකුලම රජයේ පාසලෙන්, උලුක්කුලම රජයේ පාසලෙන් හා ගාමිණි මහා විද්‍යාලයයෙනි.වවුනියාවේ දෙමළ ජනයා බහුල වශයෙන් වෙසෙන බැවින් මඩුළුගිරියේ ඔවුන් ඇසුරේ හිඳිමින් දෙමළ බස උගත්තා යැයි අප සිතුවත් ඔහු දෙමළ බස ඉගෙන ගත්තේ එබඳු සරල ක්‍රියාමාර්ගයකින් නොවේ.ඔහු ඒ සඳහා සුවිශේෂ කැප කිරීමක් කර ඇත. ඔහු දෙමළ බස උගත්තේ ගුරුවරයකු මාර්ගයෙනි. එම ගුරුවරයා හමුවීම සඳහා ඔහු අවුරුදු පහක් තිස්සේ පාන්දර හතරට අවදිවී සැතපුම් හයක් පයින් ගියේය. මේ ගුරුවරයාගේ නම කන්දයියා ය.මඩුළුගිරියේ මුලින්ම රඟපෑවේ පාසලේ සිංහල වේදිකා නාට්‍යවලය. ඔහු රඟපෑ මුල්ම නාට්‍යය වූයේ ‘සෙබළකුගේ චරිතය’ නම් වූ මුද්‍රා නාට්‍යයයි. එය 1969 සමස්ත ලංකා පාසල් නාට්‍ය තරගයෙන් දෙවැනි ස්ථානය දිනා ගත් අතර එම තරගයේ හොඳම නළුවා ලෙස මඩුළුගිරියේ සම්මාන දිනුවේය. ‘නරිබෑනා’, ‘යකෙක් කන්න බඩගිනියි’, ‘තණ්හා ජායති සෝකෝ’ මඩුළුගිරියේ එකල රඟපෑ තවත් පාසල් නාට්‍ය කීපයකි. මෙයින් ‘නරිබෑනා’ නිෂ්පාදනය කළේ දයානන්ද ගුණවර්ධනයන්ගේ සොහොයුරු සරත් ගුණවර්ධනය.පාසල් අධ්‍යාපනය හමාර කළ පසුත් මඩුළුගිරියේ වේදිකාව අතහැරියේ නැත. ඔහු මුවඇටගම ආනන්ද හිමියන්ගේ මූලිකත්වයෙන් පිහිටුවාගෙන තිබූ ‘මඩුළුගිරි කලා කවය’ නම්වූ කලා සංවිධානය යටතේ නාට්‍ය රචනා කළේය; නිෂ්පාදනය කළේය; එසේම රඟපෑවේය.ඒ නාට්‍ය අතර සිංහල මෙන්ම දෙමළ නාට්‍යය ද විය. ‘කුමාර කාශ්‍යප මාතාව‘, ‘නොමඟ නොයන් පුතේ’, ‘සත් රුවන් වරුසා’, ‘මෝල් පාලිය’ ඉන් සිංහල නාට්‍ය වූ අතර ‘නල්ලදෝරු කුටුම්බම්’ දෙමළ නාට්‍යයක් විය. මේ දෙමළ නාට්‍යයේ මඩුළුගිරියේ රඟපෑවේ විකට චරිතයකි.‘කෝඩෙයි’ නාට්‍යයේ මඩුළුගිරියේ, පොලිස් කොස්තාපල්වරයකු ලෙසින්1987 දි මඩුළුගිරියේ කොළඹට පැමිණෙන්නේ කැලණිය විශ්වවිද්‍යාලයෙන් උසස් අධ්‍යාපනය ලැබීම සඳහාය. ඉන්පසු ඔහු වැල්ලවත්තේ දෙමළ සංගමය හා සම්බන්ධතා ඇතිකර ගනී. එහිදී ඔහුට එස්. ශන්මුගම් නමැති දෙමළ නාට්‍යවේදියා මුණ ගැසේ.කොළඹ දෙමළ සමාජය තුළ ඔහු වේදිකා නාට්‍ය නළුවකු වන්නේ ඒ සම්බන්ධකම් හරහාය. අප දන්නා තරමින් දෙමළ වේදිකාවේ රඟපාන එකම සිංහල නළුවා මඩුළුගිරියේය.’කෝඩෙයි’, ‘සම්සාරම්’, ‘රාමායනය’ මඩුළුගිරියේ මේ වන විට රඟපා ඇති දෙමළ නාට්‍ය අතරින් කීපයකි. ‘කෝඩෙයි’ නාට්‍යයේ ඔහු රඟපෑවේ පොලිස් කොස්තාපල්වරයකුගේ චරිතයකි. ‘සම්සාරම්’ නාට්‍යයේ ඔහු බස් කොන්දොස්තරවරයෙකි.මඩුළුගිරියේ මේ දිනවල තවත් දෙමළ නාට්‍යයක් සඳහා පුහුණුවීම්වල යෙදෙයි. ඒ ‘ලන්ඩන් පී.ආර්. මාපිල්ලෙයි’ නමැති නාට්‍යයේය. එහි ඔහු රඟපාන්නේ සුපුරුදු විකට චරිතය නොවේ. ගම්භීර චරිතයකි. කෙසේ වෙතත් මඩුළුගිරිය දෙමළ වේදිකාවේ වඩාත් ජනපි‍්‍රය විකට නළුවකු ලෙසිනි. ‘දෙමළ වේදිකාවේ සිංහල නාගේෂ්’ ලෙස ඔහු හඳුන්වනු ලැබේ.”දෙමළ සිනමාවේ මගේ පි‍්‍රයතම නළුවා තමයි නාගේෂ්. මම විකට රඟපෑම්වලදි ආභාසය ලබන්නේ ඔහුගේ රංග ලීලාවන්ගෙන්.”මඩුළුගිරියේ කියයි.දෙමළ නාට්‍යවලට අමතරව මඩුළුගිරියේ ‘විල්ලු පාට්ටු’ නම්වූ ගීතාත්මක නාට්‍ය මාලාවන්ට ද සහාභාගි වෙයි. එබඳු නාට්‍යමාලා පනහකට අධික සංඛ්‍යාවකට ඔහු මේ වනවිට දායක වී ඇත.මඩුළුගිරියේ සිංහල වේදිකා නාට්‍ය කීපයක් දෙමළ බසට ද පරිවර්තනය කර ඇත. මහාචාර්ය සුනන්ද මහේන්ද්‍රගේ ‘සොක්‍රටීස්’, එස්. කරුණාරත්න ගේ ‘කිරට හඬන සප්පයෝ’ ඔහු එසේ පරිවර්තනය කළ නාට්‍ය දෙකකි. ඔහු මේ දිනවල ඩග්ලස් සිරිවර්ධනගේ ‘සුබ සැන්දෑවක්’ නාට්‍යය දෙමළ බසට පරිවර්තනය කරමින් සිටී. ඔහු ගේ මීළඟ වෑයම දයානන්ද ගුණවර්ධනගේ ‘නරිබෑනා’ නාට්‍යය දෙමළට නැඟීමයි. ඔහු දැනටමත් එහි අඩක් පමණ නිමකොට ඇත. ඒ ගැන ඔහු:දෙමළ සංගමයේ සම්මානය ලබා”’නරි බෑනා’ නාට්‍යය මීට ඉහත වෙනත් අයකු අතින් දෙමළ බසට පරිවර්තනය වී තිබෙනවා. ඒත් එකම ප්‍රශ්නය එය දෙමළ වී නොතිබීමයි. ඔය ප්‍රශ්නය මම පරාක්‍රම නිරිඇල්ලගේ ජන කරළිය දෙමළ නිෂ්පාදනවලත් දකිනවා. ඒ දෙමළ නාට්‍යත් දෙමළ වෙලා නැහැ.දෙමළ භාෂාවට, දෙමළ සාහිත්‍යයට, දෙමළ වේදිකා නාට්‍ය කලාවට පොදුවේ ගත්විට දෙමළ සංස්කෘතියට මඩුළුගිරියේ විජේරත්නගෙන් සිදුවූ මහානර්ඝ සේවාවට දෙමළ ප්‍රජාව හරසර දක්වා ඇත. ඒ 2007 දි දෙමළ සංගමයෙන් ඔහුට පිදූ ගෞරව සම්මානයකිනි. එබඳු සම්මානයකින් පිදුම් ලද එකම සිංහලයා මඩුළුගිරියේ වීම විශේෂත්වයකි.මඩුළුගිරියේ පසුගිය දිනවල තවත් නිර්මාණාත්මක කාර්යයක නිරත වූයේය. ඒ සහේලි රෝචනා ගමගේ ගේ ‘ආයුබෝ වේවා’ ගීතය දෙමළ බසට හැරවීමයි.මඩුළුගිරියේ වෘත්තියෙන් ලංකා බැකුවේ අගනුවර ශාඛාවේ පරිපාලන කළමනාකරුවෙකි. ඔහු මේ සියලු කලා කර්තව්‍යයන් කරන්නේ රාජකාරි කටයුතුවලින් බැහැර වූ සීමිත කාල පරාසය යොදා ගනිමිනි.දැන් ඔහුගේ වයස අවුරුදු 50 කි. එහෙත් අවුරුදු 100 ක් ජීවත් වීමෙන්වත් නිම කළ නොහැකි වන්නාවූ විශාල සංස්කෘතික කාර්යභාරයක් මඩුළුගිරිය කලාකරුවා වෙතින් මේ අඩසිය වස තුළ ඉෂ්ට සිද්ධව ඇති බවක් අපට ප්‍රත්‍යක්ෂ වෙයි.සු.මි.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av09112217</link>
    <topic>‘කන්‍යාවි’ චිත්‍රපටයේ කතාව අදටත් හෙටටත් වලංගුයි</topic>
    <author>වසන්ත ජයසිංහ ආරච්චිගේ</author>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපතිබී. සිරිතුංග පෙරේරාතවත් නොබෝ දිනකින් සිංහල සිනමාවට එක්වන අලුත්ම චිත්‍රපටයයි ‘කන්‍යාවි’. පවුල් සංස්ථාව තුළ කාන්තාවගේ ප්‍රතිරූපය ප්‍රශ්න කරන අපූරු කතා පුවතක් වටා ගෙතෙන ‘කන්‍යාවි’ වේදිකා හා ටෙලිනාට්‍ය අධ්‍යක්ෂ බී. සිරිතුංග පෙරේරා ගේ කුළුඳුල් සිනමා නිර්මාණයයි.එමෙන්ම සංගීත ලෝකයට පිරිමැසිය නොහැකි අඩුවක් තබමින් අප අතරින් වියෝවූ ආචාර්ය පේ‍්‍රමසිරි කේමදාස අවසන් වරට සංගීතවත් කරමින් සිටි සිනමා පටය මෙන්ම කේමදාස දියණියන් සිනමා සංගීතයට පිවිසි සිනමා පටය ‘කන්‍යාවි’ය. ‘කන්‍යාවි’ අධ්‍යක්ෂ බී. සිරිතුංග පෙරේරා හා මේ පිළිබඳ සංලාපයේ යෙදෙන්නට පසුගිය දවසක ලැබුණු අවස්ථාවක සටහනක් මේ.“සිනමා නිර්මාණයක් කරන්න තිබුණ ආසාව මට අද ඊයේ ඇතිවුණ දෙයක් නෙමෙයි. කාලයක් තිස්සේ මම විවිධ නිර්මාණ කරමින් අත්දැකීම් ලැබුවේ අද මේ මම සැබෑ කරගත් සිහිනය දකින්න මට තිබුණ වුවමනාව නිසයි. ඇත්තම කිව්වොත් මට තිබුණේ සිනමා පටයක් කිරීමේ දොළදුකක්. මේ කතාව මගේ ඔළුවට ආවේ සිංහල සිනමාව ස්වර්ණමය යුගයක තිබුණ කාලේදීමයි.නමුත් ඒ බීජය වපුරන්න අවස්ථාවක් නොතිබුණේ ඒ කාලයේ තිබුණු ආර්ථික අපහසුකම් නිසයි. කොහොම නමුත් ‘කන්‍යාවි’ සිනමා පටය මම අපේ පේ‍්‍රක්ෂකයන්ට තිළිණ කරන්නේ ඒ අභියෝග ජයගත් අධ්‍යක්ෂවරයෙක් විදිහට.වේදිකා නාට්‍ය තුළ මම විශාල අත්දැකීම් ප්‍රමාණයක් ලැබුවා. ඒ වගේම පර්යේෂණාත්මක අත්හදාබැලීම් කළා. ප්‍රථම වතාවට සිංහල වේදිකාවේ රංගන ශිල්පීන් දෙදෙනකු යොදාගෙන වේදිකා නිර්මාණයක් කළේ මම. ‘ගමනේ යා’ මේ වේදිකා නාට්‍යය දර්ශන වාර ගණනාවක් ලංකාව පුරා මම රැගෙන ගියා. ඉන්පසු ටෙලිනාට්‍ය ගණනාවක් මම නිර්මාණය කළා. ඔය අතරම සිනමාවට ප්‍රවිෂ්ට වීමේ ආසාවක් මා තුළ තිබුණා.ඒ නිසාම අසූ ගණන්වල මම ‘කැලෑමල්’ නමින් චිත්‍රපටයක් කරන්න උත්සාහ කළා. නමුත් ඒ උත්සාහය ඵලදායක වුණේ නැහැ. අවසානයේ මහාචාර්ය සුනිල් ආරියරත්න එම චිත්‍රපටය අධ්‍යක්ෂණය කරන විට එහි සහාය අධ්‍යක්ෂවරයා විදිහටයි මම වැඩ කළේ.තවත් නොබෝ දිනකින් ඔබේ කුළුඳුල් සිනමා සිත්තම පේ‍්‍රක්ෂකයන්ට තිළිණ කරන්නයි සූදානම් වෙන්නේ. ‘කන්‍යාවි’ හරහා මොකක්ද ඔබ කතා කරන්නේ.ඔව් ඇත්තටම මා මුලින් කියූ විදිහට මේ කතාව මම ගොඩනගන්නේ මීට වසර තිහකට පමණ පෙරදියි. නමුත් එය අදටත් වලංගුයි කියන එක චිත්‍රපටය බලන ඕනෑම කෙනෙකුට නොහිතුණොත් පුදුමයක්. මම මේ චිත්‍රපටයේදී පවුල් සංස්ථාව තුළ සිදුවන දෙදරා යෑම් වගේම ඊට හේතුපාදක වන කරුණුත් මේ සියල්ල හමුවේ කුටුම්බය රකින්නට උත්සාහ කරන කාන්තාව වටායි මේ කතාව මම ගොඩනඟන්නේ.ඇත්තටම මෙය අපේ රටේ හැම පවුලක් විසින්ම නැරැඹිය යුතුයි කියලයි මම කියන්නේ. ඒ වගේම එය අදටත් හෙටටත් වලංගුයි කියන දේත් මම කියන්න ඕන. මේ චිත්‍රපටයේ මාධ්‍ය දැක්ම දා මගෙන් අහපු දෙයක් ඇයි මේ චිත්‍රපටයේදී පවුලේ කුඩා දරුවා ඉස්මතු නොවෙන්නේ කියලා. නමුත් මගේ අරමුණ වුණේ එය පේ‍්‍රක්ෂකයාට භාර දීලා සිනමා පටය අවසානයක් කරා රැගෙන යන්නයි.විශේෂයෙන් ‘කන්‍යාවි’ සිනමා පටයේ තාක්ෂණය පිළිබඳවත් යමක් මා කිව යුතුයි. මෙහිදී මහිල් ආර්. පෙරේරා හා එක්ව එච්ඩී තාක්ෂණය මම මේ සඳහා යොදා ගත්තේ. එය තරමක අභියෝගයක්. නමුත් බය නැතුව මම ඒ සඳහා පෙළඹුණා. ‘කන්‍යාවි’ සිනමා පටය හරහා මම එය ආරම්භ කළත් ඉන්පසු චිත්‍රපට කිහිපයක්ම මෙම තාක්ෂණය යොදා ගනිමින් නිෂ්පාදනය වුණා.ඇත්තටම මේ සිනමාපටය නිෂ්පාදනය කළේ මීට මාස 15 කට පෙරදියි. මෙතනදි මම එක දෙයක් කිව යුතුයි. අද ලංකාවේ තාක්ෂණය ඉතාම ඉහළයි. දැන් විදෙස් රටවල රසායනාගාරවලට යන්න අවශ්‍යතාවයක් නැහැ. අපේ රටේම තියෙන තාක්ෂණික ශිල්ප යොදාගෙනයි ‘කන්‍යාවි’ සිනමාපටය මම නිර්මාණය කළේ.විශේෂයෙන්ම දේශමාන්‍ය ඉන්දික විජේරත්න මෙහි නිෂ්පාදක විදිහට ලබා දුන් නිදහස මම අගය කරන්න ඕන. ඔහු නිසයි මෙවැනි සිනමා කෘතියකින් මගේ බලාපොරොත්තු ඉටු කරගන්න අවකාශ උදාවුණේ. ඒ වගේම කේමදාස මාස්ටර් පිළිබඳව විශේෂයෙන්ම මම කිව යුතුයි. මං හිතන්නේ ඔහු නැති අඩුව පිරිමහන්න හරි අමාරුයි. අවසන් වරට ඔහු සංගීතවත් කරමින් හිටියේ මගේ සිනමාපටයයි.එහෙත් අවාසනාවන්ත විදිහට ඔහු අප හැර යද්දි මෙම සිනමාපටයේ සංගීත කටයුතු කේමදාස දියණියන් දෙදෙනා ඉදිරියට රැගෙන ගියා. එය සුවිශේෂ සිදුවීමක් කියලයි මට හිතෙන්නේ. නමුත් ‘කන්‍යාවි’ සිනමාපටය නරඹන විට මාස්ටර් ගේ සංගීත ශෛලියේ දෝංකාරය ඇසෙන බව සිනමා පේ‍්‍රක්ෂකයන්ට තේරුම් යාවි.ඒ වාගේම සියලුම රංගන ශිල්පීන් මට ලබා දුන් දායකත්වය මම සිහිපත් කරන්න ඕන. විශේෂයෙන් සනත් ගුණතිලක, මීනා කුමාරි, ඇතුළු රංගන ශිල්ප ශිල්පිනියන් ලබා දුන් දායකත්වයේ ප්‍රබලතාව ‘කන්‍යාවි’ හරහා දැක බලා ගන්න පුළුවන් වෙයි.වසන්ත ජයසිංහ ආරච්චිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av09112219</link>
    <topic>නොමියෙන සෙනෙහසක සදාතනික සිහිවටන</topic>
    <author>හේමාලි විජේරත්න</author>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපතිවෝර්ලි ක්‍රිස්තියානි දේවස්ථානයඩන්සින් ඇල්ලප්‍රේමණීය බැඳීම්වල සොඳුරු බව කියන්න වචන නෑ කියලයි මට හිතෙන්නේ. මේ බැඳීම් සමහර වෙලාවට සංසාරෙන් සංසාරෙට අපිත් එක්ක එකට ගමන් කරනවා. එවන් සොඳුරු ආදරණීය බැඳීමක් ගැන අහන්න පසුගිය දවසක අපට අවස්ථාව උදාවුණේ උඩරට දුම්රිය මාර්ගයේ ‘උඩරට මැණිකේ’ විශේෂාංගය සඳහා රූපවාහිනී කණ්ඩායමත් එක්ක පට්ටිපොළට ගිය අවස්ථාවෙ.ඇන්ඩෲ දේවදාසන් පියතුමාඔබට මතක ඇති හැටන් දුම්රිය ස්ථානයෙන් බැහැල කාසල් රී ජලාශය ඉස්මත්තට යනකොට හමුවෙන ඉපැරණි සොහොන් කොත් රැසක් ඇති ඉංගි‍්‍රසි පල්ලියක් ගැන අප සඳහන් කළා. මේ සොහොන්කොත් අතර ඇති තමන්ගේ ආදරණීය ස්වාමි පුරුෂයාගේ සොහොන් කොත වෙත වසරක් පාසා පැමිණෙන කාන්තාවක් පිළිබඳවත් අපි සඳහන් කළා. මෙදා අපි ඒ සොහොන්කොත් සහ ඉපැරණි පල්ලිය සොයා ගෙන ගියා.හැටන් මස්කෙළිය පාරේ හැටන්වල සිට කිලෝ මීටර් 06 ක් පමණ ගිය විට පසෙකින් දිස්වන කාසල් රී ජලාශය ඔබට දැක ගත හැකිය. සුන්දර කඳු වළල්ලකින් වටවුණු කාසල් රී ජලාශය ඉස්මත්තේ කඳු ගැටයක් මුදුනේ පිහිටා ඇති මෙම දේවස්ථානය ඉහත කී සොඳුරු සබැඳියාවට මෙන්ම ඓතිහාසික වශයෙන් අපේ රටේ එක් යුගයක පැවති ආගමික සංස්කෘතික වටිනාකම් ද කියාපානවා.වෝර්ලි ක්‍රිස්තියානි දේවස්ථානය සහ සුසාන භූමිය(chirst church warleigh ඉංගි‍්‍රසි ගෘහ නිර්මාණ ශිල්පය අනුව නිමවූවක්. තනි කළු ගලින් කුරුසයක ආකාරයෙන් නිමවුණු මේ දේවස්ථානය වෙත ඇවිදගෙන යා යුත්තේ සොහොන් කොත් මධ්‍යයෙන්. මෙම දේවස්ථාන භූමියට ඇතුළුවන ප්‍රධාන ගේට්ටුව අභියස තනිව නිමවූ විශාල සොහොන් කොතක් දක්නට ලැබෙනවා.සුසාන භූමියෙන් පිටත පාර අද්දරට වන්නට පිහිටා තිබූ මෙම සොහොන් කොත අපේ රටේ පළමුවැනි පොලිස්පතිවරයාගේ බව මෙම දේවස්ථානයේ පූජකවරයා වන ඇන්ඩෲ දේවදාසන් පියතුමා සඳහන් කළා.පොලිස්පතිවරයා ගේ තොරතුරු ඇතුළත් නාම පුවරුවක් වටිනා ලෝහ වර්ගයකින් තනා එම සොහොන්කොතට සවිකර තිබුණු අතර පසුකලෙක එය කවුරුන් හෝ විසින් ගලවාගෙන ගොස් ඇත.නුවරඑළිය ශුද්ධ ත්‍රිත්ව දේවස්ථානයබේකර්ස් යුවළගේ සොහොනඋඩරට වතු වගාව සඳහා එංගලන්තයේ සිට පැමිණි වැවිලිකරුවන්ගේ ප්‍රයෝජනය පිණිස මුලින්ම මෙම දේවස්ථානය තනා ඇත. 1878 දී නිමකර ඇති මෙම දේවස්ථානය එංගලන්ත ගොඩනැගිල්ලක ස්වරූපයෙන් කිසිදු වෙනස් කිරීමකට හෝ නවීකරණයකට ලක් නොකොට පුංචි කඳුගැටයක් මත අදටත් නිසොල්මනේ බලා සිටී.ශ්‍රී ලංකාව ඉංගි‍්‍රසින්ගෙන් නිදහස්කර ගැනීමෙන් පසු සාමාන්‍ය මිනිසුන්ගේ සුසාන භූමියක් ලෙසට පාවිච්චි කර තිබුණද ඉන් පෙර මෙය වැවිලිකරුවන් වෙනුවෙන්ම වෙන්වූවක් විය. දැනට ඉපැරණි සොහොන් කොත් 350 ක් පමණ මෙම දේවස්ථානය වටා පවතින සුසාන භූමියේ වෙයි.සුසාන භූමියේ පහළ කොටසට වන්නට ඇති එක් කුඩා සොහොන් කොතක් අභියස අප නතර වුණා. එය කුඩා කළුගලකින් තැනූවක්.ජෝන් මයිකල් එංගලන්තයේ සිට ලංකාවට ඇවිත් තිබුණේ තේ වවන්න. ඔහුත් සමඟ ඔහුගේ පි‍්‍රය බිරිඳත් ලංකාවට ඇවිත් තිබුණා. එංගලන්තයේ ඉඳලා ආපු ජෝන් මයිකල් ගේ ජීවිතේ ගෙවුණේ අපේ රටේ සොඳුරු සොබා දහමත් එක්ක. පි‍්‍රය බිරිඳගේ සෙනෙහස මැද්දේ දරු මල්ලොත් හදාගෙන ඔහු 1997 වෙනකම මේ රටේ ජීවත් වුණා.ජීවිතෙන් වැඩි කාලයක් ගෙවුණු මේ සුන්දර රටේදීම සදහටම දෙනෙත් පියා ගත්ත ජෝන් මයිකල් 1997 දී දික්ඔය දේවස්ථානයේ සුසාන භූමියේ සැතපුණා.1997 සිට මේ වෙනකොට පුරා වසර 10 ට අධික කාලයක් ගතවෙලා හමාරයි. මේ වසර දහය පුරාම වර්ෂයකට එක් දිනක් ජෝන් මයිකල් ගේ සොහොන අභියසට එන කාන්තාවක් ඉන්නවා. ජෝන් ගේ මරණින් පස්සෙ නැවත තම උපන් දේශයට ගිය ඔහුගේ බිරිඳ සහ දූ දරුවන් වර්ෂයක් පාසා ඔහු සැතපෙන මේ දිවයිනට පැමිණෙන්නට අමතක කරන්නෙ නෑ. මේ ආදරණීය කතාවේ සුලමුල හොඳින් දන්නේ සුසාන භූමිය බලාකියා ගන්නා ෆීලික්ස් කුල්ටන් පිලිප් ය.”ජෝන් මයිකල් මහත්තයාගේ බිරිඳ ඉන්නේ එංගලන්තේ. එයාට දුවලා දෙන්නෙකුයි පුතෙකුයි ඉන්නවා. ඒ අයත් ලංකාවෙදි උපන්න අය. දැන් ඉන්නේ එංගලන්තේ. සමහර අවුරුදුවල දරුවොත් එක්කම ඒ නෝනා මේ සොහොන ළඟට එනවා. එහෙම නැති වුණත් නෝනා හැම අවුරුද්දකටම මේ සොහොන ළඟට එනවා. මේ නෝනගේ එකම ඉල්ලීම තමයි එයා එංගලන්තෙදි මැරුණත් මේ සොහොන ළඟට ගෙනත් වළදාන්න කියන එක.පුරා වසර ගණනාවක ආදරය, සෙනෙහස මතකයෙන් බිඳක්වත් අඩු නැතුව හිතේ පුරවගෙන ඈ මෙතනට පැමිණෙනව ඇති. සිය ජීවිතේට සොඳුරු මතක රැසක් එක්කළ ඔහු සැතපෙන මේ සොහොන් බිමේ කෙදිනක හෝ ඔහුත් සමඟ ඔහු අද්දරින් සැතපෙන්න ඇය පෙරුම් පුරන හැටි ඇහුවම ඒ බැඳීම කොයිතරම් සුන්දරද කියලා අපට හිතුණා.මේ බිමේ හැම පැත්තෙන් ම දකින්න තිබෙන්නේ එකිනෙකා අතර පවතින ආදරණීය බැඳීම්වල ශක්තිමත් බව පෙන්නුම් කරන දේවල්. සොහොන් කොත් පුරාමත් දේවස්ථානයේ ඇතුළත බිත්තිත් තම තමන්ගේ ආදරණීයයන් වෙනුවෙන් ලියවුණු ස්මරණ සටහන් රැසක් දක්නට ලැබුණා.එදා ඉංගි‍්‍රසි ආණ්ඩුකාලේ මේ දේවස්ථානයේ පූජාව පවත්වපු වෙලාවට අදටත් මේ දේවස්ථානයේ පූජාව පවත්වනවා. සෑම මාසෙකම පළවැනි ඉරිදා සහ තුන්වැනි ඉරිදා ඒ වෙනුවෙන් වෙන් වෙනවා. මේ පුරුද්දට තවමත් එංගලන්තයේ සිට පැමිණෙන බොහෝ දෙනෙක් මේ දේවස්ථානයේ පූජාවට සම්බන්ධ වෙනවා.ජෝන් මයිකල් ගේ සොහොනඅතීත මතක සමඟ පුරා වසර ගණනාවක් කඳු ගැටය ඉස්මත්තේ නැගී සිටින මේ කුඩා පල්ලියට පුරා වසර 25 ක් තිස්සේ විදුලිබලය නොමැති බව එහි පූජකතුමා පැවසුවා.මෑතකදී එංගලන්තයේ සිට පැමිණි ඉංගි‍්‍රසි ජාතික යුවළකගේ විවාහ මංගල උත්සවය මේ දේවස්ථානයේ දී පවත්වා ඇත්තේ ඉටිපන්දම් එළියෙන්.මේ දේවස්ථානය හා සමඟම නෑකම් කියන අනෙක් දේවස්ථානය හා සුසාන භූමිය පිහිටා තිබුණේ නුවරඑළිය නගර මධ්‍යයේ. නුවරඑළිය නගරයේ සිට උඩපුස්සැල්ලාව පාරේ මීටර් 400 ක් පමණ ඉදිරියට යන විට හමුවෙන පල්ලිය පාර කෙළින්ම දිව යන්නේ ශුද්ධ ත්‍රිත්ව දේවස්ථානයට.දේවස්ථාන භූමිය අක්කර හතරකින් යුක්තයි. ඇතුළුවෙන තැන් සිටම හතර වටේම දක්නට ලැබෙන්නේ විවිධ ආකාරයේ සොහොන්කොත්.1845 දී මේ දේවස්ථානය ගොඩනඟා ඇත්තේ 15 වැනි හමුදා රෙජිමේන්තුවේ කෝපරල් මුවර් ඇතුළු පිරිස. නමුත් මෙය පූජාව පවත්වන්න විවෘත කකර ඇත්තේ 1852 දීය. ඊටත් වසර 15 – 20 ට පසු සුසාන භූමියක් වශයෙන් යොදාගෙන තිබෙන්නේ.මේ දේවස්ථානය නරඹන්නට බොහෝ දෙනෙක් පැමිණෙන තවත් සුවිශේෂි හේතු කිහිපයක්ම තිබෙනවා. අපේ රටට එළවළු වගාව හඳුන්වා දුන් ජෝන් ගාලන් බේකර්ස් ගේ සහ ඔහුගේ බිරිඳ වන එලීසා බේකර්ස් ගේ සොහොන් කොත් දෙකද මෙහි පිහිටා තිබෙනවා. ‘බේකර්ස් ඇල්ලට’ ඒ නම ලැබී ඇත්තෙත් ඔහු සිහිපත් කිරීම පිණිස බව බොහෝ දෙනෙක් පවසනවා. නුවරඑළිය රෝහලේ ඔහු ගේ නමින් වාට්ටුවක් ද නිමවා තිබෙනවා. බේකර්ස් මහතා 1883 පෙබරවාරි 23 වැනි දිනත්, ඔහුගේ බිරිඳ එලීසා 1896 නොවැම්බර් 01 දිනත් මිය ගොස් තිබෙන බව මෙහි සඳහන් වෙනවා.පයිප් ඕගනයසුසාන භූමිය මධ්‍යයේ ඇති දේවස්ථානය ද ඓතිහාසික වටිනාකම් රැසක් ඇති ගොඩ නැගිල්ලක්. තනි කළු ගලින් නිමවා ඇති මෙහි ඇතුළත අල්තාරයේ සිටම එංගලන්තයෙන් ආනයනය කරන ලද ලී වර්ගයකින් නිමවා තිබෙනවා.මෙහි සුවිශේෂීම කාරණය වන්නේ සෑම ආසන පේලියක් අසලින්ම කුඩ රඳවනයක් සවිකර තිබීමය. මෙම දේවස්ථානයේ පූජකතුමා පැවසුවේ මෙවැනි කුඩ රඳවන (umbrella Holdingසවිකර ඇති ලංකාවේ එකම දේවස්ථානය එය බවයි. මෙයට හේතුව මේ ප්‍රදේශයට නිතිපතා ලැබෙන අධික වර්ෂාපතනයම වන්නට ඇති බවද සඳහන් කළා.අනෙක් සුවිශේෂම කාරණය වන්නේ මෙහි ඇති ඕගනයයි. එය හැඳින්වූයේ ‘පයිෆ් ඕගන්’ යනුවෙනි. මෙම සුසාන භූමියේ අවසන් ඉංගි‍්‍රසි ජාතික වැවිලිකරුවන්ගේ මෘත ශරීරය භූමදාන කොට ඇත්තේ 1978 දීය.හැටන් දික්ඔය දේවස්ථානයේ සිට නුවරඑළිය ශුද්ධ ත්‍රිත්ව දේවස්ථානය දක්වා අප ගමන් ගන්නේ පූඩළුඔය හරහා නුවරඑළියට වැටුණු අතිශය සුන්දර මාර්ගයකිනි. වසර ගණනාවකින් අලුත්වැඩියාවට ලක් නොවුණ මේ මාර්ගය එහි ළඟාවීමට ඇති කෙටිම මාර්ගයයි.මේ මාර්ගයේ දර්ශනීය දසුන් අතර නොමැකෙනම මතක සටහන වන්නේ ‘ඩන්සින් ඇල්ලයි’. පූඩළුඔය සිට කිලෝමීටර් 05 ක් පමණ නුවරඑළිය පැත්තට යන විට හමුවෙන ඩන්සින් වතු යාය මැද්දෙන් ඇද හැලෙන ඩන්සින් ඇල්ල ළඟ නතර නොවී යන කෙනෙක් නැතුව ඇති.දැඩි වර්ෂා කාලයට වඩාත් දඟකාර වෙන ඩන්සින් ඇල්ල වෙලාවකට මේ මාර්ගයත් යට කරගෙන ඇද හැලෙන බව ගම් වැසියන් පවසනවා. එවැනි මොහොතකට පැය දෙක තුනකට මේ මාර්ගයේ ගමනා ගමන කටයුතුත් ඇහිරෙනවලු.කඳුකර බිම් ප්‍රදේශ වෙත තේ යායක නැවුම් අරුණැල්ල රැගෙන ආ වැවිලිකරුවන් සැතපෙන, වසර ගණනාවක ඉතිහාසයේ සොඳුරු තැන් වැළලී ගිය මේ අපූරුභූමි භාග නරඹා ඉතිහාසයේ සොඳුරු තැන්හි මිහිර විඳගන්නා ලෙසටයි මේ ඇරියුම.දික්ඔය ක්‍රිස්තියානි දේවස්ථානයේ ඇන්ඩෲ දේවදාසන් පියතුමාට සහ විදුලිපුර ‘ඔම්සා’ ආයතනයට විශේෂ ස්තුතිය.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=av09112220</link>
    <topic>ගොවි ජනයාගේ ආදරණීය තානාපති</topic>
    <author>වසන්ත ජයසිංහ ආරච්චි</author>
    <content>රොෂාන්තයි මමයි ආදරෙන් ඉන්නවාඅම්මාගේ හදිසි වියෝව තාත්තාට දරා ගන්න බැරි වුණාමම දැන් පූර්ණකාලීනවම ‘ජන කරළිය’ ත් එක්කයි‘එපා එපා මස් කන්නට කිරි අම්මාගේ’‘මව්බිම ශ්‍රී ලංකා’ ජනපතිට පිළිගන්වමින්එහෙත් ඒ ආදරය මේ තරම් කෙටිවීද?This is itශිල්පා - රාජ් විවාහයට පෙරදා සංගීත රාත්‍රියක්කට්රිනා හොර රහසේ විවාහ වෙලා?ඇවිදින්න බැරිවුණත් ජීවිතය ජයගත් දිරිය තරුණයාපිස්සු හැදෙන සඳවරදක් කළාම තාත්තා දඬුවම් කළේ පැරණි සිංහල පොතක් කියවන්න දීමෙන්‘සිත නැසුම’ හඬ පිටපත දොරට වඩී‘අයාල්’ ටෙලිනාට්‍යයේ කතාව පිටසක්වළ ජීවීන් ගැනයිගීතාවලෝකනදෙමළ වේදිකාවේ සිංහල ‘නාගේෂ්’ මඩුළුගිරියේ විජේරත්න‘කන්‍යාවි’ චිත්‍රපටයේ කතාව අදටත් හෙටටත් වලංගුයිපිච්චර් පිස්සානොමියෙන සෙනෙහසක සදාතනික සිහිවටනගොවි ජනයාගේ ආදරණීය තානාපති‘දුකා’. ඒ නමින් හැමෝම අමතන ඔහු විවිධ හැකියාවන් කරපින්නාගෙන ඈත පිටිසර ගමෙන් මේ ගෙන්දගම් පොළවේ පෙරළිකරන අපේ කාලයේ කලාකරුවෙක්. වසන්ත බණ්ඩාර දුක්ගන්නාරාල එහෙමත් නැතිනම් දුකා පසුගියදා සුමති සම්මානයෙන් පිදුම් ලැබුවේ රූපවාහිනී ශ්‍රව්‍ය දෘශ්‍ය ගීතය වෙනුවෙන්. ඒ ‘අපි වෙනුවෙන් අපි’ ගීතයට ඔහු එක්කළ රූප රචනයටයි. ඒ වගේම ඊර්‍ණකර්‍ථ සම්මානයට ඔහු මේ වසරේ හිමිකම් කිව්වේ වසරේ විශිෂ්ටයන් 10 දෙනාට ද ඇතුළත් වෙමින්.විටෙක ඔහු රංගන ශිල්පියෙක්. තවත් විටෙක ඔහු පූරකයෙක්. එමෙන්ම ගීත රචකයෙක්. එමතු නොව අධ්‍යක්ෂවරයෙක් වගේම වැඩසටහන් නිෂ්පාදකවරයෙක්. දැන් ඔහු ගොවිතානාපතිකමටත් හිමිකම් කියන්නේ මේ සියලු වැඩකටයුතුත් අතරෙදියි.”සාමාන්‍යයෙන් මම සම්මාන බලාපොරොත්තුවෙන් වැඩ කරන මනුෂ්‍යයෙක් නෙවෙයි. එහෙත් පහුවෙලා හෝ එවැනි අවස්ථාවක් ලැබීම සතුටට කරුණක් කියලයි මට හිතෙන්නේ. එය ඉදිරි කටයුතුවලට ලොකු උත්තේජනයක්. හැබැයි එය මට පලඳනාවක් මිසක් ඇඳුමක් නෙවෙයි කියලා කියන්න ඕන.විටෙක ඔහු කළ නිර්මාණ බොහෝ දෙනාගේ පැසසුම් මෙන්ම ගැරහුම්වලට ද ලක්වුණා. ගීත රචනයේ දී සම්මතයන් බිඳ දමමින් නව ආකෘතිවලට ඔහු යද්දි බොහෝ දෙනෙක් කතා කළේ චෝදනාමුඛයෙන්.”මම හිතන්නේ එය නොදන්නාකමට ඒ අය කළ දෙයක් කියලයි. නමුත් පසුකාලීනව එය බොහෝ දෙනා අවබෝධ කර ගත්තා. මම සින්දුවකට සොකරි ගැන ලිවුවම සමහර දෙනා ඒක පිළිගන්න සූදානම් වුණේ නැහැ. ඒත් සොකරි දැකලා තිබුණා නම් එය ප්‍රශ්නයක් නොවෙන්න තිබුණා.”හැමදාමත් ඔහුට අවශ්‍ය වුණේ සංකල්පධාරියෙක් වෙන්න. ඒ නිසා විවිධ පරම්පරාවන්ගේ ඇසුරින් ඔහු සමාජයට යම් නිර්මාණ එළිදක්වලා තියෙන බවට සාක්ෂි නම් බොහෝයි. නමුත් හිටි ගමන් ලැබුණු ගොවිතානාපතිකමේ කතාව මොකක්ද?”ගොවි ජනයාගේ සිතැඟි තේරුම් ගන්න එතරම් මට අපහසු නැහැ. රජරට පළාතේ උපන්න මට එය නුහුරු අත්දැකීමක් නෙමෙයි.ගොවිජනතාව හා ආයතන අතර අන්තර් සබඳතා ඇති කිරීමේ නිලයක් විදිහටයි මට මෙය ලැබුණේ. ඒ සඳහා සුදුසුකම් මට තිබුණා. කෘෂිකර්මය පිළිබඳ විවිධ නිර්මාණාත්මක වැඩසටහන් මම කළා.මාධ්‍යයේ නව නැම්මක් ඇති කරමින් ජනතාව තුළ යම් විශ්වාසයක් ගොඩනැඟුවා කියා මා හිතනවා. ඒ අනුව නූතන මාධ්‍ය තුළ යම් ජනප්‍රිය නිර්මාණ මා එළිදැක්වූවා. ඒ නිසයි ‘ඛ්ජ්ඛ් මනුස්සකම’ ව්‍යාපෘතිය නිර්මාණය වුණේ.දුකා හැමදාමත් නව නිර්මාණ කරන්න පෙලඹුණ කලාකරුවෙක්. ඒ තුළින් යම් කතිකාවක් සමාජයේ ඇති කරන්න ද ඔහු උත්සාහ කළා.”මා කළ නිර්මාණ සමාජ සොයාගැනීම් කියලයි මම දකින්නේ. අපි කියවපු දේවල්, දැකපු දේවල්, වෙච්ච දේවල්, හොයාගත්ත දේවල් මේ සියල්ල එකට කරලා අසිරිමත් දේවල් නිර්මාණය කරන්න පුළුවන් කියලයි මම විශ්වාස කරන්නේ.ඒ සඳහා හැදුණු වැඩුණු පරිසරය, සමාජය, ආර්ථිකය, දේශපාලනය විතරක් නෙවෙයි ලැබූ ශාස්ත්‍රීය ඥානය, විශ්වවිද්‍යාල දැනුම ලෝකයේ විවිධ අධ්‍යාපන ආයතනවලට ගොස් හදාරපු දේවල් මගේ ජීවිතයට බලපෑම් කලා ඒ තුළින් මේ සමාජයේ මා නිර්මාණය වෙන්න ඇති.වසන්ත ජයසිංහ ආරච්චිඡායාරූපය - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=aj0911221</link>
    <topic>දකුණු ආසියාතික විදුලි සංදේශ නියාමක11 වැනි සමුළුව කොළඹ දී</topic>
    <author/>
    <content>දකුණු ආසියාතික විදුලි සංදේශ නියාමක11 වැනි සමුළුව කොළඹ දීආබාධිත රණවිරුවන්ගේ සුබසාධනයට ඩයලොග් ටෙලිකොම් මිලියන 25 ක් පරිත්‍යාග කරයිවසරේ විශිෂ්ටම වෙළෙඳ නාම සම්මානය මහජන බැංකුවටව්‍යාජ ‘ඩෙටොල්’ ප්ලාස්ටර් අත්අඩංගුවේවිදුලි කාර්මික පුහුණු වැඩමුළුවක්පාත් ඇකඩමියෙන් රුසියාවේ වෛද්‍ය විද්‍යාව හැදෑරීමට වරම්රමනී ප්‍රනාන්දු - සන්සිල්ක් හෙයාර් ඇකඩමියේ උපාධි ප්‍රදානය 24 දාවෙළෙඳ නාම විශිෂ්ටතා සම්මාන උලෙළේ මන්චි රන් සම්මාන 2ක් දිනයිවිශිෂ්ටතම පාසල් සංවර්ධන සමිති වාර්තාව තරගයෙන් රත්නාවලී බාලිකාවට තෙවැනි තැනඩග්ලස් පුත්‍ර - ලංකා ඔටෝමොබයිල් අවබෝධතා ගිවිසුමකආසියා ශාන්තිකර විදුලි සංදේශ සංගමයේ සහයෝගීත්වයෙන් සහ ශ්‍රී ලංකා විදුලි සංදේශ නියාමන කොමිෂන් සභාවේ සත්කාරකත්වයෙන් දකුණු ආසියාතික විදුලි සංදේශ නියාමකයන්ගේ උපදේශක සභාවේ 11 වන සමුළුව මේ 24, 25 සහ 26 යන දිනවල කොළඹ සිනමන් ලේක් සයිඩ් හෝටලයේදී පැවැත්වේ.මෙම දකුණු ආසියාතික විදුලි සංදේශ නියාමකයන්ගේ උපදේශක සමුළුව වාර්ෂිකව පවත්වනු ලබන්නේ, දකුණු ආසියාතික උපකලාපයේ පොදු යහපත උදෙසා විදුලි සංදේශ, තොරතුරු සහ සන්නිවේදන තාක්ෂණ යන ක්ෂේත්‍රයන්ගේ නියාමන හා අනෙකුත් ගැටලු සාකච්ඡා කිරීම සහ සම්බන්ධීකරණය කිරීම සඳහාය.ආසියා ශාන්තිකර විදුලි සංදේශ සංගමයේ අධ්‍යයන කණ්ඩායම්වල සාමාජිකයින්, නියාමන ආයතනවල තාක්ෂණික ප්‍රවීණයන්, විදුලි සංදේශ ක්ෂේත්‍රයේ මෙහෙයුම් කළමනාකරුවන් සහ තාක්ෂණික කළමනාකරුවන් මෙම සමුළුව ඇමතීමට නියමිතය.ශ්‍රී ලංකා විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් පි‍්‍රයන්ත කාරියප්පෙරුම මහතා ප්‍රකාශ කළේ, “විදුලි සංදේශනයේ තාක්ෂණය අතින් ප්‍රමුඛතම ස්ථානයක වැජඹෙන රටක් ලෙස මෙම සුවිශේෂි සමුළුවට සත්කාරකත්වය ලබාදීමට අවස්ථාව ලැබීම ශ්‍රී ලංකාවට ආඩම්බරයක් බවය. මේ උපදේශක සභාවේ සාකච්ඡාවන් කලාපයේ වැදගත් සංවර්ධනයක් ඇති කිරීමට ඉවහල් වන බව තම විශ්වාසය බව ද ඒ මහතා කීය.වැඩිදුර විස්තර සඳහා, ආසියා ශාන්තිකර විදුලි සංදේශ සංගමයේ http://www.aptsec.org වෙබ් අඩවිය හෝ ශ්‍රී ලංකා විදුලි සංදේශ නියාමන කොමිෂන් සභාවේ http://www.trc.gov.lk  වෙබ් අඩවිය වෙත පිවිසෙන්න.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=aj0911222</link>
    <topic>ආබාධිත රණවිරුවන්ගේ සුබසාධනයට ඩයලොග් ටෙලිකොම් මිලියන 25 ක් පරිත්‍යාග කරයි</topic>
    <author/>
    <content>දකුණු ආසියාතික විදුලි සංදේශ නියාමක11 වැනි සමුළුව කොළඹ දීආබාධිත රණවිරුවන්ගේ සුබසාධනයට ඩයලොග් ටෙලිකොම් මිලියන 25 ක් පරිත්‍යාග කරයිවසරේ විශිෂ්ටම වෙළෙඳ නාම සම්මානය මහජන බැංකුවටව්‍යාජ ‘ඩෙටොල්’ ප්ලාස්ටර් අත්අඩංගුවේවිදුලි කාර්මික පුහුණු වැඩමුළුවක්පාත් ඇකඩමියෙන් රුසියාවේ වෛද්‍ය විද්‍යාව හැදෑරීමට වරම්රමනී ප්‍රනාන්දු - සන්සිල්ක් හෙයාර් ඇකඩමියේ උපාධි ප්‍රදානය 24 දාවෙළෙඳ නාම විශිෂ්ටතා සම්මාන උලෙළේ මන්චි රන් සම්මාන 2ක් දිනයිවිශිෂ්ටතම පාසල් සංවර්ධන සමිති වාර්තාව තරගයෙන් රත්නාවලී බාලිකාවට තෙවැනි තැනඩග්ලස් පුත්‍ර - ලංකා ඔටෝමොබයිල් අවබෝධතා ගිවිසුමකරණවිරු සුබසාධන කටයුතු වෙනුවෙන් ඩයලොග් ටෙලිකොම් ආරක්ෂක කටයුතු අමාත්‍යාංශය වෙත රුපියල් මිලියන 25 ක මුදලක් පසුගියදා ප්‍රදානය කළේය.එම මුදල් දැනට ඉදිකෙරෙමින් පවතින අත්තිඩියේ රණවිරු මධ්‍යස්ථානය නිමකිරීම සඳහා යෙදවෙනු ඇත. අත්තිඩිය රණවිරු මධ්‍යස්ථාන පරිශ්‍රයේදී ඩයලොග් සමූහ ප්‍රධාන විධායක නිලධාරී ආචාර්ය හාන්ස් විජයසූරිය මහතා විසින් ආරක්ෂක කටයුතු අමාත්‍යාංශයේ ලේකම් ගෝඨාභය රාජපක්ෂ මහතා වෙත අදාළ චෙක්පත ලබාදීම පසුගියදා සිදුකෙරුණි. අලෙවි වනු ලබන සෑම ඩයලොග් රණවිරු රිචාර්ජ් කාඩ්පතකින්ම රුපියල් 100 ක මුදලක් ඩයලොග් සමාගම එලෙස රණවිරු සුබසාධනය සඳහා වෙන්කරනු ලබයි.අත්තිඩිය රණවිරු මධ්‍යස්ථානය රණවිරුවන්ගේ මානසික සහ ශාරීරික සෞඛ්‍ය තත්වයන් වැඩිදියුණු කිරීම සඳහා ප්‍රතිකාර කරනු ලබන අති නූතන පහසුකම් වලින් යුත් මධ්‍යස්ථානයකි.මුදල් ප්‍රදානය කිරීමේ නිල අවස්ථාවෙන් පසුව ගෝඨාභය රාජපක්ෂ මහතා ඉදිකිරීම් කටයුතු පරීක්ෂා කරමින් අවශ්‍ය උපදෙස් ද ලබාදුන් අතර රණවිරු සුබ සාධනය සඳහා ඩයලොග් සමාගම තහවුරුකොට ඇති අඛණ්ඩ කැපවීම අගය කරමින් අදාළ මූල්‍ය ප්‍රදානය වෙනුවෙන් ස්තුතිය පළකළේය.ඩයලොග් ටෙලිකොම් පසුගිය පෙබරවාරි මස ‘රණවිරු රිචාර්ජ් කාඩ්පත’ හඳුන්වා දුන් අතර මේ වන විට එමඟින් රණවිරු සුබසාධනය සඳහා ලබා දී ඇති මුදල රුපියල් මිලියන 30 කි. මේ වසර ආරම්භයේදී ඩයලොග් සමාගම ‘අපි වෙනුවෙන් අපි’ අරමුදල සඳහා ද රුපියල් මිලියන 5 ක මුදලක් ප්‍රදානය කළේය.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=aj0911223</link>
    <topic>වසරේ විශිෂ්ටම වෙළෙඳ නාම සම්මානය මහජන බැංකුවට</topic>
    <author/>
    <content>දකුණු ආසියාතික විදුලි සංදේශ නියාමක11 වැනි සමුළුව කොළඹ දීආබාධිත රණවිරුවන්ගේ සුබසාධනයට ඩයලොග් ටෙලිකොම් මිලියන 25 ක් පරිත්‍යාග කරයිවසරේ විශිෂ්ටම වෙළෙඳ නාම සම්මානය මහජන බැංකුවටව්‍යාජ ‘ඩෙටොල්’ ප්ලාස්ටර් අත්අඩංගුවේවිදුලි කාර්මික පුහුණු වැඩමුළුවක්පාත් ඇකඩමියෙන් රුසියාවේ වෛද්‍ය විද්‍යාව හැදෑරීමට වරම්රමනී ප්‍රනාන්දු - සන්සිල්ක් හෙයාර් ඇකඩමියේ උපාධි ප්‍රදානය 24 දාවෙළෙඳ නාම විශිෂ්ටතා සම්මාන උලෙළේ මන්චි රන් සම්මාන 2ක් දිනයිවිශිෂ්ටතම පාසල් සංවර්ධන සමිති වාර්තාව තරගයෙන් රත්නාවලී බාලිකාවට තෙවැනි තැනඩග්ලස් පුත්‍ර - ලංකා ඔටෝමොබයිල් අවබෝධතා ගිවිසුමකමහජන බැංකුව, SLIM වෙළෙඳ නාම විශිෂ්ටත්ව සම්මාන 2009 උලෙළේ දී වසරේ විශිෂ්ටතම වෙළෙඳ නාමය සහ විශිෂ්ටතම සේවා වෙළෙඳ නාමය යන සම්මානයන්ගෙන් පිදුම් ලැබීය.මේ සම්මාන හිමිකැර ගැනීමෙන් මහජන බැංකුව යළිත් වරක් ශ්‍රී ලාංකිකයින්ගේ වඩාත් හද දිනූ බැංකුව බවට තහවුරු වූ බවත් දේශීය බැංකු සේවා වෙළෙඳ පොළ ජයගැනීමෙන් නොනැවතී විවිධ සමාජ සත්කාරක ව්‍යාපෘතීන් ඔස්සේ ශ්‍රී ලාංකික ජනතාවගේ ජීවන අභිවෘද්ධිය උදෙසා ප්‍රබල දායකත්වයක් සපයනු ලබන බවත් මහජන බැංකුවේ සභාපති ඩබ්ලිව්.කරුණාජීව මහතා කියයි.මේ සම්මානයන් මඟින් මහජන බැංකුවේ අලෙවි සහ වෙළෙඳ නාම විශේෂඥභාවය මෙන්ම සේවා සම්පාදනයේ දී විදහා දක්වන ලද පාරිභෝගික සත්කාරකත්වය යන කරුණු ඇගයුමට ලක් විය.වසරේ සේවා වෙළෙඳ නාමය සම්මානය හිමිකර ගැනීම සඳහා දක්ෂ සිසුනට සරසවි අධ්‍යාපනය සඳහා ශිෂ්‍යත්ව ප්‍රදානය, දේශයේ වැඩිහිටි හා කාන්තා පරපුර සවිබල ගැන්වීම, නිවාස සහ අනෙකුත් අවශ්‍යතා සඳහා නම්‍යශීලී පදනමක් යටතේ ණය ලබාදීම, පාම්ටොප් බැංකුකරණය සහ විදේශ මුදල් මාරු කිරීම වැනි නූතන තාක්ෂණික අංගයන් හදුන්වාදීම, රන් භාණ්ඩ උකස් සේවාවන් සැපයීම, ගොවි හා ව්‍යවසායක අභිවෘද්ධි වැඩසටහන් දියත් කිරීම, ආපදා සහන කටයුතු හා ආයතනික සංවර්ධන ව්‍යාපෘතීන් මෙහෙයවීම ආදී මහජන බැංකුව මඟින් වසර ගණනාවක් තිස්සේ සිදුකරන ලද සමාජ සත්කාරක ව්‍යාපෘතීන් රාශියක් ඉවහල් වූ බවද ඒ මහතා කීය.මේ සම්මාන දිනාගැනීම මඟින් බැංකුවේ වර්තමාන ගනුදෙනුකරුවන්, අනාගත ගනුදෙනුකරුවන්, මාධ්‍ය සැපයුම්කරුවන්, ආයෝජකයන් සහ කාර්යමණ්ඩලය වෙත මහජන බැංකුවේ විශිෂ්ට තත්ත්වය පිළිබඳ ප්‍රබල සහතිකයක් සහ නිර්දේශයක් හිමිවෙනවා යැයිද සභාපතිවරයා කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=aj0911224</link>
    <topic>ව්‍යාජ ‘ඩෙටොල්’ ප්ලාස්ටර් අත්අඩංගුවේ</topic>
    <author/>
    <content>දකුණු ආසියාතික විදුලි සංදේශ නියාමක11 වැනි සමුළුව කොළඹ දීආබාධිත රණවිරුවන්ගේ සුබසාධනයට ඩයලොග් ටෙලිකොම් මිලියන 25 ක් පරිත්‍යාග කරයිවසරේ විශිෂ්ටම වෙළෙඳ නාම සම්මානය මහජන බැංකුවටව්‍යාජ ‘ඩෙටොල්’ ප්ලාස්ටර් අත්අඩංගුවේවිදුලි කාර්මික පුහුණු වැඩමුළුවක්පාත් ඇකඩමියෙන් රුසියාවේ වෛද්‍ය විද්‍යාව හැදෑරීමට වරම්රමනී ප්‍රනාන්දු - සන්සිල්ක් හෙයාර් ඇකඩමියේ උපාධි ප්‍රදානය 24 දාවෙළෙඳ නාම විශිෂ්ටතා සම්මාන උලෙළේ මන්චි රන් සම්මාන 2ක් දිනයිවිශිෂ්ටතම පාසල් සංවර්ධන සමිති වාර්තාව තරගයෙන් රත්නාවලී බාලිකාවට තෙවැනි තැනඩග්ලස් පුත්‍ර - ලංකා ඔටෝමොබයිල් අවබෝධතා ගිවිසුමකපිටකොටුවේ වෙළෙඳ සලකින් ව්‍යාජ ඩෙටොල් ප්ලාස්ටර් තොගයක් අපරාධ පරීක්ෂණ දෙපාර්තමේන්තුව විසින් අත්අඩංගුවට ගන්නා ලදී. රෙකිට් ඇන්ඩ් කෝල්මන් ඕවසීස් සමාගම සහ ශ්‍රී ලංකාවේ එකම නියෝජිත වන රෙකිට් බෙන්කීසර් ලංකා සමාගමේ පැමිණිල්ලක් මත මේ වැටලීම සිදු කෙරිණි.වෙළෙඳ සලේ හිමියා අත්අඩංගුවට පත් කෙරුණු අතර පසුව ඇප මත මුදා හරින ලදී. 25.09.09 දින කොළඹ මහෙස්ත්‍රාත් අධිකරණයේ මෙය කැඳවූ අතර මෙම ව්‍යාජ ප්ලාස්ටර් තොගය අපරාධ පරීක්ෂණ දෙපාර්තමේන්තුව බාරයේ තබාගන්නට අධිකරණයෙන් අවසර ලැබිණි. අපරාධ පරීක්ෂණ දෙපාර්තමේන්තුවේ අධ්‍යක්ෂ රවී වෛද්‍යාලංකාර මහතා යටතේ මේ වැටලීම සිදු කෙරිණි. මෙවැනි ව්‍යාජ නිෂ්පාදන උවදුරක් බවට පත්ව ඇති බවත් ඉතා ඉක්මනින් වෙළෙඳපොළින් තුරන් කළ යුතු බවත් වෛද්‍යාලංකාර මහතා පැවැසීය.බුද්ධිමය දේපළ පනත, මෙම අරමුණට ළඟාවීමට මංසලසා ඇත. ඒ සඳහා අවශ්‍ය වන්නේ පෞද්ගලික අංශයේ මෙන්ම සෑම දෙනාගේම සහභාගිත්වය සහ බලාත්මක කිරීමේ ක්‍රමවේදයන් බව ඔහු වැඩිදුරටත් පැවැසීය. විශේෂයෙන්ම ඖෂධ හා ඖෂධීය නිෂ්පාදන සඳහා මූලිකත්වය දිය යුතු බව වෛද්‍යාලංකාර මහතාගේ අදහසයි.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=aj0911225</link>
    <topic>විදුලි කාර්මික පුහුණු  වැඩමුළුවක්</topic>
    <author/>
    <content>දකුණු ආසියාතික විදුලි සංදේශ නියාමක11 වැනි සමුළුව කොළඹ දීආබාධිත රණවිරුවන්ගේ සුබසාධනයට ඩයලොග් ටෙලිකොම් මිලියන 25 ක් පරිත්‍යාග කරයිවසරේ විශිෂ්ටම වෙළෙඳ නාම සම්මානය මහජන බැංකුවටව්‍යාජ ‘ඩෙටොල්’ ප්ලාස්ටර් අත්අඩංගුවේවිදුලි කාර්මික පුහුණු වැඩමුළුවක්පාත් ඇකඩමියෙන් රුසියාවේ වෛද්‍ය විද්‍යාව හැදෑරීමට වරම්රමනී ප්‍රනාන්දු - සන්සිල්ක් හෙයාර් ඇකඩමියේ උපාධි ප්‍රදානය 24 දාවෙළෙඳ නාම විශිෂ්ටතා සම්මාන උලෙළේ මන්චි රන් සම්මාන 2ක් දිනයිවිශිෂ්ටතම පාසල් සංවර්ධන සමිති වාර්තාව තරගයෙන් රත්නාවලී බාලිකාවට තෙවැනි තැනඩග්ලස් පුත්‍ර - ලංකා ඔටෝමොබයිල් අවබෝධතා ගිවිසුමකලංකා කාර්මික සංවර්ධන මණ්ඩලය සහ ලංකා ජර්මානු කාර්මික ආයතනය ඒකාබද්ධව ගෘහස්ථ විදුලි පරිපථ සම්බන්ධ පස්දින තාක්‍ෂණික පුහුණු වැඩ මුළුවක් මේ 26 පැවැත්වීමට කටයුතු යොදා ඇත.මේ අතර ස්වයං රැකියා ඉඩ ප්‍රස්ථා පුළුල් කිරීමේ අරමුණින් බිම්මල් වගාව පිළිබඳ න්‍යායික හා ප්‍රායෝගික දෙදින වැඩ මුළුවක් ද මේ 26 දා පැවැත්වීමට කටයුතු යොදා ඇත.වැඩි විස්තර සඳහා පෑලියගොඩ, නවනුගේ පාර, අංක 33/1 හි පිහිටි ලංකා කාර්මික සංවර්ධන මණ්ඩලයේ කොළඹ දිස්ත්‍රික් කාර්යාලයෙන් හෝ එහි011 - 2930008 දුරකථන අංකයට ඇමතීමෙන් ලබා ගත හැකිය.2009 මුල් කාර්තු 3 සඳහා සෙලාන් බැංකුව බදු ගෙවීමෙන් පසු රුපියල් මිලියන 585 ක ලාබයක් වාර්තා කිරීමට සමත්ව සිටී.ශ්‍රී ලංකා මහ බැංකුව විසින් පත් කරන ලද නව අධ්‍යක්ෂ මණ්ඩලයක් මඟින් මෙහෙයවනු ලබන සහ නව උපාය මාර්ගික සැලසුමක් ස්ථාපිත කිරීම මඟින් සෙලාන් බැංකුව ලාභදායී ඉසවු සහ කල්පනාකාරී ලෙස වැයකිරීම් පාලනය කිරීම පිළිබඳව අවධානය යොමුකරන අතරතුර අක්‍රිය ණය අවම කර ආයතනය යළි ප්‍රකෘති තත්ත්වයට පත්කිරීමේ මෙහෙයුමක් දියත් කරන ලදී.සෙලාන් බැංකුවේ සභාපති ඊස්ට්මන් නාරංගොඩ මහතා කීවේ අලුතින් ව්‍යූහගත කරන ලද සෙලාන් බැංකුව තව දුරටත් රටේ මහජනතාවගේ, විදෙස් රටවල ජීවත් වන සහ සේවයේ යෙදී සිටින ශ්‍රී ලාංකිකයින්ගේ හිතෛෂී බව සහ විශ්වාසය නොසිතූ ලෙස ශීඝ්‍රයෙන් දිනා ගැනීමට සමත්වුණා.මෙය බැංකුවේ තැන්පතු පදනම ස්ථාවර ලෙස වර්ධනය වීමට හේතුවුණා. මේ අනුව පසුගිය මාස 10ක කාලය තුළ සිදුවූ වර්ධනය රුපිල් බිලියන 4ක අගයකින් යුක්ත වන අතර සමස්ත වශයෙන් එය බිලියන 104.694ක අගයකින් යුක්තයි.” යන්නය.ශ්‍රී ලාංකීය චිත්‍රපට ලෝලීන්ට ඒ380 ගුවන් යානයක ලන්ඩන්, ටොරොන්ටෝ හෝ සිඩ්නි යන නගර වෙත නොමිලේ පියාසර කිරීමට අවස්ථාව සලසන ප්‍රවර්ධන වැඩසටහනක් එමිරේට්ස් හඳුන්වා දෙයි.ඉකනොමි පංතියේ ටිකට් පතක් නොමිලේ දිනා ගැනීමට කළ යුත්තේ www.emirates.com/lk යන එමිරේට්ස් වෙබ් අඩවියට ගොස් එහි පෙන්වා දී ඇති චිත්‍රපට පහ නම් කිරීම පමණකි.මේ 30 වනදාට පෙර එහි ඇති සෑම චිත්‍රපටයක්ම නිවැරැදිව නම් කර වෙබ් අඩවියේ ඇති වැඩසටහන සඳහා ඇතුළු වීමේ පත්‍රය අන්තර්ජාලය ඔස්සේ පිරවිය යුතුය.නයනා කරුණාරත්න මහත්මිය විශිෂ්ටත්ව පදක්කම අතැතිව. ජගත් කොණ්ඩා සැකසුම් ශිල්පීන්ගේ පදනමේ සභාපති සැල්වටෝර් ෆොඩේරා මහතා ද මොහි වෙයි.ශ්‍රී ලංකා රූපලාවණ්‍ය හා කොණ්ඩා මෝස්තර ශිල්පීන්ගේ සංගමයේ ආරම්භක සභාපතිනිය වන නයනා කරුණාරත්න මහත්මිය, ජගත් කොණ්ඩා සැකසුම් ශිල්පීන්ගේ පදනමේ විශිෂ්ටත්ව පදක්කමෙන් පිදුම් ලැබුවාය.ශ්‍රී ලංකාවේ රූපලාවණ්‍ය ක්ෂේත්‍රය වෙනුවෙන් ලබාදුන් දායකත්වය සහ සිදු කළ සේවාව අගයමින් කරුණාරත්න මහත්මිය වෙත එම පදක්කම පිරිනමන ලදී. ඇය ජගත් කොණ්ඩා සැකසුම් ශිල්පීන්ගේ පදනමේ අධ්‍යක්ෂ මණ්ඩලයේ සාමාජිකවක වන අතර එහි ආසියානු කලාපීය සභාපතිනිය ද වන්නීය.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=aj0911226</link>
    <topic>පාත් ඇකඩමියෙන් රුසියාවේ වෛද්‍ය විද්‍යාව හැදෑරීමට වරම්</topic>
    <author/>
    <content>දකුණු ආසියාතික විදුලි සංදේශ නියාමක11 වැනි සමුළුව කොළඹ දීආබාධිත රණවිරුවන්ගේ සුබසාධනයට ඩයලොග් ටෙලිකොම් මිලියන 25 ක් පරිත්‍යාග කරයිවසරේ විශිෂ්ටම වෙළෙඳ නාම සම්මානය මහජන බැංකුවටව්‍යාජ ‘ඩෙටොල්’ ප්ලාස්ටර් අත්අඩංගුවේවිදුලි කාර්මික පුහුණු වැඩමුළුවක්පාත් ඇකඩමියෙන් රුසියාවේ වෛද්‍ය විද්‍යාව හැදෑරීමට වරම්රමනී ප්‍රනාන්දු - සන්සිල්ක් හෙයාර් ඇකඩමියේ උපාධි ප්‍රදානය 24 දාවෙළෙඳ නාම විශිෂ්ටතා සම්මාන උලෙළේ මන්චි රන් සම්මාන 2ක් දිනයිවිශිෂ්ටතම පාසල් සංවර්ධන සමිති වාර්තාව තරගයෙන් රත්නාවලී බාලිකාවට තෙවැනි තැනඩග්ලස් පුත්‍ර - ලංකා ඔටෝමොබයිල් අවබෝධතා ගිවිසුමකසරසවි වරම් අහිමි සිසුනට රුසියාවේ බෙලරුස්හි පිහිටි විතෙබ්ස්ක් රාජ්‍ය වෛද්‍ය ආයතනයෙන් වෛද්‍ය විද්‍යාව හැදෑරීමට පාත් ඇකඩමිය පහසුකම් සලසා ඇත.විතෙබ්ස්ක් වෛද්‍ය විද්‍යාලය වසර 80 ක් පැරැණි රජයට අයත් ස්ථාවර වෛද්‍ය විද්‍යායතනයකි. පාත් ඇකඩමිය විසින් යොමු කරන ලද ලාංකික සිසුහු 200 කට වැඩි පිරිසක් එහි ඉගෙනුම ලබති.ඉගැන්වීමේ කාර්යයෙහි යෙදී සිටින ආචාර්ය මණ්ඩලය විද්වතුන් 500 ක් තරම් පිරිසකගෙන් සමන්විත වේ. මහාචාර්යවරුන් 50 කට ආසන්න පිරිසක් ද සහාය මහාචාර්යවරු 150 ක් තරම් ද ආචාර්ය උපාධිලත් 70 ක්ද විද්‍යාශූරීහු 180 ක්ද ඒ අතර වේ.තවද මෙහි සායන පුහුණුව සැකසී ඇත්තේ විතෙබ්ස්ක්හි පිහිටි ප්‍රාදේශීය සායනික ආරෝග්‍යශාලා හතරක හා විශ්ව විද්‍යාලයේම රසායනාගාරයේ ද සුසංයෝගයෙනි. මෙහි ඉගැන්වීමේ චර්යාවන් හා ක්‍රමවේදය බටහිර රටවලට සමාන්තරව විධිමත් හා උසස් තත්වයක පවතී.එසේම එහි උපාධි ලෝක සෞඛ්‍ය සංවිධානය, ඇමරිකාවේ විදේශ වෛද්‍ය උපාධිධාරීන් සඳහා වූ අධ්‍යාපන කොමිසම, බ්‍රිතාන්‍යයේ වෛද්‍ය සභාව මෙන්ම අයර්ලන්තයේ ඉන්දියාවේ හා ශ්‍රී ලංකාවේ වෛද්‍ය සභාව පිළිගනී. මේ විශ්ව විද්‍යාලයේ බලය ලත් ශ්‍රී ලංකාවේ එකම නියෝජිතායතනය වන ‘පාත් ඇකඩමිය’ 111/1/1, මායා ඇවනිව්, කොළඹ 5, පිහිටා ඇති අතර පසුගිය පස්වසරක කාලය තුල නොකඩවා එහි සිසුන් යොමුකර ඇති අතර මේ මොහොත වන විට එහි අපේ ශ්‍රී ලාංකික සිසුහු 200 කට වැඩි ගණනක් අධ්‍යාපනය ලබති.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=aj0911227</link>
    <topic>රමනී ප්‍රනාන්දු - සන්සිල්ක් හෙයාර් ඇකඩමියේ උපාධි ප්‍රදානය 24 දා</topic>
    <author/>
    <content>දකුණු ආසියාතික විදුලි සංදේශ නියාමක11 වැනි සමුළුව කොළඹ දීආබාධිත රණවිරුවන්ගේ සුබසාධනයට ඩයලොග් ටෙලිකොම් මිලියන 25 ක් පරිත්‍යාග කරයිවසරේ විශිෂ්ටම වෙළෙඳ නාම සම්මානය මහජන බැංකුවටව්‍යාජ ‘ඩෙටොල්’ ප්ලාස්ටර් අත්අඩංගුවේවිදුලි කාර්මික පුහුණු වැඩමුළුවක්පාත් ඇකඩමියෙන් රුසියාවේ වෛද්‍ය විද්‍යාව හැදෑරීමට වරම්රමනී ප්‍රනාන්දු - සන්සිල්ක් හෙයාර් ඇකඩමියේ උපාධි ප්‍රදානය 24 දාවෙළෙඳ නාම විශිෂ්ටතා සම්මාන උලෙළේ මන්චි රන් සම්මාන 2ක් දිනයිවිශිෂ්ටතම පාසල් සංවර්ධන සමිති වාර්තාව තරගයෙන් රත්නාවලී බාලිකාවට තෙවැනි තැනඩග්ලස් පුත්‍ර - ලංකා ඔටෝමොබයිල් අවබෝධතා ගිවිසුමකරමනී ප්‍රනාන්දු - සන්සිල්ක් හෙයාර් ඇකඩමියේ වාර්ෂික උපාධි ප්‍රදානෝත්සවය මේ 24 දා කොළඹ ගලදාරී හෝටලයේ දී Hair Art - 2009 නමින් පැවැත්වෙයි.එහිදී වරලස විලාසිතාවන් හි නව ප්‍රවණතා හා උපක්‍රම ඇතුළත් චමත්කාරජනක වරලස විලාසිතා දැක්මක් ද පැවැත්වෙයි. ඒ විලාසිතා දැක්මට පෙනී සිටින්නේ රමනී ප්‍රනාන්දු - සන්සිල්ක් හෙයාර් ඇකඩමියේ රූප ලාවණ්‍ය ක්ෂේත්‍රයේ වරලස විලාසිතා අංශයෙන් උපාධි සහතික ලත් ශිෂ්‍ය ශිෂ්‍යාවන් 80 කට අධික පිරිසකි.“මේ මොහොත ඔබෙයි” යන තේමා පාඨය අනුව සන්සිල්ක් මෙරට කාන්තාවන්ට තම කේශ කලාපයන් හැඩගස්වා ගන්නා අයුරුත් කේශාලංකරණ ක්ෂේත්‍රයේ තම වෘත්තිය ගොඩනගා ගන්නා අයුරුත් උගන්වයි.කේශාලංකරණ විලාසිතා හා රූපාලංකරණ පාඨමාලා පවත්වන්නේ එම ක්ෂේත්‍රයේ ප්‍රවීණ විශේෂඥවරියක වන රමනී ප්‍රනාන්දු මහත්මියගේ අධීක්ෂණය යටතේය. සන්සිල්ක් බෙදා හරින්නන් වන යුනිලීවර් ශ්‍රී ලංකා සමාගම මේ සඳහා අනුග්‍රහය දක්වයි.Hair Art - 2009 පිළිබඳ මාධ්‍ය දැනුම්වත් කිරීමේ මාධ්‍ය හමුව සඳහා යුනිලීවර් සන්සිල්ක් හි වෙළෙඳ නාම කළමනාකාරි දනුෂ්කා ද සිල්වා, සේනක ද සිල්වා, ලකී ලේනගල යන මහත්ම මහත්මීහු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=aj0911228</link>
    <topic>වෙළෙඳ නාම විශිෂ්ටතා සම්මාන උලෙළේ මන්චි රන් සම්මාන 2ක් දිනයි</topic>
    <author/>
    <content>දකුණු ආසියාතික විදුලි සංදේශ නියාමක11 වැනි සමුළුව කොළඹ දීආබාධිත රණවිරුවන්ගේ සුබසාධනයට ඩයලොග් ටෙලිකොම් මිලියන 25 ක් පරිත්‍යාග කරයිවසරේ විශිෂ්ටම වෙළෙඳ නාම සම්මානය මහජන බැංකුවටව්‍යාජ ‘ඩෙටොල්’ ප්ලාස්ටර් අත්අඩංගුවේවිදුලි කාර්මික පුහුණු වැඩමුළුවක්පාත් ඇකඩමියෙන් රුසියාවේ වෛද්‍ය විද්‍යාව හැදෑරීමට වරම්රමනී ප්‍රනාන්දු - සන්සිල්ක් හෙයාර් ඇකඩමියේ උපාධි ප්‍රදානය 24 දාවෙළෙඳ නාම විශිෂ්ටතා සම්මාන උලෙළේ මන්චි රන් සම්මාන 2ක් දිනයිවිශිෂ්ටතම පාසල් සංවර්ධන සමිති වාර්තාව තරගයෙන් රත්නාවලී බාලිකාවට තෙවැනි තැනඩග්ලස් පුත්‍ර - ලංකා ඔටෝමොබයිල් අවබෝධතා ගිවිසුමකසිලෝන් බිස්කට් සමාගමේ, ප්‍රමුඛතම වෙළෙඳ නාමය වන මන්චී, ශ්‍රී ලංකා අලෙවිකරුවන්ගේ ආයතනයේ වාර්ෂික වෙළෙඳනාම විශිෂ්ටතා - 2009 සම්මාන උලෙළේදී රන් සම්මාන 2ක් සමඟින් වැඩිම සම්මාන සංඛ්‍යාවක් දිනා ගැනීමට සමත් විය.එම සම්මාන උලෙළේ ප්‍රමුඛතම සම්මාන වන, වසරේ විශිෂ්ටතම භාණ්ඩ වෙළෙඳනාමය හා වසරේ දේශීය වෙළෙඳනාමය හා වසරේ දේශීය වෙළෙඳනාමයට හිමි රන් සම්මාන 2ක්ම, මන්චි විසින් දිනාගනු ලැබීය.මෙම වසරේ සම්මාන උලෙළේ දී විශාලතම ජයග්‍රාහකයා බවට පත්වූයේ ද මන්චී ය. මෙවර සම්මාන උලෙළේ දී සම්මාන 10ක්ම හිමිකර ගැනීමෙන්, සිලෝන් බිස්කට්ස් සමාගමේ විශිෂ්ටත්වය මැනැවින්ම විදහා පානු ලැබීය.වසරේ විශිෂ්ටතම අපනයන වෙළෙඳනාමයට හා වසරේ විශිෂ්ටතම ආයතනික සමාජ වගකීම් ඉටුකරන වෙළෙදනාමය සඳහා පිදෙන රිදී සම්මානයත් මන්චි චොක්ලට් මාරි සඳහා විශිෂ්ටතම නවක වෙළෙඳනාමය සඳහා පිරිනැමෙන ලෝකඩ සම්මානයත් දිනාගැනීමට මන්චි සමත්විය.වසරේ විශිෂ්ටතම දේශීය වෙළෙඳනාමය සඳහා ටියාරා කේක් ද වසරේ විශිෂ්ටතම නව්‍යකරණ වෙළෙඳනාමය සඳහා රිට්ස්බෙරි ද ලෝකඩ සම්මාන දිනාගැනීමට සමත්වීම සිලෝන් බිස්කට්ස් නිෂ්පාදන පාරිභෝගිකයා විසින් ඉහළින්ම පිළිගැනීම නිරූපණය කෙරෙන්නකි.මෙම සම්මාන උලෙළේ වසරේ විශිෂ්ටතම භාණ්ඩ වෙළෙඳනාමය හා වසරේ විශිෂ්ටතම දේශීය වෙළෙඳනාමය යන සම්මාන දෙක දිනා ගැනීම වෙනුවෙන් පිරිනැමෙන වෙළෙඳනාම භාරකාර ශූරතා සම්මානය පිරිනැමුවේ, සිලෝන් බිස්කට්ස් සමාගමේ, නියෝජ්‍ය අලෙවි කළමනාකාරිනී, තේජා පීරිස් මහත්මිය වෙතට ය.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=aj0911229</link>
    <topic>විශිෂ්ටතම පාසල් සංවර්ධන සමිති වාර්තාව තරගයෙන් රත්නාවලී බාලිකාවට තෙවැනි තැන</topic>
    <author/>
    <content>දකුණු ආසියාතික විදුලි සංදේශ නියාමක11 වැනි සමුළුව කොළඹ දීආබාධිත රණවිරුවන්ගේ සුබසාධනයට ඩයලොග් ටෙලිකොම් මිලියන 25 ක් පරිත්‍යාග කරයිවසරේ විශිෂ්ටම වෙළෙඳ නාම සම්මානය මහජන බැංකුවටව්‍යාජ ‘ඩෙටොල්’ ප්ලාස්ටර් අත්අඩංගුවේවිදුලි කාර්මික පුහුණු වැඩමුළුවක්පාත් ඇකඩමියෙන් රුසියාවේ වෛද්‍ය විද්‍යාව හැදෑරීමට වරම්රමනී ප්‍රනාන්දු - සන්සිල්ක් හෙයාර් ඇකඩමියේ උපාධි ප්‍රදානය 24 දාවෙළෙඳ නාම විශිෂ්ටතා සම්මාන උලෙළේ මන්චි රන් සම්මාන 2ක් දිනයිවිශිෂ්ටතම පාසල් සංවර්ධන සමිති වාර්තාව තරගයෙන් රත්නාවලී බාලිකාවට තෙවැනි තැනඩග්ලස් පුත්‍ර - ලංකා ඔටෝමොබයිල් අවබෝධතා ගිවිසුමකඅධ්‍යාපන අමාත්‍ය සුසිල් ප්‍රේමජයන්ත මහතා ගම්පහ රත්නාවලී බාලිකා විද්‍යාලයේ විදුහල්පතිනිය එච්.ඒ.එච්.ජයවර්ධන මහත්මිය ඇතුළු ගුරු මහත්ම මහත්මීන් ද ප්‍රධාන ශිෂ්‍ය නායිකාවන් ද සමඟ ඡායාරූපයකට පෙනී සිටිමින්.වසරේ විශිෂ්ටතම පාසල් සංවර්ධන සමිති වාර්ෂික වාර්තාව තේරීමේ 2009 තරගාවලියෙන් සමස්ත ලංකා තෙවැනි ස්ථානයත්, ගම්පහ දිස්ත්‍රික් ප්‍රථම ස්ථානයත් ගම්පහ රත්නාවලී බාලිකා විද්‍යාලය දිනාගත්තාය.ඒ.ඒ.ටී.ආයතනය, අධ්‍යාපන අමාත්‍යංශයත් එකතුව පැවැත්වූ වසරේ විශිෂ්ටතම පාසල් සංවර්ධන සමිති වාර්ෂික වාර්තාව හා මූල්‍ය ප්‍රකාශනය තේරීමේ තරගාවලියට ජාතික පාසල් 150කට ආසන්න සංඛ්‍යාවක් සහභාගි විය.ගිය වසරේදී ආරම්භ කළ මේ තරගාවලියට රත්නාවලී බාලිකා විද්‍යාලය ඉදිරිපත්වූ ප්‍රථම අවස්ථාවේම මේ ජයග්‍රහණය ලබා ගැනීම විශේෂත්වයකි.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>22</day>
    </date>
    <link>http://www.silumina.lk/2009/11/22/_art.asp?fn=aj09112210</link>
    <topic>ඩග්ලස් පුත්‍ර - ලංකා ඔටෝමොබයිල් අවබෝධතා ගිවිසුමක</topic>
    <author/>
    <content>දකුණු ආසියාතික විදුලි සංදේශ නියාමක11 වැනි සමුළුව කොළඹ දීආබාධිත රණවිරුවන්ගේ සුබසාධනයට ඩයලොග් ටෙලිකොම් මිලියන 25 ක් පරිත්‍යාග කරයිවසරේ විශිෂ්ටම වෙළෙඳ නාම සම්මානය මහජන බැංකුවටව්‍යාජ ‘ඩෙටොල්’ ප්ලාස්ටර් අත්අඩංගුවේවිදුලි කාර්මික පුහුණු වැඩමුළුවක්පාත් ඇකඩමියෙන් රුසියාවේ වෛද්‍ය විද්‍යාව හැදෑරීමට වරම්රමනී ප්‍රනාන්දු - සන්සිල්ක් හෙයාර් ඇකඩමියේ උපාධි ප්‍රදානය 24 දාවෙළෙඳ නාම විශිෂ්ටතා සම්මාන උලෙළේ මන්චි රන් සම්මාන 2ක් දිනයිවිශිෂ්ටතම පාසල් සංවර්ධන සමිති වාර්තාව තරගයෙන් රත්නාවලී බාලිකාවට තෙවැනි තැනඩග්ලස් පුත්‍ර - ලංකා ඔටෝමොබයිල් අවබෝධතා ගිවිසුමකඔටෝ මොබයිල් සංගමයේ සභාපති ධම්මික ආටිගල සහ ඩග්ලස් සහ පුත්‍රයෝ (පෞද්ගලික) සමාගමේ සභාපති කළමනාකාර අධ්‍යක්ෂ සරෝජ් පෙරේරා මහත්වරුන් අදාළ ගිවිසුම් හුවමාරු කැර ගත් අයුරු.ඩග්ලස් සහ පුත්‍රයෝ (පෞද්ගලික ) සමාගම සමඟ ලංකා ඔටෝ මොබයිල් සංගමය අවබෝධතා ගිවිසුමකට එක්විය. අදාළ ගිවිසුමට අනුව ලංකා ඔටෝමොබයිල් සංගමයේ සාමාජිකයන්ට මේ සමාගම අලෙවි කරන භාණ්ඩ මිලදී ගැනීමේදී පුළුල් පරාසයක ප්‍රතිලාභ අත්වෙයි.මේ අවස්ථාවේ අදහස් දැක්වූ ශ්‍රී ලංකා ඔටෝමොබයිල් සංගමයේ සභාපති ධම්මික ආටිගල මහතා මේ අවබෝධතා ගිවිසුමට එළැඹීම සම්බන්ධයෙන් බෙහෙවින් සතුටට පත්වන බව කීය.ඩග්ලස් පුත්‍ර සමාගමේ සභාපති කළමනාකාර අධ්‍යක්ෂ සරෝජ් පෙරේරා මහතා අදහස් දක්වමින් ශ්‍රී ලංකාවේ මෝටර් රථ සඳහා විශිෂ්ට නිෂ්පාදන ආනයනය කරන සිය සමාගම තවදුරටත් සිය සේවා වර්ධනය කිරීමට කටයුතු කරන බව සඳහන් කෙළේ ය. </content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aa0911291</link>
    <topic>එක් පුද්ගලයකු නොව ත්‍රිවිධ හමුදාවම යුද වීරයෝ</topic>
    <author>දයා ඩී.ෆොන්සේකා</author>
    <content>එක් පුද්ගලයකු නොව ත්‍රිවිධ හමුදාවම යුද වීරයෝජනපතිවරණය ජනවාරි 26දාතංගල්ල රෝහලට දැඩි සත්කාර ඒකකයක්රටත් ජනතාවත් වෙනුවෙන් ගත් තීරණ වෙනස් කරන්නේ නෑ - ජනපතිමහින්ද දිනන බව 93% ක් කියතිඑක ගානට ‘හලෝ’ කියන්නඉ - ඒෂියා 02 දා සිටඑජාප ප්‍රබලයෝ පිරිසක් රහස් වැඩපිළිවෙළකදිනන්න නොව ඉල්ලන්නවත් බැරි තරමට එජාපය කුජීත වෙලාපෙළපොත් බෙදා අවසන් ජාතික උත්සවය යාපනේඅනුරපුර යාන් ඔය ව්‍යාපෘතියෙන් අක්කර 35000ක් අස්වද්දයිසුධර්මන් රදලියගොඩට ශ්‍රී ල නි ප සංවිධායක ධුරයක්”කළු දෝංකාරය” එළිදැක්වුණු දාඋඩරට අමරපුර මහා නිකායේ අනුනායක පදවියෙන් පිදුම් ලද අත්තරගම වජිරජෝති නාහිමිපාණෝපිහිටවන්නහැමදෙනාම තමන්ගේ වගකීම උපරිමව ඉටු කළාඋසස් හමුදා නිලධාරීහු පවසතිදයා ඩී.ෆොන්සේකාත්‍රස්තවාදය පරාජය කොට රටට විජයග්‍රහණයක් ලබාදුන්නේ එක් පුද්ගලයකු ගේ හැකියාව මත නොව ත්‍රිවිධ හමුදාවේම සාමූහික ප්‍රයත්නයෙන් බැව් හමුදාවේ උසස් නිලධාරීහු පවසති.යුද ජයග්‍රහණයේදී සේනාධිනායක ලෙස මහින්ද රාජපක්ෂ ජනාධිපතිතුමත්, ආරක්ෂක ලේකම්වරයාත්, ත්‍රිවිධ හමුදාපතිවරුත්, පොලීසිය, සිවිල් ආරක්ෂක බලකාය, ජනමාධ්‍ය හා මහජනතාව ද ඇතුළු සියලු දෙනාම ත්‍රස්තවාදයට එරෙහි යුද්ධය ජයග්‍රහණය කිරීමට කැපවූ බවත් මේජර් ජනරාල් දයා රත්නායක, බ්‍රිගේඩියර් ප්‍රසාද් සමරසිංහ හා යුද හමුදා මාධ්‍ය ප්‍රකාශක බ්‍රිගේඩියර් උදය නානායක්කාර යන උසස් හමුදා නිලධාරීහු පෙන්වා දෙති.ඔවුන් මෙසේ පැවසුවේ ඉකුත් සිකුරාදා (27) පැවැති ප්‍රවෘත්ති සාකච්ඡාවකදීය. ත්‍රස්තවාදයට එරෙහි යුද්ධය ජයගැනීමේදී මහින්ද රාජපක්ෂ ජනාධිපතිතුමා සේනාධිනායක වශයෙන් ලබාදුන් නායකත්වය, අලුත් සංකල්ප හා පහසුකම් වෙසෙසින් මහෝපකාරී වූ බැව් මේජර් ජනරාල් දයා රත්නායක මහතා පැවැසීය. ජනාධිපතිතුමා හමුදාව අසරණ නොකර ජයග්‍රහණය කරා ඉදිරියට යෑමට දුන් ධෛර්යය ද, මේජර් ජනරාල්වරයා ඇගැයීමට ලක් කෙළේය.මෙහිදී අදහස් පළ කළ හමුදා මාධ්‍ය ප්‍රකාශක බ්‍රිගේඩියර් උදය නානායක්කාර පැවසූයේ යුද්ධය කෙරෙන අතරතුර හා ඉන්පසුව යුද්ධයේදී මියගිය හා ආබාධිතභාවයට පත්වූ රණවිරුවන් වෙනුවෙන් ජනාධිපතිතුමා හා ආරක්ෂක ලේකම්තුමා කළ සේවය විශිෂ්ට බවයි. රණවිරුවන්ට හා රණවිරු පවුල්වලට රජයෙන් ලැබෙන දිරිය හා පහසුකම් ද බ්‍රිගේඩියර්වරයා ගේ ඇගයීමට ලක්විය.මේ අවස්ථාවට එක්වූ බ්‍රිගේඩියර් ප්‍රසාද් සමරසිංහ පැවසූයේ යුද්ධය දිනුවේ සාමූහික ප්‍රයත්නයකින් මිස එක් නිලධාරියකු ගේ හැකියාව මත පමණක් නොවන බවය. හමුදාවේ පිරිස් බලය වැය කරමින් එකවර 80,000ක් හමුදාවට බඳවා ගනු ලැබුවේ වත්මන් ජනාධිපති තුමා බවද ත්‍රස්තවාදය පැරැදවීමේ සටනේදී රජයෙන් ලැබුණු සහයෝගය හෙතෙම ඇගැයීමට ලක් කළේය.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aa0911292</link>
    <topic>ජනපතිවරණය ජනවාරි 26දා</topic>
    <author>සුනිල් දයා අල්විස්</author>
    <content>එක් පුද්ගලයකු නොව ත්‍රිවිධ හමුදාවම යුද වීරයෝජනපතිවරණය ජනවාරි 26දාතංගල්ල රෝහලට දැඩි සත්කාර ඒකකයක්රටත් ජනතාවත් වෙනුවෙන් ගත් තීරණ වෙනස් කරන්නේ නෑ - ජනපතිමහින්ද දිනන බව 93% ක් කියතිඑක ගානට ‘හලෝ’ කියන්නඉ - ඒෂියා 02 දා සිටඑජාප ප්‍රබලයෝ පිරිසක් රහස් වැඩපිළිවෙළකදිනන්න නොව ඉල්ලන්නවත් බැරි තරමට එජාපය කුජීත වෙලාපෙළපොත් බෙදා අවසන් ජාතික උත්සවය යාපනේඅනුරපුර යාන් ඔය ව්‍යාපෘතියෙන් අක්කර 35000ක් අස්වද්දයිසුධර්මන් රදලියගොඩට ශ්‍රී ල නි ප සංවිධායක ධුරයක්”කළු දෝංකාරය” එළිදැක්වුණු දාඋඩරට අමරපුර මහා නිකායේ අනුනායක පදවියෙන් පිදුම් ලද අත්තරගම වජිරජෝති නාහිමිපාණෝපිහිටවන්නසුනිල් දයා අල්විස්ජනාධිපතිවරණය 2010 ජනවාරි 26 වැනි දින පැවැත්වෙන බව මැතිවරණ කොමසාරිස් දයානන්ද දිශානායක මහතා පවසයි.ජනාධිපතිවරණයට මහින්ද රාජපක්ෂ ජනාධිපතිතුමා එක්සත් ජනතා නිදහස් සන්ධානයෙන් ද, නව වාමාංශික පෙරමුණේ අපේක්ෂකයා ලෙස ආචාර්ය වික්‍රමබාහු කරුණාරත්න මහතා ද ඉදිරිපත් වන බව මේ වනවිට ප්‍රකාශයට පත් කර තිබේ.නාම යෝජනා බාර ගැනීම ලබන දෙසැම්බර් මස 17 වැනිදා උදේ 9 සිට දහවල් 11 දක්වා රාජගිරියේ මැතිවරණ මහ ලේකම් කාර්යාලයේ ශ්‍රවණාගාරයේ දී සිදු කෙරෙනු ඇත. නාමයෝජනා භාර දෙනු ලබන සෑම අපේක්ෂකයකු විසින්ම නාම යෝජනා භාරදීමට පෙර නියමිත ඇප මුදල් තැන්පත් කර තැබිය යුතුය.පිළිගත් දේශපාලන පක්ෂයක අපේක්ෂකයකු රු.50,000ක් ද, අනෙකුත් අපේක්ෂකයන් රු.75,000 මුදලක් ද ඇප වශයෙන් මුදල් තැන්පත් කළ යුතුය.මෙම ඇප මුදල් නාම යෝජනා දිනට පෙර දින එනම් දෙසැම්බර් 16 වැනි දා දහවල් 12 දක්වා මැතිවරණ මහලේකම් කාර්යාලයේ ගණකාධිකාරී (මූල්‍ය) විසින් භාරගනු ලැබේ.මෙවර ජනාධිපතිවරණයට ඡන්ද විමසීමේදී බලපවත්වන්නේ 2008 වර්ෂයේ ඡන්ද හිමි නාමලේඛනයයි. මේ යටතේ ඡන්දය පාවිච්චි කිරීමට සුදුසුකම් ලබා ඇති මුළු ඡන්දදායක සංඛ්‍යාව 1,40,88,500කි.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aa091129_1</link>
    <topic>තංගල්ල රෝහලට දැඩි සත්කාර ඒකකයක්</topic>
    <author>ජයසිරි මුණසිංහ තංගල්ල සිට...</author>
    <content>එක් පුද්ගලයකු නොව ත්‍රිවිධ හමුදාවම යුද වීරයෝජනපතිවරණය ජනවාරි 26දාතංගල්ල රෝහලට දැඩි සත්කාර ඒකකයක්රටත් ජනතාවත් වෙනුවෙන් ගත් තීරණ වෙනස් කරන්නේ නෑ - ජනපතිමහින්ද දිනන බව 93% ක් කියතිඑක ගානට ‘හලෝ’ කියන්නඉ - ඒෂියා 02 දා සිටඑජාප ප්‍රබලයෝ පිරිසක් රහස් වැඩපිළිවෙළකදිනන්න නොව ඉල්ලන්නවත් බැරි තරමට එජාපය කුජීත වෙලාපෙළපොත් බෙදා අවසන් ජාතික උත්සවය යාපනේඅනුරපුර යාන් ඔය ව්‍යාපෘතියෙන් අක්කර 35000ක් අස්වද්දයිසුධර්මන් රදලියගොඩට ශ්‍රී ල නි ප සංවිධායක ධුරයක්”කළු දෝංකාරය” එළිදැක්වුණු දාඋඩරට අමරපුර මහා නිකායේ අනුනායක පදවියෙන් පිදුම් ලද අත්තරගම වජිරජෝති නාහිමිපාණෝපිහිටවන්නජයසිරි මුණසිංහ තංගල්ල සිට...දකුණු පළාතේ හොඳම මූලික රෝහල ලෙස සම්මාන ලැබූ තංගල්ල රෝහලට මෙතෙක් කලක් විශාල අඩුපාඩුවක්ව තිබු දැඩි සත්කාර ඒකකයක්, ශිරන්ති රාජපක්ෂ ජනාධිපති ආර්යාවගේ ප්‍රධානත්වයෙන් ඊයේ (28) උදේ විවෘත කැරිණි.මහින්ද රාජපක්ෂ ජනාධිපතිතුමාගේ මඟ පෙන්වීම පරිදි රුපියල් මිලියන 300 කට වඩා වැඩි මුදලක් වැය කොට මේ දැඩි සත්කාර ඒකකය නිම කොට තිබේ. තංගල්ල රෝහල් කමිටුව, ප්‍රදේශවාසී දානපතින්, ලෝක බැංකුව සහ සෞඛ්‍ය අමාත්‍යංශය හා පළාත් සෞඛ්‍ය අමාත්‍යංශය එක්ව විශාල මුදලක් වැයකොට නව ඒකකය ඉදිකොට ඇත. ඇඳන් හයකින් සමන්විත මේ දැඩි සත්කාර ඒකකය මඟින් තංගල්ල අවට රෝගීන්ට පමණක් නොව දිවයිනේ ඕනෑම ස්ථානයක හදිසි රෝගියකුට අවශ්‍ය ප්‍රතිකාර ලබා ගැනීමට හැක.නව රෝහල විවෘත කිරීමේ අවස්ථාවට ජනාධිපතිතුමා නියෝජනය කරමින් සහභාගිවූ ශිරන්ති රාජපක්ෂ ආර්යාව මහත් හරසරින් පිළිගෙන උත්සව සභාව වෙත කැඳවාගෙන එන ලදී.තංගල්ල වජිගිරි විහාරාධිපති ශාස්ත්‍රපති මිරිස්සේ ධම්මවංශ නාහිමියෝ පිරිස පංචශීලයෙහි පිහිටුවූහ.ජල කළමනාකරණ ඇමැති මහින්ද අමරවීර, දකුණු පළාත් ප්‍රධාන ලේකම් දිසානායක, තංගල්ල මූලික රෝහලේ අධිකාරි වෛද්‍ය නිමල් අබේසිරිවර්ධන, කායික රෝග විශේෂඥ වෛද්‍ය නන්දන දික්මාදුගොඩ, තංගල්ල උප නගරාධිපති නිශාන්ත සඳබරණ යන මහත්වරු ද මෙහිදී කතා කළහ.මෙම උත්සව අවස්ථාවට දකුණු පළාත් සභා මන්ත්‍රී එච්. ඩබ්ලිව්. ගුණසේන, සෞඛ්‍ය ආරක්ෂණ හා පෝෂණ අමාත්‍යංශයේ ලේකම් වෛද්‍ය අතුල කහඳලියන, අතිරේක ලේකම් වෛද්‍ය නිහාල් ජයතිලක, හම්බන්තොට ජනාධිපති සම්බන්ධීකරණ ලේකම් නිශාන්ත ජයසිංහ යන මහත්වරු ප්‍රමුඛ සම්භාවනීය අමුත්තෝ හා ප්‍රදේශවාසීහු විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aa0911293</link>
    <topic>රටත් ජනතාවත් වෙනුවෙන් ගත් තීරණ වෙනස් කරන්නේ නෑ</topic>
    <author/>
    <content>එක් පුද්ගලයකු නොව ත්‍රිවිධ හමුදාවම යුද වීරයෝජනපතිවරණය ජනවාරි 26දාතංගල්ල රෝහලට දැඩි සත්කාර ඒකකයක්රටත් ජනතාවත් වෙනුවෙන් ගත් තීරණ වෙනස් කරන්නේ නෑ - ජනපතිමහින්ද දිනන බව 93% ක් කියතිඑක ගානට ‘හලෝ’ කියන්නඉ - ඒෂියා 02 දා සිටඑජාප ප්‍රබලයෝ පිරිසක් රහස් වැඩපිළිවෙළකදිනන්න නොව ඉල්ලන්නවත් බැරි තරමට එජාපය කුජීත වෙලාපෙළපොත් බෙදා අවසන් ජාතික උත්සවය යාපනේඅනුරපුර යාන් ඔය ව්‍යාපෘතියෙන් අක්කර 35000ක් අස්වද්දයිසුධර්මන් රදලියගොඩට ශ්‍රී ල නි ප සංවිධායක ධුරයක්”කළු දෝංකාරය” එළිදැක්වුණු දාඋඩරට අමරපුර මහා නිකායේ අනුනායක පදවියෙන් පිදුම් ලද අත්තරගම වජිරජෝති නාහිමිපාණෝපිහිටවන්නමාතෘභූ®මිය හා ජනතාව වෙනුවෙන් ගත් තීරණ කිසි විටෙක වෙනස් නොකරන බවත් රට හා ජනතාව වෙනුවෙන් ඕනෑම තීන්දුවක් ගැනීමට සූදානම් බවත් මහින්ද රාජපක්ෂ ජනාධිපතිතුමා පවසයි. ජනාධිපතිතුමා මේ අදහස් පළ කළේ ඉකුත් සිකුරාදා හම්බන්තොට – මත්තල ප්‍රදේශයේ ඉදිකෙරෙන නව අන්තර්ජාතික ගුවන් තොටුපළේ ඉදිකිරීම් කටයුතු ආරම්භ කිරීමේ උත්සවයට එක්වෙමිනි. ජනතාවත් මාතෘ භූ®මියත් වෙනුවෙන් ගන්නා තීරණ වෙනස් කිරීමට සූදානම් නැති බවද පැවැසීය.පරිසරය අපේ ජීවිතයේ කොටසක් බැවින් පරිසරය ආරක්ෂා කර ගනිමින් සංවර්ධන ව්‍යාපෘති ක්‍රියාත්මක කිරීමේ අවශ්‍යතාව ද මෙහිදී එතුමා පෙන්වා දුන්නේය. ජනතාවට අසාධාරණයක් සිදුවන්නේ නම් එම තීන්දු වහාම වෙනස් කිරීමට රජය කටයුතු කරන බවද පැවසූ ජනාධිපතිතුමා, රටේ යහපත වෙනුවෙන් ගන්නා තීන්දු තීරණවලදී ඕනෑම අපහාසයක් විඳදරා ගන්නට සූදානම් බවද ජනාධිපතිතුමා පැවැසීය.තමාට අවශ්‍ය මේ රටේ සියලු ජනතාවට සැපවත් ජීවිතයක් ගතකිරීමට හැකි අවස්ථාව සලසාදීම බවත් මුළු රටම එකවර ගොඩනැංවීමේ යෝධ සංවර්ධන සංග්‍රාමය මේ වන විට දියත් කර තිබෙන බවත්, අනාගත පරපුර වෙනුවෙන් මේ රට ගොඩනැඟීමට සියලුදෙනා එක්විය යුතු බවත් ජනාධිපතිතුමා පැවැසීය.”මහින්ද චින්තනයේ” සඳහන් “නිල් අහස ජය ගනිමු” සංකල්පය යටතේ ඉදිකෙරෙන මත්තල ගුවන් තොටුපළ ව්‍යාපෘතිය සඳහා ඩොලර් මිලියන 200ක් පමණ වැය වන අතර, එහි පළමු අදියර 2011 දී අවසන් වේ.චීන රජයේ ණය ආධාර යටතේ ඉදිකෙරෙන මේ ගුවන් තොටුපළේ මුළු භූ®මි ප්‍රමාණය හෙක්ටයාර 2000ක් වන අතර පළමු අදියරේ දී හෙක්ටයාර් 800ක ඉදිකිරීම් සිදු කෙරේ. ඉදිකිරීම්වලට අදාළ ගිවිසුමට ද එදින අස්සන් තැබිණ.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aa0911294</link>
    <topic>මහින්ද දිනන බව 93% ක් කියති</topic>
    <author/>
    <content>එක් පුද්ගලයකු නොව ත්‍රිවිධ හමුදාවම යුද වීරයෝජනපතිවරණය ජනවාරි 26දාතංගල්ල රෝහලට දැඩි සත්කාර ඒකකයක්රටත් ජනතාවත් වෙනුවෙන් ගත් තීරණ වෙනස් කරන්නේ නෑ - ජනපතිමහින්ද දිනන බව 93% ක් කියතිඑක ගානට ‘හලෝ’ කියන්නඉ - ඒෂියා 02 දා සිටඑජාප ප්‍රබලයෝ පිරිසක් රහස් වැඩපිළිවෙළකදිනන්න නොව ඉල්ලන්නවත් බැරි තරමට එජාපය කුජීත වෙලාපෙළපොත් බෙදා අවසන් ජාතික උත්සවය යාපනේඅනුරපුර යාන් ඔය ව්‍යාපෘතියෙන් අක්කර 35000ක් අස්වද්දයිසුධර්මන් රදලියගොඩට ශ්‍රී ල නි ප සංවිධායක ධුරයක්”කළු දෝංකාරය” එළිදැක්වුණු දාඋඩරට අමරපුර මහා නිකායේ අනුනායක පදවියෙන් පිදුම් ලද අත්තරගම වජිරජෝති නාහිමිපාණෝපිහිටවන්නකැලණිය සරසවියේ සමීක්ෂණයකින් හෙළිවෙයිඑළැඹෙන ජනාධිපතිවරණයේදී මහින්ද රාජපක්ෂ ජනාධිපතිතුමා ජයග්‍රහණය කරන බව සියයට 93ක් පවසති. මේ බව අනාවරණය වන්නේ කැලණිය විශ්වවිද්‍යාලයේ ආචාර්යවරුන් පිරිසක් විසින් කරන ලද ස්වාධීන සමීක්ෂණයකිනි.මේ සමීක්ෂණය මෙහෙයවූ කණ්ඩායමේ නායකත්වය දැරූ කැලණිය විශ්වවිද්‍යාලයේ සමාජ විද්‍යා අධ්‍යයන අංශයේ ආචාර්ය කේ.කරුණාතිලක මහතා සිළුමිණට පෙන්වා දුන්නේ; මේ සමීක්ෂණය අනුව ඉදිරි ජනාධිපතිවරණයෙන් මහින්ද රාජපක්ෂ ජනාධිපතිතුමා නැවත තේරීපත්වන බව විශ්වාස කරන ප්‍රමාණය සියයට 93ක් වූ බවයි.මෙයට හේතුව වශයෙන් අනාවරණය වූයේ යුද ජයග්‍රහණය, නිවැරැදි නායකත්වය, රටේ ආර්ථික සංවර්ධනය හා යටිතල පහසුකම් සංවර්ධනය යන කාරණා 4 බවත් ආචාර්ය කරුණාතිලක සිළුමිණට පැවැසීය. මේ සමීක්ෂණය පැවැත්වීමට තෝරාගෙන තිබුණේ ඊළඟට පැවැත්විය යුතු මැතිවරණය කුමක්ද? එයින් ජයගන්නේ කවුද? ජනපි‍්‍රයම නායකයා කවුද? යනාදී ප්‍රශ්නාවලියක් ඔස්සේය.මේ මත විමසුමේදී එ.ජා.ප. නායක රනිල් වික්‍රමසිංහ මහතාට කැමැත්ත පළ කැර තිබුණේ සියයට 0.7ක් පමණි. පොදු අපේක්ෂකයා පිළිබඳව මහජන මතය පළවී තිබුණේ 18%ක් වශයෙන් වන අතර සියයට 78%ක් පවසා තිබුණේ තමන් පොදු අපේක්ෂකයකු නොවන බවයි.එළැඹෙන ජනාධිපතිවරණයේදී එක් එක් අපේක්ෂකයා ලබාගන්නා ඡන්ද ප්‍රමාණය සම්බන්ධයෙන් සිය මතය පළ කරමින් පවසා තිබුණේ මහින්ද රාජපක්ෂ ජනාධිපතිතුමා ග්‍රාමීය ප්‍රදේශවලින් 62%කට අධික ඡන්ද ප්‍රතිශතයක් ලබන බවයි.එහෙත් සියයට 93ක ගේ විශ්වාසය වී තිබුණේ ජනාධිපතිවරණයෙන් මහින්ද රාජපක්ෂ ජනාධිපතිතුමා නැවත වරක් ජයගන්නේය යනුවෙනි. මේ සමීක්ෂණය සඳහා කෑගල්ල හා ආශ්‍රිත ප්‍රදේශ ගණනාවක් තෝරාගත් බවත් ආචාර්ය කරුණාතිලක කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aa0911295</link>
    <topic>එක ගානට ‘හලෝ’ කියන්න</topic>
    <author>සුභද්‍රා දේශප්‍රිය</author>
    <content>එක් පුද්ගලයකු නොව ත්‍රිවිධ හමුදාවම යුද වීරයෝජනපතිවරණය ජනවාරි 26දාතංගල්ල රෝහලට දැඩි සත්කාර ඒකකයක්රටත් ජනතාවත් වෙනුවෙන් ගත් තීරණ වෙනස් කරන්නේ නෑ - ජනපතිමහින්ද දිනන බව 93% ක් කියතිඑක ගානට ‘හලෝ’ කියන්නඉ - ඒෂියා 02 දා සිටඑජාප ප්‍රබලයෝ පිරිසක් රහස් වැඩපිළිවෙළකදිනන්න නොව ඉල්ලන්නවත් බැරි තරමට එජාපය කුජීත වෙලාපෙළපොත් බෙදා අවසන් ජාතික උත්සවය යාපනේඅනුරපුර යාන් ඔය ව්‍යාපෘතියෙන් අක්කර 35000ක් අස්වද්දයිසුධර්මන් රදලියගොඩට ශ්‍රී ල නි ප සංවිධායක ධුරයක්”කළු දෝංකාරය” එළිදැක්වුණු දාඋඩරට අමරපුර මහා නිකායේ අනුනායක පදවියෙන් පිදුම් ලද අත්තරගම වජිරජෝති නාහිමිපාණෝපිහිටවන්නසුභද්‍රා දේශප්‍රියදකුණු ආසියානු රටවල් අතර පොදු දුරකථන ගාස්තුවක් පවත්වාගෙන යෑමටත්, මේ කලාපයේ විදුලි සංදේශ නියාමන කටයුතු නිසි ලෙස පවත්වා ගෙන යෑමටත් දකුණු ආසියානු විදුලි සංදේශ නියාමන උපදේශක සභාව තීරණය කැර තිබේ.ඒ අනුව කලාපීය විදුලි සංදේශ නියාමකයින් අතර සාමූහිකත්වය හා අවම නියාමන බාධාවන් සහිත පොදු විදුලි සංදේශ පද්ධතියක් පවත්වාගෙන යෑමටත් අවධානය යොමුව තිබේ.පසුගිය වසරේදී සාක් සමුළුවේදී ඉදිරිපත් කෙරුණු යෝජනා පරිදි මේ නව තීරණ ක්‍රියාත්මක කැරෙන බවත් ශ්‍රී ලංකා විදුලි සංදේශ නියාමන කොමිෂන් සභාව පවසයි.මේ වැඩ පිළිවෙළ යටතේ ශ්‍රී ලංකා අභ්‍යවකාශ නියෝජිතායතනයක් පිහිටුවීමටත් එමඟින් චන්ද්‍රිකා සන්නිවේදන ධාරිතාව ඉහළ නැංවීමටත් පියවර ගැනීමට නියමිතය.එමඟින් මෙරට කෘෂිකර්මාන්තය, කාලගුණ දෙපාර්තමේන්තුව, වෙරළ සංරක්ෂණය, ආදී කේෂ්ත්‍ර රැසකට විශාල ප්‍රතිලාභ ලැබෙන බවත් පැවසෙයි. මේ කටයුතුවලට සමාන්තරව අන්තර්ජාතික විදුලි සංදේශ නියාමන ආයතනික කලාපීය කාර්යාලයක් ද මෙරට ස්ථාපිත කිරීමට කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aa0911296</link>
    <topic>ඉ - ඒෂියා 02 දා සිට</topic>
    <author>නිහාල් පී. අබේසිංහ</author>
    <content>එක් පුද්ගලයකු නොව ත්‍රිවිධ හමුදාවම යුද වීරයෝජනපතිවරණය ජනවාරි 26දාතංගල්ල රෝහලට දැඩි සත්කාර ඒකකයක්රටත් ජනතාවත් වෙනුවෙන් ගත් තීරණ වෙනස් කරන්නේ නෑ - ජනපතිමහින්ද දිනන බව 93% ක් කියතිඑක ගානට ‘හලෝ’ කියන්නඉ - ඒෂියා 02 දා සිටඑජාප ප්‍රබලයෝ පිරිසක් රහස් වැඩපිළිවෙළකදිනන්න නොව ඉල්ලන්නවත් බැරි තරමට එජාපය කුජීත වෙලාපෙළපොත් බෙදා අවසන් ජාතික උත්සවය යාපනේඅනුරපුර යාන් ඔය ව්‍යාපෘතියෙන් අක්කර 35000ක් අස්වද්දයිසුධර්මන් රදලියගොඩට ශ්‍රී ල නි ප සංවිධායක ධුරයක්”කළු දෝංකාරය” එළිදැක්වුණු දාඋඩරට අමරපුර මහා නිකායේ අනුනායක පදවියෙන් පිදුම් ලද අත්තරගම වජිරජෝති නාහිමිපාණෝපිහිටවන්නනිහාල් පී. අබේසිංහආසියාවේ විශිෂ්ටතම තොරතුරු තාක්ෂණ සමුළුව හා ප්‍රදර්ශනය වශයෙන් සැලැකෙන ‘ඉ ඒෂියා 2009’ තොරතුරු තාක්ෂණ සමුළුව දෙසැම්බර් 2 වැනිදා සිට 4 වැනිදා දක්වා කොළඹ බණ්ඩාරනායක අනුස්මරණ සම්මන්ත්‍රණ ශාලාවේදී රටවල් 24 ක සහභාගිත්වයෙන් පැවැත්වේ.සමාරම්භක උලෙළ ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් 2 වැනිදා පෙරවරුවේ පැවැත්වීමට නියමිතය.“ඩිජිටල් වෙනසකට මුල පුරමු” යන තේමාව යටතේ පවත්වන මේ සමුළුවට ආසියාවේ තොරතුරු තාක්ෂණ විද්වතුන් ඇතුළු ඊට සම්බන්ධ විද්වත්තු 1000 ක් පමණ දෙනා සහභාගි වෙති. සමුළුවේදී දේශන 200 ක් පැවැත්වීමට නියමිතය.මෙම සමුළුවට අනුබද්ධව තොරතුරු තාක්ෂණ ප්‍රදර්ශනයක්ද සිරිමාවෝ බණ්ඩාරනායක ප්‍රදර්ශන ශාලාවේදී පැවැත්වේ. ඒ ප්‍රදර්ශනයේදී තොරතුරු තාක්ෂණයට සම්බන්ධ නව තාක්ෂණ ක්‍රමවේද විද්‍යුත් උපකරණ පරිගණක පිළිබඳව තොරතුරු ලබාගැනීමට අවස්ථාව ලැබේ.මේ සමුළුවට මුද්‍රිත මාධ්‍ය අනුග්‍රහය ලබා දෙන්නේ ලේක්හවුස් ආයතනයයි. දැනටමත් තොරතුරු තාක්ෂණ ක්ෂේත්‍රයේ නව ආකෘති පිළිබඳ ලේඛන දෙසීයකට වැඩි සංඛ්‍යාවක් ලොව විවිධ රටවලින් සමුළුව සඳහා ඉදිරිපත් කිරීමට කටයුතු යොදා ඇතැයි ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ (ICTA) සභාපති ජනාධිපති ජ්‍යෙෂ්ඨ උපදේශක මහාචාර්ය පී. ඩබ්ලිව්. ඈපාසිංහ මහතා පවසයි. ප්‍රධාන තේමා පහක් ඔස්සේ “ඉ - ඒෂියා 2009 සමුළුව“ පැවැත්වේ.ඉ-රාජ්‍යය, ඩිජිටල් අධ්‍යාපන ක්‍රමවේද, නව තොරතුරු තාක්ෂණ ක්‍රමවේද, ග්‍රාමීය තාක්ෂණ මධ්‍යස්ථාන සහ තොරතුරු තාක්ෂණයෙන් සවිබල ගැන්වුණු සෞඛ්‍යය සේවයක් එම තේමා පහයි.‘ඉ - ඒෂියා 2009 තොරතුරු තාක්ෂණ සමුළුවට හා ප්‍රදර්ශනයට සහභාගි වීම සඳහා ලොව පිළිගත් විද්වතුන් රැසක් ශ්‍රී ලංකාවට පැමිණෙන බව ජනාධිපති අතිරේක ලේකම් ආචාර්ය අයි. එච්. කේ. මහානාම මහතා පවසයි. මීට අමතරව තොරතුරු තාක්ෂණ ක්ෂේත්‍රයේ ප්‍රධාන සමාගම් කිහිපයක සුවිශේෂි පුද්ගලයින් රැසක් ද කොළඹ සමුළුවට එක්වීමට නියමිතය.ඉන්ටෙල් සමාගමේ නියෝජ්‍ය සභාපති නවීන් ෂෙනෝයි, අයි බී එම් සමාගමේ කෙවින් නෝර්ත්, මයික්‍රෝ සොෆ්ට් සමාගමේ තාක්ෂණික ප්‍රධානී බෑෂ් බඩාව් සහ ත්‍රී එම් සමාගමේ ආසියා පැසිපික් නියෝජිත චුන් වායි බුන් ඒ අතර වෙති.මෙරටට පැමිණෙන විදේශ විද්වතුන් අතර සිටින මයික්‍රොසොෆ්ට් ආයතනයේ නියෝජිතයා cloud computing යන නව තොරතුරු තාක්ෂණ ප්‍රවණතාව පිළිබඳ දේශනයක් පැවැත්වීමට ද නියමිතය. ඉ - ඒෂියා 2009 ආසියාවේ වැදගත්ම තොරතුරු තාක්ෂණ සමුළුව ලෙස සැලැකේ.ජනාධිපති ලේකම් කාර්යාලය යටතේ ක්‍රියාත්මක ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය(ICTA) මෙය සංවිධානය කරයි. දෙස් විදෙස් තොරතුරු තාක්ෂණ සමාගම් මේ සඳහා අනුග්‍රහය ලබා දී ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aa0911297</link>
    <topic>එජාප ප්‍රබලයෝ පිරිසක් රහස් වැඩපිළිවෙළක</topic>
    <author>නිරූෂි විමලවීර</author>
    <content>එක් පුද්ගලයකු නොව ත්‍රිවිධ හමුදාවම යුද වීරයෝජනපතිවරණය ජනවාරි 26දාතංගල්ල රෝහලට දැඩි සත්කාර ඒකකයක්රටත් ජනතාවත් වෙනුවෙන් ගත් තීරණ වෙනස් කරන්නේ නෑ - ජනපතිමහින්ද දිනන බව 93% ක් කියතිඑක ගානට ‘හලෝ’ කියන්නඉ - ඒෂියා 02 දා සිටඑජාප ප්‍රබලයෝ පිරිසක් රහස් වැඩපිළිවෙළකදිනන්න නොව ඉල්ලන්නවත් බැරි තරමට එජාපය කුජීත වෙලාපෙළපොත් බෙදා අවසන් ජාතික උත්සවය යාපනේඅනුරපුර යාන් ඔය ව්‍යාපෘතියෙන් අක්කර 35000ක් අස්වද්දයිසුධර්මන් රදලියගොඩට ශ්‍රී ල නි ප සංවිධායක ධුරයක්”කළු දෝංකාරය” එළිදැක්වුණු දාඋඩරට අමරපුර මහා නිකායේ අනුනායක පදවියෙන් පිදුම් ලද අත්තරගම වජිරජෝති නාහිමිපාණෝපිහිටවන්නනිරූෂි විමලවීරඑක්සත් ජාතික පක්ෂ ලාංඡනය යටතේ ජනාධිපති අපේක්ෂකයකු ඉදිරිපත් නොකිරීම සම්බන්ධයෙන් එජාපය දෙදරා යෑමේ තත්ත්වයක් උද්ගත වී ඇති බව, එහි අභ්‍යන්තර ආරංචි මාර්ග සඳහන් කරයි.එජාපයේ නොවන අයෙක් ජනාධිපතිවරණය සඳහා ඉදිරිපත් කිරීම සම්බන්ධයෙන් විරුද්ධත්වය දැක් වූ එජාප මන්ත්‍රීවරු පිරිසක් හා ක්‍රියාකාරීන් පිරිසක් පසුගියදා (26) පැවැති එජාප කෘත්‍යාධිකාරී මණ්ඩල රැස්වීමෙන් පසු ඒ පිළිබඳව දීර්ඝ ලෙස සාකච්ඡා පවත්වා ඇති අතර, අවසානයේ මේ අර්බුදය පිළිබඳව පාක්ෂිකයන් දැනුවත් කරමින් රනිල් වික්‍රමසිංහ මහතාට එරෙහිව විරෝධතා ව්‍යාපාරයක් ආරම්භ කිරීමටත් ජනාධිපතිවරණයේ දේශපාලන කටයුතු වර්ජනය කිරීමටත් සූදානම් වෙති.උද්ගත වී ඇති තත්ත්වය හමුවේ පක්ෂයේ මන්ත්‍රීවරු කිහිප දෙනෙක් පක්ෂය හැර යෑමට බොහෝ දුරට ඉඩ ඇති බව ද එම ආරංචි මාර්ග සඳහන් කරයි.එජාප සභාපති ගාමිණි ජයවික්‍රම පෙරේරා මහතා ජනාධිපති අපේක්ෂකයා පිළිබඳ කළ සමීක්ෂණයකදී එජාප පාක්ෂිකයන්ගෙන් සියයට 98 ක් කියා ඇත්තේ රනිල් වික්‍රමසිංහ මහතා ඒ සඳහා සුදුසු නොවන බව යැයි එක්සත් ජාතික පක්ෂයේ කැරළිකාර මන්ත්‍රීවරු පවසති.මෙවැනි ඛේදවාචකයකට පක්ෂය තල්ලු කිරීමට පෙර පසුපෙළ නායකත්වයක් ඇති කිරීමේ වගකීම වික්‍රමසිංහ මහතාට තිබූ බව ද ඔවුහු කියති.සරත් ෆොන්සේකා මහතා එක්සත් ජාතික පෙරමුණට සම්බන්ධ ශර්මිලා පෙරේරා මහත්මියගේ එක්සත් ජාතික සන්ධානය යටතේ ජනාධිපතිවරණයට ඉදිරිපත් කිරීමට බොහෝ දුරට ඉඩ ඇති බව ද එවන් පක්ෂයක් සමඟ සන්ධානගත වීමට ජනතා විමුක්ති පෙරමුණ සූදානම් දැයි තමන්ට ගැටලුවක් පවතින බව ද එම මන්ත්‍රීවරු සඳහන් කරති.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aa0911298</link>
    <topic>දිනන්න නොව ඉල්ලන්නවත් බැරි තරමට එජාපය කුජීත වෙලා</topic>
    <author/>
    <content>එක් පුද්ගලයකු නොව ත්‍රිවිධ හමුදාවම යුද වීරයෝජනපතිවරණය ජනවාරි 26දාතංගල්ල රෝහලට දැඩි සත්කාර ඒකකයක්රටත් ජනතාවත් වෙනුවෙන් ගත් තීරණ වෙනස් කරන්නේ නෑ - ජනපතිමහින්ද දිනන බව 93% ක් කියතිඑක ගානට ‘හලෝ’ කියන්නඉ - ඒෂියා 02 දා සිටඑජාප ප්‍රබලයෝ පිරිසක් රහස් වැඩපිළිවෙළකදිනන්න නොව ඉල්ලන්නවත් බැරි තරමට එජාපය කුජීත වෙලාපෙළපොත් බෙදා අවසන් ජාතික උත්සවය යාපනේඅනුරපුර යාන් ඔය ව්‍යාපෘතියෙන් අක්කර 35000ක් අස්වද්දයිසුධර්මන් රදලියගොඩට ශ්‍රී ල නි ප සංවිධායක ධුරයක්”කළු දෝංකාරය” එළිදැක්වුණු දාඋඩරට අමරපුර මහා නිකායේ අනුනායක පදවියෙන් පිදුම් ලද අත්තරගම වජිරජෝති නාහිමිපාණෝපිහිටවන්න- ඇමැති රාජිතජනාධිපතිවරණයට ඉදිරිපත් වී එය ජයග්‍රහණය කිරීම කෙසේ වෙතත් මැතිවරණයට පක්ෂයෙන් අපේක්ෂකයකු ඉදිරිපත් කිරීමට තරම් වත් නොහැකි බෙලහීනභාවයට පත්ව ඇති එජාපය වත්මන් නායකත්වය යටතේ කුජීතභාවයට පත් වෙමින් යන්නේ යැයි ඇමැති රාජිත සේනාරත්න මහතා පෙන්වා දෙයි.පක්ෂයේ අපේක්ෂකත්වය, ලාංඡනය හා වර්ණය පවා අතහැර ජනාධිපතිවරණයෙන් පලා ගිය වික්‍රමසිංහ මහතාට එරෙහිව දැන් කෘත්‍යාධිකාරී සභාවෙන්ම කැරැල්ලක් මතු වී ඇති අතර කොළඹ විශාල ඡන්ද පදනමක් ඇති හිටපු උප නගරාධිපති අසාද් සාලි, කුරුණෑගල දිස්ත්‍රික්කයේ කැපී පෙනෙන එජාප මන්ත්‍රීවරුන් වන ජොන්ස්ටන් ප්‍රනාන්දු හා ඉන්දික බණ්ඩාරනායක වැනි මන්ත්‍රීවරුන් එජාපයෙන් ඉවත්ව යෑමෙන් ඒ බව මනාව පෙනෙන බව ද ඇමැතිවරයා සඳහන් කෙළේය.මීට සමාන්තරව ජනතා විමුක්ති පෙරමුණ ද අර්බුදයට ලක්ව ඇති අතර එහි කාන්තා අංශයේ නායිකාව ඇතුළු විශාල පිරිසක් පක්ෂය හැර යෑමට තීරණය කොට ඇති බැව් පැවසූ හෙතෙම බිම් මට්ටමේ සිටම ජවිපෙ පාක්ෂිකයන් දේශපාලන ක්‍රියාකාරීත්වයෙන් ඉවත්ව යෑමට පටන් ගෙන ඇති බවත් පෙන්වා දුන්නේය.එජාපය හා ජවිපෙ එක්ව සරත් ෆොන්සේකා මහතා වෙනුවෙන් ජනාධිපතිවරණ කටයුතු කරන බව කීව ද මේ දෙපාර්ශවය එකට එක්ව අඩුම තරමින් පුවත්පත් සාකච්ඡාවක් පැවැත්වීමට හැකියාවක් නැති බව ද පැවැසීය. මෙවැනි එක වේදිකාවේ එකට අසුන් ගන්නට වත් නොහැකි පක්ෂ දෙකක් එක්ව ෆොන්සේකා මහතා කුමන්ත්‍රණයක ගොදුරකට හසුකැර ගෙන ඇති බවත් ඇමැතිවරයා කීය.දේශපාලනිකව කුජීත වූ එජාපය හා ජවිපෙ ෆොන්සේකා මහතා ඉදිරියට දමා තම බෙලහීන බව වසා ගැනීමට තැත් කළ ද එම පක්ෂ දෙකම දේශපාලන බංකොළොත් බව මේ සිද්ධියෙන් මනාව හෙළිදරවු වන බවත් පක්ෂ දෙකේම පහළ සාමාජිකයන් කලකිරීමට පත්ව අනුන්ගේ අපේක්ෂකයෙක් දිනවීමට ක්‍රියා කරනු වෙනුවට තමන් ගේ වැඩක් බලා ගැනීම මැනවයි කියමින් දේශපාලන වශයෙන් උදාසීන බවක් පවතින බව ද ඔහු පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aa0911299</link>
    <topic>පෙළපොත් බෙදා අවසන් ජාතික උත්සවය යාපනේ</topic>
    <author>සුභාෂිණී ජයරත්න</author>
    <content>එක් පුද්ගලයකු නොව ත්‍රිවිධ හමුදාවම යුද වීරයෝජනපතිවරණය ජනවාරි 26දාතංගල්ල රෝහලට දැඩි සත්කාර ඒකකයක්රටත් ජනතාවත් වෙනුවෙන් ගත් තීරණ වෙනස් කරන්නේ නෑ - ජනපතිමහින්ද දිනන බව 93% ක් කියතිඑක ගානට ‘හලෝ’ කියන්නඉ - ඒෂියා 02 දා සිටඑජාප ප්‍රබලයෝ පිරිසක් රහස් වැඩපිළිවෙළකදිනන්න නොව ඉල්ලන්නවත් බැරි තරමට එජාපය කුජීත වෙලාපෙළපොත් බෙදා අවසන් ජාතික උත්සවය යාපනේඅනුරපුර යාන් ඔය ව්‍යාපෘතියෙන් අක්කර 35000ක් අස්වද්දයිසුධර්මන් රදලියගොඩට ශ්‍රී ල නි ප සංවිධායක ධුරයක්”කළු දෝංකාරය” එළිදැක්වුණු දාඋඩරට අමරපුර මහා නිකායේ අනුනායක පදවියෙන් පිදුම් ලද අත්තරගම වජිරජෝති නාහිමිපාණෝපිහිටවන්නසුභාෂිණී ජයරත්නරුපියල් මිලියන 3000ක වටිනාකමින් යුත් 2010 වසර සඳහා වූ පාසල් පෙළ පොත් මිලියන 35ක් බෙදාදීමේ නිල උත්සවය දෙසැම්බර් 08දා යාපනය වෙම්බඩි විද්‍යාලයේදී උත්සවාකාරයෙන් සිදුකැරෙයි.2010 වසර සඳහා අවශ්‍ය පෙළපොත් මේ වනවිට අදාළ පාසල්වලට යවා ඇති අතර වවුනියා, යාපනය හා කිලිනොච්චි යන ප්‍රදේශවලට අවශ්‍ය පෙළපොත් තොගය මේ වනවිට කලාප හා කොට්ඨාස කාර්යාලවලට යවා ඇතැයි අධ්‍යාපන ග්‍රන්ථ ප්‍රකාශන කොමසාරිස් ජෙනරාල් ඩබ්.එම්.එන්.ජේ.පුෂ්පකුමාර මහතා පැවැසීය.මෙවර උතුරට පෙළපොත් ලක්ෂ 20ක් යවා ඇතැයි හෙතෙම කීය. දිවයින පුරා ආරම්භ කිරීමට නියමිත අතිරේක පොත් වෙළෙඳසල් ව්‍යාපෘතියේ ප්‍රථම වෙළඳසල මෙදින යාපනයේදී විවෘත කිරීමට නියමිතය. මේ වෙළෙඳසලෙන් පසුගිය විභාග ප්‍රශ්න පත්‍ර ද, මිලට ගත හැකිය.මීට අමතරව නැවත පදිංචි කරන අය සඳහා ද විශේෂිත වැඩපිළිවෙළක් ක්‍රියාත්මක කිරීමට නියමිතය. මේ අවස්ථාවට අධ්‍යාපන ඇමැති සුසිල් ප්‍රේමජයන්ත, අධ්‍යාපන සේවා ඇමැති නිර්මල කොතලාවල, අධ්‍යාපන නියෝජ්‍ය ඇමැති එම්.සචිත්තානන්ද යන මහත්වරු ඇතුළු සම්භාවනීය අමුත්තෝ රැසක් සහභාගී වෙති.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aa09112910</link>
    <topic>අනුරපුර යාන් ඔය ව්‍යාපෘතියෙන් අක්කර 35000ක් අස්වද්දයි</topic>
    <author>නිහාල් පී. අබේසිංහ අනුරාධපුර සංචාරයකින් පසු</author>
    <content>එක් පුද්ගලයකු නොව ත්‍රිවිධ හමුදාවම යුද වීරයෝජනපතිවරණය ජනවාරි 26දාතංගල්ල රෝහලට දැඩි සත්කාර ඒකකයක්රටත් ජනතාවත් වෙනුවෙන් ගත් තීරණ වෙනස් කරන්නේ නෑ - ජනපතිමහින්ද දිනන බව 93% ක් කියතිඑක ගානට ‘හලෝ’ කියන්නඉ - ඒෂියා 02 දා සිටඑජාප ප්‍රබලයෝ පිරිසක් රහස් වැඩපිළිවෙළකදිනන්න නොව ඉල්ලන්නවත් බැරි තරමට එජාපය කුජීත වෙලාපෙළපොත් බෙදා අවසන් ජාතික උත්සවය යාපනේඅනුරපුර යාන් ඔය ව්‍යාපෘතියෙන් අක්කර 35000ක් අස්වද්දයිසුධර්මන් රදලියගොඩට ශ්‍රී ල නි ප සංවිධායක ධුරයක්”කළු දෝංකාරය” එළිදැක්වුණු දාඋඩරට අමරපුර මහා නිකායේ අනුනායක පදවියෙන් පිදුම් ලද අත්තරගම වජිරජෝති නාහිමිපාණෝපිහිටවන්නනිහාල් පී. අබේසිංහ අනුරාධපුර සංචාරයකින් පසුඅනුරාධපුර දිස්ත්‍රික්කයේ අවුරුදු 25 කට පමණ පසු ක්‍රියාවට නැංවූ මහා පරිමාණ වාරි ව්‍යාපෘතිය වූ යාන් ඔය වාරි ව්‍යාපාරය මඟින් පවුල් 30000 කට පමණ සෙත සැලසෙන බවත් අක්කර 35000 ක් යල මහ අස්වද්දන බවත් ජාතිය ගොඩ නැගීමේ ඇමැති හා අනුරාධපුර දිස්ත්‍රික් පාර්ලිමේන්තු මන්ත්‍රී එස්. එම්. චන්ද්‍රසේන මහතා පවසයි. මහවැලි ව්‍යාපාරයට පසු අනුරපුරට ක්‍රියාත්මක වූ එකම මහා පරිමාණ වාරි ව්‍යාපෘතිය මෙය බවත් ඒ පිළිබඳව ජනාධිපතිතුමාට ස්තුතිවන්ත වන බවත් ඔහු කීය.මේ අනුව මහින්ද රාජපක්ෂ ජනාධිපතිතුමා කොටි ත්‍රස්තවාදය අතුගා දමා අනුරපුර උතුරු මැද ජනතාවට නිදහසේ ජීවත්වීමේ අයිතිය ලබා දුන්නා මෙන්ම කාටවත් අතනොපා ජීවත්වීමට මහා පරිමාණ වාරි ව්‍යාපෘති ද ක්‍රියාවට නංවා ඇතැයි පවසන ඇමැතිවරයා මේ වසරේ අනුරපුර දිස්ත්‍රික්කයේ ජාතික සවිය ගම නැගුම විමධ්‍යගත අයවැය ව්‍යාපෘති සඳහා රුපියල් කෝටි 50 කට වැඩි මුදලක් වැය කර ඇතැයි ද ඒ මගින් ව්‍යාපෘති 1515 ක් ක්‍රියාවට නංවා ඇතැයි ද පෙන්වා දුන්නේය.ඇමැතිවරයා මේ අදහස් පළ කළේ අනුරපුර සංවර්ධන කටයුතු පිළිබඳව ජනමාධ්‍ය හා ප්‍රවෘත්ති අමාත්‍යංශය, ප්‍රවෘත්ති දෙපාර්තමේන්තුව හා ජාතික සංවර්ධනය පිළිබඳ ජාතික තොරතුරු මධ්‍යස්ථානය ක්‍රියාවට නැංවූ මාධ්‍ය චාරිකාවේ ආරම්භක උත්සවයට එක්වෙමිනි.මෙහිදී ජනමාධ්‍යවේදින් ඇමැතූ ජනමාධ්‍ය ඇමැති ලක්ෂ්මන් යාපා අබේවර්ධන මහතා පැවැසුවේ ආරක්ෂාව, සුබසාධනය සමඟ සංවර්ධනය එකවර ලබා දෙමින් රට ඉදිරියට ගෙන ගිය වත්මන් ජනාධිපතිතුමාට උතුරුමැද ජනතාව පූර්ණ සහාය ලබා දෙන බව විශ්වාස බවයි.ලොව ඕනෑම රටක සැබෑ යුධ ජයග්‍රහණයක් ලැබීමට නම් හොඳ දේශපාලන නායකත්වයක් අවශ්‍ය බව ද ඇමැතිවරයා කීය.උතුරුමැද ප්‍රධාන අමාත්‍ය බර්ටි පේ‍්‍රමලාල් මහතා මෙහිදී අදහස් දක්වමින් අනුරපුර දිස්ත්‍රික්කයේ පාන් පිටි කෑම අඩු කිරීමට හාල් පිටි ජනපි‍්‍රය කිරීමට පළාතේ සෑම ප්‍රාදේශීය සභාවකටම හාල් පිටි කරන මෝලක් හා හාල් පිටිවලින් ආහාර නිපදවන බේකරියක් ලබාදී ඇති බව කීය.මෙමගින් පාන් පිටි සඳහා වසරකට පිටරටට යැවූ රුපියල් ලක්ෂ 10000 ක් දිස්ත්‍රික්කය ඇතුළත ඉතිරි කර ගැනීමට හැකිවූ බව ද ඇමැතිවරයා කීය.උතුරුමැද පළාතේ බඩ ඉරිඟු අක්කර ලක්ෂයක් වැවීමේ වැඩ පිළිවෙළක් ක්‍රියාවට නංවා තිබෙන බවත් ඉන් ජනතාවට විශාල ආදායමක් ලැබෙන බවත් ඔහු කීය.පසුගිය වසර 5 ඇතුළත අනුරපුරයට රුපියල් කෝටි 5 කට ආසන්න මුදලක් අධ්‍යාපන ක්ෂේත්‍රය වෙනුවෙන් පමණක් වැය කර තිබේ. ක්‍රියාත්මක කර ඇති ව්‍යාපෘති සංඛ්‍යාව 833 කි.මහාමාර්ග ක්ෂේත්‍රයේ ද විශාල දියුණුවක් ඇත. අනුරාධපුර - පාදෙණිය මාර්ගය පුළුල් කරමින් පවතී. ඒ සඳහා රුපියල් කෝටි 572 ක් පමණ වැය වේ. ඊට අමතරව මැදවච්චිය හොරොව්පතාන මාර්ගය සඳහා රුපියල් කෝටි 5.75 ක්ද පුත්තලම නොච්චියාගම මාර්ගය සඳහා රුපියල් කෝටි 259 ක්ද වැය වේ.මෙම අවස්ථාවට දේශීය වෛද්‍ය ඇමැති තිස්ස කරලියැද්ද, තොරතුරු හා ජනමාධ්‍ය අමාත්‍යාංශයේ ලේකම් ඩබ්ලිව්. බී. ගනේගල, ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ආරිය රූබසිංහ, ප්‍රවෘත්ති අධ්‍යක්ෂ අනුෂ පැල්පිට, ජනමාධ්‍ය අමාත්‍යාංශයේ සහකාර ලේකම් කේ. පී. ජයන්ත, සහකාර ප්‍රවෘත්ති අධ්‍යක්ෂ හිල්මි මොහමඩ් යන මහත්වරු ද උතුරුමැද පළාත් සභාවේ ඇමැතිවරු මන්ත්‍රීවරු ඇතුළු පිරිසක් ද එක්වූහ.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aa09112911</link>
    <topic>සුධර්මන් රදලියගොඩට ශ්‍රී ල නි ප සංවිධායක ධුරයක්</topic>
    <author/>
    <content>එක් පුද්ගලයකු නොව ත්‍රිවිධ හමුදාවම යුද වීරයෝජනපතිවරණය ජනවාරි 26දාතංගල්ල රෝහලට දැඩි සත්කාර ඒකකයක්රටත් ජනතාවත් වෙනුවෙන් ගත් තීරණ වෙනස් කරන්නේ නෑ - ජනපතිමහින්ද දිනන බව 93% ක් කියතිඑක ගානට ‘හලෝ’ කියන්නඉ - ඒෂියා 02 දා සිටඑජාප ප්‍රබලයෝ පිරිසක් රහස් වැඩපිළිවෙළකදිනන්න නොව ඉල්ලන්නවත් බැරි තරමට එජාපය කුජීත වෙලාපෙළපොත් බෙදා අවසන් ජාතික උත්සවය යාපනේඅනුරපුර යාන් ඔය ව්‍යාපෘතියෙන් අක්කර 35000ක් අස්වද්දයිසුධර්මන් රදලියගොඩට ශ්‍රී ල නි ප සංවිධායක ධුරයක්”කළු දෝංකාරය” එළිදැක්වුණු දාඋඩරට අමරපුර මහා නිකායේ අනුනායක පදවියෙන් පිදුම් ලද අත්තරගම වජිරජෝති නාහිමිපාණෝපිහිටවන්නමාධ්‍ය තුළින් ජනතාව නිවැරැදි මාවතකට මෙහෙයවමින් සිදුකරන ලද ජාතික මෙහෙවර අගයා ජනාධිපති මහින්ද රාජපක්ෂ මැතිතුමා විසින් කුරුණෑගල දිස්ත්‍රික් නිදහස් පක්ෂ සංවිධායක ධුරයට මාධ්‍යවේදී සුධර්මන් රදලියගොඩ පත්කරනු ලැබ තිබේ. හෙතෙම 1999 ජනවාරියේ සිට ස්වාධීන රූපවාහිනී මාධ්‍ය ජාලයට එක්විය.අනතුරුව එහි ප්‍රවෘත්ති හා කාලීන සිදුවීම් අංශයේ නියෝජ්‍ය සාමාන්‍යාධිකාරී ධුරයට පත්විය. වසර 2003 සිට ස්වාධීන රූපවාහිනිය ඔස්සේ තුලාව දේශපාලන සංවාදය මෙහෙයවමින් පේ‍්‍රක්ෂක ජනතාවගේ ආදරය දිනාගත් සුධර්මන් වන්නි මානුෂික මෙහෙයුමේ දී නිවැරැදි තොරතුරු එසැණින් පේ‍්‍රක්ෂක ජනතාවට ගෙන ඒමට ද පුරෝගාමීව කටයුතු කළේ යුද බිමට ද නිරන්තරයෙන් ගමන් කරමිනි.ඔහු කුරුණෑගල පඬුවස්නුවර රදලියගොඩ ප්‍රදේශයේ ප්‍රකට සමාජ ක්‍රියාකාරිකයකු ද වූ සුප්‍රකට අර්ථ ශාස්ත්‍රඥයකු හා ශ්‍රී ලංකා මහ බැංකුවේ අධ්‍යක්ෂවරයකු ලෙස කටයුතු කළ ඒ. එම්. එස්. රදලියගොඩ මහතාගේ පුත්‍රයෙකි.ජනාධිපති මහින්ද රාජපක්ෂ මැතිතුමා අතින් සුධර්මන් රදලියගොඩ මහතාට සංවිධායක ධුරයට අදාළ ලිපිය බාර දුන් අවස්ථාවයි මේ.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aa09112912</link>
    <topic>”කළු දෝංකාරය” එළිදැක්වුණු දා</topic>
    <author>සේයාරුව - දුෂ්මන්ත මායාදුන්නේ</author>
    <content>එක් පුද්ගලයකු නොව ත්‍රිවිධ හමුදාවම යුද වීරයෝජනපතිවරණය ජනවාරි 26දාතංගල්ල රෝහලට දැඩි සත්කාර ඒකකයක්රටත් ජනතාවත් වෙනුවෙන් ගත් තීරණ වෙනස් කරන්නේ නෑ - ජනපතිමහින්ද දිනන බව 93% ක් කියතිඑක ගානට ‘හලෝ’ කියන්නඉ - ඒෂියා 02 දා සිටඑජාප ප්‍රබලයෝ පිරිසක් රහස් වැඩපිළිවෙළකදිනන්න නොව ඉල්ලන්නවත් බැරි තරමට එජාපය කුජීත වෙලාපෙළපොත් බෙදා අවසන් ජාතික උත්සවය යාපනේඅනුරපුර යාන් ඔය ව්‍යාපෘතියෙන් අක්කර 35000ක් අස්වද්දයිසුධර්මන් රදලියගොඩට ශ්‍රී ල නි ප සංවිධායක ධුරයක්”කළු දෝංකාරය” එළිදැක්වුණු දාඋඩරට අමරපුර මහා නිකායේ අනුනායක පදවියෙන් පිදුම් ලද අත්තරගම වජිරජෝති නාහිමිපාණෝපිහිටවන්නසිළුමිණ ප්‍රධාන කර්තෘ කරුණාදාස සූරියආරච්චි මහතා විසින් රචිත ‘කළු දෝංකාරය’ නවකතාව පසුගිය 24 වැනිදා කොළඹ මහවැලි කේන්ද්‍රයේදී එළිදැක්විණි. ඒ කෘතිය පිළිගන්වා තිබුණේ ආචාර්ය තිස්ස අබේසේකරයන්ගේ අමරණීය නාමයටය.ආචාර්ය අබේසේකරයන් වෙනුවට එතුමාගේ බිරිය ‘අසංකා මොණරවිල’ මහත්මියට සූරියආරච්චි මහකා පොත පිළිගැන්වූ අයුරු. පසෙකින් ප්‍රකාශක දයාවංශ ජයකොඩි මහතා ද වේ.සේයාරුව - දුෂ්මන්ත මායාදුන්නේ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aa09112913</link>
    <topic>උඩරට අමරපුර මහා නිකායේ අනුනායක පදවියෙන් පිදුම් ලද අත්තරගම වජිරජෝති නාහිමිපාණෝ</topic>
    <author>වැහිගල ශ්‍රී ධර්‍මරාජ මහා විහාරාධිපති, වැහිගල හේමාලෝක නායක ස්ථවිර</author>
    <content>එක් පුද්ගලයකු නොව ත්‍රිවිධ හමුදාවම යුද වීරයෝජනපතිවරණය ජනවාරි 26දාතංගල්ල රෝහලට දැඩි සත්කාර ඒකකයක්රටත් ජනතාවත් වෙනුවෙන් ගත් තීරණ වෙනස් කරන්නේ නෑ - ජනපතිමහින්ද දිනන බව 93% ක් කියතිඑක ගානට ‘හලෝ’ කියන්නඉ - ඒෂියා 02 දා සිටඑජාප ප්‍රබලයෝ පිරිසක් රහස් වැඩපිළිවෙළකදිනන්න නොව ඉල්ලන්නවත් බැරි තරමට එජාපය කුජීත වෙලාපෙළපොත් බෙදා අවසන් ජාතික උත්සවය යාපනේඅනුරපුර යාන් ඔය ව්‍යාපෘතියෙන් අක්කර 35000ක් අස්වද්දයිසුධර්මන් රදලියගොඩට ශ්‍රී ල නි ප සංවිධායක ධුරයක්”කළු දෝංකාරය” එළිදැක්වුණු දාඋඩරට අමරපුර මහා නිකායේ අනුනායක පදවියෙන් පිදුම් ලද අත්තරගම වජිරජෝති නාහිමිපාණෝපිහිටවන්නඋඩරට අමරපුර මහා නිකායේ විනයවාදිනී කාරක මහා සංඝ සභාව විසින්, හරන්කහව හේනේගම ශ්‍රී සංඝානන්ද පරිවේණාධ්‍යක්‍ෂ හා හේනේගම ස්වර්‍ණබිම්බාරාමය, අලවත්තේගම නිග්‍රොධාරාමය, හිඟුවල විජයාරාමය, පතිරාද පබ්බතාරාමය, වෑවල උතුර අසෝකාරාමය යන විහාරස්ථානයන්හි අධිපති හා මහනුවර වට්ටාරන්තැන්න ‘සමාධි’ සංස්කෘතික කේන්ද්‍රයේ හා සිංගප්පූරුව ‘ටෙම්බ්ලින් රෝඩ්’ සමාධි බෞද්ධ මධ්‍යස්ථානයේ අනුශාසක රාජකීය පණ්ඩිත අත්තරගම වජිරජෝති නාහිමියන් වෙත උඩරට අමරපුර මහා නිකායේ අනුනායක පදවිය පිරිනමා ඇත.පෑලව ශ්‍රී සංඝානන්ද නාහිමිපාණන් වහන්සේගේ ආචාර්යත්වයෙන් ප්‍රව්‍රජ්‍යා භූමියට ඇතුළත් උන්වහන්සේ මූලික අධ්‍යාපනය ලැබුවේ හැරමිටිගල ශාස්ත්‍රාලංකාර පිරිවෙනිනි. පෑලියගොඩ විද්‍යාලංකාර පිරිවෙණෙහි උසස් අධ්‍යාපනය ලැබූහ.1981 වර්‍ෂයේ පිරිවෙන් සේවයෙන් විශ්‍රාම ගත් උන්වහන්සේ තව දුරටත් තමන් වහන්සේගේ ධර්‍මශාස්ත්‍රීය සේවාව ජාත්‍යන්තරව ව්‍යාප්ත කරනු වස් සිංගප්පූරුව ශ්‍රී ලංකාරාම දායක සභාවේ ඇරයුම පරිදි එහි වැඩම කළහ. එහිදී සිංගප්පූරුවේ වෙසෙන සිංහල චීන බෞද්ධ ජනතාවගේ ආගමික සාමාජික මෙහෙයන් මැනවින් ඉටු කරමින් ඔවුන් සිත් දිනාගෙන ක්‍රියා කළහ.1981 සිට 84 දක්වාම එහි වැඩ සිටි උන්වහන්සේ 81 වර්‍ෂයේ පෙරලා සියරට වැඩම කළහ. උඩරට අමරපුර මහා නිකායේ මධ්‍ය ප්‍රාදේශීය ශාසනජෝතිකා කාරක සංඝ සභාවේ ලේඛකාධිකාරී වශයෙන් අධිකරණ සංඝනායක වශයෙන්, ද්විතීය සංඝනායක වශයෙන්, ප්‍රධාන සංඝනායක වශයෙන් පියවරෙන් පියවරට ඉදිරියට වඩිමින්, අතිපූජ්‍ය අත්තරගම වජිරජෝති අනුනායක හිමිපාණන් වහන්සේ “උඩරට අමරපුර මහා නිකායේ අනුනායක පදවියෙන්” පිදුම් ලැබුවේ ඉතාමත් සුදුසුම අවස්ථාවේ බව සඳහන් කළ යුතුය. උන්වහන්සේට නව පදවියේ කාර්යභාරය මැනවින් ඉටු කිරීමට අවශ්‍ය ශක්තිය හා නිදුක් නිරෝගී බව ලැබේවා! යි ආශිංසනය කරම්හ.වැහිගල ශ්‍රී ධර්‍මරාජ මහා විහාරාධිපති, වැහිගල හේමාලෝක නායක ස්ථවිර</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aa09112914</link>
    <topic>පිහිටවන්න</topic>
    <author/>
    <content>එක් පුද්ගලයකු නොව ත්‍රිවිධ හමුදාවම යුද වීරයෝජනපතිවරණය ජනවාරි 26දාතංගල්ල රෝහලට දැඩි සත්කාර ඒකකයක්රටත් ජනතාවත් වෙනුවෙන් ගත් තීරණ වෙනස් කරන්නේ නෑ - ජනපතිමහින්ද දිනන බව 93% ක් කියතිඑක ගානට ‘හලෝ’ කියන්නඉ - ඒෂියා 02 දා සිටඑජාප ප්‍රබලයෝ පිරිසක් රහස් වැඩපිළිවෙළකදිනන්න නොව ඉල්ලන්නවත් බැරි තරමට එජාපය කුජීත වෙලාපෙළපොත් බෙදා අවසන් ජාතික උත්සවය යාපනේඅනුරපුර යාන් ඔය ව්‍යාපෘතියෙන් අක්කර 35000ක් අස්වද්දයිසුධර්මන් රදලියගොඩට ශ්‍රී ල නි ප සංවිධායක ධුරයක්”කළු දෝංකාරය” එළිදැක්වුණු දාඋඩරට අමරපුර මහා නිකායේ අනුනායක පදවියෙන් පිදුම් ලද අත්තරගම වජිරජෝති නාහිමිපාණෝපිහිටවන්නදෙහිවල නැදිමාල පැපිලියාන පාරේ අංක 10 - ඒ 1/1 ලිපිනයේ පදිංචි එම්. කුමාරතුංග පීරිස් ට ‘ඕ’ පොසිටිව් රුධිර කාණ්ඩයේ වකුගඩුවක් බද්ධ කළ යුතු බව වෛද්‍ය විශේෂඥයෝ කියති.වකුගඩු පරිත්‍යාගශීලීයකුට ඉහත ලිපිනයට හෝ 2723152, 077 3614484 දුරකතන අංකවලට අමතන මෙන් ඉල්ලා සිටිනු ලැබේ.කුඩා වස්කඩුව, වලව්වත්ත, බණ්ඩාරගම පාර ලිපිනයේ පදිංචි ඒ. හේමසිරි සිල්වා (52) හෘද රෝගයකින් පෙළෙයි. ඔහුගේ ජීවිතය බේරා ගැනීමට ඉක්මනින් ශල්‍ය කර්මයක් කළ යුතු බව විශේෂඥ වෛද්‍යවරු පවසති. ඒ සඳහා රු. 430,000/= මුදලක් වැයවන අතර එම මුදල සපයා ගැනීමට ඔහු සහයෝගය බලාපොරොත්තු වේ.ඔහුගේ බිරිඳද රැකියාවක් නොකරයි. දරු දෙදෙනා ද පාසල් වියේ පසුවෙති. ස්ථිර ආදායම් මාර්ගයක් නොමැති ඔහු එදිනෙදා ජීවිකාව කරන්නේ ද ඉතා අපහසුවෙනි. ඔහුගේ ජීවිතය බේරා ගැනීම සඳහා වාද්දුව මහජන බැංකුවේ ඔහුගේ නමින් අරඹා ඇති ගිණුම් අංක 262 - 2 - 001 - 1 - 3053536 දරන ගිණුමට මුදල් පරිත්‍යාග එවන ලෙස ඉල්ලා සිටිනු ලැබේ.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=ab0911291</link>
    <topic>අපේ මහින්ද මහත්තයා</topic>
    <author>කසුරි</author>
    <content>අපේ මහින්ද මහත්තයාජයග්‍රහණයට පියවරු ගොඩයි පැරදුණානම් පරාජය මුළුමනින්ම මගේ කර පිටනයෙක් තනියම නටයිජනතාවට සහන ලැබීම සඳහා රාජ්‍ය අංශය සහ සමුපකාර අංශය ශක්තිමත් කළයුතුයිරනිල්ට හරියන මාවතේ ජවිපෙත් යනවාහස්ති රාජයාණනි!මාගේ සහෝදරවරුනි!“හේන් යාය දුන් දහඩිය සුවඳ අරන්ගිරුවාපත්තුවේ කුරහන් පාට අරන්ජනතා පැතුම් සිය දහසක් සිතින් අරන්පුතෙක් උපන්නා මව්බිම හදින් අරන්”එහෙම තමයි මිනිස්සු හිතන්නෙ. පොදු මිනිස්සුන්ගෙ හදවත්වල තිබෙන සංවේදීතාව කා ළඟවත් නැහැ.වැඩිහිටියන්ට මහින්ද මහත්තයා... තරුණ වියෙන් මඳක් ඔබ්බට ගිය අයට මහින්ද අයියා... දරුවන්ට මහින්ද මාමා... පුංචිම පැටවුන්ට මහින්ද සීයා... දේශපාලකයන්ට තමන්ගේ විශිෂ්ටතම නායකයා...මේ හැම චරිතයක්ම මහින්ද රාජපක්ෂ නම් වූ විශිෂ්ට මිනිසා ගේ පෞරුෂය තුළ ජීවත්වෙනවා.මහින්ද මහත්තයා නායකයන් අතර නායකයකු වන්නේ ද විශිෂ්ටයන් අතර අති විශිෂ්ටයකු වන්නේ ද ඒ නිසයි.වෙල් ඉපනැල්ල හරහා එන නෑඹුල් සුළඟ ඔහුට හොඳට හුරුපුරුදුයි. හිරිගඩු පිපෙන හිමිදිරි සීතලට මෙන්ම දාහය නිවන සැන්දෑ සුළඟට ද ඔහු සමීපයි.එසේම පොඩි දරුවකු සේ රැල්ල පාගමින් සිනාසුණ ඔහු සත් මුහුදින් එහා සිට පැමිණි තියුණු රළපෙළට මුහුණ දුන්නේ ශක්තිවන්තයකු වීර්යවන්තයකු වගේම රාජ්‍යතාන්ත්‍රික බව නොඉක්මවූ අදීන එහෙත් ප්‍රඥාවන්තයකු ලෙසිනි.වක්කඩෙහි දිය පහර ද මුහුදෙහි රළ පෙළ ද දේශීය සහ විදේශීය දේශපාලන කුණාටු ද ඔහුගේ ජීවිතය අබියසට පැමිණ නිහඬ වී මහින්ද රාජපක්ෂ නම් වූ මිනිසාගේ පෞරුෂය තව තවත් ශක්තිමත් කළා. වක්කඩෙහි දිය පහරේ සිසිල විඳ මව්බිමට දයාර්ද්‍ර වූ ඔහු මුහුදු රළ වෙතින් ශක්තිය ලබා නොසැලී සිටින්නට හුරු පුරුදුව දේශපාලන කුණාටු ඉදිරියේ පිදුරුතලාගල සේ මහා කන්දක් බවට පත්වුණා.මහා කන්ද මුදුනෙහි වූ පඳුරක ඉහළ අග්ගිස්සේ පිපෙන පුංචි මලක පෙත්තක් සේ ඔහුගේ හදවතෙහි සියුමැලි බව රැඳී තිබුණා.ඒ නිසාම තමයි පුංචිම පැටවුන් වඩා ඉහළට ඔසවා දෙකම්මුල සිඹින්නට තරම් වූ සෙහෙනබර සිතක් ඇති දයාබර සීයා කෙනෙක් වුණේ. ඒ නිසාම තමයි පාසල් වියේ දරුවන් අතරට ගොස් උන්ගේ වැඩ ගැන අසා හිස පිරිමැද තම ජීවිතයෙහි ශක්තිය කාන්දු කරන්නට තරම් ළෙන්ගතු වූ ආදරණීය තාත්තා කෙනෙක් වුණේ...ඒ නිසාම තමයි ඈත ගම් නියම්ගම්වල සැරිසරමින් වියපත් අම්මාවරුන් අතරට ගොස් ඔවුන්ගේ අත් අල්ලා දුක සැප විචාරන්නට තරම් කුළුණුබර වූ හදක් ඇති මිනිසකු වුණේ... හැබැයි ඒ නිසාම තමයි රණවිරුවන් අතරට ගොස් ඔවුන්ගේ කඳවුරු බතෙහි රස බලා ත්‍රස්තවාදියා සමඟ සටන් වදින්නට අවශ්‍ය වූ ආත්ම ශක්තිය ද, ආත්ම අධිෂ්ඨානය ද, ආත්ම විශ්වාසය ද ඔවුන් හට කාන්දු කළ සේනාධිනායකයා වුණේ..සටන් බිමට ගොස් දේශය වෙනුවෙන් සටන් වැද සිටි රණවිරුවන්ගේ දුක සැප සොයා බැලූ දේශපාලන නායකයෙක් මින් පෙර සිටියේ නැහැ. සටන් බිමට ගොස් මහින්ද මහත්තයා රණවිරුවන්ට බෙදා දුන් ළෙන්ගතුකම ශක්තියේ වැස්සක් බවට පත්වුණා. ඔවුන් ගිනි අවිය අතට ගත්තේ පිදුරුතලාගල බඳු මහා කන්දක් තමන්ගේ ජීවිත පසුපස තිබෙනවා ය කියන හැඟීමෙන්.බුද්ධිමත් නායකයා තමන් අතරමං නොකරන බව ඔවුන් දැන සිටියා. ප්‍රඥාවන්ත නායකයා තමන් යන මඟ ඉහත්තාවේ පහන් තරුවක් සේ පායා මං පෙත කියාදෙන අයුරු ඔවුන් අත්දැකීමෙන් දැනගත්තා.වෙල් ඉපනැල්ලෙන් නියරට ගොඩවී ඒ නියර දිගේ් යළි කුඹුරට නොවැටී දෙපා ඔසවා පය තබා ගමන් කළ හැකි තරම් ගැමිකමක් මහින්ද මහත්තයා සතු වුණා. අව්‍යාජත්වය හදින් අරන් ඉපදුණ කෙනෙක් හැටියට ඉස්මතු වුණේ ඒ වගේ දිවිපැවැත්මක් තිබුණු නිසයි.හාන්සි පුටුවේ දිග ඇදිලා හාන්සිවෙලා ඉන්නකොට ගමේ නායකයෙක්. මුහුණෙන් පමණක් නොව මුළු ඇඟපතින්ම ගැමිකම පිටාර ගියා. ඒත් ලක්ෂ සංඛ්‍යාත ජනතාව ඉදිරියේ පෙනී සිටින විට.... වාග් දහරාව ගලා හැලෙන විට මහින්ද නම් ගැමි නායකයා රටේ නායකයා බවට පත්වෙනවා.. එක්සත් ජාතීන්ගේ මණ්ඩලය ඉදිරියේ පෙනී සිටින විට රාජ්‍ය තාන්ත්‍රික බව මෙන්ම අදීනත්වය ද පිරුණු පෞරුෂයක් සේ දිස්වුණා.වසර 30ක් තිස්සේ අපේ රට ගිනි තැබූ ත්‍රස්තවාදයට එරෙහිව සටන් වදින්නට මහින්ද රාජපක්ෂ අපේ නායකයා තීන්දු කළේ මාවිල්ආරු සොරොව්ව පහළ සිටි අහිංසක මිනිසුන් වතුර පොදක් නොමැතිව මරණය ඉදිරියේ ගැහෙමින් සිටින බව දුටු විට.විශ්‍රාම යවන්නට තීන්දු වී සිටි හමුදා නිලධාරීන් පවා නවත්වාගෙන සේවයට කැඳවා උසස්වීම් ලබාදී ත්‍රිවිධ හමුදාවම තමන්ට අවශ්‍ය අන්දමට සකස් කර ගන්නට මහින්ද මහත්තයා පියවර ගත්තේ දුර දක්නා නුවණක් ඇති ශූර සේනාධිනායකයෙකුගේ විලාශය මොනවට විදහා දක්වමින්.”අපේ මහින්ද මහත්තයා” පිළිබඳව ඔබට පවසන්නට ඇති දේ කෙටියෙන් ලියා අප වෙත එවන්න. ගම් පෙදෙස සඳහන් කරන්න. ඡායාරූපයක් පළ කිරීමට කැමැති නම් උඩුකය ඡායාරූපයක් එවන්න.”අපේ මහින්ද මහත්තයා” යන්න කවරයේ වම්පස ඉහළ කෙළවරේ සටහන් කරන්න.”අපේ මහින්ද මහත්තයා”සිළුමිණලේක්හවුස්,ඩී.ආර්.විජේවර්ධන මාවත, කොළඹ 10සරත් ෆොන්සේකා කියන්නෙත් එහෙම විශ්‍රාම ගන්වන්නට තීන්දු වී සිටි නිලධාරියෙක්.. මහින්ද මහත්තයා එවැනි  පියවරක් නොගන්නට ඔහුට විශ්‍රාම යන්නට සිදුවන්නේ කිසිදු ජයග්‍රහණයකට දායක නොවූ මේජර් ජෙනරාල් වරයකු වශයෙන්..මානුෂික මෙහෙයුම අරඹන්නට දේශපාලනමය තීන්දුවක් ගනිමින්... ඒ සඳහා අවශ්‍ය අවි ආයුධ, ආරක්ෂක භට පිරිස් සංවිධානය කරමින්... තමන් ගත් සියලු තීන්දු තීරණ ඉදිරියේ නොසැලී සිටිමින් ... දෙස් විදෙස්වලින් හමා ආ මඳ සුළං රැල්ලකට මතු නොව මහා කුණාටු පෙළකට ද ගෞරවනීයව මුහුණ දුන් මහා පුරුෂයා ජනාධිපති මැතිවරණයේදී සියලු දේශප්‍රේමීන්ගේ පොදු අපේක්ෂකයා ලෙසින් ඉදිරිපත් වනු ඇත.කසුරි</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=ab0911292</link>
    <topic>ජයග්‍රහණයට පියවරු ගොඩයි පැරදුණානම් පරාජය මුළුමනින්ම මගේ කර පිට</topic>
    <author>සටහන කේ.සී.ජේ. රත්නායක සුනිල් දයා අල්විස්</author>
    <content>අපේ මහින්ද මහත්තයාජයග්‍රහණයට පියවරු ගොඩයි පැරදුණානම් පරාජය මුළුමනින්ම මගේ කර පිටනයෙක් තනියම නටයිජනතාවට සහන ලැබීම සඳහා රාජ්‍ය අංශය සහ සමුපකාර අංශය ශක්තිමත් කළයුතුයිරනිල්ට හරියන මාවතේ ජවිපෙත් යනවාහස්ති රාජයාණනි!මාගේ සහෝදරවරුනි!- ජනපති“ජනාධිපතිකම නෙවෙයි, ප්‍රජා මණ්ඩලයක සභාපතිවරයෙක් වත් නියමිත කාලයට පෙර නිලවරණයකට යන්න කැමති නෑ. දවසකට කලින් ඡන්දයකට යන්න වුණොත් සමහරු නඩු කියන්න යනවා. නමුත් නියමිත කාලයට අවුරුදු දෙකකට කලින් ජනාධිපතිවරණයකට යන්න මම තීරණය කළා. ඒ තමා ශ්‍රී ලංකා නිදහස් පක්ෂයේ මතය.මහජන මතයත් ඒකයි. අනිත් කාරණේ උතුරු නැඟෙනහිර ජනතාවට නිදහසේ තමන්ගේ මතය පළ කරන්න අවස්ථාව දිය යුතුව තියෙනවා. ඒක ඔවුන් ගේ අයිතිය. මහජන මතය හා මැතිවරණ ගැන මට ලොකු විශ්වාසයක් තියෙනවා.” යැයි මහින්ද රාජපක්ෂ ජනාධිපතිතුමා ඉකුත් බ්‍රහස්පතින්දා ප්‍රකාශ කෙළේ ය.හෙට සිදු වෙන්නේ මොකක්ද? හෙටට බලපාන තීරණාත්මක යමක් අද සිදු වෙයි ද? යන කුහුල තීව්‍ර වෙමින් පවතින මොහොතක ජනමාධ්‍යවේදීන් හමු වූ ජනාධිපතිතුමා එසේ පැවසීය.මෙරට ප්‍රධාන පෙළේ මුද්‍රිත හා විද්යුත් මාධ්‍ය ආයතනවල ජනමාධ්‍යවේදීන් විශාල පිරිසක් එක්රැස් වූ මේ හමුව විටෙක සතුටු සිනා පිරුණු සුහද හමුවක් බවට පත් විය. තවත් විටෙක එය මෙරට දේශපාලනයේ සංවේදී තොරතුරු රැසක් අනාවරණය කෙරුණු අවස්ථාවක් බවට පත්විය.ජනාධිපතිවරණයක් ප්‍රකාශයට පත් කිරීමට තුඩු දුන් හේතු පෙන්වා දුන් ජනාධිපතිතුමා අවධාරණය කෙළේ මැතිවරණ සමයේදී රාජ්‍ය මාධ්‍ය මෙන්ම පෞද්ගලික මාධ්‍යය ද සාධාරණව තොරතුරු වාර්තා කළ යුතුව තිබෙන බවයි.ඡන්ද උණුසුම ඉහළ යෑමත් සමඟ ම ගෙයින් ගෙට පැතිරෙන කටකතා ව්‍යාපාරයක් හා මඩ ප්‍රචාරයක් සංවිධානාත්මකව දියත් වෙමින් තිබෙන බවත් පැවසූ එතුමා; දෑතේ මඩ තවරා නොගත් නායකයකු ලෙස ධනාත්මකව තම මැතිවරණ ප්‍රචාරක කටයුතු මෙහෙයවන බැව් සඳහන් කෙළේ ය.“... අද මේ රටේ කාටවත් ගෙයක් හදන්න බෑ. හදන හැම ගෙයක් ම වැටෙන්නේ මගේ ගිණුමට. රාජපක්ෂලා මාලිගාවල් හදනවා ය කියනවා. නමුත් ආයුද ගෙන්වන නියෝජිතයෝ නම් සුදනෝ.”කොළඹ එක්තරා ව්‍යාපාරිකයකු විසින් ඉදි කැර ගෙන යනු ලබන විශාල නිවසක් පිළිබඳව විපක්ෂයේ පිරිසක් පතුරුවා හැර තිබූ අසත්‍ය ප්‍රවෘත්තියක් සම්බන්ධයෙන් අදහස් දක්වමින් ජනාධිපතිතුමා එසේ පැවසීය.“ත්‍රස්තවාදය පරාජය කරලා ලබා ගත්ත විජයග්‍රහණයට මේ රටේ හැමෝම කොටස්කාරයෝ. ජනමාධ්‍යයත්, මහජනතාවත් විශාල සහයෝගයක් දුන්නා. වැඩ වර්ජන, කඩාකප්පල්කාරී ක්‍රියාවන්ට නොගිහින් වෘත්තිය සමිතිත් සහාය දුන්නා. එහෙම සහයෝගය නොදුන්නා නම් යුද්ධය ජයගන්න බෑ. ත්‍රිවිධ හමුදාව හා පොලීසිය තමන්ගේ කටයුත්තේ යෙදෙන අතරේ මුළු රටක් ම එකට පෙළ ගැහුණා. මේ ජයග්‍රහණය හැමෝගෙම ජයග්‍රහණයක් වෙන්නේ ඒ අනුවයි.”තිස් වසරක කුරිරු ත්‍රස්තවාදය අවසන් කොට රට නිදහස් කැර ගැනීමේ විජයග්‍රහණයට මෙරට සියලු ජන කොටස් පංගු කාරයන් වන බැව් එතුමා පෙන්වා දුන්නේ ය. ත්‍රස්තවාදයට එරෙහිව රට මෙහෙයවූ ලෙසම රටේ සංවර්ධන සංග්‍රාමයට නායකත්වය දෙන බවත් මෙහිදී ප්‍රකාශ කෙරිණ.“... අද අපිට තියෙන්නේ ඊළඟ ශත වර්ෂයට ශ්‍රී ලංකාව සූදානම් කිරීමයි. වංචාව, දූෂණය, නාස්තියට වැට බඳිනවා. මේ සම්බන්ධයෙන් දැඩි පියවර ගත යුතුව තියෙනවා. රාජ්‍ය අංශයේ විතරක් නෙවෙයි පෞද්ගලික අංශයේත් වංචා, දූෂණ පිටු දැකීම අනිවාර්යයි.” මේ රට අනාගත පරපුරටයි කියන විශ්වාසයෙන් ජනාධිපතිවරණයට ඉදිරිපත් වූ බවත් පැවසිණ.“... අද විපක්ෂයත්, කවුරුත් කතා කරන්නේ යුද ජයග්‍රහණ ගැනයි. නමුත් මේ වෙන කොට යුද්ධය ජයග්‍රහණය කරලා තිබුණේ නැත්නම් විපක්ෂය මොනවද කියන්නේ. යුද්ධය අසාර්ථකයි. මෙයාට මේක කරන්න බෑ කියයි. යුද්ධ කරන්න ගිහින් රට විනාශ කළයි කියාවී. අපි පරාද වුණා නම්.ජයග්‍රහණය ලබන්න බැරි වුණා නම් මුළු චෝදනාවම එන්නේ ජනාධිපතිටයි. නමුත් ජයග්‍රහණයට නම් පියවරු ගොඩක් ඉන්නවා. පරාජය වුණා නම් ඒක බාර ගන්න වෙන්නේ මටයි. අපි පොරොන්දු ඉෂ්ට කළා. රට එක්සේසත් කිරීම තමා මූලිකම දේ. අපි ඒක නොකළා නම් අද විපක්ෂය මොනවද කියන්නේ?”මාධ්‍යවේදියකු නැඟු ප්‍රශ්නයකට පිළිතුරු දෙමින් එසේ පැවසූ ජනාධිපතිතුමා; නැවත අවධාරණය කෙළේ ත්‍රස්තවාදය අවසන් කිරීම සමස්ත ශ්‍රී ලංකාවම ලැබූ විජයග්‍රහණයක් බවයි.“ඔබතුමාගේ නායකත්වයෙන් පිහිටුවන අනාගත ආණ්ඩුවේ ඇමැති මණ්ඩලය අඩු වෙයි කියලා බලාපොරොත්තුවක් ඇති කර ගන්න පුළුවන් ද?”යැයි ජනමාධ්‍යවේදියෙක් ප්‍රශ්නයක් මතු කෙළේ ය.“... ඔව් ඒ ගැන විශාල බලාපොරොත්තුවක් ඇති කර ගන්න පුළුවන්. අනාගතයේදී ඇමැති මණ්ඩලය අඩුවෙයි. නමුත් රටකට ස්ථාවර පාර්ලිමේන්තුවක් තියෙන්න ඕනේ. එහෙම නොතිබුණා නම් මේ ජයග්‍රහණ ලබන්න බැරි වෙනවා. මම ජනාධිපතිධුරයට පත් වුණේ අපිට කියලා පාර්ලිමේන්තුවේ කථානායකවරයෙක්වත් පත්කර ගන්න බැරිව තිබුණ තත්ත්වයකයි. ජනාධිපතිවරණය දිනුවට පස්සේ වුවමනා නම් පාර්ලිමේන්තුව විසුරුවලා මහ මැතිවරණයකට ගිහින් විශාල ජයග්‍රහණයක් ලබන්න තිබුණා. නමුත් මම මුල් තැන දුන්නේ දේශපාලන බලයට නෙවෙයි.රට එක්සේසත් කිරීමටයි. එදා ඒකට මුල් තැන නොදී මහ මැතිවරණයකට ගියා නම් ත්‍රස්තවාදයට එරෙහි සටන දෙවැනි තැනට වැටෙනවා...” යැයි පිළිතුරු දුන් ජනාධිපතිතුමා තව දුරටත් පෙන්වා දුන්නේ; ස්ථාවර පාර්ලිමේන්තුවක් පවත්වාගෙන යෑම සඳහා ඇමැති මණ්ඩලය වැඩි කිරීමට සිදු වූ බවයි.විශාල ඇමැති මණ්ඩලයක් නඩත්තු කිරීමට මහා ධනයක් වැය වන බවට විපක්ෂය ප්‍රචාරය කැර තිබූ චෝදනා සම්බන්ධයෙන් අදහස් පළ කළ ජනාධිපතිතුමා පෙන්වා දුන්නේ යථා තත්ත්වය එසේ නොවන බවයි. විශාල විෂය පරාසයක වගකීම් තනි ඇමැතිවරයකු යටතට පැවැරීමට වඩා එය කිහිප දෙනෙකු අතර බෙදී යෑම කාර්යක්ෂමතාවට හේතු වන බවත් පැවසිණ. කෙසේ වෙතත් ජනාධිපතිතුමා ඉඟි කෙළේ අනාගත ආණ්ඩුවේ ඇමැති මණ්ඩලය සංඛ්‍යාත්මකව අඩු වන බවයි.මේ දිනවල දේශපාලන වේදිකාවේ ‘පොදු අපේක්ෂකයෙක්’ පිළිබඳව අසන්නට ලැබෙයි. ජනාධිපතිතුමා ඒ සම්බන්ධයෙන් ද අදහස් පළ කෙළේ ය. විපක්ෂයෙන් ඉදිරිපත් කරන්නේ ‘පොදු අපේක්ෂකයෙක්’ නම් තමා “වඩාත් පොදු අපේක්ෂකයා” නොවන්නේ දැයි එතුමා පෙරළා ප්‍රශ්න කෙළේ ය. සියලු ජාතීන්, සියලු දේශපාලන බලවේග හා මුළු රටම නියෝජනය කරන පොදු අපේක්ෂකයා කවරෙක් ද? රටේ එකම පොදු අපේක්ෂකයා පමණක් නොව ජාතියේ පොදු අපේක්ෂාවත් මහින්ද රාජපක්ෂ ජනාධිපතිතුමා බැව් මේ සංවාදයට එක් වූ ඩලස් අලහප්පෙරුම ඇමැතිවරයා සඳහන් කෙළේ ය.එක්සත් ජනතා නිදහස් සන්ධානය හා මහින්ද රාජපක්ෂ ජනාධිපතිතුමාට සහාය පළ කරන බලවේගවල සංයුතිය විග්‍රහ කරමින් හෙතෙම තම ප්‍රකාශය යුක්ති යුක්ත කෙළේ ය. ‘පොදු අපේක්ෂක’ පැනයට එසේ පිළිතුරු ලැබෙමින් තිබියදී මාධ්‍යවේදියෙක් වෙනත් ආකාරයේ ප්‍රශ්නයක් මතු කෙළේ ය.“පහුගිය කාලේ ආයුධ ගෙන්වද්දී ඇතැම් හමුදා නිලධාරීන් වංචා, දූෂණවල යෙදුණු බවට ආරංචි ලැබෙනවා. මේ ගැන පරීක්ෂණයක් කෙරෙනව ද?”“වංචාව, දූෂණය කොතැන සිද්ධ වුණත් ඒකට තදින් පහර දෙන්න ඕනේ. එහෙම වංචා දූෂණ කරලා තියෙනවා නම් අදාළ ආයතන මඟින් පරීක්ෂණ කෙරෙයි. හංගන්න කිසිම දෙයක් නෑ” යි ජනාධිපතිතුමා පිළිතුරු දුන්නේය.“සුදු වෑන් ගැනත් හොයනව ද?” ඒ සමඟම තවත් ප්‍රශ්නයක් නැඟිණ.“ඔව්... ඒ සියල්ල ගැන පරීක්ෂණ කරලා ඇත්ත රටට හෙළි කිරීම මගේ යුතුකම. සුදු වෑන් ගැනත්, පැහැර ගෙන යෑම් ගැනත් පහුගිය කාලේ යම් ප්‍රශ්න මතු වුණා. විදේශ රටවල් මේ ගැන ප්‍රශ්න අහන්නේ වෙන කාගෙන්වත් නෙවෙයි මගෙන්. රාජ්‍ය නායකයා හැටියට මම වගකීම බාර ගන්නවා. ඒවා කළේ කවුරු වුණත් වගකීම එන්නේ මටයි. ඒ වගකීම බාර ගන්න අතරම ඔය කියන සිද්ධි ගැන පරීක්ෂණ කරලා ඇත්ත හෙළි කර ගැනීමටත් වගකීමත් තියෙනවා. මේ කිසිම දෙයක් හංගන්න යට ගහන්න වුවමනාවක් නෑ.” යැයි ජනාධිපතිතුමාගෙන් පැහැදිලි පිළිතුරක් ලැබිණ.තිස්ස නායගම් නිදහස් කරන ලෙස කියමින් ඇමෙරිකාවේ ජනාධිපති බැරැක් ඔබාමා ගෙන් තමන් වෙත ලිපියක් ලැබී ඇති බැව් හෙළි කළ ජනාධිපතිතුමා ඒ පිළිබඳව සවිස්තරව තොරතුරු ප්‍රකාශ කෙළේය. ජනාධිපති ජේ. ආර්. ජයවර්ධන මහතා ගෝනවල සුනිල්ට ජනාධිපති සමාව දී හිරෙන් නිදහස් කැර ගත් ආකාරයට තිස්ස නායගම් නිදහස් කළ නොහැකි බවත්, අධිකරණ කටයුතුවලට අත පෙවීම තම ප්‍රතිපත්තිය නොවන බවත් අවධාරණය කළ එතුමා; නිසි පරිදි නඩුව වෙනුවෙන් පෙනී නොසිටීමත් අභියාචනයක් ඉදිරිපත් කිරීමෙන් වැළකී සිටිමින් මේ සිද්ධියට දේශපාලන මුහුණුවරක් ලබාදීමට ඔවුන් ක්‍රියා කර තිබෙනු පෙනී යන බවත් සඳහන් කෙළේය.මීට පෙර රජයට හා ජනාධිපතිතුමාට එරෙහිව සිටි දෙමළ මන්ත්‍රීවරුන් දැන් ජනාධිපතිතුමා ගේ කටයුතු ප්‍රශංසාවට ලක් කරමින් සිටින බවත් ඔවුන් සමඟ එකඟතාවකට යෑමට සූදානම් දැයි තවත් ප්‍රශ්නයක් මතු විය. සිංහල, දෙමළ, මුස්ලිම් කියා නොව මුළු රටේ ම ජනතාව තම ජනතාව ලෙස සලකන බැව් ප්‍රකාශ කළ ජනාධිපතිතුමා; අවධාරණය කෙළේ මින් මතු රටේ ජනතාව බෙදෙන්නේ සිංහල දෙමළ වශයෙන් නොව රටට ආදරය කරන හා රටට ආදරය නො කරන දෙපාර්ශ්වයක් වශයෙන් බවයි. මුලදී තමන්ට එරෙහිව සිටි බොහෝ දෙනෙක් පසුව පක්ෂ වූ බවත් අනාගතයේදී එවැනි සිදුවීම් තවත් දැක ගන්නට ලැබිය හැකි බවටත් විශ්වාසය පළ කෙළේ ය.සහන ගම්මානවල ජනතාව නැවත පදිංචි කිරීම නිසි කාලසටහනකට, පිළිවෙළක් ඇතිව සිදු කළ බැව් කී ජනාධිපතිතුමා ඒ සියලු දෙනාටම ඡන්ද අයිතිය ලබාදීම තම අභිප්‍රාය බවත් හෙළි කෙළේ ය. හැඳුනුම්පත් නොමැති විසි ලක්ෂයකට අධික ජනතාවට ඡන්දය භාවිත කිරීමේ අයිතිය තහවුරු කිරීමට කැබිනට් තීරණයක් අනුව තාවකාලික හැඳුනුම්පත් ලබාදීමට පියවර ගෙන ඇති බවත් මෙහිදී අනාවරණය කෙරිණ. ඉකුත් සිව් වසරක කාලයේදී රට වෙනුවෙන් ඉටුකළ කාර්යබාරය පිළිබඳව සතුටු වන්නේදැයි නැඟුණු ප්‍රශ්නයකට පිළිතුරු දෙමින් ජනාධිපතිතුමා කියා සිටියේ “ඒ පිළිබඳව අතිශයින්ම සතුටු වන බවයි.”නිදහසින් පසුව මෙරට පැවැති සෑම මැතිවරණයකදීම දේශපාලන පක්ෂ පොරොන්දු - ප්‍රතිපත්ති ඉදිරිපත් කළෝය. එහෙත් ජයග්‍රහණයෙන් පසුව ඒ පොරොන්දු අමතක කෙරිණ. එහෙත් ඉතිහාසයේ ප්‍රථම වරට රාජ්‍ය නායකයකු හැටියට තම ප්‍රතිපත්ති ප්‍රකාශය පිළිබඳ අදත් නිර්භීතව හා තෘප්තිමත්ව කතා කළ හැකි බව ජනාධිපතිතුමා පෙන්වා දුන්නේය. මහින්ද චින්තන වැඩ පිළිවෙළ යටතේ අංක 01 ට තිබුණු රට එක්සේසත් කිරීම එලෙසම ඉටු කළ අතර එහි සඳහන් වූ කරුණු 611 න් සියයට 95% කට වැඩි ප්‍රමාණයක් දැනටම ඉතා කෙටි කාලයකදී නිම කැර ඇති බැව් ඕනෑම කෙනෙකුට වග විභාග කැර බැලිය හැකි බවත් පැවසිණි.“යුද්ධය අවසන් වුණත් ඒ සඳහා යන වියදම අඩු වී තිබුණත් ඒ ප්‍රතිලාභ මහජනතාවට නොලැබෙන්නේ මන්දැයි” තවත් ප්‍රශ්නයක් යොමු කෙරිණ. සහන ගම්මානවල ජීවත්වන ලක්ෂ සංඛ්‍යාත ජනතාව දිනපතා නඩත්තු කිරීම සඳහා රජය විසින් දරණ ලද වැය මෙහිදී අනාවරණය විය. සහන ගම්මාන පවත්වාගෙන යෑම හා ඔවුන් නැවත තම ගම්බිම්වල පදිංචි කිරීම සඳහා රජය ක්‍රියාත්මක කළ සැලසුම් සහගත වැඩපිළිවෙළ හා දැඩි දුෂ්කරතා මැද සියල්ල කළමනාකරණය කැර ගත් ආකාරය ද මෙහිදී පෙන්වා දෙනු ලැබීය.කොටි ත්‍රස්තවාදය පරාජය කිරීමේ සටනේදී ත්‍රස්තවාදීන්ට අමතරව රජයට එරෙහිව මතු වූ දේශීය හා විදේශීය එල්ටීටීඊ ගැති බලවේග හා ඔවුන් ජනාධිපතිතුමාට හා රජයට එල්ල කළ පීඩනයේ ස්වභාවය දැක්වෙන සිතියමක් ද මේ හමුවේදී ජනමාධ්‍යවේදීන්ට දැක බලා ගන්නට ලැබිණ. ශ්‍රී ලංකාවේ දේශපාලනඥයින් හා රාජ්‍ය නොවන සංවිධානයන් ද රටින් බැහැරව ලොව පුරා රටවල් රාශියක විහිදී පැතිර සිටිමින් ක්‍රියාත්මක වූ අන්තර්ජාතික එල්ටීටීඊ ගැති ජාලයේ ස්වභාවය ද එයින් නිරූපණය විය.මේ බලපෑම් සියල්ල කළමනාකරණය කැර ගනිමින් යුද්ධය නතර කිරීම සඳහා එල්ල වූ සියලු සෘජු හා වක්‍ර බලපෑම්වලට මුහුණ දෙමින් ලබාගත් විජයග්‍රහණය සැබැවින්ම විස්මයජනක බැව් අනාවරණය කෙරිණ. ජනාධිපතිතුමා ඒ සියල්ල කළමනාකරණය කැර ගනිමින් යුද්ධය නොනවත්වා ජයග්‍රහණය දක්වා ම ගෙන ගිය බවත් ඒ සා සංකීර්ණ සතුරු ප්‍රචාරක ජාලයකට මුහුණ දීමට විදේශ අමාත්‍යාංශ දහයක් තිබුණත් ඒ ප්‍රමාණවත් නොවන බැව් පෙන්වා දුන්නේ ජනාධිපති ලේකම් ලලිත් වීරතුංග මහතා ය.“ඔබතුමා 2005 ජනාධිපතිවරණයට ඉදිරිපත් කෙළේ ‘මහින්ද චින්තන’ වැඩ පිළිවෙළයි. දැන් මොකක්ද ඉදිරිපත් කරන අලුත් වැඩ පිළිවෙළ...” යි යනුවෙන් නැඟුණු ප්‍රශ්නයට ජනාධිපතිතුමා ගෙන් ලැබුණේ සෘජු පිළිතුරකි.“මහින්ද චින්තනයේ ඉදිරිය...”මහින්ද චින්තන වැඩ පිළිවෙළ යටතේ රට එක්සේසත් කළ බවත්, ඒ අතරවාරයේම ඉතා කෙටි කාලයකදී රටේ මහා පරිමාණ සංවර්ධනයකට මුල පිරූ බවත් පෙන්වා දුන් ජනාධිපතිතුමා තව දුරටත් කියා සිටියේ ඒ ප්‍රතිපත්ති ඔස්සේ ම ඊළඟ ශත වර්ෂය සඳහා රටත් ජනතාවත් සූදානම් කිරීම තම අභිප්‍රාය වන බවයි. “මේ රට හදන්නේ මතු පරම්පරාවටයි.” ජනාධිපතිතුමා ඒ ප්‍රශ්නයට දුන් අවසන් පිළිතුර එයයි.රට එක්සේසත් කළ ජනාධිපතිතුමා මතු පරපුර වෙනුවෙන් රට ගොඩ නඟන ප්‍රතිපත්තියක ඉදිරියට යන අදිටන පළ කරන අතර විපක්ෂයේ ඊනියා පොදු අපේක්ෂකයා අතීතයේ ජීවත් වෙයි. ඒ අනුව 2010 ජනාධිපතිවරණය ඉතිහාස ගත වන්නේ අතීතය හා අනාගතය අතර හටගත් සටනක් වශයෙන් විය යුතුය.සටහන කේ.සී.ජේ. රත්නායක සුනිල් දයා අල්විස්</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=ab0911293</link>
    <topic>ගෝලීය උණුසුම ඉහළ යාමෙන් ඇන්ටාක්ටිකාවේ අයිස් කඳු දියවෙයි</topic>
    <author/>
    <content>අපේ මහින්ද මහත්තයාජයග්‍රහණයට පියවරු ගොඩයි පැරදුණානම් පරාජය මුළුමනින්ම මගේ කර පිටනයෙක් තනියම නටයිජනතාවට සහන ලැබීම සඳහා රාජ්‍ය අංශය සහ සමුපකාර අංශය ශක්තිමත් කළයුතුයිරනිල්ට හරියන මාවතේ ජවිපෙත් යනවාහස්ති රාජයාණනි!මාගේ සහෝදරවරුනි!වසර හයක වැඩ වසර හතරකින් නිම කර තිබේ. ඒ නිසා ජනාධිපති මහින්ද රාජපක්ෂ මහතා ජනාධිපතිවරණයට යාමට තීරණය කළේ සිය ධූර කාලයෙන් වසර දෙකක් ඉතිරිව තිබියදීය. නිවැරැදි වූත්, ක්‍රමවත් වූත් දේශපාලන තීන්දු ගන්නා එකම රාජ්‍ය නායකයා ලෙස මහින්ද රාජපක්ෂ මහතාගේ නම ශ්‍රී ලංකාවේ දේශපාලන වංශ කතාවට එක්වී හමාරය.අනෙක් අය මෙන් මහින්ද නන් දොඩවන්නේ නැත. ඉදිරිපත් කරන තර්කය ගැඹුරුය. අදහස් පැහැදිලිය. ඔහු දරන මත ප්‍රතිවාදීන්ගේ අභියෝගයට ලක් නොවේ. ඒ අනුව ජනාධිපතිවරණයකට යෑමද ඉතාම සාධාරණ වූත් ක්‍රමවත් වූත් නිරවුල් තීරණයකි.ඔහු ශ්‍රීලනිප ජාතික සමුළුව හමුවට යද්දී ජනාධිපති පදවියට වසර හතරක් සපිරෙන්නට දින හතරක් ඉතිරිව තිබුණි. ආණ්ඩු පක්ෂයේ මෙන්ම විපක්ෂයේ අයද සිතුවේ නොවැම්බර් 15 ජනාධිපතිවරණය පැවැත්වෙන ප්‍රකාශය මහින්ද රාජපක්ෂ නිකුත් කරනු ඇතැයි යන්නයි. එහෙත් ඔහු කලබල වූයේ නැත.ශ්‍රී ලංකා නිදහස් පක්ෂ සමුළු ඉතිහාසයේ දැවැන්තම සමුළුව නොවැම්බර් 15දා පැවැත්වුණ බව විපක්ෂයේ රහස් මතය විය. පැමිණ සිටි පිරිස ලක්ෂය ඉක්මවීය. එම පිරිස දැක මහින්ද රාජපක්ෂ මහතා අමුතුවෙන් උද්දාමයට පත්වූයේ නැත. ඔහුට තිබුණේ ප්‍රීතිය මිශ්‍ර අභිමානයක් පමණි. එම පිරිස හමුවේ ප්‍රශ්න දෙකක් ඔහු ඉදිරිපත් කළේය.”හොඳයි බලන්න කියන්නකෝ? මොකක්ද ඕන! ජනාධිපතිවරණයද? මහමැතිවරණයද?” ජනාධිපතිගේ ප්‍රශ්න දෙක විය. “ජනාධිපතිවරණය” යනුවෙන් පිරිස කෑ ගැසූහ.”හොඳයි ජනාධිපතිවරණයට කැමැති අය අත ඔසවන්න” ජනාධිපතිගේ ඊළඟ ඉල්ලීම විය.සියලුදෙනාගේ අත් සහ කටවල් ද ඉහළ ගියේය.”හොඳයි මහ මැතිවරණයකට කැමැති අය අත් ඔසවන්න” ඊළඟ ඉල්ලීමට සියල්ලෝම නිහඬ වූහ.ඒ මොහොතේ ජනාධිපති කළ යුතුව තිබුණේ “හොඳයි ජනාධිපතිවරණය දෙන්නම්” යනුවෙන් ප්‍රකාශ කිරීමය.එහෙත් මහින්ද කලබල වූයේ නැත. “හොඳයි පක්ෂ නායකයන් සමඟ කතාකොට ඔවුන්ගේ මතයත් විමසා තීරණයක් ගන්නම්” මහින්ද කීවේය.ඒ අනුව පක්ෂ විසි අටක නායකයන් අරලියගහ මන්දිරයට කැඳවූ ජනාධිපති, ජනාධිපතිවරණය පැවැත්වෙන ප්‍රකාශයට අස්සන් කළේය. එහෙත් දේශපාලන වශයෙන් ඉතාම බොළඳ තත්ත්වයට පත්වී සිටින ඡන්දයක් ඉල්ලන්නට කොන්දක් නැති එක්සත් ජාතික පක්ෂයේ ප්‍රථම බාල්දු නායකයා ලෙස පෙනී සිටින රනිල් වික්‍රමසිංහ මහතා කියා සිටියේ එදා ශ්‍රීලනිප සමුළුවට පැමිණි පිරිස ජනාධිපති පාවා දුන් බවයි. රනිල්ගේ දේශපාලන බොළඳකම යළි ප්‍රදර්ශනය විය.ජනාධිපතිවරණය ප්‍රකාශයට පත්වීමත් සමඟම හොල්මන්වී අන්දමන්ද වූයේ එ.ජා.ප.ය සහ ජ.වි.පෙ.යි. ජ.වි.පෙ.ට දේශපාලන දර්ශනයක් නැත. ගමන් මඟක් නැත. අවශ්‍ය වන්නේ කාගේ හෝ වලිගයක එල්ලී සටන් පාඨයක් නිර්මාණය කරගෙන මහා පණ්ඩිත ස්වරූපයෙන් කතාකිරීමය. ඒ අතින් සෝමවංශත් අනුර කුමාරත් මුල්තැනට එති. හොර රහසේ එජාපය සමඟ කුටු කුටු ගාන ඔවුහු අපි යූ.ඇන්.පි.යට එක් නොවෙමු” යයි කටමැත දොඩති.කෙසේ වෙතත් ජනාධිපතිවරණයේ අපේක්ෂකයා ගැන තීන්දුව ගත්තේ ජ.වි.පෙ.යයි. ඒ ෆොන්සේකා මහතාය. එජාපයේ කෘත්‍යාධිකාරී මණ්ඩලය උණුසුම් වාතාවරණයක් මැද එය අනුමත කළේය. ෆොන්සේකා මහතා තාමත් කට ඇරියේ නැත.ඔහු වෙනුවෙන් තීන්දු ගන්නේ දේශපාලන වශයෙන් නන්නත්තාරවී සිටින ජනතා විමුක්ති පෙරමුණයි. එම පෙරමුණේ තීරණය අනුමත කරන්නේ තම පක්ෂයත් පාටත් ලකුණත් වසර හැට ගණනකට පසු පාවා දෙන වික්‍රමසිංහයි. ඔවුන්ගේ පොදු නොව පටු අපේක්ෂකයා එක තැනකය. ජ.වි.පෙ. තවත් තැනකය. එ.ජා.ප.ය වෙනමය. කෙසේ හෝ දෙපාර්ශ්වයම පොදු තීරණයක් ගෙන තිබේ. ඒ ෆොන්සේකාය. දැන් ඉතින් හෙට අනිද්දාට ෆොන්සේකා ජ.වි.පෙ. සහ එ.ජා.ප.ය එකම වේදිකාවේ නැගිය යුතුය.මහින්ද රාජපක්ෂ ඉවත් කිරීමේ කුමන්ත්‍රණය දැන් යළි මතුවී ඇත. ඒ කුමන්ත්‍රණයේ ප්‍රධාන හිරකාරයා ෆොන්සේකාය. ඔහු සතුව තිබූ යුද වීරත්වය දැන් තුට්ටුවට දමා තිබේ.මිරිඟුවක් හමුවේ ඔහු අතරමංවී සිටී. ඒ නිසා අපි ෆොන්සේකා මහතාට ජනවහරේ එන පුංචි කතා දෙකක් පමණක් සිහිපත් කරමු.නයා නැටුවේ නයි නටවන්නාගේ අණටය. නලාව පිඹින විට නයා පෙණය පුප්පා පෙට්ටියෙන් එළියට එයි. අණත් නැත්නම් නයා නිහඬයි. අණට නටන නයා අණටම පෙනය හකුලාගෙන පෙට්ටියට රිංගයි.ටික දිනක් යනවිට නයාට උණක් ආවේය. “ඒ ඔක්කොම කළේ මමයි” යන උණය.”අනුන්ගේ අණට මින්පසු මා නටන්නේ නෑ. මම තනියම මහජනයා අතරට ගොස් නටනවා - නටලා ජනතාව ප්‍රබෝධයට පත්කොට මුදල් සොයනවා” එසේ සිතූ® ආඩම්බර නයා තනියම ජනතාව අතරට ගොස් පෙණය පුප්පා නටා සිය හපන්කම් පෙන්වීය.තනියම එන නයා දුටු සමහරු දුව ගියහ. සමහරු බියවූහ. නයා නපුරුය. ඒ නිසා තවත් අය තීන්දු කළේ “මේ නයාගෙන් අපට විනාශයක් වන බවයි” ඒ නිසා කළ යුතු එකම දේ විසකුරු සතා මරා දැමීමය. මිනිස්සු වටවී නයා පොලුවලින් ගසා මරා දැමූහ.අනෙක් කතාව කොටලුවා ගැනය. කොටලුවා නිල ඇඳුමින් සරසවා උගේ් පිටට සුරුවම වැඩම කළේය. එය ඉතා ගරු ගාම්භීර ආකාරයෙන් කොටලුවා පිට තැන්පත් කොට වීථි සංචාරය කළේය. මඟ දෙපස බැතිමත්හු රොක් වූහ. සමහරු ආශිර්වාද ලබාගත්හ. තවත් අය සුරුවමට මල් ඉසූහ. දේව භක්තියෙන් හදවත් පුරවා ගත්හ. මෙය දුටු කොටලුවා සිතුවේ මේ සියලු පුද සත්කාර – ගරු සැලකිලි තමන්ට බවයි.ඒ නිසා එම පුද සත්කාර ගරු සැලකිලි ලබන්නට සුරුවම අනවශ්‍ය යයි කොටළුවා සිතුවේය. පසුවදා සුරුවම බිමට දමා කොටළුවා තනියම ගියේය. සුරුවමට වන්දනාමාන කරන්නට මඟ දෙපස සිටි පිරිස යන්නට ගියහ. එහෙත් කොටළුවාගේ මෝඩ තීරණයෙන් කිපුණු බහුතර පිරිස කොටළුවාට පහර දී එළවා දැමූහ.පොදු යයි කියාගෙන අනුන්ගේ ලනු කන අයට මේ කතා දෙක ඉතා හොඳ ආදර්ශමත් පාඩම්ය. පාඩම ඉගෙන නොගත්තහොත් ප්‍රතිඵල පේන්නේ ජනාධිපතිවරණයේ ප්‍රතිඵලවලින් පසුවය.රනිල් වික්‍රමසිංහ රවි කරුණානායක කෝට්ටෙන් එළෙව්වේය. ඒ කෝට්ටෙන් එජාපය පරාද නිසාය. ටයි–කෝට්-කලිසම් අඳින කඳ බඩ මහත දේශපාලන දැනුමට වඩා මෝඩ ප්‍රකාශ ඉදිරිපත් කරන රවි කරුණානායක උතුරු කොළඹ සංවිධායක ;ලස පත් කළේය.රවි කරුණානායකගේ දේශපාලන චරිතය ජනතාව තුළ සටහන් වී ඇත්තේ රාජ්‍ය දේපළ හමුවේ කෙළහලන දේශපාලන නන්නත්තාරයකු ලෙසය. සතොස සම්පූර්ණයෙන් විනාශ කළේ ඔහුය. චන්ද්‍රා සිල්වා ක්‍රීඩාංගණය වික්කේය. සතොස බිල්ඩිම වික්කේය. ඒ ගජ මිතුරන්ටය. දැන් විදේශ විනිමය චෝදනාවක් ද තිබේ.ඒ සියලු චෝදනාවලට අමතරව රවිට තවත් බරපතළ යුදමය චෝදනාවක් ඇත. ඒ ටයිකෝට් කලිසම් පැළඳ ගෙන පාර්ලිමේන්තුවේ කළ රංගයයි. රණවිරුවන්ට කළ අපහාසයයි. ජෙනරාල් ෆොන්සේකාට කළ නක්කලයයි.”අලිමංකඩ යනවා යයි කියා මේ ආණ්ඩුව යන්නේ පාමංකඩ. කිලිනොච්චි යනවයි කියා මේ ආණ්ඩුව යන්නේ මැදවච්චියටයි” එදා එසේ කී රවි කරුණානායක අද උතුරු කොළඹට ගියේය. රැස්වීමක් ඇමතුවේය. සෙනඟ හූ කීහ. වයසක අම්මලා කෑ ගැසූහ. තමුසේ අපට එපා යයි කීහ.උතුරු කොළඹ වැඩිපුර ඉන්නේ පැල්පත්වල ජීවත්වන පුංචි මිනිස්සුය. ඔවුන් සමඟ එකට ඇවිදිමින් දේශපාලනය කළේ විවියන් ගුණවර්ධන වැනි පොදුජන නායිකාවන්ය. ලෑලි ගෙයි ජීවත්වූ වින්සන්ට් පෙරේරා වැන්නවුන්ය. ඔවුන් පාර්ලිමේන්තුවට ගියේ උතුරු කොළඹ ජනතාවගේ ඡන්දයෙනි. රවි කරුණානායකට ඒ අය අසලටවත් එන්නට බැරිය. උතුරු කොළඹින් විසිවුණේ ඒ නිසාය. රවී වැනි අය උතුරු කොළඹින් නොව මුළු දේශපාලන ලෝකයෙන්ම ඉවත් කළ යුතුය.ජනාධිපතිවරණයේදී අපේක්ෂකයා තේරීමේදී ජනතා විමුක්ති පෙරමුණ ඉස්සර විය. අසාද් සාලි කියන විදියට එජාපය පස්සෙන් ආවේය. එස්.බී. දිසානායක කියන විදියට රනිල් වික්‍රමසිංහ වසර හැට දෙකකට පසු පක්ෂයත් ලාංඡනයත් පාවා දී ඇත. දැන් ඉතින් කෙසේ හෝ වාද බයිලා පටන් ගනු ඇත. ජවිපෙ එජාප වේදිකාවට නඟින්නේ නැත. එජාපය නම් ඕනෑම කුණු බක්කියකට නඟිනු ඇත. වේදිකා දෙකක දෙපාර්ශ්වයම ජෙනරාල්ට ඔක්සිජන් දෙන්නට දඟලනවා ඇත. එජාපයට නම් ඔක්සිජන් හොඳට පුරුදුය. ප්‍රභාකරන්ට රනිල් ඔක්සිජන් දුන්නේය. එහෙත් ලෙඩා මළේය. දැන් ජනරාල්ට ඔක්සිජන් දෙන්නේය. ලෙඩාට දෙයියන්ගේම පිහිටයි.දැන් ඉතින් මාණික්‍යට මේ තීරුව ලියන්නට වන්නේ අනාගත අසම්භාව්‍යක් ක්‍රියාව යොදා ගෙනය. ජනරාල් ජනාධිපති වුණොත්? අගමැති කවුද? රනිල් කියන විදියට රනිල්ය. ජේවීපී කියන්නේ රනිල්ට අගමැති පදවිය නොදෙන බවයි. කොහොම වුණත් දැන් ගැටුම නිර්මාණය වී ඇත්තේ රනිල් - මංගල ඩබල අතරය. ජනතා විමුක්ති පෙරමුණ උත්සාහ කරන්නේ මංගල සමරවීර අගමැති කරන්නටය. එජාපය සහ මනෝ ගනේෂන් හදන්නේ රනිල් අගමැති පුටුවට ගෙන ඒමටය.මංගල යාළුවන්ට කීවේ “අගමැති මමයි” කියාය. මෙය රනිල්ට සැලවිය. කවුරුත් රජ කරන්නට තමන්ට අවශ්‍ය නොවන බව රනිල් කියා ඇත. රනිල් කියන්නේ ඉදිරියේදී රට පාලනය කරන්නේ සරත් ෆොන්සේකා නොව තමා බවයි. ජනාධිපති පදවියට සරත් ෆොන්සේකා පත් වුවහොත් පසුව දා ඔහු රනිල් ඉදිරියේ දණ නමා ජනාධිපති පදවිය රනිල්ට දී ගෙදර යා යුතුය.මංගල හිතවතුන්ට කී කතාව අතිශයින් ආක්‍රමණශීලීය. තමා රනිල් ළඟට ආවේ මහින්ද රාජපක්ෂගෙන් අගමැතිකම නොලැබුණු නිසාය. ඒ නිසා තවදුරටත් රජුන් තනන්නට මංගල ලෑස්ති නැතැයි කියා ඇත. මංගලට රජුන් තනන්නට දැන් ශක්තියක් නැත.එදා රජුන් තනන්නට අනාගතය බාර ගන්නට සිටි රනිල් නැත්තටම නැති කළේය. ජනාධිපතිවරණයට රනිල් ඉදිරිපත් නොවන තැනට වැඩ හැදුවේ මංගල සහ ජ.වි. පෙරමුණයි.සරත් ගැන හොඳ හොඳ තොරතුරු තමන් සතුව පවතින බව මංගල සිය හිතවතුන්ට කියා ඇත. “මට කොකා පෙන්වන්න ආවොත් මං ෆොන්සේකාගේ හුළං බස්සන බව මංගල කියා ඇත. මංගල තවත් කතාවක් කියා ඇත. යුද හමුදාවට අවි සැපයූ බෑනා කෙනකු ගැනත්, එම අවි තොරතුරු හෙළි කරන්නට සූදානම් වූ ලසන්ත වික්‍රමතුංග ඝාතනය කිරීමත් මංගල හෙළි කරනු ඇතැයි කියති.මංගල මීට මාස හයකට පෙර කීවේ සරත් ෆොන්සේකා යුද හමුදාපතිකමට නොව ගැලවීමේ හමුදාවටත් නුසුදුසු බවයි. එමෙන්ම නෙළුම් මල් අරගෙන රට වටේ ගිය, අනුරාධපුරයේ ගෑස්වලින් නොනිවෙන පහනක් පත්තු කළ මංගල කීවේ ආණ්ඩුවට යුද්ධ ජයගන්නට කිසිසේත් නොහැකි බවයි. බැරි දේ මහින්ද කළේය. මහින්දගේ අණට ක්‍රියාත්මක වුණේ සරත් ෆොන්සේකා පමණක් නොවේ ත්‍රිවිධ හමුදාපතිවරුන්ය. කොහොම වුණත් මංගල එදා කී කතාත් අද සරත් ගැන ඔහු කියන කතාත් ඇසුවාම මාණික්‍යට කටින් නොව නාසයෙන් ද සිනා යන්නේය.1964 දී මුදලට ආණ්ඩුවක් පෙරළන්නට හවුල් වූ පියකුගේ පුතකු මේ අයුරින් හැසිරීම ගැන කිසිවකු දුක් විය යුතු නැත. එහෙත් අපට දුකක් හිතෙන්නේ ත්‍රි පුද්ගල නාටකයේ ජෝකර්ගේ භූමිකාව රඟපාන්නට ෆොන්සේකා ඉදිරිපත්වීම ගැනයි. අපට කිව හැක්කේ සරත් ඕක තමයි ඔහේගේ කරුමය කියා ය.මරාගෙන මැරෙන කොටි කතකගේ ප්‍රහාරයෙන් මැරෙන්නට ගිය ජනරාල් පණ දෙන්නට ජනාධිපතිතුමා නොකළ දෙයක් නැත. ඔහු ප්‍රතිකාර ගනිද්දී “සරත් නොබැලුවොත් මට නින්ද යන්නේ නෑ” යි ජනාධිපති කීවේය. ආරක්ෂක හේතූන් මත සරත් බලන්නට යන ගමන වැළැක්වූ නිසා ජනාධිපතිතුමා එසේ ප්‍රකාශ කොට කෙසේ හෝ ඔහු බලන්නට ගියේය.ඒ දවස්වල සරත් ෆොන්සේකා දෙස හැරී බැලුවේවත් නැති රනිල් සරත් එනවාට අකමැති විය. රවි කරුණානායක උත්සාහ දැරුවේ එස්.බී. අපේක්ෂකයා ලෙස ගෙන එන්නටය. කෝට්ටේ සිහින කුමාරයා එස්.බී. ගෙන එන්නට හැදුවේ එස්.බී. ජනාධිපති වුණොත් අගමැතිකම රවිට ගන්නටය.සරත් ෆොන්සේකා ජනාධිපති අපේක්ෂකයා කිරීම එජාප කෘත්‍යාධිකාරී මණ්ඩලයට ද වාතයක් විය. අසාද් සාලි, ඉන්දික බණ්ඩාරනායක, ජොන්ස්ටන් කෙළින්ම විරුද්ධ වූහ. හැමදේකටම රනිල් සමඟ සිටින වජිර අබේවර්ධන කට ඇරියේ නැත. තලතා අතුකෝරළ ඡන්දයට පෙර යන්නට ගියේය. සජිත් පේ‍්‍රමදාස ආවේම නැත.ෆොන්සේකාට එරෙහිව අසාද් සාලි දැඩි ලෙස විරෝධය පළ කළේය.එක්සත් ජාතික පක්ෂය කළ පාවාදීමට ඔහු විරුද්ධය. කොහොම වුණත් තමන් ෂුවර් එකටම පරදින නිසා ජනරාල් දැම්මේ තමන්ගේ විපක්ෂ නායකකම දිගටම රැකගැනීමටය.ජනරාල් පැරදුන විට විපක්ෂ නායකයා රනිල්මය. සරත් ෆොන්සේකා හෙවත් විශ්‍රාමික ජනරාල් බිල්ලට දී විපක්ෂ නායකකම රැකගැනීමට රනිල් තීරණය කළේ මෙවර ජනාධිපතිවරණයට ඉල්ලා පැරදුන විට විපක්ෂ නායකකමත් නැති වන නිසා ය.මේ දිනවල රනිල්ගේ මාධ්‍ය නඩය බිමින් නොව උඩින් ගමන් කරති. ජනරාල් දිනුවොත් අපට තැනක් ලැබේවි යැයි කියති. මේ සියලු දෙනාට කටුව ගසන්නට ඉන්නේ මංගල ළඟ ඉන්නා රුවන්ය. ජනරාල්ගේ ඡන්ද ප්‍රචාරක වැඩ භාර දී ඇත්තේ චින්තක, ජයතුංග, සමන් යන තිදෙනාටයි.රුවන් හම්බ කිරීමට අතිදක්ෂය. ජනරාල්ගේ ඡන්ද ව්‍යාපාරයට ලැබෙන යුරෝ සියල්ල රුවන් ආරක්ෂා කර ගනු ඇත. ජනරාල්ගේ යුරෝ නිසා රනිල්ගේ මාධ්‍ය නඩය, මංගලගේ රුවන් සමඟ ඇයි හොඳයියක් නැත.ජනරාල්ගේ ඡන්ද ව්‍යාපාරය වෙන වෙනම කරන්නට ජේවීපීය සහ යූඇන්පීය අදහස් කළත් අනුර කුමාර දිසානායකට අවශ්‍ය එක වේදිකාවේ රඟපෑමය. අනුර සහ රනිල් එක වේදිකාවේ රඟපා ජනරාල් අමාරුවේ දැමු විට ජේවීපී ලොක්කන් එතෙරට පැන ගැනීමට දැන් සියල්ල සූදානම් කර ඇති බව ද වාර්තා වෙයි.එක්සත් ජාතික පක්ෂයට මෙවැනි වින්නැහියක් කිසිදාක නොවීය. මංගල සහ රුවන් මොන තරම් කපටි දැයි කිවහොත් එජාපය මුළුමනින්ම ග්‍රහණයට ගෙන හමාරය. දැන් කරන්නේ බල්ලා විසින් නගුට නැටවීම නොව නඟුට විසින් බල්ලා නැටවීමය. මංගල - රුවන් නගුටය. බල්ලා හොඳට නටවති.කොහොම වුණත් ජේවීපී යූඇන්පී අශුද්ධ සන්ධානය ඔස්සේ මංගල සහ රුවන් එජාපයට කළ හූනියම ගැන ජනතාව දැනුවත් කිරීමට එජාප ජ්‍යෙෂ්ඨයෝ බලාපොරොත්තු වෙති.“එදා මහින්දගේ කනෙන් රිංගන්න හැදුවා. බැරිවුණා. දැන් මංගල රනිල් ගේ කනින් රිංගලා ඉවරයි. දැන් ඉතින් මංගල රනිල්ගේ මුළු සර්වාංගෙම ගිලලා ඉවරයි” ජ්‍යෙෂ්ඨයෙක් කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=ab0911294</link>
    <topic>ජනතාවට සහන ලැබීම සඳහා රාජ්‍ය අංශය සහ සමුපකාර අංශය ශක්තිමත් කළයුතුයි</topic>
    <author>සැකැසුම - සුභද්‍රා දේශප්‍රිය</author>
    <content>අපේ මහින්ද මහත්තයාජයග්‍රහණයට පියවරු ගොඩයි පැරදුණානම් පරාජය මුළුමනින්ම මගේ කර පිටනයෙක් තනියම නටයිජනතාවට සහන ලැබීම සඳහා රාජ්‍ය අංශය සහ සමුපකාර අංශය ශක්තිමත් කළයුතුයිරනිල්ට හරියන මාවතේ ජවිපෙත් යනවාහස්ති රාජයාණනි!මාගේ සහෝදරවරුනි!1977 විවෘත වෙළෙඳපොළ ආර්ථිකය හඳුන්වා දීමට පෙර ශ්‍රී ලංකාවේ ශක්තිමත් රාජ්‍ය අංශයක් සහ සමුපකාර අංශයක් විය. එකල පැවැති රාජ්‍ය සංස්ථා සහ ව්‍යවස්ථාපිත මණ්ඩලත් සමුපකාර ව්‍යාපාරයත් සමාජ සුබසාධන පරමාර්ථය මුල් කොට ගෙන ජාතික ආර්ථිකයේ සුවිශාල කාර්ය භාරයක් ඉටු කරනු ලැබිණි. රාජ්‍ය සහ සමුපකාර අංශය පෞද්ගලික අංශයේ ව්‍යවසායකයන්ගෙන් වෙනස් වන ප්‍රධානතම ලක්ෂණය වන්නේ ලාභ පරමාර්ථය මුල්කැර නොගන්නා නිසා ය.පෞද්ගලික අංශයේ ව්‍යවසායකයන් කොතරම් දැහැමි වුවත් පුද්ගලයන් වශයෙන් කෙතරම් සත්ගුණවත් වුවත් ඔවුන්ගේ මූලික පරමාර්ථය වන්නේ ලාභ ලැබීමය. ඔවුන් නියැළෙන කවර ක්‍රියාවක වුවද තීන්දු තීරණ ගනු ලබන්නේ පෞද්ගලික පිරිවැය සහ පෞද්ගලික ප්‍රතිලාභ සලකා බැලීමෙනි. පාඩුවට නැතහොත් අලාභයට කිසිදු තීරණයක් ගන්නේ ද නැත. ඒ නිසා ඕනෑම පෞද්ගලික ව්‍යවසායකයක නිෂ්පාදනය කළ යුත්තේ, කුමක්ද, කෙසේද කා සඳහා යන ආදිය තීරණය කරනු ලබන්නේ ලාභ පරමාර්ථ පෙර දැරි කොට ගෙන ය.ලාභ ලැබිය හැකි දෑ නිපදවන අතර ලාභ ලැබිය නො හැකි දෑ නිපදවන්නේ නැත. වැඩි ලාභ ලැබිය හැකි අංශ කෙරෙහි වැඩි වශයෙන් සම්පත් ගලා යාමට සලස්වයි. අඩු ලාබ ලබන අංශවලින් ස්වකීය සම්පත් මුදවා ගනී. ලාභ වැඩි කිරීමට අදාළ වන පරිද්දෙන් නිෂ්පාදන පිරිවැය අඩු කැර ගැනීම සඳහා කපටි ක්‍රියාපිළිවෙත් ඇති කර ගැනීමට ස්වයං පෙළඹීමක් ද සිදු කරයි. මේ නිසා නිෂ්පාදන සහ බෙදා හැරීමේ ක්ෂේත්‍රවලදී පෞද්ගලික අංශය පමණක් ක්‍රියාත්මක වන රටවල පොදු ජනතාවට ලැබෙන සහන ප්‍රමාණය සාපේක්ෂව අඩු ය.1977 පසුව විවෘත වෙළෙඳ පොළ ආර්ථික ක්‍රියාකාරිත්වය වර්ධනය වීමත් සමඟ බොහෝ රජයේ දෙපාර්තමේන්තු සංස්ථා මණ්ඩල යනාදිය වසා දමනු ලැබීය. ඇතැම් රාජ්‍ය ව්‍යවසායන් රටට ඉතා අහිතකර වන ආකාරයට පෞද්ගලීකරණය විය.ජාතිය සතු සමහර වත්කම් දේපොළ විජාතිකරණය විය. පෞද්ගලික අංශයේ ඒකාධිපති ඒකාබද්ධ වීම් සහ තරග විරෝධී චර්යා වර්ධනය විය. කෙටියෙන් ම සඳහන් කළහොත් පෞද්ගලික ව්‍යවසායකින් බෙහෙවින් බලවත් වූ අතර ඔවුන් රටේ ආණ්ඩුපත් කිරීම් සහ ආණ්ඩු වෙනස් කිරීමේ කාර්යයට ද බෙහෙවින් බලපෑම් කිරීමට තරම් ශක්තිමත් විය. නමුත් මහින්ද රාජපක්ෂ ජනාධිපතිතුමාගේ සිව් වසරක කාල වකවානුවේ ඉතා පැහැදිලිව රාජ්‍ය අංශයට සහ සමුපකාර අංශයට උත්තේජනයන් රාශියක් ලැබිණි.අය වැය හිඟය පියවීම සඳහා රාජ්‍ය දේපොළ සහ වත්කම් විකිණීම සම්පූර්ණයෙන් නතර විය. පෞද්ගලීකරණයට තිත තැබිණ. 2006 වර්ෂය වන විට රාජ්‍ය අංශයේ සේවක සංඛ්‍යාව හය ලක්ෂය දක්වා අඩු කිරීමට සැලැසුම් කර තිබූ අතර මහින්ද චින්තන වැඩපිළිවෙළ යටතේ රාජ්‍ය අංශය යළි ශක්තිමත් කිරීම ආරම්භ විය. රාජ්‍ය අංශය වඩ වඩාත් පුළුල් විය. 2006 - 2009 කාල පරිච්ඡේදයේ රාජ්‍ය අංශයේ බඳවා ගැනීම් තුන් ලක්ෂ පනස් දහ ඉක්මවිය.පෞද්ගලීකරණය කළ ඇතැම් ව්‍යාපාර නැවතත් රාජ්‍ය අංශයට පවරා ගැනීමත් සිදු කෙරිණි. උදාහරණ ලෙස ශ්‍රී ලංකා රක්ෂණ සංස්ථාව එයාර්ලංකා ගුවන් සමාගම හැඳින්විය හැකි ය.භාණ්ඩ බෙදාහැරීමේ ක්‍රියාවලියේ දී ප්‍රමුඛයා ලෙස කටයුතු කළ සතොස ආයතනය සූක්ෂ්ම සහ සැලැසුම් සහගත ලෙස විනාශ කොට ජීවන උපාය සලසා ගත් සේවක සේවිකාවන් දහස් ගණනින් එළියට ඇද දැමුණි. නමුත් දැන් තත්ත්වය වෙනස් වී ඇත. මේ වනවිට උතුරු නැඟෙනහිර ද ඇතුළුව ලක් සතොස ශාඛා ජාලය එකසිය තිස් එක දක්වා වැඩි වී ඇත.මේ වසර නිමා වීමට පෙර ශ්‍රී ලංකාවේ වඩාත් ම පුළුල් සුපිරි වෙළෙඳ සල් ජාලය බවට පත් වන්නේ සතොසයි. ටී.බී. ඉලංගරත්න මහතා විසින් නිර්මාණය රාජ්‍ය වාණිජ විවිධ නීතිගත සංස්ථාව නිර්වින්දනය කැර තිබිණි. නමුත් අද එහි ශාඛා ජාලය 12 දක්වා වර්ධනය වී ඇත. උපහාර පැකේජය, රාජ්‍ය සේවකයන්ට ලබාදුන් යතුරු පැදි හිමිකාර පැකේජය, ජංගම දුරකතන පැකේජය යනාදිය මගින් රැඩිකල් වෙනස්කම් රාශියක් ඇති විය.ජනාධිපතිතුමා ලබාදුන් මූල්‍ය ප්‍රතිපාදන යටතේ දිවයිනේ සතර දිග් භාගයේ මේ වනවිට සමුපකාර සුපිරි වෙළෙඳ සල් එනම් කෝප් සිටි 363 ක් ද මිනි කෝප් සිටි දහසක් ද ආරම්භ කැර ඇත.නාරාහේන්පිට, රත්මලාන ඇතුළුව විශේෂිත ආර්ථික මධ්‍යස්ථාන 12 ක් මගින් දැවැන්ත ආර්ථික මධ්‍යස්ථාන නිර්මාණය වී ඇත.ගොඩනැඟිලි ද්‍රව්‍ය සංස්ථාවේ ශාඛා ජාලය ද පුළුල් කොට සංවර්ධනය කෙරෙමින් පවතී.මෙසේ රාජ්‍ය අංශයේ සහ පෞද්ගලික අංශයේ වෙළෙඳ පොළ මහින්ද ට්න්තන යටතේ පුළුල් නොකලා නම් රජය විසින් අත්‍යවශ්‍ය භාණ්ඩවල බඩු මිල අඩු කිරීමේ කිසිදු වාසියක් පාරිභෝගිකයාට ලැබෙන්නේ නැත.රාජ්‍ය අංශය සමුපකාර අංශය ශක්තිමත් කොට බෙදා හැරීමේ ජාලයන් සකසා තැබීම නිසා බදු අඩු කොට මිල අඩු කිරීමේ වාසිය ලබාගැනීම සඳහා පාරිභෝගිකයෝ වැඩි වැඩියෙන් සමුපකාර, සතොස වෙත ඇදී එති. මෙය ඉතා හොඳ ප්‍රවනතාවකි.මක්නිසාද යත් ලාභ පරමාර්ථය මුල් කොට නොගත් රාජ්‍ය සහ සමුපකාර අංශය දේශපාලන න්‍යාය පත්‍රය අනුව හැසිරෙන ඇතැමුන් අඩුකළ මිලට කිසි තැනකින් මිල අඩු කළ භාණ්ඩ ලබාගත නොහැකි යැයි දිගින් දිගටම ප්‍රචාරය කිරීම සතොසට සහ සමුපකාරවලට ඉතා පැහැබර අනාගතයක් ඇති කිරීම සඳහා උපකාරී වී ඇත.මක්නිසාද යත් අඩු මිලටත් වඩා අඩුවෙන් ප්‍රචාරක දැන්වීම් යොදාගෙන පාරිභෝගිකයා ඇතැම් වෙළෙඳ සල් ගෙන්වා ගැනීමස අසීරු ය.විටින් විට බඩු මිල පිළිබඳ විවේචන විචාර අපහාස උපහාස වැඩි වැඩියෙන් ඵල වීමත් සමඟ රාජ්‍ය, සමුපකාර අංශයේ අලෙවිය තුන් ගුණයටත් වඩා වැඩි ප්‍රමාණයෙන් ඉහළ ගොස් ඇත. ඒ නිසා ජනතාවට සහන ලැබීමට නම් රාජ්‍ය අංශය සහ සමුපකාර අංශය විසින් හොඳ තරගයක් ලබාදිය යුතුයි.ලබන්නා වූ සතිය වනවිට පෞද්ගලික අංශයේ වෙළෙඳුන් රාජ්‍ය අංශය හා තරගයට පැමිණීමත් සමඟ අත්‍යවශ්‍ය භාණ්ඩ පිළිබඳව රජය ලබාදුන් සහනය තවත් වැඩිවෙනවා ඇත.සැකැසුම - සුභද්‍රා දේශප්‍රිය</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=ab0911295</link>
    <topic>රනිල්ට හරියන මාවතේ ජවිපෙත් යනවා</topic>
    <author>නිරූෂි විමලවීර</author>
    <content>අපේ මහින්ද මහත්තයාජයග්‍රහණයට පියවරු ගොඩයි පැරදුණානම් පරාජය මුළුමනින්ම මගේ කර පිටනයෙක් තනියම නටයිජනතාවට සහන ලැබීම සඳහා රාජ්‍ය අංශය සහ සමුපකාර අංශය ශක්තිමත් කළයුතුයිරනිල්ට හරියන මාවතේ ජවිපෙත් යනවාහස්ති රාජයාණනි!මාගේ සහෝදරවරුනි!පසුගිය දිනෙක සරත් ෆොන්සේකා මහතා මාධ්‍යවේදී ඉක්බාල් අතාස් හමුවීමට ගියේය. ෆොන්සේකා මහතා ඒ දිනවල ඉක්බාල් අතාස්ව හැඳින්වූයේ කොටි ඔත්තුකරුවකු ලෙසය. තමා හමුවීමට පැමිණි ෆොන්සේකා මහතාව අතට අතදී පිළිගත් අතාස් ඉඳගන්නට අසුනක් පෙන්වීය.”අතාස් මහත්මයා මේ වේලාවෙදි මට උදව්කරන්ඩ ඕනෑ..””එහෙම නම් ඔබට මට කොටි ඔත්තුකාරයා කියල කියපු දේ ප්‍රසිද්ධියේ ඉල්ලා අස්කරගන්ඩ ඕනෑ...””ඔය හුඟක් දේවල් කෙරුවේ ... මම නෙමෙයි ආරක්ෂක ලේකම්වරයා..”“ඒක මං දන්නේ නෑ. ඔබ මගෙන් උදවු ඉල්ලනවා නං කොටි ඔත්තුකරුවා කියා මට කරපු චෝදනාව ප්‍රසිද්ධියේ ඉල්ලා අස්කර ගන්න ඕනේ.”අතාස් ගේ ප්‍රකාශයෙන් පසු බලාපොරොත්තු සුන් කරගත් සරත් ෆොන්සේකා මහතා පිටව ගියේ ය. එහෙත් ඔහු පසුගියදා විද්යුත් මාධ්‍ය ඔස්සේ කියා සිටියේ මාධ්‍යවේදීන්ට පහර දීම ඇතුළු ඇතැම් සිදුවීම්වලට හමුදාව වගකිව යුතු බව කියනවා නම් එය හමුදාව පාවාදීමක් වන බව ය.මේ පිළිබඳව අදහස් දැක්වූ ජාතික ආරක්ෂාව පිළිබඳ මාධ්‍ය ප්‍රකාශක ඇමැති කෙහෙළිය රඹුක්වැල්ල මහතා කියා සිටියේ දැන් සරත් ෆොන්සේකා මහතා ප්‍රසිද්ධියේ බොරු කියන්නට පටන් ගෙන ඇති බව ය. විශ්‍රාම ගිය ජෙනරල්ට නිල නිවෙසක් නැත. තම නිල නිවෙසට මහ රෑ හමුදාව කඩා පැන්න බව කීමට සරත් ෆොන්සේකා මහතාට අයිතියක් නැති බව ද ඇමැතිවරයා ප්‍රකාශ කෙළේ ය.ජනාධිපතිවරණයක් කැඳවීමේ නිල ප්‍රකාශනය ඇතුළත් ගැසට් නිවේදනයට ජනාධිපති මහින්ද රාජපක්ෂ මහතා අස්සන් තබනු ලැබුවේ පසුගිය සඳුදා (23) උදේ වරුවේ පැවැති සුබ හෝරාවෙනි.ජනාධිපතිතුමා විසින් ගැසට් නිවේදනයට අස්සන් තැබීමෙන් අනතුරුව එක්සත් ජනතා නිදහස් සන්ධානයේ නායකයන්ගේ රැස්වීමක් කැඳවනු ලැබීය.එල්ලාවල මේධානන්ද හිමි, ඇමැති මෛත්‍රිපාල සිරිසේන, විමල් වීරවංශ, ඇමැති දිනේෂ් ගුණවර්ධන, ඇමැති ආරුමුගම් තොණ්ඩමන්, කඳුරට ජනතා පෙරමුණේ නායක ආර්. චන්ද්‍රසේකරන් මහතා විදේශගත වී සිටි හෙයින් ඔහුගේ නියෝජිතයකු ඇතුළු එක්සත් ජනතා නිදහස් සන්ධානයේ පක්ෂ නායකයෝ සියලු දෙනා එම අවස්ථාවට එක් ව සිටියහ....ජනාධිපතිවරණ ගැසට් එකට මම ඔන්න අස්සන් කළා” යනුවෙන් ජනාධිපතිතුමා ප්‍රකාශ කිරීමත් සමඟ සන්ධාන පක්ෂ නායකයෝ මේසයට තට්ටු කරමින් සිය සතුට පළ කළහ.ජනාධිපති මහින්ද රාජපක්ෂ මහතාගේ ජයග්‍රහණය වෙනුවෙන් කැපවන බවට එහිදී සන්ධාන පක්ෂ නායකයෝ ප්‍රතිඥා දුන්හ.එම සාකච්ඡාවෙන් අනතුරුව ජනාධිපතිතුමා විමල් වීරවංශ මහතා සමඟ සුහද කතාබහක නියැලෙමින් “විමල් බර කරට අරගෙන අදින්න වේවි නේද” යැයි විමසුවේය.“ඔව් ජනාධිපතිවරණය ඉතා සාර්ථකව කරන්න සියලු කටයුතු සැලසුම් කරලා අවසන්” වීරවංශ මහතා ඊට පිළිතුරු දුන්නේය.“මට හිතා ගන්න බැරි රනිල්ට හරි යන මාවතක ජවිපෙත් යන්න හදන එකයි” ජනාධිපතිතුමා ප්‍රකාශ කෙළේය.“අපි ජනාධිපතිවරණයක් එළියට දැම්මේ ඔය ටික කර ගන්න” විමල් පිළිතුරු දුන්නේය.රට එක්සේසත් කිරීමේයුතුකම ඉටු කළාජනාධිපති මහින්ද රාජපක්ෂ මැතිතුමා ජනාධිපතිවරණය ප්‍රකාශ කිරීමෙන් පසු මුලින් ම තීරණය කෙළේ රටේ මාධ්‍ය ආයතන ප්‍රධානීන් හා හිමිකරුවන් හමුවීමට ය.ඒ අනුව පසුගිය 23 දා පුවත්පත් කතුවරු විද්යුත් මාධ්‍ය ප්‍රධානීහු හා මාධ්‍ය ආයතනවල හිමිකරුවෝ අරලියගහ මැදුරට රැස්වූහ. ජනමාධ්‍ය ඇමැති ලක්ෂ්මන් යාපා, ප්‍රවාහන ඇමැති ඩලස් අලහප්පෙරුම, පාර්ලිමේන්තු මන්ත්‍රී ජනාධිපති ජ්‍යෙෂ්ඨ උපදේශක බැසිල් රාජපක්ෂ, ජනමාධ්‍ය අමාත්‍ය ලේකම් ඩබ්ලිව්.බී. ගනේගල යන මහත්වරු කැටුව ජනාධිපතිවරයා මාධ්‍ය ප්‍රධානීන් හමුවට පැමිණියේය. සුහද කතා බහක නිරත වීමෙන් පසු ජනාධිපතිතුමා සාකච්ඡාව ඇරැඹීය.ජනාධිපතිවරණය කලින් කැඳවීම පිළිබඳ අදහස් දකිමින් මට තව වසර දෙකක නිල කාලයක් ඉතිරිව තිබෙනවා. කලින් මැතිවරණයක් පැවැත්වීමට හේතු රැසක් තිබෙනවා. පසුගිය ජනාධිපතිවරණයේදී මම යුද්ධය අවසන් කරන බවට රටේ ජනතාවට පොරොන්දුවක් දුන්නා. දැන් ඒ පොරොන්දුව මා ඉටු කර අවසන්. කලින් ජනවරම ලැබුණු අවස්ථාවේ එම ප්‍රදේශවල ජනතාවට නිදහසේ තම මතය ප්‍රකාශ කරන්න බැරි වුණා. නමුත් දැන් එම තත්ත්වය වෙනස්. මම එදා මහින්ද චින්තනය ඉදිරිපත් කිරීමෙන් අපේක්ෂා කළේ රට එක්සේසත් කිරීමටයි. එම යුතුකම මා ඉටු කළා. රට ආර්ථික වශයෙන් ගොඩනැඟීමේ වගකීම ඉදිරියේදී ඉටු කළ යුතුයි. ඒ සඳහා මම අඩිතාලම දමා අවසන්.ලෝක ආර්ථිකය කඩා වැටී තිබුණත් අපේ ආර්ථිකය කවා වැටුණේ නැහැ. ලෝක ආහාර හිඟයක් පැමිණි අවස්ථාවේ අපේ රට ශක්තිමත් වුණා. දැන් යුද්ධය අවසන් වී තිබෙනවා.උතුරේ ජනතාවට තම මතය ප්‍රකාශ කිරීමට ඉඩ ලබාදිය යුතුයි. එය සදාචාරාත්මක අයිතියක්. අවුරුදු හයක වගකීම මම අවුරුදු හතරක් ඉටු කළා. ඒ නිසා ජනාධිපතිවරණයකට වේලාව මේක තමා කියා මා විශ්වාස කරනවා.ජාතික ප්‍රශ්න සම්බන්ධයෙන් මාධ්‍ය ක්‍රියාකළ ආකාරය ගැන මම මාධ්‍යට තුති පුද කරනවා යැයි ද කීය. කොටි විරෝධී අපේක්ෂකයන් දෙදෙනෙකු ඉදිරිපත්වීමේ වාසි අවාසි ගැන එහිදී කතුවරයෙක් ප්‍රශ්න කෙළේ ය.“මම සැමවිටම අභියෝග බාර ගන්නා කෙනෙක්. පොදු අපේක්ෂකයෙක් තරගයට එන බව කියවෙනවා. මම ඔහු සාදරයෙන් පිළිගන්නවා” යැයි ජනාධිපතිතුමා පිළිතුරු දුන්නේ ය.“පිට රට ඉන්න ශ්‍රී ලාංකිකයන්ට මෙරට මැතිවරණවලදී ඡන්දය දීමේ අවස්ථාව ලබාදිය නොහැකි දැයි මාධ්‍ය ප්‍රධානියෙක් විමසා සිටියේ ය.“ඒක ප්‍රායෝගික විදිහට කරන්න අමාරුයි. මමත් තානාපතිවරු සමඟ මැතිවරණ කොමසාරිස් සමඟත් මේ ගැන කතා කළා. මේ මැතිවරණයේදී ඒක කොහොමත් කරන්න බැරි වේවි. ජනාධිපතිවරයා අවධාරණය කෙළේ ය.“සහන ගම්මානවල සිටින ජනතාවට ජනාධිපතිවරණයේදී ඡන්දය ප්‍රකාශ කිරීමේ අවස්ථාව ලබා දෙන්නේ දැයි” මාධ්‍ය ප්‍රධානීයෙක් විමසීමක් කෙළේ ය.“ඔව් ඔවුන් සියලුම දෙනා ලබන ජනවාරි 31 දාට පෙර තම ගම්බිම්වල පදිංචි කිරීමේ සැලසුම් දැනටමත් සකසා අවසන්. තම ගම් බිම් වල සිට ඒ අයට ඡන්ද දෙන්න පුළුවන්” ජනාධිපතිතුමා කීය.දැනට කඳවුරුවල ඉන්නේ 1, 28,000 පමණයි. පාර්ලිමේන්තු මන්ත්‍රී බැසිල් රාජපක්ෂ මහතා කීය.ඉදිරි ජනාධිපතිවරණය සඳහා විදේශීය බලපෑම් එල්ල වේදැයි යන්න නැඟූ ප්‍රශ්නයට පිළිතුරු දුන් ජනාධිපතිතුමා “ඔව් මම විශ්වාස කරනවා විශාල විදේශ බලපෑමක් එල්ල වේවි කියා.”“ස්වාධීන කොමිසම් සභා පත් නොකිරීමෙන් මැතිවරණ කොමසාරිස්වරයාට විශ්‍රාම යෑම නොහැකි වී ඇති බවට මාධ්‍ය ප්‍රධානියෙක් විමසා සිටියේ ය.“මැතිවරණ කොමසාරිස් ඉන්නෙ උසාවි නියෝගයක් මතයි. ජනාධිපතිතුමා පැහැදිලි කෙළේය.එක්සත් ජාතික පක්ෂයේ විශේෂ කෘත්‍යාධිකාරි මණ්ඩල රැස්වීමක් පසුගිය (26) දා සිරිකොතේදී පැවැත්විණි.එහිදී එජාපය සිය ලාංඡනයත් පක්ෂයත් අතහැර පොදු අපේක්ෂකයාට ජනාධිපතිවරණයේදී සහාය දීමට තීන්දු කෙළේ ය.රනිල් වික්‍රමසිංහ මහතාගේ ප්‍රධානත්වයෙන් රැස්වූ එජාප කෘත්‍යාධිකාරි මණ්ඩලය උණුසුම් වාග් ප්‍රහාර මතු වුව ද අවසාන ඡන්ද විමසීමේදී තිදෙනකු හැර අනෙකුත් සමස්ථ සාමාජිකත්වය පොදු අපේක්ෂකයාට කැමැත්ත පළ කෙළේය. පොදු අපේක්ෂකයා ජනාධිපති අපේක්ෂකත්වය ලබාදීමට තීන්දු කිරීමෙන් පසු විපක්ෂ නායක මාධ්‍ය සාකච්ඡාවක් කැඳවා ඒ බව රටට දැනුම් දුන්නේ ය.ඒ සමඟම නැඟී සිටි එජාප සභාපති ගාමිණී ජයවික්‍රම පෙරේරා මහතා පොදු අපේක්ෂකයාගේ නම යෝජනා කිරීමෙන් සභාව දැඩි උණුසුම් තත්ත්වයට පත් විය. “පොදු අපේක්ෂකයා කර තබාගෙන නුවරට” ගෙන යන්න සූදානම් බව කාදර් මන්ත්‍රීවරයා ප්‍රකාශ කිරීමෙන් කුපිත වූ හිටපු කොළඹ නියෝජ්‍ය නගරාධිපතිවරයා දැඩි ආවේගයෙන් අදහස් දැක්වීම ආරම්භ කෙළේ ය.“ මේ සිංහලයන්ගේ රට, සුළු ජාතීන්ට ඉඩක් නැහැ කියා ලියවිල්ලකට එදා තිස්ස අත්තනායක මංගල සමරවීර මනෝ ගනේෂන්ලා අස්සන් කළා.අද මේ අය පොදු අපේක්ෂකට සහාය දෙන්න කියලා බල කරනවා. අපේ ලක්ෂ්මන් කිරිඇල්ල මාධ්‍යයට කියනවා ජ.වි.පෙ. එක්ක සාකච්ඡා සාර්ථකයි කියා. ජ.වි.පෙ අනුර කුමාර දිසානායක කියනවා එජාපය සමඟ සාකච්ඡා වලට නොයන බව.ලක්ෂ 47 ක ඡන්දයක් ඇති එජාපය ලක්ෂ 1 1/2 ක ඡන්ද ඇති ජ.වි.පෙ ඉදිරියේ බාල්දු වෙනවා. මේ තත්ත්වයට පක්ෂය පත් කිරීමට ඔබතුමා වගකිව යුතු ය. එජාපය පොදු අපේක්ෂකයා ලීක්වාන්යු කෙනෙක් බවට පත් කිරීමට කතා කරනවා. නමුත් අවසානයේ වෙන්නේ හිට්ලර් කෙනෙක් හදන එකයි.අපි බොක්කෙන් වැඩ කළා. අලියා ලකුණ නැතිව මට කුරුණෑගල දිස්ත්‍රික් සංවිධාන වැඩ කරන්න බැහැ. හදවතට අවංකව පොදු අපේක්ෂකයෙකුට සහාය ලබාදෙන්න බැහැ. ඒ නිසා කැමැති කෙනෙක් දාගෙන කරන්න ජොන්ස්ටන් ප්‍රනාන්දු මන්ත්‍රීවරයා ප්‍රකාශ කෙළේ ය.“පක්ෂයත් පක්ෂ ලාංඡනයත් වෙනස් කරනවා නම් පක්ෂයට සම්බන්ධ පක්ෂ ලාංඡනයකින් පොදු අපේක්ෂකයා ඉදිරිපත් කළ යුතුයි. නැතිව අපට සහාය දෙන්න බැහැ යැයි” ඉන්දික බණ්ඩාර මන්ත්‍රීවරයා කීය.“දෙමළ ජාතික සන්ධානය, මනෝ ගනේෂන් නැතිව ජනාධිපතිවරණය ජය ගත නොහැකි බව එජාප උප නායක රුක්මන් සේනානායක මහතා ප්‍රකාශ කෙළේ ය.එම අදහස පිළිගනිමින් එස්.බී. දිසානායක මහතා කියා සිටියේ දෙමළ, මුස්ලිම් ඡන්ද මෙවර ජනාධිපතිවරණයේ තීරණාත්මක සාධකයක් එම ඡන්ද නැතිව ජයග්‍රහණය කරන්න අමාරුයි.මාධ්‍ය ප්‍රකාශක තනතුරට ලක්ෂ්මන් කිරිඇල්ල මහතාගේ ඇඟපත ප්‍රමාණවත් නැහැ. ඒ නිසා ඒ මහතා ප්‍රකාශ කරන දේ කාටවත් ඇහෙන් නැහැ. ඇඟපත ඇති කෙනෙක් එම තනතුරට පත් කර ගනිමු යැයි” හම්බන්තොට සංවිධායක රන්ජන් අතපත්තු මහතා පැවසීමෙන් පසු ඒ සඳහා රංජන් රාමනායක මහතාගේ නම යෝජනා වීමෙන් බොහෝ දෙනෙක් සිනා සෙන්න වූහ.පොදු අපේක්ෂකයාට විරුද්ධව දිගින් දිගටම අදහස් ප්‍රකාශ කළ එජාප ජාතික සංවිධායක එස්.බී. දිසානායක මහතා හිටි හැටියේ අංශක 180 කින් අදහස් ප්‍රකාශ කිරීම වෙනස් කෙළේ ය. කීනියාවල පාලිත හිමි සමඟ පසුගිය (25) දා මැණික් බිල්ටිම් වෙත ගොස් පොදු අපේක්ෂකයා සමඟ රහස් සැකච්ඡාවක් පැවැත්වීමෙන් පසු දිසානායක මහතා එසේ වෙනස් අදහස් දැක්වීම ආරම්භ කර ඇත.මහරගම තරුණ සේවා සභා ශ්‍රවණාගාරයේදී පසුගිය (23) දා ජාතික නිදහස් පෙරමුණේ ඉදිරිපෙළ සාමාජිකයන්ගේ විශේෂ හමුවක් පැවැත්විණි. එම විශේෂ හමුව ජානිපෙ පක්ෂ නායක පාර්ලිමේන්තු මන්ත්‍රී විමල් වීරවංශ මහතා හා ප්‍රධාන ලේකම් පි‍්‍රයන්ජිත් විතාරණ මහතාගේ ප්‍රධානත්වයෙන් පැවැත්විණි.මෙවර ජනාධිපතිවරණයේදී පොදු අපේක්ෂකයෙක් ඉදිරියට දාගෙන එදා අධිරාජ්‍යවාදීන්ගේ ඒජන්තයා තමා කියූ රනිල් වික්‍රමසිංහ බලයට ගේන්න ජවිපෙ සැදී පැහැදී සිටිනවා. ඔවුන් මේ ගමන යන්න තමා අප එළියට දැම්මේ. මේ සිදුවන දෙයින් පෙනී යන්නේ අපි ජවිපෙන් ඉවත් වීමට ගත් තීන්දුව ඉතා නිවැරැදි බවයි. දැන් අපිව ඉතිහාසය විසින් නිර්දෝශී කර අවසන්. මේ මොහොතේ රට ආපස්සට හරවන එජාප - ජවිපෙ විජාතික බලවේගී කුමන්ත්‍රණකරුවන් ගන්නා උත්සාහයන් උපන්ගෙයි පැරැදිය යුතුයි.” විමල් වීරවංශ මහතා දිස්ත්‍රික් ක්‍රියාකාරීන් හමුවේ අවධාරණය කෙළේය.“මෙම කුමන්ත්‍රණය පරාජය කිරීමට අපි සැම දෙනා දිවිහිමියෙන් කැප වී ක්‍රියා කරමු” යැයි ජානිපෙ ජාතික සංවිධායක කළුතර දිස්ත්‍රික් නායක ජයන්ත සමරවීර මන්ත්‍රීවරයා ප්‍රකාශ කෙළේය.ජාතික නිදහස් පෙරමුණට ලැබී තිබුණු කැබිනට් ඇමැති ධුරය යළි එම පක්ෂයට ලබා දිය යුතු නිසා සංචාරක අමාත්‍ය ධුරයෙන් ඉවත් වන ලෙස එම පක්ෂයේ හිටපු ප්‍රධාන ලේකම් නන්දන ගුණතිලක මහතාට කිහිප වරක් දැනුම් දීමට ජනාධිපතිතුමාටත් ජනාධිපති ලේකම්වරයාටත් සිදු විය.අවසානයේ නන්දන ගුණතිලක මහතා පසුගිය (26) දා ඉල්ලා අස්විය. සංචාරක අමාත්‍යාංශයේ පැවැති සමුගැනීමේ සාදයකට ද සහභාගි වූ නන්දන ගුණතිලක මහතා අමාත්‍යාංශ සේවක සේවිකාවන් සමඟ සුහද කතාබහක ද නිරත වී සමුගෙන ගියේය.නව සංචාරක කටයුතු කැබිනට් අමාත්‍ය ධුරයේ ජානිපෙ පරිපාලන ලේකම් කොළඹ දිස්ත්‍රික් නායක අචල ජාගොඩ මහතා දිවුරුම් දුන්නේය. කොළඹ ආනන්ද විද්‍යාලයේ ආදි ශිෂ්‍යයකු වන ජාගොඩ මහතා පාසල් වියේදීම සමාජවාදී ශිෂ්‍ය සංගමයේ ක්‍රියාකාරයකු ලෙස දේශපාලනයට පිවිසියේය.ජනතා විමුක්ති පෙරමුණ පසුගිය 24 දා මාධ්‍ය සාකච්ඡාවක් කැඳවා තිබිණි. එහිදී ප්‍රකාශ කෙළේ පොදු අපේක්ෂකයා දිනවීමට එජාපය සමඟ පමණක් නොව කොටි සමඟ වුවද අත්වැල් බැඳ ගන්නා බවය. මෙම ප්‍රකාශයෙන් ජවිපෙ ක්‍රියාකාරීන්ද කැලඹීමකට පත්වූහ. ඇතැම් ක්‍රියාකාරීන් විමල් හා පි‍්‍රයන්ජිත් හමුවීමට ද වේලාවක් ඉල්ලා සිටියේ මේ පිළිබඳ සාකච්ඡා කිරීමටය. ඒ අනුව ජවිපෙ ඉදිරිපෙළ ක්‍රියාකාරීන්ගේ හමුවකට විමල්ට හා පි‍්‍රයන්ජිත්ට සහභාගි වීමට සිදු විය.“එජාපය එක්ක ජවිපෙ දීගය බොරුවක් කියලා අපි හිතුවා. ඔයාල පක්ෂය අතහැරලා පක්ෂයට මඩ ගහනවා කියලයි අපි හිතුවේ. දැන් ඇත්ත හෙළි වෙලා ඉවරයි. මේක නොකෙරෙන දීගයක් නොවෙයි. කෙරෙන දීගයක් වෙලා” යැයි එම පිරිස දැඩි කලකිරීමෙන් ප්‍රකාශ කළේය.“ජවිපෙ පහළ මට්ටමේ බොහෝ දෙනෙක් මේ සැරේ මහින්ද රාජපක්ෂ ජනාධිපතිතුමාට ඡන්දය දේවි” යැයි ද ඔවුහු කීහ.ජනාධිපති මාධ්‍ය ඒකකයේ ඡායාරූප ශිල්පී අංශයේ අධ්‍යක්ෂ සුදත් සිල්වා මහතා මෙරට රාජ්‍ය නායකයන් සිවු දෙනෙකුගේ නිල ඡායාරූප ශිල්පියා ලෙස කටයුතු කළ අයෙකි. ඔහුගේ ඡායාරූප දැක්මක් කොළඹ කලා භවනේදී පසුගියදා පැවැත්විණි. ජනාධිපති මහින්ද රාජපක්ෂ මැතිතුමා ඡායාරූප දැක්ම විවෘත කළේය.පසුගිය 23 දා ජනතා විමුක්ති පෙරමුණේ නියෝජිත කණ්ඩායමක් පොදු අපේක්ෂකයා හමුවී සාකච්ඡාවක් පැවැත්වීය. දීර්ඝ ලෙස පැවැති එම සාකච්ඡාවෙන් පසුව ජවිපෙ මාධ්‍ය සාකච්ඡාවක් කැඳවා තිබිණි.නිරූෂි විමලවීර</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=ab0911296</link>
    <topic>හස්ති රාජයාණනි!</topic>
    <author/>
    <content>අපේ මහින්ද මහත්තයාජයග්‍රහණයට පියවරු ගොඩයි පැරදුණානම් පරාජය මුළුමනින්ම මගේ කර පිටනයෙක් තනියම නටයිජනතාවට සහන ලැබීම සඳහා රාජ්‍ය අංශය සහ සමුපකාර අංශය ශක්තිමත් කළයුතුයිරනිල්ට හරියන මාවතේ ජවිපෙත් යනවාහස්ති රාජයාණනි!මාගේ සහෝදරවරුනි!මට නුඹ ගැන දුක ය. වන ගහණ මැද ඇති පදම් කොළ අතු ලා දළු බුදිමින් නිදහසේ සිටියදී නුඹ දේශපාලන ක්‍ෂේත්‍රයට කැඳවාගෙන ආවේ මා විසිනි.ඒ නුඹේ අභිමානවත් පෙණුම නිසාය. බර අඩි තබමින් ගමන් ගත් ලීලාව නිසාය.මා අශ්වයා පිටෙන් වැටී මිය ගියද වසර ගණනාවක් පුරා මම නුඹේ කර මතින් දේශපාලන ක්‍ෂේත්‍රය හරහා අභිමානවත් ලෙස ගමන් ගතිමි.මගේ මරණයෙන් පසු මගේ පුත්‍රයාවූ ඩඩ්ලි හිටං.. ඉන්පසු සර් ජෝන් හිටං.. ජේ.ආර්.. හිටං.. ප්‍රේමදාස හිටං.. ඉන්පසු විජේතුංග හිටං ජනතාව අතරට ගියේ නුඹේ පිට මත නැගී ගෙන ය.”එහෙත්.. අනේ දැන් සිදුව ඇති දේ?”එක්සත් ජාතික පාක්‍ෂිකයෙනි...! මා හැදූ පක්‍ෂයට මේ සිදුවන්නේ කුමක් ද? ජනාධිපති අපේක්‍ෂකයකු සොයා ගැනීමට නොහැකි තරමට නුඹලා බංකොළොත් වී ඇත්තේ ඇයි?එක්සත් ජාතික පක්‍ෂය යනු 1948 නිදහස් සටනට මූලිකත්වය දුන් පුද්ගලයන්ට සෙවණ දුන් පක්‍ෂයක් මිස රට ජාතිය පාවා දෙන පුද්ගලයන් ගේ ගුබ්බෑයමක් නොවුණ බව සිහිපත් කරන්න.සර් ඩී.බී. ජයතිලක, සී.ඩබ්ලිව්.ඩබ්ලිව්. කන්නන්ගර ආදීන් මේ පක්‍ෂය වටා සිටි බව අමතක නොකරන්න.එහෙත් අද සිදුව ඇති දේ...?විදේශීය කුමන්ත්‍රණකාරීන් ට හසුවූ යටිකූට්ටු ව්‍යාපාරවලට එරෙහිව පෙළ ගැසෙන්න. වැරැදි තැනකට පක්‍ෂය ගෙනයන නායකත්වයට පාඩමක් උගන්වන්න.පක්‍ෂ්‍යය විනාශ කරන, රට විනාශ කරන තීරණවලට එකඟ නොවන්න.පළමුව රට රැක ගන්න.”මෙන්න අලියෝ නුඹට ඔටුන්න” කියලා යළිත් එජාපයට බලය දේවි කියලා කිසි ලෙසකින්වත් විශ්වාස කරන්ඩ එපා.. මේක මහ මෝඩ තීරණයක් කියලයි මට හිතෙන්නෙ.මොනව වුණත් රට ගැන හිතන්න. ආත්මාර්ථකාමී වැඩවලින් පක්‍ෂය දිනෙන් දින ම වළ පල්ලට යන බවයි මට නම් පෙනෙන්නේ.පක්ෂයේ ඉන්න සැබෑ මිනිස්සු අතරමං වෙලා... අසරණ වෙලා කියලයි මට හිතෙන්නෙ. මං පක්ෂය හදනකොට කවදාවත් මෙහෙම තත්ත්වයක් බලාපොරොත්තු වුණේ නැහැ.ජනතා කැමැත්ත ගැන මිසක කට්ට කයිරාටිකකම් ගැන මම කවදාවත් පදනම් වුණේ නැහැ.අනේ අලියෝ උඹ පාට වෙනස්කරන කටුස්සෙක් වෙයි කියලා මම කවදාවත් හිතුවෙ නෑ... අලියත් නෑ... කොළ පාටත් නෑ... පක්ෂෙත් නෑ...දුකයි.. අලියෝ...අලියත් නැහැ... කොළ පාටත් නැහැ...මමවේදනාවට පත්ව සිටිනඩී.ඇස්. සේනානායක</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=ab0911297</link>
    <topic>මාගේ සහෝදරවරුනි!</topic>
    <author/>
    <content>අපේ මහින්ද මහත්තයාජයග්‍රහණයට පියවරු ගොඩයි පැරදුණානම් පරාජය මුළුමනින්ම මගේ කර පිටනයෙක් තනියම නටයිජනතාවට සහන ලැබීම සඳහා රාජ්‍ය අංශය සහ සමුපකාර අංශය ශක්තිමත් කළයුතුයිරනිල්ට හරියන මාවතේ ජවිපෙත් යනවාහස්ති රාජයාණනි!මාගේ සහෝදරවරුනි!මා මරා දැමූ අයුරු නුඹලා හරිහැටි දන්නවාදැයි මම නොදනිමි. මට වෙඩි තබා බොරැල්ලේ කනත්තේ ආදාහනාගාරයට මා වීසි කෙළේ ඒ වන විටත් මගේ හදවත ගැහෙද්දී බව නුඹලා දන්නවාදැයි මම නොදනිමි. ජනතා විමුක්ති පෙරමුණ ගොඩ නඟන්නට මා ගත් වෙහෙස විඳි දුක් වේදනා සහ අවසාන මොහොතේ මා විඳි වද වේදනා ගැන නුඹලා දන්නවා දැයි මම නොදනිමි.එකල අපි පාන් කාලක් ප්ලෙන්ටි වීදුරුවක පොඟවා බඩ පුරවාගෙන තැනින් තැනට... ගමින් ගමට... සෙරෙප්පු දෙක ගෙවී කෑලි හැලෙන තුරු ඇවිද්ද හැටි නුඹලා දන්නවාදැයි නොදනිමි.අපේ සහෝදරවරුන්ගේ කන්වලට කාබන් පෑන් රිංගවූ හැටි නුඹලා දන්නවාදැයි මම නොදනිමි. ගුද මාර්ගයෙන් කටු කම්බි යවා කරකැවූ හැටි නුඹලා දන්නවාදැයි නො දනිමි.ඒ වද වේදනා ඉවසාගත නොහැකි ව කන් සිදුරුවලින් ලේ ගලද්දී ගුද මාර්ගයෙන් ලේ ගලද්දී ඒ සහෝදරවරුන් කෑ ගැසූ අයුරු නුඹලාට ඇසුණාදැයි මම නොදනිමි.උපතිස්ස ගමනායක සහෝදරයාට වද දෙන මොහොතේ ඔහු නැඟූ හඬ නුඹලාට ඇසුණාදැයි මම නොදනිමි.බටලන්ද වධකාගාරයේ බිත්ති අපේ සහෝදරවරුන්ගේ ලේ වලින් තෙත් වී පාට වූ අයුරු නුඹලා දුටුවේදැයි මම නොදනිමි.පේරාදෙණිය සරසවි බිමෙහි අපේ සහෝදරවරුන්ගේ ‘ඔළු’ පෙළට තබා තිබුණු සැටි නුඹලා දැක ඇද්දැයි මම නොදනිමි.සහෝදරවරුනි.... දැන් ජනතා විමුක්ති පෙරමුණේ නායකයන් නුඹලා ද තල්ලු කරගෙන මේ ගමන් කරන්නේ බටලන්ද වධකාගාරය පසුබිමෙහි සිටි ඝාතකයන්ගේ ඔඩොක්කුවට නොවේදැයි සිහිපත් කරන්න. මාත් ගමනායක සහෝදරයාත් විඳි වේදනා අමතක කරන්න. එහෙත් බටලන්ද වධකාගාරයේ බිත්ති පුරා විසිරුණු අපේ සහෝදරයින්ගේ “ලේ” ඔබලාට අමතක කළ නොහැකි ය. ඒ ගැන සිතන්න. ඔබේ වර්තමාන නායකයන් ඔබ තල්ලු කරන්නේ අපේ සහෝදරවරුන් ගේ ලේ වලින් තෙත් අත් දෙසට නොවේදැයි මොහොතක් සිතන්න.මොහොතකට මා අමතක කරන්න, ඩයස් මුදලාලි නමින් වෙස් වලාගෙන සිටියදී කුදලාගෙන ගොස් ඔහු මරා දැමූ පක්ෂයක් දෙසට නුඹලා තල්ලු කර ගෙන යන බවක් නුඹලාට නොදැනෙන්නෙහි ද?නිර්පාක්ෂික අපේක්ෂකයෙක් කියා කෙනෙක් නැත. නුඹලාට පෙන්වන නිර්පාක්ෂික අපේක්ෂකයා වට කොට සිටින පුද්ගලයන් ගැන යළිත් වරක් සිතන්න.මම ආයුධ සන්නද්ධ අරගලය අත් හැරියෙමි. මම ප්‍රජාතාන්ත්‍රික දේශපාලනයට අවතීර්ණ වූයෙමි. එහෙත් මම මගේ පෙරමුණ අත් නොහැරියෙමි.අපේ ව්‍යාපාරය වෙනුවෙන් ස්වාධීනව තරග කිරීමට තරම් ආත්ම ශක්තියක් මට තිබිණි. මම අපේ ව්‍යාපාරය සමග එක්වී සිටි තරුණ පරපුර අතරමං කොට දුෂ්ට කල්ලි පසුපස නොගියෙමි.ආත්ම ගෞරවය රැක ගනිමින් මම ස්වාධීනව තරග කෙළෙමි.අපේ සහෝදරයන් මරා දැමූ දුෂ්ට කල්ලිවල ඔඩොක්කුවට වැටෙන්නට තරම් ජනතා විමුක්ති පෙරමුණ ජරාජීර්ණ වී තිබීම ගැන කනගාටු වෙමි.එක්සත් ජාතික පක්ෂ පාලනය විසින් මරා දැමූ හැට දහසක් තරුණ තරුණයින්ගේ ශාපය නුඹලාගේ නායකයන් වෙත එල්ල වනු නියත ය. පාන් කාලක් ප්ලෙන්ටී වීදුරුවක පොඟවාගෙන කමින් ගොඩනංවන ලද ජනතා විමුක්ති පෙරමුණේ වර්තමාන නායකයින් සුඛෝපභෝගී පැජරෝවලින්, කාර්වලින්, වෑන්වලින් බැස පය තබන්නේ සහෝදරවරුන්ගේ ලේ පැල්ලම් මත බව සිහිපත් කරන්න.දුෂ්ට කල්ලියක ඔඩොක්කුවට වැටෙන්ඩ එපා සහෝදරවරුනි!මමරෝහණ විජේවීර</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=af0911291</link>
    <topic>ප්‍රජාතන්ත්‍ර විරෝධී බලවේගවලට පස්සා දොර අරිනවාද?</topic>
    <author>සාකච්ඡා කෙළේ සරත් පෙරේරා</author>
    <content>ප්‍රජාතන්ත්‍ර විරෝධී බලවේගවලට පස්සා දොර අරිනවාද?සෙල්ෆෝන්වලට ආසා නිසා සොරකම් කරන්න සිතුණාඋසස් පෙළ උසස් ලෙස සමත්වූවෝ මෙසේ කියතිමවුපිය සෙනෙහස අහිමි වුණත් පොතපතේ වැඩ අතපසු කළේ නැහැකුමන්ත්‍රණකාරීන් පරදවමුප්‍රජාතන්ත්‍රවාදී මාවතේ ඉදිරියටම යනවාද?තීරණය කරන ජනාධිපතිවරණයක්කොළඹ විශ්වවිද්‍යාලයේ දේශපාලන විද්‍යාව හා රාජ්‍ය ප්‍රතිපත්ති පිළිබඳ මහාචාර්ය ලක්සිරි ප්‍රනාන්දුශ්‍රීලංකාවට නිදහස ලබා ගැනීමෙන් පසුවත් ජනාධිපති ක්‍රමය මේ රටේ ඇති කිරීමෙන් පසුවත් එළැඹෙන වඩාත් තීරණාත්මක මැතිවරණයක් ලෙස ඉදිරියේ එළැඹෙන ජනාධිපතිවරණය සැලකිය හැකිය.එයට ප්‍රධානම හේතුව එල්ටීටීඊ යේ ත්‍රස්තවාදය පරාජය කිරීමෙන් අනතුරුව මෙම රට කුමන දිසාවකට ගමන් කළ යුතුද, ගමන් කරනවාද යන ප්‍රශ්නය ඉදිරියේ එළැඹෙන මැතිවරණයෙන් තීරණය විය හැකි නිසයි.ශ්‍රී ලංකාවේ ඉදිරි අනාගතය දේශපාලනික වශයෙනුත් ආර්ථික වශයෙනුත් සන්ධිස්ථානයකට පැමිණ තිබෙන බව දැනට ඇති සියලුම සාක්ෂි අනුව පැහැදිලි වෙයි.පසුගිය දශක තුන කාලයේ ජනවාර්ගික ගැටුමක නාමයෙන් දියත් වී තිබුණ බෙදුම්වාදී යුද්ධය මේ රටේ ප්‍රජාතන්ත්‍රවාදය හා ආර්ථික ගමන අතිශයින් ම විකෘතිකර තිබුණි.ප්‍රජාතන්ත්‍රවාදය විකෘතිව තිබීමේ එක් අංගයක් වූයේ විශේෂයෙන්ම උතුරු නැඟෙනහිර ජනයාට මැතිවරණවලට හා ප්‍රජාතන්ත්‍රවාදී ප්‍රවාහයට එළඹීම එම ත්‍රස්තවාදය විසින් අවහිර කර තිබුණ නිසාය.ඔවුන්ට පළමු වරට මෑත කාලයේදී තම සර්වජන ඡන්ද බලය පාවිච්චි කිරීමට ලැබෙන්නේ මේ ඉදිරියේ එන මැතිවරණයේදීය. එසේම සෙසු හා දකුණු ප්‍රදේශවල ත්‍රස්තවාදී තර්ජනයට හදිසි බෝම්බ පිපිරීම්වලට මුහුණ දුන් සාමාන්‍ය ජනයාට නිදහස් වාතාවරණයක ඡන්දය පාවිච්චි කිරීමට ප්‍රථම වරට ඉඩ ලැබෙන්නේ ද මෙම මැතිවරණයේදීය.ජනාධිපතිවරණය සඳහා කිසිම ඡන්ද කොට්ඨාස බේදයකින් තොරව කිසිම ජනවාර්ගික ආගමික හෝ භාෂාමය බේදයකින් තොරව මේ රටේ දශලක්ෂ 14 ක් පමණ වන ඡන්ද දායකයන්ට සමස්තයක් වශයෙන් ඡන්දය පාවිච්චි කිරීමට ලැබෙන අවස්ථාව මෙයයි. මේ නිසා තමන් ඡන්දය පාවිච්චි කළ යුත්තේ කෙසේද යන්න තීන්දු කළ යුතු වන්නේ තමන්ගේත් තම දූ දරුවන්ගේත් අනාගතය මැන බැලීමෙන් පසුවයි.සාමාන්‍යයෙන් ලංකාවේ දේශපාලන පක්‍ෂ ක්‍රමයේ ජනාධිපති අපේක්‍ෂකයන් ඉදිරිපත් කරනු ලබන්නේ රටේ පිළිගත් ප්‍රධාන පක්‍ෂ හෝ ඒ හා සම්බන්ධ සන්ධානයන් විසිනි.නමුත් අද තත්වයේ ඇති විශේෂත්වයක් නම් විරුද්ධ පක්‍ෂයේ සිටින පක්‍ෂ හෝ සන්ධානයන් තමාගේ අපේක්‍ෂකයෙක් ඉදිරිපත් නොකර තම පක්‍ෂ ක්‍රමයට පරිබාහිර පොදු අපේක්‍ෂකයකු ඉදිරිපත් කිරීමට අපේක්‍ෂා කිරීමයි.ජනාධිපති පදවියට තරග කරන අපේක්‍ෂකයා සාමාන්‍යයෙන් දේශපාලන පරිණත භාවයක් ඇති දේශපාලන පක්ෂයක විනයට කාලාන්තරයක් හුරුපුරුදු වූ හා මීට කලින් මැතිවරණවලට තරග වැදීමෙන් තම ප්‍රතිපත්ති සහ ක්‍රියා කරන ආකාරය ප්‍රසිද්ධියට පත්කළ කෙනකු විය යුතුය යන්න සාමාන්‍ය පිළිගැනීමයි.නිදහස් සන්ධානය මගින් ඉදිරිපත් කෙරෙන අපේක්‍ෂකයා 1970 සිට දේශපාලනයේ සිටි විරුද්ධ පක්‍ෂ නායකත්වය මෙන්ම මැති ඇමැතිකම් දැරූ එසේම පසුගිය ජනාධිපතිවරණයේදී ජයග්‍රහණය කර වසර හතරක් තමන්ගේ කාලය සම්පූර්ණ කළ කෙනෙකි.ඒ නිසා ඔහු කවුද ඔහුගේ ප්‍රතිපත්ති මොනවාද ඔහුගේ ශක්තිමත් හා දුර්වලකම් මොනවාදැයි මහජනයා හොදාකාරව දනී. එනමුත් විරුද්ධ පක්‍ෂයේ කණ්ඩායම් මගින් ඉදිරිපත් කිරීමට අපේක්‍ෂා කරන පොදු අපේක්‍ෂකයාට එවැනි දේශපාලන ඉතිහාසයක් නොමැත.ඔහු දක්‍ෂ හමුදා නිලධාරියකු වූ බව නො අනුමානය. ඔහු ත්‍රස්තවාදය පරාජය කිරීමෙහිලා අනුපමේය කාර්ය භාරයක් කළ බව අවිවාදිතය. නමුත් එවැනි හමුදා නායකත්වයකට සුදුසුකම් තිබූ පුද්ගලයෙක් අනිවාර්යයෙන්ම දේශපාලන නායකත්වයකට සුදුසු යැයි නිගමනය කිරීමට නොහැකිය. වර්තමාන දේශපාලන තත්ත්වයේ ඇති අවාසනාවන්තකම එයයි.මෙය සාමාන්‍යයෙන් කළමනාකරණ විද්‍යාවේ සඳහන් වන්නේ පීටර් මූලධර්මය (Peter Principles) කියායි. එයින් කියැවෙන්නේ එක් දෙයකට සමත් කෙනෙක් අනික් දෙයකට අනිවාර්්‍යයෙන්ම සමත් නොවන බවයි. උදාහරණ වශයෙන් අති දක්ෂ ශිෂ්‍යයෙක් අනිවාර්්‍යයෙන්ම අති දක්‍ෂ ගුරුවරයෙක් නොවේ.හුදෙක් යුද්ධයට දක්ෂ කෙනෙක් අනිවාර්්‍යයෙන් දේශපාලනයට හෝ පරිපාලනයට දක්‍ෂ නොවන බවයි. දේශපාලනය හා යුද්ධය අතර සම්බන්ධ කමක් මෙන්ම වෙනසක් ද පවතී. යුද්ධය හැම විටම මෙහෙවිය යුත්තේ දේශපාලනය මගිනි. යුද්ධය විසින් හෝ හමුදා නායකත්වය විසින් දේශපාලනය මෙහෙය විය යුතු නැත.යුද්ධය හා හමුදාව සමහර අංශවලින් දේශපාලනීකරණයෙන් නිදහස් විය යුතු නමුත් එය දේශපාලනයට අවනත විය යුතුය. එසේ නොවීම ප්‍රජාතන්ත්‍රවාදය සම්බන්ධයෙන් භයානක ප්‍රතිඵල අත්කර දිය හැකිය. මක්නිසාද ප්‍රජාතන්ත්‍රවාදී දේශපාලනය යනු සිවිල් දේශපාලන ක්‍රියාවලියකි.ප්‍රජාතන්ත්‍රවාදී දේශපාලන ක්‍රමයකට හමුදාවක් අවශ්‍ය වන්නේ හමුදා නායකත්වයක් අවශ්‍ය වන්නේ රටේ ආරක්ෂාව හා රටේ සාමය ස්ථාපිත කිරීම සඳහාය. හමුදාවේ නායකත්වය ඉන් ඔබ්බට යාමට උත්සාහ දැරීමම ප්‍රජාතන්ත්‍රවාදයට තර්ජනයක් ඉදිරිපත් කරයි. මෙවැනි තර්ජනයක් ඇතිවූ සෑම අවස්ථාවකම විවිධ රටවල් අභාග්‍ය සම්පන්න දිසාවන් හා අන්තයන් කරා ගමන් කර තිබේ.ලංකාවේ අද ඇති තත්ත්වය හමුදා කුමන්ත්‍රණයක හෝ හමුදා පාලනයක තර්ජනයක් නොවේ. නමුත් හමුදා නිලධාරියකු මැතිවරණයකට ඉදිරිපත් වීමෙන් හමුදාව අනවශ්‍ය ලෙස දේශපාලනයට මැදිහත් කිරීමත් සිවිල් පාලනයට මැදිහත් කිරීමත් සිදුවිය හැකියි.මෙම වරදේ වගකීම ඇත්තේ හුදෙක්ම ඉදිරි ජනාධිපතිවරණයට ඉදිරිපත්වීමට අපේක්‍ෂා කරන හමුදා නිලධාරියාට පමණක් නොවේ අපගේ ප්‍රධාන පක්‍ෂ විවිධාකාරයෙන් හමුදා හා පොලිස් නිලධාරින් දේශපාලනයට සම්බන්ධ කර ගැනීමෙන් මෙම වරද කර තිබේ. මෙහි ප්‍රතිවිපාක අද වඩාත් භයානක ලෙස ඉදිරිපත්ව තිබේ.හමුදාවක් පාලනය කරන ආකාරයත් දේශපාලනයත් අතර ඇත්තේ ඉමහත් පරතරකි.හමුදාවක් තීන්දු ගන්නා ආකාරය සහ දේශපාලනයේදී තීන්දු ගත යුතු ආකාරය අතර ඉමහත් පරතරයක් තිබේ. හමුදාව අයෝමය ධූරාවලියක් අනුව ඉහළ සිට පහළට තීන්දු ගනු ලබයි. දේශපාලන ක්‍රියාවලියක් තීන්දු ගනු ලබන්නේ ධූරාවලියක් අනුව නොව සාකච්ඡා කිරීමෙන් මතබේද විසඳ ගැනීමෙන් වැඩි දෙනාගේ හා සුළුතරයේ මතය සමහන් කිරීමෙන් ප්‍රජාතන්ත්‍රවාදී ආකාරයකටය.ශ්‍රී ලංකාව වැනි රටක පසුගිය කාලයේ ප්‍රජාතන්ත්‍රවාදය විකෘති වී තිබු තත්ත්වයක් තුළ මේ සියල්ල ඒ ආකාරයෙන්ම සිදුවූ බව මින් අදහස් නොවේ. නමුත් මෙවැනි දුර්වලතා මඟහරවා ගෙන ඉදිරියට යා යුතුව තිබෙන අවස්ථාවක ඒ වෙනුවට ප්‍රජාතන්ත්‍රවාදයෙන් ආපස්සට යාමට උත්සාහ දැරීම අභාග්‍ය කරුණකි.මේ නිසා ඉදිරි මැතිවරණයේදී තීරණාත්මක කරුණ වන්නේ ප්‍රජාතන්ත්‍රවාදය ආරක්ෂා කර ගෙන ඉදිරියට යනවා ද නැතිනම් ප්‍රජාතන්ත්‍රවාදයෙන් පසුබැස පස්ස දොරෙන් ප්‍රජාතන්ත්‍රවාදී නොවන පාලනයක් කරා ගමන් කරනවා ද යන ප්‍රශ්නයයි.ඉදිරි මැතිවරණය මේ රටේ ආර්ථික අනාගතය සම්බන්ධයෙන් ද තීරණාත්මක වන මැතිවරණයකි. යුද්ධයේ ජයග්‍රහණයේ ගෞරවය මෙන්ම යුද්ධයක් මෙන්ම අන්තර්ජාතික ආර්ථික අර්බුදයක් පවතිද්දීත් ස්ථාවර සහ යහපත් ආර්ථිකයක් පවත්වාගෙන යාමේ ගෞරවය ද වර්තමාන ජනාධිපතිතුමාට හා ආණ්ඩුවට හිමි විය යුතුය.පසුගිය වසර හතරක කාලයේ මේ රටේ ඒක පුද්ගල ආදායම ඩොලර් දහසේ සිට ඩොලර් දෙදහස දක්වා දෙගුණයකින් වැඩිව තිබේ. එසේම අද වන විට උද්ධමනය සියයට 1 පමණ ප්‍රමාණයට අඩුකර තිබේ. එසේ ම රටේ රැකියා විරහිත භාවය සියයට 5 - 6 අතර මට්ටමකට අඩුකර තිබේ. මෙරට උද්ධමනයේ දර්ශකයත් රැකියා විරහිතභාවයේ දර්ශකයත් දියුණු රටක තත්ත්වයට සමානය.එසේම බැංකු පොලී අනුපාතය පොලිය සියයට 10 - 12 දක්වා අඩු කිරීම මඟින් ඉදිරි කාලයේ කඩිනම් වර්ධනයක් ආයෝජන පුළුල් කිරීම මඟින් ඇතිකර ගැනීමේ අවස්ථා ලාභ ඉස්මතු කර තිබේ. එසේම මේ රටේ කොටස් වෙළෙඳ පොළ යුද්ධය අවසන් වීමට පසු සියයට සියයකින් ඉහළ ගොස් තිබේ. යුද්ධය අවසන් කර සාමය හා ස්ථාවරත්වය ඇති කිරීමෙන් විදේශ ආයෝජන හා සමාගම් ගලා ඒම ආරම්භ වී තිබේ.විවෘත දේශපාලන තරගයකට එළැඹෙනවා වෙනුවට අවිශ්වාසසහගත දේශපාලන තරග කරුවකු ඉදිරිපත් කිරීමෙන් විරුද්ධ පක්ෂය කර තිබෙන්නේ ඇත්තටම ආර්ථිකයේ ඇති ඉදිරි ගමන වැළැක්වීමට ඊර්ෂ්‍යාවෙන් කටයුතු කිරීම හා සමාන කරුණකි.මේ ආකාරයෙන් ජනාධිපතිවරණය දේශපාලන පක්ෂ පදනමක් මත හා ප්‍රතිපත්ති මත තරග කිරීම වෙනුවට එහි අවුලක් හා අවිනිශ්චිතභාවයක් ඇති කිරීමට උත්සාහ කිරීමෙන් ප්‍රජාතන්ත්‍රවාදය පමණක් නොව රටේ ආර්ථික සංවර්ධනයත් අඩාල කිරීමේ උත්සාහයක් ඇති බව පැහැදිලි වන කරුණකි.යුද්ධය පැවැති කාලයේදී මෙන්ම අදත් ශ්‍රී ලංකාවේ දේශපාලන හා ආර්ථික ව්‍යාකූලත්වයක් ඇති කිරීමට රටේ අභ්‍යන්තර බලවේග මෙන්ම බාහිර බලවේගත් ක්‍රියාත්මක වන බව පැහැදිලි වන කරුණකි. මෙසේ නොවේ නම් ශ්‍රී ලංකාව ඉදිරියේ ඇත්තේ ඉතාමත් පැහැදිලි සුබවාදී සෞභාග්‍යමත් අනාගතයකි.නමුත් ශ්‍රී ලංකාවේ පසුගිය කාලයේ එකිනෙකට ගැටෙන ආර්ථික ප්‍රතිපත්ති දෙකක් ඉදිරිපත්ව තිබෙන අතර 1994 න් පසුව ඉතාමත් කෙටි කාලයකදී හැර ජනතාව තෝරාගෙන තිබෙන්නේ වර්තමාන ආණ්ඩුව යුද්ධයක් තිබියදීත් සාර්ථක ලෙස ක්‍රියාත්මක කර තිබෙන ආර්ථික ප්‍රතිපත්තියයි.එම ප්‍රතිපත්තිය නැඟෙනහිර ආසියාවේ හා අග්නිදිග ආසියාවේ රටවල් ආදර්ශයට ගනිමින් ‘සංවර්ධන රාජ්‍යයක් කරා’ ගමන් කිරීමේ ප්‍රතිපත්තියයි. ශ්‍රී ලංකාවට අවශ්‍යව තිබෙන්නේත් සංවර්ධන රාජ්‍යයකි. ජපානය, සිංගප්පූරුව, මැලේසියාව, කොරියාව හා අද චීනය සහ ඉන්දියාවත් අනුගමනය කරන්නේ මෙවැනි ‘සංවර්ධන රාජ්‍යයක’ ප්‍රතිපත්තීන් ය.මහ බැංකු අධිපති අජිත් නිවාඩ් කබ්රාල් මහතා ප්‍රකාශ කර ඇති පරිදි යුද්ධයක් පවතිද්දීත් මහජනයාගේ සමාජ සුබසාධනය කප්පාදු නොකර ආර්ථික සංවර්ධනයක් ඇති කර තිබෙන ලෝකයේ සමහරවිට එකම රාජ්‍ය ශ්‍රී ලංකාවයි.යුද්ධය පැවැතීම සංවර්ධනයට හා සුබසාධනයට බාධාවක් වී නම් යුද්ධය අවසන් කිරීම එම බාධාව ඉවත් කිරීම පමණක් නොව එම සංවර්ධනය හා සුබසාධනය සඳහා සාර්ථක හා කඩිනම් ලෙස ගමන් කිරීමට අධිෂ්ඨාන කරගෙන තිබේ. මහජනයාගේ හා විශේෂයෙන්ම ඡන්ද දායකයන්ගේ කැමැත්ත අනුව ඉදිරි කාලයේ ඇති අවස්ථා ලාභ වන්නේ එම සංවර්ධන මාවතයි.ඒ හේතුව නිසා ඊනියා පොදු අපේක්ෂකයෙක් හෝ ඉදිරිපත් කිරීමේ මුවාවෙන් දේශපාලන ක්‍රමයේ ඇති කර තිබෙන හෝ නැතිනම් ඇති කිරීමට උත්සාහ කරන ව්‍යාකූලත්වය අභාග්‍යයක් වන්නේ මේ හේතුව නිසයි.පසුගිය කාලයේ සියයට පහක පමණ ආර්ථික වෘද්ධියක් ලංකාවේ ඇතිව තිබෙන අතර ලෝකයේ බොහෝ රටවල ආර්ථික වෘද්ධිය සෘණ අගයක් ගන්නා අවස්ථාවේදී මේ වසරේත් සියයට 3.5 ක පමණ සාමාන්‍ය ආර්ථික වර්ධනයක් ලබා ගැනීමට ශ්‍රී ලංකාව සමත් වී තිබේ. මෙම වර්ධනය ඉදිරි වසරේ සියයට අටකිනුත් ඉන් අනතුරු වසර වලදී සියයට 10 කට වැඩි ප්‍රමාණයකුත් ඇති කර ගැනීමට අවශ්‍ය වේ.ඉදිරියේ එළැඹෙන මැතිවරණය තීරණාත්මක එකක් වීමට හේතු වන ආර්ථික කරුණ එයයි.මැතිවරණයේ ජනතාව දෙන තීන්දුව අනුව ශ්‍රී ලංකාව ප්‍රජාතන්ත්‍රවාදයෙන් ඉදිරියට යනවා ද ආපස්සට යනවා ද යන්නත් ආර්ථික සංවර්ධනයෙන් ඉදිරියට යනවා ද ආපස්සට යනවා ද යන්නත් තීන්දු වනු නොඅනුමානය.සාකච්ඡා කෙළේ සරත් පෙරේරා</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=af0911292</link>
    <topic>සෙල්ෆෝන්වලට ආසා නිසා සොරකම් කරන්න සිතුණා</topic>
    <author>ටෙක්ලා පද්මිණී කාරියවසම්</author>
    <content>ප්‍රජාතන්ත්‍ර විරෝධී බලවේගවලට පස්සා දොර අරිනවාද?සෙල්ෆෝන්වලට ආසා නිසා සොරකම් කරන්න සිතුණාඋසස් පෙළ උසස් ලෙස සමත්වූවෝ මෙසේ කියතිමවුපිය සෙනෙහස අහිමි වුණත් පොතපතේ වැඩ අතපසු කළේ නැහැකුමන්ත්‍රණකාරීන් පරදවමුගණිතයට - 86 සිංහලට - 91මුතු කිමිදෙන්නෙත් අතුර බඳින්නෙත් කැලෑ වදින්නෙත් දෙමස්සිනෝ යැයි කතාවක් ඇත. එසේනම් දෙමස්සිනෝ එක්ව හොරකම් කිරීම වරදක් වන්නේද? වරද ඇත්තේ සොරුන්ගේ වයසේය. එමෙන්ම ඔවුන්ට සොරකමින් අත්වූ ප්‍රතිලාභවලය. චතුර මට හමුවූයේ රැඳවුම් නිවාසයේදීය. උස මහතේ හැටියට චතුරට වයස අවුරුදු අටක් පමණ ඇතැයි මම සිතුවෙමි. ඔහු ගේ වතේ ළපැටි බව උතුරා යයි. මා ඉදිරිපිට සීරුවෙන් සිටගෙන සිටින චතුර දෙස මම බලා හුනිමි.ඔහුගේ මුහුණේ සිනහවක් නැත. කඳුළු ද නැත. එහෙත් ඒ දෙතොල් වරින් වර සැලෙනා අයුරු දුටු මම ඔහුගේ සිත හඬන තරම් වටහාගතිමි.”පුතාගේ ගෙදර කවුද ඉන්නේ”මම ආයාසයෙන් මට ඇසීමට අවශ්‍ය පැනය මඟහැර වෙනත් පැනයක් ඇසීමි.චතුරගේ මුවෙහි සිනාමලක් මෝදු වන්නට පටන් ගත්තේය. කටහඬ අවදිවිය.”අම්මයි තාත්තයි අක්කයි තව චූටි නංගියෙකුයි ඉන්නවා. අම්මයි තාත්තයි වත්තේ කුලී වැඩ කරනවා. අක්කා ඉස්කෝලේ යනවා. මමත් ඉස්කෝලේ ගියා. 7 පන්තියේ හිටියේ. මං හිතන් හිටියේ දොස්තර කෙනෙක් වෙන්න.”ඇත්තටම පුළුවන් පුතේ, මෙතන ඉඳලත් දොස්තර කෙනෙක් වෙන්න පුළුවන්. රැඳවුම් නිවෙසේ භාරකරු කියන ලෙසට නම් රැඳවුම් කඳවුරෙන් නික්ම ගිය ඉහළ යැයි සම්මත රැකියා කරන විශාල පිරිසක් ඉන්නවා...”යි මගේ සිත හඬගා කීවේය. එහෙත් මගේ මුව ගොලුවී තිබිණි.”දොස්තර කෙනෙක් වෙන්න හිටිය පුතා මොකද මෙහේ?”දරුවා සිනාසුනා පමණි. පිළිතුරු දුන්නේ නැත. හඬන්නට ළංව ඇති දෑස් මගෙන් කුමක්දෝ සඟවන්නට තනයි. ඒ අතරම අනේ, ඒ ගැන අහන්න එපා යයි ආයාචනය කරයි.’පන්තියේ කීවෙනියද?’මේ අවුරුද්දේ විභාගේ ළංවෙලා තියෙද්දි තමයි මෙහෙම වුණේ. ගිය අවුරුද්දේ මම දෙවෙනියා. ගණන්වලට අසූහයයි. සිංහලට අනූ එකයි. ඉංග්‍රීසි තමයි මට බැරි ලකුණු හැට හතයි.’ඔච්චර ලකුණු තියෙද්දි ඉතිං මොකද මෙහේ ආවේ”මම යළි පළමු පැනය ම විමසීමි.අපි සෙල්ෆෝන් හොරකං කළානේ...”අපි”?”ඔව් අපි””කවුද අපි...?””අජන්තයි මමයි, අජන්තත් ඉන්නේ මෙහේ””ආ එහෙනං දෙන්නටම අහුනොවෙන්න හොරකම් කරන හැටි ප්ලෑන් කරන්න ඉගෙන ගන්න පුලුවන් නේද?”යි මම ඇසීමි.”නැහැ. එහෙම කරන්න බැහැ. අපි එහෙම කරන්නේ නැහැ. ඉස්කෝලෙ යන්න ඉන්නේ ජනවාරිවල””හා.. හොඳයි එහෙනම් අජන්ත සොයාන එන්න” මම කීවෙමි.මොහොතකින් මඳක් උස් මඳක් වයසින් වැඩි චතුර ගේ ඇඳුමට සමාන කොළ පැහැයෙන් යුත් ඇඳුමක් ඇඳගත් අජන්ත මා ඉදිරිපස විය. ඔහු නිරතුරුවම සිනාසුණේය.”මොකද ඔයා හිනාවෙන්නේ””අනේ මට හැමදේටම හැමවෙලේම හිනායනවා”අජන්තගේ පිළිතුරින් මට ද සිනහා නැගිණ.අපි සියල්ලෝම එක්ව සිනාසුනෙමු.”ඇත්තද ෆෝන් හොරකම් කරා කියන්නේ... කොහෙන්ද?” මගේ පැනය අජන්තටය. අජන්ත සිනාසෙයි.”ෆෝන් කඩේකින්...””ලාබයිද වැඩෙන්?”දෙන්නම ඇඹරෙමින් සිනාසෙද්දී මට දුක සිතිනි.”අජන්තගේ ගෙදර කවුද ඉන්නේ?”තාත්තයි මමයි විතරයි. අම්මා මාව පොඩි කාලෙම දාලා ගිහින්නේ. අම්මගේ අම්මා මට ආදරෙයි. පොඩි කාලෙ බලන්න එනවා. තාත්තගේ අම්මා තමයි මගේ අම්මා. මම ලොකු මාමලගෙ ගෙදර ගිහින් මැහුම් වැඩ ඉගෙන ගත්තා. ලොකු මාමා ටේලර් කෙනෙක්. මෙහෙත් මම මැහුම් පාටියේ වැඩ ඉගෙන ගන්නවා. අම්මා වෙන තාත්තා කෙනෙක් එක්ක ඉන්නවා කීවා. රට ඉඳලා ඇවිත්. ඒත් මාව බලන්න ආවේ නැහැ.”කොහොමද ඔයාලා යාලු වුණේ?””මෙයා මගේ නැන්දගේ පුතා”චතුර කටහඬ අවදි කළේය.”ඉතින් මස්සිනාලා කොහොමද හොරකමේ ගියේ. කතාවෙලාද?”මම ඇසූ පැනයට පිළිතුරු දුන්නේ චතුරය. අජන්ත සිනාසෙමින් සිටී.”නෑ. අපි යාලුවෙකුට කිව්වා ෆෝන් එකක් ගන්න ආසයි කියලා. ඉතින් එයා කීවා ෆෝන් කඩෙන් ගමු කියලා. ඉතිං අපි ගිහින් ගත්තා. එයා ආවේ නැහැ. අපි එයා ගැන පොලීසියට කීවේ නැහැ. පාවා දෙන්න හොඳ නැහැනේ”.හොරුන්ට සම්මත රීති තිබේ. පොඩි හොරුන් ඒවා කඩකරන්නේ නැත. එහෙත් දැන් නම් ලොකු හොරු ප්‍රසිද්ධියේ සගයන් පාවා දෙති.”ඉතින් වැඩේ සාර්ථක වුණාද?”“ඔව් අපි ෆෝන් ගන්නා කඩේට කකුල තිව්වා විතරයි ඒකේ අලවලා තිබුණු ඉටිකොළයක් ඉරුණා. අපි ඉක්මනට ෆෝන් අරගෙන යන්න ගියා. එතකොට හොඳටම හවස් වෙලා, බඩත් ගිනියි. අපි ගෙදරට කියලා ආවේ ටවුමට යනවා කියලා.””උදේම ද හොරකමේ ආවේ රෑද?””අය්යෝ නෑ අපි ඉස්කෝලෙ ගිහින් ගෙදර ගියා. ගෙදර ගිහින් තමයි ආවේ.”අජන්ත සිනාසෙමින් පවසයි. ඒ හෙඩ් උද්දාමයක් නැත. කොළුකමට ආසාවට කරන නොකටයුත්තක් වුවද සාර්ථක වීම උද්දාමයට කරුණකි. එහෙත් මේ දරුවෝ ඒ පිළිබඳව පසුතැවෙති.”ඒ කියන්නේ ඔයත් ඉස්කෝලේ යනවා””ඔව්. මම ඉස්කෝලෙ දහයේ වසරේ මම පන්තියේ හතරවැනියා. මම නං කවුරු වෙනවද කියලා හිතුවෙ නැහැ. මල්ලි (චතුර) නම් දොස්තර කෙනෙක් වෙන්න ඉන්නේ. මම මෙහෙන් ගිහින් ගාමන්ට් එකක් දානවා. ඒක හොඳයි.”අජන්ත පැවැසීය.ඒ ඔවුන්ගේ සිහිනයි. සිහින සිතුවිල්ලකට සීමා නොවේවායි මම ඒ ඇසූ මොහොතේ් සිටම නිරතුරුව ප්‍රාර්ථනා කරමි.”අපිට වුණේ මාර වැඩේ. අපි ගියේ ෆෝන් ගන්න. අන්තිමට කඩවල් තුනක්ම කඩලා”මා හා මිත්‍ර වූ දෙමස්සිනෝ සිනාසෙයි.”ඒ කොහොමද එහෙම වුණේ. ෆෝන් කඩේ විතරයිනේ”මම කුතුහලය පිරි මගේ පැනය ඉදිරිපත් කළෙමි.”හවස් වෙලානේ ෆෝන් ගිනිහිං කැඩිච්ච සින්ක් එකක් යට හැංගුවා. ඒවා වැඩක් නැති ඒවා. එකක් ගලවල බැලුවා. ඒක ඇතුළෙ තිබුණේ බරට දාපු කණ්ණාඩි කෑල්ලක්. ඉතිං මම ඒවා සින්ක් එක යට දාලා ගියා. අය්යා ගත්ත ඒවා ගෙදර ගෙනිච්චා.”චතුර කියාගෙන යයි.”මෙහේ එන්න වුණේ මෙයා ඒවා සින්ක් එක යට දාලා ගිය හින්දා තමයි. මම වගේ ගෙදර ගෙනිච්ච නම් ආපහු දෙන්න තිබුණා. පොලිසියෙන් හොයද්දි ඒවා සින්ක් එක යට තිබුණේ නැහැ. කවුද අරං. පොලිසියේ මාමලා කීවා ඒවා ඉක්මනට දුන්නොත් නඩුදාන්නේ නෑ කියලා. ඉතිං ඒවා හම්බවුණේ නැහැනේ. උසාවි දැම්මා. ගුටි කන්නත් වුණා.”ගහපුවා රිදුනද?”මම සිනාසෙමින් ඇසීමි.‘අපොයි ඔව් සුදුපාට බටේකින් ගැහුවෙ මට හොඳටම රිදුනා. මං දෙන්නෙ කොහොමද ඒවා තියපු තැනින් වෙන කවුදෝ අරං ගිහින් තිබුණානේ.”චතුර නෝක්කාඩු හඬින් කියයි.හොරුන්ගෙත් හොරු... මම සිනාසුනෙමි. අහිංසක හොරු දෙදෙනා ද මාහා එක්ව කැකිරි පලමින් සිනා සෙති.“කඩේ අයිය නම් කීවා තාත්තට උසාවියෙන් ගන්න කියලා කෝ තාත්තට දුන්නේ නැහැනේ.”“ෆෝන් කඩේ අයියට දුකයි. එයා කීවා මෙහෙ ඉඳලා හොඳට ඉගෙන ගන්න බලන්න කියලා.” ඒ අජන්ත ගේ කටහඬයි.“ඉතිං කොහොමද කඩ තුනක් කැඩුණා කීවේ.” මස්සිනාලා දෙදෙනාට ඕනෑ විදිහට කියන කතාව මම යළි මගේ පැත්තට හරවා ගතිමි.“ඉතිං රෑ වෙලානේ, අපිට බඩ ගිනියි. පළතුරු කඩයක් තිබුණා ඒකෙන් ඇපල් කන්න හැදුවේ අපි සල්ලි ගැනලා අරගෙන බලන කොට පළතුරු කඩේ මාමා කඩේ වහලා ගිහින්. අපි චුට්ටක් තට්ටුව උඩ තිබුණු ගෝනි එහෙට මෙහෙට කරලා බලද්දී කවුළුවක් තිබුණා ඒකෙන් ගිහින් ඇපල් ගෙඩි දෙකක් කාලා දෙකක් අරන් ආවා.ඒක ඇතුළට යන්න ලේසියි. අම්මා... එන්න මාර අමාරු වුණා. ඉතිං එළියට ආවට පස්සේ මහන්සියි. බලන කොට ගෙදර යන්න බස් එකක් නැහැ. අයියා එතන තිබුණු ටැප් එකකින් වතුර බිව්වා. මම මහන්සි නිසා වෙන කඩේකට හේත්තු වුණා. ඒකේ ගහලා තිබුණා ඉටි කොළයි ලෑලියි කඩා ගෙන මම කඩේ ඇතුළේ.කඩේ මුදලාලි ඇතුළේ ඉඳන් ‘මගේ දෙයියෝ මං ඉවරයි’ කියලා කෑ ගැහැවුවා. අපි බය වෙලා පැනලා දිව්වා, වැටිච්චි වෙලාවේ මගේ අතට අහුවෙච්ච තුවක්කුවක් අරන් තමයි මම දුවලා තියෙන්නේ. ඒක සෙල්ලම් බඩු කඩයක්. කඩේ මාමා හුලු අත්තකුත් පත්තු කරගෙන අපි හොය හොයා ඇවිද්දා. අපි දිව්වා අපේ පස්සෙන් බල්ලො එළවනවා. අපි දුවලා ගිහින් දැදුරු ඔයේ පාලම යට හැංගුණා. ඒක යට ඉන්න පුලුවන් පස්සේ බලන කොට තුවක්කුව විදින්න පුළුවන් එකක්.අපි ඒකෙන් බල්ලන්ට වෙඩි තිවුවා. ඒවායේ වෙඩි බල්ලන්ගේ ඇගේ ඇලෙනවා උන් එතකොට බයවෙලා දුවනවා. අපිට හරි හිනා” යි පොඩි හොරුන් දෙදෙනා අතීතය සිහිකොට කොක් හඬලා සිනාසෙයි. මම ඔවුන්ගේ දඟකාරකම් බලා හුනිමි. මට ආයෙත් පොඩි ළමයෙක් වෙන්න තිබුණා නම්... මට සිතිණි. අපගේ මවුපියෝ අපට කුඩා වරදකට පවා පෙළඹීමට ඉඩ නොතබා කොතරම් රැකවරණණ ලා තිබුණිද?“ඉතිං රෑ තිස්සේ දැදුරුඔයේ පාලම යට ඉන්න බය හිතුණේ නැද්ද?“බය හිතුණා, එදා වැස්ස දවසක්. හොඳටම වැහැලා පාලම යටින් හයියෙන් වතුර ගැලුවා.” අපි ඒත් හිටියා රෑ නේ; ගෙදර යන්න බස් නැහැ.“අහු වුණේ කොහොමද?”මා ඇසූ පැනයට කොල්ලන් දෙදෙනා බඩ අල්ලා ගෙන සිනා සෙන්නට වූහ.“අපි උදේ නැඟලා තියෙන්නේ පළතුරු කඩේ අයිති මාමා ගේ බස් එකට. එයාගේ කඩෙන් ගත්ත බෑග් එකේ එයා නම ලියලා තිබුණා. එයා නම් කීවේ “කමක් නෑ... කමක් නෑ... පොලිසි යන්න ඕන නෑ” කියල. ෆෝන් කඩේ අයියා පොලිසි ගියා. කී කොල්ලන් දෙන්නාගේ මුහුණෙහි සිනා මැකී ගියේය.“පස්සේ සින්ක් එක යට තිබුණු ඒවා ගත්ත කෙනෙක් ඒවා පොලිසියට ගෙනත් දුන්නා. මේවද හොරකං කළේ කියලා අහලා පොලිසියේ මාමලා අපට හිනාවුණා. ඒවා ෆෝන් කවර, ඒවයි මදේ නැහැ. අර ඉටිකොළවල දාලා තියෙන්නේ ඒවා. කුණු බක්කියේ තිබිලා එකක් ගත්තා ඒක මැද විතරයි. වැඩ කරන්නේ නැහැ.”“අපරාදේ”මාරුවෙන් මාරුවට හඬ අවදි කළ පුංචි හොරු දෙදෙනා අවසානයේ කනස්සල්ල ප්‍රකාශ කළේ ය.“ඉතිං මෙහෙන් ගියාට පස්සේ දෙමස්සිනෝ එකතුවෙලා වැඩක් ඇති හොරකමක් කරන්න බැරියැ.” කී මම පුංචි හොරු දෙන්නාට විහිලු කළෙමි.“අපෝ ආයෙ හොරකම් කරන්නේ නැහැ. ඕන දෙයක් සල්ලි දීලා ගන්නවා.හොරු දෙදෙනා කතා කරගත් අයුරින් එකවර ම කීයෙන් මම පුදුමයට පත්වීමි.“ඇයි හොරකම් කළේ?”අනේ! ආසාවට’ යි ඇඩුම් ස්වරයෙන් කී චතුර ...”“නේද? අය්යේ”අජන්ත ගෙන් ඇසීය.“දැන් තේරෙනවද අයිති නැති දෙකට ආසාවෙලා කොච්චර දේවල් නැති කර ගත්තද කියලා.” මම දැනුම් තේරුම් ඇති පුංචි හොරු දෙදෙනාගෙන් විමසීමි. ඔවුන් බිම බලාගත් වනම හිඳ අනතුරුව කටහඬ අවදි කළෝ ය.“ඉස්කෝලේ යාමත් නැති වුණා.ගෙදර ඉන්නවත් නැතිවුණා.මෙහේ බත් රස නැහැ.ඇවිදින්න යන්නත් බැහැ.යාළුවොත් නැහැ.”මේ පුංචි කොල්ලන් දෙදෙනා මාරුවෙන් මාරුවට කියති.“අම්මත් නැහැ. අම්මා මීට පස්සේ මට ආදරේ වෙන එකකුත් නැහැ.”දෑසේ කඳුලු පුරවා ගත් චතුරගේ හඬ බිඳී තිබිණි.“ඔව් මල්ලිට ගෙදරින් කොහෙවත් යන්න දෙන්නෙ නැහැ” මම නම් මාමලයි ගෙදරමයි ඉන්නේ...”අජන්ත කඳුලු අතරින් ම සිනාසෙමින් කියයි. ආසාවට කොලු කමට කළ වැරැද්ද ඔවුන් හඳුනයි. ඉගෙනීමට දක්ෂ දරුවන් දෙදෙනෙක් මින් පෙර කොලු කමටටවත් වරදක් නොකළ දරුවන් දෙදෙනෙක් රැකවරණය පුනරුත්ථාපනය ආරක්ෂාව සඳහා රැඳවුම් නිවාස ගත කර තිබේ. ඔවුන්ට මේ වසරේ පාසල් අධ්‍යාපනය අහිමි විය. ලබන වසරේවත් පාසල් යාහැකි නම්, චතුරට වෛද්‍යවරයකු විය හැකිය. අජන්ත ගාමන්ට් ෆැක්ටරියක් දමාගෙන පොහොසතකු වනු ඇත.මට නොතේරෙන යමක් ඇත. මවුපියන් ගෙන් වෙන් කොට අධ්‍යාපනය කඩා ඉහිරුවා. ගංජා උරණ දඩබ්බර කොල්ලන් වෙසෙන රැඳවුම් කඳවුරක සිරකර මේ දරුවන් දෙදෙනා පුනරුත්ථාපනය කරන්නේ ඇයි? ඔවුන් ගේ සිහින සැබෑකර වන්නට ද? නැත්නම්...සියලු නම් ගම් මන:කල්පිතයි.ටෙක්ලා පද්මිණී කාරියවසම්</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=af0911293</link>
    <topic>උසස් පෙළ උසස් ලෙස සමත්වූවෝ මෙසේ කියති</topic>
    <author>විස්තර - සුභාෂිණී ජයරත්න ඡායා - විමල් කරුණාතිලක</author>
    <content>ප්‍රජාතන්ත්‍ර විරෝධී බලවේගවලට පස්සා දොර අරිනවාද?සෙල්ෆෝන්වලට ආසා නිසා සොරකම් කරන්න සිතුණාඋසස් පෙළ උසස් ලෙස සමත්වූවෝ මෙසේ කියතිමවුපිය සෙනෙහස අහිමි වුණත් පොතපතේ වැඩ අතපසු කළේ නැහැකුමන්ත්‍රණකාරීන් පරදවමුජීව විද්‍යා අංශයෙන් ඉහළම ලකුණු ලබාගත්කොළඹ 06 සයිවා මන්ගෙයියාර් පාසලේමයිතිලි සිවපතසුන්දරම්අපි යාපනයේ ඉන්න කොට යුද්ධයේ බිහිසුණු බව හොඳින්ම අත්වින්දා. ඒ ලැබූ වේදනාව මගේ ජීවිතයට විශාල ශක්තියක් වුණා...” මයිතිලි පවසන්නීය.ඇය අද සිය ජයග්‍රහණය හදවතින්ම විඳින්නීය. මෙවර පැවැති උසස් පෙළ විභාගයෙන් ජීව විද්‍යා අංශයෙන් ලංකාවේ ඉහළම ලකුණු ලබාගත් ඇය වැල්ලවත්ත සයිවා මන්ගෙයියාර් විද්‍යාලයේ මයිතිලි සිවපතසුන්දරම්ය.යාපනයේ චුන්ඩුකූලි කාන්තා විදුහලේ පළමු වසර අධ්‍යාපනය ලද ඇය සිය මෑණියන්ගේ රැකියා ස්ථාන මාරුවත් සමඟම යාපනයේ සිට කොළඹට පැමිණියාය.“මගේ අම්මා සුන්දර සිවපතසුන්දරම්. ඇය ළමා රෝහලේ දන්ත ශල්‍ය වෛද්‍යවරියක්. තාත්තා සිවපතසුන්දරම්. ඔහු විදුලි ඉංජිනේරුවරයෙක්. දැන් විශ්‍රාමිකයි. මගේ අක්කා ලක්ෂි කොළඹ වෛද්‍ය පීඨයෙන් පිටවුණු වෛද්‍යවරියක්. එකම අයියා මොරටුව විශ්ව විද්‍යාලයේ ඉංජිනේරු උපාධිය හදාරනවා...” ඇය සාඩම්බරයෙන් සිය පවුල් පසුබිම ගැන පවසයි.2 වැනි වසරේ සිට ඇය අධ්‍යාපනය ලැබුවේ සයිවා මන්ගෙයියාර් පාසලේය. ශිෂ්‍යත්ව විභාගයෙන් ලකුණු 165 ක් ලද ඇය සාමාන්‍ය පෙළ විභාගයෙන් විෂයයන් 10 ටම ‘ඒ’ සමාර්ථ ලබා ගැනීමට සමත් වූවාය.මයිතිලි තම පවුලේ අය සමඟ“... මට නිතරම ගුරුවරු පිහිට වුණා. පාසලේ අභ්‍යාස වැඩ එදාම කළා. දෙමළ මාධ්‍යයෙන් මම විභාගයට ලිව්වත් අතට හසුවෙන හැම දෙයක්ම කියවා දැනුම ලබා ගත්තා. වැඩ කවමදාවත් ගොඩ ගසා ගැනීම මගේ පුරුද්දක් වුණේ නැහැ. පාසල ඇරිලා ආවාම රූපවාහිනිය නරඹා නිදා ගන්නවා. නැගිටලා ආපසු පංති යනවා. රෑ 7 ට විතර ගෙදර ඇවිත් 8 ට විතර පාඩම් කරන්න පටන් ගන්නවා. ඒ විදියට රෑ 12, 1 වෙනකම් මම එක දිගට පාඩම් කරනවා...”ඇය පාන්දර පාඩම් කළේ ද විභාගය ආසන්න වූ අවස්ථාවේය.“... මම නිතරම ප්‍රශ්න පත්‍ර කළා. පස්සේ උත්තර බලාගෙන ඒවායේ හරි වැරැදි මමම පරීක්ෂා කරනවා. විභාගය කිට්ටු වෙන කොට මට අලුතින් කියලා කරන්න දෙයක් තිබුණේ නැහැ. මම නිතරම ප්‍රශ්න වලට උත්තර ලියූ නිසා අන්තිම දවස්වල මට අලුත් ප්‍රශ්න කියලා දෙයක් අසුවුණේම නැහැ.” ඇය විභාගයට මුහුණ දුන්නේ දැඩි අභියෝගයෙනි. ඒ අභියෝගය ඇයට ආවේ පවුල් පරිසරයෙනි.“... මගේ පවුලේ හැමෝම විශ්ව විද්‍යාලයේ ගිය අය. ඒ වගේම හොඳ තැනක ඒ හැමෝම හිටියා. මේ නිසා මගේ හිත මට නිතරම කිව්වා මේ සියලු දෙනාටම වැඩිය හොඳින් මම සමත්විය යුතුයි කියලා. මම හිතා ගත්තා මගේ අයියටයි අක්කටයි වැඩිය හොඳට මම විභාගයට මුහුණ දෙනවා කියලා. නමුත් මගේ අයියයි අක්කයි මට මේ ගමන යන්න විශාල ධෛර්යයක් වුණා...” ඇය අද ඒ අභියෝගය ඉහළින්ම ජයගෙන ඇත.ඇය ‘මුළු පාසල් කාලයම ටියුෂන්’ යන සංකල්පයෙන් බැහැර වූවාය. ඇය ටියුෂන් වලට යන්නට පටන් ගත්තේ 10, 11 ශ්‍රේණිවලදීය. ඒ ගියෙත් පංති එකකට දෙකකට පමණි. නමුත් උසස් පෙළට මුහුණ දීමේ දී ඇය විෂයන් 3 ටම අමතර පංති ගියාය. ඒ අමතර දැනුම රැස්කර ගන්නටය.මයිතිලිගේ අධ්‍යාපන ජයග්‍රහණ දෙස සිටින ප්‍රධාන බලවේග 2 ක ඇයගේ මව හා පියාය. නිතරම මවගේ වෛද්‍ය ජීවිතයේ අත්දැකීම් ඇයගේ සිතේ පළපැදියම් විය. ඇගේ ජයග්‍රහණයට ඒවා තල්ලුවක් විය.“... අපි යාපනයේ කෝන්ඩාවිල්වල ඉඳලා මෙහාට ආවේ 1996 දී. ඒ මගේ සේවා මාරුවීම නිසා. මාත් මගේ මහත්තයත් දෙන්නම වැඩට යනවා. දුවගේ පසුපස නිතරම හිටියේ ඇයගේ ආච්චි. ඇය තමයි දුව දිරිමත් කළේ. නමුත් මීට දෙවසරකට පෙර ඇය අපි අතරින් වෙන් වුණා. ඒකත් දුවට තරමක් බලපෑවා...” මයිතිලිගේ මව පවසන ආකාරයට ඇය පාඩමට මෙන්ම බාහිර කටයුතුවලට ද එකසේ දක්ෂය. ඇය පාසලේ ක්‍රීඩා නායිකාව ද වන්නීය. ඇගේ ඇඟිලි තුඩින් නිතරම වයලීනය වැයිණි. ඈ නැටුමට ද උපන්හපන්කම් දක්වන්නීය.“... මගේ දුව පාඩම් කරන්නේ තනියම. එයාට භාෂා තුනක් ඉතා හොඳින් කතා කරන්න පුළුවන්. අපිට කවදාවත් ඇය පස්සෙන් පන්නන්න සිදුවුණේ නැහැ. පාඩම් වලදි, නිහඬව සියලු දේ ඇය විසින්ම කරගත්තා. ඒ වගේම ගෙදර වැඩටත් මම උදව් කරනවා...”මයිතිලි ප්‍රතිඵල එන විට සිටියේ ඉංගී‍්‍රසි පංතියේය. යාළුවන්ගේ දුරකතනයෙන් ප්‍රතිඵල දැනගත්තත් එය නිවැරැදි කර කීවේ මොරටුව විශ්ව විද්‍යාලයේ සිටින සිය සොහොයුරාය.“මම කවදාවත් සිතුවේ නැහැ මේ වගේ ප්‍රතිඵල ලැබෙයි කියලා. මොකද මම අමාරුවෙන් ඉගෙන ගත්තේ නැහැ. හරිම සැහැල්ලුවෙන් ඉගෙන ගත්තේ. නමුත් මගේ ගුරුවරු පවා විශ්වාස කළා මම මුල් 10 දෙනා අතරට එයි කියලා...” මයිතිලිගේ එකම ආශාව වූයේ මව ගේ අඩි පාරේ ගොස් දක්ෂ වෛද්‍යවරියක් වීමටයි. හෘද රෝග පිළිබඳ විශේෂඥ වෛද්‍යවරියක වීම ඇයගේ එකම පරමාර්ථයයි.“මම ඉගෙන ගත්තේ මේ නිදහස් අධ්‍යාපනය නිසා. නිදහස් අධ්‍යාපනය අපට ලබා දුන්නේ අපේ රටට සේවයක් කරන්න. මගේ රටේ ඉගෙන ගෙන පිටරටකට ගිහින් සේවය කළොත් එය රටට ද්‍රෝහිකමක්. මම ඒ දේ කවදාවත් කරන්නෙ නැහැ...” නිදහස් අධ්‍යාපනය ලබන සැමටම එය මතක තබා ගත යුතු පාඩමකි.  වාණිජ අංශයෙන් ඉහළ ලකුණු ලබාගත්ගාල්ල මහින්ද විද්‍යාලයේපසන් මාලින්ද කැටිපේආරච්චිඋසස් පෙළ විභාගය සමත් වන බව මම දැන සිටියා. නමුත් මෙතරම් විශිෂ්ට ජයග්‍රහණයක් කිසිම විටක මම බලාපොරොත්තු වුණේ නැහැ. ඉතා පැහැදිලිවම මම කියන්නෙ මගේ මේ ජයග්‍රහණයට මූලික වුණේ පාසල් අධ්‍යාපනය. උසස් පෙළ විභාගයට අවශ්‍ය දැනුම වැඩි වශයෙන්ම ලැබුණේ පාසලේදී. මම උපකාරක පන්තිවලටත් ගියා. නමුත් උපකාරක පන්තිවලට වඩා පාසලෙන් ලැබූ දැනුම වඩා වැදගත් වුණා” යැයි මෙවර අධ්‍යයන පොදු සහතික පත්‍ර උසස් පෙළ විභාගයේදී වාණිජ විෂය ධාරාවෙන් ශ්‍රී ලංකාවේ ප්‍රථම ස්ථානය හිමි කරගත් ගාල්ල මහින්ද විදුහලේ පසන් මාලින්ද කැටිපේආරච්චි පැවැසීය.”මම දිනපතාම රූපවාහිනිය නැරඹුවා. මගේ අධ්‍යාපනයට අදාළ, ආර්ථික සංවාද, ආර්ථික විග්‍රහ, ප්‍රවෘත්ති සහ සංවර්ධන ප්‍රවෘත්ති බැලීම මම නොවරදවාම කළා. මගේ අධ්‍යාපනයට ඒවා වඩාත් වැදගත් වන නිසයි ඒවා බැලීමට කාලය මිඩංගු කළේ. මගේ ජයග්‍රහණය වෙනුවෙන් මගේ අම්මාත්, තාත්තාත් පුදුම කැපවීමක් කළේ. මම රාත්‍රී පාඩම් කරන විට අම්මා හෝ තාත්තා මා පාඩම් කර අවසන් වන තුරුම මාරුවෙන් මාරුවට නිදිවැරුවා. රාත්‍රී පාඩම් කරන විට වැඩි වේලාවක් පාඩම් කරන්න පුළුවන්. උදේ හතරට විතර නැඟිට පාඩම් කළොත් පැය දෙකකට වඩා පාඩම් කරන්න ලැබෙන්නේ් නැහැ”යි ද කැටිපේආරච්චි ශිෂ්‍යයා කීවේය.පසන් මලින්ද තම මවුපියන් සමඟගාල්ල හිරිඹුර පාරේ පදිංචි මාලින්දගේ පියා ගාල්ල ඩී.එස්.අයි. පාවහන් සමාගමේ විධායක නිලධාරියකු වන උපුල් කුමාර කැටිපේආරච්චිය. මව නිලන්ති ලක්මාලි කරුණාරත්නය. මේ යුවළගේ එකම දරුවා වූ පසන් පළමු වැනි ශ්‍රේණියේ සිටම ඉගෙනුම ලැබුවේ ගාල්ල මහින්ද විදුහලෙනි. මුලින්ම පසන් මුහුණ දුන් තරග විභාගය වූයේ 5 වැනි ශ්‍රේණිය ශිෂ්‍යත්ව විභාගයයි. අධ්‍යයන පොදු සහතික පත්‍ර සාමාන්‍ය පෙළ විභාගයේදී ඒ සම්මාන නවයක් සහ සාමාන්‍ය සාමාර්ථ එකක් සහිතව විෂයන් දහයකින් එම විභාගය සමත්වීමට ඔහුට හැකි විය. අනතුරුව ව්‍යාපාර අධ්‍යාපනය, ගිණුම්කරණය සහ ආර්ථික විද්‍යාව යන වාණිජ විෂයයන් හදාරා මෙවර උසස් පෙළ විභාගයට ඉදිරිපත්වී වාණිජ විෂය ධාරාවෙන් ශ්‍රී ලංකාවේ ප්‍රථම ස්ථානය හිමි කර ගත්තේය.ප්‍රාථමික අංශයේ ශිෂ්‍ය නායකයකු ලෙස කටයුතුª කර ඇති පසන් පෝතක බාලදක්ෂයකු ලෙසද ක්‍රියා කළේය. ජාතික තරුණ වාදක මණ්ඩලයේ වයලීන් වාදකයකු ද වූ හෙතෙම උසස් පෙළ ඉගෙනුම ලබන විට සියලු බාහිර ක්‍රියාකාරකම්වලින් ඈත්වී අධ්‍යාපනයට පමණක් තම කාලය යොමුකළේ උසස් පෙළ විභාගය සමත්වීමේ අදිටනිනි. ඔහුගේ එම සිතුවිල්ල අද මල්පලගැන්වී ඇත.”මම ඉගෙනුම ලැබූ මහින්ද විදුහලට මීට පෙර වසර කීපයකදීම උසස් පෙළ විභාගයෙන් ප්‍රථම ස්ථාන හිමිවී තියනව. 2000 වසරේදී උසස් පෙළ විභාගයේදී වාණිජ අංශයේ ප්‍රථම ස්ථානයත්, 2001 වසරේ එම විභාගයෙන් වාණිජ අංශයේ පළමුවැනි, තුන්වැනි, පස්වැනි සහ නව වැනි ස්ථානත් හිමිවුණා. නැවත 2005 වසරේ වාණිජ අංශයේ පළමුවැනි තැන අපේ විදුහලට ලැබුණා. 2007 වසරේ වාණිජ අංශයේ දෙවැනි තැන 2008 වසරේ ශ්‍රී ලංකාවේ හතරවැනි සහ දහවැනි ස්ථානයට සමත්වුනේ අපේ විදුහලෙන්.අපට පාසලේදී ගණකාධිකරණය විෂය ඉගැන්වූ හේමපාල හේවගේ සර් ලබාදුන් දැනුම මේ විජයග්‍රහණයට ඉවහල් වුණා. ජයන්ති ලියනගේ ගුරු මෑණියන්ගෙන් ලැබුණු දැනුම ද විශාල අත්වැලක් වුණා. ව්‍යාපාර අධ්‍යාපනය විෂය ඉගැන්වූ කරුණා ගුරු මෑණියන්ගේ කැපවීම, ආදරය සහ කරුණාව ද අපට විශාල ශක්තියක්. ඒ වගේම ජයසිංහ සර්, දිසානායක සර්, තමරා ගුරු මෑණියන්, පන්ති භාර ආචාරිනී සලමන් ගුරු මෑණියන් කෘතවේදීව සිහිපත් කරනවා. විදුහල්පති වේරහැර සර් පෞද්ගලිකව පවා අපට උපදෙස් දුන්නා. ඉදිරියේ විභාගවලට ඉදිරිපත් වන නංගිලාට මල්ලිලාට මම කියන්නෙ අධිෂ්ඨානය, කැපවීම ඇත්නම් ජය නිසැකයි.ඔබේ අනාගත බලාපොරොත්තුව කුමක්දැයි විමසූ විට පසන් කැටිපෙආරච්චි ශිෂ්‍යයා කීවේ රටට සේවයක් කිරීමේ අරමුණින් තමා අනාගතයේ වරලත් ගණකාධිකාරීවරයකු වන බවයි.ගණිත අංශයෙන් ඉහළම ලකුණුලබාගත් කොළඹ ආනන්ද විද්‍යාලයේනිපුන රන්දුනු සමරසේකරඅමාරු විෂයන් ඉගෙන ගන්නට බොහෝ දරුවන් කැමතියි. විශේෂයෙන් ම උසස් පෙළ ගණිත විෂය. ඒ හරියට කළොත් ජයග්‍රහණය නියත නිසා ය. ඔහු ද එවැනි අතිදක්ෂ දරුවෙකි. ඔහු නමින් නිපුන රන්දුනු සමරසේකරය.“මං ගණිතය විෂය උසස් පෙළට තෝරා ගත්තේ පාඩම් කරන්න තියන ප්‍රමාණය අඩු නිසා. මට ලොකු විශ්වාසයක් තිබුණා ගණිත විෂය හරියට ග්‍රහණය කරගෙන හරියට උත්තර ලියුවොත් ඉතා ලේසියෙන් විභාගය සමත් වෙන්න පුළුවන් බවට.”නිපුන කොළඹ ආනන්ද විද්‍යාලයෙන් ඉගෙන ගෙන අද ගණිත අංශයෙන් ලංකාවේ හොඳම ප්‍රතිඵල ලබාගෙන ඇත.නිපුන ගේ මව කැලුම් හපුආරච්චිය. පියා පොලිස් සංදේශ කොට්ඨාසයේ අධ්‍යක්ෂ අසේල සමරනායකයි. එකම සොහොයුරිය කේෂණී විශාඛා විද්‍යාලයේ ඉගෙනුම ලැබුවා ය. ඇය කොළඹ වෛද්‍ය විද්‍යාලයේ තෙවැනි වසරේ සිසුවියකි.“මට අදහසක් තිබුණා විභාගය හොඳට කළ නිසා හොඳ තැනකට එයි කියලා. නමුත් ලොකු විශ්වාසයක් තිබුණේ නැහැ...” නිපුන සරල සැහැල්ලු දිවිපෙවෙතකට කැමැත්තක් දක්වන්නෙකි.නිපුන මුලින් ම අධ්‍යාපනය ලද්දේ කොළඹ අශෝක විද්‍යාලයෙනි. ඉන් අනතුරුව 9 වැනි වසරේදී අධ්‍යාපනය ලබන්නට පැමිණියේ කොළඹ ආනන්ද විද්‍යාලයටයි. ආනන්දයේ බෞද්ධ පරිසරයත් අධ්‍යාපනයත් නිපුණගේ දිවි ගමනට විශාල ධෛර්යයක් විය.“මම ශිෂ්‍යත්ව විභාගයෙන් ලකුණු 159 ක් ගත්තා. නමුත් පාසලක් ලැබුණේ නැහැ. පස්සේ ආනන්ද විද්‍යාලයෙන් සාමාන්‍ය පෙළ විභාගයට මුහුණ දුන්නා. එතැන දී මට ‘ඒ’ සාමාර්ථ 9 ක් හා ‘සී’ සාමාර්ථ එකක් ලැබුණා. මම ගණිතයට දක්ෂයි. මේ නිසා මම හිතුවා මට කවදාහරි ගණිතයෙන් ඉහළට යන්න පුළුවන් බව...” නිපුන පවසයි.නිපුන විදුහල්පතිතුමා හා ආචාර්ය මණ්ඩලය සමඟනිපුනට පාසල් පරිසරයෙන් ලැබෙන දැනුම මෙන් ම අමතර දැනුමක් සිය සොහොයුරියගෙන් ද ලැබෙයි. ඇය උසස් පෙළට ගණිතය විෂය නො හැදෑරුවත් නිපුන පවසන්නේ දෙදෙනාටම භෞතික හා රසායන විද්‍යා විෂයන් පොදු නිසා බොහෝ ගැටලු විසඳා ගැනීමට සිය සොහොයුරිය උදව් කරන බවයි.“මගේ අක්කත් මමත් නිතරම රසායන විද්‍යාවේ ගැටලු ගැන කතා කළා. අක්කත් මාත් අතර විශාල බැඳීමක් තියෙනවා. අක්කට ඕනෑ වුණා එයා වගේ ම මාත් හොඳ තැනකට ගේන්න. මේ නිසා අක්කා මා නිතරම දිරිමත් කලා...”නිපුණට සිය සොහොයුරිය වගේ ම මවගෙන් හා පියාගෙන් ද ලැබුණේ මනා අත්වැලකි. අවශ්‍ය දේ ලබාදී සෙවණැල්ල මෙන් පසුපස සිටියේ මවත් පියාත් ය. නිපුනගේ පාඩම් කරන විලාසය ද වෙනස් ය. ඔහු පාඩමට ඇලී ගැලී සිටි අයකු ද නෙවේ.“... මම පාඩම් කළේ හරිම අඩුවෙන්. සමහර වෙලාවට පැය 2 ක්වත් පාඩම් කළේ නැහැ. නමුත් ඒ වෙලාවේ මම කරන දේ ඉතා හොඳින් කළා. ඒ වගේ ම පාඩම් කරන කොට මට වේගයක් තිබුණා. අඩු කාලයකදී මං වැඩ ගොඩක් කළා. මම විභාගයට ළං වන විට විභාගයට සූදානම් වෙලා ඉවරයි. විශේෂයෙන් කියලා කිසිම සූදානමක් අවශ්‍ය වුණේ් නැහැ...”නිපුනගේ එකම අරමුණ වූයේ අධ්‍යාපනයේ උපරිම පලය කරා යෑමටයි. ඒ සඳහා ඔහුට ලොකු විශ්වාසයක් ද විය. යා යුතු ගමන් මඟ ද ඔහු විසින් ම ගොඩ නඟාගෙන තිබිණ. “... මම උසස් පෙළ පංතිවල හැමදාම පළවෙනියා වුණා. නිතරම හොඳ ලකුණුත් තිබුණා. ඕනෑම දෙයක් මම කරන්නේ ඉතා කැමැත්තෙන්. ඒ වගේම මම කරන දේ ඉතා හොඳින් කරනවා...”නිපුන සෑම විෂයකටම ටියුෂන් ගියත් කිසිදා පාසලේ පංති මඟ හැරියේ නැත. ඒ වගේ ම නිතරම රූපවාහිනිය ද නැරැඹීය. ක්‍රීඩාවට ද එක සේ දක්ෂය.“මම 2005 දී ජාතික ක්‍රීඩා උලෙළේදී රන් පදක්කමක් ලබාගත්තා. ඒ වගේ ම 2008 දී අන්තර්ජාතික ගණිත ඔලිම්පියාඩ් තරගය නියෝජනය කරමින් ස්පාඤ්ඤයට ගියා. මේ තරගයෙන් මම නියෝජනය කළ කණ්ඩායම ලෝකයෙන් ම 424 ස්ථානය ලබා ගනිමින් ආනන්දයට කීර්තියක් ගෙන දුන්නා....”නිපුනගේ ජයග්‍රහණය පසුපස සිටින්නේ ආනන්දයයි. ආනන්දයේ වත්මන් විදුහල්පති එල්.එම්.ඩී. ධර්මසේන මහතා ද නිපුනගේ ජයග්‍රහණය සමරයි. රෝහිණී තිසේරා, ඇය නිපුනගේ පංති භාර ගුරුතුමියයි.“නිපුන හොඳ කීකරු දරුවෙක්. ඒ වගේ ම හැම වැඩක් ම හොඳට කරන දරුවෙක්. අපි මුල සිටම දැනගත්තා නිපුන මේ වගේ තැනකට එන බව. ඒ වගේ ම නිපුන අනිත් ළමයින්ට වඩා තරමක් වෙනස්. නිතරම සැහැල්ලු ජීවිතයක් ගත කරන්නේ. ඉඩ ලැබෙන හැම වෙලාවෙම ක්‍රීඩා කරනවා. යහළුවන් අතරත් හරිම එකමුතුයි. නිතරම උදේට ඇවිත් යහළුවන්ට ගණිතය කියලා දෙනවා. පොතේ ඇලිලා ගැලිලා වැඩ කිරීම නිපුණට නුහුරු දෙයක්. නමුත් ඔහු කරන දේ හරියට කරනවා. ඔහු ගුරුවරුන්ගේ ආශිර්වාදය ලබන දරුවෙක්....” ගුරුවරයකුගේ මුවින් මෙවන් දෙයක් අසන්නට ලැබෙන්නේ නම් ඇත්තෙන් ම ඔහු වාසනාවන්ත දරුවෙකි.නිපුනගේ එකම අරමුණ මවුපියන්ගේ බලාපොරොත්තු ඉටු කිරීමයි.“මගේ අම්මලා මහත් බලාපොරොත්තු වෙන්නේ හොඳ දක්ෂ ඉංජිනේරුවෙක් රටට බිහිකරන්න. ඒ අරමුණ මං කවදාහරි ඉටු කරනවා.විස්තර - සුභාෂිණී ජයරත්න ඡායා - විමල් කරුණාතිලකකලා අංශයෙන් ඉහළම ලකුණු ලබාගත්මාතර රාහුල විද්‍යාලයේපසිඳු නාමල් ජයවර්ධනමගේ අම්මාත් තාත්තාත් දෙදෙනාම ගුරුවරු. ඒ නිසා අපේ ගෙදර තිබුණේ අධ්‍යාපනික පරිසරයක්. ඒ වගේම මම ඉගෙනුම ලබන රාහුල විදුහලේ ගුරු මෑණි පියවරුන් හොඳට ඉගැන්වුවා. කිසිම වෙලාවකට අපට කාලය නාස්ති කරන්න දුන්නෙ නැහැ. මම උපකාරක පන්තිවලටත් ගියා. එහිදීත් මගේ දැනුම වර්ධනය වුණා යැයි උසස් පෙළ විභාගයේ කලා විෂය ධාරාවෙන් ප්‍රථම ස්ථානය හිමි කර ගත් මාතර රාහුල විදුහලේ පසිඳු නාමල් ජයවර්ධන ශිෂ්‍යයා තම ජයග්‍රහණය පිළිබඳ සිළුමිණට අදහස් දක්වමින් පැවසීය.සිංහල, දේශපාලන විද්‍යාව හා භූගෝල විද්‍යාව යන විෂයන් තුනට වැඩිම ලකුණු ලබා ගෙන උසස් පෙළ විභාගයේ කලා අංශයෙන් පසිඳු ශ්‍රී ලංකාවේ පළමු වැනියා බවට පත්විය.මාතර පාසල් මාවතේ පදිංචි පසිඳුගේ පියා වන වයි.එස්. ජයවර්ධන මහතා තිහගොඩ පලොල්පිටිය මහා විද්‍යාලයේ නියෝජ්‍ය විදුහල්පතිවරයාය. මව නාමලී ශි‍්‍රයංගනී ද සිල්වා මහත්මිය මාතර කොටුව ජනාධිපති විදුහලේ ආචාර්යවරියෙකි. පසිඳු ඔවුන්ගේ එකම දරුවාය.නාමල් ජයවර්ධන එක වසරේ සිට පහ වසර දක්වා ඉගෙනුම ලැබුවේ මාතර ඕල්කට් කනිටු විදුහලෙනි. පහ වසර ශිෂ්‍යත්ව විභාගයේදී ලකුණු 160 ක් ලබා සමත් වූ නාමල් වැඩිදුර ඉගෙනුම සඳහා මාතර ශාන්ත තෝමස් විදුහලට ඇතුළු විය. ඔහු අපොස සාමාන්‍ය පෙළ විභාගය ‘ඒ’ සම්මාන නවයක් සහ ඉංගි‍්‍රසි සාහිත්‍ය විෂයට ‘සී’ සාමාර්ථයක් ද සහිතව සමත් වූයේය. උසස් පෙළ සඳහා නාමල් මාතර රාහුල විදුහලට ඇතුළු විය.එහිදී අධ්‍යාපනයට අමතරව බාහිර ක්‍රියාකාරකම්වලදී ද නාමල් බොහෝ දස්කම් පෙන්වීය. රූපවාහිනී සංස්ථාව සහ පැපරල් සංවිධානය ඒකාබද්ධව සංවිධානය කළ මානව හිමිකම් තරග මාලාවේ ප්‍රථම ස්ථානය හිමි වූයේ ද නාමල්ටය. එදිරිවීර සරච්චන්ද්‍ර සමස්ත ලංකා රචනා තරගයෙන් ද කුසලතා සම්මානයක් ඔහුට හිමි විය. අන්තර් පාසල් සිංහල භාෂා දිස්ත්‍රික් සහ පළාත් තරග රැසකින්ම නාමල් ජයග්‍රහණ ලබා ගත්තේය. දක්ෂ වයලීන වාදකයකු වන නාමල් ඉන්දියාවේ ලක්නව් භාත්ඛණ්ඩ සංගීත විද්‍යාලයෙන් සංගීතය හදාරා ඇත.කලා විෂය ධාරාවෙන් ශ්‍රී ලංකාවේ පළමු වැනියා බවට පත්ව සිටින නාමල් ජයවර්ධන අප හා මෙසේ ද පැවසීය.”මගේ ජයග්‍රහණය පසුපස සිටින්නේ විදුහල්පති කිත්සිරි ලියනගමගේ ගුරු පියාණන් ඇතුළු සියලුම ගුරු මෑණිවරුන් පියවරුන්. අපේ පාසලේ කලා විෂය ධාරාවට බොහෝ පහසුකම් තියනවා. ගුරුවරුන් ඉතාම හොඳින් ඉගැන්වූවා. සිංහල විෂයට විදුහලේ සිටි හොඳම ගුරුවරුන් අපට දැනුම ලබා දුන්නා. අනිත් විෂයයන් වලදීත් එහෙමයි.පසිඳු ජයවර්ධන ශිෂ්‍යයා තම මවුපියන් සමඟපාසල් අධ්‍යාපනයට අමතරව මම උපකාරක පන්තිවලටත් ගියා. මගේ ජයග්‍රහණයට පාසල් අධ්‍යාපනය මෙන්ම උපකාරක පන්තිවලින් ද සමාන දැනුමක් ලැබුණා කීවොත් එය නිවැරැදියි. උපකාරක පන්තිවලට වගේ ම පාසල් අධ්‍යාපනයටත් මුල්තැන ලැබිය යුතුයි.මගේ ජයග්‍රහණයේදී අම්මාගෙන් සහ තාත්තාගෙන් ලැබුණෙ පුදුම සහායක්. මගේ අම්මා විද්‍යා ගුරු උපදේශිකාවක්. ඒ නිසා අම්මා මට විශාල අත්වැලක් වුණා. තාත්තා සිංහල භාෂාව සහ දේශපාලන විද්‍යාව ගෙදරදි ඉගැන්වූවා.මම රූපවාහිනිය හැමදාම නරඹනවා. හැමදාම ටෙලිනාට්‍ය බැලුවා. ඒ වගේම රූපවාහිනියෙ ප්‍රචාරය වුණු චිත්‍රපට නරඹනවා. ඒ විතරක් නෙවි සිනමා ශාලාවලට මිතුරන් සමඟ ගොස් චිත්‍රපට නරඹනවා. මේ සියලු දේවලින් මගේ විෂය ධාරාවට අවශ්‍ය දැනුම මම ලබා ගත්තා. චිත්‍රපටි මම වර්ග කළේ නැහැ.ඒ වගේම මා කුඩා කල සිටම මගේ ආච්චි අම්මා මට බොහෝ උදව් කළා. අදටත් මට බත් කවන්නෙ මගේ ආච්චි අම්මා.මාතර දිසාවෙන් පළමු වැනි තැන මම අනිවාර්යයෙන්ම බලාපොරොත්තු වුණා. ජාතික මට්ටමින් මම බලාපොරොත්තු වුණේ දහවැනි තැන. නමුත් පළමු වැනි තැන ලැබීම ගැන මට හරිම සතුටුයි. මීට පෙර රාහුල විදුහලට වෙනත් විෂය ධාරාවලින් පළමු වැනි තැන ලැබුණා. නමුත් උසස් පෙළ විෂය ධාරාවේ කලා අංශයෙන් මුල් තැන ගත් ප්‍රථම අවස්ථාව මෙයයි.මගේ අනාගත බලාපොරොත්තුව නීති පීඨයට ඇතුළුවී නීතිය හදාරා නීතිඥයකු වී විනිසුරුවරයකු වීමයි. ඒ වගේම නිදහස් අධ්‍යාපනය නිසා අපට මෙවැනි ජයග්‍රහණ ලබා ගැනීමට හැකිවී තිබෙනවා. රටේ සංවර්ධනයට හවුල්කරුවකුවීම ද මගේ අපේක්‍ෂාවයි. නාමල් ජයවර්ධනගේ ජයග්‍රහණය පිළිබඳ ඔහු ගේ පියා වන වයි.එස්. ජයවර්ධන මහතා මෙසේ කීය.”මෙවැනි දරුවකු රටට දායාද කිරීමට හැකිවීම පිළිබඳ දෙමවුපියන් හැටියට අපට විඳින්න පුළුවන් උපරිම සතුට අප ලබනවා.”ඡායාරූප හා විස්තර දකුණු පළාත් සංචාරක එස්. දීයගහගේ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=af0911294</link>
    <topic>මවුපිය සෙනෙහස අහිමි වුණත් පොතපතේ වැඩ අතපසු කළේ නැහැ</topic>
    <author>ජයමිණි අත්තනායක</author>
    <content>ප්‍රජාතන්ත්‍ර විරෝධී බලවේගවලට පස්සා දොර අරිනවාද?සෙල්ෆෝන්වලට ආසා නිසා සොරකම් කරන්න සිතුණාඋසස් පෙළ උසස් ලෙස සමත්වූවෝ මෙසේ කියතිමවුපිය සෙනෙහස අහිමි වුණත් පොතපතේ වැඩ අතපසු කළේ නැහැකුමන්ත්‍රණකාරීන් පරදවමුඋසස් පෙළ වාණිජ අංශයෙන් තෙවැනි තැනට තේරුණුමල්ෂා මධුෂානි සමරක්කොඩිජීවිතයේ බලාපොරොත්තු සියල්ලම කඳුළු වලට දියවී සුසුම් අතර සිරවුණද කිසිවිටෙක ඇය ඉන් අධෛර්යයට පත් වූයේ නැත.ඇයට කුඩා කළෙදීම මවු සෙනෙහස අහිමිවිය. පිය සෙනෙහස අහිමි විය. දහස්වර සිතින් හඬා වැටෙනවා වෙනුවට ඇය කළේ ජීවිතය දිනන්නට මං සොයා යෑමය. ඒ අහිමි සෙනෙහසම ජීවිතයට පන්නරයක් කරගත්තාය.කඳුළින් නිමාවූ ජීවිතයේ අද ඇය සුවිශේෂ සංධිස්ථානයකට පැමිණ සිටින්නීය.2009 උසස් පෙළ විභාගයට පෙනී සිටි ඇය වාණිජ අංශයෙන් වැඩිම ලකුණු ලබා ගනිමින් ලංකාවෙන්ම තෙවැනි ස්ථානය දිනා ගැනීමට සමත්ව සිටී.ඇය මල්ෂා මධුෂානි සමරක්කොඩිය. කෑගල්ලේ හෙම්මාතගම ගම් පියසේ සිට දෑසෙහි සතුටු කඳුළක් රුවාගෙන ඇය මේ අපට කියූ සංවේදි කතාවයි.”උසස් පෙළ ප්‍රතිඵල දැනගත්තාම මට නිම්හිම් නැති සතුටක් දැනුණා. විභාගේ වැඩ හරියට කළත් මේ තරම් උසස් ලෙස සමත්වේයැයි මම බලාපොරොත්තු වුණේ නෑ. උසස් පෙළ වාණිජ විෂයන්ට අදාළ වන ගිණුම්කරණය, ව්‍යාපාර අධ්‍යනය හා ආර්ථික විද්‍යාව විෂයයන්වලට මම මොනතරම් කාලයක් හදවතින් බැඳී සිටියාද කීවොත් කන්න බොන්න අවශ්‍යතාවයක් දැනුණේම නෑ. ඒ පාඩම් වැඩ කරද්දී ඉස්කෝලේදී වගේම ටියුෂන් පංතියේ දෙන වැඩවලට අමතරව කළේ මේ විෂයන්ට අදාළ වන අලුත් තොරතුරු, දැනුම සොයා යාමයි. සමහර දවස්වලට වැඩි කාලයක් මම ගත කළේ පුස්තකාලවල.උපකාරක පංතිවලට සහභාගීවීම අනිවාර්යයෙන්ම කළා. එතැනදී මම උපරිම ප්‍රයෝජන ගත්තා. මම වැඩිපුරම කළේ පරණ ප්‍රශ්න පත්‍ර හොයාගෙන ඒවාට පිළිතුරු ලිවීමයි. සමහර දවස්වලට රෑ එළිවෙනකල්ම පාඩම් කරනවා.මේ මගේ උත්සාහයේ කැපවීමේ ප්‍රතිඵල. පාඩම් කරන්න ගත්තාම මට රෑ දහවල් කියා වෙනසක් නෑ. ඇත්තටම උපකාර පංති වලින් ලැබුණු සහයෝගය ඉතා ඉහළයි.ඒ වගේම කාලය අපතේ නොයවා කාල සටහනකටයි මම පාඩම් කටයුතු කළේ. උදේට නැගිටලා කළේ එදාට තියෙන වැඩ කොටස වෙන්කරලා සැලසුම් කිරීම. කළයුතු දේ එදාම කළා. කල් ඇරියේ නෑ. ඇත්තටම මගේ උත්සාහය මල්ඵල ගැන්වී තියෙනවා.”මල්ෂා ඉගෙනීමට කොතරම් දක්ෂතා දැක්වුවද ඈ ලැබූ අත්දැකීම් කටුකය. එහෙත් එදිනෙදා නැති බැරිකම්, ජීවන බර ගැන ඇය සිතුවේ නැත. සැහැල්ලුවෙන් මෙන්ම උද්‍යෝගීමත්ව අධ්‍යාපන කටයුතුවල යෙදුණාය.අනෙක් ළමයින්ට වඩා මම ගොඩක් වෙනස් කියලා මට හිතෙනවා. මං වගේ නෙවෙයි එයාලා සැප පහසුව, සුන්දර ජීවිතයක් ගත කළේ. අවුරුදු 7 ක් වෙද්දී මගේ අම්මා මෙලොවින් සමුගනිද්දී, මම ඇගේ ආදරය ඉල්ලා අඬපු වයස. කවදාවත් මගේ පියා අපිත් එක්ක එකට ජීවත් වුණේ නෑ.ඒත් අම්මා හිටි දවස්වල මට හරියට හීනයක් වගේ කවි, ගීත කියලා දුන්නා. ඒත් ඇයව සිහිකරලා හැඬූ දවස් බොහොමයි. ඇත්තටම මගේ මේ ජයග්‍රහණය දකින්න ඔවුන් අද මා ළඟ නෑ. අද අම්මගේ ආදරය ඒ රැකවරණය මට නොඅඩුව දෙන්නේ මගේ ලොකු අම්මා. මගේ අම්මා කොහේ හරි ඉඳන් මා දිහා බලාගෙන ඇති. මට ඕන ඇයව සතුටු කරන්න.” මල්ෂා මධුෂානී කියන්නේ දක්ෂතාව උපන් ප්‍රදේශයට පමණක් නොව මුළු රටටම කියාපාන දක්ෂ දැරිවියක්. අසාමාන්‍ය හැකියාවන් ඇති අයෙක්.මෙවන් දැරිවියන් බිහිකළ විදුහල් මාතාවටද මහත් කීර්තියක්. අවුරුදු දහයකට ආසන්න කාලයක් කෑ/මාවනැල්ල නඟරගිරි මහා විද්‍යාලයෙන් අකුරු කළ ඇය පිළිබඳවත් ඇගේ දක්ෂතා පිළිබඳවත් එම විද්‍යාලයේ විදුහල්පති ආර්.සී. පල්ලේවෙල මහතා අපට සිහිපත් කළ ආකාරයයි මේ.”අපේ පාසලේ දෙදාහස් පන්සියයක් තරම් දරුවන් ඉගෙනුම ලබනවා. මල්ෂාත් ඉතා දක්ෂ දුප්පත් දරුවෙක්. මේ වන විට ඇය උසස් පෙළ විෂයන් තුනටම විශිෂ්ට සාමාර්ථ ලබාගෙන කෑගල්ල දිස්ත්‍රික්කයෙන් ම පළමු තැනට ඇවිත් ඉන්නවා. ඒක ලොකු සතුටක්. මවුපිය සෙනෙහස අහිමිවීම එක්තරා ඛේදවාචකයක්. එහෙම වුණත් ඇය කවදත් බුද්ධියෙන්, ක්‍රියාශීලීත්වයෙන්, ගුණවත්කමින් ඉහළම තැනක හිටිය කෙනෙක්.ඇය අපේ පාසලට පැමිණියේ ශිෂ්‍යත්වය ඉහළින් සමත්වෙලා ලකුණු 176 ක්ම ලබා ගනිමින්.ඊට පස්සේ පාසලේ පැවැත්වෙන හැම වාර විභාගයකදීම පංතියේ පළමු වැනියා වුණා. ගණිතය, විද්‍යාව වගේ විෂයන්ටත් මට මතකයි හැම වාර විභාගයකදීම ලකුණු 95 ට වැඩියෙන් ලබාගෙන හිටියා.ඊට පස්සේ සාමාන්‍ය පෙළ විභාගයේදී විෂයන් දහයටම විශිෂ්ට සාමාර්ථ ලැබුවා.ගණිතය, වාණිජ විෂයන්ට තිබුණු සහජ හැකියාව ඉහළින්ම කැපී පෙනුණා. ඇත්තටම ඒ විදිහටම උසස් පෙළ විභාගයේදීත් ඇයට සියලුම විෂයන්ට විශිෂ්ට සාමාර්ථ ලබා ගැනීමට හැකිවීම අපේ විද්‍යාලය ලද විශාල ගෞරවයක්. මෙවැනි දක්‍ෂ දරුවන්ට තමා පුළුවන් අපේ රටේ අනාගතය බබලවන්න.”ඇත්තටම ඇගේ ප්‍රතිඵල දැනගත් මොහොතේ මට දැනුණු සතුට කොතරම්ද කියනවා නම් මගේ ඇස්වලින් කඳුළු වැටුණා.ඇය පාසල් විවාද කණ්ඩායමේ නායිකාව. හොඳ කථිකත්වයකුත් ඇයට උරුමයි. සමස්ත ලංකා ජයග්‍රහණ පවා ලබා තිබෙනවා. අනෙක් දේ තමා මා දකින ඇගේ සුවිශේෂත්වය, ගුරුවරුන්ට ඉතා කීකරු, සුවච දරුවෙක්. අනෙක් දරුවන්ටත් උදවු කරනවා.ඒ වගේම පාසල් සඟරාව, බිත්ති පුවත්පත සංස්කරණය කරන්නෙත් ඇය.ඇය අධිෂ්ඨානශීලීව පාසල් කටයුතුවල නියුක්ත වීම මා දුටුව ඇගේ එක් ගුණාංගයක්. ඇයට හොඳ ඉලක්කයක්, අරමුණක් තිබුණා. දෙමාපියන් අහිමි වුණත් ඇය හිතුවේ අධ්‍යාපනයෙන්ම ඉදිරියට ඇවිත් තමාගේ අනාගතය දීප්තිමත් කර ගන්න. මම ඇගේ අනාගතයටත්, උසස් අධ්‍යාපන කටයුතුවලටත් හදවතින්ම සුබ පතනවා.” ”මට විශාල ඉලක්කයක් තියෙනවා. මගේ හිතේ එකම බලාපොරොත්තුව සරසවියට ඇතුළුවෙලා උසස් අධ්‍යාපන කටයුතු සාර්ථක කර ගැනීම. ඒ සඳහා අවශ්‍ය විය හියදම් රැස් කර ගැනීමට මට ඇති ලොකුම දුෂ්කරතාවක්.මල්ෂා තව දුරටත් පවසයි.“ඒත් ඒක හීනයක් වගේ. මගේ ලොකු අම්මා වෘත්තියෙන් රෝහල් කම්කරුවෙක්. ඇයයි පවුල නඩත්තු කරන්නේ. ලොකු අප්පච්චිත් අසනීපයෙන් ඉන්නේ.ඇත්තටම මගේ සුදුසුකම් වලට හරි යන තාවකාලික රැකියාවක් හෝ ලබා ගන්න මට පුළුවන් නම් ලොකු දෙයක්. මේ දක්වා ආ ගමනේ සතයක්වත් අය නොකර නොමිලේ මා හට ටියුෂන් ලබා දුන් නිමල් සිරි සර්ටත්, දසනාක මිස්ටත්, සුනේත්‍රා වනිගසේකර, කුමාරී මැණිකේ යන ගුරු භවතුන්ටත් මගේ හදපතුලෙන්ම ස්තුතියි. ගොඩක් පින්.මේ ආපු ගමනේදි ඔවුන් මට විශාල අත්වැලක් වුණා ්.අධ්‍යාපන කටයුතු ඇතුළු සියලු කටයුතු සඳහා ශක්තිය ධෛර්ය ලබාදෙන ලොකු අම්මා ඇතුළු පවුලේ සැම, විදුහල්පතිතුමා හා පංතිභාර ගුරුතුමිය ඇතුළු ආචාර්ය මණ්ඩලයට ද කෘතඥතාව පුදකරන බවද ඇය පැවසුවාය.ඇයගේ අධ්‍යාපන කටයුතුවලට අනුග්‍රහය දැක්විය හැකි නම් 0355672533 යන දුරකතන අංකය ඔස්සේ ඇමතිය හැකිය.ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=af0911297</link>
    <topic>කුමන්ත්‍රණකාරීන් පරදවමු</topic>
    <author>මීගස්ආරේ ගුණපාල වික්‍රමආරච්චි</author>
    <content>ප්‍රජාතන්ත්‍ර විරෝධී බලවේගවලට පස්සා දොර අරිනවාද?සෙල්ෆෝන්වලට ආසා නිසා සොරකම් කරන්න සිතුණාඋසස් පෙළ උසස් ලෙස සමත්වූවෝ මෙසේ කියතිමවුපිය සෙනෙහස අහිමි වුණත් පොතපතේ වැඩ අතපසු කළේ නැහැකුමන්ත්‍රණකාරීන් පරදවමුමහින්ද රාජපක්‍ෂ ජනාධිපතිතුමා කොටි ත්‍රස්තවාදය පරදවා ලත් යුද ජයග්‍රහණයෙන් පසුව ඇතැම් දේශීය හා විදේශීය බලවේග එක්ව රජයේ ඉදිරි වැඩපිළිවෙළ අකර්මණ්‍ය කිරීමේ අරමුණින් ගෙන යන කුමන්ත්‍රණකාරී ක්‍රියා මාර්ග බහුලව ක්‍රියාත්මක වන වාතාවරණයක් පෙනේ. එල්ටීටීඊයේ ත්‍රස්තවාදීන්ගේ යුද්ධය හේතුවෙන් තිස් අවුරුද්දක් මෙරට ආර්ථික හා සාමාජියීය ප්‍රගතිය පසුබෑමට ලක්වූවාසේම 1970 ගණන්වල එක්සත් ජාතික පක්‍ෂයේ 17 වසරක පාලන සමයේ සිදුවූ නස්පැත්තිය හේතුවෙන්ද රටේ ජනතාවට අනේක විධ බලපෑම් වලට හා ව්‍යසනයන්ට මුහුණ පෑමට සිදුවිය.එපමණක් නොව එල්ටීටීඊය පරදවමින් යුද ජයග්‍රහණවල අවසන් අදියරට පැමිණ සිටි අවස්ථාවේදී පවා එක්සත් ජාතික පක්ෂයේ ප්‍රබලයින් හා අනෙකුත් විරුද්ධවාදී බලවේග අපේ රණවිරුවන් අවමානයට ලක්කරන අයුරින් ක්‍රියා කළහ.මෙරට දේශපාලන ඉතිහාසයේ 1960 ගණන්වලට පෙර බලන කල එවකට පැවැති රජයන්හි යම් යම් ආකාරයේ ජාතික වැඩ සටහන්වලට විපක්ෂයේ සහයෝගය ලැබුණු අතර ඉන් රජයේ ස්ථාවරත්වය පවත්වා ගනිමින් සංවර්ධන වැඩ කටයුතු අකර්මන්‍යව ඉදිරියට ගෙන යෑමට හැකි විය. නමුත් රනිල් වික්‍රමසිංහ මහතා ගෙන් විපක්ෂ නායක වශයෙන් වත්මන් රජයේ කිසිම වැදගත් කටයුත්තකට සහයෝගයක් නොලැබුණි. හැම අවස්ථාවකදීම ඔහු කටයුතු කෙළේ බොරු බේගල් ඇද බාමින් ජනතාව නොමගට යොමු කරමින් රජයේ ක්‍රියාමාර්ග කඩා කප්පල් කිරීමටය.මේ ආකාරයෙන්ම එක්සත් ජාතික පක්ෂය හා තවත් සිල්ලර පක්ෂ කිහිපයක් එක්වී පිහිටුවාගෙන ඇති ජාතික පෙරමුණ මඟින් ද රටේ ඉදිරි ගමන කඩාකප්පල් කරලීමේ අරමුණින් ජනතාව නොමඟට යොමු කිරීමේ කුමන්ත්‍රණකාරී වැඩ කටයුතුවලට අරඅඳින සන්ධානයක් බවට ජනතාව තුළ කුතුහලයක් පවතී. ජනතා විමුක්ති පෙරමුණ අද අවලංගු කාසියක් බවට පත්වී හමාරය. ඔවුන්ගේ බංකොලොත් බව හේතුවෙන් විශ්ව විද්‍යාල හා පාසල් ශිෂ්‍යයන් ද රැකියා විරහිත තරුණ තරුණියන් ද බිල්ලට දෙමින් උද්ඝෝෂණ වැඩ වර්ජන හා විරෝධතා ව්‍යාපාරවලට සහභාගි කර ගනිමින් රටේ මහත් ව්‍යසනයක් ඇති කරලීමට කටයුතු කරන බව පෙනේ.එමෙන්ම වෘත්තිය සමිති ක්‍රියාමාර්ග මඟින් වැඩ බිම්වල සේවා ආයතනවල විවිධාකාරයේ ප්‍රශ්න ඇති කරමින් ඒවායේ කම්කරුවන් සේවකයින් පාරට බස්වමින් ද අකුරට වැඩ කිරීමේ ක්‍රියා මාර්ග මඟින් ද රජය අස්ථාවරත්වයට පත් කිරීමේ උත්සාහයක යෙදේ.දශක තුනක කාලයක් පැවැති ඊලාම් ත්‍රස්තවාදී යුද්ධය වසර තුනකට අඩු කාලයක දී සාර්ථකව නිම කොට යුද්ධයෙන් අවතැන්වූ ලක්ෂ සංඛ්‍යාත ජනතාවට සියලු පහසුකම් ලබාදී නැවත පදිංචි කරවා ඔවුන්ගේ ජන ජීවිතය නඟාලීමේ ඉදිරි ක්‍රියාමාර්ග ගැනීමට මහින්ද රාජපක්ෂ ජනාධිපතිතුමාට ශක්තිය හැකියාව වූයේ නම් රට අරාජිකත්වයට ඇද දැමීමට තැත් කරන දේශද්‍රෝහී හතුරන් අතුගා දැමීම අසීරුවක් නොවේ.රජයේ සේවකයින්ගේ වැටුප් වැඩි කළ යුතු බවටත් බඩු මිල අඩු කළ යුතු බවටත් වහසි බස් දොඩන එක්සත් ජාතික පක්ෂ ප්‍රබලයින් හා අශුද්ධ පෙරමුණේ අඳබාලයින්ගේ කියුම් කෙරුම් පිළිබඳව පසු විපරම් කර බලන කල එක්සත් ජාතික පක්ෂ පාලන සමයේ රාජ්‍ය සේවාවට බඳවා ගැනීම් අත්හිටුවා තිබුණි. විශ්‍රාම වැටුප් ක්‍රමය අහෝසි කිරීමට පිඹුරුපත් සැකසිණි.ලංගම, සතොස, රක්ෂණ සංස්ථාව, වානේ සංස්ථාව, ටයර් සංස්ථාව, තුල්හිරිය, වේයන්ගොඩ, පූගොඩ පෙහෙකම්හල් පෞද්ගලීකරණයට කටයුතු කළා පමණක් නොව ඒවායේ සේවකයින් දස දහස් ගණනින් ඉවත් කරන තැනට කටයුතු කළේය. 1980 වර්ෂයේදී සුළු වැටුප් වර්ධකයක් ඉල්ලා වැඩ වර්ජනය කළ රජයේ සේවකයින් ලක්ෂ ගණනක් දොට්ට දැමූහ. මේ අයුරින් කම්කරුවන්ගේ සේවක අයිතිවාසිකම් බිඳ දැමූ රාජ්‍ය ආයතන වනසා දැමූ විදේශ බලවේගවලට අවනතව රටේ සම්පත් විකුණා දැමූ දේශ ද්‍රෝහීන්ට රට ගැන කැක්කුමක් තිබේ ද?ඊනියා සටන් විරාම ගිවිසුම මඟින් ද ඊලාම් ත්‍රස්තවාදීන්ගේ න්‍යාය පත්‍රයන්ට අනුව එක්සත් ජාතික පක්ෂය හා බංකොලොත් ඇතැම් දේශපාලන පක්ෂ කටයුතු කළ බව ජනතාව හොඳාකාරව දනී. ජනතා විමුක්ති පෙරමුණ නවසිය හැත්තෑ ගණන්වල සිට අද දක්වාම රටට කළ මහා විනාශයේ ඵල විපාක අද ජනතාවට විඳින්නට සිදුව ඇත. හැත්තෑව දශකයේදීත් අසූව දශකයේදීත් මෙරට තරුණ තරුණියන් දස දහස් ගණනක් මරා දමමින් රාජ්‍ය දේපළ විනාශ කරමින් රටේ ගෞරවනීය පුද්ගලයින් ඝාතනය කරමින් විශ්ව විද්‍යාල හා පාසල් ශිෂ්‍යයන් බිල්ලට දෙමින් මේ පාපතරයින් රටට කළ විනාශය සුළුපටු නොවේ.යුද්ධය නිමාකිරීම සඳහා ජනපති මහින්ද රාජපක්ෂ ජනාධිපතිතුමා දැඩි අධිෂ්ඨානයකින් කටයුතු කරද්දී පවා එක්සත් ජාතික පක්ෂය හා ඇතැම් දේශද්‍රෝහී බලවේග හා එක්ව යුද මෙහෙයුම් අඩපණ කරලීමටත් ප්‍රභාකරන් රැකගැනීමටත් ජනතා විමුක්ති පෙරමුණේ ඊනියා නඩය හවුල් විය. මේ දේශද්‍රෝහී බලවේගවල නිරුවත හොඳාකාරව දැන හඳුනාගත් රටට ආදරය කරන රටේ දූ දරුවන්ගේ අනාගතය ගැන හිතන බහුතර ජනතාව පසුගිය පළාත් පාලන මහ මැතිවරණවලදී අගතිගාමී දේශපාලන පක්ෂවල නරුමයින්ට නිසි පිළිතුරු දී ඇත. බොහොමයක් පළාත් පාලන ආයතනවලින් මේ දේශද්‍රෝහීන් චුත කර දැමීමට රට ගැන කැක්කුමක් තිබෙන බුද්ධිමත් ජනතාව අද කටයුතු කර ඇත.මේ අන්දමින් දේශපාලන වශයෙන් බංකොලොත් වී සිටින දේශද්‍රෝහී බලවේග නොයෙක් නොයෙක් ආකාරයේ යටි කූට්ටු වැඩ කරමින් රජය අස්ථාවර කිරීමේ ක්‍රියා මාර්ගවල යෙදීමට තැත් කරයි. විශ්ව විද්‍යාල ශිෂ්‍යයන් මහ මඟට බස්සවමින් ඔවුන් උද්ඝෝෂණවලට හා විරෝධතා පෙළපාළිවලට පෙරමුණ ගන්වමින් දේශද්‍රෝහී දේශපාලන නායකයින් හා අනුගාමිකයින් ඔවුන්ගේ අභිමතාර්ථ සපුරා ගැනීමට අර අඳී.එක්සත් ජාතික පක්ෂය ද ප්‍රභාකරන් ආරක්ෂා කර ගනිමින් ඊලාම් ත්‍රස්තවාදීන්ට රට පාවා දීමට හැම අතින්ම වෙර දැරූ බවට මෑත ඉතිහාසය මොනවට කියා පාන්නේ ද? රජය අස්ථාවර කිරීම උදෙසා ඔවුහු පොළේ ගියහ. වරෙක මුට්ටි වළං කුඩු කළහ. “අපේ ගොනා අපට හොඳා” කියමින් ගොන් කරත්තවල ගියහ. මහ පාරට බැස වාහනවල නළා ශබ්ද කළහ.වරෙක තරුණ තරුණියන්ට බ්‍රේස්ලට් රත්තරන් මාල දෙන බව කීය. ජීඑස්පී ප්ලස් නොදෙන ලෙස ජාත්‍යන්තරයට බලපෑම් කළහ. දේශද්‍රෝහී විදෙස් බලවේග හා එක්ව අප රටට විදෙස් ආධාර ණය ආධාර නොදෙන ලෙසට විවිධාකාරයේ බලපෑම් කළහ. දෙමළ ත්‍රස්තවාදීන් සමඟ එක්ව විදෙස් රටවලට ගතු කේලාම් කීමට එක්සත් ජාතික පක්ෂ නායකයින් කටයුතු කළහ. අන්තර්ජාතික මූල්‍ය අරමුදලින් ණය ලබා ගැනීම කඩාකප්පල් කිරීමට ද අපමණ වෙහෙසක් ගත්හ.ප්‍රභාකරන්ගේ අවසානය පෙනි පෙනි සිටිය දී පවා පරගැති දේශපාලකයින්ගේ හැසිරිම කවරාකාර වී ද? රණවිරුවන් තොප්පිගල ක්‍රියාන්විතයේ දිවි පරදුවට තබමින් ඉදිරියට ඇදෙද්දි එජාප නායකයා තොප්පිගලින් හමුදාව පසු බැස්සවීමට කට හැරියේය. “තොප්පිගල කියන්නේ කැළයක්... මිලිටරි සිතියමේ තොප්පිගල කියල නමක් නැහැ. හමුදාපති මිලිටරි සිතියම කියවලා නැතුව ඇති.” තවත් අවස්ථාවක රනිල් වික්‍රමසිංහ ප්‍රකාශ කළේ “දැන් කිලිනොච්චිය අල්ල ගෙන ඉවරයි, තෙල් මිල අඩු කරන්නෙ නැත්තෙ ඇයි” කියලයි.මේ අන්දමින් ම යුද ජයග්‍රහණ අඩපණ කිරීමට රවි කරුණානායක ද ඔහුගේ කාර්ය භාරයේ නිරුවත පාර්ලිමේන්තුවේදී දිග හැරියේය. “මේ අය කිලිනොච්චි යනවා කියලා මැදවච්චියට යනවා අලිමංකඩ යනවා කියලා පාමංකඩට යනවා මොකක්ද මේ කරන්නේ ඇයි මෙහෙම ජනතාව රවටන්නේ” ලක්ෂ්මන් කිරිඇල්ල ප්‍රභාකරන් රැක ගැනීමට කට මැත දොඩවමින් “ඕනෑම ගොනකුට වුණත් යුද්ධ කරන්න පුළුවන්” කීවේ අපේ රණවිරුවන්ගේ එඩිතරකම කවරාකාරයකින් අවතක්සේරු කරමින් ද මංගල සමරවීර උන්නැහේ ද ප්‍රභාකරන්ට උඩගෙඩි දුන් දේශද්‍රෝහී බලවේගවලට එක්වූයේ “යුද හමුදාපති ගැලවීමේ හමුදාවටවත් වටින්නේ නැහැ - යුද්ධය යුද්ධය මන්තරයක් වගේ ජප කරනවා - තවමත් යුද්ධය එතැනමයි” ආදි කතා කියමිනි.මෙවැනි හතරබීරි කතා කියන බංකොලොත් දේශපාලකයින් ජනතාව රවටමින් අපේ මවුබිම විදෙස් බලවේගවලට පාවා දෙමින් දේශද්‍රෝහීව කටයුතු කරන වාතාවරණයක රටට ආදරය කරන දේශ හිතෛෂි ජන කොටස් මහින්ද රාජපක්ෂ ජනාධිපතිතුමාගේ මහින්ද චින්තනයේ සංකල්ප ක්‍රියාත්මක වීම කෙරෙහි උද්දාමයට පත්ව සිටිති.අපට රටක්... අපට හෙටක්... ඇත්තේ එතැනයි...මීගස්ආරේ ගුණපාල වික්‍රමආරච්චි</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=as0911291</link>
    <topic>එළියෙන් අඳුරට ගියත් ලෝකය ජයගත් මෙරට පළමු අඳ උපාධිධාරිණිය....</topic>
    <author>ජයමිණි අත්තනායක</author>
    <content>එළියෙන් අඳුරට ගියත් ලෝකය ජයගත් මෙරට පළමු අඳ උපාධිධාරිණිය....මා නිබඳ දන්නා නිවන ඔබ ම වේවයස අවුරුදු දහඅටේදී දේශපාලන වේදිකාවට නැග්ගාදිය යුතු දේ දිය යුතු තැනට නිසි පමණින් දීමට කාන්තාව දත යුතුයගුරු සේවයේ රසකතාමිනිත්තුවක කතාවක්නැඟෙනහිර විශ්වවිද්‍යාලයේ වෛද්‍ය අංශයේ පළමු සිංහල සිසුවාබැක්ටීරියාවලින් ජලය පිරිසුදු කරන නව තාක්ෂණයක්නෙළුම් විල“මල් ලස්සනයි හොඳ හොඳ පාටයි කීවා පෙනෙනවා දකිනවා කියනා ඒවා මොනවද අම්මේ මම අහගන්නට ආවා තෝරා දෙන්න මම දන්නේ නෑ මේවා...”මල් පෙත්තක රැඳි සියුමැලි , මොළොක් බව ස්පර්ශ කරන්නට මිස ඒවා දැක නෙත ප්‍රබෝධවත් කරගන්නට තරම් භාග්‍යයක් ඇයට හිමි නැත.දෑසට පෙනෙනා මහා ඝන’දුර අතරින් විටෙක ඈ ඒ මල්වල නේක සුවඳ විඳගන්නීය. බුදුන් වැඳ සැනසෙන්නීය.ජීවිතය නමැති සංතාප මාවතේ සියලු සංවේදනා හදවතින් ස්පර්ශ කොට ලෝකය සමාජය මේ යැයි දැන හඳුනා ගන්නට වෙර දරමින් අඳුර නමැති රුදුරු රකුසා සමඟ මුළු ජීවිත කාලයම පොර බැඳුවා ය.නෙත් සඟලින් ලෝකයේ සිරි විසිතුරු නරඹන්නට භාග්‍යයක් නොලැබුව ද ජීවිතය ජයගන්නට අප්‍රමාණ වෙහෙස, මහන්සි කැපවීම් කළ ඈ ‘අඳුර’ තුළින් ජීවිතයේ ආලෝකය සොයා ගිය එක් දුලබ අපූරු කාන්තාවක් යැයි මට හැඟේ.වයලට් සැමියා සහ පුතු සමඟඅවුරුදු 5 ක් තරම් කුඩා අවදියේදීම දෛවයේ අකාරුණිකත්වයෙන් ජීවිත ගමන අඳුරට ඇද දැමුව ද, ඈ ඉන් කිසිවිටෙක නොසැලුණාය. පරාජය නොවූවාය. දුක, කඳුළ, සුසුම, පීඩාව සමඟ ජීවිතය ගැට ගසා ගත් ඇය ඒ හමුවේ ජීවිතයට බොහෝ දෑ ළං කර ගත්තා ය.මුළු මහත් ශ්‍රී ලාංකික සමාජයටම ආදර්ශයක් සපයන්නියක වන ඇය සියලු අභියෝග බාධක දුක් කම්කටොලු ජයගත් පොළවේ පය ගසා සිටින ශක්තිමත් ධෛර්ය සම්පන්න කාන්තාවක වන්නේ ඒ නිසයි.ශ්‍රී ලංකාවේ පළමු අන්ධ උපාධිධාරිණිය වීමේ භාග්‍යය ද ගෞරවය ද ඇය සතු ය. ගුරුවරියක ලෙස රටේ සංවර්ධන ක්‍රියාවලියට කොටස් කාරිණියක වීමෙන් හා ඉන් නොනැවතී දිගු කාලීනව බොහෝ සමාජීය සේවා වෙනුවෙන් කාලය කැප කළ ඇය අද වනවිට දෘෂ්‍යාබාධිත කාන්තා ජාතික සංසදයේ සභාපතිනිය ලෙස ද කටයුතු කරන්නීය.ඇය දකින්නට පසුගියදා අප ගියේ ගම්පහ ගණේමුල්ල ප්‍රදේශයට ය. ඇය නමින් වයලට් කරුණාවතී යකන්දාවලය.අහස කළුකර මහ වැසි වැටෙද්දී කුඩය උසවා ගත් ඈ ඇගේ නිවෙස වෙත යා යුතු පටු මාවත දිගේ අප කැඳවාගෙන ගියා ය.කණ වැල අල්ලා ඇයට උදව් කිරීමට කිසිවකු අවශ්‍ය නැත. මඟ දෙපසට විහිදුණු ගස් අතුරිකිලි, ගල් මුල්, වැටකඩොලු පසුකරමින් ඇය පා නොපැටලී දිග පඩිපෙළ ද බැස ගිය ආකාරය අප මවිතයට පත් කළේ ය. එය ඇගේ සාමාන්‍ය ජීවන රටාව බවට පත්වී ඇත. ඒ සියල්ල ඇයට හුරු පුරුදු ය. සරල සුන්දරය.සිය සැමියා හා එකම පුතු සමඟ ඇය මේ කුඩා නිවසේ ජීවත් වන්නේ අසල්වැසි සියලු දෙනාගේ ම හොඳ හිතත්, සුහදත්වයත් ආරක්ෂා කර ගනිමිනි.ඩබ්.පී. සේනාරත්න ඇගේ සැමියා ය. ඔහු ද ඇය මෙන් ම අන්ධය. එහෙත් ඔවුහු ද අන් අය මෙන් හැඟීම්, දැනීම්, ආශාවන් හා ජීවිත බලාපොරොත්තු මැඳ කාලය ගෙවන අය වූහ. දෑසක් වන් එකම පුතු පිළිබඳව බලාපොරොත්තු තබා ගනිමින් අසීමිත ආදරයෙන් ඔහු රැක බලා ගනිති. මේ අන්ධ යුවළ මුහුණ පෑ විවිධ දුක් කම්කටොලු හිරිහැර මේ ග්‍රාමයේ වෙසෙනා බොහෝ දෙනා දනිති.එකිනෙකා ගේ හැඩහුරුකම්, උස් මිටි කම් ඔවුහු නොදනිති. සිය එකම පුතුගේ රූප සොබාව පවා නොහඳුනති. එහෙත් ඔහුගේ ඉරියව් ගතිගුණ රිද්මය පිළිබඳ ඔවුන්ට ඇත්තේ සියුම් සංවේදීතාවයකි. සැබවින් ම වැස්සට, සුළඟට ඔරොත්තු දෙන තරමටම මේ කුඩා නවාතැන් පොළේ සියලු දුක් කම්කටොලු එකාවන්ව විඳ ගන්නේ එකිනෙකා වෙත බැඳි අප්‍රමාණ වූ සෙනෙහසිනි.වයලට් කරුණාවතී යකන්දාවල“මගේ උපන් ගම් පළාත දැරණියගල පලාවලකන්ද ගම. අම්මා රන් මැණිකා, තාත්තා පුංචි අප්පුහාමි. පවුලේ එකම ආදායම් මාර්ගය විදිහට අපට තිබුණේ පුංචි රබර් ඉඩම් කට්ටියක්.අවුරුදු පහේ දී මම මේ ලෝකයේ ම ලස්සන දැක්කා. මට මතකයි මම ගමේ ඉස්කෝලෙට අම්මත් එක්ක ගිය මුල් ම දවස. එදා ඒ ඉස්කෝලේ ගස්වල පිරෙන්න මල් පිපිලා තිබුණා.ඉස්කෝලෙට ගියාපුවාම, අනිත් අය දැකලා, මම අම්මගේ ඔසරි පොටේ එල්ලිලා ඇඬුවා. ගෙදර එන්න ඕනෑ කියලා. ඒ අත්දැකීම හිතට හරි නුහුරුයි. හොඳට මතකයි. ටික දවසක් යනකොට මගේ ඇස් දෙකට ‘අඳුර’ එන්න පටන් ගත්තා.හදිසියේ ම දවසක් මට උණ ගැනුණා. කොළඹට ඇවිත් හොඳ දොස්තර කෙනකුට පෙන්වලා බෙහෙත් කරන්න අපේ මවුපියෝ දැනුම්වත් නෑ. එදා ඉඳලා හවස් වරුවලට මද අන්ධකාරයක් මගේ ඇස්වලට ආවා. ඊට පස්සේ රෑට ගෙදර බිත්තිවල, පුටුවල හැප්පෙන්න ගත්තා. ඔළුව කැක්කුමක් එක්ක මට ‘පිස්සු’ හැඳුණ වගේ දැනුණා. හරි දුකක් දැනුණා. මගේ අම්මටත් එහෙමයි. ඒ වේදනාව අදටත් අඩුවක් නෑ. එදා පහුවදා මට මතකයි නින්දට ගිහින් නැඟිටින කොට මගේ ඇස්වල පෙනීම ගොඩක් ම නැතිව තිබුණා.”එහෙත් අඳුරට හුරු වූ ඇය ටික දිනකින් ම අතපතගාමින් නිවසෙහි සියලු වැඩකටයුතු කරන්නට තම මවට උදවු වූවා ය. ගොඩ වෙඳුන් කළ ප්‍රතිකාරවලට කිසිදු පලක් නොවුව ද සොයුරියන් තිදෙනෙකුත්, සොහොයුරන් සිවු දෙනෙකුත් සිටින පවුලක ඇය වැඩිමලා ලෙස ඔවුනගේ ජීවිත ගොඩ නඟන්නට තම යුතුකම්, වගකීම් නොපිරිහෙළා ඉටු කළාය.දුක් කම්කටොලුවලට නොසැලී මුහුණ දෙන්නට තරම් ශක්තියක්, ධෛර්යය උපදවා ගත හැකි තැනැත්තියක් වේ නම් ඔහු හෝ ඇය සැබවින් ම වාසනාවන්තියක හෝ වාසනාවන්තයකු නොවන්නේ ද?ඇති නැතිකම් හා හැකි නොහැකි කම්වලින් මිනිසුන් මනින ලොව, තුලනය කරන්නේ ‘අටලෝ දහමය’. එය මිනිසුන් වන කාහටත් පොදු ය. ඊට උපේක්ෂා සහගත විය යුතු ය. එය අවබෝධ කර ගන්නෙකුගේ චිත්ත ධෛර්යය බිඳ දැමීමට හෝ ඔහුගේ ගමන් මඟ වළකාලීමට කිසිවකුටත් නොහැකි බව ඇය ද අදහන්නීය.අඳුරට ශාප නොකළ ඇය ජීවිතය දිනන්නට ඒකායන අරමුණකින් යුතු, සිතිවිලි දාමයක් ඇගේ සිතේ රජ කරන්නට විය. 1953 වසරේදී රත්මලානේ අන්ධ විද්‍යාලයට ඇතුළත් වූ ඇය ‘බ්‍රේල් ක්‍රමයට අධ්‍යාපනය ලැබුවා ය.නේවාසිකව උයා පිහාගෙන කෑමට තිබූ අවස්ථා ඕනෑ තරම් වුවත්, දිනපතාම ඇය, නිවසේ සිට බසයෙන් ම විද්‍යාලය වෙත පිය නැඟුවා ය.ඉගෙනුමට තිබූ දක්ෂතාවත් අප්‍රතිහත ධෛර්යයත් ඇය කෙරේ කිසිවිටෙක අඩු නොවීය. සාමාන්‍ය දරුවකු මෙන් සෑම විෂයකදීම ඉදිරියෙන් සිටියා ය. ඇගේ සාර්ථකත්වය දුටු ගුරුවරු ඈගේ ගමනට මහත් ශක්තියක්, අත්වැලක් වූහ. දෘශ්‍යාබාධිතයින් සඳහා වෙන්කළ බ්‍රේල් පුස්තකාල සොයා ගොස් පොත්, පුවත්, සඟරා නිතර දෙවේලේ කියැවීමට හුරු පුරුදු වූවා ය.අද ද ඇය සිය ඇඟිලි තුඩු මෙහෙයවන්නේ බ්‍රේල් අක්ෂර මත හරි අපූරුවට ය. සිංහලෙන් පමණක් නොව, ඉංග්‍රීීසියෙන්, දෙමළෙන් ලියූ පත පොත අදටත් ඇය භාවිතා කරන්නීය.අකුරු හදාරන්නට රත්මලාන දෘශ්‍යාබාධිත පාසලට ඇතුළත්වීම ඈ ජීවිතයේ ලැබූ විසල් ජයග්‍රහණයක් විය. 1953 දී එම විද්‍යාලයට ඇතුළත් වනවිට ඇයට වයස අවුරුදු පහ ලැබුවා පමණි.“ඒ කාලේ මගේ දක්ෂතාවයට ගුරුවරු ආදරය කළා. මම ගීත ගායනා කළා. චිත්‍ර ඇන්දා. කථික තරගවලට ඉදිරිපත් වුණා. පාසලේදී කරපු සඟරාවක සංස්කාරකවරිය පවා වීමට හැකිවුණා. 8 වසර වෙනතුරු ඉගෙන ගත්තේ අන්ධ පාසලෙන්. එතැනින් එහාට පංති තිබුණේ නෑ. ඊට පස්සේ මොරටුව වේල්ස් කුමර විද්‍යාලයට යන්න කැමතිද යන්න පුළුවන් ද? කියලා අපේ විදුහල්පති තුමා අහන කොට මම එක පයින් ම කැමති වුණා. හැබැයි ඒ වනවිට ඒ පැත්තටවත් මම ගිහින් තිබුණේ නෑ.බස්වල ගමන් කරද්දී අන්ධ කෙනෙක් ලබන අසීරුතා, දුෂ්කරතාවය ගැන අමුතුවෙන් කියන්න ඕන නැහැ.මුලදී මම අපේ අම්මත් එක්ක ආවා. ඊට පස්සේ පාර වැරදිලා, අතරමං වෙලා, බොහෝ කටුක අත්දැකීම් ලැබුවත් ලෙඩට දුකකට මිසක් හැමදාම පාසල් යන එක අත් හැරියේ නෑ. ගුරුවරු මවිත කරමින් සාමානය පෙළ විභාගයෙන් මම පාසලෙන් ම හොඳම ප්‍රතිඵල ලබන්නට භාග්‍යවත් වුණා. ඊට පස්සේ මට කොළඹ ලේඩීස් කොලෙජ් එකට එන්න ශිෂ්‍යත්වයක් ලැබුණා.උසස් පෙළ කළ අවුරුද්දේත් පාසලේ හොඳම ප්‍රතිඵල තිබුණේ මට. ඊට පස්සේ පේරාදෙණිය සරසවියට ඇතුළු වෙන්න වරම් ලැබුවා.මම අන්ධ නිසා මට මතකයි පේරාදෙණිය සරසවියට ඇතුළු කරගන්න එහි උපකුලපතිවරයා ටිකක් අදිමදි කළා. ඒත් දක්ෂතාවය නිසාම අන්තිමට ඔහුගේ ඒ ආකල්ප බිඳිලා ගියා.”ඇය ඒ අතීතය ආවර්ජනය කරන්නීය.ඒ අයුරින් ලංකාවේ දෘශ්‍යාබාධිතයින් ගෙන් විශ්ව විද්‍යාලයකට ඇතුළු වූ ප්‍රථමයා වීමේ භාග්‍ය ඇයට හිමි විය.ප්‍රථම වසරේ දී ඇය ලබාගත් හොඳම ප්‍රතිඵල හේතුවෙන් ඇයට ‘ඊශ්වරී සොයිසා’ ශිෂ්‍යත්වය පිරිනැමිණි. තුන්වැනි වසරේදී ඈ දැක්වූ දස්කම් අනුව ‘කැනඩා’ රටට ගොස් ඉගෙනීමට ඇයට අවස්ථාව උදාවුව ද ඇය එහි යෑම ප්‍රතික්ෂේප කළා ය. ඒ වනවිට ඇය ‘ශ්‍රී ලාංකේය ඉතිහාසය’ පිළිබඳව සොයා බලමින් අවසන් වසරට නියමිත පර්යේෂණ ග්‍රන්ථය සැකසීමට සූදානම් වූවා පමණි.“ඉතිහාසය විෂයට මම හැමදාමත් ආදරේ කළා. උසස් පෙළට කළේ ලෝක ඉතිහාසය, ලංකා ඉතිහාසය, සිංහල සාහිත්‍ය හා ආණ්ඩු ක්‍රමය වගේ විෂයන්. ඒත් උසස් පෙළට අවශ්‍ය ඒ පොත් එකක්වත් තිබුණේ නෑ බ්‍රේල් ක්‍රමයට. යාළුවන් ලවා ඒ පොත් කියවා ගත්තා.හැමදාමත් ඔවුන් මට උදවු කළා. ඒ වැඩේ දුෂ්කර කටයුත්තක්. ඒ දවස්වල එම්.ඩී. බණ්ඩා ඇමැති වරයාගේ දුව, ‘සුමංගලිකා’ අපේ නේවාසිකාගාරයේ හිටියේ. එයා මට නොසෑහෙන්න උදවු කළා.පසුකාලීනව මම ඒ ඒ රටවල සංචාරය කරද්දී, ලෝක ඉතිහාසය අධ්‍යාපනය කර ලබාගත් දැනුම උපකාරි වුණා. හරිම සුන්දර අත්දැකීම්. ඉංග්‍රීසි හා දෙමළ භාෂා ඉගෙනගත් එකත් මට මේ වැඩවලදී ගොඩක් පහසු වුණා. කියන්ඩ සතුටුයි මම අද දමිළ අන්ධ දරුවන්ට පවා ටියුෂන් කරනවා.”දෛවය ඇයට සරදම් කළ ද ඇය පසුබට නොවී කළ හැකි විවිධ ක්‍රියාකාරකම් අත් හදා බැලූ අතර ලේඛන කලාව හා යතුරු ලියනය වැනි අංශ කෙරේ ද ඇය වඩාත් ඇල්මක් දැක්වීය.“මගේ හිතේ තිබුණ දුක කාටවත් කීවේ නෑ. ඒ හැම මොහොතකම ඇතිවූ සිතුවිලි මම කවියට නැඟුවා. ඒ කවි තාමත් මගේ ළඟ තියෙනවා. මට මතකයි පේරාදෙණිය සරසවියේ ඉන්න කාලේ ලියපු කෙටි කතාවක්. ඒක හරි ලස්සනයි කියලා හැමෝම කීවා. ඒ කෙටිකතාව මම නම් කළේ ‘රන් මාලය’ කියලා. ඒකෙන් මම දුන් සමාජීය ආදර්ශය වුණේ තන්හාව, ආශාව, වැනි පෘථග්ජන සිතුවිලි නැති කර ගන්නේ කොහොමද කියන එක පෙන්වා දීමක්.සිරිමාවෝ බණ්ඩාරනායක මැතිනිය අතින් මුදල් ත්‍යාග ලබා ගනිමින්1980 දී සමාජසේවා දෙපාර්තමේන්තුව මගින් පැවැත්වූ නිර්මාණාත්මක කෙටිකතා තරගාවලියේදී ඒ නිර්මාණය ප්‍රථම ස්ථානය දිනුවා. රු. 10000 ක මුදල් ත්‍යාගයක් මට ලබාදුන්නේ එවකට අගමැතිනියව සිටි සිරිමාවෝ බණ්ඩාරනායක මැතිනිය අතින්. ඒ මුදලින් කොටසක් මං වෙන් කළේ මා වැනි ම දෘශ්‍යාබාධිතයන්ගේ සුභසාධන කටයුතු වලට. අනෙක් කොටස මගේ නංගිලා මල්ලිලාට බෙදලා දුන්නා. ඒ ආත්මයේදී කරපු පව් මේ ආත්මයේදී වත් සෝදා හරින්න හැකි වුණොත්?හැමදාම උදේට බුදු පහන තියලා සියලු සත්වයන්ට ම සෙතක් ශාන්තියක් උදා වෙන්න කියලා මම ප්‍රාර්ථනා කරනවා. බෞද්ධ දර්ශනය පිළිබඳව ලියැවුණු පොත් පත් කියවන්න මම ගොඩක් කැමතියි.ධර්ම ග්‍රන්ථ, ෙබ්‍රිල් ආකාරයෙන් සකස් කිරීමට ඉදිරියේදී මං බලාපොරොත්තු වෙනවා. ඒකට මූල්‍ය අනුග්‍රාහකයෙක් හා ප්‍රකාශකයෙක් සොයා දෙන්න හැකි නම් කරන ලොකුම උදවුවක්.”පේරාදෙණිය සරසවියෙන් ඉතිහාසය පිළිබඳව විශේෂ ගෞරව කලා උපාධියක් ලබාගත් ඇය රත්මලාන අඳ ගොළු දෘශ්‍යාබාධිත විද්‍යාලයට පැමිණ පුරා වසර තිහක් ම දෘශ්‍යාබාධිත දරුවන්ගේ ඇස් පාදනු උදෙසා වෙහෙසුණා ය. දෙවැනි ශ්‍රේණියේ සාමාර්ථයක් සහිතව අධ්‍යාපන ඩිප්ලෝමාව ද ඒ කාලයේ ම ඈ ලබා ගත්තා ය.ගුරුවරියක් ලෙස අධ්‍යාපන අංශයට පමණක් ඇය සීමා නොවූවා ය. ඒ අතරතුර ශ්‍රී ලංකා ගුවන් විදුලි සංස්ථාවේ ප්‍රචාරය කළ අඳුරෙන් එළියට සෞන්දර්යාත්මක වැඩසටහන ඔස්සේ ශ්‍රී ලංකාව පුරා විසිරී පැතිරී සිටි ශ්‍රව්‍යාබාධිතයන්ගේ රසවින්දනය, දැනුම, පෞරුෂත්වය ගොඩනංවාලීමේ සන්නිවේදිකාවක් ලෙස කටයුතු කරන්නට ද භාග්‍ය හිමිකර ගත්තා ය.මේ වැඩසටහනට සහභාගි වූ ඇයට දිවයින පුරා අන්ධ මිතුරු මිතුරියන් රැසක් හඳුනා ගැනීමට අවස්ථාව උදා වූයේ ය. දෑසට නොපෙනෙනා අඳුර දුරු කරමින් ජීවිතයට තවදුරටත් බලාපොරොත්තු, ප්‍රාර්ථනා රැගෙන ඔහු ඇය සමීපයට පැමිණියේ ය. ප්‍රේමයේ රමණීය මිහිරියාව ඒ දෙහදවත්වලට දැනෙන්නට විය.ඒ වැඩසටහන හරහා හඳුනාගත් ඔහු ද, අන්ධ තරුණයෙකි. ඔහුගේ ගම නුවර එළියය. උසස් පෙළ විභාගය කරන අතර තුර ඔහු අන්ධ භාවයට පත්වූයේ ‘ජාන රෝගයක් හේතුවෙන් බව ඈ පවසන්නීය.පියා නැති ඇගේ ලොවට ඔහු සැබෑ පියෙක් විය. සහෝදරයෙක් විය. හොඳම මිතුරෙක් විය. දෙහදක බැඳීම, එකඟතාව හා මවුපිය සතුට ඔවුන්ගේ එක්වීමට ආශිර්වාදයක් ම වූයේ ය. වැඩි කාලයක් ගත වෙන්නට පෙර මේ යුවළට මාපිය පදවිය ලබාදෙමින් ‘මනෝජ්’ පුතු මෙලොව එළිය දුටුවේ ය.කාර්යශූරත්වයෙන් යුතු ඔහු මේ වන විට විසි හතර හැවිරිදි කඩවසම් තරුණයෙකි.තිස් වසරක ගුරු සේවයෙන් පසු ඇය අද විශ්‍රාමිකය. එදා රැකියාවට යෑම නිතර දෙවේලේ කළ ඇය දෑස නොපෙනෙනා සිය සැමියා හා දෙපයින් නැඟී සිටින්නට වෙර දරන එකම පුතු වෙනුවෙන් අප්‍රමාණ කැපවීම් ද කළා ය.මනෝජ් පුතු ද දෙනෙත් අඳ ඔවුනට සැබෑ දරුවෙක් විය. කුඩා කලදීම අම්මාගෙන්ත් තාත්තාගේත් කණ වැල අල්ලාගෙන ඔවුනට පාර කියා දෙන්නටත් ඔවුන් මානසිකව නොවැටෙන්නට විහිළුවෙන් තහළුවෙන් කල් යවමින් ඔවුන් නිසි ලෙස රැක බලාගත්තේ ය.“අපේ පුතා කවදාවත් අපි දිහා පිළිකුළෙන් උපහාසයෙන් බැලුවේ නෑ. අපි දෙන්නට ගොඩක් ම ආදරෙයි. වැඳලා තමා ගෙදරින් වුණත් පිට වෙන්නේ. එයාට පිට රටකට යන්න අවස්ථාව උදා වුණත් අප දාලා යන්න කැමැති නෑ. ඔහු දක්ෂ දරුවෙක්. ශිෂ්‍යත්වය ඉහළින් ම සමත් වුණා. ඊට පස්සේ කොළඹ රාජකීය විද්‍යාලයට ඇතුළු වුණා.සාමාන්‍ය පෙළ හා උසස් පෙළ විභාගයේදී සියලුම විෂයන්ට විශිෂ්ට සාමාර්ථ සහිතව සමත් වුණා. එයා දැන් මොරටු විශ්ව විද්‍යාලයේ ඉංජිනේරු උපාධිධාරියෙක්. දැනට ඉංජිනේරුවරයකු ලෙස ‘ඩයලොග්’ සමාගමේ සේවය කරනවා.අපි හැමදේම කළේ ඔහු වෙනුවෙන්. අපේ පුතා ගැන අපිට හරි ආඩම්බරයක්, සතුටක් දැනෙනවා. ඒ වගේ පුතකුට දෙමවුපියෝ වුණ අපිත් වාසනාවන්තයි.අද වයලට්ගේ ජීවිතයේ වැඩි කාලයක් ගෙවී යන්නේ සමාජ සේවා කටයුතු වෙනුවෙන් යැයි ඇය පවසන්නීය. විශේෂයෙන් ම ශ්‍රව්‍යාබාධිත හා ගොළු දරුවන්ගේ ගැටලු නිරාකරණය කිරීමට ය. එවන් කටයුතුවලට උපරිම අයුරින් ඇය දායකවෙන්නේ මිනිසත් බව ලබා මෙලොවට පැමිණෙන්නකු තවත් කෙනකු වෙනුවෙන් කරනු ලබන උතුම් පරිත්‍යාගයක් හා ගෞරවයක් ලෙස සලකමිනි.දෘෂ්‍යාබාධිත කාන්තා ජාතික සංසදයේ සභාපතිනිය හැටියට ඇයට විශාල කාර්ය භාරයක් ද පැවරී ඇත.“මිනිසුන්ගේ කායික ආබාධ තත්ත්වයක් ඔවුන්ගේ වරදක් නිසා ඇති වූ දෙයක් නොවේ. ඔවුන්ට අපි හැකි පමණ උදවු කළ යුතුයි. හැඟීම් දැනීම් අතින් ඔවුන් ඉතා ඉහළ සංවේදිතාවයකින් යුත් පිරිසක්. මට හිතෙනවා ඇස් දෙකම පෙනෙන මේ සමාජයේ ඉන්න සමහරුන්ට වඩා ඔවුන්ට හොඳ නරක පිළිබඳව මනා වැටහීමක් තියෙනවා කියලා.පළමු අන්ධ උපාධිධාරිණිය මම වුණත්, එවන් උපාධිධාරීන් 300 ක් විතර දැන් ලංකාවේ ඉන්නවා. විශ්‍රාම ගියත් අදටත් මම දෘශ්‍යාබාධිත දරුවන් වෙනුවෙන් ටියුෂන් කරනවා.අද එදාට වඩා ගොඩක් වෙනස්. අඳ ගොළු ආබාධිතයින් වෙනුවෙන් ඔවුන්ගේ වැඩකටයුතු පහසු කරගන්න නවීන පහසුකම් රැසක් ම තියෙනවා. ඔවුන්ට ජීවිතය ජයගන්න ලෙහෙසියි. පහසුයි. අපේ කාලයේ නම් මේ පහසුකම් එකක්වත් තිබුණේ නෑ. ගතේ වීරියේ ශක්තියම තමයි ඉතින්.දෘශ්‍යාබාධිත කාන්තා ජාතික සංසදය හරහා ඇය මේ වනවිටත් ශ්‍රවණාබාධිත කාන්තාවන් හා දරුවන් රැසකගේ ජීවිත මල් ඵල ගන්වා ඇත.දෘශ්‍යාබාධිත කාන්තාවන්ගේ සුභසාධන කටයුතු සඳහා ආධාර ලබාගැනීමට ඇය මේ වනවිට ඉන්දියාව, අයර්ලන්තය, ඕලන්දය, එංගලන්තය, අයිස්ලන්තය, නෝර්වේ, පකිස්ථානය, නේපාලය හා බෲනායි වැනි රටවල් ගණනාවකම සංචාරය කොට ඇත.සැබවින් ම ඇය විශ්වය දිනූ කාන්තාවකි. මවකි. දෛවෝප ගතව වේදනාව, කඳුළු උරුම කරගත් ජීවිතයකට උරුමකම් කීවද ඒ මඟ සුණු විසුණු කර දමන්නට ඇයට හැකි විය.“අපි හැමෝම සාමාන්‍ය මිනිස්සු. කෙනෙක් ශ්‍රේෂ්ඨයෙක් හෝ දුබලයෙක් වෙන්නේ ඒ අභියෝගවලට මුහුණදෙන ආකාරයෙන්. මට හිතෙනවා, ජීවිතයේ බොහෝ අභියෝග මා ජයගත්තා කියලා.ජයමිණි අත්තනායකසේයාරූ - ගීත් ද මෙල්</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=as0911292</link>
    <topic>මා නිබඳ දන්නා නිවන ඔබ ම වේ</topic>
    <author>උපාලි සමරසිංහ</author>
    <content>එළියෙන් අඳුරට ගියත් ලෝකය ජයගත් මෙරට පළමු අඳ උපාධිධාරිණිය....මා නිබඳ දන්නා නිවන ඔබ ම වේවයස අවුරුදු දහඅටේදී දේශපාලන වේදිකාවට නැග්ගාදිය යුතු දේ දිය යුතු තැනට නිසි පමණින් දීමට කාන්තාව දත යුතුයගුරු සේවයේ රසකතාමිනිත්තුවක කතාවක්නැඟෙනහිර විශ්වවිද්‍යාලයේ වෛද්‍ය අංශයේ පළමු සිංහල සිසුවාබැක්ටීරියාවලින් ජලය පිරිසුදු කරන නව තාක්ෂණයක්නෙළුම් විලමහාචාර්ය කාලෝ ගැන ලිවීමට අටුවා ටීකා අවශ්‍ය නැත. ඒ තරමටම එතුමා අපේ සමාජ දේහය හා බද්ධ මිනිසෙකි. වර්ෂ 1960 දි කොළඹ වෛද්‍ය පීඨයෙන් ප්‍රථම පංති සාමාර්ථයක් සහිතව එම්.බී.බී.එස් උපාධිය කාලෝ දිනා ගත්තේ රන් පදක්කම් කිහිපයක් ද හිමි කර ගනිමිනි. කොළඹ වෛද්‍ය පීඨයේදි මහාචාර්ය සේනක බිබිලේගේ දක්‍ෂතම ගෝලයකු වීමේ භාග්‍යය ද ඔහුට නිතැතින් ම ලැබිණ.එතුමා ඉගැන්වූ ඖෂධවේදි විෂයය පිළිබඳ විශිෂ්ට සම්මානයක් ලත් කාලෝ ෆොන්සේකා නම් මේ සොඳුරු වෛද්‍ය ආඥාදායකයා බිබිලේ මහතා පී.එච්.ඩී උපාධිය දිනූ එක්සත් රාජධානියේ එඩින්බරෝ සරසවියෙන් ම තම පී.එච්.ඩී උපාධිය ද සරි කැරගත්තේය.1962 සිට මෙරට විශ්වවිද්‍යාල ක්‍ෂේත්‍රයේ නිරතව සිටි සම්මානිත මහාචාර්ය කාලෝ සාහිත්‍යයේ ද ප්‍රසංග කලාවේද කෘතහස්ත විචාරකයෙකි. අද රටේ දිවමන් ව සිටින ඉතා ප්‍රශස්ත මට්ටමේ දේශකයෙකි. මේ සොඳුරු මිනිසා ‘අම්මා’ විශේෂාංගය සඳහා යොමු කැර ගැනීමට මම අවස්ථා කීපයකදීම උත්සාහ ගත්තෙමි. එක්කෝ ඔහුට ඇති කාර්යයක් නිසා නැත්නම් මට පැවැරී තිබූ කාර්යයක් නිසා මේ හමුවීම දිනෙන් දින ප්‍රමාද විය.දෛවෝපගතව මට එතුමා හමුවුණේ ඉකුත් නොවැම්බර් 18 වැනිදා ඔහුගේ නිවෙසෙදීය. මා එසේ කියන්නේ මහාචාර්යවරයාගේ මෑණියන් මියගොස් එදිනට හරියටම වසර 4 ක් පිරුණු දිනයයි.මෑණියන් පිළිබඳ තම මතකය අවදි කරන්නට එවන් දිනයකදීම හැකිවීම ඇයට කළ පූජෝපහාරයක් ලෙස එතුමාට දැනෙන්නට ද ඇත. සරල කටවහරින් එම බස්වහර පෙළ ගස්වමු.”දෛවෝපගතව ඔබ මෙහි පැමිණියේ මගේ අම්මා මිය ගොස් හරියටම වසර 4 ක් පිරෙන දිනයේදියි. ඒක මට ලොකු සතුටක්.එතුමා එසේ කියන විට මම බිත්තියේ එල්ලා තිබුණු සුවිශාල ප්‍රමාණයේ එම මෑණියන්ගේ පින්තූරය දෙස බලමි. එය මල්මාලාවලින් සැරැසී ඇත. ඇතැම් ඒවා මිලිනව ගිය ඒවා ලෙස පෙනෙයි.මගේ ජීවිතයේ මට ලැබෙන සම්මාන ආශිර්වාද ඔක්කොම අයත් මේ මෑණියන්ට. එවන් පූජෝපහාරයක් පැසසුමක් ලැබුණු හැම දිනකම විශේෂයෙන් මල් මාලාවක් වැටුණු විට මා ඒවා ගෙනැවිත් මවගේ මේ පින්තූරයට පළන්ඳනවා. සතියක් දෙකක් තිබිලා අලුත් මල්මාලාවක් ලැබෙන විට පරණ ඒවා ගැලවිලා යනවා.මහාචාර්යවරයාගේ මේ කතාව ඇසූ අපේ හදවත් අනුවේදනීයත්වයේ කුහුලින් තටු ගසයි. මම වැඩිදුර පවත් අසමි.අම්මා අවුරුදු 96 ක් ආයු වළඳා 2005 නොවැම්බර් 18 අප අතරින් ඈත්ව සොහොන් කළ දවසේ මගේ ජීවිතයේ භාගයක් ඒත් එක්කම සොහොන් කළා කියලා මට හිතෙනවා. ඒ මොකද? අම්මා තරම් මගේ දස්කම් විස්කම් අගය කළ කෙනෙක් මේ ලෝකෙ හිටියෙ නෑ. ඒ අගය කිරීම තමයි මා මිනිහෙක් කළේ. මගේ අම්මා විවාහයට පෙර හැඳින්වුණේ ආරච්චිගේ ඇලිස් ප්‍රනාන්දු නමින්. ආරච්චිගේ ඇලිස් ෆොන්සේකා නමින් විවාහයට පසු ඇය හැඳින්වුණා. මගේ උප්පැන්නෙ නම කාලෝ කැෂ්මියර් ෆොන්සේකා.ඒ නම දමනකම් ‘බේබි’ නමින් නම් වෙලත් තිබුණලු. අපේ මව කතෝලික පවුලක කෙනෙක්. ඇගේ අයියා ස්වාමි කෙනෙක්. ළමයින් බෞතිස්ම කරන්න ගෙන ගියාම එයා කොහොමටත් සාන්තුවරයෙකුගේ නම දානවාමයි. ඉතින්? උපන් දිනය මාර්තු 4 බලලා ලැයිස්තුව පෙරළලා කීවා මේ සාන්තුවරයාගේ නම කැෂ්මියර්.ඒක ළමයාට එකතු කරලා කාලෝ කැෂ්මියර් ෆොන්සේකා කියලා නම තබන්න. තරමක් ලොකු වෙන කොට මේ කෑල්ලේ කිසිම වැදගැම්මක් නැති බව මට තේරිලා මේක හලලා දැම්මා. පියා දිත්තලපිටියේ ජෝර්ජ් ඇල්බට් ෆොන්සේකා. සහකාර වෛද්‍ය (ඇපොතකරි) කෙනෙක්. ලංකාවේ විවිධ ප්‍රදේශවල රාජකාරි කරලා තියෙනවා.එතුමා මගේ මෑණියන් කසාද බැඳලා තියෙන්නෙ 1932 දී. අම්මගෙ ගම දිවුලපිටිය. ඒත් මේ අය කසාද බැඳලා කෙළින්ම ගිහින් තියෙන්නෙ සියඹලාණ්ඩුවට. සේනක බිබිලේ මහත්තයගෙ පියා එහි රටේ මහත්මයා. එතුමා ආරාධනා කරලා තියෙනවා බිබිලේ වලව්වෙ නැවතිලා රාජකාරියට යන්න කියලා. මා තමයි අපේ පවුලෙ වැඩිමලා. අපේ පියායි මවයි සේනක බිබිලෙ වලව්වෙ නැවතිලා හිටපු කාලෙ තමයි ඇත්තටම මා පිළිසිඳගත්තෙ.ඇත්තටම මෙය නම් දෛවෝපගත සිද්ධි වැලකි. සේනක බිබිලේ මහාචාර්යවරයා අපේ කතා නායක කාලෝ මහාචාර්යවරයාගේ ගුරුවරයා ය. සේනක බිබිලේ ජාතික ඖෂධ ප්‍රතිපත්තියක් වෙනුවෙන් දිවි පූජාවෙන් සටන් කළ උතුමෙකි. කාලෝද ඒ ප්‍රතිපත්තියේ ම අදත් ක්‍රියාකරන්නෙකි.අපේ පවුලෙ මාත් එක්කම දරුවන් 4 දෙනයි. ඔක්කොම පිරිමි. මා ඉපදුණේ 1933 දි. 1938 දි තමයි බාලම මල්ලි ලැබුණේ.දරුවන් අතර පරතරය වසරක් - දෙකක්. වසරකට වතාවක් අනිවාර්යෙන්ම දරුවෙකු ලැබීම හා ශීඝ්‍ර දරු ප්‍රසූතිය නිසා මගේ අම්මා පසුකාලයක අතිශය දුබල බවට පත්වුණා කියලා මා විශ්වාස කරනවා. මේ දරුවන් ඉතා කුඩා නිසාත් පියා තැනින් තැනට මාරුවීම් ලබන නිසාත් මා කුඩා කල පටන් හැදුණෙ දිවුලපිටියෙ අම්මගේ අක්කා ළඟ. අපේ නෑ සනුහරේම හිටියෙ එහෙ. විජය කුමාරතුංගගේ ආච්චි අපේ අම්මාගේ අක්කා. මේ අය තමයි මාව බලා ගත්තෙ.තාත්තගෙ ගම බල්ලපාන වටිනාපහ ඒත් දිවුලපිටියෙ අම්මගෙ ගමේ තමයි අපි හිටියෙ. පාසල් නොයන කාලයට මාව තාත්තා අම්මා ළඟට රැගෙන යනවා. මගේ මව පිළිබඳ මුල්ම මතකය ඔබ අහනවා. අද මට වයස අවුරුදු 76 ක්. ඒත් අවුරුදු පහ කාලෙ මතකය අදත් මට තියෙනවා.මට මතකයි අවුරුදු පහ කාලෙදි තාත්ත මාව ඔඩොක්කුවෙ තියාගෙන අධික ලෙස දුම්පානය කරනවා. කොටින්ම චේන් ස්මෝකින්. ඔහු අධික දුම් බොන්නෙක්. අනෙක ඒ අය එහි දුර්විපාක දැන හිටියෙ නෑ. අදත් මට බොහෝ සෙම සහිත ඇදුම තිබෙන සිරුරක් හිමිවෙලා තිබෙන්නෙ ඒකයි. තාත්තා අවුරුදු 54 කදි වගේ සුළු ආයු කාලයක් වළඳ මිය ගියා.සාමාන්‍යයෙන් අම්මා තාත්තාට කෙළින්ම විරුද්ධ නොවුණත් දරුවන් ළඟ තබාගෙන වැරැදි වැඩ කිරීම අනුමත කළේ නෑ. ඒ වෙලාවට අපව එතැනින් උදුරා ගන්න ඇය වෑයම් කරනවා. නොදැන කළ වරදට තාත්තාට සමාව දිය යුතුයි. ඒත් අද තාත්තලා දැන දැනත් මේ වරද කරනවා.මා අවුරුදු 5 කාලේ මේ විදියට තාත්තා බීලා වීසි කරන සිගරට් කොටයක් දල්වලා උරලා රස බැලුවා. කැස්සක් තමයි ආවෙ. අම්මා මාව තාත්තා ළඟට ගෙනිහින් මෙන්න! පොඩි එකත් මේවා පුරුදුවෙලා කියා ආඩපාලියක් ද කීවා. තාත්තා ඒ වෙලාවෙ කීවෙ “ලොකු වෙලා රස්සාවක් කරලා සල්ලි හම්බකරලා සිගරට් බීවාට කමක් නෑ. දැන් මේවා බෑ” කියලා විතරයි. අම්මා පිට පිටම දරුවන් වදපු නිසා අපි බොහෝ විට හිටියෙ මහගෙදර කීවනෙ.මා මුලින් ම ඉස්කෝලෙ යවන වෙලාවෙ මීගමුවට යවන්න නතර කළේ සීදුවෙ අම්මගෙ අක්කගෙ ගෙදර. මීගමුවෙ ආවෙ මරියා කොන්වන්ට් එකේ බේබි ක්ලාස් එකට තමයි මුලින් ම ආවෙ. මහම්මා මේ කටයුතු හොඳින් කළා. මා හිතන්නෙ මා අකුරට යනවිටත් අම්මා පොඩි මල්ලි ලැබෙන්න ඉන්නවා.කන්‍යාරාමයෙන් පස්සෙ මාරිස්ටෙලා විද්‍යාලයට ආවා. ගුරුතුමිය කියන දේවල් සාවධානව අසා සිටීම කුඩා කල සිටම මගේ පුරුද්ද. පුදුමාකාර ධාරණ ශක්තියක් මට තිබුණු බව කියනවා. පාසලේ දඟකාර ළමයෙක් ම නොවේ. ඒත් ඔතෑනිකම් ද තිබුණෙ නෑ. හැම වසරකම අවසන් වාර විභාගයෙන් වැඩිම ලකුණු ගත් සිසුවා වුණා. ඒ නිසා මාපියනට මා පසුපස හඹා එන්න අවශ්‍යතාවක් තිබුණෙත් නෑ. ඒත් අම්මා හැම නිවාඩු කාලයකම මා තමන් පදිංචි තැනට ගෙන්වා ගත්තා. නොයෙක් රස කැවිලි හදනවා. කන්ට ආසා කරන දේවල් දෙනවා.1944 කාලේ හලාවත හිටියා. ඊට පස්සෙ මාතර. මට ස්වාධීනව හිතන්න කල්පනා කරන්න අම්මා ඉඩ දුන්නා. ඇය තාත්තා සමඟ හලාවත හිටි කාලෙ ඇයගේ උපදෙස් අනුව මා හලාවත ඉස්පිරිතාලෙ ළඟට තනියෙන් බස් එකෙන් යනවා. එතැනදි අම්මා හරි තාත්තා හරි බලා ඉඳලයි මා බාරගන්නෙ. කුඩා කල පටන් ස්වාධීනව වැඩ කරන්න ඇය අපට ඉගැන්නුවෙ එහෙමයි.පොඩි කාලෙ ඉඳන් මා ගත කළේ මාපියන් සමඟ හැමදාම ගත කරන්න පුළුවන් සෙනෙහසින් පිරුණු සතුටු කැදැල්ලක නොවෙයි. මහම්මලා මට නොසැලකුවත් නොවේ. ඒත් දරුවකුට තාත්තා අම්මා එක්ක ඉන්නවා තරම් සතුටක් තවත් කොයින් ද?ා අපොස සාමාන්‍ය පෙළ, උසස් පෙළ කරන්න මීගමුවෙ ඉඳන් කෝච්චියෙන් කොළඹ ශාන්ත ජෝශප් විදුහලට ආවා. මේ සඳහා අවශ්‍ය විය හියදම් ලබාදීම සොයා බැලීම නම් අම්මා නිතර කළා. ඇය දරුවන් අතර හිරවෙමින් ජීවිතයක් ගත කළත් ඉඩ ලද මොහොතක ඇය මා බලන්න පාසලටත් එනවා. දවසක් මෙහෙම අම්මා මාරිස්ටෙලා විදුහලට එන වෙලාවක මා පිට්ටනියේ සෙල්ලම් කරන ගමන් පන්තියක ‘සර්’ කෙනෙක් ළමයින්ගෙන් අහන ප්‍රශ්නවලට ශබ්ද නඟා උත්තර කියනවලු. අම්මා මගේ අධ්‍යාපනය ගැන ගැඹුරින් බලා හිටියා. ඇය මේ සිද්ධි පසුකාලයක මට අනාවරණය කළා.1954 පමණ කාලේ අපි දිවුලපිටියෙ අපේ ගෙයක් හැදුවා. ඊට පස්සෙ තාත්තයි අම්මයි දිගටම හිටියෙ එහෙ. ඒ වන විට මා උසස් පෙළත් සමත් වෙලා මල්ලිලත් ලොකුයි.ඒත් නිවාඩු ලැබුණු හැම මොහොතෙම අපි එහෙ යනවා. මල්ලිලා හිටියෙ මාරිස්ටෙලා නේවාසික සිසුන් හැටියට. මට අම්මා නිතර ම ලීවා. පණිවුඩ එව්වා. මේවා සියල්ලම කළේ මාව දිරිමත් කරන්න.අපේ තාත්තා ඉතාම තද දැඩි ගති තිබුණු කෙනෙක්. අම්මා හිටියෙ ඒ පෞරුෂත්වයෙන් මිරිකිලා. ඒත් ඒ හැම අපහසුවක් මැද්දේ වුණත් ඇය දරුවන් වෙනුවෙන් විශාල කැපකිරීම් කළා. කොළඹ වෛද්‍ය පීඨයෙන් සමත් වෙලා පිටරට යන විටත් අවශ්‍ය මුදල් හදල් තාත්තා හා අම්මා මට ලබා දුන්නා. ඊට පස්සෙ වෛද්‍යවරයෙක් හැටියට සමත් වෙලා මා දිවුලපිටියෙ ගෙදර ගියාම ඒ ගෙදර රෝහලක් වගේම වුණා. දුප්පත් අහිංසක මිනිසුන් මා සොයා පැමිණියා. මාත් ආසාවෙන් ඔවුනට බෙහෙත් තුන්ඩු ලීවා.අම්මා තමයි ඒ කරුණාව දයාව මට කාන්දු කළේ. අදත් දුප්පත් මනුස්සයෙක් මගෙන් යම් ප්‍රතිකාරයක් ඉල්ලනකොට මට මතක් වෙන්නෙ මගේ අම්මා.කාලයකට පස්සෙ දවසක් අම්මා හදිසියෙම මා නැවතී සිටි නේවාසිකාගාරයට ආවා. ඇය මහත් උනන්දුවකින් කීවා මගේ ජීවිතය ගැන ඉතාම සතුටුවන බව.ඇය ඉතාම වේදනාකාරීව ජීවිතය ගත කරන බව මට තේරුණා. මා කීවා අම්මා නිදහස් වෙලා ජීවත්වන්න කියා. ඒත් අම්මා ඒ වෙලාවෙ කී වචනය හරිම ප්‍රබලයි. ‘පුතේ මා උඹලා හතර දෙනා ගැන හිතන්න ඕනෑ. මා කවරදාවත් විවාහයෙන් ඈත්වෙන්නෙ නෑ’ කියලා. එදා විවාහ සංස්ථාව ඒ තරම් ප්‍රබලයි. අද තත්ත්වය වෙනස්.මා කතරගම දෙවියන්ගේ හස්කමින් ගිනි පෑගීම බොරු කරන්න අත්තිඩියේ ගිනි පෑගීම සංදර්ශනයක් පෙන්නුවා. මේවාට දේවවාදීන් කලබල වේවි කියලා ඇය බයවුණා.ඒ නිසා ඒ වෙලාවෙ අම්මා හිටියෙ අප එදා හිටි තලකොටුව වත්තෙ ගෙදර. මට ප්‍රසාද ගලා එන විට වැඩියෙන්ම සතුටු වුණේ අම්මා.අම්මා වයස 90 ගණන්වල ඉන්නකොට මා හැත්තෑ ගණන්වලට ආවා. මරණය ගැන කතා කරනකොට මා ඒක විග්‍රහ කළා. මිනිසුන්ගෙ සාමාන්‍ය ආයු කාලය 60 – 65 අතර නම් මාත් අම්මත් දෙන්නම ඉන්නෙ දැන් එකම කාල පරාසයක කියලා.ඒ වෙලාවෙ අම්මා කීවෙ කාලෝ, උඹලගෙ මරණෙ බලන්න නොවේ මට ඕනෙ.මගෙ දරුවො මා ජීවත් වන තුරු ජීවත් වන්නට ඕනේ කියලයි.මගේ අම්මා මා වෙනුවෙන් දැඩි කැපවීමක් කළා කොහේ හිටියත්. ඇගේ දිරි ගැන්වීම මට ආශිර්වාදයක් වුණා. මගේ අම්මට මා විරුද්ධ වුණු කාරණා තුනක් තියෙනවා.එකක් විවාහය, අනෙක ආගම. තුන්වැනි කරුණ දේශපාලනය. ඇය කතෝලික මූලධර්මවාදි මවක්. මා කිසිම ආගමකට අයත් නෑ. මා පිළිගන්නේ මාක්ස්වාදී දර්ශනය. විවාහයේදි මගේ මවගේ පාර්ශ්වයෙන් කිට්ටු නෑකමක් තිබුණු නිසා ඇය තරමක් විරුද්ධ වුණා.ඒත් පසුව මගේ නෝනා තමයි එයාගෙ හොඳම ලේලිය වුණෙ. මගේ දේශපාලනයේදි මා විඳින අනන්ත – දුක් කරදර ඈ උපේක්‍ෂාවෙන් බලා හිටියා. ඇය යූ.එන්.පී. කණුවක්. මා ඊටත් එරෙහිව කතා කළා. අන්තිම කාලෙත් ඇය හිටියෙ මගේ ළඟ. දරුවන් වෙනුවෙන් කැපවන්න අම්මා කෙනෙකුට ළඟම ඉන්න ඕනෑ නැති බව මගේ අම්මා ඔප්පු කළා. ඇය ඇත්තටම රත්තරං අම්මා කෙනෙක්.ලෝකෙදි අම්මට මා ආදරෙයි කියලා කීවොත් ඒ මිනිස්සු හිනාවෙනවා. ඒකට හේතුව අපේ රටේ වගේ ළෙහි පපුකම් ඇතිව - දරුවන් හදවතේ රුවාගෙන දරුවන් නොහදන නිසයි. ඒ නිසා මව්ගුණ ගීතත් නැති තරම්. මා හිතන්නෙ මයිකල් ජැක්සන්වත් මව්ගුණ ගීයක් ගයා නෑ.මගේ අම්මාට මගේ සම්මාන මල්මාලා ලෙස පුදන ගමන් මා ඇය වෙනුවෙන් ද විද්‍යාවේ වචනයෙන් ම පටන් අරන් ගීයක් ලීවා.ඒ සම්මානය වඩාත් ඇයට ළං කර දුන්නේ විශාරද එඩ්වඩ් ජයකොඩිගේ හඬ. මේ ඒ පදවලින් ඉතාම සුළු කොටසක් පමණයි.පදාර්ථයට පණ කවා කුසෙහි සඟවලා කෙමෙන් පෙමින් මා අඹා ලොවට බිහි කළා මගේ මෑණියනේ - දුකින් පිරි ලොවේ මා නිබඳ දන්නා - නිවන ඔබම වේඋපාලි සමරසිංහඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=as0911293</link>
    <topic>වයස අවුරුදු දහඅටේදී දේශපාලන වේදිකාවට නැග්ගා</topic>
    <author>සාගරිකා දිසානායක ජයසිංහ</author>
    <content>එළියෙන් අඳුරට ගියත් ලෝකය ජයගත් මෙරට පළමු අඳ උපාධිධාරිණිය....මා නිබඳ දන්නා නිවන ඔබ ම වේවයස අවුරුදු දහඅටේදී දේශපාලන වේදිකාවට නැග්ගාදිය යුතු දේ දිය යුතු තැනට නිසි පමණින් දීමට කාන්තාව දත යුතුයගුරු සේවයේ රසකතාමිනිත්තුවක කතාවක්නැඟෙනහිර විශ්වවිද්‍යාලයේ වෛද්‍ය අංශයේ පළමු සිංහල සිසුවාබැක්ටීරියාවලින් ජලය පිරිසුදු කරන නව තාක්ෂණයක්නෙළුම් විලඅද අපේ කතා නායකයා පොලොන්නරුව ලක්ෂ උයන විද්‍යාලය, මාතර සුදර්ශන කනිෂ්ඨය හා මාතර කැකණදුර කොකාවෙල මධ්‍ය මහා විද්‍යාලය අද තියෙන තත්ත්වයට පත්වෙන්නට මූලික අඩිතාලම දැමූ විශ්‍රාමලත් විදුහල්පති සිරිසේන විජේසිරිවර්ධන මහතා . ජීවිතයේ අනූ එක් වැනි වියට එළැඹි සිටියත් තමාගෙ අතීත දිවියෙ තොරතුරු ඔහු ගෙ මතකයේ දිගහැරෙන්නෙ අපූරුවට ගලා හැළෙන දිය ඇල්ලක් වගේ. ගෙවුණු අතීතයෙ කියුං කෙරුං අපිත් එක්ක කියන්න විශ්‍රාමලත් විදුහල්පතිතුමා ඉදිරිපත් වුණේ බොහොම සතුටින්.හම්බන්තොට දිස්ත්‍රික්කයේ බටහිර ගිරුවා පත්තුවේ ඉහළ කහවත්ත වසමේ බෙලිඅත්ත වසමට අයත් තාරාපේරිය ගමේදී ඔහු මෙලොව එළිය දුටුවේ නවසිය දහ අටේ බක් මාසෙ දහ අට වැනිදා. අවුරුද්දත් එක්කම තමන්ගෙ කැදැල්ලට එක් වුණු මේ පුංචි කුමාරයාට මවුපියෝ නම තිව්වේ නම්බුනාම නානායක්කාර අක්මීමන පල්ලියගුරු ගේ සිරිසේන විජේසිරිවර්ධන කියල.ඔහු ගේ පියා නම්බුනාම නානායක්කාර අක්මීමන පල්ලියගුරුගේ දොන් පේද්‍රික් ද සිල්වා විජේසිරිවර්ධන. ඔහු තාරාපේරිය වසමේ ගම්මුලාදෑනියා. අම්මා පැනෑටියන විතාන ගමගේ කුසාවතී ගුණසේකර. ඈ රැකියාවක් කළේ නෑ. සිරිසේනගේ පවුලේ සහෝදර සහෝදරියො හය දෙනයි. වැඩිමලී අක්කා. ඊළඟ අයියලා තුන්දෙනාට පස්සෙ සිරිසේන. පවුලෙ බඩපිස්සා මල්ලි.ගොඩ මඩ දෙක හොඳට සරුසාර තාරාපේරිය වසමෙ මුලාදෑනිකම් කළ සිරිසේනලගෙ තාත්තටත් කිසි අඩු පාඩුවක් තිබුණෙ නෑ. තද නීති කාරයෙක් වුණාට ඔහු දරුවන්ට කරුණාවයි. අම්ම නම් පුංචි දරුවන්ට හැබෑම ආදරෙයි. සිරිසේනට හොඳ නෑ පරපුරක් හිටිය. ඔහුගේ ඇවැස්ස මාමා ගල්කිස්සේ ශාන්ත තෝමස් විද්‍යාලෙ ඉගෙන ගත් ද්වීභාෂා උගතෙක්. ජේ.ඊ. ගුණසේකර නම් වූ එතුමා එවකට කොළඹ ආනන්ද විද්‍යාලෙ ප්‍රධානාචාර්යවරයා ලෙස සේවය කළා.ඔහු පදිංචිව සිටියේ මරදානේ සමරක්කොඩි වලව්වෙ. පුංචි සිරිසේනට යාංතම් අවුරුදු තුන පිරෙන කොට මාම ඔහු 1921 දී කොළඹට එක්ක ආවෙ ආනන්දෙට ඇතුළු කරල උගන්නන්න. ඒ වෙන කොට සිරිසේනගෙ ලොකු අයියත් මාම ළඟ නැවතිලා ආනන්දෙ ප්‍රාථමිකේ ඉගෙන ගන්නව. පුංචි සිරිසේනලාව බලාගත්තෙ ආච්චි අම්මා. සිරිසේනට නැකතට අකුරු කියෙව්වෙත් මාමා. ‘අ’ යන්න ‘ආ’ යන්න මුලින් කියෙව්වට ලියෙව්වෙ ‘ර’ සහ ‘ම’ ඒ පුංචි දරුවන්ට ලියන්න පහසුම අකුරු නිසා.පුංචි සිරිසේන මාමලගෙ ගෙදර හිටියෙ සතුටින්. පුංචි වුණත් ඔහු ගෙදර හිටපු මෙහෙකරුවන්ට විවිධ වැඩ පැවරුවා. අරහෙම කරපන්! මෙහෙම කරපන්! කිය කියා. මේ දුටු මාම ‘උඹ හරියට ලුවී රජ්ජුරුවො වගේනෙ අණ දෙන්නෙ!’ කියල සිරිසේනට ලූවී කියල හුරතල් නමක් පට බැන්දා. එදා ඉඳල කවුරුත් ආදරේට ඔහු ඇමතුවෙ ලුවී කියල.සිරිසේනට සිංහල කියල දෙන්න හැමදාම හවසට මාම ඔහු කුප්පියාවත්තේ ජයශේඛරාරාමයට යැව්වා. අකුරු කියා දුන්නෙ තලල්ලේ ධම්මානන්ද හාමුදුරුවො. නම් පොත, මගුල් ලකුණ ‘ගණ දෙව්හෑල්ල’ වගේ පත පොත කියවන්න සිරිසේන ඉගෙන ගත්තෙ එහෙමයි. ඒ කාලෙ කළුකොඳයාවෙ පඤ්ඤාසේකර හාමුදුරුවො අනගාරික ධර්මපාලතුමා වැනි උගත් පඬිවරු ඒ පන්සලට රැස් වෙලා විවිධ රැස්වීම් තියනව. සිරිසේනත් අයිය එක්ක ගිහින් මේ සාකච්ඡාවලට ඇහුම්කන් දෙනවා. මහ දැනුමක් නොතිබුණාට ඒ කතාවල වටිනා අදහස් පුංචි මොළේට යාංතම් වැටහෙනවා.1924 දි මාමට එංගලන්තෙට යන්න සිදු වුණා. හිටිහැටියෙම අසනීප වූ ආත්තම්මත් අභාවප්‍රාප්ත වුණා. සිරිසේන අම්මලත් එක්ක ආපහු ගමට ගියා. 1925 දී ඔහු ඇතුළත් කළා නිහිලුව ද්වීභාෂා පාසලට. පුංචි කාලෙ ඉඳන්ම ඔහු ඉගනීමට රුසියා. ගණිතයට චිත්‍ර අඳින්නට රඟපෑමට හොඳටම දක්ෂයි. 1933 වනතුරු නිහිලුව පාසලේ ඉගෙනුම ලැබුවා. ඒ වන විට සිරිසේනගෙ නැන්දා පදිංචිව සිටියේ කඹුරුපිටියේ. කඹුරුපිටියේ නාරංදෙනිය පාසල වඩා හොඳයි කියල නැන්දා සිරිසේන එක්ක ගියා.පාසලට හුඟක් දුර පයින් යන්න ඕනෑ. ටික දවසකින්ම සිරිසේනට පාසල් ගමන එපා වුණා. දවසක් කාටවත්ම නොකියා ගෙදර පිටත් වුණා. හැතැප්ම දොළහක් විතර පයින්ම කැලේ පාරවලින් ගෙදර ගියා. නැන්දා කලබල වෙලා බයිසිකල්කාරයො කීප දෙනෙක්ම හොයන්න පිටත් කළා. ඔවුන්ට සිරිසේන හම්බ වුණේ ගෙදර ගියාට පස්සේ. තාත්ත කොපමණ සැර වුණත් සිරිසේනට බැන්නෙ නෑ. ආයමත් නිහිලුව පාසලට ඇතුළත් කළා. කනිෂ්ඨ විභාගයට පාසලට නම දුන්නෙ සමතපාල විජේසිරිවර්ධන කියල. ඔහුට ප්‍රථම පන්තියේ සමර්ථයක් ලැබුණා.ජ්‍යෙෂ්ඨ විභාගෙට ලියන්න ඔහු මාතර නැන්දගෙ ගෙදර නතර වෙලා මාතර පාසලකට ඇතුළත් වෙන්න හිතුව. ඒත් ඔහුගෙ ඥාති සොහොයුරකු වන චන්ද්‍රසේන ගුණවර්ධන පාලටුව ගුණරතන ද්විභාෂා විදුහලේ විදුහල්පති ලෙස සේවය කළා. ඔහුගේ ඉල්ලීම පරිදි ඒ පාසලට ඇතුළත් වුණා.පස්දුන්කෝරළේ ගෙදර නැවතිලා උදේ හවස හැතැම්ම තුන ගානෙ පයින්ම පාසලට ගියා. ඒ පාසලේ එක පන්තියෙ අකුරු කළ යාළුවො අතරෙ වත්මන් ජනාධිපතිතුමාගෙ අම්මත් හිටපු බව ඔහුට මතකයි. උදේ හවස පයින් ගමන සිරිසේනට මහ වෙහෙසයි. ඔහු ඒ ගමනත් පාසල් යෑම පසෙක තියල ගෙදර ගියා. විභාගෙත් ළඟයි. ඒත් පාසලක් නෑ.ඒ දුටු පීරිස් සිල්වා නම් යාළුවා ඔහුට අඬ ගැහුවා ඔවුන්ගෙ ගම නාවිමනට ගිහින් වේරදූව පාසලට යමු කියල. යාළුවාගෙ වචනෙට ඒ පාසලට ඇතුළු වෙලා ජ්‍යෙෂ්ඨය විභාගෙට ලිව්වා. ඒ 1937 දී. ජ්‍යෙෂ්ඨය සමත් කලා අංශයෙන්. ඒ කාලෙ ගුරු විභාගෙ සමතුන්ටත් රැකියා නෑ. රැකියා විරහිත තරුණ පිරිසට සිරිසේනත් එකතු වුණා.වත්මන් ජනාධිපතිතුමාගෙ මහප්පා ඩී.එම්. රාජපක්ෂ මහත්තය ඡන්ද ව්‍යාපාරෙට සූදානම් වුණේ ඔය කාලෙ. ඔහු සිරිසේනගෙ පියාගෙ හිතවතෙක්. ‘පුතා නිකන් ගෙදරට වෙලා ඉන්න එකේ ඡන්ද වැඩට එවන්නැයි’ ඉල්ලුවා. ඒ අනුව ඡන්ද ව්‍යාපාරෙට එකතු වුණා. සිරිසේනට තිබුණේ වේදිකාවල කතා පවත්වන්න. බැන්ටිස් රණවීර කවියා කවියෙන් කතා පැවැත්තුවා. මුළු හම්බන්තොට දිස්ත්‍රික්කෙ පුරාම දේශපාලන වේදිකාවල කතා පවත්වමින් ඇවිද්දා.ඒ වෙනකොට සිරිසේනට වයස අවුරුදු දහ අටයි. ඡන්දෙන් ඩී.එම්. රාජපක්ෂ මහත්තය දිනුවා. සිරිසේන ආයෙත් ගෙදර ආව. ඔහුට රාජපක්ෂ මහත්තය වැඩක් පැවරුවා. කොටබෝපොළ පොළ තිබුණෙ වලව්වෙ ඉඩමක. මේ පොළේ වෙළෙන්දන් ගෙන් බිං කුලී එකතු කරල දෙන්න කිව්ව. මුල් දවසෙම සෑහෙන මුදලක් එකතු වුණා. ‘කොහෙන්ද සිරිසේන මේ තරං මුදලක්?’ රාජපක්ෂ මහත්තය පුදුම වුණා. ඊට කලින් බඳු එකතු කළ කෙනා හොඳ ගාණක් වංචා කරලා. බිං කුලී එකතු කිරිල්ලත් රස්සාවක් යෑ? සිරිසේනට ඒකත් එපා වුණා. පුංචි කාලෙ ඉඳලම සිරිසේන හීන මැව්වෙ ගුරුවරයෙක් වෙන්න. මාමට ගෝලයො දණ ගහල වඳින හැටි දැකලමයි ඒ ආසාව ඇති වුණේ. ඔය අතරෙ ග්‍රාමීය අධ්‍යාපන පුහුණුව සඳහා අවම වශයෙන් ජ්‍යෙෂ්ඨය සමතුන් ගෙන් අයැදුම්පත් කැඳවමින් ගැසට් නිවේදනයක් පළ වුණා. ඉල්ලුවා.ඒ සඳහා ලංකාවෙන්ම තෝරා ගත්තෙ 20 දෙනයි. සිරිසේනත් ඒ අතරෙ හිටියා. 1939 දී ඇරැඹු ඒ ව්‍යාපෘතිය හැඳින්වූයේ ‘පැට්‍රික් අධ්‍යාපන ක්‍රමය’ යනුවෙන් පුහුණුව පැවැත්වුණේ වීරකැටිය ග්‍රාමීය අධ්‍යාපන පුහුණු මධ්‍යස්ථානයේ. 1940 මාර්තු මාසෙදි සිරිසේනට පුහුණුවෙන් පස්සෙ පළමු පත්වීම ලැබුණෙ අටාල පින්දෙනියේ කනිෂ්ඨ ග්‍රාමීය පුහුණු පාසලට. පඩිය රුපියල් 20 යි. අවුරුද්දට රුපියල් 240 යි. බොහොම සතුටින් වැඩ බාර ගත්තා. පාසලේ ලොකු මහත්තය සුබසිංහ මහත්තය පාසලට ආපු ළාබාල ගුරුතුමාට වැඩ බාර දෙන කොට ගම්මු ඒ හැටි කැමැති වෙලත් නෑ. වයස මදි නිසා. ඒත් “මාතර මහත්තය ඒව බලාගනී” කියල ලොකු මහත්තය සිරිසේනට කැමැති විදිහට උගන්වන්න නිදහස ලබා දුන්නා.දෙවැනි ලෝක යුද්දෙ ඇරැඹුණේ 1939 සැප්තැම්බර් පළ වැනිදා. කන්න බොන්නත් හිඟ වුණා. යුද්ධ ආධාර කියල පඩියට තව රුපියල් 1.50 ක් එකතු වුණා. පත්තර බලල මාසයක කෑමට ගෙව්වෙ රුපියල් 4.20 යි. පාසලේ ළමයින්ට උගන්වන අතරෙම ගුරු සහතික පත්‍ර විභාගෙට පාඩම් කළා. විභාගෙන් සමත් වුණා. ප්‍රායෝගික පරීක්ෂණයට කොළඹට ආව. 1942 දි සහතික ලත් ගුරු පත්වීමක් ලැබුණා. වැටුප දෙගුණ වුණා. රුපියල් 42.50. වසරකට පස්සේ ගම් පළාතට මාරුවක් ඉල්ලුවා. වැලිගම පැනෑටියන විද්‍යාලෙට ලැබුණා. ග්‍රාමීය අධ්‍යාපනය සහිත පාසලක්. 1942 දී පැනෑටියන විද්‍යාලෙට ආව. 1944 දී ගුරු විද්‍යාල ප්‍රවේශය සඳහා ඉල්ලුම් කළා. මීරිගම පුහුණු වෙලා සහතිකය ලබා ගත්ත.පුහුණුවෙන් පස්සෙ පළමු පත්වීම මාතර අංගුන්න බදුල්ල කනිෂ්ඨ විද්‍යාලෙට. නිල්වලා ගංතෙර පිහිටි පුංචි පාසලක්. ගංවතුර කාලෙට ඔරුවෙන් එගොඩ වෙන්න ඕනෑ. දවසක් ගංවතුරෙ සැඩ පහරට ඔරුව පෙරළුණා. සිරිසේන ගුරුතුමා ඉංගී‍්‍රසි ගුරුතුමාත් සමඟම ගංවතුරට වැටිල ගහගෙන ගියා. ගම්මු එක් වෙලා බේරා ගත්තා. සිරිසේන මහත්තයාට මල්සරාගේ බැල්ම වැටුණේ අංගුන්න බදුල්ල පාසලේ උගන්වන කාලෙ. ඒ කාලෙ ඔහු ආනන්ද සමරකෝන් මහත්තයගෙ සංගීත පන්තියකට ගියා.මේ පන්තියෙ ඉගෙන ගන්න මාතර තල්පාවිල විද්‍යාලයේ පුහුණු ගුරුවරියක ලෙස සේවය කළ හේවා ලියනගේ වයලට් පෙරේරා තරුණියත් ආවා. ඇය නාවිමන පාසලේදී සිරිසේන සමඟ එක පංතියේ අකුරු කළ යුවතියක්. සරස්වතියගේ ඇල්ම බැල්මත් මල්සරාගෙ දුනු හී පාරත් එකට වැඩ කළා. 1949 නොවැම්බර් 29 දා සිරිසේනත් වයලට් ගුරුතුමීත් අතිනත ගත්තා. කඹුරුගමුවෙ තල්අරඹේ පිහිටි වයලට්ගෙ ගෙදරම පදිංචි වුණා. 1951 දී ඔවුන්ගේ කුළුදුල් දියණිය මෙලොව එළිය දුටුවා.වසන්තා විජේසිරිවර්ධන නම් වූ ඈ දැන් ලංකා බැංකුවේ සහකාර සාමාන්‍යාධිකාරිනියක ලෙස සේවය කරනවා. 1952 දී උපන් දෙවැනි පුතා බන්දුල විජේසිරිවර්ධන. දැන් ඔහු කොළඹ මහ රෝහලේ විශේෂඥ වෛද්‍යවරයකු ලෙස සේවය කරනවා. තෙවැනි පුතා වජිර පානිනී, උපන්නෙ 1953 දී. විද්‍යා උපාධිධාරියකු වන ඔහු අද ලෝක කම්කරු නියෝජිතයකු ලෙස කටයුතු කරන අතර කොළඹ ඉසිපතන විද්‍යාලයේ ගුරුවරයෙක් ලෙසත් සේවය කරනවා. 1955 දී උපන් ධම්මික දැන් වරලත් ගණකාධිකාරිවරයකු ලෙස කටුනායක ස්ටාර් ගාමන්ට්ස් ආයතනයෙහි සේවය කරනවා.1957 දී උපන් දියණිය චාන්දනී දැන් නවසීලන්තයේ පදිංචිව සිටිනවා. 1958 දී උපන් ලාල් දැන් පරිගණක ඉන්ජිනේරුවකු ලෙස ඔස්ට්‍රේලියාවේ රැකියාව කරනවා. බාලම දියණිය අංජලී උපන්නේ 1960 දී. ඈත් පදිංචි වෙලා ඉන්නේ නවසීලන්තෙ. දරුවො හැමෝම විවාපත් වෙලා. මුණුබුරු මිනිබිරියන් නව දෙනකුගේ සුරතල් බලන්නට සිරිසේන මහතා වාසනාවන්ත වෙලා.1950 සිට 1952 වන තුරු අංගුන්න බදුල්ල විද්‍යාලෙ උගන්වපු සිරිසේන ගුරුතුමා 1952 අගදි මිරිස්ස මහා විද්‍යාලෙට මාරු වුණා. උසස් පෙළ ගණිතය සිංහල, සාහිත්‍යය හා චිත්‍රකර්මය ඔහු උගන්වාපු විෂයයන්. මිරිස්සෙ උගන්වන කාලෙ දුෂ්කර පාසල් සඳහා මුල් ගුරු ඇබෑර්තු ගැසට් පත්‍රයේ පළ වුණා. සිරිසේන මහත්තයට අනුරාධපුර, පොලොන්නරු පළාත්වල ඇවිදලා දරුවන්ට ඉතිහාසෙ කියා දෙන්න කැමැත්තක් තිබුණා. ‘පොලොන්නරුව බීඕපී 292 දුෂ්කර පාසලේ මුල් ගුරු’ තනතුරට ඇබෑර්තුවක් තිබුණා. ඉල්ලුවා. පත්වීම ලැබුණා.ඒව ඒ කාලෙ ඩී.එස්. සේනානායක මහත්තය කැලෑ ඉඩම් රජයට පවරගෙන කට්ටි කරල බෙදලා මිනිස්සු ගෙනිහින් පදිංචි කළ ප්‍රදේශ. මේවා ජනාවාස කරන කොට අවශ්‍ය පාසල් ගොඩනැගිලි තනා දීල අංක යොදලා තිබුණා. පොඩි මස්සිනත් එක්ක වාහනයක් අරන් සිරිසේන ගුරුතුමා පොලොන්නරු ගියා. පාර තොට අහගෙන ගමේ මුලාදෑනියා හමු වෙන්න ගියා. මුලාදෑනියා ගෙදර හිටියෙ නෑ. හාමිනේට පණිවිඩේ කියලා ආවා. “1955 ජනවාරි පළවැනිදාට වැඩ බාර ගන්න 1954 දෙසැම්බර් 31 එනවා කියන්න” කියලා කිව්ව වගේම ඒ දවසෙ දරුවො තුන්දෙනයි බිරියයි තව නැදෑයො කීප දෙනෙකුත් සමඟ කාර් තුනකින් පොලොන්නරුව බලා පිටත් වුණා.කදුරුවෙල හෝටලේකින් දවල්ට කෑවා. හවස් වෙන කොට පොලොන්නරුවට ළඟා වුණා. විශ්‍රාම ශාලාවක් හොයාගෙන නිදාගන්න සූදානම් වුණා. මහා ගාලගෝට්ටියක් ඇහුණා. සෙනඟ සිය ගාණක් පන්දම් අරගෙන පෙරහරක් වගේ විශ්‍රාම ශාලාවට පැමිණියා. ගම්මුලාදෑනියාත් ඒ සමඟ ආවා. සිරිසේන මුල් ගුරුතුමා හමුවෙලා කීවා “අපි ඔබතුමා පිළිගන්නයි ආවේ. ඔබ එනතුරු ගමේ මිනිස්සු බලාගෙන ඉන්නවා. දැන්මම යමු” කියා. “ළමයි නිදි. මේ රෑ කොහොම යන්නද එළිවුණාම යමු” කීවාට ඇහුවෙ නෑ. “වාහනවලින් ඔබතුමා එන්න. අපි පයින් එන්නම්. ගම්මුලාදෑනියා කීවා.මිනිසුන් පිරිවරාගෙන රිය තුන පිටත් වුණා. පාසලට ගියා. ශාලාව සරසලා. විශාල කෑම මේසයක් ඇරලා. මහ රෑම පුළු පුළුවන් හැටියට ටිකක් කෑවා. මෙට්ට පැදුරු කොට්ට සූදානම් කර තිබුණා. මුල් ගුරුතුමාත් පවුලෙ උදවියත් නිදාගත්තා. තනියට තව පිරිසක් හිටියා. පසුදාත් උදේට, දවල්ට, රෑට, තුන් වේලට ගමේ ගෙවල්වලින් ආහාරපාන සැපැයුවා. මාසයක් පමණ යනතුරු ගමේ උදවිය මුල් ගුරුතුමාගෙ පවුලටම ආහාරපාන සපයා දුන්නා.පාසල් ගොඩනැගිල්ල තිබුණට ළමයි හිටියෙ දාහතර දෙනයි හිටපු ළමයි අස්වෙලා ගිහින්. ගුරුවරු නැති නිසා. ගුරු මණ්ඩලයෙ සිරිසේන මුල් ගුරුතුමයි නෝනයි විතරයි. ගුරු නිවාසෙ පදිංචි වෙලා වැඩට බැස්සා. වෙහෙස නොබලා වැඩ කළා. හවසත් ඉගැන්නුවා. මාසයක් යන විට අහළ පහළ ළමයිනුත් අස්වෙලා ගිය ළමයිනුත් නැවත ගමේ පාසලට ආවා. ගමේ හිටපු මුලාදෑනි මහත්තයා වර්තමාන ශ්‍රීලනිප මහලේකම් මෛත්‍රීපාල සිරිසේන මහත්තයාගේ තාත්තා. පාසල අරඹපු දවසෙම උදේ පුංචි මෛත්‍රීපාල දරුවා පාසලට බාර දෙමින් පියා ඉල්ලීමක් කළා.“මෙතෙක් ආපු ගුරුවරු ගම දාලා ගියා. ඔබ තුමාට අවශ්‍ය ඕනෑම සහායක් ලබා දෙන්නම් අපේ දරුවන්ට හය හතර කියා දෙන්න. පාසල දියුණු කරන්න!” මුල් ගුරුතුමා මෛත්‍රීපාල ශිෂ්‍යයාට අකුරු කියවා ඔහු පාසලට ඇතුළු කර ගත්තා. පාසලේ නම පිළිබඳ මුල් ගුරුතුමාට කිසිම පැහැදීමක් නෑ. ඔහු ගමේ ඉතිහාසය විමසා බැලුවා. ඒ පරාක්‍රමබාහු රජතුමාට අයිති උයනක් තිබු ගමක්. උයනේ ගස් ලක්ෂයක් තිබූ බව කියැවුණා. ඒ නිසා ඒ ගමට ලක්ෂ උයන කීවා. පාසලටත් ලක්ෂ උයන විද්‍යාලය කියල නම තිබ්බා.පාසල් වත්ත අක්කර පහක් පමණ විශාලයි. ක්‍රීඩා පිටියක් නෑ. පළාතේ අධ්‍යාපන අධ්‍යක්ෂතුමා හමුවෙලා අඩුපාඩු පෙන්නා දුන්නා. ගුරුවරුන් දහ දෙනෙකු පමණ අලුතින් ලබා ගත්තා. පාසලට ක්‍රීඩා පිටියක් තනා ගත්තා. ක්‍රමයෙන් ශිෂ්‍ය සංඛ්‍යාව 600 ක් පමණ ඉහළ ගියා. 1956 බණ්ඩාරනායක මහතා බලයට පත් වුණා. අවට තවත් පාසල් ගණනාවක් ඉදිවුණා. සිරිසේන මුල් ගුරුතුමා බොහොම මහන්සියෙන් ගමේ දරු දැරියන්ට ඉගැන්නුව ගුරු මණ්ඩලේ සහාය ලැබුණා. ළමයි ආණ්ඩුවෙ විභාග සමත් වෙන්ඩ පටන් ගත්ත. පොලොන්නරුවෙ ජාතික ගුරු සංගමයක් පිහිටෙව්ව සිරිසේන මුල් ගුරුතුමා එහි ආරම්භක සභාපති තනතුරට පත් වුණා. ගුරු සංගමය හරහා ගුරුවරුන්ට වගේම සිසුන්ටත් විශේෂ සේවාවන් රැසක් ඉටු කරන්නට හැකි වුණා.අධ්‍යාපන අමාත්‍යාංශයට කරුණු දක්වල හිඟුරක්ගොඩට ගුරු විද්‍යාලයක් ලබා ගත්තා. ඇමැති සී.පී. සිල්වා මහත්තයට කියල ජ්‍යෙෂ්ඨය සමතුන් දහසක් ගුරු සේවයට බඳවා ගෙන ඔවුන්ට හිඟුරක්ගොඩ ගුරු විද්‍යාලයේදී නේවාසික පුහුණුවක් ලබා දුන්නා.පාසලේ ළමයි වැඩි වෙන කොට ශාලාව මදි වුණා. අඩි 120 ක් දිග ශාලාවක් පාසලට අලුතින් ඉදිකරන්නට මුල් ගුරුතුමා සමත් වුණා. ගම්මුන්ගෙ දෙමව්පියන්ගෙ වගේම අමාත්‍යංශයේ සහයත් ඊට ලැබුණා. මුලින්ම කළේ පාසලට දර්ශනීය බුදු මැදුරක් ඉදිකර දීමයි. එහි සිතුවම් ඇඳීමට ඇම්. සාර්ලිස් ගුරුතුමාගෙ ගෝලයො ගෙන්වා ගත්තා.පොලොන්නරුවට වැස්ස අරුමයක්. වැහි නැතිව ජල ප්‍රශ්නෙ උග්‍ර වෙලා තිබුණෙ. බුදු මැදුරට මුල් ගල් තියපු දා මහ වැස්සක් ඇද හැලිල පාසල අසලින් ගලා ගිය කුඹුක්කන් ඔය පිටාර ගැලුව. පිටාරෙන් පස්සෙ බුදු මැදුර හදන්න ඇති තරම් වැලි පාසල් මිදුලට ගොඩ ගහල තිබ්බෙ ප්‍රාතිහාර්යයකින් වගේ. මාස ගණනකින් වැඩ නිම වුණා. බුදු පිළිමෙ මුළු වියදම බෞද්ධසාර ඇමැතිතුමා බාර ගත්ත. තිස් තුන් පැයේ පිරිතක් කියල නේත්‍රා පිංකමක් පවත්වල පිළිමය නිරාවරණය කළා.1957 දී පළාතම පාළු කරමින් මහ ඉඩෝරයක් ආව. මුළු පොලොන්නරු දිසාව පුරාම තැනින් තැන පිරිත් කියෙව්වට වැස්සෙ නෑ. මෛත්‍රීපාල සිරිසේන මහත්තයගෙ පියා ගම්මුලාදෑනි මහත්තය කිව්ව අපිත් පිරිතක් කියවමු කියල. හොඳ හුයක් ඇතුව හොඳම සිල්වත් හාමුදුරුවරු ඇතුව මිස පිරිත් කියල ඵලක් නෑ. ඇඹුල් අඹේ ජිනරතන හාමුදුරුවො වැඩේ බාරගත්ත.දඹුල්ලෙන් සිල්වත් හාමුදුරුවරු වැඩමෙව්වා. මුල් ගුරුතුමා පේ වෙලා පාසල් ශාලාවෙ පිරිත් මණ්ඩපේ ඉදිකළා. හොඳ හුයක් සහිතව පිරිසිදුව පිරිත පිරුවා. මහ පිරිත කියන කොට අහස කළු කළා. රාත්‍රිය මෝදු වෙන කොට පටන් ගත්තු මහ වැස්ස තුරල් කළේ තුන් වැනි දවසේ දවල් දානෙනුත් පස්සෙ. එදා පටන් විදුහල්පතිතුමාගෙ පිරිතෙ බලේ ගැන ගම් දොරවල කටින් කට පැතිරුණා.දරුවො ලොකු මහත් වෙන කොට ගම් පළාතට ඇවිත් දරුවන්ට හොඳ අධ්‍යාපනයක් දෙන්න මුල් ගුරුතුමා හිතුව. 1962 දී මාරුවක් ඉල්ලුව. 1963 ජනවාරි පළවැනිදා පටන් මාතර ගරාඬුව කනිෂ්ඨයට මාරුව ලැබුණා. ලක්ස උයනෙ ගම්මු ලොකු මහත්තය යනවට බොහොම කනගාටු වුණා. ඔවුන් ගමෙන් පිටවුණු දා කෝච්චියට ඇරලවන්න ආපු සෙනඟින් පොලොන්නරුව දුම්රිය පොළ පිරී ඉතිරී ගියා. අලුත් පාසලේ වසරක් සේවය කළ සිරිසේන විදුහල්පතිතුමාට 1964 දී මාතර සුදර්ශන විද්‍යාලෙට මාරුවක් ලැබුණා.1967 වන තුරු ඒ පාසලේ සේවය කළා. මාතර ගුරු සංගමයේත් සභාපති තනතුර දැරුවා. බී.වයි. තුඩාවෙ මහත්තය එවකට එහි භාණ්ඩාගාරික ධූරය දැරුවා. 1967 දී ඔහුට කොකාවෙල විද්‍යාලෙට මාරුවක් ලැබුණා.සිරිසේන විදුහල්පතිතුමා වැඩ බාර ගත්තා. වැඩ කළා. උසස් ප්‍රතිඵල පෙන්නුවා. වැඩි කල් නොගොස් පාසලේ ජ්‍යෙෂ්ඨ පන්තිත් ආරම්භ කරන්නට හැකිවුණා. 1969 දි පාසලේ පනස් වැනි සංවත්සරය යෙදුණා. විදුහල්පතිතුමා විශාල ප්‍රදර්ශනයක් සංවිධානය කළා.එය ඉතාම උසස් තත්ත්වයෙන් පැවැත්වුණු බවට අමාත්‍යාංශයේ පැසසුමට ලක් වුණා. පාසල මහා විද්‍යාලයක් බවට පත් කළා. ගුරු දෙගුරුන් සමඟ එකතු වෙලා විශාල සටනක් කොට පාසලට යාබද ඉඩමක් පවරා ගත්තා. කොකාවල පාසල බාර ගන්න කොට පාසලේ නියමිත නිල ඇඳුමක් තිබුණේ නෑ. පාසලට නිල ඇඳුමක් වගේම ටයි පටියක් නිල ලාංඡනයකුත් හඳුන්වා දුන්නෙ සිරිසේන විදුහල්පතිතුමා. පාසලෙන් පස්සෙ පන්ති පවත්වල ශිෂ්‍යයන් ශිෂ්‍යත්වය, සාමාන්‍ය පෙළ වගේම උසස් පෙළ විභාගෙත් සමත් කරවන්නට එතුමාට හැකි වුණේ හොඳ සහයෝගෙන් කටයුතු කළ ගුරු මණ්ඩලයක් හිටි නිසයි.පාසල් වැඩ වගේම කතිකෝදය සමිතිය මඟින් කථික තරගවලින් ජය ගන්නට, සාහිත්‍ය සමිති බෞද්ධ සමිති හරහා ඒ ඒ තරගවලින් ජය ගන්නට කොකාවෙල විදුහලේ සිසුන්ට අවස්ථාව උදා වුණා. ගොවිකම් සමිතිය මඟින් පාසල් වත්ත ඒ ඒ ශ්‍රේණිවලට බෙදල වගා කළා. මාතර මණ්ඩලයේ කෘෂිකර්ම වතු තරගයෙන් පළමු තැනත් දිස්ත්‍රික් තරගයෙන් තෙවැනි තැනත් දිනුවා. ඵලදාව විකුණා ලත් මුදල් ශිෂ්‍යයන්ට බැංකු ගිණුම් අරඹලා තැන්පත් කළා. ක්‍රීඩා තරගවලින් ජය ගත්තා. පාසලේ පැරැණි ගොඩනැගිලි සියල්ල අලුත්වැඩියා කළා. අලුතින් ශාලා, පුස්තකාලයක්, ගෘහ විද්‍යාගාරයක් ඇතුළු අවශ්‍යතා සම්පූර්ණ කළා.1973 දී සිරිසේන මුල් ගුරුතුමාට තුන්වැනි ශ්‍රේණියේ විදුහල්පති ධුරයට උසස් වීමක් ලැබුණා. කොකාවෙල පාසලේ ඉතිහාසයේ ප්‍රථම වරට විශ්ව විද්‍යාලෙ කලා පීඨයට සිසුන් ඇතුළත් වුණේ සිරිසේන විදුහල්පතිතුමාගෙ සේවා කාලෙදි. 1976 දි විදුහල්පතිතුමා රජයේ සේවයෙන් විශ්‍රාම ලැබුවා. කලක් මාතර උසාවියේ ජූරි සභාවේ නායකයා ලෙසත් මාතර ගොවි කාරක සභාවේ සාමාජිකයකු ලෙසත් කටයුතු කළ එතුමා බිරියගේ අභාවයෙන් පසුව දැන් දියණියගේ නිවසේ පදිංචිව සිටිනවා.බත්තරමුල්ල හීනටිකුඹුර ප්‍රදේශයේ ආගමික සිද්ධස්ථාන බොහොමයක මුල් තැනක් ගෙන කටයුතු කරන එතුමා සමථ මණ්ඩලයේ සාමාජිකයෙක්. දශක නවයක් පුරා විහිදුණු එතුමා ගෙ අතීතය දෙස හැරී බලන විට පසුතැවිලි වන්නට කිසිවක් නොමැති සිරිසේන විශ්‍රාමලත් විදුහල්පතිතුමා ගෙ සිතේ මරණින් මත්තේ යහපත් උත්පත්තියක් හිමිවෙන බවට ලොකු විශ්වාසයක් ගොඩ නැගිලා තිබෙනවා.සාගරිකා දිසානායක ජයසිංහඡායාරූපය - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=as0911294</link>
    <topic>දිය යුතු දේ දිය යුතු තැනට නිසි පමණින් දීමට කාන්තාව දත යුතුය</topic>
    <author>සාකච්ඡා කළේ -රමණී සුබසිංහ</author>
    <content>එළියෙන් අඳුරට ගියත් ලෝකය ජයගත් මෙරට පළමු අඳ උපාධිධාරිණිය....මා නිබඳ දන්නා නිවන ඔබ ම වේවයස අවුරුදු දහඅටේදී දේශපාලන වේදිකාවට නැග්ගාදිය යුතු දේ දිය යුතු තැනට නිසි පමණින් දීමට කාන්තාව දත යුතුයගුරු සේවයේ රසකතාමිනිත්තුවක කතාවක්නැඟෙනහිර විශ්වවිද්‍යාලයේ වෛද්‍ය අංශයේ පළමු සිංහල සිසුවාබැක්ටීරියාවලින් ජලය පිරිසුදු කරන නව තාක්ෂණයක්නෙළුම් විලබුදුරජාණන් වහන්සේ වග්ග ජනපදයෙහි සුංසුමාර ගිරියේ මිගදායෙහි වැඩ වසන සමයෙකි. දිනක් නකුල මාතා නම් වූ ගෘහපතිනිය බුදුරජාණන් වහන්සේ හමුවට පැමිණෙන්නීය. මරණින් පසු මාතු මනාප කායික නම් වූ දේව සභාවට පැමිණෙන්නට නම් බිරියක් විසින් අනුගමනය කළ යුතු චර්යා ධර්ම කවරේදැයි විමසන්නීය. එහිදී භාර්යාවක් තම ජීවිතයෙහි කරුණු අටකින් පරිපූර්ණ විය යුතු බව උන්වහන්සේ පෙන්වා දුන්හ.“නකුල මාතාවනි, මෙලොවෙහි ස්ත්‍රී තෙමෝ, අර්ථ කැමැති වූ, හිත කැමැති වූ මවුපියන් විසින් අනුකම්පාව නිසා යම් හිමියකුට දක්වා දෙත්නම් ඔහුට පළමුව නැඟී සිටිත්නීය. ඇය මනාප හැසිරීම් ඇත්තීය. පි‍්‍රය වචන ඇත්තී ය.”මෙහිදී බුදුරජාණන් වහන්සේ පෙන්වා දෙන්නේ කුමක් ද? මවුපියන් විසින් තම දියණියක යම් පුරුෂයකුට සරණ පාවා දුන් පසු ඇය විසින් පුරුදු කළ යුතු හැසිරීම් ය. ඇය සැමියාට පළමුව උදෑසනම නැඟී සිටිය යුතුය. රාත්‍රියෙහි නින්දට යා යුතු වන්නේ ද ඔහුට පසුව ය. තමන් ගේ දෑතින් නිවෙසේ දී ඉටුවිය යුතු කටයුතු කවරේදැයි නිරතුරුව විමසා දැනගත යුතුය. ඇය පි‍්‍රය මනාප හැසිරීම් සහිත වීම මෙන් ම පි‍්‍රයවචන කතා කරන කාන්තාවක වීම ද වැදගත් ය. එවන් හැසිරීම් ඇති බිරිය මරණින් මතු නිසැකව ම මාතු මනාප කායික නම් වූ දේව සභාවෙහි උපත ලැබීමට සුදුසුකම් ලබන්නී ය.බිරියක් විසින් සිය ජීවිතයෙහි වර්ධනය කරගත යුතු තවත් වැදගත් හැසිරීමක් පිළිබඳව බුදුරජාණන් වහන්සේ නකුල මාතාවන් සඳහා දෙවනුව පෙන්වා දුන්හ. ඇය තම සැමියා ගේ මවුපියන් තමන් ගේ ආදරණිය මව සහ පියා හා සරිකොට සැලකිය යුතු ය. සංග්‍රහ කටයුතු නොපිරිහෙළා ඉටුකරන අතර ම ඔවුන් ආදරයෙන් රැකබලා ගත යුතු ය.තම ස්වාමි පුරුෂයා අනුගමනය කරන ආගමික ශාස්තෘවරුන් වෙත කළ යුතු යුතුකම්, ඇප උපකාර වේ නම් ඒ සියල්ල නොපිරිහෙලා ඉටුකරන්නට කැප විය යුතු ය. එවැනි චරිතයකින් යුතු කාන්තාව මරණින් මතු මාතු මනාප කායික නම් වූ දෙවියන් ගේ දිව්‍ය සභාවට පැමිණෙන්නී ය.කුප්පියාවත්ත ජයශේඛරාරාම විහාරවාසීගෞරව ශාස්ත්‍රවේදීමාවරලේ භද්දිය හිමිසිය ස්වාමි පුරුෂයා ගේ ආර්ථික අභිවෘද්ධිය උදෙසා ස්වාමි දියණියගේ සහභාගිත්වය අනිවාර්ය බව බුදුරජාණන් වහන්සේ තෙවනුව පෙන්වා දුන් හ. උන්වහන්සේ නකුල මාතාව උදෙසා මේ දේශනාව කරන කාලය භාරතයේ ගෘහාශි‍්‍රත කර්මාන්තයන්හි දියුණුවක් පැවැති යුගයකි. මේ කර්මාන්තයන් හි වැඩි දියුණුව හා පැවැත්ම සඳහා, ක්‍රමානුකූල බව උදෙසා ස්වාමි දියණිය ගේ දායකත්වය සුවිශේෂීය.ගෘහ කර්මාන්තයන් හි අනලස්වීම, දක්ෂ වීම, සංවිධානය කිරීමේ හැකියාව, විමර්ශන බුද්ධියකින් යුතු වීම පමණක් නොව උපායශීලීත්වය ද එහි දී වැදගත් විය. ස්වාමි පුරුෂයා සමඟ එක් ව පවුලේ ආර්ථිකය ශක්තිමත් කරන්නට පූර්ණ දායකත්වය ලබා දීම නිසා ගෘහ ජීවිතය වඩාත් සාර්ථක කර ගැනීමට අවස්ථාව උදාවන බව බුදු සමයේ පිළිගැනීම ය.ගෘහාශි‍්‍රත කර්මාන්ත ශාලාවන්හි මානව සම්පත් කළමනාකරණය පිළිබඳව ද ස්වාමි දියණියක් සතුව මනා අවබෝධයක් තිබීම වැදගත් බව බුදුරජාණන් වහන්සේ පෙන්වා දුන්හ. එය බිරියක් සතු විය යුතු සිවුවැනි ගුණාංගයයි.තම ස්වාමි පුරුෂයා යටතේ සේවය කරන දැසි දස්සන් සිටීමට පුළුවන. කම්කරුවන් මෙන් ම නිලධාරීන් ද සිටීමට පුළුවන. මේ සේවකයන් දවසේ කළ කී දෑ, මඟ හරින ලද වැඩ කොටස්, නොකෙරුණ සේවාවන් පිළිබඳ පූර්ණ අවබෝධයක් ස්වාමි දියණිය සතුවීම ඉතා වැදගත් ය. රෝගී වූ සේවකයන් ගැන ද සොයා බලා අවශ්‍ය කටයුතු කිරීම ඇය ගේ යුතුකමකි. ස්වාමි දියණියක් මෙසේ කටයුතු කිරීමෙන්, ගෘහාශි‍්‍රත කර්මාන්තයන්හි සේව්‍ය සේවක ගැටුම් උද්ගත වීම බොහෝ සෙයින් වළකා ගත හැකි ය. මෙවන් බිරියක් ලද ස්වාමි පුරුෂයා ද භාග්‍යවන්තයෙකි. මානව සම්පත් කළමනාකරණයෙහි දස්කම් පෙන්වන ඇය මරණින් මතු කායික මනාප දිව්‍ය සභාවෙහි උපත ලබන්නී ය.අරපිරිමැස්ම ප්‍රගුණ කිරීම ස්වාමි දියණියක සතු විය යුතු තවත් සුවිශේෂි ගුණාංගයක් බව බුදුරජාණන් වහන්සේ නකුල මාතාවන්ට දේශනා කොට වදාළහ. සිය ස්වාමි පුරුෂයා විසින් සම්පාදනය කරනු ලැබූ භෞතික සම්පත් මෙන් ම ආර්ථික කළමනාකරණයෙහි ලා, අරපිරිමැස්මෙහි ලා ඇය දක්ෂ විය යුතු බව මෙහි දී අවධාරණය කොට තිබේ. මිල මුදල්, ධන ධාන්‍ය ආදියෙහි ඇලුණු, වසඟයට පත් වූ, ධූර්ත වූ තැනැත්තියක් නො වීම මෙහි දී ඉතා වැදගත් ය. එවැනි චරිතයක් බවට පත්වූයේ නම් ධන ධාන්‍ය වැය කොට ඇය වෙතින් ඉටුවිය යුතු කිසිදු යුතුකමක් ඉටු නොවන්නේ ය.මේ නිසා මිල මුදල් හා ධන ධාන්‍යයන්හි ලොල් බව බුදු දහම ප්‍රතික්ෂේප කර ඇත. සැමියා ගේ ධනය සොරකම් නොකරන, පරිහානිය කරා ගෙන යන්නේ නැති චරිතයක් විය යුතු ය. මෙයින් ඔබ වටහා ගත යුතු වන්නේ කුමක් ද? ස්වාමි පුරුෂයා සතු මානව සම්පත් මෙන් ම ඔහු සතු භෞතික සම්පත් ආරක්ෂා කිරීමෙහි ලා බිරියකට විශාල වගකීමක් පැවරෙන බවයි. ඇය ගේ මරණයෙන් පසු මනාප කායික දිව්‍ය සභාවෙහි උපත ලැබීමට එය ද සුදුසුකමක් වන්නේ ය.යහපත් ස්වාමි දියණියක් බුදු දම් සඟ යන තෙරුවන් සරණ ගිය උපාසිකාවක් බවට පත්වීම ද අත්‍යවශ්‍ය බව බුදුරජාණන් වහන්සේ සවැනිව පෙන්වා දුන්හ. බුදුන් සරණ ගිය, ධර්මය අනුව යන, ආර්ය සංඝයා අනුව යන බිරියක් ජීවිතය දෙස බලන්නේ උතුම් වූ ලෝකෝත්තර ශ්‍රී සද්ධර්මය මත පදනම් වීමෙනි. ඇය ලෝකය සමඟ ගනුදෙනු කරන්නේ ආර්ය මහා සංඝරත්නය ලෝකය සමඟ ගනුදෙනු කරන ඒ උතුම් වූ හැසිරීම පරමාදර්ශය කොටගෙන ය.ඇය, ජීවිතයේ අනේකවිධ වූ ප්‍රශ්නවලට මුහුණ දෙන්නේ තිලෝගුරු බුදුරජාණන් වහන්සේ ජීවිතයට මුහුණ දුන් ආකාරය පිළිබඳ පූර්ණ අවබෝධයක්, තේරුම් ගැනීමක් ඇතිව ය. වඩාත් යහපත්, තෘප්තිමත් විවාහ ජීවිතයක් ගත කිරීමේ අවස්ථාව උදා වන්නේ එවන් ස්වාමි දියණියකට ය. තෙරුවන් සරණ ගිය බෞද්ධ උපාසිකාවක් බවට පත් වූ ස්වාමි දියණියකට ය. තෙරුවන් සරණ යෑම යනු ඇය ලෝකය පිළිබඳ, පවුල් සංස්ථාව හා ජීවිතය පිළිබඳ, සාංසාරික ගමන පිළිබඳ නිරවුල් සම්‍යක් දෘෂ්ටියක් ඇති තැනැත්තියක් බවට පත්වීම ය. මරණින් පසු මනාප කායික නම් වූ දිව්‍ය සභාවෙහි උපත ලබන්නේ මෙවැනි චරිතයකින් යුතු උවැසියන් ය.ප්‍රාණඝාතයෙන්, සොරකමින්, කාම මිථ්‍යාචාරයෙන්, බොරුවෙන් මෙන් ම රහමෙර පානයෙන් ද දුරස් වූ කාන්තාව ද මනාප කායික දිව්‍ය සභාවට එක්වන බව බුදුරජාණන් වහන්සේ නකුල මාතාවන්ට දේශනා කළහ. විශේෂයෙන් ම ශීලය මත පදනම් වී ජීවිතයේ ගැටලුවලට පිළිතුරු සොයන බිරියක් නිසැකව ම නීතිගරුක තැනැත්තියක් බවට පත්වන්නී ය. ප්‍රාණඝාතය, සොරකම, කාම මිථ්‍යාචාරය වැනි ඉතා ම බරපතළ අකුසල ක්‍රියාවන් ප්‍රතික්ෂේප කරන ඇය තම සැමියාට විශ්වාසවන්ත තැනැත්තියක් බවට පත්වන්නීය. ජීවිතය පිළිබඳ විශාල තෘප්තියක් ගෙන දෙන්නීය. එපමණක් ද නොවේ. ඇය තම දරුවන්ට ඉතාම ගැඹුරු ආදර්ශයක් ලබා දෙන මාතාවක් ද වන්නී ය.ත්‍යාගවන්ත බව ද බිරියක සතු විය යුතු තවත් වටිනා ගුණාංගයකි. දිය යුතු දෙය, දිය යුතු ස්ථානයට, නිවැරැදි ප්‍රමාණයෙන් නිර්ලෝබී ව පරිත්‍යාග කිරීමට ඇය කැපවිය යුතු ය. මසුරු කමින් වෙළී, සම්පත් තිබිය දී ත් නැති බව හඟවා තවත් කෙනකුට උදව් උපකාර නොකරන තැනැත්තිය යහපත් බිරියක් ලෙස බුදු දහම අගය කරන්නේ නැත. මසුරු බවින් තොර, නිර්ලෝබී, දෙන්නට කැමැති, ත්‍යාග ශීලී බිරිය කිසි කලෙකවත් තම සැමියා ගේ මවට පියාට පමණක් නොව ඥාති හිත මිත්‍රාදීන්ට ද අසාධාරණයක්, අකටයුත්තක් නොකරන බව මෙහි දී වක්‍රාකාරව පෙන්වා දී තිබේ.ය ම් කාන්තාවක් සාර්ථක පවුල් ජීවිතයක් අපේක්ෂා කරනවා නම් ඒ සඳහා අවශ්‍ය කරන සුදුසුකම් සහිත බිරියක් ඇය කෙරෙහි ජීවත් විය යුතු ම බව මේ අනුව පැහැදිලි වේ. බුදුරජාණන් වහන්සේ නකුල මාතාවන්ට දේශනා කළ මේ කරුණු අට පිළිබඳ ව විමසා බැලීමේ දී ඔබ අවබෝධ කර ගත යුතු කරුණු රාශියකි. එනම් හොඳ ස්වාමි දියණියක් තම ස්වාමි පුරුෂයා ගේ විශ්වසනීයත්වය ආරක්ෂා කළ යුතු ය. ඔහු හෙළා නොදකින චරිතයක් බවට පත්විය යුතු ය.සැමියා කෙරෙහි ඊර්ෂ්‍යාවෙන්, තරහවෙන්, ක්‍රෝධයෙන් කටයුතු නො කළ යුතු ය. ඇය තම ස්වාමියා ගුරු තන්හි තබා කටයුතු කළ යුතු ය. උට්ඨාන වීර්යයෙන් කටයුතු කරන ඇය තම සැමියා උපයන ධනය මනාව පරිශීලනය කිරිම ද වැදගත් ය. එමෙන් ම ඇය සැමියා කෙරෙහි ලැජ්ජාශීලී චරිතයක් ද විය යුතු ය. යම් ගෘහණියක්, මෙම ගුණාංගයන්ගෙන් යුතුව ජීවත් වූයේ නම්, ඇය ගේ මෙලොව ජීවිතය ඉතාම යහපත්, තෘප්තිමත් හා සුවදායී වනු නොඅනුමානය. මරණින් මතු ඇය මනාප කායික නම් වූ දෙවියන් වසන නිර්මාණරති නමින් හැඳින් වූ දිව්‍ය ලෝකයෙහි උපත ලබන්නී ය.සාකච්ඡා කළේ -රමණී සුබසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=as0911295</link>
    <topic>ගුරු සේවයේ රසකතා</topic>
    <author/>
    <content>එළියෙන් අඳුරට ගියත් ලෝකය ජයගත් මෙරට පළමු අඳ උපාධිධාරිණිය....මා නිබඳ දන්නා නිවන ඔබ ම වේවයස අවුරුදු දහඅටේදී දේශපාලන වේදිකාවට නැග්ගාදිය යුතු දේ දිය යුතු තැනට නිසි පමණින් දීමට කාන්තාව දත යුතුයගුරු සේවයේ රසකතාමිනිත්තුවක කතාවක්නැඟෙනහිර විශ්වවිද්‍යාලයේ වෛද්‍ය අංශයේ පළමු සිංහල සිසුවාබැක්ටීරියාවලින් ජලය පිරිසුදු කරන නව තාක්ෂණයක්නෙළුම් විලමෙය එක් දහස් නවසිය අනූහතේ වර්ෂයේ මා වයඹ පළාතේ බිංගිරිය ජාතික පාසලේ ලෝහ වැඩ කාර්මික ගුරුවරයා වශයෙන් සේවය කරන අවධියේ සිදුවූ සිදුවීමකි. පාසලේ සිසුනට ලෝහ වැඩ හා විදුලි පෑස්සුම් ශිල්පය යන විෂයයන් ඉගැන්වූ මා හට ඒ සඳහා වෙන්වූ වෙනම ශාලාවක් තිබිණ. මෙම කාර්මික ඒකකයේ එම විෂයයනට අදාළව මා බාරයේ විවිධ ආයුධ උපකරණ, යන්ත්‍ර සූත්‍ර හා මෙවලම් රාශියක්ම විය. ඒ සියල්ලම වානේ අල්මාරි තුළට දමා සුරක්ෂිතව තැන්පත් කර තිබිණ.ඒ ඒ කාල පරිච්ඡේදවලදී ළමයි ප්‍රායෝගික ක්‍රියාකාරකම් සඳහා මෙම ආයුධ උපකරණ එළියට ගෙන කාල පරිච්ඡේදය අවසානයේ දී තිබූ පරිදි නැවත අල්මාරිවල සුරක්ෂිතව තැන්පත් කිරීම ළමයින් අතින් සිදුවිය. එම උපකරණ නිසි පරිදි අඩුපාඩුවක් නොමැතිව ඇත්දැයි සොයාබැලීම මා අතින් නිරායාසයෙන් ම සිදුවිය.නවවැනි වසරේ ඉගෙනුම ලැබූ ධර්මසිරි ද මෙම ලෝහ වැඩ විෂය හැදෑරූ ශිෂ්‍යයෙකි. දිනක් ලෝහ වැඩ කාල පරිච්ඡේදයකදී ප්‍රායෝගික ක්‍රියාකාරකම්වලට සිසුනට උපකරණ අවශ්‍ය විය. එම උපකරණ අල්මාරියෙන් එළියට ගත් සිසුහු ඒවා ප්‍රයෝජනයට ගනිමින් ප්‍රායෝගික වැඩවල නිරත වූහ.කාල පරිච්ඡේදය අවසන් වීමට ඔන්න මෙන්න තිබියදී මිටියක් අතට ගත් ධර්මසිරි එය හොර රහසේ වෙනත් අල්මාරියක් යට සඟවනු මාගේ නෙතට හසුවිය. කාලපරිච්ඡේදය අවසානයේ සීනුව නාද කළ ද සිසුන් නවතාගත් මම මිටියක අඩුපාඩුව ඔවුනට දන්වා එය සොයන ලෙස දැන්වීමි. සිසුන් සියල්ලන්ම මිටිය සෙවූ මුත් එය සොයාගැන්මට නුපුළුවන් විය. ධර්මසිරිව අල්ලාගත් මම ඔහු අල්මාරිය ළඟට කැඳවාගෙන ගොස් ඔහු ලවාම අල්මාරිය යට තිබූ මිටිය එළියට ගත්තේය.ඔහුට පාරවල් කිහිපයක් ගැසූ මම මිටිය නැවත අල්මාරියේ තබන ලෙස ඔහුට පැවසීමි. මා සිසුවකුට දඬුවම් කළ පසු පාසල ඇරුණු වහාම ඔහු සොයා නිවසට ගොස් කළ වැරැද්ද හොඳ හැටි පහදා දී ඔහුගේ ඔළුව අත ගා ඒම මාගේ සිරිතකි. මා ධර්මසිරි සොයා ඔහුගේ නිවසට ගියේ ඔහුගේ මවුපියනට ද ඔහු කළ වැරැද්ද පහදා දී සිත සැහැල්ලු කරගැනීමේ අරමුණිනි.මා ඔහුගේ නිවසට ගිය ද මා දුටු සැණින් ධර්මසිරි ගේ පිටුපස ඇති බඩවැටිය කඩාගෙන වේගයෙන් වත්ත පහළට දිවගියේ ඔහුගේ මවුපියන් ද විස්මයට පත්කරවමිනි. ඒ නැවතත් ඔහුට දඬුවම් කිරීමට පැමිණියා දැයි යන සැකයෙනි. කෙනකු යවා ඉතා අපහසුවෙන් ධර්මසිරි නිවසට කැඳවා ගත් මම ඔහු කළ වැරැද්ද පහදා දී ඔහුගේ හිස අත ගා ආපසු පැමිණියේ සැහැල්ලු සිතිනි.හපත් මිනිසකු ලෙසින් දැන් දිවිගෙවන ඔහු “හොඳ මිනිසකු වීමට” එදා මවිසින් දෙන ලද දඬුවම බෙහෙවින් උපකාරී වූ බැව් මා හමුවන සෑම අවස්ථාවකදීම පවසන්නේ කෘතඥතාපූර්වක හැඟීමෙනි.  විශ්‍රාමලත් ආචාර්ය,ඩී.එන්.දිසානායකකොස්වත්ත – බිංගිරිය.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=as0911296</link>
    <topic>මිනිත්තුවක කතාවක්</topic>
    <author/>
    <content>එළියෙන් අඳුරට ගියත් ලෝකය ජයගත් මෙරට පළමු අඳ උපාධිධාරිණිය....මා නිබඳ දන්නා නිවන ඔබ ම වේවයස අවුරුදු දහඅටේදී දේශපාලන වේදිකාවට නැග්ගාදිය යුතු දේ දිය යුතු තැනට නිසි පමණින් දීමට කාන්තාව දත යුතුයගුරු සේවයේ රසකතාමිනිත්තුවක කතාවක්නැඟෙනහිර විශ්වවිද්‍යාලයේ වෛද්‍ය අංශයේ පළමු සිංහල සිසුවාබැක්ටීරියාවලින් ජලය පිරිසුදු කරන නව තාක්ෂණයක්නෙළුම් විලඒ නිවසේ බිරිය සහ සැමියා අතර දිනපතා රාත්‍රි ආහාරගෙන ගෙදර ප්‍රශ්න සහ යෝජනා පිළිබඳව සාකච්ඡා කිරීම සිරිතක් විය.තම පුතා යුවතියක් සමඟ පෙම් හබයක පැටලී ඇති බව දැනගත් බිරිය මේ පිළිබඳව කනස්සල්ලෙන් පසුවූවාය. මේ පිළිබඳව ඇය සැමියාගේ අවධානය යොමු කිරීමට සිතුවාය.“අපේ පුතා ජෝඩුවෙලා ඉන්න කෙල්ල වස නපුරියක්. ඒ වගේම කටකාරයි. ඔයාවත් කියන්නකො පුතාට ඒකිව කසාද බැඳගන්න එපා කියලා” ඇය සැමියාට කීවාය.”හරි හරි කියන්නම් ඔයා බය නැතිව ඉන්නකො” සැමියා වගකීම බාරගත්තා මෙන් බිරියට පැවැසීය.”හැබැයි කියන දේ පුතාගෙ හිතට තදින් කාවදින්නම කියන්න ඕනෑ” මඳක් සිත සැහැල්ලු කරගත් බිරිය සැමියා දැනුවත් කළාය.”එහෙම නම් මං කියන්නම්කො ඔය කසාදෙ කරගත්තොත් පුතේ උඹට වෙන්නෙත් මට වෙච්ච දේම තමයි කියලා”සැමියා පිළිතුරු දුන්නේය.  එම ධනවත් පුද්ගලයා දිනක් තම මෝටර් රථය පණගන්වන්න උත්සාහ කළ ද එය අසාර්ථක වූයෙන් අසල්වැසි කාර්මිකයකු කැඳවීමට සිදුවිය.කාර්මිකයා බොනට්ටුව ඇර මඳක් විමසිලිමත් විය. ඊළඟ මොහොතේ ඔහු ගැලවී තිබූ වයරයක් නිසි තැන සවිකළේය. රථය පණගැන්විණි.”කීයද ගණන?” ධනවතා කාර්මිකයාගෙන් ඇසීය.’තුන්සිය පහයි’ කාර්මිකයා කීය.”මොනවා?” ධනවතා මොරදුන්නේය. “අර වයර් කෑල්ල ගැටගැහුවට ඔච්චර ගණනක්””නෑ සර්” කාර්මිකයා පිළිතුරු දුන්නේය.”වයර් කෑල්ල ගැටගැහුවට රුපියල් පහයි. වැරැද්ද මොකක්ද කියල හොයාගත්තු මගේ දැනුමට තුන්සීයයි. කාර්මිකයා පිළිතුරු දුන්නේය.සෝමදාස නානායක්කාරඇල්පිටිය.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=as0911297</link>
    <topic>නැඟෙනහිර විශ්වවිද්‍යාලයේ වෛද්‍ය අංශයේ පළමු සිංහල සිසුවා</topic>
    <author>ඉනෝකා සමරවික්‍රම</author>
    <content>එළියෙන් අඳුරට ගියත් ලෝකය ජයගත් මෙරට පළමු අඳ උපාධිධාරිණිය....මා නිබඳ දන්නා නිවන ඔබ ම වේවයස අවුරුදු දහඅටේදී දේශපාලන වේදිකාවට නැග්ගාදිය යුතු දේ දිය යුතු තැනට නිසි පමණින් දීමට කාන්තාව දත යුතුයගුරු සේවයේ රසකතාමිනිත්තුවක කතාවක්නැඟෙනහිර විශ්වවිද්‍යාලයේ වෛද්‍ය අංශයේ පළමු සිංහල සිසුවාබැක්ටීරියාවලින් ජලය පිරිසුදු කරන නව තාක්ෂණයක්නෙළුම් විලමොනරාගල ගලබැද්ද ගම්මානයේ උපන් ආර්.ආර්. සරත් ජයන්ත බණ්ඩාර කුඩා කාලයේ පටන්ම තම ගමේ දුෂ්කරතා හැඳින සිටියේය. ඒ ගමේ කවුරු හෝ රෝගී වූ විට රෝහලක් සොයා සැතපුම් ගණන් පා ගමනින් යා යුතුය. එමෙන්ම බොහෝ විට රෝගයන්ට ප්‍රතිකාර වශයෙන් කෙරුණේ ශාන්ති කර්ම ආදියයි. ගමේ තිබූ දුෂ්කරතා නිසාම කවදාහෝ තමා ජීවිතය ජයගත යුතුය යන අදහස ඔහු සිතේ වූයේය. සරත් ගේ පුංචි සිතේ වෛද්‍යවරයකු වීමේ සිහිනය ඇති වුණේ එනිසාමය.ගලබැද්ද කනිටු විදුහලෙන් මූලික අධ්‍යාපනය ලැබූ ඔහු පසුව මොනරාගල මහානාම විද්‍යාලයට ඇතුළත්ව අධ්‍යාපනය ලැබුවේය. පාසලෙන් වෛද්‍ය අංශයට සිසුන් තුන්දෙනෙකු සමත් වූ අතර සරත් බණ්ඩාර තේරීපත් වුණේ ශ්‍රී ලංකා නැඟෙනහිර විශ්වවිද්‍යාලයට ය. මඩකලපුව ශ්‍රී ලංකා නැඟෙනහිර විශ්වවිද්‍යාලයේ වෛද්‍ය අංශයට තේරී පත්වූ පළමු සිංහල සිසුවා වන්නේ ද සරත් බණ්ඩාරය.සරත් බණ්ඩාර”මගේ තාත්තා නැහැ. ඔහු ඌව පළාත් සභාවේ ආරක්‍ෂ නිලධාරියකු ලෙස සේවය කළා. අම්මයි අක්කලා තුන්දෙනයි නංගිලා දෙන්නයි මල්ලිලා දෙන්නයි ඉන්නවා. අපි ජීවත් වෙන්නේ තාත්තගේ පැන්ෂන් පඩියෙන්. මම විශ්වවිද්‍යාලයට තේරුණේ 2007 අවුරුද්දේ. අපේ කණ්ඩායමේ දෙමළ ළමයි තිස් හතක් ඉන්නවා. මුස්ලිම් ළමයි අටක් ඉන්නවා. මම තමයි ඉන්න එකම සිංහල ළමයා. මුලින්නම් මට දෙමළ කතා කරන්න පුළුවන්කම තිබුණේ නැහැ. දැන් ටික ටික පුළුවන්. වෙලාවකට හිතෙනවා මේක හරිම දුෂ්කරයි කියලා.ඒත් මගෙ හිතේ බලාපොරොත්තුවක් තියෙනවා. කොහොම හරි දොස්තර කෙනෙක් වෙන්න ඕන කියලා. මගෙ මල්ලිලාගෙන් එක්කෙනෙක් උසස් පෙළ කරනවා. අනිත් එක්කෙනා සාමාන්‍ය පෙළ විභාගයට සූදානම් වෙනවා. ලොකු නංගි සාමාන්‍ය පෙළ විභාගය ලියලා ඉන්නේ.බාලම නංගි තුන්වැනි ශ්‍රේණියේ ඉගෙන ගන්නවා. අක්කලා විවාහකයි. එක අක්කා කෙනෙක් විවාහ වෙලා ඉන්නේ ආබාධිත හමුදා සෙබළකු සමඟ. මගෙ අම්මට දැන් වයස අවුරුදු පනස් එකක් විතර වෙනවා. අපේ අම්මා එතරම් ඉහළට ඉගෙන ගෙන නැහැ. අධ්‍යාපනය ගැන උපදෙස් ලබාදෙන්න අම්මට එච්චර දැනීමක් නැහැ. ඒත් අම්මා අපිව පෝෂණය කරන්න ගන්න මහන්සිය කවදාවත් අමතක කරන්න බැහැ.”සරත් බණ්ඩාර පවසන්නේ දෑස් හි කඳුළු රඳවාගෙනය.ඔහුගේ ගමේ ගෙදරට විදුලිය නැත. පාසල් යන කාලයේ දිනකට සැතපුම් දහ අටකට වඩා බස් රියේ පාසලට යායුතුය. බස් එක අල්ලා ගැනීමටත් කළුවරේ පැය භාගයකට වඩා පා ගමනින් ගියේය. ගමෙන් බොහෝ ඈත්ව සිංහල පරිසරයෙන් ඈත්ව ආගන්තුක පරිසරයක හුදකලා වී ඔහු මේ දුෂ්කර ක්‍රියා කරන්නේ තම පවුලේ අයගේ ගම්මුන්ගේ අනාගතය සුවපත් කිරීම සඳහාය. වෛද්‍ය විද්‍යා විෂයට අදාළ පොත පත මිල අධිකය. ඔහුට ආර්ථික දුෂ්කරතා ද නැතිවා නොවේ. සියලු දුෂ්කරතා මඟහරවා ගෙන ඉදිරියට යාමට ඔහු සතුව උත්සාහය හා ධෛර්යය නොමදව ඇත්තේය.ඉනෝකා සමරවික්‍රම</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=as0911298</link>
    <topic>බැක්ටීරියාවලින් ජලය පිරිසුදු කරන නව තාක්ෂණයක්</topic>
    <author>නිහාල් පී. අබේසිංහ</author>
    <content>එළියෙන් අඳුරට ගියත් ලෝකය ජයගත් මෙරට පළමු අඳ උපාධිධාරිණිය....මා නිබඳ දන්නා නිවන ඔබ ම වේවයස අවුරුදු දහඅටේදී දේශපාලන වේදිකාවට නැග්ගාදිය යුතු දේ දිය යුතු තැනට නිසි පමණින් දීමට කාන්තාව දත යුතුයගුරු සේවයේ රසකතාමිනිත්තුවක කතාවක්නැඟෙනහිර විශ්වවිද්‍යාලයේ වෛද්‍ය අංශයේ පළමු සිංහල සිසුවාබැක්ටීරියාවලින් ජලය පිරිසුදු කරන නව තාක්ෂණයක්නෙළුම් විලබැක්ටීරියා යනු විෂබීජයක් යැයි බොහෝ අය සිතති. නමුත් ඒ හැම බැක්ටීරියාවක්ම එසේ නොවේ. ඒ සමහර බැක්ටීරියා අපට අවශ්‍ය පරිදි යම් යම් වාසිදායක ක්‍රමවලට විවිධ අයුරින් නැඹුරු කරගත හැකියි. ඒ අනුව බැක්ටීරියා මඟින් අපේ රටේ ජල දූෂණය අවම කිරීමේ සහ ජීව වායුව නිපදවීමේ සරල අඩු වියදම් තාක්ෂණ ක්‍රමයක් අපේම ප්‍රවීණ විද්‍යාඥයකු විසින් දැන් ලොවටම ඉදිරිපත් කර තිබේ.විද්‍යාඥ අතුල ජයමාන්නජල දූෂණය අද අපේ රටේ ප්‍රධාන පරිසර ප්‍රශ්නයකි.මේ නිසාම අද කොළඹ හා අවට ජනාකීර්ණ නගරවල ඇළමාර්ග ජලාශ බහුල ලෙස දූෂණය වී තිබේ. මෙයට ප්‍රධාන හේතුව වී තිබෙන්නේ කර්මාන්ත ශාලාවලින් මේ ජල මාර්ගවලට අපිරිසුදු ජලය ඉවක් බවක් නැතිව මුදාහැරීමයි. එය සිදුවන්නේ කර්මාන්ත ශාලාවලදී එම ජලය පිරිසුදු කිරීමට ක්‍රමයක් නොමැති බැවිනි.අද කර්මාන්තශාලාවලින් පිටවන අප ජලය පිරිසිදු කරනු ලබන්නේ සුවිශේෂී ඔක්සිකාරක ක්‍රමයකිනි. ඒ ක්‍රමය වියදම් අධිකය. මේ නිසාම කර්මාන්ත හිමියෝ ජලය එතරම් පිරිසුදු නොකර හෝ කෙසේවත් පිරිසුදු නොකර ජල මාර්ගවලට එක්කරති. විශේෂයෙන් මෙය සිදුවන්නේ රාත්‍රි කාලයේදීය.මෙරට ජල දූෂණය වැළැක්වීමට මනා පිළියමක් ලෙසත් කර්මාන්තශාලාවල බලශක්ති සංරක්ෂණ ක්‍රමයක් ලෙසද නව සරල විද්‍යාත්මක ක්‍රමයක් හඳුන්වාදීමට නර්ඩ් ආයතනයේ හිටපු විද්‍යාඥයකු හා ජ්‍යෙෂ්ඨ උපදේශක භෞතික විද්‍යාඥයකු වන අතුල ජයමාන්න මහතා සමත්ව සිටී.මේ ක්‍රමයේදී සිදුකරන්නේ අපිරිසුදු ජලය පිරිසුදු කිරීමට නිර්වායුක ශ්වසනය කරන බැක්ටීරියා විශේෂයක් මඟින් ජලයේ ඇති අපිරිසුදු ද්‍රව්‍ය විනාශ කිරීමයි.මේ ක්‍රමය මඟින් ලැබෙන ප්‍රතිඵල අපේ රටේ ඉදිරි පාරිසරික ප්‍රශ්නවලට කදිම විසඳුමක් ලබා දෙයි. ඒ ගැන අතුල ජයමාන්න මහතා මෙසේ පවසයි.”අපිට මේ ජල දූෂණය විශාල ප්‍රශ්නයක් වුණා පසුගිය කාලේදි එය සාර්ථකව මැඩ පැවැත්වීමට හැකි නව ක්‍රම විධියක් තමයි අපි මේ සොයාගත්තේ. මෙහිදී අපද්‍රව්‍ය සහිත ජලය හරහා මේ නිර්වායුක ශ්වසන බැක්ටීරියා ගමන් කරනවා. සරලව කීවොත් මේ බැක්ටීරියා අර අපිරිසුදු ජලයේ අපිරිසුදු කොටස් ආහාරයට ගන්නවා. මෙය ටික වෙලාවක් කුටීරයක් තුළ සිදු කළ යුතුයි. කිහිප වරක් මේ බැක්ටීරියා අර අපද්‍රව්‍ය සහිත දියරය වටා යැවීම මඟින් හොඳ ප්‍රතිඵල ගන්න පුළුවන්.ජීව වායුව ගබඩා කරගත හැකි විශේෂිත වායු ධාරකයඅද අපේ රටේ ඇඟලුම්, රබර්, සහල්, වී, බේකරි, බීර ආදී කර්මාන්තවලදී බහුලව අපිරිසුදු ජලය ඇතිවෙනවා. ඒ ජලය පිරිසුදු කිරීමට මීට පෙර භාවිත කළේ ලක්ෂ ගණන් වැයකර හැදූ ජල පිරිසුදු කරන ෆිල්ටර් මඟින් ජලය පිරිසුදු කිරීමයි. මේ යන මුදලට වඩා ඉතා අඩු මුදලකට මේ නව පිරිසුදු කිරීමේ ක්‍රමය ක්‍රියාවට නංවා තිබේ. මෙමඟින් ජලය පවිත්‍ර කරන විට විදුලිය වැයවීමක් සිදුවන්නේ ද නැත. පැරැණි විධියට නම් මේ අයුරින් ජලය පිරිසුදු කිරීමේ ඒකකයකට විදුලි ඒකක 10ක් වත් වැයවේ.මෙරට කර්මාන්ත ශාලා සඳහා මේ නව ක්‍රමය උපයෝගී කරගැනීමෙන් වාසි රැසක් ලැබේ.ඉන් ප්‍රධාන එක අපිරිසුදු ජලය ඉතා අඩු වියදමකින් පිරිසුදු කිරීමයි. දෙවැන්න පැරැණි ජලය පිරිසුදු කිරීමේ ක්‍රමවලට හා එහි මූලික ඉදිකිරීම් කටයුතු සඳහා හා විදුලිය සඳහා වැයවුණු මුදල ඉතිරිවීමයි. තෙවැන්න මෙහිදී නිපදවෙන ජීව වායුව මඟින් වෙනත් කාර්යයන් ඉටු කරගැනීමට අවස්ථාව ලැබෙයි.මේ අනුව මේ ක්‍රමය පාවිච්චි කිරීම මඟින් රටට හිතැති නව පාරිසරික ක්‍රමවේදයක් රටට හඳුන්වා දෙන අතර බලශක්ති සංරක්ෂණයට ද මනා පිටුවහලක් ලැබේ.බැක්ටීරියාවලින් අපිරිසුදු ජලය පිරිසුදු කරන්නේ මේ ජීව වායු ජීරක ඇතුළතයි.මේ යටතේ දැනටමත් රටපුරා කර්මාන්ත ශාලා 10කට පමණ පිරිපහදු ඒකක සවිකර ඇතැයි අතුල ජයමාන්න මහතා පවසයි.පසුගිය පරිසර දිනයේදී පැවැති හරිත සම්මාන උලෙළේ දී අතුල ජයමාන්න මහතාට මෙම සුවිශේෂ ක්‍රමය සඳහා ජල සම්පත් සංරක්ෂණය අදාළ හරිත සම්මානය ද පිරිනැමිණි.1985 සිට ජාතික ඉංජිනේරු පර්යේෂණ හා සංවර්ධන මධ්‍යස්ථානයේ විද්‍යාඥයකු ලෙස කටයුතු කළ ඒ මහතා ජීව වායුව නිපදවීමේ ක්‍රම මෙරට ඇතුළත ප්‍රචලිත කිරීමට මෙන්ම පරිසර දූෂණය අවම කිරීමට ද ඒ මහතා කටයුතු කර ඇත.අතුල ජයමාන්න මහතා, ජාතික ඉංජිනේරු පර්යේෂණ හා සංවර්ධන මධ්‍යස්ථානයේ වසර 28ක් සේවය කර තිබේ. එහිදී ද මෙම තාක්ෂණය උපයෝගී කරගෙන මුල්ම පිරිපහදු පද්ධතිය ඔහු විසින් නිර්මාණය කර තිබේ. ඒ 1998 මීගොඩ පිහිටි කර්මාන්ත ශාලාවක් සඳහායි. මේ නව තාක්ෂණය අවශ්‍ය අයට ලබාදීමට ඔහු සැදී පැහැදී සිටී.නිහාල් පී. අබේසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=as0911299</link>
    <topic>නෙළුම් විල</topic>
    <author/>
    <content>එළියෙන් අඳුරට ගියත් ලෝකය ජයගත් මෙරට පළමු අඳ උපාධිධාරිණිය....මා නිබඳ දන්නා නිවන ඔබ ම වේවයස අවුරුදු දහඅටේදී දේශපාලන වේදිකාවට නැග්ගාදිය යුතු දේ දිය යුතු තැනට නිසි පමණින් දීමට කාන්තාව දත යුතුයගුරු සේවයේ රසකතාමිනිත්තුවක කතාවක්නැඟෙනහිර විශ්වවිද්‍යාලයේ වෛද්‍ය අංශයේ පළමු සිංහල සිසුවාබැක්ටීරියාවලින් ජලය පිරිසුදු කරන නව තාක්ෂණයක්නෙළුම් විලතරුණ සමූහයා කෙරෙහි යෞවනියන් තුළ ඇත්තේ බිය මුසු සැකයෙකි. ඊට හේතු තිබේ. එහෙත් එබඳු තරුණ පිරිසක තුළ වූ මිනිස්කම මම අත්වින්දෙමි. ඒ මතකය අද පවා උතුම් සිහිවටනයක් සේ මා තුළ නිදන්ගත ව පවතී.ඒ, වෙසක් පොහොය නිමිත්තෙන් අප පාසලේ සිසු සිසුවියන් එක් ව දන්සලක් පැවැත් වූ රැයෙකි. ඒ බත් දන්සල හැන්දෑවේ සිට මැදියම් රැය එළඹෙන තුරු පැවතියේ ය.මැදියම් රැය එළඹෙද්දී මපියා මා කැඳවා ගෙන යෑමට පැමිණියේ ය. මම ගුරුවරුන් ගෙන් අවසර ගෙන මපියාණන් සමඟ නිවෙසට යෑමට පිටත් වීමි.ගුණසිංහ හෙට්ටිආරච්චිපාසල් ගේට්ටුවෙන් පිට ව අපට යෑමට හැකි වූයේ මීටර සියයක් තරම් දුරකි.ඒ ස්ථානයේ කලබලයක් සිදු විය. ම’පියාට ද එහි යෑමට සිදු වූයෙන් මට ගෙදර යෑමට සිදුවූයේ තනි ව ම ය.මම හිතට හයිය ගෙන මැදියම් රැයේ මහමඟට පිවිසියෙමි.‘ඇයි නංගි තනියම යන්නෙ?’පාරේ සිටි තරුණ පිරිසක් මගෙන් ඇසූහ. ඔවුන් අප දන්සැලින් අහර ගත්තා මට මතක ය. සිදු වූ කරදරය ගැන මම ඔවුනට කෙටියෙන් කීමි.‘පයින් යන්න ඕනැ නෑ. අපි බයිසිකලේ ගිහින් ගේ ගාවින් බස්සන්නං’ ඔවුහු ඉදිරිපත් වූහ.මට බියක් දැනිණ. මම ඊට අකැමැති වීමි.‘ඕන්නෑ මම මෙහෙම යන්නං’ මම යළි ගමන ඇරැඹීමට පියවර තැබීමි.‘කමක් නෑ. ඔයා බය නැතුව යන්ඩ. අපි පස්සෙන් එන්නං’ ඔවුහු කීහ.ඒ වදන් මා තුළ කිසියම් ශක්තියක් ඇති කළ ද බිය හා සැකය අලුත් ස්වරූපයක් ගත්තේ ය.මම හැකි වේගයෙන් ඉදිරියට ඇදුණෙමි. ඔවුහු ද මා පෙනෙන තෙක් මානයෙන් ම මා පසුපස ආහ.මොහොතකට පසු මම අප නිවෙසට සමීප වීමි. ඈත තියා නිවෙස දුටු විට මට නව පණක් ලැබුණි. මම නිවෙසට දිව ගියෙමි.මේ සිද්ධිය විටින් විට මට සිහිපත් වෙයි. එදින ඔවුනට තුති පළ කිරීමටවත් මට නොහැකි වුයේ මා තැති ගැන්මක සිටි බැවිනි.නන්නාඳුනන තරුණයන් අතර වුව එක කුස උපන් සෝයුරන් බඳු උතුමන් සිටින බව මේ සිද්ධියෙන් මම පසක් කොට ගතිමි. ඒ සොයුරන් දාගොන්න පෙදෙසෙහි අය විය යුතු ය.සොයුරනි එදා හොඳ හිතින් ඔබ සැම මට සැපයූ රැකවරණය මිල කළ නොහැකි ය. කල්ගත වී හෝ නෙළුම්විලෙන් මේ තුති මල් මිට ඔබ සැම වෙත පුද කරමි.  අනන්‍යතාව සඟවා තබන ලෙස ඉල්ලා සිටින මිනුවන්ගොඩ ප්‍රදේශයේ ශිෂ්‍යාවක විසින් යොමු කරන ලද ලිපියක් ඇසුරිනි.  එය අපට ආසන්න වැඩිහිටි නිවාසයකි.මම පාරේ යමි.වැඩිහිටි නිවාසයේ වෙසෙන වැඩිහිටියෙක් තාප්පයෙන් පිටතට හිස යොමයි. ඔහු මගේ පියකු බඳු ය.‘මගෙ පුතා හම්බ වුණා ද?’ ඔහු අසයි.මම ගොළු වෙමි.ඔහු සිය පුතු ගේ නමත් කරන රැකියාවත් කියයි.‘හොඳයි මං එයාට ඔයාව බලන්න එන්න කියල කියන්නං’ ඔහු ගේ අසරණ බව දැනෙන මම කියමි.‘අනේ එයාට එන්ඩ කියන්ඩ!’ ඔහු ආයාචනා කරයි.මම ඔහු ගැන දුක් වෙමි. එහෙත් මට කළ හැකි දෙයක් නැත. පුතු නොදන්න ශෝකයෙන් ම මේ පියා ගේ සිහිය විකල් ව ගිය සෙයකි.මුදල් ගෙවා වැඩිහිටියන් නිවාසවල නැවැත්වූ පමණින් ඔවුන් ගේ ජීවිත යහපත් වේ යැයි සිතීම මුළාවකි. තම දරුවා දකින තරම් පියකුට හෝ මවකට නැත.එහෙයින් අඩුම තරමේ මසකට වරක් හෝ වැඩිහිටි නිවාසවල වෙසෙන මාපියන් බැලීමට යෑම එබඳු පුතුන් ගේත් දූවරුන් ගේත් යුතුකම විය යුතු ය.තමන් ගේ ඒ යුතුකම හා වගකීම ඉටු නොකිරීම තමන් ගේ මාපියන් පමණක් නොව වැඩිහිටි නිවාස අසලින් නිතර යන එන අප බඳු පුරවැසියන් ද වේදනාවට පත් කිරීමකි.  කඩවත, සුජාතා ගුණවර්ධන මහත්මිය විසින් යොමු කරන ලද ලිපියක් ඇසුරිනි.  ඇතැම් විට අපේ පන්තියට ගුරු භවතකු නොපැමිණෙන අවස්ථා ඇත. එබඳු අවස්ථාවක අපේ දෑස් යොමු වන්නේ ගණිත ගුරුතුමන් වෙත ය.ඒ අවස්ථාවේ ඔහු පන්තියක උගන්වමින් සිටියොත් කරන්නට දෙයක් නැත. එය ඔහු ගේ නිදහස් කාල පරිච්ඡේදයක් වුවහොත් අපේ වාසනාවකි.එවිට අප ඔහු සොයා දිව යන්නේ තරගයට මෙනි.’සර්, දැන් අපිට ෆී‍්‍ර. මිස් ඇවිත් නෑ. සර්ට බැරි ද අපිට පාඩමක් කරන්ඩ?’අප ගේ ඇරියුම ඇසූ පමණින් ඔහු ගේ මුහුණ පිබිදෙයි.’යං’ ඔහු නැගිටියි.පන්තිය කරා පිය නගන ඔහු ගේ ගමන වේගවත් ය. අපි ඔහු පසු පස දුව එමු.වහා ම පාඩම පටන් ගැනේ. ඔහු නම් උගැන්වීමට උපන් හපනෙකි. ඔහු සිසු දරුවන් ගේ හිත නොරිදවා පාඩම කියා දීම තම යුතුකම සේ සලකයි.’අවවාදයට වඩා ආදර්ශය උතුම් ය’ යන පාඩම ඔහු වෙනුවෙන් ම කියූවක් බඳු ය. ඔහු සිසු දරුවන්ට ඉගැන්වීමෙන් ම තෘප්තිය සොයයි.අපේ පාසලේ ඇතැම් පන්ති පිහිටා ඇත්තේ දුරිනි. ඉගැන්වීමට කාලය බේරා ගනු පිණිස ඔහු දුර පන්ති කරා දිව යනු දක්නා ලැබේ.අප පාසලෙහි ගණිත ගුරුවරයකු ලෙස කටයුතු කරන්නේ ඔහු පමණි. එහෙයින් ඔහුට හත් වැන්නේ සිට දහතුන් වැන්න දක්වා ඉගැන්වීමට සිදු ව තිබේ. එහෙත් කිසිදු වෙහෙසක් නොපෙන්වා ප්‍රබෝධවත් ව ඉගැන්වීම ඔහු ගේ සිරිතකි.’හොඳට ඉගෙන ගෙන සමාජයට මෙහෙවරක් ඉටු කරන්න.’ ඒ ඔහු අපෙන් නිතිපතා කරන ඉල්ලීම යි.උපුල් මුදන්නායක ගුරු පියාණනි, ඔබ වෙනුවෙන් අප හදවත්හි ඇත්තේ අමිල ගෞරවාදරයෙකි. ඔබට යහපත සැලසේවා!ලක්පහන ඇඩ්වෙන්ටිස්ට් විදුහලේ 12 ශ්‍රේණියේ (ගණිත) අසේල ශිරාන් ශිෂ්‍යයා විසින් යොමු කරන ලද ලිපියක් ඇසුරිනි.  මුදල් අමාරුකම් නිසා ඉගෙනීම පසෙක තබා රැකියාවක් සොයා ගත යුතු යැයි තරුණයාට සිතිණ.උසස් පෙළ සිංහල ප්‍රශ්න පත්‍රයට උත්තර ලියා ගෙදර ආ දාට පසු දා පියාගෙන් ඔහුට පණිවිඩයක් ආවේ ය.‘පුතාට ආණ්ඩුවෙ රස්සාවක් හරි ගිහින්! හෙට ම වැඩ බාර ගන්නලු!රස්සාව කාර්යාල කාර්ය සහායක නිසා වැඩි වැඩක් නැතුව ඇතැ’ යි ද රස්සාවක් කරගෙන ඉගෙනීමත් කරගත හැකි වෙතැ’යි ද ඔහු සිතුවේය.හේ රස්සාවේ වැඩ බාර ගත්තේය. එහෙත් රැකියාව කරගෙන ම අධ්‍යාපනය ලැබීමේ සිහිනය බිඳී ගියේ ය.ඔහු ගේ හිත හඬා වැටුණේ ය.ඊළඟට පාත් වූයේ තවත් හෙණ ගෙඩියකි. පරිවාස කාලය ගෙවමින් සිටි සියලු සේවකයන් ඉවත් කැරිණ.එතැන් පටන් ඔහු රැකියාව සඳහා විවිධ දේ කරමින් භාෂා ශාස්ත්‍රය හදාළේ ය.යළි පෙර රැකියාවට කැඳවිණ. විශ්‍රාම වැටුප් හිමිකම ඇති බැවින් හේ නැවත ඒ රැකියාව බාර ගත්තේ ය.එදාට වඩා කාර්යාලීය කටයුතුවල භාෂා වැරදි බොහොමයක් මෙදා ඔහුට පෙනිණ.දිනක් ඔහු ලියැවිල්ලක ඇති භාෂා වැරදි නිවැරදි කළේ ය. ඒ දුටු නිලධාරිනිය කෝප වූවා ය.‘ඔහේ මොනවද මේ කරල තියෙන්නෙ?’‘මිස් මං සෝදු පත් බැලුව.’‘ඔහේට මොකටද ඒ පැහිච්චකම. තමන්ගෙ ඩියුටිය කරගෙන ඉන්නව හොඳයි.’හේ නිහඬ වූයේ ය.ලිපි ගොනු කන්දක් ඔහු ඉදිරියට වැටිණ.‘ලොක්ක කිව්ව මේ ෆයිල් ටික බෙදල දාන්න කියල’ නියෝගයක් ලැබිණ.හේ කාර්යාල කාර්ය සහායක වැඩේට බැස්සේ ය.එතැන් පටන් ඔහු භාෂා වැරදි හදන්නට ගියේ නැත. හිස පාත් කරගෙන කියූ දේ කරන නියාලු පුද්ගලයෙක් ඔහු ගේ සිරුරට අරක් ගත්තේ ය.කලක් යන විට ඔහුට ස්ථාන මාරුවක් ලැබිණ.ඔහු නිහඬව ම පිට වී ගියේය.ඔහු හැර ගිය මේසය මත කිසිවකු නොදුටු සටහනක් විය.‘නුඹලා ඉපදුණ සිරි ලංකාවේ අපේ කරුමයට අපිත් උපන්නා’  කැලණියේ පුෂ්පනාත් ජයසිරි මල්ලිකාරච්චි මහතා විසින් යොමු කරන ලද ලිපියක් ඇසුරිනි.  මිනිස්කම හා රාජකාරිය අතර බරපතළ ප්‍රශ්නයකට මැදි වූ මම ඉන් මහත් සේ පීඩාවට පත් ව සිටියෙමි.මෙබඳු අවස්ථාවක දී බොහෝ විට සිදුවන්නේ මිනිස්කම පරයා රාජකාරිය ජයගැනීමයි. මා මගේ ප්‍රශ්නයක් රැගෙන රාජ්‍ය පරිපාලනයට ගියේ පිළිසරණ පතා ගෙන වුව ද මිනිස්කම පරයා රාජකාරිය ජයගනු ඇතැ’යි යන හැඟුම මසිත තුළ විය.එහි කාර්ය මණ්ඩලය හමුවේ මා මගේ දුක කියා සිටියේ ‘මොනව කරන්නද නීතිය මේකනෙ. කනගාටුයි’ වැනි පිළිතුරක් දැන් දැන් ලැබෙනු ඇතැයි සිතමිනි. එහෙත් ඔවුන් මට සවන් දුන් මානුෂික ස්වරූපය ම මා පුදුමයට පත් කළේ ය.අනතුරුව ඔවුන් කල්පනා කරන්නට වූයේ මිනිස්කම මත පිහිටා මට උදවු කළ හැකි ආකාරය පිළිබඳව ය. අවසානයේ විධි ක්‍රමය සොයා ගැනිණ.‘මෙන්න මේ විදිහට ලියුමක් ඉදිරිපත් කරන්නකො’ මට උපදෙස් ලැබිණ. ඒ අනුව මම කටයුතු කළෙමි.සියල්ල අවසානයේ මගේ ප්‍රශ්නයට මානුෂීය පිළිතුරක් ලැබිණ.මා ලද සහනය කියා නිම කළ නොහැකි ය.ඒකාබද්ධ සේවා අධ්‍යක්ෂතුමියනි, සහකාර අධ්‍යක්ෂතුමියනි, කළමනාකරණ සහකාර සේවාවේ මහත්ම මහත්මීනි, කාර්ය මණ්ඩල සාමාජික සාමාජිකාවනි, ඔබ හැම එකතුව මට ලබාදුන් සහනය මට රටක් වටී.රාජ්‍ය සේවාවේ ඔබ බඳු සුදනන් සිටීම වාසනාවකි. ඔබ සැමට යහපත සැලසේවා!  යක්විල උඩතව, ලලිතා කටුගම්පළ මහත්මිය විසින් යොමු කරන ලද ලිපියක් ඇසුරිනි.  දිනක් මට ලිපියක් ලැබිණි. ඉතා සොඳුරු අත් අකුරින් පිරි ඒ ලිපිය සමඟ රසවත් කවියක් ද ලියා එවා තිබිණි.පාසල් සිසුවකු වන මේ දරුවා විසින් ලියනු ලැබ තිබූ එය අරුතින් ද පෝෂණය වූවකි. පද ගැළපුම් සේ ම කවියක අඩංගු විය යුතු රුව ගුණ මේ කවිය තුළ තිබුණ බව ද මට මතක ය.කවිය පිළිබඳ අදහස් ලියා එවන්නැයි ඉතා ගෞරවයෙන් යුතුව ඉල්ලා සිටි ලිපිය තුළ මහා ළෙන් ගතුකමක සටහනක් ඇඳී තිබුණ බව මට වැටහිණි. සිය නෑඹුල් කවිකමට උදව් ඉල්ලා ලිපි කීපයක් ම ඉන්පසු ඔහු ගෙන් මට ලැබුණි. මම ඉතා ආදරයෙන් ඔහුට ලිපි ලියුවෙමි.මේ අතර සරු කවි බවෙක පෙර නිමිති පළ කරමින් පුවත්පත් කීපයක ම ඔහු ගේ කවි පළ විය. ඒවා රස විඳ මම සතුටු වීමි. මේ අතරතුර ඔහු විටින් විට මා හට ලිපි එවා තිබූ අතර ඒ හැමෙකකට ම පිළිතුරු ලිවීමට මට අවකාශයක් නම් නොලැබිණි.එය එසේ වුවත්, සෑම ලෝක ගුරු දිනය සමරණ දිනකම මට අදත් ඔහු ගෙන් ලිපියක් ලැබෙයි. ‘ගුරු දේවයාණනි, මගේ ආදරණීය ගුරුතුමනි, ගුරු පියාණෙනි’ ඔහු මා අමතන්නේ එසේ ය.මේ දරුවා දැනට හාලිඇල ප්‍රදේශයේ එක්තරා විදුහලක අධ්‍යාපනය ලබයි. පදිංචිය ඌව පළාතේ ය.නයනසිරි රත්නායක දරුව, ඔබ රට බබළවන, මිනිස්කම හඳුනන, පුරවැසියකු වන බව මට විශ්වාස ය. මේ සටහන ඔබේ උදාර ගුණයහපත්කම්වලට ගෞරව පිණිස ය.  වැල්ලවාය, ආනපල්ලම, දඹේගොඩ ජිනදාස මහතා විසින් යොමු කරන ලද ලිපියක් ඇසුරිනි.  ‘සිළුමිණ’ ‘නෙළුම්විල’ පුළුල් පාඨක සමූහයක් සමඟ බැඳී ඇති බව ඔබ දන්නෙහි ය. ඔවුහු පාසල් දරුවන් ගේ පටන් වියපත් ඇත්තන් දක්වා විවිධ වයස් තලයන්ට අයත් වූවෝ වෙති. ඒ හැමෝම සතිපතා නෙළුම්විලෙන් හමන මිනිස් අධ්‍යාත්මයේ සුවය විඳිති.සිය දරුවනට අතිරේක කියවීමක් ලෙස නෙළුම්විල කියවීමට දෙන බව ඇතැම් මාපියෝ කියති. සිසු දරු දැරියනට නෙළුම්විල ඔස්සේ යහපත් රචනා ශෛලියක් ගොඩනගා ගැනීමට මෙන් ම ජීවිතයට ගුණයහපත්කම සමීප කර ගැනීමට ද හැකි වී ඇති බව ඇතැම් ගුරුවරු කියති.නෙළුම්විලෙහි රීතිය හා එහි උත්තර මානුෂීය ගති ලක්‍ෂණ උසස් පෙළ සිංහල පන්තියේ දී සාකච්ඡා කැරෙන බව ගුරු හිමිනමක් පැවසුවේ සතුටිනි.සති අන්තයේ නෙළුම්විල කියවන තුරු නො ඉවසිල්ලෙන් පසු වන බව ද, එහි මිනිස්කම උතුරා යන කතා තම මුනුබුරන්ට කියා දෙන බව ද මිත්තනියක් ලියා එවා තිබේ.සමාජ ජීවිතයේ විරල මානුෂීය අත්දැකීමක් විඳි අවස්ථාවක නෙළුම්විල සිහිපත් වන බව කියමින් සමහරු ඒ කතා සවිස්තර ව නෙළුම්විලට ලියා එවති.දුෂ්කර පෙදෙසක පිහිටි පාසලකට ඝණ්ටාරයක් ඇවැසි බව නෙළුම්විලෙන් දැන ගත් පරිත්‍යාගශීලියෙක් ඒ පරිත්‍යාගය ඉටු කිරීමට බාර ගත්තා පමණක් නොව පසු දා ඝණ්ටාරය පිරිනැමීමට පෙර එය හඬවා එහි නාදය දුරකථනය ඔස්සේ අපට අසන්නට ද සැලැස්වී ය. මෙබඳු සොඳුරු මිනිස්සු නෙළුම්විල වටා සිටිති.එහෙත් ප්‍රශ්නයක් තිබේ. මෙසේ ප්‍රතිචාර නැඟෙන්නේ නෙළුම්විලට ලියන ඇත්තන්ගෙන් සහ ඒ හා සම්බන්ධතා පවත්වන ඇත්තන් ගෙන් පමණි. එසේ නොවන නිහඬ බහුතර පාඨක පිරිසක ගේ ප්‍රතිචාර දැන ගැනීමට ක්‍රමයක් නැත.එහෙයින්, නෙළුම්විල නිතිපතා කියවන එහෙත් තවම නෙළුම්විලට ලිපියක් නොලියූ පාඨක භවතුනට අපි මෙසේ කියමු.’හිතවත, හිතවතිය, නෙළුම්විල ගැන ඔබ කියන දේ අසන්නට අපි කැමැත්තෙන් සිටිමු. ඔබ ජීවිත කාලය පුරා ම පත්තරයකට ලිපියක් නොලීවාට කමක් නැත. ඒ පළමු ලිපිය නෙළුම්විලට ම ලියන්න. ඔබ කියන දේ ඔබේ අදහස් හා යෝජනා අපට වටී.ඔබේ ලිපිය මෙසේ යොමු කරන්න.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=av0911291</link>
    <topic>නිසලව සමුගන්නා නිමලව නැව</topic>
    <author>ඉඳුනිල් වීරරත්න</author>
    <content>නිසලව සමුගන්නා නිමලව නැවජනාධිපතිතුමාගෙන් රෝයි - සුමනාට ඇමතුමක්ප්‍රේම කරන්න වයසක් ඕනැ නැහැඅමල්ගේ විනිශ්චය සැර වැඩිද ?මධුරි ඩික්සිත් ඉන්දිරා ගාන්ධි වෙයිඅඩ නිරුවතට කරීනාට දොස්‘පියාඹන පිරිසි’ කතාව ඇත්තද? බොරුද?පිස්සු හැදෙන සඳමෙගා ස්ටාර් අපේ දැවැන්තම වැඩසටහනයි‘ඉතින් ඊට පස්සේ’ මැරයා රාජි මෙන්ඩිස්කෙම්මුර දවස්වල සිරි පතුල වඳින්න දේවතාවන් එනවලුගීතාවලෝකනපිච්චර් පිස්සාමහා සුවකරුමෙන් යාචක ඩබල සුවවෙයිමහේෂ් රිමාන්ඩ් එකේ ඉන්න ආස ද ? (රසදුන නව කථාව)කොළොම්පුරේ කුරුලු අභය භූමියයි මේදුර ගමනක් යෑමට සැරසෙන දිනිති දොරණෑගොඩජීවිතේ ලැබූ අත්දැකීම් සුන්දරයි ඒ වගේ ම කටුකයිකාන්තා රෝග බොහොමයකට හේතුව ශරීරයේ උෂ්ණාධික බවයිවිශිෂ්ටත්වයේ අංක එකයාපා පටුනේ සංචාරයකසටහන්සවස් කාලයේ අවට පරිසරයේ ඇති අධික දාහය ගත විඩාවට පත්කර ඇත. මුහුදු වෙරළ අයිනේ ඇති ගස් සෙවණේ සිමෙන්ති බංකුව විඩාව නිවාගන්නට හොඳම තැනයි. නිරන්තරයෙන් පෙරළී එන රළ පෙළ රැගෙන එන සුළං කැරලි ගතට සිසිලසක් දෙමින් හමා යත්දී අපි තේ බොමින් පැය ගණනක් කතා කරමින් සිටියෙමු.රළ විසින් ගොඩට රැගෙන එනු ලැබ ඇති ඉතා කුඩා බෙල්ලන් වැලි කැට ගණනටත් වඩා වැඩියෙන් වෙරළ පුරා විසිරී ඇත. රළ සමඟ නිරන්තරයෙන් පෙරළී යෑම නිසා ගෙවීගිය සුදු පැහැ කොරල් කැබැලි විවිධාකාරයේ හැඩ තනමින් වෙරළේ අපූරු රටාවක් මවා තිබේ.“මේ පුංචිම පුංචි බෙල්ලො, විවිධ හැඩවලට ගෙවිලා ලස්සන වුණු කොරල් කෑලි තියෙන්නෙ උතුරු නැගෙනහිර වෙරළේ විතරයි. යාපනේ ගමනත්, තල් සෙවණත් සිහිවෙන්න ටිකක් එකතු කරගෙන යන්න.”තල් සෙවණේ දී අපේ දුක සැප සොයා බැලූ කෝප්‍රල් අබේරත්න කීවේය. අපි ඒවා ෂොපින් බෑග් එකක් පුරා එකතු කර ගතිමු.මුළුතැන්ගෙයි වැඩ කරන සේවකයා බේසමක් රැගෙන මුහුදට නෙරා ගිය ගල් කුළක් මතට ගොස් යමක් මුහුදට වීසි කරයි.“අර මොකද කරන්නෙ” කුතුහලය නිසාම මම ඇසීමි.“ඒ දවල් ඉතුරු වුණු බත් මාළුන්ට කන්න දානවා. යමු බලන්න”අබේරත්න ඉස්සර විය. සුදම් දුව ගොස් කැමරාව රැගෙන ආවේය.ගල් කුළ අතර මුහුදේ එකම පොරයකි. හාල් මැස්සන් තරමේ සිට කිලෝ ගණනාවක් බරැති සෑහෙන තරමේ මාළුන් බත් කෑමට පොරකන්නේ මීමැසි පොදියක මෙනි.අපි ගල් කුළ මත තල් කොට වලින් ආවරණය කර තනා ඇති බංකරයට පැමිණියෙමු. මෙතැනට වම් පසින් කන්කසන්තුරේ වරායත් දකුණු පසින් පේදුරු තුඩුවත් තෙක් මුහුද හොඳින් දර්ශනය වෙයි. යුද්ධය අවසන් නිසා මේ බංකරයේ ආරක්ෂාවට සෙබළුන් එන්නේ රාත්‍රී කාලයට පමණි. මීට මාස ගණනාවකට පෙර මේ මුහුදේ ත්‍රස්තවාදීන් සමඟ මොන තරම් සටන් පවතින්නට ඇත් ද? එදා මේ අහස ගිනිකෙළි සිරි ගන්නට ඇත. එහෙත් අද නාවික හමුදා මුර යාත්‍රා තම අණසක පතුරවමින් මුර සංචාරයේ යෙදී සිටී.දවසේ නිමාව තබමින් හිරු බැස ගොසිනි. මුළු ආකාසයම මල් විසිරුණාක් මෙන් තරු කැට වලින් පිරී ගොසිනි.“තව ටිකක් මෙතැනම හිටියොත් ලස්සන දර්ශනයක් දැක ගන්න පුළුවන්” තල් සෙවණ භාරව සිටින වර්ණ සැරයන් අත්තනායක කීවේය. අප තරු පිරුණු ආකාසය දෙස බලා සිටියේ ඒ ලස්සන දර්ශනය දැක ගැනීමේ කුහුලෙන්.“අහස නෙමෙයි මෙහෙ බලන්න” අත්තනායක අපේ අවධානය වෙරළ දෙසට යොමු කළේ ය.නැව කැපීමේකටයුතුවල යෙදීනෙත් අදහාගන්නට බැරි සෙයකි. අහසේ දිලිසෙන කෝටි ගණනක් වූ තරු කැට මුහුදට වැටී දියවී අවුත් වෙරළේ හැපෙයි. වෙරළේ ඇති පුංචි ගල් කැට අතරින් සෙමෙන් පෙරළි එන රළ සමඟ එහෙ මෙහෙ සැරිසරමින් යළිත් මුහුදට ඇදී යයි.ඔබට ඒ තරුවක් දෝතට ගන්නට සිතෙනු නිසැකයි.“ඒ මොනවද?”දුටු දර්ශනයෙන් වශිවී සිටි මම කුතුහලය ඉවසනු බැරිව ඇසීමි.“ඒ තමයි ජෙල් ෆිෂ්. මේ අය හැමදාම වගේ අඳුර වැටීගෙන එනකොට එනවා. ටික වේලාවකින් නැතිවෙලා යනවා.”නුදුරේ කිසියම් දවසක ඔබත් මේ ප්‍රදේශයේ සංචාරයක නිරත වන විට මේ දර්ශනය නරඹන්නට අමතක නොකරන ලෙස ඉල්ලමි.ඒ පියවි ඇසින් දැකිය යුතුම වන මේ චමත්කාර ජනක දර්ශනය වචනයෙන් විස්තර කළ නොහැකි බැවිනි.අහසේ දකුණු පසින් ක්ෂිතිජයට මඳක් උඩින් සඳ මෝදු වී එනු පෙනෙයි. ඒ දෙස බලන විට පෙනෙන්නේ තවත් අපූරු දසුනකි. දහවලට හිරුගේ රශ්මියෙන් රත්වෙමින් තිබෙන ‘නිමලව‘ නැවත් ඊට මඳක් නුදුරින් ඇති ‘ලිවර් පූල්’ නැවත් සඳ එළිය වැටී අඳුර මැදින් දිලිසෙයි.නිමලව නැවෙන් කිසියම් එළියක් විහිදෙනු ඇස ගැසුණෙන් මම අත්තනායක දෙස බැලුවෙමි.“මේ නැව ආයෙත් පාවිච්චියට ගන්න බෑ. ඒ නිසා නැව කපලා ඉවත් කරන්න හදන්නෙ. අපි හෙට නැව ළඟට ගිහින් බලමු. එතකොට තව තොරතුරු දැනගන්න පුළුවන්.”මේ ඊළඟ දවසයි. නිමලව නැව බැලීමට යන ගමනට අප සමඟ නාට්‍ය කණ්ඩායමේ පිරිස ද සහභාගි වූහ. අපි වෙරළ දිගේ ඇවිද ගොස් නැවට සමීප වීමු. වෙරළේ සිට නැව තෙක් පස් දමා පාරක් තනා තිබේ.මීටර් සියයක් පමණ දිග ටොන් 2500 ක් 3000 ක් පමණ බරක් රැගෙන යා හැකි ‘නිමලව‘ නැව මෙසේ අද නිහඬව සිටියත් මීට වසර කිහිපයක සිට සිවුවැනි ඊළාම් යුද සමයේ අතිවිශාල කාර්ය භාරයක් ඉටු කළ එකකි.යුද්ධය නිසා යාපනය අර්ධද්වීපයේ අවතැන්ව සිටි ජනතාවට අත්‍යවශ්‍ය ආහාර ද්‍රව්‍ය, බෙහෙත්, ඇඳුම් පැලඳුම් රැගෙන යාමට සිදු වූයේ මුහුදු මාර්ගයෙනි. හමුදා සෙබළුන් මෙන්ම සාමාන්‍ය ජනතාව ප්‍රවාහනය සිදු කළේ ද නැව් මගිනි. එවකට මුහුදු කොටි උතුරු නැඟෙනහිර මුහුදේ සිය බලය පෙන්වමින් සිටියහ. ඒ නිසා මගීන් සහ භාණ්ඩ ප්‍රවාහනය කළ නැව් වලට නාවික හමුදාව දැඩි රැකවල් යොදා තිබිණි.මේ අතර ත්‍රස්තවාදීන්ට ආයුධ ගෙනා නැව් රාශියක්ම නාවික හමුදාව විනාශ කළ අතර, මේ නිසාම ත්‍රස්තවාදීහු වියරු වැටී සිටියහ.2006 වසරේ මැද භාගයේ එක් හිමිදිරියක එල්ටීටීඊ මුහුදු කොටි බෝට්ටු 20 කින් පමණ පැමිණ කන්කසන්තුරේ වරායට පහර දුන්හ. වරායට ඇතුළු වීමට දැරු එම උත්සාහය ව්‍යර්ථ කිරීමට සමත්වූ නාවික හමුදාව කොටින්ට දැඩි ප්‍රහාර එල්ල කළේය. නාවික හමුදාවේ ප්‍රති ප්‍රහාරවලින් එල්ටීටීඊ බෝට්ටු 8 ක් ත්‍රස්තවාදීන් සමඟ ගිනිගෙන විනාශ විය. මේ ගැටුමේදී ‘ලිවර් පූල්’ නැවට දැඩි හානි සිදු වූ අතර ‘නිමලව‘ නැවට ද මෝටාර් එකක් වැදීමෙන් එහි බඳ තුවාල විය.ඉන්පසු මේ නැව් දෙකම කන්කසන්තුරේ වරායෙන් පිටත නැංගුරම් ලා තිබුණි. පසුගිය වසරේ නොවැම්බර් 16 වැනිදා තද කුණාටුවක් ඇතිවූ අතර ඒ හේතුවෙන් මේ නැව දෙකම ගසාගෙන ගොස් අප මේ දකින ස්ථානයේ වැලි අතර සිරවී තිබේ.‘නිමලව‘ නැවේ හිමිකාරිත්වය ඇත්තේ දකුණු පළාතේ ශ්‍රී ලාංකික ව්‍යාපාරිකයකුට වන අතර ඔහු මේ නැව දකුණේ පිහිටි නිමලව ආරණ්‍ය සේනාසනයේ නම ඊට යොදා තිබේ.මීටර් සියයක් පමණ දිගින් යුත්, ටොන් 2500 ක් 3000 ක් අතර බර ප්‍රමාණයක් ප්‍රවාහනය කළ හැකි නැවේ ටැංකියේ ධාවනයට අවශ්‍ය ඉන්ධන ටොන් 62 ක් පමණ තවමත් තිබේ. මේවා මුහුදට නොයන ලෙස නැව කපා ඉවත් කිරීමේ වගකීම පැවරී තිබෙන්නේ සපුගස්කන්දේ මධුශංක මෙට්ල් ආයතනයේ දිසානායක මහතාට වන අතර ඉතාමත් කෙටි කාලයකින් නැව ඉවත් කිරීම සඳහා ඔහුගේ සේවකයින් දිවා රෑ නොබලා වෙහෙස වෙනු දැකිය හැකියි.මේ වන විට ශ්‍රී ලංකා ගමනා ගමන මණ්ඩලයේ බස්රථ ඒ 9 මාර්ගයේ ධාවනය අරඹා තිබේ. ඉතාමත් නුදුරු දිනයෙක දුම්රිය මාර්ගය ද පිළිසකර වී කන්කසන්තුරය තෙක් දුම්රිය ගමන ද යළි ඇරැඹෙනු ඇත.එවිට දකුණේ ඔබට උතුරේ සංචාරය කිරීමට හැකිවනු ඇත. එසේ කන්කසන්තුරයට ගිය දිනයෙක ඔබට ‘නිමලව‘ නැව දැකගන්නට නොලැබෙනු ඇත. ඒ යළි කිසි දිනෙක නිමලව නැව මුහුදු ගමනේ නොයෙදෙන බැවිනි.එහෙත් ත්‍රස්තවාදීන් නිසා අසරණ වුණු උතුරේ ජනතාවගේ කුසගිනි නිවීමට අතිවිශාල කාර්ය භාරයක් ඉටුකළ ඓතිහාසික නිමලව නැවේ අවසන් දින කිහිපය පුවත්පත් පිටුවක සටහන් කර ඉතිහාසයේ සාක්ෂ්‍යකරුවන් වන්නට අපට හැකිවීම අප ලද භාග්‍යයකි.ඉඳුනිල් වීරරත්නඡායාරූප - සුදම් ගුණසිංහවිශේෂ ස්තුතිය-යුද හමුදා සුබ සාධක අධ්‍යක්ෂ බ්‍රිගේඩියර් රවි මායාදුන්නට</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=av0911292</link>
    <topic>ජනාධිපතිතුමාගෙන් රෝයි - සුමනාට ඇමතුමක්</topic>
    <author>තුෂාරි</author>
    <content>නිසලව සමුගන්නා නිමලව නැවජනාධිපතිතුමාගෙන් රෝයි - සුමනාට ඇමතුමක්ප්‍රේම කරන්න වයසක් ඕනැ නැහැඅමල්ගේ විනිශ්චය සැර වැඩිද ?මධුරි ඩික්සිත් ඉන්දිරා ගාන්ධි වෙයිඅඩ නිරුවතට කරීනාට දොස්‘පියාඹන පිරිසි’ කතාව ඇත්තද? බොරුද?පිස්සු හැදෙන සඳමෙගා ස්ටාර් අපේ දැවැන්තම වැඩසටහනයි‘ඉතින් ඊට පස්සේ’ මැරයා රාජි මෙන්ඩිස්කෙම්මුර දවස්වල සිරි පතුල වඳින්න දේවතාවන් එනවලුගීතාවලෝකනපිච්චර් පිස්සාමහා සුවකරුමෙන් යාචක ඩබල සුවවෙයිමහේෂ් රිමාන්ඩ් එකේ ඉන්න ආස ද ? (රසදුන නව කථාව)කොළොම්පුරේ කුරුලු අභය භූමියයි මේදුර ගමනක් යෑමට සැරසෙන දිනිති දොරණෑගොඩජීවිතේ ලැබූ අත්දැකීම් සුන්දරයි ඒ වගේ ම කටුකයිකාන්තා රෝග බොහොමයකට හේතුව ශරීරයේ උෂ්ණාධික බවයිවිශිෂ්ටත්වයේ අංක එකහෙළ සිනමාවේ අමරණීය කලාකරුවන් දෙපළක් වූ රෝයි - සුමනා ගේ නිවෙස හිත් පිත් නැති සොරුන්ගේ ග්‍රහණයට ලක්වීමේ කනගාටුදායක පුවත පසුගිය දිනෙක ‘රසඳුන’ සහෘද ඔබ වෙත වාර්තා කළේ සංවේගයෙන් යුතුව ය.රෝයිටත් සුමනාටත් මුහුණපෑමට සිදු වුණු මේ විපත ගැන අප රටේ පළමු පුරවැසියා වන මහින්ද රාජපක්ෂ ජනාධිපතිතුමාට සැළ වූ වහාම එතුමා රෝයි -සුමනාට දුරකථනයෙන් කතා කළා. ඒ පිළිබඳ රෝයි - සුමනා අප සමඟ කීවේ මෙලෙසින්.“අපි දෙන්නම ජනාධිපතිතුමාට ස්තුතිවන්ත විය යුතුයි. එතුමාට රටේ ලෝකෙ වැඩ කන්දරාවක් තියෙන ගමනුත් අපිට සිදුවුණු කරදරය ගැන අහන්න අමතක කළේ නැහැ. එතුමාගේ ඒ මහත්මා ගතිය අපි හැමදාමත් අගේ කරනවා. එතුමා මේ සොරකම ගැන විස්තර ඇහුවා.එවේලෙම මේ ගැන කඩිනම් පරික්ෂණ පවත්වන්න කියලා පොලිස්පතිතුමාටත් පවසා තිබුණා. ඒ වගේ ම ආරක්ෂාවත් අවශ්‍ය ද කියලත් අපෙන් ඇහුවා. ජනාධිපතිතුමා දහසකුත් වැඩ අතර අපි වගේ කලාකරුවන් අගේ කිරීම ගැන, අපිට සිදුවන විපත්, කරදරවලදී අපි සමඟ සිටීම ඇත්තටම අපිට ලොකු ශක්තියක්.සිංහල සිනමාවෙ ඉන්න සමහර අය අපෙන් මොකද වුණේවත් කියල ඇහුවෙ නැහැ. රටේ තොටේ මේ තරම් ප්‍රශ්න තියාගෙන ඒවා විසඳන්න කටයුතු කරමින් කාර්ය බහුල ජීවිතයක් ගත කරන ජනාධිපතිතුමා කලාකරුවන්ට මොනතරම් ආදරේද කියලා මෙයින් ම අපිට තේරෙනවා. අපේ දුක සැප ගැන හොයල බැලුවට ජනාධිපතිතුමාට මුළු හදවතින් ම අපේ ස්තුතිය - කෘතවේදිත්වය අපි පුද කරනවා.තුෂාරි</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=av0911293</link>
    <topic>ප්‍රේම කරන්න වයසක් ඕනැ නැහැ</topic>
    <author>හේමාලි විජේරත්න</author>
    <content>නිසලව සමුගන්නා නිමලව නැවජනාධිපතිතුමාගෙන් රෝයි - සුමනාට ඇමතුමක්ප්‍රේම කරන්න වයසක් ඕනැ නැහැඅමල්ගේ විනිශ්චය සැර වැඩිද ?මධුරි ඩික්සිත් ඉන්දිරා ගාන්ධි වෙයිඅඩ නිරුවතට කරීනාට දොස්‘පියාඹන පිරිසි’ කතාව ඇත්තද? බොරුද?පිස්සු හැදෙන සඳමෙගා ස්ටාර් අපේ දැවැන්තම වැඩසටහනයි‘ඉතින් ඊට පස්සේ’ මැරයා රාජි මෙන්ඩිස්කෙම්මුර දවස්වල සිරි පතුල වඳින්න දේවතාවන් එනවලුගීතාවලෝකනපිච්චර් පිස්සාමහා සුවකරුමෙන් යාචක ඩබල සුවවෙයිමහේෂ් රිමාන්ඩ් එකේ ඉන්න ආස ද ? (රසදුන නව කථාව)කොළොම්පුරේ කුරුලු අභය භූමියයි මේදුර ගමනක් යෑමට සැරසෙන දිනිති දොරණෑගොඩජීවිතේ ලැබූ අත්දැකීම් සුන්දරයි ඒ වගේ ම කටුකයිකාන්තා රෝග බොහොමයකට හේතුව ශරීරයේ උෂ්ණාධික බවයිවිශිෂ්ටත්වයේ අංක එකදිල්හානි ඒකනායකඈ දිල්හානි ඒකනායක. සිංහල සිනමාවට විවිධ අයුරින් සිය රංගන දායකත්වය පිරිනමමින් දිගු ගමනකට ඈ උරුමකම් කිව්වා. පසුගිය දිනවල තිරගත වූ ප්‍රසන්න විතානගේ ‘ආකාස කුසුම්’ චිත්‍රපටයෙනුත් ඈ ඔබ හමුවට පැමිණියා. රංගන ජීවිතය ගැනත් සිය පෞද්ගලික ජීවිතය ගැනත් පුංචි කතා බහකට පසුගියදා අපි ඇය මුණ ගැසුණා.ඉතින් දිල්හානි මොනවද අලුත් තොරතුරු?පසුගිය දිනවල මම චිත්‍රපට දෙකකට රංගනයෙන් එකතු වුණා. එකක් රියර් අද්මිරාල් සරත් වීරසේකර අධ්‍යක්ෂණය කළ ‘ගාමණී’ චිත්‍රපටය. අනෙක ටෙනිසන් කුරේ අධ්‍යක්ෂණය කළ ‘තැන්ක්යූ බර්ටි’ චිත්‍රපටය.ඔබ ආකාර දෙකක චිත්‍රපට දෙකකයි පසුගිය කාලේ වැඩ කරලා තිබෙන්නේ?ඔව්. ටෙනිසන් ගේ ‘තැන්ක් යූ බර්ටි’ චිත්‍රපටය කොමඩියක්. ඇත්තටම ඒකේ රඟපාන එක තමයි මට අමාරු වුණේ. බොහෝ දෙනෙක් හිතනවා කොමඩි කිව්වම රඟපාන්න ලේසියි කියලා. කරලා බලන්න ඕන කොච්චර අමාරුද කියලා.ඔබ රඟපාපු ‘ආකාස කුසුම්’ චිත්‍රපටය ජාත්‍යන්තර සම්මාන රැසකින් පිදුම් ලැබුවා. එයට දායක වූ නිළියක වශයෙන් ඔබට මොකද හිතෙන්නේ?ඔය සම්මාන සියල්ල චිත්‍රපටයේ රඟපාපු අයට පමණක් ආඩම්බරයක් වන දේවල් නොවෙයි. අපේ සිනමාව ජාත්‍යන්තරයට යනවා කියන්නේ මුළු ලංකාවටම ආඩම්බරයක්. ඇත්තටම ‘ආකාස කුසුම්’ දකිද්දි මට හරි සතුටුයි. මේ දිනවල හොඳ ප්‍රතිචාර ඒ වෙනුවෙන් මට ලැබෙමින් පවතිනවා.ඔබ තවමත් සුරූපියි. සුන්දරයි. තවමත් පෙම්වතියගේ චරිතය කරන්න සූදානම්ද?චරිතයේ ස්වරූපය හඳුනාගෙන පෙම්වතිය වෙන්න පුළුවන්. මොකද ප්‍රේම කරන්න වයසක් නෑනේ. අවුරුදු හැටේ ප්‍රේමවන්තියොත් ඉන්නවනේ.ඔබ එදා රඟපාපු චිත්‍රපට දකින කොට අද මොකද හිතෙන්නේ?හරිම සතුටක් දැනෙන්නේ. මට පොඩ්ඩක්වත් කනගාටු නෑ. ඒ ඒ කාලේ හැටියට මම උපරිමයෙන් රඟපාලා තිබෙනවා. මීට වැඩිය හොඳට කරන්න තිබුණනේ කියලා මට කවදාවත් හිතිලා නෑ.දැන් ඔබ රඟපාන්නේ තෝරා බේරා ගෙන ද?දැන් අපිට ලැබෙන්නේ තේරුණු චිත්‍රපට. අපිව ගන්න කෙනා සුදුසුම චරිතයට තමයි ගන්නේ. හැබැයි හොඳ චිත්‍රපටයක පමණයි රඟපාන්නේ කියලා එකක් මගේ නෑ. එහෙනම් මම කොමඩි චරිතයක් බාර ගන්නෙ නෑනේ. ඒවා නරකයි කියනවා නෙමෙයි. නමුත් ඒකත් මම ප්‍රතික්ෂේප කරන්නෙ නෑ.දැන් ඔබ ඔබේ පවුලේ අවශ්‍යතා වෙනුවෙන් ද වැඩිපුර කාලය වැය කරන්නේ?ඔව්. මම මාස 12 ම වැඩකරන කෙනෙක් නොවෙයි. වැඩියෙන්ම අවධානය මගේ පවුලට. දැන් මගේ පුතාට වයස අවුරුදු 14 ක්. එච්චර ලොකු පුතෙක් ඉන්නවා කියන එක මට ආඩම්බරයක්. දැන් එයා මටත් වැඩිය උසයි. මමත්, පි‍්‍රයංකරත්, පුතත් ගෙදර ඉන්නවා නම් හරිම විනෝදෙන් තමයි ඉන්නේ. වෙලාවකට අපි තුන්දෙනාම සෙල්ලම් කරනවා.ඔබේ බලාපොරොත්තු මොනවද?ඉදිරිය ගැන හිතන්න බෑ. හෙට ගැන අපට දැන ගන්න බෑනේ. එන විදියකට මුහුණ දෙනවා. නමුත් මම ආසයි දිල්හානි අශෝකමාලා කියන නිළිය කාටවත් කරදරයක් නැතුව හොඳින් ජීවත් වෙනවා කියලා අහන්න. සිනමාවේ ගෞරවයත් ආරක්ෂා වෙන විදියට ජීවත් වෙන්න.ඔබ එදා වගේම තවමත් සුන්දරයි. රුව රැක ගන්න මොනවද කරන්නේ?විශේෂ දේවල් කරන්නෙ නෑ. සරලව ජීවත් වෙනවා. හැබැයි හැම වෙලාවෙම විනෝදෙන් සැහැල්ලුවෙන් ඉන්නවා. එච්චරයි.හේමාලි විජේරත්නඡායාරූපය- මහේෂ් නිශාන්ත</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=av0911294</link>
    <topic>අමල්ගේ විනිශ්චය සැර වැඩිද ?</topic>
    <author>තුෂාරි වික්‍රමසිංහ</author>
    <content>නිසලව සමුගන්නා නිමලව නැවජනාධිපතිතුමාගෙන් රෝයි - සුමනාට ඇමතුමක්ප්‍රේම කරන්න වයසක් ඕනැ නැහැඅමල්ගේ විනිශ්චය සැර වැඩිද ?මධුරි ඩික්සිත් ඉන්දිරා ගාන්ධි වෙයිඅඩ නිරුවතට කරීනාට දොස්‘පියාඹන පිරිසි’ කතාව ඇත්තද? බොරුද?පිස්සු හැදෙන සඳමෙගා ස්ටාර් අපේ දැවැන්තම වැඩසටහනයි‘ඉතින් ඊට පස්සේ’ මැරයා රාජි මෙන්ඩිස්කෙම්මුර දවස්වල සිරි පතුල වඳින්න දේවතාවන් එනවලුගීතාවලෝකනපිච්චර් පිස්සාමහා සුවකරුමෙන් යාචක ඩබල සුවවෙයිමහේෂ් රිමාන්ඩ් එකේ ඉන්න ආස ද ? (රසදුන නව කථාව)කොළොම්පුරේ කුරුලු අභය භූමියයි මේදුර ගමනක් යෑමට සැරසෙන දිනිති දොරණෑගොඩජීවිතේ ලැබූ අත්දැකීම් සුන්දරයි ඒ වගේ ම කටුකයිකාන්තා රෝග බොහොමයකට හේතුව ශරීරයේ උෂ්ණාධික බවයිවිශිෂ්ටත්වයේ අංක එක‘සිරස’ සුපර් ස්ටාර්ස් විනිශ්චය මණ්ඩලයේ අදහස්ඔහු සංගීත ක්‍ෂේත්‍රයේ නමක් දරා සිටින තරුණ ගායකයෙකි; සංගීතවේදියෙකි. තවත් විටෙක සැබෑ සංගීතයේ නිවැරැදි බව වටහාගත් විප්ලවීය පෙරළිකාර විනිශ්චයකරුවෙකි.නිබඳවම ප්‍රේක්ෂක ජනතාවගේ ආදරයටත් උදහසටත් පාත්‍ර වූ මේ යෞවනයා අද කා අතරත් ජනප්‍රියත්වයට පත්ව ඇත්තේ සුපිරිතරු මාවතේ පිය මනින නවක ගායන ශිල්පී ශිල්පිනියන් වෙත ලබා දෙන විනිශ්චයන් නිසාවෙනි.යොවුන් හදවත් ඇද බැඳගත් මේ කඩවසම් විනිශ්චයකරුවා අමල් පෙරේරායි.රියැලිටි ටී.වී. වැඩසටහන් ගොන්න අතර ජනප්‍රියත්වයට පත් සිරස ‘සුපර් ස්ටාර්ස්’ හී අමල්ගේ විනිශ්චයන් පිළිබඳ ප්‍රේක්ෂක ජනතා ප්‍රතිචාර, අදහස්, උදහස් කෙබඳු වුවද ඔහු හා එක්ව විනිශ්චය කටයුතු සිදුකරන අනෙකුත් සහෝදර ගායන ශිල්පී ශිල්පිනියන් මේ විවේචන පිළිබඳ දරන්නේ කුමන ආකල්පයක් ද යන්න දැනගැනීමට රසිකයන් දක්වන්නේ කැමැත්තක්. ඔවුන් අමල් ගැන පැවසුවේ මේ විදිහට.මම නම් දොසක්දකින්නේ නැහැ ජගත් වික්‍රමසිංහ”අමල් කියන්නේ අපිට ඉන්න දක්ෂතම තරුණ සංගීතවේදියෙක්. ‘සුපර් ස්ටාර්ස්’ විනිශ්චය මණ්ඩලයේ තිබෙන අදහස් උදහස්වල විවිධත්වය, එම වැඩසටහනට ආලෝකයක්, විචිත්‍රත්වයක් ගෙන එන බව තමයි මගේ හැඟීම.සමහර වෙලාවට විනිශ්චය මණ්ඩලයෙන් බලාපොරොත්තු නොවන ආකාරයේ ප්‍රතිඵල විවේචන නවක ගායක ගායිකාවන් තේරීමේදී ඉදිරිපත් වෙන්න පුළුවන්.ඒ අදහස් වැඩසටහන නරඹන ප්‍රේක්ෂකයින්ගේ විමතියටත් කුතුහලයටත් හේතුවෙනවා. ඇත්තටම වැඩසටහන ඇතුළත අමල් මල්ලිගෙ විනිශ්චය දිහා බලපුවහම ඒ තුළ මම නම් දොසක් දකින්නෙ නැහැ.මොකද ඔහු ඇත්තටම සෘජුව තමාගේ අදහස් ප්‍රකාශ කරනවා. ඒක එයාගෙ ශෛලිය. විනිශ්චය මණ්ඩලයකදී විවිධත්වය තිබිය යුතුයි.අමල් කවදාවත් මම වගේ විනිශ්චය කළ යුතු නැහැ. සමහරු තමන්ගේ තීන්දු තීරණ වක්‍රව ප්‍රකාශ කරනවා වගේම අමල් එයාගෙ තීරණ කෙළින්ම ප්‍රකාශ කරනවා. අමල් ප්‍රියමනාප සුහදශීලී කෙනෙක්.ඔහු සිරස සුපර් ස්ටාර්ස් වැඩසටහනේ කිසියම් ආකාරයක චරිතයක් නිරූපණය කරනවා කියලයි මට හිතෙන්නේ. අපි විනිශ්චය මණ්ඩලයේ කටයුතු කරන්නේ එක පවුලක් විදිහට. නමුත් සමහර වෙලාවට සමහර අවස්ථාවලදී විවිධ මත ගැටුම් අපි අතර ඇතිවන්නට පුළුවන්. ඒවා ඒ වැඩසටහනින් පස්සෙ ඉවරයි.ප්‍රේක්ෂකයන්ට දකින්නට ලැබෙන විදිහට පුංචි පුංචි මත ගැටීම්, විහිළු තහළු වැඩසටහනේ තිබුණත් ඒවා එහි ජනප්‍රියත්වයට කුතුහලයට හේතු වෙන ලෙසයි යොදාගෙන තියෙන්නේ.ඒ ඇරෙන්නට අපි අතර කිසිම ආකාරයක ප්‍රශ්න ගැටලු, පුද්ගලික තරහ මරහ ඇතිවෙන්නෙ නැහැ. අමල් මල්ලි ලබාදෙන සෘජු විනිශ්චය අනුව සමාජය ඔහු දෙස හොඳටත් නරකටත් බලන්න පුළුවන්.ඒ වුණත් මම හිතන්නෙ නැහැ මේ විනිශ්චය මණ්ඩලය තුළ විනිශ්චයකරුවකු ලෙස කටයුතුª කරමින් ඔහු ලබා දෙන තීන්දු තීරණ ඔහුගේ සංගීත ජීවිතයට අහිතකර ලෙස බලපායි කියලා. ඔහුගේ් ඒ සෘජු අදහස් ප්‍රකාශ කිරීම ඔහු තුළ තිබෙන එක්තරා පෞරුෂයක් විදිහටයි මම නම් දකින්නේ.අමල් දිහා වැරැදිකෝණයෙන් බලන්න එපා විශාරද චන්ද්‍රිකා සිරිවර්ධන”මම හරියටම කතාකළොත් සුපර් ස්ටාර්ස් විනිශ්චය මණ්ඩලය අනෙකුත් රියැලිටි වැඩසටහන්වල ඉන්න විනිශ්චය මණ්ඩලවලට වඩා වෙනස්. මේ විනිශ්චය මණ්ඩලයේ ඉන්නේ විනිශ්චය කියන දේ විශාල වශයෙන් ආරූඪ කරගත් අය නෙමෙයි. මනුෂ්‍යයාගේ පොදු ගති ලක්ෂණ මේ විනිශ්චය මණ්ඩලයේ තිබෙනවා.එයින් හදවතට එන හැඟීම් රිසිසේ ගලාගෙන ඒමට ඉඩදෙනවා. ඒවා ගලාගෙන යන්නට ඉඩදීම මිසක් මැඩපවත්වන්නට මෙහි විනිශ්චයකරුවන් කටයුතු කරන්නෙ නැහැ. මෙතැනදී අපි කවුරු හෝ වේවා අමල් වේවා තමාගේ පෞද්ගලික හැඟීම් ඒ විදිහට ප්‍රකාශ කරනවා.විනිශ්චයක් ඉදිරිපත් කිරීමේදී විවිධ මතගැටුම් ඇතිවුණත් ඒවා ඉතාම අඩුකාලයකටයි යටත්. අපි අතර ඉහවහා යන්නේ සතුටයි. ඒක තමයි අපි අතර පවතින පොදු ගති ලක්ෂණය.අපි ස්වභාවික විනිශ්චය මණ්ඩලයක්. සුපර් ස්ටාර්ස් තරගකරුවන් ගැන අපේ තීරණ 85%ක් එක වගේ. 15%ක පමණ වෙනසක් තමයි තියෙන්නේ. අපි අතර පැන නඟින මත ගැටුම් විනිශ්චය මණ්ඩලයෙන් පිට යන්නේ නැහැ. අපි හැමවිටම කටයුතු කරන්නේ සුහදව, සහෝදරත්වයෙන්. අමල් සෘජුව එයාගෙ අදහස් ප්‍රකාශ කරන්න කැමැතියි.මේක ටෙලිවිෂන් කලාවේ නවතම අත්දැකීමක් විදිහටයි මම දකින්නේ. අමල්ගේ ගති ස්වභාවය සෘජුයි. වැඩසටහන්වලදී අමල්, මම ඇතුළු අනෙකුත් විනිශ්චයකරුවන් අතර මත ගැටුම් ඇතිවෙනවා. ඒවා ස්වභාවිකයි. ඒ වෙලවෙදි මම නම් අමල්ව සලකන්නේ දරුවෙක් විදිහට. ඔහුට තවමත් කලා ක්‍ෂේත්‍රයේ දිගු ගමනක් යා යුතුව තිබෙනවා.ප්‍රවීණත්වය නවතාව මේ විනිශ්චය තුළ එකට දැකීම මම සලකන්නේ තවත් නවතාවයක් විදිහටයි. අමල් ඉතාම දක්ෂ හොඳ පුද්ගලයෙක්. වැඩසටහන තුළ එයාගෙ සෘජු මතවාදී ගති ලක්ෂණ ඒ තරම් දුරට ගණන් ගත යුතුª නැහැ. එහෙම වැරදි කෝණයකින් අමල් දිහා බලන්න එපා කියලා මම ප්‍රේක්ෂක ජනතාවගෙන් ඉල්ලා සිටිනවා.අපි අතරේ තරහක් නෑ විශාරද සමිතාඅමල් කියන්නෙ පුද්ගලයෙක් විදිහට ඉතාම හොඳ කෙනෙක්. දක්ෂයෙක්. ‘සුපර් ස්ටාර්ස්’ විනිශ්චය කරනකොට අමල් ඍජු තීරණ ලබා දෙන්නේ එයාගෙ පෞද්ගලිකත්වය මත. එයාට හිතෙන දේ තමයි එතනදී කතා කරන්නේ. මම හිතන්නේ ඒ අමල් ගේ චරිත ස්වභාවයේ හැටි. අපි අතර සිදුවන විහිළු තහළු, මත ගැටුම් මේ හැමදෙයක්ම සිද්ධ වෙන්නෙ සුපර් ස්ටාර්ස් වැඩසටහන ඇතුළෙ විතරයි.ඒ හැරුණම අපි ඉතාම හොඳින් කතා බහ කරනවා. කිසිම වෙලාවක හිතේ තරහක් තියාගන්නෙ නැහැ. වැඩසටහන ඇතුළෙ අපි අතර ඇතිවෙන වාද විවාද සාමාන්‍ය ජනතාවට පේන්නෙ හරියට රණ්ඩුවෙනව වගේ. ඒවා ඔවුන් අතර කතා බහට ලක්වෙනවා. මට නම් හිතෙන්නෙ මෙයින් අපිට ලැබෙන්නෙ හොඳ ජනපි‍්‍රයත්වයක් කියලයි.අපි හැම දෙනාම වැඩසටහන ඇතුළෙ කරන්නෙ එක්තරා ආකාරයක චරිතයක්. සුපර් ස්ටාර්ස්වල මේ වෙනකොට තරග කරන හැම දරුවෙක්ම එකම වගේ ඉතාම හොඳ දක්ෂතාවයන්ගෙන් පිරුණු අය. ඒ අය අතරින් ඉදිරියට යැවිය යුතු තරගකරුවන් තෝරද්දි අපි අතර පුංචි පුංචි මතවාද ඇතිවෙනවා. ඒ නිසා ඒවා වැඩිදුර ගණන් ගත යුතු දේවල් නෙමෙයි.ඒත් ඒ හින්දම මිනිස්සු මේ වැඩසටහන නරඹනවා. ඒ අතර ඔවුන් අපි ගැන වැඩිවැඩියෙන් කතා බහ කරනවා. ඒ තත්ත්වය ඇත්තටම මා දකින්නෙ හොඳ දෙයක් විදිහටයි. ඒ හැරෙන්න අමල් අතරවත් මා අතරවත් කිසිම තරහක් නැහැ. අපි ඉතාම සාමාන්‍ය විදිහට කතා බහ කරනවා. අපි ක්‍ෂේත්‍රයේ හොඳ යාළුවන්.ලබන සතියේ කමල් අද්දරආරච්චිගේ අදහසුත් සමඟ ඔබේ අදහසටත් ඉඩක්. ලියන්න අපට. ‘අමල්ගේ විනිශ්චය ගැන ඔබට හිතෙන දේ’.සිළුමිණ -රසඳුන, ලේක්හවුස්, කොළඹ10.තුෂාරි වික්‍රමසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=av0911295</link>
    <topic>මධුරි ඩික්සිත් ඉන්දිරා ගාන්ධි වෙයි</topic>
    <author>සුජීව තේවහෙට්ටිගේ</author>
    <content>නිසලව සමුගන්නා නිමලව නැවජනාධිපතිතුමාගෙන් රෝයි - සුමනාට ඇමතුමක්ප්‍රේම කරන්න වයසක් ඕනැ නැහැඅමල්ගේ විනිශ්චය සැර වැඩිද ?මධුරි ඩික්සිත් ඉන්දිරා ගාන්ධි වෙයිඅඩ නිරුවතට කරීනාට දොස්‘පියාඹන පිරිසි’ කතාව ඇත්තද? බොරුද?පිස්සු හැදෙන සඳමෙගා ස්ටාර් අපේ දැවැන්තම වැඩසටහනයි‘ඉතින් ඊට පස්සේ’ මැරයා රාජි මෙන්ඩිස්කෙම්මුර දවස්වල සිරි පතුල වඳින්න දේවතාවන් එනවලුගීතාවලෝකනපිච්චර් පිස්සාමහා සුවකරුමෙන් යාචක ඩබල සුවවෙයිමහේෂ් රිමාන්ඩ් එකේ ඉන්න ආස ද ? (රසදුන නව කථාව)කොළොම්පුරේ කුරුලු අභය භූමියයි මේදුර ගමනක් යෑමට සැරසෙන දිනිති දොරණෑගොඩජීවිතේ ලැබූ අත්දැකීම් සුන්දරයි ඒ වගේ ම කටුකයිකාන්තා රෝග බොහොමයකට හේතුව ශරීරයේ උෂ්ණාධික බවයිවිශිෂ්ටත්වයේ අංක එකඉන්දියාවේ හිටපු අගමැතිවරියක වූ දිවංගත ඉන්දිරා ගාන්ධි මැතිනියගේ 92 වැනි ජන්ම දින සැමරුම නොවැම්බර් 19 දාට යෙදී තිබුණා. එම දිනය වෙනුවෙන් පැවැත්වුණු විශේෂ සැමරුම් උත්සව අතර වඩාත් කැපී පෙනුණු කාරණයක් තිබුණා.ප්‍රවීණ චිත්‍රපට අධ්‍යක්ෂවරයෙකු වන ක්‍රිෂ්ණා ෂා විසින් සිදු කරන ලද විශේෂ ප්‍රකාශයක් නිසයි ඉන්දිරා ගාන්ධි මැතිනියගේ ජන්ම දින සමරුව කාගේත් අවධානය දිනා ගත්තේ.ක්‍රිෂ්ණා ෂා ප්‍රකාශ කළේ දිවංගත අගමැතිනියගේ ජීවන චරිතය ඇසුරෙන් වෘත්තාන්ත චිත්‍රපටයක් නිර්මාණය කරන බවයි.මෙහිදී කවුරුත් උනන්දු වුණේ ඉන්දිරා ගාන්ධි මැතිනියගේ චරිතය නිරූපණය කරන්නේ කවුරුන් ද කියල දැන ගන්නයි. ඒ සඳහා අධ්‍යක්ෂවරයා තෝරාගෙන ඇත්තේ බොලිවුඩ් සිනමාවේ දක්ෂතම නිළියක්.ඇය, මධුරි ඩික්සිත්. මේ චරිත නිරූපණය සඳහා මධුරි තම කැමැත්ත දැනටමත් ප්‍රකාශ කර ඇති බවයි දැන ගන්නට ලැබුණේ.චිත්‍රපටයේ අනෙකුත් චරිත සඳහා ද ප්‍රවීණ රංගන ශිල්පීන් පිරිසක් තෝරාගෙන තිබෙනවා.ඒ අය තමයි නානා පතේකාර්, ධමේන්ද්‍ර, අභේ ඩියොල් සහ හොලිවුඩ් සිනමාවේ ප්‍රවීණ රංගන ශිල්පීන් වන ටොම් හැන්ක්ස් සහ ටොමි ලී ජෝන්ස්. නානා පතේකර් රඟපාන්නේ ජයප්‍රකාශ් නාරායන් හැටියටයි.ධර්මේන්ද්‍ර, මොතිලාල් නේරු ලෙස ද, අභේ ඩියොල් රජීව් ගාන්ධි ලෙස ද ටොම් හැන්ක්ස් හිටපු ඇමරිකානු ජනාධිපතිවරයෙකු වූ ලින්ඩන් බී ජොන්සන් ලෙස ද ටොමි ලී ජෝන්ස් තවත් හිටපු ජනාධිපතිවරයකු වූ රිචඩ් නික්සන් ලෙස ද රඟපෑමට එකඟ වී තිබෙනවා.මේ චිත්‍රපටයේ රූපගත කිරීම් එංගලන්තයේ, ඇමරිකා එක්සත් ජනපදයේ රුසියාවේ සහ ඉන්දියාවේ සිදු කරන්නටයි අධ්‍යක්ෂවරයා සැලසුම් කර තිබෙන්නේ.වත්මන් තරුණ පරපුරත් ඉන්දියාවේ දේශපාලන ඉතිහාසය සහ උරුමයත් එකට සම්බන්ධ කිරීමේ පරමාර්ථයෙන් යුතුව මෙම චිත්‍රපටය නිර්මාණය කළ බවත් මේ වෙනුවෙන් වසර 20 ක කාලයක් නොයෙකුත් පර්යේෂණයන් සිදු කළ බවත් අධ්‍යක්ෂ ක්‍රිෂ්ණා ෂා පැවසුවා.මෙම කටයුතු සඳහා ප්‍රකාශිත සහ අප්‍රකාශිත පොත්පත් ඇසුරු කළ බවත් මාධ්‍යවේදීන්, දේශපාලනඥයන්, ඉතිහාසඥයන්, රාජ්‍ය නිලධාරීන් සහ යුද නිලධාරීන් සමඟ සම්මුඛ සාකච්ඡා පැවැත්වූ බවත් ඔහු පැවසුවා.මෙම චිත්‍රපටය කොටස් දෙකකින් සමන්විත වනවා.මුල් කොටසෙහි ඇතුළත්වන්නේ ඉන්දිරා ගාන්ධි මැතිනියගේ ළමා විය සහ ඇය අගමැති ධූරයට පත් වූ පසුව 1971 දී පකිස්ථානයට එරෙහිව යුද වැදීමයි.දෙවැනි කොටසට ඇතුළත්වන්නේ ඇයගේ පුත් රජීව් ගාන්ධි දේශපාලනයට පිවිසීමේ සිට ඇය ඝාතනයට ලක්වීම දක්වා වූ කාලයයි.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=av0911296</link>
    <topic>අඩ නිරුවතට කරීනාට දොස්</topic>
    <author>සුජීව තේවහෙට්ටිගේ</author>
    <content>නිසලව සමුගන්නා නිමලව නැවජනාධිපතිතුමාගෙන් රෝයි - සුමනාට ඇමතුමක්ප්‍රේම කරන්න වයසක් ඕනැ නැහැඅමල්ගේ විනිශ්චය සැර වැඩිද ?මධුරි ඩික්සිත් ඉන්දිරා ගාන්ධි වෙයිඅඩ නිරුවතට කරීනාට දොස්‘පියාඹන පිරිසි’ කතාව ඇත්තද? බොරුද?පිස්සු හැදෙන සඳමෙගා ස්ටාර් අපේ දැවැන්තම වැඩසටහනයි‘ඉතින් ඊට පස්සේ’ මැරයා රාජි මෙන්ඩිස්කෙම්මුර දවස්වල සිරි පතුල වඳින්න දේවතාවන් එනවලුගීතාවලෝකනපිච්චර් පිස්සාමහා සුවකරුමෙන් යාචක ඩබල සුවවෙයිමහේෂ් රිමාන්ඩ් එකේ ඉන්න ආස ද ? (රසදුන නව කථාව)කොළොම්පුරේ කුරුලු අභය භූමියයි මේදුර ගමනක් යෑමට සැරසෙන දිනිති දොරණෑගොඩජීවිතේ ලැබූ අත්දැකීම් සුන්දරයි ඒ වගේ ම කටුකයිකාන්තා රෝග බොහොමයකට හේතුව ශරීරයේ උෂ්ණාධික බවයිවිශිෂ්ටත්වයේ අංක එකඉන්දියාවේ ශිව් සේනා සංවිධානය බොහෝ විට පෙරළිකාර වැඩකටයුතු වලට නම් දැරූ කණ්ඩායමක්. පසුගියදා මේ සංවිධානයේ ප්‍රබල ක්‍රියාකාරිකයන් රැසක් එකතු වී සාරියක් මිලට ගත්තා.බොලිවුඩ් සිනමාවේ සුපිරි නිළියකට තෑගි කරන්න හිතාගෙනයි ඔවුන් එය මිලට ගත්තේ. සාරිය රැගෙන මහ පෙළපාලියකින් ඔවුන් ගමන් කළේ සුපිරි නිළි කරීනා කපූර්ගේ නිවසටයි. අතරමගදී පොලිස් නිලධාරීන් ඔවුන්ගේ පෙළපාලිය නැවැත්වූවා.“මොකටද මේ සාරිය?” පොලිස් නිලධාරියෙකු විමසුවා.“කරීනාට තෑගි දෙන්න” ශිව් සේනා ක්‍රියාකාරිකයෙකු උත්තර දුන්නා.“හේතුව...?”“අර ‘කුර්බාන්’ කියන චිත්‍රපටයේ පෝස්ටර් එක දැක්කද? ඒකෙ කරීනා පිටිපස්ස හරවා ගෙන ඉන්න හැටි දැක්කද? එයා ඇඳුමක් ඇඳල නෑ. ඒකට විරෝධය දක්වන්න තමයි අපි මේ සාරියක් අරගෙන එයාට ඇඳුම් අඳින හැටි උගන්වන්න යන්නේ!” විරෝධතාකරුවා ආවේගයකින් කියා සිටියා.නමුත් පොලිස් නිලධාරීන් ශිව් සේනා ක්‍රියාකාරිකයන්ට ඉදිරියට යන්න ඉඩ නොදුන් නිසා කරීනා කපූර්ට ඔවුන්ගේ තර්ජන වලින් ගැලවෙන්නට හැකිවුණා.පසුව මේ පිළිබඳව අදහස් දැක්වූ ශිව් සේනා නියෝජ්‍ය නායකයෙකු විමසුවේ අඩ නිරුවත් ඡායාරූපයකට විරුද්ධව උද්ඝෝෂණය කිරීමේ වරද කුමක්ද කියලයි.කොහොම වෙතත් මෙවැනි දැඩි බලපෑම් මැද්දේ කරීනා කපූර්, සයිෆ් අලි ඛාන්, විවේක් ඔබරෝයි, ඩියා මිර්සා සහ කිරන් ඛෙයර් රඟන ‘කුර්බාන්’ චිත්‍රපටය නොවැම්බර් 20 දා සිට ඉන්දියාව, ශ්‍රී ලංකාව ඇතුලු ලොව පුරා රටවල් කිහිපයකම තිරගත කිරීම ඇරඹුණා.ශ්‍රී ලාංකික ඔබටත් මේ චිත්‍රපටය දෙහිවල ‘කොන්කෝඩ්’ සිනමා ශාලාවේදී නරඹන්නට දැන් අවස්ථාව උදා වී තිබෙනවා.රසිකයන්ගේ ප්‍රසාදය දිනාගත් ‘රංග් ඩි බසන්ති’ චිත්‍රපටයේ සහාය තිර රචකයා වන රෙන්සිල් ඩී සිල්වා ප්‍රථම වරට අධ්‍යක්ෂණය කළ ‘කුර්බාන්’, ත්‍රස්තවාදයට එරෙහි පසුබිමක් වටා ගෙතුණු, ත්‍රාසය දනවන සිද්ධීන්ගෙන් යුතු රමණීය ප්‍රේම වෘත්තාන්තයක්.අවන්තිකා අහුජා (කරීනා කපූර්) නිව්යෝක් නගරයේ පදිංචි මනෝ විද්‍යාඥ මහාචාර්යවරියක්. හෘද රෝගයකින් ඔත්පල වී සිටින තම පියා සමඟ විසීමට ඝරණය කරන ඇය ආපසු ඉන්දියාවට පැමිණෙනවා.දිල්ලි සරසවියේ තාවකාලික කථිකාචාර්යවරියක ලෙස සේවය කරන ඇයට, එහිදී මහාචාර්යවරයෙකු වන ඉෂාන් ඛාන් (සයිෆ් අලි ඛාන්) මුණ ගැසෙනවා. ඔහු උත්සාහ ගන්නේ අවන්තිකාගේ වාහනයක් සොරකම් කිරීමටයි.ඒ අතරේ දී ඔහු අවන්තිකා සමඟ පෙමින් බැඳෙනවා. ඉෂාන් මුස්ලිම් ජාතිකයෙකු වුණත් ඔහු සමඟ විවාහ වන්නට අවන්තිකාට සිය පියාගේ කැමැත්ත ලැබෙනවා.විවාහයෙන් පසුව නිව්යෝක් නගරයේ පදිංචියට යන ඔවුන් දෙදෙනාට නැවතත් සරසවියක සේවය කරන්නට හැකිවෙනවා.ඉෂාන් සහ අවන්තිකා පදිංචිව සිටින නිවසෙහි අසල්වාසීන් වන්නේ මධ්‍යස්ථ මතධාරී මුස්ලිම් ජාතිකයන්. ඔවුන්ගේ ජීවන රටාවන් අවන්තිකාගේ ජීවිතයට එල්ල කරන්නේ දැඩි බලපෑමක්.එම නිවසෙහි පැවැත්වෙන භෝජන සංග්‍රහයකට එක්වන අවන්තිකාට හමුවන සල්මා නමැති කාන්තාවක් පවසන්නේ ඇයගේ ජීවිතය අනතුරකට ලක්වී ඇති බවයි.ඇය අවන්තිකාගෙන් උපකාර අයැද සිටිනවා. මේ අතර ඉෂාන් සැලසුම් කරන්නේ එක්තරා ගුවන් යානයක් පැහැර ගන්නටයි. ඉන් පසුව සිදුවන්නේ කුමක්ද? ඒ වගතුග ‘කුර්බාන්’ නැරඹීමෙන් ඔබට දැන ගත හැකි වේවි.‘කුර්බාන්’ චිත්‍රපටය වෙනුවෙන් නිර්මාණය වූ කරීනා සහ සායිප්ගේ අඩ නිරුවත් ඡායාරූපයක් ඇතුළත් පෝස්ටරයකටයි ශිව් සේනා සංවිධානයේ විරෝධය එල්ල වුණේ. චිත්‍රපටයේ ඇතුළත් වන ගීතයකට ද ඔවුන් ගේ දැඩි විරෝධය එල්ල වී තිබෙනවා.කරීනාගේ අඩ නිරුවතට එරෙහි වූ ශිව් සේනා ක්‍රියාකාරීන් 200 දෙනෙකුගෙන් යුතු පිරිසක් ජුහු ප්‍රදේශයට එක්රොක් වී විරෝධතා දැක්වූ බවත් කරීනාගේ ඡායාරූපයට සාරියක් ඇන්ද වූ බවත් දැනගන්නට ලැබුණා.කොහොම වෙතත්, මේ චිත්‍රපටයේ හොඳ නරක දැකීමේ අයිතිය අපි ප්‍රේක්ෂකයාට භාර කරමු. කරන් ජොහාර් නිෂ්පාදනය කළ ‘කුර්බාන්’ හි සංගීතය නිර්මාණය කළේ සුලයිමාන් මර්චන්ට් සහ සලීම් මර්චන්ට්. මේ දැවැන්ත සිනමා නිර්මාණය මෙ රටෙහි තිරගත කරන්නේ. ඊ.ඒ.පී. චිත්‍රපට සමාගමයි.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=av0911297</link>
    <topic>‘පියාඹන පිරිසි’ කතාව ඇත්තද? බොරුද?</topic>
    <author>සු.මි</author>
    <content>නිසලව සමුගන්නා නිමලව නැවජනාධිපතිතුමාගෙන් රෝයි - සුමනාට ඇමතුමක්ප්‍රේම කරන්න වයසක් ඕනැ නැහැඅමල්ගේ විනිශ්චය සැර වැඩිද ?මධුරි ඩික්සිත් ඉන්දිරා ගාන්ධි වෙයිඅඩ නිරුවතට කරීනාට දොස්‘පියාඹන පිරිසි’ කතාව ඇත්තද? බොරුද?පිස්සු හැදෙන සඳමෙගා ස්ටාර් අපේ දැවැන්තම වැඩසටහනයි‘ඉතින් ඊට පස්සේ’ මැරයා රාජි මෙන්ඩිස්කෙම්මුර දවස්වල සිරි පතුල වඳින්න දේවතාවන් එනවලුගීතාවලෝකනපිච්චර් පිස්සාමහා සුවකරුමෙන් යාචක ඩබල සුවවෙයිමහේෂ් රිමාන්ඩ් එකේ ඉන්න ආස ද ? (රසදුන නව කථාව)කොළොම්පුරේ කුරුලු අභය භූමියයි මේදුර ගමනක් යෑමට සැරසෙන දිනිති දොරණෑගොඩජීවිතේ ලැබූ අත්දැකීම් සුන්දරයි ඒ වගේ ම කටුකයිකාන්තා රෝග බොහොමයකට හේතුව ශරීරයේ උෂ්ණාධික බවයිවිශිෂ්ටත්වයේ අංක එක‘තිවංක පිළිම ගෙයට ඉහළ අහසේ අබිරහස් යානාවක්’මේ පසුගිය දිනෙක පුවත්පතක මුල් පිටුවේ තිබු වාර්තාවක්. ඉන් කියැවුණේ ‘පියාඹන පිරිසි’ යනුවෙන් හඳුන්වන පිටසක්වළ යානාවක් පොලොන්නරුවේ පුරා විද්‍යා ආරක්ෂිත ප්‍රදේශයට ඉහළින් දර්ශනය වූ බවයි.දැන් මේ පිළිබඳ ‘නාසා’ ආයතනය පරීක්ෂණ ආරම්භ කර තිබෙන බවත් පුවත්පත් වාර්තා කරනවා .මේ පියාසර වස්තුව මෙතෙක් දැක ගන්නට ලැබුණු වස්තූන් අතරින් සුවිශේෂි යානයක් . එහි ඡායාරූප මේ වන විට නාසා ආයතනය ලබාගෙන තිබෙනවා.මේ යානය රතු දම් පාට හා දොඩම් පැහැයෙන් යුතු වූ බව එය දුටු අය පවසා තිබෙනවා. මේ යානය පොලොන්නරුවේ සිද්ධස්ථාන පිහිටි ප්‍රදේශයේ අහසේ සිට ඉපැරැණි තාක්ෂණයක් සොයන බව ආකාශ වස්තු පිළිබඳ පරියේෂකයන් අනුමාන කරනවා.‘පියාඹන පිරිසි’ FLYING SAUCERS යනුවෙන් හැඳින්වුවත් අද මේවා නම් කරන්නේ ‘හඳුනා නොගත් පියාසර වස්තු’(UNIDENTIFIED FLYING OBJECTS) හෙවත් ‘UFO’ යනුවෙන්.මීට ඉහතත් අවස්ථා කීපයකදීම පියාඹන පිරිසි ලෙස හැඳින්වෙන අබිරහස් යානා ශ්‍රී ලංකාවට පැමිණි බවට තොරතුරු සඳහන් වෙනවා. 1947, 1952, 1965, 1966 යන වර්ෂවල ඒවා එලෙස සඳහන් වී තිබෙනවා.1971 පියාඹන පීරිසියක් මෙරටට පැමිණි බවට තොරතුරක් අප මතකයේ රැඳී තිබුණේ ඊට චිත්‍රපට අධ්‍යක්ෂවරයකු ද සම්බන්ධ වූ නිසාවෙන්. ඔහු ‘මොකද වුණේ’ නම් වූ සිනමාපටය අධ්‍යක්ෂණය කළ පියසිරි ගුණරත්න.ඔහුත් ඔහුගේ චෙක් ජාතික බිරිඳත් රාගම දි පියාඹන පිරිසියක් දුටු බව එකල පුවත්පත්වල සඳහන් වුණා. ඒ දිනවලම මාවරල ප්‍රදේශයේදීත් මෙබඳු පියාඹන පිරිසියක් දක්නට ලැබුණු පුවත්පත් වාර්තාවලින් කියැවුණා. එවර එය දැක ඇත්තේ මාවරල පොලිස් නිලධාරීන් පිරිසක්.‘මාවරල පොලිස් පිරිස පියාඹන පිරිසි දුටු හැටි’යනුවෙන් එකි පුවත 1971 අගෝස්තු 22 වැනිදා ‘රිවිරැස’ පුවත්පත වාර්තා කර තිබුණා.‘පියාඹන පිරිසි’ පිළිබඳ තොරතුරු වැඩියෙන්ම වාර්තා වූ වසර ලෙස දැක්විය හැක්කේ 2006 වසරයි.ඒ වසරේ ගාල්ල වක්වැල්ල කෙටලපිටියෙනුත් නෑබොඩ කෝට්ටෙයාහේනෙනුත් අරණායකයෙනුත් තණමල්විලෙනුත් ඒ තොරතුරු වාර්තා වුණා. ඉන් වැඩි ජන අවධානයක් යොමුවුණේ තණමල්විල සිද්ධියටයි.ගාල්ල කෙටලපිටියේ සිද්ධිය ගැන පර්යේෂණ පැවැත්වූ කොළඹ විශ්ව විද්‍යාලයයේ භෞතික විද්‍යා අංශයේ ආචාර්ය චන්දන ජයරත්න කියා සිටියේ මෙය ආකාස වස්තුවක් විය හැකි බවයි.තණමල්විල සිද්ධිය වඩාත් විචිත්‍රවත් වන්නේ එහිදි පියාඹන පිරිසියක් පමණක් නොව පිටසක්වළ ජීවින් තිදෙනකු ද දුටු බවට වාර්තා පළවීමයි.එම වසරේදීම අරණායක ප්‍රදේශයට අද්භූත ආලෝක ධාරාවක් පතිත වූ බවත් බලංගොඩ, ඉඹුල්පේ ප්‍රදේශවාසිනුන් ද එය දැක ඇති බවත් වාර්තා වුණා.2007 දි හලාවතිනුත් මේ වසරේ මුලදි මහ වස්කඩුවෙනුත් මෙබඳු අද්භූත යානා පිළිබඳ තොරතුරු වාර්තා වුණා.කිසියම් අබිරහස් වස්තුවක් මුහුදට කඩා වැටුණු බවත් ඒ සමඟම අඩි 20 ක් උසින් දිය රැල්ලක් ගැසූ බවත් උතුරු කළුතර මහ වස්කඩුව ප්‍රදේශයෙන් වාර්තා වුණා.පිටසක්වළ ජීවින් පිළිබඳ ශ්‍රී ලාංකේය විද්‍යාඥයන් දරන අදහස්වල ඒකමතික භාවයක් ඇත්තේ නැහැ. මහාචාර්ය චන්ද්‍රා වික්‍රමසිංහ අප නොදන්නා ක්ෂුද්‍ර ජීවින් පෘථිවිය මත සිටින බවට මත පළ කරන්නෙක්.එසේම ප්‍රාථමික ජීවියා පෘථිවියට පැමිණ ඇත්තේ අභ්‍යාවකාශයෙන් බවත් ඔහු කියා තිබෙනවා.අපේ සෞර ග්‍රහ මණ්ඩලයේ ජීවින් සිටින එකම ග්‍රහ ලොව පෘථිවිය ලෙස හඳුනා ගෙන අවසන් යැයි කියන ආචාර්ය සරත් ගුණපාල හඳුනා නොගත් පියාසර වස්තු පිළිබඳ තමාගේ කිසිම විශ්වාසයක් නැති බව ප්‍රකාශ කර තිබෙනවා. අමල් උඩවත්ත සමඟ කරන ලද සාකච්ඡාවකදි ඔහු මෙසේ කියා තිබෙනව.“අනෙක් ග්‍රහ ලෝකවල ජීවින් නැතැයි කියලා ඔප්පු කරලා නැහැ. ඒත් අපිට පැහැදිලිවම කියන්න පුළුවන් ජීවින් නැහැයි කියලා.”සාමාන්‍ය පිළිගැනීමට අනුව ජීවින් සිටිනවා යැයි සැලකෙන්නේ අඟහරු ලෝකයේ ය. එහෙත් අලුත්ම සොයා ගැනීම නම් අඟහරු මත කවර හෝ ආකාරයක ජීවයක් නොමැති බවය. (එහෙත් එය නිවැරදිව ඔප්පු කර නැහැ.)සු.මි</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=av0911299</link>
    <topic>මෙගා ස්ටාර් අපේ දැවැන්තම වැඩසටහනයි</topic>
    <author>ගාමිණි සුසන්ත</author>
    <content>නිසලව සමුගන්නා නිමලව නැවජනාධිපතිතුමාගෙන් රෝයි - සුමනාට ඇමතුමක්ප්‍රේම කරන්න වයසක් ඕනැ නැහැඅමල්ගේ විනිශ්චය සැර වැඩිද ?මධුරි ඩික්සිත් ඉන්දිරා ගාන්ධි වෙයිඅඩ නිරුවතට කරීනාට දොස්‘පියාඹන පිරිසි’ කතාව ඇත්තද? බොරුද?පිස්සු හැදෙන සඳමෙගා ස්ටාර් අපේ දැවැන්තම වැඩසටහනයි‘ඉතින් ඊට පස්සේ’ මැරයා රාජි මෙන්ඩිස්කෙම්මුර දවස්වල සිරි පතුල වඳින්න දේවතාවන් එනවලුගීතාවලෝකනපිච්චර් පිස්සාමහා සුවකරුමෙන් යාචක ඩබල සුවවෙයිමහේෂ් රිමාන්ඩ් එකේ ඉන්න ආස ද ? (රසදුන නව කථාව)කොළොම්පුරේ කුරුලු අභය භූමියයි මේදුර ගමනක් යෑමට සැරසෙන දිනිති දොරණෑගොඩජීවිතේ ලැබූ අත්දැකීම් සුන්දරයි ඒ වගේ ම කටුකයිකාන්තා රෝග බොහොමයකට හේතුව ශරීරයේ උෂ්ණාධික බවයිවිශිෂ්ටත්වයේ අංක එකස්වර්ණවාහිනී වැඩසටහන් අධ්‍යක්ෂ බුද්ධික කුලසේකරස්වර්ණවාහිනිය ඔස්සේ විකාශය වූ ‘ෂැඩෝ ස්ටාර්’, ‘කොමිඩි ස්ටාර්’, ‘සිඟින් ස්ටාර්’ වැඩසටහන් මාලාව පසුගියදා නිමාවට පත්වූයේ රූපවාහිනී පේ‍්‍රක්ෂක හදවත් තුළ සුන්දර මතක සටහන් තබමිනි; එම වැඩසටහන්වල ජයග්‍රාහකයින් හට අතිවිශාල වටිනාකමකින් යුතු ත්‍යාග පිරිනමමිනි.රූපවාහිනී රියැලිටි වැඩසටහන් අතර කාගේත් කතාබහට, ඇගැයීමට ලක්වුණු එම වැඩසටහන් ත්‍රිත්වය ස්වර්ණවාහිනි නාලිකාව රූපවාහිනි පේ‍්‍රක්ෂකයින් වෙත වඩාත් සමීප කරවීමට සුවිශේෂී දායකත්වයක් ලබා දුන්නේය.මේ වැඩසටහන් ත්‍රිත්වය පසුපස සිටි දැවැන්ත සෙවණැල්ලක් වූයේ ස්වර්ණවාහිනි වැඩසටහන් අධ්‍යක්ෂ බුද්ධික කුලසේකර.ඔහුගේ අධීක්ෂණය යටතේ ස්වර්ණවාහිනිය තවත් දැවැන්ත වැඩසටහන් කීපයකටම සූදානම් වෙමින් සිටී. ‘රසඳුන’ වෙනුවෙන් බුද්ධික කුලසේකර සමඟ කෙරුණු මේ පිළිසඳර, ඉදිරියේදී ස්වර්ණවාහිනිය ඔබ වෙත ගෙන ඒමට නියමිත එම දැවැන්ත වැඩසටහන් පිළිබඳව තොරතුරු ගෙන ඒම සඳහා ය.ස්වර්ණවාහිනියේ අලුත්ම ‘රියැලිටි’ වැඩසටහන ලෙස හැඳින්වෙන ‘මෙගා ස්ටාර්’ කුමන අන්දමේ වැඩ සටහනක්ද?කාලෙන් කාලෙට රූපවාහිනී පේ‍්‍රක්ෂකයින්ගේ කැමැත්ත වෙනස් වෙනවා. එක කාලයක් ටෙලිනාට්‍ය ඉතාම ජනපි‍්‍රය වුණා. ඉන් පසුව මෙගා නාට්‍ය ජනපි‍්‍රය වුණා. දැන් ජනපි‍්‍රයම රූපවාහිනී වැඩසටහන් වන්නේ රියැලිටි (Reality) වැඩසටහන්. මෙය ලෝකයට තරමක පැරැණි දෙයක් වුණත් අපේ රටේ මෙවැනි වැඩසටහන් ජනපි‍්‍රය වුණේ මෑතක පටන්. රියැලිටි වැඩසටහන් ලෙසින් අපි හොඳ ප්‍රයෝජනවත්, සිත්ගන්නාසුලු වැඩසටහන් පේ‍්‍රක්ෂකයින් වෙත ලබා දෙන්නේ නම් ඔවුන් ඒවා ඉතාම ආදරයෙන් වැළඳ ගන්නවා.ඒ වගේම එම වැඩසටහන් වලින් පේ‍්‍රක්ෂකයින්ට උපරීම වින්දනයක් ලැබෙනවා. පසුගියදා නිමා වුණු ෂැඩෝ ස්ටාර්, කොමඩි ස්ටාර්, සිඟින් ස්ටාර් අපේ රියැලිටි වැඩසටහන් ත්‍රිත්වය පේ‍්‍රක්ෂකයින් ඉතා කැමැත්තෙන් වැළඳ ගත්තා. ‘මෙගා ස්ටාර්’ ස්වර්ණවාහිනී ඉතිහාසයේ අප මෙතෙක් ඉදිරිපත් කළ දැවැන්තම වැඩ සටහන යැයි කියන්න පුළුවන්. ශ්‍රී ලාංකේය පේ‍්‍රක්ෂකයින් කෙතරම් රියැලිටි වැඩසටහන් නරඹා තිබුණත් ලංකාවේ ප්‍රසිද්ධ ජනපි‍්‍රය පුද්ගලයින් මෙතරම් සංඛ්‍යාවක් එකවර සහභාගිවන රූපවාහිනී රියැලිටි වැඩසටහන මෙය වනවාට කිසිඳු සැකයක් නෑ.‘මෙගා ස්ටාර්’ කියන්නේ දැවැන්ත ගායනා තරගාවලියක්. ලංකාවේ සිටින සුපිරිම ජනපි‍්‍රයම රංගන ශිල්පීන් ශිල්පිනියන්, දේශපාලඥයින්, වෛද්‍යවරුන් ක්‍රීඩකයින් ජනමාධ්‍යවේදීන් ඇතුළු ක්ෂේත්‍ර ගණනාවක්ම නියෝජනය කරමින් 36 දෙනෙක් මෙම වැඩසටහනට සහභාගි වෙනවා.‘මෙගා ස්ටාර්’ වැඩසටහන් මාලාවේ පළමු වැඩසටහන ඊයේ (නොවැම්බර් 28) රාත්‍රී විකාශය වුණා. අද (29 වැනිදා) රාත්‍රී 9.00 ටත් මෙහි තවත් එක් පියවරක් විකාශය වෙනවා.එතැන් පටන් සෑම සතියකම සෙනසුරාදා සහ ඉරිදා රාත්‍රී 9.00 සිට 10.00 දක්වා ‘මෙගා ස්ටාර්’ විකාශය වීමට නියමිතයි. මේ රියැලිටි ගායනා තරගයේ ජයග්‍රාහකයින් තෝරා ගන්නේ පේ‍්‍රක්ෂකයින්ගේ එස්එම්එස් මනාපය මතයි.එසේ ම මේ තරගයේ විනිසුරු මඬුල්ල ලෙස ඇමැති ආචාර්ය මර්වින් සිල්වා, රෝසි සේනානායක, ෂර්ලි වෛජයන්ත යන මහත්ම මහත්මීන් කටයුතු කරනවා. වැඩසටහන ඉදිරිපත් කරන්නේ ලහිරු මුදලිගේ සහ චූලා දේවේන්ද්‍ර විසින්.ඉතා ආකර්ෂණීය තරග රටාවන් සමඟ දැවැන්ත වේදිකාවක් මත දිග හැරෙන ‘මෙගා ස්ටාර්’ වැඩසටහනේ ජයග්‍රාහකයින් සඳහා එදා මෙදා තුර රියැලිටි වැඩසටහන් ඉතිහාසයේ දැවැන්තම ඇදහිය නොහැකි මුදල් ත්‍යාගය පිරිනැමීමට ස්වර්ණවාහිනිය කටයුතු යොදා තිබෙනවා. එයයි ‘මෙගා ස්ටාර්’ වැඩසටහනේ සුවිශේෂිත්වය.ස්වර්ණවාහිනී වැඩසටහන් වල ඉදිරියේදී සිදුකිරීමට නියමිත වෙනත් වෙනස්කම් මොනවා ද?මම විශ්වාස කරන දෙයක් තමයි, සෑම වසරකම අප ඉදිරිපත් කරන වැඩසටහන් වල වෙනසක් විය යුතු බව. මේ මාසේ අග සිට ස්වර්ණවාහිනියේ සති අන්ත වැඩසටහන් බොහෝ සෙයින් වෙනස් වෙනවා.සති අන්තයේ මිනිස්සු ගත කරන්න ඕන සැහැල්ලුවෙන්; විවේකයෙන්. ඒ නිසා ඉදිරියේ ස්වර්ණවාහිනී සති අන්තය අප හඳුන්වන්නේ “සිත නැළවෙන සති අන්තය ”Hello Weekend” නමින්. ඒ වගේ ම සතියේ දින පහේම රාත්‍රී 8.30 ට අලුත් ටෙලි නාට්‍යයක් විකාශය කරන්න අපි සූදානම්.ඒ “වහින්න මුතු වැස්සක්” ටෙලි නාට්‍යය. ඒ වගේ ම සෙනසුරාදා රාත්‍රී 8.30 ට ආනන්ද අබේනායක ගේ ‘තක්සලාව‘ ටෙලි නාට්‍යයත් ඉරිදා රාත්‍රී 8.30 ට ෂර්ලි පී. දෙලංකාවලගේ ‘දෙගම් මැදියාව‘ ටෙලි නාට්‍යයත් විකාශ්‍ය වෙනවා. මේ මාසෙ අග ඉඳල ස්වර්ණවාහිනී වැඩසටහන් සියල්ලම වෙනස් වෙනවා. අලුත් වෙනවා. තවත් විශේෂ දෙයක් වන්නේ සතියේ දින පහේ ම පෙරවරු 11 සිට දවල් 12 දක්වා ‘කැඩපත’ වැඩසටහන විකාශය වීම.ඉදිරි මාස 10 ඇතුළත ස්වර්ණවාහිනිය ගෙන එන දැවැන්තම වැඩසටහන බවට පත්වන්නේ මෙගා ස්ටාර් වැඩසටහනයි.‘මෙගා ස්ටාර්’ සඳහා සහභාගි වන මාධ්‍යවේදීන්අසංග  දේවමිත්‍ර පෙරේරා ‘සරසවිය’ පුවත්පතේ විශේෂාංග ලේඛකයෙකිසමන් පි‍්‍රයංකර නම්මුනිගේ ලක්බිම ඉරිදා සංග්‍රහයේ ‘රිද්ම’ පුවත්පතේ විශේෂාංග ලේඛකයෙකිරමේෂ් උවයිස් ‘ඩේලි මිරර්’ පුවත්පතේ නියෝජ්‍ය කර්තෘවරයායස්වර්ණවාහිනිය පසුගිය මාසයේ පෝය දින සිට ගෙන එන ‘සම්භාවනා’ බෞද්ධ ටෙලි නාට්‍ය මාලාව ගැන සඳහන් කළොත්?බෞද්ධ වැඩසටහන් ඉදිරිපත් කිරීම අතින් ස්වර්ණවාහිනිය ශ්‍රී ලංකාවේ රූපවාහිනී නාලිකා අතර ප්‍රමුඛ ස්ථානයක සිටිනවා කියල නොබියව කියන්න පුළුවනි. පෝය දිනයට අප ඉදිරිපත් කරන වැඩසටහන් ඉතා උසස් මට්ටමේ ඒවා බව කාගේත් පිළිගැනීමයි.කිසියම් ඓතිහාසික විහාරස්ථානයක සිට විකාශය කරන පොහෝ දින ආගමික වැඩසටහන් පමණක් නෙමෙයි, ‘අමා දහර දහම් සභාව‘, ‘කවි බණ’, ‘සඳ මඬල’ වැනි වැඩසටහන් ඒ අතර සුවිශේෂයි. පොහෝ දින උදය වරුව වඩාත් අර්ථවත් කිරීම සඳහා පොහොය ටෙලි නාට්‍යයක් විකාශය කළ යුතු බව අපට වැටහුණා. ඒ ස්වර්ණවාහිනී කළමනාකාරිත්වයේ අදහසක් අනුව.අප කාගේත් අදහස වුණේ ස්වර්ණවාහිනියේ සිටින ප්‍රවීණ ටෙලි නාට්‍ය අධ්‍යක්ෂවරයකු වන සමන් කුමාර ලියනගේට පොහොය ටෙලි නාට්‍ය මාලාව නිර්මාණය කිරීමට පැවැරීම සුදුසු බව. ජාතික රූපවාහිනියෙන් විකාශය වී සම්මානයට පාත්‍ර වුණු ‘සඳගලතැන්න’ ටෙලි නාට්‍යයේ අධ්‍යක්ෂවරයා වුණේ සමන්. සමන් මේ අභියෝගය භාර ගත්තා.ඒ අනුව ඔහු නිර්මාණය කළ පළමු පොහෝ දින ටෙලි නාට්‍යය පසුගිය පෝය දා උදෑසන ස්වර්ණවාහිනියෙන් විකාශය වුණා. මේ ටෙලි නාට්‍යය මාලාවහඳුන්වා තිබෙන්නේ ‘සම්භාවනා’ නමින්. පොහෝ දින උදෑසන සිල් සමාදන් වී උදෑසන ධර්ම දේශනය ශ්‍රවණය කර උදෑසන ආගමික වතාවත්වලට ස්වර්ණවාහිනිය ඔස්සේ සහභාගි වුණු සැදැහැවතුන්ට ‘අමා දහර’ දහම් සභාවට සිත යොමු කිරීමට පෙර සුළු විවේකයක් ලබාදීම සඳහායි ‘සම්භාවනා’ ටෙලි නාට්‍ය මාලාව විකාශය වන්නේ.ජීවිතයට ගැළපෙන දහම් පණිවුඩයක් ඉතාම සරලව ටෙලි නාට්‍යයක් ලෙසින් පේ‍්‍රක්ෂකයින් වෙත ගෙන ඒමයි ‘සම්භාවනා’ කතා මාලාවේ අරමුණ. මේ සඳහා විවිධ කතා තේමා සෑම මසකම තෝරා ගන්නවා. අපට නිතර සමාජයේ දක්නට ලැබෙන සරල කතා තේමා තමයි මෙහිදී තෝරා ගන්නේ.ගාමිණි සුසන්තඡායාරූපය - දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=av09112910</link>
    <topic>‘ඉතින් ඊට පස්සේ’ මැරයා රාජි මෙන්ඩිස්</topic>
    <author/>
    <content>නිසලව සමුගන්නා නිමලව නැවජනාධිපතිතුමාගෙන් රෝයි - සුමනාට ඇමතුමක්ප්‍රේම කරන්න වයසක් ඕනැ නැහැඅමල්ගේ විනිශ්චය සැර වැඩිද ?මධුරි ඩික්සිත් ඉන්දිරා ගාන්ධි වෙයිඅඩ නිරුවතට කරීනාට දොස්‘පියාඹන පිරිසි’ කතාව ඇත්තද? බොරුද?පිස්සු හැදෙන සඳමෙගා ස්ටාර් අපේ දැවැන්තම වැඩසටහනයි‘ඉතින් ඊට පස්සේ’ මැරයා රාජි මෙන්ඩිස්කෙම්මුර දවස්වල සිරි පතුල වඳින්න දේවතාවන් එනවලුගීතාවලෝකනපිච්චර් පිස්සාමහා සුවකරුමෙන් යාචක ඩබල සුවවෙයිමහේෂ් රිමාන්ඩ් එකේ ඉන්න ආස ද ? (රසදුන නව කථාව)කොළොම්පුරේ කුරුලු අභය භූමියයි මේදුර ගමනක් යෑමට සැරසෙන දිනිති දොරණෑගොඩජීවිතේ ලැබූ අත්දැකීම් සුන්දරයි ඒ වගේ ම කටුකයිකාන්තා රෝග බොහොමයකට හේතුව ශරීරයේ උෂ්ණාධික බවයිවිශිෂ්ටත්වයේ අංක එකමේමුහුණ දැක්කම මේ දිනවල රූපවාහිනියෙන් විකාශය වන එක්තරා බෙහෙත් පෙති වර්ගයක් පිළිබඳ වන වෙළෙඳ දැන්වීමක් ඔබට මතක් වෙයි. ඔහු ටෙලි නාට්‍ය රැසකිනුත් චිත්‍රපටවලිනුත් වේදිකා නාට්‍ය ඔස්සේත් කලාවට සපැමිණි අයෙකි. ඔහු රාජි මෙන්ඩිස්ය.මොරටුව රාවතාවත්ත, වේල්ස් කුමර විදුහලෙන් සිප් සතර හදාරා කලා ක්ෂේත්‍රය තුළ රංගනයෙන් දායක වෙමින් දැනට ටෙලිනාට්‍ය පනස් පහකට වැඩි ප්‍රමාණයකටත් චිත්‍රපට 5 ට වැඩි ප්‍රමාණයකටත් ඔහු දායක වී ඇත. ‘හිඟන කොල්ලා’, ‘දෙපත් නයි’, ‘සසරක ඉම’, ‘හංස දඩයම’, ‘කහ ඉර පාමුල’, ‘මායා ඇවනිව්’, ‘රෑනගල වලව්ව‘, ‘පුනරාගමනය’, ‘දිරිය දෝණි’ ඔහු රඟ පෑ ටෙලි නාට්‍ය අතර වෙයි.මේ දිනවල විකාශය වන ‘ඉතිං ඊට පස්සේ’ ටෙලි නාට්‍යයේ මැර චරිතයකින් ද ඔහු ප්‍රේක්ෂකයන් හමුවට එයි.පසුගිය දිනවල සඳුන් රාජකරුණා අධ්‍යක්ෂණය කළ ‘උත්තරා’ චිත්‍රපටයෙන් ද, ආරියදාස පීරිස් අධ්‍යක්ෂණය කළ ‘සුභා’ චිත්‍රපටයට ද රාජි මෙන්ඩිස් දායක වී ඇත.”පුංචි කාලේ ඉඳලම කලාවට මගේ හිතේ තිබුණේ පුදුම ඇල්මක්. ඉස් ඉස්සරලම මට ටෙලි නාට්‍යයක් රඟපෑම සඳහා අවස්ථාවක් දුන්නේ කේ.ඒ.ඩබ්ලිව්. පෙරේරා මහත්මයායි. ඒ සඳහා සම්බන්ධ වෙන්න මට නිෂ්පාදකවරුන් වූ අරුණ මෙන්ඩිස් සහ රුවන් මෙන්ඩිස් යන අය අත දුන්නා.ඒ මාර්ගය ඔස්සේ ගොස් අද මම කලා ක්ෂේත්‍රයේ දිගු ගමනකට පියවර ඔසවල තිබෙනවා. මේ හැමදේම සාර්ථක කර ගන්න මට සහයෝගය දුන් මොරටුව කොරළවැල්ලේ මගේ ගමේ ප්‍රේක්ෂකයන් සියලු දෙනාටත් අත හිත දුන් සියලු දෙනාටත් ස්තුති වන්ත වෙනවා.  ඔහුගේ ලිපිනය 76/22 ඕ, 5වැනි පටුමඟ, කොරළවැල්ල, මොරටුව.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=av09112911</link>
    <topic>කෙම්මුර දවස්වල සිරි පතුල වඳින්න දේවතාවන් එනවලු</topic>
    <author>චන්දන ජයවීර</author>
    <content>නිසලව සමුගන්නා නිමලව නැවජනාධිපතිතුමාගෙන් රෝයි - සුමනාට ඇමතුමක්ප්‍රේම කරන්න වයසක් ඕනැ නැහැඅමල්ගේ විනිශ්චය සැර වැඩිද ?මධුරි ඩික්සිත් ඉන්දිරා ගාන්ධි වෙයිඅඩ නිරුවතට කරීනාට දොස්‘පියාඹන පිරිසි’ කතාව ඇත්තද? බොරුද?පිස්සු හැදෙන සඳමෙගා ස්ටාර් අපේ දැවැන්තම වැඩසටහනයි‘ඉතින් ඊට පස්සේ’ මැරයා රාජි මෙන්ඩිස්කෙම්මුර දවස්වල සිරි පතුල වඳින්න දේවතාවන් එනවලුගීතාවලෝකනපිච්චර් පිස්සාමහා සුවකරුමෙන් යාචක ඩබල සුවවෙයිමහේෂ් රිමාන්ඩ් එකේ ඉන්න ආස ද ? (රසදුන නව කථාව)කොළොම්පුරේ කුරුලු අභය භූමියයි මේදුර ගමනක් යෑමට සැරසෙන දිනිති දොරණෑගොඩජීවිතේ ලැබූ අත්දැකීම් සුන්දරයි ඒ වගේ ම කටුකයිකාන්තා රෝග බොහොමයකට හේතුව ශරීරයේ උෂ්ණාධික බවයිවිශිෂ්ටත්වයේ අංක එකඅවාරේ සිරිපා වඳින්න ගිය ගමනක්සඳ රැසින් අහස නැහැ වී ඇත. අහසේ කොතැනක හෝ නොපෙනෙන තැනක හිරු ද සැඟවී සිටිය යුතු ය. සඳුට රිසි සේ සොමි කිරණ විහිඳන්නට තවත් ඉඩ ඇත්තේ හෝරා කිහිපයක් පමණි. අනතුරුව ජයග්‍රාහීව නැඟ එන හිරු මඬල සමනොළගිර තෙවරක් නමැද දවස උදා කරනු ඇත.සූර්යයා සිරිපතුල නමස්කාර කරන අසිරිමත් මොහොත, එනම් ‘ඉර සේවය’ නැරඹීමට ද ශ්‍රී පාදය කරුණා කරන බොහොමයක් බැතිමත්තු අමතක නොකරති. ඒ සඳහා රාත්‍රියේ ම ගමන් අරඹන ඔවුහු කල්වේලා ඇතිවම මළුවට පැමිණෙති. වන්දනාකරුවන් බොහෝ දෙනෙක් රාත්‍රි ගමන තෝරා ගැනීමට තවත් අතුරු හේතුවක් ද ඇත. ඒ අඳුර තුළ ගමන පහසු වීමත් සඳ එළිය විඩාව නිවා දැමීමත් ය.එළඹෙන උදුවප් පොහොයත් සමඟ ම තවත් සිරිපා වන්දනා වාරයක් ඇරැඹෙයි. පැල්මඩුල්ල ගල්පොත්තාවල ශ්‍රී පාද රජමහා විහාරයේ විශේෂිත කුටියක තැන්පත් කොට තිබෙන සුමන සමන් දේව ප්‍රතිමාව හා ධාතු කරඬුව ශ්‍රී පාදස්ථානය වෙත වැඩමවීමෙන් පසු බැතිමතුන්ට වන්දනාව සඳහා සිිරිපා අඩවියේ දොරගුලු විවරවේ.කතිකා කරගත් පරිදි කොළඹින් රාත්‍රි දහයට ගමන් ඇරැඹීමට අපි සැවොම සමත්වීමු. අවාරයේ සිරිපා ගමන ඩග්ලස් සහ පුත්‍ර සමාගමේ සභාපති සරෝජ් පෙරේරා මහතාගේ යෝජනාවකි. එම ආයතනයේ චන්දන, ෂිහාන්, කුලක, ජනක, සාගර ඇතුළු පිරිසක් සමඟ ලේක්හවුස් ආයතනයේ දැන්වීම් අංශයේ විධායක ඇන්ටන් සෙනෙවිරත්න ද මෙම ගමනට මා සමඟ සහභාගි වීය.අප දාහත් දෙනාගේ වන්දනා නඩය අලුයම තුන වනවිට නල්ලතන්නියට පැමිණිය හැකි වූයේ රියදුරු සිරිපාලගේ දක්ෂතාව නිසා ය. මෙයට පෙර ද සිරිපා කරුණාකොට අත්දැකීම් ලබා සිටි බොහෝ දෙනෙක් අප නඩයට අයත් වූහ. කෙතරම් අත්දැකීම් තිබුණ ද සමූහ වශයෙන් කෙරෙන වාර්ෂික සිරිපා වන්දනාව මෙන් නොව අවාරයේ සිරිපා ගමන අප කා තුළත් චකිතයක් ඇති කිරීමට හේතු වී තිබිණි.ශ්‍රී පාද වන්දනාව සඳහා බැතිමතුන් බොහෝ දෙනෙක් තෝරා ගන්නා හැටන් මාර්ගය අපගේ ද ගමන් මාර්ගය විය. තෙදිසාවකින් මළුවට ළඟා විය හැකි ගමන් මාර්ගයන්හි කෙටිම මඟ එය වේ. වඩා පහසුකම් සහිත මේ ගමන් මඟෙහි දුර කි.මී. 4.5 ක් පමණ වේ.මහ ගිරි දඹ අසලදීවෙනදාට රාත්‍රි කාලයට නල්ලතන්නියට පැහැදිලිව පෙනෙන මළුව තෙක් වලා කැටිති අතරින් විහිදී ගිය විදුලි බුබුළු වැට අද දක්නට නොමැත.සිරිපා වාරය අවසන් වූ පසු ගලවා තැබෙන විදුලි බුබුළු නැවත සවි කෙරෙන්නේ වන්දනා වාරයත් සමඟ ය. අවාරය තුළ නොකඩවා ගලා හැලෙන අධික වර්ෂාව නිසා විදුලි බුබුළුවලට හානි වීම වළක්වා ගැනීම එහි අරමුණ ය.අහස තරු යායක් මවයි. මෙතරම් තරු පිරුණු අහසක් නගරයේ දී දැකගත හැක්කේ ග්‍රහලෝකාගාරයේදී පමණි. සප්ත කන්‍යා කඳුයායට ඉහළින් දඩයක්කාරයා තරු පන්තිය මනාව දිස්වේ.අපි රිසි සේ තරු යායේ සුන්දරත්වය අත් විඳින අතරේ නඩයේ නියමු ඉන්දික ගමන අරඹන්නට තීරණය කළේ ය. කාල ගුණය යහපත් බවට තරු පිරුණු අහස ම කදිම සාක්ෂියක් ඔහුට ලබාදී තිබිණ.කල් නොයවාම සීතලටත් ආකස්මිකව කඩා හැළෙන වර්ෂාවටත් ඔරොත්තු දිය හැකි ඇඟලුම්වලින් අපි ගත සරසා ගත්තෙමු.විදුලි පන්දම් අතින් ගත් ඉන්දික හා සුරංග මාර්ගය ගැන අන්‍යයන් දැනුම්වත් කරති. ජනක ද විදුලි පන්දමක් රැගෙන ඔහු පිටුපසින් ගමන් ඇරැඹුවේ ය.ඔහු සමඟම මේනක හා ඩිලන්තත් ඉක්මන් ගමනින් යනු පෙනේ. අපි එක පෙළට රෑනේ සමන්ගිර කරා ඇදෙන්නට වීමු.මකර තොරණ අසලදී පන්සිල් ගෙන පේවී දේව අඩවියට ඇතුළු වන්නට සමන් දෙවියන්ගෙන් අවසර ලබාගත්තෙමු.අඳුරේම ගමන් අරඹන අපගේ මීළඟ ඉලක්කය සීත ගගුලය. එතැන දී කිරි කෝඩුන් ඇඟපත පිරිසුදු කොට ස්නානය කොට ගමන් ඇරැඹීම සිරිතය.නමුත් අධික ශීතල නිසා නඩේගුරු ඉන්දිකගේ උපදෙස් පරිදි රොහාන් හා සුරංග දඬුකෝඩුන් දෙපිල දියඇල්ලෙන් වතුර අත්ලට ගෙන මුහුණ පිස ගැනීමෙන් පමණක් සෑහීමට පත්වූහ.සුදු පාට මීදුම් රොටු කඳුයායට රහස් කියා නික්ම යනවිට අඳුර කඳුයාය තව තවත් වෙළා ගනී. හුදෙකලා කඳු හිස් නඟන සුසුම් සර අපේ ඇගේ වඳින්නේ සිහිල් සුළං රැලි සේ ය.කාලයකට ගැයෙන තුන් සරණේ පද පේළියකට ඒ හුදෙකලාව පලවා හැරිය හැකි ය. සාගර මුල පුරන තුන් සරණේ ගායනයට ඩයස් හා ජනක අත්වැල ගායනයෙන් සහාය වෙති.වසර හතළිහක සිට නොකඩවා සිරිපා වාරයට ගෙත්තම්පානේ කඩයක් පවත්වාගෙන යන ගුණදාස මහතා ගාල්ලේ පදිංචිකරුවෙකි.ඔහුට අනුව ඉපැරණි රජ කාලයේ සිට ශ්‍රී පාදය වන්දනාකරන සැදැහැවතුන් මෙම ස්ථානයේ නැවතී කැලයේ ගමන් කිරීමේදී ඉරීගිය ඇඳුම් පිළිසකර කරගනු ඇත. එම චාරිත්‍රය සිහි කරමින් අදත් සිරිපා වන්දනාවේ යෙදෙන බැතිමත්තු විශේෂයෙන් ම කිරි කෝඩු ඉදිකටුවක් සහ නූල් බෝලයක් ගෙන ගොස් පිදීම කරති.වන්දනා වාරයට සිරිපා වන්දනාවේ යෙදෙන බැතිමතුන් ගේ පහසුව සඳහා තැන තැන ඉදිකොට ඇති කඩපිල් මසකට පමණ පෙර අලුත්වැඩියා කිරීම ඇරඹේ. ගුණදාස මහතා අපට මුණ ගැසෙන්නේ එවැනි වැඩකටයුතුවල නිරත වන අතර ය.රාත්‍රිය පුරා වැටුණු පිනි කැට තවමත් තුරු අග්ගිසි මත රැඳී ඇත.ලංකාවට ආවේණික ශාක කිහිපයක් ද සමනොළ අඩවියේ දැක ගත හැකි ය. මහ රත්මල් නමැති එක් ශාඛයකි. උදෑසන සූර්යාලෝකය නිසා ඒවා මනාව දර්ශනය වේ.අපගේ නඩයේ දඩු කෝඩු රොහාන්ට ගමනේ වෙහෙස දැඩිව දැනුණු නිසා අප අපේක්ෂා කළ පරිදි ඉර සේවයට ප්‍රථම මළුවට ළඟාවිය නොහැකි විය. වන්දනා ගමන් වලදී කා අතින් වුව ද සිදුවන අතපසුවීම් හා ලෙඩ දුක් සියල්ලක් ම සම සිතින් ඉවසා සිටිය යුතු ය.නඩයේ පිරිස සීත ගඟුල අසලදීකට වරද්දා නොගැනීමට හා සැප පහසුකම් බලාපොරොත්තු වීම සමනොළ ගමනට අකැපය. සමන්ගිරි තරණය කරන කුමන තරාතිරමක පුද්ගලයකු වුව ද කයින් හා සිතින් සංවර වී සමන්ගිර තරණය කරන්නේ ඒ නිසාවෙනි.බැතිමතුන්ට අවශ්‍ය සෞඛ්‍ය පහසුකම්, නවාතැන් පහසුකම් හා ආරක්ෂාව සැපයීමත් භාරව ඇත්තේ ශ්‍රී පාද කමිටුවට ය. ශ්‍රී පාද කමිටුවේ පැවිදි මූලිකත්වය ශ්‍රී පාදස්ථානයේ මහානායක හඳපාන්ගොඩ විමල නායක හිමියන් හා භාරකාර දම්පහළ සීලානන්ද හිමියන් විසින් දරනු ලබයි.දැඩි සුළං හා වර්ෂාව මධ්‍යයේ අප මහ ගිරිදඹ හා අහස්ගව්ව නැඟ මළුවට පැමිණියෙමු.වෙනදාට දහස් ගණන් බැතිමතුන්ගේ නඟන සාධු නාදය හා ඝණ්ඨා නාදය මහගිරිදඹ දෙසට ද හොඳින් ශ්‍රවණය වේ. අලුයම මළුවට පැමිණි අපට දැකගත හැකි වූ එකම මිනිස් පුළුට මුරකරු පමණි. ඔහු මළුවේ පහත මාලය පිරිසිදු කරමින් සිටියි. වර්ෂාව කෙතරම් පීඩාකාරී වූවද රාජකාරියට අත්හිටුවන්නට ඔහු එය හේතුවක් කොටගෙන නොමැත.ශ්‍රී පාදස්ථානයේ අවාරයට රැඳී සිටින්නේ මුරකරුවන් දෙදෙනා පමණි. අපි ඔවුන් දෙදෙනා සමඟම කතාබහ කොට තේ උගුරක් ද පානය කළෙමු.අවුරුදු 36 ක් එක දිගට මුර සේවය කළ පියාගෙන් පසු වයි.යූ. ආරියරත්න මහතා එම රාජකාරිය භාරගෙන ඇත. මේ වනවිට ඔහු ද අවුරුදු 20 ක් ශ්‍රී පාදස්ථානයේ ආරක්ෂක සේවයේ නිරතවී ඇත. ඔහුට අප ඉදිරියේ කියන්නට රසවත් සිදුවීම් රාශියක් ඇත.බදාදා සෙනසුරාදා කෙම්මුර දවස්වලට පද්මෙට එළිපාත් වෙනවා. හැම පැත්තෙන් ම වගේ එළි එනවා පේනවා. රාත්තිරියේ අටෙන් පස්සෙ තමයි හුඟ වෙලාවට එළි එන්නේ. විනාඩි පහෙන් පහට වගේ එන එළි ඇවිත් යනවා පේනවා.”ශ්‍රීපාදස්ථානයේ කළමනාකරු ක්‍රිශාන්ත කේ බාලසූරියආරියරත්න මහතා විශ්වාස කරන පරිදි මේ එළි සිරිපතුල වන්දනාව සඳහා පැමිණෙන දේවතාවන් ය. ඔහු ශ්‍රී පාද ලාංඡනය පද්මය නැතහොත් පද කමල ලෙස භාවිතා කරන්නේ වැඩි ගෞරවය සඳහා ය.“ආයිමත් වේලාවකට හේවිසි ගහන ශබ්දය, සාධු කාර දෙන හඬවල් ඇහෙනවා. ඒත් ගිහින් බලනකොට කවුරුවත් පේන්න නැහැ”මාසයක් අඛණ්ඩව සිරිපා මළුවේ රැඳී සිටින මොවුන් දෙදෙනා අවශ්‍ය අඩුම කුඩුම ආදිය මසකට දෙවතාවක් පැමිණෙන බරකරුවන් මඟින් ඉහළට ගෙන්වා ගනිති. ඔවුහු තම සේවය රාජකාරියටත් වඩා ආගමික කටයුත්තක් ලෙස සලකති.ශ්‍රී පාද ස්ථානයේ රාජකාරි කටයුතු කිරීමට තමන්ට ලැබුණු අවස්ථාව ජීවමාන බුදුන් වහන්සේ නමකට සේවය කිරීමට ලැබුණු අවස්ථාවක් ලෙස ආරියරත්න ගෞරවයෙන් සලකයි.අවිහිංසකව මා හා සිනාසුණු ඔහු තමන් සුමන සමන් දිව්‍යරාජයා දැක ඇති බව ප්‍රකාශ කර සිටියේ ආඩම්බරය මුසු හැඟීමකිනි.“මම පල්ලෙහා උයන ගෙයි ඉඳලා කන්තෝරු කාමරය පැත්තට එනකොට දෙවි හාමුදුරුවෝ ආකාසේ ඉඳන් පද්මෙට වඩිනවා දැක්කා.”“උන්වහන්සේ ගේ අංග ලක්ෂණ කොහොමද?” මම කුතුහලයෙන් යුතුව ඇසුවෙමි.“සුදු පාට ඇඳුමක් ඇඳලා හිටියේ. ඔළුවේ තලප්පාවක් බැඳලා තිබුණා. උසක් කියන්න බැහැ. ළඟට යන්න යන්න උස යනවා. හැම වෙලාවෙම දකින්න ලැබෙන්නෙත් නැහැ. කලාතුරකින් තමයි දකින්න ලැබෙන්නේ. මට කිසි බයක් ඇති වුණේ නැහැ.”ශ්‍රීපාදස්ථානයේ ප්‍රධාන මුරකරු වයි. යූ. ආරියරත්නමුරකරු ආරියරත්න මහතා මෙන් ම ඔහුගේ සහායක තිස්ස කුමාර මහතාට සමන් දෙවියන් දර්ශනය වී ඇත. ඔවුන් දෙදෙනා පවසන පරිදි සමන් දෙවියන්ගේ පිහිට සමනොළ අඩවියේ සිටින කොයි කාටත් ලැබෙන නිසා යහපත් ක්‍රියාවල යෙදෙන පුද්ගලයන් බය විය යුතු නොවේ.අවිවාහකයෙක් වන තිස්ස කුමාර මහතාගේ උපන්ගම රත්නපුර බලාවානය. ඔහු මුලින් ම සිරිපා මළුව කරුණාකර තිබෙන්නේ ද මුරකරු ආරියරත්න මහතා සමඟමය.තරුණ අවදියේ පටන් ම සිරිපා මළුවේ රැඳී සිටි තිස්ස කුමාර මහතා ඉඳහිට දෙමාපියන් බැලීමට නිවසට ගියත් නිරන්තරයෙන් ම ශ්‍රී පාද මළුවට නැවත පැමිණීම අමතක නොකළේ ය.“මට ගෙදර ගියත් නිතරම හිත පද්මෙටම තමයි. මළුවේ ඉන්න කොට බුදු හාමුදුරුවන්ගේ පාමුල ඉන්නව වගේ හැඟීමක් දැනෙනවා.තිස්ස සමන් දෙවියන් දැක ඇත්තේ තම ගමේ බලවානට ගොස් නැවත රත්නපුර මාර්ගය ඔස්සේ සිරිපා මළුවට පැමිණෙන අතරවාරයේදී ය.“මම තනියෙන් දවසක් සිරිපා කරුණා කරන කොට හිතට බයක් දැනෙන්න ගත්තා. මට අඩි 10 ක් 15 ක් දුරින් සුදු ජටාවක් බැඳ ගත්තු උපාසක ඇත්තෙක් සිරිපා කරුණා කරනවා දැක්ක නිසා ගමන ඉක්මන් කරලා උන්නැහේ එක්ක යන්න හිතුවා. අඩිය ඉක්මන් කරලා ගියත් ළඟම කිට්ටු වෙන්න බැරි වුණා. හැම තිස්සෙම වංගුවක් ළඟදී නොපෙනී යනවා.ගෙත්තම්පානේ කඩයක සේවය කරන ගුණදාසගෙත්තම්පානේ නැවතිලා මම බත් එක කන කොට මෙයා වංගුව ළඟ ගහක් ළඟට වෙලා මළුව දිහා බලාගෙන ඉන්නවා දැක්කා. මාත් එක්කම ඉදිරියෙන් ගිය මේ පුද්ගලයා ඇහැළ කණුවේ හුණුගාන ගල ගාව දි නොපෙනී ගියා. අපි සමන් දෙවියන්ගේ අඩවිය ආරක්ෂා කරන නිසා දෙවියෝ අපිව ආරක්ෂා කරනවයි කියලයි මට හිතෙන්නේ.”ඔහු දැඩි භක්තියෙන් මා හා පවසයි.ඉදිරි වන්දනා වාරයට පැමිණෙන බැතිමතුන්ට අවශ්‍ය සේවා සැලසීම සඳහා ශ්‍රීපාදස්ථානයේ කළමනාකාර ක්‍රිෂාන්ත කේ. බාලසූරිය මහතා කඩිසර ලෙස කටයුතු සම්පාදනය කරයි.ඔහුගේ පියා වන පී. බාලසූරිය මහතා ද මේ පූජ්‍යස්ථානයේ කළමනාකරු වශයෙන් වසර 18 ක් සේවය කොට ඇත.ශ්‍රී පාදස්ථානයේ සංවර්ධනය සඳහා බාලසූරිය මහතා සතුව සැලසුම් රාශියක් ඇත. 1950 න් මෙපිට රාජ්‍ය නායකයකු මෙම ශුද්ධ භූමිය වෙත නොපැමිණ ඇති නිසා ඉදිරියේ ගොඩනැඟීමට යෝජිත ගොඩනැගිලි සංකීර්ණයට ජනපතිතුමන්ගේ සුරතින් මුල්ගල තබනු දැකීම ඔහුගේ අපේක්ෂාව ය.සිරිපා වන්දනාව නිමා කොට අපි ගම් රටවල් කරා නිරුපද්‍රිතව ගමන් කරන අදහසින් ඝන්ඨාරය නාද කොට පහළට පඩි පෙළ බැස යන්නට පටන් ගත්තෙමු.චන්දන ජයවීර</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=av09112912</link>
    <topic>ගීතාවලෝකන</topic>
    <author>- හේමාලි</author>
    <content>නිසලව සමුගන්නා නිමලව නැවජනාධිපතිතුමාගෙන් රෝයි - සුමනාට ඇමතුමක්ප්‍රේම කරන්න වයසක් ඕනැ නැහැඅමල්ගේ විනිශ්චය සැර වැඩිද ?මධුරි ඩික්සිත් ඉන්දිරා ගාන්ධි වෙයිඅඩ නිරුවතට කරීනාට දොස්‘පියාඹන පිරිසි’ කතාව ඇත්තද? බොරුද?පිස්සු හැදෙන සඳමෙගා ස්ටාර් අපේ දැවැන්තම වැඩසටහනයි‘ඉතින් ඊට පස්සේ’ මැරයා රාජි මෙන්ඩිස්කෙම්මුර දවස්වල සිරි පතුල වඳින්න දේවතාවන් එනවලුගීතාවලෝකනපිච්චර් පිස්සාමහා සුවකරුමෙන් යාචක ඩබල සුවවෙයිමහේෂ් රිමාන්ඩ් එකේ ඉන්න ආස ද ? (රසදුන නව කථාව)කොළොම්පුරේ කුරුලු අභය භූමියයි මේදුර ගමනක් යෑමට සැරසෙන දිනිති දොරණෑගොඩජීවිතේ ලැබූ අත්දැකීම් සුන්දරයි ඒ වගේ ම කටුකයිකාන්තා රෝග බොහොමයකට හේතුව ශරීරයේ උෂ්ණාධික බවයිවිශිෂ්ටත්වයේ අංක එකඅමල් පෙරේරා අද අපේ රටේ ආන්දෝලනාත්මක චරිතයක් බවට පත්වෙලා. ඒකට විශේෂ හේතුව වෙන්නේ මේ දිනවල සිරස සුපර් ස්ටාර් වැඩසටහනින් අපි දකින ඔහුගේ හිතුවක්කාර සිතුවිලි.ඒ අතරම ඔහු ගායනා කරන අපූරු ගීතයකුත් මේ දිනවල අතිශයින්ම ජනපි‍්‍රයයි. ඒ නිසා මෙවර ගීතාවලෝකන සඳහා අපි ඔහු ගේ ඒ ගීතය තෝරා ගත්තා.මල් පිට මල් හැලෙන දිගු මාවතේපිය මත පිය තබමින්හිනැහෙන නුඹේඉඟි නළුවට වශී වීඅත්තල නඟයි තුරුපත් පවා දියපිට දියරැල් නඟන ගංදියේසැඩ රළ මතින් ඔරුවක නැඟීඑතෙරට යනු දැක ඔබයි මමයිසැඩ නල පවා හමන හැටි පුදුමයි වැහි පිට වැහි සැලෙන රාත්‍රියේඋණුසුම් වෙමින් තුරුළක වෙලීමුදු රස විඳින සඳ ඔබයි මමයිහිරිකඩ පවා දැනෙන හැටි පුදුමයි...යෞවනයින් තුන් දෙනෙකුගේ නිර්මාණ දායකත්වයෙන් තමයි මේ ගීතය අද අප අතරට එක්වන්නේ. ගීතය රචනා කර තිබෙන්නේ චාමින්ද රත්නසූරිය. ඔහුට අවශ්‍ය වෙලා තිබුණේ ඉස් ඉස්සරලම හමුවන ප්‍රේමවන්තයෙක් හා ප්‍රේමවන්තියක් අතර ඇතිවන හැඟීම් දැනීම් මේ ගීතයට එකතු කරන්න.ඒ සමඟම ඒ ආදරණීය හමුවීමට සොබා සෞන්දර්යත් කෙතරම් ආශිර්වාද කරනවාද යන්නත් මේ ගීතයට ඇතුළත් වෙනවා.චාමින්ද ගේ පද වැලට ගී තනු නිර්මාණය කළේ කසුන් කල්හාර ජයවර්ධන. ලතින් ඇමරිකානු සංගීතයේ හඬ මුසුව තමයි මේ ගීතයෙන් ඇහෙන්නේ. ඉදිරියේදී නිකුත්වන අමල් පෙරේරාගේ ‘මල් පිට මල්’ සංයුක්ත තැටියට මේ ගීතය ඇතුළත් වෙනවා.- හේමාලි</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=av09112914</link>
    <topic>මහා සුවකරුමෙන් යාචක ඩබල සුවවෙයි</topic>
    <author>සුවෙන් ඇඳගෙනසුවකරුමය ගැනඅකුරු කැරුමය</author>
    <content>නිසලව සමුගන්නා නිමලව නැවජනාධිපතිතුමාගෙන් රෝයි - සුමනාට ඇමතුමක්ප්‍රේම කරන්න වයසක් ඕනැ නැහැඅමල්ගේ විනිශ්චය සැර වැඩිද ?මධුරි ඩික්සිත් ඉන්දිරා ගාන්ධි වෙයිඅඩ නිරුවතට කරීනාට දොස්‘පියාඹන පිරිසි’ කතාව ඇත්තද? බොරුද?පිස්සු හැදෙන සඳමෙගා ස්ටාර් අපේ දැවැන්තම වැඩසටහනයි‘ඉතින් ඊට පස්සේ’ මැරයා රාජි මෙන්ඩිස්කෙම්මුර දවස්වල සිරි පතුල වඳින්න දේවතාවන් එනවලුගීතාවලෝකනපිච්චර් පිස්සාමහා සුවකරුමෙන් යාචක ඩබල සුවවෙයිමහේෂ් රිමාන්ඩ් එකේ ඉන්න ආස ද ? (රසදුන නව කථාව)කොළොම්පුරේ කුරුලු අභය භූමියයි මේදුර ගමනක් යෑමට සැරසෙන දිනිති දොරණෑගොඩජීවිතේ ලැබූ අත්දැකීම් සුන්දරයි ඒ වගේ ම කටුකයිකාන්තා රෝග බොහොමයකට හේතුව ශරීරයේ උෂ්ණාධික බවයිවිශිෂ්ටත්වයේ අංක එකලෙඩ සුවකරන මෙහෙයුමට ගහන පෝස්ටරේට පොටෝ ගන්න ගිහින් බුවා අයියා කොර කරන්න ගිය හැටියි පසුගිය කෑල්ලෙන් ලියා එව්වේ. ටවුමේ බෝකර් බුවා අයියා කොර කරන්න සයිකල් ටියුබ් එකක් ඉල්ලපු නිසා අයියා ගෙදර ඉස්ටෝරුව පෙරළා පරණ ටියුබ් එකක් ගෙනාවා.”රයිට් දැං ඔය ටියුබ් එක කපලා මේම දිගට ලොකුª පටි ටිකක් හදාගන්නවා.””ඊට පස්සෙ..””රයිට් ඊට පස්සෙ... අයියා ගේ කකුල මේම හොඳටම නවලා දනිහට උඩිං මේම මේම වෙලනවා. දැං සරම පාතට දාන්ඩ... කෝමද පාර.. දැං.. පොටෝ එකට එක පයින් ... රෙඩි.”බුවා අයියා නැමීගෙන එක පයින් සිටින අයුරුත් මා ඔහුට ආසිරි පතන අයුරුත් පොටෝ කැරිණි.පසුදා ටවුම පුරාම බොර්කර් බුවා සිය කැචර්ලා දම්මවා පෝස්ටරයක් වන කර තිබුණි.පෝස්ටරය දුටු මම වයබ්‍රෙට් වී ගියෙමි.”අයිසෙ දැං.. මේක දැක්කාම එකසිය ගාණට බුවාලා එයි.. ඔච්චර සෙනඟක් ඉස්සරහා මට නං නිකං කෝර්චොප් වෙන්ඩ බෑ ඔන්න.. එදාට කලිං මං කොහෙහරි මාරු වෙනවා..””පිස්සු නං කෙළින්ඩ එපා බොස්.. අපි වැඩේ ගාණට සෙට් කරලා \;යන්නෙ.. බොසාට තියෙන්නෙ එදාට අපි කියන හැටියට නටන්ඩ විතරයි... පහුවදාට අත පිරෙන්න සම්තිං එක ඉන්සුවර්.. බොස් මෙන්න මේ කොලේ තියෙන හෑල්ල කටපාඩම් කරගන්න.බොර්කර් බුවා දුන් කොළය කටපාඩම් කරමින් හා යාඥා කරන අයුරු සෙත්පතන අයුරු පෙරහුරු කරමින් කාලය ගත කළෙමි.ඕං නියමිත දිනය උදාවිය.බොර්කර් බුවා කොහෙන්දෝ කිරි කිරි ටොයියා මාළු පාන් වගේ සුපර් සැලුන් කාර්පතයක් සොයා ගෙන ආවේය.බුවා අයියා ගෙනා ලෝගුව ද ඇඳගත් මම බෝකර් බුවා ගේ උවදෙසින් හැඩ වැඩවී නගරය බලා ගියෙමි.බුවාලා බුවීලා පිටියට ඇතුළුවීමට පොරකති. අපේ වාහනයටවත් යන්නට ඉඩක් නැත. බොර්කර් බුවා වහා එළියට පැන්නේය.”ශාන්ති.. ශාන්ති.. කරුණාකර මඟ පාදන්න.. ප්‍රේයර් ද සේකර්තුමා.. කරුණාකර මඟ පාදන්න... බුවාලා වහා දෙපසට වී රථයේ වීදුරු වෙත එබෙන්ට වූයේ දෙඅත් මුදුන් තබාගෙනය.හොඳ වෙලාවට රථයේ වීදුරු කට්ට කලු ටින්ටඩ් කොට තිබුණි.සමහර බුවාලා අතැවූ මල් ද රථයට ඉස්සාහ.වේදිකාවට නගිත්ම හතර වටින් ඝෝෂා හඬ ද අත්පොළසන් හඬ ද නැඟුණි.මගේ කකුල් දෙක සර සර ගා වෙව්ලයි. දිග ලෝගුව නිසා එය කාටත් නොපෙනේ.”මාගේ බුවාලාවෙනි... මම ඔබලාට එළ ආරංචිය ගෙනාවා... දෙයියන්ගේ නාමෙන් .. ලෙඩ ඔක්කොම සකබලාස්..... ලෙඩකාරයෝ එන්න...මම වැඩේ අරඹුවෙමි. මේ වෙලාවට අප කලින් කතිකා කොට ගෙන තිබුණේ බොර්කර් බුවාගේ ගෝලයින් බොරු ලෙඩුන් ලෙස වෙස්ගන්වා කරන රඟපෑමකටය.ඒ අනුව බුවියක් කෙස්ස වනා කරකවමින් මායං ඇක්ටිං පාරකින් වේදිකාව අබියසට ආවාය. මම ඇය සුවකිරීමට සූදානම් වූවා පමණි ඉදිරි පෙළ සිටි රවඩි බුවා ගැටව් කීපදෙනෙක් වැඩේ කිච කළේය.”මේ .. මේ.. ඒ අය නෙමේ.. ප්‍රේයර්තුමා.. පුළුවන්නං මේ දෙන්නා සුවකරන්ඩ..”ඔවුන් ලෙඩුන් දෙදෙනකු ඔසවා ගෙන ආහ. ඔවුන්ගේ මුහුණු දුටු බෝකර් බුවාගේ මුහුණේ බල්බ් පත්තුවෙනු පෙනුනි. ඒ වූ කලී ටවුමේ අන්ධ හිඟන්නා සහ කොර හිඟන්නාය.”ම..ම..ල්ලි.. වැඩේ.. රීගල් .. මොකක් හරි ජිල්මාට් පාරක් දාගන්ඩ..” බුවා අයියාගේ හඬ තිරය පිටුපසින් ඇසෙයි.හීංදාඩියත් මහදාඩියත් දෙකම දමා මගේ ඇඟ තෙත්වී ඇතත් ලෝගුවට පිං සිද්ධ වෙන්න ඒවා බැතිමතුන්ට නොපෙනේ..පැනයන්නට දොරක් සොයා වටපිට බලන මට බොර්කර් බුවා විසින් සෙට් කොට එවන ලද බුවිය මායං වෙන හැටි පෙනුණි.මම වහා හිඟන්නන් දෙදෙනා වෙත ගියෙමි.”නුඹලාට සුව වෙන්නට තව කල් තිබේ. ඒ මොහොත උදාවන තෙක් පැත්තකින් ඉන්න.. කී මම මායං බුවිය වෙත ගියෙමි.”ඒයි.. මා සෝනා... රීරි යක්හා... උඹට බෑ... උඹට බෑ... ඔය බොඩි එකෙන් පලයං... මම අණ කරනවා... උඹට බෑ... පලයාං...” කී මම නැමී බුවිය ගේ කම්මුලට පහරක් ගසා කෙහෙවල්ලෙන් අල්ලා සෙලවීමි. අහෝ ඛේදයකි... කොණ්ඩය ගැලවී මගේ අතට ආවේය.දසතින් හූ හඬත් හිනා හඬත් .. නැගී ආවේය. මායං බුවිය ස්ටේජ් එකෙං පැන්නේ පැති දොරටුව වෙත යන්නටය. ඇනයක පැටලුණු සාරිය ගැලවී ෂෝට පෙනුනි.. ඒ සමඟම පැළඳ සිටි වියාජ ලැමද ගැළවී හැලුණි.මෙහෙයවීමසාන්තිකාමී ප්‍රේතපාලකමහාභූතවේදී ප්‍රේයර් ද සේකර් තුමා.PHD- (BAHUBUTHA) – MA(PILLU) – B.A.(BA-Q) ඇවිත් බලන්නසුවය ලබාගන්න.කොරුන් කතාකරවයි.අන්ධයින් ඇවිද්දවයි.යක්ස ප්‍රේත භූ®තයින් කොන්ටෝල් කරයි.අති විසාල පුළුල් තිර මහා සුව කිරීමේ යාග මෙහෙයුම.මහ ටවුමේ මාරදේවී එළිමහන් රංගවේදිකාවේදී.ඇතුල්වීම නොමිලේ!මලසේකර.. ඒ.. බුවියක ලෙස හැඩවී සිටියේ බෝකර් බුවාගේ ටවුමේ ගජයෙකි.”හු.. හූ.. ආන්න... කුඩු සනී දුවනෝ...”එනපොට හරි නැති බව හැඟුනෙන් පාතට නැමී ලෝගුව කැටිකොට අතට ගත් මම ද දුවන්නට සැරසුනෙමි. ඒ සමඟ වේදිකාවේ පසෙකින් කෑගසන හඬක් ඇසුනි.”ඒය්.. යකෝ.. උඹලට පේන්නැද්ද.. පොට්ටයෝ වගේ බලං ඉන්නේ... ආං.. අරූ.. පේයර් හොරා මාරු වෙන්ඩ හදන්නේ.. ඕකට මාරු වෙන්ඩ දෙන්ඩ එපා...”අන්ධයා මා දෙසට අත දිගු කර කෑගසයි.”එයා... කොහෙද දුවලා බේරෙන්නෙ.. මාත් එක්ක.. ඔහෙ හිටපිය...”කොරා විදුලිය වගේ දුවගෙන එනු පෙනිනි.. මම අපේ පාසලේ ස්පෝට් මීට් එකේ සීය හතර සිහිපත් කොට සියලු වගකීම් කකුල් දෙකකට පවරා දුනිමි.සුවෙන් ඇඳගෙනසුවකරුමය ගැනඅකුරු කැරුමයතිස්ස කුමාර කරුණාසේකර</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=av09112915</link>
    <topic>මහේෂ් රිමාන්ඩ් එකේ ඉන්න ආස ද</topic>
    <author/>
    <content>නිසලව සමුගන්නා නිමලව නැවජනාධිපතිතුමාගෙන් රෝයි - සුමනාට ඇමතුමක්ප්‍රේම කරන්න වයසක් ඕනැ නැහැඅමල්ගේ විනිශ්චය සැර වැඩිද ?මධුරි ඩික්සිත් ඉන්දිරා ගාන්ධි වෙයිඅඩ නිරුවතට කරීනාට දොස්‘පියාඹන පිරිසි’ කතාව ඇත්තද? බොරුද?පිස්සු හැදෙන සඳමෙගා ස්ටාර් අපේ දැවැන්තම වැඩසටහනයි‘ඉතින් ඊට පස්සේ’ මැරයා රාජි මෙන්ඩිස්කෙම්මුර දවස්වල සිරි පතුල වඳින්න දේවතාවන් එනවලුගීතාවලෝකනපිච්චර් පිස්සාමහා සුවකරුමෙන් යාචක ඩබල සුවවෙයිමහේෂ් රිමාන්ඩ් එකේ ඉන්න ආස ද ? (රසදුන නව කථාව)කොළොම්පුරේ කුරුලු අභය භූමියයි මේදුර ගමනක් යෑමට සැරසෙන දිනිති දොරණෑගොඩජීවිතේ ලැබූ අත්දැකීම් සුන්දරයි ඒ වගේ ම කටුකයිකාන්තා රෝග බොහොමයකට හේතුව ශරීරයේ උෂ්ණාධික බවයිවිශිෂ්ටත්වයේ අංක එකමෙතෙක් කතාව...  ගමේ ප්‍රභූ පවුලක එකම දරුවා වූ මහේෂ් ඔවුනගේ වතුවල වැඩ කරමින් ජීවත් වූ දුප්පත් පවුලක යුවතියක වූ මුතු සමඟ සබඳතාවක් ඇති කර ගනී. රූමත් අවිහිංසක මුතූ මහේෂ්ට පණ සේ ආදරය කළ අතර මේ නිසා ම මහේෂ් අතින් මුතූ අනාථ වෙයි.මහේෂ්ගේ මව සහ පියා මෙය දැනගත් පසු එංගලන්තයේ වෙසෙන තම නැගණිය ළඟට මහේෂ් යැවීමට කටයුතු කළ පියා මුතුට බිහිවුණු දරුවා සඟවා තැබීමට කටයුතු කර මුතූ සුරංගට විවාහ කර දෙයි. එංගලන්තයේ වෙසෙන තම නැන්දණිය ළඟට ගිය මහේෂ්ට එහිදී තම ඇවැස්ස නෑනණ්ඩිය වන අර්මිලා මුණ ගැහෙන අතර ඇගේ රූප ශෝබාවත් හැසිරීමත් නිසා මුතු අමතක කර දමයි. ඉන්පසු අර්මිලා සමඟ සබඳතාවක් ඇති කර ගන්නා මහේෂ් යළි ලංකාවට එන්නේ අර්මිලා හා විවාහවීමෙන් අට වසරකට පසුව ය.ටික දිනකින් මොවුනට මුතූ සහ සුරංග මුණ ගැසෙන අතර මුතූ සහ සුරංග කෙරෙහි පැහැදෙන අර්මිලා මහේෂ්ගේ විරෝධතාව මැද ඔවුන් හා ළඟින් ඇසුරු කරයි.  එහිදී මහේෂ්ට දාව මුතූට ඉපදුණු දරුවා පිළිබඳ රහස දැනගන්නා අර්මිලා ඒ පිළිබඳව විමසමින් මහේෂ් හා දබර කරගනී.ඕනාවට එපාවට පටලවා ගත් ඔසරියක් ඇඳගත් මුතූ, සුරංග හා ඇගේ වින්නඹු ඥාති සොයුරිය ද සමගින් ඉදිරිපස වූ නා ගස් සෙවණේ රැඳී සිටියාය. මහේෂ් පළමුවෙන්ම දුටුවේ ඇගේ සිනහවක් නැති මුහුණය. වාහනය තුළදීම ඔවුනොවුන්ගේ මුහුණු බලාගත් හපන්ගම පවුලෙන්, අර්මිලා මේ ගමනට පැමිණීම ගැන නොසතුට පළ විය.“අයියෙ මේ මොන ලැජ්ජ නැති වැඩක් ද? පොලිසියෙ ඔක්කෝමල ඉස්සරහ මහේෂ්ගෙ හපන්කමක්ද අහන් ඉන්න හදන්නේ?”චිත්‍රා උස් හඬින් විමසුවේ ඇත්ත වශයෙන්ම වාහනයෙන් බැසීමටවත් ඇති අකැමැත්ත පළ කරමිනි.“හරි දැන් මොකද්ද කරන්ඩ කියන්නේ? උන්ගෙ කකුල් දෙක අල්ලල වඳින්ඩද?”“වඳින්න ඕන නෑ කවුරුත්, අර අර්මිලා කිව්ව වගේ එදා ඕක කතා බහ කරල ගොඩින් බේර ගත්ත නම් ඉවරයිනේ...”“අන්කල් මං මුතූ එක්ක කතා කරන්න ද? මං දන්නවා සුරංගවත් මුතුවත් ඕක දිගින් දිගට ගෙනියන්නෙ නෑ...”හපන්ගම ඉවත බලා සිටියේ බල බිඳී ගිය සෙබළකු ලෙසය. තමාට වැරැදුණු තැන ඔහුට දැන් හොඳින් අවබෝධ වී ඇත. දරු ගැබ මෝරන විට මුතූ ගත් සියලුම ප්‍රතිකාර හා තොරතුරු පත්‍රිකා තමා විනාශ කළ ද වින්නඹු මාතාව අත තිබු ලිඛිත තොරතුරු ඔහුට නොලැබීම මේ සියලු කාරණාවලට හේතුවූ බව ඔහු වටහා ගත්තේය. ඇයට ප්‍රබල ලෙස සාක්ෂි ඉදිරිපත් කිරීමට හැකියාව තිබියදී තමා ඉදිරිපත් කරන සියල්ල බිඳී යාම පැහැදිලිය.“අන්කල් ඉක්මන් කරල කියන්න... මහේෂ් මොකද බලා ඉන්නේ? රිමාන්ඩ් එකේ ඉන්න ආස ද?”“ගිහින් බලන්න දුව... අප්පච්චිගෙන් අහන්න ඕන නෑ...”අර්මිලා වාහනයෙන් බැස කෙළින්ම ගියේ මුතු හා සුරංග සිටින තැනටය. අර්මිලා එනු දුරදීම දුටු අනෙක් තැනැත්තිය මුතුගේ කනට කර කුමක්දෝ පවසනු සියලු දෙනාම බලාගෙනය.“අනේ මගෙ කෙල්ල...”චිත්‍රා කිව්වා නොවේ කියවුණාය. කුසුමලතා ඇගේ සුරතින් නෑනණ්ඩියගේ සුරත මිරිකා ගත්තේ ඈ සන්සුන් කිරීමටය. තමන් කළ පාපයනට වන්දි ගෙවන සිය බිරිය තම එකම ගැලවුම්කාරිය ද වීම මහේෂ් විඳ ගත්තේ අප්‍රමාණ භක්තියකින්ය.තමන් කරා එන අර්මිලා දුටු මොහොතේ සිට සුරංග තුළ ඇතිවූයේ මුතූ කෙරෙහි දැඩි කෝපයකි. උස් අතු අල්ලන්නට ගියා පමණක් නොව කළු ගලක ද හිස ගසා ගැනීම මොන තරම් අමන ක්‍රියාවක් ද?“නෝනට එහෙම හිත රිදෙන්න මුකුත් කියනව එහෙම නෙවෙයි.”සුරංග ඒ කෝපයෙන්ම පැවසුවේ මුතූට පමණක් ඇසෙන්නට නොවේ. ඇගේ සොයුරියට ද දැනගැනීමටය. හිතුවක්කාරකමට ඉක්මන් වුවද මුතූට දැන් මේ ක්‍රියාවලිය හිසරදයක් වී ඇත.බේබි මහත්තයා යළි කිසිම දිනෙක තමාට නොලැබෙන්නේය.තමාගේ දරුවා පිළිබඳ සොයා බැලීමට තිබුණේ මීට බොහෝ කාලයකට පෙර නොවේ ද? සියල්ල නිහඬව දරා සිට සිත උපන් ද්වේෂය නිසා අතීතය හාරා ඇවිස්සීමෙන් තමාට ඵලයක් ලැබේ ද?“මුතූ... සුරංග, ඇයි මේ විදිහට ඔයාල වෙනස් වුණේ? මට කියන්න මොකද්ද ඔයාල දෙන්නට අපෙන් වුණ වැරැද්ද?”මුතූ සුරංග දෙස බලා බිම බලා ගත්තේ අර්මිලාගේ අව්‍යාජ කතාවට නිසි පිළිතුරක් දී ගත නො හැකිවය.“නෝනගෙන් අපට වැරැද්දක් වුණේ නෑ... මුතූ කියන්නේ එයාගෙ දරුව ඕනෑ කියලා...”පිළිතුර ලැබුණේ බලාපොරොත්තු නොවූ අයකුගෙන්ය.“ඔයා කව්ද? මුතුගේ මමී ද?”අර්මිලා ඇසුවේ උපහාසයකට නොවුවද ඇය ඉන් කිපුණාය.“අම්ම වෙන්ඩම ඕනැද අසාධාරණයට කතා කරන්න. මේ නෝනා... මං ළඟ මුතූගෙ ක්ලිනික් ගිය හැම තොරතුරක්ම තියෙනවා. ඉපදිච්ච ළමයට වුණ දේ අපිට දැනගන්න ඕනෑ...”“මුතූ... ඔයා මට ආදරේ නම් මහේෂ් මේකට පටලවන්න එපා. එහෙම වුණොත් මට ඒක දරාගන්න බෑ...”“නෑ නෝනා මට මගේ දරුව ඉන්න තැනක් කියන්න. එක සැරයක් මූණ බලන්න දෙන්න...”“ඔව්... මං මුතූට දවසක් කිව්වනෙ මං එහෙම කරනව කියලා. මං අන්කල්ට කියන්නම්. එයා මම කියන දේ අහනවා... මේ ප්‍රශ්නය අද ඉවරයක් කරන්න මුතූ...”“දැන් නෝනා පොරොන්දු වෙනව නම් අපි ඒක කියල මේ පැමිණිල්ල අහක්කර ගන්නවා... හැබැයි අපට දරුව ඕනෑ...”“ගොන් මෝඩි මොකද ගල් ගිලල වගෙ හිටියෙ... ඕකුන්ට ඔහොම සලකල මදි... උඹේ ජීවිතේ විනාශ කළා මදිවට තව ගෑනියෙකුත් බැඳගෙන පෙන්නන්ඩ ආවා.”“ඒ හැමදේම අපේ වැරැදි අක්කේ... මේ මෝඩිට මං මුලදිම කිව්වා... ඊළඟට දැන් මේ අහවල් එකකටද දරුවා ගැන හොයන්නේ?”දෙනෙතට නැගුණ කඳුළු බිඳු කිසිවකුටත් නොපෙනෙන්නට පිසදා ගත් මුතූ ආපසු යන අර්මිලා දෙස බලා සිටියේ සංවේගයෙනි.දරුවාගේ මුහුණ වරක් බලන්නට ඇති ආශාව උත්සන්න වුවද සුරංග කියන ලෙසකට හිත හදා ගැනීම යෙහෙකැයි ඇය සිතා ගත්තා ය.මේ තරම් හොඳින් හා පහසුවෙන් ගැටලුව සමථයකට පත්කර ගැනීමට හැකිවීම කාගේත් අසීමිත සැනසීමට හේතුවක් විය.දරුවා පිළිබඳව සියලු තොරතුරු ලබා දීමට පොරොන්දු වීම නිසා හපන්ගම තම ජීවිතයේ කිසිදාක නොකළ දෙයක් කිරීමට බැඳී සිටියේය.තමා හා තම බිරියත් තවත් දෙදෙනකුත් පමණක් දැන සිටි මේ රහස හෙළිදරව් කිරීමට හොඳම වේලාව මෙය විය හැකි යැයි ඔහු පසුව කල්පනා කිරීම නිසා සිතට මඳ අස්වැසිල්ලක් ද ලැබී තිබුණි.“අප්පච්චී තවත් ප්‍රශ්න මතුවෙන්න කලින් දැන්වත් කියන්න මොකද වුණේ කියලා?”“යමු ගෙදර... දැන් කාටවත් කිසිම ප්‍රශ්නයක් නැහැ මේ ගැන... ප්‍රශ්නය වෙන්න තිබුණ කාලය මං මගහැරල දාලා ඉවරයක් කළා... නැද්ද නෝනා?”ඔහු මහා වීර ක්‍රියාවක් කළ නියාවෙන් සිනහවක් පා බිරිය දෙස බැලුවේය.“ප්‍රශ්නෙ බලාගන්න තිබුණා මුතූ මට අකැමැති වුණා නම්...”අර්මිලා තරහින් මහේෂ්ගේ කනට කෙඳිරුවේය. දහවල් ආහාරය ගෙන පැයක පමණ සුව නින්දක් ලබා නැඟිට ගත් හපන්ගම නිවෙසේ සිටියවුන්ට හොර රහසේම වත්තේ කෙළවරට ගොස් නැවත හොඳින් පිරික්සා බැලුවේය.උදෑසන සිට සිදුවූ කලබගෑනිය නිසා වෙහෙසට පත් සියලු දෙනාම නිදි සුව විඳින බව ඔහු අවබෝධ කර ගත්තේය.ඉක්මන් කර කඩුල්ල පැන ගත් ඔහු පසු නොබලාම ගමන් කර, මුතූ හා සුරංග ජීවත්වූ පැල් කොටය ළඟ මොහොතක් නතර වී බලා සිටියේය. සුරංග තමාට මොන තරම් හිතවත්ව හා යටහත් පහත්ව සේවය කළා දැයි සිතුණු විට ළයෙහි පැත්තක් ඇදුම් දෙන බව ඔහුට දැනුණි.කෙසේ හෝ තම අරමුණ ඉටුකර ගැනීමට ඔහු තීරණය කර හමාරය. දොළ පහරේ දණක් බැසගත් හපන්ගම ඈතින් තිතක් සේ පෙනෙන සුරංග ගේ නිවෙස දෙස බලා සිටියේය.මතු සම්බන්ධයි</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=av09112916</link>
    <topic>කොළොම්පුරේ කුරුලු අභය භූමියයි මේ</topic>
    <author>ඉනෝකා සමරවික්‍රම</author>
    <content>නිසලව සමුගන්නා නිමලව නැවජනාධිපතිතුමාගෙන් රෝයි - සුමනාට ඇමතුමක්ප්‍රේම කරන්න වයසක් ඕනැ නැහැඅමල්ගේ විනිශ්චය සැර වැඩිද ?මධුරි ඩික්සිත් ඉන්දිරා ගාන්ධි වෙයිඅඩ නිරුවතට කරීනාට දොස්‘පියාඹන පිරිසි’ කතාව ඇත්තද? බොරුද?පිස්සු හැදෙන සඳමෙගා ස්ටාර් අපේ දැවැන්තම වැඩසටහනයි‘ඉතින් ඊට පස්සේ’ මැරයා රාජි මෙන්ඩිස්කෙම්මුර දවස්වල සිරි පතුල වඳින්න දේවතාවන් එනවලුගීතාවලෝකනපිච්චර් පිස්සාමහා සුවකරුමෙන් යාචක ඩබල සුවවෙයිමහේෂ් රිමාන්ඩ් එකේ ඉන්න ආස ද ? (රසදුන නව කථාව)කොළොම්පුරේ කුරුලු අභය භූමියයි මේදුර ගමනක් යෑමට සැරසෙන දිනිති දොරණෑගොඩජීවිතේ ලැබූ අත්දැකීම් සුන්දරයි ඒ වගේ ම කටුකයිකාන්තා රෝග බොහොමයකට හේතුව ශරීරයේ උෂ්ණාධික බවයිවිශිෂ්ටත්වයේ අංක එකමද්දහන ගෙවී හෝරා කිහිපයක් ගත වී ඇත. හිරු කෙමෙන් බටහිර අහසේ සැඟවෙමින් සිටී.ඉඳහිට පාරේ යන වාහනයක හඬ ඇසෙන්නට වෙනත් හඬක් නැත. පළාතම දෙදරවමින් ගිය ගුවන් යානයේ හඬට කෙටල පදුරක් අස්සේ සැඟව සිටි කොරවක්කෙක් තටු ගසා වෙනත් තැනකට පියඹා ගියේ ය.දිරා ගිය ගසක වසා හුන් ගිරා ජෝඩුව ක්‍රෑස් ගා වෙනත් අත්තකට ඉඟිල ගියහ. බොර පැහැති ජලයේ කබරයෙක් ගොදුරක් සොයා ඒ මේ අත යන්නේ ය. හැන්දෑ අහස සොඳුරු ය.මුහුදුබඩට වන්නට නිසා ඒ අහස වඩාත් සොඳුරු ය. අහසේ එක දිගට පියඹා යන වැහිලිහිණි රංචුව වැස්සක පෙර නිමිත්තක් සේ ය.අප මේ පිය නඟන්නේ කුරුලු අභය භූමිය හරහා ය. යාල කුමන, විල්පත්තු එකවර ඔබේ සිතට නැඟෙනු ඇත. නැත... අප සිටින්නේ කොළඹට තදාසන්න නගරයක ය.. ඔබ පුදුම වනු ඇත.ඒ ඒ තැන්හි ගහකොළ අතු අස්සේ සැඟව සිටින්නේ් ලංකාවට ආවේණික කුරුලු වර්ගය. ඇතැම් විට ඔබ මේ ගැන දන්නවා ඇත. එමෙන් ම නොදන්නවා ද ඇත.කොළඹ දිස්ත්‍රික්කයේ දෙහිවල නගරයේ පිහිටි අත්තිඩිය ප්‍රදේශය කුරුලු අභය භූමියක් ලෙස නම් කරනු ලැබුවේ 1990 ජූලි විසිපස් වැනිදා ය.අප මේ යමින් සිටින්නේ බෙල්ලන්විල අත්තිඩිය, පිටවේල්ල පාරේ ය. බොල්ගොඩ ගඟේ ඇළ මාර්ගයක් මේ කුරුලු අභය භූමිය හරහා ඇත්තේ ය.ඇළ ඉවුර දිගේ ම ගිය විට එක් පසෙක ඇත්තේ රත්මලාන ගුවන් තොටුපළ හා රත්මලාන ගුවන් හමුදා කඳවුර ය.හෙක්ටයාර් 300 ගණනකට වඩා ඉඩම් ප්‍රදේශයක පැතිර ඇති කුරුලු අභය භූමියේ කුරුලු විශේෂ ගණනාවකි. මේ අතර ආවේණික කුªරුල්ලෝ ද වෙති. අවුරුද්දේ සමහර කාලවලදී සංචාරක කුරුල්ලන්ගේ පැමිණීම ද සිදුවේ.පිළිහුඩුවාඅත්තිඩිය කුරුලු අභය භූමිය පිළිබඳව වනජීවී අඩවි ආරක්ෂක එච්.ආර්. මොහොමඩ් මහතා පවසන්නේ මෙවැනි අදහසක්.කොණ්ඩ කුරුලු ජෝඩුවක්“මීට කාලෙකට කලින් බෙල්ලන්විල අත්තිඩිය බොරලැස්ගමුව, පැපිළියාන රත්මලාන උතුර, නුගේගොඩ දකුණ, වේරහැර ආදී ප්‍රදේශවල වැඩි ඉඩම් ප්‍රමාණයක් ම තිබුණේ තෙත් බිම් හැටියට.මේ නිසා වැසි කාලයේ සිදුවන ජල ගැලීම්වලදී ප්‍රදේශය යටවෙන්නේ නැතිව ජලය බැස යාමේ පහසුකම තිබුණා.1970 කාලයේදී බෙල්ලන්විල අත්තිඩිය ප්‍රදේශය පහත් බිමක් වීම හා වඩදිය සමයේ බොල්ගොඩ ඇළ දිගේ කරදිය ගැලීම නිසා ගොවිතැන් කටයුතු නතර වුණා.ඊට පස්සේ මේ බිමේ කඩොලාන ශාඛා, පන් හා වෙනත් ජලජ ශාඛා වර්ග හැදුණා. කාලයක් ගියාට පස්සේ මේ ප්‍රදේශයේ ජලචර පක්ෂීන් ඇතුළු වෙනත් ජිවීන්ගේ ව්‍යාප්ත වීමත් ඇති වුණා. ක්‍රමයෙන් මේ අභය භූමියේ පක්ෂීන් වර්ග 168 ක් පමණ වාර්තා වී තිබෙනවා.සුදුදෙමලිච්චා, ගිරා මලිත්තා, හීන් කොට්ටෝරුවා ආදී ආවේණික පක්ෂීන් ඉන්නවා. ඒ වගේ ම සංක්‍රමණික පක්ෂීන් හතළිස් හයක් විතර ඉන්නවා. බොල්ගොඩ ඇළේ සහ අභය භූමිය හරහා ගලා බසින කුඩා ඇළවල්වල ආවේණික මත්ස්‍ය වර්ග 6 ක් ඇතුළු විශේෂ 44 ක් ඉන්න බව වාර්තා වෙලා තිබෙනවා.කිතලාමීට අමතරව උරගයින් විශේෂ 21 ක් ක්ෂීරපායි විශේෂ 17 ක් සමනළුන් විශේෂ 10 ක් හා උභය ජීවීන් වර්ග කූරන් සලබයින් හා වෙනත් කෘමි විශේෂ ඉන්නවා.”විටින් විට අහසේ විවිධ කුරුල්ලෝ පියඹා යන්නාහ. විවිධ කුරුලු නාද ඇසෙන්නේය. ඇතැම් විට නාදය ඇසුණ ද දකින්නට කුරුල්ලකු නැත.එහෙත් කුරුලු අභය භූමිය හරහා මඟ කියමින් අප සමඟ ගිය අඩවි සහකාර කමල් පීරිස් මහතා හා නම නොකියූ ගුවන් හමුදා සෙබළා කුරුල්ලන්ගේ නම් කියති. ඇතැම් විටෙක ඈත සිටින කුරුල්ලකු පෙන්වන කමල් පීරිස් ඒ කුරුල්ලාගේ පැහැය ඌට ආවේණික ගති ලක්ෂණ පවා කියන්නේ ය.අභය භූමිය ගොඩකර ඇතැම් තැනෙක ගෙවල් සාදා ඇත්තේ ය. කලකට පෙර බෙහෙවින් සුන්දරව තිබූ ඇළ පුරා ජපන් ජබර ශීඝ්‍රයෙන් පැතිර ඇත.එමෙන්ම වෙල් ආත්තා ශාඛය ද මේ පෙදෙසට බලවත් තර්ජනයක් වී ඇත. හම්බු පන් විශේෂය ද අභය භූමියට ආක්‍රමණික ශාඛයක් වුව ද එය ‘කිතලා’ කුරුල්ලන්ට නම් නැතිව ම බැරි ය.“හම්බුපන් ආක්‍රමණික ශාඛයක් තමයි. ඒත් ‘කිතලා’ හුඟක් වෙලාවට කුඩු හදන්නේ මේ පදුරු අස්සේ. සමහර දවස්වලට ‘කිතලා’ කුරුල්ලන් විස්සක් තිහක් දකින්න පුළුවන්. උන්ගෙන් එන්නේ ‘කෑස්’ කියන ශබ්දයක්. වැහි ලිහිණියන්, කහ කුරුල්ලන් පොලොස් කොට්ටෝරුවන් වැනි ලංකාවට ආවේණික කුරුල්ලන් මෙහි ඉන්නවා.“අපි මේ භූමියේ ඇකේෂියා පැළ ව්‍යාපෘතියක් කරගෙන යනවා. යම් යම් හේතු නිසා අවතැන් වන මුවන්, ගෝනුන් වගේ සතුන්ට නිදහසේ සිටින්න පුළුවන් තැනක්, අභය භූමියේ සකස් කරගෙන යනබව සොබා කෙත මධ්‍යස්ථානයේ නන්දන ගමගේ මහතා අප හා පැවැසීය.කරවැල් කොකාපාසල් දරුවන්ට දැනුම ලබාදීම සොබා කෙත මධ්‍යස්ථානයෙන් සිදුවන අතර ඉදිරියේදී දේශීය විදේශීය සංචාරකයන්ට ද මේ අභය භූමියේ පහසුකම් වැඩිවනු ඇත.කුරුල්ලන් නැරඹීමට නම් එහි යා යුතු වන්නේ උදෑසන හෝ සන්ධ්‍යා කාලයේ ය. එමෙන් ම එහි යන එන්නන්ට වගකීමක් ඇත. ඒ පරිසරය සුරැකීමට ය.කරවැල් කොකා, බටගොයා, කොරවක්කා, බ්‍රහමණ උකුස්සා කිරලුන් මෙන් ම තවත් බොහෝ කුරුල්ලන් මෙහිදී දැකීමට පුළුවන. එමෙන් ම ඉත්තෑවුන්, හඳුන් දිවියන් ද දැක ගැනීමට පුළුවන.වැහි ලිහිණි උප විශේෂයක් වන ටයිලර්ගේ වැහිලිහිණියා (1989) නීතිඥ ජගත් ගුණවර්ධන මහතා විසින් ලංකාවෙන් ප්‍රථම වරට මෙම අභය භූමියෙන් සොයා ගන්නා ලදී.එමෙන් ම 1991 වසරේදී ප්‍රථම වරට පැලගැටි හම්බු කුරුල්ලා ද මේ ප්‍රදේශයෙන් ම වාර්තා වී ඇත. දුම්සිලුටු දෑතුඩුවා මෙන් ම කළු පැහැහම්බු කුරුල්ලා ද අභය භූමියේදී අපට හමුවේ.ඉර සැඟ වී ගොස් ඇත. ගස්වල සෙවණැලි වැටී ඇත. කුරුල්ලෝ ක්‍රැස් ගාමින් කිචි බිචි ගාමින් සැඟවී යන්නාහ. රැයෙහි පිපෙන්නට ඕලු මල් කැකුළුබලාහිදී. හම්බු පන් අතරේ සැඟවී විටින් විට එළියට එමින් ‘කිතලා’ මොනාදෝ සොයන්නේ ය.මහා වැසි වැස්ස දින කිහිපයකට පසුව පැහැබර දවසක අවසානය කුරුල්ලන්ගේ ලෝකය අලුත් කර ඇත. සමුගෙන ආ යුතු ය. එහෙත් සමුගෙන යා නොහැකි තරමට පරිසරය බෙහෙවින් සුන්දරය.විශේෂ ස්තුතිය අත්තිඩිය බෙල්ලන්විල වන අඩවි ආරක්ෂක කාර්යාලයේ සියලු නිලධාරීන්ට හා තරුණ සත්ත්වවේදීන්ගේ සංගමයේ සභාපති පුබුදු වීරරත්න මහතාට.ඉනෝකා සමරවික්‍රමඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=av09112917</link>
    <topic>දුර ගමනක් යෑමට සැරසෙන දිනිති දොරණෑගොඩ</topic>
    <author>හේමාලි</author>
    <content>නිසලව සමුගන්නා නිමලව නැවජනාධිපතිතුමාගෙන් රෝයි - සුමනාට ඇමතුමක්ප්‍රේම කරන්න වයසක් ඕනැ නැහැඅමල්ගේ විනිශ්චය සැර වැඩිද ?මධුරි ඩික්සිත් ඉන්දිරා ගාන්ධි වෙයිඅඩ නිරුවතට කරීනාට දොස්‘පියාඹන පිරිසි’ කතාව ඇත්තද? බොරුද?පිස්සු හැදෙන සඳමෙගා ස්ටාර් අපේ දැවැන්තම වැඩසටහනයි‘ඉතින් ඊට පස්සේ’ මැරයා රාජි මෙන්ඩිස්කෙම්මුර දවස්වල සිරි පතුල වඳින්න දේවතාවන් එනවලුගීතාවලෝකනපිච්චර් පිස්සාමහා සුවකරුමෙන් යාචක ඩබල සුවවෙයිමහේෂ් රිමාන්ඩ් එකේ ඉන්න ආස ද ? (රසදුන නව කථාව)කොළොම්පුරේ කුරුලු අභය භූමියයි මේදුර ගමනක් යෑමට සැරසෙන දිනිති දොරණෑගොඩජීවිතේ ලැබූ අත්දැකීම් සුන්දරයි ඒ වගේ ම කටුකයිකාන්තා රෝග බොහොමයකට හේතුව ශරීරයේ උෂ්ණාධික බවයිවිශිෂ්ටත්වයේ අංක එකමීට කලකට ඉහත දී ස්වාධීන රූපවාහිනී සේවයෙන් විකාශය වූ ‘සෙල්ලම් ගෙදර’ වැඩසටහන ඔබට මතක ඇති. මේ පුංචි ‘සෙල්ලම් ගෙදරින්’ දොරට වැඩි පුංචි දියණියක අද සංගීත, නර්තන හා රංගන ක්ෂේත්‍රයේ ඉදිරියට යන්නට සූදානමින් සිටියි. ඇය දිනිති දොරණෑගොඩ ය.කොළඹ විශාඛා විද්‍යාලයෙන් අධ්‍යාපනය ලද දිනිති මේ වනවිට උසස් පෙළ විභාගයට මුහුණ දී එහි ප්‍රතිඵල අපේක්ෂාවෙන් සිටියි. කලා අංශයෙන් උසස් පෙළට පෙනී සිටි ඇය ගේ ප්‍රධාන විෂය වූයේ නර්තනයයි. නාට්‍ය හා රංග කලාව, දේශපාලන විද්‍යාව ඈ පෙනී හිටි අනෙක් විෂයයන් වේ.‘පුංචි කාලේ ඉඳන්ම මම කලාවට ආසයි. මම මුලින් ම සම්බන්ධ වුණේ ස්වාධීන රූපවාහිනියේ ‘සෙල්ලම් ගෙදර’ වැඩසටහනට. එහිදී මම කතා තුනකට විතර රංගනයෙන් එක් වුණා. ඊට පස්සෙ ස්වාධීන රූපවාහිනියෙන් ම නිෂ්පාදනය කරනු ලැබූ ‘සමනළ උයන’ වැඩසටහනට ගීත ගායනයෙන් එක් වුණා.දිනිති ඉස් ඉස්සරලම වේදිකාවට ගොඩ වුණේ නාලක ස්වර්ණතිලකගේ ‘දඟමල්ල සහ අමුතු ඉස්කෝලේ වේදිකා නාට්‍යයෙන්. ඊට පස්සෙ අද ‘දඟමල්ල’ ටෙලි නාට්‍යයේ ‘ජොඈන්’ වුණා. ඒ විතරක් නොවෙයි. ඈ ‘දඟමල්ල’ ටෙලිනාට්‍යයට ගීත ගායනයෙනුත් එක්වුණා.දිනිති මුලින් ම සංගීතය ඉගෙන ගත්තේ මාලිනී බුලත්සිංහල මහත්මියගෙන්. පුංචි කාලේ ඉස්කෝලෙදි ඇයට සංගීතය ඉගැන්නුවේ අනුරාධා නන්දසිරි. මේ වනවිට ඇය සංගීත් නිපුන් සනත් නන්දසිරි වෙතින් භාත්ඛණ්ඩේ සංගීත විශාරද අවසන් වසරේ සිසුවියක් ලෙස අධ්‍යාපනය ලබනවා.“මම ඉස්සර ඉඳන් ම ගීත ගායනා කරන්නත් ආසයි. එච්.එම්. ජයවර්ධන සංගීතවත් කරපු ‘තාත්තා’ ගැන කියවෙන මා ගැයූ ගීතයක් මේ දිනවල ‘විදුල’ ගුවන් විදුලියෙන් ප්‍රචාරය වෙනවා. ඊට අමතරව වීෂා ද සිල්වා ගුරුතුමිය ගෙන් මම උඩරට නැටුම් හදාරනවා.එහි කලඑළි මංගල්‍යය පසුගියදා කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වූවා. ඉන්දියානු සංස්කෘතික මධ්‍යස්ථානයේ සුභාෂිනි පද්මනාදන් ගුරුතුමිය යටතේ අරංගේත්‍රම් කළා. මෝක්ෂා සමරසූරිය ගුරුතුමිය ගෙන් දැනට කථක් නර්තනය හදාරනවා. ඒ අතරට නිම්මි වැලිකල ගුරුතුමිය ගෙන් වයලින් වාදනයත් ඉගෙන ගන්නවා.දිනිති ඉස්කෝලෙදිත් බොහෝ බාහිර ක්‍රියාකාරකම්වලට සම්බන්ධ වූ ශිෂ්‍යාවක්. අන්තර් නාට්‍ය තරගාවලියන්ගෙන් හොඳම නිළිය හා දක්ෂතම රංගනය සඳහා වන සම්මානත් ඇය හිමිකර ගත්තා.හේමාලි</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=av09112918</link>
    <topic>ජීවිතේ ලැබූ අත්දැකීම් සුන්දරයි ඒ වගේ ම කටුකයි</topic>
    <author>වසන්ත ජයසිංහ ආරච්චිගේ</author>
    <content>නිසලව සමුගන්නා නිමලව නැවජනාධිපතිතුමාගෙන් රෝයි - සුමනාට ඇමතුමක්ප්‍රේම කරන්න වයසක් ඕනැ නැහැඅමල්ගේ විනිශ්චය සැර වැඩිද ?මධුරි ඩික්සිත් ඉන්දිරා ගාන්ධි වෙයිඅඩ නිරුවතට කරීනාට දොස්‘පියාඹන පිරිසි’ කතාව ඇත්තද? බොරුද?පිස්සු හැදෙන සඳමෙගා ස්ටාර් අපේ දැවැන්තම වැඩසටහනයි‘ඉතින් ඊට පස්සේ’ මැරයා රාජි මෙන්ඩිස්කෙම්මුර දවස්වල සිරි පතුල වඳින්න දේවතාවන් එනවලුගීතාවලෝකනපිච්චර් පිස්සාමහා සුවකරුමෙන් යාචක ඩබල සුවවෙයිමහේෂ් රිමාන්ඩ් එකේ ඉන්න ආස ද ? (රසදුන නව කථාව)කොළොම්පුරේ කුරුලු අභය භූමියයි මේදුර ගමනක් යෑමට සැරසෙන දිනිති දොරණෑගොඩජීවිතේ ලැබූ අත්දැකීම් සුන්දරයි ඒ වගේ ම කටුකයිකාන්තා රෝග බොහොමයකට හේතුව ශරීරයේ උෂ්ණාධික බවයිවිශිෂ්ටත්වයේ අංක එක- සීලරත්න සෙනරත්මෙලොව එළිය දකිනකොටම සීලරත්නට තිබුණේ අපූරු වටපිටාවක් විතරමයි. සීත කඳුකරයෙන් හමන සුළං පොද ගතට වැටෙනකොට ඒ අපූරු පරිසරයත් එක්ක ඇඟැලුම්කම් පාන්න තරම් වයසක් නොවුණත් ජීවිතේ හරිගමන් මඟ පරිසරය විසින් ම ඔහුට නිර්මාණය කරනු ලැබුවා.“අපේ ගෙවල් පැත්තේ වැඩිහරියක්ම හිටියේ වතුකරයේ ජනතාවනේ. බොහෝ වෙලාවට අපිට සිංහල, මුස්ලිම්, දෙමළ කියලා භේදයක් තිබුණේ නැහැ. ඔක්කොම එකම සහෝදර පිරිසක් වගේ හිටියේ. මට මතකයි අපේ ගෙදරට මේ සියලු දෙනාම එනවා යනවා. මම උපන්නේ මහනුවර දිස්ත්‍රික්කයේ ගලහා කියන සුන්දර ගම් පියස්සේ. මේ හේතුව නිසාම මට හොඳට දෙමළ කතා කරන්නන් හැකියාව ලැබුණා.”ඒ සුන්දර පරිසරයේ සුවඳත් අරගෙන ජීවිතය නිවැරදි මඟක් ඔස්සේ රැගෙන යන අපූරු මිනිසෙක් මේ ගෙන්දගම් පොළවට පය ගහන්නේ මීට දශක කිහිපයකටත් එපිටින්. හිස් අතින් ම නෙමෙයි. විවිධ හැකියාවන් රැසක් කරපින්නාගෙන. මේ එක් නිදසුනක්. “මා ඔබේ හිතවත් සීලරත්න සෙනරත්...”මේ ළෙන්ගතු ආමන්ත්‍රණය ඔබට හුඟක් හුරු පුරුදුයි. තවදුරටත් ගුවන්විදුලියේ ‘පිබිදෙන ගායක පරපුර’, ‘ඔව් නෑ බෑ’, ‘ගුරුගේ මැණික් වාසනා උදාව‘ ඒ හඬින් ඔබේ මතකය අලුත් කරාවි. සිය ජීවන ගමනේ සුවඳ මෙදා ‘රසඳුන’ පත්ඉරුවකට ගොනුකරන විට සීලරත්න සෙනරත් නම් මේ සොඳුරු සන්නිවේදකයා අද අගමැතිතුමන්ගේ මාධ්‍ය ලේකම්.“මම පාසල් ගියේ අපේ ගමේ ස්කෝලෙට. 60 දශකයේ දී මම පාසල් යන කාලයේ ශිෂ්‍ය ගුරු පත්වීම් දෙන්න ගත්තා. මට මතක විදිහට ඒ 1964 දී විතර. ඒ වෙනකොටත් මම උසස් පෙළ පන්තියේ හිටියේ. අද වගේ නෙවෙයිනේ ඒ කාලේ උසස් පෙළ පන්තියට එනවා කියන්නේ ලොකු දැනුමක් තියෙන්න ඕන. එය අතර මට පරිසරයම නිර්මාණය කරපු භාෂා දැනුමත් තිබුණනේ. මටත් ගුරු පත්වීමක් ලැබිලා මේ පළාතෙම මුස්ලිම් විද්‍යාලයක දෙමළ භාෂාව ඉගැන්නුවා.”එතකොට බොහෝම ඉක්මනින් ම විදුහල්පති තනතුරට එන්න ලැබුණු කතාව මොකක්ද?ඔව්... ඒක අපූරු අත්දැකීමක්. මම ගුරුවරයෙක් විදිහට කටයුතු කරන අවධියෙන් ඉගෙනගැනීම් නවතා දැමුවේ නැහැ. ගිරාගම විද්‍යාලයට ගියා. ඒ අතර බාහිර උපාධි දැනුම ලබාගත්තා. මට මතකයි විදුහල්පතිවරයෙක් විදිහට මුල්ම පත්වීම ලැබුණේ අම්පාර කුමාරිගම විද්‍යාලයට. ඊට පස්සේ උහන සියඹලාගම විද්‍යාලයට යන්න වුණා.මගේ ජීවිතේ ගෙවුණේ අම්පාර පළාතේමයි. මම අම්පාරේ ඉන්න අතරේ මගේ අයිය හිටියේ කොළඹ. කුඩා කාලයේ ඉඳන් ම මම කථිකත්වයට දක්ෂයි. සමහර සමිති සමාගම්වල මම හොඳ කථිකයෙක්. ඕක මගේ අයියා දන්නවා. එයා ගුවන් විදුලියට මගේ ඉල්ලුම් පත්‍රයක් දාලා තිබුණා නිවේදන සම්මුඛ පරික්ෂණයට.සිප්පිමඩුව පාසල ඔය ගමන වෙනස් කළා කියනවා නේද?මෙතනදි වුණේ 77 ආණ්ඩු වෙනස්වීමත් එක්ක මම මඩකලපුවට මාරු කරලා යවපු එක. වාලච්චේන සිංහල මහා විද්‍යාලයත් එරාවුර් විද්‍යාලයත් අවසානයේ සිප්පිමඩුව ප්‍රදේශයේ පාසලකට ඇවිත් නවතින්න වුණේ. පළමු දවසේ මම මේ පාසලට එනකොට දැක්කේ පොල්අතු මඩුවක්. ගමේ හිටියේ පවුල් එකසිය පනහයි.එතනදිත් සිංහල පවුල් හිටියේ හැට හතරයි. දැන් මම ඇවිත් බෑග් එක තියලා අඳුර මැකෙන්න කුප්පි ලාම්පුවක් පත්තු කරගත්තා. මොන විදිහකින්වත් ඒ හුළගෙන් බේරෙන්න බැහැ ලාම්පුව නිවෙනවා. බැරිම තැන පාළුව මැකෙන්න හැම රැයකම මම කළේ සින්දු කියපු එක. ආයේ උදේට පාසලේ වැඩකටයුතු පටන් ගන්නවා.මම තමා හිටපු එකම ගුරුවරයා. ස්කෝලෙටම ළමයි අට දෙනයි. අවසානයේ මට පුළුවන් වුණා ළමයින් එකසිය ගණනක් දක්වා වැඩි කරගන්න. අතට ලැබුණේ හිරමනේ නම් පොල්ගාන්නට එපැයි කියලා කතාවක් තියෙනවානේ. මට ලැබුණු රාජකාරිය මම හරියට කළා. මේ වෙලාවේ දිඹුලාගල නායක හාමුදුරුවෝ මම මතක් කරන්න ඕන. උන්වහන්සේ තමයි මේ පාසලට ආවේ ගියේ.සිය බිරිය හා දරුවන් සමඟගුවන් විදුලියට එන්නෙත් ඔය කාලේමද?මුල් වතාවේ අයියා දාපු ඉල්ලුම් පත්‍රයෙන් මගේ හඬ පරීක්ෂණයෙන් සමත් වුණා. එතකොට ගුවන්විදුලියේ අධ්‍යක්ෂ ජනරාල්ව හිටියේ රිජ්වේ තිලකරත්න මහත්තයා. ඒත් දුර ප්‍රශ්නය තමයි මුල් වුණේ.දෙවන වතාවට මට කතා කරන කොට මම සිප්පිමඩුව විද්‍යාලයේ වැඩකටයුතු කරගෙන යනවා. හරියටම 1978 පෙබරවාරි 11 දා මගේ ලොකු පුතා මිස්සක උපන් දවසේ මට ගුවන්විදුලියෙන් ඇමතුමක් ආවා. එදා ඉඳන් තමයි මගේ මාධ්‍ය ජීවිතය ආරම්භ වුණේ.මුලින් ම ගුවන් විදුලියට ආවේ හඬ කැවීම් නාට්‍ය ශිල්පියෙක් විදිහට. ‘කැලෑ මල්’, ‘මොනරතැන්න’, ‘අපි දෙන්නයි පාළු ලොවයි’, ‘රත්තරන් කන්ද’ වැනි නාට්‍ය ගණනාවකටම මම දායකත්වය දුන්නා. මට හොඳට භාෂා තුනම හසුරුවන්න පුළුවන්. ඒ නිසා සන්දර්ශන වේදිකාවෙත් වෙළෙඳ වැඩසටහන් ගණනාවක් සඳහාත් මම දායකත්වය දුන්නා.මට මතකයි මගේ ජීවිතයේ එක්තරා සන්ධිස්ථානයක් තමයි ඔය සිප්පිමඩුව විද්‍යාලය. ක්‍රීඩා උත්සව සංවිධානය කරනවා. මේ ළමයින්ට කවි කතන්දර විතරක් නෙමෙයි හැම දවසකම ජාතික ගීය ගායනා කරලයි වැඩ ආරම්භ කළේ. දැන් මේ ඉස්කෝලේ අවුරුදු පහේ ළමයත් අවුරුදු දාහතේ ළමයත් එකම පන්තියේ ඉන්නේ. ඕනකමක් තිබුණා මට මේ ගමේ නම ඇතුළත්ව ගමේ දරුවෙක් මහණ කරන්න.”දවසක් මම ගුවන් විදුලියේ ‘ගමින් ගමට’ වැඩසටහන කරද්දී මේ සිප්පිමඩුව ගැනත් වැඩසටහනක් කළා. බද්දේගම විමලවංශ හාමුදුරුවෝ ඒ වැඩසටහන අහලා මට ලිපියක් එව්වා. අවසානයේ උන්වහන්සේට මගේ හිතේ තිබුණ කාරණය මම පැහැදිලි කළා ම ළමයින් පස්දෙනෙක් තෝරාගෙන එන්න කියලා කිව්වේ.අවසානයේ දී මගේ පාසලේ හිටි වැඩිහිටි දරුවා තිසාහාමි මව්පියන්ගේ ආශිර්වාද ඇතුව පැවිදි දිවියට ඇතුළු කළා. හැබැයි මේ දරුවගේ සියලු සිරිත් විරිත් කළේ මම. දැන් සිප්පිමඩුවේ සෝභිත හාමුදුරුවෝ නමින් උන්වහන්සේ පැවිදි දිවියට ඇතුළුවෙලා දෙමළ භාෂාවෙන් වුණත් චතුර විදිහට බණ කියන හිමි නමක් කියන එක මම කියන්න ඕන. අද උන්වහන්සේ අවිස්සාවේල්ල වැවිල විහාරස්ථානයේ වැඩ ඉන්නවා.එදා සහ අද අතර මොකක්ද දැනෙන වෙනස.එය තරමක් දීර්ඝ විග්‍රහයක් කරන්න වෙන දෙයක්. නමුත් ඒ කාලයේ මිනිසුන් අතර විශාල බැඳීමක් තිබුණා. අද වගේ තරගකාරී නැහැනේ. මේ හේතු නිසා ම මගේ භාෂා ඥානයත් වර්ධනය වුණා කියන්න පුළුවන්.ඒ කාලයේ අපි දුව පැන වෙල් ඉපනැලිවල ගිය කාලේ අද දරුවන්ට විඳින්න විදිහක් නැහැනේ. නමුත් සමාජය සංකීර්ණ වුණාට මිනිසත්කම් අතින් අපි පෝසත් නම් මොන තරම් හොඳද කියලයි මට හිතෙන්නේ.වසර 30 ක් පුරා පැවති දරුණු ත්‍රස්තවාදයේ මූල බීජ මම දැක්කා. යම් යම් හේතු ඒ පළාත්වල මම දැක්කා. විශාල අත්දැකීම් ප්‍රමාණයක් මම ලැබුවා. මම ගොඩනඟපු සිප්පිමඩුව විද්‍යාලය පසුගිය කාලයේ ත්‍රස්තවාදී කඳවුරක්ව තිබුණේ. නමුත් දැන් ඒ සියල්ල නිදහස්.සිය ‘ජීවන සුවඳ’ අතරට තම පවුලේ ආදරය සෙනෙහස මිනිසුන් මොනතරම් ශක්තිමත් කරනවද? ඒ සියල්ල ලබන්න සීලරත්නටත් හැකියාව උදා වුණා.ජීවිතේ මම ගොඩක් අත්දැකීම් ලැබුවා. සමහර දේවල් සුන්දරයි. සමහර දේවල් කටුකයි. මේ සියල්ල හමුවේ මගේ බිරිය කාන්ති විජේලතා මා සමඟ හිටියේ. ඇය දැන් පෙතියාගොඩ විද්‍යාලයේ ගුරුවරියක් විදිහට සේවය කරනවා. මට ඉන්නේ පුතාලම තුන් දෙනෙක්. ලොකු පුතා මිස්සක. ඔහු දැන් විවාහකයි.විනෝදනී දියණියත් සමඟ ඕස්ට්‍රේලියාවේ දැනට ඉන්නේ. දෙවන පුතා කස්සප විවාහ වෙලා ඉන්නේ කත්‍යා දුව සමඟ. ඔහු දැන් ගුවන්විදුලියක ප්‍රධානියෙක්. පුංචි පුතා තිස්සක තවම පාසල් යනවා. ඇත්තටම මේ සියලු දෙනාගේම ආදරය සෙනෙහස මගේ ගමනට ලොකු ශක්තියක්.ගුවන්විදුලියේ අපූරු හඬක් හිමි මේ සොඳුරු මාධ්‍යවේදියා ලැබූ ජීවන අත්දැකීම් නම් බොහෝමයි. එහෙත් සියල්ල සටහන් කරන්න මේ ඉඩකඩ ප්‍රමාණවත් නැති තරම්. නමුත් එදා මෙන් නොව අද දවසේ ඔහුගේ සන්නිවේදනයෙන් ඉගෙන ගත හැකි දේ අංකුර සන්නිවේදකයන්ට බොහෝයි. ඒ සඳහා සාක්ෂිත් ඔහුගේ සන්නිවේදන ගිණුමේ ඇති තරම්.වසන්ත ජයසිංහ ආරච්චිගේඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=av09112919</link>
    <topic>කාන්තා රෝග බොහොමයකට හේතුව</topic>
    <author>ගාමිණී සුසන්ත</author>
    <content>නිසලව සමුගන්නා නිමලව නැවජනාධිපතිතුමාගෙන් රෝයි - සුමනාට ඇමතුමක්ප්‍රේම කරන්න වයසක් ඕනැ නැහැඅමල්ගේ විනිශ්චය සැර වැඩිද ?මධුරි ඩික්සිත් ඉන්දිරා ගාන්ධි වෙයිඅඩ නිරුවතට කරීනාට දොස්‘පියාඹන පිරිසි’ කතාව ඇත්තද? බොරුද?පිස්සු හැදෙන සඳමෙගා ස්ටාර් අපේ දැවැන්තම වැඩසටහනයි‘ඉතින් ඊට පස්සේ’ මැරයා රාජි මෙන්ඩිස්කෙම්මුර දවස්වල සිරි පතුල වඳින්න දේවතාවන් එනවලුගීතාවලෝකනපිච්චර් පිස්සාමහා සුවකරුමෙන් යාචක ඩබල සුවවෙයිමහේෂ් රිමාන්ඩ් එකේ ඉන්න ආස ද ? (රසදුන නව කථාව)කොළොම්පුරේ කුරුලු අභය භූමියයි මේදුර ගමනක් යෑමට සැරසෙන දිනිති දොරණෑගොඩජීවිතේ ලැබූ අත්දැකීම් සුන්දරයි ඒ වගේ ම කටුකයිකාන්තා රෝග බොහොමයකට හේතුව ශරීරයේ උෂ්ණාධික බවයිවිශිෂ්ටත්වයේ අංක එකමාතෘ ලිංගික පද්ධතිය ආශි‍්‍රත රෝගාබාධ නිසා යෞවනියන්, තරුණියන් මෙන්ම වැඩිහිටි වියට පත් කාන්තාවන් පවා බොහෝ පීඩා විඳිනවා. ඇතැම් කාන්තාවන් තමාට ඇති එවැනි රෝගාබාධ පිළිබඳව කිසිවෙකුටත් නොකියන්නේ ඒ පිළිබඳව ඇති ලැජ්ජාව සහ නොදැනුවත්කම නිසයි.රෝගාබාධ සඟවාගෙන කලක් සිටීමේ ප්‍රතිඵලය වන්නේ වඳභාවය ඇතිවීම. එම රෝගය සුව කිරීමට අපහසු තත්ත්වයක් දක්වා වර්ධනය වීම ආදියට මුහුණ පෑමට සිදුවීමයි. බොහෝ කාන්තාවන් මුහුණ දෙන මෙවැනි රෝග තත්ත්වයන් පිළිබඳවත් ඒ සඳහා ඇති ආයුර්වේද ප්‍රතිකාර පිළිබඳවත් අද ‘සුවමඟෙ’න් සාකච්ඡා කරනවා.ඇමිනෝරියාව (Amenorrhoea)ඇමිනෝරියාව යනු වැඩිවියට පත් යුවතියකගේ ඔසප් වීම හෙවත් ආර්තවය සිදු නොවීමයි. වැඩිවියට පත්වීමෙන් පසුව ඇතැම් යුවතියන්ට වසරක පමණ කාලයක් ආර්තවය සිදු නොවී තිබිය හැකියි. වසරකින් පසුව සාමාන්‍ය පරිදි ආර්තව ක්‍රියාවලිය සිදුවිය හැකියි.එය සාමාන්‍ය තත්ත්වයක්. එසේම දරුවකු ලැබු ඇතැම් කාන්තාවන්ට දරුවාට කිරි දෙන මුල් මාස කීපයේදී ආර්තවය සිදු නොවී තිබිය හැකියි. එයත් ඉතාම ස්වභාවික සිදුවීමක්. වැඩිවියට පත් කාන්තාවන්ගේ ආර්තවය නැවතීමට ප්‍රධානතම හේතුව වන්නේ දරුවකු පිළිසිඳ ගැනීමයි. මෙම හේතූන් ගෙන් තොරව කිසියම් කාන්තාවකගේ ආර්තවය සිදු නොවීම රෝගී තත්ත්වයක්.ආර්තවය කිසිම අයුරින් සිදු නොවීම දරුවකු පිළිසිඳ ගැනීමට බාධාවක්. ඇතැම් බටහිර ඖෂධවල බලපෑම්, අධික ලෙස ව්‍යායාම කිරීම, මානසික ආතතිය, ශරීර බර අඩුවීම, ආර්තවය නැවතීමට බලපාන හේතු කීපයක්. එසේම ආර්තව ක්‍රියාවලිය නැවතීමට බලපා හැකි ප්‍රධාන හේතු කීපයක්ම හඳුනාගෙන තිබෙනවා.  (1) ප්‍රජනන ඉන්ද්‍රියේ විකෘතිතාවයක්. (2) ඩිම්බ කෝෂවල රෝග (3) පිටියුටරි ග්‍රන්ථියේ රෝග (4) හයිපොතැලමසයේ රෝග (5) ශරීරයේ අනෙකුත් හෝමෝනවල අඩුවැඩිකම් ආදියයි.ශරීරයේ තයිරොක්සින් හෝමෝනය වැඩිවීම ද (Hyper Thyroidsm) ආර්තවය නැවතීමට හේතුවක් බව හඳුනාගෙන තිබෙනවා. තයිරොක්සින් හෝමෝනය වැඩිවීම වහා ප්‍රතිකාර ගත යුතු රෝගාබාධයක්. කාන්තාවකගේ ආර්තව ක්‍රියාවලිය සිදු නොවීම දරු ඵල අහිමි වීමට මෙන්ම තවත් රෝග ගණනාවකටම හේතු වෙනවා. ඒ නිසා අන්තරාසර්ග පද්ධතියේ විකෘතිතා සොයා බලා ඒ සඳහා පිළියම් යෙදිය යුතුයි. ආයුර්වේදයේ මේ සඳහා ප්‍රත්‍යක්ෂ ප්‍රතිකාර තිබෙනවා.එන්ඩොමෙට්රෝසිස් (Endometriosis) Endometriosis යනු ගර්භාෂයේ ඇතුළත බිත්තියේ ඇතිවන පටලයයි. කාන්තාවකගේ සාමාන්‍යයෙන් දින 28 කට වරක් සිදුවන ආර්තවයේදී මෙම පටලය ගැලවී පිටවී යනවා. එහෙත් ඇතැම් කාන්තාවන්ගේ ගර්භාසයෙන් ගැලවුණු එම සෛල කොටස් පැලෝපීය නාළය තුළින් ගොස් උදර කුහරයට වැටී එහි තැන්පත් වෙනවා.ඉන් පසුව ආර්තවයට බලපාන හෝමෝනවල බලපෑම උදර කුහරයේ තැන්පත් වුණු එම සෛලවලට ද ඇති වෙනවා. එම හේතුව නිසා එම සෛලවලින් ද රුධිරය පිටවෙනවා. මෙය වර්තමානයේ බොහෝ යුවතියන් පෙළෙන ගැටලුවක් බවට පත්වී තිබෙනවා. මෙම රෝගය නිසා පැලෝපීය නාළවලට මෙන්ම ඩිම්බ කෝෂවලට ද හානි සිදුවිය හැකියි.මෙම රෝගයේ ප්‍රධානතම ලක්ෂණය වන්නේ ආර්තවය සිදුවන විට අධික වේදනාවක් ඇතිවීමයි.මෙම රෝගයේදී ගර්භාෂයේ ඇති එන්ඩොමෙට්‍රියම පටලය සම්පූර්ණයෙන්ම නොගැලවී යා හැකියි. නැතිනම් එම පටලය ගැලවීම අසීරු විය හැකියි. ආර්තවයේදී අධික වේදනාවක් ඇතිවීමට හේතු වන්නේ එයයි. එන්ඩොමෙට්රෝසිස් රෝගයෙන් පෙළෙන කාන්තාවන් අතුරින් 30% - 40% අතර සංඛ්‍යාවක් දරුවකු පිළිසිඳ ගැනීමේ අපහසුතාවයෙන් පෙළෙනවා.පොලි සිස්ටික් ඕවරිස් Poly Cystic Ovaries (PCO) මෙයත් බොහෝ කාන්තාවන් පෙළෙන රෝග තත්ත්වයකි. මෙහි ප්‍රතිඵලය වන්නේ ඩිම්බ මෝරා පිටවීම වැළැක්වීමයි. මෙම හේතුව නිසා ආර්තව චක්‍රය ද අක්‍රමවත් වෙනවා. මෙම රෝගයේදී ආර්තවය සිදුවන්නේ ඉතාම කලාතුරකින්. නැතිනම් දින 35 ක් පසුවී ආර්තවය සිදුවිය හැකියි. එමෙන්ම මෙම රෝගයේදී අධික රුධිර වහනයක් ද සිදුවිය හැකියි.අධික තරබාරු කාන්තාවන්ට PCO රෝග තත්ත්වය ඇතිවීමේ ඉඩකඩ ඉතා වැඩියි. එමෙන්ම ආර්තවයේදී අපහසුතාවයන් ගෙන් පෙළෙන කාන්තාවන් තමන් PCO රෝගයෙන් පෙළෙන්නේ ද යන්න පිළිබඳව සොයා බැලිම වැදගත්.ෆයිබ්‍රොයිඩ් (Fibriod)මෙය සමාජයේ කාන්තාවන් බොහොමයක් දෙනා පෙළෙන රෝගී තත්ත්වයක්. ෆයිබ්‍රොයිඩයක් යනු ගර්භාෂයේ මෘදු පටකවල ඇතිවන පිළිකා නොවන ගෙඩි විශේෂයක්. ආයුර්වේදයේ මෙය හඳුන්වන්නේ සූත්‍රාර්බුද ලෙසින්.මෙම ගෙඩි වටකුරුයි; තදයි; ළා රෝස පැහැයක් ගන්නවා. මෙම ෆයිබ්‍රොයිඩ ගෙඩි ඇතිවීමට බලපාන හේතු පිළිබඳව නිශ්චිත සොයා ගැනීමක් තවමත් සිදු කර නෑ. රුධිරයේ ඊස්ට්‍රජන් අධික වීම නිසා මෙම ෆයිබ්‍රොයිඩ ගෙඩි ඇතිවිය හැකියි. මේවා ඉතා කුඩා ප්‍රමාණයේ සිට ඉතා විශාල ප්‍රමාණය දක්වා ඇතිවීමේ හැකියාව තිබෙනවා.විශේෂයෙන්ම යෞවනෝදයත් (Paberity) කිලි මැරීමත් (Menopause)  අතර කාලයේදී මෙම සූත්‍රාර්බුද ඇතිවීමේ හැකියාව තිබෙනවා. ඩිම්බ කෝෂවල නිපදවන හෝමෝනවල බලපෑම ගර්භාසයට ඇතිවීම ඊට හේතුවයි. ෆයිබ්‍රොයිඩ හෙවත් සූතාර්බුද ඇතිවීමට වැඩිපුරම ඉඩකඩ ඇත්තේ දරුවන් බිහි නොකළ කාන්තාවන්ටයි.ෆයිබ්‍රොයිඩ ගෙඩි ඇති කාන්තාවන් වැඩි කොටසක් රෝග ලක්ෂණ පෙන්වන්නේ නෑ. වැඩියෙන්ම ඇතිවන රෝග ලක්ෂණය නම් නිතරම මුත්‍රා පහ කිරීමට ඇති අවශ්‍යතාවයයි. (Urine Freaquency) එයට හේතුව වන්නේ ෆයිබ්‍රොයිඩ ගෙඩිය වර්ධනය වීමේදී ආශි‍්‍රත ඉන්ද්‍රියන්වලට ඇතිවන බලපෑමයි. මෙම රෝග තත්ත්වය වඳ භාවයට ප්‍රබල හේතුවක්. එය සිදුවන්නේ සංසේචිත ඩිම්බය හෙවත් යුත්තානුව ගර්භාෂයේ රෝපනය නොවීම නිසයි. ෆයිබ්‍රොයිඩ ගෙඩි ඇතිවීම නිසා වකුගඩු ප්‍රදේශ තදවී Hydronephrosis නම් රෝගී තත්ත්වය ද ඇති විය හැකියි.ඇඟ උණු කරවා යාමආයුර්වේදයේ ස්ත්‍රී රෝග පිළිබඳව කතා කරන විට ‘ප්‍රදර’ නම් රෝගයක් පිළිබඳව කතා කරනවා. ප්‍රදර යන්නෙහි තේරුම ගලා යාමයි. රෝගයක් හේතු කොට ගෙන යම්කිසි ගලා යාමක් ඇතිවේ ද, එය ප්‍රදරයයි. ප්‍රදර රෝග ප්‍රධාන වශයෙන් කොටස් දෙකකට බෙදා දක්වන්න පුළුවනි. ඒ; ශ්වේත ප්‍රදරය සහ රක්ත ප්‍රදරය නමින්. මෙහිදී කතා කළ යුතු වැදගත් අංශය වන්නේ ශ්වේත ප්‍රදරයයි.ආයුර්වේද වෛද්‍යචාරිණී ගීතා ජානකී හේරත්ස්ත්‍රීන්ගේ යෝනි මාර්ගයේ කිසියම් ආම්ලික ස්‍රාවයක් තිබෙනවා. එම ස්‍රාවය පවතින්නේ විෂබීජවලින් යෝනි මාර්ගය ආරක්ෂා වීම පිණිසයි. එබැවින් අවර්ණ දුර්ගන්ධයක් නොමැති ස්‍රාවයක් මඳ වශයෙන් යෝනි මාර්ගයෙන් පිටවීම ස්වභාවිකයි. එහෙත් ශ්වේත ප්‍රදර රෝග අවස්ථාවේදී එම පිටවන ස්‍රාවය අධික ලෙස පිට වෙනවා.ඇතැම් විට වතුර වැනියි. නැතහොත් සොටු මෙන් ඇලෙන සුලුයි. එසේම දුර්ගන්ධයෙන් යුක්ත වෙනවා. මෙම අවස්ථාවේදී යෝනි මාර්ගයේ කැසීමක් ද ඇති වෙනවා. එම ස්‍රාවය ගෑවෙන ස්ථාන ද මඳ වශයෙන් කැසීමට පටන් ගන්නවා. මෙය ස්ත්‍රීන්ට පවතින රෝග තත්ත්වයක්. ආයුර්වේදයේ “ඇඟ උණු කරවා යාම” යනුවෙන් කොතැනකවත් සඳහන් වන්නේ නෑ. එය සාමාන්‍ය මහජනයා මෙම රෝගය හැඳින්වීමට යොදා ඇති නමයි.මෙම රෝගය ආයුර්වේදයේදී හැඳින්වෙන්නේ ශ්වේත ප්‍රදරය නමින්. මෙම රෝගය තත්ත්වයෙන් පෙළෙන කාන්තාවන්ට කෑම අරුචිය, ශරීරය කෙට්ටු වීම, හන්දිවල වේදනාව, නිතර යටි බඩේ ඇතිවන කොරය ආදි තත්ත්වයන් ඇති වෙනවා. මෙම තත්ත්වය ළාබාල තරුණ වයසේ තම දියණියට ඇති වුවහොත් ඒ පිළිබඳව සොයා බලා නිසි ප්‍රතිකාර ගැනීම දෙමව්පියන් සතු වගකීමක්.ශරීරයේ උෂ්ණාධික බව, මානසික පීඩනයෙන් පෙළීම මෙම රෝගය ඇතිවීමට හේතු වෙනවා. උෂ්ණාධික ආහාර ගැනීම, අධික කුළුබඩු යෙදූ ආහාරපාන ගැනීම ද මෙම තත්ත්වය ඇතිවීමට හේතු වෙනවා. කෙසේ වෙතත් පිටවන ස්‍රාවය ගඳින් යුක්ත නම්, එහි කැබළි පවතිනවා නම්, එය විෂබීජ ආසාදනයක් නිසා විය හැකියි. මෙම රෝගයේදී භයානක වනුයේ එයයි. එසේ වීමෙන්  1. යෝනි මාර්ගය ආසාදනය විය හැකියි.2. ගැබ් ගෙල ආසාදනය විය හැකියි.3. ගර්භාෂයේ ආසාදනය විය හැකියි.4. පැලෝපීය නාළ ආසාදනය විය හැකියි.ඉහත සඳහන් තත්ත්වයන්හි අවසන් ඵලය වඳ භාවය විය හැකියි. සමහරවිට නැවත සකස් කළ නොහැකි ආකාරයට පැලෝපීය නාළ දෙක විනාශ වී යා හැකියි. එම නිසා තරුණ වියේදීම තමා ශ්වේත ප්‍රදරයෙන් පෙළේ නම් නියමාකාර ප්‍රතිකාරයක් ලබාගෙන මෙම රෝගය නිට්ටාවට සුව කර ගැනීමට සෑම තරුණියක්ම සිතට ගත යුතුයි.ආයුර්වේද වෛද්‍ය ක්‍රමය තුළ ඉහත රෝග තත්ත්වයන් අයත් වන්නේ ප්‍රමේහ රෝග ගණයට. මේවා ශරීරයේ උෂ්ණාධික බව අධික වීම නිසා ඇතිවන රෝග තත්ත්වයන්. සුද යාම ලෙස හැඳීන්වෙන තත්ත්වය වැඩි වියට පත් වූ මුල් අවධියේ පටන් ගැහැණු දරුවකුට ඇතිවන සාමාන්‍ය තත්ත්වයක්.එය අසාමාන්‍ය තත්ත්වයකට පත්වී රෝගයන් බවට පත්වන්නේ උෂ්ණාධික ආහාර ගැනීම, මස් මාංශ අධික ලෙස ගැනීම ප්‍රධාන වශයෙන් ම අපිරිසිදු බව වැනි හේතුන් නිසයි. හාතාවාරිය අල වලින් සාදාගත් කැඳ පානය කිරීම මෙම තත්ත්වය තරමක් දුරට මඟ හරවා ගැනීමට උපකාර වෙනවා.රෝගය තරමක් උත්සන්න වී ඇත්නම් වෛද්‍යවරයකු හමුවී ප්‍රතිකාර ගැනීම අවශ්‍යමයි. ෆයිබ්‍රොයිඩ එන්ඩො මෙට්රෝසිස්, පොලිසිස්ටික් ඕවරිස් වැනි රෝගාබාධයන් ඇති වීමට ද ප්‍රධාන වශයෙන් ම හේතු වන්නේ ශරීරයේ ඇති උෂ්ණාධික බවයි. ලේ දූෂ්‍ය වීමයි. මෙම රෝග තත්ත්වයන් සඳහා ශල්‍යකර්මවලින් තොර ඉතා සාර්ථක ප්‍රතිකාර ක්‍රම ආයුර්වේදය තුළ තිබෙනවා.ඒ මගින් මෙම රෝග තත්ත්වයන් ඉතා සාර්ථකව සුවපත් කර ගත හැකියි. එහෙත් සෙන්ටිමීටර් 10 ට වඩා විශාල ෆයිබ්‍රොයිඩ ගෙඩි ශල්‍යකර්ම මගින් ඉවත් කළ යුතුයි. මෙවැනි කාන්තා රෝග වලට ප්‍රධාන හේතුවක් වන්නේ කාන්තාවන්ගේ නොදැනුවත් කමයි.ආර්ථවය සිදුවන දින කීපයේදී උෂ්ණාධික ආහාර ගැනීම, ස්නානය සුදුසු වන්නේ නෑ. එහෙත් ඇඟ සෝදා පිරිසුදුව සිටීම ඉතා වැදගත්. එම දිනවල ස්නානය කිරීමෙන් සිදුවන්නේ ආර්ථවයේදී පිටවන රුධිරය පිට නොවී ගර්භාෂය තුළ තැන්පත්වීමයි. ගර්භාෂයේ ඇතිවන නොයෙකුත් රෝගාබාධයන්ට එය ප්‍රධාන හේතුවක්.ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=av09112920</link>
    <topic>විශිෂ්ටත්වයේ අංක එක</topic>
    <author>ඉඳුනිල් වීරරත්න</author>
    <content>නිසලව සමුගන්නා නිමලව නැවජනාධිපතිතුමාගෙන් රෝයි - සුමනාට ඇමතුමක්ප්‍රේම කරන්න වයසක් ඕනැ නැහැඅමල්ගේ විනිශ්චය සැර වැඩිද ?මධුරි ඩික්සිත් ඉන්දිරා ගාන්ධි වෙයිඅඩ නිරුවතට කරීනාට දොස්‘පියාඹන පිරිසි’ කතාව ඇත්තද? බොරුද?පිස්සු හැදෙන සඳමෙගා ස්ටාර් අපේ දැවැන්තම වැඩසටහනයි‘ඉතින් ඊට පස්සේ’ මැරයා රාජි මෙන්ඩිස්කෙම්මුර දවස්වල සිරි පතුල වඳින්න දේවතාවන් එනවලුගීතාවලෝකනපිච්චර් පිස්සාමහා සුවකරුමෙන් යාචක ඩබල සුවවෙයිමහේෂ් රිමාන්ඩ් එකේ ඉන්න ආස ද ? (රසදුන නව කථාව)කොළොම්පුරේ කුරුලු අභය භූමියයි මේදුර ගමනක් යෑමට සැරසෙන දිනිති දොරණෑගොඩජීවිතේ ලැබූ අත්දැකීම් සුන්දරයි ඒ වගේ ම කටුකයිකාන්තා රෝග බොහොමයකට හේතුව ශරීරයේ උෂ්ණාධික බවයිවිශිෂ්ටත්වයේ අංක එකදකුණතින් පිත්ත හසුරුවන, දකුණතින් මඳ වේග පන්දු යවන එක් හුරුබුහුටි ක්‍රීඩකයෙක් 1997 අගෝස්තු දෙවැනිදා කොළඹ ආර්.ප්‍රේමදාස ක්‍රීඩාංගණයේ ඉන්දියාව සමඟ පැවැති පළමු ටෙස්ට් තරගයේ දී ටෙස්ට් වරම් ලැබීය.1977 මැයි 22 වැනිදා කොළඹ දී උපන් මේ ක්‍රීඩකයා දෙනගමගේ ප්‍රබෝද් මහේල ද සිල්වා ජයවර්ධනයි.නැතිනම් ක්‍රිකට් ලෝලීන් කවුරුත් දන්නා මහේල ජයවර්ධනයි.සිය මංගල ටෙස්ට් තරගයේ පළමු ඉනිමේදී හුරුබුහුටි ලෙස පිත්ත හසුරුවමින් අර්ධ ශතකයක් සමඟින් ලකුණු 66ක් ලබාගත් මහේල ගංගුලිගේ පන්දුවකට කුල්කානි අතට උඩපන්දුවක් ලබාදෙමින් දැවී ගියද එම තරගය ශ්‍රී ලාංකේය ටෙස්ට් වංශ කතාවේ ඓතිහාසික තරගයක් ලෙස සනිටුහන් වී තිබේ.මෙම තරගය මහේලට මෙන්ම ශ්‍රී ලාංකේය අපට වැදගත් වන්නේ ආරම්භක පිතිකරු යුගළය ලෙස පිටියට පිවිසි රොෂාන් මහානාම සහ සනත් ජයසූරිය එක්ව වාර්තාගත ලකුණු 565ක් රැස් කරමින් ඉන්දියාවට එරෙහිව ඕනෑම විකට්ටුවක් සඳහා හොඳම සම්බන්ධතා වාර්තාව තැබීමයි.එහිදී සනත් ලකුණු 340ක් ද රොෂාන් මහානාම ලකුණු 225ක් ද, සමඟ කඩුලු 6කට ලකුණු 952ක් වැනි දැවැන්ත ලකුණු ගණනක් ලබාගැනීමට ශ්‍රී ලංකාවට හැකිවිය.ඉන් වසර 10කට පසුව 2007 වසරේ ජූලි මාසයේ දකුණු අප්‍රිකාවට එරෙහිව කොළඹ එස්.එස්.සී. පිටියේ පැවැති ටෙස්ට් තරගයේදී කුමා සංගක්කාර සමඟ එක්ව තුන්වැනි විකට්ටුව සඳහා ලකුණු 624 ක සබඳතාවක් ගොඩනැඟූ මහේල, පෞද්ගලිකව ලකුණු 374ක් ලබා ගනිමින් සනත් ජයසූරියගේ ලකුණු 340 අභිබවා යමින් වාර්තා පොතට එක්වීමට සමත් වුණා.මැද පෙළ පිතිකරුවකු ලෙස කණ්ඩායමට එක්වෙමින් මැද පෙළ පිතිකරණයේ නව යුගයක් උදා කළ මහේල මේ දක්වා සහභාගි වී ඇති ටෙස්ට් තරග 108කි. එහිදී ඉනිම් 178කදී නොදැවීම් 13ක් සමඟ ලකුණු 9022ක් ලබාගෙන තිබෙනවා.ඔහු පෞද්ගලිකව ලබාගත් ඉහළම ලකුණු ප්‍රමාණය 374කි. ශතක 27ක් අර්ධ ශතක 35ක් වාර්තා කර ඇති අතර 54.67ක සාමාන්‍යයක් සමඟින් පිතිකරණයේ දී 52.77ක් වැනි ඉතා විශිෂ්ට දළ වේගයක් රඳවා ගැනීමට සමත්ව සිටිනවා.2006 වසරේදී එවකට සිටි නායක මාවන් අතපත්තු පිට කොන්දේ ආබාධයකට ලක්වීම නිසාවෙන් නායකත්වයට පත්වුණු මහේල තම නායකත්වය යටතේ එංගලන්තයේ සිදු කළ මංගල තරග සංචාරයේ දීම එංගලන්ත කණ්ඩායමට එරෙහිව ටෙස්ට් තරගය පරාජයෙන් තොරව අවසන් කරගත් අතර එක් දින තරගාවලිය 5-0 ලෙස ජයගනිමින් එංගලන්තය සෝදාපාළුවකට ලක්කිරීම ක්‍රිකට් ලෝකයේ වඩාත් කතාබහට ලක්වූ කරුණක් වුණා.2007 වසරේ විස්ඩන් ක්‍රිකට් ක්‍රීඩකයා සම්මානයත් අයි.සී.සී. වසරේ නායකයා සම්මානයත් හිමිකර ගෙන සිටි මහේල ඉන්දියාව සමඟ ලංකාවේදී පැවැත්වුණු එක් දින තරගාවලිය පරාජය වීමත් සමඟ නායකත්වයෙන් ඉවත්වුණා.එහෙත් පිතිකරුවකු ලෙස ඔහුගේ විශිෂ්ටත්වය දිගටම පවත්වාගනිමින් මේ වන විට ක්‍රිකට් ලෝකයේ වඩාත් කතාබහට ලක්වී ඇති ඔහු පසුගියදා නිමාව දුටු ඉන්දීය - ශ්‍රී ලංකා පළමු ටෙස්ට් තරගයේ ඔහු ලබාගත් ලකුණු 275 සමඟින් තරග වාර්තා රැසක්ම බිහිකිරීමට මුල්වී සිටී.මෙම තරගය ජය පරාජයෙන් තොරව නිමාව දුටුව ද තරගයේ සියලුම ගෞරව ශ්‍රී ලංකා කණ්ඩායමට හිමිවිය. ඒ මන්දගාමී තණ තීරුවක විශිෂ්ට පන්දු යැවීමක නිරතවුණු චානක වෙලගෙදරත් පිතිකරුවන්ට පාරාදීසයක් වුණු තණ තීරුවක ඩිල්ෂාන්, තිලාන්, මහේල සහ ප්‍රසන්න එක්ව දියත් කළ සුවිශේෂී පිති ප්‍රහාරයත් නිසාවෙන්.ටෙස්ට් ක්‍රිකට් දිවියේ වැඩිම ලකුණු ප්‍රමාණය රැස් කළ 9 වැනි පිතිකරු ලෙස මහේල හර්බජාන් සිංගේ පන්දුවකට ලෝං ඕන් හරහා එක් ලකුණක් ලබාගනිමින් තරගයේ 253 වැනි ලකුණ වාර්තා කොට සිය ලකුණු 9000 සම්පූර්ණ කිරීම සමත්විය.ඉන්දියානු භූ®මියේ ටෙස්ට් ඉනිමක රැස්කළ වැඩිම ලකුණු ප්‍රමාණය වූ 676 වාර්තාව අභිබවා ගිය ජයවර්ධන යුගළයේ පිතිකරණය මීට පෙර 1986 වසරේදී තාන්පූර් හිදී ඉන්දීය පිල ශ්‍රී ලංකාවට එරෙහිව කඩුලු 7කට ලකුණු 676ක් රැස්කොට තැබූ වාර්තාව ශ්‍රී ලංකා කණ්ඩායමේ නමට ලියැවීය.1937 වසරේ මෙල්බෝන් නුවර දී සර් ඩොනල්ඩ් බ්‍රැඩ්මන් සහ ජැක් ෆින්ගල්ටන් එක්ව 6 වැනි කඩුල්ල වෙනුවෙන් තබා තිබූ ලකුණු 346 වාර්තාගත සබඳතාව වසර 72කට පසුව බිඳ දැමීමට මේ තරගයේදී ජයවර්ධන යුගළයේ පිතිහරඹයට හැකිවීම වාර්තා පොතේ රන් අකුරින් ලියැවිණි. එහිදී මේ දෙදෙනා අතර 6 වැනි කඩුල්ල සඳහා ගොඩනැඟුණු සම්බන්ධතාව ලකුණු 351කි.මහේල ලැබූ ලකුණු 275 සමඟ ශ්‍රී ලංකාව වෙනුවෙන් වැඩිම ද්විත්ව ශතක ප්‍රමාණය වන ද්විත්ව ශතක 6ක් වාර්තා කළ කුමාර සංගක්කාර සහ මාවන් අතපත්තු සමඟ සම තත්ත්වයට පිවිසියේය.එසේම ශ්‍රී ලංකාව මෙතෙක් ඉන්දියාවට එරෙහිව ඉන්දියාවේදී පළමු ඉනිමේ පෙරමුණට පැමිණි දෙවැනි අවස්ථාව මෙය වන අතර ඉන්දියාවේදී මුළු ලකුණු 450 පසුකළ ප්‍රථම අවස්ථාව ද මෙය වෙයි.ඉන්දියානු බිමේ සිය ප්‍රථම ශතකය ලබා ගැනීමෙන් නොනැවතුණු මහේල සිය 6 වැනි ද්විත්ව ශතකය වාර්තා කළේ දොළොස්වැනි ලකුණු 150 අභිබවා යමිනි.මහේල ලැබූ මෙම ද්විත්ව ශතකය නිසාවෙන් ඔහු මේ වන විට ජගත් ටෙස්ට් පිතිකරු වර්ගීකරණයේ පළමු ස්ථානයට පත්වී තිබේ. මෙතෙක් ඔහු සිටි 3 වැනි ස්ථානයෙන් ඉහළට පැමිණීමට ඔහුට ප්‍රසාද ලකුණු 889ක් ලැබීම හේතු වී තිබේ.හිටපු සුපිරි ඉන්දීය ක්‍රිකට් ක්‍රීඩකයකු වන සුනිල් ගවස්කාර් මහේල, ඩොන් බ්‍රැඩ්මන්ට සම කළ හැකි විශිෂ්ටයකු ලෙස හඳුන්වා තිබේ.මහේල ශ්‍රී ලංකාව නමැති දූපතෙන් බිහිවූවකු නිසාවෙන් බටහිර රටවල් වුවමනාවෙන්ම ඔහුගේ හැකියාවන් පිළිබඳව නිසි තක්සේරුවක්, නිසි ගෞරවයක් ලබා නොදෙන බවද ඔහු නිහතමානීව පවසා තිබීම මහේල මෙන්ම අප ද ලැබූ ගෞරවයකි.අනාගත ක්‍රිකට් ලෝකයේ බ්‍රැඩ්මන් පවා අභිබවා යා හැකි ශක්තියකින්, දස්කම්වලින් පිරිපුන් මේ සුපිරි පිතිකරුවා ගේ නම ඉදිරියේදී තවත් බොහෝ වාර්තා ලියැවෙනු ඇත.අපේ පුංචි ශ්‍රී ලංකාව බිහිකළ මහේල ජයවර්ධන නම් වූ ලොව අංක එකේ අති විශිෂ්ටයාට අපේ ආචාරය.ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aj0911291</link>
    <topic>යාපනයේ රක්‍ෂණ සේවා දියුණුවට ජනශක්ති පෙරමුණ ගනී</topic>
    <author/>
    <content>යාපනයේ රක්‍ෂණ සේවා දියුණුවට ජනශක්ති පෙරමුණ ගනීසමස්ත ජාතිය වෙතට සුවසෙත සැලසීමට ඇපලෝ රෝහල ලංකා හොස්පිට්ල්ස් වෙයිසන්නාම විශිෂ්ටත්වය සඳහා සෙලින්කෝ ලයිෆ් ජගත් සම්මාන දිනයිලක්ස් රුවැති යුවති කිරුළ ශාමින්දීටමයික්‍රොසොෆ්ට් සමාගමෙන් සිංගර් වෙත නේම්ඩ් එකවුන්ට් තත්ත්වයලෙපර්ඩ් කැපිටල් ශ්‍රී ලංකාවට පිවිසෙයිතරුණ පරපුරේ විනෝදාංශ හි සුන්දරත්වය පෙන්වන Hobby Fairකැනන් - මෙට්‍රොපොලිටන් ක්ලිනික්සෙලින්කෝ ඩයබිටීස් සෙන්ටර් විශේෂ දියවැඩියා පැකේජයක්’තාරුණ්‍යයට හෙටක්’ සංවිධානය සංවිධානය කළ වැඩමුළුවට ජනශක්ති ඉන්ෂුවර්න්ස් පූර්ණ සහාය දැක්වීය. ජනශක්ති කුසලතා සැහැල්ලු පන්දු ක්‍රිකට් තරගාවලිය ද පසුගියදා එහි පැවැත්විණි.ශාන්ත ජෝන්ස් විදුහල හා යාපනය මධ්‍ය මහා විදුහල අතර පැවැත්වෙන විද්‍යාලන්තර මහා ක්‍රිකට් තරගාවලිය 2004 සිට පූර්ණ අනුග්‍රහය ජනශක්ති ඉන්ෂුවරන්ස් දක්වයි. මේ වනවිටත් උතුරු නැගෙනහිර පළාත්වල තිබෙන ජනශක්ති ශාඛා 13 ක 500 කට අධික පිරිසක් රැකියා අවස්ථා හිමිකරගෙන ඇත.ජනශක්ති ඉන්ෂුවරන්ස් මඟින් ත්‍රිරෝද රථ සඳහා වූ සුවිශේෂ ස්ටිකරයක් යාපනය දිස්ත්‍රික්කයට හඳුන්වා දෙන ලදී.එම ස්ටිකරය අලවා ඇති ත්‍රිරෝද රථයන්හි රියැදුරන් සඳහා රුපියල් 100,000 ක හදිසි අනතුරු රක්ෂණාවරණයක් නොමිලේ ලැබෙන බව සාමාන්‍යාධිකාරි අලෙවි විකුණුම් රවී ලියනගේ මහතා කියයි.ජනශක්ති ඉන්ෂුවරන්ස් යාපනය දිස්ත්‍රික්කයේ ඉහළම ස්ථානයක් හිමිකරගෙන සිටින බව ප්‍රකාශ කරන කළමනාකර අධ්‍යක්ෂ ප්‍රකාශ් ෂාෆ්ටර් මහතා යාපනය දිස්ත්‍රික්කයේ දියුණුව උදෙසා තම ආයතනයේ දායකත්වය තවදුරටත් නොමසුරුව ලබා දෙන බවද ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aj0911292</link>
    <topic>සමස්ත ජාතිය වෙතට සුවසෙත සැලසීමට ඇපලෝ රෝහල ලංකා හොස්පිට්ල්ස් වෙයි</topic>
    <author>සාගරිකා දිසානායක</author>
    <content>යාපනයේ රක්‍ෂණ සේවා දියුණුවට ජනශක්ති පෙරමුණ ගනීසමස්ත ජාතිය වෙතට සුවසෙත සැලසීමට ඇපලෝ රෝහල ලංකා හොස්පිට්ල්ස් වෙයිසන්නාම විශිෂ්ටත්වය සඳහා සෙලින්කෝ ලයිෆ් ජගත් සම්මාන දිනයිලක්ස් රුවැති යුවති කිරුළ ශාමින්දීටමයික්‍රොසොෆ්ට් සමාගමෙන් සිංගර් වෙත නේම්ඩ් එකවුන්ට් තත්ත්වයලෙපර්ඩ් කැපිටල් ශ්‍රී ලංකාවට පිවිසෙයිතරුණ පරපුරේ විනෝදාංශ හි සුන්දරත්වය පෙන්වන Hobby Fairකැනන් - මෙට්‍රොපොලිටන් ක්ලිනික්සෙලින්කෝ ඩයබිටීස් සෙන්ටර් විශේෂ දියවැඩියා පැකේජයක්සාගරිකා දිසානායකඉන්දියා සමාගමක් යටතේ පැවැති ඇපලෝ රෝහල රාජ්‍ය අංශය විසින් පවරා ගනු ලදුව ලංකා හොස්පිට්ල් සමාගම වශයෙන් ජනතා සේවයට කැප කිරීම පසුගියදා මහ බැංකුවේ අධිපති අජිත් නිවාඩ් කබ්රාල් සහ ලංකා හොස්පිට්ල් සභාපති ගෝඨාභය රාජපක්‍ෂ මහත්වරුන් අතින් සිදු කැරිණි. ශ්‍රී ලංකා ඉන්ෂුවරන්ස් ලංකා හොස්පිට්ල්ස් හි ප්‍රධාන කොටස් හිමිකරුවාය.ලංකා හොස්පිට්ල්ස් හි නව නිල ලාංඡනය නිරාවරණය කරමින් අදහස් දැක්වූ රෝහලේ ප්‍රධාන විධායක නිලධාරී ලතිත් පීරිස් මහතා පැවසුවේ නව නිල ලාංඡනයෙහි සඳහන් ඉංගි‍්‍රසි භාෂාවේ එල් අකුරු හතරෙන් ප්‍රකාශ වෙන පරිදි ජීවිතය, සමස්ත ජාතිය වෙනුවෙන් සුවසෙත සැලසීම, ඉදිරිගාමී අති නවීන වෛද්‍ය තාක්‍ෂණය, ඒකාබද්ධතාව - ජාති ආගම් භේදයකින් තොරව සිදු කරන සේවා සුවපහසු විශිෂ්ට ප්‍රතිකාර යන සියල්ලෙහි සංකලනයක් නව රෝහල මඟින් ඉටු කිරීමට අපේක්‍ෂිත බවයි.සමාගමෙහි සභාපති ගෝඨාභය රාජපක්‍ෂ මහතා පැවැසුයේ ලෙඩක් දුකක් වැළඳී අසරණව රෝහල වෙත පැමිණෙන කවර තරාතිරමක රෝගියකු වුවත් ඔහුගේත් එම පවුලේ ඥාතීන්ගේත් ප්‍රශ්නය තමාගේ ප්‍රශ්නයක් ලෙස සලකා ඊට වෙදහෙදකම් මෙන්ම විසඳුම් ද ලබා දෙන සැබෑ සේවාවක් සැපැයීම ලංකා හොස්පිට්ල්ස්හි අරමුණ බවය.එහිදී අදහස් දැක්වූ මහ බැංකුවේ අධිපතිවරයා කීවේ, ඕනෑම ආයෝජනයකින් උසස් ප්‍රතිලාභ අපේක්‍ෂා කිරීම සාධාරණ වුවත් රෝහල් සේවා වැනි ආයෝජන මඟින් සේවා ලාභියාගේ අපේක්‍ෂාවන් පිළිබඳව වැඩි අවධානයක් යොමු කළ යුතු බවය.ශ්‍රී ලංකා ඉන්ෂුවරන්ස්හි කළමනාකාර අධ්‍යක්‍ෂ නාලක ගොඩහේවා මහතා පැවසුයේ ලංකා හොස්පිට්ල් සමාගම මෙරට පමණක් නොව ආසියාවේ හොඳම සහ උපරිම වෛද්‍ය සේවා සහ පහසුකම් සපයන රෝහල බවට පත්කිරීම තම අරමුණ බවයි.රෝහල් අධ්‍යක්‍ෂ මණ්ඩල සාමාජික වෛද්‍ය ඩබ්ලිව්. කරඳගොඩ මහතා කියා සිටියේ මෙතෙක් රෝහලෙන් ඉටු වූ සේවාවන්ට අමතරව දේශීය හා විදේශීය විශේෂඥ වෛද්‍ය මණ්ඩල සේවා පුළුල් කිරීමටත් රෝහල් ගාස්තු සහ සේවා ගාස්තු සංසදනාත්මකව අවම මට්ටමකට ගෙන ඒමට ද බලාපොරොත්තු වන බවය.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aj0911293</link>
    <topic>සන්නාම විශිෂ්ටත්වය සඳහා සෙලින්කෝ ලයිෆ් ජගත් සම්මාන දිනයි</topic>
    <author/>
    <content>යාපනයේ රක්‍ෂණ සේවා දියුණුවට ජනශක්ති පෙරමුණ ගනීසමස්ත ජාතිය වෙතට සුවසෙත සැලසීමට ඇපලෝ රෝහල ලංකා හොස්පිට්ල්ස් වෙයිසන්නාම විශිෂ්ටත්වය සඳහා සෙලින්කෝ ලයිෆ් ජගත් සම්මාන දිනයිලක්ස් රුවැති යුවති කිරුළ ශාමින්දීටමයික්‍රොසොෆ්ට් සමාගමෙන් සිංගර් වෙත නේම්ඩ් එකවුන්ට් තත්ත්වයලෙපර්ඩ් කැපිටල් ශ්‍රී ලංකාවට පිවිසෙයිතරුණ පරපුරේ විනෝදාංශ හි සුන්දරත්වය පෙන්වන Hobby Fairකැනන් - මෙට්‍රොපොලිටන් ක්ලිනික්සෙලින්කෝ ඩයබිටීස් සෙන්ටර් විශේෂ දියවැඩියා පැකේජයක්සෙලින්කෝ ලයිෆ් හි සහකාර අලෙවි සාමාන්‍යාධිකාරී සමිත හේමචන්ද්‍ර මහතා මුම්බායේදී සන්නාම නායකත්ව සම්මානය ලබා ගනිමින්. සමාගමේ සන්නාම කළමනාකරුවන් වන ඩිල්ෂාන් පෙරේරා සහ උපුල් අධිකාරි මහත්වරුද ඡායාරූපයේ සිටිති.සන්නාම විශිෂ්ටත්වය සඳහා ජාත්‍යන්තර මට්ටමේ සන්නාම නායකත්ව සම්මානය සෙලින්කෝ ලයිෆ් දිනා ගෙන ඇත.සමාගමට එම සම්මානය පිරිනමනු ලැබුවේ ලෝක සන්නාම කොංග්‍රසය විසින් මුම්බායිහි පැවැත්වූ ලෝකයේ අතිවිශිෂ්ට වෙළෙඳනාම සඳහා වූ ජගත් සම්මාන ප්‍රදානෝත්සවයේදීය.ශ්‍රී ලංකා අලෙවිකරණ ආයතනය විසින් පැවැත්වූ SLIM බ්‍රැන්ඩ් එක්සලන්ස් සම්මාන උලෙළෙදී ද සෙලින්කෝ ලයිෆ් වසරේ සේවා සන්නාමය යටතේ ලෝකඩ සම්මානය දිනා ගත්තේය. මෙම කාණ්ඩය යටතේ සම්මාන ලැබූ එකම රක්ෂණ සමාගම සෙලින්කෝ ලයිෆ් විය. පසුගිය වසර පුරා සමාගම මුහුණ දුන් අභියෝගත් සමඟ මෙවැනි සම්මානයක් දිනා ගැනීම ඉතාම සුවිශේෂ බව උප සභාපති ආර්. රෙන්ගනාදන් මහතා කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aj0911294</link>
    <topic>ලක්ස් රුවැති යුවති කිරුළ ශාමින්දීට</topic>
    <author>දයා ඩී ෆොන්සේකා</author>
    <content>යාපනයේ රක්‍ෂණ සේවා දියුණුවට ජනශක්ති පෙරමුණ ගනීසමස්ත ජාතිය වෙතට සුවසෙත සැලසීමට ඇපලෝ රෝහල ලංකා හොස්පිට්ල්ස් වෙයිසන්නාම විශිෂ්ටත්වය සඳහා සෙලින්කෝ ලයිෆ් ජගත් සම්මාන දිනයිලක්ස් රුවැති යුවති කිරුළ ශාමින්දීටමයික්‍රොසොෆ්ට් සමාගමෙන් සිංගර් වෙත නේම්ඩ් එකවුන්ට් තත්ත්වයලෙපර්ඩ් කැපිටල් ශ්‍රී ලංකාවට පිවිසෙයිතරුණ පරපුරේ විනෝදාංශ හි සුන්දරත්වය පෙන්වන Hobby Fairකැනන් - මෙට්‍රොපොලිටන් ක්ලිනික්සෙලින්කෝ ඩයබිටීස් සෙන්ටර් විශේෂ දියවැඩියා පැකේජයක්දිදුලන ලක්ස් රුවැති යුවති කිරුළ පැළඳීම පසුගියදා වාද්දුවේ බ්ලුවෝටර්ස් හෝටලයේදී නළු නිළියන් ඇතුළු සම්භාවනීය පිරිසක් ඉදිරියේ පැවැත්විණි.අවසාන වටයට තේරී සිට ලක්ස් රුවැති යුවතියන් 15 දෙනා අතුරෙන් කිරුළ පැළඳි සුරූපිනිය තෝරා ගනු ලැබුවේ පස්දෙනෙකුගෙන් යුත් විනිසුරු මඩුල්ලක් විසිනි.ජනපි‍්‍රය රංගන ශිල්පි රොෂාන් රණවන, ලක් රූ රැජන රොසෑන් ඩයස්, යුනීලීවර්ස් සමාගමේ අලෙවි අධ්‍යක්‍ෂිකා රමණී සමරසුන්දර, නර්ථන ශිල්පි ග්‍රැහැම් හැම්, මෝස්තර නිර්මාණ ශිල්පි කීර්ති ශ්‍රී කරුණානායක යන විනිසුරු මඬුල්ල හමුවේ, ලක්ස් රුවැති යුවතිය ලෙස කිරුළ පැළැන්දේ තාරුකා ශාමින්දී මෙනෙවියයි. දෙවන ස්ථානය යසන්තිකා ලක්මාලි හා තෙවන ස්ථානය තිලිණි පෙරේරා විසින් හිමිකර ගන්නා ලදි. ඔවුන් රුවැති යුවතියන් ලෙස හැඩ ගැන්වුණේ රූපලාවන්‍ය විශේෂඥ රමණි ප්‍රනාන්දු හා මයිකල් විජේසූරිය අතිනි.ලක්ස් රුවැති යුවති තරගයේ අරමුණ වූයේ, ජයග්‍රහණය කරන රුවැත්තියන් රටට හඳුන්වා දීමත්, ඔවුන්ගේ ස්වභාවික සුන්දරත්වය ඉස්මතු කිරීමත් බව යුනිලිවර්ස් සමාගමේ ලක්ස් වෙළෙඳනාම කළමනාකරු ප්‍රෙමින්ද ප්‍රනාන්දු කීය.දයා ඩී ෆොන්සේකාඡායාරූපය-සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aj0911295</link>
    <topic>මයික්‍රොසොෆ්ට් සමාගමෙන් සිංගර් වෙත නේම්ඩ් එකවුන්ට් තත්ත්වය</topic>
    <author/>
    <content>යාපනයේ රක්‍ෂණ සේවා දියුණුවට ජනශක්ති පෙරමුණ ගනීසමස්ත ජාතිය වෙතට සුවසෙත සැලසීමට ඇපලෝ රෝහල ලංකා හොස්පිට්ල්ස් වෙයිසන්නාම විශිෂ්ටත්වය සඳහා සෙලින්කෝ ලයිෆ් ජගත් සම්මාන දිනයිලක්ස් රුවැති යුවති කිරුළ ශාමින්දීටමයික්‍රොසොෆ්ට් සමාගමෙන් සිංගර් වෙත නේම්ඩ් එකවුන්ට් තත්ත්වයලෙපර්ඩ් කැපිටල් ශ්‍රී ලංකාවට පිවිසෙයිතරුණ පරපුරේ විනෝදාංශ හි සුන්දරත්වය පෙන්වන Hobby Fairකැනන් - මෙට්‍රොපොලිටන් ක්ලිනික්සෙලින්කෝ ඩයබිටීස් සෙන්ටර් විශේෂ දියවැඩියා පැකේජයක්මයික්‍රොසොෆ්ට් ශ්‍රී ලංකා ආයතනය සිංගර් (ශ්‍රී ලංකා) සමාගම වෙත “නේම්ඩ් එකවුන්ට්” තත්ත්වය පිරිනමයි. මෙම “නේම්ඩ් එකවුන්ට්” තත්ත්වය පුළුල් වූ වාසි රැසක් ගෙන දෙන වෙළෙඳ ගිවිසුමකි. අන් බොහෝ බහුජාතික සමාගම්වලට මෙන් සිංගර් (ශ්‍රී ලංකා) සමාගමට ද වරප්‍රසාද හා වාසිදායක ව්‍යාපාරික තත්ත්වයක් මෙමඟින් හිමිවනු ඇත. සිංගර් (ශ්‍රී ලංකා) සමාගම අනුගමනය කරන අලෙවි පිළිවෙත ද අන් බොහෝ බහුජාතික සමාගම් අනුගමනය කරන අලෙවි පිළිවෙත වන හෙයින් මයික්‍රොසොෆ්ට් ගෙන ඇති මෙම ව්‍යාපාරික පියවර සෑම අතින්ම සිංගර් (ශ්‍රී ලංකා) සමාගමේ ක්‍රියාපිළිවෙතට රුකුලකි.අන් අය විසින් නිෂ්පාදිත උපාංගයන් මයික්‍රොසොෆ්ට් තාක්ෂණික මෙවලම් හි භාවිතා කිරීම සඳහා අවශ්‍ය බලපත්‍ර මයික්‍රොසොෆ්ට් සමඟ ඇති කරගත් මෙම ගිවිසුම තුළින් සිංගර් සමාගම හට සෘජුව ලබාගැනීමට හැකි වෙයි. මෙමඟින් පරිගණක මෘදුකාංග මිලදී ගැනීම් හා ඒවාට අවශ්‍ය නිසි බලපත්‍ර ගැනීමේ ක්‍රියාවලිය පහසු කරවන අතර ක්‍රමවත් භාවයක් ද ඇතිකරයි.මේ සහයෝගිතා ගිවිසුම සම්බන්ධව කරුණු දක්වමින් සිංගර් (ශ්‍රී ලංකා) සමාගමේ සභාපති හේමක අමරසූරිය මහතා කීවේ “මේ නව වෙළෙඳ ගිවිසුමෙන් ද සිදුවී ඇත්තේ විශ්වාසය හා කැපවීම පදනම් කරගත් තවත් දැවැන්තයකු හා මුසුවීමකි. මේ තුළින් අපගේ පාරිභෝගික විශ්වාසය තව තවත් තහවුරු වන වග අපට නිසැක වශයෙන් ම කිව හැකියි.”මයික්‍රොසොෆ්ට් ශ්‍රී ලංකා ආයතනයේ දේශීය කළමනාකරු ශ්‍රියාන්ද සිල්වා විජේරත්න මහතා ද මෙහිදී කරුණු දැක්වීය. “මයික්‍රොසොෆ්ට් ආයතනය සමඟ ඇතිවූ මෙම ගිවිසුමෙන් අවධාරණය වන්නේ ලෝකයේ පරිගණක දැවැන්තයින් අතරට සිංගර් නාමය ද එක්ව ඇති බවයි.අවබෝධතා ගිවිසුමට අස්සන් කළ මොහොත.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aj0911296</link>
    <topic>ලෙපර්ඩ් කැපිටල් ශ්‍රී ලංකාවට පිවිසෙයි</topic>
    <author/>
    <content>යාපනයේ රක්‍ෂණ සේවා දියුණුවට ජනශක්ති පෙරමුණ ගනීසමස්ත ජාතිය වෙතට සුවසෙත සැලසීමට ඇපලෝ රෝහල ලංකා හොස්පිට්ල්ස් වෙයිසන්නාම විශිෂ්ටත්වය සඳහා සෙලින්කෝ ලයිෆ් ජගත් සම්මාන දිනයිලක්ස් රුවැති යුවති කිරුළ ශාමින්දීටමයික්‍රොසොෆ්ට් සමාගමෙන් සිංගර් වෙත නේම්ඩ් එකවුන්ට් තත්ත්වයලෙපර්ඩ් කැපිටල් ශ්‍රී ලංකාවට පිවිසෙයිතරුණ පරපුරේ විනෝදාංශ හි සුන්දරත්වය පෙන්වන Hobby Fairකැනන් - මෙට්‍රොපොලිටන් ක්ලිනික්සෙලින්කෝ ඩයබිටීස් සෙන්ටර් විශේෂ දියවැඩියා පැකේජයක්හොංකොංහි ලෙපර්ඩ් කැපිටල් සමාගම සහ ශ්‍රී ලංකාවේ ඔරියන්ට් කැපිටල් සමාගම එක්ව ලෙපර්ඩ් කැපිටල් ශ්‍රී ලංකා නමින් නව කොටස් අරමුදලක් ආරම්භ කළේය. අරමුදලේ විශාලත්වය ඇමරිකානු ඩොලර් මිලියන 100 කි.සමාරම්භක උත්සවය අමතමින් ලෙපර්ඩ් කැපිටල් ශ්‍රී ලංකා සමාගමේ සභාපති රංජිත් ප්‍රනාන්දු මහතා පැවසුවේ සම්ප්‍රදායිකව බැංකු මත හෝ රඳවා ගනු ලබන ඉපැයීම් මගින් ප්‍රාග්ධනය සපයා ගනු ලබන සමාගම්වලට මුහුණ දීමට සිදුවනුයේ තම ව්‍යාපාරවල වර්ධනය සඳහා උදා වී ඇති අවස්ථා ප්‍රාග්ධනය ඇති විදෙස් සමාගම්වලට පැවරීම හෝ විදෙස් ප්‍රාග්ධනය සමඟ එක්වීමයි. ලෙපර්ඩ් කැපිටල් ශ්‍රී ලංකා මෙරට මධ්‍ය පරිමාණ සමාගම් සඳහා මෙම ප්‍රාග්ධනය සම්පාදනය කර ගැනීමට උපකාර කරන බවයි.ලෙපර්ඩ් කැපිටල් ශ්‍රී ලංකා යනු ආයෝජන කළමනාකරණය සහ අරමුදල් ජංගමකරණයේ ජාත්‍යන්තර විශේෂඥයින්ගේ සහ ශ්‍රී ලංකාවේ ව්‍යාපාර පිළිබඳ තියුණු අවබෝධයක් සහිත එමෙන්ම සැලකිය යුතු තරම් පුළුල් සබඳතා ජාලයක් ගොඩනඟාගත් ශ්‍රී ලාංකික අරමුදල් කළමනාකරුවන් කණ්ඩායමක් අතර ඇති වූ එකමුතුවකි.එමෙන්ම ලෙපර්ඩ් කැපිටල් සමාගම සැලකිය යුතු ජාත්‍යන්තර ව්‍යාපාර සබඳතා රැසක් ලංකාවට රැගෙන එන අතර එය ශ්‍රී ලාංකීය සමාගම් වලට නව විදේශ වෙළඳපොලවල් කරා පිවිසීමට අවස්ථාව උදා කරනු ඇත. සමස්තයක් ලෙස ගත් විට ලෙපර්ඩ් කැපිටල් ශ්‍රී ලංකා හි අනාගතය පිළිබඳ ඉතා සුභවාදී බලාපොරොත්තු තැබිය හැකි බව ඔහු වැඩි දුරටත් පැවසීය.  ලෙපර්ඩ් කැපිටල් ආසියා කළමනාකරණ හවුල්කරු තෝමස් හගර්, ලෙපර්ඩ් කැපිටල් ශ්‍රී ලංකා කළමනාකරණ හවුල්කරු නිරෝෂ් ද සිල්වා, සභාපති රංජිත් ප්‍රනාන්දු, ලෙපර්ඩ් කැපිටල් ආසියා ප්‍රධාන විධායක ඩග්ලස් ක්ලේටන්, ලෙපර්ඩ් කැපිටල් ශ්‍රී ලංකා කළමනාකරණ හවුල්කරු ජී. රාමනන් මහත්වරුන් සමාරම්භක උත්සවයේදී. ඡායාරූපය-දුෂ්මන්ත මයාදුන්න</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aj0911297</link>
    <topic>තරුණ පරපුරේ විනෝදාංශ හි සුන්දරත්වය පෙන්වන Hobby Fair</topic>
    <author/>
    <content>යාපනයේ රක්‍ෂණ සේවා දියුණුවට ජනශක්ති පෙරමුණ ගනීසමස්ත ජාතිය වෙතට සුවසෙත සැලසීමට ඇපලෝ රෝහල ලංකා හොස්පිට්ල්ස් වෙයිසන්නාම විශිෂ්ටත්වය සඳහා සෙලින්කෝ ලයිෆ් ජගත් සම්මාන දිනයිලක්ස් රුවැති යුවති කිරුළ ශාමින්දීටමයික්‍රොසොෆ්ට් සමාගමෙන් සිංගර් වෙත නේම්ඩ් එකවුන්ට් තත්ත්වයලෙපර්ඩ් කැපිටල් ශ්‍රී ලංකාවට පිවිසෙයිතරුණ පරපුරේ විනෝදාංශ හි සුන්දරත්වය පෙන්වන Hobby Fairකැනන් - මෙට්‍රොපොලිටන් ක්ලිනික්සෙලින්කෝ ඩයබිටීස් සෙන්ටර් විශේෂ දියවැඩියා පැකේජයක්කොළඹ රොටරි සමාජය, ශ්‍රී ලංකා මත්ද්‍රව්‍ය නිවාරණ සංගමය සමඟ එක්ව ”Hobby Fair 2010” විනෝදාංශ ප්‍රදර්ශනය සංවිධානය කරයි. පිළිකා සහ මත්ද්‍රව්‍ය ඇබ්බැහිවීම් ආශි‍්‍රත ප්‍රතිකාර හා වළකාගැනීම් සඳහා ආධාර ලබාගැනීමට මේ ප්‍රදර්ශනය සංවිධානය කරනු ලබන්නේ තරුණ පෙළ වෙත සිය නිර්මාණාත්මක කුසලතා විදහා දැක්වීම සඳහා මහඟු අවස්ථාවක් සලසා දෙමිනි.”මෙම ප්‍රදර්ශනය මඟින් අප කුඩා කාලයේදී අත්විඳි විනෝදාංශයන්හි සුන්දරත්වය යළි මතු කරනු ඇතැයි අප අපේක්ෂා කරනවා. ඒ අයුරින්ම අප දරුවන් අයහපත් ක්‍රියාවන්ට නොපෙළඹී සිය විවේක කාලය ඵලදායී යමක් සඳහා යොඳවනු දැක්මට අප අපේක්ෂා කරනවා. එමඟින් අපගේ තරුණ පරපුර මත්ද්‍රව්‍ය භාවිතය වැනි අහිතකර ක්‍රියාවන්ගෙන් බැහැරව යහපත් දේ සඳහා යොමුවනු ඇතැයි අප විශ්වාස කරනවා” කොළඹ රොටරි සමාජයේ ලේකම් රොහාන් කරුණාරත්න මහතා පැවසීය.Hobby Fair 2010 විනෝදාංශ ප්‍රදර්ශනය 2010 පෙබරවාරි 12, 13 සහ 14 යන දිනයන්හි ශ්‍රී ලංකා ප්‍රදර්ශන හා සම්මේලන මධ්‍යස්ථානයේදී පැවැත්වීමට නියමිතය..Hobby Fair කමිටුව මාධ්‍යට කරුණු දැක්වීමට එක් වෙමින්.  රජයේ සුරැකුම්පත් වල සිදුකළ කාලීන ආයෝජන වලින් උපයන ලද ප්‍රාග්ධන ලාබ හේතුවෙන් ෆස්ට් කැපිටල් හෝල්ඩින්ස් 2009-10 මුල්‍ය වසරේ මුල් භාගය සඳහා විශිෂ්ට ලාභ වර්ධනයක් වාර්තා කරයි.සමාගමේ බදු ගෙවීමට පෙර ලාබ 2009 සැප්තැම්බර් 30 වනදායින් අවසන් වන මාස 6 සඳහා අට ගුණයකින් වැඩි වී ඇති අතර එය රුපියල් මිලියන 352.6 ක් විය. මවු සමාගමේ කොටස් හිමිකරුවන්ට හිමි ලාභය 848% කින් රුපියල් මිලියන 296.7 දක්වා වර්ධනය වී ඇත. ෆස්ට් කැපිටල් හි වර්ධනයට මූලිකම හේතුව වූයේ මහින්ද ගොඩකන්දආරච්චි මහතා ප්‍රධාන ෆස්ට් කැපිටල් ට්‍රෙෂරිස් ලිමිටඩ් සමාගමේ ප්‍රශංසනීය කාර්යසාධනය බව සමූහයේ ප්‍රකාශකයෙක් පැවසුවේය.2009 සැප්තැම්බර් 30 වනදා වවන විට සමාගමේ කෙටිකාලීන ආයෝජකයන්ගේ වටිනාකම රුපියල් මිලියන 8,753 ක් විය. එම ආයෝජනයන්ගේ වෙළෙඳපල වටිනාකම රුපියල් මිලියන 9,172 ක් වූ අතර ඒ හේතුවෙන් සමාගමට නිශ්කර්ෂණය නොකරන ලද රුපියල් මිලියන 419 ක අමතර ලාබයක් ද හිමි වෙයි.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aj0911298</link>
    <topic>කැනන් - මෙට්‍රොපොලිටන් ක්ලිනික්</topic>
    <author/>
    <content>යාපනයේ රක්‍ෂණ සේවා දියුණුවට ජනශක්ති පෙරමුණ ගනීසමස්ත ජාතිය වෙතට සුවසෙත සැලසීමට ඇපලෝ රෝහල ලංකා හොස්පිට්ල්ස් වෙයිසන්නාම විශිෂ්ටත්වය සඳහා සෙලින්කෝ ලයිෆ් ජගත් සම්මාන දිනයිලක්ස් රුවැති යුවති කිරුළ ශාමින්දීටමයික්‍රොසොෆ්ට් සමාගමෙන් සිංගර් වෙත නේම්ඩ් එකවුන්ට් තත්ත්වයලෙපර්ඩ් කැපිටල් ශ්‍රී ලංකාවට පිවිසෙයිතරුණ පරපුරේ විනෝදාංශ හි සුන්දරත්වය පෙන්වන Hobby Fairකැනන් - මෙට්‍රොපොලිටන් ක්ලිනික්සෙලින්කෝ ඩයබිටීස් සෙන්ටර් විශේෂ දියවැඩියා පැකේජයක්ඡායාරූප මාධ්‍යවේදීන්ගේ ඩිජිටල් කැමරා අලුත්වැඩියා කිරීමට පැවැත්වූ කැනන් - මෙට්‍රොපොලිටන් ක්ලිනික්හිදී මෙරටට පැමිණි කැනන් සිංගප්පූර් සමාගමේ තාක්ෂණ ශිල්පීන් විසින් කැමරා අලුත්වැඩියා කරනු ලැබූ අයුරු.මෙට්‍රෝ මීඩියා ක්ලබ් සංවිධානය කළ මේ සේවාව නොමිලේ පැවැත්විණි. කැනන් සිංගප්පූර් සමාගමේ ජ්‍යෙෂ්ඨ අලෙවි කළමනාකාර රෝලන්ඩ් පූන් මහතා ද මෙහි වෙයි.එන මස පැවැත්වෙන අ.පො.ස. (සාමාන්‍ය පෙළට) පෙනී සිටින දුෂ්කර පළාත්වල ජීවත්වන දරුවන් සඳහා අධ්‍යාපනය ලබා දීමේ අරමුණින් පුනරීක්‍ෂණ පාඩම් මාලාවක් විකාශය කරයි.දෙසැම්බර් 06 දක්වා සෑම සෙනසුරාදා සහ ඉරිදා දිනකම පැය 09 ක කාලයක විෂයයන් 10 ක් ආවරණය වන පරිදි පුනරීක්ෂණ පාඩම් පැවැත්වෙන අතර එම පාඩම් ඒ ඒ දිනයන්හි පැය 24 පුරාම නැවත විකාශය වේ.අධ්‍යාපන අමාත්‍යාංශය සහ ධර්මවාහිනී පදනම එක්ව පවත්වන Learn TV විකාශය වන්නේ ඩයලොග් ටීවී ඔස්සේය.එක්සත් ජාතීන්ගේ ගෝලීය සංයුක්ත ප්‍රතිපත්ති අනුගමනය කරමින් විශිෂ්ට ආයතනික සමාජ සත්කාරක ව්‍යාපෘති ක්‍රියාත්මක කිරීම උදෙසා බ්‍රැන්ඩික් ද ජගත් සම්මානයට පාත්‍ර විය.මෙහිදී පරිසර හිතකාමී නිෂ්පාදනය උදෙසා මිනුම් දණ්ඩක් වන බ්‍රැන්ඩික්ස්හි සීදූවේ පිහිටි හරිත කර්මාන්තශාලාව ‘කාබන් අවම අනාගතයක්’ පිළිබඳ පැවැති සම්මන්ත්‍රණයේදී ඉමහත් ඇගැයීමට ලක් විය. සමූහයේ පරිසර හිතකාමී නිෂ්පාදන ක්‍රියාවලීන්ට කරන පිළිගැනීමක් ලෙස බ්‍රැන්ඩික්ස් හි බලශක්ති හා පරිසර අංශයේ ප්‍රධානී ඉරේෂ සෝමරත්න තායිලන්ත සමුළුවේ නියාමක මඩුල්ලේ සාමාජිකයකු ලෙස කටයුතු කිරීමට ආරාධනා ලැබුවේ ය.හේලීස් ඇග්‍රො සමාගම නැඟෙනහිර පළාතේ ගොවි ජනතාව සමඟ එක්ව නව ව්‍යාපෘතියක් ආරම්භ කර ඇති අතර එමඟින් 2011 වසර වනවිට ගර්කින් මෙට්‍රික් ටොන් 5,000ක් හා බිත්තර වී බුසල් 100,000ක් ලබාගැනීමට අදහස් කරයි. අක්කරේපත්තුව බීජ නිෂ්පාදකයන්ගේ සංගමය හා ගර්කින් ගොවීන් සමඟ හේලීස් ඇග්‍රො අවබෝධතා ගිවිසුමක් අස්සන් කළ අතර, ගිවිසුමට අනුව හේලීස් ඇග්‍රො විසින් ගොවි ජනතාවට නව තාක්ෂණය හඳුන්වාදීම, නිෂ්පාදනවල තත්ත්වය හා ඵලදායිතාව වර්ධනය කරගැනීම පිළිබඳව පුහුණු වැඩසටහන් වඩාත් පුළුල් ආකාරයකින් පැවැත්වීම යන දෑ සිදුකරනු ලබයි.සමාගම විසින් ගොවීන්ගේ අස්වැන්න ආපසු මිලදී ගැනීමේ ක්‍රමයක් හඳුන්වා දී ඇති අතර මේ අනුව ගොවීන්ගේ ගර්කින් හා බිත්තර වීවලට ස්ථිර සාධාරණ මිලක් සමාගම විසින් ගෙවනු ඇත. මීට අමතරව ගොවි ජනතාවගේ ධාරිතාවය වර්ධනය කිරීම, අස්වැන්න කළමනාකරණයට වෙළෙඳපළ වෙත යොමු කරවීමට සමාගම අතදෙනු ඇත. නැඟෙනහිර පළාත තුළ බිත්තර වී නිෂ්පාදන ඒකකයක් පිහිටුවීමට ද සමාගම අදහස් කරයි.</content>
  </post><post>
    <category>NEWSPAPER</category>
    <date>
      <year>2009</year>
      <month>11</month>
      <day>29</day>
    </date>
    <link>http://www.silumina.lk/2009/11/29/_art.asp?fn=aj0911299</link>
    <topic>සෙලින්කෝ ඩයබිටීස් සෙන්ටර් විශේෂ දියවැඩියා පැකේජයක්</topic>
    <author/>
    <content>යාපනයේ රක්‍ෂණ සේවා දියුණුවට ජනශක්ති පෙරමුණ ගනීසමස්ත ජාතිය වෙතට සුවසෙත සැලසීමට ඇපලෝ රෝහල ලංකා හොස්පිට්ල්ස් වෙයිසන්නාම විශිෂ්ටත්වය සඳහා සෙලින්කෝ ලයිෆ් ජගත් සම්මාන දිනයිලක්ස් රුවැති යුවති කිරුළ ශාමින්දීටමයික්‍රොසොෆ්ට් සමාගමෙන් සිංගර් වෙත නේම්ඩ් එකවුන්ට් තත්ත්වයලෙපර්ඩ් කැපිටල් ශ්‍රී ලංකාවට පිවිසෙයිතරුණ පරපුරේ විනෝදාංශ හි සුන්දරත්වය පෙන්වන Hobby Fairකැනන් - මෙට්‍රොපොලිටන් ක්ලිනික්සෙලින්කෝ ඩයබිටීස් සෙන්ටර් විශේෂ දියවැඩියා පැකේජයක්මේ මාසය තුළදී හා දෙසැම්බර් මාසයේදී සෙලින්කෝ ඩයබිටිස් සෙන්ටර් වෙත පැමිණෙන්නන් සඳහා විශේෂ පැකේජයක් සහ විශේෂ දීමනා හඳුන්වා දී ඇත.එම විශේෂ පැකේජයට දියවැඩියාව පිළිබඳව අවදානම් පරීක්ෂාවක්, ශරීරයේ උස සහ බර පරීක්ෂාව, BMI පරීක්ෂාව, සම්පූර්ණ පාද පරීක්ෂාව, FPG  පරීක්ෂාව, HbA1C පරීක්ෂාව, ලිපිඩ පරීක්ෂාව, මුත්‍රා පරීක්ෂණයක් සහ අක්ෂි පරීක්ෂාව ඇතුළත් වෙයි.එමෙන්ම නොවැම්බර් සහ දෙසැම්බර් මාස තුළදී මෙම පැකේජය ලබා ගන්නන්ට රුධිරයේ ඇති සීනි ප්‍රමාණය මැන බලන ග්ලූකෝමීටර 25 දිනාගැනීමට ද අවස්ථාව සැලසෙයි.තවද ඔවුන්ට දියවැඩියාව සඳහා විශේෂ වූ ආහාර වර්ග, විටමින්, පා සුවතාව සඳහා භාවිතා කරන ක්‍රීම් වර්ග සහ අත් තුවායක් අඩංගු තෑගි අසුරනයක් ද මධ්‍යස්ථානය විසින් ලබා දෙනු ඇත.කොළඹ 02, පාක් වීදියේ පිහිටි සෙලින්කෝ ඩයබිටිස් සෙන්ටර් දියවැඩියාව සම්බන්ධ නවීනතම වෛද්‍ය පහසුකම්වලින් සමන්විත ශ්‍රී ලංකාවේ ප්‍රමුඛතම පුද්ගලික දියවැඩියා මධ්‍යස්ථානය වේ.  පාරිභෝගිකයන්හට ඉතා හොඳ සේවාවක් ලබාදීම උදෙසා බොගවන්තලාව තේ වතු සමාගමේ ප්‍රධාන කාර්යාලය අංක 153, නාවල පාර, නාරාහේන්පිට, කොළඹ 05 දරන ස්ථානයේ පිහිටුවා ඇත.  SLT විෂන්කොම් සමාගම, සිය ශ්‍රී ලංකා ටෙලිකොම් PEO TV අලෙවිය සඳහා අබාන්ස් සමාගම සමඟ ගිවිසුමකට එළැඹිණි. මේ ගිවිසුම අනුව ශ්‍රී ලංකා ටෙලිකොම් ටෙලිෂොප් සහ ශ්‍රී ලංකා ටෙලිකොම් සමාගමේ ප්‍රාදේශීය කාර්යාලවලට අමතරව අබාන්ස් සහ A - Z ඉලෙක්ටෙ‍්‍රානික් ශාඛා මඟින් ද PEO TV සබඳතාව ලබා ගත හැකිය.ගිවිසුමට අස්සන් කිරීමේ අවස්ථාවට සහභාගිවූ SLT විෂන්කොම් සමාගමේ අලෙවි කළමනාකරු පි‍්‍රයාන් පෙරේරා, ජ්‍යෙෂ්ඨ අලෙවි කළමනාකරු මලික් එඩ්වින්, ප්‍රධාන විධායක නිලධාරි තුෂා වීරසූරිය, ශ්‍රී ලංකා ටෙලිකොම් සමාගමේ සභාපතිනි ලේෂා ද සිල්වා චන්ද්‍රසේන, අබාන්ස් සමාගමේ අධ්‍යක්ෂ ටිටෝ පෙස්ටොන්ජි, අබාන්ස් වෙළෙඳනාම කළමනාකරු දිනේෂ් පෙරේරා, අබාන්ස් වෙළෙඳනාම විධායක සුමුදු පීරිස් මහත්ම මහත්මීහු මෙහි වෙති.  හේලීස් ඇග්‍රො සමාගම නැඟෙනහිර පළාතේ ගොවි ජනතාව සමඟ එක්ව නව ව්‍යාපෘතියක් ආරම්භ කර ඇති අතර එමඟින් 2011 වසර වනවිට ගර්කින් මෙට්‍රික් ටොන් 5,000ක් හා බිත්තර වී බුසල් 100,000ක් ලබාගැනීමට අදහස් කරයි.අක්කරේපත්තුව බීජ නිෂ්පාදකයන්ගේ සංගමය හා ගර්කින් ගොවීන් සමඟ හේලීස් ඇග්‍රො අවබෝධතා ගිවිසුමක් අස්සන් කළ අතර, ගිවිසුමට අනුව හේලීස් ඇග්‍රො විසින් ගොවි ජනතාවට නව තාක්ෂණය හඳුන්වාදීම, නිෂ්පාදනවල තත්ත්වය හා ඵලදායිතාව වර්ධනය කරගැනීම පිළිබඳව පුහුණු වැඩසටහන් වඩාත් පුළුල් ආකාරයකින් පැවැත්වීම යන දෑ සිදුකරනු ලබයි.සමාගම විසින් ගොවීන්ගේ අස්වැන්න ආපසු මිලදී ගැනීමේ ක්‍රමයක් හඳුන්වා දී ඇති අතර මේ අනුව ගොවීන්ගේ ගර්කින් හා බිත්තර වීවලට ස්ථිර සාධාරණ මිලක් සමාගම විසින් ගෙවනු ඇත. මීට අමතරව ගොවි ජනතාවගේ ධාරිතාවය වර්ධනය කිරීම, අස්වැන්න කළමනාකරණයට වෙළෙඳපළ වෙත යොමු කරවීමට සමාගම අතදෙනු ඇත. නැඟෙනහිර පළාත තුළ බිත්තර වී නිෂ්පාදන ඒකකයක් පිහිටුවීමට ද සමාගම අදහස් කරයි.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=aa091206_1</link>
    <topic>එජාප මැරයෝ මාධ්‍යවේදීන්ට පහර දෙති!</topic>
    <author>නිරුෂි විමලවීර</author>
    <content>එජාප මැරයෝ මාධ්‍යවේදීන්ට පහර දෙති!‘එජාපයේ මාධ්‍ය නිදහස ලෝකයට ම පෙන්නුම් කළා’එජාප මහ සමුළුවට එස්.බී. නෑබාස්මති 75 යි සම්බා 70 යිසරත් ෆොන්සේකා... යුද බිමේ ජයග්‍රහණ දේශපාලනයට පාවා දෙන්නේ ද?යුග පෙරළියකට යෝධ පියවරක්ඉවසීමෙන් රටත් සමාජයත් ගොඩනඟමුදහස් ගණනකට ‘රන්බිම’ ඔප්පුනාමයෝජනා බාර දුන් පසු එජාපයේ තවත් පෙරළියක්රනිල් එජාපය අනාථ කළාපෙළපොත් බෙදීමේ ජාතික උත්සවය යාපනේ‘නිදහසේ ව්‍යාපාරය’ ක්‍රියාත්මකයිසූකර උණ මඬින්න අවශ්‍ය එන්නත් ගෙන්වයිපොඩි මැණිකේට තවත් නැරඹුම් මැදිරියක්පිහිටවන්නලලිත් සන්ධානයෙන් කොළඹටබලෙන් රඳවා ගෙන, කැමරා විනාශ කරමින්...හත් දෙනකුට බරපතළ තුවාලනිරුෂි විමලවීරඑක්සත් ජාතික පක්ෂයේ සංවිධානාත්මක මැර පිරිසක් මාධ්‍යවේදීන් ගණනාවකට ඊයේ අමානුෂික ලෙස පහර දුන්හ. මේ ප්‍රහාරයෙන් මාධ්‍යවේදීන් හත් දෙනකු බරපතළ තුවාල ලබා ඇත.වැලිසර නවලෝක ක්‍රීඩාංගණයේ ඊයේ පැවැති එක්සත් ජාතික පක්ෂයේ සමුළුව වාර්තා කිරීමට ගිය ස්වාධීන රූපවාහිනිය, ජාතික රූපවාහිනිය, ගුවන් විදුලි සංස්ථාව යන රාජ්‍ය ආයතනවල මාධ්‍යවේදීන්ට එජාපයේ සංවිධානාත්මක මැර කණ්ඩායමක් විසින් සිදු කරන ලද ප්‍රහාරයෙන් ඔවුන් සතු කැමරා හා වෙනත් උපකරණ ගණනාවක් ද මුළුමණින් ම විනාශයට පත්ව තිබේ.ස්වාධීන රූපවාහිනියේ නියෝජ්‍ය සාමාන්‍යාධිකාරි සුධර්මන් රදළියගොඩ මහතා මේ සම්බන්ධයෙන් ‘සිළුමිණ’ ට කියා සිටියේ; තම ආයතනයේ මාධ්‍යවේදීන් එජාප සමුළුව ආවරණය කිරීම සඳහා එහි ගිය අවස්ථාවේදී පහර දීම සඳහා ම සූදානමින් සිටි මැර පිරිසක් මාධ්‍යවේදීන්ට සමුළුව පැවති භූමියේ ම බලහත් කාරයෙන් රඳවා ගනිමින් දිගින් දිගටම පහරදී ඇති බවයි. රුපියල් ලක්ෂ ගණනක් වටිනා වීඩියෝ කැමරා ගණනාවක් මේ මැර පිරිස විසින් මුළුමණින් ම විනාශ කැර ඇතැයි ද ඔහු පැවසීය.රජයේ ප්‍රවෘත්ති දෙපාර්තමේන්තුව මඟින් නිකුත් කරන ලද මාධ්‍යවේදි හැඳුනුම්පත පෙන්වමින් තමන් මාධ්‍යවේදීන් බව කියත්දීත් එජාප මැරයන්ගේ ප්‍රහාරයට ලක්වූ බවත් පහර කෑමට ලක්වූ මාධ්‍යවේදීහු කීහ. මෙය කල් තබා සැලසුම් කොට තෝරා බේරා කළ පහර දීමක් බවත් ඔවුහු පවසති.එජාප සමුළුව වාර්තා කිරීමට ලේක්හවුස් ආයතනයෙන් ගිය මාධ්‍යවේදීන්ට එහි ඇතුළුවීමට ඉඩ දී නැති අතර සංවිධායකයන් පවසා ඇත්තේ එජාප සමුළුව වාර්තා කිරීම ලේක්හවුස් පුවත්පත් වලට තහනම් කැර ඇති බවත් ය.මීට ප්‍රථම ජනතා විමුක්ති පෙරමුණ ද රජයේ මාධ්‍ය ආයතනවලට තහනම් නියෝග පැන වූ අතර එජාපය විසින් ඊයේ සිදු කරන ලද්දේ රජයේ මාධ්‍ය ආයතනවල මාධ්‍යවේදීන්ට බරපතළ ලෙස පහරදී ඔවුන් ගේ කැමරා උපකරණ පවා විනාශ කැර දැමීම ය.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=aa091206_2</link>
    <topic>‘එජාපයේ මාධ්‍ය නිදහස ලෝකයට ම පෙන්නුම් කළා’</topic>
    <author>වෙල්ලස්සේ බණ්ඩාර</author>
    <content>එජාප මැරයෝ මාධ්‍යවේදීන්ට පහර දෙති!‘එජාපයේ මාධ්‍ය නිදහස ලෝකයට ම පෙන්නුම් කළා’එජාප මහ සමුළුවට එස්.බී. නෑබාස්මති 75 යි සම්බා 70 යිසරත් ෆොන්සේකා... යුද බිමේ ජයග්‍රහණ දේශපාලනයට පාවා දෙන්නේ ද?යුග පෙරළියකට යෝධ පියවරක්ඉවසීමෙන් රටත් සමාජයත් ගොඩනඟමුදහස් ගණනකට ‘රන්බිම’ ඔප්පුනාමයෝජනා බාර දුන් පසු එජාපයේ තවත් පෙරළියක්රනිල් එජාපය අනාථ කළාපෙළපොත් බෙදීමේ ජාතික උත්සවය යාපනේ‘නිදහසේ ව්‍යාපාරය’ ක්‍රියාත්මකයිසූකර උණ මඬින්න අවශ්‍ය එන්නත් ගෙන්වයිපොඩි මැණිකේට තවත් නැරඹුම් මැදිරියක්පිහිටවන්නලලිත් සන්ධානයෙන් කොළඹට- ජනමාධ්‍ය ඇමැතිවෙල්ලස්සේ බණ්ඩාරඑක්සත් ජාතික පක්ෂයේ සම්මේලනය පැවැති ඊයේ එම පක්ෂයේ සංවිධානාත්මක පිරිසක් විසින් මාධ්‍යවේදීන්ට සිදු කළ දරුණු පහරදීම මඟින් එක්සත් ජාතික පක්ෂයේ මාධ්‍ය නිදහස පිළිබඳ නිරුවත නැවත වරක් මුළු ලොවටම ප්‍රදර්ශනය වූ බවත් මේ ක්‍රියාව දැඩි පිළිකුළින් යුතුව හෙළා දකින බවත් තොරතුරු හා ජනමාධ්‍ය ඇමැති අනුර පි‍්‍රයදර්ශන යාපා මහතා සඳහන් කරයි.ශ්‍රී ලංකා නිදහස් පක්ෂය තම සමුළුව පවත්වන අවස්ථාවේ සහ අනිත් ඕනෑම අවස්ථාවකදී මාධ්‍යවේදීන්ට ඒ සඳහා පැමිණීමට හා තමන් කැමැති ලෙස තොරතුරු වාර්තා කිරීමේ නිදහස ලබා දුන් බවත් ඇමැතිවරයා පෙන්වා දුන්නේය.මෙරට ජනමාධ්‍ය නිදහසක් නැති බව කියමින් එජාපය දිගින් දිගටම කරන ලද ප්‍රචාරය අද ඔවුන් වෙතම පෙරළා කැරකී ඇති අතර සැබැවින්ම මාධ්‍ය නිදහසට එරෙහිව ක්‍රියා කරන්නේ කවුරුන් ද යන්න මේ සාහසික ප්‍රහාරයෙන් මොනවට පෙන්නුම් කෙරෙන බවත් හෙතෙම සඳහන් කෙළේය.ප්‍රජාතන්ත්‍රවාදය පිළිබඳව මහ ඉහළින් කතා කරන එක්සත් ජාතික පක්ෂය තම පක්ෂයේ සමුළුව පවත්වන අවස්ථාවේ එම සමුළු භූමියේදීම තිරශ්චීන ලෙස මාධ්‍යවේදීන්ට කළ පහරදීම හා ඔවුන්ගේ කැමරා පවා විනාශ කැර දැමීම ප්‍රජාතන්ත්‍රවාදය අගය කරන සියලු දෙනාගේ කැමැත්ත නොවන බවත් ඇමැතිවරයා පෙන්වා දුන්නේය.ජනාධිපතිවරණ ප්‍රචාරක ව්‍යාපාරය ආරම්භයේදීම ප්‍රචණ්ඩ හා ම්ලේච්ඡ ලෙස හැසිරෙමින් එක්සත් ජාතික පක්ෂය සිදු කළ මේ අමානුෂික ක්‍රියාව මඟින් පෙන්නුම් කරනු ලබන්නේ ඔවුන් ප්‍රජාතන්ත්‍ර විරෝධී ආකාරයෙන් මේ මැතිවරණ ව්‍යාපාරයට අවතීර්ණ වීමට උත්සාහ දැරීමක් බවත් මේ ප්‍රජාතන්ත්‍ර විරෝධී ක්‍රියාවලට එරෙහිව මහජනතාව තම හඬ අවදි කළ යුතු බවත් ඇමැතිවරයා සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=aa091206_3</link>
    <topic>එජාප මහ සමුළුවට එස්.බී. නෑ</topic>
    <author/>
    <content>එජාප මැරයෝ මාධ්‍යවේදීන්ට පහර දෙති!‘එජාපයේ මාධ්‍ය නිදහස ලෝකයට ම පෙන්නුම් කළා’එජාප මහ සමුළුවට එස්.බී. නෑබාස්මති 75 යි සම්බා 70 යිසරත් ෆොන්සේකා... යුද බිමේ ජයග්‍රහණ දේශපාලනයට පාවා දෙන්නේ ද?යුග පෙරළියකට යෝධ පියවරක්ඉවසීමෙන් රටත් සමාජයත් ගොඩනඟමුදහස් ගණනකට ‘රන්බිම’ ඔප්පුනාමයෝජනා බාර දුන් පසු එජාපයේ තවත් පෙරළියක්රනිල් එජාපය අනාථ කළාපෙළපොත් බෙදීමේ ජාතික උත්සවය යාපනේ‘නිදහසේ ව්‍යාපාරය’ ක්‍රියාත්මකයිසූකර උණ මඬින්න අවශ්‍ය එන්නත් ගෙන්වයිපොඩි මැණිකේට තවත් නැරඹුම් මැදිරියක්පිහිටවන්නලලිත් සන්ධානයෙන් කොළඹටඑක්සත් ජාතික පක්ෂයේ මහ සමුළුවට එම පක්ෂයේ ජාතික සංවිධායක එස්.බී. දිසානායක මහතා පැමිණ සිටියේ නැත. ඒ මහතා ගේ නොපැමිණීම එ.ජා.ප මහ සමුළුවේ කැපී පෙනුණු හා බොහෝ දෙනා ගේ කතා බහට ලක් වූ ප්‍රධාන ප්‍රවෘත්තියක් බවට පත්ව තිබුණු බැව් දැන ගන්නට ඇත.විශ්‍රාමික ජෙනරාල් සරත් ෆොන්සේකා මහතා ජනපතිවරණයට ඉදිරිපත් කිරීම පිළිබඳව එජාපයේ ප්‍රබල පිරිසක් විරෝධය පළ කළ අතර ඒ බව ප්‍රසිද්ධියේ කියා සිටි කුරුණෑගල දිස්ත්‍රික් එජාප මන්ත්‍රී ජොන්ස්ටන් ප්‍රනාන්දු, ඉන්දික බණ්ඩාරනායක හා කොළඹ මහ නගර සභාවේ හිටපු උප නගරාධිපති අසාද් සාලි යන මහත්වරුන් ඇතුළු තවත් එජාප ප්‍රබලයෝ ගණනාවක් එජාප මහ සමුළුව වර්ජනය කළහ.එහෙත් එජාප ජාතික සංවිධායක එස්.බී. දිසානායක මහතා මේ සමුළුවට නොපැමිණි කාරණය මෙතෙක් අනාවරණය වී නැත. ඒ පිළිබඳ සැබෑ තොරතුරු නොබෝ දිනකින් අනාවරණය වනු ඇති බවට අසන්නට ලැබේ. මේ සමුළුවේදී එස්.බී. දිසානායක මහතාට කථාවක් පැවැත්වීමට අවස්ථාවක් ද වෙන්කැර දී තිබිණ.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=aa091206_4</link>
    <topic>බාස්මති 75 යි සම්බා 70 යි</topic>
    <author/>
    <content>එජාප මැරයෝ මාධ්‍යවේදීන්ට පහර දෙති!‘එජාපයේ මාධ්‍ය නිදහස ලෝකයට ම පෙන්නුම් කළා’එජාප මහ සමුළුවට එස්.බී. නෑබාස්මති 75 යි සම්බා 70 යිසරත් ෆොන්සේකා... යුද බිමේ ජයග්‍රහණ දේශපාලනයට පාවා දෙන්නේ ද?යුග පෙරළියකට යෝධ පියවරක්ඉවසීමෙන් රටත් සමාජයත් ගොඩනඟමුදහස් ගණනකට ‘රන්බිම’ ඔප්පුනාමයෝජනා බාර දුන් පසු එජාපයේ තවත් පෙරළියක්රනිල් එජාපය අනාථ කළාපෙළපොත් බෙදීමේ ජාතික උත්සවය යාපනේ‘නිදහසේ ව්‍යාපාරය’ ක්‍රියාත්මකයිසූකර උණ මඬින්න අවශ්‍ය එන්නත් ගෙන්වයිපොඩි මැණිකේට තවත් නැරඹුම් මැදිරියක්පිහිටවන්නලලිත් සන්ධානයෙන් කොළඹටඑළැඹෙන උත්සව සමය වෙනුවෙන් බාස්මති සහ පොන්නි සම්බා සහල් මෙට්‍රික් ටොන් 25,000 ක් වහාම ආනයනය කිරීමට රජය පියවර ගෙන තිබේ.තීරු බදු රහිතව ගෙන්වන මේ සහල් තොග ලැබීමෙන් පසු බාස්මතී සහල් කිලෝවක් රු. 75 කට ද පොන්නි සම්බා සහල් කිලෝවක් රු. 70 ද අලෙවි කරනු ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=aa0912061</link>
    <topic>සරත් ෆොන්සේකා... යුද බිමේ ජයග්‍රහණ දේශපාලනයට පාවා දෙන්නේ ද?</topic>
    <author>දයා ඩී. ෆොන්සේකා</author>
    <content>එජාප මැරයෝ මාධ්‍යවේදීන්ට පහර දෙති!‘එජාපයේ මාධ්‍ය නිදහස ලෝකයට ම පෙන්නුම් කළා’එජාප මහ සමුළුවට එස්.බී. නෑබාස්මති 75 යි සම්බා 70 යිසරත් ෆොන්සේකා... යුද බිමේ ජයග්‍රහණ දේශපාලනයට පාවා දෙන්නේ ද?යුග පෙරළියකට යෝධ පියවරක්ඉවසීමෙන් රටත් සමාජයත් ගොඩනඟමුදහස් ගණනකට ‘රන්බිම’ ඔප්පුනාමයෝජනා බාර දුන් පසු එජාපයේ තවත් පෙරළියක්රනිල් එජාපය අනාථ කළාපෙළපොත් බෙදීමේ ජාතික උත්සවය යාපනේ‘නිදහසේ ව්‍යාපාරය’ ක්‍රියාත්මකයිසූකර උණ මඬින්න අවශ්‍ය එන්නත් ගෙන්වයිපොඩි මැණිකේට තවත් නැරඹුම් මැදිරියක්පිහිටවන්නලලිත් සන්ධානයෙන් කොළඹටහින්දු පුවත්පත ප්‍රශ්න කරයිදයා ඩී. ෆොන්සේකායුද බිමේදී දක්ෂ සොල්දාදුවකු ලෙස ක්‍රියා කළ සරත් ෆොන්සේකා මහතා දේශපාලන ක්ෂේත්‍රයේදී එම ජයග්‍රහණ පාවා දෙන්නකු බවට පත්ව සිටින්නේ දැයි සුප්‍රකට ‘හින්දු’ පුවත්පත ප්‍රශ්න කරයි.සරත් ෆොන්සේකා මහතා වරින් වර කළ ප්‍රකාශ මඟින් ශ්‍රී ලංකා රජය දැඩි අපහසුතාවට පත් වූ බවත් ඔහුගේ නොමනා ප්‍රකාශ හේතුවෙන් මතභේදාත්මක තත්ත්වයක් හට ගත් බවත් සුප්‍රකට හින්දු පුවත්පතේ කතුවරයා පවසයි.ඔහු සේවයේ යෙදී සිටියදී කළ ඇතැම් ප්‍රකාශ දැඩි ලෙස විවේචනයට ලක් කරන හින්දු පුවත්පතේ කතුවරයා; එජාපය හා ජ.වි.පෙ මේ උත්සාහ දරන්නේ දකුණු ආසියාවේ බොනපාට්වාදයට (ආඥාදායකත්වයකට) ආරාධනා කිරීමට දැයි සැක පළ කරයි.මේ බව සඳහන් වූයේ ඉකුත් දෙසැම්බර් 01 දා නිකුත් වූ හින්දු පුවත්පතේ ‘Sri Lanka drama’  යන හිසින් පළ වූ කතුවැකියේ ය. නිදහස් ශ්‍රී ලංකාවේ 61 වසරක ඉතිහාසයේදී හමුදාව දේශපාලනීකරණය කිරීමට සරත් ෆොන්සේකා යොදාගෙන ඇති මුත් ශ්‍රී ලංකාවේ සියයට 75 ක් වූ සිංහල ජනතාවට මෙන් ම දෙමළ මුස්ලිම් ජනතාවට සමානාත්මතාව හා සාධාරණය ඉටු කරන මහින්ද රාජපක්ෂ ජනාධිපතිතුමා ඒ නාටකය හමුවේ සැහැල්ලුවෙන් හා අධිෂ්ඨානයෙන් යුතුව සිටිමින් ජනපතිවරණය වසර දෙකකට පෙර පැවැත්වීමට තීරණය කෙළේ කොටි ත්‍රස්තවාදීන් ගෙන් පීඩා විඳි උතුරේ ජනතාවට සිය ඡන්දය නිදහසේ භාවිතා කිරීමට ඉඩ දීමට බවත් හින්දු පුවත්පතේ කතුවරයා අවධාරණය කරයි.සරත් ෆොන්සේකාව ජනපතිවරණයට ඉදිරිපත් කරමින් ජ.වි.පෙ හා එජාපය ශ්‍රී ලංකාවේ සිංහල දෙමළ මුස්ලිම් ජනතාවට ලබා දෙන්නේ කුමන ආකාරයේ දේශපාලන පණිවිඩයක් දැයි ‘හින්දු’ කතුවරයා දැඩි ලෙස ප්‍රශ්න කරයි.යුද බිමේ දක්ෂ සොල්දාදුවකු ලෙස සිටිමින් තම හමුදා මෙහෙයවමින් ෆොන්සේකා අද්විතීය ජයග්‍රහණයක කොටස්කරුවකු වූ බව ඇත්තක් බව පවසන හින්දු පුවත්පත පෙරළා ප්‍රශ්න නඟන්නේ ඔහු එම ජයග්‍රහණ පටු දේශපාලන අරමුණක් සඳහා යොදා ගැනීම එකී ජයග්‍රහණ පාවා දීමක් නොවන්නේ ද යනුයි.සේවයේ යෙදී සිටියදී සරත් ෆොන්සේකා මහතා සිදු කළ නොමනා ප්‍රකාශ ශ්‍රී ලංකාව රාජ්‍ය තාන්ත්‍රික වශයෙන් මතභේදාත්මක තත්ත්වයට පත් කළ ආකාරය මෙහිදී හින්දු කතුවරයා ගේ දැඩි විවේචනයට ලක්ව තිබේ.සරත් ෆොන්සේකා මහතා ගේ වර්තමාන මිතුරන් ඔහු නිල ඇඳුම ඇඳ රාජකාරි කරද්දී ඔහු සමඟ මතභේද හා ගැටුම් ඇති කර ගත් අතර ෆොන්සේකා මහතා ජාතිවාදියකු ලෙස හංවඩු ගසමින් යුද හමුදාවේ චිත්ත ධෛර්ය හීන කිරීමට ක්‍රියා කළ බව පෙන්වා දෙන හින්දු පුවත්පත අද ෆොන්සේකා මහතා එවැනි පිරිසක් සමඟ එක්වීම විහිළුවක් මෙන් ම මහ අවුලක් වී ඇති බවත් පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=aa0912062</link>
    <topic>යුග පෙරළියකට යෝධ පියවරක්</topic>
    <author>සුනිල් දයා අල්විස්</author>
    <content>එජාප මැරයෝ මාධ්‍යවේදීන්ට පහර දෙති!‘එජාපයේ මාධ්‍ය නිදහස ලෝකයට ම පෙන්නුම් කළා’එජාප මහ සමුළුවට එස්.බී. නෑබාස්මති 75 යි සම්බා 70 යිසරත් ෆොන්සේකා... යුද බිමේ ජයග්‍රහණ දේශපාලනයට පාවා දෙන්නේ ද?යුග පෙරළියකට යෝධ පියවරක්ඉවසීමෙන් රටත් සමාජයත් ගොඩනඟමුදහස් ගණනකට ‘රන්බිම’ ඔප්පුනාමයෝජනා බාර දුන් පසු එජාපයේ තවත් පෙරළියක්රනිල් එජාපය අනාථ කළාපෙළපොත් බෙදීමේ ජාතික උත්සවය යාපනේ‘නිදහසේ ව්‍යාපාරය’ ක්‍රියාත්මකයිසූකර උණ මඬින්න අවශ්‍ය එන්නත් ගෙන්වයිපොඩි මැණිකේට තවත් නැරඹුම් මැදිරියක්පිහිටවන්නලලිත් සන්ධානයෙන් කොළඹටසුනිල් දයා අල්විස්ජනාධිපතිවරණය සම්බන්ධ සියලු ප්‍රචාරක කටයුතු මේ වනවිටත් සැලසුම් කැර ඇතැයි ශ්‍රීලනිප මහලේකම් ඇමැති මෛත්‍රීපාල සිරිසේන මහතා පවසයි. නාගරික හා ගම් නියම් ගම් මට්ටමින් මුළු රටම වෙළා ගත් දැවැන්ත ප්‍රචාරක ව්‍යාපාරයක් සංවිධානය කොට අවසන් වී ඇති බවත් හෙතෙම කීය.විපක්ෂයේ ජනාධිපතිවරණ ප්‍රචාරක ව්‍යාපාරය ඉතා මන්දගාමී හා අසංවිධානාත්මකව පවතින බැව් පෙන්වා දෙන ඇමැතිවරයා ජනාධිපතිවරණය සඳහා වූ දිනය ආසන්න වෙත්ම විපක්ෂයේ අපේක්ෂකයාගේ ප්‍රචාරක ව්‍යාපාරයේ බෙලහීන බව මුළු රටටම පෙනී යනු ඇති බවත් සඳහන් කෙළේ ය.ලබන 17 දා ජනාධිපතිවරණයට නාම යෝජනා බාර දීමෙන් පසුව මහින්ද රාජපක්ෂ ජනාධිපතිතුමාගේ ඉදිරි පාලන කාලයේ මැතිවරණ ප්‍රකාශනය එළිදක්වන බව ද හෙතෙම පැවසීය.ජනාධිපතිතුමා ප්‍රථම වතාවේ ජනාධිපතිවරණයට ඉදිරිපත් වන මොහොතේ ඉදිරිපත් කරන ලද මහින්ද චින්තන වැඩපිළිවෙළ තවත් ඉදිරියට ගෙන යමින් රටට සුවිශාල සංවර්ධනයක් ගෙන දෙන වැඩසටහනක් සමඟ රටේ යුග පෙරළියකට යෝධ පියවර තබන වැදගත් කරුණු රැසක් මෙවර මහින්ද චින්තන ප්‍රතිපත්ති ප්‍රකාශනයේ සඳහන් වනු ඇතැයි ද ඇමැතිවරයා වැඩිදුරටත් කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=aa0912063</link>
    <topic>ඉවසීමෙන් රටත් සමාජයත් ගොඩනඟමු</topic>
    <author/>
    <content>එජාප මැරයෝ මාධ්‍යවේදීන්ට පහර දෙති!‘එජාපයේ මාධ්‍ය නිදහස ලෝකයට ම පෙන්නුම් කළා’එජාප මහ සමුළුවට එස්.බී. නෑබාස්මති 75 යි සම්බා 70 යිසරත් ෆොන්සේකා... යුද බිමේ ජයග්‍රහණ දේශපාලනයට පාවා දෙන්නේ ද?යුග පෙරළියකට යෝධ පියවරක්ඉවසීමෙන් රටත් සමාජයත් ගොඩනඟමුදහස් ගණනකට ‘රන්බිම’ ඔප්පුනාමයෝජනා බාර දුන් පසු එජාපයේ තවත් පෙරළියක්රනිල් එජාපය අනාථ කළාපෙළපොත් බෙදීමේ ජාතික උත්සවය යාපනේ‘නිදහසේ ව්‍යාපාරය’ ක්‍රියාත්මකයිසූකර උණ මඬින්න අවශ්‍ය එන්නත් ගෙන්වයිපොඩි මැණිකේට තවත් නැරඹුම් මැදිරියක්පිහිටවන්නලලිත් සන්ධානයෙන් කොළඹට- ජනපතිසමාජය ගොඩනඟා ගනිමින් රටත් ආරක්ෂා කැරගැනීම සඳහා ඉවසීම තරම් තවත් හොඳ දෙයක් ලෝකයේ නැති බවත් මානුෂීය මෙහෙයුම ජය ගැනීමට හැකිවූයේත් ඒ ඉවසීම නිසා බැව් මහින්ද රාජපක්ෂ ජනාධිපතිතුමා පෙන්වා දෙයි.ජනාධිපතිතුමා මේ අදහස් පළ කෙළේ ඉකුත් සිකුරාදා ගාල්ල සංඝමිත්තා බාලිකා විද්‍යාලයේ පැවැති ත්‍යාග ප්‍රදානෝත්සවයට සහභාගි වෙමිනි. එහිදී ජනාධිපතිතුමා මෙසේද පැවැසීය.අපි උපන්න රට ගැන සමහරු හිතන්නේ බොහොම වැරදි විදිහට. මට ඇහිලා තියෙනවා “අපොයි ලංකාවේ කොහොමද හරියට වැඩක් කරන්නේ” කියලා සමහරු කියනවා.රටේ කොයි තරම් හොඳ මිනිස්සු හිටියත්, හොඳ වැඩ කෙරුණත්, ඒව පෙනෙන්නේ් නෑ. වරදක් වුණොත් ඔය ඉතින් අපේ රටේ හැටිනේ කියලා හිනාවෙනවා.වසර දහස් ගණනකට පෙරාතුව සේද මාවත දිගේ පර්සියාවෙන් සේද සළු පිළි ගෙනත් ඇඳපු ජාතියක් අපි. මේ ගාල්ල වරාය අවට අරාබි ජාතිකයන් ගේ නැව් කීයක් නම් මුහුදුබත්වෙලා ඇත්ද? වසර දහස් ගණනකට කලින් ගාල්ලත් සශ්‍රීක ප්‍රදේශයක් හැටිය, වෙළෙඳාම් කරපු ප්‍රදේශයක් හැටියට සැළකුවා.වසර දහස් ගණනකට කලින් අපි ගල්වලත් අකුරු කෙටුවා. බුදුන්ගේ ධර්මයත්, මහා සාහිත්‍ය පොත පතත්, පුස්කොළවල ලිව්වා. කාශ්‍යප රජතුමාගේ කාලයේ කුමරියන් ලියූ කුරුටු ගී තවමත් සීගිරියේ තියෙනවා.විදේශික බුද්ධිමතුන් කිව්වේ ආසියාවේ සාහිත්‍ය යුරෝපා රටක පුස්තකාලයේ එක තට්ටුවකවත් තියන්න තරම් වටින්නේ නැහැ කියලයි. අපේ බෞද්ධ අධ්‍යාපනය කඩා වැටුණට පස්සේ බ්‍රිතාන්‍යයෝ දීපු අධ්‍යාපනයේ අරමුණ ගැන මැකෝලි කියන ස්වාමිවරයා කිව්වේ මෙහෙමයි.”පෙනුමෙන්, සමෙන්, ස්වදේශිකයන් වූ ද සිතිවිලි සහ ආකල්පවලින් බ්‍රිතාන්‍යයන් වූ පිරිසක් බිහිකරන එකයි අපේ අධ්‍යාපනයේ අරමුණ.” එතකොට අපි හමෙන් කලු පාටයි. හැබැයි රට ගැන හිතන්නේ සුද්දෝ අපේ රට ගැන හිතන විදිහට.ගාල්ලෙන් යන ගොඩාක් වෙලාවට මට මතක් වෙන්නේ සුනාමිය දවසේ ගාලු බස් නැවතුමේ ඉඳලා සුනාමි රළට අහුවෙච්ච දරුවො තුන් හතර දෙනාව. එදා මේ මුහුදුබඩ පළාත්වල දේපළ වැලි කැට ගානට කුඩු වෙලා ජීවිත තිස්දාහකට වැඩි ගානක් විනාශ වුණා.නමුත් එක මොහොතක් වත් අපේ ජනතාව ඒ විපතට පත්වුණ අය තනි කළේ නෑ. බත්මුල් බැඳගෙන, රොටි හදාගෙන, ඇඳුම්වල ඉඳන් ටකරම දක්වා උස්සගෙන අසරණ වෙච්ච ජනතාව ළඟට අනෙක් සහෝදර ජනතාව දුවගෙන ආවා.එක වේලක්වත් බඩගින්නේ තිබ්බේ නෑ. එහෙම රටක් කොහෙද තියෙන්නේ. ඒ ලංකාව විතරයි. රටට පණ වාගේ ආදරය කරන ජනතාවක් අපිට ඉන්නවා කියලා අපි හිතන්න ඕනෑ.හැම අවුරුද්දකම ඇසළ මාසෙට දළදා පෙරහර වීදි සංචාර කරනවා. ඒ ඇසළ මාසේම මඩකලපුව වගේ ප්‍රදේශවල සිට එන දෙමළ ජාතිකයොත් එක්ක සිංහල ජනතාව කතරගම ඇසළ පෙරහර කරනවා. කොළඹ අග නගරේ නවම් පෙරහර වගේම වේල් පෙරහර පැවැත්වෙනවා.මුස්ලිම්වරුන්ගේ උපවාස කාලවලට ඒගොල්ලන්ගේ කෙළි සෙල්ලම් වීදි දිගෙත් පැවැත්වෙනවා. සිංහල, දෙමළ, මුස්ලිම්, මැලේ, මේමන්, ෂෙට්ටි, බෝරා, පරවරු, චීන, අහිකුණ්ඨක, කාබේරි, කොච්චි, කොරියන් මේ හැම ජාතියක්ම එකට ජීවත් වෙනවා. කිසිම ප්‍රශ්නයක් නෑ.ඇෆ්ගනිස්ථානයේ රාජ්‍ය නායකයා මට හමුවුනු වෙලාවේ කිව්වා උපන් දිනවලට මංගල්‍යවලට, අවමංගල්‍යවලට ආගම් තුනෙන්ම ආශිර්වාද කරනවා දකින්න පුළුවන් එකම රට ලංකාව කියලා.අපි රට නිදහස් කර ගන්න සටන් කරන කොට එකා වගේ මේ දුවලගේ අම්මලා තාත්තලා අපිට සහයෝගය දුන්නා. අම්මලා ඇවිල්ලා ගේට්ටු මුර කළා. එක දුවෙක් ත්‍රස්තවාදීන්ගේ බෝම්බ ප්‍රහාරයකින් මැරුණ වෙලාවේ ඒ දුවගේ තාත්තා අඬලා කිව්වා, “ජනාධිපතිතුමනි, මගේ දුවට වුණු දේ අනෙක් දුවලාට වෙන්න නොදී රට බේරා ගන්න” කියලා.තමන්ගේ දුව නැතිවුණහම රටේ අනිත් දුවලාට එහෙම විපතක් වෙන්න එපා කියලා ප්‍රාර්ථනා කරන තාත්තලා තමයි දුවලට ඉන්නේ. මැයි 18 වෙනිදා අපි මවුබිම නිදහස් කර ගත්තහම ආණ්ඩුව කියන තුරු කවුරුවත් හිටියේ නෑ, හැම ගේකම ජාතික කොඩිය එසෙව්වා.මහා කිරිබත් දන්සල් මග දිගට තිබුණා. අලි ඇතුන්ටත් කිරිබත් කැව්වා. එහෙම රටට ආදරය කරන ජනතාවක් මේ රටේ ඉන්නේ. එහෙම රටක් නරක රටක් ද? අපේ සමාජය විනාශ කරන්න හදන බලවේග තියනවා.ඒවා පිළිබඳ අවබෝධයක් අපි ලබාගත යුතුව තිබෙනවා. ඒවට මුහුණදෙන්න අපි සූදානම් වෙන්න ඕන. සමහරු කියනවා මේ රටේ කාන්තාවන්ට සම තැන තහවුරු කරන්න ඕනෑ ය කියලා.මතක තියාගන්න මේ රටේ කාන්තාවකට තියෙන්නේ සම තැනක් නොවේ පූජනීය තැනක්. ගෙදර බුදුන් අම්මා කියන එකම රට ඔබ උපන්න මේ මාතෘ භූමිය බව මතක තියාගන්න.සම තැන ඉල්ලා ඒ පූජනීය ස්ථානය නැති කර ගන්න එපා. ඔබට යහපත් සමාජයක් ගොඩ නඟන්න, බියෙන් සැකෙන් තොරව ජීවත් විය හැකි සමාජයක් ගොඩනඟන්න අපි කැප වෙලා ඉන්නවා.වරාය හදලා, විදුලි බලාගාර හදලා ඒ සියල්ල කරන්නේ අනාගත පරපුර වෙනුවෙන්. අපි මේ රට වැඩිහිටියන්ට සළකන සදාචාරාවත් සමාජයක් ලෙස ගොඩනඟන්න ඕන.අද ත්‍යාග ලබන ඔබ සියලුදෙනාට සුබ පතනවා. අද ඔබට රටක් තියෙනවා, ලෝකයක් තියනවා, මාවතක් තියනවා. අපි ඒ සඳහා වැඩපිළිවෙළ සකස් කරලා තියෙනවා. කාර්මික විද්‍යාලය, වෘත්තිය පුහුණු මධ්‍යස්ථාන, වෙනත් විභාග ඔබ වෙනුවෙන් සැලසුම් කර තියෙනවා.යහපත් ගුණාංග ඔබේ ජීවිතයට ළං කර ගන්න. කොයි මොහොතකවත් අපේ රට නම් නරකයි වෙන රටවල් වගේ නොවෙයි කියලා හිතන්න එපා. මේ රට හොඳ රටක් බව නිතරම සිහියේ තියාගන්න. එහෙම හිතන පරපුරකට විතරයි මේ රට ගොඩ නඟන්න පුළුවන්.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=aa0912064</link>
    <topic>දහස් ගණනකට ‘රන්බිම’ ඔප්පු</topic>
    <author/>
    <content>එජාප මැරයෝ මාධ්‍යවේදීන්ට පහර දෙති!‘එජාපයේ මාධ්‍ය නිදහස ලෝකයට ම පෙන්නුම් කළා’එජාප මහ සමුළුවට එස්.බී. නෑබාස්මති 75 යි සම්බා 70 යිසරත් ෆොන්සේකා... යුද බිමේ ජයග්‍රහණ දේශපාලනයට පාවා දෙන්නේ ද?යුග පෙරළියකට යෝධ පියවරක්ඉවසීමෙන් රටත් සමාජයත් ගොඩනඟමුදහස් ගණනකට ‘රන්බිම’ ඔප්පුනාමයෝජනා බාර දුන් පසු එජාපයේ තවත් පෙරළියක්රනිල් එජාපය අනාථ කළාපෙළපොත් බෙදීමේ ජාතික උත්සවය යාපනේ‘නිදහසේ ව්‍යාපාරය’ ක්‍රියාත්මකයිසූකර උණ මඬින්න අවශ්‍ය එන්නත් ගෙන්වයිපොඩි මැණිකේට තවත් නැරඹුම් මැදිරියක්පිහිටවන්නලලිත් සන්ධානයෙන් කොළඹටරන්බිම ඔප්පු ප්‍රදානය කිරීමේ ජාතික මහෝත්සවය මහින්ද රාජපක්ෂ ජනාධිපතිතුමා ගේ ප්‍රධානත්වයෙන් හෙට (07) අරලියගහ මන්දිරයේදී පැවැත්වෙයි. මෙහිදී ඉඩම් නොමැති දහස් ගණනකට ඉඩම් හිමිකම් ලබාදීම සිදුකැරෙයි.මේ අවස්ථාව සඳහා මැති ඇමැතිවරු රැසක් ද සම්භාවනීය අමුත්තෝ ද සහභාගී වෙති.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=aa0912065</link>
    <topic>නාමයෝජනා බාර දුන් පසු එජාපයේ තවත් පෙරළියක්</topic>
    <author/>
    <content>එජාප මැරයෝ මාධ්‍යවේදීන්ට පහර දෙති!‘එජාපයේ මාධ්‍ය නිදහස ලෝකයට ම පෙන්නුම් කළා’එජාප මහ සමුළුවට එස්.බී. නෑබාස්මති 75 යි සම්බා 70 යිසරත් ෆොන්සේකා... යුද බිමේ ජයග්‍රහණ දේශපාලනයට පාවා දෙන්නේ ද?යුග පෙරළියකට යෝධ පියවරක්ඉවසීමෙන් රටත් සමාජයත් ගොඩනඟමුදහස් ගණනකට ‘රන්බිම’ ඔප්පුනාමයෝජනා බාර දුන් පසු එජාපයේ තවත් පෙරළියක්රනිල් එජාපය අනාථ කළාපෙළපොත් බෙදීමේ ජාතික උත්සවය යාපනේ‘නිදහසේ ව්‍යාපාරය’ ක්‍රියාත්මකයිසූකර උණ මඬින්න අවශ්‍ය එන්නත් ගෙන්වයිපොඩි මැණිකේට තවත් නැරඹුම් මැදිරියක්පිහිටවන්නලලිත් සන්ධානයෙන් කොළඹටජනාධිපතිවරණය සඳහා නාමයෝජනා බාරගැනීමෙන් පසුව එක්සත් ජාතික පක්ෂයේ ආසන සංවිධායකයන්, මන්ත්‍රීවරුන් ඇතුළු ප්‍රබල පිරිසක් එක්සත් ජනතා නිදහස් සන්ධානයට එකතුවීමට නියමිතව සිටින බැව් විශ්වාස කටයුතු ආරංචි මාර්ග සඳහන් කරයි.මේ පිළිබඳව ශ්‍රීලනිපයේ ඉහළම පෙළේ නායකයන් කිහිපදෙනකු සමඟ එම එජාප පිරිස සාකච්ඡා පවත්වා ඇති බවත් ජනාධිපතිවරණයට නාම යෝජනා බාරදීමට නියමිත දෙසැම්බර් 17 දායින් පසුව මේ පිරිස පියවරෙන් පියවරට මහින්ද රාජපක්ෂ ජනාධිපතිතුමාට සහාය දීමට ඉදිරිපත් වනු ඇති බවත් දැනගන්නට ඇත.එක්සත් ජාතික පක්ෂයේ ප්‍ර‍්‍රබලයකු හා ඔහු සමඟ එක්සත් ජනතා නිදහස් සන්ධානයට එක්වීමහින්ද රාජපක්ෂ ජනාධිපතිතුමාගේ ජයග්‍රහණය වෙනුවෙන් කැප වෙන බව පවසන මොවුහු වැඩි දුරටත් පවසන්නේ ජනාධිපතිතුමාට කොන්දේසි විරහිතව සහාය පළ කරන බවත් රටත් – එජාපයත් විනාශ කිරීමට වෙර දරන කුමන්ත්‍රණ කරුවන් ගේ දුෂ්ට ප්‍රයත්නය තීරණාත්මකව පරාජය කිරීම රටට ආදරය කරන සියලු දෙනාගේ ම වගකීම වන බවත්ය.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=aa0912066</link>
    <topic>රනිල් එජාපය අනාථ කළා</topic>
    <author/>
    <content>එජාප මැරයෝ මාධ්‍යවේදීන්ට පහර දෙති!‘එජාපයේ මාධ්‍ය නිදහස ලෝකයට ම පෙන්නුම් කළා’එජාප මහ සමුළුවට එස්.බී. නෑබාස්මති 75 යි සම්බා 70 යිසරත් ෆොන්සේකා... යුද බිමේ ජයග්‍රහණ දේශපාලනයට පාවා දෙන්නේ ද?යුග පෙරළියකට යෝධ පියවරක්ඉවසීමෙන් රටත් සමාජයත් ගොඩනඟමුදහස් ගණනකට ‘රන්බිම’ ඔප්පුනාමයෝජනා බාර දුන් පසු එජාපයේ තවත් පෙරළියක්රනිල් එජාපය අනාථ කළාපෙළපොත් බෙදීමේ ජාතික උත්සවය යාපනේ‘නිදහසේ ව්‍යාපාරය’ ක්‍රියාත්මකයිසූකර උණ මඬින්න අවශ්‍ය එන්නත් ගෙන්වයිපොඩි මැණිකේට තවත් නැරඹුම් මැදිරියක්පිහිටවන්නලලිත් සන්ධානයෙන් කොළඹට- ජොන්ස්ටන් ප්‍රනාන්දුජනාධිපතිවරණයට තරග කරන්නට රනිල්ට බැරි වුණාට එක්සත් ජාතික පක්ෂයේ ජනප්‍රිය නායකයෝ තවත් සිටින බවත් රනිල් පක්ෂ නායකයා ලෙස එම වගකීම පැහැර හැර එ.ජා.ප. ය අතරමංකර අගාධයකට තල්ලු කර දමා තිබෙන්නේ යැයි එ.ජා.ප. කුරුණෑගල දිස්ත්‍රික්ක පාර්ලිමේන්තු මන්ත්‍රී ජොන්ස්ටන් ප්‍රනාන්දු මහතා පැවසීය.ඔහු මේ අදහස් පළ කර සිටියේ ඉකුත් සිකුරාදා කොළඹ දී පැවැති ප්‍රවෘත්ති සාකච්ඡාවකදී ය. රනිල්ට ඡන්ද දිනන්න බැරි නම් ඔහුට කළ යුතුව තිබුණේ තමාට දිනන්න බැරි නිසා තරගයට ඉදිරිපත් නොවන බව කියා වෙන කෙනෙකු පක්ෂයෙන් පත්කරන්නැයි කෘත්‍යාධිකාරි මණ්ඩලය රැස්කර තම අදහස ඉදිරිපත් කිරීම බව හෙතෙම පෙන්වා දුන්නේ ය.ජනාධිපතිවරණයක් පැමිණියහොත් පක්ෂයෙන් කෙනෙකු තරඟ කරන්නේ නැතිනම් තමාට තරග කිරීමට අවස්ථාවක් ලබාදෙන ලෙස මීට ඉහතදී එස්.බී. දිසානායක මහතා පැවසූ බව කී ජොන්ස්ටන් ප්‍රනාන්දු මහතා මෙබඳු ඉල්ලීම් තිබූ අවස්ථාවක රනිල් පක්ෂයෙන් පිටස්තර කෙනකු ජනාධිපති අපේක්ෂකයා ලෙස ඉදිරිපත් කර ඇතැයි ද කීය.එ.ජා.ප ය ඡන්ද 47 ලක්ෂයක් තිබුණ පක්ෂයක් බව කී හෙතෙම අප අසන්නේ එ.ජා.ප. ය බලගතු නැද්ද. මේ පක්ෂය ඔහුගේ බූදලයක් ද යන ප්‍රශ්නය බවත් පෙන්වා දුන්නේය.රනිල්ට විරුද්ධව කතා කළොත් කතා කරපු කෙනා අස් කරනවා. අද මෙතැන සිටින අසාද් සාලි මහතාට අත් වූයේත් රනිල්ට විරුද්ධව කතා කිරීමේ ප්‍රතිවිපාක බව සඳහන් කෙළේ ය.ජනාධිපතිවරණයට එ.ජා.ප අපේක්ෂකයකු තෝරා ගැනීමට තවමත් ලබන 17 වැනිදා දක්වා ඉඩ තිබෙනවා. අපි තවමත් එ.ජා.ප යේ පාක්ෂිකයෝ අපි රනිල් නායකතුමාගෙන් ආදරයෙන් ඉල්ලා සිටින්නේ මේ ගැන හිතන්න කියලා.රනිල් ඕනෑ කරන්නේ ෆොන්සේකා ගෙනල්ලා පක්ෂ නායකකම රැකගන්නයි. මේ සිහින ලෝකයෙන් මිදෙන්න කියලා අපි එතුමාට කියනවා. එ.ජා.ප.ය වැටුණේ රනිල් නිසයි. මේ දේ අප කියන්නේ් වෛරයෙන් හෝ ක්‍රෝධයෙන් නොවේ යැයි ඒ මහතා වැඩිදුරටත් කීය.කොළඹ නගර සභාවේ හිටපු නියෝජ්‍ය නගරාධිපති අසාද් සාලි මහතා ප්‍රශ්න රාශියක් තියාගෙන පක්ෂය වෙනුවෙන් කැපවීම් රාශියක් කරමින් මම ;මතෙක් කටයුතු කළත් පක්ෂය ඇතුළේ සුළු ජාතිකයන්ට කිසිදු තැනක් නැති බව කීය.ජනාධිපතිවරණ ඡන්ද නාම ලැයිස්තුවේ අපේ පක්ෂයේ සලකුණ, පක්ෂයේ නම හෝ පක්ෂයේ අපේක්ෂකයා ගැනවත් නැති තරමට පක්ෂය සෝදාපාලුවට ගොස් තිබෙන්නේ රනිල්ගේ ක්‍රියාකලාපය නිසා යයිද ඔහු පැවසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=aa0912067</link>
    <topic>පෙළපොත් බෙදීමේ ජාතික උත්සවය යාපනේ</topic>
    <author>සුභාෂිණී ජයරත්න</author>
    <content>එජාප මැරයෝ මාධ්‍යවේදීන්ට පහර දෙති!‘එජාපයේ මාධ්‍ය නිදහස ලෝකයට ම පෙන්නුම් කළා’එජාප මහ සමුළුවට එස්.බී. නෑබාස්මති 75 යි සම්බා 70 යිසරත් ෆොන්සේකා... යුද බිමේ ජයග්‍රහණ දේශපාලනයට පාවා දෙන්නේ ද?යුග පෙරළියකට යෝධ පියවරක්ඉවසීමෙන් රටත් සමාජයත් ගොඩනඟමුදහස් ගණනකට ‘රන්බිම’ ඔප්පුනාමයෝජනා බාර දුන් පසු එජාපයේ තවත් පෙරළියක්රනිල් එජාපය අනාථ කළාපෙළපොත් බෙදීමේ ජාතික උත්සවය යාපනේ‘නිදහසේ ව්‍යාපාරය’ ක්‍රියාත්මකයිසූකර උණ මඬින්න අවශ්‍ය එන්නත් ගෙන්වයිපොඩි මැණිකේට තවත් නැරඹුම් මැදිරියක්පිහිටවන්නලලිත් සන්ධානයෙන් කොළඹටසුභාෂිණී ජයරත්නපාසල් සඳහා අවශ්‍ය සියලු ම පෙළපොත් ඒ ඒ විදුහල්වලට අදාළ මධ්‍යස්ථානයෙන් ලබාගත යුතු බවත් මේ සඳහා විදුහල්පතිවරුන් හෝ විෂයබාර ගුරු භවතුන් ලබන 08 දා අවසන් පෙළ පොත් තොග ලබාගත යුතු බවත් අධ්‍යාපන ග්‍රන්ථ ප්‍රකාශන කොමසාරිස් ජනරාල් ඩබ්ලිව්.එච්.එන්.ජේ. පුෂ්පකුමාර මහතා පවසයි.ජාතික පාසල්වලට හා සිසුන් 2000 කට වැඩි පාසල්වලට ඍජුව පෙළපොත් ලබාදී ඇති අතර අනිකුත් සියලුම පාසල් සඳහා ලබන 08 දා අනිවාර්යයෙන් ම අදාළ මධ්‍යස්ථානය වෙත පැමිණ හොත් ලබාගත යුතු බවත් හෙතෙම සඳහන් කරයි.මේ වනවිට පාසල්වලට පෙළපොත් බෙදාදීමේ කටයුතු අවසන්ව ඇති අතර දෙසැම්බර් 09 දා වනවිට එම පෙළපොත් ශිෂ්‍ය ශිෂ්‍යාවන් අතට පත් කිරීමට ද කටයුතු යොදා තිබේ. පෙළ පොත් බෙදාදීමේ ජාතික උත්සවය යාපනය වෙම්බඩි උසස් බාලිකා විද්‍යාලයේදී ලබන 9 දා සිදු කෙරේ.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=aa0912068</link>
    <topic>‘නිදහසේ ව්‍යාපාරය’ ක්‍රියාත්මකයි</topic>
    <author/>
    <content>එජාප මැරයෝ මාධ්‍යවේදීන්ට පහර දෙති!‘එජාපයේ මාධ්‍ය නිදහස ලෝකයට ම පෙන්නුම් කළා’එජාප මහ සමුළුවට එස්.බී. නෑබාස්මති 75 යි සම්බා 70 යිසරත් ෆොන්සේකා... යුද බිමේ ජයග්‍රහණ දේශපාලනයට පාවා දෙන්නේ ද?යුග පෙරළියකට යෝධ පියවරක්ඉවසීමෙන් රටත් සමාජයත් ගොඩනඟමුදහස් ගණනකට ‘රන්බිම’ ඔප්පුනාමයෝජනා බාර දුන් පසු එජාපයේ තවත් පෙරළියක්රනිල් එජාපය අනාථ කළාපෙළපොත් බෙදීමේ ජාතික උත්සවය යාපනේ‘නිදහසේ ව්‍යාපාරය’ ක්‍රියාත්මකයිසූකර උණ මඬින්න අවශ්‍ය එන්නත් ගෙන්වයිපොඩි මැණිකේට තවත් නැරඹුම් මැදිරියක්පිහිටවන්නලලිත් සන්ධානයෙන් කොළඹටමේ වන විට උතුරේත් – දකුණේත් මුළු රටේ ම නිදහසේ ව්‍යාපාරය සාර්ථකව ක්‍රියාත්මක වෙමින් පවතින බවත් ඒ අනුව දශක තුනකට පසුව සමස්ත ජනතාවට ම නිදහස් සහනශීලී පරිසරයක ජීවත්වීමේ අවස්ථාව මහින්ද රාජපක්‍ෂ ජනාධිපතිතුමා විසින් ඇති කර ඇති බවත් ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්‍ෂමන් හුළුගල්ල මහතා පවසයි.කොළඹ මෙතෙක් කල් වසා දමා තිබූ මාර්ග රැසක් දැන් ජනතාවට විවෘතව ඇති බවත් ගාලු මුවදොර පිටිය ඇතුළු විනෝදවිය හැකි තැන් ගණනාවක් දැන් මහජනතාව වෙනුවෙන් විවෘතව ඇති බවත්, ප්‍රභූන් ගමන් ගන්නා විටදී මාර්ග වසා දැමීම නොකරන අතරම මහජනතාවට රිසි ලෙස තම වුවමනාවන් සඳහා ගමන් කිරීමේ පහසුව සලසා දී ඇති බවත් හෙතෙම පෙන්වා දුන්නේය.ඊට සමාන්තරව උතුරේ හා නැඟෙනහිර ජන ජීවිතය ගොඩනැඟීමේ කටයුතු වේගයෙන් සිදුවන අතර සහන ගම්මානවල සිටි ජනතාව නැවත පදිංචි කිරීම් සිදුවන බවත්, එම ජනතාවට කිසිදු බාධාවකින් තොරව ගමන් බිමන් යෑමට හා කොළඹට පැමිණීමට පහසුව හා ආරක්‍ෂාව සලසා දී ඇති බවත් හුළුගල්ල මහතා පෙන්වා දුන්නේය.මේ ආකාරයෙන් අදියරෙන් අදියරට පරිපූර්ණ නිදහස් රටක් හා ප්‍රජාතන්ත්‍රවාදී අයිතීන් තහවුරු කිරීම වෙනුවෙන් ජනාධිපතිතුමා යටතේ අඛණ්ඩ වැඩ පිළිවෙළක් ක්‍රියාත්මක කැරෙන බවත් ඔහු සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=aa0912069</link>
    <topic>සූකර උණ මඬින්න අවශ්‍ය එන්නත් ගෙන්වයි</topic>
    <author>සුනිල් දයා අල්විස්</author>
    <content>එජාප මැරයෝ මාධ්‍යවේදීන්ට පහර දෙති!‘එජාපයේ මාධ්‍ය නිදහස ලෝකයට ම පෙන්නුම් කළා’එජාප මහ සමුළුවට එස්.බී. නෑබාස්මති 75 යි සම්බා 70 යිසරත් ෆොන්සේකා... යුද බිමේ ජයග්‍රහණ දේශපාලනයට පාවා දෙන්නේ ද?යුග පෙරළියකට යෝධ පියවරක්ඉවසීමෙන් රටත් සමාජයත් ගොඩනඟමුදහස් ගණනකට ‘රන්බිම’ ඔප්පුනාමයෝජනා බාර දුන් පසු එජාපයේ තවත් පෙරළියක්රනිල් එජාපය අනාථ කළාපෙළපොත් බෙදීමේ ජාතික උත්සවය යාපනේ‘නිදහසේ ව්‍යාපාරය’ ක්‍රියාත්මකයිසූකර උණ මඬින්න අවශ්‍ය එන්නත් ගෙන්වයිපොඩි මැණිකේට තවත් නැරඹුම් මැදිරියක්පිහිටවන්නලලිත් සන්ධානයෙන් කොළඹටසුනිල් දයා අල්විස්සූකර උණ හෙවත් එච් 1 එන් 1 ඉන්ෆ්ලුවෙන්සා රෝගයට ප්‍රතිකාර සඳහා අවශ්‍ය එන්නත් පිටරටින් ගෙන්වීමට ඇනවුම් කර තිබෙන බව ද ඒවා මෙරටට කඩිනමින් ගෙන්වා බෙදාහැරීමට පියවර ගෙන ඇතැයි වසංගත රෝග විද්‍යා අංශයේ අධ්‍යක්ෂිකා වෛද්‍ය පබා පලිහවඩන මහත්මිය පැවසුවා ය.මෙසේ ගෙන්වන එන්නත් මෙරටට ලැබුණු වහාම දිවයිනේ රෝහල්වලට බෙදා හරින ලෙස අවශ්‍ය උපදෙස් ලබාදී ඇතැයි ද ඒ මහත්මිය කීවාය.මේ වනවිට සූකර උණෙන් රෝගීන් 12 දෙනකු මිය ගොස් ඇත. මහනුවර, රත්නපුර, අනුරාධපුර, කුරුණෑගල, කළුබෝවිල රෝහල්වලින් මෙලෙස මියගිය රෝගීන් ගැන පසුගියදා වාර්තා විය.මියගිය රෝගීන් අතර ගැබිණි මවුවරු සහ ළමයින් ද සිටිති.සූකර උණ හෙවත් එච් 1 එන් 1 ඉන්ෆ්ලුවෙන්සා රෝගය වැළඳුණු බවට සැකකෙරෙන රෝගීන් 285 කට අධික සංඛ්‍යාවක් මේ වනවිට හඳුනාගෙන තිබෙන අතර මේ සංඛ්‍යාවට වඩා වැඩි පිරිසක් රෝගීන් ලෙස සිටිය හැකි බව වසංගත රෝග අංශය පවසයි.මේ රෝගය මහනුවර ප්‍රදේශයේ ව්‍යාප්තවී යාමේ තත්ත්වයක් උදාවීම නිසා එම පාසල් වසා දැමීමට අධ්‍යාපන බලධාරීන්ට සිදුවී තිබුණි. සූකර උණ වැළඳුණු විට දැඩි සංකූලතා ඇතිවිය හැකි කණ්ඩායම් කීපයකි.එනම් කුඩා ළමයින්, ගැබිණි මවුවරු, හදිසි වෛද්‍ය සේවාවන්වල යෙදෙන වෛද්‍ය කණ්ඩායම්, අවුරුදු 64 වයස් සීමාවේ පසුවන හෘද, වකුගඩු, දියවැඩියාවෙන් පෙළෙන රෝගීහුය.තද උණ, සෙම්ප්‍රතිශ්‍යාව, උගුර වනවීම, හිස රදය, ඇඟපත වේදනාව, කැස්ස, පාචනය සහ වමනය වැනි රෝග ලක්ෂණ පවතී නම් එවැනි රෝගීන් වහා වෛද්‍ය ප්‍රතිකාරවලට යොමු වන ලෙස මහජන සෞඛ්‍ය අංශය මහජනතාවට අවවාද කර සිටී.මෙම රෝගයට අවශ්‍ය ප්‍රතිකාර ලැබීමට රෝහල්වලට පැමිණෙන රෝගීන් වෙනුවෙන් අවශ්‍ය පහසුකම් සපයා ඇතැයි ද සෞඛ්‍ය අමාත්‍යංශය පවසයි.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=aa09120610</link>
    <topic>පොඩි මැණිකේට තවත් නැරඹුම් මැදිරියක්</topic>
    <author/>
    <content>එජාප මැරයෝ මාධ්‍යවේදීන්ට පහර දෙති!‘එජාපයේ මාධ්‍ය නිදහස ලෝකයට ම පෙන්නුම් කළා’එජාප මහ සමුළුවට එස්.බී. නෑබාස්මති 75 යි සම්බා 70 යිසරත් ෆොන්සේකා... යුද බිමේ ජයග්‍රහණ දේශපාලනයට පාවා දෙන්නේ ද?යුග පෙරළියකට යෝධ පියවරක්ඉවසීමෙන් රටත් සමාජයත් ගොඩනඟමුදහස් ගණනකට ‘රන්බිම’ ඔප්පුනාමයෝජනා බාර දුන් පසු එජාපයේ තවත් පෙරළියක්රනිල් එජාපය අනාථ කළාපෙළපොත් බෙදීමේ ජාතික උත්සවය යාපනේ‘නිදහසේ ව්‍යාපාරය’ ක්‍රියාත්මකයිසූකර උණ මඬින්න අවශ්‍ය එන්නත් ගෙන්වයිපොඩි මැණිකේට තවත් නැරඹුම් මැදිරියක්පිහිටවන්නලලිත් සන්ධානයෙන් කොළඹටශ්‍රීපාද වන්දනා සමයත්, පාසල් නිවාඩු සමයත් ඇරැඹීම සහ මගීන්ගේ ඉල්ලීමත් සලකා බලා කොළඹ කොටුව - බදුල්ල - කොළඹ කොටුව ධාවනය වන පොඩි මැණිකේ ශීඝ්‍රගාමී දුම්රියට සාමාන්‍ය නැරඹුම් මැදිරියට අමතරව ආසන 24කින් සමන්විත පළමු පන්තියේ නැරඹුම් මැදිරියක් ද එක්කර ධාවනය කිරීමට කටයුතු යොදා ඇත.කොළඹ කොටුව දුම්රිය ස්ථානයෙන් පෙ.ව. 5.55ට පිටත්වී බදුල්ල දුම්රිය ස්ථානයට ප.ව.3.55ට ළඟාවීමට නියමිත ‘පොඩි මැණිකේ’ දුම්රියට 2009 දෙසැම්බර් 06, 08, 10, 15, 17, 19, 21, 23, 25, 27 සහ 29 දිනයන් වල ද බදුල්ල දුම්රිය ස්ථානයෙන් පෙ.ව. 8.50ට පිටත්වී කොළඹ කොටුව දුම්රිය ස්ථානයට රාත්‍රි 7.28ට ළඟාවීමට නියමිත “පොඩි මැණිකේ” දුම්රියට 2009 දෙසැම්බර් 07, 09, 11, 16, 18, 20, 22, 24, 26, 28 සහ 30 දිනවලදී මෙම අමතර නැරඹුම් මැදිරිය එක් කිරීමට නියමිතය.කොළඹ කොටුව දුම්රිය ස්ථානයෙන් මෙම අමතර නැරඹුම් මැදිරිය සඳහා ආසන කලින් වෙන්කරගත හැක.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=aa09120612</link>
    <topic>ලලිත් සන්ධානයෙන් කොළඹට</topic>
    <author/>
    <content>එජාප මැරයෝ මාධ්‍යවේදීන්ට පහර දෙති!‘එජාපයේ මාධ්‍ය නිදහස ලෝකයට ම පෙන්නුම් කළා’එජාප මහ සමුළුවට එස්.බී. නෑබාස්මති 75 යි සම්බා 70 යිසරත් ෆොන්සේකා... යුද බිමේ ජයග්‍රහණ දේශපාලනයට පාවා දෙන්නේ ද?යුග පෙරළියකට යෝධ පියවරක්ඉවසීමෙන් රටත් සමාජයත් ගොඩනඟමුදහස් ගණනකට ‘රන්බිම’ ඔප්පුනාමයෝජනා බාර දුන් පසු එජාපයේ තවත් පෙරළියක්රනිල් එජාපය අනාථ කළාපෙළපොත් බෙදීමේ ජාතික උත්සවය යාපනේ‘නිදහසේ ව්‍යාපාරය’ ක්‍රියාත්මකයිසූකර උණ මඬින්න අවශ්‍ය එන්නත් ගෙන්වයිපොඩි මැණිකේට තවත් නැරඹුම් මැදිරියක්පිහිටවන්නලලිත් සන්ධානයෙන් කොළඹටමහින්ද රාජපක්ෂ ජනාධිපතිතුමා කොළඹ දිස්ත්‍රික්කයේ ශ්‍රීලනිප ආසන සංවිධායකවරයකු ලෙස ප්‍රවීණ මාධ්‍යවේදී ඒ.බී. ලලිත් ද සිල්වා මහතා පත්කර ඇත. ඒ මහතා සිය පත්වීම් ලිපිය ජනාධිපතිතුමා අතින් භාරගත් අවස්ථාව.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=ab0912061</link>
    <topic>රනිල් වගේ නාගන්න එපා</topic>
    <author/>
    <content>රනිල් වගේ නාගන්න එපාවීරයා, ද්‍රෝහියා වීමඅලි කොලමතලතා හිටියට කමක් නෑ රෝසි... ඔයත් එන්න...දෙක නොරත රත - එකට පෑහිමක් නැත” යන්න පිළිගත් පැරැණි සිද්ධාන්තයකි. පැරැණි සිද්ධාන්ත සම්ප්‍රදා සිරිත් විරිත් සියල්ල දැන් වෙනස් වෙමින් පවතී. ඒ නිසා ඉහත දැක්වුණ කියමනට සරසවි තරුණයෝ ගණනට වැඩි කෑල්ලක් එකතු කළහ.“ලා කඩ එහෙම නැත - එකක් රත්වූ විගස පෑහෙත” යන්න අලුත් අර්ථකථනය විය. ජනතා විමුක්ති පෙරමුණ කිසිදාක එජාපය සමඟ පෑහෙන්නේ නැති බව රෝහණ විජේවීර යටිගිරිය ලේ රහ වනතුරු කෑ ගැසුවේය.අධිරාජ්‍යවාදී ධනපති පක්ෂයක් මෙන්ම වැඩ කරන පන්තියට එරෙහි එක්සත් ජාතික පක්ෂයට එරෙහිව ජනතා විමුක්ති පෙරමුණ පිහිටවූයේ ප්‍රගතිශීලී සමාජවාදී කඳවුර වෙනුවෙන් පෙනී සිටීම පිණිසය.අද විජේවීර නැත. ගමනායකත් නැත. ජනතා විමුක්ති පෙරමුණේ, පෙරමුණේ සිටි නායකයන් ද නැත. ඉතිරි වී ඇත්තේ සෝමවංශ අමරසිංහ ය. මේ රටේ තරුණයන් එක්සත් ජාතික පක්ෂය විසින් මරා දමද්දී සෝමවංශ රට පැන්නේය. ඒ ඉන්දීය යාත්‍රාවකින් සිරිසේන කුරේ ගේ අනුග්‍රහයෙනි. දැන් ජනතා විමුක්ති පෙරමුණේ, පෙරමුණටම ඇවිත් සිටින්නේ අනුර කුමාර දිසානායකයි.ගතවූ වසරක දෙකක කාලයේ ඔහු ජනතා විමුක්ති පෙරමුණ වෙනුවෙන් විශාල මෙහෙවරක් කරන්නට ගත් වෙහෙස අසීමිතය. ඒ මෙහෙවර වෙනත් කිසිවක් නොව ජවිපෙ එජාපයට පාහන්නටය. මේ සඳහා ඔහු විශේෂයෙන් රවි කරුණානායක සමඟ සාකච්ඡා වට ගණනාවක් පැවැත්වූ බව දේශපාලන ආරංචි මාර්ග හෙළි කර තිබේ.ඔහුගේ එකම අරමුණ මාතෘ භූමිය නිදහස් කර ගැනීමට අභීත මෙහෙවරක් කොට දෙවෙනි නිදහස් අරගලයට පණ දුන් මහින්ද රාජපක්ෂ මහතා එළවා දැමීමය. ජනතා විමුක්ති පෙරමුණේ තේමා පාඨයත් මාතෘ භූමිය රැක ගැනීමය. දණින් වැටී ජීවත් වනවාට වඩා දෙපයින් සිට ගෙන මිය යාම සම්පතක් බව කීවේ ද ජනතා විමුක්ති පෙරමුණයි.ඒ සඳහා රටක් නිර්මාණය කර ඇත්තේ මහින්ද රාජපක්ෂයි. රටපුරා පැතිරී ගිය මහා භීෂණයට තිත දැම්මේ ද මහින්ද රාජපක්ෂයි. ඔහු දැන් නිදහස් අරගලයේ දෙවෙනි පරිච්ඡේදය ආරම්භ කර තිබේ. ඒ සංවර්ධනයයි. එවැනි දැවැන්ත මෙහෙවරක් කරන රාජ්‍ය නායකයකු එළවා දමන්නට ජවිපෙ - එජාපයට හේත්තු වූයේ රෙදිත් ඇඳගෙන දැයි අපි නො අසමු.කෙසේ හෝ එජාපය වෙනුවෙන් සරත් ෆොන්සේකා තේරුවේ අනුර කුමාර දිසානායකයි. සරත් දිනුවාම අගමැතිකම දෙන්නේ නැතැයි කීවේ ද ඔහුය. අගමැතිකමක් නැතැයි ද කියයි. තිස්ස අත්තනායක කියන්නේ වෙනත් කතාවකි. කොහොම වුණත් එකට පෑහුණ එජාපය සහ ජවිපෙ ජනාධිපතිවරණයටත් කලින් ගැලවෙන ලකුණු දැන් පහළ වී හමාරය.ඊළඟට මතුවන්නේ ෆොන්සේකාට සහාය පතා ප්‍රචාරක රැස්වීම් පැවැත්වීමය. ඒ සඳහා දෙපාර්ශ්වයම එකම වේදිකාවට ගෙන ඒමට අනුර කුමාර දිසානායක කටයුතු කරගෙන යයි. අවශ්‍ය වන්නේ තමන්ගේ කාර්යාලයක් සිරිකොතේ පිළිකන්නේ වුවද පවත්වා ගෙන යාමටය.එක්සත් ජාතික පක්ෂය 2005 සිටම මහින්ද විරෝධී පිළිවෙතක් අනුගමනය කළේය. ප්‍රභාකරන්ට එරෙහි සටනට විරුද්ධ වූහ. යුද්ධය අවසාන වනතුරු එයට හරස් කැපුවා පමණක් නොව රණවිරු ජයග්‍රහණ පිළිගත්තේ නැත. කිලිනොච්චිය අල්ලා ගත්තාම රනිල් වික්‍රමසිංහ කීවේ කිලිනොච්චිය අල්ලා ගත්තෙ යයි කියනවා නම් තෙල් මිල අඩු කළ යුතු බවයි.මේ අපූරු දේශපාලනඥයා එසේ කීවේ කිලිනොච්චියේදී තෙල් බැරල් විශාල ප්‍රමාණයක් ගොඩ ගත් නිසාය.ප්‍රභාකරන්ට පක්ෂවත් යුද්ධයට එරෙහිවත් කටයුතු කළ එක්සත් ජාතික පක්ෂය සමඟ සරණ බන්ධනයට පිවිසි ජනතා විමුක්ති පෙරමුණ දැන් යළිත් අතීත ක්‍රියාවලියට අන්තර්ග්‍රහණය වෙමින් සිටින්නේ එජාපය සමඟ දීගය තවත් ශක්තිමත් කර ගැනීමටය. එදා එක්සත් ජාතික පක්ෂය මාධ්‍ය නිදහසට එරෙහි විය. අදත් එරෙහිය. රාජ්‍ය මාධ්‍යවලට පැත්ත පළාතේ එන්න දෙන්නේ නැත.එදා ජනතා විමුක්ති පෙරමුණ ද මාධ්‍යවේදින්ට අකමැතිය. ලේක්හවුස් පත්තර බලන අය මැරුවේය. ලේක්හවුස් පත්තර වික්කේ හමුදා රැකවරණ යටතේය. මාධ්‍යවේදින් මරා දැමුවේය.පේ‍්‍රමකීර්ති ද අල්විස් නම් සුන්දර ශිල්පියා ගෙදරින් එළියට ගෙනැවිත් වෙඩි තැබුවේ මොන පාහරයා දැයි අනුර කුමාර හෙළි කළ යුතුය. සිංදුවෙන් ප්‍රකාශයෙන් වැඩසටහන්වලින් රටම කුල්මත් කළ එම මාධ්‍යවේදියාගේ පපු කුහරය වෙඩි උණ්ඩයකින් සිදුරු කළේ ජනතා විමුක්ති පෙරමුණේ සැබෑ විමුක්තිය ප්‍රදර්ශනය කරමිනි. තේවිස් ගුරුගේ, කුලසිරි අමරතුංග, සාගරිකා ගෝමස් මැරුවේ ද එම පෙරමුණමය.දැන් යළිත් මාධ්‍ය මර්දනය අරඹා ඇත. ජවිපෙ මාධ්‍ය ආවරණයට එන්නට එපා යැයි ජාතික රූපවාහිනියටත්, ස්වාධීන රූපවාහිනියටත් නියෝග කළේ ද අනුර කුමාර දිසානායකයි. ඔහු එය නියෝගයක් ලෙස ප්‍රකාශයට පත් කරද්දී අනෙකුත් මාධ්‍යවේදීහු විරෝධය පළ කළහ.එහෙත් අනුර කුමාර නියෝගය වෙනස් කළේ නැත. නියෝග පිළි නොගන්නා අය එදා ජවිපෙන් මරා දැමුවේය. ඒ තත්ත්වය හෙට අනිද්දා උදාවනු ඇතැයි අපට සිතා ගත හැකිය. එකතු වී සිටින්නේ ද මිනීමරු ඉතිහාසයකට නෑකම් කියන පක්ෂයි.ජනතා විමුක්ති පෙරමුණ යෝජනා කළ එක්සත් ජාතික පක්ෂය ස්ථිර කළ පක්ෂයේ අපේක්ෂකයා ප්‍රථම පුවත්පත් සාකච්ඡාව පැවැත්වූයේ ජායික් හිල්ටන් හෝටලයේදීය. ජවිපෙට ආරාධනා කළේ නැත. අනුර පිළිකන්නට වී සිටියේය.ඔහුට ෆොන්සේකාගේ ආරක්ෂකයන් යන්නට දුන්නේ නැත. විපක්ෂයේ අපේක්ෂකයා මල්වතු අස්ගිරි ගියේය. එක්සත් ජාතික පක්ෂය ගියත් ජවිපෙ අය කැන්දන් ගියේ නැත. කොහොම වුණත් දැන් සරත් ෆොන්සේකා බෙදා ගන්නට දෙගොල්ලන්ම වැඩි කැමැත්තක් නැත්තේ ප්‍රථම මාධ්‍ය හමුවේදීම නාගත් නිසාය.විශ්‍රාමිකයාට දේශපාලන දැනුමක් නැත. එය ඔහු පිළිගත්තේය. ආර්ථික විද්‍යාව ගැන දන්නේ නැත. ඒ ගැන අහලා කියන්නම් යයි කීවේය. අහලා කියන තුරු ඉන්නට මාධ්‍යවේදීහු අකමැති වූහ. “එසේනම් මම පිළිගන්නේ එජාපයේ ආර්ථික සැලසුමයි. එම සැලසුමට ජවිපෙ විරුද්ධය. එහෙත් ඒ බව තාමත් කීවේ නැත. 13 වෙනි සංශෝධනයෙන් ඔබ්බට ගොස් බලය බෙදන බව සරත් ෆොන්සේකා කීවේය.ජවිපෙ එයට ද විරුද්ධය. දින 180 න් විධායක ජනාධිපති ක්‍රමය අහෝසි කරන බව තිස්ස අත්තනායක කියයි. එහෙත් එයට අපේක්ෂකයා කැමැති නැත. ඔහුට තවත් කාලය ඕනැලු. මහ මැතිවරණයෙන් තුනෙන් දෙකක් ලැබුණාම විධායක ජනාධිපති ක්‍රමය අහෝසි කරනවාලු.මේ සියල්ලටම කලින් ෆොන්සේකා ජනාධිපතිවරණය ජය ගත යුතුය. එය සිහිනයක් මිස සැබෑවක් නොවේ. කෙසේ වෙතත් ෆොන්සේකාට අවවාදයක් දී තිබේ.“ඔයත් ගිය තැන රනිල් වගේමයි. නා ගන්නවා. මීට පස්සේ මාධ්‍ය සාකච්ඡාවලට තනියම යන්න එපා.” එයයි අවවාදය.ෆොන්සේකා ඊට පසු තවමත් මාධ්‍ය සාකච්ඡා තිබ්බේ නැත.මෙයට වසර තුනකට පෙර එක් නීති විශාරදයකු MAQ විභාගයට පෙනී සිටියේය. ඔහු විභාගයට පෙනී සිටියේ හොරෙන් බවට කතාවක් පළවෙයි. දැන් ඒ ගැන පරීක්ෂණ අරඹා ඇත.ප්‍රකට නීතිඥයකු වන මොහු MAQ පෙනී සිටියේ අනෙක් අපේක්ෂකයන් මෙන් විභාග ශාලාවේ නොව කලා පීඨාධිපති නිල කාමරයේ සිටයි. මහාචාර්යවරුන් කීප දෙනකු ප්‍රශ්නවලට උත්තර ලියන්නට උදව් කළ බවද කියති. මේ ගැන අපරාධ පරීක්ෂණ දෙපාර්තමේන්තුව දැන් පරීක්ෂණ ආරම්භ කර තිබේ.මෙතෙක් කරන ලද පරීක්ෂණවලට අනුව මෙම දක්ෂයයි කියා ගන්නා නීතිවේදියාට උදව් කළ බව මහාචාර්යවරුන් පිළිගෙන තිබේ. එක් මහාචාර්යවරයකුගෙන් ප්‍රශ්න කිරීමට රහස් පොලීසිය ඔහු ගේ නිවෙසට යද්දී ඔහු නිවෙසින් පැන ගොස් තිබේ. පසුව ඔහු අල්ලා ගෙන ප්‍රශ්න කර ඇත. ඒ අනුව සියලු තොරතුරු ලබාදී හමාරය.විභාග වංචාවට අනුව මෙම නීතිඥයාට ළඟදීම නඩු පවරනු ඇත. අධිකරණයේදී විභාග වංචාව සනාථ වුවහොත් හිතවත් කමට දුන් සම්මානය ආපසු දීමට සිදුවන බව නීති විශාරදයෝ කියති.දෙවන ලෝක යුද්ධ සමයේදී ඇමෙරිකානු මිත්‍ර හමුදාවේ ප්‍රධානියා ලෙස කටයුතු කළ අයිසන් හෝවර්ගෙන් යුද්ධ අවසන් වූ විට ප්‍රශ්නයක් ඇසුවේය.”ඔබ දේශපාලනයට එනවාද” යන්න එම ප්‍රශ්නයයි.මගේ සේනාධිනායකයා ජනාධිපතියි. මම ඔහුට විරුද්ධව කිසි දිනෙක තරග කරන්නේ නෑ. මම හමුදා නිලධාරියෙක්. මම ජනාධිපතිට එරෙහිව කිසි දිනෙක කටයුතු කරන්නේ නෑ. මේ යුද්ධය ජයගත්තේ එතුමාගේ නිවැරැදි නායකත්වය මතයි. එතුමාගේ උපදෙස් නිවැරැදිව ක්‍රියාත්මක කළ නිසා අපි යුද්ධය ජයගත්තා. එතුමාට විරුද්ධවීම සදාචාර සම්පන්න නෑ. කවදාහරි එතුමා විශ්‍රාම ගියාම එතුමාගේ කැමැත්තෙන් මම ඡන්දය ඉල්ලනවා” යයි අයිසන් හෝවර්ගේ පිළිතුර විය.එවකට ඇමෙරිකාවේ ජනාධිපති වූයේ හැරී ටෲමන්ය. ඔහුගේ නිල කාලය අවසන් වූ විට ඔහුගේ ආශිර්වාදය මත 1952 අයිසන් හෝවර් ඇමෙරිකාවේ ජනාධිපති විය.පසුගියදා විපක්ෂයේ අපේක්ෂක ෆොන්සේකා ඇනගත් මාධ්‍ය හමුවේදී මාධ්‍යවේදියෙක් ප්‍රශ්නයක් ඇසුවේය.ඔහුගේ පිළිතුර වූයේ මම අයිසන් හෝවර් අනුගමනය කරන බවයි. අවාසනාවට මෙය අයිසන් හෝවර්ට ඇසුණේ නැත. ඇසුණා නම් ෆොන්සේකා වහ කනු ඇත. එපමණක් නොව ඇමෙරිකාවේ පමණක් නොව ලෝක ඉතිහාසයේ කිසිම දිනක සේනාධිනායකයාට එරෙහිව හමුදාපති තරග කර නැත. හැමදාමත් තරග කළේ ජනාධිපතිගේ නිල කාලය අවසන් වූ විටය.සරත් ෆොන්සේකා ඒ අනුව තමන්ගේ සේනාධිනායකයාට එරෙහිව තරග කරන ලෝකයේ ප්‍රථම අපේක්ෂකයා ලෙස ඉතිහාසයට එක්වෙයි. එසේම සේනාධිනායකයා ජනාධිපතිවී ඉන්පසුව ඔහුගේ ආශිර්වාදය මත ජනාධිපතිවරණයට ඉදිරිපත් වූ හැම අපේක්ෂකයාම ජයගැනීම ද ලෝක ඉතිහාසයට එක්වී ඇත. එසේම තමන්ගේ සේනාධිනායකයා සමඟ තරග කොට පරාජයට පත්වන එකම හමුදාපති ලෙස සරත් ෆොන්සේකා ඉතිහාසයට එක්වනු ඇත.මේ අස්සේ කෘතහස්ත හෙවත් රනිල් වික්‍රමසිංහ මාධ්‍ය නඩයෙන් බලපෑම් එල්ල වී තිබේ. විශ්‍රාමික අපේක්ෂකයාගේ ඡන්ද ප්‍රචාරක වැඩවලට සම්බන්ධ වී හොද්ද බොර කර ගැනීමට ඉඩකඩ නොලැබී යාමෙන් මෙම තදබල විරෝධය එල්ල වී තිබේ.ඡන්ද වැඩ කරන්නට මුදල් පරිහරණයට මංගලගේ න්‍යායාචාර්ය රුවන්ට භාර දී තිබේ. ඡන්ද වැඩට උපයන මුදල් තැන්පත් කරන්නට බැංකු දෙකක ගිණුම් අරඹා තිබේ. එකක් යූනියන් බැංකුවයි. අනෙක ස්ටැන්ඩර්ඩ් ඇන්ඩ් චාටර්ඩ් බැංකුවයි. මේ ගැන කලවැදි චින්තකට සහ මඩ ජයතුංගට මල පැන තිබේ.“අපි කොට අදින්නත් රුවන්ට පෙරහැරේ යන්නත් දෙන්න බැහැ” කලවැදි චින්තක කීවේය.මේ අතර එදා වේල විග්‍රහය ලියන පුද්ගලයා විදේශ ගතවී ඇත. එය ලියා එවන්නේ රට ඉඳලාය. ඔහු කියන්නේ මංගල පක්ෂය කන බවයි. ලොක්කා ලණුව ගිල්ල බවයි. ජනවාරි 26 න් පසු ලොක්කා ඉවරෙටම ඉවර වනු ඇත. මංගල වෛරී දේශපාලනයෙන් විනාශ වනු ඇත. උපුල් ගේ එම විග්‍රහය ගැන බොහෝ දෙනා පුදුමයට පත්වූහ.කෙසේ හෝ දැනට පිටරට සිටිනා උපුල්ට ශ්‍රී ලංකාවේ එක්තරා දේශපාලකයකු මුණ ගැසී ඇත. එහිදී උපුල් කියා ඇත්තේ මෙයයි.“මෙම විශ්‍රාමික ජෙනරාල්ගේ හුටපටය නිසා අපේ පක්ෂය ඉවරෙටම ඉවරයි. කෘතහස්ත ඉවරෙටම ඉවරයි. ජනවාරි 27 විශ්‍රාමික ජෙනරාල් නන්නත්තාර වෙලා ඇටි කෙහෙල් කාපු උගුඩුවා වගේ ගෙදර යාවි.” ප්‍රථම ප්‍රවෘත්ති සාකච්ඡාවෙන් ඇන ගත්තා. අපට දැන් වෙලා තියෙන්නේ බැඳ ගත්තු බේරේ ගහන්නයි. ගැලවෙන්නට බෑ. මිනිස්සු හූ කියාවි. අර මංගලයා වෛරය පිරිමහන්න රනිල් ලොක්කා අල්ලා ගත්තා.වැඩේ හරි ගියේ නෑ. දැන් ෆොන්සේකා අල්ලගෙන. ජනවාරි 27 න් පස්සේ කවුරු අල්ල ගනීවිද දන්නේ නෑ. රුවන්ගෙ එක තමයි අල්ල ගන්න වෙන්නේ. අනුර කුමාරයි - රුවනුයි එකතු වෙලා කරන්නේ අහසයි - පොළොවයි කටුකම්බියකින් ගැට ගහනවා වගේ වැඩක්.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=ab0912062</link>
    <topic>වීරයා, ද්‍රෝහියා වීම</topic>
    <author>සංවේදී පුරවැසියකු විසිනි</author>
    <content>රනිල් වගේ නාගන්න එපාවීරයා, ද්‍රෝහියා වීමඅලි කොලමතලතා හිටියට කමක් නෑ රෝසි... ඔයත් එන්න...සරත් ෆොන්සේකාට සිදුවී ඇති දේ ගැන කල්පනා කරන විට කනගාටු හිතෙනවා. දැන්, ඔහු දේශද්‍රෝහී කල්ලියට සම්බන්ධ වෙලා ඔහුටම අපහාස කළ, නින්දා කළ, මිනිසුන් සමග හවුල් වී සිටිනවා. ඔහු දැන් පෙර සිටින ජෙනරාල්වරයා නොව, දේශද්‍රෝහී බල කණ්ඩායම් වල රූකඩයකි. මෙය ඇත්තටම ශ්‍රී ලංකා ඉතිහාසයේ ඉතා කනගාටුදායක සිද්ධියකි.“කිළිනොච්චියේ යනවා කියා මැදවච්චියේ යැයි යන්නේ, අලිමංකඩ යනවා කියා පාමංකඩ යන්නේ” කියා රවී ප්‍රකාශ කළේ මුළු ත්‍රිවිධ හමුදාවටත්, ආණ්ඩුවටත් අපහාස කරන්නටයි. ඔහු එසේ පාර්ලිමේන්තුවේදී කියද්දී විපක්ෂ මන්ත්‍රීවරුන් අත්පොළසන් දුන්නා. දැඩි පී‍්‍රතියට පත් වුණා. මේ රවි කරුණානායක අද සරත් ෆොන්සේකා ගැන ඉතා සතුටින් සහ ආඩම්බරයෙන් කතා කරනවා.තවත් බංකොලොත් දේශපාලනඥයෙක් වන මංගල සමරවීර “සරත් ෆොන්සේකා යුද්ධ හමුදාවට තියා ගැලවීමේ හමුදාවට නායකත්වය දීමටවත් සුදුසු නෑ” කී කෙනෙකි. එහෙත්, දැන් එම නුසුදුස්සා පොදු අපේක්ෂකයා හැටියට ලංකාවේ පුරවැසියන්ට ඉදිරිපත් කරන්නට ඔහු දඟලනවා. මෙය ලංකා පුරවැසියන්ගේ බුද්ධියට දැඩි අපහාසයක් නොවේ ද? එහෙත් මෙවැනි බංකොලොත් විහිළුකාර දේශපාලනඥයන්ගෙන් වෙන මොනවා අපේක්ෂා කරන්න ද?අප මෙතනදි සැලකිය යුත්තේ ඒ බංකොලොත් අයගේ හැසිරීම නොව, සරත් ෆොන්සේකාගේ හැසිරීමයි. අතීතයේදී ඒ බංකොලොත් මෙවැනි පුද්ගලයින් ෆොන්සේකාට දැඩි සේ බැණ වැදුණා. එහෙත් එම ජෙනරාල් දැන් එම පුද්ගලයන් සමඟ එකට හවුල් වී රටට විරුද්ධව කුමන්ත්‍රණය කරනවා දකින කොට අපට ඇති වන්නේ මහත් පිළිකුලකි. අපි කලින් දැන සිටි ජෙනරල්වරයා මෙවැන්නක් කවදාවත් කරයි යයි අපි සිහිනෙකින්වත් සිතුවේ නෑ. වර්තමාන ‘ටියුනික් ජෙනරාල්’ රටටම ලජ්ජාවක් නේද?වසර 30 කට පසු එල්ටීටීඊ ත්‍රස්තවාදය රටෙන් තුරන් කිරීම අපට තවමත් සිහිනයක් බඳුය. එහෙත්, එම යථාර්ථය අපගේ සිත් තුළට කිඳා බසිනවාත් සමඟම, අවාසනාවකට මෙන් නැවතත් එල්ටීටීඊයේ දරුණු හිස වෙන පැත්තකින් එසවෙනවා.අපට මතක ඇති අන්දමට වන්නි මෙහෙයුමේදී යුද පිටියේ රණවිරුවන්ට රූප කැසට් පටයක් හමුවුණා. මේ පටයෙන් පෙන්වුනේ ඩී පී එෆ් පක්ෂයේ නායක මනෝ ගනේෂන් උතුරේ ජනතාව අමතන කතාවකි. ඔහු එල්ටීටීඊ කොඩියෙන් හා පාට වලින් සැරසු වේදිකාවකට නැඟ කීවේ, “ඊලාම් පුරවැසියනි, ඔබගේ අතට ආයුධ ගෙන ශ්‍රී ලංකාවට එරෙහිව සටන් කරන්න” කියාය.එහෙමනම්, ගනේෂන් ත්‍රස්තවාදී කල්ලියට අයත් කෙනෙක් බව ආයෙත් කිව යුතු නැත. එහෙත්, මනෝ ගනේෂන් එක්සත් ජාතික සන්ධානයේ ප්‍රබල පාර්ශ්වයකි. ඔහුගේ අනුග්‍රහය එජාප අපේක්ෂකයා වන සරත් ෆොන්සේකායි. එසේ ෆොන්සේකා අනුමත කරද්දි, ගනේෂන් සරත් ෆොන්සේකාට ප්‍රශ්න මාලාවක් යැව්වා. එහිදී ඔහු, සරත් ෆොන්සේකා ගෙන් අයි ඩී පී ප්‍රශ්නයට, ආර්ථිකයට, දෙමළ ජනතාවට දේශපාලන විසඳුම ආදිය ගැන ප්‍රශ්න ඇසුවා.එහි අරමුණ වූයේ මනෝ ගනේෂන්ට අනුව, සරත් ෆොන්සේකා ඩී පී එෆ් පක්ෂයේ ද ආශීර්වාදයට සුදුසු ද යයි කියා පරීක්ෂා කිරීමය. අහෝ! මේ මහා රණවිරුවා කියන පුද්ගලයාට දැන් සිදුවී ඇත්තේ මෙය ද? මනෝ ගනේෂන් වාගේ ත්‍රස්තවාදියකුට කරුණු පැහැදිලි කිරීමට ද? උත්තර බඳින්නට ද? පස්සෙන් යන්නට ද?අපට රනිල් වික්‍රමසිංහ අමතක කරන්නටත් බැහැ. “තොප්පිගල කියන්නේ විශාල වනයක්” කියා යුද්ධ හමුදාවට ඔහු නින්දා කරනවා අපට මතකයි. යුරෝපා හවුල, එල්ටීටීඊය තහනම් කරන විට එය තමාට අදාළ නැති බව ඔහු මාධ්‍ය සාකච්ඡාවලදී පැවසුවා. ශ්‍රී ලංකාවට ට්ඉර්‍ථ+ දෙන්න එපා කියලා කිව්වා.බැංකු වලට ශ්‍රී ලංකාවට ණය දෙන්න එපා කියලා පෙළපාළි ගියා. රටට කිසිම ආදරයක් නැති මෙවැනි පුද්ගලයෙක් සමඟ අද සරත් ෆොන්සේකා හවුල් වී තිබීම මොන නින්දාවක් ද? මෙම බංකොලොත් දේශපාලකයෝ අද තමන්ගේ දේශපාලන අරමුණු ඉෂ්ට කර ගැනීමට සරත් ෆොන්සේකා පාවිච්චි කරනවා. රනිල් කොහොම හරි කවදා හරි උසස් තනතුරකට පත් වීමට වෑයම් කරනවා.මංගලට, මහින්ද රාජපක්ෂ ජනාධිපති සමඟ පෞද්ගලික වෛරයක් තිබෙන බව නිසැකයි. ජෙ වි ප ය ට ආගිය අතක් නැති නිසා ඕනෑම වැලක එල්ලෙන්න සිදු වෙලා තියනවා. මනෝ ගනේෂන්ට තමන්ගේ ඊලාම් සිහිනය සැබෑ කර ගැනීමට ඕනේ. රවීට කුමන ආකාරයකට හෝ රජයේ දේපළ විකුණන්න ඕනේ. දැන් සරත් ෆොන්සේකා ඔවුන්ගේ හොඳම ඉත්තා වෙලා තියනවා.මෙම “ද්‍රෝහී සන්ධානය” ජනාධිපතිවරණයට සරත් ෆොන්සේකා ඉදිරිපත් කරන්නේ විධායක ජනාධිපති ධුරය අහෝසි කරන්නටයි කියාය. මෙයින් ද පැහැදිලි වන්නේ සරත් ෆොන්සේකා කියන්නේ මෙම ද්‍රෝහී සන්ධානයේ වාහනයක් පමණ බවයි.ද්‍රෝහී සන්ධානය ඔහු ලවා අරමුණු ඉෂ්ට කරගත හොත්, ඔහු කුණු කැබැල්ලක් සේ විසිකර දමන්නට අදහස් කරන බව නොඅනුමානයි. එහෙත්, සරත් ෆොන්සේකා ද මේ කණ්ඩායම රවටන්න හදනවාත් ඇති. ඇත්තටම, දෙගොල්ලන් ජාඩියට මූඩිය වගේ ගැළපෙනවා.බුදු රජාණන් වහන්සේ ධම්ම පදයෙහි වදාළේ “මෝඩ අකුසල පුද්ගලයන්ට ආවරණය නොදෙන්න. ඤාණවන්ත කුසල පුද්ගලයින් ආශ්‍රය කරන්න” කියාය. සරත් ෆොන්සේකා එක්කෝ මෙම පදය කියවා නැහැ. නැත්නම් ඔහු මෙහි සඳහන් වන අනුවණ පුද්ගලයායි. එසේත් නැත්නම්, ඔහු බුදු රජාණන් වහන්සේ වදාළ ධර්මයෙහි වටිනාකම තේරුම් අරගෙන නැති කෙනෙකි. මෙවැනි පුද්ගලයින් ශ්‍රී ලංකාව පාලනය කළහොත්, සදහටම ශ්‍රී ලංකාව විනාශ වනු නියතයි.සංවේදී පුරවැසියකු විසිනි</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=ab0912063</link>
    <topic>අලි  කොලම</topic>
    <author/>
    <content>රනිල් වගේ නාගන්න එපාවීරයා, ද්‍රෝහියා වීමඅලි කොලමතලතා හිටියට කමක් නෑ රෝසි... ඔයත් එන්න...අලියා වට පිට බැලුවා. සිරිකොත පැත්ත පළාතෙ පෙනෙන්ඩ කිසි කෙනෙක් නැහැ.බලාගන්ඩ හිටපු ඇත්ගොව්වත් යන්ඩ ගිහින්. වේලිච්චි පොල් අතු කෑල්ලක් කටට දාගත්තු අලියා ගේට්ටුව උඩින් පාරට පැන්නා.ඉස්සර නම් ගේට්ටු උඩින් පනින්ඩ ඕනෑකමක් නෑ.. හොඬෙන් දෙකක් ගැහුව නම් ගේට්ටුව බිම.. මහා හමුදාවකට වුණත් එතැනින් යන්ඩ පුළුවන්.අලියට කඩොල් ඇතා මතක් වුණා. විජිතපුර සංග්‍රාමය වේලාවෙදි විජිතපුර බළකොටුවේ දැවැන්ත දොරටුව කඩා දැමූ හැටි අලියට මතක් වුණා.උඩින් ඊතල එද්දි.. රත් කළ තෙල් කටාරම්පිටින් කුම්භස්තලය මතට වක්කරද්දි ඒ ඔක්කොම ඉවසගෙන දේශය වෙනුවෙන් ඒ මහා දොරටුව කඩා බිඳ බිම දැමූ කඩොල් ඇතා ගැන සිහිපත් වෙනකොට සිරිකොත ගේට්ටුව දෙස ආපසු බලන්නට අලියාට සිතුණා. මට මේකවත් කඩාගන්ඩ වාරුවක් නැතිවෙච්චි හැටි කියල හිතුණා...සිරිකොතේ කවුරුවත් නැහැ. අලියට දුක හිතුණා. අලියට ඩී.ඇස්.මහත්තය මහත් වුණා.. ජේ.ආර්., ප්‍රේමදාස, සී.ඒ.ධර්මපාල, මොන්ටේගු ජයවික්‍රම, කීර්තිරත්න, අසෝක කරුණාරත්න, යූ.බී.වන්නිනායක, ඊරියගොල්ල, ඇම්.ඩී.බණ්ඩා, ගාමණී ජයසූරිය විතරක් නෙමෙයි ලලිත්, ගාමිණී, ප්‍රේමචන්ද්‍ර, රංජන් විජේරත්නත් මතක් වුණා.අලියගෙ ඇස්වලින් කඳුළු ගලාගෙන ගියා...මොකද රාලහාමි ෆුල් අබ්සැට් එකෙන්?”පාර මැද්දෙ නිදාගෙන හිටපු දඩෝරියා වල්ග ටයන්නත් උස්සගෙනම නැඟිටලා කන්පොට ගසලා එහෙම අඩියක් දෙකක් ඉස්සරහට එන ගමන් ඇහුවා..”දඩෝරියො... උඹත් මෙතැනද? උඹ දැක්ක කල්?””ඔව් රාලහාමි... අලියො සිරිකොතෙන් යනකොට අපිවත් මෙතැන ඉන්ඩ එපායැ..””ඔව් බං.. අලි රාජධානිය දැන් බල්ලන්ට ගිහිල්ල තමයි”අලියගෙ කතාවට දඩෝරියගෙ හිත රිදුණ තමයි. ඒත් ඉතින් මොනව කරන්ඩද? අලින්ගෙ වැඩ බාරගන්ඩ ගියාම ඔහොම තමයි.අලියකුට උදව් කරන්ඩ ගිහිල්ල ගර්භාෂය දක්වාම ගිය රිළවෙක් ගැනත් කතාවක් තියෙනවනේ.”ඇත්තටම මොකද රාලහාමි සිරිකොතට වුණේ?””නන්නත්තාර වෙලා බං.. කරන්නෙ මොනවද කියලා කවුරුවත් දන්නෙ නෑ... දැන් අලියත් නෑ.. පාටත් නෑ.. මං කියලා ඉතින් මොනවා කරන්ඩද? මාත් දැන් තුට්ටු දෙකට වැටිලා””ඒ කාලෙ නම් මාරයි නේද රාලහාමි””කියලා වැඩක් නෑ බං.. ඩී.ඇස්. මහත්තේලගෙ වැඩ ගැන හිතනකොට අනේ එහෙම මහත්තුරුත් මගෙ පිට උඩ ගියා නේද? කියලා හරිම ආඩම්බරයක් හිතෙනවා. ඔය ගොවි ජනපද ව්‍යාපාර ටිකම මදැයි...””දැන් එහෙම නෑ නේද රාලහාමි?””පිස්සුද බං.. කටපුරා බුලත් විටක් කාලා ඇඟිලි දෙක අතරින් අඩි හත අටක් ඉස්සරහට කෙළ පාරක් විදින්ඩ පුළුවන් කෙනෙක් ඉන්නවද? ලියැද්දට වැටෙන්නෙ නැතුව නියරක් උඩින් යන්ඩ පුළුවන්ද දැන් උන්ට.. උගුර පාදල ඈතට ඇහෙන්ඩ හූවක් කියන්ඩ පුළුවන් එකෙක් ඉන්නවද?””හරිම සවුත්තුª කාලයක් නේද රාලහාමි?”දඩෝරියා වල්ගා ටයන්න මත පස්ස පැත්ත තබාගෙන ඉඳගනිමින් බොහෝ ම දුක්බරිතව ඇසුවේය.”ඉතින් රාලහාමි කොහොමද ඔය යකඩ දම්වැල කඩාගත්තෙ..?””හියැහ්..පුහ්.. පුහ්.. හික්”අලියා බොහොම කාලයකට පසු එඩී ජයමාන්න සයිස් හිනාවක් දැම්මේය.”ඒක මරු කතාවක් බං.. තිස්ස මහත්තය ඇවිත් මගෙ යකඩ දම්වැල් ගලවල දාලා ඉස්සරහ ගාතෙ බ්‍රේස්ලට් එකක් බැන්ද?””රත්තරං එකක්?””නෑ බං තබක්ක..””ෂාහ් මාත් හිටියනං ඒ වෙලාවෙ..””උඹත් ඔය මේ පැත්තෙ කැරකි කැරකි හිටපංකො.. බෙල්ලෙ දම්වැල් කෑල්ල ගලවල බ්‍රේස්ලට් එකක් කකුලේ බඳිනවා ෂුවර්.. දැන් ඉතින් බං මේ ගොල්ලො බල්ලන්ගෙත් බ්‍රේස්ලට් බඳින කාලයක්නෙ..””ඉතින් ඊට පස්සෙ?””මං කිව්වා තිස්ස මහත්තයට කාලෙකින් අමු පොල් අත්තක්වත් කෑවෙ නෑ.. බැරිද අමු පොල් අග්ගිසි කෑල්ලක්වත් දෙන්ඩ කියල...”එතකොට ම එතැනින් දයාසිරි මහත්තය යමින් හිටියා.”දයාසිරි මේ අලිය පොල් අතු කෑල්ලක් ඉල්ලනව“එහෙම කියලා තිස්ස මහත්තය ෂේප් වුණා.”ඔව් ඉතින් එයා හැමතැනදිම ෂේප් වෙනවනෙ..””මන්දන්නෙ නැද්ද දඩෝරියො ඔය කාගෙ කාගෙත් කැරැට්ටුව... ඉතින් දයාසිරි මහත්තය ළඟට ඇවිල්ල මගෙ නළල අත ගෑවා.. එයා ගාව ඉතින් කොහොමටත් තියෙන්නෙ නළු සයිස් සෝභන වැඩනේ.. නළල අතගානවා වගේ.. පස්ස පැත්තට තට්ටුවක් දානවා වගේ..”පොල් අතු කෑල්ලක් ලැබුණොත් හොඳයි”මං ටිකක් ගාම්භීර හඬකින් කිව්වා.මෙන්න දයාසිරි මහත්තය සාක්කුවට අතදාලා මොබයිල් ෆෝන් එකක් මට දීල කියනව.. රනිල් මහත්තයට එස්.එම්.එස්.එකක් යවන්ඩලු පොල් අතු අග්ගිස්සක් ඉල්ලල.. මට හිතුණ මොබයිල් එක අරින්ඩ අරෙහෙ...මං ඒ කේන්තිය ඉවසගෙන මොබයිල් එක ගිලලා මුත්තරා පාරක් දැම්මා. දයාසිරි මහත්තයගෙ කකුල් දෙක අස්සෙන් යන්ඩ.. මුත්තරා පාර ගලාගෙන ගියේ ”S.M.S”කියන අකුරුත් ඇඳගෙන. දයාසිරි මහත්තය පස්සට පැන්න.. නැත්නම් අල්ලල වීසි කරනවා සිරිකොතේ ගේට්ටුවෙන් එළියට..එතකොට ම රෝස මැඩම් එළියට ආවා. අලියෙක් වුණත් මගෙ කුලප්පු ගතියත් අඩුවෙලා ගියා.. අස්ප කුලප්පුව වගේ නෙමේනෙ අලි කුලප්පුව කොහොමටත්.”මොකද අමුතු විදියකට බලන්නෙ” කියලා මගෙන් අහපි.. අනේ ඉතින් මං අලි උත්තරයක් මිසක අස්ප උත්තරයක් දෙන්ඩයැ..”පොල් අග්ගිසි කෑල්ලක්වත් ලැබුණොත් ලොකු දෙයක්”ඒ පාර රෝස මැඩම් හෑන්ඩ් බෑග් එකේ සිප් එක ඇද්ද. මං ඒත් හිතුවා පොල් අග්ගිසි කෑල්ලක් හෑන්ඩ් බෑග් එකේවත් තියෙනවද කියල. පස්සෙ චුවින්ගම් එකක් දුන්නා.. “ඔන්න බලාපං දඩෝරියෝ විපිරියාස කියන්නෙ පොල් අතු කෑල්ලක් ඉල්ලන අලියකුට දෙන්නෙ චුවින්ගම්..”අලි රාලහාමිගෙ කියමනට දඩෝරියාට ඉබේම නැගිට්ටවුණා. වල්ග ටයන්න එකසිය ගාණට වැනෙන්ඩ පටන්ගත්තා.”ඉ..ත්..ති..ං!””මං චුවින්ගම් හපලා හපලා හොඬෙන් අරගෙන ගැහුවා රෝස මැඩම්ගෙ කාරෙක පැත්තට... හොඳ වෙලාවට කාරෙකට නැගලා පස්සා දොර වහගත්තා විතරයි.. නැත්නම් චුවින්ගම් එක මැඩම්ගේ පශ්චාත් හරියෙ ඇලෙනවා ෂුවර් ... ඒක තාමත් ඇති පශ්චාත් දොරේ..””හියැහ්.. හික්.. හික්.. පුහ්...” අලි රාලහාමි අලි හිනාවක් දැම්මා.”බැහ්.. බැහ්.. බුහ්..”දඩෝරියා වල්ග ටයන්න එකසිය ගානට වනමින් බලු හිනාවක් දැම්මා.”දැන් ඉතින් කොහෙ යන්ඩද රාලහාමි එළියට බැස්සෙ?””ටොරින්ටන් පැත්තෙ ගිහින් ඩී.ඇස්. මහත්තයගෙ පිළිමෙ ගාවටවත් යං. සමහර විට ඒ මහත්තය පොල් අතු අග්ගිස්සක්වත් දෙන්ඩ බැරි නෑ....”</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=ab0912064</link>
    <topic>තලතා හිටියට කමක් නෑ රෝසි... ඔයත් එන්න...</topic>
    <author>චන්දන බණ්ඩාර</author>
    <content>රනිල් වගේ නාගන්න එපාවීරයා, ද්‍රෝහියා වීමඅලි කොලමතලතා හිටියට කමක් නෑ රෝසි... ඔයත් එන්න...රනිල් ලක්වනිතාවට කියයිගිය සතියේ ජනාධිපතිතුමාගේ ප්‍රධානත්වයෙන් හිල්ටන් හෝටලයේ රාත්‍රී භෝජන සංග්‍රහයක් පැවැත්විණි. ජනපති ලේකම් ලලිත් වීරතුංග, ඇමැති කෙහෙලිය රඹුක්වැල්ල, ආරක්ෂක ලේකම් ගෝඨාභය රාජපක්ෂ, සහ මාධ්‍ය ආයතන ප්‍රධානීහු එම භෝජන සංග්‍රහයට එක්ව සිටියහ.ජනාධිපතිතුමා එම ස්ථානයට නියමිත වේලාවටම පැමිණියේය. ජනාධිපතිතුමා මාධ්‍ය ආයතන ප්‍රධානීන් සමඟ සුහද කතාබහක නිරතව සිටියේය. මේ අතර ජනාධිපතිතුමා ගියේ ස්වර්ණවාහිනී ආයතනයේ හිමිකරු ජීවක එදිරිසිංහ සමීපයටය. ඒ අතරතුර ජනාධිපතිතුමා ජීවක එදිරිසිංහට විහිළුවක් ද කළේය. “ජීවක ඔයාගේ ස්වර්ණවාහිනිය ගන්නේ ගෝඨාභය ද බැසිල් ද” ජනාධිපතිතුමා විමසා සිටියේය.”අනේ සර් මාර ලෙඩේනේ වෙලා තියෙන්නේ රයන් ෆොන්ටර් අපේ ආයතනයේ විධායක අධ්‍යක්ෂ තුමා මගෙන් අහනවා බැසිල් රාජපක්ෂ මහත්තයාට හරි ගෝඨාභය රාජපක්ෂ මත්තයට හරි ආයතනය විකුණුවාද කියලා.” ජීවක එදිරිසිංහ ජනාධිපතිතුමාට කියා සිටියේය.ඇමැති පාඨලී චම්පික රණවකජානිපෙ නායක විමල් වීරවංශඑජාප මන්ත්‍රී ජොන්ස්ටන් ප්‍රනාන්දු”දැන් රටේ හැම තැනම ප්‍රචාරය වෙනවා රටේම දේපළ ගෝඨාභය රාජපක්ෂ සහ බැසිල් රාජපක්ෂ අරගෙන කියලා. ඇස්ටින් මාටින් කාර් එක ගැන රාවය ආයෙත් යනවා.” ජනාධිපතිතුමා කියා සිටියේය.”ඔය ඔක්කොම කතා මට නවත්තන්න පුළුවන්. ඒත් ඇස්ටින් මාටින් කාර් එක ගැන යන කතාව නවත්තන්න බැරි වේවි. මොකද නාමල් රාජපක්ෂ එයාට කතා කරන සමහරුන්ට විහිළුවට ලණු දෙනවා. ඒක නම් නවත්තන්න බැහැ” ජනාධිපතිතුමා කියා සිටියේය.”කොහේ හරි පොල්වත්තක් තිබ්බොත් කියන්නේ රාජපක්ෂ මහත්තයා ගත්තා කියලා. කෝච්චියේ යනකොට ඊ මේල්වලින් එස්.එම්.එස් වලින් මේ කට කතා විකුණනවා.” ජනාධිපතිතුමා කියා සිටියේය.”ඇපලෝ හොස්පිටල් එක අරගෙන කියනවා. ඉන්ට කොන්ටිනල් හෝටලය අරගත්තා කියනවා. කොතලාවලගේ බූදලයෙන් කොටසක් ගත්තා කියනවා. මාතර ලලිතා හෝටලය ගත්තා කියනවා. චන්ද්‍රිකාගේ කොළඹ බංගලාව ගත්තා කියනවා. මේ අය දැන් කියන්නේ රටේම දේපල ගත්තා කියලා රටම ගිනි තියන්න.” ජනාධිපතිතුමා පැහැදිලි කළේය.රක්ෂණයට බෝනස්ගිය සතියේ ජනාධිපතිතුමා ශ්‍රී ලංකා රක්ෂණ සංස්ථාවට විශේෂ නියෝගයක් කළේය. ඒ මේ වසරේදී රක්ෂණ සංස්ථාව ලැබූ ලාබය සේවකයන්ට ලබා දෙන ලෙසය. “උපරිම බෝනස් එකක් ජනතාවට දෙන්න. ලංකාවේ මුල් ම වතාවට පෞද්ගලික ආයතනයක් රජයට පවරාගෙන බෝනස් දෙන්නේ.” ජනාධිපතිතුමා කියා සිටියේය.ගිය සතියේ රජයේ කැබිනට් රැස්වීම පැවැතියේ ජනාධිපතිතුමාගේ ප්‍රධානත්වයෙනි. එහිදී ඇමැති අනුර පි‍්‍රයදර්ශන යාපා අදහස් දක්වන්නට පටන් ගත්තේය. “හරි වැඩක් තමයි වෙලා තියෙන්නේ. ලංකාවට එන අයෝජකයන්ට බදු ගෙවන්න දහ තැනකට විතර යන්න වෙලා තියෙනවා. ඒ නිසා සමහර ආයෝජකයෝ එන්න අකමැතියි.” ඇමැති අනුර යාපා ජනාධිපතිතුමාට කියා සිටියේය.”ආයෝජන මණ්ඩලය පිහිටෙව්වේ ආයෝජකයන්ට එකම වහලක් යටින් ගනුදෙනු කරගන්න. නමුත් ඒකෙන් අපේක්ෂා කරන දෙය වෙන්නේ නෑ.” ඇමැති කෙහෙලිය රඹුක්වැල්ල කියා සිටියේය.ඉන් අනතුරුව කැබිනට් මණ්ඩලයට අදහස් දැක්වූයේ බන්දුල ගුණවර්ධනය. “දැන් ලංකාවේ ලූනු හිඟය ගැන කතා කරනවා. ඉන්දියාවේ ගංවතුර නිසා ලූනු ගේන්න අමාරුයි. ගෙනාවත් වැස්සට තෙමිලා නරක් වෙලා. දැන් ඉන්දියාව පාකිස්ථානයෙන් ලූනු ගන්නේ. හැම කෙනාම කතා කරන්නේ වැඩිවුණ ලූනු මිල ගැන විතරයි. සැමන්, සීනි, පරිප්පු මිල අඩු කළා. “මේවා ගැන කවුරුත් ම කතා කරන්නේ නෑ.” ඇමැති බන්දුල කියා සිටියේය.”ඔය ගණන්වලට බඩු ගන්න නෑ කියලා චෝදනාවක් තියෙනවා.” ඇමැති රාජිත කියා සිටියේය. “සමූපකාරයෙන් බැරිද අඩු මිලට බඩු දෙන්න” ජනාධිපතිතුමා ඇමැති බන්දුලගෙන් විමසා සිටියේය.”සතොස ශාඛා 133 ක් රට පුරාම තියෙනවා. ඊට අමතරව සමූපකාර රට පුරාම තියෙනවා. ඒ අතරින් සමහර සමූපකාර හොඳටම හොඳයි. සමහර සමූපකාර අන්තිම සවුත්තුයි. සමහර සමූපකාරවල සේවකයෝ කියන්නේ බඩු කිරලා උරිස් රිදෙනවා කියලා. ඒ නිසා සමූපකාරවල තත්ත්වය හොඳ අතට හරවන්න ඕන. එතකොට සාධාරණ මිලට බඩු දෙන්න පුළුවන් වේවි.” ඇමැති බන්දුල කියා සිටියේය.කම්කරු කෞතුකාගාරයක්නාරාහේන්පිට කම්කරු කෞතුකාගාරය විවෘත කිරීමේ සහ කම්කරු මහලේකම් කාර්යාලයට මුල්ගල තැබීමේ උත්සවයට ජනාධිපතිතුමා පසුගියදා සහභාගි වූයේ ය. එහිදී උත්සව සභාව ඇමතූ ජනාධිපතිතුමා කියා සිටියේ තමන්ට මේ අවස්ථාව සඳහා පැමිණෙන්නැයි ආරාධනා ලැබූ විට තමන් මුලදී ඊට අදි මදි කළ බව ය.“මොකද කම්කරු අමාත්‍යවරයා වශයෙන් මම මුල්ගල් තබපු ඒවා තවම පැළ වෙනවා. ඒ අපේ වරදින් නෙමෙයි. කම්කරු ඇමැතිවරයා වශයෙන් මම කම්කරු රෝහලකට මුල්ගල තිබ්බා. ඊට පහුවැනිදා මම අමාත්‍යංශයෙනුත් ගියා. ඒ මුල්ගල් තබපු ඉඩම ඊට පස්සේ පෞද්ගලික සමාගමකට විකිණුවා. මැතිවරණ කාලේ ඒවා විකුණලා දැම්මා.අද මේ අමාත්‍යංශ ලේකම්තුමාත්, මහ බැංකුවත්, සේවක භාර අරමුදලත් එකතුවෙලා ඇමැතිවරුන්, සභාපතිවරුන්ගේ නායකත්වය යටතේ මෙය ගොඩ නැඟීම පිළිබඳව අපේ දැඩි විශ්වාසයක් තියෙනවා. මෙහි කටයුතු අවුරුදු තුනක් ඇතුළත කරන්නට පුළුවන්කම තියෙයි කියන දැඩි විශ්වාසය නිසා තමා අද මම මෙතනට ඇවිල්ලා මුල්ගල තිබ්බේ” ජනාධිපතිතුමා කීවේය.ජනාධිපතිතුමාගේ කතාවට ඉහළ ප්‍රතිචාර ලැබෙද්දී අනෙකුත් සෙසු ආරාධිතයන් සමඟ ද කතා බහ කිරීමට ජනාධිපතිතුමා අමතක නො කළේ ය.එහිදී තමන් ළඟට කැඳවූ බස්නාහිර පළාත් සභා මන්ත්‍රී හා බොරැල්ල ආසනයේ ශ්‍රී ල.නි.ප. ප්‍රධාන සංවිධායක තිලංග සුමතිපාලගේ පළාත් සභා මැතිවරණ ව්‍යාපාරය සිහිපත් කළ ජනාධිපතිතුමා ජනාධිපතිවරණයේදී කොළඹ දිස්ත්‍රික්කය පුරා ද එවැනි සංවිධානාත්මක මැතිවරණ කාර්යාල පිහිටුවීමට තිලංගගේ සහාය බලාපොරොත්තු වන බව පවසා සිටියේ ය. මේ ආකාරයට ජනාධිපතිතුමා වේදිකාවේ සිටි අතාවුද සෙනෙවිරත්න, දිනේෂ් ගුණවර්ධන, බන්දුල ගුණවර්ධන, පවිත්‍රා වන්නිආරච්චි, මර්වින් සිල්වා මැති ඇමැතිවරු සමඟ ද විවිධ අදහස් හුවමාරු කර ගැනීමට අමතක නො කළේ ය.එජාපෙ හුළං බැහැලාඅපේක්ෂකයෙක් නැහැගිය සතියේ දී එ.ජා.ප යේ යොවුන් පෙරමුණේ කෘත්‍යාධිකාරී මණ්ඩලය මහරගම තරුණ සේවා සභාවේ කාර්යාලයට කැඳවා තිබිණි. එම කෘත්‍යාධිකාරි මණ්ඩල රැස්වීමේ මුලසුන හෙබවූයේ සෙනරත් කපුකොටුව හිටපු එ.ජා.ප ලේකම්වරයා විසිනි. මේ අතරතුර ගිය සතියේ එ.ජා.ප නායක රනිල් වික්‍රමසිංහ ඉදිරි ජනාධිපතිවරණ කටයුතු මෙහෙයවීමට සිරිකොත එ.ජා.ප මූලස්ථාන සම්බන්ධීකරණයට සෙනරත් කපුකොටුව පත් කළේ ය.“තිස්ස අත්තනායක හරියට වැඩක් කරන්නේ නෑ. ඒ නිසා කපුකොටුව ඔයා ජනාධිපතිවරණය වෙනුවෙන් සැලසුම් හදන්න” එ.ජා.ප. නායක රනිල් ගිය සතියේ සෙනරත් කපුකොටුවට උපදෙස් දුන්නේ ය.එ.ජා.ප යොවුන් පෙරමුණේ කෘත්‍යාධිකාරි මණ්ඩල රැස්වීමට තරුණ තරුණියන් විශාල පිරිසක් එක්ව සිටියහ. මේ අතරතුර සිටි කුරුණෑගල දිස්ත්‍රික් යොවුන් පෙරමුණේ කෘත්‍යාධිකාරි මණ්ඩල සභිකයෙක් නැඟිට එ.ජා.ප. නායක රනිල්ට දොස් කියන්නට පටන් ගත්තේ ය.“කුරුණෑගල දිස්ත්‍රික් නායකකමෙන් ජොන්ස්ටන් ප්‍රනාන්දු මන්ත්‍රීතුමා ඉවත් වුණා. ඒ එ.ජා.ප නායකතුමා ජොන්ස්ටන් මන්ත්‍රීතුමාට විවිධ චෝදනා කරන නිසා. ඉදිරියේදී ජොන්ස්ටන් මන්ත්‍රීතුමා නැතිව කුරුණෑගල එ.ජා.ප ඡන්ද සටන මෙහෙයවන්න කවුද ඉන්නේ. ජනතාව ඉන්නේ ජොන්ස්ටන් මන්ත්‍රීතුමා එක්ක. අකිල විරාජ් යොවුන් පෙරමුණෙන් ඉල්ලා අස්වීමේ ලිපිය එ.ජා.ප නායකතුමාට දුන්නා. ඒත් ඒ ලිපිය නායකතුමා බාර ගත්තේ නැහැ. හැබැයි ජොන්ස්ටන් මන්ත්‍රීතුමා කුරුණෑගල එ.ජා.ප දිස්ත්‍රික් නායකත්වයෙන් ඉල්ලා අස්වීමේ ලිපිය නායකතුමා බාර ගත්තා. මේවා මහ ලජ්ජා නැති වැඩ “කුරුණෑගල දිස්ත්‍රික් යොවුන් පෙරමුණේ කෘත්‍යාධිකාරි මණ්ඩල සභිකයා ආවේගශීලීව අදහස් දැක්වූයේ ය.“මට ඔය ප්‍රශ්න කියලා වැඩක් නැහැ. මම පක්ෂයේ අර්බුදවලට ඇඟිලි ගහන්නේ නැහැ.. එක පාරක් මගේ බෙල්ල කැපිලා ගියා.” මුලසුනේ සිටි සෙනරත් කපුකොටුව එ.ජා.ප යොවුන් පෙරමුණේ කෘත්‍යාධිකාරි මණ්ඩල සභිකයන්ට කියමින් සභාවෙන් නැඟිට ගියේ ය.යොවුන් පෙරමුණේ කෘත්‍යාධිකාරි මණ්ඩලයේ ඇතිවූ ගාලගෝට්ටිය නිසා යොවුන් පෙරමුණේ සභාපති අකිල විරාජ් කාරියවසම් මන්ත්‍රීවරයා දැඩි අපහසුතාවට පත්වූයේ ය. ඉන් අනතුරුව මන්ත්‍රී අකිල යොවුන් පෙරමුණේ් කෘත්‍යාධිකාරි මණ්ඩල සභිකයන් පිරිසක්, එ.ජා.ප නායකයා හමුවට කැඳවාගෙන ගියේ ය. එහිදී යොවුන් පෙරමුණේ කෘත්‍යාධිකාරි මණ්ඩල සභිකයන්ට එජාප නායක කියා සිටියේ ජොන්ස්ටන් ප්‍රනාන්දුගේ ප්‍රශ්නය විසඳීමට තමා උත්සාහ කරන බව ය.“එහිදී යොවුන් පෙරමුණේ කෘත්‍යාධිකාරි මණ්ඩල සභිකයෙක් එ.ජා.ප නායක රනිල් ගෙන් විමසා සිටියේ ඉදිරි ජනාධිපතිවරණයේදී සිදු කළ යුතු වැඩ කටයුතු ගැනයි.“ජනාධිපතිවරණයේදී ආසන සංවිධායකයන්ට පක්ෂයෙන් සල්ලි දෙන්නේ නැහැ. පොස්ටර් ඇඳලා හරි ඡන්ද සටන කරන්න. ඔයාලා ගේ ශ්‍රමයෙන් මැතිවරණ ප්‍රචාරක ව්‍යාපාරය ගෙනියන්න” එජාප නායක රනිල් කියා සිටියේ ය.මේ අතරතුර එ.ජා.ප නායක රනිල් ගිය සතියේ බස්නාහිර පළාත් විපක්ෂනායිකා රෝසි සේනානායක සිරිකොතට කැඳවූයේ ය.” තලතා අතුකෝරල ලක්වනිතා පෙරමුණේ සභාපති වුණාට කමක් නැහැ. අද ඉඳලා මම ඔයා ලක්වනිතා පෙරමුණේ සම්බන්ධිකරණ නිලධාරිනි ලෙස පත් කරනවා” එ.ජා.ප නායකයා රෝසි සේනානායකට කියා සිටියේ ය.ඉන් අනතුරුව බස්නාහිර පළාත් විපක්ෂ නායිකා රෝසි සේනානායක සිරිකොත සම්බන්ධිකාරක සෙනරත් කපුකොටුවට කතා කොට තිබිණි. “මට ලක්වනිතා පෙරමුණේ සම්බන්ධීකරණ කටයුතු කරන්න බැහැ. මම දේශපාලනය කරලා අනාථ වෙලා ඉන්නේ. ඒ නිසා මට අවශ්‍ය ලියකියවිලි සහ කඩදාසි සහ අවශ්‍ය මුදල් ලබා දුන්නොත් විතරයි ලක්වනිතා එකේ වැඩ මම කරන්නේ” රෝසි සේනානායක සෙනරත් කපුකොටුවට කියා සිටියාය.ගාමිණීගේ පුතාට තැනක්එ.ජා.ප සභාපති ගාමිණී ජයවික්‍රම පෙරේරාගේ පුත්‍රයා ඉදිරි පාර්ලිමේන්තු මැතිවරණයට කුරුණෑගල දිසාවෙන් ඉදිරිපත් කිරීමට ගාමිණී ජයවික්‍රම පෙරේරා මේ දිනවල කටයුතු කරමින් සිටී. ඊට එරෙහිව කුරුණෑගල දිසාවේ එ.ජා.ප ආසන සංවිධායකවරු එ.ජා.ප නායකයාට පෙත්සමක් බාරදීමට මේ දිනවල කටයුතු කරමින් සිටිති.කුරුණෑගල දිස්ත්‍රික් එ.ජා.ප. ආසන සංවිධායකවරුන්ට මේ නිසා එ.ජා.ප සභාපති ගාමිණී ජයවික්‍රම පෙරේරා විවිධ බලපෑම් සිදු කරන බව ද වාර්තා වෙයි. කුරුණෑගල දිස්ත්‍රික් එ.ජා.ප නායකත්වයෙන් ඉල්ලා අස්වූ මන්ත්‍රී ජොන්ස්ටන් ප්‍රනාන්දු රජයට එක් වීමට නියමිත බවට රාවයක් ගිය සතියේ පැතිර ගියේ ය. ඒ සමඟම එ.ජා.ප යේ ප්‍රධාන පෙළේ ක්‍රියාකාරීහු ගිය සතියේ මන්ත්‍රී ජොන්ස්ටන්ගෙන් ඒ ගැන විමසා සිටියහ.“මට එ.ජා.ප ය දාලා යන්න ඕනෑ නැහැ. හැබැයි එ.ජා.ප නායකතුමා එ.ජා.ප ය දිය කරන්න කරන කුමන්ත්‍රණය අපිට ඉවසන්න බැහැ. එ.ජා.ප ය වගේ දැවැන්ත පක්ෂයකට අද ජනාධිපතිවරණයට ඉදිරිපත් කරන්න අපේක්ෂකයෙක් නැහැ” මන්ත්‍රී ජොන්ස්ටන් කුරුණෑගල දිස්ත්‍රික් එ.ජා.ප ක්‍රියාකාරී සාමාජිකයන්ට කියා සිටියේය.ජනපතිවරණයකටකොමසාරිස් මැදිහත් වෙයිමේ අතරතුර ගිය සතියේ එ.ජා.ප නායකයාගේ සමීපතම මන්ත්‍රීවරයෙකු මන්ත්‍රී ජොන්ස්ටන් ප්‍රනාන්දුගෙන් විමසා සිටියේ එක්සත් ජාතික සන්ධානයෙන් ඉදිරි ජනාධිපතිවරණයට ඉදිරිපත් වෙන අපේක්ෂකයාට විරුද්ධ වන්නේ කුමන හේතුවක් නිසාද කියා ය. රනිල් වික්‍රමසිංහ සම¼ඟ ගැටුම් ඇති කර නොගන්නා ලෙස ද එ.ජා.ප නායකයාට හිතවත් මන්ත්‍රීවරයා මන්ත්‍රී ජොන්ස්ටන්ගෙන් ඉල්ලා සිටියේ ය.මේ රටට හිට්ලර් වගේ නැත්නම් පොල්පොට් වගේ දේශපාලන චරිත අවශ්‍ය නැහැ. මේ රටට ඒකාධිපතියෝ ඕනෑ නැහැ. අපේ රටේ මිනිස්සුන්ට ප්‍රජාතන්ත්‍රවාදය භුක්ති විඳින්න ඉඩ තියෙන්න ඕනෑ. නායකතුමාට කියන්න තව දින කීපයකින් රටේ මොනවද වෙන්නේ කියලා හොඳට බලාගෙන ඉන්න කියලා” මන්ත්‍රී ජොන්ස්ටන් ප්‍රනාන්දු එ.ජා.ප මන්ත්‍රීවරයාට කියා සිටියේ ය.ගිය සිකුරාදා එක්සත් ජාතික පෙරමුණේ සාමාජිකයෝ රාජගිරිය මැතිවරණ මහ ලේකම් කාර්යාලයේදී මැතිවරණ මහකොමසාරිස්වරයා හමු වූහ. එ.ජා.ප නියෝජ්‍ය නායක කරූ ජයසූරිය, එ.ජා.ප මහ ලේකම් තිස්ස අත්තනායක, රවී කරුණානායක, රාවුෆ් හකීම් සහ මනෝ ගනේෂන් ඊට එක්වූහ.”ඉදිරි ජනාධිපතිවරණය සාධාරණව පවත්වන්න මම මැදිහත් වෙනවා. මැතිවරණය නිරීක්ෂණය කිරීමට දැනටමත් විදේශීය රටවල නියෝජිතයන්ට ආරාධනා කළා.” මැතිවරණ කොමසාරිස් දයානන්ද දිශානායක කියා සිටියේය.එක්සත් ජාතික පෙරමුණේ ප්‍රථම මහා සභා රැස්වීම ගිය සතියේ පැවැත්විණි. ඒ ශ්‍රී ලංකා මුස්ලිම් කොංග්‍රස් මූලස්ථානය වන දාරුස් සලාම්හිදීය. ඊට එක්සත් ජාතික පෙරමුණේ පක්ෂ නායකයෝ 14 දෙනා සහභාගී වූහ. එ.ජා.ප නියෝජ්‍ය නායක කරූ ජයසූරිය, එ.ජා.ප මහලේකම් තිස්ස අත්තනායක ද එම මහා සභා රැස්වීමට එක් වූහ.එහිදි එ.ජා.ප නායක රනිල් වික්‍රමසිංහ මුස්ලිම් කොංග්‍රස් නායක රාවුෆ් හකීම්ගෙන් විශේෂ ඉල්ලීමක් කළේය. “එක්සත් ජාතික පෙරමුණේ මූලස්ථානය විදියට පාවිච්චි කරන්න දාරුස් සලාම් මූලස්ථානය දෙන්න බැරිද” එ.ජා.ප නායකයා විමසා සිටියේය. “ආ ඒක ප්‍රශ්නයක් නෙමෙයි.” රාවුෆ් හකීම් කියා සිටියේය.ගිය සතියේ එ.ජා.ප නුවරඑළිය දිස්ත්‍රික් බල මණ්ඩල රැස්වීම පැවැත්විණි. ඒ නුවරඑළිය නගර ශාලාවේදීය. එය සංවිධානය කැර තිබුණේ නුවරඑළිය නගරාධිපති චන්දන කරුණාරත්න විසිනි. එ.ජා.ප මහ ලේකම් තිස්ස අත්තනායක සහ එ.ජා.ප ජාතික සංවිධායක එස්.බී. දිසානායක ඊට සහභාගී වූහ.ජාතික නීතිඥ සංගම් වාර්ෂික මහා සභාව ගිය සතියේ ගලදාරි හෝටලයේදී පැවැත්විණි. ඊට නීතිඥයෝ 800 පමණ සහභාගී වූහ. එ.ජා.ප නායක රනිල් වික්‍රමසිංහ, කරු ජයසූරිය, ලක්ෂ්මන් සෙනෙවිරත්න ඊට එක්වූහ.එ.ජා.ප නියෝජ්‍ය නායක කරු ජයසූරියගේ මීරිගම පිහිටි මහගෙදරට ගිය සතියේ තිස්ස අත්තනායක, ජයලත් ජයවර්ධන ඇතුළු පිරිසක් පැමිණියහ. එහිදී දිවා ආහාරය කරුගේ නිවෙසින් ලබා ගත් එ.ජා.ප නායකයන් පිරිස ගියේ රාමඤ්ඤ මහා නිකායේ මහනායක හිමියන් බැහැ දැකීමටයි.ගිය සතියේ එජාප පාර්ලිමේන්තු මන්ත්‍රී අර්ල් ගුණසේකරට පාර්ලිමේන්තු පිවිසුම් දොරටුව ආසන්නයේදී ජනාධිපති පාර්ලිමේන්තු සම්බන්ධීකරණ ලේකම් කුමාරසිරි හෙට්ටිගේ හමුවුණේය. “හෙට්ටිගේ කොහොමද ජනාධිපතිවරණය අර්ල් ගුණසේකර එජාප මන්ත්‍රීවරයා විමසා සිටියේය. “අහන්න දෙයක් නෑ ඉතින් අලි බෙට්ටක් සහ දිය තරිප්පුවක් වගේ මේ ඡන්ද සටන පවතින්නේ.” හෙට්ටිගේ ලේකම්වරයා කියා සිටියේය.එජාපයේ දියවීම පටන් අරගෙනඒ සමඟම එජාප මන්ත්‍රී අර්ල් ගුණසේකර විමසා සිටියේ ඒ කියන්නේ මොකද්ද කියාය. ජනාධිපතිතුමා කියන්නේ දිය තරිප්පුවක් වගේ විනිවිද පේනවා. ආලෝකය දෙනවා. එජාපයේ අපේක්ෂකයා අලි බෙට්ටක් වගේ තමයි. මොකද දාපු ගමන් රස්නේ ගහනවා. හැබැයි ඔක්කොම විනාඩි පහෙන් ඉවරයි. ඒ වගේ තමයි එජාපයෙන් ජනාධිපතිවරණයට ඉදිරිපත් කරලා තියෙන අපේක්ෂකයාගේත් තියෙන උණුසුම තව දවස් කීපයකින් ඉවරයි.” හෙට්ටිගේ ලේකම්වරයා එජාප මන්ත්‍රී අර්ල් ගුණසේකරට කියා සිටියේය. මන්ත්‍රී අර්ල් ඊට හිස සැලුවා මිස කිසිවක් නොකියා කට කොනකින් සිනහ වුණේය.ජනාධිපති මැතිවරණය ප්‍රකාශයට පත් කිරීමත් සමඟම යළිත් වරක් එජාපය දියවීමට පටන්ගෙන තිබේ. ගිය සතියේ එජාප අවිස්සාවේල්ල ආසන සංවිධායක සහ හිටපු බස්නාහිර පළාත් මන්ත්‍රී සාගර සේනාරත්න ජනාධිපතිතුමාට සහාය දැක්වීම සඳහා ඉදිරිපත් වුණේය. මේ අතරතුර දෙසැම්බර් 17 වනදා ජනපතිවරණයට නාම යෝජනා ලබා දීමෙන් අනතුරුව තවත් එජාපයේ ප්‍රබලයන් රැසක් ජනාධිපතිතුමාට සහාය දැක්වීමට ශ්‍රීලනිපය සමඟ එක් වීමට නියමිත බව දේශපාලන ආරංචි මාර්ග හෙළි කළේය. සාගර සේනාරත්න හිටපු එජාප මන්ත්‍රීවරයා ජනාධිපතිතුමා හමුවට කැඳවාගෙන ගොස් තිබුණේ දෙහිවල ශ්‍රීලනිප ආසන සංවිධායක ධනසිරි අමරතුංගය. “එජාපයට රනිල් වික්‍රමසිංහ කරන විනාශය නිසයි මම ජනාධිපතිතුමා සමඟ එකතු වෙන්නේ” එජාප හිටපු මන්ත්‍රීවරයා ධනසිරි අමරතුංගට කීවේය.පසුගිය සතියේ සාගර සේනාරත්න එජාප මන්ත්‍රීවරයා දෙහිවල ගල්කිස්ස නගර සභාවේ නියෝජ්‍ය නගරාධිපති ධනසිරි අමරතුංගගේ නිවෙසට පැමිණියේය. ඒ සමඟම ධනසිරි අමරතුංග ජනාධිපතිතුමාට කථා කළේය. “සර් සාගර සේනාරත්න අපේ ගෙදර ඉන්නවා එයාට සර් හමුවෙන්න වෙලාවක් ඉල්ලනවා” ධනසිරි අමරතුංග කියා සිටියේය. “විශේෂ වෙලාවක් ඕන නැහැ. දැන්ම එක්කගෙන එන්න” ජනාධිපතිතුමා කියා සිටියේය.රාජ්‍ය නායකයන්ගෙන්ශ්‍රී ලංකාවට ප්‍රසාදයපොදු රාජ්‍ය මණ්ඩලීය රාජ්‍ය නායක සමුළුව ට්‍රිනිඩෑඩ් ටුබාකෝහි පෝර්ට් ස්පේන් නගරයේදී පසුගියදා පැවැත්විණි. එම සමුළුවට ජනාධිපතිතුමා වෙනුවෙන් සහභාගි වූයේ අගමැති රත්නසිරි වික්‍රමනායකය. 2013 වසරේදී එම සමුළුව ලංකාවේ පැවැත්වීමට ද එහිදී තීරණය විය. මෙවර පැවැති පොදු රාජ්‍ය මණ්ඩලීය සමුළුවේදී රටවල් 51 ක රාජ්‍ය නායකයෝ ශ්‍රී ලංකාවට ප්‍රසාදය පල කිරීමට ද අමතක නොකළහ. ශ්‍රී ලංකාවේ ජනාධිපතිතුමා ත්‍රස්තවාදය පරාජය කිරීම ප්‍රශංසා සහගත බව ද එහිදී විවිධ රටවල රාජ්‍ය නායකයෝ අගමැති රත්නසිරි වික්‍රමනායකට පැවසූහ.එම සංචාරය අතරතුර අගමැති රත්නසිරි වික්‍රමනායක ප්‍රකට ක්‍රිකට් ක්‍රීඩකයකු වෙන බ්‍රයන් ලාරා ගේ කෞතුකාගාරය නැරැඹීමට ද ගියේය. එහිදී අගමැතිවරයා බ්‍රයන් ලාරා සමඟ සුහද පිළිසඳරකට ද එක්විය.ඇමැති පාඨලී චම්පික ලියූ ස්වයං චරිතාපදාන කෘතිය එළිදැක්වීම පසුගියදා අරලියගහ මැදුරේදී ජනාධිපතිතුමාගේ ප්‍රධානත්වයෙන් සිදුවිය. එම උත්සවයට ඇමැති චම්පික පැමිණියේ තම දියණියන් දෙදෙනා ද සමඟය. උත්සවයේ පිළිගැනීමේ කථාව සිදු කළේ බස්නාහිර පළාත් ඇමැති උදය ගම්මන්පිල විසිනි. පිළිගැනීමේ කථාවේදී ගම්මන්පිල සිය දේශපාලන ගුරුවරයාගේ ජීවිතයේ රසමුසු තැන් හැඟීම්බරව ඉදිරිපත් කළේය.ජනාධිපති ලේකම් ලලිත් වීරතුංග, ඇමැති ඩලස් අලහප්පෙරුම, ඇමැති ඩග්ලස් දේවානන්දා, ඇමැති නන්දන ගුණතිලක සහ ජාතික හෙළ උරුමයේ ස්වාමින් වහන්සේලා ද එම උත්සවයට එක්ව සිටියහ. එම උත්සවයේදී ඇමැති චම්පික විසින් තම දියණියන් දෙදෙනාට ද ස්වයං චරිතාපදාන කෘතිය පිළිගැන්වූයේය.ඉන් පසුව ජනාධිපතිතුමා උත්සව සභාව ඇමැතුවේය. “පෞද්ගලික වෛද්‍ය විද්‍යාල අරගලය, ත්‍රීමා විතාන අවමගුල, 1988 ජනාධිපතිවරණය, රටවැසි පෙරමුණ, මව් පෙරමුණ, දෝෂාභියෝගය, පාද යාත්‍රාව, 1994 පොදුජන එක්සත් පෙරමුණ බලයට පත්වීම, 2005 ජනපතිවරණය, මහින්ද චින්තන ප්‍රතිපත්තිය මෙන්ම කොටි ත්‍රස්තවාදය පරාජය කිරීම දක්වා චම්පික තිරය පිටුපස විශාල කාර්යභාරයක් ඉටු කළා.” ජනාධිපතිතුමා චම්පික රණවක ගැන අතීතය සිහිපත් කළේය.“ඒ විතරක් නෙමෙයි චම්පික සතු සෑම විෂයක් ගැනම ඇති පැතිරුණු දැනුම රටේ යහපතට ඉවහල් වුණා. මගේ දේශපාලන ගමනේ තීරණාත්මක තැන්වලදී චම්පික මට විශාල ශක්තියක් වුණා. චම්පික කියන්නේ වචනයේ පරිසමාප්ත අර්ථයෙන්ම උඩුගම් බලා පිහිනන තරුණ දේශපාලන නායකයෙක්” ජනාධිපතිතුමා ඇමැති චම්පිකට සුබ පතමින් කියා සිටියේය.දැයට සතුරු බල පරදමුජාතික නිදහස් පෙරමුණේ දේශපාලන මණ්ඩලය පසුගිය සඳුදා (30) බත්තරමුල්ලේ පිහිටි පක්ෂ ප්‍රධාන කාර්යාලයේ දී රැස්වූයේ එහි නායක විමල් වීරවංශ ගේ ප්‍රධානත්වයෙනි.“මේ වනවිට සමුළුවේ පිරිස් සහභාගිත්වය කොහොමද?” විමල් වීරවංශ විමසා සිටියේ ය.“මේ වනවිට බස් රථ 200 කට ආසන්න ප්‍රමාණයක් පැමිණීමට නියමිත බව වාර්තා වී තිබෙනවා. අවම වශයෙන් 7000 කට අධික පිරිසක් සහභාගි වන බව ස්ථිරයි” ප්‍රධාන ලේකම්, ප්‍රියන්ජිත් විතාරණ පෙන්වා දුන්නේය.“සමුළු වේදිකාවත්, තොරණත්, බැනර්, කටවුට්, පෝස්ටර් ආදී සියල්ලත් සැලසුම් කළේ” දැයට සතුරු බල පරදමු! - දැය නංවන බලය නඟමු!” යන තේමාවට අදාළවයි.” ජාතික නිදහස් පෙරමුණේ ප්‍රථම විශේෂ මහා සමුළුව 7,000 කට අධික පිරිසකගේ සහභාගිත්වයෙන් පසුගිය 02 වැනිදා කොළඹ සුගතදාස ගෘහස්ථ ක්‍රීඩාංගණයේදී පක්ෂ නායක, පාර්ලිමේන්තු මන්ත්‍රී විමල් වීරවංශ ගේ ප්‍රධානත්වයෙන් අභිමානවත් අන්දමින් පැවැත්විණි.“දැයට සතුරු බල පරදමු! - දැය නංවන බලය නගමු!” යන තේමාව යටතේ මුළු දුන් මෙම සමුළුවේ වේදිකාව දේශාභිමානය ඔප් නංවන අන්දමින් නිර්මාණය කොට තිබූ අතර එහි ජාතික නිදහස් පෙරමුණේ දේශපාලන මණ්ඩල සභිකයෝ සියලු දෙනා හා මධ්‍යම කමිටු සාමාජිකා අන්ජාන් උම්මා පාර්ලිමේන්තු මන්ත්‍රීවරිය අසුන්ගෙන සිටියහ.විශේෂිත ආරාධිතයන් ලෙස ජනාධිපති ජ්‍යෙෂ්ඨ උපදේශක, පාර්ලිමේන්තු මන්ත්‍රී බැසිල් රාජපක්ෂ, ශ්‍රී ලංකාවේ මහජන චීන සමූහාණ්ඩු තානාපති කාර්යාලයේ උපදේශක ගේ චුවාන්යු. එහි දේශපාලන අංශයේ ලේකම් වෝ සියෝහාන්, ශ්‍රී ලංකාවේ රුසියානු තානාපති කාර්යාලයේ කොන්සියුලර් ජනරාල් එව්ගේනි සර්පියෙන්කෝ, ආචාර්ය ගුණදාස අමරසේකර, මහාචාර්ය වෝල්ටර් මාරසිංහ, මහාචාර්ය උපාලි ජයසේකර, මහාචාර්ය මාලිනී ඇඳගම හා ප්‍රවීණ කලාකරු රෝහණ බැද්දගේ ඇතුළු සම්භාවනීය පිරිසක් මෙම විශේෂ මහ සමුළුවට සහභාගි වී සිටියහ.සමුළුවේ සමාරම්භය සනිටුහන් කෙරුණේ දසත ගිගුම් දුන් රණ බෙර වාදනයකිනි. ඉන්පසු සාම්ප්‍රදායික පොල්තෙල් පහන දැල්වීම සිදු කෙරුණි. ජාතික නිදහස් පෙරමුණේ දේශපාලන මණ්ඩල සභිකයෝ සහ සම්භාවනීය ආරාධිතයෝ ඊට දායක වූහ. මවුබිම උදෙසා දිවි පිදූ විරුවන් සිහිකිරීම න්‍යාය පත්‍රයේ ඊළඟ අංගය විය.ජානිපෙට සුබපැතුම්ඉන්පසු සමුළු සාමාජික සියලු දෙනා “ජාතික නිදහස් පෙරමුණේ” ගීතය ගායනා කළහ. පිළිගැනීමේ කතාව සිදු කරනු ලැබුවේ ජාතික නිදහස් පෙරමුණේ ප්‍රධාන ලේකම් ප්‍රියන්ජිත් විතාරණ විසිනි. පිළිගැනීමේ කතාවෙන් අනතුරුව සමුළුව හමුවේ දේශපාලන යෝජනා ඉදිරිපත් කිරීම දේශපාලන මණ්ඩල සභික, පාර්ලිමේන්තු මන්ත්‍රී පද්ම උදයශාන්ත ගුණසේකර සිදු කළේ ය. එහිදී දේශපාලන යෝජනා 03 ක් ඉදිරිපත් කෙරුණු අතර ඒ එක් එක් යෝජනාව වෙත වෙනම සමුළුවේ අනුමැතියට ඉදිරිපත් කෙරිණි. සමුළු සාමාජිකයෝ එම යෝජනා අත් ඔසවා ඒකච්ඡන්දයෙන් සම්මත කළහ.ඉන් පසුව “රත්නදීප ජන්මභූමි...” දේශාභිමානී ගීතයට අදාළ නර්තනයක් ඉදිරිපත් කෙරිණි. දේශපාලන පක්ෂවල සුබ පැතුම් එක් කිරීම ඉන් අනතුරුව සිදු කෙරුණු අතර එක්සත් ජනතා නිදහස් සන්ධානය වෙනුවෙන් එහි මහලේම්, ඇමැති සුසිල් ප්‍රේම්ජයන්ත, ශ්‍රී ලංකා නිදහස් පක්ෂය වෙනුවෙන් එන ප්‍රධාන ලේකම්, ඇමැති මෛත්‍රිපාල සිරිසේන විසින් සුබ පැතුම් එක් කරනු ලැබූහ. මහජන එක්සත් පෙරමුණේ් නායක, දිනේෂ් ගුණවර්ධන මැතිතුමා වෙනුවෙන් සුබ පැතුම් එක් කරනු ලැබුවේ එහි උප සභාපති පළාත් සභා මන්ත්‍රී සිසිර ජයකොඩි විසිනි. ඊපීිඩීපී සංවිධානයේ නායක ඩග්ලස් දේවානන්ද ඇමැතිවරයා මෙහිදී සුබ පැතුමක් එවා තිබූ අතර එය ඉදිරිපත් කරනු ලැබුවේ ඔහුගේ මාධ්‍ය ලේකම් නෙල්සන් එදිරිසිංහ විසිනි.ීඉන් පසු ජනතා විමුක්ති පෙරමුණේ මධ්‍යම කමිටු සාමාජිකා සමාජවාදී කාන්තා සංගමයේ ජාතික සංවිධායිකා, ප්‍රියංගා කොතලාවල ජාතික නිදහස් පෙරමුණේ සාමාජිකත්වය ලබාගැනීමේ සුවිශේෂී කටයුත්ත සිදු කෙරුණි.ව්‍යවස්ථා සංශෝධනය සමුළුව හමුවට ඉදිරිපත් කර අනුමැතිය ලබාගැනීම ජාතික නිදහස් පෙරමුණේ අධ්‍යාපන ලේකම්, පාර්ලිමේන්තු මන්ත්‍රී වීරකුමාර දිසානායක විසින් සිදු කිරීම ඉන් අනතුරුව සිදු විය.ඉන්පසු ජාතික නිදහස් පෙරමුණේ නායක, පාර්ලිමේන්තු මන්ත්‍රී විමල් වීරවංශ ගේ සමුළු දේශනය සිදු විය. ස්තුති කතාව ජාතික නිදහස් පෙරමුණේ දේශපාලන මණ්ඩල සභික, සංස්කෘතික කටයුතු ඇමැති පියසිරි විජේනායක සිදු කළ අතර ජාතික ගීය ගායනයෙන් අනතුරුව සමුළුවේ නිමාව සනිටුහන් වීය.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=af0912061</link>
    <topic>ෆොන්සේකා එන්නේ පොදු අපේක්ෂකයා ලෙසින් නොව ප්‍රතිගාමී අපේක්ෂකයා ලෙසින්</topic>
    <author>සාකච්ඡා කෙළේ සරත් පෙරේරා</author>
    <content>ෆොන්සේකා එන්නේ පොදු අපේක්ෂකයා ලෙසින් නොව ප්‍රතිගාමී අපේක්ෂකයා ලෙසින්කතානායකවත් පත්කර ගත නොහැකි වූ ආණ්ඩුවක් ස්ථාවරත්වයට පත්වූයේ එතුමාගේ ප්‍රඥාව නිසායනිහාල්සිංහ නැවත චිත්‍රපට නිෂ්පාදනයට‘පොදු’ පදය කෙසේද යත්...නගර හා පූජා භූමි සංවර්ධනයේ විශිෂ්ට ප්‍රගතියක්50 වසරකට පෙර දැයෙන් සමුගත් හෙන්රි පීරිස් සහෝදරයාදේශපාලන විද්‍යා අංශය කොළඹ විශ්වවිද්‍යාලයයේජ්‍යෙෂ්ඨ කථිකාචාර්ය නවරත්න රඹුක්වැල්ලමොන අතින් බැලුවත් මේ මැතිවරණය අතිශයින්ම ඓතිහාසික මැතිවරණයක් වනු ඇති බව දැන් පැහැදිලියි. වත්මන් ජනාධිපතිවරයාගේ බලය ඩැහැගැනීම සඳහා මෙරට දේශපාලන ප්‍රතිගාමිත්වයේ බලය පමණක් නොවෙයි අද ඒ සඳහා ඉතා පැහැදිලිව අන්තර්ජාතික අධිරාජ්‍යවාදී බලවේගවලත් ලොකු පෙළ ගැස්මක් දකින්න තිබෙනවා.පසුගිය අවුරුදු තිහේ ශ්‍රී ලංකා භූ®මියේ එල්ටීටීඊය නැමැති ත්‍රස්තවාදී කල්ලිය මෙහෙයවීමත් ලංකාවට විරුද්ධව ක්‍රියාත්මක කෙරුණ මේ අන්තර්ජාතික බලවේගවලම ක්‍රියාමාර්ගයක්. ප්‍රධාන හේතුව තමයි ජාතිකවාදී බලවේගවල නැඹුරුව විනාශ කරලා ලංකාව ස්වාභාවික මරණයට පත්කිරීම හා ඒ මඟින් ලංකාව යළි නව යටත් විජිතකරණයට ලක්කර ගැනීම.ලංකාව මේ අධිරාජ්‍යවාදී බලවේගවලට වැදගත් වීමට හේතුව ලංකාව භූගෝලීය වශයෙනුත් උපාය මාර්ගිකව ඉතාම වැදගත් සන්ධිස්ථානයක් වීම. ලංකාව සැබැවින්ම ඉන්දියන් සාගරයේ ඉතා වැදගත් මර්මස්ථානයක පිහිටා තියෙන්නේ.ලංකාව ආසියාව ඉන්දියන් සාගරය හරහා මැදපෙරදිග, අප්‍රිකාව හා බටහිරට ලෝකය සම්බන්ධ කරන හරිම කේන්ද්‍රස්ථානයකයි ලංකාව පිහිටල තියෙන්නේ. මේ නිසා ලංකාව සම්බන්ධයෙන් අධිරාජ්‍යවාදී බලවේගවල උනන්දුව ඉතාම ඉහළයි. ලංකාව යටත් කරගැනීම මඟින් අනෙකුත් කලාපවලට බලපෑම් එල්ල කිරීම තමයි මේ අන්තර්ජාතික බලවේගවල ප්‍රධාන උපාය මාර්ගය වෙලා තියෙන්නේ.එක්සත් ජාතික පක්ෂය ගත්තොත් මේ අන්තර්ජාතික ඕනෑ එපාකම්වල දේශීය නියෝජිතයා වශයෙන් තමයි පෙනී සිටියේ. මේ වුවමනාව එජාපය මඟින් ඉතා පහසුවෙන් ඉටුකර ගැනීමට යෝජිතව තිබුණා.එජාපය වෙනුවෙන් ඉදිරිපත් කළ ආර්ථික ප්‍රතිපත්තිය ’යළි පුබුදමු ශ්‍රී ලංකා’ වැනි ප්‍රතිපත්ති ගත්තම අපට පේනවා ඒ මඟින් මේ රට හෝ මේ රටේ ජනතාව නෙවෙයි නියෝජනය කළේ කියලා. මේ රට බටහිර ආර්ථිකයේ ඉත්තෙක් කරගෙන නව යටත් විජිතවාදයේ ප්‍රධාන භූ®මියක් බවට පත්කරන්නයි සූදානම තිබුණේ.එජාපය මේ බටහිර වුවමනාවේ ප්‍රධාන නියෝජිතයා. ඒ නිසා තමයි අපි එක්සත් ජාතික පක්ෂය අධිරාජ්‍ය ගැති පක්ෂයක් විදියට හඳුනාගන්නේ. 2001- 2003 කාලවකවානුවේ මේ වැඩපිළිවෙළ ශීඝ්‍රයෙන් කෙරීගෙන ගියා. නමුත් වාසනාවකට එම ආණ්ඩුව පරාජයට පත්කර නැවත බලය අත්පත් කරගන්න ලාංකිකයන්ට අවස්ථාවක් හැකියාවක් ලැබුණා.නමුත් චන්ද්‍රිකා බණ්ඩාරනායක කුමාරතුංග මැතිනිය යටතේත් මේ බලවේගය තමයි ක්‍රියාත්මක වෙමින් තිබුණේ. කවර හෝ ස්ථාවර ආර්ථික ප්‍රතිපත්තියක් චන්ද්‍රිකා මැතිනිය ගත්තේ නෑ. යුද්ධය සම්බන්ධයෙනුත් ඇය අනුගමනය කළේ වැනෙන සුලු ප්‍රතිපත්තියක්. එල්ටීටීඊය සමඟ යළි ගිවිසුමකට යාමේ සූදානමක් තමයි ඇයටත් තිබුණේ.නමුත් මහින්ද රාජපක්ෂ ජනාධිපතිතුමා බලයට පත්වීම මේ සියලු ක්‍රියාමාර්ග ආපස්සට ගෙනයාමට සමත්වුණා. මහින්ද රාජපක්ෂ චරිතය මතුවුණේ මේ අධිරාජ්‍ය විරෝධී ලංකාව සම්බන්ධයෙන් ජාතික වශයෙන් හිතන ලංකාවට ජාතික සංවර්ධන මාදිලියක් ලබාදෙන නියෝජිතයා විදියටයි. ඒ අතින් ආසියාවේ හිටපු ප්‍රගතිශීලී නායකයන්ටත් ඉදිරියට ගිය නායකත්වයක් තමයි මහින්ද රාජපක්ෂ ජනාධිපතිතුමාගෙන් පිළිබිඹු වුණේ.කුඩා රටක් වුණත් ඉන්දියන් සාගරයේ ලාංකික ස්වාධිපත්‍යය ඉතාම ඉහළින් ඔසවා තබන නායකයා ලෙස තමයි මහින්ද රාජපක්ෂ මතුවුණේ. කියන්න සන්තෝෂයි ඔහු මේ අධිරාජ්‍යවාදී සැලැසුම් සියල්ල පරාජයට පත්කළා.පළමුව කොටි සංවිධානය මුලිනුපුටා දැම්මා. ඒක කිසිකෙනෙක් බලාපොරොත්තු වුණේ් නැති තත්ත්වයක්. කොටි සංවිධානය පරාජය කිරීමත් එක්ක අධිරාජ්‍යවාදී බලවේලවල පෙකනිවැල කැඩී ගියා. මවුබිමට නැවත නිදහසේ අරුණෝදය මතුවුණා. අවිවාදිතව මෙහි නියමුවා මහින්ද රාජපක්ෂ මහතායි.මෙයින් අපිට ඉතාම පැහැදිලියි ඇයි මහින්ද රාජපක්ෂ ජනාධිපතිතුමා පරාජය කරන්න මේ කුමන්ත්‍රණකාරී අන්තර්ජාතික බලවේග කටයුතු කරන්නේ කියල. දැන් ලංකාව තවදුරටත් අධිරාජ්‍යවාදී නියෝජිතයෙක් නෙවෙයි. ලංකාව ඒ අධිරාජ්‍යවාදයේ රෙදි සෝදන වහලෙක් නෙවෙයි.එජාපය කියන්නේ ලංකාව අධිරාජ්‍යවාදයේ පිළිකන්නට ඇද දැමූ පක්ෂයක්. කොටි පරාජයට පත්කිරීමෙන් අධිරාජ්‍යවාදය හෙල්ලුම් කෑවා. දැන් පැහැදිලියි මහින්ද රාජපක්ෂ ජනාධිපතිතුමා ඉවත් කිරීමට අධිරාජ්‍යවාදයට බලවත් වුවමනාවක් පවතිනවා කියලා.ඒ වුවමනාව එළිපිටම පවතින එකක්. විශේෂයෙන් ඉරානයේ ජනාධිපති මොහොමඩ් අහමදිනෙජාඩ් බලයෙන් ඉවත් කිරීමට හා චීනය ඉන්දියාවට බලපෑම් එල්ල කිරීමට ලතින් ඇමෙරිකාවේ දේශපාලන වියවුල් ඇති කිරීමට තිබෙන වුවමනාවේම කොටසක් විදියටයි අද අධිරාජ්‍යවාදයට මහින්ද රාජපක්ෂ ඉවත් කිරීමේ වුවමනාවත් තිබෙන්නේ.මේ නිසා තමයි මේ මැතිවරණය 1947 න් පස්සේ වඩා තීරණාත්මකම මැතිවරණය වන්නේ. මේ සඳහා විශාල ඩොලර් කෝටි ගණනක් දැනටමත් වෙන්කොට අවසන්. අධිරාජ්‍යවාදය හැමවෙලාවෙම තුන්වැනි ලෝකයේ වෙනස්කම් වියවුල් ඇති කිරීමට මුදල් වැය කරනවා.සරත් ෆොන්සේකාගේ මැතිවරණ ව්‍යාපාරය පසුබිමේ මේ මුදල් තිබෙනවා. එක්සත් ජාතික පක්ෂය හා ජනතා විමුක්ති පෙරමුණේ මැතිවරණ ව්‍යාපාරය පසුබිමේ මේ මුදල් වුවමනා තරම් තිබෙනවා. මේක මේ රටේ ජනතාව ඉතා හොඳින් තේරුම් ගත යුතු කරුණක්.ඒ වගේම අපට පැහැදිලි කාරණයක් තමයි කවර මුදල් ප්‍රමාණයක් යටකළත් කවර ප්‍රමාණයක උත්සාහයක් දැරුවත් බටහිර නිරීක්ෂකයන්ට අනුවම මහින්ද රාජපක්ෂ මහතා පරාජයට පත්කිරීමට කිසිවකුට හැකියාවක් නොලැබෙන බවත්. මෑත කාලයේ පැවැත්වුණ මැතිවරණ අනුවත් මේ සත්‍යය ඉතා හොඳින් පෙන්නුම් කරනවා.මහින්ද රාජපක්ෂ ජනාධිපතිතුමා ආපස්සට හැරවිය නොහැකි ආකාරයට මේ රටේ ජාතිකවාදී දේශපාලන මතය ඉතා ශක්තිමත්ව ගොඩනඟා තිබෙනවා. 1956ට පසුව හා 1970ට පසුව මෙරට ජාතිකවාදයේ ජයග්‍රාහීම අවදි විදියටයි මේ 2009 වසර දැකිය යුත්තේ.අද හැම පුරවැසියාටම ජාතික වශයෙන් සිතීමේ පුරුද්දක් ඇතිවී තිබෙනවා. ජාතික නිදහස වෙනුවෙන් එකාවන්ව පෙළගැසීමේ ප්‍රවණතාවක් අද දකින්න පුළුවන් එයින් කියැවෙන්නේ මහජනතාවගේ දේශපාලන සවිඥානික භාවය අන් කවරදාටත් වඩා ඉතාම ඉහළයි කියන එකයි.මහජනයා ජාතික ස්වාධිපත්‍ය පිළිබඳවවිශාල හැගීමකින් සිටින්නේ. එල්ටීටීඊය පරාජය කිරීමේ ක්‍රියාවලිය තුළ මේ සිතිවිලි සමුදාය මහජන දේශපාලනය තුළ අද ප්‍රමුඛ සාධකය බවට පත්වෙලා. මේක නිසා තමයි මම කියන්නේ කවර උත්සාහයක් ගත්තත් එයට කවර මුදල් ප්‍රමාණයක් බැර කළත් මහජනතාව මේ ගමන යළි ආපස්සට ඇදීමට ඉඩ නොදෙන බව. ඒක නිසා තමයි එන්න එන්න මැතිවරණයෙන් මැතිවරණය වර්තමාන ආණ්ඩුව මහජනතාව අතර ජනප්‍රිය වෙන්නේ.අපි මේ රටේ ඉතිහාසයේ ආණ්ඩු මතුවීම් හා ඇදවැටීම් කොතෙකුත් දැක තිබෙනවා. 1956 හා 1970 ජනතා ජයග්‍රහණ පවා අධිරාජ්‍යවාදී සැලසුම් හමුවේ ඔවුන්ගේ කූට උපක්‍රම හමුවේ ඇද වැටුණා. නමුත් එයට වෙනස් මඟක් ගනිමින් වර්තමාන ආණ්ඩුව තම ජයග්‍රහණයෙන් පස්සේ ක්‍රමයෙන් ජන පදනම සෙමින් නෙවේ ශීඝ්‍ර ලෙස වර්ධනය කරගෙන තිබෙනවා. ඒක මේ ආණ්ඩුවෙන් පමණක්ම දකින අති සුවිශේෂ ලක්ෂණයක්.එජාපය ප්‍රතිගාමී නියෝජිතයා විදියට මේ තත්ත්වය අද තේරුම් අරන්. එක්සත් ජාතික පක්ෂයටත් ජනතා විමුක්ති පෙරමුණටත් මේ අවස්ථාවේ මුහුණදීමට තිබෙන පොදු අපේක්ෂාව වන්නේ මේ ජයග්‍රාහී ජන රැල්ලෙන් සැඟවීයාමයි.ඔවුන් පොදු අපේක්ෂකයකුට මුවාවෙලා කරන්න හදන්නේ මේ දේයි. ආණ්ඩුව ජනප්‍රිය නිසා ඔවුන් කොතරම් අර්බුදයකට ගොස් ඇද්ද යන්න පෙනෙනවා. තමන්ගේ පක්ෂයෙන් අපේක්ෂකයෙක් ඉදිරිපත් කරන්නවත් හැකියාවක් අද ඔවුන්ට නැහැ.එජාපය ඓතිහාසිකව පළමු වතාවට තමන්ගේ ලාංඡනය පාට පාවාදීම මඟිනුත්, ජනතා විමුක්ති පෙරමුණ සන්නද්ධව ආණ්ඩුවට පහරදීම අතහැර මැතිවරණ ක්‍රියාදාමයට ඒමෙන් පසුවත් තමන්ගේ අපේක්ෂකයෙක් ඉදිරිපත් කිරීමෙන් මඟහැර සිටින්නේ ඔවුන්ගේ ඡන්ද පදනම අනිවාර්යයෙන්ම මේ ඡන්දයෙන් හෙළිවන නිසා. නමුත් මේ සැලසුම ඉතිහාසය විසින් ඉඩ සලසා ඇති ආකාරයටම අනිවාර්යයෙන්ම පරදිනවා.ඔවුනට මේ හවුල අවසන් කර 2010 අප්‍රේල් මසට පෙර පැවැත්වෙන මහ මැතිවරණයට ඉදිරිපත් වීමට අනිවාර්යයෙන්ම සිදුවෙනවා. මම අනාවැකියක් විදියට කියන්න කැමැතියි මෙතැනදි ඔවුන් ලබන අන්ත පරාජය මේ පක්ෂවල ඉදිරි ගමන තීරණය කරන තරමට බලවත් වනවාට කිසිම සැකයක් නැහැ.එක්සත් ජාතික පක්ෂය මේ තීරණය ගත්තේ එම පක්ෂයේ අභ්‍යන්තර ගැටීමක් හරහා. මේ අභ්‍යන්තර ගැටීම මේ ජනාධිපතිවරණයෙන් ලබන පරාජයෙන් පසුව ඉතාම තීව්‍ර එකක් වේවි. රනිල්ට දැන් වුවමනාවී ඇත්තේ මේ අවස්ථාවේ මේ ජනාධිපතිවරණයෙන් තමා ලබන පරාජය මඟහැර වෙනත් අවස්ථාවකට යෑමටයි. ඒ මඟින් තමන්ගේ පක්ෂ නායකත්වයත් ආරක්ෂා කරගැනීමටයි.මෙයින් අපට පැහැදිලි වන ප්‍රධාන කරුණක් වන්නේ පොදු අපේක්ෂකයා යනු ඉදිරි මැතිවරණ උපක්‍රමයකට වඩා එජාපය අද මුහුණ දී සිටින අර්බුදයකට විසඳුමක් හැටියටයි. නමුත් අපට අද පෙනෙන්නේ මේ තීරණයම පක්ෂය අර්බුදයකට ගෙන යන බවයි. එජාපයේ කෘත්‍යාධිකාරී මණ්ඩල සාමාජිකයන් පවා ඉල්ලා අස්වීමෙන් මේ කරුණ පැහැදිලි වෙනවා. මේ අර්බුදය ග්‍රාමීය එජාප පාක්ෂිකයන්ට බලපානු ඇත්තේ තම පක්ෂය හඳුනාගන්නා සංකේත පද්ධතිය පවා මැතිවරණයේදී ඔවුන්ට දකින්නට නොලැබෙන නිසයි.ජනතා විමුක්ති පෙරමුණත් මේ ගත් ඓතිහාසික තීන්දුවෙන් එහි අවසානය තීරණය කර තිබෙන බවයි පේන්නේ. ජනතා විමුක්ති පෙරමුණට යා යුතුව තිබූ මඟ වන්නේ රජයට සම්බන්ධව සිටිමින් රජය විවේචනය කිරීමයි.ඇත්තවශයෙන් ම ජවිපෙ 2005 මැතිවරණයේදී පොදු අපේක්ෂකයෙක් ජයග්‍රහණය කරවූවා. ඉන් පෙර සිටම ඔවුන් රජයේ ඇමැති මණ්ඩලයේත් සිටියා. ආයුධවලට පමණක් හුරුව සිටින ජවිපෙට ප්‍රජාතන්ත්‍රවාදී ක්‍රියාමාර්ග හුරු නැති බවයි පෙනෙන්නේ. අමාත්‍යංශ අත්හැරියේ ආණ්ඩුව සම්බන්ධයෙන් තිබෙන විවේචනයකට වඩා ඒවා ගෙනයාමට ඔවුන්ට ඇති නොහැකියාව නිසයි.ඇමැති ධූරවලින් ඉවත්වීමේ සිට ප්‍රාදේශීය සභා මැතිවරණ තනිව තරග කිරීමේ සිට ගත් තීරණ අතර ඉතාම අඥානම තීරණය තමයි වර්තමානයේ ජවිපෙ අරන් තිබෙන්නේ.ඔවුන්ට මේ මොහොතේ පොදු අපේක්ෂකයෙක් ඇයි. ඔවුන් කියන්නේ අවුරුදු විස්සක සිට පොදු අපේක්ෂකයෙක් සෙවූ බව. අද රටේ තිබෙන්නේ අවුරුදු විස්සකට පෙර රටේ තිබුණා වූ ඒ කැරලිකාරී තත්ත්වයද. අද ඔවුන් මේ තීරණය මඟින් අධිරාජ්‍යවාදයට බැලමෙහෙවරකම් කිරීමට නිරුවත්ව ඉදිරිපත්ව සිටිනවා.වඩා ම්ලේච්ඡ තත්ත්වය තමයි ලක්ෂයක් පමණ තරුණ ජනයා මහ මඟ, ගංගාවල, වෙල් අමුණු ගානේ කැලෑවල මරා ටයර් දමා පිළිස්සූ පක්ෂයක් සමඟ පොදුවේ මැතිවරණයකට ඉදිරිපත්වීම, විජේවීර මහතා අමු අමුවේ මරා දැමූ ඉල් මාසයේම ඒ අඥාන තීරණය ගැනීමත් කැපී පෙනෙනවා. තමන් වෙනුවෙන් මියගිය තරුණයන්ට ජනතා විමුක්ති පෙරමුණ දෙන පිළිතුර කුමක්ද?ජනතාව මේ සියලු තත්ත්වයන් තේරුම් ගැනීම සඳහා ඉතා ඉහළ දැනුවත්භාවයකින් සිටින බව මගේ අවංක හැඟීමයි. මෙරට මහජනයා විශේෂයෙන් යුද්ධයෙන් පසුව ඉතා ඉහළ දේශපාලන විඥානයක් ලබාගෙන තිබෙනවා. මහජනයා තවදුරටත් මේ මැතිවරණයෙන් පසුව මේ රට ජාතික සංවර්ධන මාවතේ ඉදිරියටම ගෙන යාමට තීරණය කොට ඇති බව නොබියව අනාවැකියක් වශයන් කියා ලියා තැබීමට මම කැමැතියි.සාකච්ඡා කෙළේ සරත් පෙරේරා</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=af0912062</link>
    <topic>කතානායකවත් පත්කර ගත නොහැකි වූ ආණ්ඩුවක් ස්ථාවරත්වයට පත්වූයේ එතුමාගේ ප්‍රඥාව නිසාය</topic>
    <author>සාකච්ඡා කෙළේ කේ.සී.ජේ.රත්නායක ඡායාරූපය- සමන් ශ්‍රී වෙදගේ</author>
    <content>ෆොන්සේකා එන්නේ පොදු අපේක්ෂකයා ලෙසින් නොව ප්‍රතිගාමී අපේක්ෂකයා ලෙසින්කතානායකවත් පත්කර ගත නොහැකි වූ ආණ්ඩුවක් ස්ථාවරත්වයට පත්වූයේ එතුමාගේ ප්‍රඥාව නිසායනිහාල්සිංහ නැවත චිත්‍රපට නිෂ්පාදනයට‘පොදු’ පදය කෙසේද යත්...නගර හා පූජා භූමි සංවර්ධනයේ විශිෂ්ට ප්‍රගතියක්50 වසරකට පෙර දැයෙන් සමුගත් හෙන්රි පීරිස් සහෝදරයාලොස් ඇන්ජලීස් හි ධර්ම විජය විහාරාධිපති, ඇමෙරිකාවේ ප්‍රධාන සංඝනායක ආචාර්ය වල්පොළ පියනන්ද හිමිමහින්ද රාජපක්ෂ ජනාධිපතිතුමා නැවත වරක් ජනාධිපති ධූරයට පත් කළ යුතුද? යනුවෙන් කෙනකුª මගෙන් විමසුවොත් මම එකහ¼ඩින්ම ‘ඔව්’ කියමි. එසේ කළ යුත්තේ ඇයි දැයි නැවත ප්‍රශ්න කළහොත් ඒ වෙනුවෙන් දිය යුතුව තිබෙන්නේ දීර්ඝ පිළිතුරකි.1970 දී පාර්ලිමේන්තු මන්ත්‍රීවරයකු බවට තේරී පත්වූ එතුමා අද මෙරට සිටින දේශපාලන අත්දැකීම් බහුල ජ්‍යෙෂ්ඨතම දේශපාලනඥයන් අතළොස්සක් දෙනා අතරින් ප්‍රමුඛයෙකි.තරුණ ළාබාල මන්ත්‍රීවරයකු ලෙස මහින්ද රාජපක්ෂ මහත්මා එදා කැපී පෙනෙන කාර්යභාරයත් ඉෂ්ට සිද්ධ කරමින් මන්ත්‍රීවරයකු ගේ වගකීම මැනැවින් ඉටු කළේය.1971 දී ජ.වි.පෙ. තරුණයන් මරණයෙන් බේරා ගැනීමටත්, සිරකඳවුරුවල සිටි තරුණ භික්ෂූන් වහන්සේ ඉන් මුදා ගැනීමටත් කළ නිර්භීත මෙහෙවර අදත් මට සිහිපත් වෙයි. ඒ වෙනුවෙන් එතුමා එදා පැවැති ආණ්ඩුව සමඟ අරගල කෙළේය. 1989 භීෂණ අවධියේ දී නැවත වරක් ජ.වි.පෙ. තරුණ තරුණියන් ද භික්ෂූන් වහන්සේ ද වද වේදනාවට, ඝාතනයට ලක්වෙත්දී මහින්ද රාජපක්ෂ මහත්මා නැවත ඔවුන් වෙනුවෙන් පෙනී සිටියේය.මහින්ද රාජපක්ෂ මහත්මා විපක්ෂයේ මන්ත්‍රීවරයකු ලෙස තම මෙහෙවර ඉහළින් ම ඉටු කළ අතර 1994න් පසු ඇමැතිවරයකු බවට පත්විය. ලංකා ඉතිහාසයේ සිටි කම්කරු ඇමැතිවරුන් අතරින් හොඳම ඇමැතිවරයා වන්නේ මහින්ද රාජපක්ෂ මහත්මා ය.එදා එතුමා කම්කරු ජනතාවගේ ආදරය ගෞරවය දිනාගනිමින් සිටියදී ඒ නො ඉවසූ චන්ද්‍රිකා මැතිනිය; මහින්ද රාජපක්ෂ මහත්මා ලංකාවේ නොසිටින අවස්ථාවක් බලා ඔහු ධීවර ඇමැති ලෙස පත් කළාය. එසේ කෙළේ ද එතුමාව අසීරුවට පත්කිරීමටය. නමුත් එතුමා අභියෝගය බාරගත්තේය.මහින්ද රාජපක්ෂ ජනාධිපතිතුමාට මහා සංඝරත්නයේ ආශිර්වාදය කවදත් නිතැතින්ම හිමිවිණි. මල්වතු මහා විහාරයෙන් ප්‍රථම වරට ගිහිපිංවතකුට සම්මානයක් පිරිනැමුණේ නම් ඒ ද මහින්ද මහත්මාටය.එදා මල්වතු අනු නාහිමියෝ කියා සිටියේ මාළුවට කොයි ජලයෙත් පිහිනීමට හැකි බවයි. ඒ කී ලෙසම එතුමා මෙරට ඉහළම ධීවර ඇමැතිවරයා බවට පත්වෙමින් කළ සුවිශාල සේවය සිහිපත් කළ යුතුය. ධීවර විශ්වවිද්‍යාල පටන් ගත්තේද එතුමාය.ඉන්පසුව එතුමා විපක්ෂ නායක භූ®මිකාවට අවතීර්ණ වූයේය. ලංකා ඉතිහාසයේ හොඳම විපක්ෂ නායක කාර්යභාරය ඉටු කෙළේද මහින්ද මහත්මා බව මම අවධාරණය කරමි. ප්‍රධානම හේතුව මහින්ද මහත්මා ඇතැම් විපක්ෂ නායකවරුන් මෙන් රටට එරෙහිව විදේශ රටවලට ගොස් කේලාම් නොකීමය. විපක්ෂ නායක ලෙස වැරදි අඩුපාඩු පෙන්වා දෙන අතරම එතුමා එය මුල් තැනට ගෙන වැඩ කෙළේය.මහින්ද රාජපක්ෂ විපක්ෂ නායකතුමා එදා අගමැති රනිල් වික්‍රමසිංහ මහතා සමඟ සහයෝගයෙන් වැඩ කරනු දැකීම ගැනත් උරණ වූ චන්ද්‍රිකා මැතිනිය ඊට එරෙහිව ද විවිධ දෝෂාරෝපණ පළ කළ බව අසන්නට ලැබිණි. එහෙත් මහින්ද මහත්මා ඒ කිසිත් නොතකා ආදර්ශවත් විපක්ෂ නායකවරයකු ලෙස ක්‍රියා කෙළේ ජනතා ආකර්ෂණය වඩ වඩාත් තමා වෙත දිනා ගනිමිනි.ඉන්පසුව එතුමා අපට දක්නට ලැබුණේ අගමැතිවරයා වශයෙනි. මේ අතර අපේ අවාසනාවට සුනාමියක් පැමිණි අතර වාසනාවට කාරණය වූයේ ඒ මොහොතේ චන්ද්‍රිකා මැතිනිය මෙරට නොසිටීමය.ඒ මොහොතේ අගමැති හැටියට මහින්ද මහත්මා සියලු වගකීම් කරට රැගෙන රෑ දාවල් නොබලා දකුණේ සිට උතුර දක්වා ඇවිදිමින් රටවැසියාට අවශ්‍ය සහන සලසා දුන්නේය. රටේ ජනතාවට වුවමනා සහන වෙනුවෙන් එතුමා එදා අමෙරිකාවට කතාකොට අනෙක් අවශ්‍ය උදවු පවා ලබා ගත්තේය.විදේශගතව සිටින භික්ෂූන්වහන්සේ ඇතුළු ශ්‍රී ලාංකිකයන් සුනාමියෙන් විපතට පත් අය වෙනුවෙන් නිවාස දස දහස් ගණනක් සාදා දීමට ඉදිරිපත් වූයේ ද මහින්ද මහත්මාගේ වෑයමේ ප්‍රතිඵලයක් ලෙසටය.එදා අපි මෙරටට උදවු කෙළේ චන්ද්‍රිකා ගැන හිතලා නොව මහින්ද ගැන හිතලාය කීවොත් නිවැරැදිය. මහින්ද රාජපක්ෂ අගමැතිතුමා එදා ඔප්පු කෙළේ රටට වැඩ කිරීමට හා දේශපාලන අත්දැකීම් අතින් තමන් ඉහළම ස්ථානයක සිටින බවයි. එවැනි චරිතයක් අද ලංකාවේ දකින්නට වත් නැත. ඔහු හොඳ ගුණවත් සත්පුරුෂයෙක් බවත් සඳහන් කළ යුතුය.පක්ෂ භේද, ජාති, ආගම් භේද යන කිසිවක් නොතකා ඕනම අයකුට පිහිටවීම ද එතුමා සතු මහඟු ගුණාංගයකි. එක උදාහරණයක් සිහිපත් කරමු. එදා බන්දුල ගුණවර්ධන මහතා එජාපයේ මන්ත්‍රීවරයෙකි. ආරුගම්බේ ප්‍රදේශයේදී ඔහු සුනාමියට කොටුවී සිටියේය.ඒ බව දැනගත් මහින්ද රාජපක්ෂ අගමැතිතුමා හෙලිකොප්ටරයක් යවා ඔහු කොළඹට ගෙන්වා ගත්තේය. උදව්ව, පිහිට, උපකාරය කරනු මිස එතුමා කිසිවිටෙක වෙනත් භේද සොයා බැලුවේ නැත. මෙවැනි උදාහරණ කොතෙකුත් ගෙනහැර දැක්විය හැකිය. කෙටියෙන්ම කිව හැක්කේ එතුමා මිනිස්කම ඉතා හොඳින් පෙන්නුම් කළ නායකයකු බවයි.මහින්ද මහත්මා ජනාධිපති ධූරයට පත්වූ පසු යුද්ධය ජයගත් හැටි බලමු. බලයට පත්වූ විගසම පහරදීමට යෑම එතුමාගේ අරමුණ නොවීය. මුලින්ම කෙළේ සාමයෙන් සාකච්ඡා කොට විසඳුමක් සෙවීමට උත්සාහ දැරීමය. ඒ නොහැකි වූ තැන යුද්ධය කළ යුතු බවට තීරණය කළ එතුමා එය ජයග්‍රහණය කරන තෙක්ම නොසැලී ඊට නායකත්වය දුන්නේය.එහිදී එතුමාගේ තවත් දක්ෂතාවයක් ඉස්මතු විය. එනම් කාරියට සුදුසු තැනැත්තා සුදුසු තැනට පත්කිරීමය. මේ යුද්ධය ජයගැනීමේ එක් රහසක් ලෙසද එය සැලකිය හැකිය. ගෝඨාභය රාජපක්ෂ මහත්මා ආරක්ෂක ලේකම් ධූරයට පත්කිරීම මඟින් එය මොනවට පැහැදිලි වෙයි. හමුදාපතිවරුන් පත්කෙරුණේ ආරක්ෂක ලේකම්වරයාගේ ද අදහස් සැලකිල්ලට ගනිමිනි.යුද, ගුවන්, නාවික යන හමුදාපතිවරුන් තිදෙනාම මැනැවින් තම රාජකාරියේ යෙදවීමට එතුමාට හැකිවිය. මෙරට ජන මනස කොතරම් පහළ තැනකට ඇද දමා තිබුණේ ද යත් බොහෝ දෙනා කල්පනා කෙළේ කිසිදා මේ යුද්ධය ජයගත නොහැකිය යනුවෙනි. සමහර දේශපාලනඥයන් හා ව්‍යාපාරිකයන් අපට කීවේ ඊළම දීම හැර වෙනත් විකල්පයක් නැති බවයි.රනිල් වික්‍රමසිංහ මහතා ලිඛිතව නිල නොවන ඊළාම් රාජ්‍යයක් එල්.ටී.ටී.ඊ.යට ලබා දී තිබිණි. එහෙත් මහින්ද රාජපක්ෂ ජනාධිපතිතුමා මුලින්ම කෙළේ යුද්ධය ජයග්‍රහණය කළ හැකිය යන ආකල්පය හමුදාවටත් ජනතාවටත් ලබාදීමය.හමුදාව ඇතුළත යම් යම් ප්‍රශ්න තිබුණු බැව් අපි දනිමු. නාවික හමුදාපති හා යුද හමුදාපති අතර කිසියම් විරසකයක් තිබිණි. තවත් ඇතැම්හු මාන්නයෙන් පෙළුණේය. තවත් අය දූෂණයට නැඹුරුව සිටියහ.මේ විසම තත්ත්වයන් නිසි ලෙස කළමනාකරණය කරමින් එක්සත්ව එක්සිත්ව ත්‍රස්තවාදය පරාජය කිරීම සඳහා සේනාධිනායකයා ඉටුකළේ අනූපමේය සේවයකි. සේනාධිනායකයාගේ දූරදර්ශී ඥානය නොතිබුණේ නම් මේ ජයග්‍රහණය ද සිහිනයක්ම විය හැකිව තිබිණි.වඩමරච්චි මෙහෙයුම ඔබට මතක ඇති. එදා කොබ්බෑකඩුව, විමලරත්න වැනි සෙන්පතියන් එල්.ටී.ටී.ඊ.ය එහි කොටුකැර තිබිණි. ජයග්‍රහණය පෙනෙනතෙක් මානයේ විය. මේ අවස්ථාවේ ඉන්දියාව විශාල මැදිහත් වීමක් කෙළේය.ඊට හේතු වූයේද ජේ.ආර්.ජයවර්ධන මහතාගේ වැරදි විදේශ ප්‍රතිපත්තියයි. නමුත් එදා අපි වොෂිංටන් නුවර ඉන්දීය තානාපති කාර්යාලය ඉදිරිපිටට ගොස් විරෝධය පළ කෙළෙමු. කෙසේ වෙතත් ඉන්දියාවට යටත් වී යුද මෙහෙයුම නතර කිරීමට ජේ.ආර්. ජනාධිපතිට සිදුවිය. ජේ.ආර්., ප්‍රේමදාස, විජේතුංග හා චන්ද්‍රිකා යන සියලු නායකයන්ට යුද්ධය සම්බන්ධයෙන් විදේශ බලපෑම් එල්ල වූ බවත් ඇත්තය.එහෙත් මෙවර සිදුවූයේ කුමක්ද? ජනාධිපතිතුමා ඉතා දක්ෂ ලෙස ඉන්දීය සාධකය කළමනාකරණය කෙළේය. මහමැතිවරණයකට ඉන්දියාව මුහුණ දී සිටියදී තමිල්නාඩුව දැඩි විරෝධය පළ කරත්දී පවා තත්ත්වය මැනැවින් සංසිඳවා ගැනීමට නොහැකිවූවා නම් මේ යුද්ධය ද ජයග්‍රහණයෙන් කෙළවර වන්නේ නැත. එහෙත් ජනාධිපතිතුමා අති දක්ෂ ලෙස ඉන්දියාව පමණක් නොව බටහිර – යුරෝපා රටවලින් පැමිණි මැදිහත් වීම් ද හසුරුවා ගත්තේය.එතුමාගේ දේශපාලන පරිණතභාවය, නොසැලෙන නායකත්වයේ මහිමය නැවත වරක් ඔප්පු කෙරිණි. විදේශ බලපෑම් ජයගන්නා අතරම එතුමා ඉන්දියාව, චීනය, ඉරානය, රුසියාව යන රටවලින් ලබා ගත යුතු සහාය ද ලබාගැනීමට සමත් විය.අමෙරිකාවෙන් හා ඊශ්‍රායලයෙන් පවා අවශ්‍ය දේ ලබා ගත්තේය. යුද්ධය සඳහා වූ දේශපාලන නායකත්වය නොතිබුණේ නම් යුද ජයග්‍රහණයක් නැත්තා සේ ම, ඒ සඳහා නායකත්වය දිය හැකිව තිබුණේ ද මහින්ද රාජපක්ෂ ජනාධිපතිතුමාටම පමණි.වසර තිහත් තිස්සේ සිටි සියලු රාජ්‍ය නායක නායිකාවන්ට කළ නොහැකි දෙයක් මෙවර ඊටත් වඩා සංකීර්ණ අභියෝග මැද ජයග්‍රහණය කිරීමේ එකම රහස නම් නිර්භීත නායකත්වයයි.මහින්ද මහත්මා සතුව කැපී පෙනෙන තවත් ගුණාංගයක් වන්නේ දේශපාලන ක්ෂේත්‍රයේ ස්ථාවරත්වයක් ඇති කරවීමට ගන්නා ලද ක්‍රියාමාර්ගයයි. කථානායකවරයකු වත් පත් කැරගත නොහැකි පාර්ලිමේන්තුවක් ලැබුණත් එතුමා බලයට පත්වීමෙන් පසුව එජාප, ජ.වි.පෙ. පමණක් නොව දෙමළ හා මුස්ලිම් පක්‍ෂවල සහාය ද ලබා ගනිමින් පාර්ලිමේන්තුව ස්ථාවර කැර ගැනීමට ඉතා ශූර ලෙස ක්‍රියා කළේය.එසේ පාර්ලිමේන්තුවේ බලය ස්ථාවර කැර නො ගත්තේ නම් විවිධ ප්‍රශ්නවලට මුහුණ දෙන අතර ම ත්‍රස්තවාදය පරාජය කිරීමේ සටනට ප්‍රමුඛත්වය දිය නොහැකි වාතාවරණයක් හට ගැනීමේ අවදානම ඉස්මතු වෙයි. එහෙත් දූරදර්ශී නායකයා ඒ අනතුර කල්තබාම පරාජය කොට තිබිණ.ආගමික භක්තිය හා සියලු ආගම්වලට ගරු කිරීම ජාතික නායකයකුට තිබිය යුතු ම අත්‍යවශ්‍ය ගුණාංගයකි. ඒ අතින් ගත් කළ මහින්ද රාජපක්ෂ ජනාධිපතිතුමා අද්විතීය පුරුෂයෙකි.තමන් හොඳ බෞද්ධයකු වන අතර අනෙක් සියලු ආගම්වලට නිසි තැන දීමට එතුමා පියවර ගත් හෙයින් අන් කවරදාටත් වඩා ආගමික අංශයේ විශාල එකමුතුවක් සංහිඳියාවක් ගොඩනැඟී ඇත. එතුමා යම් රටකට ගිය විට මුලින් ම යන්නේ ඒ රටේ තිබෙන බෞද්ධ විහාරයටයි. ඇමරිකාවට ආව හැම වතාවකම එතුමා පන්සලට පැමිණි ආකාරය මට සිහිපත් වෙයි.මන්ත්‍රී වුණත්, විපක්‍ෂ නායක වුණත්, අගමැති, ජනාධිපති වුණත් එතුමා ඒ පිළිවෙත වෙනස් කළේ ද නැත. අද මේ රටේ මෙන් ම රටින් පිටත සිටින මහා සඟරුවන එකහෙළාම මහින්ද මහත්මාට ආශීර්වාද කරන්නේ එහෙයිනි. එපමණක් නොව කතෝලික, හින්දු, මුස්ලිම් යන අන්‍ය ආගම්වල නායක පූජකතුමන්ලා ද වත්මන් ජනාධිපතිතුමා කෙරෙහි දක්වන්නේ ඉමහත් විශ්වාසයකි.ජාති – ආගම් – පක්‍ෂ භේද නැතිව රට එක මතයකට ගෙන ආ හැකි එකම නායකයා මහින්ද රාජපක්‍ෂ ජනාධිපතිතුමා බව යළි යළිත් ඔප්පු වී තිබේ. මේ හැර වෙනත් නායකයෙක් කොහෙන් දැයි මම ප්‍රශ්න කරමි. සාමූහිකත්වය රකිමින් සාමූහිකව ක්‍රියා කිරීමෙහිලා ඔහු සතු දක්‍ෂතාව ලෝකයේ සියලු රාජ්‍ය නායකයන්ට ආදර්ශයකි. ත්‍රස්තවාදය විනාශ කළා සේම නාස්තිය හා දූෂණය මෙරටින් තුරන් කළ හැකි එකම නායකයා වන්නේ්ද එතුමාය.වත්මන් ආණ්ඩුක්‍රම ව්‍යවස්ථාව හා මැතිවරණ ක්‍රමය වනාහී දූෂණයේ දොරටුවකි. වංචාව හා දූෂණය පිටු දැකීමට නම් මේ මැතිවරණ ක්‍රමය නිසැකයෙන් ම වෙනස් කළ යුතු ව තිබේ.මෙවර ජනාධිපතිවරණයෙන් ජය ගන්නා මහින්ද මහත්මා ඊළඟට එළැඹෙන පාර්ලිමේන්තු මැතිවරණයෙන් 2/3 ක් ලබා ගත හොත් ව්‍යවස්ථාව හා මැතිවරණ ක්‍රමය පමණක් නොව විධායක ජනාධිපතිධුරයත් අහෝසි කොට පාර්ලිමේන්තු බලය ස්ථාපිත කරනු ඇතැයි අපි විශ්වාස කරමු. ත්‍රස්තවාදය මෙන් ම වංචාව හා දූෂණය පිටු දකින පාලන තන්ත්‍රයක් ගොඩනැඟිය හැකි එකම නායකයා මහින්ද රාජපක්‍ෂ ජනාධිපතිතුමා බව සඳහන් කෙළේ මේ හේතුව මතය.’ලීඩර්ෂිප් ඔන් දාවෝ’ යනුවෙන් චීනයේ ජනපි‍්‍රය කෘතියක් වෙයි. මේ අනුව ශ්‍රේෂ්ඨ නායකයකු ගේ එක් ලක්‍ෂණයක් වන්නේ තමන් සමඟ සිටින අයට කරදරයක් – දුකක් ඇති වුණොත් ඔවුන් අත් නොහැර පිහිටවීමය.මේ ගුණාංගය අතින් මහින්ද මහත්මයා ශ්‍රේෂ්ඨයකු බව මම පෞද්ගලිකවම දනිමි. එතුමා තමන් ගේ විරුද්ධවාදීන්ට පවා උපකාර කරන බව නොරහසකි. තමා හමුවට එන ඕනම ප්‍රශ්නයකට නිර්භීතව මුහුණදීම එතුමා සතු තවත් ගුණාංගයකි. චන්ද්‍රිකා මැතිනිය පල නොකියා පලා බෙදත්දී පවා එතුමා ඒවාට මුහුණ දෙමින් ශ්‍රීලනිප යේ රැඳී සිටියේය.මංගල සමරවීර මහතා ශ්‍රීලනිපයට රැගෙන ඒමට මූලික වූ කිහිපදෙනා අතරින් මහින්ද මහත්මා කැපී පෙනෙයි. නමුත් ඒ උදවිය පවා පසුව යම් යම් විරෝධතා ගෙන යන විට පවා ඔහු නොසැලී සිටියේය. එතුමා කිසි විටෙක දේශපාලනයේ කෙටි මාර්ග සෙවුවේ නැත. මේ ජයග්‍රහණයට පදනම් වන තවත් රහසකි ඒ. නමුත් බොහෝ දෙනා වරද්දා ගන්නේ ද එතැනය.එක රැයෙන් ජනාධිපති – අගමැති වීමට යන අති ධාවනකාරී ගමන කිසිදා තම ඉලක්කය සපුරා ගන්නේ ද නැත. එහෙත් මහින්ද රාජපක්ෂ ජනාධිපතිතුමා පුරා වසර 40 ක් තිස්සේ පැමිණියේ සංයමයෙන් යුත් නිවරැදි ගමනකි. එය ද හොඳ නායකයකුගේ ලකුණකි.1971 දී වගේම 1989 දීත් ජනතා විමුක්ති පෙරමුණේ සාමාජිකයන් මරණයෙන් ගලවා ගැනීමට අරගල කළ මහින්ද මහත්මාට එරෙහිව අද ජ.වි.පෙ. පෙනී සිටීම ඉතා සංවේගදායක සිද්ධියකි. 1989 දී ජ.වි.පෙ විනාශයට පත්ව නැවත 1994 දී හිස එසවූයේ ආරිය බුලේගොඩ මහත්මාගේ කැපවීමෙනි.ඒ මහතා මිය ගිය විට ජ.වි.පෙ අවසාන ගෞරවය පළ කරන්නටවත් පැමිණියේ නැති බව මම අසා ඇත්තෙමි. ගුණමකු බව දේශපාලනයට අනුචිත ලක්‍ෂණයකි. මෙය කෙළෙහිගුණ නොදත්කම ද නො එසේ නම් අදූරදර්ශීභාවයදැයි මම නොදනිමි.සමාජවාදයට වඩාත් සමීප වන්නේ මහින්ද මහත්මාද නැත්නම් විශ්‍රාමික සොල්දාදුවෙක් ද යන කාරණය වත් ජ.වි.පෙ ට වැටහී නැත. ෆොන්සේකා මහතාගේ පළමුවැනි මාධ්‍ය සාකච්ඡාවේදී කියා සිටියේ තමා ගේ ආර්ථික පිළිවෙත එජාප යේ ආර්ථික පිළිවෙත බවයි. ජ.වි.පෙ. ඒ අදහස් පිළිගන්නේ ද යනු ද බලවත් ප්‍රශ්නයකි. ජ.වි.පෙ එජාපයේ ශාඛාවක් ද යනුවෙන් සැකයක් හට ගැනීමත් සාධාරණය.අද මහින්ද රාජපක්‍ෂ ජනාධිපතිතුමාට එරෙහිව පෙළ ගැසී සිටින්නේ වෛර පිරිමසන පෙරමුණක් බව මම කියමි. එල්.ටී.ටී.ඊ. ය පරාජය කිරීම නිසා විදේශගතව සිටින එල්.ටී.ටී.ඊ සාමාජිකයන් හා ඔවුන්ට හිතවත් ඇතැම් ආයතන පසුවන්නේ ද දැඩි වෛරයකිනි.ඔවුන් සතු මුදල් කෝටි ප්‍රකෝටි ගණන් විදේශ රටවල තිබේ. මේ මුදල් සහ විදේශ රටවල අදිසි හස්ත මේ ජනාධිපතිවරණයේදී නොමසුරුව ක්‍රියාත්මක වන බව ජ.වි.පෙ නොදැන සිටිනවා විය හැකිය. එල්.ටී.ටී.ඊ. වත්කම් මෙරට හා විදේශ රටවල තවමත් පවතින අතර ඔවුන් මහින්ද රාජපක්‍ෂ ජනාධිපතිතුමාට එරෙහිව ක්‍රියාත්මක වන බවත් නොරහසකි.ජ.වි.පෙ බලවත් කෝපයකින් පසුවන්නේ විමල් වීරවංශ මහතා සමඟ ය. විමල් වීරවංශ මහතා රජයට සහාය දැක්වීම නොරුස්සන ජ.වි.පෙ තමන් ගේ වෛරය පිරිමසා ගැනීමට මේ ජනාධිපතිවරණය යොදා ගෙන ඇති බව පැහැදිලිව පෙනෙන අතර එජාපය හා එක්වී ෆොන්සේකා මහතාට සහාය දීමට එකම හේතුව ද එයයි. ඒ හැර මේ තීරණය පසුපස කිසිදු සාධනීය දේශපාලන හේතුවක් පෙනෙන්නට නැත.එජාපයේ හිටි දක්‍ෂතම පිරිස ආණ්ඩුවට එකතු වීම හා දිගින් දිගට ලබන පරාජයත් නිසා එජාපය පසු වන්නේ ද තද වෛරයකිනි. ඔවුන් ද ෆොන්සේකා මහතා ඉදිරියට දමා වෛරය පිරිමසා ගැනීමට උත්සහා දරයි. මේ පළිගැනීමට දරන ප්‍රයත්නයෙන් තමන්ට හා රටට සිදුවන විනාශය ගැන ඔවුන්ට හැඟීමක් නැත. වෛරයෙන් දෑස් අන්ධ වූ විට ඇත්ත නැත්ත, හොඳ – නරක නො පෙනෙයි. එය අති භයානක තත්ත්වයකි.සරත් ෆොන්සේකා මහතා ගත් කළ ද ඔහු දේශපාලනයට පැමිණ ඇත්තේ වෛර පිරිමසා ගැනීමට බව ඔහු ගේ ම ප්‍රකාශයන් ගෙන් කියවෙයි. ඔහු ඇමරිකාවට ඇවිත් වොෂිංටන් විහාරයේදී ප්‍රකාශ කෙළේ තමාට හමුදාවේ සිටියදී යම් යම් කෙනෙහිළිකම් කළ බවයි. ඒ අනුව පෙනී යන්නේ මෙය පෞද්ගලික හේතුවක් මිස දේශපාලනය මත ගත් තීරණයක් නොවන බවයි.තමාට මදි පුංචිකම් කළ බව ෆොන්සේකා මහතා කීවද ඔහුට හමුදාපතිධුරය පවා ලැබුණේ මහින්ද රාජපක්‍ෂ ජනාධිපතිතුමා නිසා බව කවුරුත් දනිති. කෙසේ වෙතත් වෛරය හා ඊර්ෂ්‍යාව නැමති පාප සිතිවිලි පෙරදැරි කැර ගත් පිරිසක ගෙන් යහපත බලාපොරොත්තු විය නොහැකිය. දෑස් අඳව මෙන් ඔවුන් ගමන් කරන්නේ ද අගාධයටය.මහින්ද රාජපක්‍ෂ ජනාධිපතිතුමා මේ රටේ කල්‍යාණ මිත්‍රයා ය. ඔහු තරම් රටට – ජනතාවට ආදරය කරන නායකයෙක් මා දැක නැත.ඇතැමෙකුට රජෙකු ලෙසත් තවත් කෙනෙකුට පියෙක් - සහෝදරයෙක් හැටියටත් මේ රටේ බාල පරම්පරාවට මාමා කෙනකු ලෙසත් එතුමා පෙනී යන්නේ එහෙයිනි. මා හැමවිමට මහින්ද මහත්මා සිහිපත් කරනුයේ කල්‍යාණ මිත්‍රයකු හැටියටය.මේ ජනාධිපතිවරණයේදී මහින්ද රාජපක්‍ෂ ජනාධිපතිතුමා ජයග්‍රහණය කළ යුතු බව මා මුලින් ම සඳහන් කළේ මේ හෙයිනි. කල්‍යාණ මිත්‍රයා ගේ ජයග්‍රහණය මුළු රටේ ම ජයග්‍රහණයකි.සාකච්ඡා කෙළේ කේ.සී.ජේ.රත්නායක ඡායාරූපය- සමන් ශ්‍රී වෙදගේ</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=af0912063</link>
    <topic>නිහාල්සිංහ නැවත චිත්‍රපට නිෂ්පාදනයට</topic>
    <author/>
    <content>ෆොන්සේකා එන්නේ පොදු අපේක්ෂකයා ලෙසින් නොව ප්‍රතිගාමී අපේක්ෂකයා ලෙසින්කතානායකවත් පත්කර ගත නොහැකි වූ ආණ්ඩුවක් ස්ථාවරත්වයට පත්වූයේ එතුමාගේ ප්‍රඥාව නිසායනිහාල්සිංහ නැවත චිත්‍රපට නිෂ්පාදනයට‘පොදු’ පදය කෙසේද යත්...නගර හා පූජා භූමි සංවර්ධනයේ විශිෂ්ට ප්‍රගතියක්50 වසරකට පෙර දැයෙන් සමුගත් හෙන්රි පීරිස් සහෝදරයාශ්‍රීලංකා නාවික හමුදාවේ 60 වෙනි සංවත්සරය නිමිත්තෙන් නිෂ්පාදනය කරනු ලබන වාර්තාමය චිත්‍රපටයක් මඟින් ආචාර්ය ඩී.බී. නිහාල්සිංහ යළිත් වරක් නිෂ්පාදනයට පිවිසෙයි. “නොනිමෙන පහන්” නැමති මේ චිත්‍රපටය නිහාල්සිංහ යළිත් වරක් මෙරටට පැමිණීමෙන් පසු අධ්‍යක්ෂණය කරන ලද නිෂ්පාදනයයි.මේ නිෂ්පාදනය විශේෂිත වන්නේ එය ශ්‍රී ලංකාවේ නිෂ්පාදනය කරන ලද  Hi Definition වාර්තාමය චිත්‍රපටය වන අතර සාමාන්‍යයෙන් උපයෝගී කරගන්නා කථනය එහි නොමැති වීමය.”නොනිමෙන පහන්” වාර්තාමය චිත්‍රපටය පිළිඹිඹු කරනුයේ ශ්‍රී ලංකාවේ නාවික හමුදාව විසින් ඉටුකරන විවිධ, සාමාන්‍යයෙන් අපට නොදැනෙන, නොදකින, සිය රටට, දැයට, ආර්ථිකයට කරනු ලබන විශේෂිත සේවාවන්ය.මේ පිළිබඳව නිහාල්සිංහ මහතා අදහස් දක්වන්නේ මෙසේය. “යළිත් වරක් නිෂ්පාදනයට එළැඹීමට මා තුළ බලවත් චකිතයක් තිබුණේ ඒ පිළිබඳව මෙරට චිත්‍රපට කේෂේත්‍රයේ තිබුණු නොයෙකුත් ප්‍රශ්න හේතුකොට ගෙනය. නමුත් නාවික හමුදාපති වයිස් අද්මිරාල් තිසර රණසිංහ මා වෙත කරන ලද ආරාධනය හා ආයාචනය ප්‍රතික්ෂේප කිරීමට සිත් නොවූ නිසාය.නාවික හමුදාව විසින් ත්‍රස්තමය ක්‍රියාදාමයන්ට එරෙහිව කරන ලද විශිෂ්ට සේවා වලට අමතරව, දැවැන්ත දායකත්වයක් ශ්‍රී ලාංකීය ජනතාව ඇතුළු හා රටේ ආර්ථිකයට කරනු ලබනවා. ඒ සේවය ජනතාවට පිළිඹිබු කිරීම මෙම අවස්ථාවේ වටිනා කාර්යයක් බව මට හැඟී ගිය හෙයින් මෙම වාර්තාමය චිත්‍රපටය අධ්‍යක්ෂණය කිරීමට මා එකඟ වුණා.” මෙම යුදමය කාර්යයට බැහැරව මෙම කටයුතු හා ක්‍රියාදාමයන් මෙම වාර්තාමය චිත්‍රපටයේ අරමුණ වෙනවා.මේ නිෂ්පාදනයට අත පෙවීමට තවත් හේතුවක් වූයේ යළිත් වරක් නිහාල්සිංහයන්ගේ ගෝලයකු හා සගයකු වන නිලේන්ද්‍ර දේශපි‍්‍රය මෙම නිෂ්පාදනයේ සහය අධ්‍යක්ෂ ලෙස කටයුතු කිරීමට එකඟ වීමයි.නිහාල්සිංහ ඇතුළු නිෂ්පාදන කණ්ඩායම ත්‍රිකුණාමලය ඇතුළු නැඟෙනහිර ප්‍රදේශයේත්, උතුරුකරයේ පේදුරුතුඩුවේ සිට තලෙයිමන්නාරම දක්වාත් පුල්ලිකුලම් සිට විල්පත්තුව හරහා පුත්තලම දක්වාත් ගමන් කරමින් ඒ දේශයේ විවිධ ව්‍යාපෘති ඇතුළු ජනතාව සමඟ දර්ශන පටිගත කිරීම මාසයක් පුරා කෙරුණා. ඒ ක්‍රියාදාමයන්ගේ ප්‍රතිඵල “නොනිමෙන පහන්” චිත්‍රපටයේ දැක ගැනීමට හැකිවේ.පුෂ්පකුමාර රාජගුරු කැමරාකරණයෙන් පෝෂණය වෙන “නොනිමෙන පහන්” ජනක ඉණිමංකඩ ගේ සංස්කරණයෙන් ඔපවත් වෙනවා. රියර් අද්මිරාල් සෝමතිලක දිසානායක ලියූ ගී පද රචනයට නවරත්න ගමගේ ගේ සංගීතයෙන් හා අමරසිරි පීරිස් හා ඉන්දිකා උපමාලි ගායනයෙන් හඬ පටය පෝෂණය වෙනවා. කපිතාන් ඇතුල සෙනරත් නිෂ්පාදන සංවිධායක ලෙස කටයුතු කළා.”නොනිමෙන පහන්” ස්වාධීන රූපවාහිනී නාලිකාව හරහා දෙසැම්බර් මස 9 වැනි දින රාත්‍රී 8.30 ට විකාශය වන අතර, රූපවාහිනිය, ස්වර්ණවාහිනිය, දෙරණ, මැක්ස් සමඟ අනිකුත් නාලිකා හරහා ද ප්‍රචාරය වනු ඇත. දින හා වේලාවන් යථා කාලයේදී ප්‍රකාශ කැරේ.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=af0912064</link>
    <topic>‘පොදු’ පදය කෙසේද යත්...</topic>
    <author>විශ්‍රාම ලත් විදුහල්පති ඩී. සී. ද සිල්වා</author>
    <content>ෆොන්සේකා එන්නේ පොදු අපේක්ෂකයා ලෙසින් නොව ප්‍රතිගාමී අපේක්ෂකයා ලෙසින්කතානායකවත් පත්කර ගත නොහැකි වූ ආණ්ඩුවක් ස්ථාවරත්වයට පත්වූයේ එතුමාගේ ප්‍රඥාව නිසායනිහාල්සිංහ නැවත චිත්‍රපට නිෂ්පාදනයට‘පොදු’ පදය කෙසේද යත්...නගර හා පූජා භූමි සංවර්ධනයේ විශිෂ්ට ප්‍රගතියක්50 වසරකට පෙර දැයෙන් සමුගත් හෙන්රි පීරිස් සහෝදරයාඅද කාලීන පදයක් වී ඇත්තේ ‘පොදු’ යන්නයි. පොදු අපේක්ෂක කතාවක් නිසා හැම තැනක ම ‘පොදු’ ගැන විමසයි. පොදු යන්න කවදා කෙසේ අප ඉගෙන ගත්තා ද ව්‍යවහාරයට පැමිණියා ද, ජන ජීවිතයට සමීප වූවා ද යන්න ගැන විමසා බැලීමට උචිත කාලය මෙයයි.පුංචි කාලයේ අපි ‘පොදු’ වචනයට හරිම බයක් දැක්වීමු. ඒ පොදු කුඩා ගුණාකාරය හෙවත් ඉ.කු.ගු. නිසා ය. පොදු ගුණාකාරයෙන් ගණනක් හදන්නට දුන් විට චක්කරේ බැරි නම් ගුරු තුමාගෙන් සැර වචන මාලාවකින් සංග්‍රහ ලබා කොපි පොතේ අවසන් පිටුවත් පෙරලා ගෙන පොල් ගසක් මුලට ගොස් කට පාඩම් කරගෙන ගණන සෑදූ විට සියලු දුක් දොම්නස් හමාර ය.එතනින් නවතිනවා නම් කමක් නැත. මහා පොදු සාධකය ද සොයන්නට වෙයි. ඒකටත් ගුණකිරීමේ සහ බෙදීමේ මූලික විධි ඥානය අවශ්‍ය වෙයි. එතැනිනුත් බේරුණා නම් භාග ගණන් සාදන්නට ගියා ම පොදු හරය සොයන්නට ද වෙයි. අද කාලයේ නම් පොදු හරයක් ගැන කතාවක් නැත. තුල්‍ය භාග ගැන සංකල්පයකින් බේරී ඇත.පොදු ස්ථානඅපට ඊළඟට පොදු පදය අහන්නට ලැබෙන්නේ ලොකු මහත්තයා හෙවත් මුල් ගුරුතුමා ගෙනි. ඒ පොදු ස්ථාන ගැන ය. පාසලේ පුස්තකාලය, වැසිකිලිය, රැස්වීම් ශාලාව පන්ති කාමරය පොදු ස්ථාන විය. ඒවායේ පිරිසුදුකම, ආරක්ෂාව ගැන පොදු දේශනයක් සතියේ සෑම සඳුදා ම අපට අසන්නට ලැබේ. ඒ නිසා ඒ කාලයේ පාසල් වැසිකිලි වල පැන්සල් ඉරක්වත් නැත. තිබුණා නම් මුල්ගුරු තුමා එයට හේතු සාධක සොයනවා ම ය.මා මධ්‍ය මහා විද්‍යාලයේ ඉගෙනුම ලබද්දී ‘ප්‍රින්සිපල් සර්’ උදේ හය හමාරට පමණ සියලු ගොඩනැඟිලි වටා ගොස් , විද්‍යාගාර නේවාසිකාගාර පැත්තෙන් ආපසු කාර්යාලයට පැමිණෙයි.එක දවසක් පිරිමි ළමයින්ගේ වැසිකිලියේ ඇතුළත බිත්තියක ‘මඩ අඩියක්’ විය. විදුහල්පති තුමා පෙරදිග කාල සටහන ගෙන කෘෂිකර්මය විෂය පැවැති පන්ති කැඳවා සපත්තු පරීක්ෂා කොට හරියට ම දඟකාරයා අල්ලා ගත්තේ ය. ඔහුට පාසලෙන් ඉවත් වන්නට හෝ ශිෂ්‍යත්වය සමත්ව වෙනත් මධ්‍ය මහා විද්‍යාලයකට යන්නට සිදුවූ බව මතකය. ඒ එදා පාසලේ පොදු නීති රීති ය.ඒ දඟකාරයා ඉන් පසුව දේශපාලනය කොට ප්‍රාදේශීය සභාවක උප සභාපති තනතුර දක්වා ඉහළට ගියේ ය.අද කාලයේ නම් මානව හිමිකම් නඩුවාර ගණනාවකට ගොස් ළමයා පාසලට ඇතුළත් කර ගන්නට සිදුවේ. පාසල් විනය ඒ අවදියේ ඒ තරම් ප්‍රබල විය.පොදු නීතිප්‍රජාචාරය පාඩමෙන් අපට ඉගැන්වූයේ ‘පොදු දේපොළ’ ගැන ය. දුම්රිය, බස් රිය, රෝහල, පාසල වැනි පොදු ස්ථාන පමණක් නොව ඒවායේ කාර්ය මණ්ඩල ද පොදු සම්පත් ලෙස අපට ඉගැන්වූයේ ඒවායේ අයිතිය ද පුරවැසියන්ට හිමි බැවින් ආරක්ෂාව, රැක ගැනීම ආදරය කරන්නට ද උපදෙස් දෙමිනි. කාගේ දෝ පණ්ඩිත කමකට ප්‍රජාචාරය, ඉතිහාසය, සාහිත්‍යය නැති නිසා අන්ද මන්ද වූ ආක්‍රමණික සමාජයක් සුලු වශනේ හෝ ඇති විය.පාසල් වල පොදු ගුරුවරු ද . ‘ගණිතය සර් මාරු වුණා පුළුවන්ද ගණන් උගන්වන්න, පුළුවනි. කෘෂිකර්මය මිස් ගියා පුළුවන්ද උගන්වන්න, පුළුවනි. ආර්ථික විද්‍යාව මිස් ප්‍රසූත නිවාඩු ගියා පුළුවන්ද උසස් පෙළට උගන්වන්න, පුළුවන් සර්, ඒ එදා සාමාන්‍ය ගුරු පුහුණුව ලත් පසුව උපාධි සමත් වූ ගුරු සම්පතේ හැටියක් ය. මේ නිසා මේ ගුරුවරුන්ට අප කීවේ ‘පොදු සර්ලා’ යනුවෙනි. ඒ නිසා එදා පාසල්වල ගුරු හිඟයක් නම් නොවී ය.කාර්යාල වල ද පොදු ලිපිකරුවෝ එදා වූහ. ඔවුන්ගේ විෂය ‘විවිධ විෂය’ නම් විය. අලුතෙන් එන හැම වැඩක්ම විවිධ විෂය ලිපිකරුට ය. දුරකතන අංක කටපාඩම් ය. අවශ්‍ය ලිපිනයන් මතකය. මුදල් රෙගුලාසි, ආයතන සංග්‍රහය වනපොත් කර ඇත.පුදුම දක්ෂතා තිබූ මධ්‍ය ලිපිකාර සේවාවේ ඒ රාජ්‍ය මානව සම්පත 1980 වැඩ වර්ජනයෙන් ඉරි තලා, දෙදරා ගොස් බිමට ම ඇද වැටුණි. අදටත් ඒ පාඩුව ඇත්තේ පූර්වාදර්ශයක් දෙන්නට තරම් දක්ෂයන් නොමැති කම ය. පරිපාලන නිලධාරියාත් මහජනතාවත් අතර සම්බන්ධීකාරක පුරුක වූයේ මේ ලිපිකරු සේවාව නැතහොත් අද කාලයේ කළමනාකරණ සහකාර සේවාව විය.රාජ්‍ය ආයතනවල, පෞද්ගලික සමාගම් වල ද පොදු සේවකයන් ඇත. අද කාලයේ කියන්නේ ‘බහුකාර්ය’ සේවාවන් ලෙස ය.ගුරුවරුන්ට ද පාඩම් ඉගැන්වීමේ දී පොදු රටා කියා දී ඇත. අද කාලයේ මේ ‘පොදු’ බව ‘ඊ 5’ යටතේ මාර්ගෝපදේශ මගින් ග්‍රන්ථාරූඪ කොට ගුරුවරුන්ට බෙදා දී ඇත. ඒ නිසා ඉගැන්වීමේදී අද ‘පොදු’ බවක් ඇති වී නිර්මාණශීලී, සුවිශේෂි, සජීවී ගතික ගුරු සම්පත වෙනස් වේ දෝ යයි පරණ ගුරුවරුන් වූ අපට සිතෙනු ඇත.කොයි කාලයේදීත් ගුරුවරයාට පාඩමකට පිවිසීමේ ‘පොදු’ උපදෙසක් විය. ඒ පාඩමට ‘පිවිසීම’ යි. විවිධ ක්‍රමෝපායන් දක්වමින් පාඩමකට පිවිසෙන සැටි මා දැක ඇත. වරක් පාඩමක් අධීක්ෂණයේදී ගුරුවරිය මනා සූදානමකින් පැමිණ පාඩමට පිවිසියා ය.“ඔය ළමයින්ට මං දැන් ගීතයක් අහන්නට දෙනවා” ගුරුවරිය මනමේ පාඩම සඳහා මනමේ නාඩගමේ ගීතයක් පටි වාදන යන්ත්‍රයෙන් ඇසීමට ක්‍රියා කළා ය. පුදුමයකි. වාදනය වූයේ ‘ආජු තබර ලාහිලා බීජු තපර ලාහිලා’ යන ගීතයයි. ගුරුවරිය යන්ත්‍රය ක්‍රියා විරහිත කොට, තමා විසින් ම ගීය ගායනය කළා ය. සිදු වී තිබුණේ ඇගේ දඟකාර පුතා කැසට් පටය මාරු කොට තිබීමය. ඒ කෙසේ වෙතත් පාඩම පොදු සිනහවකින් ඇරඹී සතුටින් නිමා විය.පොදු වැඩකාර්යාලවල කොතෙකුත් ප්‍රසිද්ධියට පත් වී ඇත්තේ පොදු 35 ය. පොදු 35 වවුචරය විගණන නිලධාරීන්ට නම් හොඳම ‘බයිට්’ එකක් ම ය. මූනත පසුපිට, අස්සන, ගෙවීම්ලාභියා ආදී ඇති නැති කරුණු විමසමින් පොදු 35 ගැන පුදුම ඉවක් ඔවුන්ට නම් ඇත.කෙසේ වෙතත් පොදු 35 හරියාකාර කළොත් දූෂණ වංචා, අක්‍රමිකතා සහ වැරදි ගෙවීම් පවා සිදුවන්නේ නැත. පොදු 35 ඒ තරම්ම වැදගත් වූත් නෛතික වූත් මූල්‍යමය ලේඛනයක් බව පෙනේ.මේ නිසා ද වෙන්නට ඇති කන්තෝරු නෝනලා පොදු 35 ‘හැට්ට’ විශේෂයක් ගැන සටහන් කරන්නේ. මා මේ ගැන දැන ගත්තේ ද පාසලකිනි. විදුහල්පති ලෙස ගුණාත්මක යෙදැවුම් ගැන කියද්දී පොදු 35 ගැන සඳහන් කරන විට ගුරු ලියන් සිනහ වෙන්නට වූහ. ඒත් ඊට හේතුව මට ඔවුන්ගෙන් දැන ගැනීමට නොහැකි විය.මගේ බිරිඳ ද උපවිදුහල්පතිනියක් වූ නිසා මේ ගැන ඇගෙන් විමසුවෙමි. “ඇයි ඔයා දන්නෙ නැත්ද දැන් අලුත් හැට්ට වගයක් නෙ. ඕනෑම කෙනකුට අඳින්න පුළුවන් ජාතියෙ හැට්ට වර්ගයක් තමයි ඒ. ගම්වල, නගර වල පොදු ස්ථානවල ‘පොදු වැසිකිලි’ ඇත. කෙසේ වෙතත් පොදු ස්ථානවල කුරුටු ගී ලිවීමත් නොහොබිනා දෙයකි. අපේ ගම් වල එදා ‘පොදු නාන ළිඳක්’ විය.ගම් සභා මැම්බර්ලාට පොදු නාන ළිඳක් අවශ්‍ය ම ය. ඒ නිසා ගම්කාර්ය සභා බල ප්‍රදේශයේ ප්‍රසිද්ධ නාන ළිං ඉදි විය. අද කාලයේ මෙන් පොදු වැඩක් කොට අසුවලාගේ මෙහෙයවීමෙන් අසුවලාගේ ප්‍රතිපාදන වලින් කළා යයි ඒ කාලයේ ‘බැනර්’ හෝ ‘පුවරු’ සවි කිරීමක් නම් නොවී ය. ඒ නිසා ම ගම් සභා ඡන්දෙට වැඩ කළ මිනිසාට ඡන්දය ලැබුණි.පොදු රටාපොදු නාන ළිඳ, නෑමට දිය පහසුකම් නැති මිනිසුන් සඳහා ය. කාන්තාවන්ට සහ පුරුෂ පක්ෂයට වෙන්කර ඇති නාන ළිඳ පිරිසුදුව පවත්වා ගැනීමටත් වාර්ෂිකව ළිඳ ඉස පිරිසුදු කර ගැනීමටත් පොදු හැඟීමක් එදා ගැමියන් සතු වූ අතර අදටත් මේ සිරිත පවතින බව ගම් පළාත්වලට ගිය විට පෙනේ.පොදු කරාමය ද වැදගත් දෙයකි. පොදු කරාමය විවෘත කළොත් විවෘත කළාම ය. එය වැසීමට කෙනෙක් නැත. දැනට දශක එක හමාරකට පෙර මා සිටි පාසලේ ජල සම්පත් මණ්ඩලය මගින් පාසල් අතර ‘ජල සම්පත සුරකිමු’ මැයෙන් ලිපි, රචනා, කාව්‍ය චිත්‍ර තරගයක් පැවැත්වූවා මතකය.ඇත්තටම එයින් පසු හොඳ ජල අර පරෙස්සමක් මා ගාලු පාරේ එනවිට දැක ඇත. යහපත් දේ ප්‍රකට කිරීමට පාසල තරම් හොඳ පොදු තැනක් තවත් නැත. ඒ වගේ ම කරන දේ ද පාසල් පරිසරයට එකතු වෙන්නට නොදිය යුත්තේ ද පාසල හොඳ ප්‍රචාරක පොදු ස්ථානයක් බැවිනි.ඡන්ද කාලෙට ‘පොදු’ වචනය හරිම ජනප්‍රිය වෙයි. ‘පොදු ජන හිතවතා’ ‘පොදු ජනතාවගේ හෙවනැල්ල’, ‘පොදු ජන හදවත දන්නා ගමේ වීරයා’ ‘දුකට සැපට එකට ඉන්න අපේ පොදු මන්ත්‍රී තුමා’ චන්දෙ කාලයට ජනප්‍රියය.වරක් ඡන්දෙන් දිනූ මන්ත්‍රී තුමා පිළිගැනීමට ගම් සභා මැම්බර් උන්නැහේ උත්සවයක් මෙහෙයවී ය. ඔහු ශබ්ද විකාශන යන්ත්‍රයෙන් මෙසේ කී ය.‘අපේ පොදු ජන හිතවතා, මන්ත්‍රී තුමා, දැන් දිවුරුම් දීල, කොළඹ ඉඳන් එනවා, තව ටික වෙලාවකින්, ඒ අපේ පොදු ජන හිතකාමී මන්ත්‍රී තුමා මෙම ස්ථානයට අභාවප්‍රාප්ත වනු ඇති...’ගම් වල පොදු සුසාන භූමි ද ඇත. මිය ගිය මිනිසකු ඕනෑම සුසාන භූමියක මිහිදන් කිරීමට මානව අයිතිවාසිකම් තිබිය යුතු ය.බොහෝ වෙලාවට සුසාන භූමියේ දී කතා පැවැත්වෙයි. මේ කතාව ලැබෙන්නේ ගුරුවරයකුට, වෙද මහත්තයකුට, ග්‍රාමසේවා නිලධාරියකුට හෝ මැම්බර් උන්නැහේට ය. මෙහි දී ද මිය ගිය අයගේ ගුණ වර්ණනා කරන විට ‘පොදු සේවාවන්’, ‘පොදු නෑයන්’, ‘පොදුවේ කරන ලද යහපත් දේ’ ගැන කියනවා ම ය.එක් සුසාන භූමියකට තරමක් දුරින් පිහිටි නිවෙසක පදිංචි යමක් කමක් දත් අයකුට නෑකමක් නොතිබුණත් වචන කීපයක් කියන්නට කී විට තැනට ගැලපෙන අයුරින්, කාගේත් සිත් අමනාප නොවන අයුරින් හොඳට කතා කරනු ඇත. පසු කාලයක මොහුට ‘සොහොන් පල්ලා’ යයි කී විකට නම නිසා ඒ කාර්යයෙන් ඔහු විතැන් විය.බොහෝ ගම් වල පොදු වැඩ කරන පිරිස් ද ඇත. ඔවුහු ගමේ පන්සලේ, පාසලේ, පල්ලියේ, අවුරුදු උත්සව, නත්තල් උත්සව, පෙර හැර, පන්සලේ කඨින පිංකම, මඟුල් මෙන්ම අවමඟුල් උත්සව වල දී පුදුම කැප වීමකින් පොදු සේවයේ යෙදෙති. බොහෝ විට හැට විය ඉක්ම වූ විශ්‍රාමිකයන් මෙහි දී ප්‍රමුඛත්වය ගනිති. එය ඇත්තටම ගම් වල ආගම් බේද, ජාති බේද, කුල භේද නොමැතිව කරන ප්‍රජා සත්කාර වෙයි. මේවා ගම් වලට ඉතා අවශ්‍ය ය.පොදු ජන හිතවතාමිනිසුන් ජීවත් වන්නේ ද පොදු අරමුණු සහිතව ය. හොඳට ඉගෙන ගෙන රැකියාවක් කරමින් පවුල් පන්සල් වී ගෙයක් දොරක් හදාගෙන වාහනයක් මිල දී ගෙන සිටි මේ අරමුණු කා ළඟත් ඇත. එසේ පොදු අරමුණක් ඇති අය දියුණුව ලබති.පැවිදි ජීවිතයක් ගත කරන පූජ්‍ය පක්ෂය ද තම ආරාමය දියුණු කර ගනිමින් ප්‍රබුද්ධ සේවාවක් කරමින් පැවිදි ජීවිතයේ නිරාමිස සතුට විඳින අයුරු මා දැක ඇත. එය ද උන් වහන්සේලාගේ අරමුණක් විය.පාසල් වල ද අරමුණු ඇත. සමහරු දකින්නේ ‘උදේට යනවා හවසට එනවා’ බඳු පාසල් ගමනකි. එය වැරැදි ය. පාසලේ පොදු අරමුණු 8 කි. එයට පිය නගන්නට පොදු නිපුනතා 7 කි. මේවා පංති කව වලට ගියාම, පාසල් සංවර්ධන සමිතියට ගියාම දැන ගත යුතු ය.පොදු අයිතියපාසලේ ප්‍රධාන ම කාර්යය දරුවන්ට ඉගැන්වීම ය. එය අද දෙවැනි තැනට ගොස් ගොඩනැගිලි, තාප්ප, යාන වාහන, කද මලු ගෙන යාම, කලා උළෙල, විවිධ උපහාර උත්සව වලට ප්‍රධාන තැනක් දී ඇති බව පෙනේ. එහෙත් පාසලේ කාර්යය ළමයා ඉගෙන ගැනීමට පොළඹවමින්, පත පොතේ වැඩෙහි යෙදෙමින් ගුණ ගරුක සිරිත් විරිත් කියා දෙමින් කාටවත් ණය නොවී ජීවත් වීමට හැකි පරිදි සකස් කිරීමකි. මේ නිසා දෙමවුපියන්ට ‘පොදු අයිතියක්’ හැටියට අප පාසලේ කරන අධ්‍යාපනික කාර්යයන් ගැන විමසන්නට හැකි ය.පොදු තීරණ ගැනීම ද නායකත්වයේ ලක්ෂණයකි. ගැටුම් කාරි අවස්ථාවල දී බොහෝ දුරට කමිටු පත් කරන්නේ පොදු තීරණයක් ගැනීමට ය. ‘තීරණ ගැනීම හා තීරණය කිරීම’ පිළිබඳ කළමනාකරණ මූල ධර්ම දන්නා නායකයා ඇගට පතට නොදැනී ප්‍රශ්නය, ගැටලුව විසඳීමට පොදු තීරණය උපකාර කර ගනියි.පොදු සමාවසමහර ආයතන ප්‍රධානීන් මාණ්ඩලික රැස්වීම් වල දී න්‍යාය පත්‍රයට පොදු කරුණු ඇතුළත් කරනවා ම ය. අපේ විදුහල්පතිවරු, කලාප අධ්‍යක්ෂ වරු ද එසේ පොදු කරුණු අන්තිම කාරණය ලෙස යොදති. එහි දී හැමදා ම කියන්නේ ‘රතු ඉර ගැසීම’, ‘වෙලාවට වැඩට පැමිණිම’, ‘අධික නිවාඩු’, ‘වැටුප් රහිත නිවාඩු’, ‘වැටුප් වර්ධක ලබා දීම’, ‘මහජන ප්‍රසාදය දිනා ගැනීම’ වැනි සම්ප්‍රදායි පොදු කරුණු ම වෙයි. මේවා අසා ඇති පොදු ශ්‍රාවකයා පොදු නින්දක් මේ වන විට ලබමින් පොදු සිහින ද දකිනු ඇත. ඒ නිසා පොදු කරුණු ද අනෙක් කරුණු සමඟ මිශ්‍ර කරන්නට ඇතැම් කළමනාකරුවෝ දක්ෂ වෙති.පොදු සමාව ද අපට හුරු පුරුදු වදනක් වූයේ හමුදාව අත්හැර ගිය හමුදා භටයන්ට අවස්ථාව ලබා දීමකි. සමහර විට හොඳ කල් ක්‍රියාවෙන් පසු වන හිර කරුවන්ට පොදු සමා නිදහස් දිනයේ දී ලැබෙනු ඇත.උඩරට විවාහ සම්ප්‍රදායේ දී ද ‘පොදු’ බවක් විය. ‘එකගෙයි කෑම’ නම් වූ ඒ පොදු බිරිය නිසා පවුලේ ඉඩම් භුක්තිය පවුලට ම සීමා විය.පොදු පරීක්ෂණමුස්ලිම් ජාතිකයන්ගේ ඉස්ලාම් ධර්මයේ ද ශුද්ධ වූ නබි වහන්සේ බහු භාර්යා සේවනය පිළි ගත්තේ එවකට යුද්ධා දී කටයුතු නිසා වැඩි වූ කාන්තාවන්ගේ ජන ගහනයට පිළියමක් වශයෙනි.මේ භාර්යාවන් හතර පස් දෙනා ට ම ‘පොදු පුරුෂයා’ සාධාරණව යුක්ති ගරුක ව ආදරයෙන් සලකනු ඇත. ඒ ඉස්ලාම් සංස්කෘතියේ අංගයකි.අධ්‍යාපන ප්‍රතිසංස්කරණ යටතේ ද උසස් පෙළ විභාගයට ‘සාමාන්‍ය පොදු පරීක්ෂණයක්’ විය. අනිවාර්ය වූ ඒ පොදු ප්‍රශ්න පත්‍රය නිසා ළමයින්ට පොදු දැනුමක් ලැබුණි. පොදු ප්‍රශ්න පත්‍රයේ අරමුණ ළමයකු ජන සමාජයේ ජීවත් වීමට අවශ්‍ය තරම් වූ නිපුණතා ගැන සරල විමසීමකට යාමයි.මින් දරුවකුට අවට පරිසරය, බුද්ධිමත් භාවය, භාෂා කුසලතා වැනි බොහෝ දේ ගැන සංවේදී වන්නට සිදු වේ.එහෙත් මෑතක දී කළමනාකරණ සේවයට බඳවා ගැනීමේ ඉල්ලුම්පතට ‘සාමාන්‍ය පොදු පරීක්ෂණයේ සහ ඉංගී‍්‍රසි භාෂාවේ සාමර්ථය’ ඉවත් කිරීමෙන් සීතල අවතක්සේරුවක් උසස් පෙළ විභාගයට ලැබී ඇති බව අධ්‍යාපනඥයකුගේ කෝණයෙන් බැලූ විට පෙනේ.එහෙත් එම විභාගයට ඒ හා සමාන ප්‍රශ්න පත්‍රයක් ඇත. ඒ කියන්නේ ද පොදු ප්‍රශ්න පත්‍රය වලංගු බව වක් මඟකින් පිළි ගැනීමක් බව පෙනේ. කෙසේ වුවද සාමාන්‍ය පොදු පරීක්ෂණය උසස් පෙළ පන්ති වලට අවශ්‍ය වන්නේ තුලනාත්මක දැනුමක් ලබා දීමටත් ඒ දැනුම වගේ ම, ව්‍යාපෘතිය මගින් ව්‍යවහාරාත්මක නිපුණතාවක් ද ලබා දීමට ය.ගෙදර ද සුළු අඩු පාඩුවක් උනාම “අයියෝ කොමන් සෙන්ස්’ නැත්දැයි බිරිඳ අසනු ඇසේ. ඒ පොදු දැනුවත් බවක් පොදු සංවේදී බවක්, පොදු සංජානනයක්, පොදු හැඟුමක්, පොදු ඉඟියක් ගැන කීමට ය. ඇත්තටම පොදු සංවේදී තාවය, හැම කෙනකුට ම කුඩා කාලයේ සිට ම පුරුදු කළ යුතු ය.නේවාසිකාගාර වල ද පොදු කාමර ඇත. ඒ අමුත්තන් හමුවීමට ය. බෝඩිමේ ඉගෙන ගන්නා කාලයේ දී සති අන්තයට කර දික් කරමින් බලන්නේ අම්මලා තාත්තලා එනවා දැයි දැන ගැනීමට ය. අමුත්තන් ගිය විට ‘ඩෝමැට්රියට’ පැමිණ ‘කාක් කාක්’ යයි කියන්නේ ගෙදරින් ගෙනා කෑම බෙදා හදා ගෙන කන්නට ය.මේ පුරුද්ද හොඳින් දන්නා නිසා පේරාදෙනියේ සරසවියේ අධ්‍යාපනය ලැබූ දියණියන් බලන්නට යන විට ‘පොදු බත්මුල්’ බැඳගෙන ගිය අයුරු මට මතකයට නැගේ.දුෂ්කර ගුරු සේවයේ යෙදෙද්දි ‘චමරියට’ ද පොදු ආහාර වේල් ඇත. ඒ මාසයේ අන්තිම සතියයි. චමරිය දුප්පත් වූ විට පාසලේ මයියොක්කා, මුරුංගා, එළවලු, කොස් ආහාරයට ගැනෙයි. මාසයේ මුල් සතියේ ද ගත් ‘රජ කෑම’ කෑම වේල අන්තිමට රසායනික පෝර නොයෙදූ පාසල් වත්තේ කාබනික ආහාර ලෙස වර්ණනා කරමින් ‘පොදු ආහාර වේල’ ගත් සැටි මතකය.පොදු අදහස්ආයතනයක වැඩ කරන පිරිස් අතරේ පොදු අදහස් ද ඇති වේ. මේ පොදු අදහස් ක්‍රියාත්මක කරන්නේ මානව සම්පත් කළමනාකරු විසිනි. පාසලක නම් ‘සුබ සාධක සංගමය’ වෙයි. පවුලේ අය ද පොදු අදහස් ඉදිරිපත් කරනු ඇත.අද කාලයේ පොදු විනෝදාත්මක කටයුතු පිළිබඳ අමාත්‍යාංශයක් ඇත. පොදු විනෝදාත්මක කටයුතු වලින් ක්‍රීඩාව නැංවීමත් සහජ කුසලතා ඇති ගැමි දරුවන්ට තැනක් ද දීමට ක්‍රීඩා පාසල් සංවර්ධනයත් හොඳ පොදු සේවාවකි.පන්සලේ සාංඝික දානය ද, කඨින පිංකම ද පොදු කාර්යයකි.වැරැදි කරන ලද අය පල්ලියේ අල්තාරය ළඟට ගොස් පවු සමා කර ගැනීමේ ‘පොදු සමාව’ දෙවියන් වහන්සේ ගෙන් ඉල්ලා සිටිති.මානසික වශයෙන් අසහනයෙන් තොර ව පසු කාලයේ දී හොඳ මිනිසකු වීමට අල්තාරය ඉදිරියේ මේ පාපෝච්ඡාරණය ද හොඳ දෙයකි.දේශපාලනය කිසි දිනෙක නො කළ බැවින් පොදු අපේක්ෂක දේශපාලනය ගැන නම් මට කියන්නට දෙයක් නැත.මා උපන් ගමට ආසන්න ඉඳුරුවේ ආචාරියා නොදන්නා බසක් දන්නා බව අඟවා වරිගය නසා ගන්නාක් මෙන් නුහුරු, නුපුරුදු, නොදන්නා දේශපාලනය කැමති අයට කතා කරන්නට ඉඩ තබමි.විශ්‍රාම ලත් විදුහල්පති ඩී. සී. ද සිල්වා</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=af0912065</link>
    <topic>නගර හා පූජා භූමි සංවර්ධනයේ විශිෂ්ට ප්‍රගතියක්</topic>
    <author>ගාමිණී ගුණසේකර</author>
    <content>ෆොන්සේකා එන්නේ පොදු අපේක්ෂකයා ලෙසින් නොව ප්‍රතිගාමී අපේක්ෂකයා ලෙසින්කතානායකවත් පත්කර ගත නොහැකි වූ ආණ්ඩුවක් ස්ථාවරත්වයට පත්වූයේ එතුමාගේ ප්‍රඥාව නිසායනිහාල්සිංහ නැවත චිත්‍රපට නිෂ්පාදනයට‘පොදු’ පදය කෙසේද යත්...නගර හා පූජා භූමි සංවර්ධනයේ විශිෂ්ට ප්‍රගතියක්50 වසරකට පෙර දැයෙන් සමුගත් හෙන්රි පීරිස් සහෝදරයානාගරික සංවර්ධන සහ පූජා භූමි සංවර්ධන අමාත්‍යංශයේ සංවර්ධන වැඩ සටහන්වල විශිෂ්ට ප්‍රගතියක් අත්පත් කර ගැනීමට පසුගිය සිව් වසක කාලයේ මහින්ද චින්තන වැඩසටහන යටතේ අමාත්‍ය දිනේෂ් ගුණවර්ධන මහතාගේ මාර්ගෝපදේශකත්වයෙන් සිදුවී ඇත.ඒ අනුව ලංකාවේ පළාත් නවයේම ක්‍රමවත් නගර සංවර්ධන සැලසුම් මෙන්ම බෞද්ධ, හින්දු, කතෝලික සහ ඉස්ලාමීය පූජ්‍යස්ථාන සංවර්ධනය කිරීම, ප්‍රජා ජල හා නිවාස ව්‍යාපෘති, ඉන්දියාවේ සාංචි නිවාඩු නිකේතනය ඉදි කිරීම, ලුනාව සංවර්ධන ව්‍යාපෘතිය වැනි වැදගත් ක්‍රියා රාශියක් සිදු කොට ඇත. මෙරට සමාජ ආර්ථික සංවර්ධනයට මහත් රුකුලක් ලැබී ඇත.නිවාස අරුණෝදය යටතේ නිවාස 4460 ක්ලංකාවේ පැල්පත් වලින් තොර නගර බිහි කිරීම උදෙසා ක්‍රියාත්මක වන නාගරික දිළිඳු නිවාස අරුණෝදය වැඩ සටහන යටතේ 2007 සැප්තැම්බර් සිට මේ දක්වා නිවාස 4460 ක් පැල්පත්වාසී ජනයාට හිමිකර දී තිබේ.ඒ සඳහා රුපියල් මිලියන 583 ක් වැය කර ඇත. මේ නාගරික දිළිඳු නිවාස අරුණෝදය වැඩ සටහන දිස්ත්‍රික්ක 18 ක් පුරා ක්‍රියාත්මක වන අතර මේ නිවාස ලාභීන් “කුසුම් නිවාස එකමුතුව“ නමින් ශක්තිමත් ප්‍රජා සංවිධානයක් ද ගොඩනඟා ගෙන තිබේ.නාගරික දිළිඳු නිවාස අරුණෝදය වැඩසටහන් යටතේ කොළඹ දිස්ත්‍රික්කයේ නිවාස 2273 ක්ද, ගම්පහ නිවාස 304 ක්ද, කළුතර නිවාස 331 ක්ද, මාතලේ 117 ක්ද, මහනුවර 162 ක්ද, හම්බන්තොට 405 ක්ද, අම්පාර 198 ක්ද, ගාල්ල 92 ක්ද, අනුරාධපුර 118 ක්ද, නුවරඑළිය 78 ක්ද යනාදි වශයෙන් නිවාස තනා ඇත. තවද යාපනයේ නගරයේ පැල්පත්වාසීන් වෙනුවෙන් ඉදිරි වසරේදී නිවාස 200 ක් ඇරැඹේ.නගරවල ජීවත්වන පැල්පත් ජනතාවගේ නිවාස ගැටලුවට පිළියම් යොදා සනීපාරක්ෂක පහසුකම් ලබාදී පානීය ජල ගැටලුව විසඳා ඔවුන්ගේ ජීවන තත්ත්වය උසස් කිරීම සන්ධාන රජයේ වෑයම වී ඇත.නාගරික දිළිඳු නිවාස අරුණෝදය වැඩසටහන උදෙසා මුදල් ප්‍රතිපාදන ලැබෙන්නේ වර්ග අඩි 5000 ක් ඉක්මවන ගොඩනැගිලි සැලසුම් සඳහා සංවර්ධන බලපත්‍ර නිකුත් කිරීමේදී නාගරික සංවර්ධන අධිකාරිය අය කරනු ලබන බදු මුදලෙනි. එබැවින් මේ වැඩසටහන සඳහා රජයට අතිරේක බරක් නොපැටවේ. ඉදිරියේදී ශ්‍රී ලංකාව නගර පැල්පතින් තොර නගර බවට පත් කිරීම රජයේ අරමුණය.එසේම හිසට වහළක් නොමැතිව ජීවත්වන ශ්‍රී ලංකාවේ සියලු ජන කොටස් වලට නිවෙසක හිමිකාරීත්වය ලබාදීමට මහින්ද චින්තනය යටතේ විධිමත් සැලසුමක් මත කටයුතු කෙරෙමින් තිබේ.කොම්පඤ්ඤවීදියේ නිවාස අහිමි වූ පැල්පත්වාසී පවුල් 320 වෙනුවෙන් කොළඹ දෙමටගොඩ තට්ටු නිවාස සංකීර්ණයේ වැඩ අවසන් වී ඇත.කොම්පඤ්ඤවීදියේ දුම්රිය මාර්ග දෙපස සිට නිවාස අහිමි වූ පවුල් 320 කට මේ නිවාස වල අයිතිය ලබාදේ. මෙම නිවාස කාමර 2 න් සමන්විත වන අතර එක් නිවෙසක් තැනීමට රුපියල් මිලියන 2 ක් වැය වී ඇත.පූජා භූමි සංවර්ධනයශ්‍රී ලංකාවේ ඓතිහාසික හා සංස්තෘතික වැදගත්කමක් සහිත පූජා භූමි සංවර්ධනය උදෙසා මහින්ද චින්තන සංකල්පය යටතේ නාගරික සංවර්ධන හා පූජා භූමි සංවර්ධන අමාත්‍යංශය මගින් පසුගිය දෙවසරේ රුපියල් තිස්පන් කෝටි හතලිස් ලක්ෂ විසිහත් දහස් හයසිය හතලිහක් වැය කර ඇති අතර මේ වසරේ රුපියල් මිලියන 300 ක් මේ සඳහා වැය කර තිබේ.පසුගිය දෙවසරේ බස්නාහිර පළාත සඳහා රුපියල් අට කෝටි විසිහත් ලක්ෂ පනස් හය දහසක්, වයඹ පළාත සඳහා රුපියල් තුන්කෝටි පන්ලක්ෂ හැත්තෑ දෙදාහක්ද, මධ්‍යම පළාත සඳහා රුපියල් අට කෝටි නව ලක්ෂ හතලිස් දාහක්ද, උතුරුමැද පළාත සඳහා රුපියල් තුන් කෝටි හතලිස් ලක්ෂ විසිහත් දාහක්ද, ඌව පළාත සඳහා රුපියල් හතර කෝටියක්ද, සබරගමුව පළාත සඳහා රුපියල් එක් කෝටි තිස්හය ලක්ෂ හතලිස් අට දාහක්ද, නැඟෙනහිර පළාත සඳහා රුපියල් තුන් කෝටි අනූ හය ලක්ෂ විසිහතර දහසක්ද, දකුණු පළාත සඳහා දෙකෝටි පනස්හතර ලක්ෂ හැටදාස් හයසිය හතලිහක්ද වශයෙන් වැය කර ඇත.රජය ආර්ථික වර්ධනය උදෙසා ක්‍රමවත් සංවර්ධන ක්‍රියාදාමයක නියැලෙන අතර ජනතාවගේ අධ්‍යාත්මික හා සදාචාර සංවර්ධනය උදෙසා කටයුතු කරන බවට පූජා භූමි සංවර්ධනය උදෙසා ජනාධිපතිතුමා ප්‍රමුඛ රජයේ කැපවීම හොඳම නිදසුනකි.සාංචි විශ්‍රාම ශාලාවරුපියල් ලක්ෂ 820 ක වියදමින් ඉන්දියාවේ මධ්‍ය ප්‍රදේශ් බෝපාල්හි සාංචි විහාර භූමියේ ඉදිකළ අංග සම්පූර්ණ තෙමහල් විශ්‍රාම ශාලා ගොඩනැගිල්ල විවෘත කිරීම පසුගිය ඔක්තෝබර් 31 දින අග්‍රාමාත්‍ය රත්නසිරි වික්‍රමනායක මහතා සහ නාගරික සංවර්ධන හා පූජා භූමි සංවර්ධන අමාත්‍ය දිනේෂ් ගුණවර්ධන මහතා අතින් සිදු විය.ශ්‍රී ලංකාවෙන් ඉන්දියාවට ලැබෙන මේ ත්‍යාගය දෙරට අතර චිරාත් කාලයක සිට පවතින ආගමිත හා සංස්කෘතික සබඳතා තවදුරටත් වර්ධනය වීමට හේතු වනු ඇත.නාගරික සංවර්ධන අමාත්‍යංශය යටතේ ක්‍රියාත්මක වන මොරටුව ලුනාව පරිසර ප්‍රවර්ධන හා ප්‍රජා සංවර්ධන ව්‍යාපෘතියේ වැඩ අවසන්ය. මින් මොරටුව රත්මලාන ප්‍රදේශයේ පවුල් 18,000 කට සෙත සැලසේ.ලුනාව ව්‍යාපෘතියලුනාව පරිසර ප්‍රවර්ධන හා ප්‍රජා සංවර්ධන ව්‍යාපෘතිය සඳහා මුල්‍යාධාර අන්තර්ජාතික සහයෝගීත්වය පිළිබඳ ජපාන බැංකුව හා ශ්‍රී ලංකා රජය මගින් වැය කරන බවත් එම මුදල රුපියල් කෝටි 1000 කි.ලුනාව පරිසර ප්‍රවර්ධන සහ ප්‍රජා සංවර්ධන ව්‍යාපෘතිය ප්‍රදේශයේ වර්ග කි.මී. 07 ක පමණ ප්‍රමාණයක් ආවරණය කරන අතර එහි ජල පෝෂිත ප්‍රදේශයෙහි උතුරු කොටස දෙහිවල ගල්කිස්ස මහ නගර සභා ප්‍රදේශයටත්, දකුණු කොටස මොරටුව මහ නගර සභා ප්‍රදේශයටත් අයත් වේ. මෙම ප්‍රදේශයේ වැසි ජලයට යටවීමෙන් පවුල් 18,000 ක් පමණ නිරන්තරයෙන් පීඩාවට පත්වේ. එහෙත් ඉහත ව්‍යාපෘතිය හේතුවෙන් මෙම පවුල් 18,000 කට සෙත සැලෙසන අතර පරිසරය ආරක්ෂාවටත් අලංකාරයටත් පත්වේ.ඇළ දෙපස ජීවත්වන අඩු ආදායම්ලාභී ජනතාවගේ ජීවන තත්ත්වය උසස්වීමත්, ඔවුන්ට අවශ්‍ය යටිතල පහසුකම් සපයාදීමත් මෙමඟින් සිදුවේ. මුළු සංවර්ධන ක්‍රියාදාමයේ තිරසර බව ආරක්ෂා කර ගැනීමට අවශ්‍ය නඩත්තු හා කළමනාකාරීත්ව ක්‍රමවේදයක් ඇති කිරීමද සිදුවේ.ඇළ මාර්ග සංවර්ධනය නිසා අවතැන් වන ජනතාවගේ ජන ජීවිතය සුරක්ෂිත වන අයුරින් නැවත පදිංචි කිරීම මෙන්ම ලුනාව කලපුව වටා ඇළ මාර්ග දෙපස පෝෂිත ප්‍රදේශයේ අඩු පහසුකම් ජනාවාස සංවර්ධනය කෙරේ.ජල සම්පාදනයසෑම ගමකටම හිඟයකින් තොරව පිරිසිදු පානීය ජලය සැපයීමේ මහින්ද චින්තන වැඩසටහන අනුව නාගරික සංවර්ධන අමාත්‍යංශය යටතේ ක්‍රියාත්මක වන ප්‍රජා ජලසම්පාදන ව්‍යාපෘති තුළින් ජල සම්පාදන යෝජනා ක්‍රම 3497 න් 3400 ක වැඩ අවසන්ය. ඉන් නිවාස 407,684 කට පිරිසිදු පානීය ජලය ලබාදී ඇති බවත් ඉන් ප්‍රතිලාභීන් 35,46,681 කට සෙත සැලසී ඇත.ප්‍රජා සහභාගිත්වයෙන්, පිරිසිදු පානීය ජලය ලබාදීම මගින් ග්‍රාමීය හා වතු ප්‍රජාවගේ දුප්පත්කම සැහැල්ලු කර ජීවන තත්ත්වය නඟා සිටුවීම ව්‍යාපෘතියේ පරමාර්ථයයි. පිරිසිදු පානීය ජලය ලබාදීම අද ලෝකයේම බලවත් ගැටළුවක් බවට පත්වී ඇත. එවන් සමයක මහින්ද රාජපක්ෂ ජනාධිපතිතුමා ප්‍රමුඛ රජය සාර්ථක අයුරින් ප්‍රජා ජල සම්පාදන ව්‍යාපෘති ක්‍රියාත්මක කරමින් ගැමි ජනතාවගේ පානීය පිරිසිදු ජලය පරිභෝජනය කිරීමේ මානව අයිතිය සුරක්ෂිත කර ඇත.ගබඩා සංකීර්ණශ්‍රී ලංකාවේ ආහාර නිසි පරිදි ගබඩා කර තැබීම සඳහා නවීන පහසුකම්වලින් සමන්විත ගබඩා නොමැත. එබැවින් ස්පාඤ්ඤ අපනයන ණය පහසුකම් යටතේ යුරෝ මිලියන 47 ක් අති නවීන ගබඩා සංකීර්ණ තුනක් ඉදි කැරේ.මේ ගබඩා සංකීර්ණ තුන හම්බන්තොට, දඹුල්ල, ගලේවෙල ඉදිකිරීමට නියමිතය. මේ සඳහා යුරෝ මිලියන 47 ක් ස්පාඤ්ඤයෙන් අපනයන ණය පහසුකම් යටතේ ලබාදීමට ස්පාඤ්ඤ රජය තීරණය කර ඇත. මෙලෙස එම දිගුකාලීන ණය ලබා දීමට තීරණය වී ඇත්තේ ගුණවර්ධන මහතා ස්පාඤ්ඤඕඕඍඒ බැංකුව සමඟ පැවැති සාකච්ඡාවල ප්‍රතිඵලයක් ලෙසය.හම්බන්තොට ගබඩා සංකීර්ණයේ ප්‍රධාන වශයෙන් මාළු ගබඩා කරන අතර ඊට අතිරේකව එළවළු හා පළතුරු ගබඩා කිරීමේ පහසුකම් ඇත. එසේම මෙහි මාළු ඇසුරුම් කිරීමට ගනු ලබන අයිස් පතුරු නිෂ්පාදනය කිරීමේ නවීන යන්ත්‍රාගාරයක් ඉදිකෙරේ. එහි දිනකට අයිස් ටොන් 1200 ක් නිපදවා මාළු වෙළෙඳාමේ යෙදෙන්නන්ට ලබා දේ. මේ නිසා ධීවර කර්මාන්තයට මේ දක්වා නොතිබූ පහසුකම් රැසක් ලැබේ.ගලේවෙල හා දඹුල්ල ඉදිකෙරෙන ගබඩා සංකීර්ණය තුළ විශේෂයෙන් එළවුළු, පළතුරු, ධාන්‍ය ගබඩා කිරීමේ පහසුකම් ඇති කෙරේ. මින් නිෂ්පාදකයාට වෙළෙන්දාට පාරිභෝගිකයාට වාසි රැසක් අත්වේ.පළතුරු හා එළවුළු වල ඇති ජලය ඉවත් කොට ඒවා වියලා සකස් කිරීමේ නවීන යන්ත්‍රාගාරයක් ද ඉදිකෙරේ. මේ නිසා එළවුළු හා පළතුරු වියලා අපනයනය කිරීමේ කර්මාන්තයක් අලුතින්ම බිහි වේ. එබැවින් මේ නිසා මේවා නරක් වී නාස්ති වීමේ ඉඩකඩ ඇහිරේ. එසේම වී හා සහල් ගබඩා කර තබා ගැනීමේ නවීන ගබඩා සංකීර්ණ ද ගලේවෙල හා දඹුල්ලේ ඉදි කිරීමට යෝජිතය.“විසල් හම්බන්තොට” සංවර්ධනය ක්‍රමවත් කිරීමේ අභියෝගයට සාර්ථකව මුහුණදීම වෙනුවෙන් නාගරික සංවර්ධන අධිකාරිය විසින් මේ වන විට සැලසුම් රාශියක් සකස් කර තිබේ.මෙම සැලැස්ම යටතේ ලංකාවේ දුෂ්කර ප්‍රදේශයක් ලෙස හඳුනාගෙන සිටි හම්බන්තොට දිස්ත්‍රික්කය ශ්‍රී ලංකාවේ දෙවැනි වාණිජ නගරය ලෙස ශීඝ්‍ර දියුණුවක් ලබමින් ඇත. එසේම එය ආසියාව බාහිර රටවල් සමඟ ගුවනින්, සාගරයෙන් සම්බන්ධ කරවන ආසියාවට විවෘත වන සංවර්ධනයේ දොරටුව බවට ද පත්වනු ඇත.“විසල් හම්බන්තොට” හා නාගරික සංවර්ධන සැලැස්ම තුළ හම්බන්තොට දැනට පවතින නගරය සහ ඊට යාබද ප්‍රදේශය වන හම්බන්තොට ප්‍රදේශීය සභා ප්‍රදේශය කෙරෙහි වැඩි අවධානයක් යොමු කර තිබේ.මේ අනුව හම්බන්තොට වාණිජ වරාය, උඩමත්තල යෝජිත ගුවන් තොටුපළ හා සිරිබෝපුර නේවාසික ප්‍රදේශය පදනම් කරගෙන නාගරික අවශ්‍යතා පිරිමැසීම වෙනුවෙන් සිරිබෝපුර නව නගරයක් ලෙස සංවර්ධනය කිරීමට නියමිතය. මේ සඳහා හෙක්ටයාර් 98 ක පමණ විශාල භූමි ප්‍රදේශයක් නාගරික සංවර්ධන අධිකාරිය විසින් පවරාගෙන ඇත.පොදු ජනතාවට සේවා සපයන කාර්යාල නගරයේ තැනින් තැන පිහිටුවීම වෙනුවට ජනතාවට වඩාත් කාර්යක්ෂම සේවාවක් ලබාදීමට හැකි වන පරිදි කාර්යාල රාශියක් එකම ස්ථානයක පිහිටුවීම අරමුණු කර ගනිමින් හම්බන්තොට පරිපාලන සංකීර්ණයේ ද වැඩ දැනට නිම වෙමින් පවතී.ඉදිවෙමින් පවතින වරාය, ගුවන් තොටුපළ වැනි පහසුකම් ප්‍රයෝජනයට ගනිමින් ආයෝජනය කිරීමට ඉදිරිපත් වන ආයෝජකයන්ට ලබාදීම සඳහා වෙන් කළ ඉඩම් ද “විසල් හම්බන්තොට” සැලසුමෙහි හඳුනාගෙන ඇත. ප්‍රදේශයට පැමිණෙන ආයෝජකයින් වෙනුවෙන් වරායට යාබදව කර්මාන්ත කලාපයක් ක්‍රියාත්මක කිරීමටත් ඉන් පිටත සුදුසු ඉඩම් ලබාදීමටත් නාගරික සංවර්ධන අධිකාරිය සැලසුම් කර තිබේ.තවද තිරසාර සංවර්ධනයක් අපේක්ෂාවෙන් ඉතාමත් වගකීමෙන් යුතුව නාගරික සංවර්ධන අධිකාරිය විසින් සකස් කරන ලද “විසල් හම්බන්තොට” නගර සැලසුමෙහි මිනිසුන් පිළිබඳව මෙන් පරිසරය සහ වන සතුන් පිළිබඳව ද අවධානය යොමු කර ඇත.හම්බන්තොට පමණක් නොව මහින්ද චින්තනය යටතේ ලංකාවේ සියලුම පළාත් ක්‍රමවත් නාගරික සැලැස්මක් මත දියුණුව කරා ගමන් කරවීමට අමාත්‍ය දිනේෂ් ගුණවර්ධන මහතා ක්‍රියා කර ඇත. එසේම මේ ආකාරයට බස්නාහිර පළාත්, උතුරු නැගෙනහිර පළාත්, උතුරු මැද පළාත, වයඹ, ඌව, මධ්‍යම සහ සබරගමුව පළාත්වල ද නාගරික සංවර්ධන කටයුතු ශීඝ්‍ර ප්‍රගතියක් පසුගිය සිව් වසරේ අත්පත් කර ගෙන තිබේ.බත්තරමුල්ලේ සෙත්සිරිපාය කාර්යාල සංකීර්ණයේ දෙවන අදියර ඇරැඹීම, මාලබේ තොරතුරු තාක්ෂණ උද්‍යානය තැනීම, මහරගම මහ ලේකම් කාර්යාලයේ වැඩ නිම කරමින් තිබීම, නාවින්න පොදු ක්‍රීඩාංගණය තැනීම, හෝමාගම නගර සංවර්ධනය සහ මහරගම නගර සංවර්ධනය ක්‍රියාත්මක කිරීම, අවිස්සාවේල්ල ක්‍රීඩාංගණය තැනීම, කැස්බෑව වැව ප්‍රතිසංස්කරණය කොට වැඩි දියුණු කිරීම, වැල්ලවත්ත වෙරළ උද්‍යානය තැනීම, මුල්ලේරියාව වැව අලුත් වැඩියා කිරීම, කොරළවැල්ල නගර උද්‍යානය සැකසීම, මහරගම, බොරලැස්ගමුවේ වැව මුළුමනින්ම ප්‍රතිසංස්කරණය කොට රමණීය අයුරින් නිර්මාණය කිරීම, හෝමාගම, අවිස්සාවේල්ල, පාදුක්ක වැනි ප්‍රදේශ වල ප්‍රජා ජල සම්පාදන ව්‍යාපෘති නිම කිරීම කොළඹ දිස්ත්‍රික්කයේ සංවර්ධන කටයුතු අතර ප්‍රමුඛත්වය ගනී.කොළඹ අලුත්කඩේ උසාවි සංකීර්ණයේ රාජකාරිවල නිරතව සිටින නීතිඥයන් උදෙසා මහල් 08 න් යුත් කාර්යාල සංකීර්ණයක් තැනීම සඳහා ශ්‍රී ලංකා නීති සංගමයේ ඉල්ලීම මත නාගරික සංවර්ධන අධිකාරිය ශ්‍රී ලංකා නීතිඥ සංගමයට ඉඩමක් ලබාදී ඇත. මේ සඳහා මුල්ගල තැබීම පසුගිය නොවැ. 02 වෙනි දින මහින්ද රාජපක්ෂ ජනාධිපතිතුමා අතින් සිදු විය.මහින්ද චින්තන සංකල්පය අනුව නාගරික සංවර්ධන හා පූජා භූමි සංවර්ධන අමාත්‍යංශය යටතේ රටට හා ජනතාවට දැනෙන විවිධ සංවර්ධන ව්‍යාපෘති රැසක් නිම කිරීමට අමාත්‍ය දිනේෂ් ගුණවර්ධන මහතාගේ අධීක්ෂණය හා උපදෙස් මත හැකි වී ඇත. එසේම තවත් ව්‍යාපෘති ක්‍රියාත්මක වෙමින් ඇත. ඒ අනුව ශ්‍රී ලංකා ආර්ථික සංවර්ධනයට නිසි සවියක් ලැබෙමින් පවතින බව සඳහන් කළ හැක.ගාමිණී ගුණසේකර</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=af0912066</link>
    <topic>50 වසරකට පෙර දැයෙන් සමුගත් හෙන්රි පීරිස් සහෝදරයා</topic>
    <author>ගාමිණී රූපානන්ද</author>
    <content>ෆොන්සේකා එන්නේ පොදු අපේක්ෂකයා ලෙසින් නොව ප්‍රතිගාමී අපේක්ෂකයා ලෙසින්කතානායකවත් පත්කර ගත නොහැකි වූ ආණ්ඩුවක් ස්ථාවරත්වයට පත්වූයේ එතුමාගේ ප්‍රඥාව නිසායනිහාල්සිංහ නැවත චිත්‍රපට නිෂ්පාදනයට‘පොදු’ පදය කෙසේද යත්...නගර හා පූජා භූමි සංවර්ධනයේ විශිෂ්ට ප්‍රගතියක්50 වසරකට පෙර දැයෙන් සමුගත් හෙන්රි පීරිස් සහෝදරයාසුප්‍රකට පුවත්පත් කලාවේදියකු ලේඛකයෙකු මෙන්ම සමාජවාදී ව්‍යාපාරයේ පුරෝගාමියකු වූ නිදහස් ශ්‍රී ලංකාවේ ප්‍රථම පාර්ලිමේන්තුවේ පාණදුර මහජන මන්ත්‍රීවරයා වූ හෙන්රි පීරිස් ශ්‍රීමතාණන් දැයෙන් සමුගෙන දෙසැම්බර් 5 වැනිදාට 50 වසක් සපිරුණි.1910 මැයි මස 02 වැනි දින ගාලු පුරවරයේ උපත ලැබූ හෙන්රි ගාල්ල ඇලෝසියස් විදුහලේ අකුරු කෙළේය.අධ්‍යාපන කටයුතු නිමවූ හෙතෙම ඉක්මනින් රැකියාවකට යාමේ අවශ්‍යතාව ගැන සිතා වතු පාලකයකු යටතේ ලිපිකරු තනතුරකට පත්විය.ටික කලක් එහි සේවය කළ හෙන්රි තමන්ගේ යටි සිත තුළ මෝදු වෙමින් පැවති විප්ලවීය අදහස් වලට පණ පොවමින් ධනපති පාලනයට එරෙහිව පැන නැඟි ජනතා රැල්ලේ පෙරමුණ ගත් ලංකා සමසමාජ පක්ෂයේ සාමාජිකත්වය ලැබීය.හෙන්රි පීරිස් සහෝදරයා සිය පෑන මෙහෙයවමින් ‘මාවත’ හා ‘සටන’ යන ප්‍රගතිශීලී පත්‍ර දෙකත් සිය කර්‍තෘත්වයෙන් ජනතාව අතරට පත් කළේය. මෙහිදී ලේඛන කලාවේදී දැක්වූ දස්කම් නිසාම 1937 දී සමසමාජ පත්‍රයේ උප කර්තෘ තනතුරට පත්විය.දේශපාලන කරළිය තුළ ලේඛන කලාව තුළින්ම පන්නරය ලැබූ හෙන්රි පීරිස් සහෝදරයා දෙවැනි ලෝක යුද සමයේ සුදු අධිරාජ්‍යවාදීන් විසින් ශ්‍රී ලාංකික ජනතාවට බජිරි කවද්දී සාදුකින් පෙළෙනවුන් වෙනුවෙන් ආචාර්ය කොල්වින්, ඇන්.ඇම්., පිලිප් ඩඩ්ලි හා එඩ්මන් ජනතා හඬ ඉහළට ගෙනෙන විට සුදු පාලකයින් ඒ සමාජවාදී නායකයින්ව සිරගෙවල් වලට තල්ලු කරළා. පසුව පාලකයෝ සම සමාජ පත්‍රයට ද සීල් තැබූහ.සිය පුතු හා බිරිය සමඟ ගෙන් ගෙට පළාතෙන් පළාතට සංක්‍රමණය වුවද කිසි විටෙක තමාගෙන් සමාජයට ඉටුවිය යුතු යුතුකම් කොහෙත්ම පැහැර හැරියේ නැත. මේ නිසාම 40 – 50 දශකයේදී ඔහු ජාති හිතෛෂීන් හා විපක්ෂය අතරේ ජනපි‍්‍රය පුද්ගලයකු වූ නිසාම ‘ඇවිදින සම සමාජ පක්ෂය’ හා හැපී සහෝදරයා නමින් හැඳින්විණි.1947 පළමු පාර්ලිමේන්තු මැතිවරණයේදී හෙන්රිට මුහුණ දෙන්නට සිදුවූයේ ධනකුවේරයකුවූ රාජ්‍ය මන්ත්‍රණ සභාවේ උප කථානායකවරයාව සිටි ශ්‍රීමත් සුසන්ත ද ෆොන්සේකා සමඟයි.හෙන්රි පීරිස් සහෝදරයා පදිංචිව සිටි සරික්කාලමුල්ල ග්‍රාමය හා අවට ගම් සියල්ලම ඔහු වෙනුවෙන් උද්‍යෝගයෙන් වැඩකළ අතර පහත සඳහන් කවිය මැතිවරණයට පෙරදා තැන තැන කොළවල ලියා අලවා තිබුණි.ධනපති කුඩ අකුල වන්න ගණන්කාර අත කඩන්න සමනළයගේ තටු හැලෙන්න ලාම්පුවට ඡන්දෙ දෙන්නකෙසේ වෙතත් සුසන්ත ෆොන්සේකා මහතා රාජ්‍ය මන්ත්‍රණ සභාව ඇතුළත වැජඹුන මන්ත්‍රී තනතුර එළිවන විට අහෝසි වී හෙන්රි පීරිස් සහෝදරයා ජයගත්තේය.දේශපාලනඥයකු කලාකරුවකු වෙමින් හෙන්රි පීරිස් සහෝදරයා “දුගී හඬ” නම් නාට්‍යයක් රඟ දැක්වූයේ ඔහුම ලියූ කථාවක් ඇසුරිනි. එම නාට්‍යය අවසානයේ එවකට සිටි සම සමාජයේ ඇන්.ඇම්. පෙරේරාාසහ කොල්වින් දෙපිල එකතු කිරීමට ද හැකිවූ බව කාටත් නොරහසකි.”ජනතා” පුවත්පතට “දේවරී” නමින් දේශපාලන ලිපි සම්පාදනය කරමින් 50 දශකයේදී දිනමිණ පුවත්පතේ නියෝජ්‍ය ප්‍රධාන කර්තෘ වී ‘මහේන්ද්‍ර පි‍්‍රය’ නමින් මාවත ඇතුළු පුවත්පත්වලට ලිපි සපයන්නට විය.1959 දෙසැම්බර් 5 වැනි දින හෙන්රි පීරිස් සහෝදරයා මිය යන විට අපට ඉතිරිකර ගියේ ඔහුගේ දේශපාලන පරිනතයත්, ලේඛන ලොවෙහි ඔපවත් කරදුන් සිය එකම පුතු ජනදාස පීරිස් නම් මාධ්‍යවේදියා පමණි.මෙවැනි නායකයින් ඉතිහාසයට පමණක් නොව වත්මනෙහි අපටත්, අනාගතයේ අපේ දූ දරුවන්ටත් යහපත් ආදර්ශයකි.ගාමිණී රූපානන්ද</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=as0912061</link>
    <topic>හූවක දුර හිටියත් ටක්කෙට හීය මෑනූ ආදිවාසී රැහේ නායක ඇත්තා</topic>
    <author>ආරියලතා දහනායක</author>
    <content>හූවක දුර හිටියත් ටක්කෙට හීය මෑනූ ආදිවාසී රැහේ නායක ඇත්තාවනපෙතේ සැඟවුණු රුසිරු රෝහිණිය...භෞතික දියුණුව බලාපොරොත්තු වන කෙනා ශ්‍රමය කැප කිරීමේ ද දක්ෂයකු විය යුතුයිකැකිරාව විදුහලේ හපන් දරුවන්ට පරිත්‍යාගනෙළුම් විලහෙතෙම නමින් කළු අප්පුය. සම්පූර්ණයෙන්ම කියනවා නම් තලාවරිගේ කළු අප්පුය. වැදි රැහැක නායකයාව සිටි ඔහු දැන් ගතකරන්නේ ජීවිතයේ සැඳෑ සමයයි. හේනානිගල වැදි රැහේ හිටපු නායකයා වූ කළු අප්පු තමා කැලෑවේ ගතකළ ජීවිතය හා සිය තරුණ කාලය ගැනත් කතා කරනුයේ ඉමහත් කැමැත්තෙනි. ආඩම්බරයෙනි.කළු අප්පු ඇත්තන් පවසන පරිදි ඔහුගේ තරුණ කාලයේ මහා ඝන කැලෑවල ඔහු පෑ දස්කම් බොහෝය. එකල කළ දස්කම් කිරීමට දැන් ගත වාරු නැතත් ඔහුගේ සිත ශක්තිමත් බව ඔහුගේ කතාවලින් පෙනේ.ඔහුට නිශ්චිත උපන් දිනයක් නැත. ඒත්... ඔහුගෙන් ලද තොරතුරු අනුව වයස අවුරුදු 108ක් පමණ යැයි අනුමාන කළ හැකිය. සිය උපන් දිනය ගැන මව කී කථා හෙතෙම මෙසේ අප සමඟ පැවැසීය.හුළං (සුළඟ) හමන කාලයේ තමයි හේන්වලට ගිනි තියන්නේ. තිබිරාන මහ කැලෑවේ හේනක් කොටාපු අප්පිල ඇත්තන් ඒ හේනට ගිනිදමා (හේනට ගිනි තියලා) බව බෝග හිටුවන්ට අම්මිල ඇත්තන් කැටුව ගොස් තිබේ. (අම්මා ද එක්කරගෙන ගොස් තිබේ) බටු, මිරිස්, කුරහන් වපුරා බඩඉරිඟු සහ අලවර්ග සිටුවා හේනේ බෝග හිටුවා අවසන් කර එදින බිම් කළුවර වැටෙන්නට පෙර අම්මිල ඇත්තන් අප්පිල ඇත්තගේ පැල්කොටේට ඇවිත් තියෙන්නේ අම්මිල ඇත්තන්ට ඇතිවූ විලිරුදාව නිසාය. බව බෝග වපුරන අතරේ පැණි මොර කුස පිරෙන්ටම කෑවේ දරුවා වැදුවාට පසු පැණි මොර කන්ට හොඳ නැති නිසාය.එදින රාත්‍රි කෑමට බඩඉරිඟු තලප හදන්නට බඩඉරිඟු පිටි කොටා තලප හැඳිගාන්නට යැයි කියා අප්පිල ඇත්තන් මහ කැලේට ගෑටුවේ හොද්දට මස් ගෙන එන්නටය.තලාවරිගේ කළු අප්පුබඩඉරිඟු වංගෙඩියේ කොටා පොතු අයින්කර පෙඟෙන්නට වතුරේ දමා තියන්නට ඕනෑ දවස් දෙකක්වත්. ඊට පසුව ඒවා වනේ (වංගෙඩියේ) කොටා කුල්ලෙන් පිටි හලා ගත යුතුවේ. මෙසේ බඩඉරිඟු කොටා අම්මිල ඇත්තන් තලප හැඳිගාලා ඉවර වෙන්නත් කලින් අප්පිල ඇත්තන් හොද්දට මස් ගෙනත්. තලප කන්නට හොද්ද හදලා. දැන් හොඳහැටි බිම්කරුවලත් වැටිලා.මට අක්කිලා පස්දෙනයි. අක්කලාට ලබු කැටවලට තලප බෙදා දීලා අප්පිල ඇත්තන්ටත් කොටා බාන්ට කියා (කන්නට යැයි කියා) අම්මිල ඇත්තන් පැල් කොටේ ඇතුළට රිංගුවලු. අප්පිල ඇත්තන් තලප කොටා බාන්ට සිතුවා විතරයිලු... මේන් කැකුළෙක් අඬන හඬ ඇහුණලු.පැල් කොටේ එළිය කරන්ඩ ගිනිමැළය පත්තු කළේ නැතිලු. තරු පොතු අතුරෙන් හඳේ එළිය පැල්කොටේ ඇතුළට රිංගලා. ඇහැල මහේ පිපුණ ඇහැල මල්වල පුසුඹ තවමත් වනාන්තරෙන් වියැකිලා ගිහින් නෑ. මේ පුසුඹ වැඩියෙන් දැනුණේ පැණි මොර පුසුඹ සමඟ මුසුවීමෙන්.නිකිණි මහේ මහ පෝයදා තමයිලු මං මේ ලෝකේ එළිය දුටුවේ. එදා අප්පිල ඇත්තන් බොහෝම සතුටු වෙච්ච දවසක්ලු. කැකුළියෝම පස් දෙනෙක් හිටපු අපේ පවුලට කැකුළෙක් ආපු එකට. දැන් වාගේ ඉස්පිරිතාල තිබුණේ නෑ, වින්නඹු අම්මලා හිටියේ නෑ දරුවන් වදන්ට.අලුත උපන් දරුවාගේ පෙකණිවැල ගල් පොතු දෙකක් අතරට තිබාලා තද කරලා වෙන්කර ගන්නවා. ගැටබෝ ගහේ පට්ටාවලින් තමයි පෙකණිවැල ගැට ගහන්නේ.පෙකණිය වෙන්කරගන්ට හොඳ පොඩි ගල් පොතු දෙකක් සහ ගැටබෝ ගහේ් පට්ටා පැල් කොටේ ගෙනත් තියාගෙනයි ඉන්නේ. වැදෑ මහ වැටෙන්ට කල්ගත වෙනවා නම් පොල්කටු හෝ වෙනයම් දෙයක් වංගෙඩියකට දමා සද්දේ ඇහෙන්නට කොටනවා. එම සද්දේ ඇහුණාම වැදෑමහ ඉක්මනට වැටෙනවා. (ලා කැකුළාගේ) පොඩි ළමයාගේ පෙණිය තුවාල වුණොත් කහට ගෙඩි හෝ අරළු ගෙඩි පුච්චලා අළු එම තුවාලයට දානවා.ඉපදුණ අලුත දරුවන් කොටි හපුවාගෙන් (කොටියාගෙන්) පරිස්සම් කරගන්න හරිම අමාරුයි. ලේ පුසුඹට කොටියා පැල්කොටේට ඇදෙන්නට (එන්නට) බලනවා. හික් ගහේ පොත්තෙන් තොටිල්ල හදලා ගැටකිරිවැල්වලින් තදවෙන්න බඳිනවා. මේ විදිහට හදාපු තොටිල්ල පැල්කොටේ එල්ලා ගත්තාම මොනම කැකුළියෙක් හෝ කැකුළෙක් වත් අඬන්නේ නෑ.කෝණ (අවුරුදු) තුනක් විතර කාලයක් යනතුරු අම්මාගේ කිරි විතරමයිලු ආදිවාසි දරුවන් බොන්නේ. අවුරුදු තුනක් විතර ගියාම තමයි අල වර්ග, තලප ආදිය කන්නට දෙන්නේ. මෙසේ හැදෙන වැඩෙන ආදිවාසි දරුවන්ට ගස් ගල් වුණත් පෙරළන්ට අලියාට (බොට කඳයාට) වගේ ශක්තිය (හයිය හත්තිය) තිබෙන බවයි කළු අප්පු පවසන්නේ.ඔහුගේ අම්මිල ඇත්තන් තලාවරිගේ හුදී සහ අප්පිල ඇත්තන් තලාවරිගේ තිසාලා ඇත්තන් යැයි ද කළු අප්පු පවසයි. හය දෙනකුගෙන් යුක්ත පවුලේ බාලයා වූ කළු අප්පු එම පවුලේ එකම පිරිමි දරුවා ද වෙයි. දැන් ඔහු හැර වෙන කිසිවකුත් ජීවතුන් අතර නැත. ආදිවාසීන්ගේ අභිමානය රැක ගැනීමට සිටින වයෝවෘද්ධම පුද්ගලයා කළු අප්පු ඇත්තන් බවයි හේනානිගල ආදි වාසි වත්මන් නායක තලාවරිගේ ගුණබංඩා පවසන්නේ.බිරිය සමඟආදිවාසීන් අද පුංචි බිම්කඩකට සීමාවුණු ජීවිතයක් ගතකරතත් ඔවුන් කැමැති නිදහසේ සරලව කැලෑවේ ජීවත්වීමටය. පරම්පරා හතරක පමණ දරු මුණුපුරන් සීයක් පමණ සිටින කළුඅප්පු අද ගත කරන්නේ ඉතාමත් දුක්බර දිවියකි. ඔහුට දරුවන් දොළොස් දෙනෙකි.බිරියන් දෙදෙනෙකි. ඉන් එක බිරියක් මිය පරලොව ගොස්ය. ඔහුගේ පාළු දිවියට තනි රකිමින් ළඟ සිටින්නේ දෙවැනි බිරිය වන තලාවරිගේ ලොක්කිය. ලොක්කිට දැන් වයස අවුරුදු අනූවක් පමණ වේ. ලොක්කී අසනීපයෙන් පසුවන බවත් ඒ පිළිබඳව කළු අප්පු දුකෙන් සිටින බවත් කියයි.හේනානිගල හිටපු නායකයන් දෙදෙනාගෙන් කෙනෙක් වන තැපැල් බණ්ඩියා මියගොසිනි. අනික් නායකයා කළු අප්පු ය. කළු අප්පු ඇත්තන්ට දැන් නායකත්වයෙන් වැඩක් නැත. ඔහු සිය මුණුබුරකු වන තලාවරිගේ ගුණබංඩා ඇත්තන්ට නව නායකකම දුන්නේ තම වරිගේ අනික් අයගේ කැමැත්ත ඇතිවය. නායකත්වයට ඔහුට කෑදරකමක් නැත.කළු අප්පු ඇත්තන් තම ප්‍රථම ප්‍රේමය ගැන ද අප සමඟ කථා කළේය.ඔහු කලෙක කන්දේගංවෙල මහ කැලෑවක තනියම හේනක් කෙටුවේය. එහි බව බෝග වපුරා පැල් කොටයක් හැදුවේය. මෙම පැල්කොටේ හැදුවේ ඔහුගේ මවගේ අයියාගේ පැල්කොටේ සිටිනා කැකුළිය ගැන හිතාගෙනය. ඔහුගේ හේනේ අස්වැන්න නෙළීමට ප්‍රථම නෑනා පැලට කැන්දාගෙන ඒම ඔහුගේ අරමුණ විය. හේනේ කුරහන් කිරිවැදී රන්වන් පාටින් බිමට නැවී ඇත.මිරිස් ගස්වල රතු පාටින් කරල් ඉදී ඇත. බඩඉරිඟු කරල්වල රැවුල් වැටීගෙන යයි. ඉතින් තවත් මොකටද බලා ගෙන ඉන්නේ යන්න ඕනෑ මාමාගේ පැල්කොටේ පැත්තේ යැයි සිතූ කළු අප්පු තනියම මාමාගේ පැල් කොටේට ගියේය. පැල්කොටේ ඉදිරිපස වූ කොටයක් මත ඈඳි ගත්තේය. මාමාගේ දුව ඇගේ මල්ලී සමඟ පැල්කොටෙන් එළියට ඇවිත් එය ඉදිරිපිට තිබූ දෙබර කූඩුවකට ගල් ගැසුවාය. ඇවිස්සී ගිය දෙබරු නෑනත් මස්සිනාත් වටකරගෙන අනින්නට වූහ.”මට කරන්න දෙයක් නෑ. මම මගේ පැල් කොටේට දිව්වා. අර දෙන්නා දෙබරු විදලා මියගියා. අන්තිමට හේනේ බව බෝග මට තනියම පැලට ගන්නට සිදුවුණා.”කළු අප්පු ඇත්තා අතීතය ගැන මහත් ආදරයකින් කථා කරයි. 1915 වර්ෂයේදී මුස්ලිම් කෝලාහලය ඇතිවූ සමයේ කළු අප්පුගේ වයස අවුරුදු 12ක් 13ක් පමණ බව ඔහු පවසයි. (මං ලා කැකුළා ඒ වෙනකොට). ඔහු කන්දේගංවෙල සිට මඩකලපුවේ රෝහලට යෑම සඳහා පදියතලාවට ගොස් ඇත. එහිදී ඔහු කාපිරි ජාතික පිරිමින් දෙදෙනකු දැක ඇත. මුස්ලිම් කෝලාහලය මැඬපැවැත්වීමට කාපිරි ජාතික හමුදාවක් ගෙන්වා තිබේ.ඔවුන්ගේ කටට ඉබ්බන් දමා තිබුණ බවද කළු අප්පු පවසයි. මෙම තොරතුරු සමඟ ඔහු 1902 වර්ෂයේදී පමණ උපදින්නට ඇතැයි අනුමාන කළ හැකි බව හේනානිගල ග්‍රාම නිලධාරි ඊ.කේ.පී.ධර්මසේන මහතා පවසයි.කළු අප්පු ඇත්තන්ගේ සිරිත් විරිත් හා පුද පූජා අදත් දැකගත හැකිය. ඔවුන් දඩයමේ යන්නේ නෑ යකුන්ට බාරහාරවීමෙන් අනතුරුවය. වන සිවුපාවුන් සිටින මහ කැලෑවේ අතුරු අන්ත්‍රාවක් නොවී දඩයමක් කරගෙන එන්නට නෑ-යකුන්ගේ පිහිට තිබෙන බව ඔවුන්ගේ විශ්වාසයයි. මිය යන ආදිවාසීන් යක්ෂයන් වී ඉපිද ඔවුනට යහපත මෙන්ම අයහපත සිදු කරන බව ආදිවාසී මතයයි.නෑයකුන්ට පුද පූජා පැවැත්වීමට හා දොළ පිදේනි දීම ආදි වාසීහු සාමාන්‍ය අසනීප තත්ත්වයකදී ද කරයි. මින් රෝගියාට සුවයක් නැත්නම් බලි ඇරීම, තොවිල් නැටීම සිදු කරයි. මෑත කාලයේ ඔවුහු ලොකු තොවිලයක් දින හයක් රෑ දවල් දෙකේ නැටූහ.ඒ ළඟදී මියගිය ආදිවාසී නායක තැපැල් බණ්ඩියා අසනීපව සිටියදීය. මෙහිදී ආවේශ වූ නෑ යකුන් කියා ඇත්තේ තැපැල් බංඩියා සුව කළ නොහැකි බවයි. එම නිසා තැපැල් බණ්ඩියාට ආශිර්වාද පතා කිරි කොරහා නටන්නේ නැතිව තොවිලය පමණක් නටා තිබේ.කළු අප්පු ඇත්තා තවත් කිහිප දෙනෙකු සමඟ දඩයමේ ගිය දිනක තම මස්සිනා කෙනකු වලහා කෑ පුවතක් අප හා පැවැසීය. වලහා සමඟ පොරබැදීමෙන් පසු වලහා මැරුණත් මස්සිනාට අසාධ්‍ය විය. ඔහුගේ කකුළ ද කැඩිණ. කළු අප්පු මස්සිනා කරපින්නාගෙන (කරේ තියාගෙන) පැලට ගෙනැවිත් නෑයකුන්ට බාරහාරදී පුද පූජා පවත්වා මඩකලපුව රෝහලට ඇතුළත් කළේය.මාසයක් වැනි කාලයකදී ඔහු සුවවී ඇත්තේ නෑ යකුන්ගේ පිහිටෙන් බව කළු අප්පුගේ විශ්වාසයයි. වලහා කාපු ඔහුගේ මස්සිනා තවමත් ජීවතුන් අතර සිටින බව ද ඔහු පැවැසීය.ඔහු දවසක් අප්පිල (පියා) සමඟ මී කඩන්ට මහ කැලේට ගියේය. පැණි මොර මල්, කෝං මල්, ගල්සියඹලා මල්, තිඹිරි මල්, පිපෙන කාලයට මීපැණි බඹර පැණි ඕනෑවටත් වඩා තිබෙන බව කළු අප්පු ඇත්තා පවසයි. මී කඩන්න ගියවිට සිදුවූ අකරතැබ්බයක් ගැන කළු අප්පු මෙසේ පැවැසීය.”විශාල කොස් ගහක බෙනෙයක ලොකු මීයක් තිබුණා. අප්පිල ඇත්තන් ගහේ මැද හරියකට නැගලා පොරෝ කෙටියෙන් බෙනේ ටිකක් පාදාගෙන මී වද කඩන්ට පටන්ගත්තා. පසුපස නොබලාම කඩන කඩන මී වද අනික් අතින් පිටුපසට දුන්නා.දෙන දෙන මීවද ගත්තා. අප්පිල ඇත්තන්ට අමුත්තක් දැනුණත් බලලා නෑ. කඩන කඩන මේ මී වද ගත්තේ තඩි වලස් ගෙරියෙක් (වලහෙක්). මං ළඟ තිබුණු ගහකට මුවා වෙලා බලාන උන්නේ. වලස් ගෙරියා අප්පිල ඇත්තන් බරු ගහන්ට (හපාකන්ට) එයිද කියලයි. වලස් ගෙරියා ඇති තරම් මීවද කාලා හීං සීරුවේ ගහෙන් බැහැගෙන යන්ට ගියා. වලස් ගෙරියා හරි දක්ෂයා මී කන්ට.මහ හුළං කාලේට අපි දෙතුන් දෙනා එකතු වෙලා දඩයමේ යනවා. හුළං කාලෙට දඩයම් කරන්න අමාරුයි. හුළඟ නිසා සතුන්ට අපේ ඉව දැනෙනවා. අපිට බඩගිනි වුණාම වැල් අල ගෝනල තම්බාගෙන කනවා. වැල්ලේ වළක් හාරලා ඒ වළ ඇතුළට කොළ අතු දාලා ඊට උඩින් අල දානවා. අල දාලා වැහෙන්න තවත් කොළ දානවා.ඊට පසුව වැලිවලින් අර වළ වහලා ඊට උඩින් ගිනිමැලයක් ගහනවා. හෝරා දෙක-තුනක් ගිය පසු ගිනි ගොඩ අයින් කරලා වළ හාරා අල ටික ගොඩ ගන්න කොට අල හොඳට තැම්බිලා තියෙනවා.මස් කන්න ඕනෑ යැයි හිතුණොත් ගෝන හමක් ගෙන එහි ඇතුළු පැත්තට මස් දාලා කණු හතරක් හිටුවා මස් දැමූ ගෝනා හම එහි රඳවා යටින් ගින්දර දානවා. ටික වේලාවකින් තම්බාපු මස් කොටා බාන්න පුළුවන්. තමා කුඩා කලදී සුදු ජාතිත වෛද්‍යවරයකු වූ ස්පිට්ල් මහතා නිතර නිතර ඔවුන්ගේ දුක සැප බලන්ට ආ බවද පවසයි.”ස්පිට්ල් හූරා තමයි අපිට කාරම් පොජ්ජ (ලුණු) අරන් එන්නේ. ඒ හූරා ගේ නෑනි (නෝනා) සහ කැකුළි (දුව) මට හරිම ළෙන්ගතුයි. ස්පිට්ල් හූරාගේ කැකුළි තවම ඉන්නවා. දෙහිඅත්තකණ්ඩිය දිසාල හූරා (ප්‍රාදේශීය ලේකම් හේමන්ත කුමාර මහතා) සහ අපේ පයිණ්ඩ හූරා (ග්‍රාම නිලධාරි ධර්මසේන මහතා) මේ ඇත්තන් (මම) ස්පිට්ල් හූරාගේ කැකුළි බලන්නට එක්කරගෙන ගියා. ඒ වෙලාවේ හිත්පොජ්ජ කැකෑරෙන්ට පටන්ගත්තා (දරාගන්න බැරි සතුටක් ඇතිවුණා).” යැයි ඔහු දෙනෙතේ නැඟුණු සතුටු කඳුළු පිස දමමින් අප සමඟ පැවැසීය.කෝණ (අවුරුදු) තුනකට සැරයක් තමයි අපි හේන් කොටන්නේ. ඒත්.. මහා රූස්ස ගස් කපා බිම හෙළන්නේ නෑ. ඒ ගස් පිච්චිලා ගහට හානි වෙන නිසා ගහ අවට හොඳට සුද්ධ කරලා ගින්දර යන්නේ නැතිවෙන්නට තමයි හේනට ගිනි තියන්නේ.”මේ ආදිවාසීන් තමන්ට ජීවත්වීමට ඇති මහා වනයට කොතරම් ආදරය කළාදැයි මෙයින් මොනවට පැහැදිලි වේ. දඩයම් කළ ද ඔවුන් දඩයම් කළේ සතුන් තෝරා බේරාගෙනය. රැහේ ඉන්න කුඩා සතුන්ට ගැහැනු සතුන්ට ඔවුන් කවදාවත් හීය නොමෑනූ බවද කළු අප්පු පවසයි. ”අපි ඒ කාලේ දඩයම් කළේ දුන්නෙන් ඊතලයෙන්. හූවක දුර හිටියත් (තක්කේටම) ඉළක්කේටම හීය මානන්න (විදින්න) මට පුළුවන්.මං විදපු එක හීයක්වත් අපතේ ගිහින් නෑ. දඩයමේ ගියාම කදේ තමයි මස් ගේන්නේ. දැන් වගේ රිදී පෝරු තඹ පෝරුවලට මස් දෙන්නේ නෑ. රැහේ ඔක්කොටම මස් දෙනවා. ඉතුරු වෙන ඒවා දුම්මැස්සට දානවා. ලබු කැටවලට දාලා මීපැණි දාලා තියනවා. මීපැණිවලට දාන මස් ඕනෑතරම් කාලයක් අවුරුදු දෙක තුනක් හෝ තිබාගන්න පුළුවන්”අපේ රැහේ එවුන් ඒ දවස්වල හරිම සමඟියි. හේන කොටන්නේ එකට. ගිනි තිබාන්නේ එකට. දඬුවැටිය දාන්නේ එකට. බව බෝග වපුරන්නේ එකට. කඩා වඩා ගන්නෙත් එකට. මහවැලිය නිසා අපේ ඇත්තෝ බේද බින්න වුණා” යැයි කළු අප්පු ඇත්තන් පවසන්නේ ඉතාමත් දුක්මුසුවය.බදුල්ලේ හිටපු මහ දිසාපති වරයකු වූ පීල්ලේගෙදර මහතා ආදිවාසීන් ගේ ජීවන ගමන වෙනත් මඟකට යොමු කළේය. ඔවුන්ට දැන් හේනෙන් හේනට යන්නට අවශ්‍ය නැත. ගොනබරු වී, රත්දැල් වී, මුරුංගා කායං වී, ඇල් වී මොවුහු වගාකරති. ඔවුන්ගේ ජීවන රටාව විශේෂයෙන්ම ආහාර රටාව දැන් වෙනස්වී තිබේ.”පොඩි බිම් කඩකට සීමා වුණු අපේ ජීවිත දැන් ගෙවීයන්නේ හිරේ විලංගුවේ වැටුණා වාගේ. අපිට කිසිම නිදහසක් නෑ. අපේ බාල පරපුර නම් මේ ජීවිතයට කැමතියි. කන්දේගංවෙල ඉන්න කාලේ අපිට ලෙඩ දුක් තිබුණේ් නෑ. තිබුණත් තිබුණ අසනීපවලට අත්බේත් කළා. ඒවා සැණින් සුවවුණා. ඒකාලෙ අත්බේතට ඕන ඖෂධ ඕනෑතරම් තිබුණා.දැන් ඒ ඖෂධ වර්ග ඇත්තෙම නෑ. පුළුවන් තරම් වස විස කනවා. බොනවතුර ටිකටත් වස දාලා. අපේ හයිය හත්තිය වගේම ආයුෂත් අඩුවෙලා. අපි කැලේ හිටිය විදියට හිටිය නම් විදුලිය, මංමාවත්, පාසල්, පානීය ජලය නිවාස වැසිකිළි ඇඳුම් පැළඳුම් කිසිවක් ඕනැ නෑ.අපේ ජීවිතය මොනතරම් සරල ද රැහේ අයගේ සමඟිය තිබුණා. අපි සතුටින් ජීවත්වුණා” යැයි ඔහු පවසයි.හේනානිගල ආදාවාසි ගම්මානයේ වර්තමාන නායක තලාවරිගේ ගුණබංඩා ද අප හා කතාබහ කළේය. තව අවුරුදු කිහිපයකින් අපේ සිරිත් විරිත් වියැකිළා යාවි. ඒ නිසා දඹානේ තරම් ලොකුවට නැතත් පොඩියට හෝ හේනානිගලටත් සංස්කෘතික මධ්‍යස්ථානයක් අවශ්‍යයි. අපේ ගමේ පාරවල් කැඩිලා විදුලිය ගමටම නෑ. ආපු පවුල් 250කට පමණ ජීවත් වෙන්න ක්‍රමයක් නෑ.කැලෑව ඉල්ලලා ආණ්ඩුවේ මහ හූරන්ට කරදර කරලා වැඩක් නෑ. කැලෑව නැති බව දන්නවා. ඒත්... ආදිවාසීන් විදියට ඉදිරියේ අපට අත්වෙන ඉරණම ගැන ආණ්ඩුවේ මහ හූරන් බැලිය යුතුයි.”මේ ලිපිය සකස් කිරීමේදී නොමඳ සහායක් ලබාදුන් හේනානිගල ග්‍රාම නිලධාරි ඊ.ජේ.පී.ධර්මසේන මහතාට අපගේ ස්තුතිය.ආරියලතා දහනායකදෙහිඅත්තකණ්ඩිය සමූහ වාර්තාකාරිණී</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=as0912062</link>
    <topic>වනපෙතේ සැඟවුණු රුසිරු රෝහිණිය...</topic>
    <author/>
    <content>හූවක දුර හිටියත් ටක්කෙට හීය මෑනූ ආදිවාසී රැහේ නායක ඇත්තාවනපෙතේ සැඟවුණු රුසිරු රෝහිණිය...භෞතික දියුණුව බලාපොරොත්තු වන කෙනා ශ්‍රමය කැප කිරීමේ ද දක්ෂයකු විය යුතුයිකැකිරාව විදුහලේ හපන් දරුවන්ට පරිත්‍යාගනෙළුම් විලඅවරගිර අහස් කුස විරාජමාන වන හපුතලේ කඳු වැටිය රන් පැහැයෙන් බබළයි. ලුණුගම්වෙහෙර ජාතික වනෝද්‍යානයේ සිට බැලූ කළ වයඹ සිට උතුරු දිශානුගතව විහිදී ගිය හපුතලේ කඳු පන්තිය අප වනෝද්‍යානයට ගෙනෙන සුන්දරත්වය පැසසිය යුතුම ය.ඊශාන දිග මෝසම් වැසි දියෙන් නව ජවයක් ලද වනවාසීහු, ලුණුගම්වෙහෙර සොඳුරු බවින් පුරවාලීමේ තම මෙහෙවර අරඹා සිටිති.ලුණුගම්වෙහෙර ජාතික වනෝද්‍යානය සතුව සොඳුරු වැව් පරිසර පද්ධති අපමණ සංඛ්‍යාවකි. ඒ අතුරින් තල්ගහදිගන වැව, කිවුල්පිටිය වැව, බොල්හිඳගල වැව, නුගේ වැව, රෝහිණී වැව සහ රත්මල් වැව ප්‍රමුඛය. සොඳුරු බවින් පිරිපුන් මෙකී ස්ථාන සොඳුරු හිතැත්තන් හට නිබඳව ඇරයුම් කරනුයේ එකී සුන්දරත්වය බුක්ති විඳිනා ලෙසටය.වෙහෙරගල ජලාශ ව්‍යාපෘතියට සමගාමීව ලුණුගම්වෙහෙර වන පෙතට අලුතින් එක් වූ වැවක් ලෙසින් ‘රෝහිණී වැව‘ හෙවත් ‘දන්ගහවැව‘ හැඳින්විය හැකිය. මෙකී වැව සමීපයේ ගෙවන සෑම මොහොතකදීම මාගේ මතකයට නැගෙනුයේ ‘දන් ගහ වැව‘ ‘රෝහිණී වැව‘ නමින් පටබැඳුණු’යුරු සඳහන් කතා පුවතකි.එදවස වෙහෙරගල ව්‍යාපෘති රාජකාරි යටතේ අදාළ වැඩ බිම් ප්‍රදේශයන් හි නියමිත අධීක්ෂණ රාජකාරියන් හී වනජීවී සංරක්ෂණ නිලධාරීහු නිරත වූහ. මම ද පෙර සඳහන් කළ ‘රෝහිණී’ නමැති වැව ආසන්නයේ අධීක්ෂණ රාජකාරියක නිරතව සිටියෙමි. එකී වැඩ බිම් ප්‍රදේශයේ සේවයේ නියුක්තව සිටි වාරිමාර්ග වැඩ බිම් පරීක්ෂක මහතෙක් ‘රෝහිණී වැවට’ නම පට බැඳුණු’යුරු හා සබැඳි වෘත්තාන්තයට මුල පිරුයේය.”වෙහෙරගල ව්‍යාපෘතියෙන් නිර්මාණය වුණු මේ වැව, ‘රෝහිණී වැව‘ වුණේ මෙන්න මෙහෙමයි. මේ ව්‍යාපෘතියේ එක් අරමුණක් වුණේ ලුණුගම්වෙහෙර ජාතික වනෝද්‍යානය අවට ගම්මානවල දිළිඳු ගැමියන්ට රැකියා ලබාදීම.රෝහිණී වැවඉතින් වෙහෙරගල ව්‍යාපෘතියේ වැඩට කිරිඉබ්බන්ආර කියන ප්‍රදේශයෙන් ‘රෝහිණී’ කියන ගැහැනු කෙනත් ආවා. මේ වැවේ වැඩ ආරම්භ කළ දවසේ පටන්, මේ අලුත් වැඩ බිමේ තමයි රෝහිණී වැඩ කළේ. ඉතින් වැඩ බිම පරීක්ෂාවට හිටපු මහත්තයකුයි - රෝහිණියගෙයි ආදර කතාව ආරම්භ වුණේ මේ අලුත් වැවේ ආරම්භයට සමගාමීවයි. වැවේ වැඩ දිනෙන් දින අවසන් වෙන්න, වෙන්න මේ දෙන්නගෙත් ආදරය මෝරන්ට පටන්ගත්තා.වැවේ වැඩ අවසන් වෙන්න කිට්ටුව ඒ දෙන්නා විවාහ වුණා. ඉතින් මෙන්න මේ ආදර කතාව උපන් වැවේ වැඩ අවසන් වෙනවාත් එක්කම වාගේ වැහැපු වැස්සෙන් අලුත් වැව පිරුණ, හරිම ලස්සනට. මෙන්න මේ ලස්සන වැවේ ආරම්භය තමයි රෝහිණීගේ ජීවිතයත් ලස්සන කළේ. ආන්න ඒක සිහිපත් කරන්ට තමයි වෙහෙරගල ව්‍යාපෘතියේ වැඩ කළ කා අතරත් මේ අලුත් වැව ‘රෝහිණී වැව‘ නමින් නම් ලැබුවේ.රෝහිණී වැව මෙදවස ලුණුගම්වෙහෙර වනපෙතට ඉටු කරනා මෙහෙවර නම් පැසැසිය යුතුමය. වෙහෙරගල ජලාශයේ සිට ලුණුගම්වෙහෙර ජලාශය තෙක් ජලය රැගෙන යන ඇළ මාර්ගයේ පිහිටා ඇති මෙම වැව අතිරික්ත ජලය ගබඩා කර තබා ගනිමින් වනජීවීන් ගේ ජල අවශ්‍යතාව ද සපුරයි. වැඩිමනත්ම වෙහෙරගල වන අලි පුනරුත්ථාපන රැඳවුම් බිමෙහි රැඳවුම්ලාබී වන අලින් ගේ සුලභ ලැගුම් පළක් වශයෙනුත් රෝහිණී වැව ප්‍රකටය.වනාතේ සිට කල්මැරූ ඇතින්නියක් නිසල ගමනින් රෝහිණි වැව කරා පියවර මනින්නීය. වැව් පිටියෙන් ඈත් මෑත් ව, පැමිණි වන මං තීරුව සමීපයට ගිය ඇතින්න හීන් නදින් ට්‍රමපට් හඬක් නැඟුවාය. ඊට ප්‍රතිචාර වශයෙන් වනාතින් ද පිළිවදන් ට්‍රම්පට් කුංචනා හඬක් නැඟුණි. ඒ අනුව ඇය වනාතට වැදුණාය. ගතවූයේ හෝරාවකි. වනාතින් වැව් පිටියට සපැමිණියේ තුන්පත් රැළකි. මවත්, වැඩිමහල් දියණියත්, අලුත උපන් අලි සිඟිත්තෙකුගෙනුත් සමන්විත නියෝජනයකි ඒ.හබන් කුකුළාඇතින්නියත්, වැඩිමහල් දියණියත් - සිඟිති අලි පැටවා දෙදෙනා අතරමැද රුවා ගනිමින් ‘රෝහිණිය’ කරා පැමිණ, වැව් තෙරට වී ජලය පානය කිරීමේ නිරතව සිටිති. රාස්සිගේ අවුරැස් වැටී ජල තලය රන්වනින් දිළෙයි.අලි බබා බලා සිටියදී මවත්, සහෝදරියත් ‘රන් පැන්’ හා සදිසි වැව් දිය සොඬඟින් ගෙන සිරුරු පුරා විසිරුවා ගනිති. නමුත් අලුත උපන් සිඟිත්තා වෙත දිය පොදකුදු විසි නොවනයුරින් තම ජල ස්නානයන් හි යෙදීමට ඒ දෙදෙනාම සැලකිලිමත් වී සිටිති.දිනය පුරාවට කුසට අහරක් සොයමින් වනය පුරා හක්කලන් කොට වෙහෙසුණු විහඟ කැල එළැඹෙන රාත්‍රියට ප්‍රථම ස්වකීය කුරුලු කැදිලි බලා හැල්මේ පියඹති. වාතය හා සමඟ පොර බදන අත්තටු රාවය ‘සට’ – ‘සට’ ‘බස’ – ‘බස’ සරින් හිස් අවකාශයේ රැව් දෙති.සිරිලක සොඳුරු වන උයන් වෙත ජීවයේ සුසුම් පොද පිඹින්නේ එතුළ සරනා වන වැසියෝය. ඉනිඳු විහඟ සමාජයට හිමිවන්නේ ප්‍රමුඛ ස්ථානයකි. තම සිනිඳු, නේකවිද වර්ණයෙන් - සුසැදිි පිහාටු ගොමුවෙන් නිබඳවම පවන් සලනා ඔවුහු මිහිමත දෙව්ලොවක සිරි ගෙන හැර පාති. දෙව්ලොවත් මව්බිමට දෙවැනි කොට සිතීමට සහ දෙව්ලොවේ නැති අසිරිය මව්බිමේ දකින්නට හැකි බවටත්, ස්වකීය චර්යා රටා හරහා වන පෙතේ ලියා තබති.ඇමෙරිකානු ජාතික කවියෙකු වන ලෝංෆෙලෝ කුරුල්ලන් පිළිබඳව මෙවැනි මතයක් ඉදිරිපත් කර ඇත.”සැබැවින්ම මම කුරුල්ලන් පිළිබඳව මනා දැනුමින් සන්නද්ධ වූයෙක් නොවෙමි. මන්ද මම පක්ෂි විද්‍යාඥයෙක් නොවන නිසා වෙමි. නමුදු කුරුල්ලන් යන සත්ව කොට්ඨාසය දකින සෑම මොහොතකදීම මගේ සිත ආනන්දයෙන් පුරවයි. ඉඳින් අවස්ථාවක් ලද සෑම විටෙකදීම කුරුලු ජීවිත කෙබඳුදැයි විමසා බැලීමට මා පොළඹවනුයේ පෙර කී හැඟීමයි.විහඟුන්ගේ පරිණාමය වර්තමානයේදී විශේෂ 9600කට ආසන්න වූ විචිත්‍ර පරිණාමිතයක් කරා සමීප වී සිටී. ඉඳින් මෙකී පරිණාමිතයට කදිම නිදසුනක් සේ ශ්‍රී ලංකාවට ආවේණිකව ජීවත්වන විහඟ කැල විශේෂයෙන් හුවා දැක්විය හැකි වෙයි.මන්ද යත් ලොව පුරා සෙව්වත් ඔවුන් හමුවනුයේ මේ පුංචි දූපතින් පමණක් ම වෙති. ඉඳින් අනඟි ජෛව විවිධත්වයකින් අනූන රටක් වශයෙන් මේ සම්බන්ධයෙන් අපි ආඩම්බර විය යුතු වන්නෙමු.ශ්‍රී ලාංකේය පක්ෂි වර්ගයා අතුරින් මාගේ අවධානය වැඩිමනත්ම දිනාගනුයේ හබන් කුකුළාය. මිනිස් ඇසුරින් වහන් වී වනාන්තර තුළට වී ඉතා දුලබ ව්‍යාප්තියක් සහිතව සරනා මෙකී අහිංසකයා ගේ ජීවන කතන්දරය කවරේදැයි මඳකට හෝ විමසා බැලීම අගනේය. මන්ද යත් වනාන්තරයට ආදරය කරනා අප එතුළ සරන්නවුන් පිළිබඳවත් දැනුම්වත් වීම ද වනජීවී සංරක්ෂණයේ නාමයෙන් ඉටු කළ යුතු යුතුකමක් සහ වගකීමක් වන්නේමැ’යි.ැවුල් කුලයට අයත් මොහු ඉංග්‍රීසි බසින් ශ්‍රී ලංකා ස්ෆර් ෆවුල් වශයෙන් හඳුන්වයි. පක්ෂී ලොවේ ‘සැඟවී ජීවත් වන ලජ්ජාකාරයා’ වශයෙන් ද වන පට බැඳි නමකි. කුකුළා ගේ පයේ තියුණු වූ පොරකටු දෙක බැගින් පිහිටයි. ගෘහාශ්‍රිතව ජීවත් වන මධ්‍යම ප්‍රමාණයේ ගම් කිකිළියකගේ තරමට වැඩේ. සිරුරේ පවත්නා ගෝපක වර්ණ රටාව නිසාවෙන් වනයේ පවත්නා අතුරු අන්තරාවන්ගෙන් සැඟවී දිවි රැක ගත හැකිය.වී කුරුලු කූඩුවක්වනාන්තරයේ අඳුරු ලැහැබ් සහිත බිම් මට්ටමේ හැසිරීම ප්‍රිය කරනා මොවුහු රාත්‍රියට ලැගීමට පමණක් කුඩා ගසක අතු - ඉතිති මතට පියා සරති. ඒ හැරුණු කල දවසේ ඉතිරි කාලය ගෙවනුයේ බිම් මට්ටමේය. භූ®මි වාසීව ය. වනබිමේ විසිරී පැතිරුණ කොළ රොඩු, දිරා ගිය ශාක කොටස් ආදිය පහුරු ගාමින් සහ හොටගින් පෙරළමින් වේයන් ආදී කෘමි සත්ව වර්ග වන බිමේ පතිත වන ඵලා, පලතුරු සහ ඇට වර්ග ආහාර සේ බුක්ති විඳිති.”වල් ඌරෝ කැකුණ තලන විට...හබන් කුකුළන්ට රජ මඟුල්ලු...” ගම්වැසියන් අතරේ ප්‍රකට කියමනකි. ගැමියකුගේ හේතු දැක්වීමකට අනුව, එම පිරුළ පට බැඳී ඇත්තේ මේ අයුරිනි.”මේ කියමන අපේ ගන් තුලානේ බොහෝමෙට භාවිතා වන පිරුළක්. මේ ඇස්මානේ ඇත්තේ සීයලා තාත්තලා හක්කලන් කෙරුව කැලේ. කැලේ කැකුණ ගෙඩි වැටෙන කාලෙට කැකුණ ගස් වටේ වල් ඌරෝ ඕසෙට. උන් කැකුණ මදේට බොහෝම මනාපයි. කැකුණ ගෙඩිය හොටේ (හොබුවේ) දිගු දළ වලින් ඇනලා, හපලා පළනවා. පළාගත්තු කැකුණ ගෙඩියේ පොත්තයි, මඳයයි කනවා.ඕන්න ඔය ක්‍රියාවට කියන්නේ කැකුණ තලනවාය කියලයි. ඉතින් ඉතිරි වෙන කැකුණ මද හබන් කුකුළන්ට රාජ භෝජනයක්. නමුත් ඒ භෝජනය වළඳන්නට වෙන්නේ ඌරෝ කැකුණ තලපු දාටයි. හබන් කුකුළන්ට කැකුණ මද කන්ට නම් ඌරෝ කැකුණ තලන තෙක් කල් මරාන බලා ඉන්ට සිදුවෙනවා. එහෙනන්, අපේ සීයලා, තාත්තලා තමන් ආසා කරන දෙයක් පහසුවෙන්ම ලබා ගන්ට හැකි වුණ හැම වේලාවෙම කීවේ ‘වල් ඌරෝ කැකුණ තලන කොට හබන් කුකුළන්ට රජ මඟුල්’ කියලයි....”හබන් කුකුළා උදා සමයේත්, සවස් සමයේත් ඉර මුදුන් මධ්‍යහ්නයේදීත් පහත් හඬින් පටන්ගෙන ක්‍රමානුකූලව “යුහුහු... යුහුහු ... යුහුහු ... යුහුහු ... යුහුහී” බඳු නාදයකින් හඬලයි. එහි මූලිකම අරුත වනුයේ තමන් වාසය කරන වසමේ අයිතිය සෙසු සාමාජිකයින්ට දැන්වීමකි. තම වසමේ අයිතිය තහවුරු කර ගැනීමට ද හබන් කුකුළන් නිබඳවම වෙහෙසෙති. වසමේ අයිතිය පිළිබඳව තවත් කුකුළකු හා සමඟ එල්ල විය හැකි බාධාවන්ට එරෙහිව දෙපාර්ශවයම සටනට පෙළඹෙති. එවිට කඩු සරඹයන් හා සමැව තියුණු පොරකටු සටන් බිම තුළ නිබඳ ලෙළදේ.එක් කුකුළෙකු හඬලා අවසන් වත්ම තවත් කුකුළෙක් තම වසමේ සිට අයිතිය කියමින් හඬලයි. එවිට සාමූහිකත්වයේ ස්වරූපයෙන් ගැයෙනා ‘හබන් කුකුළු ගීත’ විසින් වනාන්තරයට අපූර්වත්වයක් කැඳවයි. මීට අමතරව තම වසමේ අයිතිය තහවුරු කර ගන්නා තවත් ක්‍රමෝපායක් වශයෙන් “කට හඬ විසි කිරීමේ” අපූර්ව වූ හැකියාවක් ද හබන් කුකුළෝ සතුවෙති. එනම් හඬ විනා, හඬ නැඟෙනා ස්ථානයක් සොයාගත නොහැකිවීමය.කඳුකරයේ සිට තෙත් කලාපයේ පහත් බිම් දක්වා දුලබ ව්‍යාප්තියක් පෙන්වන හබන් කුකුළා වියළි කලාපයේ ගංගාධාර වනපෙත් තුළදීත් ඉඳ හිට හමුවේ. ඉඳින් තම වාසස්ථානයන් ගිලගන්නා මිනිසුන්ට එරෙහිව එකදු කෙනෙහිලිකමක්, රැවුම් ගෙරවුම් හෝ වදනකුදු නොනඟා නිහඬවම ජීවත් වන මේ අහිංසක විහංගයා තමන් සතු මහඟු ගුණාංගයක් මිනිසුන් හට පෙන්වයි. එනම් හබන් කුකුළු යුවළක් අවිනිශ්චිත වූ අතුරු අන්තරාවන්ගෙන් තොරව වෙසෙන්නේ නම්, ඔවුහු ජීවිත කාලය පුරාවටම කිසිදු අඩදබරයකින් තොරව එකට ජීවත් වෙති.සිරිලක කුරුල්ලන් සම්බන්ධයෙන් නොයෙකුත් අධ්‍යයනයන් හී නිරත වූ ප්‍රකට කුරුලුවේදී ජී.එම්.හෙන්රි මහතාගේ ද වාර්තාවන්ට අනුව ආදරයේ සංකේතය හුවා දක්වනු වස් ‘හබන් කුකුළු ප්‍රේමය’ට අන් කුමක් සම කළ හැකිද? “ජෑක් ජෝ ජොයිස්” – “ජෑක් ජෝ ජොයිස්” නා නා ප්‍රකාර වන වැසි හඬ සන් අතරේ වළිකුකුළකු උස්ව හඬලයි. වන පෙත රාත්‍රියට සූදානම් වන බවක් වළිකුකුළා සෙස්සන්ට දැනුම් දෙයි. ‘රෝහිණිය’ වටා ගැවසුණු මොනර කුකුළන් රාත්‍රි ලැගුම් පොළවල් සොයමින් වෙහෙසෙති. සෙබඩුන් තිදෙනකු පිරිවරාගත් පිල් බර මොනරෙක් අතු-ඉතිති සිඳී ගිය බුරුත ගසක් මතට වී වන පෙත ගිලගන්නා රාත්‍රිය දෙස බලා සිටියි.වන පෙත අඳුරට අඬ ගසයි. මා ‘රෝහිණිය’ ගෙන් සමුගත යුතුව ඇත. මෙතැන් සිට රාත්‍රී වනපෙතේ හක්කලන් කරන හයිකාරයෝ ‘රෝහිණිය’ හා සමඟ සරමින් ඇගේ තනි මකනු නියති.සඳමල් රශ්මි ශ්‍රී බුද්ධිකවනජීවී නියාමකලුණුගම්වෙහෙර ජාතික වනෝද්‍යානය</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=as0912064</link>
    <topic>භෞතික දියුණුව බලාපොරොත්තු වන කෙනා ශ්‍රමය කැප කිරීමේ ද දක්ෂයකු විය යුතුයි</topic>
    <author>සාකච්ඡා කළේ -රමණී සුබසිංහ</author>
    <content>හූවක දුර හිටියත් ටක්කෙට හීය මෑනූ ආදිවාසී රැහේ නායක ඇත්තාවනපෙතේ සැඟවුණු රුසිරු රෝහිණිය...භෞතික දියුණුව බලාපොරොත්තු වන කෙනා ශ්‍රමය කැප කිරීමේ ද දක්ෂයකු විය යුතුයිකැකිරාව විදුහලේ හපන් දරුවන්ට පරිත්‍යාගනෙළුම් විලභෞතික දියුණුව සිය ජීවිතයට ළඟා කර ගැනීම ගිහියා ගේ ප්‍රධාන අපේක්ෂාව ය. එම පරමාර්ථය මුදුන් පමුණුවා ගන්නට නම් හෙතෙම වැඩ කිරීමට ඇප කැප විය යුතුය. වැඩෙහි අනලස් විය යුතුය.සාමාන්‍යයෙන් බටහිර වියතුන් ගේ අදහස අනුව නම් බුදු දහම ඇතුළු අනෙකුත් ආසියාතික ආගමික සම්ප්‍රදායයන් මිනිසාට වැඩ කිරීම සඳහා පෙළඹවීමක් කරන්නේ නැත. බුදු දහම පිළිබඳ නිවැරැදි හැදෑරීමකින්, අවබෝධයකින් තොරව කරන මේ ප්‍රකාශ හුදු මිථ්‍යා පමණි.යම් පුද්ගලයකු ගෘහ ජීවිතයේ භෞතික දියුණුව අපේක්ෂා කරනවා නම් ඔහු අනිවාර්යයෙන් ම ශ්‍රමය වැගිරීමෙන් වැඩ කළ යුතු බව බුදු දහමේ පිළිගැනීමයි. මෙය ප්‍රධාන කොටස් තුනකින් සාකච්ඡා කැරේ. කායික ශ්‍රමය, මානසික ශ්‍රමය හා අධ්‍යාත්මික ශ්‍රමය වශයෙනි. කායිකව හා මානසිකව ශ්‍රමය වැය කිරීම ගෘහස්ථයා ගේ භෞතික දියුණුවට අත්‍යවශ්‍යම සාධකය. ඒ සමඟම අධ්‍යාත්මික දියුණුව ද අපේක්ෂා කරනවා නම් අධ්‍යාත්මික ශ්‍රම වැගිරීමක් ද කළ යුතු ය.කුප්පියාවත්ත ජයශේඛරාරාම විහාරවාසීගෞරව ශාස්ත්‍රවේදීමාවරලේ භද්දිය හිමිබුදු දහමට අනුව කායික ශ්‍රමය හා මානසික ශ්‍රමය යන අංගයන් එකක් අනෙකට වඩා උසස් වන බවට පිළිගැනීමක් නැත. එහෙත් අප ජීවත්වන සමාජයේ ශ්‍රමය වැය කරන ආකාරය අනුව විවිධ වෘත්තීන්ට වටිනාකම් ලබා දී ඇති ආකාරය දකිමු. කෙනෙක් කායික ශ්‍රමය වගුරුවමින් කෘෂි කර්මාන්තයෙහි, එසේත් නැතිනම් කම්කරු වෘත්තිය වැනි රැකියාවන් හි නියුතු වනවා නම් නූතන සමාජයේ ඔහුට එතරම් පිළිගැනීමක් නැත. පැසසුම් හා ලැබෙන වැටුප ද අනෙක් වෘත්තීන් හා සාපේක්ෂව අඩු ය. එහෙත් වෛද්‍ය වෘත්තිය, පරිගණක තාක්ෂණය ආදි රැකියාවන් හි නියුතු පුද්ගලයන්ට ලැබෙන සමාජ පිළිගැනීම සේ ම වැටුප ද ඉහළ ය.ඔවුන් වැඩිපුරම වැය කරන්නේ මානසික ශ්‍රමයයි. මේ ආකාරයට වත්මන් වෙළෙඳ පළ ක්‍රමයෙහි විවිධ වෘත්තීන් අතරින් මානසික ශ්‍රමය වැය කරන වෘත්තීන් සඳහා පිළිගැනීමක් හා වැඩි ප්‍රතිලාභ හිමිකර දෙමින් කායික ශ්‍රමය වගුරුවන පුද්ගලයන් යම්තාක් දුරකට පහත් තත්ත්වයකට ඇද දමා ඇති ආකාරය අපි දකිමු.බුදු දහමේ ශ්‍රමය පිළිබඳ එවැනි උස් පහත් භේද හෝ වර්ගීකරණ සිදු කරන්නේ නැත. එවැනි කරුණු මත පදනම්ව පුද්ගල වර්ගීකරණයක් කැරෙන්නේ ද නැත. යමෙක් කායිකව හෝ මානසිකව ශ්‍රමය වැය කරනවා නම් හෙතෙම සිය වෘත්තියේ නියැළීමේ දී අවංකව ශ්‍රමය කැපකළ යුතු බව බුදු දහමේ ඉගැන්වීමයි. තම වෘත්තිය වෙනුවෙන් අවංකව ශ්‍රමය වැය නොකරන පුද්ගලයා අධාර්මික වෘත්තියක නියැළෙන අයකු ලෙස ද නම් කරයි.එසේ නොමැතිව කෙනකු කායික ශ්‍රමයෙන් දායක වන්නේ ද මානසික ශ්‍රමයෙන් දායක වන්නේ ද යන කරුණු කෙරෙහි අවධානය යොමු කරමින් රැකියාවේ උසස් හෝ පහත් බවක් මනින්නේ නැත. එවැනි මිණුම් ක්‍රමයක් ත්‍රිපිටකයෙහි ද දැකගත නොහැකි ය.විශේෂයෙන් ම ධරණීය සංවර්ධනය අපේක්ෂා කරන බුදු දහම කායික මානසික ශ්‍රමය වැගිරීම අත්‍යවශ්‍ය බව පිළිගන්නා අතර ම අධ්‍යාත්මික සංවර්ධනය සඳහා ඇවැසි ශ්‍රමය කැපකිරීම ද අත්‍යවශ්‍ය බව අවධාරණය කර ඇත. එනම් ශීලා දී උදාර ගුණධර්මයන් වර්ධනය කර ගැනීම උදෙසා මිනිසා වෙර වීරිය වැඩිය යුතු ය. අධ්‍යාත්මික ගුණය වර්ධනය නොකරන ලද පුද්ගලයාගෙන් මානුෂීය ගුණධර්ම අපේක්ෂා කළ නොහැකි ය. ඔහුගෙන් මනුෂ්‍ය වර්ගයාට යහපතක් සිදු වන්නේ නැත. හෙතෙම පරිසර හිතකාමියෙක් ද නොවන්නේ ය.ජීවිතයේ භෞතික දියුණුව බලාපොරොත්තු වන පුද්ගලයා නිරන්තරයෙන් ම ශ්‍රමය කැපකිරීමෙහි දක්ෂයකු විය යුතු ය. උපායශීලී විය යුතු සේ ම අනලස් වීම ද වැදගත් ය. තමන් පමණක් නොව අන්‍යයන් ද එකී කාර්්‍යයන් හි යෙදවීමට කටයුතු කළ යුතු ය.“දක්කෝ අනලසෝ දාතෟ පායා වීමංසාය අලංකාතුං අලං සංවිධාතුං” ආදී වචනවලින් පෙන්වා දෙන්නේ ඒ අදහසයි. තමන් ගේ වෘත්තිය උදෙසා අනලස්ව ශ්‍රමය කැප කිරීමට මිනිසා පොළඹවන දේශනාවක් අංගුත්තර නිකායේ කුසීතාරම්භ වස්තු සූත්‍රයෙහි අන්තර්ගත ය. ඒ පිළිබඳ ගැඹුරු අවධානය යොමු කරන්නේ නම්, අලස වන්නට නොව වැඩ කරන්නට මිනිසා පොළඹවමින් ශ්‍රමාභිමානය ඇති කරන අයුරු දැක ගත හැකි ය.වෙහෙස මහන්සි වී වැඩ කිරීම ලජ්ජාවට කරුණක් වන්නේ නැත. එය තමන් කෙරෙහි ආඩම්බර වීමට හේතුවකි. කුසීතාරම්භ වස්තු සූත්‍රයේ එන ආරම්භක වස්තු හෙවත් වැඩට පොළඹවන සංකල්ප අටකින් ඒත්තු ගන්වන්නේ මේ ධර්මතාවයයි.දැන් කළ යුතු කාර්යය දැන් ම නිම කිරීම එහි පළමුවැන්න ය. අපට ඉදිරියේ දී කරන්නට ඇති දෑ බොහෝ ය. දැන් කළ යුතු දේ පසුවට කල් දමන්නේ නම් අනාගතයේ කළ යුතු දේ නිසියාකාරව ඉටු කිරීමට කාලය ඉතිරි වන්නේ නැත. ඉදිරියේ දී මට මේ මේ වැඩ කළ යුතුව තිබේ ය යන මානසිකත්වය අප සිත උපදවා ගන්නට හැකි නම් ඒ සඳහා වේලාව ඉතිරි කරගන්නට, අවස්ථාව සලසා ගන්නට හැකි වේ. ඒ සඳහා අද දවසේ, මේ මොහොතේ කළ යුතු සෑම කටයුත්තක් ම කැපවීමෙන් අවසන් කිරීම වැදගත් ය.තමන් යම් කාර්යයක් කර අවසන් වූ විට එය නිම කළා යැයි සෑහීමකට පත් නොවී ඒ කාලය තුළ අතපසු වූ වැඩ සොයා බලා නිම කිරීම ද වැදගත් ය. මේ ;දවැනි සංකල්පයයි. යම් කටයුත්තක් අවසානයේ දී අප බලාපොරොත්තු වන්නේ විවේකයයි. එහෙත් බුදු සමය මේ අදහස ප්‍රතික්ෂේප කර ඇත. විවේකයක් සොයනවා වෙනුවට තවත් අතපසු වූ වැඩ ඇත්දැයි සොයා බලා ඒවා සම්පූර්ණ කිරීමට කටයුතු කළ යුතු බව එහි දී අවධාරණය කර ඇත.ඔබට යම් ගමනක් යාමට තිබේ යැයි සිතන්න. ඊට පෙර ඔබ කළ යුතු ප්‍රධානතම කාර්යයක් වේ. එනම් කළ යුතු වැඩ සියල්ල අවසන් කිරීම ය. ඔබට දුර බැහැරක යන්නට සිදු වන්නේ නම් ඒ සඳහා ගත වන කාලයේ කළ යුතු වැඩ එවිට අතපසු වන්නේ නැත. සැහැල්ලු සිතින් ගමන නිමා කිරීමට ද පුළුවන. ආපසු පැමිණි අවස්ථාවේ ද ඔබ විසින් කළ යුතු ප්‍රධානතම කාර්යයකි.එනම් ඔබගෙන් මඟ හැරුණ වැඩ සම්පූර්ණ කිරීම ය. මෙය ද වටිනා ඉගැන්වීමකි. විශේෂයෙන් ම අප ගේ බොහෝ වැඩ අතපසු වන්නේ යම් ගමනක් වෙනුවෙන් මහ මඟට යෙදවීමට ඇති කාල පරිච්ඡේදයේ වූ දිගු බව නිසා ය. මේ ගැන සිතා අනලස්ව තම වැඩ කටයුතු නිම කිරීමට උත්සාහ කළ යුතු ය.කුසට ප්‍රමාණවත් අහරක් නො ලැබුණේ නම් ඒ ගැන සිතමින් සිතට කරදර දෙමින් කල් ගෙවීම බොහෝ දෙනා ගේ සිරිත ය. ආහාර ගත යුතු වන්නේ ජීවත්වීම සඳහා පමණි. එහෙත් බොහෝ දෙනා ආහාරයම තම ජීවිතය කොට සලකති. මද කුසගින්නක දී වුව වැඩ මඟහරිමින් දැන් වැඩ කළ නොහැකි යැයි සිතමින් කාලය විනාශ කරති. බුදු දහම මේ ක්‍රියා පිළිවෙත අනුමත කරන්නේ නැත. මද කුසගින්නක දී ඔබ මෙසේ සිතා වැඩ කළ යුතු ය.“තවමත් මගේ කය වැඩෙහි යෙදවිය හැකි ය. සිරුර සැහැල්ලු ය. දුබල වන්නට පෙර වැඩ කළ යුතු ය.” යනුවෙනි.ප්‍රමාණික ව ආහාරපාන ගත් පසු ආහාරයෙන් මත් වී නිදි සුව විඳීම පෘථග්ජනයා ගේ කැමැත්තයි. එහෙත් බුදු සමය යෝජනා කරන්නේ ලබාගත් ආහාර නිසා ලැබුණු ශක්තිය උපයෝගී කර ගනිමින් ඔබ ගේ වැඩ කටයුතු සම්පූර්ණ කිරීම සඳහා ඇප කැප වන ලෙසට ය.මද ගිලන් බවක් දැනෙන අවස්ථාවේ දී රෝගය උත්සන්න වීමට පෙර කළ යුතු වැඩ නිම කරන්නට ප්‍රයත්න දැරිය යුතු බව හත්වැනි කරුණ ලෙස පෙන්වා දී ඇත. ඉදිරියේ දී රෝගී වීමට ආසන්න බව සමහර විට අපට ම දැනේ. එවිට කළ යුතු වැඩ උපරීමයෙන් ඉටු කරනවා නම් රෝගී අවස්ථාවේ අදාළ විවේකය භුක්ති විඳීමට නිදහස් මානසිකත්වයක් ඇතිවේ. ඒ නිදහස් මානසිකත්වය ම ඔබ ඉක්මනින් නිරෝගී පුද්ගලයකු බවට පත් කිරීමට ප්‍රධාන හේතුවක් වීමට පුළුවන.රෝග පීඩාදියෙන් සුවය ලැබු විගය ඒ කාල සීමාවේ අතපසු වූ වැඩ කිරීම ද වැදගත් ය. නැතහොත් වැඩ අධික වී ඔබට කායිකව මෙන් ම මානසිකව ද පීඩා දෙනු ඇත. කුසීතාරම්භ වස්තු සූත්‍රයේ සඳහන් මෙම සංකල්ප ගිහියා ගේ ජීවිතයට ඉතා වැදගත් මඟ පෙන්වීමක් සිදු කරයි. පැවරුණ වැඩ කොටස නිසියාකාරව ඉටු නොකරන පුද්ගලයා නිරතුරුවම කල් ගෙවන්නේ සැකයෙනි. බියෙනි. ඔහු ගේ මනස පීඩාකාරී ය. අතපසු වූ වැඩ අධික වීම නිසා ඔහුට සතුටින් කාලය ගෙවීමට නො හැකි ය.සුවබර නින්දක් ද නොලබන්නේ ය. කාලය මෙන්ම ඒ ඒ දිනයට, වේලාවට නියමිත වැඩ කටයුතු ද කළමනාකරණය කරගන්නා පුද්ගලයා ගේ ජීවිතය සකසුරුවම් ය. ආරක්ෂාකාරී ය. ඔහුට අනාගතය පිළිබඳ බියක් දැනෙන්නේ නැත. සතුටින්, සැහැල්ලුවෙන් දිවි ගෙවන්නේ ය.සාකච්ඡා කළේ -රමණී සුබසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=as0912065</link>
    <topic>කැකිරාව විදුහලේ හපන් දරුවන්ට පරිත්‍යාග</topic>
    <author>කෝට්ටේ මධ්‍යම සමූහ</author>
    <content>හූවක දුර හිටියත් ටක්කෙට හීය මෑනූ ආදිවාසී රැහේ නායක ඇත්තාවනපෙතේ සැඟවුණු රුසිරු රෝහිණිය...භෞතික දියුණුව බලාපොරොත්තු වන කෙනා ශ්‍රමය කැප කිරීමේ ද දක්ෂයකු විය යුතුයිකැකිරාව විදුහලේ හපන් දරුවන්ට පරිත්‍යාගනෙළුම් විලපසුගිය ඔක්තෝබර් 18 වැනි දින රටටම හඳුන්වා දුන් කැකිරාව, මැදගම විදුහලේ පුංචි හපන්නු හතරදෙනා දැන් මුළු රටේම කථාබහට ලක්ව සිටිති. මේ රටේ පමණක් නොව පිටරට සිටින අපේ ශ්‍රී ලාංකිකයෝ පවා ඔවුන්ට ආධාර උපකාර කිරීමට යුහුසුලු වෙති.මැදගම විදුහලේ විදුහල්පති පී.එම්.පී.පතිරාජ මහතා මේ බව සඳහන් කළේ පසුගියදා පැලවත්ත, අධ්‍යාපන අමාත්‍යංශයේ බිම්මහලේ පැවැති පුංචි උත්සවයකදීය.කොළඹ නගරයේ සමාජ සේවයට ලැදි කාන්තාවන් තිදෙනෙක් එකතුවී මැදගම විදුහලට පරිගණක කට්ටලයක් පරිත්‍යාග කිරීම සඳහා පැවැති මේ පුංචි උත්සවයට පුංචි හපන්නු හතර දෙනා ද සමඟ අජන්ත කරුණාසිංහ ගුරුතුමා හා ඉංග්‍රීසි ගුරුතුමී නිම්මා තන්තිලගේ මහත්මිය ද සහභාගිවූහ.අධ්‍යාපන අමාත්‍යංශයේ ලේකම් එම්.එම්.එන්.ඩී.බණ්ඩාර මහතාගේ ප්‍රධානත්වයෙන් පැවැති මෙම පුංචි උත්සවයේදී බණ්ඩාර මහතා අතින් පරිගණක කට්ටලය විදුහල්පතිතුමාට බාර දෙනු ලැබීය.කොළඹ නගරයේ පදිංචි රත්නසීලි සේනානායක, සුසන්තා ජයසිංහ හා සුනීතා අමරසිංහ යන මහත්මීහු මෙම පරිත්‍යාගයට දායක වූහ.අධ්‍යාපන අමාත්‍යංශයේ ලේකම් එම්.එම්.එන්.ඩී.බණ්ඩාර මහතා මැදගම විදුහලේ විදුහල්පති පී.එම්.පී.පතිරාජ මහතාට පරිගණක කට්ටලය බාරදුන් අවස්ථාව. ජනනී පේෂලා ජයරත්න දැරිය හා පරිත්‍යාගයන්ට දායක වූ සුනීතා අමරසිංහ මහත්මිය ද පසෙකින් වෙති. ඡායාරූපය - නන්ද ඒකනායක කෝට්ටේ මධ්‍යම සමූහතාක්ෂණය අධ්‍යාපනයට බෙහෙවින් ඉවහල් වී ඇති මෙම යුගයේ මැදගම විදුහලට මෙම පරිත්‍යාග කරන බව අමරසිංහ මහත්මිය මෙහිදී පැවසුවාය.නමුත්, අජන්ත කරුණාසිංහ ගුරුතුමා පැවසුවේ තවමත් මෙම විදුහලට විදුලිය පහසුකම් ලැබී නොමැති නිසා ඊළඟට විදුලිය ලබාගැනීමේ කටයුත්තට අතගැසීමට සිදුවන බවකි.පෞද්ගලික මූල්‍ය ආයතනයක් ද පාසලට පරිගණක කට්ටලයක් ලබාදීමට සහ ශිෂ්‍යත්ව සමත් දරුවන්ගේ ඉගෙනීමට ආධාර කිරීමට දානපතියන් කිහිපදෙනකු ද ඉදිරිපත්වී සිටින බවද විදුහල්පති පී.එම්.පී.පතිරාජ මහතා එහිදී කීය.දරුවන් හතරදෙනා හා ගුරුභවතුන්ට අමාත්‍යංශයේ විවිධ අංශ දැක බලාගැනීමට ද මෙහිදී අවස්ථාව ලබාදී තිබිණ.කෝට්ටේ මධ්‍යම සමූහ අධ්‍යාපන පොදු සහතික පත්‍ර උසස් පෙළ විභාගයේ වාණිජ විෂය ධාරාවෙන් මෙවර ගම්පහ දිස්ත්‍රික්කයෙන් පළමු තැනට පත්ව ඇත්තේ කිරිබත්ගොඩ විහාර මහා දේවි බාලිකා විදුහලේ ජේ.ඒ.චතුරි අප්සරා ජයවර්ධන ශිෂ්‍යාවය.ඇය මෙවර වාණිජ අංශයෙන් ඉදිරිපත් වී ආර්ථික විද්‍යාව, ගිණුම්කරණය, ව්‍යාපාර අධ්‍යයනය සහ ඉංග්‍රීසි යන විෂයන්ගෙන් ‘ඒ’ සාමාර්ථ හතරක් සහ සාමාන්‍ය දැනීම විෂය සඳහා ලකුණු 70ක් ලබා ගම්පහ දිස්ත්‍රික්කයෙන් පළමුවැනි ස්ථානය ද සමස්ත ලංකා මට්ටමින් නව වැනි තැනද ලබා තිබේ. ඇයගේ z-score අගය 2.5826 ක් වේ.දොම්පේ දේවි බාලිකා විදුහලේ දී අ.පො.ස. සාමාන්‍ය පෙළ විභාගයට ඉදිරිපත් ව විෂයයන් නවයටම ඒ සම්මාන ලැබූ චතුරි ජයවර්ධන, සිංහල භාෂාව සහ සාහිත්‍ය පිළිබඳව පැවැත්වූ සමස්ත ලංකා පරීක්ෂණයේදී ප්‍රථම ස්ථානයත්, සාමාන්‍ය දැනුම මිනුම තරගයේ දෙවැනි ස්ථානයත්, ගද්‍ය රචනා සහ ප්‍රායෝගික ලිපි පිළිබඳ පළාත් මට්ටමේ තරගයෙන් 2003, 2005 වසරවල පළමු ස්ථානයත් ලබා ගැනීමට සමත් වී ඇත.දොම්පේ කළුකොඳයාවේ පදිංචි ග්‍රාමසේවා නිලධාරි ජේ.ඒ.කේ.ජයවර්ධන සහ පාඨශාලාචාරිනී ශීලා මාලිනි දෙපළගේ කනිටු දියණිය වන චතුරි අප්සරා ජයවර්ධන, මෙවර විහාර මහාදේවි බාලිකා විදුහලෙන් අ.පො.ස. උසස් පෙළ සමත් වූ 194 දෙනා අතර ද පෙරමුණ ගැනීමට සමත් වී ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=as0912063</link>
    <topic>නෙළුම් විල</topic>
    <author/>
    <content>හූවක දුර හිටියත් ටක්කෙට හීය මෑනූ ආදිවාසී රැහේ නායක ඇත්තාවනපෙතේ සැඟවුණු රුසිරු රෝහිණිය...භෞතික දියුණුව බලාපොරොත්තු වන කෙනා ශ්‍රමය කැප කිරීමේ ද දක්ෂයකු විය යුතුයිකැකිරාව විදුහලේ හපන් දරුවන්ට පරිත්‍යාගනෙළුම් විලගුණසිංහ හෙට්ටිආරච්චිකලක් ගිලන්ව සිටි මා පිය බිරිය, ලීලාවන් සදහට ම නෙතු පියා ගෙන වැඩි කලක් නැත. දෙවන මවක මෙන් වූ ඇය අහිමිවීම මට දැරිය නොහැකි දුකක් විය. නිරන්තර ව හදවතේ ඇවිළ ගියේ මහ ගින්නකි.’සිරි!’දැනුදු ඈ මා අමතන හඬ ඇසේනා සේ ය.පීඩාව දැරිය නොහැකි තැන හදවත ලෙඩ විය. දැන් මා රැකෙන්නේ බෙහෙතෙනි.ජීවිත පොතේ පිටු රැසක් පෙරැළී අතීතයට ගොසිනි. අලුත් පිටු පෙරැළෙයි.දැන් මා ජීවත් කරන්නේ මගේ පුංචි මිනිබිරියන් දෙදෙනා ය.ගේ පිටුපස එළන ලද දැලක් වෙයි. දිනක් සවස මම ඔවුන් දෙදෙනා සමඟ එහි හිඳ සිටියෙමි.අහසෙහි නිල ඇතිරී තිබිණි. විටින් විට සුදෝ සුදු වලාකුළු පාවී ආවේ ය.’අන්න සීයෙ අස්සයෙක්!’ මිනිබිරියක වලාකුළක් දුටුවේ එසේ ය.’අන්න හාවෙක්!’ දෙවැන්නිය ඒ අසල ම හාවකු දුටුවා ය.අශ්වයා දෙසත්, හාවා දෙසත් බලමින් මිනිපිරියන් වින්දේ අපමණ සතුටකි. ඒ මුහුණු මල් සේ ය. දෑස් මිණි කැට සේ ය.”අන්න සීයෙ අර බලන්න, වලාකුළු ගඟක් වගේ ගලනවා. ගලනවා. ගලනවා. ගඟක් වගේ ගලනවා!”එය නම් සැබෑවකි. අහස් ගඟ ගලා යයි.”සීයෙ, ආච්චි දැන් ඉන්නෙ දිව්‍ය ලෝකෙ.””සීයෙ, ඔයා දන්නවද ඒක තියෙන්නෙ ඔය ආකාසෙටත් වඩා හුඟක් උඩ!”අපි දිගට ම අහස දෙස බලා සිටියෙමු.එක පොදියේ ආ වලාකුළු යායක් කැබලි ලෙහී විසිර යන්නට විය.”අන්න සීයෙ අර බලන්න! අන්න ආච්චි වලාකුළු ඉරල ඉරල දාල අපි දිහා බලනව!””වලාකුළු මල් වගේ අනේ. සීයෙ අපි ඒව අරගෙන ‘සාදු බුද්ධං’ කියමු!”ලීලාවන් මිනිපිරියන් දෙදෙනා ළඟින් තබා ගෙන බුදුන් වඳින හැටි වලාකුළු අතරින් මට මැවී පෙනිණි.ඉකුත් දිනෙක මිනිපිරියක ගේ දහම් පාසලේ ළමා පෙරහරක් විය. මම ද ඇය සමඟ ඊට සහභාගි වීමි.එදින ලොකු වැස්සක් පැවතිණි. තද හුළඟක් ද හමා ගියේ ය.වැස්සට අසු වූ පුළුන් ලොරියකින් මග දිගේ පුළුන් හැලී තිබිණි.”සීයෙ දැන් අපිට අව්ව නෑ. දැං ගංවතුර ගලයි. මට බයයි සීයෙ! කවුද සීයෙ අර වලාකුළු කඩල බිම දාල තියෙන්නෙ? නරක මිනිස්සු ද?” පුංචි බිනිබිරිය බිය පත් ව සිටියා ය.මම ඇය තුරුලු කර ගෙන සැනසීමි.”ඒ වලාකුළු නෙමේ දුවේ. අපි නිදාගන්න කොට්ටවලට දාන පුළුන්. ඒව ලොරියකින් ගෙනියනකොට වැස්සට පොඟල බිම වැටිල.ගංවතුර ගලනව නෙමේ, හයියෙන් වහිනකොට ඔහොම තමයි! දූ වෙනද හයියෙන් වහිනකොට හිටියෙ ගේ ඇතුළෙනේ. ඒ හින්ද හයියෙන් වහිනව දැකල නෑනේ.හයියෙන් වහින කොට පාර දිගේ එහි වතුර ගලාගෙන යනව. ගං වතුර වගේ තමයි. මගෙ දූ බය වෙන්න එපා!”මගේ වදන් ඇසූ ඇය සැනසුණු සේ ය.මේ පුංචි මිනිබිරියන් ගේ ලෝකය මට සැනසිලිදායක ය.හදවත් රෝගවලට නිවුණු සංගීතය ද ඔසුවක් බව වෛද්‍යවරු පවසති. සිඟිති දරුවන් ඇසුර ද අපූරු ඔසුවක් බව කියනු කැමැත්තෙමි.ඌරුගමුවේ, ගල්හේන්ගොඩ, සුමනසිරි ගමගේ මහතා විසින් යොමු කරන ලද ලිපියක් ඇසුරිනි.ඈවරයි! දෑවරයි!! තුන් ඈවරයි!!!’බැංකුවක උකස් භාණ්ඩ වෙන්දේසි කරන හඬ නගරයේ බස් පොළේ හුන් අපට ද ඇසිණ.”යමුද වෙන්දේසිය පැත්තෙ? මට බ්‍රේස්ලට් එකක් ගන්න පුළුවන් ද බලමු ද?” මිතුරිය යෝජනා කළා ය.ඊළඟ බසයෙන් ගෙදර යෑමට හිත හදා ගත් මම ඇය සමඟ වෙන්දේසි පොළ දිසාවට ගියෙමි.අසුන් ගත් අපි බ්‍රේස්ලට් එකක් වෙන්දේසියට ඉදිරිපත් කරන තුරු බලා සිටියෙමු.ටික වේලාවක් රැඳී සිටිය’මුත් මා මිතුරිය ගේ අපේක්‍ෂාව ඉටු නොවිණි. එහෙයින් අපි ආපසු යෑමට නැගී සිටියෙමු.මැදිවියේ කතක් බැංකුව වෙත දිව ආවේ මෙවිට ය.’මට අම්මා දුන්නු මාලෙ මං බැංකුවට උකස් තිබ්බා. අනේ ඒක බේරගන්න බැරි වුණා! දුවල ගෙ තාත්තට බේත් කරන්නයි ඒක උකස් කෙරුවෙ. ඒක බේරගන්නයි මේ තකහනියක් ම ආවෙ. මං සල්ලි ගෙවන්නං අනේ ඒක මට දෙන්ඩ!’ඇගේ ආයාචනය ඇසූ බැංකුවේ තරුණ මහතෙක් අදාළ ලේඛනය පිරික්සී ය.’මේ තියන එක වෙන්න ඇති. ඒත් ඒක වෙන්දේසිවෙලා ඉවරයි අම්මෙ!’ නිලධාරි මහතා කීවේ ය.අනේ කවුද දන්නෙ නෑ ගත්තෙ නේද?’’දන්නෙ නැහැ. හොයල බලන්න!’මැදිවියේ කත දුටු දුටු අය වෙත ගොස් විමසීම් කරන්නට වූවා ය.අවසානයේ ඇගේ මාලය හමු විය.’මේ මාලෙද?’ තරුණයෙක් සිය භාරයේ වූ මාලයක් පෙන්වී ය.’අනේ ඔව්. ඕක තමයි. ඔයා ගෙවපු ගාණ මං ගෙවන්නං. මට ඕක දෙන්න!’තරුණයා තීරණයක් ගත නොහැකිව සිය මිතුරා දෙස බැලුවේ ය.මිතුරා ගේ ප්‍රතිචාරය එතරම් යහපත් නොවී ය. ඔහු මැදිවියේ කාන්තාව දුටුවේ කිසිවකු ගේ තැරැව්කාරියක ලෙස ය.’නෑ පුතේ. මාසෙන් මාසෙ ගෙවන පොරොන්දුවට මේ සල්ලි මංමයිහොයා ගත්තෙ. මට ඕක මගෙ දුවට දෙන්න ඕනැ. ඕක මගෙ අම්ම මට දුන්නු මාලෙ!’ ඇය හඬන්නට වූවා ය.මාලය හිමි කර ගෙන හුන් තරුණයා ඇගේ කඳුළත් මිතුරා ගේ තද හිතත් අතර හිර වූ සේ ය. ඔහු මොහොතක් කල්පනා කරන්නට වූයේ ය.මාලයේ ඉරණම කෙසේ විසඳෙනු ඇද්දැයි කුකුසින් අපි දු බලා සිටියෙමු.’කමක් නෑ. එහෙනං මට දෙන්නකො මං බැංකුවට ගෙවපු ගාණ. ඒ ඇති!’ තරුණයා තනි තීන්දුවකට එළඹියේ ය.කාන්තාව වහා ම නියමිත මුදල ගෙවා මාලය හිමි කර ගත්තා ය.’අනේ පුතේ, ඔයාට තව තව ලැබෙන්න ඕනෑ. සමන් දෙවි පිහිටෙන් තව තව හරියන්න ඕනැ. ඔයාගෙ දෙමව්පියන්ටත් පින් සිද්ධ වෙනවා ඔයා මේ කරපු උදව්වට!’ කඳුළු පිස දැමූ ඇය පිට ව ගියේ පිබිදි එන මුහුණිනි.’සුමනෙ, එයා උඹව ගොනාට ඇන්දුවද දන්නෙ නෑ.’ මිතුරා අවසාන මොහොතේ දී ද තරුණයාට රිද්දුවේ ය.’කමක් නෑ. මට මගෙ ගාණ හම්බ වුණානෙ.’ තරුණයා යාන්තමට සිනාසුණේ ය.කතන්දරය එතැනින් නිමා වූයේ ය. අප ද එතැනින් නික් ම බස්පොළට ආවේ අර මැදිවියේ කත ලද සැනසුමින් අංශු මාත්‍රයක් හෝ විඳිමිනි.ඕපනායක උතුරු හුණුවල, තමාලි නානායක්කාර මෙනෙවිය විසින් යොමු කරන ලද ලිපියක් ඇසුරිනි.මේකියන රෙජිස්ට්‍රාර් කන්තෝරුව මට නුපුරුදු තැනක් නොවුව ද පදිංචිය වෙනස්වීම නිසා මා පසුගිය දා එහි ගියේ වසර හතළිහකට පමණ පසු ය.බසයෙන් බැස මා ඒ වෙත පිය නගත් ම දැනුණේ ද නවතාවයකි. මග දෙපස වැටේ පලින් බර දිය ලබු වැල් දිස් විය.මම පුංචි එළවළු කොටුවක් අසලින් කාර්යාලය සොයා ගියෙමි. කොටුවේ වැටේ අළු පුහුල් ගෙඩි එල්ලෙමින් තිබිණ.සාමාන්‍යයෙන් රෙජිස්ට්‍රාර් කන්තෝරුවක ඇත්තේ වසන ලද දොරක් බව මම අද්දැකීමෙන් දනිමි. ජනෙල් කවුළුවකින් අදාළ පෝර්මය ඉල්ලා ගත යුතු ය. කොහේ හෝ තැනෙක හිඳ පුරවා බාර දිය යුතු ය. ‘තැපෑලෙ එවන්නම්’ යන පිළිතුර ඔබට ලැබෙනු ඇත. කළ යුත්තේ ආපසු ගෙදර ගොස් තැපැල් මහතා එනතුරු බලා සිටීම ය.මා ජනෙල් කවුළුව කොහේ දැයි බැලුවේ ඒ පුරුද්දට ය.මට යාබද තැනෙක ඩෙස්කුවක් විය. ඒ මත ලිපි ගොනුවක් තිබිණ. ‘උප්පැන්න සහතික ඉල්ලුම් පත්‍ර’ යැයි එහි සඳහන් විය. මම එහි ගොස් ලිපි ගොනුව අතට ගතිමි. ඒ යට තවත් ලිපි ගොනු දෙකක් විය. එකක් ‘මරණ සහතික ඉල්ලුම් පත්‍ර’ ය. අනෙක ‘විවාහ සහතික ඉල්ලුම් පත්‍ර’ ය.මට අදාළ ඉල්ලුම් පත්‍රයක් ගත් මම එතැන වූ පුටුව මත හිඳ ඩෙස්කුව මත ම ඉල්ලුම්පත්‍රය තබාගෙන පිරවීමි.අනතුරුව එය නවා කවරයක ලා ගෙන කාර්යාලයයට ඇතුළු වීමි.පුටු පේළියක් විය. කිහිප දෙනෙක් ද හිඳ සිටියහ.ඉදිරියෙන් ‘ලේඛනාගාරය’ දිස් විය. එතැන මේසයේ නෝනා කෙනෙක් හිඳ සිටියා ය. මා හිතුවේ ඇය ලිපිකාර මහත්මියක කියා ය.‘උප්පැන්න සහතිකයක් ගන්න’ යැයි කියාගෙන ම මම ඉල්ලුම් පත ඇයට දිගු කළෙමි.‘අර මහත්තයට දෙන්න!’ ඇය වෙනත් මේසයක් පෙන්නුවා ය.‘අද ම ගන්න පුළුවන් ද?’ මම ඇසීමි.‘පුළුවනි’ ඇය කීවා ය.ඉල්ලුම් පත අනෙක් මේසයේ ලිපිකාර මහතාට ඉදිරිපත් කළ මම ඔහු එය ලේඛනගත කරන තුරු මේසය ඉදිරිපිට අසුනේ හිඳ ගතිමි. මා කලින් කතා කළ මහත්මිය ගේ මේසය මත වූ ‘අතිරේක රෙජිස්ට්‍රාර්’ යන දැන්වීම මා දුටුවේ එවෙලේ ය.ලිපිකාර මහතා මගේ ඉල්ලුම්පත ද රැගෙන ලේඛනාගාරයට ඇතුළු විය. මම හුන් තැන ම රැඳී සිටියෙමි.රෙජිස්ට්‍රාර්වරිය අසුනින් නැගිට්ටා ය. රාක්ක කරා ගොස් ලිපි ගොනු තෝරා ගෙන සිය අසුන කරා ආවා ය.මා දන්නා වෙනත් අය මෙන් සීනුව නාද කොට සේවකයකු කැඳ වූයේ නැත. රාජ්‍ය සේවාව නවීන වී ඇත. කෙතරම් අපූරු ද?මා බඳු තවත් අමුත්තෙක් පැමිණ රෙජිස්ට්‍රාර්වරියට ඉල්ලුම්පතක් ඉදිරිපත් කළේ ය. දෙදෙනා අතර ඇති වූ සංවාදයෙන් මට ඒත්තු ගියේ අමුත්තා විසින් සපයන ලද තොරතුරු ඔහුට අවශ්‍ය මරණ සහතික පිටපත ලබා ගැනීමට ප්‍රමාණවත් නොවන බව ය.‘මිය ගිය අයගෙ කිට්ටුම ඥාතියකුට ටෙලිෆෝන් කරල හරියට ම දිනය දැන ගන්න උත්සාහ කරන්න!’ රෙජිස්ට්‍රාර්වරිය උපදෙස් දුන්නා ය.කටයුත්ත හරි ගියේ ය. ඒ තොරතුරු අනුව සහතිකය සොයාගත හැකි විය.මගේ ලිපිකාර මහතා ලේඛනාගාරයෙන් පිටතට ආවේ ය.‘ඔයා දීපු තොරතුරු මදිනේ. සහතිකේ හොයාගන්න අමාරුයි’ බැරිද ටෙලිෆෝන් කරල නිශ්චිත තොරතුරු හොයා ගන්න’ ඔහු කීවේ ය.අවශ්‍ය දුර ඇමතුම් අංක මා සතුව නොවූ බැවින් මම ආපසු පැමිණියෙමි.ඊළඟ දිනයක මම නිසි තොරතුරු ද රැගෙන ලිපිකාර මහතා හමුවීමි. මට හිඳ ගන්නැයි කී ඔහු පෙර දා මෙන් ම ලේඛනාගාරයට ගියේ ය.මේ අතර රෙජිස්ට්‍රාර් මහත්මිය සේවක මහතකු අත බැදපු කඩල වගයක් අප අතර බෙදා හැරීමට කාරුණික වූවා ය. මා කඩල ටික කා අවසන් වීමටත් පෙර නම කියා මා ඇමතූ රෙජිස්ට්‍රාර්වරිය ‘උප්පැන්න සහතික පිටපත’ මා අත තැබුවා ය.මේ කාර්යාලයයේ මානුෂීය රාජකාරි පිළිවෙත මගේ හිත ගත්තේ ය.ඉල්ලුම්පත්‍රය රෙජිස්ට්‍රාර්වරියට බාර දුන් සමහරු ‘සහතිකේ ගන්න පස්සෙ එන්නම්’ යැයි කීහ.‘පොඩ්ඩක් නැවතිල ඉඳල සහතිකේ අරගෙන ම යන්න’ එවිට ඇය ඔවුනට කීවා ය. ඒ අනුව ඔවුහු රැඳී සිට සහතික පිටපත රැගෙන ගියහ.මා මෙතෙක් ලීවේ වාරියපොළ උප්පැන්න, මරණ හා විවාහ පිළිබඳ අතිරේක රෙජිස්ට්‍රාර් අශානි පෙරේරා මහත්මිය සහ එහි ලිපිකාර බණ්ඩාර මහතා ගැන ය. ඔබ දෙපළට මගේ ප්‍රණාමය පුදමි. ඡායා පිටපත්කරු වන ජයරත්න මහතාට ද තුති.මේ කාර්යාලය වෙනත් බොහෝ කාර්යාලවලට ආදර්ශයක් වේවා!මාවතගම, රෝහල පාරේ, ආර්.එම්.එම්. රාජගුරු මහතා විසින් යොමු කරන ලද ලිපියක් ඇසුරිනි.මගේ හදවත් රෝගය උත්සන්න විය. වහා ම මා රෝහල් ගත කැරිණි.ඒ මීට මාස කිහිපයකට පෙර ය. ජීවිතයේ ඒ තීරණාත්මක අවස්ථාව මා පසු කළ හැටි බොඳ වූ සිහිනයක් සේ මට මැවී පෙනේ.මට හදවත් සැත්කමක් කළ යුතු ම විය.සැත්කමින් විසි හතර පැයකට පසු මා සිහිය ලබන විට මා වටකර ගෙන සිටියේ සැත්කමට මා දිරිමත් කළ මා ආදරණීය බිරිය හා දරු පිරිසයි.ඔවුන් බලාපොරොත්තු දැල්වූ දෑසින් මදෙස බලා සිටි හැටිත්, අනතුරුව නෑ පිරිස දැඩි සත්කාර ඒකකයෙන් කඩිනමින් පිටත් කැරුණු හැටිත් මට මතක ය.ඉන් පසු මා ළඟ ඉතිරි වූයේ නිරන්තරයෙන් මා අසලම ගැවසෙමින් මා ගැන සොයා බැලූ ළාබාල හෙදි දැරියන් පමණි.මට මහත් වේදනාවක් දැනෙන්නට වූයේ ය. ජීවිතයෙන් සමුගන්නා මොහොත ආසන්නව ඇතැයි මට සිතිණ. මගේ ඥාතීන්ට ඒ බව දන්වන ලෙස මම හෙදියනට කීමි.‘ඔයාගෙ තත්ත්වය හොඳයි. මේ තිරේ ඒ බව සටහන් වෙනව. අපි ඔයා ගැන අවධානෙන් ඉන්නෙ. බයවෙන්න එපා!’ ඔවුහු මා සැනසූහ.වරක් එක් හෙදි දැරියක ගේ සේවා මුරය අවසන් වූ බව මට තේරිණ. එහෙත් ඊළඟ සේවා මුරයට ආ යුතු හෙදි දැරිය ගේ පැමිණීම පමා වීය.දෙවැන්නිය එනතුරු පළමුවැන්නිය පැය ගණනාවක් සිටි හැටි ද මට මතක ය. ඒ දිගු කාලය පුරා ම ඇය පසුවූයේ මගේ තත්ත්වය විපරම් කරමිනි.මා කෙටි නින්දකට වැටෙන හැම අවස්ථාවේ ම මගේ නම කියා මා ඇමතීමට මේ දැරියෝ පුරුදු ව සිටියහ. ‘මා තනිවී නැත. මගේ උදව්වට මේ අය සිටිති’ යන හැඟීම රෝගියකුට කියා නිම කළ නොහැකි සැනසිල්ලකි.කොළඹ ඩර්ඩන්ස් රෝහලේ දී මට හදවත් සැත්කම කළ කේසර දේව් වෛද්‍යතුමන් ඇතුළු වෛද්‍ය මණ්ඩලයටත්, මා ළඟ නිතර විමසිල්ලෙන් සිටි හෙද දැරියන්ටත්, සෙසු සියලු දෙනාටත් ඔවුන් වෙතින් ම නැවත ජීවය ලද හදවතින් තුති පුදමි.මීගමුවේ, කිඹුලාපිටියේ දිසානායක මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=av0912061</link>
    <topic>ඔව්.., සෑම ගැහැනියක්ම කන්‍යාවියක විය හැකියි</topic>
    <author>වසන්ත ජයසිංහ ආරච්චිගේ</author>
    <content>ඔව්.., සෑම ගැහැනියක්ම කන්‍යාවියක විය හැකියිමට ගැළපෙන පෙම්වතෙක් තාම ලැබුණේ නැහැමං නැටුම් ඉගෙන ගත්තේ මයිකල් ජැක්සන්ගෙන්ගීතාවලෝකනකට්රිනාට තහනම් නියෝගයක්පිටකොටුවේ හුදෙකලා වූ ඕල්කට් නිවෙසසනත් ජය කණුව ළඟයි ඔහොම යං..කුසලතාවන්ගෙන් පිරිපුන් නිවේදකයාප්‍රදීපා ආරියවංශ ගෙන් ‘අභිනය නර්තන සමාධිය - 5'යාල්දේවී දුම්රියේ නැඟී ළඟදීම උතුරට නෑගම් යමුපොතකින් පිටුවක්ජීවිතේ පටන් ගන්න ඇයට ඉඩක් දෙන්නපිච්චර් පිස්සාමේ කලාකරුවන් ගැන පැතිරෙන කටකතා බොරු ?හොඳ නාට්‍ය සඳහා පේ‍්‍රක්ෂකාගාරයක් ගොඩනැඟීම අපේ බලාපොරොත්තුවයිපිස්සු හැදෙන සඳගුවන් විදුලිය තරම් සුවදෙන මතකයක් තවත් නැහැඅමල්ගේ විනිශ්චය සැර වැඩිද ?‘පෙරුම් පිරුවෙ මම සමනළයෙක් වෙන්න’රසින් සපිරි කේක් එකක්විවාහයේදී ගැළපිය යුතු අලුත් ම පොරොන්දමනර්තනයෙන් නිරූපණයට ආ ශාමිලාසෑම ගැහැනියක්ම කන්‍යාවියක් විය හැකියි. ඔව් එය තරමක් මතභේදාත්මක වෙන්නත් පුළුවන්. එහෙම වෙන්න පුළුවන්ද? ඔබට ප්‍රශ්න කරන්නත් පුළුවන්. නමුත් ප්‍රවීණ ටෙලිනාට්‍ය හා වේදිකා නාට්‍යය අධ්‍යක්ෂවරයකු තම නිර්මාණ දායකත්වයෙන් ප්‍රසිද්ධියේ ම මේ පිළිබඳ කතා කරන්න ගත්තා. ඒ පසුගිය 04 සිකුරාදා. ඔහු එය නම් කළෙත් ‘කන්‍යාවි’ කියලයි. කලාවට සිය නිර්මාණ දායකත්වය ලබාදුන් සිරිතුංග පෙරේරා තවත් කලා ඉසව්වකට කරන සම්ප්‍රාප්තිය ‘කන්‍යාවි’ ඇත්තටම කවුද මේ ‘කන්‍යාවි’.ඔහු ජනක ලෙසත් ඇය ඉමායා ලෙසත් සිරිතුංග තියනවා. ජනක ඔහුගේ ම ව්‍යාපාරයක විධායක නිලධාරියෙක් විදිහටයි වැඩ කරන්නේ. ඒ වගේ ම ඔහු යහමින් අතමිට ඇති ව්‍යාපාරිකයෙක්. ඔහුට තදින් ම ගරු කරන රූමත් බිරිය ඉමායා තම ආදරණීය දියණියත් සමඟ ආදරය සෙනෙහස මේ පවුලට වපුරමින් ඉන්නවා.එහෙත් එක්තරා රාත්‍රියක සාදයකට ගිය ජනක සිය මෝටර් රථයෙන් නිවහනට එන්න පිටත් වෙනවා. අතරමඟදී තම නිවහනට යාමට ක්‍රමයක් නොමැතිව මේ රාත්‍රියේ ජනකගෙන් ඉල්ලීමක් කරන්න කුමාරි නම් තරුණියක් පෙළඹෙනවා. නොදන්නා කෙනෙකු වුවත් කුමාරිගේ ඉල්ලීමට බැල්ම හෙළන ජනක ඇය තම මෝටර් රථයෙන් කුමාරිගේ නිවස අසලින් බස්සවන්නට තරම් කාරුණික වෙනවා. එහෙත් ඊට උපකාරයක් ලෙසින් ජනකට කුමාරිගෙන් ලැබෙන්නේ හාද්දක්.කෙසේ නමුත් ලැබූ අලුත් අත්දැකීමෙන් පණක් ලැබුණු ජනක කුමාරි සොයා නැවත එන්නට තරම් එඩිතර වුණා. මේ වෙනකොටත් කුමාරි මුඩුක්කුවක වෙසෙනවා වගේ ම සම්බාහන ආයතනයක රැකියාව කරන බව ජනකට සොයාගන්නට අවස්ථාව ලැබෙනවා. ඒ වගේ ම කුමාරි ඩීකී නම් ත්‍රිවිලර් රියැදුරකුගේ අනියම් බිරියක් ලෙස දුක්බර ජීවිතයක් ගෙවන තරුණියක් බවත් ජනකට තවදුරටත් සොයාගන්නට ලැබෙනවා.එහෙත් ලැබූ ආදරය නිසාම විවිධ හැලහැප්පීම් මැද ජනකත් කුමාරිත් ආදරයෙන් බැඳෙන්න ගන්නවා. සියල්ල අතරතුර ජනක දන්නා හඳුනන වයෝවෘද්ධ මහලු කාන්තාවක් වන සිල්වෙස්ටර් මහත්මියගේ නිවහනේ කුමාරි පදිංචි කිරීමටත් ජනක පෙළඹෙනවා.මාධව ජනකගේ පවුලේ සමීපතම හිතවතෙක්. ඒ වගේ ම ඔහු වෘත්තිය ජනප්‍රිය රංගන ශිල්පියෙක්. මාධවට පෙම් කරන තවත් ජනප්‍රිය නිළියක් තමයි තරුෂි. එහෙත් තරුෂිගේ ආදරය මායිමකටවත් නොගන්නා මාධව ජනකගේ රූමත් බිරිය ඉමායාට හිත ඇතුළෙන් ආදරය කරන්නේ කාටත් හොරාවමයි. ඒ වෙනුවෙන් කළ හැකි සියලු උපක්‍රම යොදන්නටත් ඔහු උත්සාහ ගන්නවා.අධ්‍යක්ෂක සිරිතුංග පෙරේරා කන්‍යාවී දර්ශන තලයේමේ අතර අනියම් ඇසුරක් ගොඩනඟන ජනක කුමාරිත් කැටුව නුවරඑළියේ සංචාරයක යෙදෙන්නත් අවස්ථාව උදාකර ගන්නෙ ඔය අතරමයි.මේ සියල්ල අතට හසු කරගන්නට මාන බලමින් ඉන්න මාධව ඉමාෂාගේ හදවත දිනාගැනීමට මෙය අවස්ථාවක් කරගන්නට උත්සාහ කරයි. ඒ නිසාම ජනකත් කුමාරිත් ලුහුබඳින මාධව ඔවුන්ගේ විවිධ ඉරියව් ඡායාරූපගත කරමින් අවස්ථාවෙන් ප්‍රයෝජනය ගන්නට උත්සාහ කරයි.සියල්ල විසඳන්නට මාධවට දැන් අවස්ථාව උදා වී අවසන්. එහෙත් මාධව ජනකගේ බිරියගේ හදවත දිනාගන්නට හැකියාවක් ලැබෙයිද? නැතිනම් ජනකත් කුමාරිත් සිය අනියම් ආදරය නිසා ඉමාෂා හා දියණිය වෙනුවෙන් මොන තීරණයකට එළඹෙයිද? මාධවට ආදරය කරන තරුෂි නම් ජනප්‍රිය නිළියට මාධවගේ හදවත තේරුම් ගන්නට හැකියාව උදාවෙයිද?මේ සියල්ල හමුවේ ජනකගෙත් ඉමායාගෙත් ආදරණීය පවුල් ජීවිතය දෙදරා යයිද? සියලු හැලහැප්පීම් මැද ගතවන මේ පවුල් ජීවිත ගැන සියල්ල සක්සුදක් සේ දැකබලා ගන්නට ඔබට හැකියාව උදාවෙන්නේ ‘කන්‍යාවි’ සිනමාපටය නැරඹුවොත් ම පමණමයි.ප්‍රබල තිරරචනයක් ඔස්සේ ගොඩනැඟෙන ‘කන්‍යාවි’ සිනමාපටය සිනේ විෂන් ලංකා වෙනුවෙන් ඉන්දික විජේරත්නගේ කුළුඳුල් සිනමා නිෂ්පාදනයයි.ප්‍රවීණ රංගන ශිල්පී සනත් ගුණතිලක, මීනා කුමාරි, පුබුදු චතුරංග, හිමාලි සයුරංගි, සතිස්චන්ද්‍ර එදිරිසිංහ, හයිසින්ත් විජේරත්න, සුසිලා කෝට්ටගේ, සීතා කුමාරි, උපාලි කීර්තිසේන, කපිල සිගේරා, මෝමන් පලිහවඩන, වැනි රංගන ශිල්පීන්ගේ එකතුවෙන් ‘කන්‍යාවි’ ඔබ වෙත තිළිණ වී තිබෙනවා.පවුලේ හැමෝටම එකට සිට නැරඹිය හැකි කාන්තා අභිමානය ගොඩනැඟෙන අපේ කාලයේ රැජිනකි ඇය. ‘කන්‍යාවි’.කන්‍යාවී චිත්‍රපටයේ රූප රාමු කීපයක්වසන්ත ජයසිංහ ආරච්චිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=av0912062</link>
    <topic>මට ගැළපෙන පෙම්වතෙක් තාම ලැබුණේ නැහැ</topic>
    <author>හේමාලි විජේරත්න</author>
    <content>ඔව්.., සෑම ගැහැනියක්ම කන්‍යාවියක විය හැකියිමට ගැළපෙන පෙම්වතෙක් තාම ලැබුණේ නැහැමං නැටුම් ඉගෙන ගත්තේ මයිකල් ජැක්සන්ගෙන්ගීතාවලෝකනකට්රිනාට තහනම් නියෝගයක්පිටකොටුවේ හුදෙකලා වූ ඕල්කට් නිවෙසසනත් ජය කණුව ළඟයි ඔහොම යං..කුසලතාවන්ගෙන් පිරිපුන් නිවේදකයාප්‍රදීපා ආරියවංශ ගෙන් ‘අභිනය නර්තන සමාධිය - 5'යාල්දේවී දුම්රියේ නැඟී ළඟදීම උතුරට නෑගම් යමුපොතකින් පිටුවක්ජීවිතේ පටන් ගන්න ඇයට ඉඩක් දෙන්නපිච්චර් පිස්සාමේ කලාකරුවන් ගැන පැතිරෙන කටකතා බොරු ?හොඳ නාට්‍ය සඳහා පේ‍්‍රක්ෂකාගාරයක් ගොඩනැඟීම අපේ බලාපොරොත්තුවයිපිස්සු හැදෙන සඳගුවන් විදුලිය තරම් සුවදෙන මතකයක් තවත් නැහැඅමල්ගේ විනිශ්චය සැර වැඩිද ?‘පෙරුම් පිරුවෙ මම සමනළයෙක් වෙන්න’රසින් සපිරි කේක් එකක්විවාහයේදී ගැළපිය යුතු අලුත් ම පොරොන්දමනර්තනයෙන් නිරූපණයට ආ ශාමිලාහිමාලි සයුරංගිමේ දිනවල විකාශය වෙන ‘ආදරණීය පූර්ණිමා’ ‘තක්සලාව‘ සහ ‘ඔබ කවුද’ යන ටෙලි නාට්‍ය ත්‍රිත්වය ඔස්සේ ඇය ඔබේ නිවහනේ ආලින්දයට ගොඩ වදිනවා.ඒ විතරක් නොවෙයි රිදී තිරයට සම්ප්‍රාප්ත වන අලුත්ම චිත්‍රපටය වන ‘සිරිතුංග පෙරේරා ගේ ‘කන්‍යාවි’ චිත්‍රපටයෙනුත් ඇය ඔබ හමු වෙනවා. රංගන ජීවිතේ තොරතුරුත් සැබෑ ජීවිතේ තොරතුරුත් රැගෙන මෙවර සතුටු සාමීචිය සඳහා අපි කැඳවා ගත්තේ හිමාලි සයුරංගියි.ටෙලි නාට්‍ය ත්‍රිත්වයක විවිධ චරිත තුනකින් මේ දිනවල ඔබ පේ‍්‍රක්ෂකයන් හමු වෙනවා?‘ආදරණීය පූර්ණිමා’ සහ ‘තක්සලාව‘ කියන ටෙලි නාට්‍ය දෙකේ රූගත කිරීම් තවමත් තිබෙනවා. මේ ටෙලි නාට්‍ය දෙකේම මම රඟපාන්නේ ගුරුවරියක ගේ චරිතයක්.ආනන්ද අබේනායකගේ ‘තක්සලාව‘ ටෙලි නාට්‍යයේ මම රඟපාන්නේ නගරයේ හැදුණු වැඩුණු නමුත් අතිශය දුෂ්කර පළාතක සේවයට එන ‘අරුණ්‍යා’ කියන ගුරුවරියකගේ චරිතය. නමුත් නාලන් මෙන්ඩිස් ‘ඔබ කවුද’ ටෙලි නාට්‍යයේ මම ඊට හාත්පසින් වෙනස් චරිතයක් කරන්නේ.ඔබ විශේෂයෙන් ගැමි චරිත වලට ම කොටු වෙලා ද?කොටුවෙලා නැහැ. නමුත් මම රඟපාපු බොහෝ චරිත ඒ හා සමාන චරිත. මේ දිනවල විකාශය වන ‘ඔබ කවුද’ ටෙලි නාට්‍යයේ රඟපාන චරිතය ඊට හාත්පසින්ම වෙනස් නාගරික චරිතයක්. ඒක මට හොඳ වෙනසක්. මාව ඒකට තෝර ගත්තටත් නාලන් මෙන්ඩිස්ට ස්තුතිවන්ත විය යුතුයි.ඊටත් පස්සෙ තමයි ‘කන්‍යාවි’ රඟපෑවේ. මේ අවුරුද්ද ඇතුළත මට හොඳ චිත්‍රපට කිහිපයකටම ආරාධනා ආවත් ටෙලි නාට්‍ය නිසා මට දින දීමේ ප්‍රශ්න නිසා ඒවා මඟ හැරුණා. ඒ හින්දා ලබන අවුරුද්දෙ නම් ටෙලි නාට්‍ය සීමා කරන්න තමයි මම හිතාගෙන ඉන්නේ. ආර්ථික පැත්තෙන් අපහසුතා එයි. ඒ වුණත් ඒ තීරණය ගන්න වෙනවා.ඔබ තිරයේ නොයෙක් අවස්ථාවල පේ‍්‍රමවන්තිය වෙනවා. පේ‍්‍රම කරනවා. සැබෑ ජීවිතේ පේ‍්‍රමය අත්විඳින්නේ නැත්ද?පේ‍්‍රම කරන්න තරම් කාලයක් ඇත්තටම නෑ. එහෙම වුණානම් නිදහසේ මේ කරන වැඩ ටික මට කරගන්න ලැබෙන්නේ නෑ. පේ‍්‍රම නොකරනවා කියන එක නෙමෙයි කවදහරි පේ‍්‍රම කරයි.නමුත් තවමත් මට ගැළපෙන පේ‍්‍රමයක් ලැබුණේ නෑ. සමහර දේවල් ආශ්‍රය කරත්දි නොගැළපෙනවා කියලා හිතනවා. එහෙම වුණාම විවාහය දක්වා යන්න අමාරුයි.‘කන්‍යාවි’ චිත්‍රපටය ඔස්සේ ඔබ නැවතත් අපට සිනමාවේදි හමුවෙනවා?“ඔව් ‘කන්‍යාවි’ චිත්‍රපටය මගේ තුන්වැනි සිනමා රංගනය. මේ චිත්‍රපටයේ මම රඟපෑවේ නිළියකගේ චරිතයක්. එයා ‘මාධව‘ කියන තරුණ ජනපි‍්‍රය නළුවාට ආදරය කරනවා.නමුත් මාධව හැම තිස්සෙම ඇය ප්‍රතික්ෂේප කරනවා. අන්තිමේ ඇය ආදරයෙන් පරාජය වෙනවා. සමාජයට ආදර්ශයක් දෙන චිත්‍රපටයක්. මට වැඩි යමක් කරන්න නොතිබුණත් මම කැමැත්තෙන් බාර ගත්තා.සිනමාවේ ඔබට ලැබුණේ බොහොම අඩු ඉඩක් නේද?ඇත්තටම කිව්වොත් මගේ වැඩි කැමැත්ත තියෙන්නේ සිනමාවට. ඒ වුණාට මටත් හිතෙනවා මට වැඩි අවස්ථාවක් සිනමාවේ ලැබුණේ නෑ කියලා. මම ඉස්සරලම රඟපෑවේ සනත් ගුණතිලක ගේ ‘එකමත් එක රටක’ චිත්‍රපටයේ. ඊට පස්සේ ගිරිරාජ් කෞශල්‍යගේ ‘සිකුරු හතේ’.ඉදිරි බලාපොරොත්තු මොනව ද?ලොකු බලාපොරොත්තු නෑ. කලාව වෙනුවෙන් යමක් කරන්න තමයි බලාපොරොත්තුව.නිවේදිකාවක් විදියට ඔබ යන ගමන කොයි වගේ ද?අවස්ථාව ලැබෙන සෑම තැනකදීම මගේ නිවේදන ජීවිතය මම අමතක කරන්නෙ නෑ. රූපවාහිනියේ වුණත් ආරාධනා ලැබුණොත් ඉඳහිට වැඩසටහන් කරනවා.ඔබ විලාසිතා පි‍්‍රය කරන කෙනෙක් ද?විලාසිතා කිව්වට එන එන විච්චූර්ණ විලාසිතා මම කරන්නේ නෑ. මම හිතන්නේ මට වැඩියෙන් ගැළපෙන්නේ සාරිය, ඔසරිය, සාය හැට්ට වැනි විලාසිතා කියලයි. ඒ නිසා මම වැඩිපුර අඳින්නේ සාරි සහ ඔසරි.හේමාලි විජේරත්නඡායාරූපය - බර්නාඩ් ෂෝ පේ‍්‍රමසුන්දර</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=av0912063</link>
    <topic>මං නැටුම් ඉගෙන ගත්තේ මයිකල් ජැක්සන්ගෙන්</topic>
    <author>හේමාලි විජේරත්න</author>
    <content>ඔව්.., සෑම ගැහැනියක්ම කන්‍යාවියක විය හැකියිමට ගැළපෙන පෙම්වතෙක් තාම ලැබුණේ නැහැමං නැටුම් ඉගෙන ගත්තේ මයිකල් ජැක්සන්ගෙන්ගීතාවලෝකනකට්රිනාට තහනම් නියෝගයක්පිටකොටුවේ හුදෙකලා වූ ඕල්කට් නිවෙසසනත් ජය කණුව ළඟයි ඔහොම යං..කුසලතාවන්ගෙන් පිරිපුන් නිවේදකයාප්‍රදීපා ආරියවංශ ගෙන් ‘අභිනය නර්තන සමාධිය - 5'යාල්දේවී දුම්රියේ නැඟී ළඟදීම උතුරට නෑගම් යමුපොතකින් පිටුවක්ජීවිතේ පටන් ගන්න ඇයට ඉඩක් දෙන්නපිච්චර් පිස්සාමේ කලාකරුවන් ගැන පැතිරෙන කටකතා බොරු ?හොඳ නාට්‍ය සඳහා පේ‍්‍රක්ෂකාගාරයක් ගොඩනැඟීම අපේ බලාපොරොත්තුවයිපිස්සු හැදෙන සඳගුවන් විදුලිය තරම් සුවදෙන මතකයක් තවත් නැහැඅමල්ගේ විනිශ්චය සැර වැඩිද ?‘පෙරුම් පිරුවෙ මම සමනළයෙක් වෙන්න’රසින් සපිරි කේක් එකක්විවාහයේදී ගැළපිය යුතු අලුත් ම පොරොන්දමනර්තනයෙන් නිරූපණයට ආ ශාමිලාරඹුක්කන හලාගිරිය ගමේ උදවිය ඒ ගමේ පිහිටි එක්තරා නිවෙසක් ඉදිරිපිටින් ගියේ කවුරුදෝ දකින බලාපොරොත්තුවෙන්.ගේ ඉස්සරහ මිදුලට වෙලා ලී කෑලි වලින් හදපු සැක්සෆෝන් ගහන පුංචිම පුංචි සුරතලා බලන්න මේ හැමෝම ආස වුණා.රඹුක්කන ගමේ වෙල් එළියේ දුව පැන ඇවිදිමින් සින්දු කිව්ව ඒ පුංචි පුතා එක්තරා දවසක මේ මුළු රටකම අවධානය දිනා ගනිමින් වේදිකාවට නැග්ගා. ඔහු හිමාෂ මනුපි‍්‍රය දිසානායක. ‘දෙරණ ලිට්ල් ස්ටාර්’ තරගයෙන් ප්‍රථම ස්ථානය දිනාගත්තේ ඔහුයි.අපි ගියා මේ පුංචි සුරතලා හමුවෙන්න. හිමාෂ ඇතුළු පවුලේ සියලු දෙනාම දැන් පදිංචි වෙලා ඉන්නේ පිටකෝට්ටේ. ගෙට ගොඩවුණු මොහොතේ ඉඳලා හිමාෂ ගේ කතා බහේ ඉවරයක් නෑ. මේ දිනවල ඔහු වැඩියෙන් ආස වෙලා ඉන්නේ පහුගිය පිටරට සංචාරයේදී ඔහුට තෑගි ලැබුණු ඇත්තටම උඩ යන පුංචි හෙලිකොප්ටරයට.ඉතිං හිමාෂ අපට බලන්න ඒක උඩ යවමුකො?‘අපෝ මෙතන යවන්න බෑ. ඒක උඩ යවන්න පිට්ටනියකට යන්න ඕන නේ... පුංචි හිමාෂ කියනවා.මේ රටේ බොහෝ දෙනකුට පුදුමයි හිමාෂ වගේ මේ තරම් පුංචි දරුවෙක් අර තරම් ලස්සනට සින්දු කියන්නේ කොහොමද කියලා. හිමාෂ දැක්කම අපට නම් හිතුණේ ඒක සංසාර පුරුද්ද වෙන්න ඇති කියලයි.දැන් හිමාෂගේ වයස අවුරුදු 07 යි. ඔහු ‘දෙරණ ලිට්ල් ස්ටාර්’ තරගයට සහභාගි වුණේ අවුරුදු පහේදී.හිමාෂ කොහෙන්ද සින්දු කියන්න ඉගෙන ගත්තේ?“අම්මගෙනුයි, තාත්තගෙනුයි තමයි ඉගෙන ගත්තේ.හුරතලේට කියනකොට කාටත් ආදරේ හිතෙනවා. සින්දු කියනව වගේම හිමාෂට ලස්සනට නටන්නත් පුළුවන්. අපි ඇසුවා නැටුම් ඉගෙන ගත්තේ කාගෙන්ද කියලා.“මයිකල් ජැක්සන් ගෙන්” එකපාරටම උත්තර දුන්නා.“ඔයා කොහොමද මයිකල් ජැක්සන්ව දන්නේ?එයා මැරුණට පස්සෙ තමයි මම එයා ගැන දන්නේ ටීවී එකේ එයාගේ නැටුම් යනකොට මම බලනවා. දැන් මම එයා නටන විදියට නටන්න ඉගෙන ගන්නවා.ඔයා ආස ගායකයෙක් වෙන්න ද?“ඒකට උත්තර දෙන්නවත් හිමාෂට ඉස්පාසුවක් නෑ. දඟකාරකම්වල කෙළවරකුත් නෑ.“මම සින්දු කියන්න පටන් ගත්තේ මොන්ටිසෝරියේ ඉන්න කොට. දැන් ඉතින් දිගටම කියනවා.මේ පුංචි දඟකාරයාගෙන් නම් වැඩිදුර විස්තරයක් අහන්න එක තැන තියාගන්න එක අමාරුය. ඒ හින්දම මම හිමාෂ ගේ අම්මා දිහාට හැරුණා.හිමාෂ ගේ මව්පියන් සංගීත ගුරුවරු. ඔහුගේ පියා ජයන්ත දිසානායක. ඔබ අප කවුරුත් හඳුනන ගායකයෙක්. ඒ වගේම ඔහු ෆෝචූන් සංගීත කණ්ඩායමේ හිටපු ප්‍රවීණ සැක්සෆෝන් වාදකයෙක්.හිමාෂට ඉන්නේ අයිය කෙනෙක් විතරයි. ඔහු තනුර මධුගීත් දිසානායක. එහෙම කියනවට වඩා මේ දිනවල තිරගත වන ‘බිංදු’ චිත්‍රපටයේ ‘වන අරණේ’ ගීතය ගායනා කරන්නේ තනුරය.ඒ කියන්නේ අයියයි - මල්ලියි දෙන්නා සින්දු කියන්නේ තරගෙට වගෙයි.‘දෙරණ ලිට්ල් ස්ටාර්’ තරගයට මුලින්ම ඉල්ලුම් පත් දමල තියෙන්නේ අයියාටය. හිමාෂ ඒ වෙනකොට පෙර පාසල් යනවා. ඒත් නිකමට වගේ ඔහුගේ ඉල්ලුම් පත්‍රයත් යොමු කරල තිබෙනවා.“ඇත්තටම හිමාෂව දෙරණ තරගයට ඉදිරිපත් කරන්න අපේ බලාපොරොත්තුවක් තිබුණේ නෑ. ජයන්ත මට කිව්වේ හිමාෂව මොකට දැම්ම ද කියලයි. අන්තිමේ දෙන්නම තරගයට ඉදිරිපත් වුණා. දෙන්නම එදා කිව්වේ එකම සින්දුව. ‘තණ්හා ආශා’ ගීතය. පළවැනි සැරෙන්ම හිමාෂ ගැන ලොකු කතා බහක් ඇති වුණා.හිමාෂගේ අම්ම කියන්නේ තමන්ගේ ආදරණිය දරු දෙන්න ගැන උපන් ආඩම්බරයකින්.දෙරණ ලිට්ල් ස්ටාර් තරගයේ පළමුවැනියා හිමාෂ වෙන කොට තුන්වැනියා වෙන්නේ එයාගේ අයියා තනුර. මල්ලිගේ ජයග්‍රහණය වෙනුවෙන් වැඩියෙන් සතුටු වෙන්නේ අයියා. එකම තරගයක අයියයි මල්ලියි තරග කළාට දෙන්න අතර කිසිම ඊර්ෂ්‍යාවක් නෑ.“තාත්තා නැති දවසට මල්ලිට පුහුණු කරන්නෙත් අයියා. එයා කී බෝඩ් එක ගහල පුහුණු කරවනවා.හිමාෂගේ අම්මා කියනවා.කොච්චර ආදරණීය සහෝදර සෙනෙහසක් ද කියල අපට හිතුණා.ජයන්ත හිමාෂ ඇතුළු මේ පවුල රඹුක්කන ජයන්තගේ ගමේ ගෙවල් දොරවල් හදාගෙන පදිංචි වෙලා ඉඳලා තිබෙන්නේ. දෙරණ ලිට්ල් ස්ටාර් හිමාෂ ජයග්‍රහණය කළාට පසු ඔවුන්ට කොළඹට පැමිණිමට ලැබුණු අවස්ථාවත් සැබැවින්ම අපූරුය. ඒ වෙනකම් හිමාෂ සහ අයියා තනුර කෑගලු විද්‍යාලයේ ශිෂ්‍යයන්. ජයන්ත කෑගල්ලේ ශාන්ත ජෝශප් බාලිකාවේත් ඔහුගේ බිරිඳ පින්නවල මධ්‍ය මහා විද්‍යාලයේත් තමයි සේවය කරලා තිබෙන්නේ.“හිමාෂට අරාධනාවක් ආවා ජනාධිපති ආර්යාවගේ කාල්ටන් පෙර පාසලේ ප්‍රසංගයකට ගීත ගායනා කරන්න. හිමාෂ ඒකේ ගීත ගායනා කරනව දැකලා ජනාධිපති ආර්යාව අපව අරලිය ගහ මන්දිරයට රැගෙන ගිහින් ජනාධිපතිතුමාට මුණ ගැස්සුවා. එතුමා ඇහුවා කොළඹට එන්න කැමැති නැත්ද කියලා.හිමාෂ, අම්මා තාත්තා සහ අයියා සමගඇත්තටම අපේ එච්චරම කැමැත්තක් තිබුණේ නෑ. මොකද ඒ වෙනකොට අපි ගමේ ගෙවල් දොරවල් හදාගෙන ස්ථිරව පදිංචි වෙලා හිටපු නිසා. ඊට පස්සේ යුද්ධය දිනාගත්තට පස්සේ හමුදාවේ නිලධාරීන්ට ලොකු උත්සවයක් තිබ්බා.ඒකෙත් සින්දු කියන්න හිමාෂට ආරාධනාවක් ආවා. එතනදිත් ජනාධිපතිතුමාව මුණ ගැසුණා. ඒ පාරත් ඇසුවා කොළඹට එන්න කැමැති නැද්ද කියලා. ඒ පාර අපටත් හිතුණා දරුවන්ගේ අධ්‍යාපනය වෙනුවෙන් කොළඹට ආවොත් හොඳයි කියලා.ඒ අනුව අපේ දරුවන් දෙන්නටත් ජයන්තටත් නාලන්දා විද්‍යාලයත්, මට සිරිමාවෝ බණ්ඩාරනායක විද්‍යාලයත් ලබා දුන්නා.ඇත්තට දැන් අපේ දරුවන්ගේ කලා කටයුතුවලට මේක විශාල සහනයක්. ඒ නිසා ගරු ජනාධිපතිතුමාට විශේෂයෙන් ස්තුතිවන්ත වෙන්න ඕන. හිමාෂ ගේ අම්මා කිව්වා.“අපේ දරුවන් දෙන්න පුංචි කාලේ ඉඳන්ම අපේ ගෙදර දරුවන්ට ඇහෙන්න දාලා තිබුණේ සංගීත ඛණ්ඩ. ලොකු පුතා පුංචි කාලේ නිදි කෙරෙව්වේ ‘ගසල්’ දාලා. හිමාෂට නම් මාස 03 ඉඳලම අහන්න ලැබුණේ සැක්සෆෝන් වාදන. ඒවා අහ අහම නින්ද යනවා.‘හිමාෂ යන්තම් ලොකු වුණා විතරයි ඔහුට තිබුණේ සැක්සෆෝන් පිස්සුවක්. දර මඩුවෙන් විවිධ ප්‍රමාණයේ දර කෑලි අරගෙන සැක්සෆෝන් හදනවා. ඒවා ඔක්කොම ගේ ඇතුළේ තියාගෙන ඉන්නවා. දැන්නම් ටිකක් ඒ පිස්සුව අඩුවෙලා. දැන් ටිකක් මයිකල් ජැක්සන් පැත්තට යොමු වෙලා.හිමාෂ ඇතුළු පවුලේ අය මේ දිනවල සූදානම් වෙන්නේ ප්‍රංසයේ සහ ඉතාලියේ පැවැත්වෙන සංගීත ප්‍රසංග සඳහා පිටත්ව යාමටය. මෙහි සුවිශේෂි දේ වන්නේ මේ ප්‍රසංගයේ නිවේදක වශයෙන් ප්‍රවීණ නිවේදක ධර්ම ශ්‍රී වික්‍රමසිංහ සහභාගි වීමය.හේමාලි විජේරත්නඡායාරූප - දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=av0912064</link>
    <topic>ගීතාවලෝකන</topic>
    <author>හේමාලි</author>
    <content>ඔව්.., සෑම ගැහැනියක්ම කන්‍යාවියක විය හැකියිමට ගැළපෙන පෙම්වතෙක් තාම ලැබුණේ නැහැමං නැටුම් ඉගෙන ගත්තේ මයිකල් ජැක්සන්ගෙන්ගීතාවලෝකනකට්රිනාට තහනම් නියෝගයක්පිටකොටුවේ හුදෙකලා වූ ඕල්කට් නිවෙසසනත් ජය කණුව ළඟයි ඔහොම යං..කුසලතාවන්ගෙන් පිරිපුන් නිවේදකයාප්‍රදීපා ආරියවංශ ගෙන් ‘අභිනය නර්තන සමාධිය - 5'යාල්දේවී දුම්රියේ නැඟී ළඟදීම උතුරට නෑගම් යමුපොතකින් පිටුවක්ජීවිතේ පටන් ගන්න ඇයට ඉඩක් දෙන්නපිච්චර් පිස්සාමේ කලාකරුවන් ගැන පැතිරෙන කටකතා බොරු ?හොඳ නාට්‍ය සඳහා පේ‍්‍රක්ෂකාගාරයක් ගොඩනැඟීම අපේ බලාපොරොත්තුවයිපිස්සු හැදෙන සඳගුවන් විදුලිය තරම් සුවදෙන මතකයක් තවත් නැහැඅමල්ගේ විනිශ්චය සැර වැඩිද ?‘පෙරුම් පිරුවෙ මම සමනළයෙක් වෙන්න’රසින් සපිරි කේක් එකක්විවාහයේදී ගැළපිය යුතු අලුත් ම පොරොන්දමනර්තනයෙන් නිරූපණයට ආ ශාමිලාමගේ දුප්පත් ඇස්දෙක ලස්සන නෑ අද ලස්සන නෑ ඔබට එක රෝස මලක් වෙනුවෙන් මගෙ හදවත දුක් විඳිනා තරම අපෙ සුන්දර ලෝකය කඳුළු බිඳක් අද කඳුළු බිඳක් හඬන මාගේ ආදරී... මගේ ආදරියේ ඇයි ආදරියේ ඇයි තහනම් කළෙ සුවඳ... සඳ රහසක් කීවා අහගෙන ඉන්නම බෑ ඔබෙ දෑසින් නිදියා වෙන් වෙන්නට මට බෑ මට අහිමිව ගිය ඔබ ආයෙත් ඕනෑමය පෙති ගිලිහුණ මල වගේ මගේ හදවත වැලපෙයි මගේ ආදරී... ඔබ වෙනුවෙන් තාමත් මතු හැමදාමත් මගේ හදවත වැලපෙයි... එක සිහිනෙක දුටුවා ලස්සන සුර අඟනක් ඔබ දෑසක දුටුවා වෛරයේ ගිනි පුපුරක් සිත් අහසේ ඉගිලෙන ලස්සන කිරිල්ලියේ ඔබෙ වෙනසක් දැක්කම මට හැඬෙනව රහසේ මගේ ආදරී... දිවි ඇති තෙක් සුවඳයි මල් වගේ සුවඳයි තාමත් ඔබ මගෙමයිසිරස සුපර් ස්ටාර් හරහා කලකට ඉහතදී මෙරට ජනපි‍්‍රය වුණු චාමික සිරිමාන්න ගායනා කරන මේ ගීතය රචනා කර ඇත්තේ චන්න ජයනාත් විසින්. සංගීත නිර්මාණය ප්‍රවීණ සංගීතවේදී රෝහණ වීරසිංහගෙනි. මේ ගීතය චාමික ගේ ‘සඳ රැජිනිය’ සංයුක්ත තැටියට ඇතුළත් වී ඇත.හේමාලි</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=av0912065</link>
    <topic>කට්රිනාට තහනම් නියෝගයක්</topic>
    <author>සුජීව තේවහෙට්ටිගේ</author>
    <content>ඔව්.., සෑම ගැහැනියක්ම කන්‍යාවියක විය හැකියිමට ගැළපෙන පෙම්වතෙක් තාම ලැබුණේ නැහැමං නැටුම් ඉගෙන ගත්තේ මයිකල් ජැක්සන්ගෙන්ගීතාවලෝකනකට්රිනාට තහනම් නියෝගයක්පිටකොටුවේ හුදෙකලා වූ ඕල්කට් නිවෙසසනත් ජය කණුව ළඟයි ඔහොම යං..කුසලතාවන්ගෙන් පිරිපුන් නිවේදකයාප්‍රදීපා ආරියවංශ ගෙන් ‘අභිනය නර්තන සමාධිය - 5'යාල්දේවී දුම්රියේ නැඟී ළඟදීම උතුරට නෑගම් යමුපොතකින් පිටුවක්ජීවිතේ පටන් ගන්න ඇයට ඉඩක් දෙන්නපිච්චර් පිස්සාමේ කලාකරුවන් ගැන පැතිරෙන කටකතා බොරු ?හොඳ නාට්‍ය සඳහා පේ‍්‍රක්ෂකාගාරයක් ගොඩනැඟීම අපේ බලාපොරොත්තුවයිපිස්සු හැදෙන සඳගුවන් විදුලිය තරම් සුවදෙන මතකයක් තවත් නැහැඅමල්ගේ විනිශ්චය සැර වැඩිද ?‘පෙරුම් පිරුවෙ මම සමනළයෙක් වෙන්න’රසින් සපිරි කේක් එකක්විවාහයේදී ගැළපිය යුතු අලුත් ම පොරොන්දමනර්තනයෙන් නිරූපණයට ආ ශාමිලාසුරූපී නිළි කට්රිනා කායිෆ් පසුගිය සති දෙක තුළ කාලය ගත කළේ තරමක් අපහසුවෙන්. තමන්ගේ ශරීර සෞඛ්‍යය එතරම් හොඳ නැති තත්ත්වයක පවතින බවයි ඇයට වැටහුණේ. ඒත් ඇය ඒ ගැන සිතමින් තැවුණේ නැහැ.පුළුවන් හැටියට චිත්‍රපට රූපගත කිරීම්වලට එක්වුණා. ඔය අතරෙදි ළඟදී වැඩ කටයුතු නිමවුණු ‘ඩි ඩානා ඩාන්’ චිත්‍රපටයේ ප්‍රවර්ධන කාර්යයකටත් සහභාගිවෙන්නය කියල එහි නිෂ්පාදකවරුන්ගෙන් ඇරියුමක් කට්රිනාට ලැබුණා.ඇය ඒ කටයුතුවලට සහභාගිවෙලා නිවසට පැමිණියේ බොහොම අපහසුවකින්. ඒ, 22 වැනි ඉරිදා සවසයි. ඇඟපතේ අමාරුවක් තිබුණත් එදිනත් ඒ ගැන නොසිතූ ඇය රාත්‍රියේ නින්දට ගියා.පසුවදා උදෑසන අවදිවූ කට්රිනා යහනෙන් නැගිටින්නට උත්සාහ කළා. නමුත් ඇයට නැගිටින්නට කිසිම ශක්තියයක් තිබුණෙ නැහැ. එවිටයි ඇයට තමන්ගේ අසනීපයේ බරපතළකම වැටහුණේ.”කට්රිනා ඒ වෙලාවෙ තමයි තේරුම්ගත්තෙ ප්‍රතිකාර නොගත්තොත් අවදානම් කියලා. අපි ඉක්මනටම එයාව ඩොක්ටර් කෙනෙක් ළඟට එක්කගෙන ගියා. කට්රිනාව පරීක්ෂා කරපු ඩොක්ටර් කිව්වා පරීක්ෂණ වගයක් කරන්න ඕනැයි කියලා.කට්රිනාගෙ රුධිර පරීක්ෂාවකුත් කෙරුණා. ඉන්පස්සෙ ඩොක්ටර් කිව්වා, කට්රිනාගෙ රුධිරයේ හිමොග්ලොබින් මට්ටම හරිම ඉක්මනින් පහළ බසිමින් යනවාය කියලා. ඉතින් අපි ඉක්මන් කරලා කට්රිනාව ළඟම තියෙන ඉස්පිරිතාලෙට එක්කගෙන ගියා.”කට්රිනාට සිද්ධ වුණේ මොකක්දැයි මෙලෙස කියා තිබුණේ ඇයගේ සමීප යෙහෙළියක්.රෝහලට ඇතුළත් කරද්දී කට්රිනා බෙහෙවින්ම දුර්වලවී සිටියා. ඇයට ඉක්මනින්ම ප්‍රතිකාර කල වෛද්‍යවරුන්, ඇයව පැය කිහිපයක් පමණ රෝහලෙහි නවත්වාගෙන සිටියා. මේ නිසා සඳුදා සවස රෝහලට ඇතුළත් වූ කට්රිනාට නැවත නිවසට යන්නට හැකිවුණේ අඟහරුවාදායි.වෛද්‍යවරුන් පැවසුවේ ඇයට සෙංගමාලය වැළඳී තිබුණාය කියලයි. එවැනි රෝගී තත්ත්වයක් යටතේ චිත්‍රපටවල වැඩ කටයුතු කරන්න ඇයට සුදුසු නැහැ. ඒ නිසා, සති කිහිපයක් ගතවන තුරු නිවසින් එළියටවත් නොබසින්නැයි වෛද්‍යවරුන් ඇයට ‘තහනම් නියෝගයක්’ නිකුත් කරලා.පසුගිය වසර අගභාගයේදී තිරගත වුණු ‘රබ්නෙ බනා ඩිජෝඩි’ චිත්‍රපටය ඔබට මතක ඇති. එහි සුපිරි නළු ශාරුක් ඛාන් සමඟ රඟපෑ සුරූපී නවක නිළි අනුෂ්කා ශර්මාත් ඔබට මතක ඇති.ඒ චිත්‍රපටයේ මුල්වරට ප්‍රධාන චරිතයක් රඟමින් බොලිවුඩ් පුරයට සම්ප්‍රාප්ත වූ මේ යෞවනියට සිද්ධ වුණේ කුමක්දැයි බොහෝ දෙනා විමසනවා. ඇය ඉන්පසුව සිනමා රංගනයට නොපැමිණි නිසයි මේ ප්‍රශ්නය විමසන්නේ.අනුෂ්කා නිහඬ වෙලා නැහැ. ඇය මෑතකදී අලුත්ම චිත්‍රපටයක ප්‍රධාන චරිතයක් රඟපෑවා. ඒ චිත්‍රපටය තමයි ‘කමිනේ’. ඇය එහි රඟපෑවේ ශාහිඩ් කපූර් එක්කයි. චිත්‍රපටයේ දීර්ඝ රූපගත කිරීමේ කාලයකට කොටුවී සිටි අනුෂ්කා පසුගියදා මුම්බායි නුවරට පැමිණියා.එහිදී ඇය මාධ්‍යවේදියකු සමඟ පිළිසඳරකට එක්වෙමින් පැවැසුවේ චිත්‍රපටයේ තිරනාටකය හොඳින් කියවා, පෙර පුහුණුවීම්වල යෙදීමෙන් පසුව රූපගත කිරීම්වලට එක්වූ නිසා සැලකිය යුතු කාලයක් ඒ වෙනුවෙන් ගත කිරීමට සිදුවූ බවයි.‘කමිනේ’ චිත්‍රපටයේ රඟපෑමෙන් පසුව ඇය ගැන නොයෙක් ආරංචි පැතිරෙන්නට පටන්ගෙන තිබෙනවා. ඒ අතරින් කැපී පෙනෙන්නේ ඇය ශාහිඩ් සමඟ පෙම් සබඳකමක් පවත්වනවාය කියන ආරංචියයි. ඇත්තටම මේ ආරංචිය ඇත්තක්ද?”ශාහිඩ් මගේ යාළුවෙක්ය කියලවත් මම කොහේවත් කියල නෑ. එයා මාව අඳුරන කෙනෙක් විතරයි. එහෙම වාතාවරණයක් තියෙද්දිත් මේ වගේ බොරු කතා හදන්නෙ ඇයි? මට නම් තේරෙන්නෙ නෑ. නිළියක්, නළුවෙක් එක්ක රඟපාපු හැටියෙම මේ විදිහට කට කතා හදන්නෙ ඇයි කියලා. සමහර විට තරහකාරයො දෙන්නෙක් වුණත් චිත්‍රපටයක හොඳින් රඟපානවා.වාසනාවකට වගේ මාව ශාරුක්ට සම්බන්ධ කරලා කතා හැදුණේ් නෑ. බොලිවුඩ්වල කිසිම නිළියක් ශාරුක් එක්ක සම්බන්ධකම් පවත්වනවාය කියලා කතා හැදිලා නැහැ. ශාරුක් විවාහකයෙක්. අපිට වඩා ගොඩක් වැඩිමහලු කෙනෙක්. කොහොම වෙතත් මට නම් ශාහිඩ් එක්ක වගේම ශාරුක් එක්කත් හරිම සහයෝගයකින් වැඩ කරන්න පුළුවන්.”කට කතාවලට අනුෂ්කා උත්තර දුන්නේ එහෙමයි.මේ රුවැත්තිය සමාජහීලී යුවතියක් නොවේය කියලත් චෝදනාවක් තියෙනවා. ඇය අනෙක් නිළියන් ලෙස බොලිවුඩ් කලාකරුවන්, කලාකාරියන් එකතුවන ප්‍රිය සම්භාෂණවලට සහභාගිවන්නේ හරිම අඩුවෙන්ලු.”මාත් එක්ක හැමදාම හිතවත් යාළුවො කිහිපදෙනෙක් ඉන්නවා. චිත්‍රපට සාදවලට යනවට වැඩිය මේ අයත් එක්ක ගත කරන එක තමයි මට නම් වටින්නෙ. ඒ ඇරුණම සින්දු අහන්න, නටන්න, මම ආසයි. සාදවලට නොයන්නෙත් නෑ. හැබැයි මම හොඳින් දන්න කියන අයගෙ සාදවලට විතරයි.” අනුෂ්කා සිනාසෙමින් කියා සිටියා.මව්පියන් ඇතුළු පවුලේ අය සමඟ විවේක කාලය ගත කරන්නටත් අනුෂ්කා හරිම කැමැතියි. “මගේ තාත්තා හමුදා නිලධාරියෙක්. පසුගිය දවස්වල සේවය කළේ රාජස්ථාන්වලයි. ‘රබ්නෙ මනාඩිජෝඩි’ චිත්‍රපටය තිරගත කරපු දවස්වල මට තාත්තාව මුණගැහුණෙ නෑ. මේ ළඟදී අපේ පවුලෙ හැමෝටම තාත්තාත් එක්ක ගත කරන්න අවස්ථාව ලැබුණා. ඒ එක දවසක අපි සාදයකුත් පැවැත්වූවා. ඒකට මගේ යාළුවොත් ආවා.”සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=av0912066</link>
    <topic>පිටකොටුවේ හුදෙකලා වූ ඕල්කට් නිවෙස</topic>
    <author>ඉනෝකා පෙරේරා බණ්ඩාර</author>
    <content>ඔව්.., සෑම ගැහැනියක්ම කන්‍යාවියක විය හැකියිමට ගැළපෙන පෙම්වතෙක් තාම ලැබුණේ නැහැමං නැටුම් ඉගෙන ගත්තේ මයිකල් ජැක්සන්ගෙන්ගීතාවලෝකනකට්රිනාට තහනම් නියෝගයක්පිටකොටුවේ හුදෙකලා වූ ඕල්කට් නිවෙසසනත් ජය කණුව ළඟයි ඔහොම යං..කුසලතාවන්ගෙන් පිරිපුන් නිවේදකයාප්‍රදීපා ආරියවංශ ගෙන් ‘අභිනය නර්තන සමාධිය - 5'යාල්දේවී දුම්රියේ නැඟී ළඟදීම උතුරට නෑගම් යමුපොතකින් පිටුවක්ජීවිතේ පටන් ගන්න ඇයට ඉඩක් දෙන්නපිච්චර් පිස්සාමේ කලාකරුවන් ගැන පැතිරෙන කටකතා බොරු ?හොඳ නාට්‍ය සඳහා පේ‍්‍රක්ෂකාගාරයක් ගොඩනැඟීම අපේ බලාපොරොත්තුවයිපිස්සු හැදෙන සඳගුවන් විදුලිය තරම් සුවදෙන මතකයක් තවත් නැහැඅමල්ගේ විනිශ්චය සැර වැඩිද ?‘පෙරුම් පිරුවෙ මම සමනළයෙක් වෙන්න’රසින් සපිරි කේක් එකක්විවාහයේදී ගැළපිය යුතු අලුත් ම පොරොන්දමනර්තනයෙන් නිරූපණයට ආ ශාමිලාසෙන්පති හෙන්රි ස්ටීල් ඕල්කට්තුමාවෙළෙන්ඳන්ගේ කරච්චලය කරදරයක් සේ සලකන්නට පිටකොටුවට ඇතුළුවන කිසිවකුත් නොසිතයි.කෑගැසීම් - අඬ ගැසීම් මැද විකිණෙන ඒ බඩු භාණ්ඩ කීයක් හරි අඩුවෙන් ගත හැකි බැව් ඔවුන් ද දන්නා හෙයිනි.ගන්න - කියන්නට ආ එවැනි බඩු මුට්ටු ගැන විනා ඇතැම් හරස් වීදියක නිසොල්මනේ නැඟී හිඳින ඉපැරැණි ගොඩනැඟිලි විමසා බලන්නට මෙහි එන කිසිවකුටත් නිනව් නැත. වෙලාවක් ද නැත.කොටුව සහ පිටකොටුව වටින්නේ බඩු ලාබ නිසා පමණක් යැයි මොහොතකටවත් නොසිතන්න.එය ඕලන්දියයන්ගේ බලකොටුව ලෙස පැවැති සමයේ තැනුණු ඇතැම් ගොඩනැඟිලි තවමත් මේ කොටුව සහ පිටකොටුවෙහි ගරු ගාම්භීරව නැඟි හිඳියි.ඕලන්දීය පරිපාලනයට අදාළ සියලු ගොඩනැඟිලි කොටුව තුළ වූ අතර කොටුවෙන් පිටත පිටකොටුවෙහි වූයේ ප්‍රභූන්ගේ සුවිසල් - මනරම් මන්දිරයි.බක්‍රම් ඇඳුමින් සැරසුණු සුරූපී ඕලන්දීය යුවතියන් මල් වවා නෙක අලංකාර කළ මේ හරස් පාරවල්වල කොයිතරම් නම් ඇවිද යන්නට ඇත්ද...පුරාවිද්‍යා ගවේෂක ඒ.ඊ.එල්.තිලකවර්ධනඑදා ‘මාලිබන්ත’ වීදියවූ අද මැලිබන් වීදියට ද ඇත්තේ එවැනි අතීතයකි. එහෙත් ඒ සිරි හිතින් මව මවා ඇවිදින්නට වෙලාව නොවේ.ඉස්සරහින් ඇති මඩවළවල ඇද වැටෙන්නට හැකි බැවිනි.දෙවැනි හරස් වීදියෙන් පිටකොටුවට ඇතුළුවත්ම හමුවන මැලිබන් වීදියෙන් දකුණට හැරුණෙමු. යා යුතු තැන හැරුණු තැනම ය.අප දැන් බෞද්ධ පුනර්ජීවයක් ඇති කළ ඒ මහා සෙන්පති හෙන්රි ස්ටීල් ඕල්කට් තුමාගේ නිවෙස ඉදිරිපිට ය.ඕලන්ද යුගයට අයත් සුවිසල් කුලුනු සහිත මන්දිරය දෙස මොහොතක් බලා හිඳිමි.නා නා විධ උවමනා සඳහා ඔබ මොබ යන මිනිසුන් ඔවුන්ගේ ම ලෝකවල ය. නාට්ටාමිලා බැරි බර කරගහගෙන ය. ලොරි එති. නවතති. බඩු පටවති. බාති. එකක් යන්නට එකක් තවත් වාහන.මැලිබන් වීදියේ නිසොල්මනේ නැඟී හිඳිනඕල්කට් නිවෙස.ගාලගෝට්ටිය ඊට දෙවැනි නැත. සියල්ල දකිමින් අවුරුදු එකසිය තිස් ගණනක් පුරා නැඟී හිඳින මේ මන්දිරය අද පුරාවිද්‍යා ස්මාරකයකි.ඒ ද ප්‍රශ්න ගොඩක් මැද ආ ගමනකි.කලක් අල, ලූනු, කරවල සහ රට ඉඳි වෙළෙන්දන්ගේ රජ දහනක් වූ ඕල්කට් නිවෙස, මෙසේ අභිමානවත්ව නැඟී හිඳින්නේ පුරාවිද්‍යා දෙපාර්තමේන්තුවට පින් සිදු වන්නට ය.සද්දන්ත කුලුනු සහිත බරාදයෙන් ඇතුළු වුණෙමු. සුවිසල් සාලයකි. උස් කුලුනු මත නැඟුණු බිත්ති, මුදුනින් කවාකාරය.බිත්තියක ගනකම අඩියකි. කොටස් දෙකක් වූ සාලය දිගු ශාලාවල හැඩ ගනී.ඕල්කට් නිවෙසේ පිටුපස.ඉන් ඔබ්බෙහි වූ පිළිකන්නෙහි ද උස් කුලුනු සහිත වැරැන්ඩාවකි.“මෙතැනින් කරවල කඩ ඉවත් කරන්න පුරාවිද්‍යා දෙපාර්තමේන්තුවට ලොකු වෙහෙසක් දරන්න වුණා. වරිපනම් අංක සහිත කඩ හතරක්. පුරාවිද්‍යා දෙපාර්තමේන්තුවට පවරා ගන්නකොට මෙතැන එකම ජරාවාස වෙච්චි තැනක්... අද අපි මේ ඓතිහාසික නිවෙස ඉතා හොඳින් රැක බලා ගන්නව....”එහි බාරකරු ඒ.බී.ධර්මතිලක පවසයි. ඔහුට අමතරව ක්ෂේත්‍ර නිලධාරිනියක් සහ තවත් සේවකයෙක් අද ඕල්කට් නිවෙස බලා කියා ගනිති.තේක්ක සහ නැදුන් ලීයෙන් තැනූ සෝල්දරයට යන ලී තරප්පු පෙළට ගොඩවන්නේ බරාඳයේ ඉදිරිපසිනි.කොස් දැවයෙන් කළ විසල් උළුවහු සහ ඉපැරැණි ලූවර්ස් සහිත ජනේල පද්ධතිය, ප්‍රභාවත් යුගයෙක නිහඬ සාක්ෂි කරුවන් වැන්න.කුඩා කාමර කිසිත් වෙන්කොට නැති මේ නිවෙසේ බොහෝ තැන් ශාලාවල හැඩ ගනී. එයට ද හේතුවකි.“ඕල්කට් තුමා කොළඹ ආනන්දය පටන් ගත්තෙ මෙතැනින්. ළමයින් 40 - 50 ක් බඳවගෙන මෙතැනයි. පළමු පාඨශාලාව පවත්වාගෙන ගියේ.උඩ තට්ටුවෙ එහෙම උගන්වන ගමන් පහළ කොටසක මුද්‍රණාලය සහ ‘සරසවි සඳරැස’ බෞද්ධ පුවත්පත පවත්වාගෙන ගියා.ඉදිරියෙන් තියෙන්නෙ එතුමා පසු කලෙක ඇරැඹූ පරම විඥානාර්ථ බෞද්ධ සංගම් ගොඩනැ¼ඟිල්ල...”පුරාවිද්‍යා ගවේෂක (සහකාර) තිලකවර්ධන මහතා පහදන්නේ ඒ සොඳුරු අතීතය ගැන.පිටකොටුවේ අව් කූටකේ කරවෙන වෙලාවක වුණත් මේ නිවෙස ඇතුළෙ සිසිලස රැඳිල කියලයි ඕල්කට් නිවෙසෙ අද කට්ටිය කියන්නෙ. රාජකාරියට හරි එවැනි උත්තමයකුගෙ වහළෙ යට විසීමම පිනක් කියල මට හිතුණ.මැද සාලයපාණදුරාවාදය ඇසුරේ ලොවට ගිය බුදු දහමේ පණිවුඩය කන වැකී, ඇමරිකානු ජාතිකයකු වූ සෙන්පති හෙන්රි ස්ටීල් ඕල්කට් තුමා ලංකාවට ආවේ හෙලේනා බ්ලැවැන්ස්කි මැතිනියත් සමඟ.ඕල්කට්තුමාගේ අස්සන සහිත ලිපියක කොටසක්1880 මැයි 16 වැනිදා කොළඹ වරායෙන් ගොඩ බහින්න ලෑස්ති වුණත් මිගෙට්ටුවත්තේ හිමියන් ප්‍රමුඛ ගිහි පැවැදි පිරිසක් නැවට ගොස් ඕල්කට්තුමාගෙන් ඉල්ලා හිටියෙ, පිළිගැනීමේ උත්සවයක් සංවිධානය කොට ඇති ගාලු වරායෙන් ම ගොඩ බසින මෙන්.ඉල්ලීම පිළිගත් ඕල්කට්තුමා මැයි 17 වැනිදා අපේ රටට පා තැබුවේ ගාලු වරායෙන්. 1880 න් පටන් ගැනුණු ඕල්කට් තුමන්ගේ මෙහෙවර, මේ පුංචි ඉඩකඩක කොහොම ලියන්නද...දෙනෝදාහක් ගැවසෙන පිටකොටුවේ අද නිසොල්මනේ නැඟී හිඳින ඕල්කට් නිවෙස, 1999 වසරේ අංක 1085 සහ 1999 ජූනි 18 දිනැති රජයේ ගැසට් නිවේදනය මඟින් පුරාවිද්‍යා ආරක්ෂිත ස්මාරකයක් ලෙස ප්‍රකාශයට පත් කිරීම එතුමන්ට කළ, කළගුණ සැලකීමක්.ඕල්කට් තුමන් පරිහරණය කළ පුටුව, මේසය, කන්නාඩි මේසය සහ 19 වැනි සියවසට අයත් එතුමා වන්දනා මාන කළ බුදු කුටිය අදත් අල්ලපු ඉඩමේ ඇති පරම විඥානාර්ථ බෞද්ධ සංගම් ශාලාවේ තැන්පත් වී ඇත්තේ නිරුපද්‍රිතව.“අපි මේ නිවෙසේ එතුමා පරිහරණය කළ ජංගම පුරාවස්තු, තැන්පත් කොට කෞතුකාගාරයක් කරන්න බලාපොරොත්තු වෙනව. පුරාවිද්‍යා දෙපාර්තමේන්තුව මේ දිනවල වෙහෙසෙන්නෙ ඒ වෙනුවෙන්...”තිලකවර්ධන පුරාවිද්‍යා ගවේශකවරයා මේ බාරදූර කටයුත්තෙ නියමුවෙක්.පිටකොටුවෙ ඇවිද යන මොහොතක මේ ඓතිහාසික ඕල්කට් නිවෙසට ගොඩවඳින්න ඔබටත් අවසර තියෙනව.“මේ සිංහල උළු, එදා තිබූ උළුවල හැඩයටම මහියංගණේ රජයේ උළු මෝලෙන් හදල ගෙන්වපුව. ලොකු බිත්ති නිසාත් විසල් ජනෙල් දොරවල් නිසාත් ඇතුළ හරි සිසිලයි.පිටුපස බරාදයසමහර උළුවහු ජනේල කැඩිල බිඳිල ගියත් මුල් අනුරුවටම ඒවා ආපහු හැදෙව්ව. අර තියෙන්නෙ මේ ගෙදර එළිය කරපු ගෑස් ලාම්පු එල්ලපු ලාම්පු කොකු. මේ ගෙදර එහෙම ගෑස් ලාම්පු අටක් පත්තු කරල තියෙනව...”ගෙට ඇතුළු වන උළුවස්සකත් ඇතුළත කවාකාර බිත්තිවලත් එවැනි ගෑස් ලාම්පු කොකු කිහිපයක් ම පෙන්නුවෙ භාරකාර ධර්මතිලක මහත්මයා.ඕල්කට්තුමන් වන්දනාමාන කළ බුදු කුටියවර්ග අඩි 2300 ක පමණ වපසරියක විහිදෙන මේ ඕල්කට් නිවෙසෙ පෙර දවසක උඩුමහලට යන දැවමය සෝපානයක් ද තිබූ බවටත් සාක්ෂි හමුවෙලා.කබොක් ගලින් සහ ගඩොලින් බැඳ ඇති ශක්තිමත් කුලුනු සහ බිත්ති වගේ ම බහුල ලෙස යොදාගෙන ඇති බුරුම තේක්ක, කොස් හා නැදුන් දැව සොල්දරය සහ උළුවහු ජනේල නිසා වටිනාකම සහ ගාම්භීරත්වය තවත් ඉස්මතු වෙලා.ගමින් ගමට යමින් උදාසීනව සිටි බෞද්ධයා පුබුදුවාලමින් ඔවුන් ආගම දහම වෙත යොමු කරන්නට දිවා රෑ වෙහෙසී වැඩ කළ ඕල්කට්තුමන් යළි මේ සුවිසල් නිවෙසට ආවේ සැනසිලි සිතින්.තම බලාපොරොත්තුව ද ඉක්මවා සිය ව්‍යායාමය සාර්ථක වනු දැක අසීමිත ප්‍රීතියෙන් ඔද වැඩුණු ඕල්කට් තුමාබාරකරුඒ.බී. ධර්මතිලක සිය ගුරු ලෙස සැලකූ පූජ්‍ය හික්කඩුවේ සුමංගල හිමියන් ඉදිරියේ උදම් අනා ඇත්තේ ලිපියකින්. ඒ 1881 වසරේ.“බිජුවට වපුරන ලදී. ඒවා වැඩී මහා වෘක්ෂ බවට පත්වී මනාසේ ඵල දරයි. මාගේ ආදරණීය ගුරුතුමණි, අහසේ හෝ පොළොවේ හෝ කිසිම බලවේගයකට එය දැන් නවතාලිය නොහැකි ය. එම බීජ මතු මත්තෙහි ද වැඩෙමින් වෘක්ෂ බවට පත් වී නව ඵල දරනු ඇත...”හෙළ බෞද්ධයා කෙරෙහි මැවූ හීන හැබෑ වුණත් එතුමන් විසූ නිවස, අල - කරවල කඩයක් වේ යැයි මේ රටින් පිටව යන මොහොතේ ඕල්කට් තුමන් මොහොතකටවත් නොසිතන්නට ඇති.එහෙත් අඳුරු යුග පසුකොට එතුමන් විසූ බිමට නියම ගෞරවය හිමිව තිබීම මොන තරම් දෙයක්ද... එතුමන්ගේ බඩු භාණ්ඩ ද තැන්පත්ව මේ නිවෙස කෞතුකාගාරයක් වනදා ඒ ගෞරවය සම්පූර්ණ වෙනව කියලයි අන්තිමට මට හිතුණෙ.ඉනෝකා පෙරේරා බණ්ඩාරඡායාරූප - ගීත් ද මැල්</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=av0912067</link>
    <topic>සනත් ජය කණුව ළඟයි ඔහොම යං..</topic>
    <author>ඉඳුනිල්</author>
    <content>ඔව්.., සෑම ගැහැනියක්ම කන්‍යාවියක විය හැකියිමට ගැළපෙන පෙම්වතෙක් තාම ලැබුණේ නැහැමං නැටුම් ඉගෙන ගත්තේ මයිකල් ජැක්සන්ගෙන්ගීතාවලෝකනකට්රිනාට තහනම් නියෝගයක්පිටකොටුවේ හුදෙකලා වූ ඕල්කට් නිවෙසසනත් ජය කණුව ළඟයි ඔහොම යං..කුසලතාවන්ගෙන් පිරිපුන් නිවේදකයාප්‍රදීපා ආරියවංශ ගෙන් ‘අභිනය නර්තන සමාධිය - 5'යාල්දේවී දුම්රියේ නැඟී ළඟදීම උතුරට නෑගම් යමුපොතකින් පිටුවක්ජීවිතේ පටන් ගන්න ඇයට ඉඩක් දෙන්නපිච්චර් පිස්සාමේ කලාකරුවන් ගැන පැතිරෙන කටකතා බොරු ?හොඳ නාට්‍ය සඳහා පේ‍්‍රක්ෂකාගාරයක් ගොඩනැඟීම අපේ බලාපොරොත්තුවයිපිස්සු හැදෙන සඳගුවන් විදුලිය තරම් සුවදෙන මතකයක් තවත් නැහැඅමල්ගේ විනිශ්චය සැර වැඩිද ?‘පෙරුම් පිරුවෙ මම සමනළයෙක් වෙන්න’රසින් සපිරි කේක් එකක්විවාහයේදී ගැළපිය යුතු අලුත් ම පොරොන්දමනර්තනයෙන් නිරූපණයට ආ ශාමිලාගිනස් පොතට සිය නම ඇතුළත් කර ගනිමින් ලක් මාතාවගේ නාමය ඉතිහාසයට එක් කළ අපේ වීරයින් බොහෝ පිරිසකි.එසේම එලෙස වාර්තා අබියසට ම පැමිණ බලාපොරොත්තු කඩවුණු ක්‍රීඩකයෝ ද වෙති.පසුගිය සිකුරාදා (27) සවස ටොරින්ටන් හි පිහිටි ඔලිම්පික් නිවහනේදී, ට්‍රෙඩ්මිල් යන්ත්‍රයක පැය 24ක් ධාවනයේ යෙදෙමින් ගිනස් වාර්තාවක් තැබීමට උත්සාහ කළ ඔහු නමින් හේරත් මුදියන්සේලාගේ සනත් හේමන්ත කුමාර විජේකෝන් බණ්ඩාර.1982 මැයි 27 වැනිදා ගල්කිරියාගම අලුත්වැව දී උපත ලද සනත් පවුලේ දෙවැනියා. ඔහුට වැඩිමල් සොහොයුරකු සමඟ බාල සොහොයුරන් දෙදෙනෙකි.ශ්‍රී ලංකා නාවික හමුදාවේ නාවික නැවියකු ලෙස සේවය කරන ඔහු 2004 වසරේදී ඕස්ට්‍රේලියාවේ පදිංචි ශ්‍රීී ලාංකිකයකු වන සුරේෂ් ජොයිකම් කිලෝ මීටර් 257යි මීටර් 800ක් ලෙස තබා තිබූ වාර්තාව බිඳ දැමීමට උත්සාහයක් ගත්තේ 2008 වසරේ නොවැම්බරයේ.එහෙත් එහිදී ඔහුට සම්පූර්ණ කිරීමට හැකිවුණේ කිලෝමීටර් 251 මීටර් 550ක් පමණයි. එහිදී ඔහුට වාර්තාව අහිමි වුණේ කිලෝමීටර් 6කුත් මීටර 330ක අඩුවක් නිසා.එහෙත් දකුණු අප්‍රිකාවේ ඩර්බන් නුවර පැවැති අල්ට්‍රා මැරතන් තරගාවලියට සහභාගි වී සැතපුම් 100ක දුරක් (කි.මී.161) දුෂ්කර ධාවනයක යෙදෙමින් පැය 20කුත් මිනිත්තු 46ක කාලයකදී තරගය නිමකර 5 වැනි ස්ථානය ලබාගත්තා.අනුරාධපුර ගල්කිරියාගම මධ්‍ය මහා විද්‍යාලයෙන් සහ ශ්‍රී වේගවර්ධනාරාම මහාපිරිවෙනින් අධ්‍යාපනය ලබා 2001 වසරේ ආධුනික නාවික සෙබළකු ලෙස නාවික හමුදාවට එක්වී පාපැදි ධාවනයත්, මැරතන් ධාවනයත් යන ඉසව් ප්‍රගුණ කිරීම ඇරැඹුවා.බ්‍රිගේඩියර් පෙරී ලියනගේ යටතේ මුලින්ම පුහුණුවීම් අරඹන ඔහු 2007 වසරේ කොළඹ මැරතන් තරගයේ 6 වැනි ස්ථානයත්, 2008 වසරේ අනුරාධපුර ජාතික මැරතන් තරගයේ 5 වැනි ස්ථානයත් දිනා ගනිමින් ක්‍රීඩා ජීවිතයට නව ජවයක් එක් කරගන්නවා.පසුගිය 27 වැනි සිකුරාදා පස්වරු 3.30ට ශ්‍රී ලංකා මලල ක්‍රීඩා සංගමය, ශ්‍රී ලංකා ඔලිම්පික් කමිටුව සහ නාවික හමුදාවේ නියෝජිතයින්ගේ අධීක්ෂණය යටතේ ට්‍රෙඩ්මිල් යන්ත්‍රය මත පැය 24ක් ධාවනයේ යෙදෙමින් නව වාර්තාවක් පිහිටුවීමේ අදහසින් තරග වැදුණු නමුත්, මෙවරද සනත් ගේ එම ප්‍රාර්ථනය බොඳවී ගියා.ඔහුට වාර්තා කිරීමට ලැබුණේ කිලෝමීටර් 210 සහ මීටර් 600ක දුරක් පමණයි.එහෙත් මේ ලෝකයේ අභියෝග ජයගත්තවුන් ජයග්‍රහණ ලබාගත්තේ ක්ෂණිකව නොවෙයි. ඒ වගේම එක් වරකින් පමණක් නොවෙයි. වැටි වැටී නැඟිට යළි යළිත් වැටෙමින් එහෙත් අප්‍රතිහත ධෛර්යයෙන් තමයි ජය කණුව පසුකරල තියෙන්නෙ.ඒ නිසා මෙය සනත්ට හිතට ධෛර්යය ගන්න ඕන වෙලාවක්. කාලය මඳක් අඩුවුණාට පැය 24ක් එක දිගට ධාවනයේ යෙදෙන්නට තරම් හිතේ හයියත් ගතේ හයියත් තියෙනවා කියන්නෙ සනත් සැබෑ දක්ෂයෙක් කියන එකයි.වැව් බැඳි රටේ හේනේ කුඹුරේ දුව පැන නටා ලබාගත් ඒ ජීවන හුස්ම, සනත්ට මීළඟ වතාවේ ජය කණුව පසුකරන්නට ආශිර්වාදයක් වේවි.සනත්ගේ හැකියාව අපි අගය කරන්නට අවශ්‍ය වන්නේ ගමේ කොල්ලෙක් නගරයට ඇවිත් ක්‍රීඩා ලෝකයම දිග්විජය කරන්නට උත්සාහ ගැනීමම පමණක් ඇත්තටම ආඩම්බරයක් නිසා.ඒ නිසාම ඊළඟ අවස්ථාවේ ගිනස් පොතේ කිසිදා බිඳ දැමිය නොහැකි ලෙස සිය නම සනිටුහන් කරමින් ලක්මවට කීර්තියක් ගෙන දෙන්නට සනත්ට හැකිවේවා. ‘රසඳුන’ ප්‍රාර්ථනය එයයි.ඉඳුනිල්</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=av0912068</link>
    <topic>කුසලතාවන්ගෙන් පිරිපුන් නිවේදකයා</topic>
    <author/>
    <content>ඔව්.., සෑම ගැහැනියක්ම කන්‍යාවියක විය හැකියිමට ගැළපෙන පෙම්වතෙක් තාම ලැබුණේ නැහැමං නැටුම් ඉගෙන ගත්තේ මයිකල් ජැක්සන්ගෙන්ගීතාවලෝකනකට්රිනාට තහනම් නියෝගයක්පිටකොටුවේ හුදෙකලා වූ ඕල්කට් නිවෙසසනත් ජය කණුව ළඟයි ඔහොම යං..කුසලතාවන්ගෙන් පිරිපුන් නිවේදකයාප්‍රදීපා ආරියවංශ ගෙන් ‘අභිනය නර්තන සමාධිය - 5'යාල්දේවී දුම්රියේ නැඟී ළඟදීම උතුරට නෑගම් යමුපොතකින් පිටුවක්ජීවිතේ පටන් ගන්න ඇයට ඉඩක් දෙන්නපිච්චර් පිස්සාමේ කලාකරුවන් ගැන පැතිරෙන කටකතා බොරු ?හොඳ නාට්‍ය සඳහා පේ‍්‍රක්ෂකාගාරයක් ගොඩනැඟීම අපේ බලාපොරොත්තුවයිපිස්සු හැදෙන සඳගුවන් විදුලිය තරම් සුවදෙන මතකයක් තවත් නැහැඅමල්ගේ විනිශ්චය සැර වැඩිද ?‘පෙරුම් පිරුවෙ මම සමනළයෙක් වෙන්න’රසින් සපිරි කේක් එකක්විවාහයේදී ගැළපිය යුතු අලුත් ම පොරොන්දමනර්තනයෙන් නිරූපණයට ආ ශාමිලාසම්පත් චමින්ද ඇලෙක්සැන්ඩර් කඳාන ‘ද මැසනඩ්’ විදුහලෙන් බිහි වූ කුසලතා පිරිපුන් යොවුන් නිවේදකයෙක්. පියවරෙන් පියවර ඔහු නිවේදන කලාවේ අත්දැකීම් ලබා ස්ථාවර ශිල්පියෙකු ලෙස නමක් දිනා ගනිමින් සිටියි.සම්පත් ගුවන් විදුලි නිවේදකයකු ලෙස ගමන් ආරම්භ කළේ ශ්‍රීජ්ර් ගුවන් විදුලියෙනි. එහිදී ඔහුට මඟ පෙන්වූයේ ශ්‍රී ජ්ර් හි වැඩසටහන් අධ්‍යක්ෂ චාරුක සුරවීර මහතා සහ ආසිරි ප්‍රියන්ත මුංමුල්ලගේ යන ප්‍රවීණ ශිල්පීන් විසිනි.ගුවන් විදුලි නිවේදකයකු මෙන් ම ගුවන් විදුලි මාධ්‍යයේ විවිධ අත්දැකීම් ලබා ඇති ඔහු නෙත් ජ්ර් ගුවන් විදුලියේ ප්‍රවර්ධන අංශයේ ද කෙටි කාලයක් සේවය කර ඇත.සම්පත් වැඩි උනන්දුවක් හා සුවිශේෂ දක්ෂතාවක් දක්වන්නේ ප්‍රසංග වේදිකාවේ නිවේදන කටයුතු කිරීමටයි.නිවේදකයකු හැටියට සම්පත්ට වැඩිපුර ආරාධනා ලැබෙන්නේ සංගීත ප්‍රසංග නිවේදන කටයුතු කිරීමටයි. ඉදිරියේදී සම්පත්ට විදේශ සංචාර කිහිපයකට ආරාධනා ලැබී තිබේ. දෝහා කටාර් සහ කුවේට් රාජ්‍යයේ පැවැත්වෙන සංගීත ප්‍රසංග කිහිපයක නිවේදන කටයුතු සඳහා ඔහු සහභාගි වීමට නියමිත ය.සම්පත් මේ වනවිට ලංකාවේ විවිධ පළාත්වල පැවැත්වෙන සංගීත ප්‍රසංගවලට දායක වී ඇති අතර සන්ෆලවර්ස්, මේරියන්ස්, ප්ලෑෂ්බෑක්, සීදුව සකුරා වැනි සංගීත කණ්ඩායම් සමඟ ද නව පරපුරේ සංගීත කණ්ඩායම් විශාල සංඛ්‍යාවක් සමඟ ද නිවේදන කටයුතු කර ඇත.සම්පත් චමින්දට සංගීත ප්‍රසංග නිවේදන කටයුතුවලින් ඉදිරියට යාමට කඳාන ද මැසනඩ් විදුහලේ ආදී ශිෂ්‍ය සංගමයෙන් ලැබෙන්නේ විශාල සහයෝගයකි. එසේම එම විදුහලෙන් බිහි වූ ප්‍රවීණ හා ජනප්‍රිය ශිල්පීන් වන සුදත් නාවලගේ, ප්‍රියන්ත නාවලගේ, ශිහාන් මිහිරංග, රෝස් අලගියවන්න, ශාලිත අභයවික්‍රම, රොහාන් ද සිල්වා වැනි අයගෙන් ද ඔහුට හොඳ සහයෝගයක් ලැබේ.සම්පත් චමින්ද ඇලෙක්සැන්ඩර්, 91/ 4, ද මැසනඩ් විදුහල පාර, කඳාන සම්පත්ගේ ලිපිනයයි.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=av0912069</link>
    <topic>ප්‍රදීපා ආරියවංශ ගෙන්</topic>
    <author>තුෂාරි</author>
    <content>ඔව්.., සෑම ගැහැනියක්ම කන්‍යාවියක විය හැකියිමට ගැළපෙන පෙම්වතෙක් තාම ලැබුණේ නැහැමං නැටුම් ඉගෙන ගත්තේ මයිකල් ජැක්සන්ගෙන්ගීතාවලෝකනකට්රිනාට තහනම් නියෝගයක්පිටකොටුවේ හුදෙකලා වූ ඕල්කට් නිවෙසසනත් ජය කණුව ළඟයි ඔහොම යං..කුසලතාවන්ගෙන් පිරිපුන් නිවේදකයාප්‍රදීපා ආරියවංශ ගෙන් ‘අභිනය නර්තන සමාධිය - 5'යාල්දේවී දුම්රියේ නැඟී ළඟදීම උතුරට නෑගම් යමුපොතකින් පිටුවක්ජීවිතේ පටන් ගන්න ඇයට ඉඩක් දෙන්නපිච්චර් පිස්සාමේ කලාකරුවන් ගැන පැතිරෙන කටකතා බොරු ?හොඳ නාට්‍ය සඳහා පේ‍්‍රක්ෂකාගාරයක් ගොඩනැඟීම අපේ බලාපොරොත්තුවයිපිස්සු හැදෙන සඳගුවන් විදුලිය තරම් සුවදෙන මතකයක් තවත් නැහැඅමල්ගේ විනිශ්චය සැර වැඩිද ?‘පෙරුම් පිරුවෙ මම සමනළයෙක් වෙන්න’රසින් සපිරි කේක් එකක්විවාහයේදී ගැළපිය යුතු අලුත් ම පොරොන්දමනර්තනයෙන් නිරූපණයට ආ ශාමිලාඇය අපට සිටින දක්ෂතම නර්තන ශිල්පිනියකි. නිසඟ කලා හැකියාවන් ගෙන් පිරිපුන් ඇය ප්‍රදීපා ආරියවංශ. නර්තනය කෙරෙහි සුවිශේෂි දක්ෂතා දක්වන ප්‍රදීපා මෙවර සූදානම් වන්නේ ඇගේ සිසුවියන් හා එක්ව ‘අභිනය නර්තන සමාධිය - 5’ කලා මංගල්‍යය පැවැත්වීමටයි.මේ මස 10 වැනිදා මහරගම ජාතික තරුණ සේවා සභාවේදී සවස 6.30 ට මේ ප්‍රසංගය එළිදැක්වීමට නියමිතයි.1997 වසරේ දී ඇය විසින් අරඹන ලද ‘දිව්‍යප්‍රදී රංගායතනය’ ඔස්සේ ඉදිරිපත් කෙරෙන මේ ප්‍රසාංගික අත්දැකීම සඳහා ඇගෙන් ශිල්ප හැදෑරු ශිෂ්‍යාවන් 200 ක් පමණ සහභාගි වීමට නියමිතය.සම්ප්‍රදායානුගත භාරත නාට්‍යම්, ඉන්දියාවේ විවිධ ප්‍රාන්තයන් හි තිබෙන ගැමි නැටුම් සහ නිර්මාණ නවතම මුහුණුවරකින් මේ ප්‍රසංගයෙන් ඉදිරිපත් කිරීමට නියමිත බව ප්‍රදීපා පවසයි.එලෙසම තමා වෙතින් ශිල්ප උගත් දරුදැරියන්ගේ නර්තන, වාදන කුසලතා මෙන්ම ඔවුනට නර්තනය පිළිබඳ ප්‍රායෝගික අත්දැකීම් රැසක් ලබා ගැන්මට මේ ඔස්සේ අවකාශ ලැබෙන බව ඇය පවසන්නේ සතුටිනි.සම්ප්‍රදායානුකූල නර්තනය සඳහා තරුණ පරපුර මැලිකමක් දක්වන කාලයක නර්තනය පිළිබඳ පරිපූර්ණ දැනුමක් තම සිසුවියනට ලබා දීම ගැන ප්‍රදීපා තුටුපහටු වෙයි.මේ නිසාම ලබන වසරේ ජනවාරි මස දී “ප්‍රදීපා ආරියවංශ ඇකඩමි” නමින් නවතම නර්තනායතනයක් නව මුහුණුවරකින් යුතුව ආරම්භ කිරීමට ඇය බලාපොරොත්තු වෙනවා.එමගින් උඩරට, පහතරට, කථක් නර්තනාංග පමණක් නොව සියලුම කලා විෂයයන් එකම තැනකින් හැදෑරීමේ දුර්ලභ අවස්ථාව සිසු සිසුවියනට හිමිවේ.නො 45/8, දුම්රිය මාවත, මහරගම ප්‍රදීපාගේ ලිපිනයයි.තුෂාරි</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=av09120610</link>
    <topic>යාල්දේවී දුම්රියේ නැඟී ළඟදීම උතුරට නෑගම් යමු</topic>
    <author>උතුරේ සංචාරයකින් පසු සටහන ඉඳුනිල් වීරරත්න</author>
    <content>ඔව්.., සෑම ගැහැනියක්ම කන්‍යාවියක විය හැකියිමට ගැළපෙන පෙම්වතෙක් තාම ලැබුණේ නැහැමං නැටුම් ඉගෙන ගත්තේ මයිකල් ජැක්සන්ගෙන්ගීතාවලෝකනකට්රිනාට තහනම් නියෝගයක්පිටකොටුවේ හුදෙකලා වූ ඕල්කට් නිවෙසසනත් ජය කණුව ළඟයි ඔහොම යං..කුසලතාවන්ගෙන් පිරිපුන් නිවේදකයාප්‍රදීපා ආරියවංශ ගෙන් ‘අභිනය නර්තන සමාධිය - 5'යාල්දේවී දුම්රියේ නැඟී ළඟදීම උතුරට නෑගම් යමුපොතකින් පිටුවක්ජීවිතේ පටන් ගන්න ඇයට ඉඩක් දෙන්නපිච්චර් පිස්සාමේ කලාකරුවන් ගැන පැතිරෙන කටකතා බොරු ?හොඳ නාට්‍ය සඳහා පේ‍්‍රක්ෂකාගාරයක් ගොඩනැඟීම අපේ බලාපොරොත්තුවයිපිස්සු හැදෙන සඳගුවන් විදුලිය තරම් සුවදෙන මතකයක් තවත් නැහැඅමල්ගේ විනිශ්චය සැර වැඩිද ?‘පෙරුම් පිරුවෙ මම සමනළයෙක් වෙන්න’රසින් සපිරි කේක් එකක්විවාහයේදී ගැළපිය යුතු අලුත් ම පොරොන්දමනර්තනයෙන් නිරූපණයට ආ ශාමිලාබස් ගමන් ඇරැඹී ඇති ඒ9 මාර්ගය“තුන්වැනි වේදිකාවේ නවතා ඇති යාල්දේවී ශීඝ්‍රගාමී දුම්රිය පෙරවරු 5.45ට කොළඹ කොටුවේ සිට වවුනියාව සහ තාන්ඩිකුලම් බලා පිටත්වේ. එය නවත්වන්නේ....”ශබ්ද විකාශන යන්ත්‍රයෙන් ඒ නිවේදනය යළි යළිත් ඇසෙයි. හිමිදිරි පාන්දර වුණත් කොළඹ කොටුව දුම්රිය ස්ථානය මගීන් ගෙන් පිරී ගොසිනි.දශක දෙකකට පමණ පසුව සිය ගම් රටවල් බලා දුම්රියෙන් යන්නට ලැබෙන මේ අවස්ථාවත් පහසුවත් නිසා මගීන්ගේ් සිත් තුටු පහටුව ඇතිසේය.එහෙත් අදින් දශක දෙකකට ඉහත දී මෙලෙස උතුර බලා ගොස් යළි එන ගමනේදී ත්‍රස්තවාදීන්ගේ ප්‍රහාරයකට ගොදුරුවී යාල්දේවිය සදහටම නිහඬ වූ අයුරු ඒ සැම සිතකම ශෝකයත් සමඟ සටහන් වී ඇතිවාට සැකයක් නැත.අප මේ හිමිදිරියේ උතුරුකරය බලා ගමන් අරඹන්නේ එලෙස මියැදුණු යාල්දේවියගේ සුපුරුදු ගමනට යළි පණ දෙන්නට වෙහෙසෙන අයුරු දැක බලාගන්නටය.ඉතාමත් නුදුරු දිනයෙක ශ්‍රී ලංකාව දෙකඩ වුණු උතුරේත් දකුණේත් ජීවනාලිය වුණු දුම්රිය මඟ යළි කන්කසන්තුරය දක්වා තනා නිමකර දකුණේ ජනතාවගෙන් උතුරේ ජනතාවට ත්‍යාගයක් ලෙස පිරිනමන්නට සැරසෙන අයුරු දැක ඉතිහාසයේ සාක්ෂ්‍යකරුවන් වන්නටය.උතුරේත් දකුණේත් විසූ දෙමළ, සිංහල ජනතාව එදා ජීවත්වූයේ එක බඩවැල කඩාගෙන ආ සොයුරු සොයුරියන් සේය.එහෙත් ත්‍රස්තවාදීන් මේ සබඳතාව බිඳ දැමීමට නොකළ දෙයක් නැත. නොගත් උත්සාහයක් නැත.අපි මඳක් ඒ අතීතයට යමු.1902 මාර්තු මාසයේ දී මුලින්ම ජේ.ඩබ්ලිව්.රිජ්වේ ආණ්ඩුකාරවරයා කන්කසන්තුරේ සිට චාවාකච්චේරි දක්වා සැතපුම් 21ක් දුරට ආරම්භ කළ උතුරේ දුම්රිය සේවාව, යාල්දේවී නමින් පූර්ණ මගී සේවාවක් ලෙස කොළඹ සිට කන්කසන්තුරය දක්වා ඇරැඹෙන්නේ 1950 දීය.විනාශ වී ඇති යාල්දේවී මැදිරිඑදා මෙරට අගමැතිවරයකු වූ ඩබ්ලිව්.දහනායක සහ දෙමළ නායකයකු වූ එස්.ජේ.වී.චෙල්වනායගම් වැනි නායකයින් පවා ගමන් බිමන් ගිය ජනප්‍රිය යාල්දේවී දුම්රිය විටින් විට ත්‍රස්තවාදී ප්‍රහාරවලට ලක්විය.1985 ජනවාරි 19 වැනි දින සන්ධ්‍යා භාගයේ අලිමංකඩින් ගමන් ඇරැඹූ යාල්දේවී දුම්රිය එය තමන්ගේ අවසන් ගමන ලෙස ඉතිහාසයේ සටහන් කළේය.එදින රාත්‍රී 7.30ට දුම්රිය මුරුතන්ඩි සහ මාන්කුලම් දුම්රිය ස්ථාන අතර ගමන් කරමින් තිබියදී ත්‍රස්ත ප්‍රහාරයට ලක්විය.දීර්ඝ කාලයක් තිස්සේ Qයාල්දේවී’ ගමන නතර කරන්නට උත්සාහ කළ ඔවුන් දුම්රිය මාර්ගයට දැඩි ලෙස අලාභහානි කර තිබිණි.මේ නිසා එදින හිමිදිරියේ කොළඹ කොටුවෙන් ගමන් ඇරැඹූ යාල්දේවිය අලිමංකඩින් ආපසු හැරවීමට කටයුතුª යොදා තිබිණි. මෙලෙස ආපසු එන ගමනේදී ත්‍රස්තවාදීහු දුම්රියට පහර දුන්හ.වල් බිහිවුණ කන්කසන්තුරේ දුම්රියපොළදුම්රිය මඟ පිහිටි බෝක්කුවක බෝම්බයක් ඇටවූ ත්‍රස්තවාදීහු එය පුපුරුවා හැරියහ. ඉන්පසුව දුම්රිය මඟ දෙපස කැලයේ සැඟවී සිට වෙඩි වරුසාවක් එල්ල කළහ.මේ ප්‍රහාරයෙන් මැදිරි 13ක් තිබූ දුම්රියේ මැදිරි නවයක්ම විනාශ වූ අතර දුම්රිය මාර්ගය අඩි 1750ක පමණ කොටසක් විනාශ විය.මැදිරි තුනක් මුළුමනින්ම විනාශ වී ගොස් තිබූ අතර එහි පාඩුව රුපියල් කෝටි හතරකට ආසන්න විය.මෙයින් වඩාත්ම සංවේගජනක කරුණ වන්නේ ජීවිත හානි 39ක් සමඟ තුවාලකරුවන් 25කට අධිකව සිදුවීමයි. ආරක්ෂක අංශ සාමාජිකයෝ 28ක් සහ දෙමළ සිවිල් වැසියෝ 11ක් මේ අතර වූහ.ඉන් පසුවද ත්‍රස්තවාදීහු දිගින් දිගටම (යාපනය සහ කොළඹ) උතුර – දකුණ ජනතාව සම්බන්ධ කළ ජීවනාලිය වූ යාල්දේවී දුම්රියට ප්‍රහාර එල්ල කළහ.ඒ අනුව 1985 ජනවාරි 19 වැනි දින සිදුකළ මෙම ප්‍රහාරයෙන් පසුව 1986 මැයි 31 දින වේයන්ගොඩ දී දුම්රිය තුළ බෝම්බයක් පුපුරුවා හැරිණි. ඉන් 13 දෙනෙක් මියගිය අතර දුම්රිය ගමන මාස කිහිපයකට නැවතිණි.අලුතෙන් ඉදිවුණු පාලමක්යළි 1986 අගෝස්තු 29 දින යළි ගමන් ඇරැඹුව ද එදිනම වවුනියාවෙන් ඔබ්බට යා නොහැකි ලෙස වවුනියාවේ පාලම් 2ක් පුපුරුවා හැරිණි.එසේම වවුනියාවට සැතපුම් දෙකක් පමණ උතුරින් පිහිටි තාන්ඩිකුලම් හිදී පෙ.ව. 9.30ට පමණ දුම්රිය මඟ පුපුරුවා හැරි අතර ඊට පැයකට පමණ පසු 159 වැනි සැතපුම් කණුව අසල තිබූ අඩි 20ක් පමණ දිග පාලම පුපුරුවා හැරිණි.මෙලෙස යාපනය සහ කොළඹ යා කළ යාල්දේවී දුම්රිය උතුරුකරයට පැමිණි ගමන නතර කරන්නටපීලි එකට පාස්සමින්ත්‍රස්තවාදීහු ක්‍රියා කළහ. දුම්රිය මඟෙහි තිබූ රේල් පීලි සිල්පර කොට යොදාගෙන සිහින රාජ්‍යයට පිවිසෙන කොටු පවුරු බංකර තැනූහ.දශක තුනක් තිස්සේ ඇදුණු යුද්ධයෙන් පීඩා විඳී අවිහිංසක වැසියන් මුදාගැනීමේ මානුෂීය මෙහෙයුම ඇරැඹුණේ ජනපතිතුමන්ගේ නායකත්වයෙනි.අභීත ලෙස සටන් වැදුණු වීරෝදාර හමුදාවෝ මීට මාස කිහිපයකට පෙර ත්‍රස්තවාදය මවුබිමෙන් අතුගා දැමූහ.උතුරේ යුද්ධය අවසන් වීමටත් පෙර සිටම ඩලස් අලහප්පෙරුම ප්‍රවාහන ඇමැතිතුමන්ගේ සිතෙහි සිහිනයක් තිබිණි. ඒ උතුරේත් දකුණේත් ජනතාව යළි එක්කරන්නට යාල්දේවියට පණ දීමේ සිහිනයයි.මේ සිහිනයට නමක් තැබිණි. ‘උතුරු මිතුරු ව්‍යාපෘතිය හදවතට ටිකට් එකක්’. මේ ටිකට් පතක මිල රුපියල් දහසකි. මෙය දකුණේ ජනතාව විසින් උතුරේ ජනතාවට ලබාදෙනු ලබන ත්‍යාගයක් ලෙසින් හැඳින්වීම වඩාත් වටින්නේය.ඈතට දිවයන මඟකොටි පුපුරුවා විනාශ කළ නොච්චිමොටේ පාලමමේ ව්‍යාපෘතියේ වගකීම පැවරුණේ මේජර් ජනරාල් අශෝක එන්.බී.අමුණුගම මහතා වෙතය. ඔහු උතුරු මිතුරු ව්‍යාපෘතියේ අධ්‍යක්ෂ වරයායි.එසේම දුම්රිය දෙපාර්තමේන්තුවේ සහකාර දිස්ත්‍රික් ඉංජිනේරු (අනුරාධපුර) දෙපළක් වන සුමනසේකර සහ එස්.රාජරත්නම් මහත්වරු ඇතුළු සේවකයින් පිරිස මෙය ඉක්මනින් නිමකිරීමට දිවා රෑ නොබලා වෙහෙසවෙති.කොළඹ කොටුවේ සිට යාපනයට ඒ9 මඟ දිගේ ඇති දුර කිලෝමීටර් 403ක් වන අතර එය දුම්රියේ යන විට කිලෝමීටර් 394ක් වෙයි.වවුනියාවේ සිට කිලෝමීටර් 160ක දුරක් කන්කසන්තුරය දක්වා ඇති අතර මේ වන විට තාන්ඩිකුලම් දක්වා දුම්රිය මඟේ ඉදිකිරීම් අවසන්ය.දශක දෙකකට අධික කාලයක් වල් බිහිවීම නිසා රූස්ස ගස් පවා මෙම මඟ දිගේ වැවී තිබුණු අතර යුද හමුදාවේ රණවිරුවෝ යුද්ධයෙන් පසු සිය ශක්තිය රටේ සංවර්ධනය කරා ලබා දෙමින් මෙම ගස්කොළන් කපා මඟ හෙළි පෙහෙළි කර සකස් කර දුන්හ.කන්කසන්තුරේ සිට පලෙයි දක්වා දුම්රිය මාර්ගය සෑදීමට චීන රජයෙන් ආධාර ලබාදෙන අතර ඕමන්ත සිට පලෙයි දක්වා මාර්ගය ඉන්දීය රජයේ ආධාර යටතේ ඉදිවෙයි.මෙම ව්‍යාපෘතිය ඉක්මනින් අවසන් කිරීමේ අදහසින් මෙලෙස දෙපසින් ඉදිකිරීම කරගෙන යනු ලබයි.උතුරු මිතුරු ව්‍යාපෘති අධ්‍යක්ෂ මේජර් ජනරාල් ඒ.එන්.බී.අමුණුගම, සුමනසේකර, එස්.රාජරත්නම්, කොක්එළිය සංග්‍රාමික පුහුණු පාසලේ අණදෙන නිලධාරි මේජර් උපාලි සමරසිංහ සහ 563 බලසේනා මූලස්ථානයේ සිවිල් කටයුතු භාර නිලධාරි මේජර් ජයවීරමේ අතර දුම්රිය ස්ථාන 27කි. මෙම දුම්රිය ස්ථාන 27ම අපේ රටේ විවිධ ආයතන විසින් ඉදිකරනු ලැබීමට එක්වී ඇති අතර මේ වන විට එම ඉදිකිරීම් ද ආරම්භ වී තිබේ.මෙම ව්‍යාපෘතිය නිම වී යාල්දේවිය යළි කන්කසන්තුරේ බලා දිවෙන දිනය වැඩි ඈතක නොවනු ඇත.ඕමන්තේ දුම්රියපොළ ඉදිවෙයිමෙතෙක් රට දෙකට බෙදා වෙන් කර තිබූ උතුරේ දකුණේ ජීවනාලිය යළි පණ ගැන්වුණු පසු කෘෂිකාර්මික අතින් ඉතාමත් දියුණුවකට පත්වනු ඇත.පරන්තන් රසායනික කම්හලේ නිෂ්පාදන යළි ඇරැඹෙනු ඇත. කන්කසන්තුරේ සිමෙන්ති කර්මාන්ත ශාලාව ද සිය නිෂ්පාදන කටයුතු අරඹනු ඇත.මේ සියල්ලන්ටම වඩා උතුරේ වැසියන් සහ දකුණේ් වැසියන් අතර සුහදතාව වර්ධනය වී බෙදී දෙපසකට යන්නට ගිය දේශයක් යළි එක්ව පිබිදෙනු ඇත.මේ වනවිටත් ගොවීන් සිය ගොවිතැන් කටයුතු අරඹා අවසන්ය.රන්වන් කරලින් බරවුණු කෙත් යායවල් මැදින් හදවතට ටිකට් පතක් රැගෙන දකුණේ ජනතාව උතුරට නෑගම් යන දාට අපත් සමඟ එක්වන්නැයි ඔබටත් ආරාධනා කරන්නෙමු.  විශේෂ ස්තුතිය- ප්‍රවාහන ඇමැතිතුමන්ගේ මාධ්‍ය ලේකම් සුමිත් වීරසිංහ මහතාට සහ මිථිලා හෙට්ටිගොඩ මහත්මියටඋතුරේ සංචාරයකින් පසු සටහන ඉඳුනිල් වීරරත්නඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=av09120611</link>
    <topic>පොතකින් පිටුවක්</topic>
    <author/>
    <content>ඔව්.., සෑම ගැහැනියක්ම කන්‍යාවියක විය හැකියිමට ගැළපෙන පෙම්වතෙක් තාම ලැබුණේ නැහැමං නැටුම් ඉගෙන ගත්තේ මයිකල් ජැක්සන්ගෙන්ගීතාවලෝකනකට්රිනාට තහනම් නියෝගයක්පිටකොටුවේ හුදෙකලා වූ ඕල්කට් නිවෙසසනත් ජය කණුව ළඟයි ඔහොම යං..කුසලතාවන්ගෙන් පිරිපුන් නිවේදකයාප්‍රදීපා ආරියවංශ ගෙන් ‘අභිනය නර්තන සමාධිය - 5'යාල්දේවී දුම්රියේ නැඟී ළඟදීම උතුරට නෑගම් යමුපොතකින් පිටුවක්ජීවිතේ පටන් ගන්න ඇයට ඉඩක් දෙන්නපිච්චර් පිස්සාමේ කලාකරුවන් ගැන පැතිරෙන කටකතා බොරු ?හොඳ නාට්‍ය සඳහා පේ‍්‍රක්ෂකාගාරයක් ගොඩනැඟීම අපේ බලාපොරොත්තුවයිපිස්සු හැදෙන සඳගුවන් විදුලිය තරම් සුවදෙන මතකයක් තවත් නැහැඅමල්ගේ විනිශ්චය සැර වැඩිද ?‘පෙරුම් පිරුවෙ මම සමනළයෙක් වෙන්න’රසින් සපිරි කේක් එකක්විවාහයේදී ගැළපිය යුතු අලුත් ම පොරොන්දමනර්තනයෙන් නිරූපණයට ආ ශාමිලාවිවිධ භාෂාවන් කතා කරන, විවිධ ගතිපැවතුම් හා හැඩහුරුකම් ඇති, සංචාරකයන්ගෙන් පිරුණු තැන් දෙස බලා සිටීමද ආස්වාද ජනකය.සංචාරක ව්‍යාපාරයෙහි නියුතුව සිටිනවුන් අතර ඔවුන්ටම සීමිත විහිළු කතාවක් තුළින් ද ඉස්මතු වන්නේ විවිධ ජාතීන්ගේ, අනන්‍යතාවයන්මය.හෝටල්කාර මිත්‍රයෙකුගෙන් මා ඇසූ කතාවක් ඔබේ විනෝදය පිණිස මෙසේ ලියා තබමි.චීන ජාතිකයකු හා අමෙරිකානුවකු විදෙස් රටක ඉහළ පෙළේ හෝටලයක අවහන්හලේදී මුණ ගැසුණි.විස්කි වඩි දෙක තුනකට පසු චීනා අමෙරිකානුවා දෙස හැරී අතට අත දුන්නේය.”හලෝ... මම චීනයෙන් නම, ඔං චෝ පෙන්ග්” අමෙරිකානුවාද, වීදුරුව මඳක් ඔසවා සාඩම්බර ලෙස තමා හඳුන්වා දුන්නේය.”මම ඇමරිකාවෙන් නම ගෝල්ඩ්බර්ග්”ඉන්පසු දෙදෙනා එක්ව බොන්නට පටන් ගත්හ. තරමක “තත්ත්වයකට පැමිණ සිටි අමෙරිකානුවා එක්වරම අතමිට මොලවා චීනාගේ හක්කට වේගවත් පහරක් ඇන්නේය.”යැංකි... මොකද තමුසෙ මට ගැහුවෙ?”චීනා වේදනාවෙන් ගෑගැසුවේය.”ඒ යුද්ධ කාලෙ උඹල අපේ පර්ල් වරායට බෝම්බ දැම්මට””හරි වැඩක්නෙ පර්ල් වරායට බෝම්බ දැම්මේ අපියැ... ජපන්නුනෙ””චීනා, ජපනා.... මොකද්ද වෙනස...”අමෙරිකානුවා තව අඩියක් ලබා ගත්තේය. මොහොතකට පසු චීනාද අතමිට මොලවා අමෙරිකානුවාගේ තොලපට පුපුරන්නට ඇන්නේය.”ඒයි චීනා... මොකද උඹ ගැහුවෙ“අමෙරිකානුවා කෝපයෙන් ගිගිරුවේය.”ඒ තමුසෙ ටයිටැනික් නැව ගිල්ලුවට””ටයිටැනික් නැව ගිල්ලුවෙ මම ද මිනිහෝ... ඒක ගිළුණේ අයිස්බර්ග් එකක (හිමපරයක) හැප්පිලානෙ!”අයිස්බර්ග්, ගෝල්ඩ්බර්ග්... මොකක්ද වෙනස...”චීනා වීදුරුව හිස්කොට අනික් පැත්ත නැමුවේය...!*********************************නැවියෝ ද, වෘත්තියෙන්ම සංචාරකයෝය.ප්‍රංශ ජාතික නැව් කපිතාන්වරයෙක් දුරුරටකට ගිය මොහොතක බාල් නැටුමකට සහභාගි වූයේය.රැඟුමට පැමිණ සිටි රූමත් තරුණියකගේ ආකර්ෂණීය ළැම පෙදෙස දෙස ඔහු වරින් වර ආශාවෙන් බලන්නට විය. තරුණියට ද මෙය දැනුණි.ඇය වහා තම ළැම පෙදෙස දෙස බැලුවාය.එහි නැවක හැඩයෙන් යුත් පෙන්ඩනයක් විය.තරුණිය ලජ්ජාවෙන් සිනාසී කපිතාන්ගෙන් මෙසේ ඇසුවාය.”නැව්වලට හරි ආසයි වගේ””නෑ... මං බලං හිටියෙ හාබර් එක දිහා...”කපිතාන් පිළිතුරු දුන්නේය.</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=av09120612</link>
    <topic>ජීවිතේ පටන් ගන්න ඇයට ඉඩක් දෙන්න</topic>
    <author>වසන්ත ජයසිංහ ආරච්චිගේ</author>
    <content>ඔව්.., සෑම ගැහැනියක්ම කන්‍යාවියක විය හැකියිමට ගැළපෙන පෙම්වතෙක් තාම ලැබුණේ නැහැමං නැටුම් ඉගෙන ගත්තේ මයිකල් ජැක්සන්ගෙන්ගීතාවලෝකනකට්රිනාට තහනම් නියෝගයක්පිටකොටුවේ හුදෙකලා වූ ඕල්කට් නිවෙසසනත් ජය කණුව ළඟයි ඔහොම යං..කුසලතාවන්ගෙන් පිරිපුන් නිවේදකයාප්‍රදීපා ආරියවංශ ගෙන් ‘අභිනය නර්තන සමාධිය - 5'යාල්දේවී දුම්රියේ නැඟී ළඟදීම උතුරට නෑගම් යමුපොතකින් පිටුවක්ජීවිතේ පටන් ගන්න ඇයට ඉඩක් දෙන්නපිච්චර් පිස්සාමේ කලාකරුවන් ගැන පැතිරෙන කටකතා බොරු ?හොඳ නාට්‍ය සඳහා පේ‍්‍රක්ෂකාගාරයක් ගොඩනැඟීම අපේ බලාපොරොත්තුවයිපිස්සු හැදෙන සඳගුවන් විදුලිය තරම් සුවදෙන මතකයක් තවත් නැහැඅමල්ගේ විනිශ්චය සැර වැඩිද ?‘පෙරුම් පිරුවෙ මම සමනළයෙක් වෙන්න’රසින් සපිරි කේක් එකක්විවාහයේදී ගැළපිය යුතු අලුත් ම පොරොන්දමනර්තනයෙන් නිරූපණයට ආ ශාමිලාජීවිතේ මහමෙරක් බලාපොරොත්තු නැති වුණත් දරුමල්ලන් හදාවඩාගෙන සුවසේ ජීවිතය විඳින්න මොන අම්මා තාත්ත ද අකැමැති?නැතිබැරිකම්, අගහිඟකම් ඉහ අද්දරට වුණත් පුංචි පවුලක සතුට ඒ මොන දේටත් මිල කරන්න පුළුවන් ද? බලන්න මේ පුංචි සුරතල් දියණිය දෙස.හයක් හතරක් නොතේරුණාට මේ ලෝකයම එයාගේ කියලා හිතාගෙනයි ඒ පුංචි සුරතල් හිනාව ඔබට පාන්නේ. හරියට මේ හිත් මල් වගෙයි. ඒ මල් හිත්වල ඇත්තේ සුන්දරකමක් මිසක් අසුන්දරකමක සේයාවක්වත් නෙමෙයි.64 ඒ, ඒබ්‍රහිම් පාර, තොටවත්ත, පාණදුර පදිංචි අස්රාන් තමන්ට කියලා අතට මුදලක් ලැබෙන්න ගත්ත දවසේ ඉඳන්ම ජීවිතේ ගැන හුඟක් සිහින මැව්වා.ඒ සිහින අතරට සහකාරියකුත් එක්කරගන්නට හැකියාවක් ඇත්නම් කියලයි අස්රාන් හිතුවේ. විවාහ යෝජනාවක් අනුව සියල්ල ඔවුන්ගේ සිරිතට සිදුවෙන්නට ගතවුණේ ටික කාලයක් විතරයි.අස්රාන් සිය ආදරණිය බිරිය ලෙස පත්මා රුස්ඩියා සමඟ ජීවන ගමන ආරම්භ කළේ දහසකුත් බලාපොරොත්තු කරපින්නාගෙනයි. ඒ බලාපොරොත්තු සඵල කරමින් කුලුඳුලේම දරු සුරතල් බලන්නත් ඔවුන් වාසනාවන්ත වුණා. ඒ එක් සාමාජිකාවකගෙන් පමණක් නොව නිවුන් දරුවන් දෙදෙනකු ලෙස මේ පුංචි පවුලට එක්වෙමින්.ඒ 2005 මාර්තු මාසේ 28 දා. අනස් අස්රා මේ පුංචි අයියා වගේ ම ෆාතිමා අස්රා පුංචි නංගියත් හිටියේ හුඟක් සතුටින්. ඒ සතුටින් අස්රාගේ පවුල තව තවත් ඒකාලෝක වුණා. නමුත් ඒ ආලෝකයට ආයුෂ තිබුණේ කෙටිම කෙටි කාලයක් විතරක් බව මේ පවුලේ කිසිදු කෙනෙකු දැන සිටියේ නැහැ.“මගේ දුවත් පුතත් එක්ක අපි හරි සතුටින් හිටියේ. මුලදි පුතා හොඳට කතා කරන්න ගත්තා. එයාට කිසිම ප්‍රශ්නයක් තිබුණේ නැහැ. හොඳට ඇහෙනවා. ඒත් දුවගේ යම් වෙනසක් අපිට තේරුණා. එයාට කතා කරන්න බැහැ. අපි කතා කරන දේවල් එයාට ඇහෙන්නේ නැහැ.පස්සේ අපි දුවව බේබි වාට්ටුවට එක්කරගෙන ගියා. එතනදි පරීක්ෂා කරලා බලලා කුඩා උපකරණයක් දුන්නා පාවිච්චි කරන්න. ඒත් දුව ඒ උපකරණය දාපු හැටියෙම අඬන්න ගන්නවා. එයාට ඒක රිදෙනවා ඇති. පස්සේ අපි ඒක පාවිච්චි කරන එක නැවැත්තුවා.”කරන කියන හැමදේටම මේ පුංචි දියණියගේ පිළිතුර සිනහව විතරමයි. ඒත් තම ආදරණිය අයියා කරන කියන දේ අහන්න මේ පුංචි නංගිට වාසනාවක් නැහැ. ෆාතිමා අස්රා මේ පුංචි දියණියට දැන් අවුරුදු හතරහමාරක්. ඒ වගේම මේ පුංචි අයියගේ වයසත් ඒ හා සමානමයි.මේ අතරතුරම අස්රාන්ගේ පවුලට තුන්වැනියෙක් ද එකතු වෙන්නේ මේ අයියගෙයි නංගිගෙයි තනියට තවත් නංගියෙක් ද එකතු වෙමින්. අස්මා අස්රා නම් ඒ පුංචි දියණියට දැනට වයස අවුරුද්දක්.මේ වන විට කිසිවක් කතා නොකර සිදුවන සියල්ල ඇස් දෙකෙන් විතරක් විඳින මේ පුංචි ෆාතිමා තම අයියා පෙර පාසල් යන හැටි බලාගෙන ඉන්නට පමණක් සිදුවෙලා.එහෙත් මේ දෙනෙත් දිහා බලාගෙන ඉන්න බැරිම තැන ෆාතිමාවත් පෙර පාසල් එක්කරගෙන යන්න මේ අම්මා උත්සාහ ගන්නවා.ඒ නිසාම නටන්න චිත්‍ර අඳින්න වගේම අනෙකුත් පුංචිවුන් අතර සෙල්ලම් කරන්නත් මේ පුංචි දෝණි හපනියක් බව අපට දැකගන්නට හැකියාව ලැබුණේ ඇය තුළ තිබුණ සුරතල් දඟකාරකම් නිසාමයි.මේ අම්මයි තාත්තයි පුංචි ෆාතිමාවත් රැගෙන ඇය සුව කරගන්න පුළුවන් හැමදේම කරන්න උත්සාහ ගත්තා. එහෙත් ඇයට කතාවත් ඇසීමත් ලබා දෙන්නට නම් සැත්කමක් කරන්නට සිදුවන බව වෛද්‍යවරුන් ප්‍රකාශ කර හිටියා.ඒ සඳහා මුදලින් ලක්ෂ 17 ක පමණ මුදලක් ඔවුන් සොයාගත යුතුම වෙනවා.එහෙත් තීන්ත සාදන ආයතනයක සාමාන්‍ය සේවකයකු ලෙස සේවය කරන අස්රාන්ට එවැනි මුදලක් සොයා ගැනීම සත්තකින්ම සිහිනයක් විතරමයි.“මට ඒ තරම් මුදලක් හොයාගන්න අමාරුයි මහත්තයෝ. කොළඹ පෞද්ගලික රෝහලක් මේ සැත්කම කරන්න පුළුවන් කියලා කිව්වා.දුවට කොහොමහරි කන් ඇහෙන්නයි කතා කරන්නයි පුළුවන් වුණොත් මට ඒ ඇති. ඒ අය උස්මහත් කරන්න මට මහන්සි වෙන්න පුළුවන්.”“තම ආදරණිය දරුවන් වෙනුවෙන් ජීවිතේ ඕනෑම දෙයක් කරන්න සූදානම් මව්පියන් මේ රටේ කොතෙකුත් ඉන්නවා. ඒ අතර ඉන්න අස්රාන් බලාපොරොත්තු වෙන්නේ කෙසේ හෝ මේ මල් කැකුළියගේ ජීවිතේ සුවපත් කරගැනීම විතරමයි.ඒ වෙනුවෙන් මේ සම්බන්ධ කිසියම් වෛද්‍යවරයකුගේ පිහිට හෝ සැත්කම සඳහා මුදලක් සොයා ගැනීමයි ඔවුන්ගේ එකම අරමුණ.2010 ජනවාරි 24 දින සැත්කම කරන්න දින වකවානු තීරණය කර තිබුණත් තවමත් ඔවුන්ට එම මුදල සොයා ගැනීමට නොහැකිව අසරණකමින් මඟ බලා සිටිනවා.ඒ නිසයි සිය හදවතට දැනුණු වේදනාව ඔවුන් අපට කිව්වේ. ඒ හරහා යම් පිළිසරණක් ඔවුන් ඔබෙන් බලාපොරොත්තු වෙන ගමන්ම මේ පුංචි දියණිය කෙසේ හෝ සුවපත් කරගැනීමට හොඳ දොස්තර මහතකුගේ පිහිටත් ඔවුන් බලා සිටිනවා.තවමත් ජීවිතය කියවන්නට නොදත් මේ මල් කැකුළිය කෙදිනක හෝ සිය ජීවිතය පටන් ගනිවි. ඒ මොහොත වන විටත් ඇය මේ ආබාධයෙන් ගලවා ගන්නට ඔබට අපට සැමට හැකියාව උදා වුණොත් මේ පුංචි සමනලිය එදාට ඔබට දහස් වාරයක් පින් දේවි.  දුරකතනය-0755348930වසන්ත ජයසිංහ ආරච්චිගේඡායාරූප - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>12</month>
      <day>06</day>
    </date>
    <link>http://www.silumina.lk/2009/12/06/_art.asp?fn=av09120614</link>
    <topic>මේ කලාකරුවන් ගැන පැතිරෙන කටකතා බොරු ?</topic>
    <author>තුෂාරි වික්‍රමසිංහ</author>
    <content>ඔව්.., සෑම ගැහැනියක්ම කන්‍යාවියක විය හැකියිමට ගැළපෙන පෙම්වතෙක් තාම ලැබුණේ නැහැමං නැටුම් ඉගෙන ගත්තේ මයිකල් ජැක්සන්ගෙන්ගීතාවලෝකනකට්රිනාට තහනම් නියෝගයක්පිටකොටුවේ හුදෙකලා වූ ඕල්කට් නිවෙසසනත් ජය කණුව ළඟයි ඔහොම යං..කුසලතාවන්ගෙන් පිරිපුන් නිවේදකයාප්‍රදීපා ආරියවංශ ගෙන් ‘අභිනය නර්තන සමාධිය - 5'යාල්දේවී දුම්රියේ නැඟී ළඟදීම උතුරට නෑගම් යමුපොතකින් පිටුවක්ජීවිතේ පටන් ගන්න ඇයට ඉඩක් දෙන්නපිච්චර් පිස්සාමේ කලාකරුවන් ගැන පැතිරෙන කටකතා බොරු ?හොඳ නාට්‍ය සඳහා පේ‍්‍රක්ෂකාගාරයක් ගොඩනැඟීම අපේ බලාපොරොත්තුවයිපිස්සු හැදෙන සඳගුවන් විදුලිය තරම් සුවදෙන මතකයක් තවත් නැහැඅමල්ගේ විනිශ්චය සැර වැඩිද ?‘පෙරුම් පිරුවෙ මම සමනළයෙක් වෙන්න’රසින් සපිරි කේක් එකක්විවාහයේදී ගැළපිය යුතු අලුත් ම පොරොන්දමනර්තනයෙන් නිරූපණයට ආ ශාමිලාඅනෙකුත් ක්‍ෂේත්‍රවලට වඩා කලා ක්‍ෂේත්‍රයේ විවිධ කටකතා පැතිරී යන්නේ ඉතාම වේගයෙනි. සත්‍ය කතාවකට වඩා අසත්‍ය කටකතාවකට අත්තටු ලැබෙන්නේ අපි සිතනවාටත් වඩා වැඩියෙන්. පසුගිය දිනවල ජනප්‍රිය කලාකරුවන් කීපදෙනකු දරුණුරෝගයනට ලක්ව ඇතියි යන්න කලා ක්‍ෂේත්‍රය පුරා පැතිර ගිය එවන් එක් අසත්‍ය කතාවකි. ජනප්‍රියත්වය, සතුට මෙන්ම සැප සම්පත වගේම දුක් කඳුළු, ලෙඩ දුක්, අබල දුබලතා සෙසු අයට මෙන්ම කලාකරුවන්ට ද පොදු වූ ධර්මතාවයකි. මේ පිළිබඳව ජනප්‍රියකලාකරුවන් කිහිපදෙනකු සමඟ අපි කතා බහ කළා. ඔවුන් තමන්ගේ නිර්මාණ කටයුතු, ජීවිතය,බලාපොරොත්තු, ආගම ධර්මය, ලෙඩ දුක්, කටකතා ගැන බොහෝ දේ අප සමඟ කතා බහ කළා. මේ ඔවුන්ගේ අදහස්.ලෙඩ දුක් කරදර මොන දේ ආවත්කිසිදේකින් මා විනාශ කරන්න බෑ දුලීකා මාරපන”මගේ වැඩිදුර අධ්‍යාපන කටයුතු වෙනුවෙන් ලබන වසරේ අග විතර නැවත විදේශ ගතවෙන්න බලාපොරොත්තු වෙනවා.මොකද මීට පෙර ඒ සඳහා විදේශගතවෙලා හිටියත් මගේ අම්මට ඇතිවුණු අසනීප තත්ත්වයත් එක්ක මට නැවත ලංකාවට එන්න සිද්ධ වුණා. දැන් නම් අම්මට සෑහෙන දුරට සනීපයි. ඇය ඉතාම සන්තෝෂයෙන් ඉන්නවා.මම බුදු දහම තදින්ම විශ්වාස කරන කෙනෙක්. බුදුදහම පවතින්නේ ස්වභාව ධර්මයත් සමඟයි. ඉතාම ශක්තිමත්, ඉතාම ප්‍රබල ධර්මයක් තමයි බුද්ධ ධර්මය.මේ නිසාම මට ලෙඩක් දුකක් තිබුණත් මම ඒවා කිසිම විටෙක වැළැඳගන්න කෙනෙක් නෙමෙයි. කිසිම ලෙඩකට කිසිම දවසක මාව ලෙඩෙක් බවට පත්කරන්න බැහැ. මොකද මම හැම අතින්ම ශක්ති සම්පන්නයි.මම ජීවත්වෙන්නේ ස්වභාව ධර්මයත් එක්කයි. ස්වභාව ධර්මයට අනුකූ®ලව ජීවත්වන කෙනා ස්වභාව ධර්මය විසින්ම රකිනවා කියල මම විශ්වාස කරනවා.ලෙඩ දුක් කරදර මොන දේ මගේ ජීවිතයට ආවත් ඒ කිසිම දේකින් මාව, මගේ සිතුවිලි විනාශ කරන්න බැහැ. බුදුදහමට, ස්වභාව ධර්මයට අනුව මගේ ආත්මශක්තිය ඉතාම ඉහළයි.කිසිම ලෙඩක් ගැන වුමනාවට වඩාඔළුවේ තියාගෙන ඉන්නේ නෑ රෙබෙකා නිර්මලී”මේ දවස්වල එතරම් කාර්යබහුල නොවුණත් එදා වගේම (‘වෙදහාමිනේ’ චරිතයට) අදත් මට ලැබෙන ප්‍රේක්ෂක ප්‍රතිචාරයන්ගෙන් නම් අඩුවක් නැහැ. මොකද මේ දිනවල මම රඟපෑ ‘වස්සාන සිහිනය’, ‘අහංකාර නගරය’ රූපවාහිනයේ විකාශය වෙන නිසා.සුසිරන් ද සිල්වා ගේ ‘ඊ බ්‍රේන්’ සුරංග ලක්මාල් ගේ ‘අනවරත’ යන ටෙලිනාට්‍යවලට පසුගිය දවස්වල රංගනයෙන් දායක වුණා. ලලිත් පන්නිපිටිය ගේ නවතම චිත්‍රපටය ‘සංගිලි’ හි රංගන කටයුතුත් පසුගිය දිනෙක නිමකළා.කලාවෙන් මගේ ජීවිතයට ලැබුණු සහ ලැබෙන ආලෝකය මෙතෙකැයි කියන්න බැහැ. මගේ කලා ජීවිතෙත් පෞද්ගලික ජීවිතෙත් සමබරව ඉතා හොඳින් ගෙවීගෙන යනවා. මම හැමදාමත් ප්‍රතිපත්ති ගරුකව ජීවත්වෙන්න උත්සාහ කරන කෙනෙක්. මේ තුළින් මට ලැබෙන ආධ්‍යාත්මික මානසික තෘප්තිය ඉතාම ඉහළයි. මම අදහන්නේ, විශ්වාස කරන්නේ බුදු දහම.මම විශ්වාස කරන දෙයක් තමයි ලෙඩ දුක් අපි කරා පැමිණෙන්නේ පෙර ආත්මයේ කරපු කර්මයන් එක්කයි කියන එක. අපේ සිත කය පිරිසුදුව තියෙනවා නම්, ලෙඩ රෝගවලින් අපි ආරක්ෂා වෙනවා.කෙනෙක් ගැන වෛරයෙන් තරහකින් ඉන්නවා නම් ඒකම ඇති ලෙඩවෙන්න. මම නම් කිසිම ලෙඩක් ගැන වුවමනාවට වඩා ඔළුවේ තියාගෙන ඉන්නෙ නැහැ. සැහැල්ලුවෙන් හැම දේ ගැනම හිතනවා. ඉතාම සැහැල්ලුවෙන් කලා කටයුතුවල නිරත වෙනවා.කලාකාරියක් විදිහට කලා කටයුතුවල යෙදෙන එක හැම අතින්ම මානසික සුවයක් ගෙන දෙනවා. අපි කලා නිර්මාණත් එක්ක ජීවත් වෙනවා නම්, ඒවා නරඹල රසවිඳිනවා නම් එහි අපිට ඉතාම හොඳ මානසික සුවයක් විවේකයක් ගෙන දෙනවා.කලාවට සේවයක් කරමින්, රටටත් සේවයක් කරගෙන හොඳින් ජීවත් වෙන එක තමයි මගේ බලාපොරොත්තුව.”කලාකරුවන් ගේ අස්වැසිල්ලෙන්ලොකු ආත්ම ශක්තියක් ලැබුණා එච්.ඒ.පෙරේරා”මේ දවස්වල විශේෂ නිර්මාණ කටයුත්තකට නම් දායක වුණේ නැහැ. අලුත්ම නිර්මාණයන් භාරගත්තෙත් නැහැ. පහුගිය ජූනි මාසෙ දවසක මගේ පපුව දැවිල්ලක් ඇතිවුණා. මාව කළුබෝවිල රෝහලේ වෛද්‍ය කරුණාසේන නානායක්කාර මහත්මයා පරීක්ෂාවට ලක්කළා. ඒ මහතාගේ උපදෙස් මත මාව ඉක්මනින්ම ශල්‍යකර්මයකට බඳුන් කළා.මගේ ආමාශයත් ගලනාලයත් සම්බන්ධ වෙන තැන කිසියම් ආකාරයක ගෙඩියක් හටගෙන තිබුණා. ශල්‍යකර්මයෙන් ඒ ගෙඩිය තමයි ඉවත් කළේ. දැනට තරමක් දුරට මට සුවයි. ඒ වුණත් තවම මට කෑම කන්න ටිකක් අපහසුයි. වෛද්‍යවරුන් නම් කියන්නේ ටික දවසකින් මේ තත්ත්වය සුවවෙයි කියලයි.ඇත්තටම සාමාන්‍ය පුද්ගලයෙක් වගේම මමත් මේ රෝගී තත්ත්වයත් එක්ක මානසිකමය වශයෙන් යම්කිසි පසුබෑමකට ලක්වුණා. මම බයවුණා මේ රෝගී තත්ත්වය මගේ ජීවිතයට තර්ජනයක් ගෙන එයි කියලත්. ඒත් වෛද්‍යවරුන් ඒ බිය මගෙන් දුරු කළා.ඒ වගේම කලා ක්‍ෂේත්‍රයේ හැමදෙනාම ඇවිත් මාව අස්වසාලූවා. ඔවුන් මාව දිරිමත් කළා. ජීවිතයට මුහුණ දෙන්න. එයින් මට ලොකු ආත්ම ශක්තියක් ලැබුණා. මේ දවස්වල වෛද්‍ය උපදෙස් මත විවේකයෙන් නිවසටම වී කාලය ගතකරනවා. ඒ වුණත් මගේ කාර්යාල කටයුතුයි තරුණ සේවා සභාවේ නාට්‍ය පාසලේ වැඩකටයුතුවලයි නිරතව සිටිනවා.රංගන ශිල්පියෙක්, සංගීත ශිල්පියෙක්, කලාකරුවෙක් විදිහට මම ගෙවන ජීවිතය ගැන ඇත්තටම මට ආඩම්බර වෙන්න පුළුවන්. පසුගිය දවස්වල මම රඟපෑ ‘මුතු කිරිල්ලී’ ටෙලිනාට්‍යය විකාශය වුණා. එයට හුඟාක් හොඳ ප්‍රේක්ෂක ප්‍රතිචාර ලැබුණා.මගේ රෝගී තත්ත්වය පහව ගිය පසු සුපුරුදු පරිදි කලා කටයුතුවල නිරතවෙන්නට බලාපොරොත්තු වෙනවා. කලා කටයුතුවල නිරත වෙනකොට ලෙඩ රෝග තිබුණ ද කියලවත් මතකෙට නැඟෙන්නෙ නැහැ.”හිස කෙස්වල ප්‍රශ්නයක් නිසාකටකතා පැතිරුණා හසන්ත ශ්‍රීලාල් හෙට්ටිආරච්චිසුපුරුදු පරිදි මේ දවස්වල ‘අටපට්ටම’ ‘දොරමඬලාව‘ වැඩසටහන් කරගෙන යනවා. ඒ ඇරුණහම ‘ලෝක සවාරිය’ වැඩසටහනටත් දායක වෙනවා. මේ වැඩසටහනෙන් විදේශ රටවල තිබෙන අරුම පුදුම දේවල් පෙන්නන්නට කටයුතු කර තිබෙනවා. ඒ සඳහාම විදේශ සංචාර කිහිපයකටම සහභාගිවෙන්න තිබෙනවා.ජපානය, ඊජිප්තුවට ළඟදී දවසක ගියා. ප්‍රංසය, මැලේසියාව වගේ රටවලත් අරුම පුදුම තොරතුරු මේ වැඩසටහනට ඇතුළත්. මේවාට ජනතාවගෙන් ඉහළම ප්‍රතිචාරයක් ලැබෙනවා. පේ‍්‍රක්ෂක සංඛ්‍යාව එන්න එන්නම වැඩිවෙන බව සමීක්ෂණ වාර්තා පෙන්වනවා. ඒ වගේම ‘දොරමඬලාව‘ වැඩසටහන ඉන්දියාවේ සැවැත්නුවර ජේතවනාරාමයේ බුදුහාමුදුරුවො වැඩසිටි ධම්සභා මණ්ඩපයේ ඉඳල පටිගත කිරීමේ දුර්ලභ අවස්ථාව අපිට හිමිවුණා.හුඟාක් අය මේ වැඩසටහන ඉතාම සංවේදීව නරඹපු බව අපිට දැනගන්නට ලැබුණා. ඇත්තටම මාධ්‍යවේදියෙක් තවත් අතකට කලාකරුවෙක් විදිහට මම සතුටු වෙනවා මේ දක්වා මම කරල තිබෙන වැඩසටහන් ගැන. ඒවා ඉතා කුඩා ප්‍රමාණයක් වෙන්න පුළුවන්. ඒත් ඒවායේ ප්‍රතිඵල විශාල වශයෙන් දකින කොට ඇත්තෙන්ම මට දැනෙන්නෙ සතුටක්.මේ වෙනකොට ‘දොරමඬලාව‘ වැඩසටහන් 400ක් මම මෙහෙයවලා තියෙනවා. මේ තුළින් මනුෂ්‍ය ස්වභාවය සිතුවිලි ජීවිතේට මුහුණ දෙන හැටි බොහෝ කරුණු කාරණා ගැන සමාජය දැනුම්වත් කරන්න මට හැකියාව ලැබිලා තිබෙනවා. මේවායින් මිනිසුන්ට දැනුම, විනෝදය, වගේම ඔවුන්ගේ ආකල්ප දියුණු කර ගන්නට ඉඩ ලැබීම ගැන මට ඇත්තේ අසීමිත සතුටක්.ජීවිතේ ඕනම ගැටලුවකට මුහුණ දීමට හැකි ශක්තිය මෙයින් සමාජයට නිබඳව ලැබෙනවා කියල මම විශ්වාස කරනවා. දැනට වසර 2කට පමණ පෙර මගේ හිසකෙස්වල කිසියම් ප්‍රශ්නයක් ඇතිවුණා. මේ තත්ත්වය මගේ වැඩසටහන් නරඹන ප්‍රේක්ෂකයින්ට ගැටලුවක් වුණා.සමාජයේ කතාබහට ලක්වුණා. ඒ අතර විවිධ කටකතා පැතිරුණා. ඇත්තටම ‘දොරමඬලාව‘ වගේ වැඩසටහනක් කරපු මට ඒ අසත්‍ය කටකතා ගැටලුවක් වුණේ නැහැ. අද අපේ රටේ හොඳ දේට වඩා වැඩි වශයෙන් ප්‍රචාරය වන්නේත් ජනප්‍රිය වන්නේත් නරක දේ. ඒ තමයි රටේ ස්වභාවය.තුෂාරි වික්‍රමසිංහ</content>
  </post></root>