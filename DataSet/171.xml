<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2009</year>
      <month>05</month>
      <day>24</day>
    </date>
    <link>http://www.silumina.lk/2009/05/24/_art.asp?fn=af0905241</link>
    <topic>ඔව්... මම රණවිරුවෙක්</topic>
    <author>සටහන - කසුරි</author>
    <content>ලෝක නායකයන් අතර අපේ නායකයා ඉහළින්ම ඉන්නවාඔව්... මම රණවිරුවෙක්ජීවිතය සුන්දරයිලෝකයාට බයිට් නොවූ අපේ රටකොටි මර්දනය කළ සටනේ නියමුවෝමේ මගේ නැවත ඉපදීම කියලයි මට හිතෙන්නේයුද වාර්තාකරණයට ගොස් කොටින්ට බිලිවූ සිළුමිණ මාධ්‍යවේදීන් තිදෙනාකටහඬේ දෝංකාරයඋතුර - දකුණු සහයෝගිතාව ගැන කලාකරුවන්ගේ අදහස්ඔව්... මම රණවිරුවෙක්. ශ‍්‍රී ලාංකේය ඉතිහාසය වෙනස් කළ රණවිරුවෙක්. දෑතින් ගිනි අවිය ඔසවා ගෙන සිටියත් පපුව පිරෙන්නට මිනිස්කම දරාගෙන සිටින රණවිරුවෙක්.මටත් තාත්ත කෙනෙක් ඉන්නවා. මගෙ තාත්තත් පුංචි කාලෙ මගෙ හිස අතගාලා ලෝකය පිළිබඳව බොහොම දේවල් කියාදී තිබෙනවා. “පුතේ මේවා හොඳ වැඩ.. මේවා නරක වැඩ.. හොඳ වැඩ කරපං.. නරක වැඩ අත්ඇරපං... හිතට එකඟව හිටපං... හෘදය සාක්ෂියක් කියල දෙයක් තියෙනවා කියල හැම තිස්සෙම හිතපං...”මගෙ තාත්තා මට කියල දීල තියෙනවා.මටත් අම්ම කෙනෙක් ඉන්නවා. මගෙ අම්ම මට හරිම ආදරෙයි. මමත් අම්මට ආදරෙයි. අපි දෙන්නගෙ ආදරෙන් වැඩි එක මොකක්ද කියල හිතාගන්ඩ බෑ...බත් එක බෙදල දීල වතුර එකකුත් ළඟින් තියල මම බත් කන්ඩ පටන් ගත්තාම “පුතේ උඹට තව කරෝල කෑල්ලක් බෙදන්ඩද?” කියල අහන කොට ඇත්තටම මම හා කියනවා. එහෙම කිව්වාම අම්මට හරි සන්තෝෂයි. අම්මා කටුවක් නැති කරෝල කෑල්ලක් තෝරලා මට බෙදනවා. මං කරුණාව දක්වන පූසා බලාගෙන ඉන්නවා. කටුවක් නැතත් මං ඌට කරෝල කෑල්ලක් එක්ක බත් පිඬක් අනලා දෙනවා. ඌ මගෙ ඇඟේ දැවටෙමින් පුරු පුරු ගානවා...”පුතේ හැම දෙයක්ම කල්පනාවෙන්... උඹේ ඇඟපත ලොකු මහත්වුණාට දඩබ්බරයෙක් වෙන්ඩ එපා...”අම්මා මට කියනවා. ඔව් මං දඩබ්බරයෙක්... මනුෂ්‍යත්වයට එරෙහිව යන හැම බලවේගයක් ඉදිරියේම මං දඩබ්බරයෙක්. අම්ම ඒක දන්නවා.. අම්මා දන්නවා මං සෝමාරි කෙනෙක් නෙමෙයි කියලා... මං අම්ම එක්ක හිනාවෙනවා.. එච්චරයි.. ඒවට උත්තර බඳින්ඩ යන්නෙ නෑ...” දඩබ්බරකම ටිකක්වත් නැතුව මේ පිරිමිකමෙන් වැඩක් නැහැ අම්මේ..” එහෙම දෙයක් කියන්ඩ හිතට ආවත් මං කට තදකර ගන්නවා. පොඩි එකෙක් වගේ මං අම්මා ඉඹගන්නවා. එච්චරයි.මං රණවිරුවෙක් වගේම පෙ‍්‍ර්ම වන්තයෙක්. ඇත්තටම මගේ පෙ‍්‍ර්මවන්තියට මං හරිම ආදරෙයි. “මං ඔයාට ආදරෙයි.. ආදරෙයි.. ආදරෙයි..” කියල කෑගහල නොකිව්වත් නොරිදෙන්න කන්පෙත්ත මිරිකලා මං ඒ ආදරය පෙන්නලා තියෙනවා. ඒක හරිම සුන්දරයි.”මට බයයි...” එහෙම කියල මගෙ ඇස්දෙක දිහා බලාගෙන ඉඳලා” කමක් නැහැ.. මං ඔයා ගැන හරිම ආඩම්බරයි” කියල කියන කොට මං ඇය පපුවට තදකර ගන්නවා. ඇගේ පපුව ගැහෙන රිද්මය මට ඇහෙන්ඩ පටන් ගන්නවා...ඔව්... මම රණවිරුවෙක්... ඒත් මගේ පපුව පුරාම තියෙන්නේ පෙ‍්‍ර්මය.. මං සැමියෙක්.. පෙ‍්‍ර්මවන්තයා විවාහ වුණාට පස්සෙ සැමියෙක් වෙනවා... පෙ‍්‍ර්මවන්තිය බිරිඳක් වෙනවා... ඒව එහෙම වෙනස් වුණාට පෙ‍්‍ර්මයේ වෙනසක් නැහැ.ඔව්.. මම රණවිරුවෙක්.. ඒ වගේම මම පෙ‍්‍ර්මනීය ස්වාමියෙක්... උදේ පාන්දරින් තේ කෝප්පයක් හදාගෙන ඇවිත් “කම්මැලියා” කියල පිටට තට්ටු කරන කොට මුළු ආත්මයම අවදිවෙනවා... ජනෙල් කවුළුවෙන් හීතල හුළඟක් එනවා.. එහා පැත්තේ ගහක වසා සිටින පුංචි කුරුල්ලෙක් හිමිදිරි ගීතය ගයනවා.. රෑ පුරා හඬ දුන් මැඩි රැළ හිමිදිරියේ නින්දට ගිහින්.. නිස්කලංක හීතල හිමිදිරිය පෙ‍්‍ර්මනීය ජීවිතයක තවත් දවසකට ඇරැයුම් කරලා.”ඉතින් නැගිටින්න..”ඒ ඇගේ හඬ.. ඒ හඬට මං කවදත් ආදරෙයි... ඒත් මං සැමියෙක් වගේම රණවිරුවෙක්... බෝම්බ හඬ අමිහිරි තමයි. ඇගේ හඬ මිහිරි තමයි. ඒත් මං සැමියෙක් වගේම රණවිරුවෙක්...”ඔයා ගැන මං ආඩම්බරයි” ඇගේ හඬ මගේ ආත්මීය රිද්මය බවට පත්වුණා...”තාත්තී... මාව වඩාගන්නකෝ”ඒ අපේ ජීවිතයේ අලුත්ම ගීතය... පුංචි දියණිය. මගෙ අත්දෙකේ එල්ලෙනවා...ඔව්.. මං රණවිරුවෙක් තමයි.. දැන් මම තාත්ත කෙනෙක්.. තාත්ත කෙනෙක් වුණාම වගකීම් ගොඩයි.”තාත්ති ගැන මං ආඩම්බරයි...”ඒ වචන ටික කියාගන්ඩ තාමත් පුංචි එකීට බැහැ.. නිසැකවම මීට වසර තුන හතරකට පෙර අම්මා කියාපු වචන ටික දුවත් කියාවි. ඔව් දුවේ.. තාත්තා ආඩම්බර රණවිරුවෙක්... දුවගේ ලෝකය විනාශ කරන්ඩ මං උන්ට ඉඩදෙන්නෙ නැහැ. ආඩම්බර තාත්තා ගැන දුවටත් ළඟදි දවසක ආඩම්බර වෙන්ඩ පුළුවන්.ඔව්.. මම රණවිරුවෙක්... මම රණබිමට ගියේ ගිනි අවියක් අතින් අරගෙන තමයි. ඒත් පපුව පුරාම ගෙදරින් ගෙනාපු පිය සෙනෙහස තිබුණා... මවු සෙනෙහස තිබුණා.. පෙ‍්‍ර්මය තිබුණා.. දරු සෙනෙහස තිබුණා... හැබැයි තාත්තා කියන්නා වාගේම දඩබ්බරකමකුත් තිබුණා.ඩොලර් ෆාම්වලදී කොටි ඇවිත් කැති පොරෝවලින් කපා කොටා අහිංසක මිනිසුන් ඝාතනය කරනකොට... තාත්තේ.. තාත්තගෙ පුතාගේ දඩබ්බරකම සටන්කාමිත්වයකට පරිවර්තනය වුණා.. ගිනි අවිය අතට ගත්තාම යකාටවත් නවත්වන්ඩ බැරි ගතියක් ඇතිවුණා.. තාත්තේ තාත්තගෙ දඩබ්බර පුතා නොපසුබසින සටන්කාමියෙක් වුණා.. ඔව්.. තාත්තේ මං අමානුෂික කොටි රැළක්ම වෙඩි තියලා මරල දැම්මා..මගේ දුව වගේ පුංචි එවුන්ගේ කකුල් කෙටියෙන් අල්ලා පොළොවේ ගසා මරා දැමූ කොටින්ට එකා පිට එකා වැටෙන තෙක් වෙඩි තියන්ඩ මට ශක්තියක් ලැබුණේ මගේ දියණිය නිසා උපන් දරු සෙනෙහස නිසා...අම්මා මගේ බත් පිඟානට තවත් කරෝල කෑල්ලක් බෙදපු මොහොත මතක් වෙනකොට පුදුමාතලන් සිට අපේ පැත්තට පැන ආපු අහිංසක අම්මලාට රොටියක් පුච්චල දෙන්ඩ නෙමෙයි මට කන්ඩ ලැබුණ බත් ටික දෙන්ඩ මට හිතුණා. අම්මේ.. අම්මගෙ ආඩම්බරකාර පුතා කොච්චර හොඳයි ද අම්මේ...අනේ රත්තරන්.. මුලතිව් කලපුවේ මඩ ගොහොරුවේ එරි එරී අහිංසක මහළු තාත්තාගේ උරහිසේ එල්ලීගෙන එන ගැබ්බර කාන්තාවන් දකිනකොට මට ඔයා සිහිපත් වුණා.. ඇගේ කුස වැසි දියෙන් මෙන්ම මඩ දියෙන් ද තෙත්බර වෙලා.”අත තියන්න.. දඟලනව දැනෙනව නේද?”මට ඒ හැමදෙයක්ම සිහිපත් වුණා. අපි අපේ සහෝදර සෙබළියන් එක්කල එකතුවෙලා ඒ ගැබ්බර කාන්තාවන්ට දෙන්ඩ පුළුවන් හැම පිහිටාධාරයක්ම දුන්නා... සීසර් කරලා පුංචි පැටව් මෙළොවට බිහිකළා..රත්තරන්.. ඔබ කියන්නා වාගේම මම රණවිරුවෙක් තමයි.. ඒත් මමත් මනුස්සයෙක්.. කෘර ත‍්‍රස්තවාදීන් ඉදිරියේ මම දඩබ්බරයි.. ඒත් අහිංසක දෙමළ වැසියන් ඉදිරියේ මම මනුස්සයෙක්...හිතේ නිදහසෙන් තාත්තා බලන්ඩ එන දවසක් ගැන.. අම්මගෙ කරෝල කෑල්ලක් කන්ඩ එන දවසක් ගැන... ඔයාගෙ සීනි වැඩි තේ එකක් බොන්ඩ ලැබෙන දවසක් ගැන.. පුංචි දුව වඩාගෙන හුරතල් කරන්ඩ ලැබෙන දවසක් ගැන මම සිහින මැව්වා තමයි.ඒත් මගේ දුවට උරුම රට බේරා දෙන එක තාත්ත කෙනෙක් හැටියට මගේ යුතුකම සහ වගකීම... අපි අපේ තාරුණ්‍යය කැපකළා..ඔව්.. මම රණවිරුවෙක්... තාරුණ්‍යය රට වෙනුවෙන් කැප කළ ආඩම්බරකාර රණවිරුවෙක්..අපි අතපය කැපකළා.. ඇස් ඉස් මස් කැපකළා. අපි ජීවිත කැපකළා.. අපි කාටවත් දුකක් නැහැ... අපි බාල පරපුරට රටක් ඉතිරි කළා.ඇත්තටම අපි ආඩම්බරකාර රණවිරුවො තමයි.මඩගොහොරුවේ කරවටක් බැහැගෙන සටන් බිමේ යනකොට ඔබත් එක්ක වෑකන්ද දිගේ ගිය හැටි මතක් නොවුණා නෙමෙයි.. කඳවුරු බත කනකොට අම්මාගේ කරෝල හොද්දත් ගොටුකොළ සම්බෝලයත් මතක් නොවුණා නෙමෙයි. ගිනි අවියත් කරතියාන කැලෑවට යනකොට උදැල්ලත් කරතියාන වෙල පැත්තට යන තාත්තාව මතක් නොවුණා නෙමෙයි.ඒත් ඒ හැම සිතිවිල්ලක්ම වසාගෙන දුවට රටක් ඉතිරි කරල දෙන්ඩ ඕනැ කියන හැඟීමක් තිබුණා. අහිංසක දෙමළ වැසියනට උන් කරපු තිරිසන් වැඩ දකින කොට තාත්තගෙ දඩබ්බර පුතාගෙ පපුව දරාගන්ඩ බැරි හැඟීම් දහරාවකින් පිරුණා තමයි.දැන් ඉතින් ඔක්කොම ඉවරයි. ඔව්.. මම රණවිරුවෙක්... මට ආඩම්බරවෙන්ඩ හේතුවක් තිබෙනවා.. ඉතිහාසය විසින් අපට භාරදුන් කාර්යභාරය අපි අකුරටම ඉටුකළා..තාත්තේ තාත්තගෙ දඩබ්බර පුතා ළඟදිම ගෙදර එනවා... අම්මේ මතක් කරලා කරෝල හොද්දක් හදල තියන්ඩ... රත්තරන් වැඩි සීනි තේ එකක් ඕනෑ.. දුවගෙ බර වැඩිවෙලාද කියල බලන දවස ඇවිල්ලා..හැබැයි එකක් සටන් බිමේදී මාත් එක්ක හිටපු ඇස් ඉස් මස් ලේ පමණක් නොව ජීවිතයම කැපකළ මගේ සහෝදර රණවිරුවන් වෙනුවෙන් අපි පන්සල් යමු. ඔවුන් ඉතිහාසය වෙනස් කළ වීරයො.. මගේ දුවට ලෝකයක් ඉතුරු වුණේ ඔවුන්ගේ කැපකිරීම නිසා.ඔව්.. ඔවුන් හැමදෙනාම ඉතිහාසය වෙනස් කළ වීරයෝ... සෙල්ලිපියක ඔවුන් ගැන එහෙම ලියැවෙන බව මං දන්නවා.. ඒ ඉතිහාස පිටුව තිබෙන්නේ අපේ දුවගේ හදවතේ..සටහන - කසුරි</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>24</day>
    </date>
    <link>http://www.silumina.lk/2009/05/24/_art.asp?fn=af0905242</link>
    <topic>ජීවිතය සුන්දරයි</topic>
    <author/>
    <content>ලෝක නායකයන් අතර අපේ නායකයා ඉහළින්ම ඉන්නවාඔව්... මම රණවිරුවෙක්ජීවිතය සුන්දරයිලෝකයාට බයිට් නොවූ අපේ රටකොටි මර්දනය කළ සටනේ නියමුවෝමේ මගේ නැවත ඉපදීම කියලයි මට හිතෙන්නේයුද වාර්තාකරණයට ගොස් කොටින්ට බිලිවූ සිළුමිණ මාධ්‍යවේදීන් තිදෙනාකටහඬේ දෝංකාරයඋතුර - දකුණු සහයෝගිතාව ගැන කලාකරුවන්ගේ අදහස්මරණයේ භූමියේ සිට ඔවුන් පැමිණියේ ජීවිතය ඉල්ලාගෙන ය. වෛරයේ වෙඩිහඬ මැදින් ඔවුන් පැමිණියේ පේ‍්‍රමය සහ දයාව ඉල්ලා ගෙන ය. ඔවුන්ට ජීවත් වන්නට ප‍්‍රාණ වායුව ලැබිණි. හමුදා සෙබළුන් සහ සෙබළියන් ගෙන් පේ‍්‍රමය සහ දයාව ඔවුන්ට ලැබිණි.මින් පෙර මා මෙවැනි දසුනක් දැක තිබුනේ චිත‍්‍රපටවල පමණය. පසුගිය දින කීපය තිස්සේ ම මා දුටුවේ සත්‍ය සිදුවීම් ය. යුද මුක්ත කලාපයේ සිට පැමිණි මේ මහා සෙනඟ හිනාවෙමින් ද හඬමින් ද කතා කළ අතර කඳුලත් සිනාවත් දෙකම කඳුලක් බව මට සිතිණි.ඔවුන් පිළිගත් හමුදා සෙබළුන්ගේ සිනාව කාරුණික බව දුටු මට බොහෝ කලක සිට මගේ හදවතේ පැලපදියම්ව තිබු මතයක් ඉවත් කරන්නට සිදුවිය. 89 - 90 භීෂණ සමයේදී හමුදාවේ හැසිරීම ගැන මම හිටියේ මහත් කළකිරීමකිනි. එහෙත් පසුගිය දින කීපය තුළදී හමුදාව කෙරෙහි මගේ සිතේ ඇතිවුණේ ආදරයක් සහ ගරුත්වයක් ය. ඒ බව මගේ මිත‍්‍රයින්ට කී විට ඔවුන් පුදුම වුණා.“පුදුම වෙන්න දෙයක් නැහැ බං. එදා තිබුණේ පේ‍්‍රමදාස චින්තනය. අද තියෙන්නේ මහින්ද චින්තනය.”අවුරුදු 25 කටත් අධික කාලයක් තිස්සේ ජනාධිපති මහින්ද රාජපක්ෂ මහතා හඳුනන මම ඔහුගේ මනුස්සකම දුටුවේ බොහෝ කලකට පෙරයි. ඔහු රටටත් ජනතාවටත් ආදරය කරන මිනිසකු බව මම ඒ කාලයේදීම දැනගත්තා. ගුවන් යානයෙන් බැස මවුබිමට නමස්කාර කළ මොහොතේදී ඔහු පාර්ලිමේන්තුවේ කතා කරද්දීත් මගේ දෑසට කඳුළු ඉනුවේ ඒ නිසා වෙන්න ඇති කියලා මට හිතෙනවා.මහින්ද රාජපක්ෂ මහතා එඩිතර සහ නොනැමෙන කොන්දක් ඇති නායකයකු බව පෙන්වා දුන්නා. ලෝකයේ මහා බලවතුන් ඉදිරියේ නොනැමී හිටියා. “මේක තමුසෙලාගේ වැඩක් නෙවෙයි. මේක අපේ වැඩක්” යනුවෙන් ඔහු කෙලින්ම කියා සිටියා. සැබැවින් ම මෙය මානුෂීය මෙහෙයුමක් තමයි. මරණය පෙනි පෙනී සිටි ලක්ෂ ගණන් ජනතාව මෙසේ නිදහස් කරගත් අවස්ථාවක් ගැන මා දන්නා ඉතිහාසයේ මීට පෙර සඳහන්ව තිබුණේ නැහැ.යුද බිමේ දර්ශන ජයග‍්‍රහණයෙන් පසු අපේ සෙබළුන් ජාතික කොඩි ඔසවාගෙන ජය ගොස නැගූ අයුරු මම බලා සිටියේ චිත‍්‍රපටයක් බලනවා වගේ. රජයේ චිත‍්‍රපට අංශය හෝ හමුදාවේ මාධ්‍ය ඒකකය මගින් හෝ මේ යුද්ධය පිළිබඳ චිත‍්‍රපටයක් නිපදවිය යුතුයි.එසේත් නැත්නම් අපේ දක්ෂ සිනමාකරුවන් ඒ ජාතික වගකීම ඉටුකළ යුතුයි. සංස්කෘතියක් තියෙන දිගු ශිෂ්ටාචාරයක් තියෙන අපි යුද වදින්නේ මෙහෙමයි කියන එක ලෝකයම දැනගත යුතුයි.යුද මුක්ත කලාපයේ සිට පැන ආ මහ සෙනඟ පිළිගනිද්දී හමුදා සෙබළුන්ගේ මුහුණෙන් පිළබිඹු වූයේ මහින්ද රාජපක්ෂ මහතාගේ මනුස්සකම කියලාත් මට හිතෙනවා. නායකයා හොඳ මිනිසෙක් නම් හමුදා භටයින් පමණක් නොව මුළු මහත් ජනතාව ම හොඳ මිනිසුන් වන බව මගේ විශ්වාසයයි.යුද්ධය අවසන් වීමත් සමඟ තවත් එක් දෙයක් පැහැදිලි වුණා. ඒ සිංහලයාගේ අභිමානයයි. සිංහලයාගේ හොඳ හිතයි. අපේ මිනිස්සු අසරණව සිටින දෙමළ ජනතාව තමන්ගේම සහෝදරයන් බව හිතුවා. හැම මිනිහෙකුගේ කඳුලත් රුධිරයත් එකම බව ඔවුන් තේරුම් ගත්තා.ඇත්තෙන්ම මෙය ලියන මේ මොහොතේත් මම මගේ දේශය ගැනත් ජාතිය ගැනත් ආඩම්බර වෙනවා.යුද්ධයේ දී මිය ගිය අපේ සෙබළුන් ගැන ඔවුන්ගේ අම්මලා තාත්තලා මෙන් ම සහෝදර සහෝදරියන් මෙන් ම මාත් ආඩම්බර වෙනවා. ඔවුන්ට හිස නමනවා. මවුබිම වෙනුවෙන් ජීවිතය පුදන අය කිසි දිනෙක මිය යන්නේ නැත.ගරිල්ලා යුද්ධයක් හිතන තරම් ඉක්මනින් අවසන් කරන්නට බැරි බව මා හැමදාම කී දෙයක්. ලෝකයේ බොහෝ රටවල අවුරුදු 50 - 60 පැරණි ගරිල්ලා සටන් පවතිනවා. මෙතරම් ඉක්මනින් මෙවැනි සටනක් පරාජය කළ එකම රට ලංකාවයි. ත‍්‍රස්තවාදය සහ සැබෑ විප්ලවය කුමක්දැයි ජනතාව තේරුම් ගනී කියල මම හිතනවා.යුද්ධයේ ජයග‍්‍රහණයත් සමඟම මටත් බොහෝ අය කතා කළා. “සුනිල් අයියේ, යුද්ධය ගැන මොකද කියන්නේ?” මම ඒ සියලු දෙනාටම දුන්නේ එකම පිළිතුරයි. “යුද්ධය දිනුම් තමයි. මහින්ද ආවේ රටේ පිනට කියලා මිනිස්සු කියන කතාව මාත් පිළිගන්නවා. වෙනින් අය බලයේ හිටියානම් ප‍්‍රභාකරන් රටම අල්ලනවා. උන් ළඟ තිබුණ ආයුධ දැක්කාම ඒක පැහැදිලි වෙනවා.”“සුනිල් අයියත් සුදුහුණු ගානව ද?”“සුදුහුණු නෙවෙයි බං. ඒක තමයි යථාර්ථය. සත්‍යය. අද කිව්වයි කියලා හිතා ගනින්. මහින්ද රාජපක්ෂ මහතාට සාමයට දෙන නොබෙල් තෑග්ග හම්බ වුණත් මම පුදුම වෙන්නෙ නැහැ එදාට මම ආයෙත් සුබ පතනවා.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>24</day>
    </date>
    <link>http://www.silumina.lk/2009/05/24/_art.asp?fn=af0905243</link>
    <topic>ලෝකයාට බයිට් නොවූ අපේ රට</topic>
    <author>ටිරෝනි වෑවලගේ</author>
    <content>ලෝක නායකයන් අතර අපේ නායකයා ඉහළින්ම ඉන්නවාඔව්... මම රණවිරුවෙක්ජීවිතය සුන්දරයිලෝකයාට බයිට් නොවූ අපේ රටකොටි මර්දනය කළ සටනේ නියමුවෝමේ මගේ නැවත ඉපදීම කියලයි මට හිතෙන්නේයුද වාර්තාකරණයට ගොස් කොටින්ට බිලිවූ සිළුමිණ මාධ්‍යවේදීන් තිදෙනාකටහඬේ දෝංකාරයඋතුර - දකුණු සහයෝගිතාව ගැන කලාකරුවන්ගේ අදහස්ඇතැම් දෙනා සිතන්නේ මැගලන් ලොව වටා සංචාරය කළේ විනෝදයට කියා ය. කොලම්බස් ඇමරිකාව සොයා ගත්තේ වීරත්වය ආරෝපණය කර ගත් ගවේෂණශිලීත්වය නිසා කියා ය. ලොරන්සෝ ද අල්මේදා ලංකාවට ගොඩ බැස්සේ නිකම් ඉන්නට බැරි අමාරුවට කියා ය. එදා බොහෝ දෙනා සිතුවේ එහෙම ය.එහෙත් එදා අප රටවලට බලෙන් පැමිණි මුතුන් මිත්තන්ගේ අභිප‍්‍රාය ඔවුන්ගේ මී මුණුපුරන් කෙරෙන් කි‍්‍රයාත්මක වනු අද අපි පැහැදිලිව හඳුනන්නෙමු. අප රැවටුණු කාලය අවසන් ය. මාස ගණන් හිමෙන් වැසි යන ගහක් කොළක් නොවැවෙන දේශයන්හි පවට උපන් මේ පවිටුන් අතීතයේදී ද කෑවේ බීවේ අප රටවල සාරයය.එදා කුරුස යුද්ධ හේතුවෙන් සේද මාවත ඇහිරී ගිය බැවින් තම දරු පවුල් කුස ගින්නේ මිය යාම වළකනු වස් මැගලන්ලාට, අල්මේදලාට, කොලම්බස්ලාට මුහුදට බසින්නට සිදු විය.ඒ එන ගමනේ දුටු නිල්ල ගැසුණු සරුසාර භූමිය අපෙන් උදුරා ගන්නා තුරු ඔවුන්ට සැනසිල්ලක් ලැබුණේ නැත. 1505 න් ඇරැඹි මේ සාපය ඊයේ පෙරේදා වන තෙක් ම අප රටේ හොල්මන් කරනු අපි හොඳහැටි දුටුවෙමු. රට යටත් කර ගෙන සිහළ කිරුළට තිබු බලය අහිමි කළ මේ පරදේසක්කාරයෝ එයිනිඳු නොනැවතී පාලනයේ පහසුව පිණිස සාමයෙන් විසු අප ජාතින් බේද කළහ. ඒ බේදයන් ඔඩු දුවා වැඩෙනු දුටු ඔවුහු සිත යටින් නොව එළිපිටම පී‍්‍රති වූහ.දශක ගණනාවක් තිස්සේ තමන් ඇති කළ ආරවුල් ගස දල්ලෙන් දල්ල ලියලා, මුලෙන් මුල බැස ශක්තිමත්ව වැඩෙනු දුටු මේ පරදේසක්කාරයෝ දෙපාර්ශවයටම එකසේ තම රටවල නිපදවන අවි ආයුධ විකුණා ගැනීමට කි‍්‍රයා කළහ. සිය ගණන් දෙනා මිය යන විට කිඹුල් කඳුළු හෙළුෑහ. මානව හිමිකම් ගැන කතා කළහ.මේ චිත‍්‍රය ගත වන මොහොත වන විට ද වෙනස් වී නොමැත. අපගේ මේ පුංචි දූපතෙන් එළියේ තත්ත්වය එසේමය. එහෙත් අවදි වී සිටින ශී‍්‍ර ලාංකිකයෝ එදා මේ පොළවට පා තැබු ලොරන්සෝ ද අල්මේදා ගේ සිට එරික් සොල්හයිම් දක්වා පරදේසක්කාරයන්ට පිළිතුරු සපයා තිබේ. සිංහලයෝ මේ ශක්තිය හැමදාම තම හදවත් හි මිරිකාගෙන සිටියහ. අඩුව තිබුණේ ඒ ශක්තිය උකහාගෙන බලයක් ගොඩ නැගිය හැකි ජවයක් සහිත නායකත්වයක් පමණි.ඒ නායකත්වය නොමැති කමින් ශී‍්‍ර ලංකාව මුහුදු මැද මොහොතින් මොහොත රළ පහරට හසුව දිය වී යන පස් පිඩක් පමණක් බවට පත්ව තිබුණි. එදා විජයබාහු, දුටුගැමුණු, වළගම්බා පරපුර මෙදා හුදු අතීත මතකයක් ලෙසට බින්න වී ගියේය. රට මැද ඇවිලුණු ගිනිදැල් නිවා දැමීමට කිසිවකු හෝ පෙරමුණ නොගත්තේ ඉන් තම තරවන මඩියට පාඩු සිදුවන බැවිනි. අනෙක් අතට ඒ ගිනිදැල් නිවා දැමීමට තරම් පෞරුෂයක් සුද්දාගෙන් රට බාර ගත් පසු එක පෙළට පැමිණි එකද නායකයකුට හෝ නොවීය. එහෙත් ඒ දකුණේ මහා සිංහලයා රටේ පාලනය බාර ගන්නා මොහොත දක්වා පමණකි.“එල්ටීටීඊ ත‍්‍රස්තවාදය විනාශ කරන්නට බැහැ” කියු පිරිස සංඛ්‍යාවෙන් ඉතා විශාල වූහ. ඉන් බහුතරය මේ ත‍්‍රස්ත සංවිධානය විමුක්තිකාමීන් ලෙසින් ද සැලකූහ. අපේ රටේ ප‍්‍රශ්නය බේරන්නට ආවේ ලංකා පොළව ගැන හෝ ඉන් ඉහළ අහස ගැන හෝ හැඟීමක් දැනීමක් නොමැති පරදේසක්කාරයන් ය. දෙපාර්ශවය සමගි කිරීම තම අරමුණ යැයි පැවසූ මේ අවස්ථාවාදීන් වැඩිපුරම උත්සාහ කළේ මේ දේශයෙන් කොටසක් කඩා ත‍්‍රස්තවාදීන්ගේ නමට ලියා දීමටය.මේ පිරිස් එක් අවස්ථාවකදී කොපමණ දුර දිග යාමට සමත් වූයේ ද යත් භූමිය ත‍්‍රස්තවාදීන්ගේ නමට නොනිල වශයෙන් කෙටුම්පත් කිරීමට ද සමත් වූහ. ඔවුන් ඊට පැවසුවේ ‘සටන් විරාම ගිවිසුම’ යනුවෙනි. 2005 නොවැම්බරයේදී බලයට පත් මහින්ද රාජපක්ෂ ජනාධිපතිතුමා ද ත‍්‍රස්තවාදීන් සමග කිසියම් එකඟතාවයකට පැමිණීමට අංශු මාත‍්‍රයක හෝ ඉඩක් පවතී දැයි විමසා බැලුවේය. සාකච්ඡා පැවැත්වූයේය. නෝර්වේ අවස්ථාවාදීහු මේ අවස්ථාවන් සඳහා ද සාඩම්බර මැදිහත්කරුවෝ වූහ.සාකච්ඡා මේසයට ඉඳ ගැනීමට පැමිණෙන කොටි න්‍යායාචාර්ය ඇන්ටන් බාලසිංහම් ගේ පුටුව පසුපසට ඇද දීමට තරම් නෝර්වේ සාම නියෝජිත එරික් සොල්හයිම් ‘මධ්‍යස්ථ’ වූයේය. රජයේ පාර්ශවයෙන් සාකච්ඡාවන්ට සහභාගිවූ පිරිසට එවන් සැලකිලි නොවීය. නෝර්වේ සුදු හම යටපත් කරමින් කොටි පුල්ලි මතු වීමට වැඩි කලක් ගතවූයේ නැත.එහි ප‍්‍රතිඵලය වූයේ සටන් විරාම ගිවිසුම අහෝසි කර පහසුකම් සපයන්නාගේ භූමිකාවෙන් නෝර්වේ රජය ඉවත් කිරීමට මහින්ද රාජපක්ෂ ජනාධිපතිතුමා ගත් අභීත තීරණයයි. එය මෙරට බටහිර ගැති පාලක පන්තිය භීතියෙන් හිරි වට්ටන සුළු තීරණයක් විය. යුරෝපා ප‍්‍රජාව විශේෂයෙන් ම නෝර්වේ දේශය ප‍්‍රතික්ෂේප කිරීමක් ඔවුන්ට හිතා ගැනීමට පවා හැකියාවක් තිබුණේ නැත. එහෙත් ත‍්‍රස්තවාදයට තේරෙන භාෂාවෙන් පිළිතුරු සැපයීමට අදිටන් කරගෙන සිටි ශී‍්‍ර ලංකා ජන නායකයා සුදු හම ඉදිරියේ දන නැමුවේ නැත.මාවිල්ආරු සොරොව්ව වැසු ත‍්‍රස්තවාදීහු රජය යුද්ධයකට උසි ගැන්වූහ. රජය ද එම අභියෝගය බාර ගත්තේ ඉතා කැමැත්තෙනි. කොටින්ට තම භූමියෙන් අඩියෙන් අඩිය අහිමි වන්නට විය. ඉන් පසු වේදිකාවට පිවිසියේ එන්ජීඕ නඩයයි. ඔවුහු තම ඩොලර් මිලියන ගණන් ත‍්‍රස්තවාදීන් වෙනුවෙන් වැය කරන්නට වූහ. ත‍්‍රස්තවාදීන්ට අවශ්‍ය ආයුධ මෙන්ම ආහාරපාන ද මුලතිව් කැලයට ගියේ කන්ටේනර් පුරවාගෙනය.ඉතින් නම් කොටි විනාශ කර මිස සටන නොනවත්වමියි අධිෂ්ඨාන කරගෙන සිටි ජනාධිපතිතුමාට ඉන් පසු මුහුණ දීමට සිදුවූයේ මේ අන්තවාදී හමුදාවටය. එම අවස්ථාවේදී මුළු ලොවටම ආදර්ශයක් දුන් මහින්ද රාජපක්ෂ ජනාධිපතිතුමා කොටින්ට සහය දුන් විදෙස් රාජ්‍ය නොවන සංවිධාන රැසක්ම ශී‍්‍ර ලංකා භූමියෙන් නෙරපා හැරීමට අභීත තීරණ ගත්තේ ය. එම අවස්ථාවේදී ඇතැම් එන්ජීඕ කි‍්‍රයාකාරිකයන් එළිපිටම කොටි ත‍්‍රස්තවාදීන්ට සහය පළ කර ඔවුන්ගේ පාර්ශවයට ගිය බව ද අපට අමතක නැත. රටවල් දෙකඩ කරන්නට, ජාතින් අසමගි කර එකිනෙකා මරා ගන්නට සලසන විදෙස් බලවේග අප රට බෙදා වෙන් කරන්නට උත්සාහ දැරුවේ එසේ ය.එන්ජීඕ බලමුළුවල බලය ද බිඳ වැටුණු පසු ත‍්‍රස්තවාදයට සහය දෙන නිල නොලත් ත‍්‍රස්තවාදීන් ඉන්පසු උත්සාහ දැරුවේ ශී‍්‍ර ලංකාවේ ජයග‍්‍රාහී යුද මෙහෙයුම් නවත්වනු පිණිස බලවත් රටවල් ලවා බලපෑම් කරවීමටය. එම කි‍්‍රයාදාමය සාර්ථක කර ගනු වස් විදේශයන්හි පදිංචි එල්ටීටීඊ හිතවාදීන්ගෙන් ද ලැබුණේ උපරීම සහයෝගයකි. 2007 - 2008 මැදි කර ගනිමින් පැවැති ඇමරිකා ජනාධිපතිවරණයේදී ජනාධිපති අපේක්ෂකත්වය ඉල්ලා සිටි එක්තරා අපේක්ෂිකාවකට අරමුදල් සම්පාදනය කිරීමට ද එල්ටීටීඊ හිතවාදීහු කි‍්‍රයා කළහ. එහෙත් එය ගඟට ඉණි කැපුවාක් වැනි වූයේ එම අපේක්ෂිකාවට ජනාධිපතිධුරයට පත් වීමට තබා ජනාධිපති අපේක්ෂකත්වය ලබා ගැනීමට ද හැකියාවක් නොලැබුණු බැවිනි.නිවැරැදි දේශපාලන නායකත්වය යටතේ ඉදිරියට ගිය ශී‍්‍ර ලංකා හමුදාවෝ පියවරෙන් පියවර ත‍්‍රස්තවාදීන්ට දරුණු පරාජය අත් කර දෙන්නට වූහ. තවදුරටත් යුද කිරීමේ ශක්තියක් තමන් වෙත නොමැති බව වටහා ගත් ත‍්‍රස්තවාදීහු තමන් ගලවා ගන්නා ලෙසට හිතවාදී විදෙස් රටවලින් ඉල්ලන්නට වූහ.එම රටවල වෙසෙන දහස් ගණන් එල්ටීටීඊ හිතවාදීහු මහමඟට බැස ත‍්‍රස්තවාදීන් බේරා ගන්නා ලෙස කියමින් උද්ඝෝෂණ කරන්නට වූහ. යුද බිමේ අවි ගෙන දරුණු සටනක නිරත වන අතරම දේශයේ ස්වාධිපත්‍යය රැක ගැනීමේ භයංකර සටනේ නිරත වීමට එලෙස ජනාධිපතිතුමාට සිදුවිය. උතුරේ දෙමළ ජනතාව හැඬූ පමණින් කිරි එරෙන විදෙස් රාජ්‍ය රැසක් සිටින බව අපේ අතීත අත්දැකීමයි.ශී‍්‍ර ලංකාවේ ස්වාධිපත්‍යයට තර්ජන එල්ල කරමින් එහි ගුවන් සීමාව උල්ලංඝනය කරමින් පැමිණි විදේශ ගුවන් යානා යාපන ප‍්‍රදේශයට පරිප්පු හෙළුෑ යුගයක් ද අප පසුකර තිබුණි. ප‍්‍රභාකරන් ඇතුළු ත‍්‍රස්තවාදීන්ට අවශ්‍ය වූයේ යළිත් එවැනි බල පුළුවන්කාරකම් කිරීමට තමාට හිතවාදී යැයි හැඟෙන රාජ්‍ය පෙලඹවීමටය. එහෙත් මෙවර මනා සිහි නුවණින් කටයුතු කළ බොහෝ විදෙස් රටවල් තම අතීත වැරදි සිදුවීමට කිසිදු ඉඩක් තැබුවේ නැත.ධනවාදී රටවල මැදිහත්වීමෙන් සර්බියාවේ ප‍්‍රාන්තයක් වූ කොසෝවෝ ස්වාධිපත්‍ය සහිත රාජ්‍යයක් වශයෙන් පිළිගැනීම සිදුවූයේ මේ අතර ය. ප‍්‍රභාකරන් වහාම ප‍්‍රකාශ කර සිටියේ තමන් කොසෝවෝ වැනි පාලනයකට කැමැති බවයි.ඔහු ඇතුළු එල්ටීටීඊ හිතවාදීන් තරයේ විශ්වාස කළේ කොසෝවෝ බිහි කිරීමට මූලික වූ රටවල් තමන් වෙනුවෙන් ද මැදිහත් වී තමන්ටත් රටක් බිහි කර දෙනු ඇති බවයි. එහෙත් ශී‍්‍ර ලංකාවේ අන්තර්ජාතික සබඳතා ජාලය පවතින තුරු තමන්ට ඊළම කොසෝවෝ බවට පත් කර ගැනීමට නොහැකි වන බව ප‍්‍රභාකරන් වටහා ගත්තේ තවත් බොහෝ කල්ගත වීමෙන් පසුවය.දැරූ වෑයම් කිසිවක් හරි නොයන තැන යුරෝපා රටවලට පැන ගොස් සිටින එල්ටීටීඊ හිතවාදීහු යුද්ධය නතර කරන ලෙස ඉල්ලා උද්ඝෝෂණවල නිරත වන්නට වූහ. තිස් වසරක යුද ඉතිහාසයේ ජයග‍්‍රාහී මොහොත සලකුණු වන විට මහින්ද රාජපක්ෂ රජයට පසු කර යාමට අසීරුම වූ කඩුල්ලත් ඒ සමග ඉදිවන්නට විය.කැනඩාවේ, නෝර්වේ දේශයේ, ස්විඩනයේ, බි‍්‍රතාන්‍යයේ, ඇමරිකාවේ, නෙදර්ලන්තයේ පාර්ලිමේන්තු පරිශ‍්‍රයන්හිදී මෙන්ම මහා මාර්ගයන්හිදී ද උද්ඝෝෂණයන්හි නිරත වුනු මේ කොටි හිතවාදීහු තම රටවල රජයන් ශී‍්‍ර ලංකාවට එරෙහිව මෙහෙය වීමට පොලඹවන්නට වූහ. මේ පෙලඹවීම් එක් අතකින් අඬන්න ඉන්නා මිනිහාට ඇහැට ඇඟිල්ලෙන් ඇන්නාක් බඳු වීය. බි‍්‍රතාන්‍ය සහ නෝර්වේ ප‍්‍රමුඛ තවත් රටවල් කිහිපයක්ම යුද්ධය නවතා දමන ලෙස ශී‍්‍ර ලංකාවට බලපෑම් කරන්නට විය.එම බලපෑම්වලට මුහුණ දුන්නේ වෙනත් නායකයකු නම් යළිත් වරක් ප‍්‍රභාකරන්ට සටන් විරාමයක් ලැබෙනු ඇත. අවි ආයුධ රැස් කර ගැනීමට අවස්ථාව ලැබෙනු ඇත. එහෙත් මෙවර ප‍්‍රභාකරන්ට මුහුණ දීමට සිදු වී තිබුණේ මහින්ද රාජපක්ෂ ජනාධිපතිතුමාටය. යුද්ධය නවතා දමන ලෙස කෙරුණු කිසිඳු බලපෑමක් එතුමා දණහිසෙන් ඉහළට මායිම් කළේ නැත. නොනැවතීම ප‍්‍රභාකරන්ට හිමිව තිබූ භූමිය කුඩා වන්නට විය.ශී‍්‍ර ලංකාව අර්බුදවලින් තොර සාර්ථක රාජ්‍යයක් වනු බලා සිටීමට අපොහොසත් වූ රටවල් කිහිපයක්ම යළිත් වරක් රටේ පාලනය අවුල් කිරීමට ප‍්‍රයත්න දරන්නට වූහ. මෙවර ඔවුන් ඒ සඳහා තෝරා ගත්තේ එක්සත් ජාතීන්ගේ සංවිධානයයි. ශී‍්‍ර ලංකාවේ යුද්ධය ගැන සාකච්ඡා කර සම්බාධක පැනවීමට, එක්සත් ජාතීන්ගේ හමුදාවක් එවීමට, කොටි බේරා ගැනීමට ඔවුහු උපක‍්‍රම යොදන්නට වූහ.මේ වකවානුවේ එක්සත් ජාතීන්ගේ සංවිධානයේ ආරක්ෂක මණ්ඩලයේ සාමාජිකත්වය දරන රටවල් අතරින් කොස්ටරිකාව, ඔස්ටි‍්‍රයාව, ක්‍රෙඒශියාව සහ මෙක්සිකෝව පෙරටු කර ගෙන බි‍්‍රතාන්‍ය සහ ප‍්‍රංශය ලංකාවට සම්බාධක පැනවීමට එක්සත් ජාතීන්ගේ සංවිධානය පොළඹවන්නට උත්සාහ දැරූහ. එහෙත් ශී‍්‍ර ලංකාවේ වාතාවරණය නිසි පරිදි වටහාගෙන සිටි චීනය සහ රුසියාව තම නිෂේධ බලය පාවිච්චි කරමින් ඊට ඉඩකඩ ලබා දුන්නේ නැත.අදින් වසර තුනකට පෙර ඇරැඹි යුද්ධය සාධාරණයට ජය අත් කර දෙමින් අවසන් විය. ත‍්‍රස්තවාදයට මරණය සහ පරාජය උරුම විය. මහින්ද රාජපක්ෂ ජනාධිපතිතුමාගේ නොසැලෙන අභීත ගුණය ශී‍්‍ර ලංකාවට පමණක් නොව මුළු මහත් ලෝකයටම නායකත්වයේ අති උතුම් ආදර්ශයක් වනු ඇත.ටිරෝනි වෑවලගේ</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>24</day>
    </date>
    <link>http://www.silumina.lk/2009/05/24/_art.asp?fn=af0905244</link>
    <topic>කොටි මර්දනය කළ සටනේ නියමුවෝ</topic>
    <author>කේ.සී.ජේ. රත්නායක</author>
    <content>ලෝක නායකයන් අතර අපේ නායකයා ඉහළින්ම ඉන්නවාඔව්... මම රණවිරුවෙක්ජීවිතය සුන්දරයිලෝකයාට බයිට් නොවූ අපේ රටකොටි මර්දනය කළ සටනේ නියමුවෝමේ මගේ නැවත ඉපදීම කියලයි මට හිතෙන්නේයුද වාර්තාකරණයට ගොස් කොටින්ට බිලිවූ සිළුමිණ මාධ්‍යවේදීන් තිදෙනාකටහඬේ දෝංකාරයඋතුර - දකුණු සහයෝගිතාව ගැන කලාකරුවන්ගේ අදහස්”ජනාධිපතිතුමා ආරක්ෂක ලේකම් තනතුරට මා පත් කළේ එතුමා ගේ සහෝදරයා නිසා නෙවෙයි. පවරා දුන් රාජකාරිය ඉටු කරන්න පුළුවන්ය කියන විශ්වාසය එතුමාට තිබුණු නිසයි. ජෙනරාල් සරත් ෆොන්සේකා යුද හමුදාපති ධූරයට පත්කළෙත් ඒ අනුවයි.”ත‍්‍රස්තවාදය ශ‍්‍රී ලංකාවෙන් මුලිනුපුටා දැමීමේ විජයග‍්‍රහණයෙන් පසුව ආරක්ෂක ලේකම් ගෝඨාභය රාජපක්ෂ මහතා සහභාගී වූ මුල්ම මාධ්‍ය සාකච්ඡාවේදී එසේ කියා සිටියේය.”ත‍්‍රස්තවාදීන් මේ රටට කළ විපත එතුමා හොඳින් වටහාගෙනයි හිටියේ. අවුරුදු 35ක දේශපාලන අත්දැකීම් සහ දැනුම අනුව ජනාධිපතිතුමා තේරුම් අරගෙන හිටියා ත‍්‍රස්තවාදය විනාශ කරන්න නම් ඒ ඒ තැන්වලට සුදුස්සන් පත් කරන්න ඕනෑය කියලා. හැබැයි මට අද කියන්න පුළුවන් ජනාධිපතිතුමා කළ තේරීම සියයට සියයක් නිවැරැදි බව අද ඔප්පු වෙලා. අපිට ලබාදුන්න වගකීම සියයට සියයක්ම ඉෂ්ට කළා කියලා මට විශ්වාසයකින් කියන්න පුළුවන්.”එම ප‍්‍රකාශයේ සත්‍යතාව අද මුළු ලෝකය ඉදිරියේ ඇස් පනාපිට දක්නට ලැබෙන බවක් අමුතුවෙන් කිවයුතු නොවේ. වසර 30ක ත‍්‍රස්තවාදී ශාපය අවසන් කිරීම සඳහා එකතු වූ තවත් නියමුවන් දෙදෙනකු වන්නේ නාවික හමුදාපති අද්මිරාල් වසන්ත කරන්නාගෙඩ සහ ගුවන් හමුදාපති එයාර් චීෆ් මාෂල් රොෂාන් ගුණතිලකය.මාතර පාලටුවේදී උපන් ගෝඨාභය රාජපක්ෂ මහතා අධ්‍යාපනය ලැබුවේ කොළඹ ආනන්ද විද්‍යාලයෙනි. අධ්‍යාපනය නිම කිරීමෙන් පසුව ඔහු තෝරාගන්නේ යුද හමුදාවයි. ඒ 1971 ජනවාරි 04දා කැඩෙට් නිලධාරියකු ලෙස ශ‍්‍රී ලංකා යුද හමුදාවට එක්වීමෙනි. 1972 මැයි මස 25 දා දෙවැනි ලුතිනන් ධූරයට පත්වන හෙතෙම පිළිවෙළින් සිංහ රෙජිමේන්තුව, රජරට රයිෆල් බලකාය සහ ගජබා රෙජිමේන්තුවට සේවය කරන අතර 1983 – 1990 අතර කාලයේදී දෙවැනි අණ දෙන නිලධරයා ලෙස යාපනයේ කි‍්‍රයාන්විත රාජකාරියෙහි යෙදුණේය.ශ‍්‍රී ලංකාවේ ත‍්‍රස්තවාදයට එරෙහි සටනේදී මහත් ආන්දෝලනයක් ඇති කළ සුප‍්‍රකට වඩමාරච්චි මෙහෙයුමේදී ගෝඨාභය රාජපක්ෂ අතින් ඉටු වූ විශිෂ්ට සේවය ලේඛනගතවී තිබේ. මේජර් ජෙනරාල් ඩෙන්සිල් කොබ්බෑකඩුව, මේජර් ජෙනරාල් විජය විමලරත්න සමඟ එක්වෙමින් කොටි ත‍්‍රස්තවාදීන්ගේ ඊළාම් යුද භීෂණය අවසන් කිරීමට ගෝඨාභය රාජපක්ෂ මහතා රණබිමේ ප‍්‍රධාන මෙහෙයුම් ගණනාවකට සහභාගි වූ අතර එම මෙහෙයුම්වලදී අණදුන් නිලධාරීන් අතරට එක් ව සිටියේය. එම විශිෂ්ට කාර්ය සාධනයෙන් පසුව හමුදා සේවයේ විසි වසර සම්පූර්ණ කිරීමත් සමඟම ගෝඨාභය රාජපක්ෂ මහතා ලුතිනන් කර්නල්වරයකු ලෙස උසස්වීම් ලැබීය.”රණවික‍්‍රම” හා “රණශූර” යන පදක්කම් පිරිනැමෙන්නේ එම වචනවලින්ම අරුත් දෙන විශිෂ්ට රණශූර කාර්ය සිද්ධියේ යෙදෙන සොල්දාදුවකුටය. එම ගෞරවාන්විත පදක්කම් දෙකම දිනා ගන්නා ගෝඨාභය රාජපක්ෂ මහතා තවත් අතකින් ශ‍්‍රී ලංකා යුද හමුදා ඉතිහාසයේ සුවිශේෂ චරිතයක් බවට පත් වෙයි. ජේ.ආර්.ජයවර්ධන, ආර්.පෙ‍්‍ර්මදාස, ඩී.බී.විජේතුංග යන ජනාධිපතිවරුන්ගේ පාලන සමයේදී යුද හමුදාවේ ගෞරව සම්මාන හා උසස්වීම් ලබන හෙතෙම මහින්ද රාජපක්ෂ ජනාධිපතිතුමා යටතේ ආරක්ෂක ලේකම් ධූරයට පත්වෙයි. යුද හමුදාවේ මෙවැනි දේ සැලැකෙනුයේ විරල ගණයේ සිදුවීම් වශයෙනි.රණබිමේ සොල්දාදුවකු ලෙස භූමියෙහි සටන් පන්නරය ලබමින්, කි‍්‍රයාන්විතයන්ට නායකත්වය දෙන අතරම ගෝඨාභය රාජපක්ෂ මහතා ලෝකයේ ඉහළ පෙළේ ආරක්ෂක විද්‍යා පීඨවලින් උපාධි සම්මාන ද දිනා ගත්තේය.නිල නොවන ත‍්‍රස්තවාදී රාජ්‍යයක් පිහිටුවා ගෙන අති නවීන යුද අවිවලින් සන්නද්ධව සිටි ම්ලේච්ඡ මිනිස් බෝම්බ පවා උපයෝගී කොටගත් බිහිසුණු ත‍්‍රස්තවාදී සංවිධානය විනාශ කිරීමෙහිලා ආරක්ෂක ලේකම් ගෝඨාභය රාජපක්ෂ මහතා ඉටු කළ සේවාව හා විදහා පෙන්වූ ශූරත්වය මුළුමහත් ලෝකයේ සියලු හමුදාවන්ට ආදර්ශයක් බැව් මේ වනවිටත් අවිවාදිතව පිළිගෙන ඇත. ඔහු ඒ නායකත්වය සැපයුවේ තමන් ද කොටි ත‍්‍රස්තවාදීන්ගේ මරාගෙන මැරෙන ප‍්‍රහාරයකින් අනූනවයෙන් දිවි ගලවා ගැනීමේ වාසනා ගුණය ද ඇතිවය. ඉකුත් බ‍්‍රහස්පතින්දා පැවැති රූපවාහිනී සම්මුඛ සාකච්ඡාවේදී ඔහු කී එක් කරුණක් නැවත සිහිපත් කිරීම වටී.ප‍්‍රභාකරන්ගේ විනාශය ගැන කතා කළ හෙතෙම කියා සිටියේ ඒ මරණය කදිම පාඩමක් වන බවයි. නැවත කවුරුන් හෝ අවි අතට ගෙන ත‍්‍රස්තවාදය ඉස්මතු කරන්නට උත්සාහ දරන්නේ නම් ඒ සියල්ලන්ට අත්වන්නේ ප‍්‍රභාකරන්ට අත්වූ ඉරණම බව ආරක්ෂක ලේකම්වරයා කියා සිටියේ තිර විශ්වාසයකිනි. ඒ වචන පෙළෙහි අරුත අපට වැටහෙන්නේ ශ‍්‍රී ලංකා ආරක්ෂක හමුදා ත‍්‍රස්තවාදය විනාශ කළා පමණක් නොව යළි මේ මවුබිමේ එවැනි ත‍්‍රස්තවාදයකට හිස එසැවීමට ඉඩ නොදෙන පමණට ම ආත්ම ශක්තියෙන් හා කි‍්‍රයා ශූරත්වයේ හිනි පෙත්තටම ළඟාවී සිටින බවයි. සමස්ත ශ‍්‍රී ලාංකිකයන්ට එය සහන වදනකි. එවැනි අභිමානවත් තත්ත්වයක් අත්කැර දීමට මූලික වූවන් අතර ගෝඨාභය රාජපක්ෂ මහතා මෙරට ජනහදවත් තුළ සදානුස්මරණීය වනු ඇත.ත‍්‍රස්තවාදය සුණු විසුණු කිරීමේ මේ අනභිභවනීය සටනේ නියමුවන් අතර ජනරාල් සරත් ෆොන්සේකාට අත්වන්නේ ද අද්විතීය ස්ථානයකි. කොළඹ ආනන්ද විද්‍යාලයෙන් අධ්‍යාපනය ලැබූ හෙතෙම පාසල් වියේ සිටම අයුක්තියට එරෙහිව සටන් වැදුණු චරිතයක් ලෙසට ප‍්‍රකටය. 1950 දෙසැම්බර් මස 17දා උපත ලැබූ ජනරාල් සරත් ෆොන්සේකා මුලින්ම අධ්‍යාපනය ලැබුවේ අම්බලන්ගොඩ ධර්මාශෝක විද්‍යාලයෙනි. උසස් අධ්‍යාපනය සඳහා කොළඹ ආනන්ද විද්‍යාලයට ඇතුළත් වූ හෙතෙම, ශිෂ්‍යභට කණ්ඩායමේ නායකත්වය දැරීය.1970 පෙබරවාරි මස 02දා යුද හමුදාවට බැඳෙන ඔහුට හිමිවන්නේ බඳවා ගැනීමේ අංක 03ය. එයින් වසරකට පසුව ඔහු දෙවැනි ලුතිනන් අධිකාරියට පත්වන අතර එදා මෙදාතුර මවුබිම වෙනුවෙන් ජනරාල් සරත් ෆොන්සේකා හතළිස් වසරක් සිය ජීවිතය යුද හමුදාව බවට පත්කැර ගත්තේය. මේ කාලයේදී එතුමන් යුද හමුදාවේ දැරූ වගකීම් හා ඉටුකළ කාර්යභාරය සුවිශාලය.කෙටි වැකියකින් කිවහොත් වරෙක මහින්ද රාජපක්ෂ ජනාධිපතිතුමා ඔහු හඳුන්වා දුන්නේ ලෝකයේ ඕනෑම හමුදාවකට නායකත්වය දීමට අපේ යුද හමුදාපතිවරයා සුදුස්සකු බවයි. ඊට ඉහළින් යන තවත් ප‍්‍රශංසාවක් හෝ ඇගැයීමක් තිබිය නොහැක. ඒ කීවාක් මෙන් ම ජෙනරාල් සරත් ෆොන්සේකා ඒ බව මුළු ලොවටම ඔප්පු කෙළේය. තවත් හමුදාපතිවරයකුට මේ යුද්ධය බාර නොදෙන බවත් තුන් වරක් ජීවිතය බේරාගත් තමන් ප‍්‍රභාකරන්ගේ ත‍්‍රස්තවාදය නියත වශයෙන්ම පරාජය කරන බව ඔහු තිරසාරව කියා සිටියේය. සතුරාට එරෙහිව සටන් බිමේ දිවා රෑ වෙහෙසුණු සෙබළ සගයන් දිරිමත් කරවීමට මීටත් ඉහළින් යන තවත් ධෛර්යයක් තිබිය නොහැකිය.ජෙනරාල් සරත් ෆොන්සේකා රණබිමේ – භූමියේ අත්දැකීම්වලින් පිරිපුන් සොල්දාදුවකු මෙන් ම සිය සගයන් කෙරෙහි අචල විශ්වාසයකින්, අපිරිමිත ආදරයකින් කි‍්‍රයා කළ හමුදාපතිවරයකු බැව් යුද හමුදාවේ තතු දත් අය අතර ප‍්‍රකටය.විදේශ රටවල ඉහළ පෙළේ ආරක්ෂක පාඨමාලා රැසක් හැදෑරූ හෙතෙම අද මුළු ලෝකයට ම ත‍්‍රස්තවාදය විනාශ කරන්නේ කෙසේ දැයි යන පාඩම කියා දීමෙහි විශේෂඥයකු ලෙසට අවිවාදයෙන් ම බුහුමන් ලබන්නේය.ආරක්ෂක ලේකම් ගෝඨාභය රාජපක්ෂ මහතා සමඟ එක්වූ ජෙනරාල් සරත් ෆොන්සේකා මවුබිම ත‍්‍රස්තවාදයෙන් මුදා ගැනීමේ සටනට උර දෙන අතර මහ සයුර රැකීමෙන් ඒ සටනට ඒ මානුෂික මෙහෙයුමට උර දීමට තවත් ආනන්දියෙක් එක්විය.1952.11.22 දා උපන් වසන්ත කරන්නාගොඩ මහතා දක්‍ෂ පිහිනුම් ශූරයෙකු මෙන්ම ටෙනිස් හා ගොල්ෆ් කී‍්‍රඩකයකු ද වෙයි.1971 අගෝස්තු 1 වෙනි දින නාවික හමුදා සේවයට එක්වූ ඒ මහතා උතුරු නාවික ආඥාපති ලෙසත් උතුරු මැද නාවික ආඥාපතිවරයා ලෙසත් බටහිර නාවික ආඥාපතිවරයා ලෙසත් සේවය කෙළේය.ඒ තනතුරුවල හත්වරක් කටයුතු කර නාවික හමුදාවේ වාර්තාවක් පිහිටුවා තිබේ.නාවික හමුදා මූලස්ථානයේ ප‍්‍රථම මෙහෙයුම් අධ්‍යක්‍ෂක ජෙනරාල් ලෙස පත්වූ ඒ මහතා මෙහෙයුම් ව්‍යාපෘති හා සැලසුම් අධ්‍යක්ෂවරයා ලෙස මෙන්ම නාවික පුද්ගල හා පුහුණු අධ්‍යක්ෂවරයා ලෙස ද කටයුතු කර තිබේ.නාවික කටයුතු පිළිබඳ විශේෂඥයෙකු වූ අද්මිරාල් වසන්ත කරන්නාගොඩ මහතා කොටින්ගේ මුහුදු බලය මුළුමනින්ම විනාශ කිරීමටත් කොටි පාවෙන අවි ගබඩා ලෙස භාවිතා කළ විශාල අවි නැව් 10 ක් ගැඹුරු මුහුදේදී විනාශ කිරීමටත් පුරෝගාමී විය.කොටින්ට මහත් විනාශයක් අත්කළ නාවික හමුදාවේ විශේෂ යාත‍්‍රා බලගණය අධිවේගී කුඩා යාත‍්‍රා බලගණය ඔහුගේ සංකල්පයක් අනුව බිහි වූවකි.කොටි තර්ජනයට මහ සයුරෙන් මුහුණදීමට අද්මිරාල් කරන්නාගොඩ මහතාගේ අත්දැකීම් ඉවහල් විය.රණශූර පදක්කම, විශිෂ්ට සේවා විභූෂණ සම්මානය, උත්තම සේවා පදක්කම, දීර්ඝ සේවා පදක්කම, 50 වැනි නිදහස් සමරු පදක්කම, උතුරු නැඟෙනහිර කි‍්‍රයාන්විත පදක්කම, පූර්ණ භූමි පදක්කම එතුමා ලබා ඇති පදක්කම් හා සම්මානයන්ය.නාවික හමුදාපති අද්මිරාල් වසන්ත කරන්නාගොඩ මහතා ව්‍යාපාර පරිපාලන විද්‍යාව හා ආරක්‍ෂක යුධෝපය පිළිබඳ ශ‍්‍රාස්ත‍්‍රපති උපාධි දෙකක් හිමිකරගෙන සිටී.රුදුරු ත‍්‍රස්තවාදය ශී‍්‍ර ලංකාවෙන් තුරන් කිරීමේ මහා මෙහෙයුමට අතිවිශාල දායකත්වයක් ලබා දුන් නාවික හමුදාව නිසි පරිදි මෙහෙයවීමේ ගෞරවය නාවික හමුදාපති අද්මිරාල් වසන්ත කරන්නාගොඩ මහතාට හිමිවෙයි.ප‍්‍රභාකරන් ගේ රුදුරු ත‍්‍රස්තවාදය තුරන් කිරීමේ මානුෂික මෙහෙයුමේදී ගුවන් හමුදාවට ද හිමිවන්නේ අද්විතීය ස්ථානයකි.ගුවන් හමුදාපති එයාර් චීෆ් මාෂල් රොෂාන් ගුණතිලක ගුවන් හමුදාව මෙහෙයවූ ඒ මහා සෙනෙවියා වෙයි.ඔහු ගුවන් හමුදාපති ධුරය දැරූ පියෙකුගේ පුතෙකු වීම විශේෂ කාරණයකි. ඔහුගේ පියා හිටපු ගුවන් හමුදාපති හැරී ගුණතිලක මහතාය. ගුවන් හමුදාවට බැඳීමේ අදහස ඔහුගේ සිතේ පැලපදියම් වීමට පියා ගුවන් හමුදාවේ සිටීම හේතුවන්නට ඇත.හැරී ගුණතිලක හා මේරියන් ජොසානා ගුණතිලකගේ වැඩිමල් පුතු ලෙස රොෂාන් ගුණතිලක දරුවා මෙලොව එළිය දුටුවේ 1956 පෙබරවාරි 28 දා ය.කටුනායක ගුවන් කඳවුරු පාසලේ මුලින්ම ඉගෙනුම ලැබූ ඔහු අනතුරුව කොළඹ ශාන්ත පීතර විද්‍යාලයට ඇතුළත් විය.විදුහලේ නේවාසික සිසුවකු වූ ඔහු දක්‍ෂ කී‍්‍රඩකයෙක් විය. රගර්, පැසිපන්දු, මලල කී‍්‍රඩා හා පිහිනීම ඔහුගේ පි‍්‍රයතම කී‍්‍රඩාවන් විය.1975 පාසල් දිවියට ආයුබෝවන් කී ඔහු බි‍්‍රතාන්‍ය සිවිල් ගුවන් සේවයට එක් විය.1978 ජනවාරි 13 දා ශී‍්‍ර ලංකා ගුවන් හමුදාවට බැඳුණු ඔහු දියතලාව හා චීන වරාය ගුවන් හමුදා පුහුණු පාසල් වලින් පුහුණුව ලැබීය.ගුවන් හමුදාවට එක්වූ රොෂාන් ගුණතිලක මහතා 1987 දි කි‍්‍රයාන්විත රාජකාරියට එක්විය. 1989 දි ගුවන් නියමුවකු ලෙස කටයුතු කිරීම ඇරැඹූ රොෂාන් ගුණතිලක මහතා 1990 දි අංක 3 සමුද්‍රිය බලගණයේ අණදෙන නිලධාරියා විය.අනතුරුව රොෂාන් ගුණතිලක මහතා 1991 දි අංක 4 හෙලිකොප්ටර් පක්ෂාංගයේ අණ දෙන නිලධාරි ලෙසට පත්වී 1992 පෙබරවාරි 24 බලගණ නායක ධුරයට උසස් විය.1995 වින්ග් කමාන්ඩර් ධුරයට පත්ව 1998 දි නැඟෙනහිර ගුවන් ආඥාපති හා චීනවරාය අණදෙන නිලධාරි පදවිය ලැබූ ඒ මහතා 2001 දී වැඩබලන ගුවන් මෙහෙයුම් අධ්‍යක්ෂ ධුරයට පත්විය. ඔහු ගුවන් මෙහෙයුම් අධ්‍යක්ෂ ධුරයට පත්වූයේ 2003 දීය. 2005 ජනවාරි 1 දා ගුවන් කොමදෝරු ධුරයටත් 2006 දි ශී‍්‍ර ලංකා ගුවන් හමුදාවේ මාණ්ඩලික ප‍්‍රධානියා ලෙස පත්ව ආ ඔහු ගුවන් හමුදාපති ධුරයට පත්වූයේ 2006 දීය.කොටි ත‍්‍රස්තවාදීන්ට එරෙහිව මානුෂික මෙහෙයුමේදී ගුවන් හමුදාව ඉටු කළේ අති විශිෂ්ට සේවයකි.පාබල හමුදාවන්ට ළඟාවිය නොහැකි ත‍්‍රස්තවාදී ඉලක්ක වෙත බෝම්බ හෙළා විනාශ කිරීමත්, කැපී පෙනෙන ගුවන් ප‍්‍රහාර රාශියකට මුල්වීමත් නිසා ගුවන් හමුදාවේ සේවය උතුරු මානුෂික මෙහෙයුමේදී කැපී පෙණිනි.මේ සියලු මෙහෙයුම් වලට අණදීමේ ගෞරවය ගුවන් හමුදාපති එයාර් චීෆ් මාර්ෂල් රොෂාන් ගුණතිලක මහතාට හිමිවෙයි.කේ.සී.ජේ. රත්නායකදයා ඩී. ෆොන්සේකා</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>24</day>
    </date>
    <link>http://www.silumina.lk/2009/05/24/_art.asp?fn=af0905245</link>
    <topic>මේ මගේ නැවත ඉපදීම කියලයි මට හිතෙන්නේ</topic>
    <author>කීර්ති මෙන්ඩිස්</author>
    <content>ලෝක නායකයන් අතර අපේ නායකයා ඉහළින්ම ඉන්නවාඔව්... මම රණවිරුවෙක්ජීවිතය සුන්දරයිලෝකයාට බයිට් නොවූ අපේ රටකොටි මර්දනය කළ සටනේ නියමුවෝමේ මගේ නැවත ඉපදීම කියලයි මට හිතෙන්නේයුද වාර්තාකරණයට ගොස් කොටින්ට බිලිවූ සිළුමිණ මාධ්‍යවේදීන් තිදෙනාකටහඬේ දෝංකාරයඋතුර - දකුණු සහයෝගිතාව ගැන කලාකරුවන්ගේ අදහස්කොටි හිරෙන් මිදුණු නාවික සෙබළ අනිල්කොටි අත්අඩංගුවේ සිටියදී දෙමව්පියන් මුණගැසුණු මොහොතමුළු පළාතම වෙඩි හඩින් ගිගුම් දෙයි. එල්ටීටීඊ ත‍්‍රස්තවාදීන් එක් ප‍්‍රදේශයකට කොටු කරමින් හමුදා ඉදිරියට ඇදේ. හමුදා ප‍්‍රහාර හමුවේ දුර්මුඛ වූ කොටින් පලා යද්දී රණවිරුවෝ කොටින්ගේ අවසන් පස් බැම්ම ද බිඳ හෙළුෑහ. වසර ගණනක් තිස්සේ කොටි ග‍්‍රහණය හසුව අප‍්‍රමාණ පීඩා විඳි අහිංසක දෙමළ වැසියෝ බිඳී ගිය පස් බැම්ම හරහා ඉදිරියට ඇදෙන්නට වූහ. ඔවුන්ගේ අභිප‍්‍රාය වූයේ රජයේ හමුදා පාලන ප‍්‍රදේශය කරා ගමන් ගැනීමය.වැල නොකැඩී එන ජනගඟ අතරින් ඉදිරියට ඇදුණු තරුණයන් කීප දෙනෙකි. කාලාන්තරයක් තිස්සේ විඳි දුක් මොහොතකට අමතක කළ ඔව්හු සිතට එඩිගෙන තව තවත් ඉදිරියට ම ඇදුණහ. ඈතින් සිටින්නේ රජයේ හමුදා ය. ඔවුහු සිතට දිරි ගත්හ.“අන්න, අපේ කට්ටිය”, එක් තරුණයකුගේ මුවින් නික්මිණි. ඔවුන්ට දැනුණේ කියාගත නොහැකි සතුටකි. දෑසේ පිරුණු සතුටු කඳුළු මොහොතකට ඔවුන් ගේ ඉදිරි දසුන බොඳ කළේය.දෙමළ වැසියන් අතරින් ඉදිරියට ඇදුණු මේ තරුණයන් කවුදැයි හඳුනා ගැනීමට අපේ රණවිරුවනට වැඩි වේලාවක් ගත නොවිණි.“අපි නේවි එකේ”මහ පොළොව ජයගත් සොල්දාදුවෝ විමතියට පත්වූහ.“කොටි අපව අල්ලාගෙන තියාගෙනයි හිටියේ...” ගිනි අවිය අතැතිව සිටි සොල්දාදුවෙක් වහා ඉදිරියට පැන ඔවුන් ගෙන් කෙනකු බදාගෙන සිප වැළඳ ගත්තේය. ඔවුන්ගේ සතුට ඉතිරී ගියේ දෙනෙතින් ඇද හැළුණු කඳුළුත් සමගිනි.වසර දෙකකුත් මාස අටක් පුරා කොටි ග‍්‍රහණයේ සිටි ඔවුන් දුටු කව්රුත් පුදුමයට පත්වූහ. කාගේත් මුහුණු සතුටු සිනාවෙන් පිරී ගියේය.“2006 නොවැම්බර් මාසේ තමයි අපව කොටින් අල්ලාගත්තේ. ‘ගි‍්‍රන් ඕෂන්’ නැවට ආරක්ෂාව සැපයීම තමයි අපේ රාජකාරිය වුණේ. නැව යන්නේ උතුරට. අපි හිටියේ ඩෝරා එකක... මුහුදු කොටින් බෝට්ටුවලින් ඇවිත් අපිට ඇටෑක් කළා... අපිත් ගහගෙන ඉස්සරහට ගියා... අපිට ඕනැ වුණේ නැව බේරාගන්න... කොහොමහරි ඩෝරා එකක් පැත්තකට ඛ්රවනකොට කොටි අපට ගැහුවා ඒත් එක්කම ඇන්ජිම කි‍්‍රයාවිරහිත වුණා...”මාව විසිවෙලා ගිහින් මුහුදට වැටුණා. පස්සේ මුහුදේ පීන පීන ඉන්න කොට මුහුදු කොටි ඇවිත් අපව අල්ලාගෙන ගියා... බෝට්ටු දෙකකට අපව දාගත්තා... කිලිනොච්චියේ තමයි අපව හිරකරගෙන හිටියේ... සිංහල දන්න කට්ටියත් හිටියා... වැඩිපුරම දෙමළ අය තමයි හිටියේ...” යැයි සිය ත‍්‍රාසජනක අත්දැකීම් විස්තර කරමින් නාවික සෙබළ අනිල් පි‍්‍රයන්ත ‘සිළුමිණ’ට කීවේය.“අවුරුදු දෙකක් විතර ඔහොම තැන තැන තියාගෙන හිටියා. මුල් කාලයේ කන්න බොන්න දුන්නත් පස්සේ පස්සේ ඒව නැතිවුණා. මුලින් මුලින් කකුල්වලට මාංචු දාලයි හිටියේ... කෑමට විතරයි මාංචු ගලවන්නේ... පස්සේ හවස හයට මාංචු දානවා. උදේ අටට ගලවනවා...”අපිත් එක්ක නොයෙකුත් වරදවලට අල්ලගෙන ආපු දෙමළ මිනිස්සුත් හිර කරලා හිටියා... ඒ අයත් එල්ටීටීඊයත් එක්ක තරහෙන් හිටියේ... අන්තිම මාස දෙක තුනේදි අපට තේරුණා අපේ හමුදාව ටිකෙන් ටික ඉස්සරහට එනවා කියලා... හිරකර ගෙන හිටිය දෙමළ මිනිස්සුත් අපෙන් අහනවා... අපේ කට්ටිය කවදාද එන්නේ කියලා... ඒ අය කිව්වෙත් අපේ කට්ටිය අපිව බේරාගනී නේද කියලාය.”“අන්තිමට අන්තිමට අපිව පුදුමාතලන් හරියේ තමයි රඳවාගෙන හිටියේ... අපිට වෙඩි සද්දේ ඇහෙනවා... එල්ටීටීඊ කොල්ලෝ කිව්වා ආමි ඇවිල්ලා. මේ හරියේ ඉන්නවා කියලා. අපේ හිසට උඩින් වෙඩි උණ්ඩ පියඹාගෙන යනවා... අන්තිම මාස දෙක තුන අපිට කන්න ලැබුණෙම නැහැ... මාස තුනේම වේල් තුනටම බිව්වේ කැඳ... ලුණු රහක්වත් නැහැ... දවස් ගණනාවක් නෑවේවත් නැහැ... කොයි මොහොතක හරි හමුදාව එයි කියලා කොටි කලබල වෙලා හිටියේ...දහසය වැනිදා අපිට කිව්වා ඔක්කොම රිලීස් කරනවා කියලා... කට්ටියක් රතු කුරුසයට දෙන්න යනවා කියලා අරගෙනත් ගියා... අපි දැනගත්තා ඒ බොරුවට කියලා. පස්සේ අපි හත්දෙනා කතා කරගත්තා කොහොමහරි දැන්නම් බේරිලා යනවා කියල. අපට පනින්න බැරි වෙන්න දෙන්නෙක් දාලා හිටියේ. අන්තිම දවස් දෙක තුනේ වෙඩි හඬ ළඟ ළඟම ඇහෙනවා. අපි දැනගත්තා ආමි එක ළඟ ඉන්නේ කියලා. අපිත් එක්ක තවත් දෙමළ තුන්දෙනෙක් හිරකරගෙන හිටියා. ඒ ඔක්කොම බලාගන්න ආයුධ දීල කොටි කොල්ලො දෙන්නෙක් හිටියා. ඒත් අපි හිතාගත්තා හෙට කොහොමහරි පනිනවා කියලා.”“උදේ නැගිටලා බලනකොට අර ගාඩ් එකට හිටිය දෙන්නා පේන්නවත් නැහැ. ආයුධ දෙකත් එතන තියලා උන් දුවලා. ඒත් අපි කතා වුණා පුදුමයි අපිටත් වෙඩි තියලා මරලා නොගිය එක කියලා... ඒත් අපිට යන්න ඒරියා එක දන්නේ නැහැ. ආම් එක අපි ගැන දන්නෙත් නැහැ. වැරදිලා හරි අපිත් කොටි කියලා වෙඩි තිබ්බොත්... ඒ පාර අපි දෙමළ තුන්දෙනාට කිව්වා අපිත් එක්ක යන්න එන්න... අපි එහේදි ඔයාලා බලාගන්නම් කියලා. ඒ අය අපිත් එක්ක එන්න කැමති වුණා...”“අපි හිතුවා කිලෝමීටර දෙක තුනක් වත් යන්න ඕනැ කියලා... අපි කැලෑව ඇතුළෙන් එළියට ආවා. එතකොට තමයි අපි දැක්කේ දෙමළ මිනිස්සු පේළියට ආමි එක ඉන්න පැත්තට යනවා... බලනකොට අපියි ආමි එකයි අතරෙ දුර මීටර් අටසියයක් විතර ඇති... ආමි එක දැක්කම පුදුම සතුටක් ඇතිවුණා... අපිත් දෙමළ මිනිස්සුත් එක්ක ගිහින් පස්සේ ඒ අයට කිව්වා... ඒ අය පුදුම වුණා... දැන්නම් ඒ සතුට කියලා නිම කරන්න බැහැ...”කොටි ග‍්‍රහණයෙන් මිදී සිය ගමට පැමිණි අනිල් දැක බලා ගන්නට ඔහුගෙන් විස්තර විමසන්නට මේ වන විටත් මාතලේ නාවුල පිහිටි ඔහුගේ නිවෙසට බොහෝ පිරිස් පැමිණෙති. එම අභීත රණවිරුවා ගමට පැමිණි මොහොතේ ගම පුරා නැඟුණේ එකම රතිඤ්ඤා හඬකි. සෙත් පිරිත් දෙසුම් මැද්දේ ගමට පා තැබු ඔහු අලංකාර පෙරහරකින් නිවසට කැඳවාගෙන එනු ලැබිණි.අනිල් කොටි අත්අඩංගුවට පත්වූ දවසේ ඔහුගේ මවත් පියාත් හෙළු කඳුළු අද සතුටු කඳුළු වී තිබේ. තම දරුවා බේරා දෙන්නැයි කියමින් ඔවුන් නොගිය පන්සලක් කෝවිලක් දේවාලයක් නැති තරම්ය. වරක් ඔවුන් කොටි අත්අඩංගුවේ පසුවූ සිය දරුවා බලන්නට එල්ටීටීඊ පාලන ප‍්‍රදේශයට පවා යන්නට තරම් නිර්භීත වූහ. ඒත් ඒ බලාපොරොත්තුව සුන් විය. තම පුතු කොයි මොහොතක හෝ තමා සොයා එන බව ඔහුගේ මවත් පියාත් දහස් වාරයක් සිතූහ. “කව්රු මොනවා කිව්වත් මට විශ්වාසයක් තිබුණා පුතා කවදාහරි ගෙදර එන බව.” අනිල්ගේ පියා කියන්නේ දැඩි සතුටකිනි. අනිල්ට මෙන්ම නිදහස ලැබු අනෙක් තරුණයන්ට ද ඒ සතුට එසේමය.“මට කියන්න බැරි තරම් සතුටක් තියෙන්නේ මේක මගේ නැවත ඉපදීමක් වගේ... අද මුළු ලංකාවටම නිදහස ලැබිලා... ඇත්තටම ජනාධිපතිතුමා වගේ පාලකයෙක් ආයේ බිහිවෙන එකක් නැහැ... ඇත්තම කියනවානම් කොන්ද පණ තියෙන එඩිතර නායකයෙක් අපේ හමුදාවට එතුමා ලොකු ශක්තියක්. කෙළින් තීරණ ගන්න පුළුවන් නායකයෙක්. එතුමා නොහිටින්න අපිට මේ වගේ නිදහසක් ලැබෙන්නේ නැහැ... ජනාධිපතිතුමා ඇත්තටම ලංකාවට පහළවූ රජ කෙනෙක්.ඒ වගේම තමයි අපේ කොල්ලෝ මුළු ලෝකයෙත් නැතිව ඇති මේ වගේ චිත්ත ධෛර්යක් තියෙන කොල්ලෝ ටිකක්... මට කතා කරගන්න බැහැ... ඒ තරම්ම සතුටුයි... අනිල් පි‍්‍රයංක ඒ අවසන් වචන දෙක තුන අප හා කතා කළේ උතුරා යන සතුටකිනි.කීර්ති මෙන්ඩිස්</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>24</day>
    </date>
    <link>http://www.silumina.lk/2009/05/24/_art.asp?fn=af0905246</link>
    <topic>යුද වාර්තාකරණයට ගොස් කොටින්ට බිලිවූ සිළුමිණ මාධ්‍යවේදීන් තිදෙනා</topic>
    <author/>
    <content>ලෝක නායකයන් අතර අපේ නායකයා ඉහළින්ම ඉන්නවාඔව්... මම රණවිරුවෙක්ජීවිතය සුන්දරයිලෝකයාට බයිට් නොවූ අපේ රටකොටි මර්දනය කළ සටනේ නියමුවෝමේ මගේ නැවත ඉපදීම කියලයි මට හිතෙන්නේයුද වාර්තාකරණයට ගොස් කොටින්ට බිලිවූ සිළුමිණ මාධ්‍යවේදීන් තිදෙනාකටහඬේ දෝංකාරයඋතුර - දකුණු සහයෝගිතාව ගැන කලාකරුවන්ගේ අදහස්සපුකිරමඒ 1995 අපෙ‍්‍ර්ල් මස 29 වැනිදාය. එවකට සිළුමිණ පුවත්පතේ සමකර්තෘවරයකු වූ කරුණාරත්න සපුතන්තී‍්‍ර, නියෝජ්‍ය ප‍්‍රවෘත්ති කර්තෘවරයකු වූ කිරම පියසෝම හා ඡායාරූප ශිල්පී එඩ්වින් වීරසිංහ රත්මලාන ගුවන්තොටුපලින් ගුවන්ගතවූයේ පලාලි ගුවන් තොටුපල බලාය. ඒ ඊට පෙර දවසේ කොටි ත‍්‍රස්තවාදීන්ගේ මිසයිල ප‍්‍රහාරයකින් සුනු විසුණුවී ගිය ගුවන් හමුදාවේ ඇව්රෝ යානය පිළිබඳ විස්තර සොයා බැලීමටය. පැහැදිලි විස්තර ගෙන ඒමටය.පාඨකයාට සැබෑ තොරතුරු ගෙන එන්නට ගිය මේ තිදෙනාට යළිත් පත්තර කන්තෝරුවේ රාජකාරියට පැමිණීමට ලැබුණේ නැත. ඒ කොටින් විසින් එල්ල කරන ලද මිසයිල ප‍්‍රහාරයකින් ඔවුන් ගමන් ගනිමින් තිබූ යානය විනාශ වී යාම නිසාය. ඒ තිදෙනා සමඟ එකී යානයේ සිටි හමුදා සෙබළු පනස් දෙදෙනෙක් ද ජීවිතක්ෂයට පත්වූහ. ලංකා ඉතිහාසයේ යුද්ධය නිසා කොටි ප‍්‍රහාරවලින් මාධ්‍යවේදීන් තිදෙනකු එකම අවස්ථාවක මියගිය ප‍්‍රථම හා අවසන් අවස්ථාව මෙය විය.කරුණාරත්න සපුතන්තී‍්‍ර මහතා නවකතා කරුවකු ලෙසද පාඨකයා අතර ප‍්‍රකටව සිටියේය. ජයලද්දෝ, එයා දැන් ලොකු ළමයෙක්, මහමුහුද ඉකිබිඳියි, ගංගා හා නිශ්ශංක ඔහු ලියූ නවකතා අතර පෙරමුණ ගත්තේය. නවකයන්ට හැමවිටම අතදුන් මේ පත්තර මිතුරා සමුගෙන ගියේ කාටවත් නොදන්වා නොකියාය.කිරම පියසෝම යනු පුවත් මවන්නෙකි. ඔහු හැමවිටම පුවත් හඹා ගියේය. ඔහු ජනතා පුවත්පතෙහි මෙන්ම සිළුමිණ පුවත්පතෙහි ද ප‍්‍රවෘත්ති විශේෂාංග ලීවේය. එඩ්වින් වීරසිංහ ඡායාරූප ශිල්පියා හැබෑ දක්ෂයකු විය.ඔහු තම රාජකාරිය නොපිරිහෙලා ඉටුකිරීමට වගබලාගත් අයෙකි.බොහෝවිට එඩ්වින් පොලිස් නිලධාරීන්ගේ හා දේශපාලනඥයන්ගේ ඇණුම් බැනුම් වලට ලක්විය. එහෙත් ඔහු විසින් ගන්නා ලද හොඳ ඡායාරූපයකින් හැමවිටම පුවත්පතේ මුල්පිටුව සැරසුණි.                  වීරේලේක්හවුස් ආයතනයට වටිනා කියන මාධ්‍යවේදීන් දෙදෙනෙකු හා ඡායාරූප ශිල්පියකු කොටි ත‍්‍රස්තවාදීන් විසින් අහිමිකර දැම්මේය. මෙම මාධ්‍ය සගයන් තිදෙනා අගයමින් ලේක්හවුස් ආයතනය අදත් ඔවුන්ගේ පවුල්වලට මාසික වැටුප් ගෙවයි.අද අපි යුද්ධයේ විජයග‍්‍රහණය සමරමින් සිටින්නෙමු. ගෙදර සාලයේ රූපවාහිනිය ඉදිරියේ වාඩිවී අපි සහෝදර මාධ්‍යවේදීන් ගෙන ආ යුද පුවත් නැරඹුවෙමු. ගුවන් විදුලියෙන් ගෙන ආ තොරතුරුවලට සවන් දුන්නෙමු.දැන් යුද්ධය අවසානය. එහෙත් මීට වසර දාහතරකට පෙර යුද්ධය පිළිබඳව පාඨකයාට නිවැරැදි තොරතුරු ගෙනඒමට ගොස් ජීවිත පූජා කළ ආදරණීය පුවත්පත් සගයන් තිදෙනා අප අමතක කළ යුතු නොවේ. ඔවුන් ජීවත්ව සිටියේ නම් අද යුද්ධයේ ජයග‍්‍රහණය පිළිබඳව අලුත් පිටුවක් ලියනු ඇත. ඡායාරූප ගොන්නක්ම ගනු ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>24</day>
    </date>
    <link>http://www.silumina.lk/2009/05/24/_art.asp?fn=af0905247</link>
    <topic>කටහෙඩ් දෝංකාරය</topic>
    <author>ඉනෝකා සමරවික‍්‍රම</author>
    <content>ලෝක නායකයන් අතර අපේ නායකයා ඉහළින්ම ඉන්නවාඔව්... මම රණවිරුවෙක්ජීවිතය සුන්දරයිලෝකයාට බයිට් නොවූ අපේ රටකොටි මර්දනය කළ සටනේ නියමුවෝමේ මගේ නැවත ඉපදීම කියලයි මට හිතෙන්නේයුද වාර්තාකරණයට ගොස් කොටින්ට බිලිවූ සිළුමිණ මාධ්‍යවේදීන් තිදෙනාකටහඬේ දෝංකාරයඋතුර - දකුණු සහයෝගිතාව ගැන කලාකරුවන්ගේ අදහස්සමන්අනුරකිසි ජගතකුට පරාජය කළ නොහැකි යැයි කියූ ප‍්‍රභාකරන් ගේ ඊනියා කොටි හමුදාව පරාජය කිරීමට අපේ ආරක්ෂක හමුදා සමත් වූවා පමණක් නොව කට මැත දොඩමින් මහා වීරයකු වෙන්නට වළි කෑ ප‍්‍රභාකරන් ආරක්ෂක හමුදා වලින් බේරී පලා යාමට උත්සාහ දැරීමේදී ප‍්‍රහාර එල්ල කොට මරා දැමීමට ද ආරක්ෂක අංශ සමත් විය.ප‍්‍රභාකරන් ඇතුලු කොටි කල්ලිය මැඬලීමට අපේ ආරක්ෂක හමුදා කටයුතු කළ ආකාරය දිවයිනේ සතර දිග් භාගයේ වෙසෙන ජනතාවට දිනපතා වාර්තා කෙළේ අපේ රූපවාහිනී නාළිකාවල මාධ්‍යවේදීහුය.එකිනෙකාට වෙනස් වූ ශෛලියකින් යුද පුවත් වාර්තා කළ අපේ මාධ්‍යවේදීන් සිය නාමයන් යුද පුවත් තරමටම අපේ මතකයේ රඳවන්නට සමත් වූහ. මේ කෙටි සටහන ඒ ජාතික මෙහෙවර ඉටු කළ විද්‍යුත් මාධ්‍ය ශිල්පීන් කිහිප දෙනකු ගේ මෙහෙවර වෙනුවෙන් සැකැසිණි.සමන් කුමාර රාමවික‍්‍රම - ජාතික රූපවාහිනියවන්නි මෙහෙයුම නමින් සැපයූ වාර්තා මගින් ගිනි අවි දරා සතුරා ලුහු බඳින රණවිරුවන් ගේ වික‍්‍රම අපගේ නිවෙසේ ආලින්දයට රූපවාහිනි මාධ්‍ය ඔස්සේ රැගෙන ආවේ රාමවික‍්‍රමය. ඔහු අම්බලන්ගොඩ ධර්මාශෝක විදුහලේ ආදි ශිෂ්‍යයෙකි.නිවෙසේ ආලින්දයේ වාඩිගෙන රූපවාහිනිය නරඹන අපට ඔවුන් යුද බිමේ රූපවාහිනී කැමරා උරමත හොවා ගෙන මේ දර්ශන අපට ගෙන එන්නට කෙතරම් වෙහෙසක් දරන්නට ඇද්දැයි සිතාගත හැක.මේ යුද පුවත් කැමරාගත කිරීමෙන් පසු එම දර්ශන ඉතා ඉක්මණින් රූපවාහිනියට එවීමට හැකි වූයේ කෙසේද? ඒ චන්ද්‍රිකා තාක්ෂණ පහසුකම් ඔස්සේය. ජාතික රූපවාහිනිය එම දර්ශන හැකි ඉක්මනින් රූපවාහිනියට සැපයීමත් අලුත්ම දර්ශන ඒවායේ අඩංගු වීමත් නිසා පෙ‍්‍ර්ක්ෂකයන් ජාතික රූපවාහිනිය කෙරෙහි විශේෂ විශ්වාසයක් ගොඩනඟා ගත් බව රාමවික‍්‍රම සඳහන් කරයි.අපි ඇති කළ විශ්වාසය නිසා යුද පුවත් නරඹන අය ජාතික රූපවාහිනි යුද පුවත් නැරඹීමට වැඩි වශයෙන් යොමු වුණා.ඇත්තෙන්ම කියනවා නම් යුද පුවත් වාර්තාකරණය යනු ඉතා අවදානම් රාජකාරියක්. අපට ඒ බාරදූර කටයුත්ත නිසියාකාරව කර ගන්න යුද හමුදා ප‍්‍රධානීන් වගේම සටනේ යෙදුණු රණවිරුවන්ගෙන් විශාල සහායක් ලැබුණා.ශවේන්ද්‍ර සිල්වා, ජගත් ඩයස් වැනි හමුදා ප‍්‍රධානීන් ගැන මෙහිදී සඳහන් කළ යුතුයි. සටනේ ජයග‍්‍රහණය ලැබුණු මේ අවදියේ ඒ වෙනුවෙන් අපෙන් ඉටු වුණු මෙහෙය ගැන සතුටුයි.’සුජිත් විතානපතිරණ - ස්වාධීන රූපවාහිනියඅඟුණකොල පැලැස්ස මහා විද්‍යාලයෙන් අධ්‍යාපනය ලබා කොළඹ විශ්ව විද්‍යාලයෙන් උපාධිය ලබා ගත්තේය.’අපේ ආරක්ෂක හමුදා ඈත අතීතයේ ජයග‍්‍රාහී මෙහෙයුම් කිහිපයක්ම සිදු කළා. හැබැයි එම මෙහෙයුම් ගැන තොරතුරු වන්නි මෙහෙයුමේදී වගේ රටේ ජනතාවට ලැබුණේ නැහැ.අශෝකඅමල්සුජිත්කුලරුවන්ශානකමේ කි‍්‍රයාන්විතය මුලින්ම දකින්නේ අපියි. අපේ වීරෝදාර රණ විරුවන් සටන් පෙරමුණට යන විට ඔවුන් පසු පස අප ගමන් කරන්නේ. මේ වන්නි මෙහෙයුම කි‍්‍රයාන්විතයේදී එල්ටීටීඊ ය පෝෂණය වී ඇත්තේ සාමාන්‍ය මහජනතාවට ලැබිය යුතු ආහාර ද්‍රව්‍ය වගේ ම වෙනත් උපකරණ ආදියෙන්. ඒවා කොටින් අතට පත්වී තිබෙන ආකාරය අපට දක්නට ලැබුණා. මෙබඳු සිද්ධීන් ගැන අනාවරණය කරන්නට ලැබුණේ අපටයි. එය කුරිරු ම්ලේච්ඡ ත‍්‍රස්තවාදී සංවිධානයක සැබෑ ස්වරූපය හෙළි කිරීමක්.එල්ටීටීඊ යේ අවි ශක්තිය අපට හොඳින් අවබෝධ කැර ගන්න හැකි වුණේ ඔවුන් එක් රැස් කොට තිබූ අවි ආයුධ තොග දැකීමෙන් පසුවයි.එල්ටීටීඊ යට තව කාලයක් බාධාවකින් තොරව කටයුතු කරන්නට ඉඩ ලැබුණා නම් එල්ටීටීඊ ය ඉතා බල සම්පන්න සංවිධානයක් බවට පත් වෙනවා.ලෝක ඉතිහාසයේ විශාලතම ප‍්‍රාණ ඇපකරුවන් මුදා ගැනීමේ හමුදා මෙහෙයුම ආවරණය කරන්නත් අපට අවස්ථාව ලැබුණා. සාමාන්‍ය ජනතාව මිනිස් පලිහක් ලෙස යොදාගෙන ඔවුන් හමුදා පාලන ප‍්‍රදේශවලට යාමට ඉඩ නොදී තර්ජන හමුවේ පලායන අහිංසක වැසියන්ට වෙඩි තැබූ ඒ ම්ලේච්ඡයන් පිළිබඳ දර්ශන අපට පෙන්වන්නට හැකිවුණා.සමස්තයක් හැටියට අපේ වීරෝදාර රණ විරුවන් මේ මානුෂීය මෙහෙයුමේදී කටයුතු කළ ආකාරය ගැන පැහැදිලි චිත‍්‍රයක් ලබා ගැනීමට සමස්ත ශී‍්‍ර ලංකා වාසීනට හැකි වුණේ අප යුද පුවත් වාර්තාකරණය ඉතා සාර්ථකව සිදු කළ නිසයි.ශානක ද සිල්වා - ස්වර්ණවාහිනියමේ සටනේ ජයග‍්‍රහණය වැදගත් වන්නේ සටන් බිමේ ඉහළ නායකත්වයේ සිට සාමාන්‍ය සෙබළා දක්වා දක්වන ලද දායකත්වය රූපවාහිනි තිරය මගින් පෙ‍්‍ර්ක්ෂකයන්ට දැක ගන්නට ලැබීම නිසයි.වසර 30 කට ආසන්න කාලයක් පැවැති සටනේ අපේ හමුදා සාමාජිකයන් කටයුතු කළ ආකාරය වගේ ම ඔවුන් කොයිතරම් විනයගරුක පිරිසක් ද යන්න ජනතාවට වටහා ගන්න හැකි වුණා.ඒ වගේ ම යුද්ධයේ බියකරු බව සෙබළුන්ට වගේ ම අපටත් අත් දකින්නට ලැබුණා. එහෙත් මේ කි‍්‍රයාන්විත වලදී තුවාල ලැබූ සෙබළුන් හැම දෙනෙක්ම වගේ සුව වූ ගමන් තුවක්කුවක් අතට ගත හැකි සුවයක් ලද ගමන් නැවතත් රණබිමට ගියා.යුද බිමේ තුවාල ලබා ලද අත්දැකීම් අනුව මටත් ඒ ගැන හොඳ අවබෝධයක් තිබෙනවා. මේ සටනේ ජයග‍්‍රහණය ලැබීමට සෑම සාමාජිකයෙක් අතරම තිබූ සම්බන්ධතාවත් ජයග‍්‍රහණය ලැබීම ඒකායන අරමුණ වීම ද විශේෂයෙන් වැදගත් වෙනවා.වන්නි මෙහෙයුම ඉතා භයානක වූයේ කොටින්ගේ මර උගුල් නිසයි. මර උගුල් ඉවත් කරමින්, මර උගුල් මඟ හරිමින් හමුදා භටයන් ගමන් ගත්තා.ඒ වගේ ම අපට ඔරොත්තු නොදෙන දේශගුණික පසුබිමක සටන් කිරීම වගේ ම මහා වැසි ඇද හැලෙද්දී ඉදිරියට යාමට සිදුවීමත් අපේ රණවිරුවන් ලද අත්දැකීම්.අනුර දොරකුඹුර - ස්වාධීන රූපවාහිනියකැළණිය සරසවියේ උපාධිධරයෙකි. අවුරුදු 30 ක යුද ඉතිහාසයේ මේ තරම් සජීවී අයුරින් යුද පුවත් අපේ රූපවාහිනි නරඹන ජනතාව හමුවට ගිය ප‍්‍රථම වතාව මෙයයි. එහි සාර්ථකත්වය ඉහළ මට්ටමක තිබුණු බව කියන්න පුළුවන්.අපි විවිධ රූපවාහිනි ආයතනවලට සම්බන්ධ අයයි. අපේ ලබාගන්නා දර්ශන වගේ ම ඒ දර්ශන විකාශය වූ ආකාරයේත් වෙනස්කම් තිබුණා.යුද බිමේදී අපේ රණවිරුවන් කුඩා කණ්ඩායම් වශයෙන් සටන් කරද්දීත් සමූහ වශයෙන් කොටින්ගේ අවි බලය විනාශ කරද්දීත් අව්ව, වැස්ස, ශීත දේශගුණය කිසිවක් නොතකන සෙබළුන් වාගේ ම අපත් අපේ රාජකාරිය වන තොරතුරු සැපයීම නිසි ලෙස කරගෙන ගියා.මේ සටනේදී ත‍්‍රස්තවාදීන්ගේ කොන්ද බිඳින්න හමුදාව කටයුතු කරද්දී මාධ්‍යවේදීන් වශයෙන් අප රූපවාහිනි තිරය ඔස්සේ ලක්ෂ සංඛ්‍යාත පෙ‍්‍ර්ක්ෂකයන් වෙත යොමු කළ දර්ශන වලින් එම පෙ‍්‍ර්ක්ෂකයන්ගේ හදවත්වල අපේ රණවිරුවන් රට බේරාගන්න කරන කැපවීම පිළිබ¼ඳව පැහැදිලි චිත‍්‍රයක් මවන්න අපට හැකි වුණා. ත‍්‍රස්තවාදයෙන් රට නිදහස් කර ගැනීමට ලැබුණු මේ මොහොතේ අපට කියන්න තියෙන්නෙ අපේ රණවිරුවන් කුරිරු ත‍්‍රස්තවාදියකුගෙ අණසක විනාශ කළ ආකාරයත් මේ රට සියලු ජාතීන්ට අයත් රටක්. මේ අපේ මවුබිම යන හැඟීම ඇති කරන්න අපට සහාය වන්නට හැකි වූ බවයි.අමල් සමන්ත - ජාතික රූපවාහිනියඅමල් කොළඹ මහානාම විද්‍යාලයේ ආදි ශිෂ්‍යයෙකි.යුද හමුදාව කි‍්‍රයාන්විත වල යෙදෙන විට අප කැමරා මෙහෙයවමින් කි‍්‍රයාත්මක කළේ ඒ සමාන වැදගත් කාර්යයක්.අපේ වීරෝදාර රණවිරුවන් කළ මෙහෙයුම් අනාගතයේ නැරඹීමට සංරක්ෂණය කර ගැනීමට අපට විශාල මෙහෙයක් ඉටු කරන්න හැකි වුණා.මේ මෙහෙයුම ඉතිහාසයේ මහාවංසය වගේ ඓතිහාසික වැදගත්කමක් ඇති ලේඛනයක් විය යුතුයි. එහිදී එම ජයග‍්‍රහණය දෑසින් දැක එය අපේ ලක්ෂ සංඛ්‍යාත පෙ‍්‍ර්ක්ෂකයන් වෙත යොමු කළ පිරිස රූපවාහිනි මාධ්‍යවේදීන් වන අපයි.මාවිල්ආරු මුදා ගැනීමේ සිට ආරම්භ වූ මානුෂික මෙහෙයුමේදී එල්.ටී.ටී.ඊ. ය රඳවාගෙන සිටි දහස් සංඛ්‍යාත ප‍්‍රාණ ඇපකරුවන් මුදා ගැනීම අපට කැමරාගත කරන්නට ලැබුණ ඉතාම සංවේදී අවස්ථාවක්. ඔවුන් පලා එනවිට කොටින්ගේ වෙඩි ප‍්‍රහාර එල්ල වුණා. සමහර මවුපියන්ට ඔවුන්ගේ දරුවන් පවා අහිමි වුණා.තුවාල ලැබූවන් අපේ රණ විරුවන් ඔසොවා ගෙන යන ආකාරය ඔවුනගේ තුවාල වලට ප‍්‍රතිකාර කරන හැටි. තොල කට වියළුණු ඒ අසරණයන්ට බොන්නට යමක් ලබාදෙන ආකාරය වැනි අවස්ථා අප කැමරාවට නැඟුවා. ඇත්තෙන් ම ඇතැම් දර්ශන හද කකියන සුළුයි.සටනේ ජයග‍්‍රහණය ලබන මේ මොහොතේ ඒ ජයග‍්‍රහණය සාක්ෂාත් කර ගැනීමට අපටත් දායක වන්නට ලැබීම ගැන ඇත්තෙන් ම මාධ්‍යවේදීන් වශයෙන් ඇත්තේ හද පිරි සතුටක්.අශෝක වීරසිංහ සහ කුලරුවන් ගමගේ - දෙරණඅශෝක මීරිගම ඩී. එස්. සේනානායක විදුහලේ හා කුලරුවන් නුගේගොඩ ශාන්ත ජෝන් විදුහලේ ආදි ශිෂ්‍යයෝය.යුද පුවත් වාර්තාකරණයේදී යුද බිමේ උණුසුම සතුරාගේ උපක‍්‍රම ආදිය ගැන යුද සෙබළුන්ට වගේ ම අපටත් දැනුණා. මේ සියල්ල පියවි ඇසින් දැක වාර්තා කරන්න අපට හැකි වුණා. අප සජීවීව සැපයූ දර්ශන නිසා යුද්ධය ගැන ඇතැමුන් පැතිරූ කට කතා වලට නියම පිළිතුරක් ලැබුණා.මේ වාර්තාකරණයේදී අපට කිසිවකුගෙන් බලපෑමක් එල්ල වූයේ නැහැ. අපට අසන්නට දකින්නට ලැබුණු දේ ඒ ආකාරයෙන් ම අප වාර්තා කළා. කැමරා කෝණ වලට හසු කැර ගත්තා.එපමණක් නොවේ එල්.ටී.ටී.ඊ. ය ඔවුනගේ අන්තර්ජාතික මාධ්‍ය ජාලය ඔස්සේ අපේ රණවිරුවන් ඉතා අමානුෂික පිරිසක් යැයි වැරැදි තොරතුරු සපයමින් ගෙන ගිය ප‍්‍රචාර වලට අප සැපයූ වාර්තා හොඳ පිළිතුරක් වුණා. පිටරටවල ඇතැම් මාධ්‍යවේදීන් එල්.ටී.ටී.ඊ යේ අසත්‍ය තොරතුරුවල එල්ලී ඔවුනට වාසි සහගත වන ආකාරයට සැපයූ තොරතුරු නිශේධ කරන්නට අපට හැකි වුණා.මේ ප‍්‍රදේශවල ජනතාවගේ සැබෑ හැඟීම් දැන ගැනීමට ලැබීමත් විශේෂ සිද්ධියක්. මේ ප‍්‍රදේශවල සාමාන්‍ය ජනතාව කොටින්ගේ ග‍්‍රහණයෙන් දැඩි ලෙස හෙම්බත්ව කර කියා ගැනීමට නොහැකිව සිටින ජනතාවගේ හැඟීම් අපට ඔවුන් ප‍්‍රකාශ කළා. අප සැපයූ එම තොරතුරු මඟින් ඒ ජනතාවගේ දුක් වේදනා දැන ගැනීමට හැකි වුණා.දුකට පත් එම ජනතාවට ආධාර උපකාර කිරීමට අපේ ජනතාව විශාල වශයෙන් ඉදිරිපත් වුණේ ඒ නිසයි.රටේ ජනතාවගේ සිත් සතන්වලට යුද්ධයක බිහිසුණු බව වගේ ම සතුරාට මුහුණදීමේදි යුද සෙබළුන් කටයුතු කරන ආකාරය යුද පුවත් වාර්තාකරණයේ යෙදුණු මාධ්‍යවේදීන් වශයෙන් අපට හැකි උපරිම ශක්තියෙන් තොරතුරු සැපයුවා. අපේ පෙ‍්‍ර්ක්ෂකයන්ගෙන් ලැබෙන ප‍්‍රතිචාර වලින් එය සාර්ථක වී ඇති බව දැනගන්නට ලැබීම විශාල සතුටක්.ඉනෝකා සමරවික‍්‍රම</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>24</day>
    </date>
    <link>http://www.silumina.lk/2009/05/24/_art.asp?fn=af0905248</link>
    <topic>උතුර - දකුණු සහයෝගිතාව ගැන කලාකරුවන්ගේ අදහස්</topic>
    <author/>
    <content>ලෝක නායකයන් අතර අපේ නායකයා ඉහළින්ම ඉන්නවාඔව්... මම රණවිරුවෙක්ජීවිතය සුන්දරයිලෝකයාට බයිට් නොවූ අපේ රටකොටි මර්දනය කළ සටනේ නියමුවෝමේ මගේ නැවත ඉපදීම කියලයි මට හිතෙන්නේයුද වාර්තාකරණයට ගොස් කොටින්ට බිලිවූ සිළුමිණ මාධ්‍යවේදීන් තිදෙනාකටහඬේ දෝංකාරයඋතුර - දකුණු සහයෝගිතාව ගැන කලාකරුවන්ගේ අදහස්රෝහණ වීරසිංහඅද අපි යුදමය වශයෙන් දිනාගත් මේ ජයග‍්‍රහණය ගැන උදම් අන අනා ඉන්නවට වඩා උතුරේ අසරණ වුණු මේ ජනතාව ගැන අපි දැඩි අවධානයකින් සොයා බලන්න ඕන. ඒ මිනිස්සු මේ වෙලාවේ මානසික වශයෙන් දැඩි පසුගාමී බවක ඉන්නේ. තමන් අසරණ වුණාය කියන මානසික තත්ත්වයක ඉන්න පුළුවන්. කිසියම් ලැජ්ජා සහගත මානසික මට්ටමක ඉන්න පුළුවන් මේ ආකාරයේ විවිධ තැන්වල මේ මිනිස්සුන්ගේ මනස තියෙන්න පුළුවන්. අපට ඉතාම සුපරීක්ෂාකාරීව මේ ජනතාවගේ විවිධ මානසික මට්ටම් නිරීක්ෂණය කරන්න ඕන. අද උතුරේ නිදහස ලබා ඉන්න ජනතාව අතරේ විශාල ප‍්‍රමාණයක් ඉන්නවා එල්.ටී.ටී.ඊ. යුද බිමේ හිටපු අය.මේ අයගේ විකෘති වුණු මනස යළිත් යථා තත්ත්වයට පත් කරන්න ඕන. එහෙම කරන්න නම් ඔවුන්ගේ හදවතට දැනෙන්නම අවශ්‍ය පණිවිඩය අපි අරගෙන යන්න ඕන. මේක වඩාත් සාර්ථක වෙන්න නම් රූප මාධ්‍යයෙන් ම ඔවුන්ට දැනෙන ආකාරයට ඉදිරිපත් කරන්න ඕන. උතුරේ ජනතාව දිනාගන්නව වගේ ම අපි කොළඹ ඉන්න ද්‍රවිඩ ජනතාවත් දිනාගන්න ඕන. ජනාධිපතිතුමා කිව්ව ආකාරයටම සුළු ජාතීන් කියන වචනය ලංකාවෙන් තුරන් කරන්න ඕන. අපේ රටේ ප‍්‍රධාන ජාතින් දෙක විය යුත්තේ රටට ආදරය කරන ජනතාව සහ රටට ආදරය නොකරන ජනතාවයි.කලාකරුවන් විදියට මේ වැඩපිළිවෙළේ අපිට ලොකු කාර්ය භාරයක් පැවරෙනවා මේ මිනිසුන්ගේ බිඳුණු හිත් සුවපත් කරන්න. ඒක ගීතයක් ගායනා කරල පමණක් කළ හැකි දෙයක් නොවෙයි. මවුබිමට නිදහස දිනා ගැනීමේ සිට ම ඔවුන් මේ රටේ හිටපු හැටි දෘශ්‍ය මාධ්‍යවලින් ඒ හිත්වලට දැනෙන්න අරින්න ඕන. දකුණේ ජනතාවගේ හිත් ඔවුන් වෙනුවෙන් උණුවෙන බව ඔවුන්ට දනවන්න ඕන.ඇත්තටම කියනව නම් මේ තරම් අනුන්ට උපකාර කරන අනුන් වෙනුවෙන් උණුවන හිත් තිබෙන ජනතාවක් ජීවත්වෙන රටක් ලෝකෙ වෙන කොහෙවත් ඇති කියලා මම විශ්වාස කරන්නෙ නෑ. ඒ හින්ද ද්‍රව්‍යමය වශයෙන් අපේ ආදරය ඔවුන්ට පිරිනැමුව වගේ ම හදවතින් ම ඇතිවෙන හැඟීමෙන් කලාකරුවන් වශයෙන් සාහිත්‍ය නිර්මාණ, චිත‍්‍රපට, පොතපත මේ ආදී විවිධ නිර්මාණ මගින් මේ පණිවිඩය ගෙන යා යුතු යි.ඉදිරියේදී කොහොමත් අපි පසුගිය දේවල් ගැන කතා කරලා ආපහු තුවාල පාරන්න අවශ්‍ය නෑ. මොනයම් හෝ වැරද්දක් අතීතයේදී සිද්ධ වූවා නම් ඒවා අමතක කරල ඉදිරියට එකම රටක එකම ජාතියක් විදියට නැඟී හිටින එක තමයි විය යුත්තේ.------ප‍්‍රවීණ නළු රවීන්ද්‍ර රන්දෙනියත‍්‍රස්තවාදය නිමාවට පත්වෙලා. සාමයේ අරුණළු කිරණින් ඒකාලෝක වෙන උතුරු ප‍්‍රදේශය පුරා ජීවත්වෙන්නේ අපේ රටේ අපේම සහෝදර ශ‍්‍රී ලාංකික ජනතාව. උතුර කියල කියන්නේ එක්තරා ආකාරයකට අතිවිශාල සංස්කෘතික තොටිල්ලක්. උතුරු ප‍්‍රදේශයේ ජනතාව අතර තිබෙන සංගීතය, නර්තනය වගේ ප‍්‍රසාංගික කලා මාධ්‍යයන් මෙන් ම ඔවුන්ගේ සංස්කෘතිය පිළිබිඹු වෙන තවත් දේවල් රාශියක් තියෙනවා. ඔවුන් සතු හස්ත කර්මාන්ත ශිල්පය, අත්කම් වැඩ පුරාණ චාරිත‍්‍ර වාරිත‍්‍ර, ආචාර ධර්ම, පවුල් සම්බන්ධතා මේ ආදී වූ ඉහළ ගණයේ හික්මීමකින් ලබනු උරුම හිමිකම් ඔවුන් සතු වෙනවා. අවාසනාවකට ඔවුන් සතු වූ මේ අගය කළ යුතු සියලු දෑ කුරිරූ ත‍්‍රස්තවාදීන් පසුගිය කාලය පුරාම දැඩි ලෙස විනාශ කළා.එක්තරා ආකාරයකින් කියනව නම් අද ඔවුන් සංස්කෘතික වශයෙන් කිසියම් හෝදා පාලුවකට ලක්වෙලා තිබෙනවා. දැන් අපිට කලාකරුවන් වශයෙන් එකතු වෙලා මේ තත්ත්වයට කිසියම් පිළියමක් කරන්න සූදානම් වෙන්න ඕන. ඒකට තමයි අපි චිත‍්‍රපට සංස්ථාව සමඟ එකතු වූ කලා කේන්ද්‍රය පිහිටුවීමේ කාර්යයම එක්වෙන්නේ. වර්තමාන තත්ත්වය තුළ සියලු ජාති තුළ බෙදා ආගම් පසෙක ලා එකම ශ‍්‍රී ලාංකික ජාතියක් වශයෙන් අලුත් ශ‍්‍රී ලංකාවක පිබිදෙන අලුත් ජාතියක් විදියට පුනර්ජීවනය ලබන්නට අපි හැමදෙනාම එකතු විය යුතුයි.------මාලිනි ෆොන්සේකාදෙමළ ජනතාව කියන්නේ කලාව අරං ඉපදුණ අය. නැටුම්, සංගීතය රංගනය මේ සැම දෙයක් ම ඔවුන් සතුව නො අඩුව පවතිනවා. අපි සිනමාව ගැන හිතුවොත් මුලින් ම අපිට සිනමාව ගෙනාවෙත් දෙමළ ජාතිකයෝ. පසුකාලීනව අපි අපේම අනන්‍යතාවයෙන් නැගිට්ට ඒ ඉතිහාසය අපි අමතක කළ යුතු නෑ. නිහතමානීව ඒ ගෞරවය අපි ඔවුන්ට දෙන්න ඕන.මගේ සිනමා ජීවිතය දිහා බැලුවොත් මම මේ ජීවිතය පටන් ගන්නේ ද්‍රවිඩ කාර්මික ශිල්පීන් අධ්‍යක්ෂවරුන් සංගීත ශිල්පීන් බොහෝ දෙනෙක් ගේ ඇසුර මැද්දේ. ඒ අයගෙන් මේ ගමනට මට විශාල ශක්තියක් ධෛර්යක් ලැබුණා. මගේ සිනමා ගමනට ආචාර්ය ලෙස්ටර් ජේම්ස් පීරිස් වගේ ම ලෙනින් මොරායස් මහතාත් ලොකු ශක්තියක් වුණා. මේ වෙලාවේ අපි ජයග‍්‍රහණයේ උණුසුමින් සතුටු වෙලා ඉන්නේ. ඒ සතුට වගේ ම අපි හිතාගන්න ඕන මේ ජයග‍්‍රහණය යළි කිසිදු දිනක පළුදු නොවන ආකාරයට ආරක්ෂා කරගන්න.ඉස්සර අපිට චිත‍්‍රපටයක් පෙන්න ගන්න පුළුවන් වුණේ අනුරාධපුරේට යනකම් විතරයි. නමුත් දැන් අපිට උතුරේ වැසියන් වෙනුවෙන් මේ අවස්ථාව උදාකරලා දෙන්න පුළුවන්. ඒ අයත් කැමතියි චිත‍්‍රපට නරඹන්න. වැරදි අදහස් නිසා අපි අතර මෙච්චර කල් බාධකයක් තිබුණා. කලාකරුවන් කියන්නේ සංවේදී හදවතක් හිමි අය. ඒ නිසා මේ කාර්යයට ඔවුන්ගේ දායකත්වය සුවිශේෂිය.රණවිරුවන් අපට දිනා දුන්නේ ලේසි පහසු ජයග‍්‍රහණයක් නොවෙයි. ජීවිත පරිත්‍යාගයෙන් දිනා දුන්න මේ ජයග‍්‍රහණය අපි ගෞරවයෙන් ආරක්ෂා කරන්න ඕන. රට වෙනුවෙන් මිය ගිය සෑම රණවිරුවෙකුගේ ම ආත්මයට ඒක සැනසිල්ලක් වේවි. ඒ ගෞරවය කිසිදා නොබිඳෙන ලෙසින් ආරක්ෂා කරන්න තමයි උතුරේ වැසියන්ගේ බිඳුණු සිත් යා කරන පාළමක් විදියට තෑගිත් අරන් අපි උතුරට නෑගම් ගිහින් අපේ පරණ නෑදෑකම් අලුත් කරගෙන ‘කලා කේන්ද්‍රයක්’ බිහි කිරීමේ සංකල්පය ගැන මම හිතුවේ. ඒකට කලා ලෝකයේ හැම දෙනාගේම සහයෝගය ලැබෙනවා. ජාතිබේදයක් වෙනුවෙන් මේ පොළොව මත නැවත වරක් එකම එක ලේ බිඳක්වත් නොහැලේවා කියලත් ප‍්‍රාර්ථනා කරනවා.------සෝමරත්න දිසානායකති‍්‍රවිධ හමුදාව මඟින් මේ ලබා දී තිබෙන ජයග‍්‍රහණය සාමාන්‍ය පුරවැසියෙකුට කරන්න බැරි දෙයක්. ඒ සඳහා වන පූර්ණ ගෞරවය ජනාධිපතිතුමන්ටත් ති‍්‍රවිධ හමුදාවටත් හිමි විය යුතුයි. මේ අපි ලැබුවේ ජයග‍්‍රහණයේ පළවෙනි පියවර විතරයි. එය සම්පූර්ණ කරන්න නම් උතුරු නැඟෙනහිර ඉන්න ද්‍රවිඩ ජනතාවගේ තැලුණු පොඩි වුණු බිඳුණු සිත් සතන් යළි සුවපත් කළ යුතුයි. දීර්ඝ කාලයක් තිස්සේ කොටි සංවිධානය මේ ජනතාවගේ සිත් සතන් දූෂණයට ලක් කරල වෛරයේ බීජ වපුරලයි තියෙන්නේ.ඔවුන්ගේ සිතේ දකුණේ ජනතාව කෙරෙහි තිබෙන සැක සංකා අනියත බිය සියල්ල දුරු කරන තුරු ඒ ජයග‍්‍රහණය නිම වන්නේ නෑ. මෙය කළ හැක්කේ සංස්කෘතික සංග‍්‍රාමයකින් පමණයි. ඒ වගේ ම ඒක කරන්න පුළුවන් වන්නේ මේ රටේ සාමාන්‍ය පුරවැසියන්ට සහ ලංකාවේ නිර්මාණකරුවන්ටයි. විශේෂයෙන් නිර්මාණකරුවන්ට විශේෂ කාර්ය බාරයක් වගේ ම ඒක ඔවුන්ගේ යුතුකමක් වගකීමක් හැටියට මා දකිනවා.බිඳුණු සිත් යා කරන කර්තව්‍යය කරන්නට දැනටමත් අපි සංවිධානය වෙමින් ඉන්නවා. ඒ සඳහා කලාකරුවන් පමණක් නොවෙයි. මේ රටේ බුද්ධිමතුන්, ව්‍යාපාරිකයන්, ඉංජිනේරුවන්, වෛද්‍යවරුන් ආදී බොහෝ පිරිස් එකතු වී සංවිධානය වෙමින් වැඩපිළිවෙළක් සකස් කරමින් ඉන්නවා.------ප‍්‍රවීණ චිත‍්‍රපට අධ්‍යක්ෂ චන්ද්‍රන් රත්නම්පුරා දශක තුනකට අධික කාලයක් තිස්සේ අපේ රටේ ජනතාව පීඩාවට පත් කළ මේ රටේ දහස් ගණන් ජනතාවගේ ජීවිත සොරාගත්ත කුරිරු එල්.ටී.ටී.ඊ ත‍්‍රස්තවාදය අද වෙන කොට අපේ රටින් තුරන් කිරීමට වර්තමාන ජනාධිපතිතුමා ඇතුළු ආරක්ෂක හමුදාවන් සමත්වෙලා තියෙනවා.මේ ජයග‍්‍රහණ සියල්ල දකුණේ වෙසෙන අපිට අපේ ම ශ‍්‍රී ලාංකික ජන කොට්ඨාශකගේ නිදහස් නිවහල් බවක් ලැබීම වෙනුවෙන් හිතේ කිව නොහැකි තරම් සතුටක් දැනෙනවා. අතීතයේදී අපි සිංහල, දෙමළ. මේ හැම දෙනාම බොහොම සහයෝගයෙන් ආදරයෙන් කිසියම් වූ බැඳීමකින් කටයුතු කළා. ඒ බැදීමට හොඳම උදාහරණයක් මම.ඒ මොකද මගේ අම්මා සිංහල, තාත්තා දෙමළ. ඒ නිසා මේ හැමෝම ගැන මට ආදරයක් බැඳීමක් පවතිනවා. බොහෝ කාලයක් තිස්සේ අපේ සමීප සබඳතා ඇන හිටිය උතුරේ වැසියන් සමඟ නැවත සමීප සබඳතා පවත්වමින් එකම රටක වැසියන් ලෙස නිදහසේ ජීවිත්වීමේ අවස්ථාව දැන් අපිට ආයෙත් ලැබිලා තියෙනවා.------ජනප‍්‍රිය නිළි සංගීතා වීරරත්න“ත‍්‍රස්තවාදය මුලිනුපුටා දමමින් මේ රටේ සියලු දෙනාට සාමයෙන් සපිරි රටක් බිහිකර දීමේ ප‍්‍රීතිය බුක්ති විඳින මේ මොහොතේ. මේ ජයග‍්‍රහණ පිළිබඳ උදම් අනනවා වගේ ම අපේ අතේ බාරදූර වගකීම් සමුදායකුත් තිබෙන බව මට හිතෙනවා. උතුරේ වැසියන් වසර ගණනාවක දුක් පීඩාවන්ගෙන් නිදහස් ව ඉන්න මොහොතේ ඔවුන් පිළිබඳ අපි වැඩි වැඩියෙන් හිතන්න ඕන කාලයක් මේක. කලාකාරිනියක් හැටියට මට හිතෙන්නේ මේ ජනතාවත්, දකුණේ ජනතාවත් අතර පැවතිය යුතු සුහද සම්බන්ධතාවය වැඩි කරගන්න එක අපහසු දෙයක් නොවෙයි.”කලාකරුවන් වශයෙන් නිර්මාණ හරහා අපටත් මේ කාර්යයට දායක වෙන්න පුළුවන්. මෙතනදි වඩාත් ම අත්‍යාවශ්‍ය වෙන්නේ අපේ බිඳුණු තිත් යා කරන වැඩපිළිවෙලක්. අපේ නිර්මාණ පැත්තෙන් ගත්තොත් දෙමළ ජනතාව වෙනුවෙන් අපි නිර්මාණ කරල තියෙන්නේ කොයි තරම් අඩුවෙන් ද කියලා හිතලා බලන්න පුළුවන්. ඉස්සර අපි ඔවුන් සියලු දෙනාම එකතු කරගෙන නිර්මාණ කළා. ඉන්දීය නිර්මාණ අපේ රටට රැගෙන අවට ඒවායේ තියෙන්නේ ඒ රටට අනන්‍ය වූ ලක්ෂණ. අපේ රටේ දෙමළ ජනතාවට අනන්‍යවූ වෙනම සංස්කෘතික ලක්ෂණ තිබෙනවා. අපි ඔවුන් වෙනුවෙන් අනන්‍යතාවයක් ගොඩනැගිය යුතුයි.දෙමළ ජනතාව කියන්නේ කලාව අරං ඉපදුණ අය. නැටුම්, සංගීතය රංගනය මේ සැම දෙයක් ම ඔවුන් සතුව නො අඩුව පවතිනවා. අපි සිනමාව ගැන හිතුවොත් මුලින් ම අපිට සිනමාව ගෙනාවෙත් දෙමළ ජාතිකයෝ. පසුකාලීනව අපි අපේම අනන්‍යතාවයෙන් නැගිට්ට ඒ ඉතිහාසය අපි අමතක කළ යුතු නෑ. නිහතමානීව ඒ ගෞරවය අපි ඔවුන්ට දෙන්න ඕන.ඉස්සර අපිට චිත‍්‍රපටයක් පෙන්න ගන්න පුළුවන් වුණේ අනුරාධපුරේට යනකම් විතරයි. නමුත් දැන් අපිට උතුරේ වැසියන් වෙනුවෙන් මේ අවස්ථාව උදාකරලා දෙන්න පුළුවන්. ජාතිබේදයක් වෙනුවෙන් මේ පොළොව මත නැවත වරක් එකම එක ලේ බිඳක්වත් නොහැලේවා කියලත් ප‍්‍රාර්ථනා කරනවා.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>24</day>
    </date>
    <link>http://www.silumina.lk/2009/05/24/_art.asp?fn=am0905241</link>
    <topic>අභිත නායකත්වයක උදාර යුග මෙහෙවර</topic>
    <author>සංවාද සටහන් සරත් පෙරේරා සුමේධා නවරත්න සුභද්‍රා දේශප‍්‍රිය</author>
    <content>අභිත නායකත්වයක උදාර යුග මෙහෙවරමේ ජයග‍්‍රහණය ඉතිහාස පොතේරන් අකුරින් ලියැවෙනවාමහජන එක්සත් පෙරමුණේ නායක අමාත්‍ය දිනේශ් ගුණවර්ධනමෙරට ජනතාව 2005 දී මහින්ද රාජපක්ෂ ජනාධිපතිතුමා ජනාධිපතිධූරයට පත් කළහ. රාජ්‍ය නායකයා ලෙස රට මෙහෙයවීමට එතුමාට ලබාදුන් ජනවරමත්, මවුබිම ආරක්ෂා කිරීමට දුන් ජනවරමක් ලෙසයි එතුමා සැලකුවේ. ජනාධිපතිධූරයට පත්වූ දින සිට නිර්භීත, එඩිතර, අවංක නායකයකු ලෙස සියලු අභියෝග සහ බාධක ජයගනිමින් ගත් නිවැරැදි පැහැදිලි කි‍්‍රයාමාර්ග නිසා කුරිරු ත‍්‍රස්තවාදය පරාජය කොට රට එක්සේසත් කිරීමට එතුමාට හැකියාව ලැබුණා.බෙදුම්වාදී ත‍්‍රස්තවාදී කොටි සංවිධානය පරාජයට පත් කිරීමට හැකිවීම සැබැවින්ම ඓතිහාසික ජයග‍්‍රහණයක්.ජනාධිපතිතුමා පරාජය කෙළේ ජයග‍්‍රහණය කරන්නට බැහැ කියූ සටනක්. මවුබිමේ වෙනම රාජ්‍යයක් ගොඩනැඟීමේ සිතියම නිත්‍යානුකූල කිරීමට දේශීය සහ අන්තර්ජාතික කුමන්ත‍්‍රණකරුවන් රට නොමඟ යැවීමට උත්සාහ කළා. ඒ සියලු කුමන්ත‍්‍රණ ආපසු හැරවීම අතිමහත් දුෂ්කර අභියෝගයක් වුණා. නමුත් මහින්ද රාජපක්ෂ ජනාධිපතිතුමා එම සියලු අභියෝග කුමන්ත‍්‍රණ ආපසු හරවා ඊළාම් සිහිනය සහ කුරිරු ත‍්‍රස්තවාදී සංවිධානය පරාජයට පත් කළා.කොටින්ගේ ග‍්‍රහණයට සිරවී සිටි ලක්ෂ සංඛ්‍යාත දෙමළ සාමාන්‍ය ජනතාව මුදාගැනීමේ මානුෂික ආදර්ශය රටට මෙන්ම සමස්ත ලෝකයටම පෙන්නුම් කළා. මේ ජයග‍්‍රහණය ආරක්ෂක අමාත්‍යංශ ලේකම් ගෝඨාභය රාජපක්ෂ මහතාත් ති‍්‍රවිධ හමුදාපතිවරු පොලිස්පතිතුමා සහ වීර වික‍්‍රමාන්විත රණවිරුවන්ගේ කැපවීම පරිත්‍යාගය අධිෂ්ඨානය හේතුවෙන් උදාකර ගත හැකි වුණා.ලක්ෂ සංඛ්‍යාත දෙමළ ජනතාව කොටි ත‍්‍රස්තවාදීන්ගෙන් මුදාගෙන සත්කාර කිරීමේ මානුෂික කි‍්‍රයාවලිය ද රටවැසියන් සියල්ලට මහින්ද චින්තනයෙන් ලබාදුන් ආරක්ෂාව පිළිබඳ වූ තවත් ආදර්ශයක්.වසර පන්සියයකට පසු මවුබිම එක්සේසත් කරමින් අප රටට මෙම ඓතිහාසික අවස්ථාව උදාකළ, ඉතිහාස පොතේ රන් අකුරින් ලියැවෙන මෙම පරිච්ඡේදය අප මවුබිමට ලබාදීමට නායකත්වය ලබාදුන්නේ මහින්ද රාජපක්ෂ ජනාධිපතිතුමාය. දේශීය හා අන්තර්ජාතික කුමන්ත‍්‍රණ පරාජයට පත්කළ ද යළිත් ඒවා දළුලන්නට හැකි හේතු සාධක කෙරෙහි විමසිලිමත්ව ලැබූ ඓතිහාසික ජයග‍්‍රහණය මෙරට සංවර්ධනය කරා යොමු කිරීමට අපි සැවොම අධිෂ්ඨානයෙන් හා අවධානයෙන් කටයුතු කළ යුතුයි.රට ගොඩනඟන්න මගේ පණ වුණත් දෙනවාද්‍රවිඩ එක්සත් විමුක්ති පෙරමුණේ නායක ආනන්ද සංගරීත‍්‍රස්තවාදී ග‍්‍රහණයෙන් රට මුදාගත් අවස්ථාවේ මහින්ද රාජපක්ෂ ජනාධිපතිතුමා ජාතිය අමතන ආකාරය මම රූපවාහිනියෙන් බලා සිටියා.එහිදී එතුමා පැවසුවා මින් පසු මේ රටේ සුළු ජාතියක් නැති බව. එතුමාගේ ප‍්‍රකාශය ගැන මම ඉතා සතුටට පත් වෙනවා. එමෙන් ම ඒ අදහසට මම ගෞරව කරනවා. ජනාධිපතිතුමාගේ සිතුවිල්ල තමයි මගේ සිතුවිල්ලත්.අම්මා කෙනෙක් දරුවො දහදෙනක් බිහි කළොත් ඒ දහදෙනාටම සැලකිය යුත්තේ එක සමාන ආකාරයෙන්.මේ ලංකා මාතාවගේ දරුවෝ සියලු දෙනා එක හා සමානයි. එතැනදි මහ ජාතිය, සුළු ජාතිය ලෙස බෙදා වෙන් කිරීම හොඳ දෙයක් නොවේ. පංති භේද, කුල භේද, ජාති, ආගම්, වත් පොහොසත්කම් යනාදි කිසිවක් ගැන නොතැකිය යුතුයි. එවැනි භේද ඉස්මතු කරගතහොත් අපට රටක් විදියට ඉදිරියට යන්න බැහැ. වෙනත් සංවර්ධිත රටවල් මෙන් සංවර්ධනය වෙන්නත් බැහැ.ජනාධිපතිතුමා ත‍්‍රස්තයන්ගෙන් රට මුදාගත් අවස්ථාවේ මෙවැනි ප‍්‍රකාශයක් කිරීම ගැන මම දැඩි සතුටට පත් වෙනවා. මෙවැනි නායකයකුට සම්පූර්ණ සහයෝගය ලබා දෙන්න මම කැමතියි.මම ජනාධිපතිතුමාට මීට පෙරත් පවසා තිබෙනවා එතුමා මේ සමස්ත ජනතාවගේ ම ජනාධිපතිතුමා බව. අපි සියලු දෙනා ලංකා මාතාවගේ දරුවෝ නම් එතුමා ලංකා මාතාවගේ වැඩිමහල් පුත‍්‍රයා. ඒ පුත‍්‍රයා ඔහුගේ සියලු සහෝදරයන් ට සැලකිය යුත්තේ එක හා සමානවයි. එතුමා හැම ප‍්‍රශ්නයකට ම ස්වාධීනව කටයුතු කරමින් විසඳුම් දිය යුතුයි.කිසිවකු ගේ අතට සිය රටේ ජාතික කොඩිය බලහත්කාරයෙන් දෙන්න බැහැ. සියලු දෙනා එය අතට ගත යුත්තේ සිය කැමැත්තෙන්.පසුගිය දිනවල එවැනි වාතාවරණයක් උදා වුණා.ජාති, ආගම් භේදයකින් තොරව සියලු දෙනා ජාතික කොඩිය අතට ගෙන පී‍්‍රති ඝෝෂා නැගුවා. අපිට උදාවිය යුත්තේ එවැනි යුගයක්.අපට අද ඇත්තේ අලුත් රටක්. මේ රට ගොඩ නඟන්න පණ වුණත් දෙන්න මම සූදානම්. මරණ තර්ජන මැද්දේ මෙතක් මම එල්.ටී.ටී.ඊ. යට විරුද්ධව කථා කළා, කි‍්‍රයා කළා. මම ඒවා කළේ බොරුවට කියලා කාටවත් කියන්න බැහැ.දැන් අපි අපේ ගමන යමු. ඒ ගැන යාමට අප සියලු දෙනා එක්සත් වෙමු.ජනපති කටයුතු කළ අයුරු අගය කළ යුතුයි එක්සත් ජාතික පක්ෂයේ මහ ලේකම් තිස්ස අත්තනායකවසර තිහක ත‍්‍රස්තවාදය පරාජය කරමින් ති‍්‍රවිධ හමුදාව ලබා දුන් මේ ජයග‍්‍රහණය ඉතා විශිෂ්ටයි. ලොව ප‍්‍රධාන පෙළේ ත‍්‍රස්තවාදී කණ්ඩායමක් පසුගිය කාලයේ ලංකාවේ ප‍්‍රතිරූපයට හානි කළා. ආර්ථික හා ජීවිත හානි කරමින් රටේ ජාතීන් අතර අසමඟිය ගොඩනැඟුවා. එවැනි බිහිසුණු සංවිධානයක් පරාජය කිරීමට අවකාශ ලැබුණේ ති‍්‍රවිධ හමුදාවේ අප‍්‍රතිහත ධෛර්යය නිසයි. ඔවුන්ගේ මේ කැපවීමට නිරන්තරයෙන් අපේ ප‍්‍රශංසාව හිමියි.වගේම සාමය උදාකර ගැනීම උදෙසා පසුගිය දශක තුන ඇතුළත නායකත්වය දුන් සියලු දෙනා මේ අවස්ථාවේ සිහිපත් කළ යුතුයි. දේශපාලන, හමුදා නායකයන් වගේ ම විවිධාකාර ලෙස, සාමය උදා කරගැනීම සහය දුන් පාර්ශවයන් සිටිනවා.සදාකාලික ආබාධිතයන් වූ ජීවිත පූජා කළා වූ පාර්ශවයන් අප සිහිපත් කළ යුතුයි. එවැනි කැපකිරීම් හා දුෂ්කරතා මධ්‍යයේ තමයි මේ සාමය උදාවුණේ.මෙහිදී වත්මන් ජනාධිපතිතුමා හා ඇමැති මණ්ඩලය ද සාමය උදාකර ගැනීම උදෙසා කටයුතු කළ ආකාරය අගය කළ යුතුයි.ආණ්ඩුව මුහුණ දෙන ඊළඟ අභියෝගය තමයි නැවත ත‍්‍රස්තවාදී කැරැල්ලක් ඇති නොවෙන විදියට කටයුතු කිරීම. එහිදී අවතැන් වූ ලක්ෂ සංඛ්‍යාත දෙමළ ජනතාව දිනාගැනීමේ වැඩපිළිවෙළක් දියත් කළ යුතුයි. සැබෑ සංවර්ධනයක් වගේම සැබෑ දේශපාලන විසඳුමකුත් ලබාදීම අත්‍යවශ්‍යයි.එහිදී මිලිටරි නොවන නායකයන් වෙත බලය බෙදා හැරීමක් කිරීමට ආණ්ඩුවට දැන් පුළුවන්. එහෙත් මේ මාතෘ භූමිය කොටස්වලට කැඩීමට හෝ වෙනම රටක් ලබාදීමට හෝ අප කිසිවිටෙක ඉඩ තබන්නෙ නැහැ. එවැනි රට බෙදන බලවේග පරාජය කිරීමට එ.ජා.ප. නිරන්තරයෙන් කටයුතු කරනවා.ජනතා විමුක්ති පෙරමුණේ පාර්ලිමේන්තු මන්තී‍්‍රකේ.ඩී.ලාල් කාන්තරටක් විදියට අපි මේ ලබාගත්තෙ සමස්ත ශ‍්‍රී ලාංකීය ජනතාව ම සතුටට පත්වන අතිවිශිෂ්ට ජයග‍්‍රහණයක්. සිංහල, දෙමළ, මුස්ලිම්, බර්ගර්, මැලේ යනාදී සමස්ත ලංකාවාසී ජනතාවම මේ ජයග‍්‍රහණය ප‍්‍රාර්ථනා කෙළේ බොහෝ කාලයකට පෙර සිටයි.මෙතෙක් අප මුහුණ දුන් බිහිසුණු ත‍්‍රස්තවාදයෙන් රට මුදා ගැනීමට දායක වූ ජනාධිපතිතුමා, දේශපාලන පක්ෂ, ති‍්‍රවිධ හමුදා හා පොලිස් ප‍්‍රධානීන් හා සියලු නිලධාරීන් වගේම ජනතාවත් මේ මොහොතේ ඉතාමත් ගෞරවයෙන් සිහිපත් කළ යුතුව තිබෙනවා. එමෙන්ම ලබාගත් ජයග‍්‍රහණය ආරක්ෂා කරගෙන, දිනාගත යුතු ජයග‍්‍රහණ දිනාගැනීම සඳහා සමස්ත ජනතාවම කටයුතු කළ යුතුයි.දුටුගැමුණු රජු මේ රට එක්සේසත් කළා. ඒත් ඉන්පසුවත් රට එක්සේසත් කිරීමට සමහර රජවරුන්ට සිදුවුණා. වර්තමානයේ මේ රට එක්සේසත් කිරීමට අපටත් මැදිහත් වෙන්න සිදු වුණා. නැවත එවැනි එක්සේසත් කිරීමකට අප ඉඩ නොතැබිය යුතුයි. ඒ කියන්නේ දිනාගත් ජයග‍්‍රහණය, එක්සේසත් කළ රට නැවත විනාශ වීමට ඉඩ නොතැබිය යුතුයි.මේ ජයග‍්‍රහණය ඉතාම ඉහළින් සමරන අතරම විශේෂයෙන් අප මතක තබා ගත යුතු කරුණක් තියෙනවා. එනම් තවමත් ජාතිවාදී බෙදුම්වාදී මතවාද ඉතිරිව ඇති බව. ඒ වගේම ප‍්‍රතිගාමී බලවේගවල බලපෑම් ඉදිරියටත් තිබෙන බව. ඒ සියල්ල අප ඉදිරියේ ඇති පරාජය කළ යුතු බලවේගයි. ඊළඟ පියවර විය යුත්තේ අපේ රට සංවර්ධිත රටක් බවට පත් කර ගැනීමයි. යුද ජයග‍්‍රහණය ලැබූ අපට මේ සියලු අභියෝග ජය ගත හැකියි. ඒ සඳහා සියලු දෙනාම අත්වැල් බැඳගත යුතුයි. මේ රට ගොඩනඟන්න එකට එකතුවෙන ලෙසට සියලුම දෙනාට ආරාධනා කරනවා.එජාප ජාතික සංවිධායකඑස්.බී.දිසානායකමේ යුදමය ජයග‍්‍රහණය ගැන සම්පූර්ණ ගෞරවය ජනාධිපතිතුමාට ආරක්ෂක ලේකම් තුමාට ති‍්‍රවිධ හමුදාපතිවරුන්ට පොලිස්පතිතුමාට සිවිල් ආරක්ෂක අංශයේ ප‍්‍රධානියාට හා රණවිරුවන් සියලු දෙනාටත් හිමිවිය යුතුයි.මම දීර්ඝ කාලයක ඉඳල ජනාධිපති තුමාව හොඳින්ම අඳුනනවා. එතුමාට තිබෙන මහා ධෛර්යය, එඩිතරකම හා නොපසුබස්නා වීර්යය මේ ජයග‍්‍රහණයේ තීරණාත්මක සාධක වුණා.අවුරුදු තිහක කාලයක් මේ යුද්ධය මරාගෙන මැරෙන යුද්ධය කළේ වෙන රටක අය නෙවෙයි. ආක‍්‍රමණිකයෙක් නෙවෙයි. මේ අය අපේම රටේ අපේම දරුවෝ පිරිසක්. මේ සටනේ අවසානයේ ඉතුරු වුණේ එල්ටීටීඊ ය. මීට කලින් මේ සන්නද්ධ සටනේ කණ්ඩායම් හයක් හිටියා. ද්‍රවිඩ එක්සත් විමුක්ති පෙරමුණත් ඊළමක් ඕනය කියල යෝජනා සම්මත කරගෙන තිබුණා. මේ එක්ක මේ සන්නද්ධ කණ්ඩායම් මතු වුණා. එක් හේතුවක් හෝ හේතු ගණනාවක් නිසා උතුරේ බලය බෙදා ගැනීම පිළිබඳ ප‍්‍රශ්නයක් ඇතිවෙලා තිබුණා. මේක 1905 ඉඳන් අවස්ථා ගණනාවකදි වරින්වර මතු වුණා. අවසානයේ 1976 තමයි ඊළාම් රාජ්‍ය පිළිබඳ සටන් පාඨය ඇතිවුණේ.1956 පෙඩරල් රාජ්‍ය වෙනුවෙන් පෙනී සිටි කණ්ඩායමේ ඇප නැති වුණා. 1970 ඊළාම් සටන් පාඨය වෙනුවෙන් පෙනී සිටි කණ්ඩායමේ සියලු ඇප රාජ සන්තක වුණා. මේ උතුරේ බලය පිළිබඳ ප‍්‍රශ්නය උතුරේ ජනවාර්ගික ප‍්‍රශ්නය කියන එක දිග ඉතිහාස කතාවක්. මේකට ඉන්දු ලංකා ගිවිසුම හරහා 1987 දී 13 වැනි ආණ්ඩුක‍්‍රම ව්‍යවස්ථා සංශෝධනයෙන් ලැබුණේ සාර්ථක විසඳුමක්. ප‍්‍රභාකරන් තමයි එදා මේකට විරුද්ධ වුණේ. අනෙක් සන්නද්ධ කණ්ඩායම් පහම මේ විසඳුම පිළිඅරන් රටේ ප‍්‍රජාතන්ත‍්‍රවාදී දේශපාලන ප‍්‍රවාහයට එකතු වුණා. ඒ අය මේ ආණ්ඩුවටත් එකතුවෙලා ඉන්නවා. කොටි සංවිධානය යුද්ධමය වශයෙන් පරාජය කරන්න මහින්ද රාජපක්‍ෂ ජනාධිපතිවරයා තීන්දු කිරීම ඉතාම නිවැරදි තීරණයක්.මොකද වැඩි බලයක් දෙන්න කතා කළ පෙ‍්‍ර්මදාස ජනාධිපතිවරයාට ප‍්‍රභාකරන් උත්තර දුන්නේ ඔහු මරා දැමීමෙන්. වැඩි බලයක් දෙන්න කතා කළ චන්ද්‍රිකාට උත්තර දුන්නේ මිනිස් බෝම්බයක් එවීමෙන්. ප‍්‍රශ්නය විසඳන්න සාම සාකච්ඡා ආරම්භ කළ රනිල්ටත් ප‍්‍රභාකරන්ගේ උත්තරය වුණේ ඔහුව ජනාධිපතිවරණයෙන් පරාජය කිරීමට කටයුතු කිරීමයි. මහින්ද රාජපක්‍ෂ ජනාධිපතිවරයාත් ප‍්‍රභාකරන් සමග සාකච්ඡා කළත් ඔහු සාකච්ඡාවලින් මග ඇරියා. මේ නිසා මහින්ද රාජපක්‍ෂ ජනාධිතිවරයා ප‍්‍රභාකරන් යුදමය වශයෙන් පරාජය කරන්න තීන්දු කළා.ඒක කරන්න බැහැ කියපු අය හිටියා. විවිධ මත තිබුණා. නමුත් ජනාධිපතිතුමාට ප‍්‍රභාකරන්ට එරෙහි යුද්ධය ජයග‍්‍රාහී විදියට ලෝකය මවිත කරවන විදියට අවසන් කරන්න පුළුවන් වුණා. මෙතනදි උතුරේ ප‍්‍රශ්නය නිසා මතුවුණ බලයකට උත්තර දීල තියනවා. නමුත් ප‍්‍රශ්නය එහෙමම තියනවා.ඒක විසඳන්න ගන්නා කි‍්‍රයාමාර්ග දෙකක් ගැන මීට කලින් ජනාධිපතිතුමා කියා තිබුණා. ඉන් පළමු වැන්න 13 වැනි ව්‍යවස්ථා සංශෝධනය සම්පූර්ණයෙන් කි‍්‍රයාත්මක කිරීමයි. දෙවැන්න සර්ව පාක්‍ෂික සමුළුවේ බලය බෙදාහදා ගැනීමට ඇතිකර ගන්නා විසඳුම් කි‍්‍රයාත්මක කිරීමයි. මේ පිළිබඳව ජනාධිපතිතුමාගේ පාර්ලිමේන්තු කතාවේදී කියැවුණේ නැහැ. දැන් ත‍්‍රස්තවාදය අවසන් කර තියන නිසා සර්ව පාක්‍ෂික සමුළුවට ආණ්ඩුවේ ඉන්න ද්‍රවිඩ නායකයන්ටත් එකතු වෙලා කතා කරන්න පුළුවන්.විසඳුමක් ලබාදීම රජයේත් විශාල වගකීමක්. රට බෙදන්න ඉල්ලපු කොටි සංවිධානය, ප‍්‍රභාකරන් ඉදිරියේ ජනාධිපතිවරයා හරියට මුහුණ දුන්නා. යුද්ධය හරියට කළා. ජාත්‍යන්තර බලපෑම් සියල්ල ඉදිරියේ නොසැලී හිටියා. මේ නිසා එල්ටීටීඊ ය තීරණාත්මක ලෙස පරාජය කරන්න ති‍්‍රවිධ හමුදාවට අවස්ථාව ලැබුණා.දැන් අපි මේ උතුරේ ජනතාවත් අපේ රටේ පිරිසක් කියල හිතාගෙන ප‍්‍රභාකරන්ව පැරදවීම නිසා කිසිම බල බෙදීමක් අවශ්‍ය නැතිය කියන තැනට නොයා කාටත් පිළිගන්න පුළුවන් විසඳුමකට යා යුතුයි.නැතිනම් යම් කාලෙක ආපහු ත‍්‍රස්තවාදය මතුවිය හැකියි. එහෙම මතු වෙච්ච තැන් ලෝකෙ තියනවා. මෙවැනි ජනවාර්ගික ප‍්‍රශ්න ලෝකෙ රටවල් 73 ක ඇතිවෙලා.ඉන්දියාවේ තැන් 5 ක ඇතිවෙලා. මේ හැම තැනකම සටන් විරාම, සාම ගිවිසුම්, සාම සාකච්ඡා බලය බෙදා හදා ගැනීම් සිදු කරල සාර්ථකව විසඳ්‍රගෙන තියනවා. ත‍්‍රස්තවාදයට යුද්දෙන් විසඳුමක් දුන්නට පස්සේ වුණත් කරන්න වෙන්නේ සාම සාකච්ඡා වලින් ප‍්‍රශ්නයට භාජනය වෙලා ඉන්න ජනතාවගේ මූලික ප‍්‍රශ්න විසඳන්න කටයුතු කිරීම. මහින්ද රාජපක්‍ෂ ජනාධිපතිතුමා කරන්න බලාපොරොත්තු වෙන්නෙත් ඒක. ඒ නිසා සමහරු කියන විදියට එජාපයට සටන් විරාම ගිවිසුම් හා සාම සාකච්ඡාවලට යාම පිළිබඳව කුහක විදියට චෝදනා එල්ල කිරීම වැරදියි. එජාපය රට බෙදන්න උත්සාහ කෙරුවේ නැහැ. ඒක ඊළම නොදී බලය බෙදා හදාගන්න දරපු අවංක උත්සාහයක්.හෙල උරුමයේ නීති උපදේශක පළාත් සභා ඇමැතිඋදය ගම්මන්පිලඅපේ මව්බිම දැන් යළිත් වරක් එක් සේසත් කර තිබෙනවා. ලංකාව අවසන් වරට එක්සේසත් කළේ වසර 1448 දී හයවැනි පරාක‍්‍රමබාහු රජතුමා විසිනුයි. මෙදා ලංකාව එක්සේසත් කෙරුණේ අවුරුදු 561කට පසුවයි. එබඳු දීර්ඝ කාලයක් රට එක්සේසත් කර ගැනීමට අපට බැරිවුණේ අපට රජෙක් නොසිටි නිසයි. දැන් අපට රජෙක් පහළ වී තිබෙනවා. මේ රට වසර 2500ක් පුරාම එක්සේසත් කර ඇත්තේ නවදෙනකු පමණයි. ඒ නිසා මින් මතුවට මහින්ද රාජපක්ෂ චරිතය සංසන්දනය කෙරෙන්නේ චන්ද්‍රිකා, රනිල්, පෙ‍්‍ර්මදාස, ජේ.ආර්.වැනි චරිත සමඟ නොව පණ්ඩුකාභය, දුටුගැමුණු, වලගම්බා, පළමුවැනි විජයබාහු, හයවැනි පරාක‍්‍රමබාහු වැනි රට එක්සේසත් කළ යුග පුරුෂයන් සමඟයි. විශේෂයෙන්ම මෙවර රට එක්සේසත් කිරීම දුටුගැමුණු යුගයටත් වඩා අභියෝගාත්මක වුණා.දුටුගැමුණු රජතුමාට පැවැති එකම විදේශ අභියෝගය වුණේ එළාර බේරාගැනීමට දකුණු ඉන්දියාවෙන් පැමිණි බල්ලුක විතරයි. නමුත් රාජපක්ෂ යුගයේදී මිලිබෑන්ඩ්, හිලරි ක්ලින්ටන්, කුෂ්නර් පමණක් නොව රටවල් 191කට නායකත්වය දෙන බෑන්කී මූන් පවා ඉදිරිපත් වුණා. ඒ බාධක සියල්ල ජයගත් මහින්ද රාජපක්ෂ ජනාධිපතිතුමාට ලංකා ඉතිහාසයේ හිමිවන තැන අතිවිශේෂයි. 2005 ජනාධිපතිවරණය සමයේ ඒ.ඩී.නීල්සන් සමාගම හරහා අප ජනමත විමසුමක් කළා. එහිදී ඊට එක්වූ ජනතාව රාජපක්ෂ මැතිතුමාගේ දුර්වලකමක් ලෙස දැක්කේ විදේශ කටයුතු සම්බන්ධයෙන් නිපුණතාවක් නොතිබීමයි.විදේශ සාධකය සම්බන්ධයෙන් වැඩිම ලකුණු හිමිවී තිබුණේ රනිල් වික‍්‍රමසිංහ මහතාටයි. නමුත් 2003 අපෙ‍්‍ර්ල් මාසයේ කොටි සාකච්ඡා මේසයෙන් ඉවත් වූ පසු ඔවුන් නැවත සාකච්ඡා මේසයට ගෙන ඒමට වික‍්‍රමසිංහ මහතාගේ ජාත්‍යන්තර ආරක්ෂක දැල අසමත් වුණා. නමුත් පසුගිය වසර කීපයේදී අප මුහුණ දුන් අභියෝග තුළ කි‍්‍රයාකළ ආකාරයෙන් ජනාධිපතිතුමාගේ විදේශ කටයුතු කළමනාකරණය අතිවිශිෂ්ට බව පෙනී යනවා. ජේ.ආර්.යුගයේ ඔවුන් බටහිරට සමීපවුණේ ඉන්දියාව තරහ කරගනිමින්.කොටින්ට ඉන්දියාවේ සහාය ලැබුණේ ඒ නිසයි. ඒ වගේම යුරෝපයට සමීප වුණේ රුසියාව අමතක කර දමමින්. නමුත් ඉන්දියාව තරහ කරනොගෙන පාකිස්තානයෙනුත් චීනය තරහ කර නොගෙන රුසියාවෙනුත් පලස්තීනය තරහ කර නොගෙන ඊශ‍්‍රායලයෙනුත් සහාය ලබාගැනීමට තරම් රාජ්‍යතාන්තී‍්‍රකභාවයක් නිපුණත්වයක් පෙන්වීමට ජනාධිපති රාජපක්ෂයන් සමත්වුණා. මගේ අගැයීමට අනුව නම් යුද ජයග‍්‍රහණයට බලපෑ ප‍්‍රධාන හේතුව විදේශ සාධක මැනවින් කළමනාකරණය කිරීමයි.අපේ රණවිරුවන් අද වගේම එදත් අභීතව සටන් කළා. කොටි පරදවන්න ඔන්න මෙන්න කියා තිබියදී විදේශ බලපෑම් ඉදිරියේ දණ ගැසූ අපේ නායකයන් සටන් විරාම ලබාදී පණ අදින කොටින්ට ජීවන හුස්ම පිම්බා එදයි අදයි කියන ලොකුම වෙනස විදේශ බලපෑම්වලට නතුවී සටන් විරාම ප‍්‍රකාශයට පත් නොකිරීමයි. ජාත්‍යන්තරව එකිනෙකට විරුද්ධ බලවේග එකතු කරගැනීමට දැක්වූ සමත්කම විශේෂයි.ශ‍්‍රී ලංකාවේ විදේශ සේවා සාධකය ඉහළින්ම කළමනාකරණය කළ රාජ්‍ය තාන්ති‍්‍රකයා බවට මහින්ද රාජපක්ෂ ජනාධිපතිතුමා පත්ව සිටිනවා. ජාත්‍යන්තරව එකිනෙකට විරුද්ධ බලවේග එකතු කරගැනීමට දැක්වූ සමත්කම දේශීයව ද පෙන්නුම් කළා. මහින්ද රාජපක්ෂ ආණ්ඩුව අපූරු සුසංයෝගයක්. ඒ තුළ කොටින්ගෙන් බිඳී ආ කරුණා පිල මෙන්ම කොටින්ට එරෙහිව සටන් කිරීමට පිහිටවූ හෙළ උරුමයත් ඉන්නවා. ධනවාදයට නායකත්වය දෙන එජාපයෙන් බිඳී ආ කොටස් මෙන්ම ධනවාදය පෙරළීමට ආ ජවිපෙන් බිඳී ආ කොටස් ද ඉන්නවා.ඉන්දියානු දෙමළ ජනතාවගේ සාම්ප‍්‍රදායික නායකයා වන තොණ්ඩමන් මෙන්ම තොණ්ඩමන්ගේ බලය බිඳීමට පැමිණි චන්ද්‍රසේකරනුත් සිටිනවා. කලක් මුස්ලිම් කොංග‍්‍රසයේ සිට එහි බලය බිඳීමට පැමිණි පේරියල් අෂ්රොෆ්, අතාවුල්ලා වැනි නායකයන් ද සිටිනවා. මෙසේ ජාතික හා ජාත්‍යන්තර පසමිතුරු බලවේග එකට එක්කළ ලෝකයේ වෙන නායකයෙක් නැහැ.මීට අවුරුදු 2300කට කලින් සුනාමියක් පැමිණීමෙන් පසු රුහුණෙන් බිහිවූ නායකයා වන ගැමුණු කුමාරයා රට එක්සේසත් කිරීමෙන් නොනැවතී ආගමික දියුණුවත් ආර්ථික සංවර්ධනයත් ඇතිකළා. 2005 ජනාධිපතිවරණයේදී එල්ලාවල මේධානන්ද නායක හාමුදුරුවන් අපූරු අනාවැකියක් පළ කළා. ඒක තමයි වසර 2300කට කලින් සුනාමියකින් පසු රුහුණෙන් බිහිවූ නායකයකු රට එක්සේසත් කළ අයුරින්ම මෙවර සුනාමියෙන් පසුවත් නායකත්වයට රුහුණු පුතෙක් පත්කර ගත්තොත් රට එක්සේසත් කරගන්න හැකිවනු ඇති බවට.උන්වහන්සේ එදා කී අනාවැකිය අද ඇත්තක් වෙලා. ඒ නිසා දුටුගැමුණු රජතුමා කළ අයුරින් ම රට එක්සේසත් කිරීමෙන් පසුව ආගමික හා ආර්ථික සංවර්ධනයක් මහින්ද රාජපක්ෂ ජනාධිපතිතුමා මේ රටට ගෙන එන බව විශ්වාසයි.සංවාද සටහන් සරත් පෙරේරා සුමේධා නවරත්න සුභද්‍රා දේශප‍්‍රිය</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa090531_1</link>
    <topic>උතුරු සංවර්ධනයට දෙමළ විද්වතුන්ගේ පූර්ණ සහාය</topic>
    <author>කේ.සී.ජේ. රත්නායක - සුනිල් දයා අල්විස්</author>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්නවිශ‍්‍රාමික තෛ‍්‍රභාෂා ප‍්‍රවීණයන් යළි රාජ්‍ය සේවයටකේ.සී.ජේ. රත්නායක - සුනිල් දයා අල්විස්ත‍්‍රස්තවාදයෙන් මුදා ගත් උතුරු හා නැඟෙනහිර පළාත් සංවර්ධනය කිරීමට රජය ආරම්භ කැර ඇති වැඩපිළිවෙළ අගය කරමින් ඒ සඳහා පූර්ණ සහාය ලබාදීමට දෙමළ විද්වත්හු ඉදිරිපත් වෙති.මේ බව ප‍්‍රකාශ කෙරුණේ, ජනාධිපති ජ්‍යෙෂ්ඨ උපදේශක, විශේෂ කාර්ය සාධක සභාවේ සභාපති පාර්ලිමේන්තු මන්තී‍්‍ර බැසිල් රාජපක්ෂ මහතා ගේ ප‍්‍රධානත්වයෙන් ඉකුත් 29 දා පැවැති විශේෂ සාකච්ඡාවකදී ය.මේ සාකච්ඡාව සඳහා විවිධ ක්ෂේත‍්‍ර නියෝජනය කරමින් දෙමළ විද්වතුන් රැසක් සහභාගිවූ අතර ඔවුන් උතුරු පළාත පිළිබඳව පුළුල් අවබෝධයකින් යුතු අය වීම ද කැපී පෙනිණ. උතුරු පළාත් සංවර්ධනය, ජන ජීවිතය නැවත ගොඩනැඟීම, සුබසාධන හා සහන ගම්මානවල ජීවත්වන ජනතාවගේ ගැටලු විසඳීමත් ජන කොටස් අතර අන්‍යොන්‍ය සුහදතාව වර්ධනය කරමින් ජනතාවට ප‍්‍රතිලාභ ලබා දීමත් යනාදී කරුණු ගණනාවක් ඔස්සේ මේ සාකච්ඡාව පැවති බවත් එහිදී දෙමළ විද්වතුන් රජයේ වැඩපිළිවෙළ කෙරෙහි දැඩි අනුකූලතාවක් පළ කළ බවත් ජනාධිපති උපදේශක චන්ද්‍රා ප‍්‍රනාන්දු මහතා ‘සිළුමිණ’ ට පැවසීය.මේ සාකච්ඡාවේදී දෙමළ විද්වතුන් විසින් පෙන්වා දෙනු ලැබූ ගැටලුවක් පිළිබඳව රජයේ ක්ෂණික අවධානය යොමු වූ බවත් ඒ අනුව පොලිස් ස්ථාන හා රජයේ ආයතන සඳහා සිංහල - දෙමළ හා ඉංගිරිසි භාෂා නිපුණත්වය ඇති රජයේ විශ‍්‍රාමිකයන් බඳවා ගෙන භාෂා ගැටලුවක් ඇති නොවන පරිදි සිංහල - දෙමළ - මුස්ලිම් යන සියලු පුරවැසියන්ට පහසුවෙන් තම කටයුතු ඉටු කැර ගැනීමට පහසුකම් ලබාදීමට තීරණය වූ බව ද ඒ අනුව අදාළ බඳවා ගැනීම් නොපමාව සිදු කැරෙනු ඇති බවත් හෙතෙම පැවසීය.මේ සාකච්ඡාව සඳහා සංචාරක ඇමැති මිලින්ද මොරගොඩ, ජනාධිපති ලේකම් ලලිත් වීරතුංග, මහ බැංකුවේ අධිපති අජිත් නිවාඩ් කබ්රාල් ඇතුළු රජයේ ඉහළ පෙළේ නියෝජිතයෝ රැසක් ද සහභාගි වූහ. දෙමළ විද්වතුන් සමඟ පැවැති මේ සාකච්ඡාවේදී ඉතා උද්යෝගීමත් ව හා ගැඹුරින් කරුණු සාකච්ඡා වූ බවත් උතුරු පළාත සංවර්ධනය සඳහා රජය ගෙන යනු ලබන වැඩපිළිවෙළ ඔවුන් හමුවේ විස්තර කිරීමෙන් පසුව ඒ පිළිබඳව තම පූර්ණ සහාය ලබාදීමට ඔවුන් ඉදිරිපත් වූ බවත් ප‍්‍රකාශ කැරිණි.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa090531_2</link>
    <topic>ජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධි</topic>
    <author/>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්නමහින්ද රාජපක්ෂ ජනාධිපතිතුමාට හා ආරක්ෂක ලේකම් ගෝඨාභය රාජපක්ෂ මහතාට ගෞරව සම්මාන උපාධි පිරිනැමීමට කොළඹ විශ්ව විද්‍යාලයේ සනාථන සභාව විසින් ඒකමතිකව තීරණය කැර තිබේ.ජනාධිපතිතුමාට සහ ආරක්ෂක ලේකම්තුමාට මෙසේ ගෞරව සම්මාන උපාධි පිරිනැමීමට කොළඹ විශ්වවිද්‍යාලයේ සනාථන සභාව තීරණය කැර ඇත්තේ, ශ‍්‍රී ලංකාවේ භෞමික අඛණ්ඩතාව සහ ඒකීයභාවය ආරක්ෂා කැර ගැනීමට ද, සියලු ජනවර්ගයන් අතර සුහදතාව ඇති කිරීමට ද, අන්තර්ජාතික ප‍්‍රජාව අතර ශ‍්‍රී ලංකාවේ අභිමානය තහවුරු කිරීමට ද මේ දෙපළ අනුගමනය කළ කි‍්‍රයාමාර්ග අගය කිරීමක් වශයෙන් බැව් කොළඹ විශ්වවිද්‍යාලයේ උපකුලපතිනිය එවා ඇති නිවේදනයේ සඳහන් වෙයි.මේ අනුව මහින්ද රාජපක්ෂ ජනාධිපතිතුමාට නීති ශූරී ගෞරව සම්මාන උපාධිය ද ආරක්ෂක ලේකම් ගෝඨාභය රාජපක්ෂ මහතාට ශාස්ත‍්‍ර ශූරී ගෞරව සම්මාන උපාධිය ද පිරිනැමීමට කොළඹ විශ්වවිද්‍යාලයේ සනාථන සභාව තීරණය කොට තිබේ.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa090531_3</link>
    <topic>ළමයින් 60,000ට නැවත පාසල් වරම්</topic>
    <author>සුභාෂිණී ජයරත්න</author>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්නසුභාෂිණී ජයරත්නඋතුරේ සහන ගම්මානවල ජීවත්වන පාසල් දරුවන් 60,000 ක් නැවත පාසල් ගත කිරීම සඳහා අධ්‍යාපන අමාත්‍යාංශය රුපියල් ලක්ෂ 1200 ක් වෙන් කැර ඇත.ළමයින් හැට දහසෙන්, විසිදහසක් දැනටමත් පාසල් ගතකිරීම සඳහා අවශ්‍ය ද්‍රව්‍ය ලබාදී ඇති අතර ඉතිරි 40,000 සඳහා අත්‍යාවශ්‍ය ද්‍රව්‍ය බෙදා දීම 5 දා වවුනියාව සහන ගම්මානයේදී අධ්‍යාපනඇමැති සුසිල් පෙ‍්‍ර්මජයන්ත මහතාගේ ප‍්‍රධධානත්වයෙන් සිදුවෙයි.මේ ළමයින් සඳහා පෙළපොත ලක්ෂ 9 ක් පමණ අවශ්‍ය බවට හඳුනාගෙන ඇති අතර මේ සඳහා රුපියල් මිලියන 72 කට අධික මුදලක් වෙන් කැර ඇත. ජූනි 5 දා පෙළ පොත් ලක්ෂ 2 ක්, බෙදාදීමට නියමිත ය.මීට අමතරව මසා නිම කළ පාසල් නිල ඇඳුම් 25000 ක් ද 5 දා බෙදා දීමට කටයුතු යොදා ඇත. දින 180 වැඩසටහන යටතේ තාවකාලික පාසල් ඉදිකිරීමේ කටයුතු ආරම්භ කැර ඇති අතර වසර දෙකක වැඩසටහන යටතේ මුලතිව් කිලිනොච්චි යන ප‍්‍රදේශවල පාසල් ප‍්‍රතිසංස්කරණය කිරීමට ද බලාපොරොත්තු වෙයි. මේ සඳහා ආසියානු සංවර්ධන බැංකුව මඟින් රුපියල් කෝටි 30 ක් ප‍්‍රදානය කැර ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa090531_4</link>
    <topic>ආර්ථිකයේ ඉහළ වර්ධනයක්</topic>
    <author>බුද්ධිකා බ‍්‍රාහ්මණගේ</author>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්නබුද්ධිකා බ‍්‍රාහ්මණගේත‍්‍රස්තවාදය තුරන් කිරීමත් සමඟ ම ශ‍්‍රී ලංකා ආර්ථිකයේ සුබවාදී වෙනසක් ඇතිවී ඇතැයි මහ බැංකු අධිපති අජිත් නිවාඩ් කබ්රාල් මහතා ‘සිළුමිණ’ ට පැවසීය.පසුගිය සතියේ දී පමණක් මහ බැංකුවට එකතු වූ මුදල් ප‍්‍රමාණය මිලියන 125 ක් බව පවසන කබ්රාල් මහතා ලෝක ආර්ථික අර්බුදයත් සමඟ ඇතිවූ ආර්ථික පසුබෑමට අනතුරුව කෙටිකාලයකදී මහ බැංකුවට විශාල මුදලක් එක්වූ පළමු අවස්ථාව මෙය ලෙස ද හඳුන්වයි.පසුගිය සතියේදී අපනයන ආදායම් වර්ධනය වී ඇති අතරම අපනයන ආදායම් හා ආනයන වියදම් අතර පරතරය ශී‍්‍ර ලංකාවට වාසි සහගත මට්ටමකට පත්වී ඇති බව ද පවසයි.වසර 30 ක ත‍්‍රස්තවාදී අර්බුදය හේතුවෙන් ශ‍්‍රී ලංකා ආර්ථිකය පිළිබඳව දේශීයව මෙන් ම විදේශීයව ගොඩනැඟී පැවති අවිශ්වාසය බෙහෙවින් බලපෑ බවත් මේ අවිශ්වාසය ඉවත් වීම කොටස් වෙළඳ පොලෙහි මිල දර්ශක ඉහළ යෑමෙන් ම සනාථ වන බවත් මහ බැංකු අධිපතිවරයා පැහැදිලි කරයි.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa090531_5</link>
    <topic>රටට සමෘද්ධිය සමග ජනතාවට උසස් ජීවන තත්ත්වයක්</topic>
    <author>- දිනේෂ් ගුණවර්ධන</author>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්න- දිනේෂ් ගුණවර්ධනමහින්ද රාජපක්ෂ ජනාධිපතිතුමාගේ දූරදර්ශි නායකත්වය යටතේ අපේ රට රුදුරු ත‍්‍රස්තවාදයෙන් මුදා ගැනීමට හැකි වූ බවත් ඉදිරියේදී රටට සමෘද්ධිය ලබාදී ජනතාවට උසස් ජීවන මට්ටමක් ලබාදීම සැමගේ පරම වගකීම ලෙස සැලකිය යුතු බවත් නාගරික සංවර්ධන හා පූජා භූමි සංවර්ධන අමාත්‍ය දිනේෂ් ගුණවර්ධන මහතා පැවැසීය.ඇමැතිවරයා මේ අදහස පළ කළේ අධ්‍යාපන මිත‍්‍රත්ව සහයෝගිතා පදනමේ විධායක සභාව අමතමිනි.මෙරට උගත් බුද්ධිමත් ජනතාව සිය කුසලතා රටේ ප‍්‍රගතිය වෙනුවෙන් යෙදවිය යුතු කාලය එළැඹ ඇතැයි ද දුප්පත්කම නමැති හතුරා පළවා හැර ජනතාවගේ ජීවිත සෞභාග්‍යමත් කිරීමට අවශ්‍ය පසුබිම නිර්මාණය කැර දීම සැම දෙනාගේ වෙර වෑයම විය යුතු බව අමාත්‍යවරයා පෙන්වා දුන්නේය. රජය ගම කේන්ද්‍ර කොට ගත් සංවර්ධනයකට මුලපුරා ඇති බවත් නිවැරැදි ආර්ථික කළමනාකරණය හා දිගු කාලීන හා කෙටි කාලීන සැලසුම් උපයෝගී කොට ගෙන ඉදිරියට යාමේ වේගවත් ගමනක් රජය අරඹා තිබෙන බවත් ගුණවර්ධන මහතා සඳහන් කෙළේය.ආර්ථික වර්ධනයට සමගාමීව ජනතාව ගුණධර්ම වලින් පෝෂණය කිරීමට ද රජය කටයුතු කරන බවත් අතීතයේ ආර්ථික සංවර්ධනය සමග ආගමික සංවර්ධනය ඇති කළ ආකාරයට කටයුතු කරමින් ජනතාවගේ සාමකාමී හැඟීම් සදාචාර ගති ලක්ෂණ වර්ධනය කිරීමෙන් ජනතා සිත් සතන් ධාර්මික කිරීමට කටයුතු යොදන බව ද අමාත්‍යවරයා පැවැසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa0905311</link>
    <topic>ශ‍්‍රී ලංකාව ලෝකයටම පූර්වාදර්ශයක්!</topic>
    <author>කේ.සී.ජේ. රත්නායක - බුද්ධිකා බ‍්‍රාහ්මණගේ</author>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්නඇතැම් විදෙස් මාධ්‍ය මවාපාන පින්තූරය වැරැදියිත‍්‍රස්තවාදය පරාජය කළ ශ‍්‍රී ලංකාවට ලෝකය සහාය දිය යුතුයිඇමෙරිකා කොංග‍්‍රස් සභික හීත් ෂූලර් කියයිකේ.සී.ජේ. රත්නායක - බුද්ධිකා බ‍්‍රාහ්මණගේඇතැම් අන්තර්ජාතික මාධ්‍ය විසින් ශ‍්‍රී ලංකාව පිළිබඳව මවා පාන පින්තූරයට නො රැවටී සමස්ත ලෝක ප‍්‍රජාව ශ‍්‍රී ලංකා රජයට සහාය පළ කළ යුතු යැයි ඇමෙරිකා එක්සත් ජනපදයේ කොංග‍්‍රස් සභික හීත් ෂූලර් මහතා පවසයි.සහන ගම්මානවල සංචාරය කිරීමෙන් හා සිවිල් ජනතාව සමඟ විවෘතව සාකච්ඡා කිරීමෙන් පසුව තමා මේ තත්ත්වය අවබෝධ කැර ගත් බවත් හෙතෙම පෙන්වා දුන්නේ ය.ත‍්‍රස්තවාදය පරාජය කරමින් ශ‍්‍රී ලංකාව ලෝකයට ආදර්ශවත් රාජ්‍යයක් බවට පත්වී ඇති අතරම සහන ගම්මානවල ජනතාව වෙනුවෙන් සැලසුම් සහගත වැඩපිළිවෙළක් කි‍්‍රයාත්මක කිරීම පිළිබඳව තමා සතුටට පත්වන්නේ යයි හීත් ෂූලර් අවධාරණය කරයි.සහන ගම්මානවල අඩුපාඩු පිළිබඳව ඇතැම් අන්තර්ජාතික මාධ්‍ය විසින් පෙන්වා දී තිබූ තත්ත්වය සැබෑ නොවන බවත් එම ප‍්‍රදේශ සංවර්ධනය කිරීම සඳහා ශ‍්‍රී ලංකා රජය සැලසුම් සහගත වැඩපිළිවෙළක් කි‍්‍රයාත්මක කරන බව ද හෙතෙම පැවසීය.ෂූලර් මේ අදහස් පළ කෙළේ වවුනියාව සහ ති‍්‍රකුණාමලය සහන ගම්මාන නිරීක්ෂණය කිරීමෙන් පසුව පැවැත්වූ මාධ්‍ය හමුවේදීය.මේ අතර ඉකුත් 28 දා මහින්ද රාජපක්ෂ ජනාධිපතිතුමා හමුවූ ෂූලර් පවසා ඇත්තේ එල්.ටී.ටී.ඊ ත‍්‍රස්තවාදය හේතුවෙන් උන්හිටිතැන් අහිමි වූ ජනතාවගේ ජීවිත යළි ගොඩනැංවීමට හා එම ප‍්‍රදේශවල සංවර්ධනය සඳහා ඇමෙරිකානු රජයේ සහයෝගය ලබාදෙන බවයි. වවුනියාව, ති‍්‍රකුණාමල සහන ගම්මාන සියැසින් දැකගත් නියෝජිත පිරිස එම ජනතාවගේ සුබසාධනය වෙනුවෙන් රජය කි‍්‍රයාත්මක කර ඇති වැඩපිළිවෙළ පිළිබඳව සෑහීමකට පත්විය.විදෙස් නියෝජිත පිරිස සංචාරයෙන් අනතුරුව ආරක්ෂක ලේකම් ගෝඨාභය රාජපක්ෂ, ජනාධිපති ජ්‍යෙෂ්ඨ උපදේශක පාර්ලිමේන්තු මන්තී‍්‍ර බැසිල් රාජපක්ෂ, විදේශ ඇමැති රෝහිත බෝගොල්ලාගම වැනි රාජ්‍ය නියෝජිතයින් සමඟ ද සුහද පිළිසදරක යෙදී ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa0905312</link>
    <topic>මහ නාහිමි ජන්ම දිනට ජනපති ගෙන් සුබාශිංසන</topic>
    <author/>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්නමැයි 30 වැනි දිනට යෙදී තිබුණු මල්වතු පාර්ශ්වයේ මහානායක තිබ්බොටුවාවේ ශ‍්‍රී සිද්ධාර්ථ සුමංගල මහ නාහිමියන්ගේ 65 වැනි ජන්ම දිනය නිමිත්තෙන් මහින්ද රාජපක්ෂ ජනාධිපතිතුමා සුභාශිංසන පණිවුඩයක් නිකුත් කොට ඇත.ශාසනික අභිවෘද්ධියට මෙන් ම බෞද්ධ ජනතාවගේ උන්නතියට ඉවහල් වන අයුරින් කටයුතු කරන මහ නාහිමියන් ගිහි බෞද්ධ සමාජයට මෙන් ම සංඝ සමාජයට ද ආදර්ශයක් බව ජනාධිපතිතුමා සඳහන් කරයි.සම්බුද්ධ ශාසනයේ චිරස්ථතිය පවතිනුයේ ගරුතර මහා සංඝරත්නයේ අප‍්‍රතිහත ධෛර්යය හා කැපවීම මත බව සඳහන් කරන ජනාධිපතිතුමා ඒ උදාර ශාසනික ආගමික කටයුතු වලදී රට ජාතිය පිළිබඳව පෙරමුණ ගෙන කි‍්‍රයා කරන මහා නාහිමියන් ලබාදෙන අවවාද අනුශාසනා සැමවිටම ශක්තියක් වූ බව සඳහන් කරයි.එම නිවේදනයේ මෙසේ ද සඳහන් වෙයි.සැබෑ භික්ෂු ප‍්‍රතිපදාව වූ කලී, භික්ෂු චර්යාවන් බැහැර නොකරන ජනතාවගේ ලෞකික සහ ලෝකෝත්තර විමුක්තිය සඳහා මෙහෙය වූ පවිත‍්‍ර වතක් වන්නේ ය. ඒ තුළින් ගොඩනැඟෙන යථාර්ථය තුළ භික්ෂූන් වහන්සේට පොදු ජනතාවගේ භෞතික වූ දුක් වේදනා සුසුම් අරභයා බැහැර වී සිටිය නොහැකි ය.එහිදී උන්වහන්සේ භෞතිකවම පිළිතුරු කි‍්‍රයාශීලීව සම්පාදනය කළ සේක. විටෙක තම උපාසක උපාසිකාවන් ගේ ලෝකෝත්තර විමුක්තියට වඩා ලෞකික විමුක්තියේ මාර්ග උපදේශකයන් වීම මහත්ඵල මහානිසංස ලැබෙන කුසල කි‍්‍රයාවන් වන්නේ ය.එලෙස උතුම් වූ ශීල ගුණයෙන් හා ධර්ම ඥානයෙන් සිය උදාර භික්ෂු ජීවිතය ආදර්ශවත්ව හැඩ ගස්වා ගැනීමට අප මහා නායක මාහිමිපාණන් වහන්සේ සමත් වූහ. මා මේ රටේ රාජ්‍ය නායකයා වශයෙන් පත්වූ දා සිටම අතිගෞරවනීය මහානායක මාහිමිපාණන් වහන්සේ නිරන්තරයෙන් මා හට අවවාද අනුශාසනා කරනු ලැබුවේ මේ ලක් දෙරණෙහි භෞමික අඛණ්ඩතාවය මෙන් ම ස්වෛරීයත්වය රැකගෙන ඒකීය ශ‍්‍රී ලංකාවක් ලෙසින් මේ පුංචි දේශය පාලනය කරන ලෙසයි.ඔබ වහන්සේගේ මුළු ජීවිතයෙන් අඩකට ආසන්න කාලයක් ප‍්‍රාර්ථනා කළ ඒ ඒකීය රාජ්‍ය පවත්වාගෙන යාමට මීට වසර තුන හමාරකට පෙර මහින්ද චින්තනයෙන් ලබාදුන් පොරොන්දු ප‍්‍රකාරවම ඉටු කිරීමට හැකි වූයේ ඔබ වහන්සේගෙන් ලැබුණු නිරන්තර අවවාද අනුශාසනා බව ජන්ම දිනය සමරන මේ මොහොතේ මා සිහිපත් කරන්නේ ඉමහත් භක්ත්‍යාදරයෙනි.මෙලෙස බොහෝ දෙනාගේ හිත සුව පිණිස කටයුතු කරන අති ගෞරවාර්හ තිබ්බොටුවාවේ ශ‍්‍රී සිද්ධාර්ථ සුමංගලාභිධාන මහා නායක මාහිමිපාණන් වහන්සේට ජාතික ආගමික හා ශාසනික කටයුතු තවදුරටත් ඉටු කරගෙන යාමට ඇවැසි චිත්ත ධෛර්යය කායික, මානසික ශක්තිය නිදුක් නිරෝගී සුවය හා දීර්ඝායු සම්පත්තිය ප‍්‍රාර්ථනා කරමි. එසේම අප මහානායක මාහිමිපාණන් වහන්සේට උතුම් ශ‍්‍රී දළදා සමිඳුන්ගේ පිහිට, ති‍්‍රවිධ රත්නයේ ආශිර්වාදය මෙන් ම සියලු දෙවියන්ගේ රැකවරණය ලැබේවායි රජය හා සමස්ත ශ‍්‍රී ලංකාවාසී ජනතාව වෙනුවෙන් මම ඉත සිතින් ප‍්‍රාර්ථනා කරමි.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa0905313</link>
    <topic>ශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියති</topic>
    <author>දයා ඩී. ෆොන්සේකා</author>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්න* ත‍්‍රස්තවාදය පරාජය කිරීම ගැන ලෝකය සතුටුවිය යුතුයි* රටක අභ්‍යන්තර ප‍්‍රශ්නයකට ඇඟිලි ගසන්න අයිතියක් නෑ* ශ‍්‍රී ලංකාවේ ස්වාධිපත්‍යයට ගරු කරන්න ඕනෑදයා ඩී. ෆොන්සේකාපසුගිය බදාදා ජිනීවාහිදී රැස්වූ එක්සත් ජාතීන්ගේ මානව හිමිකම් කවුන්සලයේ ශ‍්‍රී ලංකාව පිළිබඳ සැසිවාරයේදී ශ‍්‍රී ලංකාවේ මානව හිමිකම් කඩවීමක් සිදුවී නැතැයි තහවුරු කරමින් රටවල් 29 ක් ශ‍්‍රී ලංකාවට පක්ෂව ඡන්දය දෙමිනි. එහිදී විශේෂ සිද්ධියක් වූයේ ශ‍්‍රී ලංකාවට පක්ෂව ඡන්දය දුන් රටවල් වැඩි හරියක් ආසියානු අප‍්‍රිකානු හා මැද පෙරදිග රටවල්වීමයි.එහිදී ශ‍්‍රී ලංකාවට පක්ෂව කතා කළ කියුබානු නියෝජිත රෙස්ෆෙල් මිෆ් කියා සිටියේ නොබැදුණු ජාතීන් ලෙස ශ‍්‍රී ලංකාව ත‍්‍රස්තවාදයට හා බෙදුම්වාදයට එරෙහිව කළ සටන අගය කරන බවයි. ඊජිප්තු නියෝජිත හිසාම් බදර් අප‍්‍රිකානු සංගමය වෙනුවෙන් අදහස් දක්වමින් මෙය ශ‍්‍රී ලංකාවේ අභ්‍යන්තරික අරගලයක් නිසා ත‍්‍රස්තවාදීන්ට එරෙහිව සටන් කිරීමට ශ‍්‍රී ලංකා ජනතාවට අයිතියක් ඇති බව ඔහු අවධාරණය කෙළේ ය.ඉන්දියානු නියෝජිත ෆේවිතාන් ද අඩම්කුල්ෆයර් කියා සිටියේ ශ‍්‍රී ලංකාව පිළිබඳ මෙවැනි සැසිවාරයක් පැවැත්වීමට කිසිදු අවශ්‍යතාවයක් නැති බවයි. ඉස්ලාමීය සමුළු සංවිධානය වෙනුවෙන් කතා කළ පකිස්තානු නියෝජිත සමීර් අක්රම් කීවේ ජාත්‍යන්තර නීතිය යටතේ එල්ටීටීඊය විනාශ කිරීමට ශ‍්‍රී ලංකා රජයට අයිතියක් ඇති බව ය. චීන නියෝජිත ලී බයෝඩොංග් කියා සිටියේ ශ‍්‍රී ලංකාවේ ස්වාධිපත්‍යයට හා ස්වාධීනත්වයට අන්තර්ජාතික ප‍්‍රජාව ගරු කළ යුතු බවය.රුසියානු නියෝජිත වැලරි ලොමිනින් ද ශ‍්‍රී ලංකාවට පක්ෂව කතා කළේ ය. මලයාසියාවේ නියෝජිත වත්මන් හෂීම් ගේ මතය වූයේ ද ශ‍්‍රී ලංකාවේ ත‍්‍රස්තවාදයට එරෙහි අරගලය එහි අභ්‍යන්තර කටයුත්තක් බවයි. පිලිපීන නියෝජිත අර්ලින්ඩා බැසිලියෝ අවධාරණය කළේ මෙවැනි දෙයකට විශේෂ සැසිවාරයක් පැවැත්වීම අවශ්‍ය නොවන බවයි. බොලිවියාවේ ඇන්ජලිකා නවාරෝ හා ඉන්දුනීසියාවේ ඩයස් ටි‍්‍රයන්සියා ජානි ද එම අදහසම අනුමත කළහ.ඇල්ජීරියානු නියෝජිත ඉද්රිස් ජසේරි ප‍්‍රකාශ කෙළේ මානව හිමිකම් කවුන්සිලය ආසියාවේ මැද පෙරදිග වැනි අනිත් කලාපවලද මානව හිමිකම් පිළිබඳව මෙයට සමානව සොයා බැලිය යුතු බවය.සිරියානු නියෝජිත ෆයිසාල් කබාස් හමොයි ශ‍්‍රී ලංකාව ප‍්‍රාණඇපකරුවන් විශාල ප‍්‍රමාණයක් මුදා ගැනීම පිළිබඳව ශ‍්‍රී ලංකාවට ප‍්‍රශංසා කෙළේ ය. තායිලන්ත නියෝජිතයා කියා සිටියේ ශ‍්‍රී ලංකාව වෙනුවෙන් කතා කළ සෙසු රටවල් සමඟ එකඟවන බවයි.වෙනිසියුලාව ද ශ‍්‍රී ලංකා රජයට සහයෝගය දක්වන බව ද අවධාරණය කෙළේ ය. කොරියානු මහජන සමූහාණ්ඩුවේ නියෝජිත චූ මියොංග් නාම් ද ශ‍්‍රී ලංකා රජයට අන්තර්ජාතික ප‍්‍රජාව සම්පූර්ණ සහයෝගය දිය යුතු බව කියා සිටියේ ය. ඉරාන නියෝජිත හමීඩ් බෙයිඩි මේ එක්සත් ජාතීන්ගේ මානව හිමිකම් විශේෂ සැසිය දේශපාලනික අරමුණකින් කි‍්‍රයාකරන බවත් කීය.වියට්නාම් නියෝජිත ‘වූ විඩාගේ ශ‍්‍රී ලංකාවේ ත‍්‍රස්තවාදයට එරෙහි සටනට තවත් සහාය දක්වන බව සඳහන් කෙළේය.මෙය ශ‍්‍රී ලංකාව අන්තර්ජාතික වශයෙන් ලද විශිෂ්ට ජයග‍්‍රහණයකි.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa0905314</link>
    <topic>මී ළඟ මානුෂීය මෙහෙයුම මතට එරෙහිවයි</topic>
    <author/>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්න- ජනපතිදශක තුනකට අධික කාලයක් රට වෙලා ගෙන තිබු රුදුරු ත‍්‍රස්තවාදය තුරන් කිරීමට මානුෂීය මෙහෙයුම දියත් කළා සේම, මත් උවදුරෙන් තරුණ පරපුර මුදා ගෙන මතින් තොර දේශයක් බිහි කිරීමට කිසි සේත් පසුබට නො වන්නේ යැයි මහින්ද රාජපක්ෂ ජනාධිපතිතුමා අවධාරණය කරයි.ජනාධිපතිතුමා මෙසේ පැවැසුවේ දුම්කොළ භාවිතය නිවාරණය කිරීම සඳහා වූ පළාත් මට්ටමේ මෙහෙයුම් වැඩ සටහනේ සමාරම්භක අවස්ථාවට එක් වෙමිනි. ඉකුත් 29 දා ජනාධිපති ලේකම් කාර්යාලයේ දී මේ උත්සවය පැවැත්විණි. එම අවස්ථාවට එක් වූ ජනාධිපතිතුමා මෙසේ ද සඳහන් කෙළේ ය.ත‍්‍රස්තවාදය පරාජය කරනවා තබා ඒ පිළිබඳව සිතීමටවත් බියවූ යුගයක් අවසන් කොට ඇති ශී‍්‍ර ලාංකීය ජාතියේ මීළඟ ප‍්‍රමුඛතම අභියෝගයක් වන මත් උවදුරෙන් රට මුදාගැනීමේ වැඩපිළිවෙළ තමා “මහින්ද චින්තන” ප‍්‍රතිපත්තිය ප‍්‍රකාශයට පත්කරමින් ආරම්භ කළ බව සිහිපත් කළ ජනාධිපතිතුමා මතට තිත තැබීම සඳහා දැනටමත් අණ පනත් ඇතුළු පියවර රාශියක් කි‍්‍රයාත්මක කර ඇති බවත් පැවැසීය.පසුගිය යුගයේ ත‍්‍රස්තවාදය හේතුවෙන් වැඩිපුරම බැට කෑවේ දරුවන් සහ කාන්තාවන් බව කී ජනාධිපතිතුමා මත්පැනින් සහ දුම්කොළ භාවිතයෙන් ද වැඩිපුර බැට කන්නේ මේ රටේ කාන්තාවන් සහ දරුවන් බව පෙන්වා දුන් අතර මතින් තොර රටක් බිහි කරනවා යනු මේ රටේ ලක්ෂ සංඛ්‍යාත කාන්තාවන්ට විශේෂයෙන් මව්වරුන්ගේත්, දරුවන්ගේත් නිදහස සඳහා සටන් කිරීම යැයි ද පැවසුවේය. මෙම අවස්ථාවට අතිපූජනීය මහා සංඝරත්නය ද, අමාත්‍ය නිමල් සිරිපාල ද සිල්වා, ප‍්‍රධාන අමාත්‍ය බර්ටි පේ‍්‍රමලාල් දිසානායක මහතා ඇතුළු දේශපාලන නියෝජිතයෝ ද රජයේ නිලධාරීහු ද එක්ව සිටියහ.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa0905315</link>
    <topic>විසි වසරකට පසු යාල්දේවි වව්නියාවෙන් උතුරට</topic>
    <author>සුභද්‍රා දේශප‍්‍රිය</author>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්නසුභද්‍රා දේශප‍්‍රියවසර 20 කට පසු යාල්දේවිය, වවුනියාවෙන් උතුරට ධාවනය කිරීමේ සුබ මොහොත 2009 ජූනි 06 දින උදෑසන, එළැඹීමට නියමිතය. වවුනියාවෙන් ඔබ්බෙහි මුණගැසෙන ප‍්‍රථම දුම්රිය ස්ථානය වන තාන්ඩිකුලම් දක්වා දුම්රිය ධාවනය වන අතර, මේ වනවිට දුම්රිය මාර්ගය ද දුම්රිය ස්ථානය හා සංඥා පද්ධතිය ද තනා අවසන්ව ඇත.එමෙන් ම නියෝජ්‍ය ඇමැති ලයනල් පෙ‍්‍ර්මසිරි මහතා ප‍්‍රමුඛ ගාලු ජනතාවගේ දායකත්වයෙන් ඉදිවන ඕමන්තෙයි දුම්රිය ස්ථානයේ ඉදිකිරීම් ද 06 දා ඇරැඹීමට නියමිතව ඇත. උතුරට වසන්තය කැන්දන, ජනාධිපතිතුමාගේ වෑයම මල්ඵල ගැන්වීමේ අරමුණෙන් දියත් කර ඇති උතුරු මිතුරු ව්‍යාපෘතිය යටතේ කි.මී. 159 ක් වූ උතුරු දුම්රිය මඟ 2010 වසරේදී තනා නිමකළ හැකි බවට විශ්වාසය පළකරන ප‍්‍රවාහන අමාත්‍ය ඩලස් අලහප්පෙරුම මහතා, උතුරට නෑගමනක් යාමේ සිහිනයක් දකින, දකුණේ ජනතාවගේ පැතුම් එමඟින් සඵල වනු ඇති බව ද ප‍්‍රකාශ කළේ ය. එමෙන් ම යාපා පටුනේ සිට දුම්රියෙන් කොළඹ පැමිණීමට බලා හිඳිනා සහෝදර දෙමළ ජනතාවගේ අපේක්ෂාවන් ද ඉටුවන බව අමාත්‍යවරයා අවධාරණය කළේ ය.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa0905316</link>
    <topic>‘මාධ්‍යවේදීන්’ කිහිප දෙනකු රට අතහැර ගියේ ඇයි?</topic>
    <author/>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්නත‍්‍රස්ත විමර්ශන ඒකකයෙන් පරීක්ෂණයක් පවත්වන බව පොලිස්පති කියයිත‍්‍රස්තවාදයෙන් රට නිදහස් කැර ගැනීම සඳහා ආරම්භ කළ මානුෂික මෙහෙයුම ජයග‍්‍රහණය කරමින් තිබියදී රටින් පලා ගිය මාධ්‍යවේදීන් පිළිබඳ සෙවීමට විශේෂ පරීක්ෂණයක් අරඹා ඇතැයි පොලිස්පති ජයන්ත වික‍්‍රමරත්න මහතා ‘සිළුමිණ’ ට පැවසීය.මේ මාධ්‍යවේදීන් රට අත හැර ගියේ කුමන හේතු නිසා දැයි පුළුල් ලෙස සොයා ගැනීම මේ පරීක්ෂණයේ අරමුණ බවත් පොලිස්පතිවරයා කීය. මේ පරීක්ෂණය බාර කටයුතු කරන්නේ ත‍්‍රස්තවාදී විමර්ශන ඒකකයෙන් බවත් එමඟින් වැදගත් තොරතුරු රැසක් හෙළිකැර ගැනීමට හැකිවනු ඇති බවට තමා විශ්වාස කරන්නේ යැයි ද වික‍්‍රමරත්න මහතා සඳහන් කෙළේ ය. ඉකුත් කාලයේදී විවිධ හේතු දක්වමින් මාධ්‍යවේදීන් ලෙස පෙනී සිටි පුද්ගලයන් ගණනාවක් හදිසියේ ම රට අතහැර ගොස් සිටි අතර ඇතැම් පුවත්පත් මඟින් පෙන්වා දී තිබුණේ ඒ බොහෝ දෙනෙක් විවිධ මුදල් වංචාවලට හවුල්ව සිටි බවයි.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa0905317</link>
    <topic>ඩෙංගු මෙතරම් සැර වුණේ ජාන විකෘතියක් නිසාද?</topic>
    <author>සුනිල් දයා අල්විස්</author>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්නසුනිල් දයා අල්විස්ඩෙංගු රෝගය මේ වනවිට බොහෝ ප‍්‍රදේශවල පෙරටත් වඩා ව්‍යාප්ත වෙමින් රෝගීන්ගේ සංඛ්‍යාව මෙන් ම මරණ සංඛ්‍යාව ද ඉහළ ගොස් ඇත. මේ තත්ත්වයට හේතු වී ඇත්තේ ඩෙංගු වෛරසයේ ජාන විකෘතියක් නිසා දැයි සෙවීමට වෛද්‍ය පරීක්ෂණ අංශවල අවධානය යොමු වී ඇත. ඩෙංගු රෝගය නිසා ඉකුත් 29 වැනිදා දක්වා වූ පසුගිය මාස පහට සිදුවූ මරණ සංඛ්‍යාව 85 දක්වා වැඩි වී ඇත.එසේම ඩෙංගු රෝගීන්ගේ සංඛ්‍යාව 6689 දක්වා ද වැඩි වී තිබේ. වසංගත රෝග අංශය පෙන්වා දෙන අන්දමට මේ වසරේ ඩෙංගු රෝග ව්‍යාප්තිය පසුගිය වසරට වඩා සියයට 50 කින් වැඩිවීමක් පෙන්නුම් කරයි. 2004 වසරේදී ඩෙංගු රෝගය ව්‍යාප්ත වී ගිය වසරක් ලෙස වාර්තා වුව ද එම වර්ෂයටම ඩෙංගු මරණ සිදුවී තිබෙන්නේ 88 කි.නමුත් මේ වසරේ ජනවාරි මාසයේ සිට මැයි 29 වැනිදා දක්වා ඩෙංගු මරණ 85 ක් සිදුවී තිබීමෙන් මේ වසර ඩෙංගු රෝගය වසංගත මට්ටමින් ඉතාමත් වැඩි වර්ෂයක් වනු ඇතැයි වසංගත රෝග අංශය පවසයි.රෝග ව්‍යාපෘතිය අඩුකර ගැනීම හා මරණ සංඛ්‍යාව අඩුකර ගැනීමට හැකි සෑම පියවරක් ම ගැනීමට වසංගත රෝග අංශය පියවරගෙන තිබෙන අතර මහජන සහයෝගය මේ රෝගය මැඩ පැවැත්වීමට අවශ්‍යයෙන් ම ලැබිය යුතු බව ද එම අංශය සඳහන් කරයි.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa0905318</link>
    <topic>රණවිරු ආධාර මේ ගිණුමට පමණයි</topic>
    <author/>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්නත‍්‍රස්තවාදීන් යුදමය වශයෙන් පරාජය කොට රණවිරුවන් ලත් ජයග‍්‍රහණවල ප‍්‍රබෝධයත් සමගම විවිධ සංවිධාන හා පුද්ගලයන් රණවිරුවන් සඳහා විධිමත් නොවන අයුරින් අරමුදල් රැස්කරන බවට තොරතුරු ලැබෙමින් පවතින බව නිවේදනයක් නිකුත් කරන ජාතික ආරක්ෂාව පිළිබඳමාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතා පෙන්වා දෙයි. රණවිරුවන්ගේ සියලු අවශ්‍යතා හා සුබසාධන කටයුතු සඳහා රජය විසින් මේ වන විටත් විවිධ වැඩ පිළිවෙළ කි‍්‍රයාවට නංවා ඇත.‘අපි වෙනුවෙන් අපි’ අරමුදල වෙනුවෙන් රණවිරු සේවා අධිකාරියත්, ආබාධිත රණවිරුවන් වෙනුවෙන් ‘රණවිරු සෙවන’ වැනි ආයතනයත් කි‍්‍රයාත්මක පවතී. මේ නිසා රණවිරුවන් වෙනුවෙන් මහජනයා විසින් කිසිදු මුදල් රැස් කිරීමක් අවශ්‍ය නොවන බව රාජ්‍ය ආරක්ෂක අමාත්‍යාංශය අවධාරණය කරයි. රණවිරුවන් වෙනුවෙන් උපකාරයක් කළ යුතු අයකු හෝ සංවිධානයක් වෙයි නම් ඒ මුදල ‘අපි වෙනුවෙන් අපි’ අරමුදලේ ගිණුම් අංක 7040000 ට බැර කරන ලෙස ද රාජ්‍ය ආරක්ෂක අමාත්‍යාංශය ඉල්ලා සිටින බව ජාතික ආරක්ෂාව පිළිබඳ මාධ්‍ය මධ්‍යස්ථානය පවසයි.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa0905319</link>
    <topic>කේ.පී. රටින් රටට පනී</topic>
    <author>කීර්ති මෙන්ඩිස්</author>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්නකීර්ති මෙන්ඩිස්කොටි සංවිධානයේ අන්තර්ජාතික ජාලයේ නායකයෙකු බව කියන කේ.පී. නොහොත් කුමරන් පද්මනාදන් නැමැත්තා විදෙස් ගුවන් බලපත‍්‍ර 14 ක් උපයෝගී කැරගෙන රටින් රටට පනිමින් සැඟවෙමින් සිටින බව විදේශීය බුද්ධි අංශ අන්තර්ජාතික පොලිසියට දැනුම්දීමක් කැර තිබේ. මේ අනුව කේ.පී. අල්ලා ගැනීම සඳහා යොදා ඇති විදෙස් පොලිස් දැල තව තවත් දැඩිකර ඇතැයි ද වාර්තාවේ.මෙම ගමන් බලපත‍්‍ර මාර්ගයෙන් විදේශීය ජාවාරම්කරුවන් හා සබඳකම් පවත්වන මොහු පිළිබඳව දැඩි අවධානය යොමු කරන ලෙස ඉන්ටර්ෆෝල් මගින් විදේශීය ගුවන් තොටුපළ රැසක්ම මේ වන විටත් දැනුවත් කර තිබේ.මොහු සමඟ සමීප සබඳකම් පැවැත්වූ විදෙස් රටවල මාෆියා නියෝජිතයන් රැසකගේ තොරතුරු ද මේ වන විට ජාත්‍යන්තර පොලිසිය සතුව ඇතැයි වාර්තාවේ. පසුගිය සටන් විරාම කාලයේදී නොයෙකුත් ක‍්‍රම මාර්ගයෙන් උතුරට ගිය නවීන අවි ආයුධ හා යන්ත්‍රෝපකරණ මෙම ජාත්‍යන්තර ජාවාරම්කරු හරහා ගියේ දැයි සොයන්නට ද විශේෂ විමර්ශනයක් අරඹා තිබේ.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa09053110</link>
    <topic>විජයග‍්‍රහණය සැමරීමේ හමුදා සංදර්ශනය ජූනි 03 දා</topic>
    <author/>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්නජාතික විජයග‍්‍රහණය සැමරීමේ හමුදා පෙළපාළිය ලබන 3 වැනිදා උදේ 8.30 ට ගාලු මුවදොර කී‍්‍රඩා පිටියේදී මහින්ද රාජපක්ෂ ජනාධිපතිතුමාගේ ප‍්‍රධානත්වයෙන් උත්කර්ෂවත් අන්දමින් පැවැත්වෙයි.මේ සුවිශේෂී අවස්ථාවේදී ති‍්‍රවිධ හමුදාවේ හා පොලිසියේ සහ සිවිල් ආරක්ෂක බළකායේ ආචාර පෙළපාළි ද යුද්ධ හමුදාවේ සන්නද්ධ රථ, නාවික හමුදාවේ මුහුදු ආරක්ෂක යාත‍්‍රා සහ ගුවන් හමුදාවේ ප‍්‍රහාරක යානා සංදර්ශනය ද නිදහස් උත්සවයේදී මෙන් ගොඩින් මුහුදින් සහ ගුවනින් ඉදිරිපත් කරනු ලබයි.ආරක්ෂක ලේකම් ගෝඨාභය රාජපක්ෂ, ආරක්ෂක මාණ්ඩලික ප‍්‍රධානි එයාර් චිෆ් මාෂල් ඩොනල්ඩ් පෙරේරා, යුද හමුදාපති ජෙනරාල් සරත් ෆොන්සේකා, නාවික හමුදාපති අද්මිරාල් වසන්ත කරන්නාගොඩ, ගුවන් හමුදාපති එයාර් චිෆ් මාෂල් රොෂාන් ගුණතිලක, පොලිස්පති ජයන්ත වික‍්‍රමරත්න, සිවිල් ආරක්ෂක බලකායේ අධ්‍යක්ෂ ජෙනරාල් සරත් වීරසේකර යන මහත්වරුන්ගේ සහභාගිත්වයෙන් මෙය සිදු කෙරෙයි.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa090531_6</link>
    <topic>ලේක්හවුස් මිහින්තලා ආලෝක පූජාව මෙවරත්</topic>
    <author>සීසර් සුදුසිංහ</author>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්නසීසර් සුදුසිංහලංකාවේ සීමාසහිත එක්සත් ප‍්‍රවෘත්ති පත‍්‍ර සමාගම, ලංකා විදුලි බල මණ්ඩලය මිහින්තලා රජමහා විහාරාධිපති හා භාරකාර නුවරගම් පළාතේ උප ප‍්‍රධාන අධිකරණ සංඝනායක නාමල්වැවේ ධම්මකීර්ති ශ‍්‍රී රතනසාර නාහිමියන්ගේ අනුශාසනා පරිදි ජූනි මස 6, 7 සහ 8 යන දිනයන්හිදී ඓතිහාසික මිහින්තලා පුද බිමේදී 47 වන වරටත් මිහින්තලා ආලෝක පූජා පින්කම අතිඋත්කර්ෂවත් අයුරින් පවත්වයි.ජූනි මස 6 වනදා (පෝදාට පෙරදින) පස්වරු 7 ට උතුරු මැද පළාතේ ප‍්‍රධාන අමාත්‍ය බර්ටි පෙ‍්‍ර්මලාල් දිසානායක මහතාගේ ප‍්‍රධානත්වයෙන් ආලෝක පූජාව ආරම්භ කැරේ. එදින උත්සවයට ජනමාධ්‍ය අමාත්‍ය ලක්ෂ්මන් යාපා අබේවර්ධන, ඛනිජ තෙල් සම්පත් සංවර්ධන අමාත්‍ය දුමින්ද දිසානායක, දේශීය වෛද්‍ය අමාත්‍ය තිස්ස කරලියැද්ද ජාතිය ගොඩනැඟීමේ හා වතු යටිතල පහසුකම් සංවර්ධන අමාත්‍ය එස්.එම්. චන්ද්‍රසේන, මහාමාර්ග නියෝජ්‍ය අමාත්‍ය ඩබ්.බී. ඒකනායක, ශ‍්‍රී ලංකාවේ මහා භාරකාර එන්.එස්.ඒ.එස්. සෙනෙවිරත්න යන මහත්වරු සහභාගි වෙති.පොසොන් පෝදා (7 වනදා) පස්වරු 7 ට ජනමාධ්‍ය හා තොරතුරු, ව්‍යවසාය සංවර්ධන සහ ආයෝජන ප‍්‍රවර්ධන අමාත්‍ය අනුර ප‍්‍රියදර්ශන යාපා මහතා සහ විදුලිබල හා බලශක්ති අමාත්‍ය ඩබ්.ඩී.ජේ. සෙනෙවිරත්න යන මහත්වරුන්ගේ ප‍්‍රධානත්වයෙන් ආලෝක පූජාව පැවැත්වේ. ජූනි 8 වනදා පස්වරු 7 ට ආලෝක පූජාව අනුරාධපුර දිසා ලේකම් එච්.එම්.කේ. හේරත් මහතාගේ ප‍්‍රධානත්වයෙන් පැවැත්වේ. එම අවස්ථාවට ලංකා විදුලිබල මණ්ඩලයේ සභාපති ඊ.ඒ.එස්.කේ. එදිරිසිංහ, ලංකාවේ සීමාසහිත එක්සත් ප‍්‍රවෘත්ති පත‍්‍ර සමාගමේ සභාපති බන්දුල පද්මකුමාර යන මහත්වරු සහභාගි වෙති.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa090531_7</link>
    <topic>දේශයට අභිමානය උදාකර දුන් මානුෂික මෙහෙයුම</topic>
    <author/>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්නටී.බී. ඒකනායකමහාමාර්ග හා මාර්ග සංවර්ධන අමාත්‍යශී‍්‍ර ලංකාවේ භෞමික අඛණ්ඩතාවයට බරපතළ තර්ජනයක් වූ, ජනතාවගේ ජීවත්වීමේ අයිතිය උදුරාගත් බෙදුම්වාදී එල්.ටී.ටී.ඊ. ත‍්‍රස්තවාදය පරාජය කිරීමේ භාරදූර අභියෝගය මීට තෙවසරකට ඉහතදී භාරගත් ජනාධිපති මහින්ද රාජපක්ෂ මැතිතුමා ‘මහින්ද චින්තන’ ජාතික වැඩ පිළිවෙළ යටතේ ජනතාව හමුවේ තැබූ ඒකීය නිදහස් දේශයක තිරසාර ගෞරවනීය සාමයකින් සියලු ජනතාවට බියෙන් සැකෙන් තොරව ජීවත්වීමේ පරිසරය නිර්මාණය කිරීමේ යුගයේ අවශ්‍යතාව කෙටි කලකදී ඉෂ්ට කර ඇත.තිස් වසරක් පුරා මෙරට ජන දිවිය භීතියට පත් කළ සංවර්ධන කටයුතු අඩාල කරමින් ආර්ථිකය දිනෙන් දිනම විනාශ මුඛයට ඇද දැමූ ම්ලේච්ඡ ත‍්‍රස්තවාදය කිසිදා පැරදවිය නොහැකි යැයි සමාජගත කොට තිබූ මතය මිත්‍යාවක් බවට පරිවර්තනය කරමින් දශක තුනක කුරිරු යුද්ධය වසර තුනකින් ජයග‍්‍රාහීව නිමාවට පත්කිරීම ආශ්චර්යකි. මේ සඳහා ති‍්‍රවිධ හමුදාව පොලීසිය ඇතුළු සියලු ආරක්ෂක අංශ ශක්තිමත් කොට විශ්වසනීයත්වයෙන් මෙහෙය වූවා පමණක් නොව රටේ ජනතාවගේ ආශීර්වාදය නොඅඩුව ලබා ගැනීමට හැකිවීම ජනාධිපතිතුමා ප‍්‍රමුඛ රජය ලැබූ සුවිශාල ජයග‍්‍රහණයකි.ලොව දරුණුතම ත‍්‍රස්තවාදී සංවිධානය යුදමය වශයෙන් පරාජය කළ නොහැකි බවටත් ප‍්‍රභාකරන්ගේ නම ප‍්‍රකාශ කිරීමට පවා බියවූ සමහර නායකයෝ රජයටත් වීරෝදාර හමුදාවන්ටත් පහර ගසමින් මානුෂික මෙහෙයුම අඩාළ කිරීමේ ජාතිද්‍රෝහී කි‍්‍රයාවේ නිතර වූහ. මාවිල්ආරුවෙන් ඇරඹි මානුෂික මෙහෙයුම කිසිවකුත් අපේක්ෂා නොකළ පරිදි වාර්තාගත සීමිත දින ගණනකින් ජයග‍්‍රාහීව ඉදිරියට යමින් මුළු නැගෙනහිරින්ම ත‍්‍රස්ත බලය පරදා ප‍්‍රජාතන්ත‍්‍රවාදයේ නිදහස හමුදා අණසක යටතට පත්කර ගැනීමට හැකිවිය. එහි ඇසි දුටු ප‍්‍රතිඵල ලෙස මන්නාරමේ සිට මහා කොටි බලකොටු බිඳ දමමින් මානුෂික මෙහෙයුම විජයග‍්‍රාහී පෙර ගමන්කරුවකු වී මන්නාරම, සිලාවතුර, පුනරින්, පරන්තන්, අලිමංකඩ, කිලිනොච්චි, මුලතිවු, පුදුකුඩුඉරිප්පු, පුදුමාතලන් දක්වා පැතිර තිබූ මුළු මහත් ත‍්‍රස්ත අඩවියම මුළුමනින්ම මුදා ගනිමින් මව්බිමට සදාතනික නිදහස ලබාදීමේ වීරවික‍්‍රමාන්විත ජාතික යුතුකම ජීවිත පරිත්‍යාගයෙන් ඉටුකළහ.මේ මානුෂික මෙහෙයුම වචනයේ පරිසමාප්ත අර්ථයෙන්ම මානුෂික වූයේ ත‍්‍රස්ත බලය විනාශ කරමින් අහිමි වූ භූමිය මුදාගැනීම පමණක් නොව ත‍්‍රස්ත ග‍්‍රහණයේ සිටි ලොව විශාලතම ප‍්‍රාණ ඇපකරුවන් පිරිස ජීවග‍්‍රහණයෙන් නිදහස් කරගැනීමේ මෙහෙයුමක් ද වූ බැවිනි. ලක්ෂ සංඛ්‍යාත අහිංසක සිවිල් වැසියන් පිරිසක් ත‍්‍රස්ත ග‍්‍රහණයේ බලහත්කාරයෙන් රඳවා තබා ගනිමින් තම බෙදුම්වාදී ව්‍යාපාරය කෙසේ හෝ රැක ගැනීමට අවසන් තත්පරය දක්වා දැරූ සියලු ප‍්‍රයත්නද වීරෝදාර රණවිරුවෝ ව්‍යර්ථ කළහ.සිවිල් වැසියන්ගේ මූලික අවශ්‍යතා සපුරාලීම වෙනුවෙන් රණවිරුවන් ඉටුකළ කාර්යභාරය ද සුළුපටු නොවේ. ආහාර, වෛද්‍ය ප‍්‍රතිකාර, නවාතැන් පහසුකම් ඇතුළු ජනතාවට අවශ්‍ය සියලු පහසුකම් සැලසීමේ වගකීම් ද අපගේ වීරෝදාර රණවිරුවෝ නොපිරිහෙළා ඉටුකළහ. තම දිවි දෙවැනි කොට ප‍්‍රාණ ඇපයේ සිටි වැසියන් මුදා ගැනීමට පෙරමුණ ගත් දේශයේ විරුවනට එම ජනතාව සදා ණයගැතිය. නැගෙනහිර මාවිල්ආරු ගොවි ජනතාවට ජලය ලබාදීම වෙනුවෙන් කි‍්‍රයාත්මක කළ මානුෂීය මෙහෙයුම උතුරේ නන්දිකඩාල් කළපුව හරහා ත‍්‍රස්ත ග‍්‍රහණයෙන් මිදී ජීවිත යදිමින් පලා ආ දහස් සංඛ්‍යාත ජනතාවකට වීරෝදාර රණවිරුවෝ ඔවුන්ගේ සමීපතම ඥාතීහු වූහ. මානුෂික මෙහෙයුම නිරතුරුවම ජනතා බලාපොරොත්තු ඉහළට නැංවූ වීර චාරිකාවක් විය.අධිෂ්ඨානය, ආත්ම විශ්වාසය, කැපවීම, එඩිතරකම, දේශානුරාගය, කරුණාව, පරාර්ථකාමී බව වැනි උදාර ගතිගුණවලින් ද සන්නද්ධව සිදුකළ මේ මානුෂික මෙහෙයුම නතර කිරීමට, අඩාළ කිරීමට දෙස් විදෙස් බලවේග දැඩිව කි‍්‍රයාත්මක විය. ජාත්‍යන්තරව කෙරෙන කොටි රංගන ව්‍යාප්ත වී හිංසාකාරී, ප‍්‍රචණ්ඩ කි‍්‍රයා බවට පත්විය. අපගේ විදෙස් තානාපති කාර්යාලවලට පහර දුන්හ. විරෝධතා, පිකටිං, පෙළපාළි පැවැත්වූහ. විදෙස් ගත ශී‍්‍ර ලාංකිකයින්ට හිංසා පීඩා සිදු කළහ. නිදහසින් පසු බලයේ සිටි කිසිදු රජයකට හෝ රාජ්‍ය නායකයකු මුහුණ දීමට සිදුනොවූ දැවැන්ත විදෙස් බලපෑම්වලට මුහුණ දීමට ජනාධිපතිතුමා ප‍්‍රමුඛ රජයට සිදුවිය.ලක්ෂ සංඛ්‍යාත ජනකායක් ඝාතනය කොට රාජ්‍ය නායකයන් ඇතුළු විවිධ තරාතිරම්වල උගතුන්, බුද්ධිමතුන් ඇතුළු ප‍්‍රභූන් අමු අමුවේ මරාදමා ලංකාවේ පමණක් නොව දකුණු ආසියාවේම දේශපාලන න්‍යාය පත‍්‍රය හදන්නට යත්න දැරූ වේළුපිල්ලේ ප‍්‍රභාකරන් ඇතුළු කොටි නඩයම අවසන් හුස්ම හෙළා අවසන්ය. නායකත්වයක් නැති, අවි බලයක් නැති, භූමියක් නැති නාම මාත‍්‍ර සංවිධානයක් බවට එල්.ටී.ටී.ඊ. ඉතිහාස පොතට එක් කිරිමට මහින්ද රාජපක්ෂ ජනාධිපතිතුමාගේ නොසැලෙන, එඩිතර දේශපාලන නායකත්වය යටතේ හැකිවිය. ශී‍්‍ර ලංකාවේ දෙවැනි නිදහස් අරගලය ලෙස මහාවංශය නැවත ලියැවෙන දිනක එයට නියත වශයෙන්ම එක්වන මානුෂික මෙහෙයුමට දේශපාලන නායකත්වය ලබාදුන් සේනාධිනායක ජනාධිපති මහින්ද රාජපක්ෂ මැතිතුමා එක්වනු ඇත. දෙකඩ වී තිබූ මව්බිම එක්සේසත් කොට අභිමානවත් ලෙස සියලු ජනතාවට පේදුරු තුඩුවේ සිට දෙවුන්දර තුඩුවටත් කොළඹ අගනුවර සිට දිවයිටන් ඕනෑම ප‍්‍රදේශයකටත් නිදහසේ ගමන් කිරීමට හැකි නව යුගයක් නිර්මාණය කර දී ඇත.තිස් වසරක් ශී‍්‍ර ලංකා භූමිය ගිගුම් දුන් වෙඩි හඬ නිහඬ කොට පළාත් නමය තුළම ජාතික ධජය ලෙළදෙන ඒකීය ශී‍්‍ර ලංකාවක් බිහිකර ඇත. මෙතුවක් කල් රටේ පැවති මායිම් ගම්මාන අනාරක්ෂිත ප‍්‍රදේශ, නිජභූමි සංකල්ප, කොටි පාලන ප‍්‍රදේශ, රජයේ පාලන ප‍්‍රදේශ යන මේ සියලු වදන් ශබ්ද කෝෂයෙන් සදහටම ඉවත් කොට ඇත. දැන් අපට ඇත්තේ එකම ගම්මානයකි. ආරක්ෂිත ප‍්‍රදේශයකි. සියලු දෙනාටම අයිති නිදහස් භූමියකි. ව්‍යවස්ථාදායකයේ, විධායකයේ, අධිකරණයේ බලය කි‍්‍රයාත්මක සෛවරී රාජ්‍යයකි. නීතියේ ස්වාධිපත්‍ය රජයන සමාජයකි. සිංහල, දෙමළ, මුස්ලිම්, මැලේ, බර්ගර් ඇතුළු සියලු ජනකොටස් ඒකරාශී වූ මව්බිමට ආදරය කරන ශී‍්‍ර ලාංකේය අනන්‍යතාව ඇති එක් ජාතියකි. අපි සියලු දෙනා ශී‍්‍ර ලාංකිකයින් ලෙස මුදාගත් රට සංවර්ධනය කරා ගෙන යාමේ මෙහෙයුමට ද ජනාධිපතිතුමාට ශක්තියක් වීමට පෙළ ගැසෙමු. දේශයට නිදහස උරුමකර දීමට ජීවිත පූජාවෙන් උදාර ජාතික මෙහෙවරක නිරත වූ දැයේ විරුවන් සදානුස්මරණීයව අප හදවත් හී ජීවත්වනු නොඅනුමානය.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa090531_8</link>
    <topic>ජගත් පරිසර දිනය 5 වැනිදා ප‍්‍රධාන උත්සවය කොළඹ දී</topic>
    <author>නිහාල් පී. අබේසිංහ</author>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්නනිහාල් පී. අබේසිංහජගත් පරිසර දිනය ජූනි 5 වැනිදාට යෙදී ඇත. මෙවර තේමාව ‘මිහිමව ඔබ අමතයි දේශගුණික විපර්යාසය වැළැක්වීම සඳහා පෙළ ගැසෙමු’ යන්නයි.මේ වෙනුවෙන් පරිසර හා ස්වභාවික සම්පත් අමාත්‍යාංශය වැඩසටහන් රැසක් සංවිධානය කරයි. ඒ අනුව ජගත් පරිසර දින ප‍්‍රධාන උත්සවය 5 වැනිදා පෙරවරු 10 ට කොළඹ විහාර මහා දේවි උද්‍යානයේ දී පැවැත්වෙන බව පරිසර ඇමැති පාඨලී චම්පක රණවක මහතා කියයි.ඊට අමතරව ජගත් පරිසර දිනය වෙනුවෙන් පවත්වන ‘සොබා 2009’ ජාතික පාරිසරික ප‍්‍රදර්ශනය කොළඹ විහාරමහා දේවි උද්‍යානයේදී ජූනි 4 වැනිදා පෙරවරු 9 ට විවෘත කෙරේ. එය 4, 5, 6 දිනවල පෙරවරු 9 සිට රාති‍්‍ර 7 දක්වා පැවැත්වේ. මෙහිදී පරිසර හිතකාමී නිපැයුම් රැසක් ප‍්‍රදර්ශනය කෙරේ. මීට අමතරව පාරිසරික චිත‍්‍රපට ප‍්‍රදර්ශනයක් හා වැඩමුළුවක් කොළඹ මහවැලි කේන්ද්‍රයේදී ජූනි 4 දින පෙරවරු 9 ට ආරම්භ කෙරේ.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aa090531_9</link>
    <topic>ඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්න</topic>
    <author/>
    <content>උතුරු සංවර්ධනයට දෙමළ විද්වතුන්ගේ පූර්ණ සහායජනපතිට - ආරක්ෂක ලේකම්ට කොළඹ සරසවියෙන් ගෞරව සම්මාන උපාධිළමයින් 60,000ට නැවත පාසල් වරම්ආර්ථිකයේ ඉහළ වර්ධනයක්රටට සමෘද්ධිය සමග ජනතාවට උසස් ජීවන තත්ත්වයක්ශ‍්‍රී ලංකාව ලෝකයටම පූර්වාදර්ශයක්!මහ නාහිමි ජන්ම දිනට ජනපති ගෙන් සුබාශිංසනශ‍්‍රී ලංකාවට පක්ෂව ඡන්දය දුන් රටවල් 29 ක නියෝජිතයෝ කියතිමී ළඟ මානුෂීය මෙහෙයුම මතට එරෙහිවයිවිසි වසරකට පසු යාල්දේවි වව්නියාවෙන් උතුරට‘මාධ්‍යවේදීන්’ කිහිප දෙනකු රට අතහැර ගියේ ඇයි?ඩෙංගු මෙතරම් සැර වුණේ ජාන විකෘතියක් නිසාද?රණවිරු ආධාර මේ ගිණුමට පමණයිකේ.පී. රටින් රටට පනීවිජයග‍්‍රහණය සැමරීමේ හමුදා සංදර්ශනය ජූනි 03 දාලේක්හවුස් මිහින්තලා ආලෝක පූජාව මෙවරත්දේශයට අභිමානය උදාකර දුන් මානුෂික මෙහෙයුමජගත් පරිසර දිනය 5 වැනිදා ප‍්‍රධාන උත්සවය කොළඹ දීඩෙංගු රෝග ලක්ෂණ දුටු වහාම රජයේ රෝහලකට ඇතුළත් වන්න- සෞඛ්‍ය ඇමැතිව්‍යාප්ත වෙමින් පවතින ඩෙංගු රෝගය පිළිබඳව ඉකුත් දින පැවැති ඇමැති මණ්ඩල රැස්වීමේදී ද කරුණු සාකච්ඡා කර ඇත.මේ පිළිබඳව අදහස් දැක්වූ සෞඛ්‍ය ඇමැති නිමල් සිරිපාල ද සිල්වා මහතා මහින්ද රාජපක්ෂ ජනාධිපතිතුමා ප‍්‍රමුඛ ඇමැති මණ්ඩලය මේ සම්බන්ධයෙන් අවධානය යොමු කොට අනිකුත් අමාත්‍යංශ සහාය ද ලබාගත යුතු බව පවසා ඇතැයි කීය. ඩෙංගු රෝගය හා ඩෙංගු මදුරු ඝනත්වය ව්‍යාප්ත වෙමින් යන සෞඛ්‍ය වෛද්‍ය නිලධාරි කොට්ඨාශ 68 දැනටමත් හඳුනාගෙන තිබෙන බවත් මේ සෞඛ්‍ය වෛද්‍ය නිලධාරි කොට්ඨාශවල ඩෙංගු මර්දන වැඩසටහන් හා දැනුම්වත් කිරීම්, විශේෂ වැඩසටහන් කි‍්‍රයාත්මක කිරීමට ද පියවර ගන්නා බව ද ඇමැතිවරයා පැවසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=ab0905311</link>
    <topic>“රුක්මන් ඔයා දන්න දේශපාලනේ මොකක්ද”</topic>
    <author>චන්දන බණ්ඩාර</author>
    <content>“රුක්මන් ඔයා දන්න දේශපාලනේ මොකක්ද”මාවිල්ආරු වැසූ කොටියා සොයයිකේලම් මුත්තා සහ ගෝල පිරිසත‍්‍රස්තවාදයේ ආර්ථික ඝාතන මූල්‍ය උපායගිය සතියේ ජනාධිපතිතුමාගේ ප‍්‍රධානත්වයෙන් කැබිනට් මණ්ඩලය රැස්විය. එම රැස්වීමේදී මුලින්ම ඇමැති සුසිල් පෙ‍්‍ර්මජයන්ත ජ.වි.පෙ මන්තී‍්‍ර විජිත හේරත් ගේ යෝජනාවක් කැබිනට් මණ්ඩලයට ඉදිරිපත් කළේය. එම යෝජනාව උසස් අධ්‍යාපන ක්ෂේත‍්‍රයට සම්බන්ධ එකක් නිසා ඊට උසස් අධ්‍යාපන ඇමැති විශ්වා වර්ණපාල විරුද්ධ විය. “මේක ජේ.වී.පී කාරයන්ගේ උවමනාවට කරන යෝජනාවක්. විශ්ව විද්‍යාල ශිෂ්‍ය ප‍්‍රජාවත් මේකට විරුද්ධයි. මේ යෝජනාව කි‍්‍රයාත්මක කරන්න ඉඩ දෙන්න එපා.” ඇමැති විශ්වා වර්ණපාල ඉල්ලා සිටියේය. “මේ යෝජනාව මගේ නෙමෙයි. විජිත හේරත් ගේ යෝජනාවක්. ඒ නිසා මට ප‍්‍රශ්නයක් නෑ.” ඇමැති සුසිල් පෙ‍්‍ර්මජයන්ත කියා සිටියේය.විදේශ ඇමැති රෝහිත බෝගොල්ලාගමඇමැති රාජිත සේනාරත්නඉන් අනතුරුව කැබිනට් මණ්ඩලයේ සාකච්ඡාවට ගැනුණේ සහන සේවා ගම්මානවල වෙසෙන ජනතාව ගැනය. කැබිනට් මණ්ඩලයට ඇමැතිවරයෙකු යෝජනා කළේ ලියාපදිංචි නොවූ සුදුසුකම් සම්පූර්ණ කළ වෛද්‍යවරුන් උතුරේ සහන ගම්මානවලට යැවීමටය. සුදුසුකම් සපුරා ඇති නිසාත් එම වෛද්‍යවරුන්ට ද ප‍්‍රයෝජනයක් ලැබෙන නිසාත් ඔවුන් උතුරේ සහන ගම්මානවල සේවයට යෙදීමට ඇති හැකියාව ගැන කැබිනට් මණ්ඩලයේ සාකච්ඡාවට ගැනිණි.”වෛද්‍ය සංගම් ඒකට විරුද්ධයි. එයාලා කියන විදියට ලියාපදිංචි නොවූ වෛද්‍යවරුන් සේවයට යෙදවීම නීති විරෝධීයි.” ඇමැති නිමල් සිරිපාල ද සිල්වා කීවේය. ඉන්පසුව ජනාධිපතිතුමා කැබිනට් මණ්ඩලයට අදහස් දැක්වූයේය. “එහෙම වුණොත් ඒ අයගේ විරෝධතාව බලලා හෙදියෝ හරි සහන ගම්මානවල සේවයට යවන්න වෙනවා. හෙදියන්ට බ්ලඩ් පෙ‍්‍රෂර් චෙක් කරන්න පුළුවන් නම් සහන ගම්මානවල ජනතාවට පහසුවක් වෙනවා. ඒ නිසා මේ වෙලාවේ වෛද්‍ය සංගම් නීති අණපනත් ගැන කියනවා නම් හෙදියෝ හරි යවන්න වෙනවා.” ජනාධිපතිතුමා කැබිනට් මණ්ඩලයට කීවේය.පසුගිය සතියේ කැබිනට් මණ්ඩල රැස්වීමට උතුරු මැද මහ ඇමැති බර්ටි පෙ‍්‍ර්මලාල් දිසානායක ද පැමිණ සිටියේය. “ජනාධිපතිතුමා මේ රටට ජයග‍්‍රහණය ලබා දුන්නා. ඒ නිසා එතුමාට ප‍්‍රණාමය පළ කරන්න මාසයකට වරක් හැම පළාතකම උත්සවයක් සංවිධානය කරමු. මගේ පළාතේ උත්සවය ජුනි මාසයේ සංවිධානය කරන්නම්” ඇමැති බර්ටි පෙ‍්‍ර්මලාල් කැබිනට් මණ්ඩලයට කියා සිටියේය.ඇමැති නිමල් සිරිපාල ද සිල්වා කැබිනට් මණ්ඩලයට කීවේ ජූලි මාසයේ දී තම පළාතේ උත්සවය සංවිධානය කළ හැකි බවය. “මට ඔය උත්සව තියලා ප‍්‍රණාමය පුද කරන්න ඕන නෑ. ඒක අනවශ්‍ය වැඩක්. මට නෙවෙයි ප‍්‍රණාමය පුද කරන්න ඕන රණවිරුවන්ට” ජනාධිපතිතුමා උත්සව සංවිධානය කිරීමට සූදානම් වූ ඇමැතිවරුන්ට පෙන්වා දුන්නේය.”මල්වතු අස්ගිරි මහනායක ස්වාමින් වහන්සේලා ජනාධිපතිතුමාට දෙන්න ඕන ඉහළම ගෞරවය දුන්නා. පළාත් සභාවලින් ගෞරව දෙන්න පටන් ගත්තොත් රටේ ඉහළම ස්ථානයකින් දීපු ගෞරවයට හොඳ නැහැ වගේ වෙනවා” ඇමැති රාජිත සේනාරත්න කියා සිටියේය.”රණවිරුවන්ට උපහාර උත්සව සංවිධානය කරනකොට තනි සිංහල උත්සව හැටියට සංවිධානය කරන්න එපා. දෙමළ, මුස්ලිම් ජනතාවත් මේ උත්සවවලට සම්බන්ධ කර ගන්න. එතකොටයි විශ්වාසය තහවුරු වෙන්නේ. මේ වෙලාවේ ජාතින් අතර විශ්වාසය ගොඩනගලා ප‍්‍රණාමය පුද කරන්න මතක තියා ගන්න” ජනාධිපතිතුමා කැබිනට් මණ්ඩලයට අවධාරණය කළේය.ඉන් අනතුරුව කැබිනට් මණ්ඩලයට අදහස් දැක්වූයේ ඇමැති ඒ.එල්.එම්. අතාවුල්ලාය. නැඟෙනහිර පළාතේත් මම උත්සවයක් සූදානම් කරනවා. සර් මට ඒකට කලින්ම දිනයක් වෙන් කරලා දෙනවා නම් වටිනවා. මම ඒ උත්සවය පල්ලියේ සූදානම් කරන්නේ. නැඟෙනහිර ජනතාවත් ඔබතුමාට ප‍්‍රණාමය පුද කරන්න බොහොම උනන්දුවෙන් ඉන්නේ” ඇමැති අතාවුල්ලා කියා සිටියේය.”මම නැඟෙනහිර පළාතේ ඒ උත්සවයට අනිවාර්යයෙන් ම එනවා.“ ජනාධිපතිතුමා අතාවුල්ලාට කියා සිටියේය. ඉන් අනතුරුව ජනාධිපතිතුමා විදේශ ඇමැති රෝහිත බෝගොල්ලාගමගෙන් විමසා සිටියේ ජිනීවා නුවර එක්සත් ජාතීන් ගේ මානව හිමිකම් කවුන්සිලයේ සාකච්ඡාවට ගැනුණු ලංකාවට එරෙහි යෝජනාව ගැනයි.”අපිට පක්ෂව මේ වෙනකොට ඡන්ද 24 ක් තියෙනවා. ඡන්ද 19 ක් තිබුණත් හොඳටම ඇති. නියම තත්ත්වය තව ටික වෙලාවකින් දැන ගන්න පුළුවන් ගැටලුවක් නැහැ. අපට ජය ලැබෙනවා.” විදේශ ඇමැති රෝහිත බෝගොල්ලාගම කියා සිටියේය.ඉන් පසුව ජනාධිපතිතුමා විදේශ ඇමැතිවරයාට කියා සිටියේ මොහාන් පීරිස්ට කථා කරන ලෙසය. “අපි බොහොම පහසුවෙන් මානව හිමිකම් යෝජනාව ජය ගන්නවා. ජපානය අපේ රටට සහාය දෙන්න එක්සත් ජාතීන්ගේ කාර්යාලයක් අපේ රටේ පිහිටුවන ලෙස ඉල්ලා සිටියා” මොහාන් පීරිස් කියා සිටියේය.”කාගේවත් කාර්යාල ලංකාවේ දාන්න දෙන්න බැහැ. අනික කවුරුවත් ලංකාවේ කාර්යාල දාන්න අවශ්‍ය නැහැ.” ජනාධිපතිතුමා මොහාන් පීරිස්ට කියා සිටියේය.ඉන් අනතුරුව ජනාධිපතිතුමා කැබිනට් මණ්ඩලයේ අවධානය යොමු කළේ මාධ්‍යවල පළවන අසත්‍ය තොරතුරු ගැනය. “අනුර යාපා ඇමැතිතුමා මේවා ගැන වැඩි අවධානයක් යොමු කරන්න. සමහර මාධ්‍යවල පළවන තොරතුරුවල කිසිම සත්‍යතාවයක් නැහැ. බොහෝ අවස්ථාවල විදෙස් මාධ්‍යවල වැරැදි ප‍්‍රවෘත්ති සහ තොරතුරු පළ වෙනවා. ලංකාවේ නියෝජිතයෝ විදේශ රටවලට යවනකොට ප‍්‍රවෘත්ති දෙපාර්තමේන්තුවේ විශේෂ නිර්දේශ මත යවන්න මතක තියා ගන්න” ජනාධිපතිතුමා ඇමැති අනුර යාපාට උපදෙස් දුන්නේය.ඉන් අනතුරුව ඇමැති රාජිත සේනාරත්න කැබිනට් මණ්ඩලයට අදහස් දැක්වූයේය. “ඒක ඇත්ත. මේ වගේ ප‍්‍රශ්නයක් ස්වීඩනයේ විදේශ ඇමැතිට වුණා. එයා ලංකාවේ සංචාරයකට එන්න හිටියේ. ඒත් අපේ ප‍්‍රශ්නයක් නිසා එන්න බැරි වුණා. එතුමා දෙවරක් ස්වීඩන් රජයේ අගමැතිවරයා වෙලා හිටියා. එතුමාට මෙරටට එන්න බැරිවීම නිසා අමනාප වෙලා තානාපති කාර්යාල පවා ඉවත් කරගන්න හැදුවා.” ඇමැති රාජිත කැබිනට් මණ්ඩලයට පැහැදිලි කළේය.ඇමැති රාජිත කැබිනට් මණ්ඩලයට තවත් කාරණයක් දැනුම් දුන්නේය. “ස්විඩනයේ අපේ රටේ තානාපති ඉදිරිපත්වෙලා ස්විඩන රජයේ කේන්ට් නමැති මන්තී‍්‍රවරයකු අපේ රටට එවලා තිබුණා. උතුරේ අවතැන්වූවන් සිටින සහන ගම්මානවල ජීවත්වෙන ජනතාව ගැන සොයා බලන්න ඒ මන්තී‍්‍රවරයා ඇවිත් තිබුණේ. මම ඒ මන්තී‍්‍රතුමා හමුවෙලා ජනාධිපති ජ්‍යෙෂ්ඨ උපදේශක බැසිල් රාජපක්ෂ මන්තී‍්‍රතුමා හමුවුණා. මේ වෙලාවේ ලෝකයට උතුරේ සහන ගම්මාන ගැන වැරැදි අදහසක් යන්න ඉඩ තියෙනවා.ඊට පස්සේ මම ස්විඩනයේ මන්තී‍්‍රතුමා බැසිල් මන්තී‍්‍රතුමාට මුණ ගැස්සුවා. බැසිල් මන්තී‍්‍රතුමා හැම වැඩක්ම නවත්වලා ස්වීඩන මන්තී‍්‍රතුමා සමඟ සාකච්ඡා කළා. ‘නැඟෙනහිර නවෝදය’ වැඩසටහන සහ ‘උතුරු වසන්තය’ ගැන බැසිල් මන්තී‍්‍රතුමා ස්විඩන මන්තී‍්‍රතුමාට පැහැදිලා කරලා තිබුණා. ඊට පස්සේ ඒ මන්තී‍්‍රවරයා අපේ රජයට ප‍්‍රශංසා කරලා තිබුණා” ඇමැති රාජිත කැබිනට් මණ්ඩලයට හෙළි කළේය.පසුව ස්විඩනයේ මන්තී‍්‍රවරයාට උතුරේ සහන ගම්මානවල තත්ත්වය සියැසින් දැක බලා ගැනීමට අවස්ථාව ඇමැති රාජිත මැදිහත්වී සිදු කැර තිබිණි. පොලිස් විශේෂ කාර්ය බළකායේ ප‍්‍රධානියකු සමඟ ස්විඩන් මන්තී‍්‍රවරයා උතුරේ සහන ගම්මානවල සංචාරය කැර තිබිණි. එහිදී ස්විඩන් මන්තී‍්‍රවරයා සහන ගම්මානවල තත්ත්වය ගැන සෑහීමට පත්ව තිබූ බව ද ඇමැති රාජිත කැබිනට් මණ්ඩලයට කීවේය.”උතුරේ සහන ගම්මානවල තත්ත්වය සතුටුදායක බව ස්විඩන් මන්තී‍්‍රවරයා මට කීවා. ඔහු එවෙලේම එංගලන්තය, ජර්මනිය සහ ස්විඩනයේ රාජ්‍ය තාන්ති‍්‍රක නිලධාරින්ට ඒ බව දන්වා තිබුණා” ඇමැති රාජිත දීර්ඝ පැහැදිලි කිරීමක් සිදු කළේය.විදේශ ඇමැති රෝහිත බෝගොල්ලාගම කැබිනට් මණ්ඩලයේදී ඇමැති රාජිත සේනාරත්නට ස්තුති කිරීමට ද අමතක නොකළේය. ඒ ස්විඩන් මන්තී‍්‍රවරයා උතුරේ සහන ගම්මාන වෙත යැවීමට අවශ්‍ය පියවර ගැනීමට ඉදිරිපත් වූ නිසාය.ඉන් අනතුරුව ඇමැති රිෂාඩ් බදුර්දීන් කැබිනට් මණ්ඩලයට අදහස් දැක්වූයේය. “උතුරේ සහන ගම්මානවලට වෛද්‍යවරුන්ගේ හිඟයක් තිබෙනවා. වෛද්‍යවරු උදේ දහයට ඇවිත්. හවස හතර පහ වෙනකොට සහන ගම්මානවලින් ආපසු යනවා. රාති‍්‍රයට කඳුවුරුවල එක වෛද්‍යවරයෙක්වත් රැඳෙන්නේ නැහැ. බොහෝ කඳවුරුවල අවුරුදු හැටට වඩා වැඩි පිරිසක් ඉන්නවා.” ඇමැති රිෂාඩ් බදුර්දීන් පෙන්වා දුන්නේය.”වයස අවුරුදු හැටයි කියන්නේ අපි වගේ අය නේද? ඇමැතිතුමා වයස හැටේ අය වයසයි කිව්වට අපි තවම තරුණයි කියලා රටේ ජනතාව කියන්නේ” ජනාධිපතිතුමා සිනහ වෙමින් ඇමැති රිෂාඩ් බදුර්දීන්ට විහිළුවක් කළේය.ගිය සතියේදී යුද හමුදාපති ජනරාල් සරත් ෆොන්සේකා රාතී‍්‍ර භෝජන සංග‍්‍රහයක් පිළියෙළ කැර තිබිණි. ආරක්ෂක ලේකම් ගෝඨාභය රාජපක්ෂ, ජනාධිපති ජ්‍යෙෂ්ඨ උපදේශක පාර්ලිමේන්තු මන්තී‍්‍ර බැසිල් රාජපක්ෂ, ජනාධිපති ලේකම් ලලිත් වීරතුංග, ගුවන් හමුදාපති රොෂාන් ගුණතිලක සහ නාවික හමුදාපති වසන්ත කරන්නාගොඩ සහ ඇමැති ගීතාංජන ගුණවර්ධන එම භෝජන සංග‍්‍රහයට එක්ව සිටියහ. භෝජන සංග‍්‍රහය අතරතුර සියළු දෙනාගේම කථා බහට ලක් වූයේ ප‍්‍රභාකරන් ගේ අවසානය සිදුවූ ආකාරය ගැනයි.කොටි සංවිධානයේ පරාජය සිදු වෙද්දි එ.ජා.ප නායක රනිල් වික‍්‍රමසිංහ සිටියේ නෝර්වේ රටේ ඔස්ලෝ නුවරයි. එ.ජා.ප නායකයාගේ නෝර්වේ සංචාරය ගැන රටේ විවිධ කට කථා ද පැතිර ගොස් තිබිණි. කොටි සංවිධානයට පරාජය පෙනි පෙනී තිබියදී එ.ජා.ප නායකයා නෝර්වේ ගියේය. රටේ ජනතාව කියා සිටියේ කොටි සංවිධානය බේරා ගැනීමට රනිල් නෝර්වේ ගිය බවය. රටට ආදරය කරන එ.ජා.ප මන්තී‍්‍රවරුන් ද ඒ ගැන විමතිය පළ කැර තිබිණි.නෝර්වේහි ඔස්ලෝ නුවර සතියක් පමණ ගත කළ එ.ජා.ප නායක රනිල් ගිය සතියේ මෙරටට පැමිණියේය. සවස 4.00 ට කටුනායක ගුවන් තොටුපළට පැමිණෙන බව එ.ජා.ප නායකයා තම ආරක්ෂක නිලධාරින්ට දන්වා තිබිණි. එහෙත් එදින උදේ අට පසුවී විනාඩි හතක් ගත වෙද්දී එ.ජා.ප නායකයා කටුනායක ගුවන්තොටට පැමිණියේය. මෙරට පැමිණෙන විට රටේ ජනතාවගේ විශාල විරෝධයක් පැන නැඟෙනු ඇතැයි බියෙන් එ.ජා.ප නායකයා මෙරට පැමිණෙන වෙලාව වෙනස් කැර තිබිණි.එදින එ.ජා.ප නායකයා කටුනායක ගුවන් තොටින් ආවේ සාමාන්‍ය ජනතාව පැමිණෙන පර්යන්තයෙනි. එ.ජා.ප නායකයා හරියට ම මෙරටට පැමිණෙන වෙලාව දැනගෙන සිටියේ එ.ජා.ප හිටපු සභාපති මලික් සමරවික‍්‍රම පමණි.එ.ජා.ප කළමනාකරණ කමිටුව ගිය සතියේ බදාදා එ.ජා.ප නායකයා ගේ ප‍්‍රධානත්වයෙන් කේම්බි‍්‍රජ් ටෙරස්හිදී රැස්විණි. එ.ජා.ප නියෝජ්‍ය නායක කරූ ජයසූරිය, එ.ජා.ප උප නායක රුක්මන් සේනානායක, එ.ජා.ප මහ ලේකම් තිස්ස අත්තනායක, ගාමිණි ජයවික‍්‍රම පෙරේරා, කබීර් හෂීම්, රේණුකා හේරත් එම කමිටුවට ඇතුළත් වෙති. “දේශපාලන මණ්ඩලයේ හෝ කෘත්‍යාධිකාරී මණ්ඩලයේ අනුමැතියකින් තොරව සාගලට මාතර දිස්ති‍්‍රක් නායකත්වය දුන්නේ ඇයි?” එ.ජා.ප සභාපති ගාමිණි ජයවික‍්‍රම පෙරේරා එ.ජා.ප නායකයාගෙන් ප‍්‍රශ්න කළේය. “සාගල මාතර වංශයට අයත් වෙනවා කියලා ප‍්‍රචාරය කරමින් දඟලනවා. කරුණාකරලා දිස්ති‍්‍රක් නායකත්වය ජස්ටින් ගලප්පත්තිට දෙන්න” ගාමිණි ජයවික‍්‍රම පෙරේරා එ.ජා.ප නායකයාට බල කළේය.”දැන්නම් කොහොමටත් ඒක වෙනස් කරන්න බැහැ” එ.ජා.ප නායකයා එ.ජා.ප කළමනාකරණ කමිටුවට කීවේය.”මම කියන්නේ සාගලට ඉල්ලා අස්වෙලා පුළුවන් නම් දකුණු පළාත් සභාවට තරග කරන්න කියලා. එයාට එහෙම ශක්තියක් නැහැ” එ.ජා.ප උප නායක රුක්මන් සේනානායක අවධාරණය කළේය.”නායකතුමනි ඔබතුමාගේ තීරණය ඉතාම වැරැදියි. අඩුම ගානේ පළාත් සභා මැතිවරණයට පස්සේ ඔය පත්වීම කරන්න තිබුණා.” එ.ජා.ප මන්තී‍්‍ර කබීර් හෂීම් අවධාරණය කළේය.”කොහොමටත් දැන්නම් සාගල මාතර දිසා නායකත්වයෙන් ඉවත් කරන්න බැහැ. එහෙම කළොත් ඒක මට හොඳ නැහැ. මං ප‍්‍රතිපත්තියක් නැති මිනිහෙක් වෙනවා” එ.ජා.ප නායක රනිල් තරයේ කියා සිටියේය. මේ අතරතුර නියෝජ්‍ය නායක කරූ, මහලේකම් තිස්ස, උපනායක රුක්මන්, කබීර් හෂීම් සහ ගාමිණි ජයවික‍්‍රම පෙරේරා එ.ජා.ප නායකයාට යෝජනාවක් ඉදිරිපත් කළහ. එනම් තලතා අතුකෝරල මන්ති‍්‍රවරියට රත්නපුර එ.ජා.ප දිස්ති‍්‍රක් නායකත්වය ලබා දෙන ලෙසය. එහෙත් එ.ජා.ප නායකයා ඊට ප‍්‍රතිචාරයක් නොදක්වා තිබිණි.”තලතා දක්ෂ නායිකාවක්. මනාප ලක්ෂය ඉක්මවලා ගත්ත කෙනෙක්.” එ.ජා.ප සභාපති ගාමිණී ජයවික‍්‍රම පෙරේරා කියා සිටියේය. “එහෙම කරන්න බෑ එතකොට දුනේෂ් ගන්කන්ද පක්ෂය දාලා යාවි” එ.ජා.ප නායකයා කීවේය. “එයා කොහොමත් ලංකාවේ නැහැනේ. ඒ නිසා පක්ෂය දාලා යනවා නම් යන්න කියන්න” එ.ජා.ප මන්තී‍්‍ර කබීර් හෂීම් කියා සිටියේය. අවසානයේදී එ.ජා.ප කළමනාකරණ කමිටුවේදී නායක රනිල් විශේෂ කමිටුවක් පත් කළේය. තලතාට රත්නපුර දිසා නායකත්වය දීමට සුදුසු ද යන්න සෙවීම එම කමිටුවට පැවැරිණි. රේණුකා හේරත්, කබීර් හෂීම්, ගාමිණි ජයවික‍්‍රම පෙරේරා සහ ජෝශප් මයිකල් පෙරේරා එම කමිටුවට එ.ජා.ප නායකයා විසින් පත් කැර තිබිණි.”අපේ පක්ෂයේ තවත් පුරප්පාඩු ආසන තියෙනවා. ඒ නිසා කරුණාකරලා ආසන සංවිධායක ධුර හිස්ව තියන්න එපා.” එ.ජා.ප උප නායක රුක්මන් එ.ජා.ප නායකයාගෙන් ඉල්ලා සිටියේය. එ.ජා.ප නියෝජ්‍ය නායක කරූ ජයසූරිය ද ඉල්ලා සිටියේ පුරප්පාඩු ආසන සංවිධායක ධුර ඉක්මනින්ම සම්පූර්ණ කරන ලෙසය.”හදිසි නීතිය පාර්ලිමේන්තුවේදී යළි සම්මත නොකළ යුතුයි කියලා කීම වැරැදියි. රටේ ත‍්‍රස්තවාදයට තිත තිබ්බට ත‍්‍රස්තවාදය විවිධ විදියට යළිත් හිස එසවීම වළක්වන්න තවත් වසර කීපයක් යාවි. තවමත් ත‍්‍රස්තවාදයට උදව් කළ අය රටේ ඉන්නවා. ඒ නිසා හදිසි නීතිය ඉවත් කළ යුතුයි කියලා කියන එක කාලෝචිත නෑ” එ.ජා.ප උපනායක රුක්මන් එ.ජා.ප නායකයාට පෙන්වා දුන්නේය.ඒ සමගම එ.ජා.ප නායකයාට තරමක් කේන්ති ගියේය. “රුක්මන් ඔයා දන්න දේශපාලනය මොකද්ද? හදිසි නීතිය දැන් රටට අවශ්‍ය නැහැ” එ.ජා.ප නායකයා තදින්ම එ.ජා.ප කළමනාකරණ කමිටුව හමුවේ කියා සිටියේය.බස්නාහිර පළාත් විපක්ෂ නායිකා රෝසි සේනානායක ගිය සතියේ එ.ජා.ප බස්නාහිර පළාත් සභා මන්තී‍්‍රවරුන්ට සහ එ.ජා.ප බස්නාහිර පළාත් අපේක්ෂකයන් වෙනුවෙන් රාතී‍්‍ර භෝජන සංග‍්‍රහයක් පිළියෙල කැර තිබිණි.ගල්කිස්ස මහ හෝටලයේ පැවැති භෝජන සංග‍්‍රහයට එ.ජා.ප නායක රනිල්, උපනායක රුක්මන් සේනානායක, නියෝජ්‍ය නායක කරූ, ජොන්ස්ටන් ප‍්‍රනාන්දු, තලතා අතුකෝරල, රවී කරුණානායක ඇතුළු එ.ජා.ප මන්ති‍්‍රවරු පිරිසක් ද එක්ව සිටියහ. ඉහළම වර්ගයේ සැර බීමවලින් සමන්විත වූ රාතී‍්‍ර භෝජන සංග‍්‍රහයේදී එ.ජා.ප මන්ති‍්‍රවරු හිතේ හැටියට සතුටු වූහ. එ.ජා.ප මන්තී‍්‍ර දයාසිරි ජයසේකර ගීතයක් ගායනා කරමින් පැමිණ සිටි පිරිස සමඟ විනෝද විය. දයාසිරි ගීතය ගායනා කරන විට රෝසි සේනානායක සහ එ.ජා.ප මන්ති‍්‍රවරුන් ඒ ගැන වැඩි අවධානයෙන් බලා සිටීම ද විශේෂත්වයක් වීය.ගම්පහ දිස්ති‍්‍රක්කයෙන් පළාත් සභාවට තේරී පත්වූ ජාතික හෙළ උරුමයේ මධ්‍යම කාරක සභික හිටපු නියෝජ්‍ය පොලිස්පති එච්.එම්.ජේ.බී. කොටකදෙණිය පිළිගැනීමේ උත්සවයක් ගිය සතියේ යක්කල ජාතික හෙළ උරුමයේ ප‍්‍රධාන කාර්යාලයේදී පැවැත්විණි. “දැන් රටේ ත‍්‍රස්තවාදය අවසන් කර තිබෙනවා. දැන් රටේ සංවර්ධන සංග‍්‍රාමයට සහයෝගය දීම කාගේත් යුතුකමක් වෙනවා.” කොටකදෙණිය පළාත් සභා මන්තී‍්‍රවරයා එහිදී පැවසීය.ගිය බ‍්‍රහස්පතින්දා ඉන්ටකොන්ටිනල් හෝටලයේදී කථානායක වි.ජ.මු ලොකුබණ්ඩාරගේ පුත් උදිත් ලොකුබණ්ඩාරගේ විවාහ මංගල උත්සවය පැවැත්විණි. මනාල යුවළගේ සාක්ෂිකරුවන් ලෙස අස්සන් තැබුයේ ජනාධිපතිතුමා සහ එ.ජා.ප නායක රනිල් වික‍්‍රමසිංහයි.එදින එ.ජා.ප නායකයා මංගල උත්සවයට පැමිණියේ උදේ 10.00 පමණය. ජනාධිපතිතුමා 10.15 පමණ වනවිට මංගල උත්සවයට පැමිණියේය. ඉන් අනතුරුව සුබ මොහොතින් මනාල යුවළට සාක්ෂි ලෙස ජනාධිපතිතුමා සහ එ.ජා.ප නායකයා අස්සන් තැබූහ.ජනාධිපතිතුමා වි.ජ.මු ගේ පුත‍්‍රයාට අපූරු මංගල තෑග්ගක් දුන්නේය. ඒ බදුල්ල දිස්ති‍්‍රක් ශී‍්‍ර.ල.නි.ප සංවිධායක ධුරය පිරිනැමූ පත්වීමේ ලිපියයි. වි.ජ.මු ගේ පුත‍්‍රයා පත්වීමේ ලිපිය සතුටින් බාර ගත්තේය. මේ අතරතුර එ.ජා.ප නායකයා ද වි.ජ.මු ගේ පුත් උදිතට පෙර දින රාති‍්‍රයේ හපුතලේ එ.ජා.ප සංවිධායක ධුරය පිරිනමමින් පත්වීමේ ලිපියක් යවා තිබිණි. මනාලයකුට එකවර පක්ෂ දෙකකින් ආසන සංවිධායක ධුර ලැබුණු අවස්ථාව ලෙස එය සටහන් විය. කෙසේ වෙතත් කථානායක වි.ජ.මු ලොකුබණ්ඩාර මේ වන විට තම පුත‍්‍රයාට ලැබුණු ආසන සංවිධායක ධුරයන්ගෙන් කුමන පක්ෂයේ සංවිධායක ධුරය බාර ගන්නා ලෙස තම පුත‍්‍රයාට උපදෙස් දී ඇද්දැයි බොහෝ දෙනාගේ කථා බහට ලක්වී තිබේ.මනාල යුවළට සාක්ෂි ලෙස අත්සන් තැබීමෙන් අනතුරුව ජනාධිපතිතුමා, එ.ජා.ප නායක රනිල්, මන්ති‍්‍ර වජිර අබේවර්ධන සහ මන්තී‍්‍ර රවි කරුණානායක එක් තැනකට වී පැය භාගයක් පමණ කථා බහ කරමින් සිටියහ. ජනාධිපතිතුමා ඇතුළු පිරිස සිනහ වෙමින් කථාබහ කරමින් සිටිනු බොහෝ දෙනාට ප‍්‍රශ්නයක්ව තිබිණි.”මෙයා හරි මිනිහා තමයි. කරූව වාහනයේ දාගෙන ගිහිං කරූට ගස්සවලා අරගෙන ආවා” ජනාධිපතිතුමා කථා බහ අතරේ එ.ජා.ප නායක රනිල් ඇතුළු පිරිසට කීවේය. “නැහැ සර් මම කරූට ගැස්සුවේ නෑ” මන්තී‍්‍ර වජිර කීවේය. “නැහැ නැහැ එන්.අයි.බී. රිපෝට් එක තියෙන්නේ එහෙමයි” ජනාධිපතිතුමා කීවේය. එ.ජා.ප නායක රනිල් ඒ කථාබහට මැදිහත් නොවී සිටියේය. යුද්ධය අවසාන මොහොතේ ජයගත් හැටිද ජනාධිපතිතුමා එහිදී එ.ජා.ප නායකයාට කෙටියෙන් පැහැදිලි කළේය. මේ කථාබහ අවසන් වෙද්දි මන්ති‍්‍ර වජිරගේ බිරිය නාමලී අබේවර්ධන වජිර අසලට ආවාය.”නංගි මෙයාලාගේ ආණ්ඩුවක් කවදා එයිද දන්නෑ. මෙයාව හොඳට බලා ගන්න. ගෝරිවලට යවන්න නම් එපා” ජනාධිපතිතුමා මන්ති‍්‍ර වජිරගේ බිරියට කීවේය. ඉන් අනතුරුව වජිර සහ ජනාධිපතිතුමා කිසියම් කථා බහක යෙදී සිටියහ. “අපි දෙන්නම බෙන්තර ගඟෙන් එහානේ” ජනාධිපතිතුමා කීවේ සිනහ වෙමිනි.වි.ජ.මු ගේ පුත‍්‍රයාගේ මංගල උත්සවය අතරතුර ජනපති ආර්යාව ශිරන්ති රාජපක්ෂ මහත්මිය සහ එ.ජා.ප නායක රනිල්ගේ බිරිය වන මෛතී‍්‍ර වික‍්‍රමසිංහ මහත්මිය සුහද කථා බහක යෙදී සිටිනු දැක ගත හැකි විය.ගිය සතියට පෙර සතියේ සිකුරාදා පාර්ලිමේන්තු කී‍්‍රඩාංගණයේ පැවැති රණවිරු ප‍්‍රණාම ජාතික උත්සවයට ඇමැති රංජිත් සියඹලාපිටිය සහභාගි වූයේ පන්දහසක පමණ ජනතාවක් සමඟය. කෑගල්ල දිස්ති‍්‍රක් ජනතාව සමඟ ඇමැති සියඹලාපිටිය පෙළපාළියකින් පාර්ලිමේන්තු කී‍්‍රඩාංගනයට ළඟා වෙමින් සිටියේ ය. උඩරට සහ පහතරට නැටුම්වලින් පෙළපාළිය වර්ණවත් වී තිබිණි.පැවැති වැසි බර කාලගුණය ද නොතකමින් ඇමැතිවරයා පෙළපාළියේ ගමන් ගනිද්දී වැලිකඩ හන්දිය පසුවෙද්දී විශේෂ ප‍්‍රභූ රථ පෙළක් පැමිණ ඇමැති සියඹලාපිටිය අසල නැවැතිණි. රථයකින් බැස ගත්තේ ජනාධිපති ජ්‍යෙෂ්ඨ උපදේශක, පාර්ලිමේන්තු මන්තී‍්‍ර බැසිල් රාජපක්ෂ මහතා ය. මොහොතකින් බැසිල් රාජපක්ෂ මන්තී‍්‍රවරයා ඇමැති සියඹලාපිටිය වැළඳගෙන ජනතාවට ද ආචාර කර වාහනයේ නැඟී නික්ම ගියේ ය.ඉන් අනතුරුව එම ස්ථානයෙන් ජනාධිපතිතුමා ගමන් ගත් රථ පෙළ ගමන් ගත්තේ ය. පෙළපාළිය අසලින් යද්දී එම රථ පෙළේ වේගය අඩු විය. ජනාධිපතිතුමා ගමන් ගත් මෝටර් රථයේ පසුපස වීදුරුවක් විවර විය. ජනාධිපතිතුමා ඇමැති සියඹලාපිටිය සහ ජනතාවට අත වනා ආචාර කළේ ය.මේ අතරතුර අධික වෙහෙසට පත්වීම නිසා අසනීප වූ ඇමැති සියඹලාපිටිය ගිය සතියේ රෝහල් ගත කෙරිණි.‘දිනමිණ’ පුවත්පතේ මහනුවර ප‍්‍රාදේශීය කාර්යාලයේ නියෝජ්‍ය කර්තෘ ඉන්දික පොල්කොටුවගේ විවාහ මංගල උත්සවය පසුගිය බ‍්‍රහස්පතින්දා මහනුවර දී පැවැත්විණි. මංගල උත්සවයේදී පොල්කොටුව වෙනුවෙන් සාක්ෂි සඳහා අස්සන් තැබුයේ මධ්‍යම පළාත් ආණ්ඩුකාර ටිකිරි කොබ්බෑකඩුව ය. මනාලිය වෙනුවෙන් සාක්ෂි සඳහා අස්සන් තැබුයේ නාගරික සංවර්ධන ඇමැති රෝහණ දිසානායකයි. ඇමැති කෙහෙළිය රඹුක්වැල්ල, මධ්‍යම පළාත් මහ ඇමැති සරත් ඒකනායක, මධ්‍යම පළාත් සෞඛ්‍ය ඇමැති එදිරිවීර වීරවර්ධන සහ එ.ජා.ප. මන්තී‍්‍ර අබ්දුල් කාදර් සහ මාධ්‍ය සගයෝ රැසක් ඊට එක්ව සිටියහ.යුද ජයග‍්‍රහණයෙන් පසු ජනාධිපතිතුමා පාර්ලිමේන්තුවේදී ජාතිය ඇමතීමෙන් පසුව මැයි 26 වැනිදා ආණ්ඩුවේ ප‍්‍රබල ඇමැතිවරු කීපදෙනෙක් ම ජාතික නිදහස් පෙරමුණේ සභාපති විමල් වීරවංශටත් ප‍්‍රධාන ලේකම් නන්දන ගුණතිලකටත් විශේෂ ඇරියුමක් කළහ.“යුද්ධය ජයග‍්‍රහණය කරන්න ඔයගොල්ලො ‘මතවාදිව‘ විශාල සහයෝගයක් දැක්වූවා. යුද්දෙන් පස්සේ රට ගොඩනැඟීමේ කටයුත්ත සඳහා ඇමැති ධූර ලබාගෙන ‘ප‍්‍රායෝගිකවම’ ඊට දායක වෙමු.” ඇමැතිවරු සියලු දෙනා පැවසුවේ එවැනි අදහසකි. ඊට විමල් හා නන්දන කීවේ “බලමු, අපි සාකච්ඡා කරලා” කියාය.ජාතික නිදහස් පෙරමුණේ දේශපාලන මණ්ඩලය පසුගිය 28 වැනිදා බත්තරමුල්ලේ පිහිටි එහි ප‍්‍රධාන කාර්යාලයේදී සභාපති විමල් වීරවංශ හා ප‍්‍රධාන ලේකම් නන්දන ගුණතිලකගේ ප‍්‍රධානත්වයෙන් රැස්වීය.“මහින්ද රාජපක්ෂ මහත්තයා දිනවල පැත්තකට වෙලා බලා ගෙන සිටීම නිවැරදි තීන්දුවක් නොවන බව අපි දන්නවා. අපි ඒක ජවිපෙ දේශපාලන මණ්ඩලයට එදා පෙන්වා දුන්නා.නමුත් එම්.ටී. සිල්වලා, අනුර දිසානායකලා කියා සිටියේ කොටි සමඟ යුද්ධ කරන්නට ආණ්ඩුවට ගිහිල්ලා අපි ඇන ගන්න ඕන නැහැ කියලා. ඒ ගොල්ලො බලා හිටියෙ මහින්ද රාජපක්ෂ ජනාධිපතිවරයා යුද්ධ කරන්න ගිහිල්ලා ඇන ගන්නකම්. ඒ නිසයි අපි ජවිපෙන් ඉවත් වුණේ. අපි ගත්තු තීරණයේ නිවැරදිභාවය අද ඉතාමත් හොඳීන් ඔප්පු වෙලා තියෙනවා. එම්.ටී. සිල්වලාගේ තක්සේරුව වැරදිලා තියෙනවා. අද ඔවුන් දේශපාලන වශයෙන් අනාථ වෙලා” නන්දන ගුණතිලක එසේ පැවසුවේ වත්මන් දේශපාලන තත්ත්වය පිළිබඳ සමාලෝචනයක යෙදෙමිනි.“ගත යුතු තීරණ නොගත්තු ජවිපෙ රටට, ජනතාවට අනවශ්‍ය සාධකයක් බවට අද පත් වෙලා තියෙනවා. ජවිපෙ රටට අනවශ්‍ය සාධකයක් බවට පත් කළේ එම්.ටී. සිල්වලා හා අනුර දිසානායකලායි” දීපාල් ගුණසේකර මන්තී‍්‍රවරයා ද කියා සිටියේය.“යුද ජයග‍්‍රහණයෙන් පසුව ඇරඹි ඇත්තේ අලුත් පරිච්ඡේදයක්. අපි සියලු දෙනා හමුවේ ඇත්තේ ඉතාමත් බැරෑරුම් වගකීමක්. රට ගොඩනැඟීමට අපි සියලු දෙනා ආණ්ඩුවට සහාය ලබාදිය යුතුයි. මේ වනවිට අපි සකසා ඇති නව ජාතික පුනරුද වැඩසටහන් පිළිබඳව ජනාධිපතිතුමා සමඟ සාකච්ඡඡා කිරිමට කඩිනමින් අවස්ථාවක් යොදා ගත යුතුයි” විමල් වීරවංශ යෝජනා කළේ ය.“අපි එක්සත් ජනතා නිදහස් සන්ධානයේ කොටස්කරුවකු වන අවස්ථාවේ දෙපාර්ශවය අතර අත්සන් තබපු එකඟතා ලියවිල්ලේ අනුවයි අපි ‘නව ජාතික පුනරුද වැඩසටහනක්’ ඉදිරිපත් කරන්නේ. ආණ්ඩුව වැටෙනකම් බලා සිටිය ජවිපෙත් අද ආණ්ඩුවට වැඩපිළිවෙළවල් ඉදිරිපත් කිරීම පුදුමයි.” අචල ජාගොඩ මන්තී‍්‍රවරයා පෙන්වා දුන්නේ ය.“අවතැන් වූ පිරිස ගැනත් යුද ජයග‍්‍රහණ ගැනත් අද හැමෝම කතා කරනවා. ඒ වගේ ම අපේ විශේෂ අවධානය යොමු විය යුතු තවත් පිරිසක් ඉන්නවා. ඒ තමයි යුද්ධයෙන් ආබාධිත තත්ත්වයට පත් වූ රණ විරුවන් හා යුද්ධයේ දී මියගිය රණවිරුවන්ගේ පවුල්වල සාමාජිකයන්. ඔවුන්ගේ සුබ සාධනය වෙනුවෙන්, ඔවුන්ගේ හෙට දවස වෙනුවෙන් අපි අවශ්‍ය පියවර ගත යුතුයි. ඔවුන්ගේ අවශ්‍යතා ඉටු කර දීමට සහන සැලැස්වීමට ආණ්ඩුව සමඟ එක්ව කඩිනමින් වැඩපිළිවෙළක් සැකසිය යුතුයි” විමල් වීරවංශ තවත් වැදගත් යෝජනාවක් ඉදිරිපත් කළේ ය.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=ab0905313</link>
    <topic>මාවිල්ආරු වැසූ කොටියා සොයයි</topic>
    <author/>
    <content>“රුක්මන් ඔයා දන්න දේශපාලනේ මොකක්ද”මාවිල්ආරු වැසූ කොටියා සොයයිකේලම් මුත්තා සහ ගෝල පිරිසත‍්‍රස්තවාදයේ ආර්ථික ඝාතන මූල්‍ය උපායප‍්‍රභාකරන් අපායේ දීඇමෙරිකාවේ ලෝක වෙළෙඳ මධ්‍යස්ථානය දෙකඩ කළ බින් ලාඩන්ගේ ඡායාරූපය යොදා පෝස්ටරයක් නිකුත් කර තිබේ. බින් ලාඩන් කර ඇතැයි කියන ප‍්‍රකාශයක් එම පෝස්ටරයට අඩංගු වී තිබේ. එය මෙසේ ය.“මාගේ අනුගාමිකයිනි නුඹලා ලංකාවේ සොරොව්වක් තියා ඇරලා තියෙන ටැප් එකක්වත් වහන්න එපා.”ප‍්‍රභාකරන්ගේ අවසානයට බලපෑවේ ජලයයි. නැතිනම් වතුරයි. ප‍්‍රභාකරන් දැන් සිටින්නේ යටියන්තොට හෙවත් අපායේ යම රජු ළඟය. ඔහු කළ පව්වලට අපායේත් ලැබෙන්නේ වතුර, ලයිට් නැති තැනකි. ප‍්‍රභාකරන් ගැන විවිධ කටකතා දැන් පැතිරෙයි. අපායේ ඔහු දැවැන්ත මෙහෙයුමක් අරඹා ඇති බව ද කියති. ඒ මෙහෙයුම අරඹා ඇත්තේ මාවිල්ආරු සොරොව්ව වසා දැමු කොටියා අල්ලා ගැනීමටලු. දැන් ප‍්‍රභාකරන් ‘කවුද යකෝ මාවිල්ආරු සොරොව්ව වැහුවේ?’ යනුවෙන් කෑ ගසමින් අපාය වටේ යන බව කියති.මාවිල්ආරු සොරොව්ව වැසු එකා අපායෙන් සොයා ගැනීමට ප‍්‍රභාකරන්ට කවදාවත් හැකි නොවනු ඇත. හේතුව එය වැසු කොටියා ශී‍්‍ර ලංකාව ම ත‍්‍රස්තවාදයෙන් නිදහස් කරගැනීමට මහඟු සේවයක් කළ බැවිනි.ජනාධිපති මහින්ද රාජපක්ෂ මහතා සිය තනතුර භාර ගත් විගස ප‍්‍රභාකරන්ට දෑත් දිගු කළේ සාම කතා බහට ය. එහෙත් ලේ පිපාසයෙන් පෙළෙන ප‍්‍රභාකරන්ට සාමය තිත්ත බෙහෙතකි. බලෙන් පොවන්නත් බැරිය. ඒ නිසා මාවිල්ආරු වසා ඉල්ලා ගෙන කෑවේය. වැඩේ ආරම්භ වී පුදුකුඩිඉරිප්පුවෙන් කෙළවර විය. නන්දිකඩාල් කළපුවේ සමාදානයෙන් සැතපුණු ප‍්‍රභාකරන්ගේ සිරුර සොයා ගත්තේ ය.වායුසමීකරණය කළ සුවිසල් මැදුරුවල ප‍්‍රයිඩ් රයිස්, බුරියානි කෑ ප‍්‍රභාකරන් නම් මහා බලගතු ත‍්‍රස්තවාදියා නන්දිකඩාල් කළපුවේ කරවටක් වතුරේ දින තුනක් කල් ගෙවීම මොන තරම් පව්කාරකමක් ද?කොටි සංවිධානයට උඩගෙඩි දුන්, දෙපා දොවනය කළ එක්සත් ජාතික පක්ෂයේ ඇත්තන් ප‍්‍රභාකරන් සමඟ පිහිනුම් තටාකවල දියබුං ගැසූ හැටි අපට මතකය. අපි එම පින්තූර දුටුවෙමු. ළඟදීම ඒවා පළ කිරීමට අප සූදානම් බව ද කිව යුතුමය.එදා කොටි සංවිධානයට කඩේ ගිය සයිරන් දොස්තර අද සයිරන් කඩේ වසා දමා ඇත. අද සයිරන් පිඹින්නට මායිම් ගම්මාන නැත. තර්ජන ගම්මාන ද නැත. සයිරන් නලා ඒ නිසා අනවශ්‍යය. අද ඇත්තේ නිදහස් නිවහල් රටකි. සුළු ජාතිය යන වචනය ශබ්ද කෝෂයෙන් ද ඉවත් කර තිබේ. අද ඉන්නේ එකම ජාතියකි. රටට ආදරය කරන මහ ජාතියයි.සුළු ජාතියක් ලෙස පෙනී සිටින්නේ ජාත්‍යන්තර මුදල්වලින් යැපෙන ජාත්‍යන්තර හොරෙකු වන කේ.පී. පමණි. කේ.පී. ගේ මුදලින් ජීවත්වන එන්ජීඕ නඩය ද සිටීති. සමහර යූඇන්පී කාරයොත් කියන්නේ ප‍්‍රභා මළාට කේ.පී. ඉන්නවා යනුවෙනි.එදා කට ඇරියොත් ගොන් කතාවක් කී උඩරට කිරිඇල්ල අද බූරු ඇඳකට වී සිටින බව එජාප ජ්‍යෙෂ්ඨයෝ කියති. ඕනෑම කෙනෙකුට යුද්ධ කළ හැකි බව කීවේ ද කිරිඇල්ලය.සිලාවතුර වතුර වලක් යැයි කීවේ ද ඒ මිනිසාමය. මයික් එකක් දුටු ගමන් කිරිඇල්ල ගිරාපෝතකයකු සේ කියවන්නේය. කියන දේ එයාට තේරෙන්නේ ද නැත. එජාප ජ්‍යෙෂ්ඨ මන්තී‍්‍රවරු තවත් කතාවක් කියති. එනම් කිරිඇල්ලගේ ගොන් කතාවලින් රණවිරුවන්ට සිත් තැවුලක් වූයේ නම් ඒ ගැන සමාව අයදින බව ය.එදා පාර්ලිමේන්තුවේ යටි ගිරියෙන් කෑ ගසා කිලිනොච්චිය මැදවච්චිය ලෙසත්, අලිමංකඩ පාමන්කඩ ලෙසත් හඳුන්වා දුන් කෝට්ටේ රවි ද අද එජාප ජ්‍යෙෂ්ඨයන්ගේ උදහසට ලක්වී තිබේ. දැන් රවි ද නන්නත්තාර වී සිටී.කොටි පරාජයත් යුද ජයග‍්‍රහණත් මැද අතරමං වූ තවත් පුද්ගලයෙක් සිටී. ඔහු කීවේ “අද යුද්ධයක් නැත සද්දයක් පමණක් ඇත” කියාය. සරත් ෆොන්සේකා ගැලවීමේ හමුදාවටවත් නොගැලපෙන බවය. ඒ මංගල ය. අද මංගලට යන එන මං නැත. ප‍්‍රභාකරන් මළේ නැතැයි කියන්නට සිටියත් එයට ද කෙළවුණේය. ප‍්‍රභාකරන් මළ බව කේ.පී. පවා පිළිගත්තත් මංගල පිළිගත්තේ නැත. ඒ කාලයේ ගෙන්වූ සුරුට්ටු උරමින් සිටින මංගලගේ දේශපාලනය හමාර කරන්නට කෘතහස්ත මහතා අමුතුම තාලයේ උප්පරවැට්ටියක් දියත් කළේය.මාතර සංවිධායක තනතුරින් ජස්ටින් ගලප්පත්ති ඉවත් කළේය. සාගල රත්නායක පත් කළේය. මාතර මනාප සාගලට ගෙන මංගල පහළට දැමීම අරමුණයි.කෘතහස්ත ප‍්‍රමුඛ මාධ්‍ය නඩය මේ දිනවල කොළඹ 07 කේම්බි‍්‍රජ් ටෙරසයේ බර සාකච්ඡාවල් ය. රනිල් යුද්ධය සහ රණවිරුවන් හෑල්ලුවට ලක්කළේ තොප්පිගල කැලෑවක් යැයි කියමිනි. එයින් ඔහු අදහස් කළේ හැම විටම කොටියාට ජයග‍්‍රහණය ලබා දීමයි. ඒ සඳහා ඔහුත් ඔහුගේ මාධ්‍ය නඩයත් ටොන් පච කෙළියහ. ඓතිහාසික යුද ජයග‍්‍රහණ ඔරොත්තු දෙන්නෙම නැත.ශී‍්‍ර ලංකාව තුළ ත‍්‍රස්තවාදය නැතැයි කියන්නට ඔවුන් කැමැති නැත. තවමත් ත‍්‍රස්තවාදය ඇතැයි කියා සිතීමත් ඔවුන්ට ජොලියකි. රනිල් වික‍්‍රමසිංහට ශී‍්‍ර ලංකාව ගැලපෙන්නේ නැත. ඔහුට ගැලපෙන්නේ පිටරට ය. ඔහුගේ මිතුරන් සිරිපාලලා දයාවතීලා සෝමපාලලා නොවේ. මිලිබෑන්ඩ්, කුෂ්නර් සහ සොල්හයිම්ය. හරමානිස්ලා, ගිරිගෝරිස්ලා පේන්න බැරිය. ඒ නිසා රනිල්ට ශී‍්‍ර ලංකාවේ නායකත්වය ලැබෙන්නේ සිහිනෙනි. නැත්නම් ටෙලි නාට්‍යයකය. නැත්නම් ඇන්ඩ් කොම්පැනියේ ය.උතුරේ යුද්ධය ජයග‍්‍රහණය නොකරන බවට සපථ කරමින් අනාවැකි කී ප¾ඩි උපුල් දැන් එදා වේල සංග‍්‍රහයෙන් ගොන් තර්ක ඉදිරිපත් කරයි. ඔහු ජනාධිපතිතුමාගේ මේ ජයග‍්‍රහණය සමච්චලයට ලක් කරයි. ඔහු කියන්නේ ශී‍්‍ර ලංකාවේ ත‍්‍රස්තවාදය හමාරයි. දැන් ලෝක ත‍්‍රස්තවාදය තුරන් කළ යුතුයි යනුවෙනි. දැන් උපුල්ලාට ලියන්න දෙයක් ඇත්තේ ම නැත. ඉහත ගණයේ බාල විග‍්‍රහ පළවූ විට උපුල්ගේ දෙමව්පියන් සිහි කොට ‘ලංකාදීප’ පත‍්‍රයට දුරකථන පණිවුඩ ගලා එන බව ද කියති.පච සාස්තර කියන අනෙක් බොරු කාරයා ‘ඉරුදින’ පත‍්‍රයේ සාස්තර බණ්ඩාර ය. කෙළින තරමක් කෙළින්නේ කෙප්ප ය. මේ බොරුකාරයා දන්නා හැම ග‍්‍රහයෙකුගේම මාර්ගයෙන් එක්සත් ජාතික පක්ෂය දිනන බව කීවේය. ඒත් පරාදය. ඒ නිසා සාස්තර බණ්ඩාර අලුත් ග‍්‍රහයන් සොයා මුළු විශ්වයේ ම සැරිසරන බව කියති. ‘ඉරුදින’ පත‍්‍රයෙන් පමණක් නොව රූපවාහිනී නාලිකාවකින් ද සාස්තර බණ්ඩාර අනාවැකි කියන්නේ ශී‍්‍ර ලංකාව ම රවටමිනි.සාස්තර බණ්ඩාර ශී‍්‍රපතිට කී අනාවැකියක් ගැන එක් මිත‍්‍රයෙක් අප සමඟ කීවේය. දිනය ශී‍්‍රපති සූරියආරච්චි මියගිය දිනයයි. ශී‍්‍රපති සිටියේ අනුරාධපුරයේය. සාස්තර බණ්ඩාර ඔහුට දුරකථන ඇමතුමක් දුන්නේය.“ඔබතුමාගේ කේන්ද්‍රය ඉතාමත් බලවත්. ඉතා ඉක්මනින් ඉහළම තැනකට යනවා” යැයි සාස්තර බණ්ඩාර අනාවැකියක් කීවේය. වාහනයේ සිටි ශී‍්‍රපති සතුටින් ඉපිල ගියේය. ඉතා ඉක්මනින් ඉහළට යනවා යයි කී ශී‍්‍රපති පහළටම ගියේය.ඇඟලුම් කෝටා එකට තට්ටු කරන්නට යුරෝපා ප‍්‍රජාවට බොරු වාර්තා දුන් අජිත් ඩයස් ද දැන් හොට ඇනගෙන හමාරය. මේ අය යුද ජයග‍්‍රහණයට කැමැති නැත. මොනවා කීවත් අද බහුතර දෙමළ ජනතාව සිටින්නේ මහින්ද රාජපක්ෂ සමඟය. ත‍්‍රස්තවාදයෙන් බැටකෑ ඇමෙරිකාව ද ශී‍්‍ර ලංකාවේ යුද ජයග‍්‍රහණවලට සුබ පැතුම් එවා තිබේ. යුද්ධ දිනන්නට ශී‍්‍ර ලංකාවේ ආරක්ෂක හමුදාවෙන් පාඩම් උගත යුතු බව ඇමෙරිකාව කියයි.රනිල් වික‍්‍රමසිංහ මේ රටේ ජනතාව ගැන නොව මිලිබෑන්ඩ්, කුෂ්නර්, සොල්හයිම් මස්සිනාලා ගැනත් හිලරි අක්කා ගැනත් විශ්වාස තබා කටයුතු කරයි. පසුගියදා නෝර්වේ ගියේ සෝල්හයිම් සමඟ රහස් ගිවිසුම් ගසන්නටය. එසේ ගිවිසුම් ගසා රනිල් ගෙදර ආවේ කාටත් හොරාය. රට ගිහින් ආ දිනයේ කොළඹ නගරය පෝස්ටර්වලින් නෑවුණේය. ඒ ‘කේලමා පල’ යනුවෙනි. රනිල් දැන් රටටම කෝලමක් වී සිටී.රනිල් පක්ෂයට බරව කකුලක් වී තිබේ. දැන් පක්ෂය තුළ කට්ටි රහසිගත කැරැල්ලක් දියත් කර තිබේ. ඒ රනිල් එළවන්නටය. කැරැල්ල සංවිධාන කරන අය දෙපැත්ත කන රවි, ජයලත් සජිත් සම්බන්ධ කර නොගැනීමට තීරය කර තිබේ.මේ අතර යුද්ධය හා මාධ්‍ය ආවරණය ගැන ද සටහන් කළ යුතුය. ශී‍්‍ර ලංකාවේ මාධ්‍ය මගින් ජාත්‍යන්තරයට සත්‍ය තොරතුරු නොදුන්නා නම් තත්ත්වය ශී‍්‍ර ලංකාවට අහිතකර වනු ඇත. යුද්ධය පිළිබඳ ජාත්‍යන්තරයට සිංහලෙන් ප‍්‍රචාරය ලබාදීමේ ප‍්‍රමුඛයා වූයේ ස්වාධීන රූපවාහිනී සේවයයි. මෙහිදී සභාපති අනුර සිරිවර්ධන මහතාට අපේ ආචාරය හිමිවෙයි. එසේ ම ජනතාවගේ වෛරයට ලක්වූ කාලකණ්ණි ද සිටිති. මොවුහු වේළුපිල්ලේ ප‍්‍රභාකරන්ගේ වැටුප් ලබා ගත්හ. දේශද්‍රෝහී මේ මාධ්‍ය නඩයේ ප‍්‍රධානියා උගුර බැරැන්ඩි වික‍්‍රමබාහු ය.නමට වික‍්‍රම කෑල්ලක් වැටුණ ද වැඩවල ඇත්තේ බාල කමකි. අනිත් මාධ්‍ය ඔස්තර් වන්නේ සුනන්ද දේශපි‍්‍රයයි. මානව හිමිකම් යෝජනාව ජයග‍්‍රහණය කරවන්නට මේ සූකරයා පසුගියදා ජිනිවා ගොස් කැස්සේය. මයික් එකක් දැක්කොත් කට අරින්නේය. හැබැයි මුදලටය. සුනන්ද දේශපි‍්‍රය මයික් එකක් යනු යකාට මොකක්ද එක ලැබුණා වගේ ය. දැන් මේ දේශද්‍රෝහියා යැපෙන්නේ කේ.පී. ගෙනි. තවමත් කහින්නේ ඒ මුදලටය.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=ab0905314</link>
    <topic>කේලම් මුත්තා සහ ගෝල පිරිස</topic>
    <author/>
    <content>“රුක්මන් ඔයා දන්න දේශපාලනේ මොකක්ද”මාවිල්ආරු වැසූ කොටියා සොයයිකේලම් මුත්තා සහ ගෝල පිරිසත‍්‍රස්තවාදයේ ආර්ථික ඝාතන මූල්‍ය උපායකේලම් මුත්තා හෙණ්ඩුවත් අරගෙන පාරට බැස්සේ “අද කාටද ගිනි ගෙඩියක් දෙන්නේ?” යනුවෙන් සිතමිනි. එසේ සිතමින් පස්සෙන් පස්සට යන්නට පටන් ගත්තේය.එතකොට ම පොල් බෑ මූණා මූණ යැයි සිතා ඔළුව මුදුනට සන්ග්ලාස් එකක් දමා ගනිමින් පැත්තෙන් පැත්තට යනවා දුටුවේය.”ගෝලයා මොකද මේ පැත්තෙන් පැත්තට යන්නේ?””ගුරා පස්සෙන් පස්සට යනකොට ගෝලයා පැත්තෙන් පැත්තට ගියාට කමක් නැහැනේ.. ගුරා කවදාවත් අපට ඉස්සරහට යන්නට කියල දීල නෑනේ... අනිත් එක ගුරා පස්සෙන් පස්සට යමින් කරන දේ ගෝලයො පැත්තෙන් පැත්තට යමින් හරි කරන්ඩ එපා යැ.””නෑ.. නෑ.. මං පස්සෙන් පස්සට යන්නෙ ඒක මාර ජොලි වැඩක් හින්ද””ෂාහ්.. මාරයිනේ ගුරෝ.. හැබැයි පැත්තෙන් පැත්තට යන එකත් මාර ජොලි.. පැරදි පැරදි පස්සෙන් පස්සට යනව වගේ ම තමයි.”පොල් බෑ මූණා ඉස් මුදුණේ තිබුණ සන්ග්ලාස් එක හරි ගස්සමින් කීවේය. පාරේ කවුදෝ උස මහත්තයෙක් ගියේය.”ඒ හමුදාපති”කේලම් මුත්තා පස්සෙන් පස්සට යන එකත් නවත්වා කීවේය.”වැඩක් නෑ... සැල්වේෂන් ආමි එකටවත් වටින්නෙ නෑ...”පොල් බෑ මූණා පැත්තෙන් පැත්තට යන ගමන් කීවේය.”ඒක නෙමේ ගුරුන්නාන්සේ ගිනි ගෙඩියක් දෙන්ඩ නෝර්වේ පැත්තෙ ගිහිල්ල එමුද!”පොල් බෑ මූණ අසන විටම පුවක් බඩිල්ලා පැමිණ කේලම් මුත්තා ඉදිරියේ සිට ගත්තේය.”ගුරුන්නාන්සේ මං ආවෙ පොඩි උපදේශයක් ගන්ඩ””ටික කාලෙකට වළේ වැටෙන එකක් ද, සදාකාලිකව වැටෙන එකක් ද ඕනෑ..?”කේලම් මුත්තා, පොල් බෑ මූණාට ඇඟිල්ලෙන් අනිමින් ඇසුවේය.”ඒවා විතරද තියෙන්නෙ? වළෙන් නැගිටින ඒව නැද්ද?””එහෙම තියෙනව නම් ඕයි තමුසෙට ඉස්සෙල්ල මං නැගිටිනවනෙ...””මොකක්ද පුවක් බඩිල්ලො වෙලා තියෙන්නෙ?”පොල් බෑ මූණා ද නිකම් ඉන්ඩ බැරුව හොම්බ දැම්මේය.”මං කිලිනොච්චියට යනව කියල ගියා.. බැලින්නම් ගිහිල්ල තියෙන්නෙ මැදවච්චියට.. ඊට පස්සෙ දවසක මං අලිමංකඩට ගියා... ගිහිල්ල තියෙන්නෙ පාමංකඩට””මුවන් පැලැස්සට යනව කියල අඟුණකොල පැලැස්සට ගියෙ නැද්ද?”පොල් බෑ මූණා යළිත් මැද්දට පැන්නේය.”තාම නෑ.. යන්ඩ බලාපොරොත්තු වෙනව“”ඒක හොඳ්‍ර.. අන්ද කයිප්පු එහෙම කන්නෙ නැද්ද?””උදේට උදේට කනව...””දවසට එක සැරේ ද කන්නෙ? මං දවසට දෙපාරක් කනව.. උදේටයි මද්දහනටයි””එක දවසක් වැරදිලා එහෙම කාල හරි වැඩක් වුණා. මම පාර දිගේ යනකොට මිනිස්සු ගෑනු හිනාවෙන්ඩ පටන් ගත්ත.. බැලින්නං ඉස්සෙල්ල මොකුත් නැතුව කලිසම ඇඳල පස්සෙ ඒක උඩින් ලංකැට්ටුව ඇඳල””හොඳ වෙලාවට තුන්වේලට ම ගත්තෙ නැත්තෙ. එහෙම වුණා නම් මාර ජංජාලයක් වෙන්ඩ ඉඩ තිබුණා””පුවක් බඩිල්ලො දැන් මොකද මාව හම්බවෙන්ඩ ආවෙ?කේලම් මුත්තා බලාගෙන ඉඳලා බැරිම තැන ඇසුවේය.”කොහොමද හරියට ම කිලිනොච්චියට යන්නෙ කියල අහගන්ඩ””ඕකට ඉතින් ගුරුන්නාන්සෙට කරදර කරන්ඩ ඕනැ යැ.. ගමේ ඉන්න රණ විරුවකුගෙන් ඇහුවාම ඉවරයිනෙ..”පාල් බෑ මූණා යළිත් මැද්දට පැන්නේය.”රෙද්දක් ඇඳගෙන අහන්ඩ බෑනෙ””එහෙම නම් රෙද්දක් නැතුව අහනවකො””බැරිද ලංකෙට් එකක් කුලියට දෙන්ඩ”පුවක් බඩිල්ලා ගේ කෝචොක් එකෙන් පොල් බෑ මූණා මූණ ඇදකර ගත්තේය.”අයිසෙ ඕකට යනව මැදවච්චියට එතකොට කිලිනොච්චියට යන්ඩ පුළුවන්.. ඒ වගෙම යනව පාමංකඩට එතකොට අලිමංකඩ යන්ඩ පුළුවන්...”කේලම් මුත්තා නියම ඔරිජිනල් උපදේශයක් දුන්නේය.”ගුරෝ එහෙම හිතාගෙන පාගොඩ කියල ගියොත් අංගොඩ යන්ඩ පුළුවන් ද?””ෂුවර් නේ””මාරයිනේ”එතකොට ම රබ්බොඩ අයියා ගොනෙකුත් දක්කාගෙන පාර දිගේ යනවාය.”මිස්ට රබ්බොඩ කොහෙද මේ යන්නෙ?””මං යනව පුදුකුඩිඉරිප්පු වලට””ඒ මොකද?””යුද්ධ කරන්ඩ””ගොනෙකුත් එක්ක””ඔව්...! ඕනැ ගොනෙකුට පුළුවන්නෙ යුද්ධ කරන්ඩ.. මේකා හොඳ පට්ටි ගොනෙක්”රබ්බොඩ අයියා “ජහ්.. මහ්...” කියා ගොනා දැක්කුවේය.එතකොට ම පාර දිගේ ඉඳිකටු පැංචා දුවගෙන ආවේය.”මගෙ මේක නැතිවෙලා””මේක තියෙනව ද?””මේක තියෙනව.. ඒත් මේක නෑනෙ.. මේක තියෙන කොට මේක නෑ.. මේක තියෙන කොට මේක නෑ... මේකයි මේකයි තියෙනකොට මේක නෑ.. මේක නැතුව වැඩක් නෑනෙ..””ඉඳිකටු පැංචො මේක තියෙනව නම් මේක නැතුවට ප‍්‍රශ්නයක් නෑ.. මම මේකයි මේකයි විතරක් නෙමෙයි මේකත් නැතුව නෙ වැඩ කරන්නෙ”ගුරුන්නාන්සේ ගෝලයින්ට කීවේය.”ඒක නෙ හැමදාම පරාද වෙන්නෙ”ඉඳිකටු පැංචා කීවේය.”ගුරුන්නාන්සේ ජිනීවා වලදි ශී‍්‍ර ලංකාව දිනුම් කියල ආරංචියි”පුවක් බඩිල්ලා කීවේය.”අපි හිතුවා ගුරුන්නාන්සේ ඒ පැත්තෙ යනකොට ලංකාව දිනයි කියල”ඉඳිකටු පැංචා කෝචොක් කතාවක් කීවේය.”අන්න කෝටු කිතයියා දුවගෙන එනවා””ඉක්මනට ෂේප් වෙමු.. නැතිනම් අපටත් කතා කරයි පුවත්පත් සාකච්ඡාවට යන්ඩ... අපට පුළුවන් යැ කච කච ගානවා අහගෙන ඉන්ඩ”සියල්ලෝ ම පස්සෙන් පස්සට විසිර ගියහ.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=ab0905315</link>
    <topic>ත‍්‍රස්තවාදයේ ආර්ථික ඝාතන මූල්‍ය උපාය</topic>
    <author>සැකැසුම සුභද්‍රා දේශප‍්‍රිය</author>
    <content>“රුක්මන් ඔයා දන්න දේශපාලනේ මොකක්ද”මාවිල්ආරු වැසූ කොටියා සොයයිකේලම් මුත්තා සහ ගෝල පිරිසත‍්‍රස්තවාදයේ ආර්ථික ඝාතන මූල්‍ය උපායශී‍්‍රලංකාව පුරා වසර තිහක් ප‍්‍රභාකරන්ගේ කුරිරු ත‍්‍රස්තවාදය පවත්වාගෙන යාම සඳහා යොදා ගත් එක් මූලෝපායක් වූයේ ශී‍්‍ර ලංකා ආර්ථිකය කඩා බිඳ දමා ආර්ථික පීඩනය පොදු ජනතාව මත පටවා දකුණේ දේශපාලන අස්ථාවරත්වයක් ඇති කොට ප‍්‍රභාකරන්ගේ ආයු කාලය දික්කර ගැනීමයි.ඒ සඳහා පසුගිය දශක තුන තුළ ඔවුන් අනුගමනය කළ ප‍්‍රධාන කි‍්‍රයාමාර්ග වන්නේ,1. ප‍්‍රධාන මූල්‍ය ක‍්‍රමයේ මර්මස්ථානය වන ශී‍්‍ර ලංකා මහ බැංකුවට පහර දී මූල්‍ය ක‍්‍රමය පිළිබඳ විශ්වාසය බිඳ දැමීමට යත්න දැරීම.2. කටුනායක ගුවන් තොටුපළට සහ කොළඹ වරාය ඇතුළු වරායන්ට පහරදීමෙන් ලංකාව ජාත්‍යන්තරය ගනුදෙනු සඳහා අවදානම් සහිත රටක් බව ලෝකයාට ඒත්තු ගැන්වීම.3. ආර්ථික මර්මස්ථානවලට ප‍්‍රහාර එල්ල කරන බවට තර්ජනය කිරීමෙන් ශී‍්‍ර ලංකාවට පැමිණෙන විදේශීය ආයෝජකයන් සහ විදේශ සංචාරකයන් අධෛර්යවත් කිරීම.ශී‍්‍ර ලාංකිකයන්ගේ විදේශ විනිමය නිල වශයෙන් ශී‍්‍ර ලංකාවට ගලා ඒම වළක්වා අතරමැද දී එම විදේශ විනිමය එල්ටීටීඊය මිල දී ගෙන වෙනත් රටවලින් යුද ආයුධ මිලදී ගැනීම.ඔවුන්ට හිතවත් ඇතැම් සමාගම්වල කොටස් සහ වෙනත් ක‍්‍රමවේද මගින් එල්ටීටීඊය අයථා ලෙස උපයාගත් මුදල් දකුණේ ආයෝජනය කිරීම.රජයට ආරක්ෂක වියදම් දැරීමට සිදුවන අයුරින් රජයේ බදු ආදායම අඩු කිරීමට පියවර ගැනීම.උදාහරණ ලෙස ජාතිය ගොඩනැගීමේ බද්ද වැනි බදු පැනවීමේ දී එල්ටීටීඊයට හිතවත් ටී.එන්.ඒ. මන්තී‍්‍රවරුන් පමණක් නොව ජනතාව වෙනුවෙන් පෙනී සිටිනවා යැයි කියන එක්සත් ජාතික පක්ෂයේ, ජනතා විමුක්ති පෙරමුණේ මන්තී‍්‍රවරුන් ද සියලුම ආකාරයේ බදු පැනවීම්වලට විරුද්ධ වීම.විදේශයන් ගෙන් ණය ආධාර ලබා ගැනීම වැළැක්වීම සඳහා යෙදිය හැකි හැම බාධකයක්ම නිර්මාණය කිරීම.ආරක්ෂක කටයුතු සඳහා අවශ්‍ය යුද ආයුධ ඇතුළු අනිකුත් භාණ්ඩ විදේශ රටවලින් ගෙන්වා ගැනීමට සිදු වූ අතර ඒ සඳහා හිඟ විදේශ විනිමය සම්පත් විශාල වශයෙන් කැප කිරීමට සිදුවීමෙන් විදේශ ණය ආධාර මත වැඩිපුර රැඳීමට සිදුවිය.එහිදී විදේශ ණය සපයන ආයතන වලට ශී‍්‍ර ලංකාවට ණය නොදෙන ලෙසට එල්ටීටීඊය බලපෑම් කළ අතර ශී‍්‍ර ලංකා විපක්ෂය රජයට ණය දුන්නොත් ඒ ණය තමන් බලයට ආ කල නොගෙවන ලෙස කියා සිටියේය.රටේ ආර්ථිකය කඩාකප්පල් කිරීම සඳහා විවිධ සිද්ධින් දඩමීමා කරගනිමින් රාජ්‍ය විරෝධි උද්ඝෝෂණ මෙහෙයවීම උදාහරණ ලෙස 2008 සිංහල අලුත් අවුරුදු සමයේදී පාරට බැස හැලි වලං පොළවේ ගැසීමේ විරෝධතා ව්‍යාපාරය අරඹා තිබුණි.ඉහත දැක්වූ කරුණුවලින් පැහැදිලි වන්නේ රට තුළ නිෂ්පාදනය ඉහළ නැංවීම වළක්වා ජනතාවගේ ආදායම් මාර්ග අඩුකොට, රැකියා අවස්ථා නැති කොට, ජීවන වියදම් පීඩනය ඉහළ නංවා සාමාන්‍ය ජනතාව තුළ රජය කෙරෙහි පිළිකුල, අප‍්‍රසාදය, විරෝධය ජනතාව තුළින් ම මතු කරගැනීමට උත්සාහ දැරීමය.ඒ අනුව එල්ටීටීඊ පාලන ප‍්‍රදේශවල හැර අනෙක් ප‍්‍රදේශවල ආණ්ඩුවට විරුද්ධ ජනතා නැගිටීමක් ඇති කළහොත් ආණ්ඩුව බිඳ වැටෙයි.ත‍්‍රස්තවාදය මුලිනුපුටා දැමීමේ ජාතික වැඩපිළිවෙළ මුළුමනින්ම අවුල් වේ. එමෙන් ම ආරක්ෂක අංශවල ධෛර්යය බිඳ වැටේ.පසුගිය ඉතිහාසය තුළ අඩු වැඩි වශයෙන් දිගින් දිගට කි‍්‍රයාත්මක වූ ඉහත දැක්වූ ක‍්‍රමවේද සියල්ල පරාජය කරමින් සේනාධිනායක වශයෙන් ජනාධිපති තුමා ඇතුළු, ආරක්ෂක ලේකම් ඇතුළු, ති‍්‍රවිධ හමුදාව මව්බිමෙන් ත‍්‍රස්තවාදය සම්පූර්ණයෙන් අතු ගා දැම්මාහ.අවුරුදු තිහකට පසු බියෙන් සහ සැකෙන් තොරව නිෂ්පාදනය, නිෂ්පාදනය හුවමාරුව, පරිභෝජනය යන ප‍්‍රධාන ආර්ථික කි‍්‍රයාත‍්‍රයෙහි නිර්පද්‍රිතව යෙදීමෙහි ඉඩ ප‍්‍රස්ථා දැන් උදාවී ඇත.මෙයින් ලැබෙන උත්තේජනය කරණකොට ගෙන ශී‍්‍ර ලංකා ආර්ථිකයෙහි ඇති විය හැකි පිබිදීම ඉදිරි ලිපියෙන් විමසා බැලෙයි.සැකැසුම සුභද්‍රා දේශප‍්‍රිය</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=af0905311</link>
    <topic>ඇත්තම යි... සෙට්ටිකුලම සෙනෙහසේ පාලමක් වුණා</topic>
    <author>වෛද්‍ය උත්පලා අමරසිංහ ප‍්‍රජා වෛද්‍ය නිලධාරිනි, සෞඛ්‍ය අධ්‍යාපන කාර්යාංශය</author>
    <content>ඇත්තම යි... සෙට්ටිකුලම සෙනෙහසේ පාලමක් වුණාඅප නිවැරදිය ඒ නිසා ඔවුහු අප රැකගත්හබටහිර බයවෙලා ඉන්නේ අපේ ජාතික එකමුතුවටයිමෙහෙම හිටියොත් අපටත් මැරුම් කන්නයි වෙන්නේ...කොටියා නැළැවූ සටන් විරාම තොටිල්ලසියලු ජාතීන් අතර එකමුතුව පැතූ හිටපු කතානායක එම්.ඒ. බාකීර් මාකාර්සූකර උණ හඳුනාගන්න මෙරට රෝහල් සූදානම්1 ශ්‍රේණියට ළමයින් ඇතුළත් කිරීමේ සම්මුඛ පරීක්ෂණවලට විදුහල්පතිවරුන් සහභාගි වෙන්නෙ නැහැසිරුර වෙහෙසීමක් නැතිව ඇතිවන හතිය ගැන සැලකිලිමත් වෙන්නජීවිතය සුන්දරයිවේගයෙන් රටපුරා හමා යන ඩෙංගු කුණාටුවඉන්දියාව ගොනාට ඇන්දවීමට නො හැකි වියබැති සිතින් කරමු වන්දනා - බුදුන් උපන් දේශයේමේරටේ ඉපදුණු දූලා පුතාලා කොයිතරම් වාසනාවන්ත ද? මුළු ලෝකය පුරාම විසිරිලා ඉන්න ශී‍්‍ර ලාංකිකයෝ කොයිතරම් රන් කහවණු හරි හම්බ කර ගත්තත් “සිහිනෙන් මගේ රටේ නිදියන හැම රෑම” කියන ගී පදයේ තියෙන යථාර්ථය විඳිනවලු. ලෝක සිතියමේ පුංචිම පුංචි කඳුළු බිඳුවක්ව තිබු අපේ රට, අද ආඩම්බරයෙන් පිරිලා. ශක්තියෙන් පිරී ගිහින් කිව්වොත් නිවැරැදියි.ලෝකයම අපෙන් හුඟාක් දේ මේ දිනවල ඉගෙන ගත්තා. ඒ ඇයි කියලා අපි හැමෝම දන්නවා. රණවිරුවන් දිනා දුන්නේ ඒ මාතෘ භූමියේ භෞතික දේවල්ම විතරක් නෙවෙයි කියලා අපි තේරුම් ගත්තේ මෙන්න මේ දවස උදා වුණාමයි. ඒ තමයි මැදවච්චිය පහු කරලා වවුනියාවේ සෙට්ටිකුලමේ සහන ගම්මානයට අපි පා තබපු දවස. එදා අපි දැනගත්තා රණවිරුවෝ භූමිය විතරක් නෙවෙයි අසරණ වෙච්ච අපේම නෑසියන් සිය දහසකගේ හදවතුත් දිනාගෙන අරගෙන ඇවිත් කියලා.හැම තත්පරයක්ම රන් තත්පර වුණා. අපි හැමෝම එකා වගේ කි‍්‍රයාත්මක වුණා. කොළඹ දී අපි කවදාවත් මේ තරම් කාර්යක්ෂම වුණේ නෑ කියලා දැන් හැඟෙනවා. “අපි ඇඳන් හදමු.” “අපි බෙහෙත් පේළියට තියාගමු.” “පැරසිටමෝල්, ඇමොක්සිසිලීන්, ක්ලෝෆෙනිරමීන් පේන දුරකින් තියාගමු” එකිනෙකා පරයමින් විධාන ගලා ආවත්, ඒවායේ තිබුණේ වෙනදා තියෙන බල කිරීමේ හඬවල් නොවෙයි. එකඟතාවයන්ම විතරයි.අපි සෙට්ටිකුලමට ගියේ අපේ නෑයෝ උතුරු කරේ හිර කරගෙන හිටපු තැන් වලින්, මුදා ගන්න පටන් ගත් දිනවලමයි. දෙවියනේ! ත‍්‍රස්තවාදීන් ඔවුනට කොපමණ දේ අහිමි කරලා තිබුණ ද? ආහාර, ජලය, වාසස්ථාන විතරක් නෙමෙයි මවු උණුසුම පවා ත‍්‍රස්තවාදීන් ඔවුනට අහිමි කරලා තිබුණා. මට මතක් වුණේ විසාලා මහනුවර තුන්බියයි. මිනිස් පවුරක් ලෙසින් ඔවුන් යොදාගෙන තිබුණ නිසා ඔවුන් තවමත් ඇඳ ගෙන හිටියේ දින ගණනක් ඇඟේ තිබුණ ඇඳුම්. තරුණ කාන්තාවන් වියළි පරඬලා බවට පත්වෙලා. පුංචි දරුවන්ගේ දෙතොල් වියළිලා, රතුවෙලා, කෙට්ටුවෙලා ඇදිලා ගිහින්. වයෝවෘද්ධ මවුපියවරු දෙපා වාරු නඟන්නට උත්සාහ ගනිමින් හිටියා. බොහෝ දෙනෙක් ජලය නොමැතිව දිගු කලක් සිටීමේ රෝග ලක්ෂණ පෙන්වූවා. අපිරිසිදු ජලය මඟින් බෝවන සෙංගමාලය, පාචනය වැනි රෝගාබාධ වලට මෙන්ම ස්කේබීස් (හොරි) බොහෝ දෙනකුගේ ඇඟ පුරාම.මේවා ඔවුනට හැදිලා තියෙන්නේ ඔවුන් අර මාරයා හිරකරගෙන, මූලික මනුෂ්‍ය අයිතිවාසිකම් සියල්ල අහිමි කරපු කාලේ ඉඳලා. ඒ හින්දා හුඟාක් රෝග හොඳටම නිදන් ගත බවට පත්වෙලා සංකූලතා පෙන්වූවා. රජය උතුරට ලොරි ගණන් යවපු කෑම බීම, බෙහෙත්හේත් ත‍්‍රස්තවාදීන් අතරේ බෙදා ගත්තට, උන් මේ අසරණ මිනිසුන් අමතක කරලා දාලා තිබුණා.කථාවේ ගලාගෙන ආපු ගැම්ම හරියට මාවිල්ආරු වැහැව්වා වගේ නැවතුණාද මන්දා. ඊළඟට අපි බොහෝ දෙනකුට උඩ බිම බැලුනේ දෙවියනේ! අපි දන්නේ මවුබස විතරමනේ කියලා මතක් වුණාමයි. මේ පුංචි රටේ ජීවත් වන අපි, අපේම සෞඛ්‍ය ප‍්‍රවර්ධනය සඳහා කැප වන්නට සිංහල, දෙමළ, ඉංගී‍්‍රසි භාෂාවන්හි චතුරභාවය ළඟා කර ගත යුතුමයි.ඒත් අපේ පිහිටට අවතැන්වුණු අපේම නෑයෝ හිටියා. “බබාලා හම්බුවෙන්න ඉන්න අම්මලා එක පෝලිමකට ඉන්න” “පුංචි දරු පැටවු ඉන්න අම්මලා තව පෝලිමකට එන්න” “අවුරුදු හැටට වැඩි අය බිම ඉඳගෙන ඉන්න” “කලන්තෙ කැරකිල්ල තියෙන වතුර නැතිව වේලිච්ච අය දකුණු පැත්තට ඉක්මනින් එකතු වෙන්න” සිංහල සිංදු කියන, නළලේ තිලක තියන තංගච්චිලා ඔවුන්ගේ මවුබසට අපේ වදන් හරවලා සෞඛ්‍ය අධ්‍යාපන කාර්යාංශයේ යකඩ කටට (ස්පීකර්යට) පණ පෙව්වා. දෙවියනේ! අපේ නෑයන්ට පණ පොවන්න අපි හැමෝම එකතු වෙච්ච හැටි පුදුමයි.මේ අයුරින් රෝගීන් වර්ගීකරණය ඉක්මනින් කෙරුණා. යුද හමුදාවේ සහෝදර සහෝදරියන් සෞඛ්‍ය සේවයෙහි යෙදී හිටපු විෂබීජ තැවරුණු, ලේ සැරව ගාගෙන තිබූ අපේ අත් වලට ඉසිඹුවක් නොමැති බව දැනගෙන අපේ කටවල් වලට දාපු වතුර බිඳු විතරමයි ඒ දවස පුරාම අපට ජීවය දුන්නේ. ඒත් අපි අතහැරියේ නැහැ; වෑයම!ඉක්මනින්ම කි‍්‍රයාත්මක වුනේ හදිසි ප‍්‍රතිකාර අංශය. රජය, අපේම අමාත්‍යාංශය ඇතිවෙන්න බෙහෙත් සියල්ල සපයලා තිබුණා. ගංගාවල් හින්දවලා හරි, වතුර බවුසර බුරුතු පිටින් ඇදෙමින් තිබුණා. අපි පටන් ගත්තා! සිහි මඳ ගතියෙන් පෙලුණු ළමයි, ක්ලාන්තව සිටි දරුවන් ඇදන් උඩට ගනිමින් කැනියුලා දමමින් සේලයින් වතුර පටන් ගැනුණා. මුවින් බොන්නට පුළුවන් පාචනය තියෙන හැමෝටම මහා පරිමාණයෙන් ජීවනි පොකුණක් අපි හදා ගත්තා. අපේ නෑයෝ ළඟ තියෙන පිරිසිදුයි කියලා හිතපු භාජන පිරෙන්න ජීවනි වතුර බෙදා දුන්නා.සිහිමඳව මැලවිලා මිය යන්නට ආසන්නව හිටපු “රජිනි” දුවේ! ඔයා ප‍්‍රතිකාර වලට පස්සේ මාත් එක්ක හිනාවෙන්න පටන් ගත්තහම අර ත‍්‍රස්තවාදීන්ට සාප කරමින් යළිත් මම මවු පදවිය ලැබුවා. ඒ දවස පුරාම, ජලය දින ගණනාවක්ම අහිමිව මිය යමින් තිබු ජීවිත යළි පණ පොවන්නට අපි හැමෝටම හැකි වුණා.හෘදය ස්පන්දනය නැවතීමට ආසන්න වූ පුංචි පුතෙක් කෘති‍්‍රම ශ්වසනය දීලා බේරගන්න හැමෝම කඩිගුලක් වගේ එකතු වුණා. සමහරු ඖෂධ ගැල්වුවා. සමහරු ඇඟ පුරා වණ වුණු පුංචි දරුවන් පිරිසිදු කරලා, බෙන්සයිල්බෙන්සොඒට් තැවරුවා.වෛද්‍යවරු, හෙදියෝ, මහජන සෞඛ්‍ය පරීක්ෂකවරු, ඖෂධවේදීන් එකිනෙකාගේ වෘත්තිය මට්ටම අමතක කරලා දැම්මා. නගරෙදි කාමරයක් බෙදා ගන්නත්, හිත් තැවුල් ඇති කර ගත් අපි, එහෙදි සුළු කාර්ය මණ්ඩලයට වෙන් වූ කාර්යයන් පවා නිරායාසයෙන් ස්වකැමැත්තෙන් ඉටු කළා. කවුරුවත් කාටවත් බල කළේ නැහැ, දෙවරක් හිතුවෙත් නැහැ. හරියට ගෙදරදී තනතුරු නොදරනවා වගේ, සෙට්ටිකුලම නිවෙසේදී අපි හැමෝම එකම රේඛාවක, එකම අරමුණක!අසාධ්‍ය රෝගීන් වවුනියාව, සෙට්ටිකුළම රෝහල් වලට අරගෙන “ඇම්බියුලන්ස්” පියැඹුවා. “හරි ඩොක්ටර් ඒ බබා බේරුණා” “අර අම්මා කෙළින්ම තියටර් ගත්තා, පුංචි එකා හඬනවත් අහලයි මම ආවේ.” ඒ ගිලන්රථ රියදුරු මහතාගේ වචන. අපේ මිනිස්සු කොයිතරම් සංවේදී ද? සෙනෙහසින් පිරිල ද? මේ පුංචි රටේ මේ දවස් වල ජනිත වුණු සෙනෙහෙ ගඟුල සිය දහසක් තනිවුණ අපේ නෑයින්ගේ සිත් මල් විකසිත කරමින් සෙට්ටිකලමේ සහන ගම්මානයේ ගලා ගියා.සමහර සිහි නැතිවුණ පුංචිවුන් වඩාගෙන දුවගෙන ආවේ ආරක්ෂක හමුදාවේ සොහොයුරන්, සොහොයුරියන්, අම්මා තාත්තා “ආඬනවනේ” කියාන දුවගෙන ආවේ අපි ප‍්‍රතිකාර ඇරඹුවාටත් පසුවයි. හිතලා බලන්න, නොනවතින වේගවත් ගමනක් හිමි අපේ රණවිරුවන්ගේ වේගය හා ජවය ගැන!හවස හයට විතර අපි හැමෝටම මහන්සියි. අවුරුදු තුනක විතර දුවෙක් බිම වැටුණු ප්ලාස්ටික් බෝතලයක් කටට ළංකරා. “එපා” එඩිතර හඬක් සමඟ බීම බටය ඇමුණු කිරි පැකට්ටුවක් ඇයට ලැබුණා. “කාගෙද?” මම හැරිලා බැලුවා. “අපිට බොන්න බෙදලා ගිය එක ඩොක්ටර්” හමුදාවේ හසිත හඬ අවදි කළා. ස්තුතියි; හමුදාවේ නංගිලා, මල්ලිලා, අය්යලා, අක්කලා හැමෝටම. මේ මල් කැකුළු මිය යන්නට කලින් මුදාගෙන රටට තිළිණ කළාට.පෝෂණ බිස්කට් පෙට්ටි ගණනින්, ලොරි ගණනින් ගෙනාවා. කාන්තාවන්ට දරුවන්ට ප‍්‍රමුඛතාවය ලබා දෙමින් ඒවා බෙදන්නත් හැමෝම උදව් වුණා.හැමෝටම උදය, දිවා, රාති‍්‍ර ආහාර රජය මඟින් සෞඛ්‍යාරක්ෂිතව පිටතින් සැපයුවා. හැම තැනම පෝලිම් වල පුංචි ආරවුල් මතභේද තිබුණත් අපේ නෑයෝ වෛද්‍ය මධ්‍යස්ථානය බවට පත්වෙලා තිබුණු විශාල තාවකාලික ගොඩනැඟිල්ල අසලදී කිසිවිටෙක කලබල වුණේ නැහැ. එතැනදී ඔවුන් හැමෝම පළවැනි තැනින් ඉවත් වෙමින් අසාධ්‍යම, හදිසිම කෙනාට දෙවැනි වුණා. සෞඛ්‍ය කාර්ය මණ්ඩල හැමෝගෙම සෙනෙහස වගේම විශ්වාසයත් දිනාගෙන කියලා අපිට තේරුණා.මවුබස සිංහල වූ අපේ නෑයන් කතා කරන දෙමළ භාෂාවේ වචන නොදත් අපි, ඒ අයත් එක්ක අදහස් හුවමාරු කරගෙන, රෝග ලක්ෂණත් අහලා “නාලකි වාංග“ ත් කියලා (හෙටත් එන්න) දෙවියනේ මෙන්න අපි දෙමළ භාෂාව කතා කරනවා.දරුවෙක් හම්බ වෙන්න ඉන්න අම්මෙක් ක්ලාන්ත වෙලා. “පවන් ගහන්න. වාතාශ‍්‍රය සපයන්න.” “ගන්න සීසර්, හරි, කොළපාට කැනියුලාව, සර්ජිකල් ගේන්න, ටර්නිකේ. සිරින්ජරය, ඔන්න අයි.වි. ලයින් හරි. අමුණන්න සේලයින් බෝතලය” මේ හැම දෙයක්ම දෑතටම එනවා. මම හැරිලා බලනවා. තුන්වැනි දවසේ අපේ උදව්වට ස්වේච්ඡාවෙන්ම තරුණ, තරුණියෝ කරට කර වැඩ. “ඔයාලා කවුද?” “කිලිනොච්චියේ අපි” “හරි” මගෙන් නොහොබිනා ප‍්‍රශ්නයක්. අරමුණ එකමයි. පැහැදිලියි. ජීවිත ගලවා ගැනීම විතරමයි.සහන ගම්මානයට අඳුර ගලන්නේ නිහඬවමයි. හිරවෙලා හිටපු කාලේ වගේ භයානක සද්ද තවත් නැහැ. තමන්ගේ කූඩාරම වටේට පිරිසිදු කර ගන්න හැමෝම යුහුසුළු වෙනවා. පුංචි ගිනිමැල සෞඛ්‍ය ගොඩනැගිල්ල වටේටම. සෑම පවුලකටම ලොකු කූඩාරම බැගින් හිමියි. මෙහි සාලය හා පිටුපස කොටස් දෙකකින් සමන්විතයි. අපි ගියේ අපේ නෑයන් මුදවා ගත් දිනවලමනේ. ඒත් අද වන විට ඔවුනට නිවෙස බැගින් ඉදිවෙනවා. අනෙක් පහසුකම් සියල්ලත් මෙහි ලියා තිබෙනවාට වඩා හුඟක් වර්ධනය වෙලා. හැම නිවෙසෙම විදුලි බුබුළු දැල්වෙනවා. ඉම නොපෙනෙන ආලෝක තිත් ගොඩක් දිහා බලාගෙන දිනයේ අවසාන සේලයින් බිංදු හා ඖෂධ ශරීර ගත වන තුරු අපි කල් මරනවා.අත්දැකීම් සියල්ල චිත‍්‍රපටයක රූපරාමු වගේ දිග හැරෙනවා. “අපි කවදාවත් දන්නේ නෑ ඔයාලා මේ වගේ කියලා අප්පා” කෘතවේදී වදන්, සෙනෙහෙබර මුහුණු අපේම මවුපියවරුන් සහෝදරියන් මතකයට කැඳවනවා. අපි ගණනය කිරීම් පටන් ගන්නවා. බෝවෙන සෙංගමාලය සහිත රෝගීන්, පැපොල රෝගීන්, පාචන රෝගීන්, ඉලක්කම් දෙකක සංඛ්‍යා බවට පත්වෙනවා.“ඒත් ඊයෙට වඩා අද අඩුයි”“විජලනයට ලක්වුණ අය අද හිටියේ නැතිතරම්” ඒ තෘප්තිමත් හඬක් “ඩිපො පෙ‍්‍රාවේරා” එන්නත් කීයක් දුන්න ද?” පවුල් සැලැසුම් ක‍්‍රමත් අපිට මතක තිබුණා.නොකියවුණ දෙයකුත් මුල සිටම තිබුණා. ඒ තමයි මනෝ චිකිත්සාව. නොකියවුණාට අපේ නෑයන්ට අවශ්‍යම මොහොතේ මුල සිටම, හැම තත්පරයකදීම මනසට ඔසුවක් වෙන්න අපි ගිවිසගෙන තිබුණා. දකුණින් උතුරට ගිය නෑයෝ ඒ ගමන ගියේ මැදින් පෝයට සමනළ වදින්න යනවා වගේ. ඒ තරමටම කැප වෙලා.ඉතින් සහන ගම්මානයෙම අවතැන් වුණු, අපිට උදව් කරපු ජීවිත බේර ගන්න අපිත් එක්ක පණ නළ පිඹපු සහෝදර කැල, කැන්වස් ආවරණ පිටුපසට වෙලා කඳුළු සලනවා අපි දැක්කා. අපේ කණ්ඩායම වෙනුවට ඒ වාගේ තුන් ගුණයක සෞඛ්‍ය කණ්ඩායමක් ඇවිත් තිබුණා. දින ගණනකට පස්සේ අපිට සමු ගන්න කාලය ඇවිත්. ඒ පුංචි එවුන් හිතෙන් සිය දහස් වාරයක් මම සිඹ ගත්තා. මට මගේ දූ මතක් වුණා. “පොයිට්ටු වාරෙන්” මම ආයි ඉක්මනට එනවා. සමු ගන්නේ නැතිවම දුවගෙන ඇවිත් වාහනයට නැග්ගා.මටත් හොරා කඳුළු බිංදු මගේ කොපුල් තල සිම්බා. ඒත් නුඹලා කවුදැයි අපිත් අපේ සෙනෙහස මෙතෙක් මේ යැයි කියා නුඹලාත් වටහා ගත්තා. මේ ලිපිය කියවන ඔබ එතැන් සිට අරඹන්න. දෙව් බඹුන් විවරණ දුන් දියසෙන් කුමරා පහළ වූ අපේ දිවයින අපි හැමෝගෙම වුණ එක කොයිතරම් සුන්දර ද? සාඩම්බර ද? අපි අපේම වුණා ආයෙමත්.වෛද්‍ය උත්පලා අමරසිංහ ප‍්‍රජා වෛද්‍ය නිලධාරිනි, සෞඛ්‍ය අධ්‍යාපන කාර්යාංශය</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=af09053112</link>
    <topic>අප නිවැරදිය ඒ නිසා ඔවුහු අප රැකගත්හ</topic>
    <author>බුද්ධිකා බ‍්‍රාහ්මණගේ</author>
    <content>ඇත්තම යි... සෙට්ටිකුලම සෙනෙහසේ පාලමක් වුණාඅප නිවැරදිය ඒ නිසා ඔවුහු අප රැකගත්හබටහිර බයවෙලා ඉන්නේ අපේ ජාතික එකමුතුවටයිමෙහෙම හිටියොත් අපටත් මැරුම් කන්නයි වෙන්නේ...කොටියා නැළැවූ සටන් විරාම තොටිල්ලසියලු ජාතීන් අතර එකමුතුව පැතූ හිටපු කතානායක එම්.ඒ. බාකීර් මාකාර්සූකර උණ හඳුනාගන්න මෙරට රෝහල් සූදානම්1 ශ්‍රේණියට ළමයින් ඇතුළත් කිරීමේ සම්මුඛ පරීක්ෂණවලට විදුහල්පතිවරුන් සහභාගි වෙන්නෙ නැහැසිරුර වෙහෙසීමක් නැතිව ඇතිවන හතිය ගැන සැලකිලිමත් වෙන්නජීවිතය සුන්දරයිවේගයෙන් රටපුරා හමා යන ඩෙංගු කුණාටුවඉන්දියාව ගොනාට ඇන්දවීමට නො හැකි වියබැති සිතින් කරමු වන්දනා - බුදුන් උපන් දේශයේජිනීවා කතාවයුරෝපීයන් බහුතරයක් තවමත් සිතා සිටිනුයේ ආසියා, අප‍්‍රිකා, දකුණු ඇමරිකා රටවල් ශිෂ්ඨ කිරීමේ ඓතිහාසික වගකීමක් ඔවුන් සතුවන බවකි. මේ මානසිකත්වය ශ‍්‍රී ලංකාවට එරෙහිව කටයුතු කිරීම දක්වා වර්ධනය කරන්නේ ‘සේව්ටයිගස්’ එල්.ටී.ටී.ඊ. ය සුරැකීම සඳහා විවිධාකාරයෙන් වියදම් කළ ඩොලර් සම්භාරයයි. එල්.ටී.ටී.ඊ. ත‍්‍රස්තවාදය මර්දනය කිරීම ශ‍්‍රී ලාංකික දෙමළ ප‍්‍රජාවට එරෙහිව කටයුතු කිරීමක් ලෙස උලුප්පා පෙන්වීමට මේ මුදල් මගින් මෙහෙයවූ රාජ්‍ය නොවන සංවිධාන, සිවිල් සංවිධාන මෙන් ම දේශපාලකයෝ ද මහත් ප‍්‍රයත්නයක් දැරූහ.ශ‍්‍රී ලංකාවට එරෙහිව පියවර ගත යුතු බවට දක්වමින් පසුගියදා බි‍්‍රතාන්‍ය පාර්ලිමේන්තුවේ ඉස්මතු වූයේ මේ ව්‍යාපෘතියේ හඬකි.ස්විස්ටර්ලන්තය ප‍්‍රමුඛ රටවල් 17 ක් කුමන්ත‍්‍රණකාරී ලෙස එක්වී ශ‍්‍රී ලංකාවේ ත‍්‍රස්තවාදය තුරන් කිරීමේ යුද්ධය අතරතුර යුද අපරාධ විණැයි විමසීමට පරීක්ෂණයක් අවශ්‍යයයි එක්සත් ජාතීන්ගේ මානව හිමිකම් කවුන්සිලයට යෝජනාවක් ඉදිරිපත් වන්නේ මේ පසුබිමෙනි.එක්සත් ජාතීන්ට අයත් සාමාජිකයින් 192 කි. එයින් මානව හිමිකම් කවුන්සිලය නියෝජනය කරන්නේ රටවල් 47 ක් පමණි. යම් කරුණක් සම්බන්ධයෙන් කවුන්සිලයේ අවධානය යොමු කිරීමට පවා සමස්ත සාමාජිකත්වයෙන් තුනෙන් එකකගේ, සාමාජිකයින් 16 ක ගේ අනුමැතිය අත්‍යවශ්‍යවේ. මේ සඳහා ප‍්‍රමුඛ වූ යුරෝපා සංගම් රටවල් මේ යෝජනාවට ලොව පුරා රටවල් එකඟ බව දැක්වීම සඳහා ආසියා අප‍්‍රිකා රටවල් කීපයක් ද ඈදාගෙන රටවල් 17 ක අනුමැතිය ලබාගෙන කවුන්සිලය වෙත ඉදිරිපත් වූයේ ශ‍්‍රී ලංකාවට ඓතිහාසික පාඩමක් ඉගැන්වීමේ අදහසිනි.මානව හිමිකම් කවුන්සිලයේ එකොළොස් වන සැසිවාරයට එක් වූ ශ‍්‍රී ලාංකික නියෝජිතයින් එයට සහභාගි වූයේ අවස්ථානුචිතවය. ජිනීවා හි ශ‍්‍රී ලංකා මහකොමසාරිස් දයාන් ජයතිලක මහතා ශ‍්‍රී ලංකාවේ යෝජනාව කවුන්සිලය වෙත මුලින් ම ඉදිරිපත් කර තිබූ අතරම කවුන්සිලය මගින් එක් කළ සංශෝධන නමයක් සමඟ මානව හිමිකම් හා ආපදා කළමනාකරණ ඇමැති මහින්ද සමරසිංහ මහතා ශ‍්‍රී ලංකා යෝජනාවලිය නියෝජිතයින් හමුවේ ඉදිරිපත් කළේ ය. එහි සාරාංශය වූයේ ශ‍්‍රී ලංකාව ස්වෛරී රාජ්‍යයක් බවත් එහි අභ්‍යන්තර කටයුතු සඳහා සහභාගිවනු වෙනුවට අවශ්‍ය වන්නේ අන්තර්ජාතික ප‍්‍රජාවේ සහයෝගය බවත් ය.ශ‍්‍රී ලංකාවේ යෝජනාවට රටවල් 29 ක් පක්ෂපාතීව ඡන්දය හිමි වූ අතර යෝජනාවට විරුද්ධ වූයේ නියෝජිතයින් 12 දෙනෙකු පමණි. ඡන්දය භාවිතයෙන් නියෝජිතයෝ 6 දෙනෙක් වැළකී සිටියහ.මේ අනුව ශ‍්‍රී ලංකාව පිළිබඳ පරීක්ෂණයක් අවශ්‍ය බවට අත්සන් කළ ස්විස්සර්ලන්ත ප‍්‍රමුඛ කඳවුරෙන් රටවල් 5 ක් ම ඉවත්ව සිටි අතර ඉන් රටවල් කීපයක් ම ඡන්දය පාවිච්චි නොකර සිටියේය.ඉන් ප‍්‍රත්‍යක්ෂ වන්නේ ශ‍්‍රී ලංකාව ඉදිරිපත් කළ යෝජනාවේ ශක්තිමත් බවයි. එහි පැවැති ජවසම්පන්න බවයි. ලංකාව පිළිබඳ පරීක්ෂණයක් අවශ්‍ය බවට මුලින් අස්්සන් කළ ජපානය පසුව ඡන්දය පාවිච්චි නොකළ අතරම කවුන්සිලය හමුවේ ඔවුන් තරයේ කියා සිටියේ ශ‍්‍රී ලංකාවට එරෙහිව රටවල් සහ ශ‍්‍රී ලංකාව යම් සම්මුතියකට පැමිණිය යුතු බවත් ශ‍්‍රී ලංකාවේ යෝජනාව පිළිබඳ යුරෝපා ජාතීන්ගේ අවධානය යොමු විය යුතු බවත් ය.මානව හිමිකම් කවුන්සිලය සාමාන්‍යයෙන් නියෝජනය කරන්නේ ජිනීවා නුවර වෙසෙන සාමාජික රටවල තානාපතිවරුන් ය. මේ සැසිය සඳහා ශ‍්‍රී ලංකාව නියෝජනය කරමින් ආපදා කළමනාකරණ හා මානව හිමිකම් ඇමැති මහින්ද සමරසිංහ මහතා, අමාත්‍යංශ ලේකම් ආචාර්ය රජීව විජේසිංහ මෙන් ම නීතිපති මොහාන් පීරිස් මහත්වරුන් සහභාගි වීම ලෝක බලවතුනගේ ද ප‍්‍රසාදයට කරුණක් වූ අතර ඍජු සහභාගිත්වය මගින් ශ‍්‍රී ලංකාව නිවැරදි බව පිළිබිඹු කළ බවත් හොඳ ආදර්ශයක් බවට පත් වූ බවත් ශ‍්‍රී ලංකාවට පක්ෂ මෙන් ම විපක්ෂ බලවේගයන්ගේ ප‍්‍රසාදයට හේතු විය. මෙසේ ශ‍්‍රී ලංකාවේ මානව හිමිකම් කඩවීම පිළිබඳ යුරෝපීයන්ගේ පරීක්ෂණ යෝජනාව පැරදවීම ඓතිහාසික ජයග‍්‍රහණයක් ලෙස ලෝක ඉතිහාසයට එක්වනුයේ නිරවි යුද්ධයට අනතුරුව එක්සත් ජාතීන්ගේ මානව හිමිකම් කවුන්සිලයේ පැහැදිලි බෙදීමක් පෙන්නුම් කළ පළමු අවස්ථාව මෙය වන බැවිනි.ශ‍්‍රී ලංකාවට පක්ෂව ඡන්දය භාවිත රටවල් පිළිබඳ නිරීක්ෂණය කිරීමේදී පෙනී යන්නේ වසර දෙදහස් පන්සියයක ඉතිහාසය පුරා ගොඩනැඟුණු රාජ්‍යතාන්ති‍්‍රක සබඳතාවල ප‍්‍රතිඵලයක් බවයි. ශ‍්‍රී ලංකාවට සහයෝගය දුන් රටවල් අතර නොබැඳි රටවල්, ඉස්ලාමීය රටවල් මෙන් ම අප‍්‍රිකානු රටවල් සියල්ලම සිටීම කැපී පෙනෙන සාධකයකි.සැසිය හමුවේ ශ‍්‍රී ලංකාවට පක්ෂව අදහස් දැක්වූ රටවල් අතරින් ඉන්දුනීසියාව ප‍්‍රබල අදහසක් ඉස්මතු කළේ ය. ඔවුන් කියා සිටියේ “ත‍්‍රස්තවාදය සම්බන්ධයෙන් බටහිර ජාතීන් අනුගමනය කරන්නේ දෙබිඩි පිළිවෙතක් බවයි අපගේ අදහස.ලොව කොතැන සිටියත් ත‍්‍රස්තවාදය ත‍්‍රස්තවාදයමයි. ශ‍්‍රී ලංකාවට එරෙහි බටහිර ජාතීන්ගේ යෝජනාව අප නොසලකා හරින අතරම ශ‍්‍රී ලංකාවේ ත‍්‍රස්තවාදය තුරන් කිරීම සම්බන්ධ වැඩපිළිවෙළට අපගේ පූර්ණ සහයෝගය දක්වනවා”මෙසේ අදහස් දැක්වූ රටවල් අතර රුසියාව ප‍්‍රමුඛ වෙයි. මේ සැසිය පවත්වන අතරතුර පසුගිය 27 වනදා රාති‍්‍රයේ ශ‍්‍රී ලංකා ජනාධිපති මහින්ද රාජපක්ෂ මැතිතුමා දුරකථනයෙන් ඇමතූ රුසියානු ජනාධිපති දිමිති‍්‍ර මෙද්වෙදෙව් මහතා කියා සිටියේ ශ‍්‍රී ලංකාවේ ඉදිරි කටයුතු සඳහා රුසියාවේ පූර්ණ සහයෝගය ලැබෙන බවයි. යුරෝපා සංගම් සාමාජිකයින්ගේ කටයුතු පිළිබඳ කවුන්සිලය හමුවේ අදහස් දැක්වූ රුසියානු නියෝජිතයා යුරෝපා සංගමය දැඩි දෝෂ දර්ශනයට ලක් කළ අතරම එය කටයුතු කරන්නේ අවස්ථාවාදී ලෙස බවට ද චෝදනා කළේ ය. ඔහුගේ කතාවේදී ද ඔහු කියා සිටියේ ශ‍්‍රී ලංකාවේ ඉදිරි කටයුතු සඳහා රුසියාවේ පූර්ණ සහයෝගය ලැබෙන බවයි. ශ‍්‍රී ලංකාවත් රුසියාවත් අතර සබඳතා ඇත්තේ දශක ගණනාවක සිට ය. සෝවියට් සමූහආණ්ඩුව ශු‍්‍රී ලංකාවේ සදාතනික මිතුරෙක් විය.රාජ්‍ය තාන්ති‍්‍රක සබඳතා හමුවේ ශ‍්‍රී ලංකා ආර්ථිකයට මහත් පිටිවහලක් වූ වානේ කර්මාන්ත ශාලාව, කඩදාසි කර්මාන්ත ශාලාව ආදිය මෙන් ම රුසියානු විශ්වවිද්‍යාල ශ‍්‍රී ලාංකිකයිනට සැමදා ලෝකයට විවෘත වීමේ මඟක් ම විය. රුසියන් සංස්කෘතික මධ්‍යස්ථානය හරහා ශ‍්‍රී ලංකාව සමඟ ගොඩනැඟුණු සංස්කෘතික සබැඳියාව ශක්තිමත් වූයේ ආර්ථික වශයෙන් ද ශ‍්‍රී ලංකාවට දෙන ලද යළි අය නොකරන ආධාර හේතුවෙනි.එක්සත් ජාතීන්ගේ මානව හිමිකම් කවුන්සිලය හමුවේ ආසියාවේ දැවැන්තයා චීනය දැක්වූයේ ද රුසියාවට සමාන අදහසකි. ශ‍්‍රී ලංකාවට එරෙහි යෝජනාව, කවුන්සිලය හමුවේ ගෙන ඒමට සහමුලින් ම විරුද්ධ වූ රටක් ලෙස චීනය විදහා දැක්වූයේ සදාතනික මිතුදමක සංහිදියාවයි.කි‍්‍ර.පූර්ව යුගයේ පටන් සේද මාවත ඔස්සේ මිතුදමක් පැවැති චීනය නොබැඳි ජාතියක් ලෙස ශ‍්‍රී ලංකාව හා ගොඩනැඟුණු මිත‍්‍රත්වය වඩ වඩාත් මල්පල ගැන්වූයේ සිරිමා බණ්ඩාරනායක අගමැතිනියගේ යුගයේදී යි.චීනය සිය මිත‍්‍රත්වය වෙනුවෙන් අප වෙත භෞතිකව ලබාදුන් සම්පත් ප‍්‍රමාණය ද ලොව බොහෝ රටවල් කළ උපකාර අතර වඩාත් කැපී පෙනේ. බණ්ඩාරනායක අනුස්මරණ අන්තර්ජාතික සම්මන්ත‍්‍රණ ශාලාව ඒවා අතර ද ප‍්‍රමුඛ වන අතර කටුනායක ගුවන් තොටුපළ ආදිය චීන ශ‍්‍රී ලංකා මිත‍්‍රත්වයේ ස්මාරක වැනි ය. මේ භෞතික ස්මාරක සියල්ල අභිබවා මිතුරෙකු ලෙස ශ‍්‍රී ලංකාව වෙනුවෙන් පෙනී සිටිමින් ආරක්ෂා කිරීමට ඉදිරිපත් වීම චීනය අප වෙත ලබාදුන් විශාලතම ත්‍යාගයයි.1505 න් පසුව යුරෝපා ජාතීන් කීපයකට යටත් වීමෙන් පසුව ආපස්සට ගිය මෙරට ශ‍්‍රී ලාංකික සංස්කෘතියට යුරෝපා ජාතීන් එල්ල කළ මරු පහර වූයේ ජාතීන් භේද කිරීමයි.ජාතික සංගමය පිහිටුවා ගනිමින් නිදහස වෙනුවෙන් කටයුතු කළ පොන්නම්බලම් රාමනාදන්, පොන්නම්බලම් අරුණාචලම් වැනි ඒ.ඊ. ගුණසිංහ වැනි සිංහල, දෙමළ නායකයින් නිදහස ලැබීමට පෙරම ජාතීන් ලෙස වෙන්වූයේ බි‍්‍රතාන්‍ය පාලකයින්ගේ කූට උපක‍්‍රම හේතුවෙනි. 1920, 1922 වැනි වසරවල ආණ්ඩු ක‍්‍රම ව්‍යවස්ථා ප‍්‍රතිසංස්කරණ ගෙන ආ මැනිං ආණ්ඩුකාරවරයා උත්තර මන්තී‍්‍ර මණ්ඩලයටත්, නියෝජිත මන්තී‍්‍ර මණ්ඩලයටත් මන්තී‍්‍රවරුන් පත් කළේ මුලින් පැවති සමානුපාතික බව බිදිමිනි. මෙයින් ජාති භේදයක් ඇති වූ අතර, මැනිං හිතාමතාම එය සිදු කළේ ජාතීන්ගේ සංගමයේ බෙදීමක් ඇති කිරීමට ය. මේ අනුව ජාතික අරගලයට උරදුන් සිංහල, දෙමළ, දේශපාලන නායකයෝ භේද වූහ. ජාතීන්ගේ මූලිකත්වයේ පක්ෂ බිහිවන්නේ මින් අනතුරුවය. අවසානයේ ත‍්‍රස්තවාදී අරගලයක් දක්වා ඉස්මතු වන්නේ ද මේ බෙදීමයි.මේ ඓතිහාසික උගුලෙන් ශ‍්‍රී ලංකාව ගැලවීමට ගත් උත්සාහය වළපල්ලට හැරවීමට යළිත් යුරෝපා ජාතීන් කැස කවන විට එය වැළැක්වීම ශ‍්‍රී ලංකාව සමඟ අත්වැල් බැදගත් විදෙස් මිතුරන් අපට වටින්නේ ඔවුන් ඓතිහාසික මොහොතක ඓතිහාසික වෙනසකට උරදුන් මිතුරන් බවට පත්වන නිසාය. ශ‍්‍රී ලංකාවට පක්ෂ වූ රටවල් අතර පාකිස්ථානය, ඇංගෝලාව, බහරේනය, අසර්බර්ජිනියාව, බොලීවියාව, බ‍්‍රසීලය, කැමරුන්, නයිජීරියාව, ඝානාව, බංගලිදේශය, මැඩගස්කරය, නිකරගුවාව, පිලිපීනය, කටාර් රාජ්‍ය, සවුදි අරාබිය, සෙනගාලය, දකුණු අප‍්‍රිකාව, උරුගුවේ, මැලේසියාව, ඉන්දුනීසියාව, මියැන්මාරය හා ඉන්දියාව ප‍්‍රමුඛස්ථානය ගත්තේ ය. යුරෝපා සංගමය දැඩි ලෙස විවේචනය කරන රටවල් අතර ලිබියාව, ඇල්ජීරියාව සහ සිරියාව කැපී පෙනුණි.ශ‍්‍රී ලංකාවේ ත‍්‍රස්තවාදී යුද්ධය පිළිබඳ මනා අවබෝධයක් ඇති අසල්වැසි මිතුරා ඉන්දියාව ශ‍්‍රී ලංකාවට පක්ෂ වෙමින් ප‍්‍රකාශ කළේ. “ත‍්‍රස්තවාදී මර්දන හමුවේ අවතැන්වන ජනයා පිළිබඳ ලොව කොතෙකුත් වෙනත් උදාහරණ පවතිද්දී ශ‍්‍රී ලංකාවේ ප‍්‍රශ්නය පිළිබඳ පමණක් යුරෝපයේ අවධානය යොමු වීම පිළිගත නොහැකි කරුණක් වන බවයි. එසේම ඉන්දියාවේ ජිනීවා නියෝජිතයා තරයේ කියා සිටියේ. සරණාගතයින් පිළිබඳ ශ‍්‍රී ලංකාව ඉදිරිපත් කර ඇති යෝජනාව තම රටේ ප‍්‍රසාදයට හේතුවක් වන බවත් ය.ශ‍්‍රී ලංකාවේ යෝජනාවට විරුද්ධ වූ රටවල් වූයේ කැනඩාව, ප‍්‍රංශය, ජර්මනිය, ඉතාලිය, චිලී රාජ්‍ය, බොස්නියාව, මෙක්සිකෝව, නෙදර්ලන්තය, ස්ලෝවැකියාව, ස්විස්ටර්ලන්තයයි.කිඹුලා කනු ඉවසිය හැකියි කොහිල කටු ඇනීම නම් ඉවසිය නොහැකියි කියමන සිහිපත් වන්නේ දෙවන සැසිවාරයේදී සැසිය ඇමතු සුනන්ද දේශප‍්‍රිය ගේ කතාව ඇසීමෙනි. ඔහුගේ යෝජනාව වන්නේ මෙරට මානව හිමිකම් කඩවීම් පරීක්ෂාවට එක්සත් ජාතීන්ගේ කාර්යාලයක් ස්ථාපිත කළ යුතුයි යන්නයි.මේ මානව හිමිකම් උල්ලංඝන පිළිබඳ පරීක්ෂණ ඉල්ලන යුරෝපීයන් බොහොමයක් ඔවුන්ගේ රටවල නිෂ්පාදනය කරන ඖෂධ පිළිබඳ පරීක්ෂණ අවස්ථාවේ ඒවා පෙරදිගට එවනුයේ ඔවුන්ගේ රසායනාගාරවල සිටින මීයන්, ගෙම්බන් ගණනට පෙරදිග මිනිසුන්ගේ මානව හිමිකම් මායිම් කරමිනි. එසේම මේ රටවලට ආවේණික සත්ව හා ශාඛ ජාන සොරකම් කරනුයේ අතිශය කූට සම්පත් කොල්ලකරුවන් බවට පත්වෙමිනි. එවැනි අවස්ථාවල උල්ලංඝනය වන මානව හිමිකම් පිළිබඳ පරීක්ෂණ ඉල්ලිය යුතු කාලය එළැඹී ඇති බව අප ද හඳුනාගත යුතු ය.මානව හිමිකම් කවුන්සිලය පිළිබඳ ලොවම අවධානයෙන් සිටි මොහොතක ලොවට මතක හිටින අන්දමේ ජයග‍්‍රහණයක් කිරීමට ශ‍්‍රී ලංකාවට හැකි වූයේ ශ‍්‍රී ලංකාවේ රාජ්‍ය නායකත්වයේ ප‍්‍රබල බවත් පෞඩ බවත් දුරදර්ශීව කටයුතු කිරීමත් බුද්ධිමත් බවත් නිසාම ය.සැසිය අවස්ථාවේ ලංකාව දැඩි ලෙස දෝෂ දර්ශනයට ලක් කළ නෝර්වේ වැනි බටහිර රාජ්‍යයන්ගේ ම පස්සේ නොවැටී රාජ්‍ය නායකත්වයට පත් කෙටි වසර තුනහමාරක කාලයේදී ජනාධිපති මහින්ද රාජපක්ෂ මැතිතුමා මිතුරු සතුරු බලවේග හොඳින් හඳුනාගෙන සිදු කළ රාජ්‍යතාන්ති‍්‍රක සබඳතාවන්ගේ මහිමය ඉස්මතු වූ ප‍්‍රබල අවස්ථාවක් ලෙස මෙය ඉතිහාසයට එක් වෙයි.බුද්ධිකා බ‍්‍රාහ්මණගේ</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=af09053113</link>
    <topic>බටහිර බයවෙලා ඉන්නේ අපේ ජාතික එකමුතුවටයි</topic>
    <author>සංවාද සටහන කේ.සී.ජේ. රත්නායක</author>
    <content>ඇත්තම යි... සෙට්ටිකුලම සෙනෙහසේ පාලමක් වුණාඅප නිවැරදිය ඒ නිසා ඔවුහු අප රැකගත්හබටහිර බයවෙලා ඉන්නේ අපේ ජාතික එකමුතුවටයිමෙහෙම හිටියොත් අපටත් මැරුම් කන්නයි වෙන්නේ...කොටියා නැළැවූ සටන් විරාම තොටිල්ලසියලු ජාතීන් අතර එකමුතුව පැතූ හිටපු කතානායක එම්.ඒ. බාකීර් මාකාර්සූකර උණ හඳුනාගන්න මෙරට රෝහල් සූදානම්1 ශ්‍රේණියට ළමයින් ඇතුළත් කිරීමේ සම්මුඛ පරීක්ෂණවලට විදුහල්පතිවරුන් සහභාගි වෙන්නෙ නැහැසිරුර වෙහෙසීමක් නැතිව ඇතිවන හතිය ගැන සැලකිලිමත් වෙන්නජීවිතය සුන්දරයිවේගයෙන් රටපුරා හමා යන ඩෙංගු කුණාටුවඉන්දියාව ගොනාට ඇන්දවීමට නො හැකි වියබැති සිතින් කරමු වන්දනා - බුදුන් උපන් දේශයේජ.නි.පෙ. සභාපති පාර්ලිමේන්තු මන්තී‍්‍ර විමල් වීරවංශඑක්සත් ජාතීන් ගේ මානව හිමිකම් සැසිවාරයේදී ශ‍්‍රී ලංකා රජය අත් කැරගත් පැහැදිලි ජයග‍්‍රහණය මගින් ලක් රජයේ නිවැරැදි රාජ්‍ය තාන්ති‍්‍රක පිළිවෙත නැවත වරක් පිළිඹිබු කෙරුණු බවත් මෙය අන්තර්ජාතික දේශපාලන ක්ෂේත‍්‍රයේ නව දිශානතියක් පෙන්නුම් කරන බවත් විදෙස් විත්ති විචාරකයෝ පෙන්වා දෙති.මේ ජයග‍්‍රහණය පිළිබඳව සතුටු වන අතරම ඉන් සෑහීමකට පත් වීම නොකළ යුතු යැයි ජාතික නිදහස් පෙරමුණේ සභාපති පාර්ලිමේන්තු මන්තී‍්‍ර විමල් වීරවංශ මහතා පවසයි. අන්තර්ජාතික ක්ෂේත‍්‍රයේ නව කඳවුරක් ගොඩනැඟීම සඳහා ශ‍්‍රී ලංකා ජනාධිපතිතුමා ප‍්‍රමුඛ රජයට පුරෝගාමී මෙහෙයක යෙදීමට සුදුසුකම් ඇති බවත් ශ‍්‍රී ලංකාව නොපමාව ඒ සඳහා යොමු විය යුතු බවත් අවධාරණය කරයි. ඔහු ‘සිළුමිණ’ට පළ කළ අදහස් මෙසේ ය.මේ ජයග‍්‍රහණය ඉතාම වැදගත්. ඒ ගැන සතුටු වෙන්නත් පුළුවන්. නමුත් ඒ ජයග‍්‍රහණයෙන් අනවශ්‍ය උද්දාමයට පත්ව නිකම් ඉඳීමේ තේරුමක් නෑ. මොකද ඊයේ අපිට පක්ෂව ඡන්දය දුන් සමහර රටවල් වෙන පැතිවලට හරවන්න තවත් බලවත් රටවල් උත්සාහ දරන්න පුළුවන්. ඒ නිසා අන්තර්ජාතිකව දිගුකාලීන තිරසාර වැඩ පිළිවෙළකට වහාම යොමු වෙන්න ඕනේ.අපේ රටට එරෙහිව අන්තර්ජාතිකව ඉස්මතු වෙන විසකුරු ප‍්‍රහාරයන්ට මුහුණ දෙන්න හැකියාව තියෙන දිගු කාලීන වැඩපිළිවෙළක් තවම දකින්න නෑ. ත‍්‍රස්තවාදයට විරුද්ධ සටනේදී අපේ ආරක්ෂක අමාත්‍යංශය, ති‍්‍රවිධ හමුදාවත් කැපවීමෙන්, කි‍්‍රයා ශූරත්වයෙන් වගකීම ඉටු කළා. අන්න ඒ වගේම අපේ විදේශ අමාත්‍යංශය හා විදේශ තානාපති අංශවලින් අන්තර්ජාතික මෙහෙයුමක් සිද්ධ වෙන්න ඕනේ. අපේ අන්තර්ජාතික කි‍්‍රයාකාරිත්වයේ ගැඹුරු පරිවර්තනයක් අද ඉතාම අවශ්‍ය වෙනවා. තනි තනි සිද්ධි ජයගන්න උත්සාහ දරනවා වගේ ම තිරසාර වැඩපිළිවෙළක් නො තිබුණොත් ඔය වගේ අභියෝගවලට මුහුණ දෙන්න ලේසි වෙන්නේ නෑ.මොවුන්ගේ මූලික අරමුණ වෙන්නේ ශී‍්‍ර ලංකාවේ සේනාධිනායකයා හැටියට ජනාධිපතිතුමා ආරක්ෂක ලේකම්තුමා සහ ති‍්‍රවිධ හමුදාපතිවරු යුද අපරාධකරුවන් හැටියට නම් කරලා අන්තර්ජාතික යුද අධිකරණය ඉදිරියට ගෙනියන්නයි. අනිත් පැත්තෙන් ශ‍්‍රි ලංකා රජයට පීඩනයක් යොදලා මේ රට අන්තර්ජාතිකව හුදෙකලා කරන්නත් බලනවා. බටහිර රටවල න්‍යාය පත‍්‍රයට නටන්නේ නැති ඕනම රටකට විඳින්න වෙන්නේ මේ ඉරණම තමා කියලා ලෝකයට පෙන්වන්නත් ඔවුන්ට ලොකු වුවමනාවක් තියෙනවා.මිලිබෑන්ඩ්ලා... අර බෑන්ඩ්ලා මේ බෑන්ඩ්ලා කියන විදිහට ශ‍්‍රී ලංකාව නැටුවේ නෑ. ඒ වේදනාව තමා තියෙන්නේ. ඔවුන් ගේ පදේට නටන්නේ නැතුව අපිට පුළුවන් වුණා රටක් හැටියට ත‍්‍රස්තවාදය පරාජය කරන්න. ඒක බටහිර රටවල්වලට පෙනුණේ තමන්ටම ගහපු කණේ පහරක් හැටියටයි. ඔවුන් හිතන්නේ ශ‍්‍රී ලංකාව වගේ රටවල් ඔවුන්ගේ අන්තේවාසිකයන් වගේ ඉන්න ඕනේ කියලයි. තමන් කියන දේ අහන්නේ නැතිව දඩබ්බරව හිතුවක්කාරව වැඩ කළ රටක් හැටියටයි ඔවුන්ට ශ‍්‍රී ලංකාව දැන් පේන්නේ. මේ තත්ත්වය තවත් රටවල් වලට ආදර්ශයක් වගේ පැතිරිලා යන එක නතර කරන්නත් ඔය බටහිර රටවල්වලට ඕන කරලා තියෙනවා. අන්න ඒ නිසා අප මට්ටු කරන්න බලනවා. ඔය එක එක ජාතියේ මානව හිමිකම් චෝදනා ගේන්නේ අන්න ඒ තැනට පාර කපා ගන්නයි.ඒ චෝදනා උපන් ගෙයිම පරාජය කිරීම වැදගත්. මේ අන්තර්ජාතික විසකුරු බලයට එරෙහිව ප‍්‍රතිබලයක් ගොඩ නඟා ගැනීම ඊටත් වඩා වැදගත්.ඉන්දියාව, චීනය, රුසියාව පාකිස්ථානය වගේ රටවල් රාශියක් තියෙනවා. එදා නොබැඳි සමුළුව නිර්මාණය වුණා වගේ ම අද අලුත් මාදිලියේ අන්තර්ජාතික පෙරමුණක් හදන්න ඉඩ තියෙනවා. අලුත් සමුළුවකට, අලුත් කතිකාවකට යන්න ශ‍්‍රී ලංකාවට හොඳ අවස්ථාවකුත් දැන් තියෙනවා. ලෝකයේ අංක එකේ ත‍්‍රස්තවාදී සංවිධානය පරාජය කරන්න සමත් වූ රටක් හැටියට, බටහිර රටවල බලපෑමට යට නොවුණු රටක් හැටියට ශ‍්‍රී ලංකාවට ප‍්‍රබල සුදුසුකම් තියෙනවා අලුත් අන්තර්ජාතික සමුළුවක් ගොඩනැඟීමේ පුරෝගාමියෙක් වෙන්න.මේක තමා අපි තේරුම් ගන්න ඕන වැදගත් ම දේ. මානව හිමිකම් කවුන්සිලය, ආරක්ෂක මණ්ඩලයෙන් මේ අය නතර වෙන්නේ නෑ. ඔවුන් අපේ ආර්ථිකය දුර්වල කරන්න උත්සාහ කරයි. විදේශ විනිමය ලැබෙන මාර්ග වළක්වන්න උත්සාහ ගනී. ඒ මැද්දේ දේශපාලන නොසන්සුන්තාවක් නිර්මාණය කරන්න හදයි. ඊටත් අමතරව අපි නො හිතන පැතිවලින් කි‍්‍රයාත්මක වෙන්න බලයි. ජනාධිපති චාල්ස් ඩිගෝල් ඝාතනය කළේ කුලී මිනීමරුවෙක්.ඒ කාරණා අදටත් අභිරහසක්. මේ රටට ආදරය කරන ජනතාවක් හැටියට ඔය සියලු කුමන්තුණ හඳුනා ගෙනයි ඉදිරියට යන්න වෙන්නේ. විශේෂයෙන් ම රටේ දේශපාලන ස්ථාවරභාවය විනාශ කරලා වියවුල් තත්ත්වයක් ගොඩ නඟන්න ඔවුන් උත්සාහ ගන්න ඉඩ තියෙනවා. මේකට අපි යටත් වෙන්න වුවමනා නෑ. අන්න ඒ නිසයි මං කියන්නේ අපිට පක්ෂ - හිතවත් රටවල් එක්ක එක පෙරමුණකට යන්න ඕනෑය කියලා.ඔය කියන බලවත් ජාතීන් මිතුරු කරගෙන හිටියාය කියලා අපිට මොනවද විශේෂයෙන් ලැබුණේ. දෙනවා දෙනවා කියලා අපේ සාරය කොල්ල කා ගන්න එක තමා ඔවුන් කළේ. අනිත් එක ඔය දෙන්නේ ණය. ඒවා පොලියත් එක්ක ගෙවන්නයි වෙලා තියෙන්නේ. මොකද පිනට දීලා නෑ නේ. ඔය කියන බටහිර රටවල්වල න්‍යාය පත‍්‍රයට වැඩ කළ ත‍්‍රස්ත සංවිධානය තමා අපි පරාජයට පත් කළේ. ඔය තරම් රිදිලා තියෙන්නෙත් ඒ නිසයි. එල්.ටී.ටී.ඊ. ය කියන්නේ තමන්ගේ න්‍යාය පත‍්‍රයෙන් පිට වැඩ කරපු ෙ ත‍්‍රස්ත සංවිධානයක් නම් ඔය රටවල් මේ තරම් දඟලන්නෙත් නෑ.එල්.ටී.ටී.ඊ. ත‍්‍රස්තවාදය සම්පූර්ණයෙන් කි‍්‍රයාත්මක වුණේ බටහිර රටවල්වල අතකොළුවක් හැටියටයි. ඒ බටහිර රටවල් වල හුරතල් කොටියා තමා මේ විනාශ කළේ. ඉතිං කොටි සංවිධානය කෙළවරක් කරලා දැම්මාම ඒ රටවල්වලට රිදෙනවා. මේ එල්.ටී.ටී.ඊ. ය පාවිච්චි කරලා මුළු දකුණු ආසියානු කලාපයම අස්ථාවර තත්ත්වයක තියාගෙන යන අතරේ තමන්ට අවශ්‍ය අත පෙවීම් කරන්නත් ඒකම යොදාගත්තා. ඉතිං කොටියාට වැදුණු වැදිල්ල තමන්ට ගහපු පාරක් හැටියටයි ඔවුන් වේදනාවට පත් කෙරුවේ. බටහිර රටවල් යාළු කරගන්නයි කියලා කොටියා තියා ගත්තා නම් මේ රට සදාකාලිකව තියෙන්නේ විපතේ. ඒ ත‍්‍රස්තවාදය විනාශය කරලා දෙවැනි නිදහස් ගමනයි අපි අද යන්නේ. මෙතනදී අර කිව්ව අභියෝග ජයගන්න පුළුවන් කියලත් මට විශ්වාසයි.ජනාධිපතිතුමා ප‍්‍රමුඛ ශී‍්‍ර ලංකා රජය ජයග‍්‍රහණය කළේ ඉතා බලවත් සතුරෙක් එක්ක සටන් වැදිලා ය කියන කාරණේ මේ රටවල් නිවැරැදිව හඳුනා ගෙන හිටියා. එල්ටීටීඊය පිටිපස්සේ හිටියේ බටහිර අධිරාජ්‍යවාදී රටවල් කිහිපයක් බවත් ඔවුන් දැන හිටියා. මුහුණට මුහුණ හැප්පුණේ එල්ටීටීඊයත් එක්ක වුණත් ජනාධිපතිතුමා හා ශී‍්‍ර ලංකා රජය මේ ගැටුණේ බටහිර අධිරාජ්‍යවාදය එක්ක ය කියන කාරණය අපේ මිත‍්‍ර රටවල් හොඳට දැක්කා. අන්න ඒ නිසා මේ රටවල් ස්වේච්ඡාවෙන් නැගි සිටලා අපි වෙනුවෙන් ඉදිරිපත් වෙලා විශිෂ්ට සහායක් ලබා දුන්නා. ලංකාවට උදවු කරනවා ය කියන කාරණේ මත අද බටහිර ටවල පුවත්පත්වලින් චීනයට එරෙහිව බරපතළ විවේචන ගෙනි යනවා. රුසියාව වගේ තව රටවල් ගණනාවක් අපිට උදවු දෙනවා. මේ තමා අපිට ඉන්න හැබෑම මිතුරෝ. අනිත් අය උදවුවක් දුන්නොත් වෙන මොනවා හරි බලාපොරොත්තු වෙනවා. මේ සැබෑ මිතුරන් එක්කයි අනාගත ලෝකයේ අපේ ගමන යෙදිලා තියෙන්නේ.එල්ටීටීඊ කියන බටහිර උපකරණය විනාශ වුණා තමයි. ඒක තමා ඔවුන්ට තියෙන ලොකුම වේදනාව. මුලින් ම අවතැන් වුවන් ගැන කඳුළු හෙළුවා. ඒ අඩපු ඇඩිල්ලේ හැටියට කෝටි ගණන් දෙන්න එපායැ අවතැන් වුන අයට සහන දෙන්න. ඒත් ගෙනාව දෙයක් නෑ. ඒකෙන් පේනවා ඔය ඇඬුවේ කොටියා බේරා ගන්න මිසක් අවතැන්වූ ජනතාව නිසා නෙවෙයි කියලා. අද තවදුරටත් කොටි ත‍්‍රස්තවාදය නැති නිසා බටහිර රටවල් බලන්නේ වෙන වෙන උපකරණ හොයා ගෙන අපිට රිදවන්නයි. ඒකයි මම කිව්වේ අපි නොහිතන පැතිවලින් පවා යම් බලපෑම් කරන්න බලයි.දැන් ඉතාම පැහැදිලි ජාතික තලයේ පෙරමුණක් තියෙනවා. පක්ෂ හැටියට නෙවෙයි පොදු ජනතාව එකට එකතු වෙලා. මේ රටේ ජාතික ධජය වටා පොදු ජනතාව එකතු වෙලා ඉවරයි. ජාතික සටනේ ඊළඟ පරිච්ඡේදය අවසාන කරන්න ඕනැ ය කියලා අධිෂ්ඨානයෙන් පක්ෂ පැත්තක දාලා පොදු ජනතාව එක පෙළකට ඉන්නවා. හැම ගෙදරකම වගේ ජාතික ධජය එසවීමෙන් පෙනෙන්නේ තව දුරටත් පක්ෂ කොඩි වැඩක් නෑ කියන කාරණයයි. ඒ ජාතික එකමුතුවත් එක්කමයි මේ රට ඉදිරියට යන්නේ. අද බටහිර ලෝකය බය වෙලා ඉන්නෙත් මේ ජාතික එකමුතුවටයි.එහෙම එකතු වෙන්න බැරි දේශද්‍රෝහි භ‍්‍රෂ්ඨයෝ ටික දෙනෙක් ඉන්නවා. රනිල් වික‍්‍රමසිංහ ලෝකේ වටේ ගිහින් කියන්නේ ලංකාවට හොඳක් කරන්න කියලා නෙවෙයි නේ. බ‍්‍රසල්ස්වල ලංකාවට විරුද්ධව කට්ටිය එකතු වෙන කොට රනිල් වික‍්‍රමසිංහ ඉන්නේ එතැන.බි‍්‍රතාන්‍ය පාර්ලිමේන්තුවේ අපිට විරුද්ධව කතා කරන කොටත් රනිල් ඉන්නේ එතන. ඔහු කරන්නේ මේ රටට හතුරුව කේලම් කිය කියා මුළු ලෝකය ම මේ රටට එරෙහිව අවුස්සන එකයි.එයා හිතනවා බටහිර රටවල් මහින්ද රාජපක්ෂ ජනාධිපතිතුමාට එරෙහිව උසි ගන්වලා රජය අස්ථාවර කරලා තමන්ට බලයට එන්න පුළුවන් කියලා. හැබැයි ඒක දවල් හීනයක් විතරයි. අන්තර් ජාතික රාජ්‍ය නොවන සංවිධානවලින් යැපෙන සමහරු තාමත් බලනවා ලංකාවට විරුද්ධව මොනවද කරන්න පුළුවන් කියලා. මේ වගේ අය හිටියෙත් කොටි ත‍්‍රස්තවාදීන් එක්කයි. අද පෙනී හිටින්නෙත් ත‍්‍රස්තවාදීන් වෙනුවෙනුයි.මේ දුෂ්ට බලවේගත් හොඳට අඳුන ගෙන පරාජය කරන්න ඕනේ. ඔවුන්ට තව දුරටත් නිරුපද්‍රිතව රටට ද්‍රෝහිකම් කරන්න ඉඩ ලැබෙනවා ය කියන්නේ රටට තවත් අනවශ්‍ය කරදරයක් විතරයි.ඔය කතාව කිව්වේ රනිල් ලංකාවේ නැති වෙලාවකයි. ඒ නිසා ඔය කියන කතා එජාපයේ මතය ද කියලා පිළිගන්න බෑ. මොකද රනිල් වික‍්‍රමසිංහ මහතා තාම ඔය ගැන මොනවත් ප‍්‍රසිද්ධියේ කියලා නෑ.විදේශ රටවල තියෙන ශී‍්‍ර ලංකාවේ තානාපති කාර්යාල කිහිපයකට පහර දුන්නා. ශී‍්‍ර ලාංකිකයන්ටත් පහර වැදුණා. එකට එක කරනවා වගේ අපේ අය මෙහේ තියෙන විදේශ තානාපති කාර්යාල ඉදිරියට ගිහින් උද්ඝෝෂණ කිරීම ප‍්‍රශ්නයට උත්තරයක් වෙනව ද?නෑ... දෙපැත්තෙන් ම ඒ තත්ත්වය නතර වෙන්න ඕනේ. ලංකාවේ නම් සංවිධානය කරලා ගිහින් තානාපති කාර්යාල ඉදිරියේ උද්ඝෝෂණ කරන බවක් පේන්නේ නෑ. සිද්ධ වුණෙත් සිදුවීම් දෙකක් විතරයි. නමුත් විදේශ රටවල අද කොටි හිතවාදීන් කරන අපරාධ සම්බන්ධයෙන් නීතිය කි‍්‍රයාත්මක වෙන්නේ නෑ. බි‍්‍රතාන්‍ය වගේ තැන්වල අද තියෙන්නේ මාෆියා පාලනයක්.එහෙම කිසිම ඉඩක් නෑ. ඔවුන් මේ හදන්නේ බිය වැද්දීමක් කරන්නයි. අපි මේකට මුහුණ දෙන්න සූදානම් වෙන්න ඕනේ.මේ බොහෝ රටවල් බටහිර රටවල්වල තියෙන දෙබිඩි විදේශ ප‍්‍රතිපත්ති නිසා බැට කාලා තියෙනවා. එක තැනක ත‍්‍රස්තවාදය. තවත් තැනක වාර්ගික අයිතියක් කරනවා. ඉන්දුනීසියාව වගේ රටවල් විශාල ගණනක් බැට කනවා. ඒ වගේ රටවල් අද සාමූහික වශයෙන් එකට එකතු වෙලා මුහුණ දෙන්න ලොකු වුවමනාවකින් ඉන්න බවත් පේනවා. ශී‍්‍ර ලංකාවේ සිද්ධියෙන් ඒ බව හොඳින්ම පෙන්නුම් කළා.ඒකයි මම නැවත කියන්නේ නව අන්තර්ජාතික සමුළුවක් නිර්මාණය කරන්න මේ තමා සුදුසු ම මොහොත. ඒ කටයුත්තේදී ශී‍්‍ර ලංකාවට පුරෝගාමී නායක මට්ටමේ කාර්යභාරයක් කරන්න හැකියාව හා සුදුසුකම් අද තියෙනවා.අපේ ජනාධිපතිතුමා අද ලෝකයටම හොඳ ආදර්ශයක් දුන්න නායකයෙක්. මොන තරම් අන්තර්ජාතික පීඩන ආවත් ඒවාට යට නොවී ත‍්‍රස්තවාදය පරාජය කරන්න නිවැරැදිව කි‍්‍රයා කළ නායකයෙක් හැටියට ලෝකයම පිළි ගන්නවා.අයුක්ති සහගත ලෙස අනිත් රටවල්වලට කරන විදේශීය බලපෑම්වලට මුහුණ දෙන්න පුළුවන් අන්තර් ජාතික පෙළ ගැස්මකට මේ තමා සුදුසුම මොහොත. ශී‍්‍ර ලංකාව මේ කාරණයේදී හොඳ ආරම්භයක්. නොබැඳි සමුළුව හැදුවා වගේ නව එකමුතුවක් හදන්න ඕනැය කියන අදහස අනෙකුත් මිත‍්‍ර රටවලට අර ගෙන ගිහින් ඒ කාරණය ඉෂ්ට කිරීමේ විභවය අප ඉදිරියේ තියෙනවා. ඒ වෙනුවෙන් ශක්තිමත් මඟ පෙන්වීමක් කිරීමේ හැකියාවන් අද ශී‍්‍ර ලංකා ජනාධිපතිතුමා හමුවේ ගොඩනැඟී තියෙනවා.නෑ... ත‍්‍රස්තවාදය අවසන් කරලා මේ ජයග‍්‍රහණය ලබා ගත්තේ පැරණි ජරාජීර්ණ ක‍්‍රමය ම තවත් ඉදිරියට ගෙනියන්න නෙවෙයි, එහෙම කළොත් ඒක අපරාධයක්. පොදු මහජනතාව අතට ගත්ත ජාතික කොඩිය එක්කම අපි ගැඹුරු සමාජ ආර්ථික හා දේශපාලන වෙනසකට යන්න ඕනේ. ජේ.ආර්. ජයවර්ධන අටවපු මේ උගුලෙන් අපි එළියට එන්න ඕනේ. අනාගත සියවසට ගැළපෙන නව පාලන ක‍්‍රමයක් ඕනේ.ජාතික ධනය හොරා කන්න බැරි වෙන විදිහේ නව ක‍්‍රමෝපායන් ද අවශ්‍ය කරනවා. ජාතික කොඩිය අතට ගැනීම නියම විදිහට අර්ථවත් වෙන්නේ ඒ වෙනස්කම් කළොත් විතරයි.ආරම්භක අවස්ථාව හැටියට අපි දකින්නේ නුදුරේ ම එන ජනාධිපතිවරණයයි. ජාතියේ නව පරිවර්තනය ඇති කරන අවස්ථාව තමා මේ ජනාධිපතිවරණය. අලුත් රටකට අවශ්‍ය ජනවරම නිර්මාණය කරන්නේ එතැනදීයි. .අපිට රජයෙන් ආරාධනයක් ලැබුණා. ඇමැති මණ්ඩලයට එකතු වෙන්න කියලා. ඒ ගැන අපි සාකච්ඡා කරමින් ඉන්නවා. මේ සම්බන්ධයෙන් තීරණයක් ගත්තොත් ඒ ගැන රටට ප‍්‍රකාශයක් කරනවා.තවම තීරණයක් අරන් නෑ.සංවාද සටහන කේ.සී.ජේ. රත්නායක</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=af0905312</link>
    <topic>මෙහෙම හිටියොත් අපටත් මැරුම් කන්නයි වෙන්නේ...</topic>
    <author>කීර්ති මෙන්ඩිස්</author>
    <content>ඇත්තම යි... සෙට්ටිකුලම සෙනෙහසේ පාලමක් වුණාඅප නිවැරදිය ඒ නිසා ඔවුහු අප රැකගත්හබටහිර බයවෙලා ඉන්නේ අපේ ජාතික එකමුතුවටයිමෙහෙම හිටියොත් අපටත් මැරුම් කන්නයි වෙන්නේ...කොටියා නැළැවූ සටන් විරාම තොටිල්ලසියලු ජාතීන් අතර එකමුතුව පැතූ හිටපු කතානායක එම්.ඒ. බාකීර් මාකාර්සූකර උණ හඳුනාගන්න මෙරට රෝහල් සූදානම්1 ශ්‍රේණියට ළමයින් ඇතුළත් කිරීමේ සම්මුඛ පරීක්ෂණවලට විදුහල්පතිවරුන් සහභාගි වෙන්නෙ නැහැසිරුර වෙහෙසීමක් නැතිව ඇතිවන හතිය ගැන සැලකිලිමත් වෙන්නජීවිතය සුන්දරයිවේගයෙන් රටපුරා හමා යන ඩෙංගු කුණාටුවඉන්දියාව ගොනාට ඇන්දවීමට නො හැකි වියබැති සිතින් කරමු වන්දනා - බුදුන් උපන් දේශයේකංචිකුඩිච්චිආරු කොටි කියති ඉතිරි කොටිත් බාරවෙන්න කැමැතියිවර්ග කිලෝ මීටර් 532 කට ආසන්න භූමි භාගයක පිහිටි කංචිකුඩිච්චිආරු මහ වනය කාලයක් තිස්සේ ම එල්ටීටීඊ රජදහනක් ලෙස පැවැතිණි. වසර ගණනාවකට පෙර නැඟෙනහිර කොටි මූලස්ථානය ලෙස ඔවුන්ගේ සියලු කි‍්‍රයාකාරකම් සිදුවූයේ මේ හරහා ය. මේ කඳවුරු සංකීර්ණය සියලු යටිතල පහසුකම්වලින් පරිපූර්ණය. කඳවුරු දහහතක් පමණ මේ වටා පිහිටුවා තිබිණි. “ෆෝ එයිට්” බේස් ලෙස කොටින් හැඳින්වූයේ ද කංචිකුඩිච්චිආරු කඳවුර ය.අම්පාර දිස්ති‍්‍රක්කය මායිම් කරගෙන එල්ටීටීඊ කි‍්‍රයාකාරකම් ‘ෆෝ එයිට්’ බේස් එකෙන් කරගෙන ගිය අතර මඩකලපුව දිස්ති‍්‍රක්කයේ කොටි කි‍්‍රයාකාරකම් ‘ෆෝ සික්ස්’ මයිලවට්ටුවාන කොටි මූලස්ථානය හරහා කාලන්තරයක් තිස්සේ කරගෙන ගියහ. කොටි නායක වේළුපිල්ලේ ප‍්‍රභාකරන් ජීවත් ව සිටියදී මුළු නැඟෙනහිරම ප‍්‍රහාර දියත් කිරීම සහ සැලැසුම් සකස් කිරීම, කප්පම් ලබාගැනීම බුද්ධි තොරතුරු එක්රැස් කිරීම, ආහාර හා බෙහෙත් ගබඩා පවත්වාගෙන යෑම මෙම කඳවුරු දෙක කේන්ද්‍ර කොටගෙන පවත්වාගෙන ගියේය.කංචිකුඩිච්චිආරු කොටි කඳවුර නිසා අම්පාර දිස්ති‍්‍රක්කය මායිම්ව පිහිටි සිංහල ගම්මානවලට දැඩි තර්ජනයක් එල්ල විණි.අහිංසක නිරායුධ වැසියන් විශාල පිරිසක් ඝාතනය කිරීම දිගින් දිගටම සිදුවීමත් සමඟ කංචිකුඩිච්චිආරු කඳවුර ආරක්ෂක අංශවලට මහත් හිසරදයක් වූයේය.“91 දී කංචිකුඩිච්චිආරු කොටි කඳවුර විනාශ කිරීමේ මෙහෙයුමක් එස්ටීඑෆ් හා යුද හමුදාව ඒකාබද්ධව කි‍්‍රයාත්මක කළේය. සේනාංක බක්මිටියාව පන්සල්ගම හා ලාහුගල පෙදෙසින් කංචිකුඩිච්චිආරු වටලද්දී පොලිස් විශේෂ කාර්ය බළකාය අරුගම්බේ, තිරුක්කෝවිල්, කෝමාරි, අක්කරපත්තු හා කාර්තිව් මුහුදු තීරය ඔස්සේ මෙහෙයුම් දියත් කළේය. එවිට කංචිකුඩිච්චිආරු කඳවුර සියතට ගැනීමට සේනාංකවලට හැකිවිය. කඳවුරේ විශාල පාන් නිෂ්පාදන බේකරියක් පවත්වාගෙන යෑම නිසා මෙම කඳවුර ‘බේකරි කෑම්ප්’ ලෙස ද සමහරු හැඳින්වූහ.ඒත් කාලයාගේ ඇවෑමෙන් කුඩා කොටි කණ්ඩායම් හැටියට සියඹලාණ්ඩුව ඇතුළු ප‍්‍රධාන පෙළේ ගම්මානවලට හොර රහසේ ඇතුළු වූහ. පහරදීම සහ නිරායුධ වැසියන් මරා දැමීම නිසා ඒ අවට පදිංචිකරුවන් මහ රෑ ගත කළේ නිදි වර්ජිතවය. ගස් ගල් යට රාති‍්‍රය ගත කරන ඔවුහු කොටි ප‍්‍රහාර හමුවේ බියට පත්වූහ. කංචිකුඩිච්චිආරු කොටි කඳවුර මුදා ගැනීමත් සමඟ මඳක් සැනසුම් සුසුම් හෙළුෑ ගම්මුන්ට වැඩි කලක් ඒ සතුට විඳින්නට වාසනාව නොලැබිණි. ඊට හේතු වූයේ පවත්වාගෙන ගිය එස්ටීඑෆ් කඳවුරු දෙකම ඉවත් කිරීමට එවකට සිටි ආරක්ෂක බලධාරීන් තීරණය කිරීමය.ගම්වාසින් මීට එරෙහිව නැඟි සිටිය ද ඊට නිසි ප‍්‍රතිචාර නොලැබිණි. 1995 දී ජයසිකුරු මෙහෙයුම ඇරැඹීම සඳහා සේනාංක උතුරට යැවීම නිසා කඳවුරු වසා දැමීම ඊට හේතුව විය. ඒත් සමඟ යළි භූමිය අත්පත් කරගත් කොටි ත‍්‍රස්තවාදීහු කෙමෙන් කෙමෙන් යළිත් හිස ඔසවන්නට පටන් ගත්හ.කලක් යද්දී ඔවුන්ගේ කි‍්‍රයාකාරකම් වැඩි විය. කන්දෙ විහාරය ප‍්‍රදේශයේදී එල්ල වූ ත‍්‍රස්ත ප‍්‍රහාරයෙන් එස්ටීඑෆ් භටයෝ ගණනාවක් මිය ගියහ. ගම්මානවලට ප‍්‍රහාර එල්ල කෙරිණි. සටන් විරාමය පැමිණීමත් සමඟ ඔවුන්ගේ ශක්තිය තව තවත් වර්ධනය විය. ත‍්‍රස්ත කි‍්‍රයාකාරකම් එන්න එන්නම වැඩි විය.කංචිකුඩිච්චිආරු කඳවුර ආරක්ෂක අංශවලට මහත් හිසරදයක් විය. වත්මන් රජය බලයට පත්වීමත් සමඟ නැඟෙනහිර කොටි විනාශ කිරීමට රජයට අවශ්‍ය විය. ඒ අනුව 2007 මුල් භාගයේ කොටි නසන මෙහෙයුමක් ඇරැඹීමේ අවශ්‍යතාවයක් ඇතිවිය. නියෝජ්‍ය පොලිස්පති නිමල් ලෙව්කේ ගේ අධීක්ෂණය යටතේ ‘නියතයි ජය’ මෙහෙයුම ඇරැඹිණි. එවකට කොළඹ රාජකාරි කළ ජ්‍යෙෂ්ඨ පොලිස් අධිකාරි අජිත් වික‍්‍රමසේකර මහතා මෙහෙයුම් අධ්‍යක්ෂවරයා විය. ජ්‍යෙෂ්ඨ පොලිස් අධිකාරි ලතීෆ් භූමියේ සටන් වලට උර දුන්නේය.සහකාර පොලිස් අධිකාරීවරුන් වූ සිසිර කුමාර, ප¾ඩිවිට, අතුල රත්නායක, කැලුම් ගුණතුංග යන මහත්වරු ද පොලිස් අධිකාරි විමලසේන යන මහත්වරු ද මෙහෙයුමේ නායකත්වය ගත්හ. බක්මිටියාව, පොතුවිල්, කෝමාරි, වටා මෙහෙයුම දියත් විය. මෙහිදී එල්ටීටීඊ විසි ගණනක් මැරුම් කෑහ. කොටි කඳවුර යළිත් එස්ටීඑෆ් යටතට පත්වූයේ කොටින්ගේ සියලුම යටිතල පහසුකම් විනාශකර දමමින්ය. ඉන්පසු ඉදිරි මෙහෙයුම් එවකට සිටි ජ්‍යෙෂ්ඨ පොලිස් අධිකාරි රණවන යටතේ ඉදිරියට ගෙන ගියේය.එස්ටීඑෆ් සේනාංකය සාමාන්‍ය ජනතාවගේ ආදරය දිනාගත්තේ මෙම මෙහෙයුමෙන් අනතුරුවය. කොටි කි‍්‍රයාකාරකම් සම්පූර්ණයෙන් ඉවත් වුවද තැන තැන කැඩී වෙන්වූ කුඩා කොටි කණ්ඩායම් කැලයේ හැල හොල්මන් කළහ.අම්පාර දිස්ති‍්‍රක්කයේ කොටි බලය විනාශ කරන්නට එස්ටීඑෆ් සේනාංක සමත් වෙද්දී යුද හමුදාව මඩකලපුව දෙසින් මෙහෙයුම් දියත් කළේ නැඟෙනහිර මුළුමනින්ම මුදා ගන්නටය.එහෙත් කොටි බලය මුළුමනින්ම හමුදාව අතට පත්වුවද කොටි හතර පස් දෙනකුගෙන් සමන්විත කුඩා කොටි කණ්ඩායම් මායිම්ව පිහිටි සිංහල ගම්මානවලට කඩා වැදී අහිංසක ගොවියන් මරා දමන්නටත් යාල පෙදෙසේ කි‍්‍රයාත්මක වීමටත් පටන් ගත්හ. බුත්තල මොනරාගල පෙදෙසට පැන බස්රථ පුපුරුවන්නටත් මහ වනයේ හේන් ගොවිතැන් කරන්නවුන් ඝාතනය කිරීමටත් පටන් ගත්හ.මෙම කුඩා කොටි කණ්ඩායම ආරක්ෂක හමුදාවට මහත් හිසරදයක් විය. යාල අවට වනයේ හොල්මන් කරන මෙම කොටි කණ්ඩායම විනාශ කිරීම සඳහා යුද හමුදා කොමාන්ඩෝ සේනාංක පවා කැඳවා තිබිණි.මඩකලපුවේ සිටි එස්ටීඑෆ් භටයන් වහා ගුවනින් ගෙන්වා බුත්තල මහ වනයට ඇතුළු කොට කොටින්ට එරෙහිව මෙහෙයුම් කිහිපයක් දියත් කළ ද තැනින් තැනින් මතුවූ කොටි අහිංසක වැසියන් හතර පස් දෙනා මරා දමමින් උතුරේ කෙරෙන මානුෂික මෙහෙයුම් වෙනත් දිසාවකට හරවා දමන්නට දැඩි වෙහෙසක් ගත්හ.බුත්තල කතරගම පාරේ කිහිප වරක්ම කොටි ප‍්‍රහාර එල්ල විය. අවසානයේ ආරක්ෂක පියවරක් ලෙස රාති‍්‍රයේ පාර වසා දමන්නටත් නව කඳවුරු හා මුරපොළ ඉදිකරන්නටත් ආරක්ෂක අංශවලට සිදුවිය.එහෙත් කොටි කි‍්‍රයාකාරකම් නතර නොවිණි. බුද්ධි අංශ වාර්තා කළේ කොටින්ට සහාය දෙන සිංහලයන් කිහිප දෙනකු ද ඇති බවය. මහ වනයේ සිටින කොටි ත‍්‍රස්තයන්ට ආහාරපාන ලබා දෙනුයේ ඔවුන් බවය. ඊට ප‍්‍රතිචාර ලෙස මහ වනයේ කංසා වවන්නටත් වෙනත් නීති විරෝධි කි‍්‍රයා සඳහාත් කොටින් ඔවුනට සහාය දෙන බව ද බුද්ධි අංශ පැවැසූහ.ඉකුත් සිංහල අලුත් අවුරුදු සමයට පෙර ද කොටින්ගේ ප‍්‍රහාර එල්ල කෙරිණි. අවුරුදු කන්නට ඉඩ නොතබන ලෙස එල්ටීටීඊ නායකයන් දුන් පණිවිඩයක් ද බුද්ධි අංශයට වාර්තා විය.ඒ සමඟ අත්අඩංගුවට පත්වූ ද්‍රවිඩ වැසියකු ගෙන් දිගින් දිගටම ප‍්‍රශ්න කිරීම හේතුවෙන් කි‍්‍රයාකාරකම් සිදුකෙරෙන කොටි කණ්ඩායම රැඳුණු ස්ථානය පිළිබඳ ඔත්තුවක් එස්ටීඑෆ් සේනාංකයට ලැබිණි. ඒ අනුව වත්මන් සේනාවිධායක නියෝජ්‍ය පොලිස්පති සරත්චන්ද්‍ර මහතාගේ උපදෙස් මත යාල මහ වනය තුළ සියුම් මෙහෙයුමක් රහසිගතව ආරම්භ කෙරිණි.කොටි ප‍්‍රාදේශීය නායකයකු වූ ‘රාම්’ ඇතුළු විසිඅට දෙනෙකු යාල කැලේ ගැවසෙන බවත් ඉන් එක් කොටසක් පරමානන්දන් මාස්ටර් යටතේත් අනිත් කොටස නගුලන් යටතේ ද රැඳී සිටින බවත් දැනගන්නට ලැබිණි. නගුලන් අක්කරපත්තු ප‍්‍රදේශය පුරා ප‍්‍රහාර ගණනාවකට සම්බන්ධ වූවෙකි. ගලක් උඩ කුඩා කඳවුරු දෙකක් තනා ගෙන සිටි එල්ටීටීඊ භටයන්ට ප‍්‍රහාරයක් එල්ල විය.තැන තැන මැරී වැටුණු කොටි දහතුනකගේ සිරුරු සොයා ගැනිණි. පරමානන්දන් මාස්ටර් ද ඒ අතර විය. කොටි ලුතිනන් කර්නල්වරයකු වූ සුවිරාජ්, කාන්තා නායිකාවක වූ ස්වර්ණා ද අම්බෝ, අරුෂ්, රිනවාන්, වඩිවි, කර්නමුදන්, මලර්, පුල්ලෙයි හා නදී යන අයගේ සිරුරු ද සොයා ගැනුණේ ගිනිඅවි ද සමඟය.මෙම ප‍්‍රහාරයෙන් පසු කොටියාගල හා ඒ අවට ගම්වාසීහු සැනසුම් සුසුම් හෙළුෑහ. නිදහසේ කුඹුරක් කරගෙන යෑමට හෝ දැන් ඉඩ ලැබෙතැයි ඔවුහු සිතූහ.මෙහෙයුමෙන් මියගිය කොටින්ගේ සිරුරු නගරයට ගෙනඒමත් සමඟ පී‍්‍රතියට පත්වූ ගම්වැසියන් සතුට පළ කරමින් පී‍්‍රතිඝෝෂා පවත්වමින් මෙතෙක් හිසරදයක් ව සිටි කොටි මරණයට පත්වීම ගැන උදම් ඇණූහ. එහෙත් බුද්ධි අංශ පෙන්වා දුන්නේ තවත් කොටි කණ්ඩායමක් ප‍්‍රහාරයෙන් බේරී කංචිකුඩිච්චිආරු පෙදෙසට පලා ගිය බවකි. ‘රාම්’ එම කණ්ඩායමේ නායකයා විය.උතුරේ මෙහෙයුම් ද අවසානව තිබියදී නැගෙනහිර කැලෑවේ සැඟවී සිටින මෙම කුඩා කොටි කණ්ඩායම සහමුලින්ම විනාශ කළ යුතු බව යුද නායකයන්ට වැටහිණි. බුද්ධි තොරතුරු එක්රැස් කරමින් මහ වනයේ මෙහෙයුම් දියත් කළ යුද හමුදා කොමාන්ඩෝ බලඇණියට තොරතුරක් ලැබුණේ මේ අතරතුරය.එල්ටීටීඊ නායකයාගේ අවසන් මොහොතත් සමඟ නැඟෙනහිර සැඟවී ඉතිරිව සිටි කොටි සාමාජිකයන් මහත් කලකිරීමටත් බියටත් පත්වූහ. තමන්ට ද සිය නායකයාට අත්වූ ඉරණමම අත්වන බව ඔවුහු හොඳ්‍රකාරවම දත්හ.මනාලන් පොලිසියට බාරවූයේ මේ අතරය. ඔහු මහ කැලයේ සිට ප‍්‍රහාර එල්ල කිරීමට පැමිණි කොටි කණ්ඩායමක ප‍්‍රධානියෙක් විය. තමන්ට නිකරුණේ මැරුම් කෑ නොහැකි බව කී ඔහු තමන් දන්න දේ ආරක්‍ෂක අංශවලට පැවසුවේය.”අවුරුද්දෙ දවස්වල ගමට ගහන්න ආවේ මම තමයි සර්. මාත් එක්ක ගුරු හා වර්නන් ආවා. රාම් තමයි අපේ නායකයා.. එයා අපිට කිව්වා මේ සිතියමේ මාක් කරලා තියෙන විදියට පලයන්... කඳු තුනක් හම්බවෙයි මඟුල් ආරකන්ද, සුදු අතුර ආර කන්ද, වරාහිටිය කන්ද කියලා ඒ විදිහට ගිහින් වැඩක් කරපන්... මුන්ට අවුරුදු කන්න දෙන්න එපා.. ජී.පී.එස් එකකුයි සිතියමයි අරන් අපි තුන්දෙනා ආවා සර්..දොළොස්වැනිදා අපි මහගොඩ යායට ආවා. දහතුන රෑ මිනිස්සු මැරුවා. ඉන්පස්සේ මගුල් ආරකන්ද ගල්වැටිය කන්දට පහුවනදා සුදු අතුර ආරට ආවා..” මනාලන් එදා කළදේ කීවේය.අවසානයේ ඔහු පලාගිය ආකාරය ද කීවේය. ඒ වෙද්දී හමුදාව හා පොලිසිය සුදු අතුර ආර කන්ද දෙසට එන බව දුටු තමන් ඇතුළු තිදෙනා පලාගිය බවත් බියට පත්වීම නිසා තමාගේ හිස් වැසුම වැටුණු බවත් පාවහන් මහ මඟ දමා ගිය බවත් ඔහු කීවේය. සිද්ධියෙන් පසු පොලිසිය මේවා සොයාගෙන තිබිණි. අහිංසක වැසියන් ඝාතනය කිරීම සඳහා “එම් 85” ගිනි අවිය උපයෝගි කරගත් බවද කීය. සාමාන්‍ය වැසියන් 14 දෙනෙක් මෙලෙස මනාලන් අතින් ඒ වන විටත් මරු දැක සිටියහ.පොලිසිය මනාලන්ගෙන් තවත් ප‍්‍රශ්න කිරීමේදි ඔහු පැවසුවේ තවත් කොටි පිරිසක් නිරපරාදේ මිය යන බව දැන හමුදාවට හා පොලිසියට බාරවීමට කැමැත්තෙන් සිටින බවය.”අපි ඔහුගෙන් තවත් ප‍්‍රශ්න කළා. ඒ අනුව කෝන්කැටිය වැලිආර ප‍්‍රදේශයේ වළදමා තිබූ බෝම්බයක් සොයා ගැනීමට හැකිවුණා.”ඔය බෝම්බය වළදමා තිබූ පාරේ අප කිහිප වතාවක්ම ගියා.. ඒත් වාසනාවට බෝම්බයට අහුවුණේ නැහැ.. මේ අය හිතුවා පාරේ මඩවල නිසා වාහන ඊට අඩි දෙකක් තුනක් ඈතින් පස්තදවුණ හොඳ මාර්ගයේ යාවි කියලා. එතන බෝම්බය වළ දැම්මා. ඒත් අපි ගියේ මඩපාරේ එරි එරී.. වාහන ටයර් පාරෙ”මොනරාගල ජ්‍යෙෂ්ඨ පොලිස් අධිකාරි සේනාරත්න මහතාගේ ජීවිතය අනූනමයෙන් බේරී ගියේ ඒ නිසාය. පසුව මනාලන් බෝම්බය අටවා තිබූ ස්ථානය පෙන්වද්දී කාගෙත් නෙත් විශාල විය.මේ අතර යාල වනඋද්‍යානයේ සැඟවුණු තවත් කොටි ප‍්‍රබලයකු වූ කාර්තීවන් ද ජාත්‍යන්තර රතුකුරුසය හරහා පොලිසියට භාරවිය. 2007 වසරේ තල්ගස්මංකඩ යුද හමුදා අනුඛණ්ඩයේදි සෙබළුන් හය දෙනකු වෙඩි තබා මරා දැමීමටත් 2008 වසරේදී බුත්තල කතරගම මාර්ගයේ ක්ලේමෝ බෝම්බයක් පුපුරවා හැර ට‍්‍රැක්ටරයක ගමන්ගත් හමුදා සෙබළෙකු මරා දැමීමටත් වෙසක් පෝය දිනයේදී ක්ලේමෝ බෝම්බයක් පුපුරවා හැර පැලවත්ත සීනි සමාගමේ ට‍්‍රැක්ටර් රියදුරෙකු මරා දැමීමටත් මොහු හවුල් වී ඇත.යාල සැඟවී සිටින ‘රාම්’ නැමත්තාගේ උපදෙස් මත මෙම කි‍්‍රයාකාරකම් සිදු කළත් තමන් ඇතුළු සෙසු අයට ද එල්.ටී.ටී.ඊ. ය එපා වී ඇති බවද ඔහු කීවේය. මොවුන්ගෙන් ප‍්‍රශ්න කිරීමේදී බුත්තල හෙළගම බස් බෝම්බයක් ඇතුළු තවත් ප‍්‍රහාර හත අටක තොරතුරු හෙළිදරව් කර ගෙන ඇත.ප‍්‍රභාකරන් මැරෙන්න කලියෙන් එයා ළඟ හිටිය ටීම් එකට කියලා තිබුණා පුළුවන්නම් කංචිකුඩිච්චිආරු වලට පැනලා පලයන් ගිහින් රාම්ට එකතු වෙයන් කියලා..” මුලතිව්වලින් බේරුණා නම් ප‍්‍රභාකරන් පවා මේ පැත්තට එන බව දැනුම් දී තිබුණා.” මොවුන්ගෙන් දිගින් දිගටම ප‍්‍රශ්න කිරීමේදි ඔවුහු පැවසූහ.වැඩිදුර ප‍්‍රශ්න කිරීමේදී කංචිකුඩිච්චි ආරු මහ වනයේ රැඳුණු සෙසු කොටි රැළ පිළිබඳ තොරතුරු ද මොවුන්ගෙන් හෙළිකර ගැනීමට හැකිවිණි. ඒ අනුව කි‍්‍රයාත්මක වූ යුද හමුදා තුන්වැනි කොමාන්ඩෝ බලඇණිය සූක්ෂ්ම ලෙස කංචි මහ වනය වටකළහ. බලාපොරොත්තු නොවූ ප‍්‍රහාරය එල්ල වූයේ ඉන් අනතුරුවය.ප‍්‍රහාරයෙන් පසු මහ වනයේ හොල්මන්කළ කොටි මළ සිරුරු 11 ක් සොයා ගැනීමට හැකිවීම විශේෂත්වයක් විය. තවදුරටත් සෝදිසි කිරීමේදී කිලෝ 15 ක අධිබලැති ක්ලේමෝ බෝම්බ 20 ක් ටී පනස් හය ගිනි අවි 5 ක් අත් බෝම්බ දෙකක් පුද්ගල නාශක බෝම්බ, ඩෙත් කෝඩ්, වේදනා නාශක ඇතුළු තවත් භාණ්ඩ රැසක් සොයා ගැනීමට හමුදාවට හැකිවිය.මහ වනයේ කොටින් සිටින්නේදැයි සෙවීම සඳහා දිගින් දිගට ම මෙහෙයුම් සිදු කෙරේ.හමුදා ප‍්‍රහාරයෙන් මියගිය කොටි ත‍්‍රස්තවාදින් කවුදැයි පත‍්‍රය මුද්‍රණයට යන මොහොත තුරුම හඳුනාගෙන නොතිබිණි. කෙසේ වෙතත් හමුදා කොමාන්ඩෝ ප‍්‍රහාරයත් සමඟ ඒ අවට තැන තැන සැඟවුණු ඉතිරි කොටි දෙතුන් දෙනා මහත් බියට පත්ව සිටිති.”නිකරුණේ මැරුම් කන්න බැහැ අපේ උන්මයි අපිව පාවා දෙන්නේ”හමුදාවට හා පොලිසියට බාරවූ කොටින් ගැන එසේ කතා කළ ද ඔවුන්ට ද අවශ්‍යව ඇත්තේ නිකරුණේ මිය නොයා ජීවිත රැක ගැනීමය.ප‍්‍රභාකරන් ඇතුළු සහචරයන්ගේ මරණයත් සමඟ සිය ජීවිතවලට අත්වන ඉරණම ගැන හොඳ්‍රකාරවම දැනගෙන සිටින ඔවුන් ඉක්මනින් හමුදාවට හා පොලිසියට බාරවීමට කැමැත්තෙන් සිටින බවට දැනුම්දීමක් කර ඇතැයි ද වාර්තා වේ. මින් බොහොමයක් මඩකලපුව දිස්ති‍්‍රක්කයේ ත‍්‍රස්ත කි‍්‍රයා සිදු කිරීමට පැමිණ ඇති බවටද කරුණු හෙළි වී තිබේ. මොවුන් සම්බන්ධයෙන් ගත යුතු කි‍්‍රයා මාර්ගය පිළිබඳව මේ වන විටත් ආරක්‍ෂක අමාත්‍යංශයේ අවධානය යොමු වී ඇත.කීර්ති මෙන්ඩිස්</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=af0905313</link>
    <topic>කොටියා නැළැවූ සටන් විරාම තොටිල්ල</topic>
    <author>ටෙක්ලා පද්මිණි කාරියවසම්</author>
    <content>ඇත්තම යි... සෙට්ටිකුලම සෙනෙහසේ පාලමක් වුණාඅප නිවැරදිය ඒ නිසා ඔවුහු අප රැකගත්හබටහිර බයවෙලා ඉන්නේ අපේ ජාතික එකමුතුවටයිමෙහෙම හිටියොත් අපටත් මැරුම් කන්නයි වෙන්නේ...කොටියා නැළැවූ සටන් විරාම තොටිල්ලසියලු ජාතීන් අතර එකමුතුව පැතූ හිටපු කතානායක එම්.ඒ. බාකීර් මාකාර්සූකර උණ හඳුනාගන්න මෙරට රෝහල් සූදානම්1 ශ්‍රේණියට ළමයින් ඇතුළත් කිරීමේ සම්මුඛ පරීක්ෂණවලට විදුහල්පතිවරුන් සහභාගි වෙන්නෙ නැහැසිරුර වෙහෙසීමක් නැතිව ඇතිවන හතිය ගැන සැලකිලිමත් වෙන්නජීවිතය සුන්දරයිවේගයෙන් රටපුරා හමා යන ඩෙංගු කුණාටුවඉන්දියාව ගොනාට ඇන්දවීමට නො හැකි වියබැති සිතින් කරමු වන්දනා - බුදුන් උපන් දේශයේශ‍්‍රීලංකාවට නිදහසද ලැබීමත් සමඟම දෙමළ දේශපාලනඥයෝ පනහට පනහේ බලය ඉල්ලා සිටිමින් දෙමළ ජනයා සුළු ජාතියක් ලෙස වෙන් කර ගත්හ. දෙමළ නව කොටි සංවිධානය 1972 දී පිහිටුවා ගත් අතර එය 1976 මැයි 25 වනදා ඊළාම් රාජ්‍යය සඳහා වූ විමුක්ති කොටි සංවිධානය යනුවෙන් නම් කෙරිණි. එම සංවිධානයේ අවසානය 2009 මැයි මස 18 වන දා ලෙස අපට සටහන් තබන්නට ලැබීම දැයේ වාසනාවකි.ඇල්ෆ‍්‍රඩ් දොරෙයි අප්පා ඝාතනය කරමින් ඇරඹි එල්.ටී.ටී.ඊ යේ ම්ලෙච්ඡ සංහාරයේදී ඝාතකයන්ට විරුද්ධවූ සංවිධානයේ නායක උමා මහේෂ්වරම් ද මරා දැම්මේ ය. ත‍්‍රස්ත කි‍්‍රයා ඉහළ යද්දී රජය යාපනය ප‍්‍රදේශයේ ආරක්ෂාව සඳහා ආරක්ෂක හමුදාව යෙදවිය. 1981 ඔක්තෝබර් හමුදා නිල දරුවන් දෙදෙනකු මරා දමා ප‍්‍රභාකරන් ආරම්භ කළ ඊළාම් යුද්ධය 1983 දී සංකීර්ණ තත්ත්වයකට පත්විය. එදා සිට මේ දක්වා එල්.ටී.ටී.ඊ. යේ කෘර වෙඩි උණ්ඩ, බෝම්බ, මන්නා පහර ආදියට හසු වී මිය ගිය ජන සංඛ්‍යාව ලක්ෂ ගණනකි.දෙමළ එක්සත් විමුක්ති පෙරමුණේ ද සහභාගිත්වයෙන් 1984 දී කොළඹ පැවැති සර්ව පාක්ෂික සම්මේලනය අසාර්ථක වීමෙන් අනතුරුව ඉන්දියාව මේ ගැටලුවේ මැදිහත් කරුවෙක් විය. ඒ මැදිහත්කරුවා දෙමළ සරණාගතයන්ට සරණ සපයමින් දෙමළ සටන් කරුවන් ගේ මධ්‍යස්ථානය බවට ද පත්විය. සටන්කාමීන්ට අවි පුහුණු කඳවුරු පවත්වා ගෙන යාමට ද ඉන්දියාව මනා තෝතැන්නක් වී තිබිණි. මේ කාලය අතරතුර ඉන්දීය මැදිහත් වීමෙන් සටන් කාමී කණ්ඩායම් ශ‍්‍රී ලංකා රජය සමඟ ඍජු සාකච්ඡා සඳහා සූදානම් වූ අතර ඒ සඳහා ජාතික විමුක්ති පෙරමුණ නමින් පුළුල් පෙරමුණක් නිර්මාණය කර ගැනීමට දෙමළ කණ්ඩායම්වලට හැකි විය.භූතානයේ තිම්පු නුවර 1985 ජූලි අගෝස්තු මස වලදී මේ සාකච්ඡා පැවැත්විණි. මේ සාම සාකච්ඡා බිඳ වැටුණු අතර තිම්පු ඉල්ලීම් වශයෙන් ‘දෙමළ ජනයා ස්වාධීන ජන කොටසක්, ඔවුන්ට ඓතිහාසික මව් බිමක් ඇත. ඒ පදනම මත ඔවුන්ට ස්වයං තීරණ අයිතියක් ඇත” යන්න ලංකා රජය පිළිගත යුතු විය.කෙමෙන් ගැටලුව උග‍්‍රවෙද්දී ඉන්දියාව ශ‍්‍රී ලංකා ගුවන් සීමාව උල්ලංඝනය කළ අතර ශ‍්‍රී ලංකාව ඒ පිළිබඳ නිහඬ ප‍්‍රතිපත්තියක් අනුගමනය කළේ ය. මේ හේතුවෙන් එවකට සිටී රාජ්‍ය නායක කාරකාදීන්ට ඉන්දියාවේ විසඳුම් පිළිගැනීමට සිදුවිය. එවකට ජනාධිපති ජේ.ආර්. ජයවර්ධන රජීව් ගාන්ධි සමඟ ඉන්දු ලංකා ගිවිසුම අත්සන් කිරීමෙන් පසු ශ‍්‍රී ලංකා රජය පළාත් සභා ක‍්‍රමයට අවතීර්ණ විය. මේ ගිවිසුමට දෙමළ සංවිධානයන් අත්සන් නොකළ අතර එය ශ‍්‍රී ලංකාව හා ඉන්දියාව අතර සිදුවූ සාකච්ඡාවක් ලෙස ඉතිහාස ගත වී ඇත.කොටි සංවිධානය ඉහළ පිළිගැනීමකට ලක්වූයේ බැංගලෝරයේ පැවැති සාක් සමුළුව සමයේ තමිල්නාඩු මහ ඇමැතිව සිටි එම්.ජී. රාමචන්ද්‍ර විසින් ප‍්‍රභාකරන් රජීව් ගාන්ධිට හඳුන්වා දෙනු ලැබීමෙන් අනතුරුව ය. ඉන්දු ලංකා ගිවිසුමත් සමඟම භූතානයේ පැවැති සාකච්ඡා හරහා ලංකාවට සාම සාධක හමුදාවක් ද කැඳ විය. එය එල්.ටී.ටී.ඊ. යේ ප‍්‍රසාදයට හේතු වූයේ නැත.1987 ජූලි 28 වැනිදා ඉන්දු ලංකා ගිවිසුම අත්සන් කොට එල්.ටී.ටී.ඊ යට නිත්‍යානුකූල පළාත් සභා පාලන බලය ලබාදීමේ ගිවිසුම අත්සන් කිරීමට පෙර ප‍්‍රභාකරන් හමුවූ රජීව් ගාන්ධි තමන්ගේ අගනා වෙඩි නොවදින කබාය ඔහුට තිළිණ කොට ආරක්ෂාව පිළිබඳ අවධානය යොමු කළේ ය. එහෙත් ප‍්‍රභාකරන් ඊට පිළිතුරු ලෙස 1991 මැයි 21 වනදා රජිව් ගාන්ධි මරා දමා ලෝක ත‍්‍රස්තවාදී කණ්ඩායමක් බවට එල්.ටී.ටී.ඊ ය පත් කළේ ය. ඉන්පසු එල්.ටී.ටී.ඊ. යේ රුදුරු හා ම්ලේච්ඡ බව ඉන්දියාව හඳුනාගත්තේය.තිම්පු සාකච්ඡා සහ ඉන්දු ලංකා ගිවිසුම ප‍්‍රයෝජනයට ගනිමින් තම කාඩර්වරුනට හමුදා පුහුණුව හා අවශ්‍ය අවි ආයුධ සපයා ගැනීමටත් තම බලය ලෝකයට කියාපෑමටත් තම සංවිධානය ඉහළ පිළිගැනීමකට ලක් කර ගැනීමට ප‍්‍රභාකරන් සමත්විය.ශ‍්‍රී ලංකාවේ දේශපාලන බලය හුවමාරු වීමෙන් පසු ජනාධිපති පදවියට පත් ආර්. පෙ‍්‍ර්මදාස මහතා වැඩිමහල් සහෝදරයකු බාල සහෝදරයා පෝෂණය කරන ලෙසින් ම එල්ටීටීඊ සංවිධානයට පෝෂණය කළේ ය. පෙ‍්‍ර්මදාස හා විමුක්ති කොටි අතර වූ සාකච්ඡා මූලික ගැටලුව හෝ වාර්ගික අර්බුදයේ ප‍්‍රතිවිපාක කෙරෙහි හෝ යොමු නොවිණි. ඉන්දීය සාම සාධක හමුදාව මෙරටින් පිටමං කිරීම හා උතුරු නැඟෙනහිර පළාත් සභාව අකි‍්‍රය කරවීම කෙරෙහි මේ සාකච්ඡා බලපෑවේය.එහෙත් සැබෑ සාකච්ඡා පැවැතියේ රජය වෙනුවෙන් ආර්. පෙ‍්‍ර්මදාස, විදේශ කටයුතු ඇමැතිව සිටි ඒ.සී.එස්. හමීඩ් හා විමුක්ති කොටි වෙනුවෙන් එහි දේශපාලන උපදේශක ඇන්ටන් බාලසිංහම් යන අය අතර ය. ජනාධිපති පේ‍්‍රමදාස ලන්ඩනයේ සිටි බාලසිංහම් සමඟ දුරකතනයෙන් සංවාදයෙහි නිරත විය. ඉන්දීය හමුදා දියත් කළ මෙහෙයුම් පරාද කිරීමට කොටි සංවිධානයට අවශ්‍ය අවි ආයුධ සහ පුපුරණ ද්‍රව්‍ය ලබාදීමට පෙ‍්‍ර්මදාස ජනාධිපතිවරයා එකඟ විය.ඉන්දීය සාම සාධක හමුදා මෙරටින් පිටමං වූ අතර එම සාකච්ඡාවන් හි ප‍්‍රතිඵලයක් ලෙස ඊ.පී.ආර්.එල්.එෆ් හි ප‍්‍රධානත්වයෙන් පැවැති උතුරු - නැඟෙනහිර පළාත් සභාව බිඳ වැටිණ. එල්ටීටීඊ යේ සභ ජනාධිපති පෙ‍්‍ර්මදාස ගේ අන්‍යොන්‍ය අපේක්ෂා ඉටු වීමෙන් අනතුරුව දෙපාර්ශවය අතර වූ සාම සාකච්ඡා අවසන් වී 1990 ජූලි 11 වනදා දෙවන ඊළාම් යුද්ධය ආරම්භ විය. ඒ වනවිට එල්ටීටීඊ ය ආයුධ, පුපුරණ ද්‍රව්‍ය, ආරක්ෂක බංකර් ආදී සියල්ල තමන්ගේ ආරක්ෂාවට සරිලන පරිදි ලංකා රජයේ අනුග‍්‍රහය මත ඉදිකර ගෙන තිබිණ.තමන්ට ආරක්ෂාවද ආයුධ ආදී අවශ්‍යතා ද සපුරා දෙමින් පෝෂණය කළ ජනාධිපති ආර්. පෙ‍්‍ර්මදාස 1993 මැයි පළමු වනදා එල්.ටී.ටී.ඊ. ය විසින් දේශපාලන වේදිකාවෙන් ඉවත්කර දමන ලදී. පෙ‍්‍ර්මදාස භූමිකාව එසේ අවසන් වුව ද ඔහු තම බලය හා අභිවෘද්ධිය අරඹයා කළ ආත්මාර්ථකාමී කි‍්‍රයා කලාපයේ ප‍්‍රතිඵල භුක්ති විඳින්නට සිදු වූයේ ශ‍්‍රී ලාංකේය ජනතාවටය. එම සාම සාකච්ඡා වටයේ ද ජයග‍්‍රහණය එල්.ටී.ටී.ඊ. සංවිධානය හිමිකර ගත්තේ ඔවුන් සතු සූක්ෂ්ම බුද්ධිය හෝ කෛරාටිකකම පමණක් උපයෝගී කරගෙන නොවේ. බලලෝභී ශ‍්‍රී ලාංකේය දේශපාලන සමාජයේ අරමුණු මුදුන් පමුණුවා ගැනීමට ගත් නිර්ලජ්ජිත උත්සාහයන් හේතුවෙනි.චන්ද්‍රිකා බණ්ඩාරනායක මැතිනිය ජනාධිපති බවට පත්වන විට දෙපාර්ශ්වයට ම සාමය පිළිබඳ දැඩි වුවමනාවක් තිබිණි. දෙමළ ඊළම වෙනුවට වෙනත් විකල්පයක් ලබාදීමට චන්ද්‍රිකා බණ්ඩාරනායක කුමාරතුංග උනන්දු වූ ද දෙපාර්ශ්වය අතරම අවිශ්වාසය පැවැතිණි. එල්.ටී.ටී.ඊ ය සාකච්ඡාවන්ට අත දිගුකරමින් යාපනය අල්ලා ගැනීමේ කූට උත්සාහයන්හි නිරත විය.එනිසා අන්තර්ජාතික සහාය ඇතිව චන්ද්‍රිකා බණ්ඩාරනායක මැතිනිය මිග් යානා සහ මල්ටි බැරල් අවි ගෙන්වා යාපනය අර්ධද්වීපය ආරක්ෂා කරගත් අතර එදා පැවැති අවුල් දුරු කිරීමට ප‍්‍රහාරක හා බුද්ධි කණ්ඩායම් යොදවා දිගු දුර මෙහෙයුම් බලකායක් කි‍්‍රයාත්මක කරවා මුහුණට මුහුණලා කෙරෙන සටන් අවම කොට සිවිල් ජනතාවට වන හානිය අවම කරමින් ත‍්‍රස්තවාදීන් වැඩි ගණනක් විනාශ කර දැමුවාය.ශ‍්‍රී ලාංකේය කොටි හිතවාදී කණ්ඩායම් මේ කි‍්‍රයාන්විතය අඩපණ කිරීමට කටයුතු කළහ.දුෂ්කර වෑයමකින් පසු 2002 වසරේදී රාජ්‍ය බලය අල්ලා ගත් රනිල් වික‍්‍රමසිංහ නෝර්වේජියානු රජය මැදිහත්කරු හා පහසුකම් සපයන්නා ලෙස තබා ගනිමින් 2002 පෙබරවාරි 22 වනදා ඊනියා සටන් විරාම ගිවිසුමක් අත්සන් තැබීය. රනිල් එක් තැනකදීත් ප‍්‍රභාකරන් තවත් තැනකත් සිට අත්සන් කළ මේ ගිවිසුම බල රහිත වූයේ එවකට සේනාධිනායක වූ ජනාධිපති චන්ද්‍රිකා බණ්ඩාරනායක කුමාරතුංග අදාළ ගිවිසුමට අත්සන් නොකළ බැවිනි. මුළු මහත් රටම විරුධත්වය ප‍්‍රකාශ කරද්දී තම පැවැත්ම හා බල තණ්හාව අභිමුවෙහි රනිල් රට පාවා දුන්නේ කිසිදු හිරිකිතයකින් තොරවය.ඊනියා සටන් විරාම ගිවිසුම පිළිබඳ ජනතාවට දැන ගැනීමේ අයිතියක් ඇතැයි යන්න රනිල් පිළිගත්තේ නැත. මේ නිසා ශී‍්‍ර ලාංකේය ජනයාට විශාල අසාධාරණයක් සිදුවිය. අද දක්වා ද එම ගිවිසුමෙහි මුල් පිටපතක් සොයා ගැනීමට නැත. ආණ්ඩු බලය ලබාගැනීම යනු ඉඩමක් ගෙයක් පවරා ගැනීම තරම් පහසු කටයුත්තක් සේ රනිල් සිතුවා වන්නට ඇත.මේ ගිවිසුම මඟින් එල්ටීටීඊ යට රටෙන් බිම් කොටසක් හා අවට මුහුදු තීරයේ හිමිකම ලැබිණි.මේ සටන් නවතාලීමේ ගිවිසුමට අනුව අධි ආරක්‍ෂිත කලාප ඉවත් කිරීම, මාර්ග බාධක ඉවත් කිරීම, එල්ටීටීඊ සාමාජිකයන්ට නිදහසේ ඕනෑම තැනකට යාමට අයිතිය තහවුරු වීම, අනන්‍යතාව තහවුරු කිරීමේ ලේඛනයක් ළඟ තබා ගතයුතු වීම යන කරුණු හේතුකොටගෙන එල්ටීටීඊ සාමාජිකයෝ රට පුරා ස්ථානගත වූහ. රටවටා තම බලය තහවුරු කරගත් එල්ටීටීඊ ය මාර්ග බාධක ඉවත් කිරීමේ වාසිය ප‍්‍රයෝජනයට ගෙන උතුරින් දකුණටත් දකුණින් උතුරටත් යුද උපකරණ, පුපුරණ ද්‍රව්‍ය, අවි ආයුධ ආදිය ප‍්‍රවාහනය කළේය.මේ සඳහා එල්ටීටීඊ හිතවාදී ලාංකිකයන් ගේ මෙන්ම රාජ්‍ය නොවන සංවිධානයන් ගේ උපකාරය ද ඔවුන්ට ලැබිණි. මේ වකවානුවේදී එල්ටීටීඊ සාමාජිකයන් සඳහා පුද්ගලයින් ලියාපදිංචි කිරීමේ දෙපාර්තමේන්තුව මගින් නිකුත් කරන නිල හැඳුනුම්පත් ලබා ගැනීමට ද ඔවුන් කටයුතු කර තිබිණි. මේ හේතුවෙන් හමුදා පරික්‍ෂා කිරීම්වලින් පහසුවෙන් මිදී යාමට එල්ටීටීඊ සාමාජිකයන්ට අවස්ථාව සැලැසිණි.හමුදාව තම බලය තහවුරු කරගත් ප‍්‍රදේශවල රඳවා තබමින් 13 වන ආණ්ඩුක‍්‍රම ව්‍යවස්ථාව සංශෝධනය අනුව යමින් 19 වන ව්‍යවස්ථා සංශෝධනය කරමින් කොටින්ට අන්තර්වාර පාලන බලයක් ලබාදීමට රනිල් වික‍්‍රමසිංහ උත්සහ දැරුවේ එල්ටීටීඊ ය එම අන්තර්වාර පාලනයෙන් ලැබෙන බලයටත් වඩා බලතල භුක්ති විඳිමින් සිටියදීය.එතෙක් සැඟවෙමින් පහර දුන් එල්ටීටීඊ ය මේ සාම ගිවිසුමත් සමඟ තම නාවික හා යුද බලය වර්ධනය කර ගත් අතර ගුවන් යානා තාක්‍ෂණය ද ළඟාකර ගත්තේය. ඊළාම් රාජ්‍යය ශී‍්‍ර ලංකා සිතියමේ සටහන් කරමින් ශී‍්‍ර ලංකා ඉතිහාසය විකෘති කරමින් ඊළාම් රාජ්‍යයේ එළිපත්තට ම පැමිණි එල්ටීටීඊ ය තම නිජබිම සංකල්පය තහවුරු කරමින් සිටියේය. එල්ටීටීඊ සංවිධානයට ස්ථාවර වන්නට ජාත්‍යන්තරයේ උදව් නොඅඩුව ලැබිණි.නෝර්වේජියානු විදේශ ඇමැතිගේ මැදිහත් වීමෙන් අත්සන් කෙරුණු මේ ගිවිසුම් ප‍්‍රකාරව හිංසාකාරි මෙහෙයුම් නතර කරන කොන්දේසියක් පැනවිණි. ආයුධ සන්නද්ධ වැටලීම්, රහසින්රැක සිට පහරදීම, අහසින් බෝම්බ දැමීම හා හානිකර නෞකා මෙහෙයුම් නතර විය. චÁද්‍රිකා බණ්ඩාරනායක ජනාධිපති සමයේ සිට එල්ටීටීඊ යට එරෙහිව කරගෙන ආ දිගුදුර මෙහෙයුම්වලට මේ හේතුවෙන් තිත තැබිණි. එල්ටීටීඊ ය මට්ටු කිරීමට ගෙනා මිග් යානා හා මල්ටි බැරල් භාවිතය ද නැවැතිණි. හානිකර නෞකා මෙහෙයුම් නතර කර දැමීම නිසා කොටි මුහුදු බලකාය තවදුරටත් ශක්තිමත් වූ අතර එල්ටීටීඊ යට අවශ්‍ය අවි ආයුධ මුහුදු මාර්ගය ඔස්සේ ගෙන්වා ගන්නා ලදී. මේ සටන් විරාමය ද එල්ටීටීඊ ය තමන්ට සන්නද්ධ වීමට හා හමුදා බලය තහවුරු කර ගැනීමට යොදා ගත්තේය.2002 සැප්තැම්බර් මස 16 – 18 අතර කාලයේ තායිලන්ත සාකච්ඡා පැවැති අතර මෙහිදී මැදිහත්කරු වූයේ නෝර්වේ රජය වෙනුවෙන් එරික් සෝල්හයිම්ය. මේ සාකච්ඡා අතරතුර එල්ටීටීඊ ය තමන්ට අවශ්‍ය අවි ආයුධ බොහෝමයක් තායිලන්තය හරහා ලබා ගැනීමට කටයුතු කළේය. ඊට අමතරව එම ගමන් මගින් තම සංවිධානය ජාත්‍යන්තර තලයට ගෙන ඒමට ද ඔවුහු කටයුතු කළහ. රනිල් වික‍්‍රමසිංහ සමයේ සාමය සඳහා තායිලන්තයේදී සාකච්ඡා වාර දෙකක් පැවැත්විණි.සෑම මන්ති‍්‍රවරයෙකුම 151 වගන්තිය යටතේ ආණ්ඩුක‍්‍රම ව්‍යවස්ථාව උල්ලංඝනය නොකරන්නට බැඳී සිටිය ද රනිල් වික‍්‍රමසිංහ අදාළ සාම ගිවිසුම හරහා ආණ්ඩුක‍්‍රම ව්‍යවස්ථාව උල්ලංඝනය කළේය.ප‍්‍රභා විනාශ කිරීමට චන්‍ද්‍රිකා බණ්ඩාරනායක සමයේ පිහිටවු හමුදා බුද්ධි දිගු දුර මෙහෙයුම් ඒකකය තමා ඝාතනයට ආයුධ දරා සිටින ලෙස ප‍්‍රකාශ කොට පොලිස් අත්අඩංගුවට පත්කොට නම් ප‍්‍රකාශයට පත්කරවා එල්ටීටීඊ වෙඩි උණ්ඩයට ගොදුරු කර මරා දැමුවේය. හමුදා කණ්ඩය එල්ටීටීඊ යට පාවා දුන්නේය.න්‍යායාචාර්ය ඇන්ටන් බාලසිංහම් හා ඔහුගේ බිරිය හරහා අන්තර්ජාතික සබඳතා තර කර ගැනීමට එල්ටීටීඊ ය සමත්විය. අන්තර්ජාතික සංවිධාන ශී‍්‍ර ලංකාවේ බෙදුම්වාදයට උපකාර කිරීමට පෙළ ගැසෙද්දී 2005 දී ශී‍්‍ර ලංකාවේ ප‍්‍රබල දේශපාලන පෙරළියක් සිදුවිය.2002 අත්සන් තැබූ සටන් විරාමය බිඳ වැටෙමින් තිබූ අතර එල්ටීටීඊ ය සටන් විරාමය හරහා තම අවි බලය, හමුදා බලය, නාවික බලය, ගුවන් බලය තහවුරු කරගෙන හමාර වී තිබිණි.ඊට අමතරව ලොව ප‍්‍රබලම ත‍්‍රස්ත සංවිධානය නමින් විරුදාවලියක් ද ලබා අන්තර්ජාතිකව අභිෂේක දරා සිටියේය.ජනාධිපති ලෙස මහින්ද රාජපක්‍ෂ මහතා දිවුරුම් දීමෙන් අනතුරුව 2005 දෙසැම්බර් 5 වනදා යාපනයේ කොණ්ඩාවිල් හිදී හමුදා රථයකට පහර දුන් එල්ටීටීඊ ය සටන් විරාමය බිඳ දැමුවේ දස දහස් වන වතාවටය. ත‍්‍රස්ත කි‍්‍රයා ඉවසීමෙන් දරා සිටි ලාංකේය ජනයාගේ අරමුණු සාක්‍ෂාත් කිරීමේ අපේක්‍ෂාවෙන් 2006 පෙබරවාරි 26 වනදා සියලු පක්‍ෂ එක්ව යළි සාම සාකච්ඡා ඇරඹූහ. අන්තර්ජාතිකව පවා එල්ටීටීඊ ය තහනමට ලක්කර තිබියදී නෝර්වේ මැදිහත්වීම් මත ඔස්ලෝ නුවර සාකච්ඡා සඳහා පිටත්ව ගිය එල්ටීටීඊ ය එහිදී සාම සාකච්ඡා වර්ජනය කළේය.නැඟෙනහිර තවදුරටත් අස්ථාවර කරමින් 2006 ජූලි 21 මාවිල්ආරු සොරොව්ව වසා දැමූ එල්ටීටීඊ සංවිධානය ජනතාවගේ ජල හිමිකම අහිමි කළේය. මින් ප‍්‍රබල උදහසට ලක්වූ මහින්ද රාජපක්‍ෂ ජනාධිපති තුමා එල්ටීටීඊ සංවිධානය ලොව පැවැති කුරිරුම හා ම්ලේච්ඡම ධනවත්ම හා බලවත් නිල නොවන ගුවන් නාවික හා පාබල හමුදාවක්ව සිටි ත‍්‍රස්ත කණ්ඩායම ලෙස ඉතිහාසයට එක් කළේය. ඔවුන් ඉතිහාස පොතේ පිටු අතර කළු අකුරින් ඔවුන් ගේ නම ලියා අවසානය.මාවිල් ආරු මානුෂීය මෙහෙයුම දියත් කිරීමෙන් අනතුරුව එල්ටීටීඊ ය සාම සාකච්ඡා සඳහා කැමැත්ත පළ කළේය. ඔවුන් සෑම විටකම සටන් විරාමයක් සඳහා යොමු වූයේ තම බලය පිරිහී ගිය විටකදී පමණි. කොන්දේසි විරහිත සාකච්ඡාවකට කැමැත්ත පළ කරමින් එල්ටීටීඊ ය ජනාධිපති මහින්ද රාජපක්‍ෂ රජය බෙල්ජියම් හි පැවැති ලංකාවට ආධාර දෙන රටවල සමුළුවේදී නෝර්වේ හරහා බලපෑම් කළේය.එල්ටීටීඊ යේ අතීත කි‍්‍රයාකාරකම් විමසා කොන්දේසි පැනවූ මහින්ද රාජපක්‍ෂ රජය ඔවුනට බුරුලක් පෙන්වූයේ නැත. සටන් විරාම නිරීක්‍ෂණ කමිටුවේ සාමාජිකයන් ලෙස ස්විඩනයේ බි‍්‍රගේඩියර් උල්ප් හෙන් රික්සන්, නෝර්වේ නියෝජිත හග්ලන් හෙක්ලන්ඩ් මෙන් ම ටිග්වේ ටෙලිප්සන් ද වරින් වර කටයුතු කළහ.ශී‍්‍ර ලංකාවේ සාම කි‍්‍රයාදාමයේ සම සභාපතිවරුන් ලෙස අමෙරිකාව, නෝර්වේජියාව, ජපානය හා යුරෝපා හවුල යන රටවල් කටයුතු කළේය.අන්තර්ජාතික සංවිධාන හා ගැටෙමින් වැඩෙමින් ඔවුන්ගේ සුරතලකු ලෙස සිටි එල්ටීටීඊ යට විවිධ සංවිධාන හා රටවලින් ලැබුණු අනුග‍්‍රහය විශාලය. එම රටවල් හා සංවිධාන හරහා සාම කි‍්‍රයාදාමයන්ට යොමු වෙමින් බලය තහවුරු කර ගැනීමට ඔවුහු සමත් වූහ.ලෝකයෙන් එල්ල වන විවිධ තර්ජන ගර්ජනයන්ට මැදිහත් සිතින් මුහුණ දෙමින් වත්මන් ජනාධිපති මහින්ද රාජපක්‍ෂ මහතා රාජතාන්ති‍්‍රක නියමයානුකූලව බලයට පත් රජයක නායකයා ලෙස එල්ටීටීඊ ය හා අනෙක් බලවේග සමඟ ගනුදෙනු කළ යුතු ආකාරය නිසි පරිදි හඳුනාගෙන නීති රීති ක‍්‍රමවේදය සම්ප‍්‍රදායන් හා වත් පිළිවෙත් මත පිහිටා කටයුතු කොට ශී‍්‍ර ලංකාවෙන් ත‍්‍රස්තවාදය අතුගා දැමුවේය.එතෙක් මෙතෙක් බලයට පත්වූ සෑම රාජ්‍ය නායකයකු ලවාම සාම තොටිල්ල පදවා ගනිමින් තම බලය, ධනය හා අපකීර්තිය රැස්කරගෙන සැනසුණු එල්ටීටීඊ යේ සාමය නම් ව්‍යාජය මායාවට නොරැවටුණු වත්මන් රාජ්‍ය නායකයා සැබැවින්ම ත‍්‍රස්ත කි‍්‍රයාදාම පරදා ලක්බිමට ජයග‍්‍රහණය උදාකර දුන්නේය.ටෙක්ලා පද්මිණි කාරියවසම්</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=af0905314</link>
    <topic>සියලු ජාතීන් අතර එකමුතුව පැතූ හිටපු කතානායක එම්.ඒ. බාකීර් මාකාර්</topic>
    <author>සිතේන්ද්‍ර සේනාරත්න</author>
    <content>ඇත්තම යි... සෙට්ටිකුලම සෙනෙහසේ පාලමක් වුණාඅප නිවැරදිය ඒ නිසා ඔවුහු අප රැකගත්හබටහිර බයවෙලා ඉන්නේ අපේ ජාතික එකමුතුවටයිමෙහෙම හිටියොත් අපටත් මැරුම් කන්නයි වෙන්නේ...කොටියා නැළැවූ සටන් විරාම තොටිල්ලසියලු ජාතීන් අතර එකමුතුව පැතූ හිටපු කතානායක එම්.ඒ. බාකීර් මාකාර්සූකර උණ හඳුනාගන්න මෙරට රෝහල් සූදානම්1 ශ්‍රේණියට ළමයින් ඇතුළත් කිරීමේ සම්මුඛ පරීක්ෂණවලට විදුහල්පතිවරුන් සහභාගි වෙන්නෙ නැහැසිරුර වෙහෙසීමක් නැතිව ඇතිවන හතිය ගැන සැලකිලිමත් වෙන්නජීවිතය සුන්දරයිවේගයෙන් රටපුරා හමා යන ඩෙංගු කුණාටුවඉන්දියාව ගොනාට ඇන්දවීමට නො හැකි වියබැති සිතින් කරමු වන්දනා - බුදුන් උපන් දේශයේහිටපු කතානායකවරයකු වූ එම්.ඒ. බාකිර් මාකාර් මැතිතුමාගේ උපන් දිනය මැයි මස දොළොස් වැනි දාට යෙදුණි. වසර 50 කට ආසන්න කාලයක් දේශපාලන ක්ෂේත‍්‍රයේ විවිධ තනතුරු දරමින් නොමැකෙන නමක් තබා අප අතරින් 1997 සැප්තැම්බර් මාසයේ දී වියෝ වූ මේ ශ්‍රේෂ්ඨ නායකයා ජාතීන් අතර එකමුතුව පැතූ අයෙකි.කොළඹ හල්ස්ඩෝෆ් පාසලෙහිත්, මරදානේ සහිරා විද්‍යාලයේත් අධ්‍යාපනය ලැබූ මෙතුමා ඉන් අනතුරුව නීති විද්‍යාලයට ඇතුළු වී නීතිඥයකු ලෙස සමත් විය. සහිරා විද්‍යාලයේ ඉගෙනුම ලැබූ අවදියේ සිංහලයේ මහා දිසාපාමොක් ආචාර්ය ලෙසට හඳුන්වන පී. ද ඇස්. කුලරත්න මහතාගේ සමකාලීන අධ්‍යාපනඥයකු වූ ටී.බී. ජයා මැතිතුමාගේ මාර්ගෝපදේශකත්වය යටතේ අධ්‍යාපනය ලැබූ මෙතුමා සිය පොතපතෙහි අධ්‍යාපනය පමණක් නොව ටී.බී. ජයා මැතිතුමාගේ ආභාශයෙන් සැබෑ දේශපේ‍්‍රමියකු ලෙසට දේශීය චින්තනය වැළඳ ගැනීමට සමත් විය.ලංකාවේ පළමු පාර්ලිමේන්තු මැතිවරණයේ දී මැද කොළඹ අසුන සඳහා තරග කළ ටී.බී. ජයා මැතිතුමාගේ මැතිවරණ කළමනාකරු ලෙස ද, මැතිවරණ ව්‍යාපාරයේ ප‍්‍රධාන කථිකයකු ලෙස ද දේශපාලන ක්ෂේත‍්‍රයට පිවිසියේ ය.1948 එක්සත් ජාතික පක්ෂය ආරම්භ කිරීමෙන් අනතුරුව එක්සත් ජාතික පක්ෂයට සම්බන්ධ වූ එතුමා එක්සත් ජාතික පක්ෂයත් කළුතර දිස්ති‍්‍රක්කයේත් කි‍්‍රයාකාරී කටයුතුවලට සම්බන්ධ විය. 1950 දී බේරුවල නගර සභාවේ නාගරික මන්තී‍්‍රවරයකු ලෙසට නිතරගයෙන් පත් වූ එතුමා එම වසරේදීම එහි සභාපති ධුරයට පත් විය. දීර්ඝ කාලයක් එම ධුරය හෙබවූ එතුමා බේරුවල ප‍්‍රදේශයට කරන ලද සේවාව විශාලය.බේරුවල මැතිවරණ ආසනය ඇති වූයේ ද එතුමාගේ උත්සාහයේ ප‍්‍රතිඵලයක් ලෙස ය. 1959 දී තල්ගොඩපිටිය කොමිසමට එතුමා ප‍්‍රමුඛ වූ බේරුවල ජනතාව කරුණු කීමේ ප‍්‍රතිඵලයක් ලෙස මැතිවරණ කොට්ඨාස අලුතින් නිර්මාණය කිරීමේ දී කළුතර දිස්ති‍්‍රක්කය සඳහා බේරුවල නමින් නව මැතිවරණ කොට්ඨාසයක් ඇති කරන ලදී. මෙම මැතිවරණ කොට්ඨාසයේ ප‍්‍රථම පාර්ලිමේන්තු මන්තී‍්‍රවරයා වීමේ වාසනාව බාකිර් මාකාර් මහතාට හිමි විය.1960 මාර්තු මැතිවරණයේ දී ද, 1965 මැතිවරණයේ දී ද, 1977 මැතිවරණයේ දී ද බේරුවල ආසනය විශිෂ්ට අන්දමින් ජයග‍්‍රහණය කළ බාකිර් මාකාර් මැතිතුමා බේරුවල ජනතාවට නැතිවම බැරි නායකයකු විය.1977 දී පිහිටුවන ලද එක්සත් ජාතික පක්ෂ රජයේ නියෝජ්‍ය කථානායක ලෙස ද, කථානායක ලෙස ද, කාර්ය නියමයක් නොමැති ඇමැතිවරයකු ලෙස ද කටයුතු කළ මෙතුමා, පාර්ලිමේන්තුවේ පක්ෂ විපක්ෂ සියලු දෙනාගේම ආදරය දිනාගත් අයකු විය. පාර්ලිමේන්තුවේ කථානායක ලෙසට අපක්ෂපාතීව කටයුතු කළ මෙතුමා එවකට ඉතා දුර්වලව තිබූ විපක්ෂය ආරක්ෂා කර ගැනීමට හැම විටම කටයුතු කළේ ය.පසු කලෙක පාර්ලිමේන්තුවෙන් ඉවත් වූ මෙතුමා දකුණු පළාත් සභාවේ ප‍්‍රථම ආණ්ඩුකාරවරයා ලෙසට පත් කරන ලදී. සෞඛ්‍යය හේතූන් මත දේශපාලනයෙන් ඉවත් වන තුරුම එතුමා එම තනතුර දරන ලදී.පොදු ජනතාව සමග ඉතා සමීප සම්බන්ධතාවක් පැවැත්වූ එතුමා සැමටම ආදර්ශවත් දිවිපෙවතක් ගත කළ බව නොරහසකි. උපතින් මුස්ලිම් ජාතිකයකු සහ ඉස්ලාම් භක්තිකයකු වූ එතුමාගේ සේවාව එක ජාතියකට, ආගමකට හෝ කොටසකට කිසි විටෙකත් සීමා වූයේ නැත.බහුතර සිංහල බෞද්ධයින් සමඟ සමඟියෙන් හා සහජීවනයෙන් අනෙකුත් ජාතීන් ජීවත් විය යුතු බව එතුමා තරයේ විශ්වාස කළේ ය. සිංහල භාෂාව රාජ්‍ය භාෂාව බවට පත් කළ යුතු බවට උද්ඝෝෂණය කළ පිරිස අතර එතුමා ද විය. බේරුවල නගර සභාවේ සභාපති ලෙස 1954 වර්ෂයේ දී සිංහල රාජ්‍ය භාෂාව කළ යුතු බවට යෝජනාවක් එතුමා සම්මත කරගත් බව අද බොහෝ දෙනකු නොදන්නවා විය හැක.ජාතිවාදය කරපින්නාගෙන පටු අදහස් පතුරන දේශපාලනඥයින් ජාතීන් බෙදීම සඳහා කටයුතු කළ යුගයක “ඇයි අපට සිංහල” නමින් පොතක් ලියා මුද්‍රණය කොට දෙමළ සහ මුස්ලිම් ජනතාව අතර බෙදාහැර සියලු දෙනාට සිංහල ඉගෙන ගැනීමේ වැදගත්කම පහදා දුන්නේ ය. සිංහල ජනතාව දෙමළත්, දෙමළ, මුස්ලිම් ජනතාව සිංහලත් ඉගෙන ගැනීමේ වැදගත්කම මෙතුමා බොහෝ අවස්ථාවල සිය හිතවතුනට පැහැදිලි කර දුන්නේ ය.බොහෝ සිංහල, දෙමළ සහ මුස්ලිම් දේශපාලන නායකයන් පටු අදහස් ජනතාව අතර පතුරමින් ජාතිවාදී ආකල්ප ප‍්‍රචාරය කරමින් තම දරුවන්ට ඉංගිරිසි අධ්‍යාපනය ලබා දී විදේශ විශ්ව විද්‍යාලවලට යවද්දී බාකිර් මාකාර් මැතිතුමා තම දරුවන් සියල්ලට සිංහල මාධ්‍යයෙන් අධ්‍යාපනය හැදෑරීමට නියම කොට සිටියේ ය.ඔවුන් සියලු දෙනාම ඉතා දක්ෂ අන්දමින් සිංහල මාධ්‍යයෙන් අධ්‍යාපනය හැදෑරුවා පමණක් නොව සිංහල මාධ්‍යයෙන්ම උසස් අධ්‍යාපනය ලබා ගැනීමට ද වාසනාව ලද බව සඳහන් කරන්නේ අභිමානයෙනි. එතුමාගේ සේවය බේරුවලට පමණක් සීමා නොවීය. අභිමානවත් මුස්ලිම් නායකයින් වූ ආචාර්ය ටී.බී. ජයා මැතිතුමා සහ දොස්තර එම්.සී.එම්. කලීල් මහතාගේ ආභාසය නිසාම අධ්‍යාපනයේ වැදගත්කම එතුමාට මැනවින් අවබෝධ වී තිබිණ. ඒ නිසාම තරුණ පරපුරට අධ්‍යාපන පහසුකම් සැපයීම සඳහා එතුමා බොහෝ විට ඉදිරිපත් විය. මුස්ලිම් සිසුන් උසස් අධ්‍යාපනය සඳහා මැළිකමක් දැක්වූ යුගයක දී ඔවුන් ඒ සඳහා උනන්දු කිරීමට එතුමා සමත් විය.මුස්ලිම් ජනතාව වෙනත් කොටසක් නොව මෙරට සිංහල ජනතාව සමග එකට ජීවත් වන ලාංකික පිරිසක් බව ඔහුගේ විශ්වාසය විය. ප‍්‍රතිපත්තිගරුක ඉස්ලාම් භක්තියකු වූ එතුමා ඉස්ලාම් දහමට ගරු කළ හැක්කේ අනිකුත් ආගම්වලට ගරු කිරීමෙන් බව තරයේ විශ්වාස කළේ ය. ඒ නිසාම ඔහු කිසි දිනෙක ජාතිවාදී හෝ ආගම්වාදී අදහස් ප‍්‍රකාශ කිරීමට හෝ ව්‍යාපාර ව්‍යාප්ත කිරීමට දායක වූයේ නැත.බාකිර් මාකාර් මැතිතුමාගේ දුරදක්නා මාර්ගෝපදේශකත්වය සිංහල - මුස්ලිම් සමඟිය සඳහා ශක්තිමත් අඩිතාලමක් වී ඇත. එමෙන්ම එතුමාට ශී‍්‍ර ලංකාවේ වැඩ බලන රාජ්‍ය නායකයා බවට පත්වීමේ වාසනාව ද උදා වූ බව අද බොහෝ දෙනාට අමතක වී ඇත.චාල්ස් කුමරුන්ගේත්, ඩයනා කුමරියගේත් විවාහ මංගල්‍යය සඳහා ආරාධනා ලැබ ජනාධිපති ජේ.ආර්. ජයවර්ධන මහතාත්, අගමැති ආර්. පේ‍්‍රමදාස මහතාත් එංගලන්තයට ගිය කාලය තුළ ලංකාවේ තුන්වැනි පුරවැසියා ලෙසට එවකට කථානායක ධුරය දැරූ බාකිර් මාකාර් මහතා ජනාධිපති ධුරයේ වැඩ බැලීය. වැඩබලන ජනාධිපති ධුරය සඳහා සුළු ජාතිකයකු එතෙක් මෙතෙක් පත් වූ එකම අවස්ථාව ද මෙය විය. එම්.ඒ. බාකිර් මාකාර් මැතිතුමන් මා මුලින්ම හමු වූයේත්, හඳුනා ගත්තේත් මගේ කල්‍යාණ මිත‍්‍රයකුගේ පියා ලෙස ය.ඉම්තියාස් සහ මා ආනන්ද විද්‍යාලයේ ඉගෙනුම ලැබූ අවදියේ සිටම මිතුරන් වූවා පමණක් නොව, එක්සත් සමවාදී ශිෂ්‍ය පෙරමුණෙහි ආරම්භක පුරෝගාමීන් ද විය. ඒ සමයේ බොහෝ අවස්ථාවල ඉම්තියාස් බාකිර් මාකාර් මහතාගේ බේරුවල නිවෙසට මම මිත‍්‍රයන් සමඟ යාමට පුරුදු වී සිටියෙමි. ඒ අවස්ථාවල දී බාකිර් මාකාර් මැතිතුමාගේ පරිණතභාවය ද, දක්ෂතා ද, ජනතාව තමා වටා රොක් කරගන්නා ආකාරය ද, තම විරුද්ධවාදීන් හෙළා නොදැක ඔවුන් හිතවතුන් බවට පත්කරගන්නා ආකාරය ද මට දකින්නට ලැබුණි.බාකිර් මාකාර් මහතා ගේ දේශපාලන ජීවිතයෙන් ගත හැකි ආදර්ශ ඉමහත් ය. එතුමාගේ ඉවසිලිමත් භාවය, සත්‍යවාදී භාවය, දේශපාලන බලය අයුතු ලෙස පාවිච්චි නොකිරීම, ධනය ඉපදීම සඳහා බලතල පාවිච්චි නොකිරීම එයින් සමහරක් ලෙස හැඳින්විය හැක. එතුමා කිසි දිනෙක වර්ගවාදී, ආගම්වාදී දේශපාලනය අනුමත නොකළේය. සුළු ජාතින් ජාතික දේශපාලන පක්ෂ තුළ සිටිය යුතු බව එතුමා තරයේ විශ්වාස කළ බව එතුමා හොඳින් හඳුනන සියලු දෙනාම සාක්ෂි දරනවා ඇත.සිතේන්ද්‍ර සේනාරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=af0905315</link>
    <topic>සූකර උණ හඳුනාගන්න මෙරට රෝහල් සූදානම්</topic>
    <author>සාගරිකා දිසානායක ජයසිංහ</author>
    <content>ඇත්තම යි... සෙට්ටිකුලම සෙනෙහසේ පාලමක් වුණාඅප නිවැරදිය ඒ නිසා ඔවුහු අප රැකගත්හබටහිර බයවෙලා ඉන්නේ අපේ ජාතික එකමුතුවටයිමෙහෙම හිටියොත් අපටත් මැරුම් කන්නයි වෙන්නේ...කොටියා නැළැවූ සටන් විරාම තොටිල්ලසියලු ජාතීන් අතර එකමුතුව පැතූ හිටපු කතානායක එම්.ඒ. බාකීර් මාකාර්සූකර උණ හඳුනාගන්න මෙරට රෝහල් සූදානම්1 ශ්‍රේණියට ළමයින් ඇතුළත් කිරීමේ සම්මුඛ පරීක්ෂණවලට විදුහල්පතිවරුන් සහභාගි වෙන්නෙ නැහැසිරුර වෙහෙසීමක් නැතිව ඇතිවන හතිය ගැන සැලකිලිමත් වෙන්නජීවිතය සුන්දරයිවේගයෙන් රටපුරා හමා යන ඩෙංගු කුණාටුවඉන්දියාව ගොනාට ඇන්දවීමට නො හැකි වියබැති සිතින් කරමු වන්දනා - බුදුන් උපන් දේශයේලෝකය භීතියට පත් කරවන අලුත්ම රෝගය සූකර උණ (Swine Influvenza) රෝගයයි. ගිය මාසයේ ආරම්භයත් සමඟ මෙක්සිකෝවේ ඌරු ගොවිපළ ආශි‍්‍රත කටයුතුවල යෙදෙන පුද්ගලයන් කිහිප දෙනෙකු හරහා පැතිරුණු මේ රෝගයෙන් අපේ‍්‍රල් මස 13 වැනිදා සිට මේ දක්වා මිය ගිය පුද්ගලයන් ගේ සංඛ්‍යාව 149 ක් වෙතැයි වාර්තා වේ.මැක්සිකෝවේ පමණක් රෝග කාරක වෛරසය ශරීරගත වූවන් ගේ සංඛ්‍යාව 1455 කි. මෙක්සිකෝවේ ඌරු ගොවිපළ හා ඌරු මස් නිෂ්පාදන කර්මාන්තයෙහි නියැලි පුද්ගලයන්ට ඌරන් මගින් මෙම රෝග කාරක වෛරසය ශරීරගත වී තිබේ. පළමුව සතුන් අතර පමණක් පැතිරුණු සූකර උණ දැන් මිනිසාට වැලඳී, මිනිසා ගෙන් මිනිසාට ආශ්වාස මගින් බෝ වන රෝගයක් ලෙස පැතිර යමින් පවතී. මෙක්සිකෝව හරහා ඇමෙරිකාවේ නිව්යෝර්ක්, කැලිෆෝර්නියා, ටෙක්සාස් හා ඔහියෝ යන ප‍්‍රාන්ත හරහා ද රෝගය පැතිර යමින් පවතී.කෙටි කාලයක් ඇතුළත සීඝ‍්‍රයෙන් පැතිර යමින් පවතින සූකර උණ ගෝලීය වසංගතයක් ලෙස ප‍්‍රකාශයට පත් කළ යුතු ද යන්න පිළිබඳව සලකා බැලීම සඳහා ලෝක සෞඛ්‍ය සංවිධානයේ විශේෂ රැස්වීමක් ද කැඳවා තිබේ. තවමත් ආසියාතික රටවලින් රෝගීන් වාර්තා වී නැත.ඌරන්ගේ සිරුරෙහි පැවැති ඉන්ෆ්ලුඑන්සා වෛරසයක් විපර්යාසයකට බඳුන් වීමෙන් මිනිස් සිරුරට ඇතුළු වී මිනිසුන් අතර රෝගය පැතිර යාමට පටන් ගෙන තිබේ. ස්වසන ආසාදනයක් වන සූකර උණ බොහෝ දුරට කුරුලු උණ රෝගයට සමාන වේ. ෆැරන්හයිට් අංශක සීයට වැඩි උණ, ඇඟපත වේදනාව, සෙම්ප‍්‍රතිශ්‍යාව හා කැස්ස ද මෙහි රෝග ලක්ෂණ වේ.රෝගියකු කිවිසීම හෝ කහින විට පිටවන බිඳිති මගින් රෝගය නිරෝගී පුද්ගලයකුට බෝ වේ.මුලින් සුළුවෙන් ඇරැඹෙන රෝගය ඉක්මනින්ම අසාධ්‍ය තත්ත්වයට පත්වීම මෙහි ඇති භයානක තත්ත්වයයි. අසාදිත පුද්ගලයකු ගෙන් පළමු දිනයේ සිට දින හතක් දක්වා රෝග කාරක වෛරසය ශරීරයෙන් පිට වීමේ හැකියාව තිබේ. මේ කාලයේ විවිධාකාරයේ වෛරස් උණ වර්ග බහුල වන හෙයින් නිසි ආකාරව රෝගය හඳුනා ගැනීම වැදගත් වේ. ඒ සඳහා වෛද්‍යවරුන් නිවැරැදි තීරණවල එළැඹිය යුත්තේ සායනික ලක්ෂණ හා වසංගතවේදීය වශයෙන් අධ්‍යයනයක ;යදීමෙන් හා රසායනාගාර පරීක්ෂණවලට ද යොමු වීමෙනි. සූකර උණ සඳහා දැනට නිශ්චිත ඖෂධයක් හඳුනා ගෙන නැතත් වෛරස විරෝධී ඖෂධ ලබා දිය හැකිය.සූකර උණ ලංකාවේ මෙතෙක් වාර්තා වී නැතත් ලංකාවේ සෑම රෝහලකම වෛද්‍ය හෙද හා සෙසු කාර්ය මණ්ඩල රෝගය පිළිබඳ දැනුවත් කොට ඒ සඳහා කි‍්‍රයාත්මක විය යුතු ආකාරය පිළිබඳ දැනුවත් කර ඇතැයි සෞඛ්‍ය අමාත්‍යාංශයේ වසංගත රෝග පිළිබඳ අධ්‍යක්ෂිකා විශේෂඥ වෛද්‍ය පබා පළිහවඩන මහත්මිය පවසයි.වෛද්‍ය පර්යේෂණ මගින් වෛරසය නිසියාකාරව හඳුනා ගැනීමේ හැකියාව මෙරට රෝහල් සතුය. විදේශයන් වෙතින් මෙරටට පැමිණෙන පුද්ගලයන් අතර සූකර උණ රෝගී වාහකයන් වේ දැයි පරීක්ෂා කිරීම සඳහා ගුවන් තොටුපළ සෞඛ්‍ය අංශ දැනුවත් කොට ඇතැයි පැවසූ වෛද්‍ය පළිහවඩන මහත්මිය එවැනි රෝගීන් හඳුනා ගත හොත් ඔවුන් වෙනත් රෝගීන් ගෙන් වෙන් කොට තැබීම සඳහා අයි.ඩී.එච්. රෝහල හා ප‍්‍රධාන රෝහල් 20ක් වෙන් කළ අංශ ද සූදානම් කොට ඇතැයි ද කීවාය.සාගරිකා දිසානායක ජයසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=af0905318</link>
    <topic>1 ශ්‍රේණියට ළමයින් ඇතුළත් කිරීමේ සම්මුඛ පරීක්ෂණවලට විදුහල්පතිවරුන් සහභාගි වෙන්නෙ නැහැ</topic>
    <author>ඡායාරූපය-විමල් කරුණාතිලක සාකච්ඡාවකින් සකස් කෙළේ -සුභාෂිණි ජයරත්න</author>
    <content>ඇත්තම යි... සෙට්ටිකුලම සෙනෙහසේ පාලමක් වුණාඅප නිවැරදිය ඒ නිසා ඔවුහු අප රැකගත්හබටහිර බයවෙලා ඉන්නේ අපේ ජාතික එකමුතුවටයිමෙහෙම හිටියොත් අපටත් මැරුම් කන්නයි වෙන්නේ...කොටියා නැළැවූ සටන් විරාම තොටිල්ලසියලු ජාතීන් අතර එකමුතුව පැතූ හිටපු කතානායක එම්.ඒ. බාකීර් මාකාර්සූකර උණ හඳුනාගන්න මෙරට රෝහල් සූදානම්1 ශ්‍රේණියට ළමයින් ඇතුළත් කිරීමේ සම්මුඛ පරීක්ෂණවලට විදුහල්පතිවරුන් සහභාගි වෙන්නෙ නැහැසිරුර වෙහෙසීමක් නැතිව ඇතිවන හතිය ගැන සැලකිලිමත් වෙන්නජීවිතය සුන්දරයිවේගයෙන් රටපුරා හමා යන ඩෙංගු කුණාටුවඉන්දියාව ගොනාට ඇන්දවීමට නො හැකි වියබැති සිතින් කරමු වන්දනා - බුදුන් උපන් දේශයේඅධ්‍යාපන අමාත්‍යංශයේ ලේකම් නිමල් බණ්ඩාරපාසල් වල පළමු ශ්‍රේණියට ශිෂ්‍යයන් ඇතුළත් කිරීමේ පැවැති ගැටලුකාරී තත්ත්වය කෙමෙන් කෙමෙන් අඩුවන ලකුණු පහළ වෙමින් පවතී. මේ වන විට අධ්‍යාපන අමාත්‍යංශය පාසල් වලට ළමයින් ඇතුළත් කිරීමේ ගැටලු අවම කෙරෙන සැලැස්මක් සකසා අවසන් ය.එසේ ම පෙර වසර වලට වඩා ළමයින් ඇතුළත් කිරීමේදී සිදුවන වංචා දූෂණ පිළිබඳව තදින් කි‍්‍රයාත්මක වීමට ද අධ්‍යාපන අමාත්‍යංශය බලාපොරොත්තු වෙයි. නව චක‍්‍රලේඛය සම්බන්ධව සිළුමිණට අදහස් දැක්වූයේ අධ්‍යාපන අමාත්‍යංශයේ ලේකම් නිමල් බණ්ඩාර මහතා යි.පසුගියදා අධ්‍යාපන අමාත්‍යංශය මගින් 2010 වර්ෂය සඳහා රජයේ පාසල් වල පළමු ශ්‍රේණියට සිසුන් ඇතුළත් කර ගැනීමේ චක‍්‍රලේඛයේ අඩංගු උපදෙස් පති‍්‍රකාව හා අයැදුම්පත නිකුත් කළා. වසර කිහිපයක් තිස්සේ ගැටලුකාරීව පැවැතුණු මෙම පළමු ශ්‍රේණියට ළමයින් ඇතුළත් කිරීමේ ක‍්‍රමවේදය නිරවුල් කිරීමටත් විනිවිද භාවයෙන් යුක්තව සිදු කරන්නටත්, වඩාත් සර්ව සාධාරණීය ආකාරයෙන් ඉටුකරන්නටත් මේ වසරේ අපට හැකිවුණා.ශ්‍රේෂ්ඨාධිකරණ අනුමැතිය ලැබු 2009 වසරේ දී පාසල් වලට පළමු ශ්‍රේණියට ළමයින් ඇතුළත් කිරීමේ චක‍්‍රලේඛය නිසා පෙර වසර වල පැවැති අඩුපාඩු මෙන් ම ගැටලුද විසඳ්‍ර ගැනීමට අධ්‍යාපන අමාත්‍යංශයටත්, පළාත් අධ්‍යාපන අමාත්‍යංශවලටත් හැකියාව ලැබුණි.නමුදු 2009 වසරේදී එම චක‍්‍රලේඛයට අනුව ළමයින් ඇතුළත් කිරීමේදී මතුවූ ගැටලු නැවතත් සංශෝධනයට ලක්කිරීමේ අවශ්‍යතාව මෙවර මතු වීය. උදාහරණයක් ලෙස ගෘහ මූලික පදනම සම්බන්ධව 2009 දී මතුවූ සමහර ගැටලු මෙම නව 2010 සංශෝධනයෙන් ඉවත් විය. මේ නිසා 2010 වසරේ ළමයින් ඇතුළත් කිරීම සඳහා පසුගිය දා නිකුත් කළ නව චක‍්‍රලේඛය ඉතාමත් සාර්ථක ක‍්‍රමවේදයක් වෙතැයි අධ්‍යාපන අමාත්‍යංශය බලාපොරොත්තු වෙයි.බොහෝ දෙනා මෙය නව චක‍්‍රලේඛයක් ලෙස හැඳින්වුවත් ඇත්තෙන්ම මෙය පෙර චක‍්‍රලේඛයේ සුළු සුළු වෙනස්කම් සංශෝධනයට ලක්කළ සංශෝධිත චක‍්‍රලේඛයක් පමණි.මෙවර චක‍්‍රලේඛයෙන් ගෘහ මූලික පදනම යටතේ පැවැති උප ගෘහ මූලික පදනම ඉවත් කොට ඇත. ඕනෑම කෙනෙක් ගෘහ මූලික ලැයිස්තුවේ සිටීනම් දරුවා ඇතුළත් කරගැනීමේ හැකියාව ඔහු හෝ ඇය සතු වෙයි. නමුදු මේ අය පදිංචිය සනාථ කළ යුතුය.මෙවර ඇති කළ තවත් වෙනස්කමක් වනුයේ සීයා, පුතා, පුතාගේ දරුවෝ එක ගෙදර පදිංචිව සිටියත් මීට පෙර ඔවුන් සැලකුයේ දෙවනි ගෘහ මූලිකයන් ලෙසයි. මේ පිරිසට ද මෙවර චක‍්‍රලේඛයෙන් සහනයක් සැලැසෙනවා.2009 ජූනි 30 දාට හෝ ඊට ප‍්‍රථම අයැදුම්පත් ලියාපදිංචි තැපෑලෙන් යැවිය යුතුයි. අයැදුම්පත නිසි ලෙස සම්පූර්ණ කළ යුතුයි. ඒවා පාසල් ප‍්‍රධානීන්ට යැවිය යුතු අතර කි‍්‍රයාන්විත සේවය සඳහා ලබා දෙන අනුග‍්‍රහය ලැබීමට බලාපොරොත්තු වන අය අයැදුම්පත යැවිය යුත්තේ ආරක්ෂක අමාත්‍යංශයේ ලේකම්ට ය. ඉල්ලුම්පත් යැවීමේදී අවශ්‍ය ලිපි ලේඛනවල පිටපත් ද ලියාපදිංචි තැපෑලෙන් එවිය යුතුයි.බොහෝ මවුපියන් පාසලකට ඉල්ලුම්පත‍්‍ර යැවීමේදී ගණ කිහිපයක් යටතේ ඉල්ලුම්පත් යවති. එක පාසලකට ගණ කිහිපයක් යටතේ ඉල්ලුම් කරනවානම් ඒ එක් එක් ගණය සඳහා වෙන වෙනම අයැදුම්පත් යැවිය යුතුයි.ඕනෑම දෙමව්පියකුට උපරීම වශයෙන් පාසල් 6 ක් ඉල්ලුම් කළ හැකියි. නමුත් මේ පාසල් 6 ඉදිරිපත් කළ යුත්තේ තමන්ගේ කැමැත්තේ අනුපිළිවෙළටයි.පෙර වසර වල සේම මෙවර ද පංතියකට ඇතුළත් කරගත හැකි උපරීම ළමයින් සංඛ්‍යාව 42 කට සීමා කර ඇත. මෙයින් ළමයින් 33 දෙනෙක් සම්මුඛ පරීක්ෂණයෙන් ද, ළමයින් දෙදෙනෙක් අභියාචනා හා විරෝධතාවයෙන් ද, ළමයින් 7 දෙනෙක් කි‍්‍රයාන්විත රාජකාරියෙන් ද පාසලේ පළමු ශ්‍රේණියේ පංතියකට ඇතුළත් කර ගත හැකියි.පදිංචිය සනාථ කිරීමට මැතිවරණ නාම ලේඛනයට ඇතුළත්ව සිටීම අවශ්‍යම කරුණක්.පසුගිය වතාවන් වල පදිංචිය සනාථ කිරීමේදී මැතිවරණ කොමසාරිස් කාර්යාලවලින් ලබාගත් මැතිවරණ නාමලේඛන පිටපත් ඇමිනීම අවශ්‍ය විය. නමුත් ඒවා ලබා ගැනීමේදී මතුවූ දුෂ්කරතා සලකා බලා මෙවර අයැදුම්පත‍්‍ර දැමීමේදී මැතිවරණ නාමලේඛන ඇමිනීම අවශ්‍ය නැහැ. අයැදුම්පත‍්‍රයේම මැතිවරණ නාමලේඛන තොරතුරු පුරවා එය ග‍්‍රාම සේවක විසින් සනාථ කර නිල මුද්‍රාව තැබිය යුතුයි. දෙමවුපියන්ට මේ සඳහා අවශ්‍ය තොරතුරු ග‍්‍රාම නිලධාරී කාර්යාල වලින් ලබාගත හැකි යි. සම්මුඛ පරීක්ෂණයේදී ඡන්ද හිමි නාම ලේඛන පිළිබඳ යම් ගැටලුවක් මතු වුවහොත් මැතිවරණ දෙපාර්තමේන්තු මගින් සනාථ කිරීමත් සිදුවෙයි.මෙවර පාසලට ආසන්න පදිංචි කරුවන්ගේ ළමයින් සියයට 50 ක් ඇතුළත් කිරීමට අවස්ථාව ලැබෙන අතර මේ අයැදුම්කරුවන්ගේ පදිංචිය ඡන්ද හිමි නාම ලේඛනයෙන් සනාථ විය යුතුයි. ඡන්ද හිමි නාම ලේඛනයේ මව පියා යන දෙදෙනාම ලියාපදිංචිව සිටියහොත් වැඩි ලකුණුත්, මව හෝ පියා හෝ් පමණක් ලියාපදිංචිව සිටියහොත් ඊට වඩා අඩු ලකුණු ප‍්‍රමාණයකුත් හිමි වෙනවා.ලකුණු ලබා ගැනීමේදී ඡන්ද හිමි නාමලේඛනයේ ලියාපදිංචි කාලය ද වැදගත්. සම්පූර්ණ ලකුණු ලබා ගැනීමට නම් අඛණ්ඩව වර්ෂ 5 ක් ලියාපදිංචිය ලබා තිබිය යුතු යි.පාසලට ඇති ආසන්නතාවය සැලකීමේදී ඉල්ලුම් කරනු ලබන පාසලට වඩා ආසන්නයේ දරුවාට ඇතුළත් වීමට හැකි ප‍්‍රාථමික අංශ සහිත පාසල් පිළිබඳව ද සැලකිල්ලට ලක් කෙරෙයි. මේ පිළිබඳව ද දෙමවුපියන් දැනුම්වත් විය යුතුය. පසු කරන සෑම පාසලකටම යම් කිසි ලකුණු කිහිපයක් අඩු කෙරෙයි.පාසලේ ආදි ශිෂ්‍යයන්ගේ දරුවන් සියයට 25 ක්ද, එම පාසලේම අධ්‍යාපනය ලබන සහෝදර සහෝදරියන්ගේ සහෝදර සහෝදරියන් සියයට 15 ක්ද, අධ්‍යාපනයට සම්බන්ධ කාර්ය මණ්ඩල වල දරුවන් සියයට 5 ක්ද, රජයේ අවශ්‍යතා මත මාරුවීම් ලද, රාජ්‍ය, සංස්ථා, රාජ්‍ය බැංකු නිලධාරීන්ගේ දරුවන් සියයට 4 ක්ද විදේශ ගතව සිට පැමිණෙන අයගේ දරුවන් සියයට 1 ක්ද ඇතුළත් කර ගැනීමට මෙම චක‍්‍රලේඛයෙන් අවස්ථාව සැලැසේ.ආදි ශිෂ්‍ය ගණය යටතේ අයැදුම් කරන්නකුට එම පාසලේ අධ්‍යාපනය ලැබු කාල සීමාව, අධ්‍යාපන ජයග‍්‍රහණ, විෂය සමගාමි කටයුතු මෙන් ම ආදි ශිෂ්‍ය සංගම් සාමාජිකත්වය සඳහා වෙන වෙනම ලකුණු ලබා දීමක් කෙරේ. පදිංචි ස්ථානය, දුර පිළිබඳ සැලැකිලිමත් නොකෙරෙන අතර ඉහත කරුණු සහතික කිරීමට අවශ්‍ය ලිපි ලේඛන ද ඉදිරිපත් කළ යුතු වෙයි.සහෝදර ගණය යටතේ ඉල්ලුම් කරද්දි දෙමවුපියන් මතක තබා ගත යුතු වැදගත් කරුණක් වන්නේ සහෝදර සහෝදරියන් කොපමණ සංඛ්‍යාවක් එම පාසලේ ඉගෙනුම ලැබුවත් ලකුණු ලබා දෙන්නේ එක් අයකු සඳහා පමණකි.2010 වසර සඳහා රජයේ පාසල් වල පළමු ශ්‍රේණියට ළමයින් ඇතුළත් කිරීමේ ඉල්ලුම් පත‍්‍ර බාර දීමේ අවසන් දිනය වන්නේ ජූනි 30 දායි. දෙමවුපියන් ඉදිරිපත් කරන සියලුම ලිපි ලේඛන වල නිරවද්‍යතාව දිවුරුම් පෙත්සමකින් සනාථ කළ යුතුයි.ළමයින් ඇතුළත් කර ගැනීමේදී හෝ සම්මුඛ පරීක්ෂණ වලදී විදුහල්පතිවරු සම්බන්ධ නොවෙන අතර නියෝජ්‍ය විදුහල්පතිවරයෙක් සම්මුඛ පරීක්ෂණ මණ්ඩලයට ඇතුළත් වෙයි.පළාත් පාසල් වල සම්මුඛ පරීක්ෂණ මණ්ඩල අදාළ පළාතින් පත් කෙරෙයි. සම්මුඛ පරීක්ෂණයේදී දෙමවුපියන් ඉදිරිපත් කරන ලේඛන සියල්ල සත්‍යය ලේඛන විය යුතුයි. එක් ලේඛනයක් හෝ කූට ලේඛනයක් බව හැඟී ගියහොත් අයදුම්පත නිශ්ප‍්‍රභා කිරීමට පවා සම්මුඛ පරීක්ෂණ මණ්ඩලයට හැකියාව ඇත. පදිංචිය සනාථ කිරීමේදී තාවකාලික ලැයිස්තුව ප‍්‍රසිද්ධ කිරීමට පෙර අවශ්‍ය වුවහොත් ස්ථානීය පරීක්ෂණ සඳහා ද මුහුණ දීමට දෙමවුපියන්ට සිදුවෙයි. මේ නිසා නිවැරැදිව තොරතුරු ඉදිරිපත් කිරීමට දෙමවුපියන් වග බලා ගත යුතුයි.පෙර වසර වල සේම දෙමවුපියන්ට අභියාචනා හා විරෝධතා ඉදිරිපත් කළ හැකි අතර මුදල් ලබා ගැනීම් ආදි දේ සඳහා පෙරට වඩා තදින් කටයුතු කිරීමට අමාත්‍යංශය බලාපොරොත්තු වෙයි. අදාළ කාල සීමාවේ ළමයින් තෝරා ගැනීම් සිදු කර 2010 ජනවාරි මස මුල් සතියේදී ළමයින් පාසලට ඇතුළත් කිරීමට ද අමාත්‍යංශය බලාපොරොත්තු වෙයි. මේ චක‍්‍රලේඛය පළාත් අනුව යම් යම් සංශෝධන මූලික සැලැස්මට හානි නොවන පරිදි වෙනස් වීම් කළ හැකි අතර කිසිම පාසලකට තෝරා නොගත් ළමයින්ට විකල්ප පාසල් ලබා දීම ද අදාළ කලාප අධ්‍යාපන කාර්යාල වලින් සිදු කැරේ.ඡායාරූපය-විමල් කරුණාතිලක සාකච්ඡාවකින් සකස් කෙළේ -සුභාෂිණි ජයරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=af0905316</link>
    <topic>සිරුර වෙහෙසීමක් නැතිව ඇතිවන හතිය ගැන සැලකිලිමත් වෙන්න</topic>
    <author>සකස් කෙළේ - සුනිල් දයා අල්විස්</author>
    <content>ඇත්තම යි... සෙට්ටිකුලම සෙනෙහසේ පාලමක් වුණාඅප නිවැරදිය ඒ නිසා ඔවුහු අප රැකගත්හබටහිර බයවෙලා ඉන්නේ අපේ ජාතික එකමුතුවටයිමෙහෙම හිටියොත් අපටත් මැරුම් කන්නයි වෙන්නේ...කොටියා නැළැවූ සටන් විරාම තොටිල්ලසියලු ජාතීන් අතර එකමුතුව පැතූ හිටපු කතානායක එම්.ඒ. බාකීර් මාකාර්සූකර උණ හඳුනාගන්න මෙරට රෝහල් සූදානම්1 ශ්‍රේණියට ළමයින් ඇතුළත් කිරීමේ සම්මුඛ පරීක්ෂණවලට විදුහල්පතිවරුන් සහභාගි වෙන්නෙ නැහැසිරුර වෙහෙසීමක් නැතිව ඇතිවන හතිය ගැන සැලකිලිමත් වෙන්නජීවිතය සුන්දරයිවේගයෙන් රටපුරා හමා යන ඩෙංගු කුණාටුවඉන්දියාව ගොනාට ඇන්දවීමට නො හැකි වියබැති සිතින් කරමු වන්දනා - බුදුන් උපන් දේශයේඅපේ පණනල මරණය දක්වා රඳවා ගන්නට උදව් කරන හදවත අප රැක ගත යුතුව ඇත. ඒ සඳහා අපේ ඇවතුම් පැවතුම් කෑම බීම හා ජීවන රටාව අපට උපකාරී වනු ඇත.හදවත උපත ලබන්නේ, මවු කුසේ කළලයක් වශයෙන් තැන්පත් වී සති දොළහක් ඇවෑමෙනි. එතැන් සිට මෙලොව එළිය දැක මියයන තුරු හදවතින් විශාල මෙහෙවරක් ඉටුකරනු ලබයි.ජීවිතය රැක දෙන හදවත ලෙඩ නොකර පවත්වාගෙන යන්නේ කෙසේ ද. හදවතට ඇතිවන කිසියම් හෝ රෝගාබාධයක් අප හඳුනා ගන්නේ කෙසේ ද යන්න අප දැන සිටීම වැදගත් ය.හදවත් රෝග අද බහුලව පවතී. එදා වැඩිහිටියන්ට සීමාවූ රෝගයක් ලෙස හැඳින්වූ හදවත් රෝග අද තරුණ පරපුර අතර හටගන්නා රෝගයක් බවට පත්ව ඇත. ඒ නිසා හෘදයාබාධයක් පිළිබඳ සුළු හෝ රෝග ලක්ෂණයක් දැනුනොත් ප‍්‍රතිකාර සඳහා වහාම වෛද්‍යවරයකු වෙත යොමුවීම හදවතට සිදුවිය හැකි හානිය කල්තියා වළක්වා ගැනීමට උපකාරී වනු ඇත.ඔබ ප‍්‍රතිකාර සඳහා ප‍්‍රමාදවීම හෝ නොසලකා හැරීම සමහරවිට ඔබ මරණයට පත්වීමටත් හේතු විය හැකිය.හදවත් රෝගයකට සම්බන්ධ හදවතේ වේදනාව තුන් ආකාරයකට හට ගත හැකිය.සමහරුන්ට කන්දක් නඟින විට දී පපුවේ වේදනාවක් ඇතිවිය හැකිය. මේ වේදනාව ඇවිදීම නතර කළ විට මඟ හැරී යයි. එය පවතින්නේ ද ඉතා සුළු වේලාවක් පමණය. එහෙත් නැවත කන්ද නඟින විට වේදනාව හට ගනී. ඉන්පසු තැනිතලා පොළොවේ ගමන් කරන විට දී වුවද පපුවේ වේදනාවක් ඇතිවිය හැකිය. කාලයත් සමග මේ රෝග ලක්ෂණ වැඩි වී ඇවිද යා හැකි දුර එන්න එන්නට ම කෙටි වේ.එසේ ම පපුවේ මැද වේදනාව, වම් අතේ වේදනාව, උරහිස් වේදනාව සහ හක්ක ප‍්‍රදේශයේ වේදනාව ද සමහරුන්ට පෙන්නුම් කළ හැකි හදවත් රෝග ලක්ෂණය.එම රෝග ලක්ෂණ ක්‍රොනික් ස්ටේබල් ඇන්ජයිනා නමින් හැඳින්වේ.මේ රෝග ලක්ෂණවලට හේතු වන්නේ කාලාන්තරයක් තිස්සේ හදවතට ලේ සපයන කිරීටක නාලවල කොලෙස්ටරෝල් බැඳී අවහිර වීම නිසා හෘද මාංශපේශිවලට අවශ්‍ය ප‍්‍රමාණයට ඔක්සිජන් නොලැබීමය. හෘදය විවේකීව සිටින අවස්ථාවල ඔක්සිජන් අවශ්‍යතාව අඩු බැවින් වේදනාව නොදැනේ. හෘද කි‍්‍රයාකාරිත්වය වැඩි වන විට ඔක්සිජන් අවශ්‍යතාව ද වැඩිවන බැවින් අවහිරව ඇති කිරීටක ධමනි ප‍්‍රමාණවත් ඔක්සිජන් ලබා දීමට අපොහොසත් නිසා වැඩ කරන විට වේදනාව අධික තෙහෙට්ටු බව හතිය වැනි රෝග ලක්ෂණ මතු විය හැකිය.මෙකී රෝගීන්ගේ විවේකීව සිටින විට සිදු කරන ඊසීජී, එකෝ පරීක්ෂණ සාමාන්‍ය තත්ත්වයන් පෙන්නුම් කළ හැකිය.එසේ ම ඉහත රෝග ලක්ෂණ කිසිවක් නැතිව එනම් කිසිම පූර්ව රෝග ලක්ෂණයක් නැතිව වුවද හෘදයාබාධයක් හෝ හෘදයාබාධයකට ආසන්න අවස්ථාවක් කෙනකුට ඇති විය හැකිය.මෙය පෙර කී තත්ත්වයෙන් වෙනස් වන්නේ වේදනාවක් නැතිව හෝ ව්‍යායාමයක් හෝ සිරුර වෙහෙසීමක් නැතිව හට ගැනීමය. එවැනි අවස්ථාවකදී පපුවේ හට ගන්නා වේදනාව සෑහෙන වේලාවක් අල්ලා සිටියි. කාල වේලාවක් අල්ලා සිටින තදබල පපුවේ වේදනාව ‘ඇකියුට් හාර්ට් ඇටෑක්’ ලෙසින් හැඳින්වෙයි.මේ වේදනාව සමග අධික දහඩිය දැමීම, වමනය, ක්ලාන්තය වැනි ලක්ෂණ ද ඇතිවිය හැකිය.එවැනි අවස්ථාවන්ට පත්වන අයගෙන් සියයට පනහක් පමණ රෝහලකට ඇතුළත් කිරීමට පෙර මිය යති. එවැනි රෝගීන්ගේ කිරීටක ධමනි පෙර කී රෝගී තත්ත්වයට වඩා වෙනස් ය.බොහෝවිට මෙවැනි රෝගීන්ගේ කොලෙස්ටරෝල් ස්තරය බිත්තිවලට ඇලී පවතින ඇතුළට මඳ වශයෙන් නෙරා ඇති අලුත් ස්තර වීම නිසා, ඒ තුළින් සිදුවන රුධිර සංසරණයට තදබල අවහිරයක් ඇති නොවේ. මේවා කොලෙස්ටරෝල් බහුල මෘදු ස්තරය. ඔවුන්ට පෙර කී ලෙස හෘදය වෙහෙසට පත්වන අවස්ථාවලදී වේදනාව නොදැනෙන්නේ ඒ ස්තරවලින් තදබල අවහිරතාවක් රුධිර නාලවල ඇති නොවන නිසා ය.එහෙත් මේ මෘදු ස්තර යම්කිසි හේතුවක් නිසා තුවාල වී රුධිර නාලය තුළ ලේ ගැල්මක් ඇති විය හැකිය. සිරුරේ අනෙක් රුධිර නාලවල මෙන්ම මෙහිදී ද සාමාන්‍ය ප‍්‍රතිචාරය වන්නේ ලේ කැටිත්තක් සෑදී ලේ වහනය නැවතීමයි. රුධිර නාලය අවහිර වන්නේ මේ ලේ කැටිත්ත මගිනි. එම නාළ අවහිරවීමත් සමඟ ඔක්සිජන් නැතිව හෘද සෛල විනාශවීමට පටන් ගනී. ඔබට දැනෙන වේදනාව එන්නේ මෙහිදීය.’ක්රොනික් ස්ටේබල් ඇන්ජයිනා’ සහ ‘ඇකියුට් හාර්ට් ඇටෑක්’ යන රෝග අතර මැද සිටින රෝගීහු පිරිසක් ද සිටිති. මෙවැනි පිරිස් හඳුන්වන්නේ ‘අන්ස්ටේබල් ඇන්ජයිනා’ රෝගීන් ලෙසය.කලින් සිට ඇති පපුවේ වේදනාව, ව්‍යායාමය සමඟ නිතර නිතර වේදනාව, මඳ වේදනාව ටික වේලාවක් තිබී ඇති වී නැතිවී යාම, ඇවිදින විට පපුවේ වේදනාව ඇති පුද්ගලයන් ‘අන්ස්ටේබල් ඇන්ජයිනා’ තත්ත්වයෙන් පෙළෙන අනතුරුදායක තත්ත්වය වැඩි රෝගීහුය. මෙවැනි අය මෙකී රෝග ලක්ෂණ ඇතිවූ විටම හැකි ඉක්මනින් වෛද්‍යවරයකු වෙත යොමු වී ප‍්‍රතිකාර ගැනීම සුදුසුය.කලින් ස්ටේබල් ඇන්ජයිනා රෝග තත්ත්වයෙන් පෙළුණු රෝගීන් හට වුවද මෙම තත්ත්වයට පත් විය හැකිය.දියවැඩියා රෝගීන්ට හෘදයාබාධයක් ඇතිවීමේ ඉඩකඩ වැඩිය. දියවැඩියාව අද මහලු, වැඩිහිටි, තරුණ මෙන්ම පාසල් ළමයින් පවා ගොදුරු වී ඇති රෝගයකි.දියවැඩියාව රෝගියකුට හෘදයාබාධයක් හට ගැනීමේ ප‍්‍රවණතාව දියවැඩියාව නැති කෙනකුට වඩා හතර ගුණයකින් වැඩිය. තරුණ වියෙහි පසුවන්නන්ට ඇතිවන හෘදයාබාධවලට හේතු වී ඇත්තේ දියවැඩියාවයි.ක්ලාන්ත ගතිය, අසාමාන්‍ය ලෙස දහඩිය ගැලීම, ඇඟට පණ නැති බව දියවැඩියාව රෝගීන්ට වැඩියෙන් දැනෙන රෝග ලක්‍ෂණය. එමනිසා එවැනි අය හෘද රෝග ලක්ෂණ ගැන දැනුවත්ව ඒ ගැන සැලකිලිමත්ව සිටීමට නිතර වගබලා ගැනීම සුදුසුය. දියවැඩියා රෝගින්ගේ ස්නායුවල සංවේදීත්වය වෙනස් බැවින් ඉතා අඩු රෝග ලක්ෂණ තිබියදි වුව බරපතළ හෘදයාබාධ තිබිය හැකිය.රෝගියාගේ රෝග ලක්ෂණ සොයා ගැනීමට ප‍්‍රථමයෙන් සාමාන්‍යයෙන් සිදු කරනුයේ ඊ.සී.ජී. පරීක්ෂණයකි. එම පරීක්ෂණයේ ප‍්‍රතිඵල සාමාන්‍ය තත්ත්වයෙන් පෙන්නුම් කළ හැකිය. නමුත් රෝගියාට හදවත් රෝගයක් නැතැයි නිගමනයකට නොඑළඹෙන වෛද්‍යවරයා රෝගියාගේ රෝගී තත්ත්වය අනුව කිසියම් කාල පරාසයකදී නැවත නැවත ඊ.සී.ජී. පරීක්ෂණ කිහිපයක් සිදු කර හෘදයාබාධ අවදානමක් රෝගියාට පවතීදැයි නිසැකව තහවුරු කර ගනී.ඊ.සී.ජී. පරීක්ෂණයකින් පසුව හෘදයාබාධයක් පිළිබඳව වැඩිපුර විස්තර ලබා ගැනීමට කළ හැකි පරීක්ෂණය ‘එකෝ කාඩියැක්’ පරීක්ෂණයයි.මේ පරීක්ෂණයත් ඊ.සී.ජී. පරීක්ෂණයත් තහවුරු කර ගැනීමට සුවිශේෂ ලේ පරීක්ෂණයක් ද සිදු කළ හැකිය. කාඩියැක් ටෙ‍්‍රාපොනින් ටි සහ අයි සි.පි.කේ.එම්.බි. මේ පරීක්ෂණය.කිරීටක ධමනිවල අවහිරතා පෙන්නුම් කළත් හෘදයාබාධයක් යැයි සැක කරන හෝ හෘදයාබාධයක් ඇතිවීමේ අවදානමක් ඇති පුද්ගලයන් ‘එක්සයිස් ඊ.සී.ජී. පරීක්ෂණයකට භාජනය නොකළ යුතුය.මේ පරීක්ෂණ සියල්ල හෝ කිහිපයක්ම මඟින් රෝගියාගේ හෘදයාබාධ රෝග තත්ත්වයක් පවතීද නැද්ද යන්න වෛද්‍යවරයාට නිශ්චිතවම තිරණය කළ හැකිවෙයි. ඉන්පසුව රෝගියාට සිදු කිරීමට අවශ්‍ය වැඩිපුර පරීක්ෂණ ඇතොත් ඒවා වෛද්‍යවරයා විසින් තීරණය කරනු ඇත.සකස් කෙළේ - සුනිල් දයා අල්විස්ඡායාරූපය- සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=af0905319</link>
    <topic>වේගයෙන් රටපුරා හමා යන ඩෙංගු කුණාටුව</topic>
    <author>සකස් කළේ</author>
    <content>ඇත්තම යි... සෙට්ටිකුලම සෙනෙහසේ පාලමක් වුණාඅප නිවැරදිය ඒ නිසා ඔවුහු අප රැකගත්හබටහිර බයවෙලා ඉන්නේ අපේ ජාතික එකමුතුවටයිමෙහෙම හිටියොත් අපටත් මැරුම් කන්නයි වෙන්නේ...කොටියා නැළැවූ සටන් විරාම තොටිල්ලසියලු ජාතීන් අතර එකමුතුව පැතූ හිටපු කතානායක එම්.ඒ. බාකීර් මාකාර්සූකර උණ හඳුනාගන්න මෙරට රෝහල් සූදානම්1 ශ්‍රේණියට ළමයින් ඇතුළත් කිරීමේ සම්මුඛ පරීක්ෂණවලට විදුහල්පතිවරුන් සහභාගි වෙන්නෙ නැහැසිරුර වෙහෙසීමක් නැතිව ඇතිවන හතිය ගැන සැලකිලිමත් වෙන්නජීවිතය සුන්දරයිවේගයෙන් රටපුරා හමා යන ඩෙංගු කුණාටුවඉන්දියාව ගොනාට ඇන්දවීමට නො හැකි වියබැති සිතින් කරමු වන්දනා - බුදුන් උපන් දේශයේඩෙංගු රෝගය මේ වන විට රටේ ප‍්‍රදේශ කිහිපයකම ශීඝ‍්‍රයෙන් පැතිර යමින් පවතී. මේ රෝග ව්‍යාප්තිය පෙර පැවැති තත්ත්වයට වඩා බෙහෙවින්ම වැඩිය.මේ වසරේ මේ ලිපිය ලියන මැයි 29 වැනිදා වන විට ඩෙංගු බෝකරන පුංචි ඩෙංගු මදුරු මාරයා මිනිස් ජීවිත 85 ක් බිල්ලට ගෙන තිබේ. ඩෙංගු මදුරුවා පොඩිවුණාට සිදුකර ඇත්තේ බරපතළ මිනිස් ඝාතන සමූහයකි. මේ සතාගේ දළ පහරට හසුවී පාසල් වයසේ දරුවාත් තරුණ හා වැඩිහිටි ජීවිත ද අකාලයේ මරණයට පත්වී තිබේ.ජනවාරි මාසයේ සිට මැයි 29 වැනිදා දක්වා ඩෙංගු රෝගීන් 6669 දෙනකු ගැන වාර්තාවේ. කොළඹ – ගම්පහ – කළුතර – මහනුවර – මාතලේ - හම්බන්තොට – මාතර – මඩකළපුව - කුරුණෑගල – රත්නපුර – අනුරාධපුරය – කෑගල්ල ඩෙංගු රෝගීන් වැඩියෙන්ම වාර්තාවූ දිස්ති‍්‍රක්ක අතර වේ.ඩෙංගු මරණ වැඩියෙන්ම වාර්තා වූ දිස්ති‍්‍රක්ක අතර මහනුවරින් 15 ක්ද, කෑගල්ල 12 ක්ද, ගම්පහ 11ක් ද කොළඹ සහ හම්බන්තොට 8 බැගින් ද මඩකළපුවෙන් 7ක්ද කුරුණෑගල 5ක්ද කළුතර 4ක්ද රත්නපුර – මාතර – ගාල්ල 2 බැගින්ද අනුරාධපුර හා මොනරාගල 1 බැගින් ද සිදුවී තිබේ.මේ වසරේ ජනවාරි මාසයේ ඩෙංගු රෝගීන් 1279 ක්ද, පෙබරවාරි මාසයේදී රෝගීන් 948, මාර්තු මාසයේ රෝගීන් 868 ක් අපෙ‍්‍ර්ල් මාසයේ රෝගීන් 1053 ක් සහ මැයි මාසයේ 28 වැනිදා දක්වා රෝගීන් 1966 හඳුනාගෙන ඇත.වාර්තා වී තිබෙන මේ රෝගීන් අතුරෙන් ඩෙංගු රෝග තත්ත්වය උත්සන්න වී මියගිය රෝගීන් 85 දෙනාගේ සංඛ්‍යාව ගණන් බැලීමේදී මේ මාස පහට සිදුවී ඇති ඩෙංගු මරණ සංඛ්‍යාව ඉහළ ප‍්‍රතිශතයකි. 2004 වර්ෂයේදීත් ඩෙංගු රෝගය අප රටේ ශීඝ‍්‍ර ලෙසින් වර්ධනය වූ අවස්ථාවේදීත් එම වසරටම සිදුවී ඇති ඩෙංගු මරණ සංඛ්‍යාව 88 කි.මේ වර්ෂයේදී ඩෙංගු රෝගීන්ගේ සංඛ්‍යාවේ ඉහළයාමත් මරණ 85 ක් වාර්තා වීමත් ගැන කරුණු දක්වන වසංගත රෝග මර්දන අංශයේ වෛද්‍ය හසිත තිසේරා මහත් පෙන්වා දෙන්නේ සාමාන්‍යයෙන් ඩෙංගු රෝගය පැතිර යාමේදී අපේ රටේ ඩෙංගු මරණ සංඛ්‍යාවේ අනුපාතය සියයට එකක මට්ටමින් මෙතෙක් පැවතුණත් මේ වසරේ මේ වනවිට එම අනුපාතය සියයට එකක ප‍්‍රතිශතයට වඩා ඉහළ ගොස් ඇති බවය.ඩෙංගු නිසා මැද වයසේ - තරුණ වයසේ සහ පාසල් යන වයසේ අය බොහෝවිට මෙවර මරණයටපත්වී තිබෙන අතර ඩෙංගු රෝග තත්ත්වයට පත්වී ඇති බොහෝ දෙනාගෙන් රැකියාවකට නොගොස් නිවෙසේම රැඳී සිටින ගෘහණියන්ට ඩෙංගු බෝවීම බහුලව සිදුවී තිබෙන බව අනාවරණය වී ඇතැයි ද මෙයින්ම පැහැදිලි වන්නේ ඩෙංගු මදුරුවා බෝවීමේ පරිසරය නිවස හෝ නිවෙසට අවට ගෙවත්ත බව යයි ද වෛද්‍ය තිසේරා මහතා පෙන්වා දෙයි.මියගිය ඩෙංගු රෝගීන් අතර වෛද්‍යවරුª, පශු වෛද්‍යවරයකු, වෛද්‍ය පීඨ ශිෂ්‍යයකු වන අතර පාසල් දරුවන් හා තරුණ වැඩිහිටි වයස්වල පිරිස් ද වෙති.ඩෙංගු ව්‍යාප්ත වීමට බලපා ඇත්තේ් ජලය එකතුවන ස්ථාන මිනිසා විසින්ම නිර්මාණය කරනු ලැබ තිබීමය.දැන් පවතින නිරිතදිග මෝසම් වැසි කාලගුණික තත්ත්වය ද ඩෙංගු මදුරුවන් බෝවී මදුරු ඝනත්වය බෙහෙවින් ඉහළ යාමට ද හේතු වී තිබේ.අන් කවර රෝගයක් මැඩ පැවැත්වීමට වඩා මේ රෝගය මැඩ පවත්වා ගැනීමට ප‍්‍රධාන කාර්ය භාරය පැවරී ඇත්තේ මහජනතාව වෙතය. පාසල් යන දරුවාගේ සිට වැඩිහිටියා දක්වාම තම නිවස ගෙවත්ත අවට පරිසරය පාසල – කාර්යාලය – වැඩපොළ ඩෙංගු මදුරුවන් බෝවෙන ස්ථාන විනාශ කර පිරිසිදු කර ගැනීමට ස්වේච්ඡාවෙන්ම කි‍්‍රයා කළ යුතුය.ජනතාවගේ මේ කි‍්‍රයාවලිය ඩෙංගු වළක්වා ගැනීමට නිරන්තරයෙන් නොලැබුණහොත් ඩෙංගු මර්දනය අසීරු කරුණක් වී ඩෙංගු මරණ හා රෝගීන්ගේ සංඛ්‍යාව තව තවත් වැඩිවනු ඇත.පොල්කටු - තැඹිලි කෝම්බ – කිරිහට්ටි - යෝගට් කප් - හිස් ටින් හා බදුන්, හිස් බෝතල්, පොලිතින් බෑග්, ප්ලාස්ටික් බදුන්, ටයර් ඇතුළු වෙනත් දේ ඉවත දමන විට වතුර නොරැදෙන සේ විනාශ කර දැමීම හෝ වළලා දැමීම සිදු කළ යුතුය.කුණු රොඩු හිරවී වතුර රැඳෙන වැසිකිළි - මාලු ටැංකි, නිවසේ අලංකාරයට වතුර සමග තබන මල් බඳුන් ද ස්ථිර ජල මාර්ග නොමැතිකම නිසා වතුර එක්රැස් කර තබන්නට ඉදි කෙරෙන වතුර ටැංකි, විශාල බදුන්, කුරුල්ලන් සඳහා ගේ මිදුලේ සකස් කරන නාන තටාක ආදි මේ සියල්ලේ ජලය සතියකට වරක් හෝ ඉවත්කර හොඳින් පිරිසිදු කර නැවත අලුත් ජලය පුරවා ගැනීම ද සුදුසුය.ඩෙංගු මදුරුවන් බෝවීමට ඉවහල් වන්නේ ඉහත කී මෙවැනි පරිසරයන් නිවස හා නිවස අවටින් හෝ ඉදිවෙමින් පවතින පාසල – කාර්යාලය – වැඩපොළ අවට ගොඩනැගිලිවලින් නිර්මාණය වීමය.ඩෙංගු මරණ වළක්වා ගැනීමටත් ඩෙංගු රෝගීන්ගේ සංඛ්‍යාව අඩු කර ගැනීමටත් ගත හැකි සියලු කි‍්‍රයාමාර්ග ගෙන ඇතැයි ද තම ප‍්‍රධාන අරමුණ රෝගීන්ගේ සංඛ්‍යාව භයානක තත්ත්වයට යාම වළක්වා ගැනීම හා මරණ සංඛ්‍යාව අඩුකර ගැනීම බව වසංගත රෝග අංශය අවධාරණය කරයි.ඕනෑම වයස් කාණ්ඩයකට ඩෙංගු රෝග තත්ත්වය ඇති විය හැකි ය. දින තුනකට වැඩියෙන් උණ හටගෙන තිබෙනවා නම් වහාම රජයේ රෝහලකට හෝ පවුලේ වෛද්‍යවරයා වෙත ගොස් රෝග තත්ත්වය පරීක්ෂා කර බැලිය යුතු ය.හේතුවක් නැතිව දින තුනකට වඩා උණ තත්ත්වයක් පැවතීම ද ඩෙංගු රෝගයේ අනිකුත් රෝග ලක්ෂණ ද දැන ගෙන සිටීම ද අවශ්‍ය ය.ඩෙංගු රෝග ලක්ෂණවලදී වැඩිහිටි අයට ඇඟපත වේදනාව, දැඩි හිසරදය, ඇස් සොලවන විට වේදනාව, වමනය, ඔක්කාරය ද කුඩා දරුවන්ට නම් උදරයේ ආබාධ සහ ඇගේ පලු මතුවීම හා උණ ගතිය ද පෙන්නුම් කරයි.උණ අවස්ථාව, භයානක අවස්ථාව සහ රෝගය සුවවීමේ අවස්ථාව ලෙසින් මේ රෝගය අවස්ථා තුනකින් පවතී. බහුතරයකට සාමාන්‍ය උණ රෝග තත්ත්වයක් ඇති වී ප‍්‍රතිකාර ගනු ලැබුවත් නැතත් සුවය ලැබේ. තවත් සුළු පිරිසකට භයානක අවස්ථාවට මේ රෝගය බලපෑමක් ඇති කරවයි. මේ නිසා ශරීරයේ ලේ ගැලීම් - කම්පන තත්ත්වය වැනි භයානක රෝග මට්ටමක් ඇතිවන්නේ දින 3 ක් හෝ 4 ක් ගියාට පසුවය.මෙවැනි අවස්ථාවකදී වෛද්‍යවරයකුට රෝගියා පරීක්ෂා කර බැලීමෙන් රෝගියාගේ සංකූලතා සහ රුධිර පරීක්ෂණ සිදු කර රෝග ලක්ෂණ ඉක්මණින් හඳුනාගත හැකි ය. ප‍්‍රතිකාර සලසාදීමට ද පුළුවනය.භයානක රෝග තත්ත්වය පවතින්නේ දින දෙක තුනක් පමණය. පසුව නැවත රෝගය තුරන්වෙමින් රෝගියා සුවපත් වෙයි.ඩෙංගු රක්තපාත කම්පන තත්ත්වයට පත්වන රෝගියා රෝහලට ඇතුළත්වී ප‍්‍රතිකාර ගත යුතු ය.එසේ නැතිනම් වෛද්‍ය අධීක්ෂණය යටතේ නිවසේ සිට නිසි ප‍්‍රතිකාර ගෙන සුවය ලබාගත යුතුවේ.රෝගී තත්ත්වයට පත්වූවන්ට අවශ්‍ය වන්නේ දියරමය ආහාර වැඩිපුර ලබාගැනීම ය. ‘ජීවනී’ වැනි විජලනය වළක්වන ප‍්‍රතිකාරය. මෙයින් රෝගීන්ට තාවකාලිකව ශරීරයේ ඇතිවිය හැකි විජලනය වළක්වා ගත හැකි ය. මේ සමඟම උණට නියමිත මාත‍්‍රාව සමඟ පැරසෙටමෝල් ඖෂධය ලබාගත යුතු ය. එසේම රෝගය සුව වනතුරු ඇඳට වී විවේකය ලබාගැනීම ඉක්මනින් රෝගියා සුවපත් සමට හේතුවේ.මෙහිදී මතක තබා ගත යුතු කරුණක් වන්නේ ඩෙංගු සඳහා ප‍්‍රතිජීවක හෝ නිත්‍ය ප‍්‍රතිකාරයක් නැති බව ය. රෝගය සුව වීමට ප‍්‍රධාන වශයෙන් රෝගියා හොඳින් රැක බලා උවටැන් කිරීම අවශ්‍ය ය.රෝහලකදී සිදුවන්නේ රෝගියාගේ විජලන තත්ත්වය හා රුධිර වහනය වීම වැළැක්වීමට අවශ්‍ය ප‍්‍රතිකාරය. රෝගය හඳුනාගෙන භයානක තත්ත්වයට පත්වීම අවම කිරීම ය.ඩෙංගු වළක්වා ගැනීමට පෙර සඳහන් කළ පරිදි මහජනතාවගේ සහාය ලැබිය යුතු ය. ඩෙංගු මදුරුවන් බෝවෙන ස්ථාන සඳහා පරිසරය සකස් කර නොදෙන මිනිස්චර්යාවන්ට මුළු සමාජයම හුරු පුරුදු විය යුතු බව සෞඛ්‍ය අමාත්‍යංශයේ මහජන සෞඛ්‍ය අංශයේ අධ්‍යක්ෂ වෛද්‍ය පී.ජී. මහීපාල මහතා පෙන්වා දෙයි.පාර්ලිමේන්තුවේ දී නීතිරීති සම්මත කර කි‍්‍රයාත්මක කළත් ජනතාවගේ සහාය මේ සඳහා නොලැබෙන්නේ නම් නීති රීතිවලින් ඵලක් නොවනු ඇත.ඩෙංගු මේ තරම් දුරට ව්‍යාප්තවීමට හේතුකාරක කවරේදැයි වසංගත රෝග අංශය ලේ පර්යේෂණ සාම්පල පිටරට රසායනාගාරවලට පවා යවා පර්යේෂණවලට ලක් කරමින් සිටී. මේ වෛරස පරිසරයට ඔරොත්තු දෙමින් පෙරට වඩා ව්‍යාප්ත වීමට හේතු මෙයින් අනාවරණය කර ගැනීමට බලාපොරොත්තුවේ.රාගම වෛද්‍ය පීඨයේ අනුක වෛද්‍ය අංශයේ ජ්‍යෙෂ්ඨ කථිකාචාර්ය ආචාර්ය විමලධර්ම අබේවික‍්‍රම මහතා පවසා සිටින්නේ මේ වෛරසය වසංගත මට්ටමට පැතිරීමට හේතුවී ඇත්තේ එය පෙර පැවැති තත්ත්වයට වඩා විකෘති මට්ටමට වර්ධනය වී යාම නිසා බව ය.සකස් කළේසුනිල් දයා අල්විස්</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=af09053110</link>
    <topic>ඉන්දියාව ගොනාට ඇන්දවීමට නො හැකි විය</topic>
    <author>රවි</author>
    <content>ඇත්තම යි... සෙට්ටිකුලම සෙනෙහසේ පාලමක් වුණාඅප නිවැරදිය ඒ නිසා ඔවුහු අප රැකගත්හබටහිර බයවෙලා ඉන්නේ අපේ ජාතික එකමුතුවටයිමෙහෙම හිටියොත් අපටත් මැරුම් කන්නයි වෙන්නේ...කොටියා නැළැවූ සටන් විරාම තොටිල්ලසියලු ජාතීන් අතර එකමුතුව පැතූ හිටපු කතානායක එම්.ඒ. බාකීර් මාකාර්සූකර උණ හඳුනාගන්න මෙරට රෝහල් සූදානම්1 ශ්‍රේණියට ළමයින් ඇතුළත් කිරීමේ සම්මුඛ පරීක්ෂණවලට විදුහල්පතිවරුන් සහභාගි වෙන්නෙ නැහැසිරුර වෙහෙසීමක් නැතිව ඇතිවන හතිය ගැන සැලකිලිමත් වෙන්නජීවිතය සුන්දරයිවේගයෙන් රටපුරා හමා යන ඩෙංගු කුණාටුවඉන්දියාව ගොනාට ඇන්දවීමට නො හැකි වියබැති සිතින් කරමු වන්දනා - බුදුන් උපන් දේශයේපුවතක දිග පළලඊළාම් දේශයට පාලම් තනමු යැයි කවි ලීවේ සුප‍්‍රකට ඉන්දීය කවියකු වූ භාරතියාර් ය. ඒ අතීතයේ ය. එහෙත් ඇතැම් නූතන ඉන්දියානුවෝ ඊළමට පාලමක් තැනීම පසෙකලා, “මම ඊළමක් ම තනමි”යි මෙදා ශපථ කළ හ. එදා ඊළම වෙනුවෙන් ඕන ම දෙයක් කරන්නට සැදී පැහැදී සිටි තමිළ්නාඩුව හා එහි බහුතරයක් ජනයා මෙදා ‘ඊළමක් තනමියි’ මොර දුන් අයට යන එන මං නැති කළේ ඇයි? එය අපට වටහා ගත හැක්කේ ඒ හා බැඳුණු අතීත තතු විත්ති විමසා බැලීමෙනි. මේ ඊට අත්වැලකි. එදා මෙදා තුර, මෙරට සන්නද්ධ බෙදුම්වාදය හැදී වැඩී පෝෂණය වීම පසු පස, ඉන්දියාවේ හා තමිළ්නාඩුවේ භූමිකාව මෙයින් විමසා බැලේ.උතුරෙත් දකුණෙත් අදූරදර්ශී හා අසමත් දේශපාලන නායකත්වයන් විසින් හැත්තෑව දශකයේ මැද භාගය වන විටත් උතුරු නැගෙනහිර දෙමළ ජනයා දේශපාලනික වශයෙන් යන එන මං නැති තත්ත්වයට ඇද දමා තිබිණ. එහි ප‍්‍රතිඵලයක් වශයෙන් 1977 මහ මැතිවරණය වන විට එකී පළාත්වල දෙමළ ජනයාට දේශපාලන අනාගතයක් ගැන සිතීමට නම්, ‘ස්වයං තීරණ අයිතිය මත පදනම් වූ නිදහස් රටක් නිර්මාණය කර ගත යුතුය,’ යන සටන් පාඨය ඉදිරියට ගැනීමට දෙමළ එක්සත් විමුක්ති පෙරමුණ සමත් විය. එම අරමුණ ඉටු කර ගැනීමට තමන් දිවිහිමියෙන් කි‍්‍රයා කරන බවට එකී පක්ෂය එම මැතිවරණයේදී ඡන්දදායකයන් හට පොරොන්දු විය.ප‍්‍රතිඵලය වූයේ ඔවුන්ට අති දැවැන්ත ජයග‍්‍රහණයක් හිමිවීමය. එහෙත් ඔවුන් ගේ වචනය කි‍්‍රයාවට නඟන ප‍්‍රායෝගික වූත් යථාර්ථවාදී වූත් වැඩපිළිවෙළක් එම පක්ෂය සතු නොවූයෙන් එය තවත් එක් ඡන්ද පොරොන්දුවක් පමණක් බවට පත්විය. එහෙත් එම පක්ෂය වැපිරූ ‘වෙනම රටක්’ යන බීජය දේශපාලනික වශයෙන් කලකිරී සිටි ආවේගශීලි තරුණ සිත් හී තදින් පැලපදියම් විය. ඒ අනුව එම අදහස පෙරදැරි කරගනිමින් උතුරුකරයේ තැන තැන විවිධ තරුණ සන්නද්ධ කණ්ඩායම් බිහිවෙන්නට විය.ටෙලෝ, ඊරෝස්, ප්ලොට්, ඊ.පී.ආර්.එල්.එෆ්. හා එල්ටීටීඊ එසේ බිහිවූ සන්නද්ධ සංවිධාන අතර කැපී පෙනෙන සංවිධාන බවට පත් විය. 1977 ජාතිවාදී කෝලාහල හා යාපනය පුස්තකාලය ගිනිබත් කිරීම ඇතුළු සැලසුම් සහගත අවිචාරවත් දෙමළ විරෝධී ප‍්‍රචණ්ඩ කි‍්‍රයාවල කූටප‍්‍රාප්තිය බවට පත් වූ අසු තුනේ කළු ජූලිය ඉහත කී දෙමළ සන්නද්ධ සංවිධානවලට ඉදිරියට යාමට අවශ්‍ය දරදිය ඉතා හොඳින් සපයාදීමක් විය. තත්ත්වය අතිශය දරුණු අතට හැරෙන්නේ තොටිල්ලේ සිටි දෙමළ සන්නද්ධ සංවිධානවලට කිරි පොවා හදා වඩා, උස් මහත් කරන්නට ද කෙනෙකු කල්යල් බලමින් සිටි නිසා ය. එසේ බලා සිටියේ අසල්වැසි රටේ ඉන්දිරා ගාන්ධිය. රටේ පාලනය අහිමිව තිබු සමයේ ඇයට දක්වන ලද කුඩම්මාගේ සැලකිල්ලත්, පොදුවේ ඉන්දියාවට රුචි නොවූ ඇමෙරිකානු හා බටහිර ගැති විදෙස් පිළිවෙතත්, නිසා එවකට මෙරට පාලකයාව සිටි ජේ.ආර්. ජයවර්ධන ජනාධිපතිවරයා පිළිබඳ ඇයට තිබුණේ නොපහන් හැඟීමකි.මේ නිසාම ජේ.ආර්. ජයවර්ධන ආණ්ඩුමට්ටු කිරීමේ වැඩපිළිවෙළක් කි‍්‍රයාවට නැඟීමේ දැඩි වුවමනාවකින් පෙළුණු ඉන්දිරා ගාන්ධිට 83 කළු ජූලිය දක්වා වූ අවිචාරවත් වූත් අශිෂ්ට වූත් සිදුවීම් පෙළ ‘හඬන්නට සිටි කෙනාට ඇඟිල්ලෙන් ඇනීමක් බඳු’ විය. ජේ.ආර්. ජයවර්ධන ජනාධිපතිවරයා දෙමළ එක්සත් විමුක්ති පෙරමුණ සමඟ සාකච්ඡාමය දේශපාලන විසඳුමකට නොයන්නේ නම් දෙමළ සන්නද්ධ කණ්ඩායම් මාර්ගයෙන් ජේ.ආර්. රජය අස්ථාවර කළ යුතු බවට ඇයට උපදෙස් ලැබිණ. ඒ සඳහා ශී‍්‍ර ලංකාවේ දෙමළ කණ්ඩායම්වලට අවශ්‍ය පහසුකම් හා අවි පුහුණුව ලබා දිය යුතු බවත්, එමගින් ලංකාවේ දෙමළ ජනයාට ශක්තිමත් ඉන්දීය සහාය ලැබෙන බව ශී‍්‍ර ලංකා රජයට ඒත්තු ගැන්විය යුතු බවත් ඔවුන් ගේ තීරණය විය.මේ තිරයේ පසුපස කථාව දැන සිටියේ ගාන්ධි මහත්මිය ඇතුළු ඇගේ සමීපතම හා විශ්වාසවන්තම නිලධාරීන් කිහිප දෙනෙකු පමණි. ශී‍්‍ර ලංකාවේ දෙමළ සන්නද්ධ කණ්ඩායම්වලට මුදල් හා පුහුණුව ලබාදී එම සංවිධාන සන්නද්ධ කිරීමේ වැඩපිළිවෙළ සඳහා සුදුස්සන් තෝරා ගැනීම අනතුරුව සිදු විය. එහි දී ප‍්‍රමුඛතාව ලැබුණේ ඉන්දියාවට ඔවුන් ගේ ඇති පක්ෂපාතිත්වය හා නම්‍යශීලි භාවයයි. ඉන්දියාවේ ඕනෑඑපාකම් අනුව කි‍්‍රයාකරවිය හැකි මතවාදි වශයෙන් පොහොසත් නැති කණ්ඩායම වශයෙන් පළමු අවස්ථාව හිමි වූයේ ටෙලෝ සංවිධානයටය. අනතුරුව ප්ලොට්, ඊරෝස් හා ඊපීආර්එල්එෆ් යන සංවිධාන සඳහා එම අවස්ථාව හිමි විය.හෙත් පළමු වටයේදී එම අවස්ථාව එල්ටීටීඊ සංවිධානයට හිමි නොවීය. ඒ එම සංවිධානය දරදඬු, අනම්‍ය එකක් වනු ඇතැයි යන ඉන්දීය තක්සේරුව නිසාය. ඒ පිළිබඳ කෝපයටත්, කනස්සල්ලටත් පත් ප‍්‍රභාකරන් ‘නිදි කිරා වැටෙන, කමකට නැති සංවිධාන ශක්තිමත් කරනවයි’ ආඩපාලි කියන්නට විය.එහෙත් 1979 වසරේ දී ම ඇඩෙලා සමග ඉන්දියාවට පැමිණ චෙන්නායි හී සිටිමින් කි‍්‍රයාත්මක වූ ඇන්ටන් බාලසිංහම් ඒ අවස්ථාව කොටි සංවිධානයටත් ලබා ගැනීම සඳහා කටයුතු කරන්නට විය. බාලසිංහම් ඉන්දිරා ගාන්ධි වෙත දීර්ඝ වශයෙන් කරුණු දක්වන්නට වීමත් ඊට නෙඩුමාරන් වැන්නන් ගේ සහාය ලැබීමත් නිසා අවසානයේ ඒ අවස්ථාව කොටි සංවිධානයට ද ලැබිණ. එහෙත්, ඊට පෙරාතුව ඉන්දීය ඔත්තු සේවා අංශ හා රජයේ නිලධාරීන් දීර්ඝ වශයෙන් කොටි සංවිධානය ගැන කරුණු සොයා බලා තිබිණ.පමා වී දෙන ලද ඒ අවස්ථාව තමන්ව කොටු කර ගැනීමේ උගුලක් ද යන සැකය ප‍්‍රභාකරන්ට ඇති වුවත් එම සැකය සහේතුක නොවන බවට බාලසිංහම් අවධාරණය කිරීමත් එම අවස්ථාවෙන් උපරීම ප‍්‍රයෝජන ගැනීම හා ඉන්දියාව සමඟ කිට්ටු සබඳකම් පවත්වා ගැනීම ඉදිරි කටයුතු සඳහා අතිශයින් ප‍්‍රයෝජනවත් වන බවත් එම නිසා නොපමාව ඉන්දියාවට පැමිණ එම අවස්ථාව ලබා ගැනීමට කටයුතු කරන ලෙසත් බාලසිංහම් ප‍්‍රභාකරන්ට දැඩිව කියා සිටියේ ය. අවසානයේ ඊට එකඟ වූ ප‍්‍රභාකරන් ඉන්දියාව බලා පිටත් විය. ඉන්දියාවේ පාන්ඩිච්චේරි හි මැදියම් රැයක ඉන්දීය නිලධාරීන්, බාලසිංහම්, ප‍්‍රභාකරන් යන අය අතර සිදු වූ රහසිගත සාකච්ඡාව අවසානයේ කොටි සංවිධානයට එම අවස්ථාව හිමි විය.ඒ අනුව උතුරු ඉන්දීය ප‍්‍රදේශවල කි‍්‍රයාත්මක වූ එම පුහුණු වැඩ පිළිවෙළට, එවකට කොටි සංවිධානයේ මුල් පෙළ සාමාජිකයන් පමණක් සහභාගි කෙරුණු අතර සාමාජිකයන් දෙසීයකට පමණ එහිදී පුහුණුව ලැබිණ.එම පුහුණු වැඩ සටහනට සමගාමීව සංවිධානය තව තවත් ශක්තිමත් ව ගොඩ නැගීමේ අවශ්‍යතාව මතු විය. ඒ සඳහා අවශ්‍ය මුදල් සොයා ගැනීමේදී කොටි සංවිධානයේ පිහිටට ආවේ තමිළ්නාඩුවේ එවකට මහ ඇමැතිවරයා වූ එම්.ජී.ආර්. ය. තමිළ්නාඩු සිනමාවේ නවසිය හැට, හැත්තෑ හා අසූව දශකයේ සුපිරි තරුව ලෙසින් වැජඹුණු එම්.ජී. රාමචන්ද්‍රන් මහ ඇමැතිවරයා හා කොටි සංවිධානය අතර පළමු හමුව 1984 මුල් භාගයේ දී ඔහු ගේ නිවසේදී සිදු විය. ඇන්ටන් බාලසිංහම්, ශංකර් හා බේබි සුබ‍්‍රමනියම් යන කොටි නියෝජිතයන් හා මහ ඇමැතිවරයා අතර පැවැති ඒ පළමු හමුවේ දී බාලසිංහම් දීර්ඝ වශයෙන් කරුණු කියන්නට වූ අතර අවසානයේ එයින් පැහැදුණු මහ ඇමැතිවරයා එම පළමු හමුවේ දී ම රුපියල් කෝටි ගණනක මුදල් ආධාරයක් ලබා දීමට එකඟ විය.එතැන් සිට කොටි සංවිධානයේ මූල්‍ය අංශය වෙත එම්.ජී. රාමචන්ද්‍රන් ගේ පෞද්ගලික ධනය ද විශාල වශයෙන් ගලා එන්නට විය. එම සුවිසල් මුදල් කන්දරාව කොටි සංවිධානය සංවිධානයක් ලෙසත් සන්නද්ධ ව්‍යාපාරයක් ලෙසත් දැවැන්ත පිම්මක් පැණීමට බෙහෙවින් ඉවහල් විය. එම මුදල් යොදා ගනිමින් තමිළ්නාඩුවේ පුහුණු කඳවුරු ඇති කොට නවක සාමාජිකයන් විශාල පිරිසකට අවි පුහුණුව ලබා දීමටත්, අවි ආයුධ විශාල වශයෙන් එක් රැස් කර ගැනීමටත් ප‍්‍රභාකරන් කි‍්‍රයා කළේ ය.කොටි සංවිධානයට අතිශය වාසි දායක වූ මේ පසුබිම හිටි අඩියේම වෙනස් වූයේ අනපේක්ෂිත සිද්ධියක් නිසාවෙනි. ඒ 1984 ඔක්තෝබරයේ තමන් ;ගම පෞද්ගලික ආරක්ෂකයන් එල්ල කළ වෙඩි පහරට ලක්ව ඉන්ධිරා ගාන්ධි මහත්මිය ඝාතනය වීමෙනි. අනතුරුව බලයට ආ ඇගේ පුත් රාජිව් ගාන්ධි තෙක් දෙමළ සන්නද්ධ සංවිධානවලට ලැබෙමින් තිබු හමුදාමය සහාය නවතා දැමීය. වෙනම රටක් වෙනුවෙන් කෙරෙන සන්නද්ධ අරගලයෙන් බැහැරව ජනවාර්ගික ප‍්‍රශ්නයට එක්සත් ශී‍්‍ර ලංකාවක් තුළ සාකච්ඡාමය විසඳුමක් ලබා ගැනීමට බල කෙරෙන ප‍්‍රතිපත්තියක් වෙත ඉන්දීය රජය මාරු විය. ඒ සමඟම බංගලාදේශය නිර්මාණය කර දුන්නාක් මෙන් ඊළමක් නිර්මාණය කර දීමට ඉන්දියාව මැදිහත් වනු ඇතැයි සිතා සිටි සන්නද්ධ සංවිධානවල අපේක්ෂා ද බිඳ වැටිණ.ඒ වන විටත් කොටි සංවිධානය තමිළ්නාඩුවේ කැලෑබද ප‍්‍රදේශවල පුහුණු කඳවුරු කිහිපයක්ම ස්ථාපිත කර, සාමාජිකයන් පුහුණු කරවීම බලවත් ආකාරයෙන් කරගෙන යමින් තිබිණ. එම්.ජී.ආර්. ගෙන් ලැබෙමින් තිබු අති දැවැන්ත මුදල් සම්භාරය යොදා ගනිමින් විදෙස් රටවලින් ඇති තරම් අවි ආයුධ ලබා ගැනීම සිදුවෙමින් තිබිණ.එහෙත් ඉන්දීය නව පාලනයේ වැඩපිළිවෙළ ඊළාම්වාදී දෙමළ සන්නද්ධ වැඩපිළිවෙළට එරෙහි වෙන්නට යන වග හා ඊට කොටි සංවිධානයට පමණක් තනිවම මුහුණ දීමට නොහැකි ය යන්න ඇන්ටන් බාලසිංහම් ගේ තක්සේරුව විය. එනිසා ඊළාම් මතවාදය එක පෙරමුණකට ගොනු කළ යුතු බව අවධාරණය කළ ඔහු, කොටි සංවිධානයේ ප‍්‍රභාකරන්, ටෙලෝ සංවිධානයේ ශී‍්‍ර සභාරත්නම්, ඊපීආර්එල්එෆ් සංවිධානයේ පද්මනාභ, ඊරෝස් සංවිධානයේ බාලකුමාර් යන, අය 1985 අපේ‍්‍රල් මස රහසිගත සාකච්ඡාවකට යොමු කර ඔවුනතර එකඟතාවයක් ඇති කිරීමට කටයුතු කළේ ය.මේ අතරවාරයේ ඉන්දීය රාජතාන්ති‍්‍රක මැදිහත්වීම්වල ප‍්‍රතිඵලයක් වශයෙන් ඉන්දියාවේ රැඳී සිටින දෙමළ සන්නද්ධ සංවිධාන සමඟ සාකච්ඡා කරන්නට ශී‍්‍ර ලංකාවේ ජනාධිපති ජේ.ආර්. ජයවර්ධන මහතා එකඟතාව පළ කළේ ය. එසේ සාකච්ඡා කිරීමට නම් දෙමළ සන්නද්ධ සංවිධානවලට ඉන්දියාව ලබා දෙන සහයෝගය නැවැත්විය යුතු බවටත්, එම සංවිධානවල වෙනම රටක් සඳහා වන ඉල්ලීමට ඉන්දියාව එරෙහි විය යුතු බවටත් රටවල් දෙක අතර එකඟතාවක් ඇති විය යුතු බව ජනාධිපතිවරයා අවධාරණය කළේ ය.ඉන්දියාවේ පූර්ණ අනුග‍්‍රහය ඇතුව, 1985 ජූලි හා අගෝස්තු යන මාසවල දී භූතානයේ අග නගරය වන තිම්පු හි දී සාම සාකච්ඡා පැවැත්වීමට කටයුතු යෙදුණේ ඒ අනුව ය. මේ සාකච්ඡා සඳහා සහභාගි වූ එවකට සන්නද්ධ සංවිධානයේ නායකයකු පසුගිය දා මෙරට විද්‍යුත් මාධ්‍යයක් සමඟ කළ සාකච්ඡාවකදී මෙසේ කීවේය.‘තිම්පු යන්න කලින් අපි මුත්තුවේල් කරුණානිධි මහතාව මුණ ගැසුණා. අප ඔහු ගෙන් ඇහුවා ඒ සාකච්ඡාවේදී අප කළ යුත්තේ කුමක් ද කියා, එයට පිළිතුරු දුන් කරුණානිධි මහතා කීවේ, සාකච්ඡාව ආරම්භයේදී ඔබේ ඉල්ලීම්වල ඉහළම පඩියේ ඔබ ඉන්න, ශී‍්‍ර ලංකා ආණ්ඩුව පියවරක් ඉහළට ආවොත් ඔබත් පියවරක් පහළට බහින්න, මේ විදිහට දෙපාර්ශවයට ම පිළිගන්න පුළුවන් තැනකදි එකඟතාවයකට එන්න. කල්පවතින විසඳුමක් ඔබට ලබාගන්න පුළුවන් වෙන්නෙ එවිටයි!ඇතැම් විට කරුණානිධි එසේ පවසන්නට ඇත්තේ එය ඉන්දීය මධ්‍යම රජයේ අපේක්ෂාව වූ නිසා විය හැකිය. එහෙත් තිම්පු සාකච්ඡා අසාර්ථකව අවසන් විය. සාකච්ඡා එසේ අසාර්ථකවීම නිසා දෙමළ සන්නද්ධ සංවිධාන හා ඉන්දීය පාලනය අතර එතෙක් පැවැති හොඳ හිත පළුදු විය. එහි ප‍්‍රතිඵලයක් වශයෙන් ඉන්දීය රජය ඇන්ටන් බාලසිංහම් එරටින් පිටුවහල් කළේය. ඒ සමඟින් ප‍්‍රභාකරන් රහසිගත ජීවිතයකට මාරු විය. ටික කලකින් බාලසිංහම්ට ආපසු ඉන්දියාවට එන්නට අවසර ලැබිණ. එහෙත් දෙමළ සන්නද්ධ ව්‍යාපාර සමඟ ඉන්දියාවේ පළුදුවූ හොඳ හිත යළිත් හොඳවූයේ නැත. එහෙත් නිදහසේ අවි ආයුධ සමඟ තමිල්නාඩුවේ සැරිසැරූ දෙමළ සන්නද්ධ සංවිධාන නිරායුද කළ යුතුය යන තීරණය අනුව 1986 නොවැම්බර් මස ‘කොටි මෙහෙයුම’ යන නමින් තමිල්නාඩු පොලීසිය විසින් එය කි‍්‍රයාවට නගනු ලැබීය.අනතුරුව ඉන්දියාවේදී පවත්වන්නට යෙදුණු සාක් සමුළුව ප‍්‍රයෝජනයට ගනිමින් එහිදී ශ‍්‍රී ලංකා රජය හා කොටි අතර එම්.ජී.රාමචන්ද්‍රන් මහ ඇමැතිවරයා ද මැදිහත් කරගනිමින් එකඟතාවක් ඇති කිරීමට ඉන්දීය රජය උත්සහ දැරීය. එහෙත් එයත් ව්‍යර්ථ විය. එහි ප‍්‍රතිඵලයක් වශයෙන් ඉන්දීය රජය ප‍්‍රභාකරන් භාවිතා කරමින් සිටි සන්නිවේදන උපකරණ ඔහුට අහිමි කිරීමට පියවර ගත්තේය. ඒ වන විටත් ඉන්දියාවේ කි‍්‍රයාත්මක වෙමින් තිබූ කොටි පුහුණු කඳවුරු වසාදමා ආපසු යාපනයට යෑමට තීරණය කර සිටි ප‍්‍රභාකරන් ඊට පෙරාතුව තම වටිනා සන්නිවේදන උපකරණ නැවත ලබා ගැනීමේ අරමුණින් මාරාන්තික උපවාසයක් ආරම්භ කළේය.එය තමිල්නාඩුවේ මහත් ආන්දෝලනයකට හේතු වූ අතර බොහෝ දෙනාගේ අවධානයට ලක්විය. ප‍්‍රභාකරන් ගේ උපවාසයට පක්ෂව නැඟුණු විරෝධතා තමිල්නාඩු ආණ්ඩුවටත් මධ්‍යම ආණ්ඩුවටත් නොසලකා හැරිය නොහැකි තත්ත්වයක් නිර්මාණය කළේය. මතුව එන විරෝධතා සැලකිල්ලට ගෙන ඒ සන්නිවේදන උපකරණ ආපසු ප‍්‍රභාකරන්ට භාර දෙන්නැයි තමිල්නාඩු මහ ඇමැතිවරයා ආරක්ෂක අංශ වෙත නියෝග කළේය. ඒ සමඟම ප‍්‍රභාකරන්ගේ උපවාසය පැය හතළිස් අටකින් නිමාවට පත්විය.එම සිදුවීමෙන් සති කිහිපයකට පසු එම්.ජී.රාමචන්ද්‍රන් මහ ඇමැතිවරයා, ප‍්‍රභාකරන් හා බාලසිංහම් සමඟ දීර්ඝ සාකච්ඡාවක යෙදුණු පසු දෙමළ සන්නද්ධ සංවිධානවලින් පැහැරගත් අවි ආයුධ නැවතත් එම සංවිධානයටම භාර දෙන ලෙස අදාළ අංශ වෙත නියෝග කළේය. 1987 මුල්භාගයේදී ප‍්‍රභාකරන් රහසිගතවම නැවතත් යාපනයට පැමිණියේය.ඒ සමඟම උතුරේ ශ‍්‍රී ලංකා හමුදාව හා කොටි සංවිධානය අතර ගැටුම් ඇවිලෙන්නට විය. සුප‍්‍රසිද්ධ ‘වඩමරච්චි මෙහෙයුම’ කරළියට ආවේද මේ කාලයේය. ශ‍්‍රී ලංකා ආරක්ෂක අංශවලට එරෙහි පළමු මරාගෙන මැරෙන ප‍්‍රහාරය කොටි දියත් කළේ ද මෙහිදීය. ඒ 1987 ජූලි මස 5 වන දින නෙල්ලියඩියේදීය. කොටි සංවිධානය වඩමරච්චි මෙහෙයුමේදී දැඩි පසුබෑමකට ලක්ව තිබිය දී, තමිල්නාඩුව ප‍්‍රමුඛ ඉන්දියාවෙන් මතු වූ දැඩි බලපෑම් හමුවේ ඉන්දීය මධ්‍යම ආණ්ඩුව 1987 ජූනි මස 2 වන දින ශ‍්‍රී ලංකාවේ මුහුදු සීමාව ආක‍්‍රමණය කරන්නට උත්සහ කළේය. එහෙත් ශ‍්‍රී ලංකා නාවික හමුදාවෙන් එල්ල වූ බලවත් විරෝධය හමුවේ ඔවුනට ආපසු හැරෙන්නට සිදුවිය.එසේ ආපසු හැරෙන්නට සිදුවීම ඉන්දියාවේ අභිමානය පිළිබඳ ප‍්‍රශ්නයැකැයි කල්පනා කළ ඉන්දියාව තම ගුවන් හමුදාව යොදා ගනිමින් ගුවනින් යාපනයට ආහාර හෙළීය. අනතුරුව ප‍්‍රභාකරන්, යෝගී හා තිලීපන් යන කොටි සාමාජිකයන් සමඟ බාලසිංහම්වද දිල්ලියට ගෙන්වා ගත් ඉන්දීය පාලකයෝ ‘ඉන්දු ලංකා ගිවිසුමට’ කොටි කැමැත්ත ලබාගැනීමට කි‍්‍රයා කළහ. ඉන්දීය නිලධාරීන් එම ගිවිසුමට කොටි එකඟ කරවා ගැනීමට ගත් දැඩි උත්සාහය ව්‍යර්ථ වූයෙන් අවසානයේ ඉන්දීය අගමැති රාජිව් ගාන්ධි, බාලසිංහම් හා ප‍්‍රභාකරන් තම නිවසට කැඳවා එම ගිවිසුමට ඔවුන් එකඟ කරවා ගත්තේය.අනතුරුව කොළඹ දී ශ‍්‍රී ලංකාවේ එවකට ජනාධිපතිවරයාව සිටි ජේ.ආර්.ජයවර්ධන හා රජිව් ගාන්ධි යන අය ඉන්දු ලංකා සාම ගිවිසුමට නිල වශයෙන් අස්සන් තැබූහ. ගිවිසුමට අස්සන් තබා පිටත්ව යන මොහොතේ රාජිව් ගාන්ධි මහතාට විජිතමුණි ගේ තුවක්කු බඳ ප‍්‍රහාරයකට මුහුණදීමට ද සිදුවිය. 1987 ජූලි 30 වැනි දින ඉන්දීය හමුදා පලාලි ගුවන් තොටට ගොඩබටහ. ‘සාම සාධක හමුදාව‘ නමින් හැඳින් වූ එකී හමුදාව උතුරේ වැසියන් ප‍්‍රීති ඝෝෂා මැද පිළිගත්තේ මල්මාලා පලඳවමිනි.ඉන්දු – ලංකා ගිවිසුම් පොරොන්දු ඉටුකරන ලෙසත් තවත් ඉල්ලීම් කිහිපයක් මුල්කොටගෙනත් 1987 සැප්තැම්බර් මස 14 වන දින යාපනයේ නල්ලූර් හී කන්දසාමි කෝවිල අසල ‘තිලීපන්’ මාරාන්තික උපවාසයක් ආරම්භ කළේය. කොටින්ගේ අපේක්ෂාව වූයේ ඉන්දියාව ලවා තම ඉල්ලීම් දිනාගන්නා අතරේම ඉන්දියාව ලවාම උපවාසය නැවැත්වීමට කටයුතු කිරීමය. උපවාසයට දින අටක් පිරුණු දා, සැප්තැම්බර් 22 දින ජේ.එන්.ඩික්සිත් මහතා පලාලි ගුවන් තොටට පැමිණියේය. උපවාසය අත්හරින ලෙස ඉන්දියාව වෙනුවෙන් තිලීපන්ගෙන් ඉල්ලා සිටින ලෙස ප‍්‍රභාකරන් ඩික්සිත් මහතාගෙන් උදක්ම ඉල්ලා සිටියේය. එහෙත් උපවාසය අත්හරින්නැයි තිලීපන්ගෙන් ඉල්ලා සිටීම ඩික්සිත් මහතා ප‍්‍රතික්ෂේප කළේය. සැප්තැම්බර් 26 වන දින තිලීපන් මියගියේය.ලංකාවට ගොඩබට ඉන්දීය හමුදා කොටි සංවිධානයට එරෙහි යුද්ධය ආරම්භ කිරීමට දින නියම කෙරිණි. ඔක්තෝබර් 10 වන දින යාපනයෙන් එම ප‍්‍රහාර ආරම්භ විය. ඊට නම් තබා තිබුණේ ‘ඔපරේෂන් භවාන්’ යනුවෙනි.අවසානයේ ඉන්දීය සාම සාධක හමුදාවේ ජීවිත 1155ක් ද, අහිමි කරමින්, 2854 දෙනෙකුට තුවාල සිදුකරමින් ඉදිරියට ඇදුණු නිරර්ථක යුද්ධය නිමවා 1990 මාර්තු මස 24 වන දින අවසන් ඉන්දීය සාම සාධක භට පිරිස ද ති‍්‍රකුණාමලයෙන් ඉන්දියාව බලා පිටත් වූහ. එම සටනේදී දෙමළ ගරිල්ලන් 2592 ක් මරුමුවට පත්ව තිබිණ. එදා ඉන්දීය හමුදාවේ ඉවත්වීම කොටි නායකයා හැඳින්වූයේ ඓතිහාසික ‘හැරවුම් ලක්ෂයක්’ ලෙසය.ඉන්දිරා ගාන්ධි මහත්මිය එරට අගමැතිනියව සිටි සමයේ තමිල්නාඩු මහ ඇමැතිවරයාව සිටි එම්.ජී.රාමචන්ද්‍රන් මහතා ලංකාවේ දෙමළ ජනයාගේ ප‍්‍රශ්නය විසඳීමට ලංකාව ආක‍්‍රමණය කළ යුතු බවට වරක් යෝජනා කළ බවත්, ඊට ‘ඔව් අපිට එහෙම කරන්ඩ පුළුවන්, නමුත් ඊට පස්සෙ ඇති වෙන ප‍්‍රශ්නවලට කවුද වගකියන්නේ’යි ඇය පිළිතුරු දුන් බවත්, ඇගේ ඒ පිළිතුර තුළ වූ දූරදර්ශී භාවය පිළිබඳ එම්.ජී.ආර්. ඇයට ස්තුති කළ බවත් එක්තරා මාධ්‍ය වාර්තාවක දක්නට ලැබිණි. එහෙත් ඇගේ පුතු රාජිව් ගාන්ධි ඉන්දියාවේ අගමැති වූ විට තම මව පවා කිරීමට මැලිවූ කටයුත්තට අත ගැසුවේය. එහි අවසානය ඛේදජනක විය.ඉන්දීය හමුදාව ලංකාවට යැවූ රාජිව් ගාන්ධි මහතා අවසානයේ කොටින්ගේ මරාගෙන මැරෙන කතකගේ ගොදුරක් බවට පත්විය. ඒ 1991 මැයි මස තමිල්නාඩුවේ බේරිම්භදූර්හි දී ය. වසර ගණනාවක් එම ඝාතනයට තමන්ගේ සම්බන්ධයක් නැතැයි කියමින් සිටි කොටි අවසානයේ එය පිළිගත්හ. කිලිනොච්චි මාධ්‍ය හමුවේදී ඉන්දීය මාධ්‍යවේදීහු දිගින් දිගටම ඒ පිළිබඳ ප‍්‍රශ්න කරන්නට වූහ. අවසානයේ ඒ පිළිබඳ ඇන්ටන් බාලසිංහම් මෙසේ කීවේය. ‘එය ඛේදවාචකයක්’.එය නිකම්ම නිකං ඛේදවාචකයක් නොව එල්.ටී.ටී.ඊ.යේ අවසානයේ ආරම්භය ද එය ම වූ බව අද කරුණා අම්මාන් කියයි. ඊළම් මතවාදයේ තිඹිරි ගෙය ලංකාවේ උතුරුකරය බව සැබෑය. එහෙත් එය හැදී වැඩී සද්දන්ත සන්නද්ධ බලවේගයක් බවට පත්වූයේ භාරත මාතාවගේ ඇකයේය. එදා දුකට සැපට ළඟ සිටි ඉන්දියාව, අද ආධාර කරන්නැයි හඬා වැටෙද්දීත් අහක බලා ගත්තේ ඉන්දියාව අතීතයෙන් පාඩම් උගත් නිසාවෙන් විය යුතුය. අනුන්ට පාඩමක් ඉගැන්වීම තරමට ම, තමන් ද අතීතයෙන් හා අත්දැකීමෙන් පාඩම් උගත යුතුය යන පාඩම මෙයින් ඉන්දියාව ලොවට ඉගැන්වූවා සේය.රවි</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=af09053111</link>
    <topic>බැති සිතින් කරමු වන්දනා - බුදුන් උපන් දේශයේ</topic>
    <author/>
    <content>ඇත්තම යි... සෙට්ටිකුලම සෙනෙහසේ පාලමක් වුණාඅප නිවැරදිය ඒ නිසා ඔවුහු අප රැකගත්හබටහිර බයවෙලා ඉන්නේ අපේ ජාතික එකමුතුවටයිමෙහෙම හිටියොත් අපටත් මැරුම් කන්නයි වෙන්නේ...කොටියා නැළැවූ සටන් විරාම තොටිල්ලසියලු ජාතීන් අතර එකමුතුව පැතූ හිටපු කතානායක එම්.ඒ. බාකීර් මාකාර්සූකර උණ හඳුනාගන්න මෙරට රෝහල් සූදානම්1 ශ්‍රේණියට ළමයින් ඇතුළත් කිරීමේ සම්මුඛ පරීක්ෂණවලට විදුහල්පතිවරුන් සහභාගි වෙන්නෙ නැහැසිරුර වෙහෙසීමක් නැතිව ඇතිවන හතිය ගැන සැලකිලිමත් වෙන්නජීවිතය සුන්දරයිවේගයෙන් රටපුරා හමා යන ඩෙංගු කුණාටුවඉන්දියාව ගොනාට ඇන්දවීමට නො හැකි වියබැති සිතින් කරමු වන්දනා - බුදුන් උපන් දේශයේමෙම වන්දනාව දින 12 කි. කිසිදු දුම්රිය ගමනක් නොමැතිව සංවිධානය කර ඇත. දින 12 ක් පුරා ඉන්දියාවේ ගත කරමින් කාලයෙන් උපරිම ප‍්‍රයෝජන ලබාගැනීමට මෙම වන්දනාවේ දී කටයුතු සලසා ඇත.දඹදිව යාමට ශී‍්‍ර පාදය කරුණා කිරීමට මෙන් කාලයක් ඇත. අධික රස්නය සහ සීතල නොමැති විය යුතු අතර ඔබගේ රුචි අරුචිකම් අනුව ඔබ සීත දේශගුණයට අකමැති නම් මාර්තු අගෝස්තු සැප්තැම්බර්, ඔක්තෝම්බර් සුදුසු වන අතර පෙබරවාරි නොවැම්බර් කාලය නුවර පේරාදෙණිය වැනි සෞම්‍ය කාලයකි. දෙසැම්බර් මුල් සති දෙක ඇතුළත දී නම් බණ්ඩාරවෙල වැනිය.මෙම උතුම් වන්දනාවට යාමට ඔබ මෙම ආයතනය තෝරා ගන්නේ නම් ඔබ කොතරම් දුර බැහැරක හිටියත් මෙම කාර්යාලය අමතා ආයතනයේ ගිණුම් අංකය ලබාගෙන ඔබ ප‍්‍රදේශයේ පිහිටි කොමර්ෂල් බැංකුව වෙත අත්තිකාරම් බැඳ ආසනයක් වෙනකර ගත හැක. ඉන් පසු ඔවුන් ඇමතීමෙන් වන්දනාවට අවශ්‍ය සියලු උපදෙස් ඔබට ඔවුන් වෙතින් ලැබෙනු ඇත.ගමන් බලපත‍්‍රයක් සෑදීමට පවා දුර බැහැරක සිටින ඔබගේ දෙමාපියන් කොළඹට කැඳවන්නේ නොමැතිව ඔවුන් ජීවත්වන පළාතේ ප‍්‍රාදේශීය ලේකම් කාර්යාලය මගින් නොමිලේ නිකුත් කරනා ගමන් බලපත් නිකුත් කිරීම සඳහා ඇති පෝරමය පුරවා අත්සන් කර ලියකියවිලි සමග මෙම ආයතනය වෙත එවීමෙන් කිසිදු අපහසුතාවයක් නොමැතිව ගමන් බලපත‍්‍ර වීසා ආදිය ඔවුන් විසින් සකසා දෙනු ලබන්නේ කිසිදු මුදලක් අය කිරීමකින් තොරවය.මීට අමතරව නවාතැන් ගැනීමට යාබඳ නාන කාමර සහිතව උණුවතුර නෑමේ පහසුකම් ඇති කාමර ලබාදෙන අතර ඔබගේ ඉල්ලීම පරිදි ශී‍්‍ර ලංකාවේදීම කාමරයක දෙදෙනෙකු තිදෙනෙකු බැගින් වෙන්කරවා ගත හැක. මෙම කාලය පුරා ශී‍්‍ර ලාංකික ආකාරයට ඉතා ප‍්‍රණීතව පිරිසිදුව ආයතනයේ කෝකිවරු විසින් පිලියෙළ කළ ආහාර, බිමට බෝතල් වතුර සැපයෙන අතර, කෑම පිසීමට අවශ්‍ය සියලු බඩු වර්ග කිරි පිටි වැනි දෑ අපගේ බැතිමතුන් වෙනුවෙන් ම ඔවුන් ශී‍්‍ර ලංකාවෙන් රැගෙන යාමෙන්, ඉන්දියාව තුළ දී ඉන්දියන් කෑම ගැනීමෙන් ඇතිවන අපහසුතා වළක්වා ඇත. එමෙන්නම ඉන්දියාව තුළ දී ඔබගේ ගමන් මලු ඔසවා ගෙන කරදර විදීමට ද ඔබට සිදුවන්නේ නැත.ඔබගේ ගමන් මලු උදෑසන තේ කෝප්පය ද කාමරයේ දොරටුවටම ලැබෙන අතර අසනීපයක දී හදිසි අවශ්‍යතාවයන් වලදී ඒ පිළිබඳ සොයා බැලීමට වෙන් වෙන් වශයෙන් ලෝටස් සමාජිකයන් ඇති බව දන්වන්නේ සතුටිනි.බුද්ධගයාවේ දී කිරිපිඬු පූජාව, සිල් සමාදන් වීම, සාංඝික දානය, බෝධි පූජාව, සැවැත් නුවර දී ද සාංඝික දානය, සර්වඥ දාතුන් වහන්සේ සියැසින් දැක වැද පුදා හිස මත තබා ආශිර්වාද ලබා ගැනීමේ භාග්‍ය, ආනන්ද බෝධීන් වහන්සේ සිදු කරන්නා වූ බෝධි පූජාව සහ ආලෝක පූජාව ද මෙම වන්දනාවේ දී ප‍්‍රමුඛස්ථානයක් ගනී. වන්දනාවක ගියත් ශී‍්‍ර ලංකාවේ සිටින දුවා දරුවනට තෑගි ගෙන ඒමට සාප්පු යාමටත් ඔබට පුළුවන්.මෙහි ලියැවුණු නොලියැවුණු ඔබට ඇති සියලුම ගැටලු ලෝටස් සංචාරක ආයතනය සමග කතා කර නිරාකරණය කරගනිමින් වන්දනාවේ යෙදෙන්නට ඔබට හැකි නම් සාර්ථක වන්දනාවක් කර ගැනීමට ඔබට හැකි වනු ඇත.ඔබට අවශ්‍ය සියලුම තොරතුරු 15 / බී, දේවාල පාර, (පාගොඩ), නුගේගොඩ යන ලිපිනයෙන් හෝ දුරකථන අංක 0112822076 න් හෝ 0714870757 න් ලබාගත හැක.බෞද්ධයකුගේ දිවි ගමනේ අති උත්තරීතර පැතුමක් වූ දඹදිව වැද පුදා ගැනීමට, පෙරුම්පුරා යන ගමනට අත්වැලක් සැපයීමයි, ඔවුන්ගේ පැතුම.පුරා වසර 15 ක් අඛණ්ඩව ශී‍්‍ර ලාංකික බෞද්ධ, සැදැහැවත් වන්දනා කරුවන්, චරිකා 65 ක් මගින් වන්දනා කරවා දිවයිනේ පළපුරුදු විශ්වාසනීය කාරුණික සුහදශීලි සංචාරක සමාගමකි. තුරිත චාරිකා සුඛෝපභෝගී වන්දනා චාරිකා පමණක් සංවිධානය කරන අතර මෙම සංවිධානය කොළඹ සිට නවදිල්ලිය දක්වා සෘජු ගුවන් ගමනකින් අමතරව දඹදිව සියලු සිද්ධස්ථාන කරා ගමන් කිරීමට සුඛෝපභෝගී බස් රථ පමණක් යොදා ගනී. නවාතැන් ඉහළ මධ්‍යම පන්තික හෝටල් වල අනුබද්ධ නාන කාමර සහිත කාමර පහසුකම් සමග දේශිය ක‍්‍රමයට සැකසු ආහාර, බීමට පිරිසිදු බෝතල් වතුර, වෛද්‍ය පහසුකම් සහිත සුඛෝපභෝගී චාරිකාවකි.සෑම චාරිකාවක්ම තුරිත චාරික සංවිධානයේ නිර්මාතෘ ප‍්‍රධාන සංවිධායක ඒ. එස්. වනිගරත්න මහතා සහභාගිවන අතර සෑම සිද්ධස්ථානයක් පිළිබඳ වූ ෙඓතිහාසික හා බෞද්ධ වැදගත් තොරතුරු රැසක් සමග එම ස්ථානය පිළිබඳ නිවැරදි ධර්මාවබෝධයක් ලබා දීම ඔවුන්ගේ චාරිකා වල විශේෂත්වය වේ.සිදුහත් කුමරුගේ උපත සිදු වූ ලුම්බිණිය, බුද්ධත්වය ලැබු බුද්ධගයාව, දම්සක් පැවතුම් සූත‍්‍ර දේශනා කළ බරණැස ඉසිපතනය, බුද්ධ පරිනිර්වාණය සිදු වූ කුසිනාරා නුවර ඇතුලු සුද්ධෝදන රජුගේ මාලිගාව (නිලවුර්කෝටි, නේපාලය) කපිල වස්තු - රාජගිරි ගිජ්ජකූටය, විශාලා මහනුවර, කොසබෑ නුවර, (උදේනි මාලිගාව) සංකස්ස පුරය ඇතුළු බුදුහිමියන්ගේ පහස ලද බෞද්ධ සිද්ධස්ථාන රාශියක් දැක බලා එම ස්ථානය පිළිබඳ මනා අවබෝධයක් ලබා ගැනීම තුළින් අංගසම්පූර්ණ චාරිකාවක ඔබට ලබා ගත හැක. වන්දනා පිරිස් වල පහසුව තකා අප විසින් චාරිකා වර්ග 03 ක් සංවිධානය කරනු ලැබේ.*.දින 16 කට කොළඹ නවදිල්ලි හරහා ගොස් වන්දනා කර නැවත දිල්ලියේ සිට සෘජු ගුවන් මගින් ශී‍්‍ර ලංකාවට පැමිණීම. චාරිකාවට අය කිරිම රු. 73,000 කි. (ගුවන් ගාස්තු, විසා ගාස්තු ඇතුලු සම්පූර්ණ අය කිරීම)*.දින 11 ක සුඛෝපභෝගී චාරිකාව කොළඹ සිට ගුවනින් ගයාව දක්වා ගොස් චාරිකා කොට අවසානයේ බරණැස සිට ගුවනින් ආපසු ශී‍්‍ර ලංකාවට පැමිණීම, අයකිරීම රු. 60,000 කි. (අග‍්‍රා - ටජ්මහල් මෙම සංචාර දෙකටම ඇතුළත් වන අතර ටජ්මහල් නැරඹීමේ ගාස්තු තමන් විසින් දැරිය යුතුය.)*.දින 12 ක අතිසුඛෝපභෝගි චාරිකාව කොළඹ සිට ගුවනින් නවදිල්ලියට ගොස් තරුපහේ හෝටල් වල වායුසමීකරණය කරන ලද කාමර වල නවාතැන් පහසුකම්. වායුසමීකරණය කරනලද බස් රථවල ගමන් බිමන් සහ දේශීය හා ඉන්දීය ක‍්‍රමයට සැකසු ආහාර පාන. අය කිරීම රු. 90,000 කි. (අග‍්‍රා - ටජ්මහල් නැරඹීමේ ගාස්තු තමන් විසින් දැරිය යුතුය.)මෙම සංවිධානයේ පූර්ණ අනුග‍්‍රහයෙන් දඹදිව සංකස්සපුර ඓතිහාසික මෙම පුදබිමේ 2009 වර්ෂයේ පැවැත්වෙන කඨින පූජා මහෝත්සවයට සහභාගි වීම සඳහා ශී‍්‍ර ලාංකේය බෞද්ධ සැදැහැවතුන් වෙත කාරුණිකව ආරාධනා කෙරේ..ඕනෑම අවස්ථාවක මීට පෙර ඔවුන් සමග චාරිකා කළ අයගේ නාම ලේඛන, දුරකථන අංක සමග ඔබවෙත ලබාදෙමු. ඒ සෘජුවම මෙම සංවිධානය පිළිබඳ තත්ව සහතිකයක් ලබා ගැනීමට ඉඩකඩ ලැබෙන පරිදිය.සියලු විමසීම් :ප‍්‍රධාන සංවිධායක, එස්. ඒ. වනිගරත්න, 381/ඒ, පී‍්‍රතිපුර, කලල්ගොඩ, පන්නිපිටිය. දුරකථන 011 2 773016, 0775204385.කාර්යාලය : 59/සී, කෙළින් වීදිය, බත්තරමුල්ල.දුරකථන : 0114945821 / 011 4 250404පරාක‍්‍රම පෙ‍්‍ර්මවර්ධනදුරකථන : 011 2773776 / 0718 012224 / 0757 0200040www.thurithacharika.comසිංහලයා බෞද්ධයකු යැයි පැවසීමට පවා මැලි වූ, බෞද්ධකමට කුඩම්මාගේ සැලකිලි ලැබුණු, බෞද්ධයකු වීම නිසා තම අයිතිවාසිකම් පවා අභියෝගයට ලක් වූ යුගයක, සිංහල බෞද්ධයා වෙනුවෙන් ශී‍්‍ර ලංකාවට පැමිනි හෙන්රි ස්ටීල් ඕල්කට් මැතිතුමා හික්කඩුවේ ශී‍්‍ර සුමංගල නායක ස්වාමින් වහන්සේ සහ මිගෙට්ටුවත්තේ ගුණානන්ද ස්වාමින් වහන්සේ ඇතුළු ප‍්‍රභූවරුන් රාශියකගේ ඉමහත් කැපවීමේ ප‍්‍රතිඵලයක් ලෙස 1880 මැයි 17 වන දින කොළම පරමවිඥානාර්ථ බෞද්ධ සංගමය බිහිවිය.එදා පටන් බෞද්ධයන් තුළ උදාසීනව පැවති බෞද්ධ දර්ශනය යළිත් පුබුදු වන්නටත් ඒ තුළින් රට ජාතිය ආගම පිළිබඳ හැඟීමක් සහිත නිර්භිත සිංහලයන් කොටසක් බිහිකරන්නට පරම විඥානාර්ථ සංගමය කළ සේවය ඉමහත්ය.මෙම සංගමය සිංහල බෞද්ධ පාසල් ආරම්භ කිරීමෙහිලා සුවිශේෂ කාර්යභාරයක් ඉටු කළේය.වර්තමානයේ දී කොළඹ පරම විඥානාර්ථ බෞද්ධ සංගමයේ ගරු සභාපතිධුරය හොබවන එස්. ජී. වීරසේකර මහතා තම සංගමයේ අතීත මෙහෙවර එලෙසින්ම අනාගත පරපුරට දායාදකිරීම උදෙසා ඉමහත් මෙහෙවරක් ඉටුකරමින් සිටී.බුදුන් වහන්සේගේ තෙමගුල සිදු වූ එම පුජනීය ස්ථාන බෞද්ධ ජනතාවට පහන් සංවේග උපදවා ගැනීම සඳහා වන්දනා මාන කිරීමට අවස්ථාව ලබාදීම උදෙසා ලාභයට වඩා සේවයට උතුම් යන තේමාව ඔස්සේ පරම විඥානාර්ථ බෞද්ධ සංගමය මගින් සංවිධානය කරන දඹදිව චාරිකා වැඩටසහන, ලාංකීය බෞද්ධ ජනාතව අතර ඉමහත් ගෞරව ආදරයට පාත‍්‍ර වී ඇත්තේ එය හුදෙක්ම බෞද්ධ දර්ශනයට පදනම් වූ වචනයේ පරිසමාප්ත අර්ථයෙන්ම සැදැහැවතුන් ලැබෙන දුර්ලභ අවස්ථාවක් වන බැවිනි.වර්තමාන සමාජයේ ව්‍යාපාරයක් බවට පත් වී ඇති දඹදිව චාරිකා සංවිධානවල කූට ව්‍යාපාරිකයින් ගෙන් මෙම බෞද්ධ ජනතාව මංමුලාවීම නවතාලීමටත් ඔවුන් දැනුවත් කර බුද්ධ ශාසන අමාත්‍යාංශය මගින් හඳුන්වා දී ඇති දඹදිව වන්දනා චාරිකා සඳහා වන නීති රීති අකුරටම පිළිපදිමින් සිංහල බෞද්ධ සැදැහැවතුන්ගේ දඹදිව චාරිකා වන්දනා සිහිනය සැබෑ ප‍්‍රතිඵලදායක යථාර්ථයක් බවට පත් කිරීමට කොළඹ බෞද්ධ පරම විඥානාර්ථ බෞද්ධ සංගමේ සභාපතිතුමා ඇතුළු කාර්ය මණ්ඩලය ඇප කැප වී ඇත.ශත වර්ෂයකටත් වඩා අත්දැකීම්වින් පරිපූර්ණ කොළඹ පරම විඥානාර්ථ බෞද්ධ සංගමය සංවිධානය කරන දඹදිව චාරිකා වන්දනා සඳහා සහභාගි වන බෞද්ධ පින්වතුන්ට තමන් යොදවන මුදලට උපරිම ප‍්‍රතිලාභයක් සහ සුරක්ෂිත වන්දනා චාරිකාවක් ලබා ගැනීමේ හැකියාව පවතින අතර, මෙතරම් සුවිශාල අත්දැකීම් සමූදායක් සහිත ශී‍්‍ර ලංකාව තුළ වන එකම ආයතනය කොළඹ පරම විඥානාර්ථ සංගමය බව පැවසීමට තවත් කරුණු අවශ්‍ය නැත. ඔබගේ දඹදිව වන්දනා චාරිකා සම්බන්ධ සියලු විස්තර දැන ගැනීම සඳහා පහත ලිපිනයට හෝ දුරකථන අංකයට අමතන්න.කොළඹ පරමවිඥානාර්ථ බෞද්ධ සංගමය, ඕල්කට්මාවත, කොළඹ 02. දුරකථන 0112323085වසර 17 කට වඩා පූර්ණ අත්දැකීම් සහිත වන්දනා චාරිකා 76 ක පමණ පළපුරුද්ද ඇති මාලබේ විමල් ට‍්‍රැවල්ස් ආයතනය බුද්ධ ශාසන ආමත්‍යාංශයේ නිසි පරිදි ලියාපදිංචි, ඒ අමාත්‍යාංශ නියමන්ට අනුකුලව කටයුතු කරමින් සුවහසක් බොදු ජනතාවට පහන් සංවේග උපදවා ගන්නට මග පෙන් වූ ආයතනයකි.විමල් ට‍්‍රැවල්ස් හි අධිපති ශ‍්‍රාස්ත‍්‍රපති විමලරත්න කොහොඹන් මහතා සහ එම මැතිණිනය වන නයනා මුතුකුමාරණ යන අයගේ සෘජු අධීක්ෂණය යටතේ කි‍්‍රයාත්මක මෙම ආයතනය ශී‍්‍ර ලංකාවේ දඹදිව වන්දනා චාරිකා අතරින් ප‍්‍රමුඛතම ආයතනයක් වශයෙන් ජනතාභිෂේකය ලබා ඇති බව නොරහසකි.විමලරත්න කොහොඹන් මහතා ශ‍්‍රාස්ත‍්‍රවේදී සහ ශ‍්‍රාස්ත‍්‍රපති උපාධිධාරි ගුරුවරයෙක් ලෙසත් විදුහල්පතිවරයෙක් ලෙසත් සේවය කළ දැන උගත් පුද්ගලයෙකි.බුදු දහම සහ ඉතිහාසය පිළිබඳ උපාධිධරයෙක් වූ ඒ මහතා බෞද්ධ දේශකයෙක් ද වේ.මාලබේ විමල් ට‍්‍රැවල්ස් වෙතින් සෑම වර්ෂයකදීම අර්ධ සුඛෝපභෝගී දින 22 දීර්ඝ චාරිකාව (ගුවනින් මදුරාසියට ගොස් යාම) පෙබරවාරි මස සහ අගෝස්තු මාසයේදී ද අර්ධ සුඛෝපභෝගී කෙටි චාරිකා මාර්තු සැප්තැම්බර් යන මාසවලදී ද (ගුවනින් බුද්ධගයාවටම ගොස් වන්දනා ස්ථාන සඳහා යාම) යනු ලබන අතර මේවා දින 08 කට සීමා වූ චාරිකා වේ.ඉහත සඳහන් කළ දඹදිව චාරිකා හැරුණු විට ඔවුන් වසරකට එක් චාරිකාව බැගින් චීන - ටිබෙට්, තායිලන්ත බුරුම, සිංගප්පූරුව, මැලේසියාව යන චාරිකාවන්හිදී නිරත වේ.විමල් ට‍්‍රැවල්ස්, උපරිමයෙන් නවාතැන් පහසුකම් සලසා වඩාත් ප‍්‍රණිත ලෙසත්, පිරිසිදු ලෙසත් පිළියෙල කරන ලද ශී‍්‍ර ලාංකිය සහ ඉන්දියානු ආහාර පාන සපයා දෙමින් ඔබගේ සියලුම අවශ්‍යතාවයන් මනාව ඉටුකරන ආයතනයකි.එක් චාරිකාවක් සඳහා වන්දනාකරුවන් 100 ත් 150 ත් අතර සංඛ්‍යාවක් එක්කර ගන්නා අතර, ඒ සියලුම දෙනාගේම සුරක්ෂිත භාවය ඔවුන්ට එක සේ ලබා දීම උදෙසා ආරක්ෂාකාරි සැළසුම් කිහිපයක් ඔවුන් ගමන තුළ කි‍්‍රයාවට නංවයි. මෙම වන්දනා චාරිකා සඳහා සහභාගි වන්නන් අතර කාන්තාවන් වැඩි සංඛ්‍යාවක් සහභාගි වන හෙයින් ඔවුන්ගේ සියලු අවශ්‍යතා රෝගී තත්ත්වයන් සඳහා ප‍්‍රතිකාර ලබාදීම යන වගකීම සිය කර මතට ගනිමින් කි‍්‍රයාකරනු ලබන්නේ විමල් ට‍්‍රැවල්ස් අධිපතිතුමන්ගේ ආදරණීය බිරිඳ වූ නයනා මුතුකුමාරණ මහත්මිය විසිනි.දින 22 කින් යුතු ගමනක් සඳහා අයකරනු ලබන මුදල රු. 61.000/= කි. ගමනට සහභාගි වන ඔබ අත්තිකාරම් මුදලක් වශයෙන් පළමුව රු. 5.000/= ගෙවා ඉතිරි මුදල ගමනට මාස 1 1/2 කට ප‍්‍රථම ගෙවා නිම කළ යුතුවේ.දින 08 කින් යුත් බුද්ධගයා චාරිකාව රු. 68,000/= ක් වන අතර එය ද වන්දනීය ස්ථාන රැසක් ඔබට වැඳපුදා ගැනීමට හැකි ඕනෑම වයස් ගත කෙනෙකුට වුවද සුදුසු ලෙස සංවිධානය කර ඇති චාරිකාවකි. වෙනත් කිසිදු අමතර මුදලක් චාරිකාව තුළ දී නැවත ලබා නොගනී.සෑම වර්ෂයකම සැප්තැම්බර් මාසයේ චීන ටිබෙට් චාරිකාව සිදුකරන අතර යමක් වියදම් කළ හැකි කෙනෙකුට ඉතාම වටිනා ගමනකි.සෑම දෙසැම්බරයේම පිටත් වන තායිලන්ත - බුරුම චාරිකාව ද අංගසම්පූර්ණ ගමනකි. ගමන් 24 ක් ගොස් ඇති පළපුරුද්ද ඒ සඳහා හේතු වී ඇත.වැඩි විස්තර සඳහා අංක 865/2, සුසිතපුර, මාලබේ යන ලිපිනයෙන් හෝ පහත දුරකථන අංක සමග හෝ සම්බන්ධ වන්න.0112762039, 0114401332.විශ්ව විද්‍යාල උපධිධරයකු විසින් මෙහෙයවන දඹදිව වන්දනා චාරිකා සංවිධානයක් ගැන ඔබ අසා ඇත්ද. බෞද්ධයින්ගේ දඹදිව වන්දනා චාරිකා සිහිනය විසිවසරක් පුරාවට සපල කළ ශී‍්‍ර ජයවර්ධනපුර කෝට්ටේ පුද්ගලික සමාගමේ අධ්‍යක්ෂ ගුණසේකර මැතිතුමා සිය අත්දැකීම් විස්තර කළේ මෙසේය.ඔබ දඹදිව වන්දනා චාරිකාවක් සංවිධානය කිරීමට අදහස් කළේ ඇයි ?මම උසස් අධ්‍යාපනයෙන් අනතුරුව විදෙස් සංචාර කිහිපයක නිරත වුණා. එයින් එකක් තමයි දඹදිව වන්දනා චාරිකාව. එහිදී මට අත් විදීමට සිදු වූ යම් යම් අමිහිරි දෑ අප රටේ අනෙකුත් වන්දනා කරුවන්ට අත්විදීමට ඉඩ නොතැබිය යුතු යැයි මම අදහස් කළා. එහි ප‍්‍රතිඵලයක් ලෙස තමයි මම උපන් ගම කෝට්ටේ යන නමද සහිතව ඒකපුද්ගල ව්‍යාපාරයක් ලෙස මෙය ආරම්භ කළේ. පසුව ලක්වාසි ජනතාව අතර මෙය ක‍්‍රමයෙන් ප‍්‍රචලිත ව්‍යාපාරයක් බවට පත්වුනා. ඊට අමතරව අපගේ විදෙස් සංචාරක සංවිධාන කටයුතු දඹදිවට සීමා නොවී බුරුමය, නේපාලය, සිංගප්පුරුව ඇතුලු රටවල් 15 ක් දක්වා ව්‍යාප්ත කළා. එහිදී ජනතාවට වැඩි සේවාවක් ලබා දීම සඳහා 2001 වසරේ දී මෙය පුද්ගලික සමාගමක් බවට පත් කරමේ වන විට සැලකිය යුතු කාර්ය මණ්ඩලයක් අප ආයතනයේ සේවය කරනවා.දඹදිව වන්දනා චාරිකා සංවිධාන අනිවාර්යයෙන් බුද්ධශාසන අමාත්‍යාංශයේ ලියාපදිංචි විය යුතුද ?ඇත්තෙන්ම ඔව්, දැනට විදෙස් චාරිකා සංවිධාන ආයතන 150 ක් පමණ ලියාපදිංචි සිටිනවා. එම ලියාපදිංචි ආයතන 150 ඇතුළත් සංගමයේ ප‍්‍රධාන සංවිධායක ලෙස මම කටයුතු කරනවා. බුද්ධශාසන අමාත්‍යාංශයේ ලියාපදිංචි නැති ආයතන රාශියක් තිබෙනවා කියලා අපට ආරංචි තිබෙනවා. ඉතින් විදෙස් වන්දනා චාරිකා සඳහා සහභාගි වීමට අපේක්ෂා කරන සැදැහැවතුන්ට මම කියන්න කැමතියි. ඔබ ආයතනයක් තෝරා ගැනීමට ප‍්‍රථමයෙන් එය බුද්ධහාසන අමාත්‍යාංශයේ ලියාපදිංචි ද කියා සොයා බලන්න. එහෙම නොකළ අවස්ථා රාශියක දී ජනතාව මංමුලා අවස්ථා රාශියකට උදාහරණ තියෙනවා.මොකද වන්දනා කරුවන් වන්දනා ගමන ආරම්භයේ සිට නැවත ආපසු මෙරටට පැමිණෙන තෙක් ඔවුනගේ ආරක්ෂාව රැකවරණය සෞඛ්‍ය, ආහාර පාන ඇතුලු සියලුම කටයුතු වගකීමෙන් ඉටුකිරීමට අදාළ ආයතනය බැදී සිටිනවා. .ඔවුන් දෙනවා යැයි කියනු ලබන සියලුම පහසුකම් ලිඛිතව සකසන්නේ ද යන වග සොයා බැලීමත් වැදගත්. .දඹදව වන්දනා චාරිකා සංවිධානය කිරීම ව්‍යාපාරයක් ද?ඒ ප‍්‍රශ්නයට සෘජු පිළිතුරු නම් ඔව් කියන එක. මොකද සෑම සංවිධානයක් ම පවතින්නේ මුදල් අවශ්‍යතාවයට. ඔවුන් යම් ලාභයක් අපේක්ෂා කරනවා. ඒක තමයි ඇත්ත. වන්දනා කරුවාට උපරිම මෙහෙයක් ඉටුකර යහපත් චාරිකාවක් ලබා දී යම් ලාභයක් උපයා ගත්තාට එකේ වැරැද්දක් මම දකින්නේ නැහැ.සමහර සංවිධාන ලංකාවේ දී එක මුදලකුත්, පිටරටක දී තව මුදලකුත් අරවට මේවට කියලා එකතු කරනවා. ?ඒක නීති විරෝධි කි‍්‍රයාවක්. කොටින්ම සංවිධායකවරයා වගකීමෙන් සංචාරය සහ ගමන් මාර්ගය වන්දනා කරන ස්ථාන, ලබා දෙන කෑම බීම, වෛද්‍ය පහසුකම් සහ සෙසු පහසුකම් පිළිබඳවත්, ආක්ෂාව පිළිබඳවත් ලිඛිත ප‍්‍රකාශයක් වන්දනා කරුවාට ලබා දිය යුතු අතර එහි අදාළ චාරිකාවට සම්බන්ධ ගාස්තුව ද දැක්විය යුතුයි. ඊට පරිභාහිරව සතපහක්වත් විදෙස් රටවලදී එකතු නොකළ යුතුයි.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=as0905311</link>
    <topic>ලක්ෂ 15 ක් ප‍්‍රදානය කළ රණවිරු පරපුරේ අම්මා</topic>
    <author>ඉනෝකා සමරවික‍්‍රම ඡායාරූප - විමල් කරුණාතිලක සුදත් මලවීර</author>
    <content>ලක්ෂ 15 ක් ප‍්‍රදානය කළ රණවිරු පරපුරේ අම්මාකැලෑවේ සැඟවුණු තවත් එක් අසරණයෙක්නෙළුම් විලගුරු සේවයේ රසකතාමිනිත්තුවක කතාවක්වැරැදි කරන්නන් අතර නිවැරැදි පුද්ගලයන් ලෙස අප සිටිය යුතුයිතායිලන්තයෙන් වැඩම කළ ශ‍්‍රී සර්වඥ ධාතූන් වහන්සේ සහ රන් ආලේපිත බුද්ධ ප‍්‍රතිමාව පූජා කිරීමේ උත්සවයකඑය රටටම සුවිශේෂී දිනයකි.උතුරේ පාලනය සිය යටතට ගනිමින් යුද හමුදාවේ 58 හා 59 සේනාංක වෙල්ලාවලි වයික්කාල් වෙරළ තිරයේදී එකට හමුවී ජය තහවුරු කළේය. නාවල චාලට් අම්මාට ද ගුවන් විදුලියෙන් මේ පිළිබඳව දැන ගැනීමට ලැබිණි. ජීවත කාලය පුරාම සතෙන් සතය එකතු කළ මුදල ඇය ගැණ බැලුවාය.ගණන රුපියල් ලක්ෂ පහළොවකි.ඇය එම මුදල ගෙන ගොස් රණවිරු ප‍්‍රණාම උලෙළේදී ජනාධිපතිතුමා අත තැබුවාය.“මට ඕන එදා ඒ වෙරළෙදි හමුවූ හමුදා සේනාංක දෙකේ නායකයන්ට මේ මුදල දෙන්න.ඒ වගේ ම අවසන් සටනේදි ආබාධිත වුණ රණවිරුවන්ට ඉඩම් දෙන්නත් මං හිතාගෙන ඉන්නවා. මට ඉක්මනින් ඒ අයගේ නම ගම ලිපිනය ලබා දෙන්න කියලා මං අදාළ නිලධාරින් ගෙන් ඉල්ලා සිටිනවා.”ඇයට අවශ්‍ය රණවිරුවන්ගේ ජයග‍්‍රහණය පිළිබඳව තම හද තුළ ඇති සතුට ප‍්‍රකාශ කිරීමටය.“දැන් ඉතිං මට මැරුණත් කමක් නෑ.”ජනාධිපතිතුමා හමුවී මුදල් ලබාදී ඉඩම් ලබාදෙන බවට තොරතුරු කීමෙන් පසුව ඇය සැනසුණේ එසේ සිතමිනි.‘තිස් වසරක යුද්ධයේ විජයග‍්‍රහණය’චාලට් අම්මාසතර දෙසින් ජයඝෝෂා නැගිණි. සෑම කෙනෙක්ම පාහේ යුද්ධයේ ජයග‍්‍රහණය තුටු කදුළින් යුතුව සමරති. ජයග‍්‍රහණයේ උණුසුම තවමත් ජනයා අතරය. යුද පෙරමුණේදී මිය ගිය, ආබාධිත වූ සහ පෙරමුණේ ඉදිරියටම ගොස් විජයග‍්‍රහණය අත්පත් කර දුන් වීරෝදාර රණවිරුවන් සඳහා ඉකුත් සිකුරාදා සන්ධ්‍යාවේ සේනාධිනායක මහින්ද රාජපක්ෂ ජනාධිපතිතුමාගේ ප‍්‍රධානත්වයෙන් රණවිරු ප‍්‍රණාම උලෙළක් පැවැත්විණි. රට සිව් දිගින් ජනතාව පාර්ලිමේන්තු කී‍්‍රඩාංගණයට පැමිණියහ.ඒ සැවොම යුද්ධයේ ජයග‍්‍රහණය සැමරීමට රණවිරුවන්ට ප‍්‍රණාමය පුද කිරීමට එක්වූවෝ වූහ. මේ අතර එක් සුවිශේෂි කාන්තාවක් ද වූවාය. ඇගේ අතේ පාර්සලයකි. පරණ වී ගිය බෑග් කබලක රඳවා ගත් යමක් කිහිලි ගන්වා ගෙන එම කාන්තාව පාර්ලිමේන්තු කී‍්‍රඩාංගණයට ඇතුළු වීමට ඇති ප‍්‍රධාන මුර කපොල්ලට ආවාය.‘මොනවද අම්මේ මේ’මුර පොළේ සිටි නිලධාරිනිය විමසුවාය.‘මෙතැන තියෙන්නේ සල්ලි...’ ඇය කාරණාව පැහැදිලි කළාය.‘මේ සල්ලි මට තිබුණනම් ගෙයක් හදා ගන්නවා’ විහිළුවට එසේ කියූ නිලධාරිනිය කාන්තාවට ඉදිරියට යෑමට අවසර දුන්නාය.ඇය නොබියව ඉදිරියට ගියාය.වේදිකාව අසලටම වාගේ ගියාය.ඇය පොලිස් නිලධාරියකු කැඳවූවාය. පැමිණි කාරණය කීවාය. තමාට ඉහළ නිලධාරියකු හමුවීමට අවශ්‍ය බව පැවැසුවාය.උසස් හමුදා නිලධාරියෙක්, උසස් පොලිස් නිලධාරියෙක් හා රහස් පොලිස් නිලධාරියෙක් ඇය හමුවට ආහ.ඈ අත තිබු පාර්සලයේ මුදල ගැන බැලූහ. ආගිය තොරතුරු කතා කළ ඔවුහු ඇයට බීමට තේ හා කෑමට බනිස් ලබා දුන්හ. ජනාධිපතිතුමා වේදිකාවට පැමිණියේය. එතෙක් වේලා වේදිකාව ඉදිරිපස රැඳී හුන් කාන්තාවට ජනාධිපතිතුමා හමුවට යෑමට අවස්ථාව ලැබිණි.ඇය වේදිකාවට නැඟුණාය. සුරැකිව තබාගෙන සිටි රුපියල් ලක්ෂ පහළොවක මුදල ඇය ජනාධිපතිතුමා අත තැබුවාය. ජනාධිපතිතුමා ඇගේ දෙඅත දෝතින්ම ගත්තේය. එය අතිශය හැඟීම්බර මොහොතක් විය. මෙය දුටු කවුරුත් පුදුම වූහ.අපි එතැන් සිට ඇය පිළිබඳව තොරතුරු සෙව්වෙමු. ඇය කාර්ය බහුලය. එහෙත් අපි කෙසේ හෝ ඇය මුණ ගැසුණෙමු.අසූහය හැවිරිදි, බාලසූරියගේ චාලට් පෙරේරා මාතාව රටට ම ආදර්ශයකි. ‘චාලට් අක්කා’ ලෙසින් නාවල ප‍්‍රදේශයේ ප‍්‍රසිද්ධව සිටි ඇය එක් රැයකින් මුළු රටේම ප‍්‍රසිද්ධ වූවාය.ඇයට කොයින්ද මේසා විශාල මුදලක්?ඇය කරන්නේ කුමක් ද?ඇයි මෙහෙම දෙන්න හිතුණේ?චාලට් මාතාව රුපියල් ලක්ෂ පහළොවක මුදල ජනාධිපතිතුමාට බාර දුන් මොහොත.අප සිත්හි නැගුණ ප‍්‍රශ්න ද සමඟ අපි ඇය හමුවුණෙමු.“මට ජනාධිපතිතුමාට මේ සල්ලි දෙන්න ඕන කියලා හිතුණේ අපේ රණවිරු පුතාලා තොප්පිගල සටන ජය අරගෙන කොඩිය ඔසවපු වෙලාවේ. ඒත් මට ඒකට අවස්ථාව ලැබුණේ නෑ. විටින් විට මම ජනාධිපතිතුමා හමුවීමට උත්සාහ දැරුවා. ඒත් හරි ගියේ නෑ. මෙවර සටන දිනුවම මම හිතා ගත්තා කොහොම හරි මේ මුදල පරිත්‍යාග කරනවා කියලා.අම්මා මේ සල්ලි දුන්නේ මොනවා කරන්න කියල ද?“පුතේ මට ඕනැ මෙච්චරයි. අර වෙරළ දිගේ දෙපැත්තෙන් ඇවිල්ලා හමුදාවේ නිලධාරින් යුද්ධය අවසාන කරලා එකට හමුවුණේ.මට ඕන අන්න ඒ නිලධාරින් දෙදෙනාට මේ මුදල බෙදලා දෙන්න. අන්තිම සටනේදී ආබාධිත වෙච්ච හමුදා පුතාලා කීප දෙනකුට මං ඉඩම් ලබා දෙනවා. ලබන මාසේ 3 වැනිදා ගාල්ලේ පැවැත්වෙන රණවිරු ප‍්‍රණාම උත්සවයේදී ඒ ඉඩම්වල ඔප්පු ඒ අයට ලබා දෙන්න මම කැමැතියි.ඒ නිසා ඊට පෙර එම ආබාධිත රණවිරුවන්ගේ ලිපින හා තොරතුරු මට ලබා දෙනවා නම් ඉතාම හොඳයි.අනේ දෙයියනේ මට දැන් මැරුණත් කමක් නෑ.” ඇය තමාටම පවසා ගන්නීය.චාලට් අම්මා ජීවත් වන්නේ සතුටෙනි. ඇගේ සතුට දන්දීමේ සතුටයි.පුතා දන්නව ද?“මම එදා බැංකුවෙන් සල්ලි ගන්න ගියහම මැනේජර් මහත්තයා කිව්වා අම්මා මේ වෙලාවේ ඔය සල්ලි අරගෙන යන්න එපා. අපි පස්සේ වෙලාවක ජනාධිපතිතුමා හමුවන්න වෙලාවක් ලබාගෙන ගිහිල්ලා ඔය මුදල බාර දෙමු.” ඔය සෙනඟ ගොඩේ ගිහිල්ලා කවුරු හරි ගනීවි කියලා.” මම බය වුණේ නෑ. මට විශ්වාසයක් තිබුණා කවුරුවත් මේක ගන්නේ නැහැ කියලා. මැරුණත් කමක් නැහැ කියලා මම සල්ලි අරගෙන ගියා. කිසි කෙනෙක් දන්නේ නැහැ මගෙ ළඟ සල්ලි තිබුණා කියලා.මම එදා ජනාධිපතිතුමාට කිව්වා එළාරට සෑයක් හැදුවා වගේ මේ මිනිහටත් සෑයක් හදන්න කියලා. ජනාධිපතිතුමා කිව්වා ‘අම්මේ පළාත් නමයෙ සෑයවල් නමයක් හදනවා කියලා.’ඇගේ සිතේ සතුට රජයයි. ඇය අප හා කතා කරන අතරතුර නිවසෙහි එහෙට මෙහෙට යයි. එය කාමර දෙකක ගරා වැටුණු පුංචි ඉඩපහසුකම් නැති තැනකි. ඇගේ ජීවිතය අල්පේච්ඡය. සුඛෝපභෝගී දේ එහි නැත. අඩුම තරමේ රූපවාහිනියක්වත් නැත. දියවැඩියා රෝගයෙන් පෙළෙන ඇය බත් කන්නේ දවාලට පමණි. අනෙක් වේල්වලට පලතුරක් ආහාරයට ගනි.අම්මා රූපවාහිනියෙන් යුද්දේ බැලුව ද?“මොන. මම ටීවී බලන්නේ නෑ. ඔය විද්්‍යුත් දේවල් අපේ ඇස්වලට හොඳ නෑ. හෑන්ඩ් ෆෝන් අපේ කන්වලට හොඳ නෑ. මම යුද්දේ ගැන තොරතුරු දැනගත්තේ රේඩියෝවෙන්. අනිත් එක, එක එක්කෙනා විස්තර කියනවනේ.මගෙ ගෙවල් දොරවල් තියෙන්නේ හබරකඩ. අපි පුංචි කාලේ ඉඳලා හිටියේ නාවල. මම තනියම ජීවත් වෙන්නේ. ඒක මගේ නිදහසට හොඳයි.”ඇය මුදල් ගනුදෙනු කරන්නීය. ඔප්පු තිරප්පු සමඟ ගනුදෙනු කරන්නීය. පාසල් නොගොස් අකුරු සාස්තරය ඉගෙන ගත්තේ නැති නම් මේ සා කාර්යයක් කෙසේ නම් කරන්නේ ද?“ඇයි පුතේ කියමනක් තියෙන්නේ සකස්කඩේ නොකියපු කට හුඹස් කට කියලා. මට දැනුම් තේරුම් එනකොට මම ම උත්සාහ කරලා අකුරු ඉගෙන ගත්තා. පොත්ම කියෙව්වා. මොළේ තියෙනවානම් අපිට බැරි දෙයක් නෑ දරුවෝ. දැන් මට ඉංගි‍්‍රසි පත්තර කියවන්න පුළුවන්. දෙමළ භාෂාවත් පුළුවන්.ඇය සැබැවින්ම දිරිය ගැහැනියකි. අද ඇය පිළිබඳව හඳුනන්නෙකු නැති තරම්ය. මීට වසර කිහිපයකට පෙර ගිය දඹදිව වන්දනා ගමනේදී සිත පහදා ගත් ඇය සුදු සාරිය පමණක්ම අඳින්නීය. එනිසාම ‘සුදු සාරිය අඳින අම්මා’ කියා ඇසූ පමණින් හන්දියේ කවුරුත් ඇය හඳුනති.මේ දිරිය මාතාව අපට ඇය ගැන බොහෝ දේ කීවාය. එමෙන්ම බොහෝ දේ නොකීවාය. ඇය ජීවිතයේ විඳි අනේක දුක් පිළිබඳව පැවැසුවාය. ඇය නොකියා සිටියේ ඇගේ සත්කාර්යයන් පිළිබඳවය.ඇය සොයා ගිය ගමනේදී හබරකඩ ඇගේ නිවෙස් ඇති කිට්ටුව අලුතින් ඉදිකැරෙන කඩ කාමර අසල අපි පැය කිහිපයක් රැඳී සිටියෙමු.“අම්මා හැමදාම උදේට එනවා. ඇවිල්ලා නිකං ඉන්නේ නැහැ. වැඩ කරනවා. වත්තපිටියේ මොනවා හරි වවනවා. අපි අම්මව අඳුනගෙන අවුරුදු නමයක් විතර වෙනවා. අපි හිටියෙ නාවල පැත්තේ ගෙවල් කුලිය වැඩි ගෙදරක.අන්තිමට අම්මා කිව්වා මගෙ ගෙයක් තියෙනවා ඒකට යන්න වැඩිය සල්ලි ඕන නැහැ කියලා. අපි දැන් ඉන්නේ අම්මගෙ ගෙදරක. ඉතාම සුළු මුදලක් ගෙවල් කුලිය හැටියට ගෙවන්නේ. අම්මා අපිට හුඟක් උදව් කරනවා. මගේ මහත්තයට ති‍්‍රවිලර් එකක් අරගෙන දුන්නා. තවත් කෙනෙකුටත් තී‍්‍රවිලර් එකක් අරගෙන දීලා තියෙනවා. අපේ ගෙදර එන විට හාල් තුනපහ කිරිපිටි එහෙමත් ගෙනැල්ලා දෙනවා.අම්මා අපිටත් දරුවන්ට වගේ සලකනවා.” චාලට් මාතාවගේ නිවසක කුලියට පදිංචි වී සිටින දේවිකා ‘අම්මා’ ගැන පැවැසුවේ හදවතින්මය. ඇය දේවිකාට පමණක් නොව බොහෝ දෙනෙකුට උදව් කරන්නීය. අද ඇගේ අතමිට සරු වුවද කුඩා කල ඇය බොහෝ දුක් වින්දාය. අට දෙනෙකු ගෙන් යුතු පවුලේ ඇය වැඩිමලී ය. තාත්තා කිරි ගවයන් ඇති කළේය. ඔහු ඉපයූ මුදල් එතරම්ම ඉතිරියක් නොවිණි. එනිසා ඇගේ අම්මා ද සුළු සුළු කුලි වැඩ කරන්නට ගියාය.“අපේ තාත්තා ගබ්රියෙල් පෙරේරා. ඉගෙන ගෙන තියෙන්නේ රෝයල් කොලිජීයේ. ඒ වුණාට තාත්තා කැමති වුණේ නැහැ අපිට උගන්නන්න. ඒ අපි කොල්ලන්ට ලියුම් ලියාවි කියලා. අපේ පවුලේ ගෑනු ළමයිම හත්දෙනෙක්. බාලයා මල්ලියෙක්. අම්මත් වැඩවලට ගිය නිසා මං නංගිලා හැදුවා. මට තේරුම් යන වයස එනකොට මං නංගිලවයි මල්ලිවයි ගල් ලෑලි අරගෙන දීලා ඉස්කෝලෙට ඇරලුවා.ඒගොල්ලෝ ඉගෙන ගත්තා. මමත් හම්බ කරලා ඒ ගොල්ලන්ට වියදම් කළා. ඒ කාලේ ඉඳලම පුරුදු වෙලා හිටියා කීයක් හරි ඉතිරි කරන්න. ඒ කාලේ ඉතිරි කළේ තැපැල් කන්තෝරුවේ.”තරුණ වියේදීචාලට් අම්මාගේ දෑස්වල සතුටු කඳුළු ඉහිරෙයි. ඇය කාටවත් දොස් නොකියයි. වයස අවුරුදු විසිදෙකේදි පමණ විවාහ වූ ඇයට දරුවන් දෙදෙනෙකි. ඇගේ ස්වාමිපුරුෂයා වූ කුලසිරි දික්කුඹුර මීට වසර හතළිස් පහකට පමණ පෙර මිය ගියේය. එතැන් පටන් ඇය දරුවන් ද හදා වඩාගෙන ව්‍යාපාර කටයුතු කරගෙන ජීවත් වූවාය.ඇය ඉඩම් මිලට ගෙන නිවෙස් තනා විකුණන්නීය. වසර ගණනාවක් තිස්සේ කළුගල් සිමෙන්ති වැලි සමඟ හැප්පෙන්නීය.“මම දැන් ගෙවල් හදලා විකුණන්න පටන් අරගෙන අවුරුදු හතළිස් පහක් විතර වෙනවා. මේ වනතුරු කවුරුවත් මගෙ ගෙවල්වලට දොස් කියලා නැහැ.”එක්දහස් නමසිය විසි තුනේදී උපන් ඇයට බොහෝ අතීත සිදුවීම් මතකය.මට මතකයි හතළිස් අටේ නිදහස ලැබුණහම ඒ වෙනුවෙන් තිබුණ නිදහස් පෙරහර බලන්න අපේ තාත්තා අප එක්කගෙන ගියා. මට මතක හොඳ රසවත් සිදුවීමක් තියෙනවා. ඒක වුණේ ජපන්නු බෝම්බ දාපු කාලේ. කිරුලපනේ ප්ලේන් එකක් කඩා වැටිලා කියලා ආරංචි වුණා.අපි ගියා ඒක බලන්න. ඒ බලලා ගෙදර එනකොට ගෙදර හිටිය කුකුල්ලු ටික හොරු ගෙනිහිල්ලා. ඒ කාලේ මේ දැන් වගේ පාරේ වාහන නෑ. මට මතකයි අපේ අම්මලා මිරිස් නැහැ කියලා මිරිස් ඇට ගේනවා. බත් වෙනුවට කන්න වුණේ බජිරි. අපි පොඩි කාලේ බොහෝම දුක් වින්දා.ඇගේ ජීවිතය අද සැහැල්ලුය. ඇය කොයි දේ කරන්නෙත් සීමා මායිම් ඇතිවය. ඇය සියල්ලෙන්ම නිදහස් ය. හබරකඩ හදන කඩ පේළියේ කෑම කඩයක් ආරම්භ කිරීම ඇගේ අරමුණය. යුද්ධය හා රණවිරුවන් සිහි කළ පමණින් ඇගේ මුහුණ සිනාවෙන් පිරී යයි.යුද්දේ දිනුවා කියලා රේඩියෝවෙන් ඇහුවම මට දැනුණේ ලෝකයම දිනුවා වගේ. කවදාවත් බුදු බණ බොරු වුණේ නැහැ. චිත්ත ශක්තිය තියෙනවනම් ඊට වඩා දෙයක් තවත් නැහැ.”රණවිරුවන් වෙනුවෙන් ඇය කළ පරිත්‍යාග පිළිබඳව සුළු පිරිසක් විවිධ දේ පවසති. චාලට් අම්මා ඒ සියල්ල මැදහත් සිතින් විඳ ගන්නීය.“අපි ජීවිතේ නින්දා ප‍්‍රශංසා දෙකම විඳගන්න පුරුදු වෙන්න ඕනැ දරුවෝ. මම අද ඉන්නේ සතුටින්. මම හරි හම්බ කරපු දේවල් රණවිරුවන් වෙනුවෙන් පරිත්‍යාග කළේ කිසිම ලෝභකමක් නැතිව. මම පාරේ යන කොට සමහරු ඇවිත් මගේ අත් දෙක අල්ල ගන්නවා. මේ අපේ ජනාධිපතිතුමා අල්ලපු අත් දෙක නේද කියලා.”ඇය හිනැහෙමින් පවසන්නීය.ඉනෝකා සමරවික‍්‍රම ඡායාරූප - විමල් කරුණාතිලක සුදත් මලවීර</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=as0905312</link>
    <topic>කැලෑවේ සැඟවුණු තවත් එක් අසරණයෙක්</topic>
    <author>සඳමල් රශ්මී ශ‍්‍රී. බුද්ධික වනජීවී නියාමක ලුණුගම්වෙහෙර ජාතික වනෝද්‍යානය</author>
    <content>ලක්ෂ 15 ක් ප‍්‍රදානය කළ රණවිරු පරපුරේ අම්මාකැලෑවේ සැඟවුණු තවත් එක් අසරණයෙක්නෙළුම් විලගුරු සේවයේ රසකතාමිනිත්තුවක කතාවක්වැරැදි කරන්නන් අතර නිවැරැදි පුද්ගලයන් ලෙස අප සිටිය යුතුයිතායිලන්තයෙන් වැඩම කළ ශ‍්‍රී සර්වඥ ධාතූන් වහන්සේ සහ රන් ආලේපිත බුද්ධ ප‍්‍රතිමාව පූජා කිරීමේ උත්සවයකහිරු සැඟවීමට ආසන්නය. වියපත් වූ පලු ගස මුදුනතට වී පිපී කුසුමක් හා සමැව හේ හිනැහේ. රතු, කහ, තැඹිලි වර්ණ සුසංයෝගයෙන් හෙබි සිනා කැන් වගුරවමින් හිනැහේ. එකී සෞම්‍ය ගුණයෙන් බිඳක් අයැදිමින් දෝ, අතු ඉති සිඳී ගිය වියපත් පලු ගසට අරක් ගත් විහඟ කැලක් ගීත ගායනයේ නිරතව සිටිති.වියපත් පලු ගස මත හිඳ පිපී හිනැහුණු පියුම නටුවෙන් ගිලිහී ගොසිනි. දවස මුළුල්ලේ වනපෙත කැළඹූ පොරෝ - කෑදැතියෝ එකා පසුපස එකා වියපත් පලු ඉති මතට පියඹා එති.මොහොතකට පෙර ගී ගැයූ සියොත් කැල කොහේදෝ සැඟව ගොසිනි. නැගෙනුයේ කටුක හඩින් රැව් දෙන “ක‍්‍රෑක්... ක‍්‍රෑක්... රාවය පමණි. එය ද ලැගීමට පලු අතු බෙදා ගත නොහැකිව කෑ - මොර ගසනා කෑදැති රාවයයි.සියලු කෑමොර ගෑම් හමුයේ වනපෙත රාති‍්‍රයට අඬ ගසයි. ඒ බැව් වටහා ගත් වන වැසියෝ එක්වනම නිහඬ වෙති. රාති‍්‍රය බියකරු බැව් ඔවුහු දනිති. එය අවුස්සනු වස් කෑ - මොර ගසනු යේ මන් ද? නමුදු එබැව් නොතකන සද්දන්තයෝත්, හයිකාරයෝත් රාති‍්‍ර නිහඬතාවය දෙපළු කරමින් කුංචනාද නඟති. ගෝරනාඩු කරතී.මම මොහොතකට වැව් තෙර දිය කෙළිනා දළ ඇතු අබියස නෙත් නතර කරන්නෙමි. බලනු මැනැවී..., මොහුගේ අනන්‍යතාවය. එය විදහා පාමින් සරනා අපූරුව. සමස්ත අලි ප‍්‍රජාව අතරින් ඇතුන්ගේ පමණක් කෘන්තක දත් යුවළ දළ බවට පරිවර්තනය කළ අපූරුව.“ඇතෙකුට ඇත් දළ යුවළක් වාගේ...”සැබැවින්ම එකී ප‍්‍රස්ථාව පිරුළට සම කළ හැක්කක් අප සතු වෙත් ද? ජීවිතයට වටිනා දෑ සම කිරීමට එයට ප‍්‍රමාණවත් නොවන්නේ ද?ශ‍්‍රී ලංකාවේ අලි ප‍්‍රජාව අතුරින් දළ කාරයන් සිටිනුයේ ඉතා අල්ප වශයෙනි. ඉනිදු මුතු ලාභීන් සිටිනුයේ ඉතාමත් අල්ප වශයෙනි. එබැවින් මුතු දළයෝ ඉතා දුර්ලභයෝ ලෙස සලකති. එකී දුර්ලභත්වයට මුතු දළයාට වටිනාකමක් ලබාදී ඇත.මුතු හා සමඟ ඇඳුණු අනෙක් නම කුමක්ද? ඒ මැණික් ය. ඉඳින් ඇතෙකු ගේ දළයක් තුළ මුතු නිර්මාණය කළ ස්වභාව දහම ම තවත් සතෙකුට මැණිකක් ලබාදී ඇත්තේ ය.ඉඳින් ඇතාට ඇත් දළ මෙන් මේ වන මිතුරාටත් තමන් ගේ මාණික්‍ය ඉතා අගනේ ය. එහි අගය මුදලට මිල නොවීම වූ කලි මෙහි ඇති සුවිශේෂිත්වයයි. ඒ සතාගේ තොරතුරු අපූර්වත්වයෙන් ද අනූනය. විශ්මිතය.මේ සතා අමුතුම නිර්මාණයකි. මුහුණෙන් දෙකෙන් පංගුවක්ව නියෝජනය කරන්නේ විසල් ඇස් යුවළකි. දෙනෙත මුලින් ඇරැඹෙන නරියකුගේ හා සම උල් හොම්බකි. එම නිසා දෝ කම්මුල් දිස් නොවෙයි. වටකුරු ඇස් ඉස්මත්තේ ඇහි බැමි නොපිහිට යි. ඒ අඩුව පිරිමසින්ට දෝ නාසය අද්දරින් ඇරැඹෙන සුදු පැහැති ඉරකින් ඇස් ඉස්මතු කර පෙන්වයි. දෙකන් විශාල ය.සිරුර අළු, දුඹුරු සහ රන්වන් පැහැයේ එකතුවකි. සිරුරට සාපේක්ෂව අත් පා දිගු ය. ඒවා අතු - ඉති මත ගමන් කිරීමේදී ප‍්‍රයෝජනයට ගනී. අතු වල එල්ලීමේදී රිළා, වඳුරු වැනි සතුන්ට තම වල්ගයෙන් ලැබෙන පිටිවහළම මේ සතාටත් අත් පා යුගලෙන් ලැබේ. එකී කාර්යය උදෙසාම දෝ අත් - පා යුගලේ මහපට ඇඟිලි දිගුවත්, වළලුකර ප‍්‍රදේශය සිහින්වත් පිහිටා ඇත.කොටින් කියතොත් මිනිසාට සමීප ලක්ෂණ දරයි. මිනිසා ගේ ආදීතම මුතුන් මිත්තන්ගේත් - මොහුගේ ආදීතම මුතුන් මිත්තන් ගේත් අතර යම් සමානත්වයක් තිබී ඇති බවට ද විශ්වාසයක් පවතී. ඉඳීන් මේ සතා කවරෙක්ද?සිංහල ජන වහරෙහි එන ප‍්‍රස්ථාව පිරුළකින් අපේ වන මිතුරා ගේ ධනවත් භාවය පිළිබඳව ඉඟි කර ඇත.“උණහපුළුවාට උගේ පැටියා මැණිකක් වාගේ” මිහිමත ඇති අමිල ධනය දරු පෙම නොවන්නේ ද?දිනක් කිතුල් කොටේ අඩවි ආරක්ෂක කාර්යාලයට පැමිණි ගම් වැසියෙක් අතැ වූයේ, හිල් විඳින ලද කාඩ්බෝඩ් පෙට්ටියකි. එය අප ගේ බාරයට පැමිණ වූ හේ...“මහත්තයෝ මුන්දෑ උන්නේ කුඹුක් ගහක් පල්ලේ වැටිලා දඟලමිනු” යි. මම ගඟට නාන්න කියාලා එද්දින් බල්ලෝ බුරණ හඬටයි ඒ දිහාවට ගෑටුවේ. බැලින්නන් බල්ලෝ වට කරාන බුරනවා. මම ළං වුණා. අනේ හපොයි, මුන් දෑ දෝතම ළයට තුරුලු කරන, ලේ පෙරාන, බකමූණෙක් වාගේ ඇස් ගෙඩි උළුප්පාන බලාන ඉන්නවා. ඒ ගමන මම බල්ලෝ පරක් කරාන කරේ දමාන උන්නු තුවායෙන් උන්දෑව දෝතට ගත්තා.ඒ ගමන මුන් දෑ... තමන්ගේ දෝතට ගුල් කරාන උන්නු දේ තව තවත් ළයට ගුලි කරාන උන්ඩි ගැහුණා. ඒ ගමන මම උන්දෑගේ දෑත්වලට මැදි වුණ ගුලිය ලිහන්නට උත්සාහ කළා. අනේ හපොයි. පුංචිම පුංචි පැටෙක්. උන්දෑ ඒ ගමන හණික මයේ අත හපාන උන්දෑගේ පැටියා ළයට තුරුලු කරාන මයේ දිහා ඇස් උළුප්පාන බලාන උන්නා නොවැ...”පෙට්ටියේ පියන්පත විවර විය. එතුළ සිටි උණ හපුළු මව විඩාබර නෙතින් අවට නිරීක්ෂණය කළා ය. ඇය ගේ සියොළඟම වූයේ පත් විපත්තියේ නටබුන් ය. තුවාලවලින් වෑස්සුණ රුධිරය මුළු ගතෙහිම කැටි ගැසී තිබුණි. නමුදු ගත රැඳි එඩිය කැටි කර තමන් ගේ මැණික සුරක්ෂිතව ළයට තුරුළු කරගෙන සිටියා ය.එක් අවාසනාවක මහත මරණීය තුවාල ලැබ පසු වූ ඈ, තම මැණික ළයට තුරුළුකර ගෙන සිටිනු නො හැකිව මහත් ආයාසකර ව්‍යායාමයක නිරත වූවා ය. නමුදු එම වරම ඇයට ලැබුණේ පෑ කිහිපයකට පමණි. තමන්ට අවසඟ වූ සුසුම් පොද වා තලයට මුදා හළ ඇය මෙලොවින් සමු ගත්තාය. අමිල මැණික තනිකර අකාලයේ සමුගත්තා ය.මවගේ වියෝව වටහා ගත නොහැකි අවදියේ පසු වූ උණහපුළු පැටවා මවට තව තවත් තුරුලු විය. නමුදු වෙනදා දැනෙන මව් උණුහුම අද නැත. සීතල සියොළඟම වෙලා ගත්තෙන් සිදුවූ දෑ වටහා ගත්තාක් මෙන් ඔහු මවගෙන් ඈත් විය. විසල් දෙනෙත් විවර කර වට පිට බැලූයේ තමන් පත්ව සිටි අසරණ බව ප‍්‍රකට කරමිනි.බල්ලන් ගේ සපා කෑම නිසාවෙන් අසාධ්‍ය තත්ත්වයේ පසු වී අවසන මිය ගිය උණහපුළු මවගේ මෘත සිරුර ඉදිරි පරීක්ෂණ කටයුතු සඳහා උඩවලව ඇත් අතුරු සෙවණ පශු වෛද්‍යතුමිය වෙතට යැවීමට අවශ්‍ය කටයුතු අපි සිදු කළෙමු.මවගේ මළ සිරුර පසෙකට වී දෙපා අතැර හිස ඔබාගෙන ගුලි වී සිටි උණහපුළු පැටවා කුසගින්න දැනෙන්නට වූයෙන් සෙමෙන් මව කරා ළං වීය. වෙනදාට තමා දෝතින් ගෙන ළයට තුරුලු කර ගන්නා අම්මා මෙදින නිසලව වැතිර ගත් වනමය. පැටවා මවට සමීපව ඇයගේ දෙතනින් තමන් උදෙසා එරුණු කිරි කඳුළ, පුරුද්දට මෙන් සොයන්නට විය. මව තුළ පණ බිඳක් වෙතොත් මැණිකක් හා සම පුතුට කිරි බිඳක් පොවනු නිසැකය. මුදලේ අගය නොව දරු පෙමෙහි අගය අමිල බැව් බසක් තෙපළිය හැකි නම් වන ජීවීහු පවසති. එනිසා දෝ මිනිස් බස නොදත් ඔවුහු එය කි‍්‍රයාවට නඟමින් අප හට ඒත්තු ගන්වති.වනජීවී සහෝදර නිලධාරීන් අතරෙහි දින කිහිපයක් ගත කළ උණහපුළු පැටවා, ඉනික්බිති උඩවලව ඇත් අතුරු සෙවණට බාර දුන්නෙමු. වනාන්තරයට හුරු වී තනිවම ජීවිතය ගොඩනඟා ගත හැකි තත්ත්වයට පත් වන තෙක් පිළිසරණක්, අසරණ වනජීවීන් උදෙසා ලබාදීම වූ කලි ඇත් අතුරු සෙවණෙහි මූලික පරමාර්ථයකි.සැබැවින් ම උණහපුළුවන් පිළිබඳව කරුණු - කාරණා දන්නෝ විරල වෙති. එයට හේතුව වන්නේ මෙකී සත්ත්වයෝ රාති‍්‍ර කාලයේදී පමණක් හැසිරීමය. රාති‍්‍රයේ සැඟව ගත් ඔවුන් ගේ වතගොත ද අපූර්වත්වයෙන් අනූනය.‘Slender loris’ යන ඉංග‍්‍රීසි නාමයෙන් හඳුන්වන මොහුගේ විද්‍යාත්මක නාමය ‘Loris Tardi Gradas’ ය. සැබැවින් ම ස්වභාව දහමේ අමුතු ම නිමැවුමකි. රාති‍්‍රය පුරාවට ම වනපෙත් තුළ සරනා මොවුහු දක්ෂ දඩයක්කාරයෝ වෙති. දිනයේ උදෑසන සහ දහවල් සමයේ අලස ලෙස නිදති. රාති‍්‍රයේදී අලස බව පරයා සැඟවගත් කඩිසර ගති ස්වභාවය ඉස්මතු කර ගනිති.උණහපුළුවා තමන්ට වඩා විසි තිස් ගණනකින් විසල් සිරුරකට හිමිකම් කියනා මොනරා ගේ ගෙල තමාගේ ඉඳි කටු වන් සිහින්, නමුදු සවිමත් උල් දත්වලින් හපා මරා දමනු ලබන බවට වන මතයක් ද වනවාසී ගැමියන් අතර පවතී.රාත‍්‍රියේදී ගොදුරු සොයමින් යන උණහපුළුවකුට සුදුසු ගොදුරකට ඉවක් දැනුණේ යැ’යි සිතන්න. එතැන් සිට ගොදුර ඩැහැගන්නා තෙක් ම ඌ ඒ කරා සමීප වන්නේ හීන් සීරුවේම ය. ගොදුර ඇත්තේ ගසක් මත යැයි සිතන්න. එබැව් දකිනා අපගේ වනමිතුරා පළමුව එම ගස කරා නිශ්ශබ්දව ළං වී හොඳින් ගොදුර නිරීක්ෂණය කරයි.අනතුරුව හීන් සැරේ ගසට නැගීම අරඹයි. එසේ නගිනා අතරතුර දී ගසෙහි පොත්තක් හෝ කොළයක් ඌ අතින් ගැලවුණා යැයි සිතන්න. එය බිමට පතිත වීමෙන් නැඟෙන හඬ ගොදුරු සතාගේ කන වැටෙතැයි බියෙන් ඌ, එකී ගස් පොත්ත කටින් ඩැහැගෙන යළිත් ගසින් බිමට බැස, හඬක් නොනැගෙන සේ එය බිම තබා, යළිඳු ගසට නගියි.මේ ආකාරයට නිහඬව, නමුදු ක‍්‍රමානුකූලවම ගොදුරට සමීප වන උණහපුළුවා විදුලි වේගයෙන් ඩැහැ ගන්නා ගොදුර ක්ෂණිකවම පපුවට තද කරගනී. අනතුරුව සුස්ම සිරවී ගොදුරු සතා මිය යන තෙක් ම ග‍්‍රහණය තද කරමින් ම හිස සපා කයි. මේ ආකාරයට ගොදුරු කර ගන්නා සතුන් අතරට කුඩා ප‍්‍රමාණයේ කොඳු ඇට පෙළ සහිත සත්ත්ව වර්ග වෙති. ඊට අමතරව පලතුරු මල් සහ කුඩා කෘමීන් ආහාර වශයෙන් ගනිති. මේ සත්තු ඉගිලෙන මෙරුන් අල්ලාගෙන කෑමට බොහෝ ප‍්‍රිය කරති.උණහපුළුවන්, දඩයම් ක‍්‍රමෝපාය අතරින් කෙතරම් දක්ෂතාවයක් ප‍්‍රකට කරන්නේ ද යත්, මොනරා කරා ළං වී, උගේ ඇඟට ගොඩ වී බෙල්ල සපනා තුරුම ඒ බවක් මොනරාට නොදැනෙන බවට ගම්වැසියන් අතර මතයකි. ගොදුරු කර ගන්නා සතා ගේ එකඳු කොටසක් හෝ ඉතිරි නොකර, පළමුව හිසෙන් පටන් ගෙන, පක්ෂියෙකු ගේ නම් පෙඳය තෙක් ම වන සිරුරේ සියලු ම කොටස් (පිහාටු ද හා සමඟ) ආහාර කර ගනිති.උණහපුළුවාගේ ඇස් බකමූණු ඇස් මෙන් ම වටකුරු ය. දීප්තිමත්ය. විශාල ය. එම නිසාවෙන් දෝ සිංහල ගැමියන් ගේ මිථ්‍යා විශ්වාසයන්ට අනුව උණහපුළුවාගේ කඳුළු එකතු කර, මතුරා කෙම් ක‍්‍රමයකට අනුව බෙහෙත් තනා, එකී බෙහෙත තමන් ගේ ඇස්වල ආලේප කර ගැනීමෙන් පෙනීමේ තීව‍්‍රතාවයක් ඇති වෙතැ’යි මතයක් පවතී. ඉඳින් එකී බෙහෙත් වට්ටෝරුව තැනීමට අවශ්‍ය මූලිකම දෙය වන උණහපුළුවාගේ කඳුළු ලබා ගන්නේ ඉතාමත් ම්ලේච්ඡ ආකාරයකට බව ද මෙහිලා සඳහන් කළ යුතුමය.පළමුව ගිනිමැලයක් ගසා දෙවනුව එයට අමු කොළ අතු ඉති දමා දුම් ගස්සවයි. අනතුරුව උණහපුළුවා ලීයක පහතට එල්ලෙන සේ පසු පස ගාත් යුගළයෙන් බැඳ එකී දුම ඌගේ මුහුණට පැමිණෙන සේ දුම්මැලයට අල්ලයි. දුමෙන් පීඩා විඳීම නිසාවෙන් ඌගේ ඇස්වලින් කඳුළු ගැලීමට පටන් ගනී. කඳුළු අවශ්‍ය ප‍්‍රමාණයට ලැබෙනා තෙක්ම මෙකී අසරණ සතා එකී පීඩාවට ලක් වෙයි. මෙමගින් අනුවණ මිනිසුන්ගේ දෙනෙත් පෑදීමට අවැසි කෙම් බෙහෙත සඳහා කඳුළු පරිත්‍යාග කරන උණහපුළුවා අවසන පීඩා විඳ මිය යයි. ඒ නොමිනිසුන් සැබැවින් ම අන්ධයෝය යන්න මිනිසාට පසක් කර දෙමිනි.උණහපුළුවා සලකන්නේ වඳවීමේ තර්ජනයට මුහුණ පා සිටිනා ක්ෂීරපායි සත්වයකු වශයෙනි. මොවුහු ඉතාමත් දුර්ලභ වෙති. එනිසාවෙන් වනජීවී සංරක්ෂණ දෙපාර්තෙමින්තුව වන සත්ව හා වෘක්ෂලතා ආරක්ෂක ආඥා පනත මගින් මෙකී සත්ත්වයා ආරක්ෂිත සත්වයකු වශයෙන් නම් කර ඇත. ඉදින් උණහපුළුවකු සුරතලයට හෝ ළඟ තබා ගැනීම, ප‍්‍රදර්ශනය කිරීම, විකිණීම, මැරීම ආදී කුමන කාර්යයක හෝ නියැළීම දඬුවම් ලැබිය හැකි වරදක් බව තරයේ ම සිහි තබා ගත යුතු ය. මෙකී වන ජීවීන් හට ඔවුන් ගේ නිජබිම් වලවත් නිදහසේ ජීවත්වීමේ අයිතිය පැහැර නොහැරීම අපි සතු වගකීමක් සහ යුතුකමක් බව ද තරයේම සිහි තබා ගනිමු.සඳමල් රශ්මී ශ‍්‍රී. බුද්ධික වනජීවී නියාමක ලුණුගම්වෙහෙර ජාතික වනෝද්‍යානය</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=as0905313</link>
    <topic>නෙළුම් විල</topic>
    <author/>
    <content>ලක්ෂ 15 ක් ප‍්‍රදානය කළ රණවිරු පරපුරේ අම්මාකැලෑවේ සැඟවුණු තවත් එක් අසරණයෙක්නෙළුම් විලගුරු සේවයේ රසකතාමිනිත්තුවක කතාවක්වැරැදි කරන්නන් අතර නිවැරැදි පුද්ගලයන් ලෙස අප සිටිය යුතුයිතායිලන්තයෙන් වැඩම කළ ශ‍්‍රී සර්වඥ ධාතූන් වහන්සේ සහ රන් ආලේපිත බුද්ධ ප‍්‍රතිමාව පූජා කිරීමේ උත්සවයකගුණසිංහ හෙට්ටිආරච්චිමාඔඩොක්කුවට ගෙන කිරි පෙවූ අම්මා අනතුරුව කුස්සියට වැදී එය අස්පස් කරන්නට වූවා ය.ළිප අළු ටික බේසමකට ලා ගත් ඇය ඒවා අලුත හිටවන ලද පොල් පැළය මුලට දමනු පිණිස එහි ගියා ය.එතැන බල්ලකු සිටිනු ඇය නොදුටුවාය. බල්ලා ඇගේ පය සැපුවේය.සපා කන ලද්දේ පිස්සු බල්ලකු යැයි කියැවිණ.මවගෙන් කිරි බීම මට නැවතිණ.”චº, පොඩි එකාට කිරි දීමත් නැතුව ගියානෙ. මොන අපරාධයක් ද මේ වුණේ?” අපේ ගෙදරට රැස්වූ අහළ පහළ අය දුක්වූහ.සුන්දර නැන්දා ද ඒ අතර වූවා ය. ඇගේ මුහුණේ ඉරියව් වහා වෙනස් විය.”ඕකට උමතුවෙන්ඩ කාරි නෑ. මං මේ පැටියට කිරි දෙඤ්ඤං” ඇය කීවාය.කාගේත් හිතට ආවේ මහත් සැනසිල්ලකි. කොස් දෙල් අල බතල සමඟ සිංහල හාලේ බත තුන්වේලටම කෑ සුන්දර නැන්දා මනා සෞඛ්‍ය තත්ත්වයෙන් පසුවූ තැනැත්තියකි.ඉන්පසු තම දරුවාට කිරි දෙන හැම අවස්ථාවේ ම ඇය මට ද කිරි දුන්නා ය.අපේ අම්ම ඇය දෙස බලා සිටියේ දෙව්දුවක දෙස බලා සිටි අයුරිනි.කිරිපොවන වෙලාව ළං වනවිට ඇගේ හැට්ටය කිරෙන් තෙත්වෙයි. මා සිහිවන ඇය වහ වහා අපේ ගෙදර එයි.මා ඇකයට ගෙන කිරි පොවන ඇගේ මුහුණෙහි දයාව උතුරයි. ඒ මුව මඬලෙහි ඇඳී ගිය හිනා පොද මට තවමත් මතකය.මා මේ චිත‍්‍රය මවා ගත්තේ අම්මා මට කී කතාව ඇසුරිනි.මගේ මව මෙන් ම සුන්දර නැන්දා බඳු මවක් ද ලබන්නට මම පින් ලැබීමි.අද සුන්දර නැන්දලා කෝ?ගම්පහ සමරසේන කළුගම්පිටිය මහතා විසින් යොමු කරන ලද ලිපියක් ඇසුරිනි.  අප අධ්‍යාපනය ලබන්නේ බප/ගම් පහළ යාගොඩ ශ‍්‍රී ස්වර්ණපාලි මහා විද්‍යාලයයේ ය. දැන් අපි සාමාන්‍ය පෙළ විභාගයට සූදානම් වෙමින් සිටිමු.අප ඉගෙන ගත්තේ ලොකු ආසාවකිනි. අපට ඉගැන්වීමට ගරු පියවරු සහ මෑණිවරු ද බොහෝ වෙහෙස දරති. එහෙත් අප පාසලෙහි අඩුපාඩුකම් බොහෝය.අප පාසල පිහිටා ඇත්තේ ගම්පහ දිස්ති‍්‍රක්කයේ පහළ යාගොඩ ගමේය. එහි පළමුවැනි ශ්‍රේණියේ සිට එකොළොස්වැනි ශ්‍රේණිය දක්වා පන්ති පැවැත්වේ. අප පාසල පහසුකම් ඇති දිස්ති‍්‍රක්කයකට අයත් වුව ද අප ඉගෙනුම ලබන්නේ අඩුපාඩුකම් මධ්‍යයේය.අපි පොත් කියැවීමට බොහෝ කැමැත්තෙමු. එහෙත් අපේ පුංචි පුස්තකාලය බොහෝ දිළිඳුය. පොත් තබා ගැනීමට කබඩ් නැත. වහල ද පිළිසකර කර ගත යුතු ය.පුළුවන් කවුරු හරි ඉන්නවා නම් අපේ මේ අවශ්‍යතා ඉටු කර දෙනු මැන. ඒ සඳහා වියදම් කිරීමට අපේ මාපියනට වත්කමක් නැත.මාමේ, නැන්දේ අපි ඔබේ කාරුණික අනුග‍්‍රහය අපේක්ෂාවෙන් සිටිමු. ජීවිතය හා ලෝකය තේරුම් ගැනීමට මෙන්ම අන්‍යයනට උදවු උපකාර කිරීමේ යහගුණය අත්විඳීමට ද ඔබ සලසන අනුග‍්‍රහය අපට කියා දෙනු ඇතැයි අපි විශ්වාස කරමු.ගණේමුල්ලේ, පහළ යාගොඩ, ශ‍්‍රී ස්වර්ණපාලි මහා විද්‍යාලයයේ දහවැනි ශ්‍රේණියේ සිසු සිසුවියන් පිරිසක විසින් යොමුකරන ලද ලිපියක් ඇසුරිනි. විදුහල්පතිනිය ගේ අනුමතිය ද අමුණා තිබේ. උදවු කිරීමට කැමැති අයගේ පහසුව තකා දුරකථන ඇමතුම් දෙකක් ද සඳහන් කර ඇත. ඒ මෙසේය 071-8106661, 071-6450231  හෘද රෝගියෙක්මි. මාස දහයක පමණ කාලයක සිට වෛද්‍ය ප‍්‍රතිකාර ලබමි. මසකට වරක් කොළඹ ජාතික රෝහලේ හෘද රෝග සායනයට යමි. ඒ හැම අවස්ථාවකදී ම රුධිර පරීක්ෂණ වාර්තා ද ගෙන යමි.මා පදිංචිව සිටින්නේ කොළඹින් බොහෝ දුරබැහැර පෙදෙසක ය. මට පහසුවෙන් යා හැකි රෝහලක් වනුයේ මාතර රෝහල ය.පසුගිය දිනෙක මම කොළඹ රෝහල් වෛද්‍ය සායනයේ ප‍්‍රතිකාර වාර්තා පොත ද රැගෙන අදාළ ලේ පටක පරීක්ෂණ වාර්තා හතරක් ලබාගැනීමේ අපේක්ෂාවෙන් මාතර රෝහලේ බාහිර ප‍්‍රතිකාර අංශයේ ලියාපදිංචි වීමි. අනතුරුව අදාළ රසායනාගාර පරීක්ෂණයට මුහුණ දෙනු පිණිස වෛද්‍යවරයා හමුවට ගියෙමි. ඒ වනවිට පැය දොළහක් නිරාහාරව ද සිටියෙමි.වෛද්‍යවරයා මට කීවේ අදාළ වාර්තා කොළඹ මහ රෝහලෙන් ම ලබා ගන්නා හැටියට ය.සැතපුම් 125ක් දුරගෙවා නිරාහාරව කොළඹ ගොස් අදාළ පරීක්ෂණ කරවා ගැනීම මට බලවත් අපහසු කටයුත්තක් නිසා මාතර රෝහලට පැමිණි බව මම කීමි. Full Blood Count, S.Electrolytes, Fasting Blood Suger, Urine Micro Albumin නමැති මේ පරීක්ෂණ හතර කරන ලෙස මට උපදෙස් දී තිබුණේ කොළඹ ජාතික රෝහලේ හෘද රෝග සායනයේ විශේෂඥ වෛද්‍යවරයෙකි.මා මාතර රෝහලට යෑමට විශේෂයෙන් හේතුවූයේ ද ජාතික පුවත්පතක පළව තිබූ එක් වාර්තාවකි. රජයේ රෝහල්වල රසායනාගාර පහසුකම් තිබිය දී රෝගීන් බාහිර රසායනාගාර කරා නොයවන ලෙස දන්වා රෝහල් බලධරයනට වහාම චක‍්‍රලේඛ උපදෙස් දෙන්නැයි සෞඛ්‍ය අමාත්‍යවරයා සෞඛ්‍ය සේවා අධ්‍යක්ෂවරයාට උපදෙස් දුන් බව ඒ වාර්තාවේ සඳහන් වී තිබිණි. මාතර රෝහලේ බාහිර රෝගී අංශයේ වෛද්‍යවරයා මට කියා සිටියේ අදාළ පරීක්ෂණ මාතර රෝහලේ නොකරන බවයි.මේ ටික ද නොලියා බැරි ය.මීට පෙර මට අවශ්‍ය ලේ පටක පරීක්ෂණ නුවර රෝහලින් කරවා ගැනීමට පුරුදුව සිටියෙමි. රෝහලකින් රෝහලකට ගොස් බාහිර රෝගියෙකු ලෙස ලියාපදිංචි වී රසායනාගාර සේවාව ලබාගත හැකි බව රෝහල් රසායනාගාර නිලධාරියකු මට පවසා තිබිණි.කෙසේ වුව ද අවසානයේ රුපියල් දෙදහසකට කිට්ටු මුදලක් පෞද්ගලික රසායනාගාරයකට ගෙවා පරීක්ෂණ ටික කරවා ගැනීමට මට සිදුවිය.මාවරල, පියසේන මද්දුමගේ මහතා විසින් යොමු කරන ලද ලිපියක් ඇසුරිනි.  රෝගියකු බැලීම පිණිස අඟහරුවාදා දිනෙක මහරගම පිළිකා රෝහලට ගියෙමි. මේ මා එහිදී දුටු සිද්ධියකි.වෛද්‍යවරුන් හමුවීමේ බලාපොරොත්තුවෙන් පෝලිමේ සිටි බාහිර රෝගීනට විස්කෝතුවලින් සහ තේපැනින් සංග‍්‍රහ කරමින් සිටි කාන්තාවන් පිරිසක් දුටිමි. ඔවුන් ඒ සංග‍්‍රහය පැවැත්වූ ප‍්‍රසන්න ලීලාව අප සිත් ගත්තේය. ඒ අතර ඔවුන් රෝගීන් සැනසීමට ද, දිරිමත් කිරීමට ද වෙහෙසුණු හැටි අපි දුටිමු.බොහෝ ඈත පෙදෙස්වලින් පැමිණි රෝගීහු ද පෝලිමේ වූහ. ති‍්‍රකුණාමලය, හුංගම, මොනරාගල, මිහින්තලය, අකුරැස්ස ආදී ප‍්‍රදේශවලින් පැමිණි රෝගීහු ද ඒ අතර වූහ. ඇතැම් රෝගීන් ගම්වලින් පිටත්ව පැමිණ සිටියේ කලින්දා රාති‍්‍රයේ ය.මේ හැම දෙනාගේ ම අපේක්ෂාව වූයේ හැකි පමණ කලින් පෝලිමට එකතුවීමය. එසේ නොවුවහොත් ආපසු ගම්රටවල් බලා යෑමට හැකි වන්නේ පසුදාය. එනිසා අහර ගැන නොතකාම ඔවුහු පෝලිමට වැදී සිටියහ. ඇතැමුන් පෙරදා රැයෙහි අහර ගත් පසු අහරක් ගෙන නොතිබිණ.අර කාන්තා පිරිස සංග‍්‍රහ කරමින් සිටියේ මෙබඳු පිරිසකටය. රෝගීන් ගේ තනිනොතනියට පැමිණ සිටි අය ද මේ සංග‍්‍රහය වින්දහ.උදෑසනම මේ සංග‍්‍රහය නොලැබිණි නම් වෛද්‍යවරයා හමුවීමට යෑමට පෙර තමන් ක්ලාන්ත වී ඇද වැටීමට ඉඩ තිබුණු බව ඇතැම් රෝගීහු කීහ.ප‍්‍රශක්ති කාන්තා සංවිධානය විසින් කරගෙන යනු ලබන මේ සද්කාර්යය කොත්මලේ අමරවංශ නාහිමියන් ගේ අනුශාසකත්වයෙන් මීට තෙළෙස් වසරකට පෙර ආරම්භ කරන ලද්දකි. වත්මන් අනුශාසක වනුයේ ශාස්ත‍්‍රපති කොත්මලේ දින්නාග හිමියන්ය. ආරම්භයේ පටන් නොකඩවා නව වසරක් සභාපතිත්වය දරන්නේ සුමේධා අත්තනායක මහත්මියයි.ප‍්‍රතිකාර පිණිස මෙහි එන දුර රෝගීනට රුපියල් තුන්සියය බැගින් ද නොදුර රෝගීන්ට රුපියල් දෙසියය බැගින් ද පිරිනැමීම ප‍්‍රශක්ති සංවිධානයේ සිරිතකි. ගිය වසරේදී මේ සඳහා රුපියල් අට ලක්ෂයකට වැඩි මුදලක් වැය කොට තිබේ. එසේ ම දිළිඳු රෝගීන් බාහිරින් මිල දී ගන්නා ඖෂධ සඳහාත්, පිටතින් කරවා ගන්නා රසායනාගාර පරීක්ෂණ වෙනුවෙනුත් ගිය වසරේදී රුපියල් හය ලක්ෂයකට වැඩි ප‍්‍රමාණයක් පරිත්‍යාග කර ඇත.පිළිකා රෝහලේ ළමා රෝගීන්ට අවශ්‍යව තිබූ වෛද්‍ය උපකරණ කට්ටල තුනක් ද ළමා රෝගී විශේෂ ප‍්‍රතිකාර කාමරයේ ජනෙල් ග‍්‍රිල් ද සපයා ඇත්තේ මේ සංවිධානයේ සාමාජිකාවන් සහ ඔවුන් ගේ හිතවතුන් ය. ඒ සඳහා රුපියල් ලක්ෂ තුනහමාරක් පමණ වැයකොට තිබේ.ප‍්‍රශක්ති සංවිධානයෙන් වෙනත් සමාජ සත්කාර්යයන් ද කැරෙන බව දැනගතිමි. මහරගම තැපැල්හලෙන් දිළිඳු සහනාධාර ලබාගැනීමට පැමිණෙන සියයකට අධික පිරිසකට මාසිකව බටර් බනිස් කෙසෙල් ගෙඩි සමඟ තේ පැනින් සංග‍්‍රහ කිරීම ද, ආර්ථික අපහසුතා ඇති වෛද්‍ය ශිෂ්‍යයන් පස්දෙනකුට මාස්පතා රුපියල් දහස බැගින් පිරිනැමීම ද එමඟින් කැරේ.මහරගම ශ‍්‍රී වජිරඤාණ ධර්මායතනයේදී වාර්ෂිකව සංඝගත දක්ෂිණාවක් පවත්වා ආධාර කරන ඇත්තනට සෙත් පැතීම ද සිරිතකි.සාමාජික සාමාජිකාවන්ගේ ද දෙස් විදෙස් පරිත්‍යාගශීලීන්ගේ ද මුදල් යොදාගෙන පුළුල් ප‍්‍රජා සේවාවක් ඉටු කරන ප‍්‍රශක්ති කාන්තා සංවිධානය අපට පාඩමක් කියාදෙයි. උදාර පරමාර්ථයෙන් එකතු වුවහොත් ප‍්‍රජාව වෙනුවෙන් මහත් සේවාවක් කිරීමට කාන්තාවනට පුළුවන යන පාඩමයි, ඒ.තව තවත් සාමාජිකාවන් එක්වන්නේ නම් සේවාව තව තවත් පුළුල් කළ හැකි බව සංවිධානයේ සාමාජික විමලා ද සිල්වා මහත්මිය අපට කීවා ය.ප‍්‍රශක්ති කාන්තා සංවිධානයේ සොයුරියනි, දියණිවරුනි, නර ලියන් අතර සුර ලියන් වෙසෙන බව ඔබ අපට පසක් කළෙහි ය. ඔබේ ගුණ සුවඳ දසත පැතිරේවා!හාලිඇල, ජිනදාස ගොඩකන්ද මහතා විසින් යොමු කරන ලද ලිපියක් ඇසුරිනි.  ළදරු වියේ පසුවූ මට ඔබ පිළිබඳ මතකය බොඳ වූ සිහිනයක් විය. එවක ඔබ සේවාව කරමින් සිටියේ නොරටකය.ඔබ ආවෙහි ය. එය මසිත නවමු හැඟුම් ඉපැද්දී ය. මම ඔබ හැඳින ගත්තෙමි. ඒ වූ කලි වෙනත් කිසිවකු නොවේ. අර, පෙර සුපුරුදු ඔබම ය.ඔබ මට ඔවදන් දුන්නෙහි ය. ඒ ඔවදන් මා තුළ සැඟවුණු දස්කම් එළිදක්වන්නට ඉසින ලද අසිරි පැන් සේ විය.වරෙක ඔබ දර්ශනවාදියකු වූයෙහි ය. වරෙක රළු පරළු ගුරුවරයකු වූවෙහි ය. ඒ මගේ ම යහපතට බව මම අද දනිමි.මම මගේ ජීවිතයේ එක් සමයෙක මූලධර්මවාදියකු ව සිටියෙමි. ඔබ මට බුදු දහම ගැන කියා දුන්නෙහි ය. ඒ ගැන මා උගත්තේ ඔබගෙනි.ඔබ දැන් දිවියේ සැඳෑ සමයේ වෙසෙන්නෙහි ය. මම ඔබ ගැන සිතමි. ඔබ මා වෙනුවෙන් කරන ලද පරිත්‍යාගයනට කෙසේ ණය ගෙවිය යුතු දැයි මම නොදනිමි.”පියාණනි, මුදල් පසු පස අඹායන දෑස්වලට වැසී ගිය මේ සසර මඟෙහි ඉපදෙන හැම වරෙක ම ඔබේ ම පුතු වේවා!” මම එසේ පතමි. එසේ ම පතමි.ඉතාලියේ සේවාව කරන, ජනක රවීන්ද්‍ර ප‍්‍රනාන්දු මහතා විසින් යොමු කරන ලද ලිපියක් ඇසුරිනි.  ලියැවිලි කිහිපයක් ලබාගැනීම සඳහා සැමියාත්, මමත් කොළඹ රෙජිස්ට‍්‍රාර් ජනරාල් දෙපාර්තමේන්තුවට ගියෙමු. මා සිටියේ සිවු මස් පුතු කරපින්නාගෙන ය.පුතු විටෙක හඬන්නට වූයේය. විටෙක හැඬුම නවත්වා සිටියේය.හිස්බඩ ව අප එහි ගොස් සිටියේ පමාවෙති’යි බියටය. විටෙක හඬන, විටෙක සැනසෙන පුතු කරපින්නා ගමන් වෙහෙසින් විඩාබර ව සිටි අප දුටු ඒ ඇත්තන් ගේ හිත් උණුවන්නට ඇත.අප පෝර්මය පුරවා දුන් පසු හැකි ඉක්මනින් අදාළ ලියැවිලි සකසා දීමට ඔවුහු උත්සුක වූහ.ඒ අවස්ථාවේ අපි ඔවුනට ස්තුති කළෙමු. එහෙත් ඒ ස්තුතිය මදි යැයි සිතෙන බැවින් නෙළුම්විලට මේ ලිපිය ලිවීමු.බස්නාහිර පළාත් රෙජිස්ට‍්‍රාර් ජනරාල්තුමනි, පිටපත් අංශයේ කාර්ය මණ්ඩලයේ මහත්ම මහත්මීනි, ඔබ සැමට යහපත සැලසේවා!කඳ්‍රනේ, දකුණු බටගම එන්.එස්.ගමගේ මහත්මිය විසින් යොමු කරන ලද ලිපියක් ඇසුරිනි.  ඒවන විට මා සිටියේ ගම්පහ රෝහල අසල ඇති ඉන්ධන පිරවුම්හල් පෝලිමේ ය.යමෙක් වාහනය අසලට පැමිණ කවුළුවෙන් මදෙස එබී බැලුවේය. එය අසරණ මුහුණකි. එහෙත් ඒ මුහුණ මට හඳුනාගත හැකි විය.’මහත්තයො මං සුනිල් ප‍්‍රනාන්දු. මං හුඟක් අසරණ වෙලා. පහුගිය කාලෙ හොඳටම අසනීප වුණා. තාමත් බේත් ගන්නවා. සහයෝගයක් විදිහට මගෙ සී.ඩී.එකක් ගන්න පුළුවන් ද?මම වහා වාහනයෙන් බිමට බැස්සෙමි. මේ අප කුඩා අවදියේ ගුවනින් ඇසූ ‘නදීකාට මතක නැද්ද අපේ පුංචි කාලේ’ ගීය ගැයූ ගායකයා ය. ඔහු ගුවන් විදුලියේ ශ්‍රේණිගත ගායකයෙකි.සුනිල්ලාට මාධ්‍යයන්හි ද ඉඩක් ලැබී තිබුණේ මඳ වශයෙනි. මීට වසර කිහිපයකට පෙර ඔහු සමඟ පුවත්පත් සම්මුඛ සාකච්ඡාවක් කරන්නට මා එවක සේවාව කළ පුවත්පතේ කතුවරයා එකඟ කර ගත්තේ ද ආයාසයෙනි.ඒ අතීත සිදුවීම ඔහුට අද අමතකය.මෙබඳු අහිංසක කලා ශිල්පීන් මහ මඟ තනි විය යුතුද? අලුත් තරුණ තරුණියන් ගායක ලොවේ සුපිරි තරු කරන්නට බොහෝ මාධ්‍ය මහා තරගයක යෙදී සිටින හැටි අපි දනිමු. අසරණ වී පාරට වැටුණු මෙබඳු කලාශිල්පීන්ට ඉඩක් දෙන්නට, ඔවුන්ට ජීවත්වීමට අත දෙනු පිණිස අරමුදලක් පිහිටුවන්නට ඒ අයට නොහැකිද? එබඳු අරමුදලක් පිහිටෙව්වොත් ජනතාව නම් සිය යුතුකම ඉටු කරන බව මට විශ්වාසය.උඩුගම්පොළ, මංගල සෝමලාල් රාසිංආරච්චි මහතා විසින් යොමුකරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=as0905314</link>
    <topic>ගුරු සේවයේ රසකතා</topic>
    <author>විශ‍්‍රාමලත් විදුහල්පති බණ්ඩාරගම පුල්ලපෙරුම ගෝනපොළ හන්දිය</author>
    <content>ලක්ෂ 15 ක් ප‍්‍රදානය කළ රණවිරු පරපුරේ අම්මාකැලෑවේ සැඟවුණු තවත් එක් අසරණයෙක්නෙළුම් විලගුරු සේවයේ රසකතාමිනිත්තුවක කතාවක්වැරැදි කරන්නන් අතර නිවැරැදි පුද්ගලයන් ලෙස අප සිටිය යුතුයිතායිලන්තයෙන් වැඩම කළ ශ‍්‍රී සර්වඥ ධාතූන් වහන්සේ සහ රන් ආලේපිත බුද්ධ ප‍්‍රතිමාව පූජා කිරීමේ උත්සවයකමහනුවර නගරයට ආසන්නව පිහිටි ගුරු විදුහලකි. එහි පුහුණුව ලබන ගුරු සිසුන් පිරිසක් ප‍්‍රායෝගික ගුරු පුහුණුව සඳහා අවට පාසල්වලට අනුයුක්ත කර තිබිණි.සෑම ගුරු සිසුවෙකුගේ ම අරමුණ වන්නේ තම උපරීම හැකියාවෙන් වඩාත් සාර්ථක පාඩමක් ඉදිරිපත් කිරීමය. ඒ සඳහා ඔවුහු අපමණ වෙහෙසක් ගනිති. පාඩම් සැලසුම් සහ උපකරණ සකස් කරන්නේ රාති‍්‍ර නිදි වරමිනි.ක් තරුණ ගුරුවරියකට එදින යෙදී තිබුණේ ගමනාගමනය පිළිබඳ පාඩමකි. ඒ අනුව ඈත අතීතයේ සිට වර්තමානය දක්වා මිනිසා විසින් ගමනාගමනය සඳහා යොදා ගන්නා වාහනවල පින්තූර සහ ආකෘති කීපයක් ද ඇය විසින් සපයා ගෙන තිබිණි.සිය පාඩමට වඩාත් ප‍්‍රායෝගික මුහුණුවරක් ලබා දීමේ අරමුණ ඇතිව, ඇය එදින පාඩම ඉදිරිපත් කිරීම සඳහා තෝරා ගෙන තිබුණේ එළිමහන් පන්ති කාමරයකි.මහත් බලාපොරොත්තු සහිතව ගුරුතුමිය පන්තියට පිවිසියාය. ඒ සමගම ඇගේ කථිකාචාර්යවරයා ද පැමිණ සිසුනට පිටුපසින් අසුන් ගත්තේය. පාඩමට සාර්ථකව ප‍්‍රවේශ වීම ඉතා වැදගත් බැවින් මෙම ගුරු මෙනෙවිය පළමුව සිසුන් වෙත ප‍්‍රශ්නයක් ඉදිරිපත් කළාය.“කෝච්චියේ ගිහිං තියෙන දූලා පුතාල අත උස්සන්න බලන්න”පන්තියේ තැනින් තැන අත් කීපයක් ඉහළට එසැවිණි.“හොඳයි. එහෙමනම් කෝච්චියේ ගිහිං නැති දූල පුතාලට දැන ගන්නත් එක්ක අපි අද කෝච්චියක් යමු.”ළමෝ “යමු ටීච, යමු යමු” කියමින් සතුට ප‍්‍රකාශ කළහ.දඟයෝ කීප දෙනෙක් ගුරුතුමිය කියන්නටත් පෙර ම කෝච්චි යෑම සඳහා පන්තියෙන් එළියට පැන ගත්හ. මීට පෙර දුම්රියේ ගමන් කර සිටි ළමයින් ඉදිරියෙන් සිටින සේ ළමයින් සියලු දෙනාම දුම්රියේ යෑම සඳහා සූදානම් කරවන ලදී.ගුරුතුමිය ගේ සංඥාව ලැබුණු සැණින්ම හූ හඬ නඟමින් දුම්රිය පිටත් විය.මේ අතර යම් උපදෙසක් සඳහා ගුරුතුමිය සිය ඇදුරුතුමා වෙත ගියාය. දුම්රිය පිටත් කර හැරි බව මෙම තරුණ ‘දුම්රිය ස්ථානාධිපතිනිය’ට අමතක විය. පසුව ඇය වට පිට බලන විට දුම්රිය පේන තෙක් මානයක නොවීය. ඇගේ අවාසනාවකට මෙම එළිමහන් පන්තිය පිහිටියේ පාසලේ ගේට්ටුවට කිට්ටුව ය. ඇයට දෙලොව රත් විය. ගේට්ටුවෙන් පිටතට පැමිණ බලන විට ඇය දුටුවේ දුම්රිය හූ හඬ නඟමින් මහ පාරේ ඉදිරියට ඇදී යන ආකාරය යි.“ළමයි ළමයි මෙහෙ එන්න” යි ඇය සිහින් හඩින් කෑ ගැසුව ද දුම්රිය රියැදුරුට එය නෑසිණි.පසුව පාසලේ සුළු සේවකයකු යවා ඉතා අමාරුවෙන් දුම්රිය ආපසු හරවා ගෙන එන ලදී. ඒ සමගම පාඩමට නියමිත කාලය අවසන් බව හඟවමින් සීනුව නාද විය.විශ‍්‍රාමලත් විදුහල්පති බණ්ඩාරගම පුල්ලපෙරුම ගෝනපොළ හන්දිය</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=as0905315</link>
    <topic>මිනිත්තුවක කතාවක්</topic>
    <author>ගාමිණී චන්ද්‍රසේන මාකොළ</author>
    <content>ලක්ෂ 15 ක් ප‍්‍රදානය කළ රණවිරු පරපුරේ අම්මාකැලෑවේ සැඟවුණු තවත් එක් අසරණයෙක්නෙළුම් විලගුරු සේවයේ රසකතාමිනිත්තුවක කතාවක්වැරැදි කරන්නන් අතර නිවැරැදි පුද්ගලයන් ලෙස අප සිටිය යුතුයිතායිලන්තයෙන් වැඩම කළ ශ‍්‍රී සර්වඥ ධාතූන් වහන්සේ සහ රන් ආලේපිත බුද්ධ ප‍්‍රතිමාව පූජා කිරීමේ උත්සවයකමැදියම් රැයත් පසු වී ඇති බැවින් අවන්හල වසන්නට සූදානම් වෙමින් සිටි වේටර්වරයකු තම සගයකු අමතා මෙසේ ප‍්‍රශ්න කළේය.”අර කෙළවරේ මේසේ ඔළුව ගහගෙන නිදා ඉන්න මහත්මයා තමුසෙගෙ කස්ටමර් කෙනෙක් නේද? හැන්දෑවෙ ඉඳලම බීල වැඩිවෙල එහෙම ඉඳිද්දීත්, තමුසේ ඒ මහත්තයා ඇහැරවල, පිටත් කළේ නැත්තේ මොකද...?”ඊට පිළිතුරු දෙමින් සගයා මෙසේ හේතු දක්වන්නට විය.”මම කීපවතාවක්ම ගෙදර යන්න කියලා ඇහැරවල කිව්වා... ඒ හැම වතාවෙම අමාරුවෙන් ඔළුව උස්සල බලල, පර්ස් එකෙන් දාහේ කොළයක් ඇදල දීල කියනව - “මේකෙන් බිල ගෙවල – බැලැන්ස් එක මල්ලී තියා ගන්න කියල... ඊළඟට ආයිත් නිදාගන්නව.! ඉතින් දෙයියනේ.. කොයි දේටත් සීමාවක් තියෙන්න ඕන නිසා, මම ඇහැරවන්න ගියේ නෑ...”ගාමිණී චන්ද්‍රසේන මාකොළඒ මාර්ගයේ අවසාන බස් නැවතුම්පොළ තිබුණේ චිත‍්‍රපට ශාලාවක් ළඟය. බස් රථයේ සිටි කොන්දොස්තර සිනමා ලෝලියෙකි.ඔහු බසය චිත‍්‍රපට ශාලාව ළඟ නතර කළ පසු මඟීන් බැස්සුවේ එදිනෙදා ප‍්‍රදර්ශනය වූ චිත‍්‍රපට රැගත් පුළුල් දැන්වීම් පුවරුව බලමින්ය.”ආ ගැටවරයෝ බහින්න””සමනළ කුමරියෝ” බහින්න””හිත හොඳ මිනිස්සු” බහින්න””මාතර ආච්චි”ලා බහින්න”මේ ආදී වශයෙන් චිත‍්‍රපට නාමය කියමින්ය. එදා බසයේ මඟියකු ඔහු සමඟ කුමක්දෝ ආරවුලක් ඇතිකර ගෙන බහින්බස් වූ දවසකි. චිත‍්‍රපට ශාලාවේ ප‍්‍රදර්ශනය වූයේ “කරුමක්කාරයෝ” චිත‍්‍රපටයයි. බස් කොන්දොස්තර කිසිවක් නොකියා “හරි දැන් බහිනවා” යැයි හෙමින් කීය. ”තමුසේ ඔය බෝඩිම හොයාගත්තේ හරි අමාරුවෙන් නේද? ඇයි මෙච්චර ඉක්මණට අස්වුණේ..?සරත් ගෙන් නිමල් ඇසුවේ ඒ පළාතේ බෝඩිමක් සොයා ගැනීමට ඔහු විඳි කරදරය දැනගෙනය. ”වැඩක් නෑ මචං.. ගිය සතියේ ඒ ගෙදර නෝනගේ අම්මා කොහිල මිටියක් අරන් ආවා. මුළු සුමානෙම කොහිල”ඉතින් ...”ඊට පස්සේ ඒ ගෙදර හිටිය අර තඩි කුකුළා මතකනේ ඌ මළා. මුළු සුමානෙම කුකුළු මස්.””මරුනේ...”මාසේ අන්තිම වෙනවිට ඒ නෝනගේ මහත්තයා මළා...ඉතින් මං ඉක්මනට අස්වුණා, සරත් කීය.පෙ‍්‍ර්මදාස රොඩ්රිගෝ කළුතර</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=as0905316</link>
    <topic>වැරැදි කරන්නන් අතර නිවැරැදි පුද්ගලයන් ලෙස අප සිටිය යුතුයි</topic>
    <author>සාකච්ඡා කළේරමණී සුබසිංහ</author>
    <content>ලක්ෂ 15 ක් ප‍්‍රදානය කළ රණවිරු පරපුරේ අම්මාකැලෑවේ සැඟවුණු තවත් එක් අසරණයෙක්නෙළුම් විලගුරු සේවයේ රසකතාමිනිත්තුවක කතාවක්වැරැදි කරන්නන් අතර නිවැරැදි පුද්ගලයන් ලෙස අප සිටිය යුතුයිතායිලන්තයෙන් වැඩම කළ ශ‍්‍රී සර්වඥ ධාතූන් වහන්සේ සහ රන් ආලේපිත බුද්ධ ප‍්‍රතිමාව පූජා කිරීමේ උත්සවයකකුප්පියාවත්ත ජයශේඛරාරාම විහාරවාසීගෞරව ශාස්ත‍්‍රවේදීමාවරලේ භද්දිය හිමිකවරකු විසින් හෝ ඔබ වරදට පොළඹවනු ලැබුව ද ඔබ කල්පනා කළ යුතු දෙයක් වේ.මම මේ කරන්නට යන දෙයින් මෙතෙක් රැකගත් මා ගේ ආත්ම ගරුත්වයට හානියක් වේ ද? එසේත් නැතිනම් මා කරනා දෙයින් ආත්ම ගරුත්වය සුරක්ෂිත වේ ද?මේ කාරණය පිළිබඳව ගැඹුරින් සිතා බලන්නේ නම් කරවකු විසින් වරදට පොළඹවනු ලැබුව ද වරදින් දුරස් වී සිටීමට අවශ්‍ය මානසික පසුබිම ගොඩ නඟා ගැනීමට හැකි ශක්තිය ඔබට ලැබෙනු ඇත.එදිනෙදා ජීවිතයේ දී අපි විවිධ වැරැදි කිරීමට පෙළඹෙමු. ඒ මිනිසුන් වන අප කෙරෙහි වූ ලෝභ, ද්වේශ, මෝහ යන ප‍්‍රධාන අකුසල සිතිවිලිවල පෙළඹවීමෙනි. මද, මාන, ඊර්ෂ්‍යා ආදි තවත් දහසකට අධික ක්ලේශ ධර්මයන් ගේ පෙළඹවීමෙනි. එහෙත් නීති විරෝධි කි‍්‍රයාවක දී ඊට දඬුවම් ලැබෙන කල මා මේ වැරැදි කළේ ක්ලේශයන්ට වසඟ වීම නිසා බව පවසමින් දඬුවමෙන් වැළකිය නොහැකිය. අප උත්සාහ කළ යුතු වන්නේ ජීවිතය පුරා අප කරන වැරැදිවලට පොළඹවන්නේ එකී ක්ලේශ නිසා බවට දැනුම්වත් වී සිටීමය. එම ක්ලේශ ටිකෙන් ටික ඉවත් කර ගැනීමෙන් බොහෝ වැරැදිවලින් නිදහස් වී නිවැරැදි මිනිසුන් ලෙස ජීවත් වීමට හැකි වනු ඇත.මතු පිටින් ගත් කල ජීවත්වන පරිසරය කෙනකු ගේ වැරැදි සහගත කි‍්‍රයාවන්ට ප‍්‍රධානතම හේතුවකි. බුදුරජාණන් වහන්සේ මංගල සූත‍්‍රයේ දී ‘පතිරූප දේශ වාසෝච’ යනුවෙන් වාසය කිරීම සඳහා සුදුසු පරිසරයක් තිබීම අත්‍යවශ්‍ය බව පෙන්වා දී ඇත. භෞතිකව මෙන්ම අධ්‍යාත්මිකව ද ඉතා හොඳ පරිසරයක ජීවත් වීමට ලැබීම මංගල කාරණයක් ලෙස හඳුන්වා ඇත.අප ජීවත්වන නිවස, රැකියා ස්ථානය, පාසල, පොදු ප‍්‍රවාහන සේවය යන මේ සියල්ල ම අප ගේ හැසිරීම සඳහා සියුම් බලපෑමක් කරන බව අප පළමුව වටහා ගත යුතු ය. බුදුරජාණන් වහන්සේ සඳහන් කළේ ‘පබස්සර මිදං භික්ඛවේ චිත්තං’ මහණෙනි මේ සිත ආරම්භයේ දී ඉතාම ප‍්‍රභාෂ්වර ය යනුවෙනි. එනම් අප උපත ලැබූ මොහොතේ දී අපේ සිත ඉතා ම ප‍්‍රභාෂ්වර ය.ආලෝකමත් ය. දිදුලන ස්වභාවයකින් යුතු ය. එසේ වන්නේ ඒ මොහොත වන විට ඇස, කන, නාසය, දිව, ශරීරය යන ඉන්ද්‍රියන්, ලැබෙන්නා වූ අරමුණු නිසා දූෂිත තත්ත්වයට පත් වී නැති බැවිනි. එහෙත් දරුවා ටිකෙන් ටික වර්ධනය වීමේ දී ඔහුගේ සිතට ඉහත සඳහන් ඉන්ද්‍රියයන් පහ ඔස්සේ විවිධ අරමුණු ගලා එන්නට පටන් ගනී.එසේ ගලාගෙන එන දේ යහපත් නම් ඔහුගේ චර්යාව යහපත් වනු ඇත. අයහපත් අරමුණු ගලා එන්නේ නම් ඔහු පරිහානියට පත්වනු ඇත. මෙය අප අවබෝධ කර ගත යුතුය. සත්තිකුම්භ ජාතකය මීට හොඳම උදාහරණයකි. එහි දී එකම කැදැල්ලක ඉපැදුණු කුරුල්ලන් දෙදෙනෙකු ගේ හැසිරීම එකිනෙකාට වෙනස් වීමට පාදක වූයේ පරිසරයයි.සුළඟට හසුවී කූඩුවෙන් විසිවී ගිය කුරුලු පැටවුන් දෙදෙනා ගෙන් එකෙකු වැටුණේ තාපසයින් වෙසෙන තැනකට ය. අනෙකා වැටුණේ සොරමුලක් සමීපයට ය. ඒ අනුව කුරුලු පැටවුන් ගේ කතාබහ ද වෙනස් විය. මේ ජාතක කතාවෙන් අප තේරුම් ගත යුත්තේ කුමක් ද? අප ගේ බොහෝ වැරැදිවලට ප‍්‍රධානතම හේතුවක් බවට පත්වන්නේ අප ජීවත්වන පරිසරයේ ස්වභාවය වන බවයි.හොඳින් කල්පනා කර බලන්නේ නම් දරුවන් ගේ වැරැදි හැසිරීම්වලට හේතුව එම නිවසේම ජීවත්වන, මවුපියන් ගේ, එසේත් නැතිනම් වෙනත් කෙනකු ගේ වැරැදි චර්යාවල බලපෑම බව හඳුනාගන්නට පහසු වේ. ඇතැම් අවස්ථාවල දරුවා අධ්‍යාපනය ලබන පරිසරය හේතු විය හැකිය. පාසලෙහි යහළුවන්ගෙන් ලැබෙන නරක පූර්වාදර්ශයක් නිසා විය හැකිය.ආයතනයන්හි දී ද මේ තත්ත්වය මේ ලෙසම දැකගත හැකි ය. ඇතැම් පිරිස් සොරකම් කරති. තවත් කෙනෙක් අල්ලස් ගනිති. එසේත් නැතිනම් දැනුවත්වම වැඩ මඟ හරිති. මෙකී බොහෝ වැරැදි සහගත හැසිරීම්වලට පුරුදු වී සිටින්නේ එම ආයතනයන්හි සදාචාර විරෝධී, නීති විරෝධී වටපිටාව නිසා බව ඔබ තේරුම් ගත යුතු ය.එහෙත් ඔබට මෙසේ සිහිපත් කරමි. කෙනකු ගේ වැරැදි හැසිරීමට ඔහු ජීවත්වන පරිසරය ප‍්‍රධාන හේතු සාධකයක් බව තේරුම් ගෙන සිටියත්, ඔබ කිසි කලෙක එය හුවා දක්වමින් වැරැදි කිරීමට නොපෙළඹිය යුතුය. ඔබ වැඩ කරන ආයතනයේ ප‍්‍රධානියා අල්ලස් ලබාගන්නා පුද්ගලයකු විය හැකි ය. ඔබ අවංක නම්, නීති ගරුක නම්, ධර්මයට එකඟ නම් ප‍්‍රධානියා යන මඟ ඔබ නොයා යුතු ය. ප‍්‍රධානියා තමා කරන වැරැදිවලට කවදා හෝ දඬුවම් ලබනු ඇත.එහෙත් ඔහු අනුව යමින් එවැනි කායික හෝ වාචිකව වරදකට පෙළඹෙන්නේ නම් ඔබට ස්ථිරවම දඬුවම් ලැබෙන බව අමතක නොකළ යුතුය. ඇතැම් විට නීතියෙන් දඬුවම් නොලබාම ඔබ මිය යෑමට පුළුවන. එහෙත් ඔබ එම වරදින් නිදහස් වූවා යැයි නොසිතන්න. එළදෙන ගෙන් කිරි දෙවූ විගස එය මිදෙන්නේ නැති බව ඔබ දනී. කිරි මිදෙන්නට කාලය ඇවැසිය.තවත් විවිධ දේ එක්විය යුතුය. සුදුසු අවකාශයක් තිබිය යුතුය. මිදෙන්නට කාලය ගත වුවත් අවශ්‍ය සාධක එක් වූ කල්හි නිසැකවම කිරි මිදීමට පටන් ගනී. ඔබ කරනු ලබන කර්ම ද එසේ ය. ඔබ නීතියෙන් ගැලවී ඉතාම තෘප්තිමත්ව සිටින්නට පුළුවන. එහෙත් විපාක ලබන්නට සුදුසු අවස්ථාව පැමිණි කල්හි එම විපාක ඔබ පීඩාවට පත්කරන බව අමතක නොකළ යුතු ය.මේ නිසා ආයතනික පරිසරයේ ජීවත්වන කවර පුද්ගලයකු හෝ කුමන වරදක් කළ ද ඔබ එය අනුකරණය නොකළ යුතුය.පාසලෙහි අධ්‍යාපනය ලබන ඔබට විවිධ ගති ස්වභාවයන් ගෙන් යුතු යහළු යෙහෙළියන් ගේ ඇසුර ලැබේ. ඇතැම් දරුවන් දුම්වැටි උරනවා විය හැකිය. අසභ්‍ය වීඩියෝ දර්ශන නරඹනවා විය හැකිය. පාසලට ගෙන ඒමට තහනම් දේ රැගෙනවිත් ඒවා නිදහසේ පරිහරණය කරන අය වීමට පුළුවන. එහෙත් ඔබ ඇසුරු කරන මිතුරු මිතුරියන් කරන කියන දේ, ඔවුන් ගේ බලපෑම නිසා හෝ එසේ නොමැතිව හෝ ඔබත් සිදු කරනවා නම් එහි අනර්ථය සිදුවන්නේ ඔබටම බව සිහියේ තබා ගත යුතුය.අප කළ යුතු වන්නේ වැරැදි කරන අය සිටින තැනින් ඉවත් වී යෑම ද නොවේ. වරදකරුවන් ඉන් මුදවා ගැනීමට ද කි‍්‍රයා කළ යුතුය. රට පුරා විවිධ ස්ථානවල දන්සල් දෙන ආකාරය අපි දුටුවෙමු. ඇතැම් දන්සල්වලින් දිස් වූයේ පි‍්‍රය සම්භාෂණයක ස්වරූපයකි. බටහිර වේග රිද්ම සංගීතය, ඒ රිද්මයට නර්තනයෙහි යෙදෙමින් සිටි ඇතැම් පිරිස් අපි දුටුවෙමු.එහෙත් එවැනි වැරැදි හැසිරීම් අසවල් ගමේ දන්සලෙන් සිදු කරන නිසා අපත් කරන්නේ එයම යැයි පැවසීම ප‍්‍රඥාවන්තයින් ගේ ස්වභාවය නොවේ. දන්සල් හි මෙවැනි කි‍්‍රයා සිදුවේ යැයි කලකිරීමට පත් වූ ඇතැම්හු එවැනි දන්සල්වලට ගොඩ වැදීම හෝ එම පුද්ගලයන් ඇසුරු කිරීමෙන් වළකිති. එය ද සුදුසු නොවේ. සමාජමය පැත්තෙන් ඔබ ගනු ලබන වැරැදිම තීන්දුව වන්නේ එයයි.වැරැදි සහගත හැසිරීම් ඇති තැනින් ඉවත් වී යෑමෙන් ඔබ සිදු කරන්නේ එයට යම් අනුබලයක් දීමය. කළ යුතු වන්නේ එම වැරැදි සහිත තැන් නිවැරැදි කිරීම සඳහා කැපවීමය. එසේත් නැතිනම් එම වැරැදි කරන්නන් අතර නිවැරැදි පුද්ගලයකු ලෙස ජීවත් වීමය. නීති විරෝධී පුද්ගලයින් වෙසෙන සමාජයෙහි අපට ජීවත්විය නොහැකි නිසා අපි එයින් ඉවත්වී යන්නෙමු යි සියලුම දෙනා කල්පනා කරන්නේ නම් සමාජයේ සෑම ක්ෂේත‍්‍රයකම බලවතුන් බවට පත්වන්නේ නීති විරෝධීන්ම ය.ජීවත්වන පරිසරය, ඔබ රාජකාරිය කරන ස්ථානය ඔබ වැරැදි කි‍්‍රයාවන්ට පොළඹවනු ඇත. ඔබ දක්ෂයකු නම් කළ යුතු වන්නේ එකී සංකීර්ණ පරිසරයේම වඩාත් නිවැරැදි මිනිසකු ලෙස අනෙක් අයට ආදර්ශයක් දෙන්නට උත්සාහ කිරීමය. එය ආරම්භයේ දී ඉතාම කටුක අත්දැකීමක් විය හැකිය. එහෙත් අධිෂ්ඨානයෙන් යුතුව යන ඔබගේ නිවැරැදි ගමන දෙස බලා සිටින බොහෝ දෙනෙක් වෙනස් වනවා නොඅනුමානය. වැරැදි කරන අය සිටින තැනින් ඉවත්වීම එක්තරා විදිහකින් වරදට අනුබල දීමකි.ගෞතම බුදුරජාණන් වහන්සේ පහළ වන්නේ මඩ ගොහොරුවක් වැනි සියලුම දුසිරිතෙන් පිරි මේ සමාජයේමය. උන් වහන්සේ ඒ මඩ ගොහොරුවේම පිපුණත් නෙළුමක් සේ මඩ තවරා නොගෙන එහිම රැඳී සිටියහ. සමාජය පිළිබඳව පූර්ණ අවබෝධයෙන්, තමන්ගේ ජීවිතය පිළිවෙළට සකසා ගනිමින් වගකීමෙන් යුතුව කටයුතු කළහ.බෞද්ධයන් වන ඔබ ද මේ දෙය තේරුම් ගත යුතුය. සියයට සියයක්ම පාසල යහපත් තැනක් බවට පත්කිරීමට ඔබට නොහැකිය. ආයතනය හෝ නිවස සම්පූර්ණයෙන්ම යහපත් තැනක් බවට පත් කරන්නට නොහැකි වීමට පුළුවන. ඔබ එකී මඩ ගොහොරුවේම සිටිමින් ලබා දෙන නිවැරැදි ආදර්ශය මඩෙහි පිපුණු පියුම විලම සුවඳ කරන්නා සේ සමාජයේ අනෙක් අයගේ ජීවිතයට ආලෝකයක් වනු ඇත.ඇතැම් අය වැරැදි කරන්නේ නොකර බැරිකමට ය. එක්කෝ මවගේ පෙළඹවීමට ය. එක්කෝ පියා ගේ පෙළඹවීමට ය. එසේත් නැතිනම් නැන්දම්මා ගේ හෝ මාමණ්ඩිය ගේ හෝ පෙළඹවීමට ය. ආයතනයේ එකට කටයුතු කරන හිත මිතුරන් ගේ පෙළඹවීමට ය. වරදට දඬුවම් ලැබෙන මොහොතේ සමහර පිරිස් ප‍්‍රකාශ කරන්නේ අසවල් තැනැත්තා ගෙන් බේරෙන්නට බැරිකම නිසා මම මේ දෙය කළේ යනුවෙනි.ඔහු බල නොකළා නම් මම කිසි කලෙක මේ වරද නොකරමි යනුවෙනි. එහෙත් ඔබ අනුන් ගේ පෙළඹවීම මත කවර හෝ වරදක් කිරීමට සිත හදා ගත්තත් ඒ වැරැදිවල දුර්විපාක විඳින්නට සිදුවන්නේ වරදට පෙළඹවූ පුද්ගලයාට නොවේ. ඔබට ම ය. යමෙක් ඔබ දුසිරිතට ඇද දමද්දී ගැඹුරින් සිතා බැලිය යුතු කරුණක් වේ. මම මේ දෙය කළේ නම් මෙතෙක් රැකගත් ආත්ම ගරුත්වයට සිදුවිය හැකි හානිය කවරාකාර වේ ද යන්න ය. එය බෞද්ධ දර්ශනයෙහි සඳහන් වන්නේ‘අත්තාධිපත්‍යෙය’ ශීලය යනුවෙනි.ආත්ම ගරුත්වය ගැන සිතා කරන්නට යන වැරැදිවලින් වැළකී සිටීමය.කවරකු විසින් හෝ ඔබ වරදට පොළඹවනු ලැබුව ද ඔබ කල්පනා කළ යුතු දෙයක් වේ. මම මේ කරන්නට යන දෙයින් මෙතෙක් රැකගත් මා ගේ ආත්ම ගරුත්වයට හානියක් වේ ද? එසේත් නැතිනම් මා කරනා දෙයින් ආත්ම ගරුත්වය සුරක්ෂිත වේ ද? මේ කාරණය පිළිබඳව ගැඹුරින් සිතා බලන්නේ නම් කරවකු විසින් වරදට පොළඹවනු ලැබුව ද වරදින් දුරස් වී සිටීමට අවශ්‍ය මානසික පසුබිම ගොඩ නඟා ගැනීමට හැකි ශක්තිය ඔබට ලැබෙනු ඇත.එපමණක් ද නොවේ. ඔබට වැරැද්දක් කරන්නට සිතුණේ නම් ඔබ කල්පනා කළ යුතු අනෙක් කාරණය වන්නේ කුමක් ද? මේ කරන වැරැද්ද නීති විරෝධී නම් නිසැකවම නීතියෙන් දඬුවම් ලැබෙන බව ය. එසේත් නැතිනම් මේ දෙය කිරීමෙන් සමාජයේ අප‍්‍රසාදයට පත්වෙන බව ය. යම් චෝදනාවකට අපහාසයකට ලක්වන්නට පුළුවන් බව ය.එම නිසා බුදුරජාණන් වහන්සේ ඔබට මෙසේ උගන්වා ඇත. කවරකු විසින් හෝ ඔබ වැරැද්දකට පොළඹවනු ලැබුව ද එය කරන්නට පෙර මා මේ කරන්නට යන දෙය ලෝක සම්මතයට පටහැනි ද යන බව සිතිය යුතුය. එවැනි පටහැනි දෙයක් නම් කිසි කලෙක නොකළ යුතුය. ලෝක සම්මතයට හා ලෝක නීතියට එරෙහි දේ ඔබ විසින් සිදු කළේ නම් ස්ථිරවම ලෝකය ඔබට දඬුවම් දෙනු ඇත. බුදු දහමේ ලෝකාධිපත්‍යෙය ශීලය ලෙස හැඳින්වූයේ එයයි.ඇතැම් පිරිස් ඔබ නීතියෙන් වරද කරුවෙක් වන්නට ඉඩ නොතබන බවට සපථ වෙමින් වරදට පොළඹවනවා විය හැකිය. එයින් ඔබට නින්දා අපහාස චෝදනා නොලැබෙන බව කියනවා විය හැකිය. ඔවුන් ලබා දෙන සහතික, වචන ඇසු කල්හි මා මේ වරද කළාට කම් නැතැයි ඕනෑම කෙනෙකුට සිතිය හැකිය. ඔබට ලෝකයේ කතන්දරවලින් නිදහස් වී ඇතැම් වැරැදි සඟවා ගෙන සිටීමට හැකි වනු ඇත. ඔබ මිය යනතුරු ආත්ම ගරුත්වයට කිසිදු හානියක් නොවී සිටීමට හැකි වනු ඇත. එහෙත් ඔබ කළ කම් ඔබ පසුපස එන බව අමතක නොකළ යුතුය.බුදුරජාණන් වහන්සේ කර්මය සහ කර්ම පල විපාක ගැන අපට කොතෙකුත් දේශනා කොට ඇත. කල් ගත වී හෝ කර්ම විපාක අප හමුවට පැමිණේ. එදාට රහසින් කළ පව්වල පවා විපාක විඳින්නට ලැබෙන්නේ එළිපිට ය. එම නිසා ඔබ ධර්මයේ ආධිපත්‍යය පිළිගන්නා කෙනෙක් වන්න. ධම්මාධිපත්‍යෙය ශීලයෙන් නිවැරැදිව කටයුතු කරන කෙනෙක් වන්න. එවිට ඔබ ධර්මය විසින් ම සුරක්ෂිත කරනු ඇත.වරදට අප පොළඹවන්නේ ලෝබ, ද්වේශ, මෝහ යන ඉතාම බලවත් සිතිවිලිවලිනි. එහෙත් මේ සිතිවිලි අපට පාලනය කරගත හැකි දේවල් ය. කවුරුන් විසින් පොළඹවනු ලැබුව ද, අනෙක් සියලු දෙනා එකී වරද සාමාන්‍ය දෙයක් ලෙස සලකනු ලැබුව ද බුදු දහමේ කර්මය සහ කර්ම සංකල්පය පිළිබඳව හොඳ අවබෝධයක් සහිත ඔබ කිසිම තැනක දී අකුසල කි‍්‍රයාවන්හි නිරත වීමට උත්සාහ නොකරන්න. ඔබ ගේ ජීවිතය නිවැරැදි වන්නේ එවිට ය.සාකච්ඡා කළේරමණී සුබසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=as0905317</link>
    <topic>තායිලන්තයෙන් වැඩම කළ ශ‍්‍රී සර්වඥ ධාතූන් වහන්සේ සහ රන් ආලේපිත බුද්ධ ප‍්‍රතිමාව පූජා කිරීමේ උත්සවයක</topic>
    <author/>
    <content>ලක්ෂ 15 ක් ප‍්‍රදානය කළ රණවිරු පරපුරේ අම්මාකැලෑවේ සැඟවුණු තවත් එක් අසරණයෙක්නෙළුම් විලගුරු සේවයේ රසකතාමිනිත්තුවක කතාවක්වැරැදි කරන්නන් අතර නිවැරැදි පුද්ගලයන් ලෙස අප සිටිය යුතුයිතායිලන්තයෙන් වැඩම කළ ශ‍්‍රී සර්වඥ ධාතූන් වහන්සේ සහ රන් ආලේපිත බුද්ධ ප‍්‍රතිමාව පූජා කිරීමේ උත්සවයකකොටිකාවත්ත ශ‍්‍රී නාගරුක්ඛාරාම පුරාණ විහාරස්ථානයට, තායිලන්තයේ අයෝධ්‍යාවේ පිහිටි වට්ටාර්නන් විහාරස්ථානයෙන්, අඩි 14 ක් උසින් යුතු රන් ආලේපිත කොට නිමවූ ඉතා අලංකාර දුර්ලභ හා අධික වටිනාකමකින් යුත් බුද්ධ ප‍්‍රතිමාවන් වහන්සේ නමක් පූජාකොට ඇත.තායිලන්තයේ අයොධ්‍යාවේ පිහිටි වට්ටාර්නන් විහාරස්ථානය, වසර 635 ක් ඉපැරැණි බෞද්ධ සිද්ධස්ථානයකි.කොටිකාවත්ත ශ‍්‍රී නාගරුක්ඛාරාම පුරාණ විහාරස්ථානය විසින් සිදු කරනු ලබන ශාසනික හා සමාජයීය සේවාව සලකා බලා මෙම පිළිමවහන්සේ සමඟම ශ‍්‍රී සර්වඥ ධාතූන් වහන්සේ ද පූජා කිරීමට වට්ටාර්නන් විහාරාධිපති අතිපූජ්‍ය ප‍්‍රා අර්ජාන් පිරායුත් ස්වාමීන් වහන්සේ සහ එම දායක පිරිස තීරණය කර ඇත්තේ ය.මෙම පිළිම වහන්සේ නිරාවරණය කිරීමේ පුණ්‍ය මහෝත්සවය හා ශ‍්‍රී සර්වඥ ධාතූන්වහන්සේ ශ‍්‍රී ලංකාවට පූජා කිරීමේ පුණ්‍ය මහෝත්සවය රාජ්‍ය නායකයින්ගේ ද ගිහි පැවිදි බෞද්ධ සැදැහැවතුන්ගේ ද සහභාගිත්වයෙන් ජූනි මස 06 වැනි දින පෙ.ව. 8 ට ආරම්භ කිරීමට කටයුතු යොදා ඇත.තායිලන්තයෙන් පූජා කරන ලද ශ‍්‍රී සර්වඥ ධාතූන්වහන්සේ ප‍්‍රදර්ශනය ජූනි 7, 8 සහ 9 දිනවල දී නාගරුක්ඛාරාම විහාරස්ථානයේදී සිදු කෙරේ.වසර සියයකින් එපිට, බෞද්ධ සිද්ධස්ථානයක් වීමටත් පෙර මෙම ස්ථානය අම්පිටිහේන නමින් හැඳින්වූ බවත්, එ නමින් ප‍්‍රසිද්ධ දේවාලයක් ඇති බවත් පැරැන්නෝ කියති.අංකෙළිය, පොර පොල් කෙළිය වැනි දෙවියන් හා බැඳුණු කී‍්‍රඩාවන් පැවැත්වූ කී‍්‍රඩා භූමියක් වශයෙන් ද මුල් කාලයේදී මෙම ස්ථානය ප‍්‍රදේශ වාසීන්ගේ භක්ත්‍යාදරයට පාත‍්‍ර වී ඇති බව අසන්නට ලැබේ.අදටත් එම ඉපැරැණි නා ගස දැකිය හැකි වන අතර එම නාගස හා බැඳුණු දෙවියන්ගේ ආනුභාවය පිළිබඳව ප‍්‍රදේශවාසීන්ගේ විශ්වාසයක් ඇත.පැරැණි සිංහල කී‍්‍රඩාවක් වූ අංකෙළිය මුල් කරගනිමින් එකල මෙම ස්ථානය අම්පිටිහේන නමින් හඳුන්වන්නට ඇත.විහාරාධිපති ‘සද්ධර්ම කීර්ති ශ‍්‍රී’ පූජ්‍ය පාද බදුල්ලේ මහානාම මාහිමිපාණන් වහන්සේ, දරුවන් 1500 ක් පමණ ධර්මය ඉගෙනුම ලබන මලියදේව ධර්ම විද්‍යාලය ද, විහාරස්ථ දායක සභාව ද, කුළඟන සමිතිය හා තරුණ පරම්පරාව උදෙසා නිර්මාණය කරන ලද සම්බුදු මඟ සංවිධානය ද ෂහාරස්ථානයේ චිරස්තිථිය පිණිස මහත් වූ දායකත්වයක් ලබා දේ.නිතිපතා පැවැත්වෙන විවිධ වූ ධර්ම, දානමය පිංකම් ද, ප‍්‍රදේශවාසීන් සමඟ සම්බන්ධ වී සිදු කරනු ලබන වන්දනාමය පිංකම් ද, සිදු කරනු ලබයි. විහාරාධිපති බදුල්ලේ මහානාම ස්වාමීන් වහන්සේ ගේ දැඩි වගකීම නිසා පසුගිය වසර කිහිපය තුළ මරණයට කැප වූ ගවයන් 400 කට අධික ප‍්‍රමාණයක් නිදහස් කිරීම නිවාස සාදාදීම වැනි උතුම් කාර්යයන් රැසක් සිදු කිරීමට හැකිවී ඇත.විහාරස්ථ සාරතී පදනම මගින් අඩු ආදායම්ලාභී පවුල්වල දරුවන් වෙනුවෙන් ආරම්භ කළ ශිෂ්‍ය ආධාර වැඩසටහන හා පාසල් උපකරණ බෙදාදීම මගින් සමාජයට ලබාදී ඇත්තේ මහඟු ආදර්ශයකි.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=av0905317</link>
    <topic>රටම පුබුදු කළ ගීතයක කතාව</topic>
    <author>පදරචනය - සුනිල් ආර්. ගමගේ සංගීතය - සමන්ත පෙරේරා ගායනය - සහේළී රෝචනා ගමගේ</author>
    <content>රටම පුබුදු කළ ගීතයක කතාවඑකොළොස් වතාවක් විවහවූ බොරු මනාලියතරුණ පියෙකු හා දියණියකගේ ලොවට ආ තුන්වැන්නිය කවු ද?ආදරය උතුම් දෙයක්වඳුරා සිත් ඇද ගන්නා ලෙස කතා කිරීමෙහි සමත්රයිගම් ටෙලි සම්මාන රාති‍්‍රයනොලැබෙන දේවල්වලට ආසා කරන්න මට අයිතියක් නෑ... (රසදුන නව කථාව)සායිෆ්ගෙ දරුවන් එක්කත් කරීනා හරිම හිතවත්!කොහොමද තොරතුරුවිවාහය මගේ ඇසින්ජීවත්වෙන්න හිතාගෙන කලාවට එන එක හරි නෑපුංචි සිත්තරියගෙන් “අරුණෝදයෙන් බිඳක්”"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"“විජය කුවේණි” සිනමා තිර රචනය ජනපති අතටකොට කොටා යන ඒකද්වාර බසෙක අසිරියරංගනයට දක්ෂ මලින්යාලියුකේමියා ‍රෝගය ගැන දැන් බිය විය යුතු නෑරූ විසිතුරුසිව් මහ බඹුන් පෑ අනුහසින් අපටත් රජෙක් පහළව ඇතේ ඒ මහ රජුන් පෑ පෙළහරින් මේ දෙරණ එක් සේසත් කළේදශක තුනක් පුරා අපේ රට ලෙයින්, කඳුළින් පිරුණු භීෂණ යුගයක් කරා ගෙන ගිය, ම්ලේච්ඡ ත‍්‍රස්තවාදය පරාජය කරමින් වීරෝදාර හමුදාවන් රට නිදහස් කරගත් මොහොතේ, ජෝර්දානයේ සංචාරයක නිරතව සිටි මහින්ද රාජපක්ෂ ජනපතිතුමා යළි ආපසු පැමිණ දණ නමා මවු බිමට නමස්කාර කළ මොහොතේ ශ‍්‍රී ලාංකික අප සැමගේ ම හදවත් වලට දැනුණේ දරාගත නොහැකි සතුටක්. ‘අපි නිදහස්’ යන ප‍්‍රීතියෙන් ඉපිලී ගිය හැඟුමක්.එය සජීවීව රූපවාහිනී තිරයේ දිග හැරෙද්දී ගැයුණු ‘ආයුබෝ වේවා මහරජාණෙනි’ ගීතයෙන් අපට රජෙක් සිටින බවත්, ඒ රජුන් මවුබිම නිදහස් කර ගැනීමට නායකත්වය දුන් බවත් දේශානුරාගී හැඟීම් වලින් පිරුණු අපේ සිත් සතන් තුළට කාවැදුණු බව අතිශයෝක්තියක් නොවේ.සිය ගායනයෙන්, රංගනයෙන් මුළු රටටම මතු නොව මුළු ලෝකයාටම අපට රජෙක් සිටින බව කියා පෑ ඇය සහේළී රෝචනා ගමගේ.අපේ මේ සූදානම ඓතිහාසික මොහොතක දස දිග ජනප‍්‍රිය වුණු ඇය සහ ඒ ගීතය පිළිබඳව විස්තර සොයා යන්නයි.මහරගම පිළිකා රෝහල පිටුපස පිහිටි නිවහනේදී සහේළී මුණ ගැසෙන්නට ගිය අප පිළිගත්තේ ඇගේ මව ඌෂා මංජරී රන්නුළු විසින්.“දුව පුංචි කාලෙ ඉඳලම සංගීතයට පුදුම ආශාවක් තිබුණේ. ලස්සන සිංදුවක් ඇහුණාම එය පාඩම් කරගෙන තාලයට කියනවා. එයාට වයස අවුරුදු 2 1/2 විතර මගේ මල්ලි සුදත් පුංචි ගැට බෙරයක් ගෙනැත් දුන්නා. එයා ඒක ලස්සනට ගහන්න ඉගෙන ගත්තා.සමන්ත පෙරේරාපස්සේ සහේළිගේ තාත්තාත් (චන්දන ගමගේ) මමත් මෙයාගෙ හැකියාව දැනගත්තා. ඒ නිසා කුඩා කාලෙම විශාරද නීලා වික‍්‍රමසිංහ මහත්මිය ළඟටත් පසුව නන්දා මාලිනී මහත්මිය ළඟටත් ගීත ගායනය හදාරන්න යොමු කළා.ඉන්පස්සේ 6 වසරේ දී ජ්‍යෙෂ්්‍ය කථිකාචාර්ය මහානාම වික‍්‍රමසිංහ ගුරුතුමා ළඟටත් ඉන්පසු ජ්‍යෙෂ්ඨ කථිකාචාර්ය රශ්මි සංගීතා ගුරුතුමිය ළඟටත්, ශාන්ත සෙනරත් යාපා සහ ආරියදාස මුදුන්කොටුව යන ගුරුතුමන්ලා ළඟටත් යොමු කළා. ඒ අනුව ප‍්‍රථම, මධ්‍යම, ඩිප්ලෝමා I, II  විභාග සමත් වෙලා දැන් ඇය විශාරදවරියක්.”“මම පුංචි කාලෙ ඉඳලම ගීත ගායනා කරන්න සංගීත භාණ්ඩ වාදනය කරන්න කැමතියි. මගේ මුල්ම රේඩියෝ වැඩසටහන වුණේ ගුවන් විදුලි සංස්ථාවේ ළමා වැඩසටහනක්. එදා මම ගායනා කළේ සටන් ගීයක්.මට වයස අවුරුදු 4 දී ස්වාධීන රූපවාහිනියේ කුරුලු කැදැල්ල වැඩසටහනට සහභාගි වුණා. එදා මම ගායනා කළේ යුද්දෙටත් ඇවිත් ගීතය.ඊට පස්සෙ ළපටි පෙළ, කං කං බූරු, හමිටි ඩමිටි, කවුරු වෙයිද මං වැනි ළමා වැඩසටහන් වලට සහභාගි වෙලා තියෙනවා.මම පාසල් ගියේ කොළඹ සිරිමාවෝ බණ්ඩාරනායක විදුහලට. එහිදී පාසලේ සංගීත ගුරුතුමී විශාරද මනෝ මල්වර ආරච්චි ගුරුමෑණි යටතේ සාමාන්‍ය පෙළ දක්වා සංගීතය හැදෑරුවා.ඒ කොහොම වුණත් පුංචි කාලෙ ඉඳලා අද දක්වාම මගේ සංගීත දිවිය පිටුපස ඉන්නේ අමරසිරි පීරිස් මාමා.දැන් මම ඇමරිකන් ජාත්‍යන්තර පාසලේ ජීව විද්‍යා අංශයෙන් ඉගෙන ගන්නවා. මගේ අනාගත බලාපොරොත්තුව වෛද්‍යවරියක් වෙන්නයි.” සහේළී කතා බහ ඇරැඹුවේ ඒ විදිහට. රටක් අවදි කළ ගීතය පිළිබඳව අසන්නට කාලය ඇවිත්.“මේ ගීතය ලියුවේ සුනිල් ආර්. ගමගේ මාමා. මගේ පළමු වැනි ගීත තැටිය පසුගිය වසරේ දෙසැම්බර් 04 ‘සහේළී’ නමින් එළි දැක්වූවා. ඉන් පසුව මාර්තු මාසයේ ගීත 8 ක් ඇතුළත් ඩීවීඩී තැටිය නිකුත් කළා. ඉතින් සුනිල් මාමා මේ වැඩ කටයුතු වලට නිතරම අපේ ගෙදරට එනවා.එහෙම දවසක තාත්තාට මේ ගීතයේ අදහස ගැන කියලා. තාත්තා තමයි මෙය නිර්මාණය කරන්නට මුල් වුණේ.මේ ගීතය දැන් හරිම ජනපි‍්‍රයයි. මට හරිම සතුටුයි. කවදාහරි අපේ රට නිදහස් කරගත් දාට ප‍්‍රචාරය කරමු කියලා තමයි මෙය නිර්මාණය කළේ. කලාකාරියක් ලෙස අපේ වචනයකින් හරි රට බේරාගත් ජනපතිතුමාට උපහාරයක් දක්වන්න ලැබුණු එක ගැන මම සතුටු වනවා.මේ ගීතය ප‍්‍රචාරය වෙන්න ගත්තට පස්සෙ ජනපතිතුමාට කතා කරන්න කියලා පණිවුඩයක් ලැබුණා. අපි කතා කරන මොහොතේ එතුමා හිටියේ නිදාගෙන. පස්සෙ ජනාධිපතිතුමාම මට කතා කළා. එතුමා මට සුබ පැතුවා.මේ ගීතය ප‍්‍රචාරය වුණාට පස්සෙ ස්වාධීන රූපවාහිනියෙන් කතා කරලා කිව්වා ඉක්මනට දමිළ භාෂාවෙන් පටිගත කරල දෙන්න කියලා. ඒ අනුව මඬුලුගිරියේ. විජේරත්න මහතා මෙය දමිළ භාෂාවෙන් ලියාදුන්නා.ආයුබෝවේවා... මහරජාණෙනි...! ආයුබෝවේවා... ආයුබෝවේවා...සිව්මහ බඹුන් දුන් විවරණින් අපටත් රජෙක් පහළව ඇතේ ඒ මහ රජුන් පෑ පෙළහරින් මේ දෙරණ එක්සේසත් කළේ //ආයුබෝවේවා... මහරජාණෙනියාපා පටුන උතුරින් - දකුණින් දෙවුන්දර තුඩුවෙන් නැගුණු දුක්සෝසුසුම් නිවමින් සමගි බල මහිමෙන් දෙස් විදෙස් අභියෝග බිඳ හළ මහරජාණෙනි ආයුබෝවේවා... මහරජාණෙනි...නැගෙනහිර අබිමන් සුපසන් උදානය ගෙන දුන් උතුරුකරයට වසන්තය දී දෙරණ දිනු දෙවිඳුන් දෙස් විදෙස් ඇස් මවිත කරවයි මහරජාණෙනි ආයුබෝවේවා... මහරජාණෙනි...සිව් මහ බඹුන්...පදරචනය - සුනිල් ආර්. ගමගේ සංගීතය - සමන්ත පෙරේරා ගායනය - සහේළී රෝචනා ගමගේඑය පසුගියදා නිදහස් චතුරස‍්‍ර බිමේ පටිගත කරලා ජනාධිපතිතුමා පාර්ලිමේන්තුවේ කතා කළාට පස්සේ විකාශය වුණා.”මේ ගීතයේ නිර්මාණ කාර්යයේ පසුබිමේ සිටින්නේ සහේළීගේ පියා චන්දන ගමගේ.“සුනිල් ආර්. ගමගේ අපේ ඥාති සොහොයුරෙක්. දුවගේ සංගීත නිර්මාණ කටයුතුවලට ඔහු නිතරම අපේ ගෙදර එනවා.එක දවසක් ඔහු මේ වගේ අදහසක් ගැන කිව්වා. පස්සෙ අපි දෙන්නම කතා බහ කරලා අපේ ගෙදර තමයි ඔහු මේ ගීතය ලිව්වේ.සමන්ත පෙරේරා මහතාට සංගීත නිර්මාණ කටයුත්ත බාරදුන්නා. ඉන්පසු ගීතය පටිගත කරලා ගීතයට අවශ්‍ය දර්ශන රූපගත කිරීමට කටයුතු කළා.නර්තන නිර්මාණ ශිල්පී චන්දන වික‍්‍රමසිංහ මහතාට තමයි ඒ කටයුත්ත බාර දුන්නේ.අනුරුද්ධ ජයසිංහ මහතා තමයි මේ නිර්මාණය කිරීමේ වගකීම බාර ගත්තේ.එදා දුවගේ හැඩ ගැන්වීම කළේ නාලිකා ද සොයිසා ඥාති සොහොයුරිය. ඇඳුම් නිර්මාණය නීලමනී මුණසිංහ.මෙය පටිගත කරලා අවසානයේ සංස්කරණය කළේ සමන් සමරවික‍්‍රම.සංස්කරණය කිරීමේ දී අපි හරි අපූරු අත්දැකීමකට මුහුණ දුන්නා. මේ ගීතයේ සංස්කරණ කටයුතු යොදා ගත් දවසේ තමයි එල්ටීටීඊ ත‍්‍රස්තවාදීන් මරාගෙන මැරෙන ගුවන් ප‍්‍රහාර කොළඹට සහ කටුනායකට එල්ල කළේ. අපි වැඩ පටන්ගන්න හදනකොටම විදුලිය විසන්ධි වුණා.පැය ගණනක් බයෙන් තැති ගැන්විලා ඉඳලා අමාරුවෙන් ගෙදරට ගියා. කොහොම හරි මෙහි සංස්කරණ කටයුතු වලට දවස් 28 ක් ගතවුණා.”සහේළීගේ හඬට, ගායනයට ප‍්‍රබල දායකත්වයක් දෙන්නේ මෙහි පදවැලයි. මේ ඒ පිළිබඳව අදහස් දක්වන සුනිල් ආර්. ගමගේ.ගීත රචක සුනිල් ආර්. ගමගේ, සහේළිගේ මව සහ පියා, ද්‍රවිඩ ගීතය පටිගත කළ මොහොතේ.“අපේ රට දශක ගණනාවක් පුරාම ත‍්‍රස්තවාදයෙන් බැටකෑවා. ඒත් මාවිල් ආරු සොරොව්ව මුදාගත් දා මට හිතුණා අපට හොඳ නිර්භීත නායකත්වයක් තිබෙනවා නම් ඕනෑම බලවේගයක් පරදන්න පුළුවන් නේද කියලා.ඒ අනුව ජනාධිපතිතුමා කෙරෙහි මා තුළ තිබුණු ගෞරවය විශ්වාසය වැඩි වුණා.දවසින් දවස මානුෂීය මෙහෙයුම ඉදිරියට යනවිට මට හිතුණා අපට මේ පහළ වෙලා ඉන්නේ රජෙක් නේද කියලා.ඒ අනුව තමයි මට මේ සිතිවිල්ල ආවේ. මෙය චන්දන මල්ලිට කිව්වාම ඔහු මාව දිරිමත් කළා. එහි ප‍්‍රතිඵලයක් ලෙස තමයි මේ පදවැල බිහි වුණේ. මා තුළ විශ්වාසයක් තිබුණා එතුමා කවදා හරි මේ රට එක් සේසත් කරනවා කියලා.”පදවැල සමඟ ගායනය එක ලෙස ගැළපෙද්දී මෙහි අපේ කම ගැන හැඟීමක් ඇතිවන සංගීත නිර්මාණය ගැනත් කතා කළ යුතුයි.මේ මෙහි සංගීත නිර්මාණ ශිල්පී සමන්ත පෙරේරා.“මෙම ගීත රචනාව මම දීල සංගීතය නිර්මාණය කරන්න කීවාම මට අපේකම හිතට දැනුණා. මුලින් ම මෙහි ආයුබෝවේවා කියල පටන් ගන්න කොටස ලියල තිබුණෙ නෑ. මම ඒ කොටස මුලට යෙදුවා.ජන වහරේ එන ජන සංගීතය, ප‍්‍රශස්ති ගීත ශෛලිය යොදා ගත්තා. එය පංච තූර්ය නාදය මිශ‍්‍ර කළා. උඩරට බෙරය, හොරණෑව, තම්මැට්ටම යන වාදන භාණ්ඩ උපයෝගි කරගෙන තමයි නිර්මාණය කළේ.පවුලේ අය - මව, සොහොයුරා සහේළි සහ ආච්චි දිසානායක මහත්මියඅපි දැනට අහන බොහෝ ගීත මේජර් කෝඩ් එකෙන් නිර්මාණ වෙන්නේ. එහෙම මෙහි අපේකම සමඟ වෙනස්ම ආකාරයේ රසවින්දනයක් ගෙන දෙන්න මම භාවිතා කළේ මයිනර් කෝඩ්.මෙය පටිගත කළේ අනුර රණසිංහ. සොනික් ශබ්දාගාරයේ. මේ ගීතය නිර්මාණයේදී මෙය හුදෙක් නිර්මාණයක් පමණක් වුණේ නෑ. අපේ වැඩක්, රටේ වැඩක් කියන හැඟීම තමයි කා තුළත් තිබුණේ.ආයුබෝවේවා, ගීතයේ රූප රචනයේදී පසුබිමෙන් දකින නර්තනයන් දකින විට අපේ කම, දේශීයත්වය හොඳටම දැනෙනවා.ඒ ගැන දැනගන්නට අපි චන්දන වික‍්‍රමසිංහ ශිල්පියා හමුවුණෙමු.“මට මේ ගීතයට නර්තනයක් නිර්මාණය කරන්න ආරාධනා කළේ අනුරුද්ධ ජයසිංහ. ඒ අනුව දවස් ගණනාවක් හිතලා ශිල්පීන් ශිල්පිනියන් 25 දෙනෙකු පමණ යොදාගෙන තමයි මෙය කළේ.පටිගත කරලා මාස කිහිපයකට පස්සෙ ප‍්‍රචාරය වුණාට පස්සේ තමයි මෙහි වටිනාකම වඩාත් දැනුණේ. මේ කාලයේ මම කළ හොඳම කටයුත්ත.අපූර්ව වූ ගීත රචනාවත්, සංගීතයත් සමඟ එකට මුසුවුණු සහේළිගේ කටහඬ සමඟ එන අපේකම, අපේ රට ගැන ජනාධිපතිතුමා ගැන දැනෙන ඒ හැඟීම අපේ ම නර්තනයන් තුළින් ඔප මට්ටම කරන්නට දායක වීමට ලැබීම රණවිරුවන්ටත්, ජනාධිපතිතුමාටත්, හමුදාපතිවරුන්ටත් අප කළ උත්තම පූජාව ලෙසයි මම දකින්නේ.සටහන - ඉඳුනිල් වීරරත්නඡායාරූප - සුදත් සිල්වා,ගීත් ද මැල්,දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=av0905311</link>
    <topic>එකොළොස් වතාවක් විවහවූ බොරු මනාලිය</topic>
    <author>ආතර් උස්මීයගේ</author>
    <content>රටම පුබුදු කළ ගීතයක කතාවඑකොළොස් වතාවක් විවහවූ බොරු මනාලියතරුණ පියෙකු හා දියණියකගේ ලොවට ආ තුන්වැන්නිය කවු ද?ආදරය උතුම් දෙයක්වඳුරා සිත් ඇද ගන්නා ලෙස කතා කිරීමෙහි සමත්රයිගම් ටෙලි සම්මාන රාති‍්‍රයනොලැබෙන දේවල්වලට ආසා කරන්න මට අයිතියක් නෑ... (රසදුන නව කථාව)සායිෆ්ගෙ දරුවන් එක්කත් කරීනා හරිම හිතවත්!කොහොමද තොරතුරුවිවාහය මගේ ඇසින්ජීවත්වෙන්න හිතාගෙන කලාවට එන එක හරි නෑපුංචි සිත්තරියගෙන් “අරුණෝදයෙන් බිඳක්”"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"“විජය කුවේණි” සිනමා තිර රචනය ජනපති අතටකොට කොටා යන ඒකද්වාර බසෙක අසිරියරංගනයට දක්ෂ මලින්යාලියුකේමියා ‍රෝගය ගැන දැන් බිය විය යුතු නෑරූ විසිතුරුසල්ලි පසුපස ලුහුබැඳ යාම විශ්වයේ කොතැනක සිටියත් බොහෝ මිනිසුන් තුළ දළුලන ආශාවකි.“බල්ලො මරලා හරි කමක් නෑ මට ඕනෑ සල්ලි” ඇතැමකු කියන්නේ ඒ නිසා විය හැකි ය.සල්ලි තිබුණත් සල්ලි මතම නැහෙන කොටසක් සිටිති. ඒ වගේ ම සල්ලි නැතිකමට සල්ලි හොයන්න විවිධ මගඩි කරන තවත් කොටසක් වෙති. මගඩියෙන් සල්ලි හොයන්න යන කෙනා අන්තිමේදී නවතින්නේ හිරේ වැටීමෙනි.මෙය ද එවැනි කතාවකි. අනියම් ලෙස මුදල් සෙවීමට ගොස් අමාරුවේ වැටුණ තරුණියක ගැන කියැවෙන මෙම කතාව අපට අසන්නට ලැබෙන්නේ බැංගලෝරයෙනි.කෞෂාර් බෙගම් (Kausar Begum) බැංගලෝරයේ ජීවත්වෙන රූමත් තරුණියකි. මේ වනවිට එකොළොස් වතාවක් විවාහ වී සිටින කෞෂාර් සල්ලිකාරියකි. රස්සාවක් පවා නොකළ ද ගෙවල් දොරවල් වතු පිටි යාන වාහන වලින් අඩුවක් නැත. මේ සියල්ල ඇයට ලැබුණේ කෙසේ දැයි සමහරුනට තවමත් ප‍්‍රහේළිකාවකි.කෞෂාර් මේ සියලුම ධනය සොයා ගත්තේ අනියම් මාර්ගයකිනි. මේ සඳහා කෞෂාර්ට ඇයගේ පියාවන ඉක්බාල් පාෂාගෙන් ද මව වන ගුල්නාස් ගෙන් ද සහෝදරිය වන නාෂියා ගෙන් ද පූර්ණ සහාය ලැබිණි.තරුණකම රූමත්කම මුදල් සෙවීම සඳහා කෞෂාර් අමුතු විධියේ මඟක් කැර ගත්තා ය. මාපියන්ගේ ද පූර්ණ අනුග‍්‍රහය ඇතිව ආරම්භ කරන ලද මෙම විවාහ සෙල්ලමට ඇය ගොදුරු කර ගත්තේ යහමින් මුදල් තිබෙන ධනපති තරුණයන් පමණකි. විශේෂයෙන් ම තරුණ ව්‍යාපාරිකයන් ය. මේ සඳහා ඇය රහමට් උල්ලා බෙල්ට් නමැති තරුණයෙකු ද සහාය කරගත්තාය.කෞෂාර් වැඩි පුරම හැසිරුණේ ඉන්දියාවේ තරු පහේ හෝටල්වල ය. මෙම තරු පහේ හෝටල්වලට නිතර නිතර ව්‍යාපාරික තරුණියන් පැමිණෙන බව ඇය දැන සිටියා ය. අතමිට මුදල් යහමින් ගැවසෙන මෙවන් තරුණයන් සිය ග‍්‍රහණයට ගැනීම කෞෂාර් ට වැඩි කාලයක් ගත නොවෙයි.මේ සඳහා ඇයට උදව් කරන්නේ ඇයගේ සහායක රහමට් උල්ලා බෙල්ට් ය. කෞෂාර් ගේ දැලේ වැටෙන ධනවත් තරුණයාට ඇය සහ ඇගේ පවුල පිළිබඳව හොඳ සහතිකයක් ලබා දෙන්නේ රහමන් උල්ලා විසිනි.මෙම සහතිකයෙන් පසු කෞෂාර් සමඟ මිත‍්‍රත්වයක් ඇති කැර ගන්නා ධනවත් තරුණයා ඇයට මුළු හදින් ම ආදරය කරන බව පවසයි.“ඔයා එහෙනම් මාව විවාහ කර ගන්නව ද? අවස්ථාවෙන් ප‍්‍රයෝජනය ගන්නා කෞෂාර්, ධනවත් තරුණයාට විවාහ යෝජනාවක් ගෙනෙයි. ඉන් පසු දෙමාපියන්ගේ ද ආශිර්වාදය මැද සියල්ල සිදුවීමට වැඩි දිනක් ගත නොවෙයි.ධනවත් තරුණයා සමඟ විවාහ වී මාසයක් පමණ ගත කරන කෞෂාර් මේ අතර තුර ඔහුගෙන් ඇති තරම් මිල මුදල් ද, තෑගි බෝග ද, ගෙවල් දොරවල් ද ලබාගනී. ගැටුම් ඇති වෙන්නේ එතැන් සිට ය. ඔහු ඇය ගෙන් දික් කසාද වෙයි. ධනවත් තරුණයාගෙන් දික්කසාද වන විට කෞෂාර් ඔහුගෙන් විශාල මුදල් කන්දරාවක් ලබාගෙන හමාරය.මුදල් ලබා ගැනීමට බැරි වූ අයගෙන් ඇය ලක්ෂ ගණනක වන්දි ලබාගනී.කෞෂාර් බෙගම් නමැති මෙම තරුණිය ඉතා කෙටි කලකදී ධනවත් තරුණයන් එකොළොස් දෙනෙකු රවටා ඔවුන් සමඟ විවාහ වූයේ සල්ලි සොයා ගැනීමේ ලෙහෙසිම ක‍්‍රමයක් එතුළින් ඇයට පෑදී තිබුණ හෙයිනි.කෞෂාර්ගේ මෙම බැඳෙන හා කැඩෙන විවාහ වල අභිරහස දැන සිටියේ ඇයගේ මාපියන් පමණි. ඇයගේ මෙම කි‍්‍රයා කලාපය පසුව ඇය හා විවාහ වූ තරුණයන්ට ද දැන ගන්නට ලැබිණ. එහෙත් අනවශ්‍ය කරදර ඔළුවට දමා ගැනීමට අකමැතිවූ ඔවුහු ඇය ගැන පොලිසියටවත් නොදන්වා නිහඬ වූහ.කෞෂාර්ගේ, හත්වෙනි සැමියා වූයේ සහිඩ් හෂම් අහමඩ්ය (Syed Hasham Ahmed)  දැනට තිස් පස් වන වියේ පසුවන සහිඩ්, පාවායි ප‍්‍රදේශයේ පදිංචි ප‍්‍රසිද්ධ ව්‍යාපාරිකයෙකි. විවාහ වී දින පහළොවක් ඇතුළත දී ඇය ඔහු සමඟ ගැටුම් ඇති කර ගත්තා ය.එතැනින් නොනැවතුණ ඇය ඔහුට පහර දීම සඳහා තැරැව්කරුවන් ද යොදා ගත්තා ය. මෙම පහර කෑම්වලදී ඔහුගේ එක් ඇගිල්ලක් ද කැඩී ගියේ ය. ගැටුම එතැනින් නතර නොකළ ඇය ඔහුගෙන් රුපියල් ලක්ෂ විස්සක වන්දි මුදලක් ද ඉල්ලා සිටියා ය. එම මුදල නොදුන්නොත් උසාවි යන බව ද ඇය කියා සිටියා ය.ඇයගේ හැසිරීම් රටාව හා කි‍්‍රයා කලාපය ගැන සැක පහළ කළ සහීඩ් එතැන් සිට පෞද්ගලික රහස් පරීක්ෂකවරයකු යොදා ඇය ගැන තොරතුරු සෙවීමට පටන් ගත්තේ ය. ඇයගේ විවාහයන් ගැන ද මුදල් ලබාගැනීම සඳහා ඇය කළ කී දේවල් ගැන ද තොරතුරු හෙළිවීමට පටන්ගත්තේ එතැන් සිට ය.කෞෂාර් පිළිබඳ සියලු තොරතුරු එක් රැස් කර ගැනීමෙන් පසු සහීඩ් පොලීසියට ගොස් ඇය ගැන පැමිණිල්ලක් කළේ ය. මෙම පැමිණිල්ලෙන් පසු පොලිසිය කෞෂාර් ගැන පරීක්ෂණයක් පවත්වා පසුගිය අපෙ‍්‍ර්ල් 4 වෙන් ද ඇය අත්අඩංගුවට ගත්තේ ය.පොලිසියට අසු නොවුණා නම් කෞෂාර් ඉදිරියේ දී තවත් විවාහ කීපයක් කර ගැනීමට ඉඩ තිබූ බව සහීඩ් පවසයි. ඉක්මනින් ම සල්ලිකාරියක වීමේ අරමුණින් ඇය විවාහ කීපයක් කරගෙන ඇතත් සහීඩ් පවසන්නේ ඇත්තවශයෙන් ම ඇය විවාහ දිවියකට අකැමැති ගැහැනියක බව යි.පොලිසිය විසින් කරන ලද පරීක්ෂණවලදී කෞෂාර් මෙම සුළු කාලය තුළදී රුපියල් මිලියන විස්සක් වියදම් කර බැංගලෝරයෙන් මහා මන්දිරයක් ද මිලදී ගෙන ඇති බව සොයා ගෙන තිබේ.කෟෂාර් කොයිතරම් කට්ට කයිරාටික කොයිතරම් කි‍්‍රයාශීලී තරුණියක ද කියතොත් ඇය හයිද්‍රාබාද් හි නවාබ් කෙනෙකු නොහොත් මහාරාජා කෙනෙකු ද සිය වසඟයට ගැනීමට සමත්වී තිබේ. සති දෙකකට පමණක් සීමු වූ මෙම විවාහයෙන් කෞෂාර් ඉවත්වී ඇත්තේ මහාරාජා ගෙන් රුපියල් මිලියන පහක වන්දියක් ලබාගෙන ය.පොලිසිය කෞෂාර් ගැන සොයාගෙන ඇති තොරතුරු අනුව ඇයට විරුද්ධ චෝදනා රැසක් ම ගොනුව තිබේ. තර්ජනය කර මුදල් ලබා ගැනීම, රැවටීම, විශ්වාස කඩ කිරීම, බිය වැද්දීම, අපහාස කිරීම තරුණයන් රවට්ටමින් බොරු විවාහයකට ඇතුළත්වීම හා ශරීර වද හිංසා කිරීම යන චෝදනා මත පොලිසිය දැන් ඇයට විරුද්ධව උසාවියේ නඩුවක් පවරා තිබේ.මේ අතර ඇය සමඟ විවාහ වී සිටි මනමාලයන් එකොළොස් දෙනා ද උසාවි කැඳවීමට පොලිසිය කටයුතු කරගෙන යයි. පොලිසිය, කෞෂාර්ට විරුද්ධ ඉදිරිපත් කර ඇත්තේ බරපතල චෝදනා ය. එම චෝදනා ඔප්පු වුවහොත් ඇයට බරපතල වැඩ ඇතිව අවුරුදු කීපයක් ම සිරබත් කෑමට සිදුවනු ඒකාන්තය.මිනිස්සු සල්ලි සෙවීම සඳහා නොයෙක් විදියේ ක‍්‍රමෝපායන් සොයා ගනිති. කෞෂාර් සොයාගෙන ඇත්තේ කිසිවෙකු නොසිතන නොපතන අන්දමේ අලුත්ම මාදිලියේ ක‍්‍රමෝපායකි.ආතර් උස්මීයගේ</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=av0905312</link>
    <topic>තරුණ පියෙකු හා දියණියකගේ</topic>
    <author>වසන්ත ජයසිංහ ආරච්චිගේ</author>
    <content>රටම පුබුදු කළ ගීතයක කතාවඑකොළොස් වතාවක් විවහවූ බොරු මනාලියතරුණ පියෙකු හා දියණියකගේ ලොවට ආ තුන්වැන්නිය කවු ද?ආදරය උතුම් දෙයක්වඳුරා සිත් ඇද ගන්නා ලෙස කතා කිරීමෙහි සමත්රයිගම් ටෙලි සම්මාන රාති‍්‍රයනොලැබෙන දේවල්වලට ආසා කරන්න මට අයිතියක් නෑ... (රසදුන නව කථාව)සායිෆ්ගෙ දරුවන් එක්කත් කරීනා හරිම හිතවත්!කොහොමද තොරතුරුවිවාහය මගේ ඇසින්ජීවත්වෙන්න හිතාගෙන කලාවට එන එක හරි නෑපුංචි සිත්තරියගෙන් “අරුණෝදයෙන් බිඳක්”"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"“විජය කුවේණි” සිනමා තිර රචනය ජනපති අතටකොට කොටා යන ඒකද්වාර බසෙක අසිරියරංගනයට දක්ෂ මලින්යාලියුකේමියා ‍රෝගය ගැන දැන් බිය විය යුතු නෑරූ විසිතුරුඋදයකාන්තගේ අලුත් ම සිනමා නිර්මාණය ‘පායා එන්න හිරු සේ’සුරේන් කියන්නේ ඉහළ මධ්‍යම පාන්තික තරුණයෙක්. ඒත් සිය බිරිය ආකාලයේ මියයෑම නිසා එකම දියණිය හිමාෂාත් සමඟ ඔහු ලොව තනි වෙනවා. ඔවුන්ගේ තනි නොතනියට ඉන්නේ සුරේන්ගේ මව පමණයි. මව නැති අඩුව නිසා හිමාෂා බොහෝ සෙයින් ඇළුම් කරන්නේ තම පාසලේ ගුරුවරියටයි.ඇය ‘දිනාලි’. දියණියගේ මේ ඇඟැළුම් කම නිසා සුරේන්ටත් දිනාලි නම් මේ ගුරුවරිය දැන හඳුනාගන්න ලැබෙනවා. දෙදෙනාගේ මේ දැන හැදුනුම්කම කෙළවර වෙන්නේ විවාහයෙන්. ඔව් දැන් හිමාෂාට අම්මා කෙනෙකුත් සුරේන්ට බිරියකුත් ඉන්නවා.එහෙත් වැඩිකල් නොගොස් අලුත උපන් මේ පවුල මත මහා හෙනයක් පාත්වෙනවා. ඒ කිසිවකු නොසිතු ලෙසින් සුරේන් ජීවිතයෙන් සමුගැනීමෙන්. මෙය සැබැවින්ම රුදුරු සිහිනයක් වගෙයි. දිනාලිගේ ගමට යන අතරේ සොර කණ්ඩායමකට මුහුණ දෙන ඔවුන් ඉන් ගැලවීමට උත්සාහ කරනවා. සටනට යන සුරේන්ට අන්තිමේදී අත්වන්නේ මරණය.දිනාලි මේ දුක කෙසේ නම් දරාගන්න ද? තවත් පැත්තකින් හිමාෂා දියණිය. සුරේන්ගේ අම්මා. දිනාලිට දැන් ඕන සුරේන්ගේ අනපේක්ෂිත මරණය මේ දෙදෙනාට වසන් කරන්න. ඒ මේ දුක දරාගන්න ඔවුන්ට නොහැකි නිසා.එහෙත් දිනාලිට මෙය දිගටම වසන් කළ හැකි ද? මොනවද ඒ සඳහා ඇය කරන්න සූදානම්. සුරේන්ගේ මවත් දියණියත් මෙය දැන ගනියි ද? උදයකාන්ත වර්ණසූරියගේ නවතම සිනමා පටය ‘පායා එන්න හිරු සේ’ ගලා යන්නේ මෙවන් කතා ශරීරයක් පදනම් කරගෙනයි.මේ දිනවල සැවොයි ඇතුළු EAP මණ්ඩලයේ සිනාමහල් රැසක ‘පායා එන්න හිරු සේ’ තිරගත වෙනවා. මෙය මැද මාවතේ සිනමාකරුවකු ලෙස නමක් දිනා සිටින උදයකාන්ත වර්ණසූරියගේ දහහතරවැනි සිනමා නිර්මාණයයි.“මා මෙතෙක් කළ චිත‍්‍රපට වලට වඩා හාත්පසින්ම වෙනස් කතා තේමාවක් මෙහි තිබෙන්නේ. ඇත්තටම පෞද්ගලිකවම මම ඉතාම කැමති චිත‍්‍රපටයත් මෙයයි.අතිශය සංවේදී හා විනෝදාත්මක පවුලේ හැමෝටම නරඹන්න පුළුවන් ට්ත‍්‍රපටයක්. මා මෙතෙක් කළ හොඳම පවුලේ චිත‍්‍රපටයත් මෙය වෙන්න පුළුවන්. ඒ වගේම චිත‍්‍රපටය අවසානය වන තෙක් මට හැකියාව ලැබුණා කුතුහලය කියන දේ පවත්වා ගෙන යන්න.”‘පායා එන්න හිරු සේ’ රූගත කිරීම් මම ආරම්භ කළේ පසුගිය වසරේ. ‘ආසයි මං පියාඹන්න’ සිනමා පටය නිෂ්පාදනය කළ ආලංකුලම ෆිල්ම්ස් අධිපති ධම්මික සිරිවර්ධනයි මෙහිත් නිෂ්පාදකයා.ඇත්තටම ‘ආසයි මං පියාඹන්න’ සිනමා පටය ප‍්‍රදර්ශනය කිරීමටත් කලිනුයි අලුත් චිත‍්‍රපටයක් කරන්න අපි කතා කරගෙන තිබුණේ. මේ සඳහා ද විශාල වියදමක් දරන්න සිදුවුණා.මෙහිදී දර්ශන පසුතල අලුතෙන් හදන්න අපට සිදුවුණා. ඒ වගේ අවස්ථාවකදි විශාල වියදමක් දරන්න වෙනවා. මෙහි රූගත කිරීම් සියයට අනූවක් පමණ සිදුවුණේ කොළඹ ප‍්‍රදේශයේයි.පන්නල ප‍්‍රදේශයේ කැලෑවක දර්ශන කීපයක් රූගත කෙරුණා. දින 55 ක් අපි රූගත කිරීම් සිදුකළා. ඒ හැම දවසක්ම කාර්ය බහුල වුණත් විනෝදයෙන් ගෙවී ගියා. නළු නිළියන් කාර්මික ශිල්පීන් සියලු දෙනාගෙන් ම ලැබුණේ ඉතාම හොඳ දායකත්වයක්.‘පායා එන්න හිරු සේ’ තිර කතා පිටපත නිර්මාණය වෙන්නෙත් උදයකාන්ත අතින්මයි. එහෙත් මෙවන් කතාවක් ගොඩනැඟෙන්න කුමක් හෝ මූල බීජයක් තිබිය යුතුමයි. එය ඇතැම් විට කිසියම් කෙනකුගේ අත්දැකීමක් ඔස්සේ වෙන්නත් පුළුවන්.“ඇත්තටම මේ කතා සංකල්පය චිත‍්‍රකතා ශිල්පියකු වන පී. වික‍්‍රමනායක ගේ. මීට වසර 25 කට පමණ පෙර මාත් චිත‍්‍ර කතා ඇන්දා. ඒ කාලයේදී වික‍්‍රමනායක අඳින ‘මාමා’ චිත‍්‍ර කතාවට මම ඉතාම තදින් ඇළුම් කළා. ඇත්තටම එය අරාබි කතාවක්.මෙන්න මේ කතාව මගේ මතකයේ තිබුණා. ඒ කතාව තමයි අපේ සමාජයට ගැළපෙන විදිහට මම මේ සිනමා පටයට යොදාගත්තේ. මම මේ බව වික‍්‍රමට කීවත් ඔහුටවත් මේ කතාව පිළිබඳ මතකයක් තිබුණේ නැහැ. ඔහුට දක්වන කෘතවේදීත්වයක් වශයෙන් පී. වික‍්‍රමනායකගේ ප‍්‍රධානත්වයෙන්මයි මුහුරත් උලෙළ පවා සිදු කළේ.“මෙහි කතාව ලියද්දිම මට හිතුණු දෙයක් ‘පායා එන්න හිරු සේ’ කියන නම මෙයට හොඳට ගැළපෙනවා කියන එක. “සාමාන්‍යයෙන් පස් හය ගුණයක පමණ රූපගත කිරීම්වලින් පස්සේ තමයි චිත‍්‍රපටය සංස්කරණය කරලා නියමිත ධාවන කාලය ලබාගන්නේ.නෙගටිව් අඩි 75,000 ක් පමණ (පැය12 1/2 ක්) වැය කරලා අවසානයේ පැය 2 යි විනාඩි 10 කට අප චිත‍්‍රපටය සංස්කරණය කරගත්තා. චිත‍්‍රපටයේ ගළා යාම, රිද්මය තීරණය වෙන්නේ මෙතනැදි. අත්තටම මෙය බාරදූර කටයුත්තක්. පේ‍්‍රක්ෂකයන්ගේ සතුටත් කුතුහලයත් රැකෙන අයුරින් සංස්කරණ කටයුතු කැරුණා. පළපුරුදු සංස්කරණ ශිල්පියකු වන රවීන්ද්‍ර ගුරුගේ අතිනුයි මේ කටයුතු සිදු වුණේ.ඕනෑම සිනමා නිර්මාණයක් හෝ ටෙලි නිර්මාණයක් කරද්දි තිරය පිටුපස තවත් අපූරූ කතා මැවෙනවා. ‘පායා එන්න හිරු සේ’ දර්ශන තලයේත් එවැනි සිදුවීම් නැති වෙන්නත් බැරි නැහැ.“ඇත්තටම මෙහි ප‍්‍රධාන චරිත නිරූපණය කරන රංජන් රාමනායකට එක්තරා දර්ශනයක් තියෙනවා සිවිලිම කඩාගෙන බිමට වැටෙන්න. ඔය වෙනකොටත් රංජන්ගේ කකුලේ සුළු ආබාධයක් ඇති වෙලයි තිබුණේ. කොහොම නමුත් රංජන් මේ සිවිලම කඩාගෙන වැටෙන දර්ශනයේදී ඒ ආබාධයක් තිබු කකුලම සිමෙන්ති පොළවේ වැදිලා රූගත කිරීම් පවා නවත්වන්න සිදුවුණා.”තවත් අවස්ථාවක මෙහි එනවා රන්ජන්ට බල්ලෙක් බුරන දර්ශනයක්. ඒත් රංජන් බල්ලා හුරතල් කරලා ඌ සමීප වෙලා හිතවත් වෙලයි හිටියේ. ඉතින් අවශ්‍ය දර්ශනය ගන්න ගියාම රංජන්ට බල්ලා බුරන්නෙම නැහැ. කොහොම හරි මේ දර්ශනය ගන්නත් ඕන. අපි රූගත කිරීම් කළ වත්තේ හිටියා ඉබ්බෝ කිහිප දෙනෙක්. මේ ඉබ්බන්ට බල්ලා බුරනවා.අවසාන මොහොතේ රංජන්ගේ අතට ඉබ්බෙක් දීලයි බල්ලා බුරන දර්ශනය ගත්තේ. ඇත්තටම මේ වගේ සිදුවීම් රාශියක් තිබුණා.” “ඇත්තටම මේ චිත‍්‍රපටයේ මා වැඩියෙන්ම කැමති දර්ශන පෙළ ශි‍්‍රයන්ත මෙන්ඩිස් සමඟ මැර කණ්ඩායමක් සිදු කරන ත‍්‍රාසජනක කි‍්‍රයාවලිය. පාතාලයේ සිදුවීම් ලෙසින් මෙය හොඳට රූ කෙරුණා කියලා මං හිතනවා.”රංජන් රාමනායක මෙහිදී ද්විත්ව චරිත නිරූපණයක යෙදෙනවා. මීට පෙර ඔහු මගේ බහුභාර්යා, රෝස වසන්තේ, යකඩ පිහාටු චිත‍්‍රපට තුනෙත් ප‍්‍රධාන චරිත නිරූපණය කළා.”උදාරි වර්ණකුලසූරිය නම් නවක රංගන ශිල්පිනිය මම මෙම සිනමා පටයෙන් හඳුන්වා දෙනවා. ඇයට තිබුණේ ප‍්‍රබල හැඟීම් දනවන චරිතයක්. ඇත්තටම මෙහි තිර පිටපත ලියන විටත් මම හිතුවේ අලුත් කෙනෙක්ව තෝරාගන්නයි. ඇය මට මුණ ගැසුණෙත් අහම්බෙන්. මා ඇසූ මොහොතෙම ඇය රඟපාන්න එකඟවීම ගැන මා සතුටු වෙනවා.”‘පායා එන්න හිරු සේ’ සිනමා පටයේ ගීත තුනක් එයි. එහි තනු නිර්මාණය කළේ මහේෂ් දෙනිපිටිය. අමිල පෙරේරා, අමිලා නදීෂානි, උරේෂා රවිහාරි හා ඉරෝෂා ඕවිට මෙහි ගීත ගායනා සඳහා දායක වුණා. පසුබිම් සංගීතය රෝහණ වීරසිංහ ගෙන්.වසන්ත ජයසිංහ ආරච්චිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=av0905313</link>
    <topic>ආදරය උතුම් දෙයක්</topic>
    <author>ජයමිණි අත්තනායක ඡායාරූප - සමන් ශ‍්‍රී වෙදගේ</author>
    <content>රටම පුබුදු කළ ගීතයක කතාවඑකොළොස් වතාවක් විවහවූ බොරු මනාලියතරුණ පියෙකු හා දියණියකගේ ලොවට ආ තුන්වැන්නිය කවු ද?ආදරය උතුම් දෙයක්වඳුරා සිත් ඇද ගන්නා ලෙස කතා කිරීමෙහි සමත්රයිගම් ටෙලි සම්මාන රාති‍්‍රයනොලැබෙන දේවල්වලට ආසා කරන්න මට අයිතියක් නෑ... (රසදුන නව කථාව)සායිෆ්ගෙ දරුවන් එක්කත් කරීනා හරිම හිතවත්!කොහොමද තොරතුරුවිවාහය මගේ ඇසින්ජීවත්වෙන්න හිතාගෙන කලාවට එන එක හරි නෑපුංචි සිත්තරියගෙන් “අරුණෝදයෙන් බිඳක්”"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"“විජය කුවේණි” සිනමා තිර රචනය ජනපති අතටකොට කොටා යන ඒකද්වාර බසෙක අසිරියරංගනයට දක්ෂ මලින්යාලියුකේමියා ‍රෝගය ගැන දැන් බිය විය යුතු නෑරූ විසිතුරුඅනර්කලී ආකර්ෂාසැබැවින්ම ඇය නිදහසේ පියාසර කරන සමනළියක් මෙන් නොවේ ද? මගේ හිත විමසනවා.ජීවිතයේ ලැබීම්, නොලැබීම් ඇයටත් උරුමයි. ඒත් නොලැබෙන දෙයක් ගැන ඇගේ කම්පාවක් නෑ.බොහෝ දේවල් කෙනෙකුට ලැබුණත්, ඔහු හෝ ඇය පෙරළා සිතන්නේ අර නොලැබුණු පුංචි දේ ගැනනේ. ඇය කියන්නේ ඒක මිනිස් ස්වභාවය කියලා.එන හැමදේකටම ඇය නොබියව මුහුණ දෙන්නෙත් ඒ යථාවබෝධය නිසා. ජීවිතයේ මොනතරම්, පෙරැළිකාර දේ සිදුවුණත්, සිනහව, විනෝදය සමඟ විසීමයි ඇයට කවදත් හුරු පුරුදු විදිය.මේ දඟකාරිය කියන්නේ “ලාෆ් ඉස් අ ගුඩ් මෙඩිසින්” කියලා. (සිනහව හොඳ ඔසුවක්).අනර්කලී ජයතිලක ආකර්ෂාඅද දවසේ රිදී තිරයේ ඇය ඉන්නේ සිනහව, විහිළු ්. තහලුව කද බැඳගත් පිරිසක් සමඟ.ඒ ‘සර් ලාස්ට් චාන්ස්’ චිත‍්‍රපටයේ. ඇය එහිදී මාධ්‍යවේදිනියක් විදිහට චරිත නිරූපණය කරනවා. නිකංම නිකං නොවේ. ජීවිතයේ විවිධ අභියෝග රැසකට මුහුණදෙමින් සිනාවෙන් විහිළු තහලුවෙන් ජීවිතය ජයගන්න එඩිතර යුවතියක් විදිහට.ඇගේ නවතම රංගනය රැගත් ඒ චිත‍්‍රපටය ගැන අද විද්යුත් හා මුද්‍රිත මාධ්‍ය කතා බහ එමටයි. ඒ නිසා අප කල්පනා කළා වෙනස් ආකාරයේ කතාබහකට ඇය සමීප කරගන්න. ඒකට අනර්කලීගෙත් විරුද්ධත්වයක් නෑ...”ජීවිතයට, බලාපොරොත්තු, අරමුණු, ප‍්‍රතිපත්ති කියන දේවල් අවශ්‍යයි. ඒ වගේම අපේ ජීවිතයට යම් හික්මීමකුත් අවශ්‍යයි. ඒ හික්මීම ලබාදෙන්නේ අපි අදහන ආගම, දහම අනුව කියලා මම කීවොත් ඔයාලා ඒක පිළිගන්නව ද?””හැබැයි කවුරුහරි කෙනෙක්, මගෙන් ඇහුවොත්, ඔයාගේ ආගම මොකක්ද කියලා මම දෙන උත්තරේ, මට ආගමක් නෑ කියන එක.””ඒ කියන්නේ, මම හැම ආගමකටම ගරු කරනවා. එකම ආගමකට කොටු වෙන්නේ නෑ. පුංචි කාලේ ඉඳලම ඒ පුරුද්ද මා ළඟ තිබුණා. මොන ආගමකින් වුණත් පෙන්වලා දෙන්නේ යහපත හා අයහපත ගැනනෙ. ” ”සමාජයේදී, මම ගොඩක් සතුටු වෙනවා නිළියෙක් වීම ගැන.මම ලංකාවේදී නිළියක් වුණේ, අපේ රටේ රසිකයන්ට වින්දනයක් ලබාදෙන්න. නිළියක් විදියට මා සාර්ථක වෙන්නෙ එහෙම වුණොත් විතරයි. ඊළඟට මගේ බලාපොරොත්තු නෑ ගොඩක්. ගොඩක් දෙනාට තියෙන ගෙවල් දොරවල් හදන ඒවයි, යානවාහන ලබාගැනීම වගේ අරමුණුයි මට නැහැ””මම මහා ගොඩක් නිර්මාණවලට දායක වෙන්නේ නැත්තෙත් ඒ නිසයි. හැම දෙයක්ම තෝරලා බේරලා කරනවා.””මම වෘත්තීය නිළියක් නොවේ. ඒ නිසා රඟපාන්නේ බොහොම අඩුවෙන්. ඒත් සිනමාව වෙනුවෙන් අලුත් යමක් ඉදිරියේදීත් කරනවා.””ඒ අතර ඔයාලට අලුත් ආරංචියක් කියන්නත් තියෙනවා. රෝයි ද සිල්වා අධ්‍යක්ෂණය කළ “ඉට්ස් මැට(ර්) ඔෆ් ලව්” කියන ඉංග‍්‍රීසි චිත‍්‍රපටයේත් මම ප‍්‍රධාන චරිතයක් කළා. ඉදිරියේදී ඒක පිටරටවලත් පෙන්නාවි”.කොහොම කීවත් කෙනෙකුට කලාත්මක හැකියාවක් පිහිටන්නේ හරිම කලාතුරකින්. ඒක ලොකු පිනක් වගේම දෛවෝපගත දෙයක්. එක හැකියාවක් නෙමේ හැකියාවන් කීපයක්ම අරගෙන එනවා කියන්නේ සුවිශේෂි දෙයක්. අනර්කලීට, රංගනයට අමතරව, නර්තනය, ගායනය හා ලේඛන හැකියාවකුත් තියෙනවා කියන බව දන්නේ ටික දෙනයි.”අද මම ගොඩක් සංචාරය කරනවා. යන යන තැන්වලින්, මට ආරාධනා කරනවා ගීත ගයන්න කියලා. මම, පාළුවෙන්, තනිකමෙන් ඉන්න කොට, ගීත ගායනා කරනවා. ඒ හැකියාව ගැන අද ගොඩක් දෙනෙක් දන්නවා.ඒක නිසා හුඟ කාලයක ඉඳන්, මගේ බලාපොරොත්තුවක් තිබුණා. සීඩී එකක් නිකුත් කරන්න.. මේ වන විට මගේ මංගල ගීත ඇල්බමය, නිකුත් කරන්න සූදානම් වෙනවා.””රුක්ෂාන්, ඉරාජ් වගේ සංගීත ශිල්පීන් ගීත එකින් එක නිර්මාණය කරගෙන යනවා. ඉදිරියේදී භාතිය - සංතුෂ් වගේම රෝහණ වීරසිංහ වගේ සංගීතඥයන්ටත්, මගේ ගීත නිර්මාණය කරන්න භාර කරනවා””මම, වෘත්තීය ගායිකාවක් වෙන්න නෙමේ සූදානම් වෙන්නේ. මගේ හැකියාවටයි ආසාවටයි කරන දෙයක් මේ..” පහුගිය කාලෙ ‘ඩේලිනිවුස්’ පුවත්පත ඔස්සේ දිග හැරුණු “අනර්කලීස් ලංකා” කියන කොළම ගැනත් ඈ කතා කළා.”ඒක පුවත්පතකට කියලා මම මුලින්ම ලීව ලිපිය. අවුරුද්දක් තිස්සේ ඒ ලිපි පෙළ පළවුණා.”සමාජයේදී වගේම රටතොට යද්දි මම අත්විඳි මෙන්ම දැකපු සිද්ධීන් තමා මීට මුල්වුණේ. පුංචිම දෙයක් වුණත්, හරි සංවේදීව, විඳලා ඒක ලියන්න මම පුංචි කාලේදීම ආසා කළා. කෙනෙකුට කියවලා, හොඳ පණිවුඩයක් ලබාගන්න පුළුවන් මට්ටමට මම ඒක පත්කළා.හරිම සුන්දරව විඳි අත්දැකීමක්. ඒ විදිහේ, ලේඛන තුළින් මම සමාජයට හොඳ පණිවුඩයක් ලබා දෙන්න කවදත් කැමතියි. ආයිමත් ඒවගේ ලිපි පෙළකින්, ඔයාලව ඉක්මනින්ම හමුවෙනවා.අනර්කලීගේ සීයා, රොබට් එඩ්වඩ් ජයතිලක. නාවලපිටියේ හිටපු ඇමැතිවරයෙක්. දේශපාලන පසුබිමකුත් එක්ක හැදී වැඩුණු ඇගේ පියා නම් සිනමාව පැත්තට නැඹුරු වී කටයුතු කළ අයෙක්. ඔහු ෆිල්ම් ලොකේෂන් සමාගමට, නිෂ්පාදක වරයෙකු ලෙස සම්බන්ධව හිටියා. අනර්කලී ජීවිතය ගැන හිතන තවත් විදියක් තමා මේ.”අපි වාසනාවන්ත වෙන්න ඕනෑ ජීවත් වෙන්න. ඒ වාසනාව අන් අයටත් ලබාදෙන්න, මම අද නිහඬව හැකිතරම් කාට කාට හරි උදවු කරනවා. මම මුදල් මහා ලොකු දෙයක් කියලා කිසි මොහොතක හිතන්නෑ. ධනය, බලය, මුදල්, වැඩක්ම නැති දේවල්. සතුටින් කාටවත් කරදරයක් නැතුව ජීවතේ ගෙවන එක තමා මගේ ලොකුම බලාපොරොත්තුව“ඔය අතර ආදරය ගැනත් අප කතා කළා.“ආදරය උත්තරීතර දෙයක්. එහෙම කෙනෙක්, ජීවිතයට ළංවුණොත් මම පිළිගනීවි. නැත්නම් ඒකත් කිසිම ප‍්‍රශ්නයක් නොවේ මට. මම ජීවත්වන විදිහක් හිතන පතන විදිහක් තියෙනවා. මගේ අම්මටත් ප‍්‍රශ්නයක් නොවී, සමාජයටත් කරදරයක් නොවී ජීවත් වෙනවා නම්, මා විවාහ නොවුණා කියලා සමාජයට ප‍්‍රශ්නයක් ඇති වෙන එකක් නැහැ.”ජයමිණි අත්තනායක ඡායාරූප - සමන් ශ‍්‍රී වෙදගේ</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=av0905314</link>
    <topic>වඳුරා සිත් ඇද ගන්නා ලෙස</topic>
    <author>උපදෙස් - ෆෙං - ෂුයි උපදේශිකා තිලංගනී හේරත්</author>
    <content>රටම පුබුදු කළ ගීතයක කතාවඑකොළොස් වතාවක් විවහවූ බොරු මනාලියතරුණ පියෙකු හා දියණියකගේ ලොවට ආ තුන්වැන්නිය කවු ද?ආදරය උතුම් දෙයක්වඳුරා සිත් ඇද ගන්නා ලෙස කතා කිරීමෙහි සමත්රයිගම් ටෙලි සම්මාන රාති‍්‍රයනොලැබෙන දේවල්වලට ආසා කරන්න මට අයිතියක් නෑ... (රසදුන නව කථාව)සායිෆ්ගෙ දරුවන් එක්කත් කරීනා හරිම හිතවත්!කොහොමද තොරතුරුවිවාහය මගේ ඇසින්ජීවත්වෙන්න හිතාගෙන කලාවට එන එක හරි නෑපුංචි සිත්තරියගෙන් “අරුණෝදයෙන් බිඳක්”"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"“විජය කුවේණි” සිනමා තිර රචනය ජනපති අතටකොට කොටා යන ඒකද්වාර බසෙක අසිරියරංගනයට දක්ෂ මලින්යාලියුකේමියා ‍රෝගය ගැන දැන් බිය විය යුතු නෑරූ විසිතුරුචීන ජාතිකයින්ගේ දියුණුවේ රහස වන ෆෙං ෂුයි විද්‍යාවේ සඳහන් වන එක් එක් පුද්ගලයින් නියෝජනය කරන සත්ත්ව සංකේත වල ගතිගුණ පිළිබඳව මේ දිනවල අප කතාබහ කරනවා. එහෙත් රසඳුන හා එක්වුණු නවක පාඨකයින් බොහෝ පිරිසකට තමන්ගේ සත්ත්ව සංකේතය සොයා ගන්නේ කෙසේද යන්න ගැටලුවක් වී ඇති බව දිනපතා කරන විමසීම් වලින් පෙනී යනවා.2009 අපි‍්‍රයෙල් 5 වැනි ඉරිදා රසඳුන පත‍්‍රයේ 6 වැනි පිටුවේ පළ කෙරුණු “නව මඟකට ෆෙං ෂුයි – 6” කොටසේ කි‍්‍ර.ව. 1913 සිට 2011 දක්වා බල පැවැත්වෙන වර්ෂයන් සඳහන් වන චීන ලූනා කැලැන්ඩරය හොඳින් අධ්‍යයනය කිරීමෙන්, ඔබට ඔබේ උපන් වර්ෂය, මාසය සහ දිනය අනුව අදාළ සත්ත්ව සංකේතය දැනගත හැකියි.ඒ අනුව මීයා, ගවයා, කොටියා, හාවා, මකරා, නයා, අශ්වයා, බැටළුවා, වඳුරා, කුකුළා, සුනඛයා සහ ඌරා යන සතුන් 12 දෙනා අතරින් කිහිප දෙනකු පිළිබඳව විස්තර පසුගිය කලාපවල පළ කෙරුණු අතර, අද වඳුරා යන සතුන් සත්ත්ව සංකේතය ලෙස ඇති පුද්ගලයින්ගේ ගතිගුණ පිළිබඳව පළකෙරෙනවා.වඳුරාMONKEY සංකේතය ඇති පුද්ගලයාසතුන් දොළොස් දෙනා අතරින් තීක්‍ෂණ බුද්ධියෙන් හෙබි කෙනා වෙයි. වඳුරා සංකේතවත් වන පුද්ගලයා දෙවැනි වන්නේ මීයා සංකේතවත් වන පුද්ගලයකුට පමණි. ඔවුන් දක්‍ෂයි. නම්‍යශීලියි, කි‍්‍රයාශීලියි. ඕනෑම වැඩකදී හදවතට මුල්තැන නොදී බුද්ධියට මුල් තැන දෙමින් වැඩකටයුතු සාර්ථක කරගන්නා අතර, මහ පොළොව මත ඇති ඕනෑම විෂයයක් ඉක්මනින් ඉගෙන ගැනීමේ සුවිශේෂී හැකියාවක් තිබෙනවා. විශේෂයෙන් ගැටලු පසිඳලීමේ රැකියාවන්හි නිරත වෙනවා.වඳුරා සංකේතවත් වන පුද්ගලයාට කවුරුන් හෝ යම් අභියෝගයක් කළහොත්, එය කරදරයක් සේ නොසලකන ඔහු, එය සිය දියුණුවට ලැබුණු අවස්ථාවක් සේ සලකා බාරගෙන කෙසේ හෝ කරනවා.මොහු ආත්මාභිමානයකින් යුතු පුද්ගලයකු වන අතර, මේ නිසාම අනිත් අයට ගෞරව කරන්නේ නෑ. එහෙත් අනෙක් අය තමාට ගෞරව කළ යුතු යැයි සිතා කටයුතු කරන මොහු බොහෝ විට ආත්මාර්ථකාමී පුද්ගලයෙක්. කොච්චර අහිංසක පුද්ගලයකු ලෙස බාහිරව පෙනුනත් ඔහු තුළ මහා ආත්ම විශ්වාසයක් තිබෙනවා. සමහර අවස්ථාවල හරිම අහිංසක, විනීත ගතිගුණ පෙන්නුම් කරන මොවුන් හරිම කපටි පුද්ගලයින්. එහෙත් කි‍්‍රයාත්මක වීමේදී තම ආත්මාර්ථකාමී බව එළියට එනවා.සත්‍ය වශයෙන්ම තමා දුර්වල කිරීම කිසිවකුට කළ නොහැකි යැයි සිතා ඔහු, කවුරුන් හෝ තමාට හිරිහැර කළොත්, ලජ්ජා කළොත්, ඒවා තමාට නොව අනුන්ට කළ දෙයක් සේ සලකා උපහාසාත්මකව ඉවතලනවා.කිසියම් වටිනා දෙයක්, රැකියාවේ නම් උසස්වීමක වැනි දෙයක් තමන්ට නොලැබී තමන් සමඟ සිටින වෙනත් අයකුට ලැබෙනවාට අකැමැතියි. මේ නිසා එවැනි අවස්ථාවලදී එය තමන්ට හිමිකර ගන්නට කපටි කමින් සැලසුම් කිරීමෙහි දක්‍ෂ වෙනවා.කීර්තිමත් නළුවන්, ජනපි‍්‍රය ලේඛකයන්, දක්‍ෂ නීතිඥයන්, කැපී පෙනෙන කී‍්‍රඩකයන් මෙන්ම හොඳ ගුරුවරුන් බොහෝවිට වඳුරා සංකේතවත් වන පුද්ගලයින් වන අතර, ඊට අමතරව පොදුවේ වඳුරා සංකේතවත් වන පුද්ගලයින් සමාජයේ කැපී පෙනෙන පුද්ගලයින් වෙයි.ඕනම අයකු සමඟ ඕනෑම ආකාරයට එකතු වී සිටීමෙහි දක්‍ෂතාවයකින් යුක්ත වුවද, විවාහ ජීවිතයේ සහකාරිය සමඟ, එක ගෙදර ජීවත් වීමේදී අනෙක් අය සමඟ මෙන්ම හවුල් ව්‍යාපාරයකදී හවුල්කරු සමඟ ගැටුම් ඇතිකර ගන්නවා. එසේ නොමැති විට තමන්ගේ පාඩුවේ ජීවත් වෙනවා.වඳුරා සංකේතවත් වන කාන්තාව නියම ස්තී‍්‍ර ලාලිත්‍යයෙන් හෙබි තැනැත්තියක්. මේ නිසා ගැහැනු සියයක් දෙනා අතර වුව ඇය කැපී පෙනෙන අතර, ඕනෑම පිරිසක් සමඟ සහයෝගයෙන් වැඩ කටයුතු කිරීමේ හැකියාව තිබෙනවා.ඉතාමත් ලස්සනට අන්‍ය සිත් ඇද ගන්නා ලෙස කතා කිරීමෙහි සමත් ඇය ආගන්තුක සත්කාර කිරීමට ද කිසිදු මැලිකමක් දක්වන්නේ නෑ. උපතින්ම සුවිශේෂී දක්‍ෂතා රැගෙන පැමිණි අය වන අතර මේ නිසාම කණ්ඩායම් ලෙස වැඩ කිරීමේදී කළ යුතු භාර දූර වැඩ කෙටි මාර්ගවලින් කිරීමේ ක‍්‍රමය කියා දීමේ හැකියාවක් තිබෙනවා.හරි තැනට හරි වචනය කතා කිරීමේ දක්‍ෂතාව තිබෙන ඇය හොඳ විනිශ්චයකාරීවරියක ලෙස ද හැඳින්විය හැකියි. මේ නිසා වඳුරා සංකේතවත් වන කාන්තාවක් කොතරම් අවිහිංසක, බයාදු ලෙස සිටිය ද ඇය අවතක්සේරුවට ලක් නොකිරීමට වග බලා ගත යුතුයි.ඇය විලාසිතා වලට කැමැති, පිළිවෙළට අඳින පළඳින කාන්තාවක්. තමන්ට තිබෙන විදිහට විලාසිතාවට ලාලිත්‍යයක් එක් කර ගන්නට දක්‍ෂ මැය විශේෂයෙන් හිසකෙස් විලාසිතා කෙරෙහි උනන්දු වෙනවා.ඇයට ඇත්තේ සියුමැලි සමක්. මේ නිසා ඕනාවට වඩා කී‍්‍රම් වර්ග ආලේප කිරීමෙන් හමෙහි අතුරු ආබාධ හට ගැනීමට ඇති හැකියාව වැඩියි.සෑම කාර්යයකදීම සැලසුමක් ඇතිව වැඩ කරන අතර, වෙලාවට කලාවට වැඩ කරයි. අනෙක් අය කෙරෙහි එතරම් විශ්වාසයක් නොතබන ඇය කිසියම් අයෙක් තමන් රැවටුවහොත් එහි පළිය ගන්නා චරිතයක්.වඳුරා සංකේතවත් වන ළමයින් දඟකාරකමේ සංකේතයක් බඳුයි. සාමාන්‍යයෙන් දරුවන් දඟ මුත් මෙවැනි ළමයි එක තැනක ඉන්නට බැරි ළමයි ලෙසින් හැඳින්විය හැකියි. සමූහයක් සිටින තැනක ඕනෑම වැරැදි වැඩක් කළ විට අසුවන්නේ මෙවැනි දරුවන්. පොඩි කාලේ සිටම තමන්ට අවශ්‍ය දේ මොන ක‍්‍රමයකින් හෝ ඉටුකර ගන්නවා. අතට අසුවන ලස්සන කී‍්‍රඩා භාණ්ඩ සැනෙකින් කඩා බිඳ දමනවා.ඊට හේතුව ඔවුන් එහි කි‍්‍රයාකාරිත්වය බැලීමේ කුතුහලයෙන් යුතු වීමයි. මේ නිසා මෙවැනි දරුවන් සෙල්ලම් බඩු කඩා බිඳ දැමුවාට තරවටු කරන්න එපා. මෙවැනි දරුවන් සමඟ එක මොහොතක් කතා කළහොත් ප‍්‍රශ්න සියයක් අසන අතර, සමහර විට අපට ඒවාට පිළිතුරු දිය නොහැකි වනවා. ඊට හේතුව ඒ හැම ප‍්‍රශ්නයක්ම ඉතාමත් බුද්ධිමත් ඒවා වීමයි.මීයා සමඟ ඉතා ළඟින් ඇසුරු කළ හැකියි. ඊට හේතුව දෙන්නට දෙන්නා තම දක්‍ෂකම්, දුර්වලකම් හඳුනාගන්නා නිසයි.මකරා සමඟ ද ගැළපී සිටිය හැකියි. නයා වඳුරා ගේ රහසිගත මිත‍්‍රයා වෙයි. එහෙත් වඳුරා ගේ කපටිකම් නයා දන්නා නිසා බොහෝවිට දෙදෙනා එකට සිටින්නේ නෑ.කොටියා වඳුරාට නො ගැළපෙනම සතාවෙයි.උදා- ලියනාඩෝ ඩාවින්සි, එළිසබෙත් ටේලර්, චාල්ස් ඩිකන්ස්, වීනස් විලියම්ස්.උපදෙස් - ෆෙං - ෂුයි උපදේශිකා තිලංගනී හේරත්සටහන - ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=av0905315</link>
    <topic>රයිගම් ටෙලි සම්මාන රාති‍්‍රය</topic>
    <author/>
    <content>රටම පුබුදු කළ ගීතයක කතාවඑකොළොස් වතාවක් විවහවූ බොරු මනාලියතරුණ පියෙකු හා දියණියකගේ ලොවට ආ තුන්වැන්නිය කවු ද?ආදරය උතුම් දෙයක්වඳුරා සිත් ඇද ගන්නා ලෙස කතා කිරීමෙහි සමත්රයිගම් ටෙලි සම්මාන රාති‍්‍රයනොලැබෙන දේවල්වලට ආසා කරන්න මට අයිතියක් නෑ... (රසදුන නව කථාව)සායිෆ්ගෙ දරුවන් එක්කත් කරීනා හරිම හිතවත්!කොහොමද තොරතුරුවිවාහය මගේ ඇසින්ජීවත්වෙන්න හිතාගෙන කලාවට එන එක හරි නෑපුංචි සිත්තරියගෙන් “අරුණෝදයෙන් බිඳක්”"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"“විජය කුවේණි” සිනමා තිර රචනය ජනපති අතටකොට කොටා යන ඒකද්වාර බසෙක අසිරියරංගනයට දක්ෂ මලින්යාලියුකේමියා ‍රෝගය ගැන දැන් බිය විය යුතු නෑරූ විසිතුරුටෙලි නිර්මාණශිල්පීන්ගේ කුසලතා ඇගයෙන 5 වැනි රයිගම් ටෙලි සම්මාන උළෙල අග‍්‍රාමාත්‍ය රත්නසිරි වික‍්‍රමනායක මහතාගේ ප‍්‍රධානත්වයෙන් පසුගියදා බණ්ඩාරනායක සම්මන්ත‍්‍රණ ශාලාවේදී කලාකරුවන් රැසකගේ සහභාගිත්වයෙන් පැවැත්විණි. එහිදී සම්මාන සහ සහතිකපත් ලැබූ කලාකරුවන් මෙසේය.ජූරියේ විශේෂ සම්මානහොඳම අධ්‍යක්ෂ සුදත් රෝහණ අගමැති අතින් සම්මාන ලබයිදීපානි ද සිල්වා - රංගනය උදෙසා (වැටෙන් එහා - පබලි - දෙරණ)(සද්ගුණාකාරය – මුදලාලි හාමිනේ - ස්වර්ණවාහිනී) රවින්ද්‍ර ගුරුගේ – නිෂ්පාදක මහතලා හටනවසරේ විශිෂ්ටතම ඒකාංගික ටෙලිනාට්‍යය * ගිජු - ආනන්ද අබේනායක - සංසාරේ පියසටහන් - SLRCවසරේ විශිෂ්ටතම නිර්මාණාත්මක / රංගන / ශිල්පීය කුසලතාව වෙනුවෙන් ”පාරමිතා” – ඒකාංගික ටෙලිනාට්‍ය මාලාව වෙනුවෙන් (අධ්‍යක්‍ෂණය – තුසිත ද සිල්වා) - ITNවසරේ විශිෂ්ටතම ටෙලිනාට්‍ය හාස්‍යෝත්පාදන රංගනය * විජය නන්දසිරි – යර්ස් බොස් (සෙනරත්) - සිරසවසරේ නැගී එන ටෙලිනාට්‍ය නිළිය* අනුරුද්ධිකා පාදුක්කගේ - සුදු කපුරුපෙති (අංජලී) - SLRC /නිසල් විල් තෙර (චිත‍්‍රානි) SLRC කම්පිත විල් (හීන් කෙල්ල / රේවතී) - SLRCවසරේ නැගී එන ටෙලිනාට්‍ය නළුවා * ගයාන් වික‍්‍රමතිලක – නිල් අහස ඔබ (රුසිරු) -  ITNවසරේ විශිෂ්ටතම ටෙලිනාට්‍ය ගායිකාව * නෙලූ අධිකාරි - සතරදෙනෙක් සෙන්පතියෝ (ගගන ගගන ගගන) - SLRCවසරේ විශිෂ්ටතම ටෙලිනාට්‍ය ගායකයා * අමල් පෙරේරා - සමනලුන්ට වෙඩිතියන්න (හීනයක් වගේ) - ස්වර්ණවාහිනීවිශිෂ්ටතම ටෙලිනාට්‍ය ගීත රචනය * සුනිල් ආරියරත්න - සඳ වරුන (පති පතිනි මඟුල්පෝරුවේ)- SLRCනැඟී එන නළුවා සහ නිළිය ගයාන් වික‍්‍රමතිලක – අනුරුද්ධිකා පාදුක්කගේවසරේ විශිෂ්ටතම ටෙලිනාට්‍ය සංගීත අධ්‍යක්‍ෂණය * නවරත්න ගමගේ - සුදු කපුරු පෙති - SLRCවසරේ විශිෂ්ටතම ටෙලිනාට්‍ය අංග රචනය * නාරද ධනංජි තොටගමුව - කරුවල ගෙදර -ITN වසරේ විශිෂ්ටතම ටෙලිනාට්‍ය කලා අධ්‍යක්‍ෂණය * ඇහැලියගොඩ සෝමතිලක – කරුවල ගෙදර - ITNවසරේ විශිෂ්ටතම ටෙලිනාට්‍ය ශ‍්‍රව්‍ය පටිගත කිරීම * විකුම් හෙට්ටිආරච්චි - සුදු කපුරු පෙති - SLRC උපුල් පි‍්‍රයාන් - සද්ගුණාකාරය - ස්වර්ණවාහිනී නුවන් ගොඩගේ - සමනලුන්ට වෙඩිතියන්න - ස්වර්ණවාහිනීවසරේ විශිෂ්ටතම ටෙලිනාට්‍ය සංස්කරණය * රුක්මල් නිරෝෂ් - සමනලුන්ට වෙඩිතියන්න - ස්වර්ණවාහිනීවසරේ විශිෂ්ටතම ටෙලිනාට්‍ය කැමරාකරණය * කේ.ඒ. ධර්මසේන – කරුවල ගෙදර - ITNවිශිෂ්ටතම ටෙලිනාට්‍ය ආලෝකකරණය * ප‍්‍රදීප් බුලත්සිංහල - ෂර්ලොක් හෝම්ස් - SLRCවසරේ හොඳම නළුවා සහ නිළිය ජනක් පෙ‍්‍ර්මලාල්, නිල්මිණි තෙන්නකෝන්විශිෂ්ටතම ටෙලිනාට්‍ය සහාය නළුවා * ප‍්‍රසන්නජිත් අබේසූරිය - සමනලුන්ට වෙඩිතියන්න (මාරසිංහ) - ස්වර්ණවාහිනීවිශිෂ්ටතම ටෙලිනාට්‍ය සහාය නිළිය * වීණා ජයකොඩි - සුදු කපුරු පෙති (පුෂ්පා දේවී) - SLRCවිශිෂ්ටතම ටෙලිනාට්‍ය තිර රචනය * තිස්ස අබේසේකර – කරුවල ගෙදර - ITNවසරේ විශිෂ්ටතම ටෙලිනාට්‍ය නිළිය * නිල්මිණී තෙන්නකෝන් – හැන්දෑව (ටිකිරි මැණිකා) - ස්වර්ණවාහිනීවසරේ විශිෂ්ටතම ටෙලිනාට්‍ය නළුවා * ජනක් පෙ‍්‍ර්මලාල් - කරුවල ගෙදර (තිනන්) - ITNවිශිෂ්ටතම ටෙලිනාට්‍ය අධ්‍යක්‍ෂණය * සුදත් රෝහණ – කරුවල ගෙදර - ITNවසරේ විශිෂ්ටතම ටෙලිනාට්‍යය * සුදත් රෝහණ – කරුවල ගෙදර - ITNජනපි‍්‍රයතම සම්මානජනප‍්‍රිය නළුවා සහ නිළිය අමිල අබේසේකර  නෙහාරා පීරිස්ජනපි‍්‍රයතම ටෙලිනාට්‍යය - සතරදෙනෙක් සෙන්පතියෝ - SLRCජනපි‍්‍රයතම දීර්ඝ ටෙලිනාට්‍යය – මුතු කිරිල්ලී - ITNජනපි‍්‍රයතම ටෙලිනාට්‍ය නළුවා - අමිල අබේසේකරජනපි‍්‍රයතම ටෙලිනාට්‍ය නිළිය - නෙහාරා පීරිස්වසරේ සම්මානණීය නාලිකාව - ස්වර්ණවාහිනියවිශේෂ ප‍්‍රණාම සම්මානකේ.එන්. ගුණවර්ධන මහතා (රූපවාහිනී ක්‍ෂේත‍්‍රයේ පුරෝගාමී තාක්‍ෂණික මෙහෙවර උදෙසා)අයිරාංගනී සේරසිංහ මහත්මිය (ප‍්‍රතිභා පූර්ණ රංගන කෞෂල්‍යය හා පෞරුෂය උදෙසා)ප‍්‍රතිභා ප‍්‍රභා ගෞරව සම්මානයකලාශූරී ටයිටස් තොටවත්ත මහතා (ජීවිතයේ එක් වරක් පමණක් පිරිනැමෙන රයිගම් සම්මානය)</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=av0905316</link>
    <topic>නොලැබෙන දේවල්වලට ආසා කරන්න මට අයිතියක් නෑ...</topic>
    <author/>
    <content>රටම පුබුදු කළ ගීතයක කතාවඑකොළොස් වතාවක් විවහවූ බොරු මනාලියතරුණ පියෙකු හා දියණියකගේ ලොවට ආ තුන්වැන්නිය කවු ද?ආදරය උතුම් දෙයක්වඳුරා සිත් ඇද ගන්නා ලෙස කතා කිරීමෙහි සමත්රයිගම් ටෙලි සම්මාන රාති‍්‍රයනොලැබෙන දේවල්වලට ආසා කරන්න මට අයිතියක් නෑ... (රසදුන නව කථාව)සායිෆ්ගෙ දරුවන් එක්කත් කරීනා හරිම හිතවත්!කොහොමද තොරතුරුවිවාහය මගේ ඇසින්ජීවත්වෙන්න හිතාගෙන කලාවට එන එක හරි නෑපුංචි සිත්තරියගෙන් “අරුණෝදයෙන් බිඳක්”"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"“විජය කුවේණි” සිනමා තිර රචනය ජනපති අතටකොට කොටා යන ඒකද්වාර බසෙක අසිරියරංගනයට දක්ෂ මලින්යාලියුකේමියා ‍රෝගය ගැන දැන් බිය විය යුතු නෑරූ විසිතුරුමෙතෙක් කතාව...ගමේ ප‍්‍රභූ පවුලක එකම දරුවා වූ මහේෂ් දුප්පත් යුවතියක වූ මුතු සමඟ සබඳතාවක් ඇති කරගනී. රූමත් අවිහිංසක යුවතියක වන මුතූ මහේෂ්ට දැඩිසේ ආදරය කළ අතර, මේ නිසා ම මහේෂ් අතින් මුතූ අනාථ වෙයි.අප්පච්චී සහ අම්මා මේ සිදුවීම දැනගත් පසු මහේෂ්ගේ ඇවැස්ස නෑනණ්ඩිය වූ අර්මිලා වෙසෙන එංගලන්තය බලා තම පුතු පිටත් කර යැවීමට කටයුතු කරයි. එහිදී අර්මිලා ගේ ඇසුර නිසා මුතු පිළිබඳව අමතක කර දමන මහේෂ් අර්මිලා සහ විවාහ වෙයි.වසර අටකට පසු මහේෂ් සිය මවු රටට යළි පැමිණෙන්නේ සිය බිරිය සමගිනි. එහිදී ඔවුනට මුතු සහ සුරංග මුණ ගැසේ.එහිදී මහේෂ්, මුතූ සහ සුරංග අර්මිලාට හඳුන්වා දෙන අතර, ඔවුන් දොළ පහරේ දියනා විනෝද වෙයි. මේ එකතුව නිසා මුතූ පිළිබඳව පැහැදෙන අර්මිලා මහේෂ්ට හොරෙන් මුතූ ගේ නිවෙසට යයි.තමා කුඩා කල දුටු දේදුන්නේ දීප්තිමත් වර්ණ දෙස බලමින් පී‍්‍රති වුවද, ඇස් පනා පිට ඒ සියල්ල මැකී බොඳ වී යන විට තමා ඊට මුහුණ දෙන්නේ කෙසේදැයි වටහා ගත නොහැකිව අර්මිලා හිස් බැල්මින් බලා සිටියාය. කෙතරම් විශාල මායාවක් ද? කුඩා කල සිට මැවූ සිහින සබන් බෝල ලෙසින් සිත පිනවා විනාශ වූයේ ඇසිල්ලකින් නොවේ ද?ම් තරම් විශාල රැවටිල්ලකින් තමා මුලා කර ජීවිතය අතරමග නවතා දැමීමට තරම් මහේෂ් කුරිරු හා දරුණු වූයේ කෙසේ ද? මේ සෑම සිදුවීමක් ම නැන්දණිය හා මාමණ්ඩිය දැන දැනත් තව එකම නැගණියගේ දියණියට එය සඟවා මුලා කර විවාහයකට මග පෑදුවේ තමාගේ මොන වරදක් නිසා වෙන් ද?තමා ආදරය කර ඇත්තේ ද විවාහ වී සිටින්නේ ද පියකු සමග බව, හදවත කෑ ගසමින් මතක් කර දෙන්නේ ය. වාවාගත නොහැකි වේදනාවකින් සිටිය ද එකම කඳුළු බිඳුවකින් දෙනෙත පුරවා ගන්නට බුර බුරා නැග එන කෝපය ඉඩ නොදුන්නේ ය. තමා ඉතා සදාචාරසම්පන්න හා අවංක හදවතක් ඇති ගැහැනියක නුවුවා නම් මේ පීඩනය එක් සිදුවීමක් ලෙස භාරගැනීමට හෝ ප‍්‍රතික්ෂේප කිරීමට හොඳටම ඉඩකඩ තිබු බව අර්මිලාට විශ්වාසය.එහෙත් මුතු මෙන්ම තමා ද පැතුවේ මහේෂ්ගේ ආදරය පමණි. මුතු ද අනාථ වී ඇත. අනාථ නොවුණ ද ඇගේ තත්ත්වය ද ඊටත් වඩා අන්තව ඇත්තේ සමාජ පසුතලය මත ය. මුතූගේ දරුවා කොහේ හෝ වැඩෙනු ඇත. ආදරය කර පරාජය වූවා පමණක් නොව පියකු අහිමි වූ දරුවකු වැදීමට සිදුවීම ද මුතූ කෙසේ දරා ගන්නට ඇති ද?“මුතූ... මට ඇත්ත කියන්න... කෝ ඔයාගෙ බබා... මහේෂ් මේ ගැන දන්නව ද?”“අයියෝ ඕවා මගෙන් අහන්ඩ එපා නෝනා... අපි හරි දුප්පත් මිනිස්සු... මගෙ අප්පච්චිට දැන් හයිය හත්තිය මදි... මගේ මල්ලිලා දෙන්නට යන එන මං නැති කරන්ඩ මට බෑ...”“ඒ කියන්නේ මේක ලොකු රහසක්. කමක් නෑ මුතූ... මම අහන්නෑ... මහේෂ්ට එයාගෙ දරුවා ගැන ආදරයක් නැත්නම්... මම ඒ ගැන කරදර වෙන්නේ මොනවටද?” “ඔව් නෝනා... ඔය පහුගිය දේවල් මං කිව්වට බේබි මහත්තය දැන් නෝනා එක්ක සතුටින් ඉන්නවනේ...”“එදා ඇයි මුතූ මහේෂ් එහෙම මුතූ එක්ක හැසිරුණේ?”“මන් දන්නෑ නෝනා... හැබැයි මං වත් බේබි මහත්තයවත් ඕන කමින්...”“නෝ පෙ‍්‍රාබ්ලම් මුතූ...”අර්මිලා කල්පනාවකට වැටුණාය. දිරිය ගැහැනියක ලෙස එංගලන්තයේදී මනා පෞරුෂත්වයකින් හා ස්ථාවරයකින් සිටි ඈ මෙවන් සිදුවීමකින් ගසක් සේ කඩා වැටිය යුතු ද? මෙතෙක් ආ දුර තමා කිසිවකුටවත් සිතාමතා වරදක් කර නොමැති බව සිහිපත් වීමෙන් දෙනෙත උණුසුම් වුවද ප‍්‍රශ්නයට පිළිතුරක් සොයමින් සිටින නිසා ඕ වහා හැඟීම් වලට පිිටවන්නට ඉඩ නොදීමට තරම් දැඩි වූවාය.“මුතූට මහේෂ් එක්ක එක්වෙන්න ඕනද?”බොහෝ වේලාවකට පසු අවදිවූ ඇගේ කට හඩින් අසරණිය තිගැස්සී බිය පත් වූවාය.“නෝනා... මේ මොනවද කියන්නේ?”“මම අහපු ප‍්‍රශ්නයට උත්තරයක් දෙන්න මුතූ... ඔයාගෙ ආදරය තාමත් තියනව නේද?”“මං කසාද බැඳපු ගෑනියෙක් නෝනා... නොලැබෙන දේවල්වලට ආසා කරන්න මට අයිතියක් නෑ...”“එහෙම නම් මුතූ ඇයි එහෙම දැන ගෙන, මගේ ජීවිතයට අයිති දේට ආසා කළේ?”“නෑ නෝනා... ඒ සිදුවීම ආයෙ කවදාවත්ම වෙන්නෑ...”“මුතූ දන්නවද මං මහේෂ්ට ගොඩාක් ආදරේ බව...”“ඔව් නෝනා... මං ඒක දන්නවා බේබි මහත්තයා නෝනටත් පණ වාගේ ආදරෙයි...”“මුතූ කොහොමද ඒක දන්නේ?” නිහඬව බිම බලා ගත් මුතූ තමා මහා ගැටලුවකට මැදිවී ඇති බව පමණක් හොඳින් වටහා ගත්තාය.“මුතූ කළේ වැරැද්දක් නෙවෙයි කියල හිතන්න එපා... ඒත් මං මුතූට ආදරෙයි. ඔයා හරි හොඳයි.”ඇගේ කොපුල් තල තෙමාගෙන කඳුළු වැල් බේරී හැට්ටය තෙමා දමන බව මුතූ දුටුවාය. තමා මෙන්ම නොවුනත් බේබි මහත්තයා නිසා අර්මිලා නෝනා ද දුක් විඳින බව මුතූට රහසක් නොවේ. අර්මිලා ඇගේ උරහිස මත සුරත තැබුවේ සිතා මතා නොවේ. තවත් බොහෝ දේ කියන්නට අසන්නට අවශ්‍යව තිබුණත් සියල්ල බොඳ වී ඇති බවක් ඈට දැනෙයි.“අඬන්න එපා මුතූ... මං ඔයාට බනින්න නෙවෙයි ආවේ... ඔයාට හම්බ වුණ බබා කොහේද කියල දන්නෙ නැතුව මුතූ දුකෙන් ඉන්න බව මට තේරෙනවා. මම කොහොම හරි මුතූගේ බබා ඔයාට හොයල දෙනවා.”“මං මේ තොරතුරු නෝනට කිව්ව බවක් නම් දැනගන්ඩ ඉඩ හරින්න එපා නෝනා... ඔහොම හිටියට ලොකු මහත්තයා හරි වසයි. මාව වත්තෙන් පන්නල දාවි...”“එහෙම දැන ගෙනත්, සුරංග එක්ක මැරි කළාට පස්සෙත්, හොරෙන් මහේෂ් එක්ක එහෙම හැසිරුණ එක හොඳ නෑ නේද මුතූ?”පිළිතුරු දී ගත නොහැකිව කඳුළු වගුරන මුතූ තව දුරටත් වෙහෙසීමට තරම් අර්මිලාගේ සිත කුරිරු නොවූවාය. සියල්ලටම වැරැදිකරු මහේෂ් හැර වෙන කවුරුන් ද? මහේෂ්ගේ සුන්දර සිනහව යටින් ඇති දුර්ජන කුහක ආත්මාර්ථකාමීත්වය වඩා හොඳින් පැහැදිලි වන්නේ දැන් දැන් ය. එංගලන්තයට ඒමට බොහෝ දිනකට කලින් නිතර පැවැත්වූ දුරකථන සංවාදවල අඩංගු වූ මිහිරි සුවය ඔහු විසින් කෙතරම් සුක්ෂ්ම ලෙස මවා පා අසරණ තමාගේ හදවත මුලා කළේ සැලැස්මක් අනුව විය යුතු ය.“මහේෂ් අයියා රෑට හීන පේනව ද?” එවන් දුරකථන සංවාදයකදී තමා ඇසූ දිනක.“ඔව්... හිම ගොඩක් උඩින් ලස්සන සුදු කුමාරියෙක් ඇවිදිනව දැක්කා...”මහේෂ් කීවේ තමා තවත් ආනන්දජනක සිහිනයකට මැදි කරමින් ය.“මට හරිම ආසයි ඔයත් එක්ක උමං දුම්රියේ යන්න. මට විතරයි මෙහේ ආදරය කරන්න කෙනෙක් නැත්තේ...” අර්මිලා කීවේ අවංකවම කනගාටුවෙන්ය.“ඔයා... හොඳ ළමයෙක් බව මං දන්නව නංගි... ඔහේ ගෑනු ළමයි වගේ හැසිරෙන්න එපා... මම ඔයා බලන්න එන්නම්කෝ... එතකොට අපි උමං දුම්රියේ යමු...”“ඔයා මාව බලන්න එනවා නේද... ඇත්තටම එනවද?”“ඔව්... මැරෙන්න මොහොතකට කලින් හරි මං එනවා...” ඒ මිහිරි අතීතය තුළ මෙතරම් බියකරු කුණාටුවක් ඇති බව නිකමට හෝ ඇයට නොදැනුණේ ඒ වදන් එතරම්ම හෘදයාංගම වූ නිසා ය.තමාගේ පෑරුණ හදවත සනසා ගන්නේ කෙසේ ද? යන්තම් යොවුන් හැඟීම් මෝරන විට තමා ප‍්‍රාර්ථනා කළේ ඔහු හා ඒ ආදරය පමණකි. වසර ගණනක් පුරා තමා ආදරය කර ඇත්තේ මේ ප‍්‍රයෝගකාරී හදවතට නොවේද? මිහිරෙන් කිති කැවු තරමටත් වඩා දැඩි ලෙස නැග එන වේදනාවකින් හා කෝපයකින් පාදයෙන් පටන් ගත් දැවිල්ල සිරුර පුරා දිව යන විට අර්මිලා, මුතූගේ දෑත් තම සුරතින් මුදා හැරියාය.මහේෂ් තමාට කළේ මුතූට මෙන්ම බලවත් අපරාධයක් බව ක‍්‍රමයෙන් ඇගේ මනස පුරා පැතිර යමින් තිබුණි.තව කොටසක් ලබන සතියේ</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=av0905318</link>
    <topic>සායිෆ්ගෙ දරුවන් එක්කත් කරීනා හරිම හිතවත්!</topic>
    <author>සුජීව තේවහෙට්ටිගේ</author>
    <content>රටම පුබුදු කළ ගීතයක කතාවඑකොළොස් වතාවක් විවහවූ බොරු මනාලියතරුණ පියෙකු හා දියණියකගේ ලොවට ආ තුන්වැන්නිය කවු ද?ආදරය උතුම් දෙයක්වඳුරා සිත් ඇද ගන්නා ලෙස කතා කිරීමෙහි සමත්රයිගම් ටෙලි සම්මාන රාති‍්‍රයනොලැබෙන දේවල්වලට ආසා කරන්න මට අයිතියක් නෑ... (රසදුන නව කථාව)සායිෆ්ගෙ දරුවන් එක්කත් කරීනා හරිම හිතවත්!කොහොමද තොරතුරුවිවාහය මගේ ඇසින්ජීවත්වෙන්න හිතාගෙන කලාවට එන එක හරි නෑපුංචි සිත්තරියගෙන් “අරුණෝදයෙන් බිඳක්”"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"“විජය කුවේණි” සිනමා තිර රචනය ජනපති අතටකොට කොටා යන ඒකද්වාර බසෙක අසිරියරංගනයට දක්ෂ මලින්යාලියුකේමියා ‍රෝගය ගැන දැන් බිය විය යුතු නෑරූ විසිතුරුරූපශී‍්‍රයෙන්, රංගන කෞශල්‍යයෙන් පිරිපුන් ඇය මේ වන විට බොලිවුඩ් සිනමා නිළියන් අතර බලගතුම නිළිය බවට පත්වෙලා.ඒ මුල් තැන ඇයට හිමි වුණේ ජනතා කැමැත්තෙන්. ඒ විතරක් නොවෙයි, බොලිවුඩ් සිනමාවේ බලගතු කලාකරුවන්, කලාකාරියන් සහ ව්‍යාපාරිකයන්ගේ ලැයිස්තුවෙහි 10 වැනි තැන හිමිවූ එකම ළඳත් ඇයයි.ඇය, කරීනා කපූර් බව ඔබට අමුතුවෙන් හඳුන්වා දිය යුතු නැහැ.ඇය වැනි කීර්තිමත් ළඳක් දෙස අද කාගේත් අවධානය යොමුවෙලා. සිනමා රංගනය නිසාම නොවෙයි. විශේෂිත කාරණයක් නිසා. කරීනා විවාහ වෙන්නෙ කවදා ද? තවමත් බොහෝ දෙනෙකු නඟන්නේ ඔය ප‍්‍රශ්නයයි.වැඩි දෙනෙකු මේ ප‍්‍රශ්නය නැඟුවත් තවමත් ඇය වෙතින් එක එල්ලේ උත්තරයක් ලැබිලා නැහැ. විවාහය ගැන අහන ප‍්‍රශ්න වලට ඇය ගෙන් ලැබෙන්නේ කපටි උත්තරලු. සමහරු ඔන්න ඔහොමත් කියනවා. අපි ඒ ගැන ආයෙමත් කරීනා ගෙන්ම අහල බලමු.“මම බඳින්නෙ කවදද කියල හැමෝම, හැම තැනදිම අහනවා. කවුරුත් දන්නවනෙ, මම මගේ පේ‍්‍රම සම්බන්ධකම් හංගල නැහැ කියලා? දැනටත් මම පෙම්වතියක් බව කවුරුන් දන්නවා. මම ආදරය කරනවා.ආදරය කරනවා කියන්නෙ තවත් කෙනෙකුට ගෞරව කරනවා කියන එකයි. එහෙම ගෞරව කරන්නෙ නැත්නම් අනෙක් පැත්තෙන් මට ආදරයක් ලැබෙන්නෙ නෑ. මට නම් මගේ පෙම්වතා ගෙන් ආදරය ඕනැවටත් වඩා ලැබෙනවා.මොකද, මගේ පේ‍්‍රම සම්බන්ධය මාධ්‍යවලින් හැංගුවෙ නැති නිසා. විශේෂයෙන්ම මේ වගතුග අපේ රසික රසිකාවියො බලාපොරොත්තු වෙනවා. මගේ විවාහය ගැනත් කියන්න තියෙන්නේ ඕකම තමයි. විවාහය ගැන විස්තරත් මම නම් හංගන්නෙ නෑ. හංගන්න ඕනෙ කමකුත් නෑ. මට නම් විවාහය කියන්නෙ ආදරයේ උත්තරීතර අවස්ථාවයි.සායිෆ් ගෙයි මගෙයි ආදරය කවුරුත් දන්නවා. එයාට විවාහය ගැන තියෙන්නෙ බොහොම මුහුකුරා ගිය අදහස්. එක පාරටම මාවත් ඇදගෙන දුවල ගිහින් විවාහ වෙන්න එයා කැමති නැහැ. මුළු ලෝකෙටම කියල තමයි ඒ දෙය සිද්ධ වෙන්නෙ!”ඔන්න, කරීනා දුන්න දීර්ඝ උත්තරය.සමහරු ඇය ගෙන් අහනවා සායිෆ් නිතරම වෙනස් වන ගති පැවතුම් තියෙන පුද්ගලයෙක් නේද කියලා. කරීනා නම් ඒ කතාව අනුමත කරන්නෙ නෑ.“සායිෆ් නම් ඒ විදිහේ කෙනෙක් නෙමෙයි. මුළු හදවතින්ම වැඩ කරන, ජීවත්වෙන කෙනෙක්. සායිෆ් හරිම අහිංසක කෙනෙක්. හැබැයි, එයාට තිර නාටකයක් ලැබිලා, ඒක එයාගෙ හිතට ඇල්ලුවෙ නැත්නම් එයා කෙළින්ම අධ්‍යක්ෂවරයාගෙ මූණට ම කියනවා, ‘මම නම් මේ චිත‍්‍රපට කතාවට කැමති නැහැ’ කියලා.ප‍්‍රවීණ අධ්‍යක්ෂවරයෙකුට වුණත් එයා ඒක කියාවි. මම නම් සායිෆ්ට නිතරම කියන්නෙ එහෙම කතා කරන්න එපා කියලයි. ඒත් බොරුවට මිනිස්සුන් සනසන කතා කියන්න අකමැති නිසා සායිෆ් ඕනෙම දෙයක් කියන්න පෙළඹෙනවා. ඒක එයාගෙ අවංකකම කියලයි මට හිතෙන්නෙ.” කරීනා කියා සිටියා.හැබැයි, මීටත් වඩා පුදුම හිතෙන විදිහේ ගතිගුණ කිහිපයකුත් සායිෆ්ට තියෙනවාලු. කරීනා ඒ ගැන කිව්වෙ මෙන්න මෙහෙමයි...“සායිෆ් හිටි ගමන් මහ රෑට ඇහැරෙනවා. ඇහැරිලා පොප්කෝන් කන්න පටන් ගන්නවා. මේ පුරුද්ද නම් තාමත් අත් හැරිලා නෑ.” මේ පුරුද්ද මග හැර ගන්න සායිෆ්ට තවමත් හැකි වෙලා නැහැ. සායිෆ් ගැන කතා කරද්දි බොහෝ දෙනෙක් කරීනා ගෙන් අහන තවත් ප‍්‍රශ්නයක් තියෙනවා.ශාහිද් කපූර් ගැනයි, ඒ ප‍්‍රශ්නය. මේ මෑතකදී සිනමා මාධ්‍යවේදියෙක් කරීනා ගෙන් ඇහුවෙ ශාහිද් එක්ක තිබුණු පේ‍්‍රම සම්බන්ධය අත් හැරුණත්, තාමත් එයාත් එක්ක කතා බහ කරනවද කියලයි...“අපි දෙන්නා අතරෙ අමනාපකමක් නම් නෑ. කතා බහ කරනවා. නමුත්, දැනට මං ලබලා තියෙන ජනපි‍්‍රයත්වය පාවිච්චි කරල වැරැදි වැඩ කරන්න නම් බලාපොරොත්තු වෙන්නෙ නෑ.ඒ කියන්නෙ සායිෆ් අමතක කරල ආයෙමත් ශාහිද්ගෙ පෙම්වතිය වෙන්න නම් බලාපොරොත්තුවක් නෑ. එයාත් එක්ක චිත‍්‍රපටයක රඟපාන්න අවස්ථාවක් ලැබුණොත් මම ඒක නොකර ඉන්නෙත් නෑ. මොකද, මම වෘත්තීය නිළියක් නිසා.”මේ දවස්වල ශාහිද් ගෙ පෙම්තිය වෙලා සිටින්නෙ පි‍්‍රයංකා චොප්රා ය කියන කතාවකුත් ළැව්ගින්නක් වගේ පැතිරිලා ගිහින්. ඒ ගැන නම් කරීනා වැඩිය අදහස් ප‍්‍රකාශ කරන්න කැමැත්තක් නැතුවා වගෙයි. අනුන්ගෙ දේවල් වලට මොනවට ‘හොට’ දානවද කියල කරීනාට හිතෙනව ඇති. පි‍්‍රයංකා කරීනාගේ හොඳ මිතුරියක්.සායිෆ්, කරීනාත් එක්ක පෙමින් බැඳුණට ඔහු විවාහකයෙක් බවත් රහසක් නොවෙයි. ඔහුට දුවෙකුත්, පුතෙකුත් ඉන්නවා. කරීනා මේ දෙන්නා එක්කත් හරිම යාලුයි. සායිෆ් ගෙ දුවත් එක්ක නම් කරීනා ගොඩක් සමීපයිලු.සමහර වෙලාවට දෙන්නත් එක්ක හරිම විනෝදයෙන් කාලය ගත කරනවා කියලයි කරීනා කියන්නෙ. සායිෆ්ගෙ දුව දැන් යොවුන් වියට එළඹී සිටින යුවතියක් බව හුඟ දෙනෙක් නොදන්න කාරණයක්.සායිෆ්, දුව සාරාටත්, පුතා ඊබ‍්‍රාහිම්ටත් ආදරෙයි. ඒ බව කරීනා දන්නවා. පුතාත් ගැටවරවියට එළඹෙමින් සිටිනවා. ඔහු මේ වන විටත් නොයෙකුත් විලාසිතා අනුගමනය කරන්න ලොකු ආසාවක් දක්වනවා.සායිෆ් නම් කියල තිබුණේ පුතා, තමන්ගේ අඩි පාරේ ගමන් කරමින් නළුවෙකු වෙන්න කැමැත්තක් දක්වනවා කියලයි. ඔහු ‘ටෂාන්’ චිත‍්‍රපටයේ සුළු කොටසක් රඟපෑවා.සායිෆ් කියන්නේ කරීනා තමාගේ ජීවිතයට සමීප වීම ගැන දුවත් පුතාත් අතර අකමැත්තක් දකින්න නැති බවයි.“දෙන්නාම කරීනාට ගොඩක් කැමතියි. සමහර වෙලාවට දුවත් පුතාත් මාත් කරීනාත් එක්ක එකතු වෙලා පොඩි විනෝද ගමනක්, එහෙමත් නැත්නම් චිත‍්‍රපටයක් එහෙම බලන්න යනවා” සායිෆ් පවසනවා. ඒවා ඇත්ත කතා ද කියල තාම කරීනා නම් කියලා නැහැ.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=av0905319</link>
    <topic>කොහොමද තොරතුරු</topic>
    <author>හේමාලිගෙන්</author>
    <content>රටම පුබුදු කළ ගීතයක කතාවඑකොළොස් වතාවක් විවහවූ බොරු මනාලියතරුණ පියෙකු හා දියණියකගේ ලොවට ආ තුන්වැන්නිය කවු ද?ආදරය උතුම් දෙයක්වඳුරා සිත් ඇද ගන්නා ලෙස කතා කිරීමෙහි සමත්රයිගම් ටෙලි සම්මාන රාති‍්‍රයනොලැබෙන දේවල්වලට ආසා කරන්න මට අයිතියක් නෑ... (රසදුන නව කථාව)සායිෆ්ගෙ දරුවන් එක්කත් කරීනා හරිම හිතවත්!කොහොමද තොරතුරුවිවාහය මගේ ඇසින්ජීවත්වෙන්න හිතාගෙන කලාවට එන එක හරි නෑපුංචි සිත්තරියගෙන් “අරුණෝදයෙන් බිඳක්”"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"“විජය කුවේණි” සිනමා තිර රචනය ජනපති අතටකොට කොටා යන ඒකද්වාර බසෙක අසිරියරංගනයට දක්ෂ මලින්යාලියුකේමියා ‍රෝගය ගැන දැන් බිය විය යුතු නෑරූ විසිතුරුරාජු බණ්ඩාර පිළිබඳ ඔබට අමුතුවෙන් කිවයුතු නැහැ. ගායකයකු මෙන් ම සංගීත අධ්‍යක්ෂකවරයකු ලෙස නමක් දිනා සිටින රාජුගේ නවතම ගීත ඇල්බමය පසුගියදා නිකුත් කළා. ‘තහනම් දේශය’ නම් සිය දෙවැනි ගීත ඇල්බමයත් සමඟ රාජු ගෙන් ම ඒ පිළිබඳ අහන්න අප හිතුවා.“ඇත්තටම මගේ මුල් ගීත එකතුව ‘බාඳුරාවි’ නමින් නිකුත් කරල දැන් සෑහෙන කලක්. ඉන් පසුවයි ‘තහනම් දේශය’ නම් නවතම ගීත ඇල්බමය එළි දැක්වූවේ. මේ වනවිට ඉතාම හොඳ ප‍්‍රතිචාර මට ලැබෙමින් තියෙන්නේ. විදේශ රටවල පවා ඉන්න ශ‍්‍රී ලාංකිකයින් කතා කරලා සුබ පතනවා. මෙහි සියලු ගීත සඳහා තනු හා සංගීත අධ්‍යක්ෂණය සඳහා ප‍්‍රවීණ සංගීතවේදීන් රැසක්ම දායක කරගත්තා.ඒ අතරම මේ දිනවල තරමක් මම කාර්ය බහුලයි. විශේෂයෙන් ‘සුපර්ස්ටාර්’ තෙවැනි අදියර නැවත ආරම්භ වුණ නිසා. එහි විනිශ්චය මණ්ඩලයේ සාමාජිකයෙක් ලෙසත් මේ දිනවල මම කටයුතු කරමින් ඉන්නේ.ඒ වගේ ම මගේ සංගීත කණ්ඩායමේ වැඩකටයුතුත් සුපුරුදු විදිහටම කරගෙන යනවා. ජූනි මාසයේදී ඊශ‍්‍රායලයේ සංචාරයක් සඳහාත් ඇරියුම් ලැබී තියෙන බව මම කියන්න ඕන.නිරෝෂා ගේ රංගන ජීවිතේ තවත් අලුත් පිටුවක් සනත් ගුණතිලක ගේ එකමත් එක රටක චිත‍්‍රපටය තිරගත වීමෙන් පස්සෙ වෙයි කියලා බොහෝ දෙනෙක් කියනවා.නිරෝෂා නම් කියන්නේ ඒ චිත‍්‍රපටය නිරෝෂාට අත්දැකීම් රැසක් ලබල දුන්න චිත‍්‍රපටයක් කියලයි. මේ චිත‍්‍රපටයම නිරෝෂාට කතා කරලා නිරෝෂා වචනයක් දෙන්න වසර 2 1/2ක් විතර ගිහින් තිබෙනවා.ඊට පස්සෙ මේ චිත‍්‍රපටය රූගත කරලා තිරගත කරන්නත් දැනට වසර දෙකකට ආසන්න කාලයක් ගතවෙලා තිබෙනවා. නොබෝ දිනකදි ඇගේ රංගනයන් අපට දැක බලා ගන්න පුළුවන් වේවි. මේ නිසා නිරෝෂා කියන්නේ පුරා අවුරුදු 05 ට ආසන්න කාලයක්ම මේ චිත‍්‍රපටය ගැන හිත හිත එහි රඟපාලා, ඉන්පස්සෙ තිරගත වෙන්නේ කවදද කිය කිය හිත හිත හිටිය කියලයි.එක චිත‍්‍රපටයක් වෙනුවෙන් මේ තරම් දීර්ඝ කාලයක් වැය කලාද කියලත් ඇයට හිතෙනවලු. ඒ කොහොම වුණත් ඇගේ රංගනය අධ්‍යක්ෂවරයාට අවශ්‍ය පරිදි තිබුණ කියා අධ්‍යක්ෂවරයා කියා තිබෙන නිසා පෙ‍්‍ර්ක්ෂක ප‍්‍රතිචාර ගැන ඇය බලාපොරොත්තුවෙන් ඉන්නවා.ඒ සියල්ලටම වඩා ඇගේ රංගනය ගැන පෞද්ගලිකව ඇයට කතා කරලා අගය කරපු මෑතකදි අප අතරින් වියෝවුණු ප‍්‍රවීණ චිත‍්‍රපට අධ්‍යක්ෂ තිස්ස අබේසේකර සහ ආචාර්ය පෙ‍්‍ර්මසිරි කේමදාසයන් මේ චිත‍්‍රපටය තිරගත වන මොහොතේ නැති එක ගැන ඇය දැඩි ලෙසම කම්පාවට පත්වෙනවා.චන්දන වික‍්‍රමසිංහ නර්තන ශිල්පියාට මෙවර සිංහල අලුත් අවුරුද්දට ලැබුණේ අපූරුම ආකාරයේ අවුරුදු තෑග්ගක්. මේ අවුරුදු තෑග්ග තමයි ඔහු නැවත වරක් පිය පදවියෙන් පිදුම් ලැබීම.අවුරුදු 09 ට පස්සෙ චන්දන ආයෙත් තාත්තා කෙනෙක් වුණේ හරියටම සිංහල අවුරුද්ද උදාවෙලා ගතවුණු දින කීපය ඇතුළතදිමයි.මේ පිය පදවියේ විශේෂත්වය වෙන්නේ මෙවර චන්දනට එක සැරේම පුතුන් දෙදෙනෙකු ලැබීම නිසයි. අලුත උපන් නිවුන් පුතුන්ගෙන් වැඩිමලාට මනුග ලක්දිව් කියලත් බාල පුතුට තනුග මන්දිව් කියලත් තමයි චන්දන නම් තබලා තියෙන්නේ.නව පිය පදවියේ සතුටත් සමඟම ප‍්‍රසංග කීපයකට නර්තන අධ්‍යක්ෂණ කාර්යයන් ඔහු පිට පැටවී තිබෙන බැවින් ඒ සඳහාත් විදේශිය ප‍්‍රසංගයකට යාමටත් ඔහු මේ දිනවල සූදානම් වෙනවා.හේමාලිගෙන්</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=av09053110</link>
    <topic>විවාහය මගේ ඇසින්</topic>
    <author/>
    <content>රටම පුබුදු කළ ගීතයක කතාවඑකොළොස් වතාවක් විවහවූ බොරු මනාලියතරුණ පියෙකු හා දියණියකගේ ලොවට ආ තුන්වැන්නිය කවු ද?ආදරය උතුම් දෙයක්වඳුරා සිත් ඇද ගන්නා ලෙස කතා කිරීමෙහි සමත්රයිගම් ටෙලි සම්මාන රාති‍්‍රයනොලැබෙන දේවල්වලට ආසා කරන්න මට අයිතියක් නෑ... (රසදුන නව කථාව)සායිෆ්ගෙ දරුවන් එක්කත් කරීනා හරිම හිතවත්!කොහොමද තොරතුරුවිවාහය මගේ ඇසින්ජීවත්වෙන්න හිතාගෙන කලාවට එන එක හරි නෑපුංචි සිත්තරියගෙන් “අරුණෝදයෙන් බිඳක්”"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"“විජය කුවේණි” සිනමා තිර රචනය ජනපති අතටකොට කොටා යන ඒකද්වාර බසෙක අසිරියරංගනයට දක්ෂ මලින්යාලියුකේමියා ‍රෝගය ගැන දැන් බිය විය යුතු නෑරූ විසිතුරුප‍්‍රියන්ත විජේකෝන්1. වඩාත් හොඳ පෙ‍්‍ර්ම විවාහය ද යෝජිත විවාහයද? පෙ‍්‍ර්ම විවාහය2. කේන්දරයට මුල්තැන දිය යුතුද? කේන්දරයට මුල් තැන දිය යුතුයි. ඒ මොකද කේන්දරේ ගලපන්නේ හැමදේම ගැලපෙනව නම්.3. විවාහයට සුදුසුම වයස මොකක්ද? මම හිතන හැටියට නම් අවුරුදු 25 පනින්න ඕන. විවාහ වෙන එක තේරුමක් ඇති වයසකදි කරන්න ඕන.4. මංගල උළෙල කෙබඳු විය යුතුද? මනමාලියි මනමාලයයි කැමති ආකාරයට චාම් ලස්සනට ගත්තොත් තමයි හොඳ.5. විවාහයෙන් පසු කලා කටයුතු සීමා කළ යුතුද? නෑ. එහෙම වෙන්න ඕන නෑ. ඕක සමහරු පටලව ගන්න නිසයි ප‍්‍රශ්න එන්නේ. තමන්ට සුදුසු විදියට කරන්න තමන් තෝරගන්න ඕන.6. සහකාරිය තුළින් දකින්ට කැමැති ගුණාංග? විශේෂයෙන් අවංක වෙන්න ඕන. ආදරය කරන්න ඕන එකිනෙකාට ගරු කරන්න ඕන.7. ප‍්‍රීතිමත් විවාහයක පදනම කුමක්ද? ආදරය සහ විශ්වාසය උඩ තමයි ප‍්‍රීතිය රඳ්‍රපවතින්නේ.8. ඔබත් කැමැති පුංචි පවුලකටද? අනේ නෑ. මම නම් ආස ළමයි ගොඩාක් ඉන්න පවුලකට.9. ගේ - දොර - සල්ලි බාගේ, යාන වාහන නැතිකම යුගදිවිය අවුල්වෙන්න හේතුවක්ද? ඇත්තටම නෑ. ඔය මොනවත් නැති දුප්පත් මිනිස්සු ලස්සන පවුල් ජීවිත ගත කරනවා.10. විවාහය කෙටියෙන් අරුත් ගන්වතොත්? විවාහය තමයි මනුස්සයෙක්ව අපායටත් දිව්‍යලෝකයටත් යවන්නේ.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=av09053111</link>
    <topic>ජීවත්වෙන්න හිතාගෙන කලාවට එන එක හරි නෑ</topic>
    <author>හේමාලි</author>
    <content>රටම පුබුදු කළ ගීතයක කතාවඑකොළොස් වතාවක් විවහවූ බොරු මනාලියතරුණ පියෙකු හා දියණියකගේ ලොවට ආ තුන්වැන්නිය කවු ද?ආදරය උතුම් දෙයක්වඳුරා සිත් ඇද ගන්නා ලෙස කතා කිරීමෙහි සමත්රයිගම් ටෙලි සම්මාන රාති‍්‍රයනොලැබෙන දේවල්වලට ආසා කරන්න මට අයිතියක් නෑ... (රසදුන නව කථාව)සායිෆ්ගෙ දරුවන් එක්කත් කරීනා හරිම හිතවත්!කොහොමද තොරතුරුවිවාහය මගේ ඇසින්ජීවත්වෙන්න හිතාගෙන කලාවට එන එක හරි නෑපුංචි සිත්තරියගෙන් “අරුණෝදයෙන් බිඳක්”"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"“විජය කුවේණි” සිනමා තිර රචනය ජනපති අතටකොට කොටා යන ඒකද්වාර බසෙක අසිරියරංගනයට දක්ෂ මලින්යාලියුකේමියා ‍රෝගය ගැන දැන් බිය විය යුතු නෑරූ විසිතුරුමහේෂ් ජයසිංහකලා ක්ෂේත‍්‍රයේ පුරා වසර ගණනාවක් නළුවෙකු සහ ගායකයකු වශයෙන් කටයුතු කළ ඔහු කාලයක් දරුණු රිය අනතුරකට ලක්ව රංගනයෙන් ඈත්වෙලා හිටියා. දැන් නැවත ඔහු සුපුරුදු පරිදි ගායන රංගන කටයුතු සඳහා එක්වෙලා.ඔහු මහේෂ් ජයසිංහ.දැන් ඉන්නේ එදා අපි දුටු පරණ මහේෂ් ජයසිංහ නම් නොවෙයි. රංගනයට, ගායනයට පමණක් සීමා වී තිබුණ ඔහුගේ වෘත්තීය ජීවිතයත් දැන් වෙනස් වෙලා. අද වනවිට ඔහු දේපළ වෙළඳ්‍රම් පිළිබඳ ව්‍යාපාරික කටයුත්තකට සම්බන්ධ වෙලා.”ඇත්තටම කියනව නම් මම කලා ක්ෂේත‍්‍රයේ අවුරුදු 35ට ආසන්න කාලයක් නළුවෙකු සහ ගායකයෙකු වශයෙන් සිටියා. මේ කාලය ඇතුළත අඩුම තරමේ මට ගෙයක් දොරක්වත් හදාගන්න බැරිවුණා. මම ලබපු අත්දැකීම්වල හැටියට කලා ක්ෂේත‍්‍රයට එනවා නම් ස්ථිර රැකියාවක් ඇතුව තමයි එන්න ඕන. කලාවෙන් ජීවත්වෙන්න හිතාගෙන එනව නම් ඒක හරියන්නෙ නෑ.””ඒ දවස්වල මට කිව්වේ ‘මණ්ඩල පහේ නළුවා’ කියලයි. ඒ මොකද ඒ වෙනකොට මම චිත‍්‍රපට 170කට පමණ රංගනයෙන් දායක වෙලා හිටියා. මණ්ඩල පහේම සමහර අවස්ථාවල මම රඟපාපු චිත‍්‍රපට තිරගත වුණා. ඒ කාලේ බොක්ස් ඔෆිස් වාර්තා තබපු චිත‍්‍රපට අධ්‍යක්ෂවරු වන යසපාලිත නානායක්කාර, සුනිල්සෝම පීරිස්, හේමසිරි සෙල්ලප්පෙරුම ආදී අධ්‍යක්ෂවරුන් ගේ බොහෝ චිත‍්‍රපටවල මම රඟපෑවා.” මහේෂ් ජයසිංහ අතීතය මතක් කරනවා.ඒ කාලේ මහේෂ්ට නළුවෙකු වෙන්න වගේම ගායකයෙකු වෙන්නත් හීනයක් තිබිලා තියෙනවා. ඔහුට ඒ හීනය හැබෑකර ගන්නට උදව් කළේ තිස්ස නාගොඩවිතාන සහ අර්නස්ට් සොයිසායි. ඔහු රිය අනතුරට මුහුණ දුන්න කාලේ අපට මතකයි ‘හද වේදනා’ නමින් කැසට් පටයකුත් නිකුත් කළා. මේ සඳහා ඔහුට ප‍්‍රවීණ සංගීතවේදී සරත් ද අල්විස් ගෙනුත් බොහෝ උපකාර ලැබී තිබෙනවා.මහේෂ් දැන් පදිංචිවෙලා ඉන්නේ වෙන්නප්පුවෙ. දැන් නැවතත් ඔහු කලා කටයුතුවලට සහභාගී වෙලා.”දෙවියන්ගේ පිහිටෙන් දැන්නම් මට කිසිම අඩුපාඩුවක් නෑ. ලස්සන ;ගයක් දොරක් හදාගෙන, මටම කියලා වාහනයක් අරගෙන මගේ දරුවෝ තුන්දෙනයි, බිරිඳයි එක්ක ජීවත්වෙනවා. මගේ දරුවන්ටත් මම දැන්මම කියලා තියෙන්නේ කලා ක්ෂේත‍්‍රයට එන්න කලින් හොඳ ස්ථාවරත්වයක් හදාගන්න කියලා. මගේ දුවයි, පුතයි මේ වෙනකොට බැංකුකරණය පිළිබඳ පාඨමාලාවක් හදාරනවා. ඒ දෙන්නත් කලා ක්ෂේත‍්‍රයේ දිගු ගමනක් යන්න බලාපොරොත්තු වෙනවා.පුතා ’Chalenge’ කියලා එයාගේම සංගීත කණ්ඩායමක් කරගෙන යනවා. දුවටත් ගායන හැකියාව තිබෙන නිසා ළඟදීම ගීත එකතුවක් එළිදක්වන්න සූදානම් වෙනවා. පොඩි දුව අ.පො.ස. සා.පෙළ කරනවා. මගේ පවුලේ අයගේ වැඩකටයුතුත් සමඟ මගේ ඉඩම් ව්‍යාපාර කටයුතුත් කරගෙන යනවා.හේමාලි</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=av09053112</link>
    <topic>පුංචි සිත්තරියගෙන් “අරුණෝදයෙන් බිඳක්”</topic>
    <author/>
    <content>රටම පුබුදු කළ ගීතයක කතාවඑකොළොස් වතාවක් විවහවූ බොරු මනාලියතරුණ පියෙකු හා දියණියකගේ ලොවට ආ තුන්වැන්නිය කවු ද?ආදරය උතුම් දෙයක්වඳුරා සිත් ඇද ගන්නා ලෙස කතා කිරීමෙහි සමත්රයිගම් ටෙලි සම්මාන රාති‍්‍රයනොලැබෙන දේවල්වලට ආසා කරන්න මට අයිතියක් නෑ... (රසදුන නව කථාව)සායිෆ්ගෙ දරුවන් එක්කත් කරීනා හරිම හිතවත්!කොහොමද තොරතුරුවිවාහය මගේ ඇසින්ජීවත්වෙන්න හිතාගෙන කලාවට එන එක හරි නෑපුංචි සිත්තරියගෙන් “අරුණෝදයෙන් බිඳක්”"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"“විජය කුවේණි” සිනමා තිර රචනය ජනපති අතටකොට කොටා යන ඒකද්වාර බසෙක අසිරියරංගනයට දක්ෂ මලින්යාලියුකේමියා ‍රෝගය ගැන දැන් බිය විය යුතු නෑරූ විසිතුරුතවමත් තුන් හැවිරිදි වියේ පසුවුණත් ඇය කලාවේ ඉසව් ගණනාවකින් දස්කම් දක්වනවා. ඒ අතරින් වැඩියෙන්ම දක්ෂ චිත‍්‍රකලාවට. පසුගිය 14 වැනි දා ඇගේ මංගල සිතුවම් දැක්ම “අරුණෝදයෙන් බිඳක්” නමින් කොළඹ ජාතික කලා භවනේ නැඟෙනහිර ශාලාවේදී පැවැත්වුණා.මේ පුංචි නිර්මාණ ශිල්පිනිය තමා ලෝචනා රණසිංහ. ඈ ලංකා කලා සංගමයේ කලා පාසලේ ළාබාලම සිසුවියයි. ලෝචනා කලා පාසලට ඇතුළත් වුණේ වයස දෙක හමාරෙදි. වසර එකසිය විස්සකටත් වැඩි ඉතිහාසයක් ඇති කලා සංගමයේ ළාබාලම සිසුවිය වීම වාර්තාවක්.කලා සංගමයේ සාමාජිකයකු අඩුම වයසින් පැවැත්වූ සිතුවම් දැක්ම වෙනුවෙන් ලෝචනා තවත් වාර්තාවක් තියලා.කොහොම වුණත් එදා ලෝචනාගෙ චිත‍්‍ර ප‍්‍රදර්ශනය විවෘත කරන්න ආව කොළඹ විශ්වවිද්‍යාලයේ මහාචාර්ය කාලෝ ෆොන්සේකා මහත්තයත් මේ පුංචි කලාකාමිය ගැන ආඩම්බරයට පත්වෙලා.ලෝචනා තම සිතුවම්කරණයේදී වර්ණ සංයෝජනයෙන් හා හැඩතල නිර්මාණයෙන් තමාටම ආවේණික වූ ශෛලියක් මතුකර ගන්නවා. පුංචිම පුංචි කාලෙත් ලෝචනා සුවිශේෂ හැකියාවන් පෙන්නලා.ඉතිහාසය, ස්වභාවික විද්‍යාව හා භෞතික විද්‍යාව, ගැනත් ලෝචනා ලොකු ඇල්මක් දක්වනවා. පුංචි වුණත් ඈ නිතරම කල්පනා කරන්නේ අනාගතයේදී කරන්න තියෙන අලුත්ම නිර්මාණ ගැන.මාධ්‍යවේදියකු හා මානව හැකියා සංවර්ධන පුහුණු කරුවකු වන දමින්ද ජීවාන් රණසිංහ ආදරණීය පියාගෙන් ලෝචනාට ලැබෙන්නේ ලොකු අත්වැලක්.ඒවගේම කලින් ගුරුවරියක වූ ධම්මිකා හේරත් මවගෙන් ලෝචනාට මේ කලා කටයුතුවලදී ලොකු මගපෙන්වීමක් වගේම රැකවරණයක් ලැබෙනවා.කලා පාසලේ විදුහල්පති කලාපති පුලස්ති එදිරිවීර, ජයන්ත තිසේරා, කලාභූෂණ ඩැනී විජේසිරිවර්ධන යන මාමලාගෙන් තම හැකියාවන් වැඩිදියුණු කරගන්නට ලෝචනාට ලැබෙන්නෙ ලොකු සහයෝගයක්.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=av09053113</link>
    <topic>"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"</topic>
    <author>ඉනෝකා පෙරේරා බණ්ඩාර ඡායාරූප- ගීත් ද මැල්</author>
    <content>රටම පුබුදු කළ ගීතයක කතාවඑකොළොස් වතාවක් විවහවූ බොරු මනාලියතරුණ පියෙකු හා දියණියකගේ ලොවට ආ තුන්වැන්නිය කවු ද?ආදරය උතුම් දෙයක්වඳුරා සිත් ඇද ගන්නා ලෙස කතා කිරීමෙහි සමත්රයිගම් ටෙලි සම්මාන රාති‍්‍රයනොලැබෙන දේවල්වලට ආසා කරන්න මට අයිතියක් නෑ... (රසදුන නව කථාව)සායිෆ්ගෙ දරුවන් එක්කත් කරීනා හරිම හිතවත්!කොහොමද තොරතුරුවිවාහය මගේ ඇසින්ජීවත්වෙන්න හිතාගෙන කලාවට එන එක හරි නෑපුංචි සිත්තරියගෙන් “අරුණෝදයෙන් බිඳක්”"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"“විජය කුවේණි” සිනමා තිර රචනය ජනපති අතටකොට කොටා යන ඒකද්වාර බසෙක අසිරියරංගනයට දක්ෂ මලින්යාලියුකේමියා ‍රෝගය ගැන දැන් බිය විය යුතු නෑරූ විසිතුරුසුමනවීර බයිසිකල් පවුලේ කතාව...හිතුවොත් මොනවද කරන්න බැරි. උවමනාව තියේනං හීන ඉටුවන තුරු ඒ මත්තෙ හඹා යන්න මං පෑදෙනව.සුමනවීර අදහන්නෙත් ඒ සත්‍ය.තාත්තගෙ ජීවිතාදර්ශය ගත්තු ඩිලුක්ෂි - අයේෂා දූවරුත් ඒ වගේ. ලොකු පුතු ජනක් හිතන්නෙත් එහෙම.බයිසිකලේ ඔවුන්ගෙ ජීවිතේ. රළු - බොරලු මං මාවත්, කඳු - පල්ලම් විතරක් නෙවෙයි, ගල් බෑවුම් වලදිත් බයිසිකලේ ඔවුන්ට අවනතයි. විශ්වාසයි.පිට පිට තුන් වතාවක්ම, 1984, 85, 86 වසරවල අපේ රටේ මහා බයිසිකල් තරගෙ ලංකා සවාරියෙ සූරයා සුමනවීර.අපේ රටේ විතරක් නෙවෙයි ජාත්‍යන්තර තරග ගණනාවකදිත් ඔහු ගෙනා කීර්තිය, බයිසිකල් තරග ඉතිහාසයේ සටහන් වෙන්නෙ නොමැකෙන විදියට.අද එක ඉත්තක පිපෙන්නෙ, තරග දාහකටත් වඩා පැදපු ඉන් 700 ගණනක්ම දිනපු ඒ සුමනවීර.සුමනවීරට දරු පස් දෙනෙක්.ජනක් කි‍්‍රෂාන් වැඩිමල් පුතු තාත්තගෙම මඟ ගත් බයිසිකල් සූරයෙක්.තරග ගණනාවක් දිනූ, බයිසිකල් සූරියකව සිටි ප‍්‍රදීපා මනෝජි ලොකු දූ. දැන්නම් බයිසිකල් පැදිල්ල සදහටම අත් හැරල.තුන්වැන්නි ඩිලුක්ෂි හරින්දිකා.2001, 02, 03, 04, 05, 06 වසරවල පැවැති මවුන්ටන් පාපැදි තරග සියල්ලම ජය ගත්තී. ඉන්දුනීසියාවේ පැවැති ආසියාතික මවුන්ටන් පාපැදි තරගයේ රිදී පදක්කම අපේ රටට ගෙනාවෙත් ඈ.ලංකා සවාරිය, ජනාධිපති කුසලාන පාපැදි තරගාවලිය 2005, 06, ජාතික ශූරතාවලියෙ පස් වසරක් වශයෙන් ඈ ලද ජයග‍්‍රහණ බොහොමයක්.බොහෝ බයිසිකල් සූරියන් පදින්නට අකමැති මවුන්ටන් තරගයි ඇගේ පි‍්‍රයතම අංශය.ගල් සහිත කඳු බෑවුම්, මඩවලවල්, කැලෑ තරණය කළ යුතු මවුන්ටන් පැදිල්ල ඉතාම දුෂ්කර හා වෙහෙසකර එකක්.ඒත් බොහොම කැමැත්තෙන් ඒ අභියෝගය බාර ගන්න ඩිලුක්ෂි සුමනවීර, අපේ රටට ඉන්න විරල මවුන්ටන් සයිකල් සූරියක් කිව්වත් බොරු නෙවෙයි.මනෝජ් සුමනවීර මේ පවුලෙ හතර වැනියා. 2002 වසරෙ කඳපොළ මවුන්ටන් පාපැදි තරගාවලියෙ දෙවැනි තැන ලබා ගැනීමෙන් ඇරැඹෙන මනෝජ්ගෙ බයිසිකල් රේස් ජීවිතයෙ, සබරගමු පළාත් 12 වැනි පාසල් කී‍්‍රඩා තරගයෙ 2002 වසරෙ පළමු තැන, 1995 කනිෂ්ඨ පාපැදි තරගාවලියෙ ප‍්‍රථම තැන, 2003 මහනුවර මවුන්ටන් පාපැදි තරගාවලියෙ දෙවැනි තැන... ආදි ලෙස ඒ ජයග‍්‍රහණ පෙළ ගැහෙන්නෙ එක දිගට. ඒත් තරග විනිශ්චය වලදි දිගින් දිගටම තමන්ට සිදුවන අකටයුතුකම් ඉදිරියෙ මනෝජ් දවසක තීරණයකට එනවා.“වැඩක් නෑ තාත්තෙ අපිට කවදාවත් ඉස්සරහට එන්න දෙන්නෑ මේ මිනිස්සු. මං ආයෙ පදින්නෑ. මං මගෙ පාඩුවෙ ඉගෙන ගන්නව...”කොයිතරම් බයිසිකලේට පෙම් බැන්දත්, සූරයෙක් වුණත් සමහර තරග විනිශ්චයවලදි තමන්ගෙ දරුවන්ට සිදු වෙච්චි අකටයුතුකම් - අසාධාරණ සුමනවීර නොදැක්ක නෙවෙයි. ඉවසා දරාගෙන හිටියෙ කරන්නම දෙයක් නැති කමට.සුමනවීර, පුතුගෙ තීරණේට හරස් නොවුණෙ හැමදාමත් ඔළුවට වද දෙන ඒ පසුබිම නිසා.හැබැයි අධිෂ්ඨානයෙන් ඉගෙන ගත්තු මනෝජ් විශ්ව විද්‍යාලෙට තේරෙනව. අද ඔහු ජයවර්ධනපුර සරසවියෙ, කළමනාකරණ පීඨයෙ.සුමනවීර පවුලෙ පස්වැන්නී අයේෂා. ඈ අපේ රටේ වාර්තා තබපු ළාබාලම බයිසිකල් සූරිය.1969 තරුණි බිහිවීමත් සමඟ ඇරැඹුණු තරුණි පාපැදි සවාරිය, පා පැදි සූරියන්ගෙ මහා මංගල්‍යය. එදා මෙදා තුර තරුණි නිල්වලා පාපැදි සවාරියේ ළාබාලම ජයග‍්‍රාහිකාව අයේෂා වන්නී. 2004 ඈ ඒ ජය ලැබුවෙ 18 හැවිරිදි වියේදී නිසා.ඉන්දුනිසියානු මවුන්ටන් පාපැදි තරගාවලියෙදි ඈ අපේ රටට ගෙනා ලෝකඩ පදක්කමට අපූරු වටිනාකමක් තියෙනව.ශී‍්‍ර ලංකාව නියෝජනය කළ ප‍්‍රථම කණ්ඩායමෙන් ලංකාවට පදක්කමක් දිනා දුන්නෙ අයේෂා. එය ප‍්‍රථම වගේම අවසන් පදක්කමත් වන්නේ ඉන් මතු ඒ තරගයට තවමත් ශී‍්‍ර ලංකාවෙන් සයිකල් සූරියක් නොගිය නිසා.දහ වැනි දකුණු ආසියාතික කී‍්‍රඩා උළෙලෙ රන් පදක්කම, සමස්ත ලංකා පාසල් කී‍්‍රඩා උළෙලෙ 2001, 02, 04 වසරවල දෙවන සහ ප‍්‍රථම තැන, ජනාධිපති කුසලාන පාපැදි ශූරතාවලියෙ 2005, 06, දෙවැනි තැන, ජාතික ශූරතාවලියෙ දෙවන, තුන්වන, හතරවන ජයග‍්‍රහණ ආදි වශයෙන් ඈ ලද ජයග‍්‍රහණ මහ හුඟක්.බයිසිකල් සූරි දූලා තුන් දෙනෙක් සහ පුතාල දෙදෙනෙක්.ඒත් කියන්න තියෙන්නෙ දුක හිතෙන කතාවක්.අවුරුදු තිස් ගණනක් පෙටෙ‍්‍ර¤ලියම් කෝපරේෂන් ආරක්ෂක අංශයේ සේවය කරපු සුමනවීර ඒ රස්සාවෙන් දැන් විශ‍්‍රාම ගිහින්.දූල - පුතාල පස්දෙනෙක් සහිත සුමනවීරගෙ අඹු දරුවො හැමෝම රැකෙන්නෙ ඒ විශ‍්‍රාම වැටුපෙන්.නිසි වයස් පහු කරගෙන යන මේ එක දරුවෙකුටවත් තවම රස්සාවක් නැතිකම සුමනවීරගෙ හිතට බරක්.අම්ම තාත්තා එක්ක බයිසිකල් සවි කරගන්න එකත් අයේෂලට සුළු දෙයක්.රන්, රිදී පදක්කම් දිනූ මේ බයිසිකල් සූර දරුවො ගැන රටම කතා කරන්නෙ මහා ආඩම්බරයකින්. ඒත් රස්සාවල් වලට ඉල්ලපු හැම වෙලාවෙම හැම දේටම බලන උපරිම අධ්‍යාපන සුදුසුකම් ඉස්සර වෙනව. එහෙම වෙලාවට ලබපු රන් පදක්කම් තබක්කයක්වත් තරමට ගණන් නොගැනෙන හැටි... මායිම් නොකරන හැටි...මහ පාන්දර කළුවරේ බයිසිකල් වල නැගී ගෙන පුහුණු වීම් වලට යන මේ අක්ක - නඟාලා, තාත්තල - පුතාල ආයෙ ගෙදර එන්නෙ තිත්ත කළුවරේ. වෙලාවකට ඔවුන් හැතැප්ම සිය ගණන් එහා මෙහා පැදල. දහදිය මුගුරු හළාගෙන එහෙම පුරුදු පුහුණු නොවුණ නම්, රන් පදක්කම් ගැන කොහොම සිහින මවන්නද...උසස් පෙළ කරපු ලොකු දූත් ගෙදර. පුතත් ගෙදර. ඩිලුක්ෂිටත් ඒ ඉරණමමයි. අයේෂා සාමාන්‍ය පෙළින් නැවතුණත් පවුලෙ වගේම දැනට අපේ රටේ ඉන්න අඩු වයසෙ දක්ෂම සයිකල් සූරියත් ඈ.ඔවුන්ගෙ විරල හැකියාවට - කුසලතාවට රස්සාවක් දෙන්න තරම් කෙනෙක් මේ රටේ නැති එක සුමනවීරගෙ හිතට හරියට වද දෙනව.“අඩුම තරමෙ ජනාධිපතිතුමාවත් මේ අපේ දුක දකිනව නම් ලොකු දෙයක්. මේ දරුවන්ගෙ අනාගතේ නිකම්ම අඳුරු වෙලා යනව.කී පාරක් ලියුම් දැම්මත් ජනාධිපතිතුමා අතට ඒවා ගියා නම් මේ එක දරුවකුට හරි රස්සාවක් දේවි. අඩුම තරමේ මේ දරුවො රටට ගෙනා කීර්තිය බලලා. මේ දරුවො තරග දිනන්නෙ හයි හත්තිය එන කෑම බීම දීල නෙවෙයි.රස්සාව තිබුණු කාලෙ පුළුවන් වුණත් දැන් එහෙම කරන්නත් බැහැ. එයාලත් බොහොම කටුකව මේ ගමන ආපු දරුවො...”සුමනවීරගෙ දරුවන්ට වෙලා තියෙන මේ අකටයුත්ත ජනාධිපති තුමාට පෙනේවා! කියල අපිත් පතනව.අයේෂා - ඩිලුක්ෂි අක්ක නඟාල එක වගේ ම දක්ෂ වුණාට, තේරීම් තරගවලදි අනන්තවත් එක්කෙනෙක් එළියට දමල ඒ වෙනුවට ඇතුළට ගන්නෙ ඊට වඩා අඩු දක්ෂතා ඇති කෙනෙක්.‘දෙන්නම එක පවුලෙනෙ...’ ඔන්න ඔවුන් දක්වන හේතුව.ඒත් බයිසිකල් පැදිල්ලට ඇති ආසාවට හුඟක් දේ දරාගෙන ඔවුන් තවමත් ක්ෂේත‍්‍රයෙ රැඳිල ඉන්නව.හැබැයි ඉතින්, දෙන්න ගෙන් කවුරු පැද්දත් තරඟෙ දිනුම්. ඔවුන්ව කපා දමන විනිශ්ච මණ්ඩලත් ඒක දන්නව.ඔය තත්වෙට එන්න සුමනවීරගෙ දූල විඳපු දුක්, බයිසිකලේට පුළුවන් නම් කතා කරල කියාවි.කන්දක් නැග්ගොත් පල්ලමක් අහු වෙනව...’ කතාවට කියනව වගේ පහු කරපු කඳු පල්ලම් ඕනෙ තරම්. ඒත් ජීවිතේට සැහැල්ලුවක් - සහනයක් ගේන පල්ලම් නම් තවම මේ අයට හමු වෙලා නැති එකයි කණගාටුව.සුමනවීරගෙ තාත්තා, චාර්ලිස් සිල්වා. අම්මා ඒ.එම්. සොපි නෝනා.අක්කටයි – නංගිටයි මැදිවෙලා, 1948 අපෙ‍්‍ර්ල් 19 වැනිද සුමනවීර උපන්නෙ පවුලෙ එකම පිරිමි දරුව විදියට මාතර මිරිස්සෙ.රත්නපුර දෑල, අනුරාධපුරේ කඩ කරපු තාත්තා හිටි අඩියෙ මිය යන කොට සුමනවීරට අවුරුදු හයයි.දරු තුන්දෙනෙක් එක්ක අම්මා තනිවෙනව. අන්තිමේ ඈ තීරණේකට එනව. ‘දෑල කඩේවත් ඉතුරු වුණොත් මදෑ...’, ඈ පුංචි සුමනරවීරත් අරගෙන දෑල ඇවිත් කඩ කෑල්ලෙම පදිංචි වෙනව.කුලියට ඇඳුම් මහන්න පටන් ගන්නෙ අතේ හුරුවට. ටිකෙන් ටික ඔළුව උස්සද්දි ඈ දූල දෙන්නවත් ගෙන්වා ගන්නව.මිරිස්ස මහ විදුහලේ 2 වැනි පංතියේ හිටපු සුමනවීර දැන් යන්නෙ රත්නපුර නිවිතිගල සුමන මහ විදුහලට.හැමදාම බස් එකේ යනෙන ගමන් සුමනවීර දකින්නෙ අපූරු දර්ශනයක්. ගමේ පුංචි මහත්තයයි – ආරියරත්නයි බයිසිකල් දෙකකින් ඉස්කෝලෙ යනව. බස් එකේ වේගෙටම එන මේ දෙන්න උත්සාහ කරන්නෙ බස් එකට වඩා ඉස්සර වෙන්න.’මට සයිකලයක් තිබ්බ නම් කොහොම හරි බස් එක පහු කරනව...’තනියම හිතන සුමනෙ එතැන ඉඳල දකින්නෙ බයිසිකලේක හීනෙ. හැමදාම හිතල විතරක් වැඩක් ඇතැයි, සල්ලි නැතත් ගාණවත් දැන ගන්න ඕනෙ..කඩේකට ගිහින් හර්කියුලිස් බයිසිකලේක ගාණත් බලන් එන්නෙ එහෙම හිතල.”අම්මෙ බයිසිකලයක් රුපියල් 30 යි. මට අරන් දෙනවද...”ඒත් කුළී මහල දරු තුන්දෙනෙක් ජීවත් කරවන අම්මට රුපියල් 30 ලොකු ගාණක්.”අනේ පුතේ මට කොයින් ද එච්චර මුදලක්. ඔය අදහස අත් ඇරල දාපං...”පුංචි සුමනෙට මහ හයියෙන් ඇඬෙනව. හිතේ දුක වැඩිකමට.අනේ තාත්තා හිටිය නම්... නොවැරැදීම මේ පුංචි එකාගෙ හීනෙ ඉටු වේවි.එදා පටන් බස් වියදමට අම්ම දීපු සත 30 සාක්කුවෙ දමාගෙන හැතැප්ම හතර ම ඉස්කෝලෙට පයින් යන එන එකයි සුමනවීරගෙ වැඩේ.අම්මත් නොදැන ලිප් බොක්කෙ හංගපු නෙස්ටොමෝල්ට් ටින් එකකට හැමදාමත් සත 30 වැටුණ. ටින් දෙකක් පිරුණට පස්සෙ රුපියල් 30 කුත් හදා ගත්තමයි සුමනෙ අම්මට කාරණාව කිව්වෙ.ඒ වෙනකොට කවදාවත් බයිසිකලයක් පැදල නොතිබුණු සුමනෙ තමන්ගෙම බයිසිකලයෙනුයි හා හා පුරා කියල පදින්න පුරුදු වුණෙත්.ඔන්න දැන්, සුමනෙ උත්සාහ කරනව බස් එක පහු කරන් යන්න.ඒ කාලෙ රත්නපුරේ හිටපු කේ.ජී. රණසිංහ බයිසිකල් සූරයෙක්. කරවිට ඉස්කෝලෙට යන රණසිංහත් දැන් සුමනෙගෙ යාළුවෙක්.1965 පෙබරවාරි 04 වැනිද නිදහස් උත්සවේ වෙනුවෙන් පවත්වපු බයිසිකල් තරගෙකට සුමනවීර උසි ගන්වල ඇදගෙන ගියේ රණසිංහ. බයිසිකල් රේස්වලට අලුත් මුහුණක් වුණාට, රත්නපුරේ සැම්සන් සිල්ව තමන්ගෙ බයිසිකලේ සුමනෙට දෙනව.’මං රේස් එක පදින්නෑ... ඕනෙ නම් ඔයා පදින්න...’”එච්චර කල් මගේ බයිසිකලේ පැදපු මට ඒ බයිසිකලේ හරියට බෙන්ස් එකක් වගේ.මාව නිකන් පාවෙනව වගේ. පුදුම සැහැල්ලුවකින් මම වට 15 ඉවර කළේ. අන්තිමේ මාව උසිගන්වල අරගෙන ආපු රණසිංහ දෙවැනියා. මං පළමුවැනිය. හැබැයි මං එදා කප් එක ගෙදර ගෙනිහින් අම්මට හොරෙන් හැංගුවා. බනියි කියන බයට...”එහෙම පටන් ගත්තු සුමනවීරගෙ රේස් පැදිල්ලට- හැකියාවට වැඩිපුරම අත දුන්නෙ රණසිංහ, අර යාළුවා. පස්සෙ පස්සෙ රත්නපුරේ මැණික් මුදලාලිලත් ජනතාවත් සුමනෙට උදව් කළා.තරග පැදපු මුල් කාලෙ සමහර දවස්වල තරගෙ ඉවර කරගන්න බැහැ, කකුලෙ කෙණ්ඩ පෙරළිල. ඒත් දත්මිටි කාගෙන ඇස්වලින් කඳුළු බේරි බේරි සුමනෙ ඉර පනිනව. කප් ගන්නව. පහු පහු වෙනකොට ඒ අපහසුකම් දුර්වලතා මග හරවා ගත්තා විතරක් නෙවෙයි, අවුරුදු 45 ක් වන බයිසිකල් රේස් ජීවිතේ අද ඔහු පරිණත දැනුමක් ඇත්තෙක්.”මට පුළුවන් යාර 100 ක් ඈත ඉඳල, තරගකරුවෙක් එන විදියෙන් තරගකරුවට අසනීපයක් ද බයිසිකලේ ලෙඩක් ද කියල කියන්න. ඒත් අද ෆෙඩරේෂන් එකේ ඉන්නෙ බයිසිකල් පැදපු අය නෙවෙයි. ඒ අයට ප‍්‍රායෝගික දැනුමක් නැහැ. පා පැදි කී‍්‍රඩාව දියුණු වෙන්න ක්ෂේත‍්‍රයේ ප‍්‍රවීණයනුත් මේකට සම්බන්ධ කරගන්න ඕනෙ. නැතිනම් තව තවත් පාපැදි කී‍්‍රඩාව යන්නෙ වළ පල්ලට. ජනාධිපති තුමාට විතරයි මේ තත්වය වෙනස් කරන්න පුළුවන්. අපි මේ කී‍්‍රඩාවට ආදරේ කරන උදවිය. විනාශ වෙලා යන බව පෙනි පෙනී නිහඬව ඉන්න බැරි ඒ නිසා...”පාපැදි කී‍්‍රඩාවෙ ස්වර්ණමය යුගයක් තිබුණ. බැසිල්, ජිනදාස, සීමන් ඇන්තනි, මොරිස් කුමාර්වේල් වගේ කී‍්‍රඩකයො ක්‍ෂේත‍්‍රයෙ හිටපු දැවැන්තයො. මොරිස් අංශ හතරෙන් ම දක්‍ෂයා. එහෙම පුළුවන් එකම කී‍්‍රඩකයත් ඔහු. මං එයා යන පාරවල්, පැදපු කඳු පල්ලම්, කැලෑ හැම එකක්ම අවුරුදු තුනක් පැදල එයාව ‘ෆලෝ’ කළේ. ඒකෙන් හුඟක් දේ ඉගෙන ගත්තා.1973 මාතර නිල්මිණි සවාරියෙදි විනාඩි 45 ක ලීඩ් එකක් තියන්න මට පුළුවන් වුණේ, ඒ පුහුණුවෙන්. ඒත් අද තරුණ අයට එහෙම අනුගමනය කරන්න කෙනෙක් නෑ. මගේ දූලට නම් පුහුණු කරවන්න මංවත් ඉන්නව. ප‍්‍රවීණයන්ගෙන් වැඩක් නොගන්න එකෙන් වෙන්නෙ, ක්‍ෂේත‍්‍රයට එන දරුවන්ට ලොකු හානියක්...1978 බැංකොක්වල පැවැති ආසියානු තරගෙට රටවල් 36 කින් තරුගකරුවො පහ ගාණෙ පැද්ද.ඒ තරගෙ මං පැද්දෙ, ඒ රටට අවුරුදු 100 ක් පැරැණි වන බයිසිකලේකින්. ඒ වෙනකොට මං හිටියෙ හැතැප්ම 71 ක් ඉදිරියෙන්.අන්තිමේ තරගෙට උදව් කරන්න ආපු ‘සිමානෝ’ කොම්පැණිය මගෙ විස්තරේ තායිලන්ත පත්තරේ දැම්මා ලොකු පිංතූරයකුත් එක්ක. ‘අවුරුදු 100 ක් පැරැණි බයිසිකලයකින් තරග පදින වීරයා’ කියල. ඒ අය මට අලුත් බයිසිකලයක් දෙන්න ලෑස්ති වෙනකොට ලංකාවෙ කළමනාකරු ඒක ගන්න දුන්නෑ. රට හෑල්ලු වෙනව කියල. මට වුණේ ඔය වගේ දේවල්...”කොහොම වුණත් ඔය කෙනහිලිකම් එකකින්වත් සුමනෙගෙ ධෛර්ය නැවතුණේ නැහැ, තව තවත් වැඩි වුණා මිසක.අර පුංචි කාලේ බයිසිකලයක් නැතිව මහ හයියෙන් ඇඬුනට සුමනෙ තමන්ගෙ දරු පස්දෙනාටම පොඩි බයිසිකල් පහක් අරන් දුන්නා, ඉස්කෝලෙ යන්න. පුංචි වුන් තාත්තගෙ ආරෙටම හුඟක් දේ ඉගෙන ගත්තා.කවදාවත් සිගරට් එකක්, අරක්කු පොදක් කටේ නොතියපු සුමනෙ දරුවන්ට බිරියට හිතැති ආදරණීය සැමියෙක් කියලයි සුමනෙගෙ බිරිය කියන්නෙ.”ඒ කාලෙ අපේ ගෙවල්වල ලයිට් නෑ. රෑ 10 ට විතර ගෙදර ඇවිත් ආයෙ පාන්දර කළුවරේ කුප්පි ලාම්පු පත්තු කරන් ළිඳට ගිහින් මූණ කට හෝදන් පුහුණුවීම්වලට යනව. තේක විතරයි. ඒ කාලෙ එයාගෙ අත්වල රේඛා පේන් නෑ. ඒ තරමට අත් බයිසිකල් අල්ලගෙන ඉඳලම හම ගිහිල්ල. පුහුණුවීම්වලට ඇඳපු බර්නාඩ් ඇඳුම් කට්ටලය රෑ හෝදල, වේලපු රෙද්දක තියල මිරිකල ආයෙ උදේට ඇඳන් යනව.හුඟක් දුක් වින්ඳ්‍ර. ඒත් අන්තිමේ 89 කලබල කාලෙ ගේත් පිච්චුවා. මුළු ජීවිතේම ගොඩනඟාගත්තු හැම දේම පොළොවට අළු කළා... අපිට සිද්ධ වුණා බිංදුවෙ ඉඳල ආපහු හැදෙන්න. කාගෙදෝ බොරු කතාවකින් වෙච්ච වින්නැහියක් ඒක. දේශපාලනේ නෙවෙයි, ඒ කාලෙ ඉඳල එයා කළේ ජීවත්වීමේ සටන..”ඔබට පෙන්වන්නට සුමනවීරගෙ තරුණ කාලෙ පිංතූරයක්වත් නැත්තෙ මුල් යුගයෙ කප්, සහතික, පිංතූර පවා ඒ ගින්නෙ දැවී ගියපු නිසා.සුමනවීරගෙ අම්මට දැන් අවුරුදු 80 ගණනක්. ඒත් තවමත් ඇඳුම් මහන්නත්, තනියම ගමන් බිමන් යන්නත් ඈට පුළුවන්.”මගේ පුතා පොඩි කාලෙ දුක් වින්දට අද ඉතින් රටම දන්න රජ පැටියෙක්..”අම්මෙකුගෙ කඳුළකට, සතුටට අලගු තියන්න පුළුවන් දෙයක් තියෙනවද... ඇගේ දෑස්වල සතුටු කඳුළු.මොන දේ නැතත් පවුලක් හැටියට ඔවුන් සතුටින්. ඒත් මේ සටහන අවසන් කරන්නෙ කි‍්‍රෂාන් – ඩිලුක්‍ෂි - ප‍්‍රදීපා - අයේෂා ගැන ආපහු මතක් කරල. බයිසිකල් රේස් කී‍්‍රඩාවෙ ඉතිහාසයට යන ඔවුන්, නිකරුණේ සිය තුරුණු විය ගෙදරට දිය කරන එක අපරාධයක්.රන් පදක්කමක් අරන් ගෙදර යනව මිසක ඉන් එහාට දෙයක් මෙතුවක් කාලෙකට ඔවුන් වෙනුවෙන් ඉටු වෙලා නැහැ. තාත්තගෙ විශ‍්‍රාම වැටුපෙන් ජීවත් වෙන එක,තරුණ හිතකට මොන තරම් බරක් ද කියල අමුතුවෙන් කියන්න දේකුත් නෙවෙයි.රන් පදක්කමකටත් වඩා ‘රස්සාවක්’ දැන් ඔවුන්ගෙ අවශ්‍යතාව කිව්වොත් තමා වඩා හරි.ඉනෝකා පෙරේරා බණ්ඩාර ඡායාරූප- ගීත් ද මැල්</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=av09053114</link>
    <topic>“විජය කුවේණි” සිනමා තිර රචනය ජනපති අතට</topic>
    <author/>
    <content>රටම පුබුදු කළ ගීතයක කතාවඑකොළොස් වතාවක් විවහවූ බොරු මනාලියතරුණ පියෙකු හා දියණියකගේ ලොවට ආ තුන්වැන්නිය කවු ද?ආදරය උතුම් දෙයක්වඳුරා සිත් ඇද ගන්නා ලෙස කතා කිරීමෙහි සමත්රයිගම් ටෙලි සම්මාන රාති‍්‍රයනොලැබෙන දේවල්වලට ආසා කරන්න මට අයිතියක් නෑ... (රසදුන නව කථාව)සායිෆ්ගෙ දරුවන් එක්කත් කරීනා හරිම හිතවත්!කොහොමද තොරතුරුවිවාහය මගේ ඇසින්ජීවත්වෙන්න හිතාගෙන කලාවට එන එක හරි නෑපුංචි සිත්තරියගෙන් “අරුණෝදයෙන් බිඳක්”"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"“විජය කුවේණි” සිනමා තිර රචනය ජනපති අතටකොට කොටා යන ඒකද්වාර බසෙක අසිරියරංගනයට දක්ෂ මලින්යාලියුකේමියා ‍රෝගය ගැන දැන් බිය විය යුතු නෑරූ විසිතුරුනාට්‍යවේදී සුගත් සමරකෝන් රචනා කළ ‘විජය කුවේණි’ නම් ඓතිහාසික සිනමා තිර රචනයේ මුල් පිටපත පසුගියදා අරලිය ගහ මන්දිරයේදී එහි කතෘ සුගත් සමරකෝන් විසින් මහින්ද රාජපක්‍ෂ ජනාධිපතිවරයාට පිළිගැන්වූ අවස්ථාව.කි‍්‍ර.පූ. 543 දී ශී‍්‍ර ලංකාවේ අභිෂේක ලත් මුල්ම රජු වූ විජය කුමරු, ශී‍්‍ර ලංකාවේ යක්‍ෂ ජන ගෝති‍්‍රක තරුණියක වූ කුවේණි හා යක්‍ෂ, නාග, රාක්‍ෂ, දේව ගෝති‍්‍රකයන් වටා ගෙතුණුª මින් එවක දේශපාලන වාතාවරණය ද විග‍්‍රහ කෙරේ..</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=av09053115</link>
    <topic>කොට කොටා යන ඒකද්වාර බසෙක අසිරිය</topic>
    <author>කම්බස්ගැන ලියන්නේත් බස බස ගා අඳීන්නේත් තිස්ස කරුණාසේකර</author>
    <content>රටම පුබුදු කළ ගීතයක කතාවඑකොළොස් වතාවක් විවහවූ බොරු මනාලියතරුණ පියෙකු හා දියණියකගේ ලොවට ආ තුන්වැන්නිය කවු ද?ආදරය උතුම් දෙයක්වඳුරා සිත් ඇද ගන්නා ලෙස කතා කිරීමෙහි සමත්රයිගම් ටෙලි සම්මාන රාති‍්‍රයනොලැබෙන දේවල්වලට ආසා කරන්න මට අයිතියක් නෑ... (රසදුන නව කථාව)සායිෆ්ගෙ දරුවන් එක්කත් කරීනා හරිම හිතවත්!කොහොමද තොරතුරුවිවාහය මගේ ඇසින්ජීවත්වෙන්න හිතාගෙන කලාවට එන එක හරි නෑපුංචි සිත්තරියගෙන් “අරුණෝදයෙන් බිඳක්”"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"“විජය කුවේණි” සිනමා තිර රචනය ජනපති අතටකොට කොටා යන ඒකද්වාර බසෙක අසිරියරංගනයට දක්ෂ මලින්යාලියුකේමියා ‍රෝගය ගැන දැන් බිය විය යුතු නෑරූ විසිතුරුබස් ගැන නොයෙක් දෙනා නොයෙක් බස් දොඩති. එහෙත් ‘බසෙහි’ නියම අසිරිය විඳවන්නට නම් බුවාලන්තයට ගොස් එක් වරක් හෝ ‘බසෙහි’ සැරිය යුතුය.හෝල්ටයක චාටරය අනුභව කරන ඕනෑම මගී බුවෙකු ගෙන් “කෙසේද බසෙහි තත්ත්වය” යැයි විමසුව විට ඊට කදිමට පිළිතුරු ලැබෙනු ඇත.දිනෙක මම බුවා නගරයෙහි සැරිසරා ආපසු එන්නට ප‍්‍රධාන බස්පොළට පැමිණ බසයකට ගොඩවුණෙමි. එක පෙළට බස් දෙකක් නවත්තා තිබුණ අතර රතු පැහැ ගන්වා තිබුණ හෙයින් ඒවා පෞද්ගලික ඒවා නොවන බව දැනගතිමි.මොහොතකින් කොංදොස්තර බුවා පැමිණ ටිකට් කැඩීම ඇරැඹීය.”කොහාටද?””බුවලියගොඩ..””එහෙ යන්නෑ..” කී ඔහු අනෙක් මඟී බුවා දෙස හැරුණි. අර බුවා බඩුමලුත් ගෙන බසයෙන් බැස ගියේය.”හතර කණුවට එකක්..””එහෙ යන්නෙ නෑ..” ඒ බුවා ද නොකැමැත්තෙන් මෙන් බැස ගියේය.”මිස් කොහාටද?””බුවබත්ගොඩ..””බෝඩ් එක බලල නෙමේද නැග්ගෙ.. මේක එහෙ යන්නෙ නෑ..ඊළඟ ටිකට්ස්..”නමය කණුවට දෙකක්””අච්චර ලොකු අකුරු බෝඩ් එකක් දාලත් කියවන්න බැරිද.. මේක එහෙ යන්නෙ නෑ.. නගින්ඩ ඉස්සර බෝඩ් එක බලල ඉන්ඩ...”එහෙනං .. මේක යන්නෙ කොහාටද?”බුවා නෝනා ගේ පැනයෙන් මඳක් සසල වූ කොංදොස්තර බුවා බසයේ උඩ බිම බැලීය.”මළකෙළියයි.. මං නැගලා තියෙන්නෙ වැරදි බස් එකට..”ටිකට් මැසිමත් උස්සාගත් කොන්දොස්තර බුවා දඩිබිඩි ගා බසයෙන් බැස අනෙක් පස වූ බසය වෙත දිවගියේ බසයේ සිටි අනෙක් මගී බුවාලාගේ ප‍්‍රසාදය මැදිනි.* * * * * * *මෙහි රජ බස් වලට අමතරව ප‍්‍රයිවෙට් බස් කියා ජාතියක් තිබේ. ඒවා හරිම විසිතුරුය. අයිසිං කළ බර්ත් ඩේ කේක් වගේය. ඇතුළට ගිය විට හිතෙන්නේ ජංගම බාබර සාප්පුවක් කියාය.රෝද ටික හා සුක්කානම හැරෙන්නට අනෙක් හරිය ඉස්ටිකරවලින් වසා දැමීම බස් බුවාලාගේ සිරිතය.පිටුපස ඇති දැවැන්ත රූප ඉස්ටිකර අතර බසය මිලදීගත් අයුරු ද සඳහන් කිරීමට තරම් බුවාලා කෘතවේදීය.”අතහිත සුදු අයියාගෙන්..””මල්ලි.. මේ ... බාප්පගෙ සල්ලි..”ඊට අමතරව පසු පසින් එන වාහන රියැදුරන්ට අවවාද ද තිබේ.”ගෑවුණොතිං ගෝරි ගොඩයි..””වද්දන්ඩ එපා.. අමාරුවෙන් ගත්තෙ..””ඔබ පසුවුණා නොවෙයි.. මා ඔබ පසු කළා..”පිටත මෙන්ම ඇතුළත ද බසයේ අසිරිය වැඩිකරයි. නොයෙක් ජනප‍්‍රිය ගීපද, වෛවාරන්න පිංතූර, අවවාද ඇතුළත් කව්පද, දැන්වීම් කෑලි, ඉස්ටිකර අඟලෙන් අඟලට අලවා ඇත. ආරක්ෂක හේතූන් මත දෙපස ඉහළින් ඇති රාක්ක මත බඩු තැබීමෙන් වලකින ලෙස කියා ඇත.”එහෙනං මොකෝ අර පෙට්ටි දෙකක් පටවලා තියෙන්නේ””නෑ.. නෑ.. ඒ බඩු නෙමෙයි බෆල් පෙට්ටි”අසල සිටි මගී බුවා පැහැදිලි කළේය.බසය ලෝඩ් කරනු ලබන්නේ කොංදොස්තර බුවා කඳ බාගයක් ජනේලයෙන් එළියට දමා එනවුන්ස් කිරීමෙනි. ගාණක් කපාගැනීමේ අරමුණින් හෝල්ටයේ සිටින නගරන් බුවාලා ද මේ සඳහා සහභාගිවෙති. සමහර අවස්ථාවල ලෝඩිං හඬ අසන විට බසයට ගොඩවන්න හිතෙන්නේ ද නැත.”මීගොං.. මීගොං... මීගොං..”ඔටුවා....ඔටුවා....ඔටුවා....සැම බසයකම පාහේ ගියර පොල්ල නැතත් කැසට් එකක් ඇත.කැසට් කෑලි එබූවිට බෆල්වලින් කන පළාගෙන යන බෆලෝ සංගීතය වැගිරෙයි.බසයෙන් යන්නේ දුර ගමනක් නම් ප‍්‍රථමයෙන් බසයට නැගීමට ප‍්‍රථම රෝදවල කට්ටා තිබේදැයි පිරික්සිය යුතුය.ඊළඟට අනිවාර්යයෙන්ම ඉදිරිපස ඩෑෂ් බෝඩය උඩ පෙළට තබා ඇති කැසට් කෑලිවල ඇති නම් හා ගායක රූප පිරික්සිය යුතුය. නංස්ටොප් සිංදු මැලේ අච්චාරු වැලේවැල් සංගීතයක් නම් වෙන බස් එකක එන එක කනට ගුණදායකය.බස් සඳහා කොංදොස්තර බුවාලා තෝරා ගැනීමේදී කලින් මෝල්වල පොල් පැටවූ සහ පිටරට පැක්ටරිවල සැමන් ඇසුරුම් කළ බුවාලාට තැනක් ලැබේ.”මොකෝ මේ කොංදොස්තර කියලා අමුතු නමක් දාලා තියෙන්නේ... දොස්තර කියන්නේ වෛද්‍ය ශාස්ත‍්‍රය දත් කෙනෙකුට කියන නමනේ...මම මගී බුවෙකුගෙන් විමසුවෙමි.”ගමන යන්ඩ පටංගත්තාම ඔහේට තේරෙයි.. සුවර් එකටම ඔහේ මෙහේ කෙනෙක් නෙමෙයිනේද? මේ දෙගොල්ලම හුඟක් එක වගේ හැසිරෙන අය..””ඒ කොහොමද දොස්තරලාට මේ අය සමවෙන්නේ..””දැං බලන්ඩ දොස්තර කෙනෙක් ළඟට ගියාමත් අපිට නොයෙක් ඒවා කරන්ඩ අණ කරනවා..”කට අරින්ඩ, දිව දාන්ඩ. හයියෙන් හුස්ම ගන්ඩ. බෙල්ල හරවන්ඩ, ඔලුව නමන්ඩ..” ඒ වගේ තමයි .. මෙයාලත්.. බලන්ඩකෝ දැං ලෝඩ් කරනකොට...බුවාට කියා කටගන්ඩ ලැබුණේ නැත. කොංදොස්තර බුවාගේ හඬ ඇසුනි.”පිටිපස්සට යන්ඩ.. පේළි දෙකට යන්ඩ, තව පේළියක් මැදින් යන්ඩ... කෝ.. ඔය අයියා පොඩ්ඩක් මේ පැත්තට හැරෙන්ඩ... මිස් මේ අත ගන්ඩ අතනිං අල්ලගන්ඩ... නංගී කකුල අතනිං තියන්ඩ.. බෑග්එක මේ අතට ගන්ඩ.. අංකල් ඇඟ මේ පැත්තට හරවලා අර පොල්ල අල්ල ගන්ඩ..මොහොතකින් බසය ගමන් ඇරඹීය.අපේ රටවලනං කොට කොටා යන්නේ කොට්ටෝරුවාය. මෙහෙ කොට කොටා යන්නේ කෙටි දුර බස්ය. මම මුලින් හිතුවේ ඇංජින් ට‍්‍රබල් එකක් නිසා හදාගන්නට ගැරේජ් එකක් හමුවෙන තෙක් හෙමින් යනවා කියාය.මගී බුවාලා පාරට එනතුරු හෙමින් යයි. මගී බුවෙක් පාරේ අයිනක හිටියොත් වහා නතර කර නංවා ගනී. වරෙක පාරේ අයිනේ නතර වී සිටි බුවෙක් දැක බසය නතර විය.”නගින්ඩ.. නගින්ඩ.. ඉස්සරහිං නගින්ඩ..””නෑ.. නෑ.. මං මේ බස් එක යනකං නතර වුණේ. පාරෙං එහා පැත්තට මාරු වෙන්ඩ” මගී බුවා කීවෙන් අපි සැම සතුටින් නැවත දැහැමෙන් ඉතා සෙමෙන් ගමන ඇරඹුවෙමු.”පොඩ්ඩක් ඔහොම තියන්ඩ.. එක්කෙනෙක් ඉන්නවා..” කොංදොස්තර බුවාගේ බේස් හ¾ඩින් බසය නතර විය.මම ජනේලයෙන් වටපිට බැලුවෙමි. ඇති මගී බුවෙක් නැත. පාර අයිනේ ගෙදරක ජනේලයක් ඇර ඇත. කොංබුවා ඒ දිහාවට එබීගෙන ඉඳී.”කෝ මල්ලි.. කවුද.. යන්න ඉන්නෙ.. කවුරුත් නෑනේ..””නෑ.. අර ගේ ඇතුළෙ කවුද බුවෙක් මූනේ පවුඩර් දානවා පේනවා.. කොහෙ හරි යන්න වගේ පොඩ්ඩක් බලමු.”මගී බුවාලාගේ පැසසුම් මැද යළිත් ගමන ඇරඹිනි. තනි දොරේ බසයක් බැවින් මගී බුවාලා කිටි කිටියේ තෙරපෙයි. කොංබුවාගේ හඬත් සංගීත සද්දයත් එකට කලවං වෙලා ඇසෙයි.”මේ.. පස්සට යන්නකෝ.. පස්සට.. කිව්වම අහලා පස්සට යන්ඩ.. පස්සට..”ඉදිරියටම යව් හෙළයිනි ඉදිරියටම යව්..”කිව්වම අහලා පස්සට යන්ඩ.. පස්සට..”ඉදිරියටම යව් හෙළයිනි ඉදිරියටම යව්..”කියන දෙයක් ඇහෙන් නැද්ද.. ඔන්න ඔය වෙලාවට තමයි මට මාරයා වැහෙන්නෙ..””මරුට සිනාසෙව් හෙළයිනි.. මරුට සිනාසෙව්..”මේ .. බාලයියා.. ඔය සෙට් එක වහලා දාන්ඩ..”ගමන නිමාවන විට බාගෙට මැරිලා වගේය.”මොකෝ මල්ලි .. නිකං.. දොරට අහුවෙච්චි හූනා වගේ එන්නෙ..මා ගෙදර එනු දුටු අක්කා ඇසුවාය.”හාපෝ.. බස් එකක .. සනීපෙට ආවා.. ඒ මදිවට .. එනකං කොංබුවාගේ අණට.. වියායාම කර කර ආවේ.. අත අතනිං තියන්ඩ. කකුල මෙතනිං තියන්ඩ.. ඔලුව නමන්ඩ..ඕවා මොනවද මල්ලී.. ඕවා කාටත් කරන්ඩ පුළුවන් වියායාම.. එහෙම නෙමෙයි.. විජ්ජාකාරයො මැජික්කාරයො කරන දේවලුත් අපිට කොරන්න කියනවනේ..”ඇ.. ඇ.. අක්කේ .. ඒ මොනවද?”වෙලාවකට කියනවනෙ.. පස්සෙං සල්ලි ගන්න කියලා..”කම්බස්ගැන ලියන්නේත් බස බස ගා අඳීන්නේත් තිස්ස කරුණාසේකර</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=av09053116</link>
    <topic>රංගනයට දක්ෂ මලින්යා</topic>
    <author/>
    <content>රටම පුබුදු කළ ගීතයක කතාවඑකොළොස් වතාවක් විවහවූ බොරු මනාලියතරුණ පියෙකු හා දියණියකගේ ලොවට ආ තුන්වැන්නිය කවු ද?ආදරය උතුම් දෙයක්වඳුරා සිත් ඇද ගන්නා ලෙස කතා කිරීමෙහි සමත්රයිගම් ටෙලි සම්මාන රාති‍්‍රයනොලැබෙන දේවල්වලට ආසා කරන්න මට අයිතියක් නෑ... (රසදුන නව කථාව)සායිෆ්ගෙ දරුවන් එක්කත් කරීනා හරිම හිතවත්!කොහොමද තොරතුරුවිවාහය මගේ ඇසින්ජීවත්වෙන්න හිතාගෙන කලාවට එන එක හරි නෑපුංචි සිත්තරියගෙන් “අරුණෝදයෙන් බිඳක්”"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"“විජය කුවේණි” සිනමා තිර රචනය ජනපති අතටකොට කොටා යන ඒකද්වාර බසෙක අසිරියරංගනයට දක්ෂ මලින්යාලියුකේමියා ‍රෝගය ගැන දැන් බිය විය යුතු නෑරූ විසිතුරුසිරස රූපවාහිනී නාලිකාව ඔස්සේ මේ දිනවල විකාශය වන කිඳුරංගනා ටෙලිනාට්‍යයේ මේ පුංචි නිළිය ඔබට මතකද? ඇය මලින්යා මේතිනී රාජපක්ෂයි. ඇගේ රංගනය පිළිබඳව අද බොහෝ දෙනෙක් කතා කරනවා.ඒ ඇය සතු රඟපෑමේ කුසලතාවය නිසයි. තවමත් වයස අවුරුදු 5ක් පමණ වන මලින්යා රංගනය, නර්තනය ගායනය යන කලා කුසලතාවයන් උපතින් ම උරුම කරගත් සිඟිත්තියක්.ඒ ඇයගේ මව වන දිල්හාරා රාජපක්ෂ ද දක්ෂ රංගන ශිල්පිනියක් නිසයි. පුංචිම පුංචි අවධියේ පටන් තම මව රංගනයෙන් සහභාගි වූ ටෙලිනාට්‍යවල රූපගත කිරීම් සඳහා මවගේ අතේ එල්ලී යන මලින්යා අද මව සමඟ යන්නේ තමන්ගේ ම රඟපෑම් ඉදිරිපත් කිරීම සඳහායි.මේ වනවිට ටෙලිනාට්‍ය කීපයකටම මේ පුංචි නිළියට ආරාධනා ලැබී තිබෙනවා. “මල් පිපෙන්නේ හෙටයි” මලින්යා ඉතා ආශාවෙන් රඟපෑ තවත් ටෙලිනාට්‍යයක්.සිරස රූපවාහිනියේ KIDS FIRST වැඩසටහනට මෙන්ම ගුවන් විදුලි සංස්ථාවේ ළමා වැඩසටහන් ගණනාවකටම සහභාගි වී ඇති මලින්යා ජාත්‍යන්තර පාසලක ඉගෙන ගන්නා සිසුවියක්.0778120765 අංකයට ඇමතීමෙන් මලින්යාට කතා කළ හැකියී.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=av09053117</link>
    <topic>ලියුකේමියා ‍රෝගය ගැන දැන් බිය විය යුතු නෑ</topic>
    <author>සාකච්ඡාවකින් සකස් කළේ ගාමිණි සුසන්ත</author>
    <content>රටම පුබුදු කළ ගීතයක කතාවඑකොළොස් වතාවක් විවහවූ බොරු මනාලියතරුණ පියෙකු හා දියණියකගේ ලොවට ආ තුන්වැන්නිය කවු ද?ආදරය උතුම් දෙයක්වඳුරා සිත් ඇද ගන්නා ලෙස කතා කිරීමෙහි සමත්රයිගම් ටෙලි සම්මාන රාති‍්‍රයනොලැබෙන දේවල්වලට ආසා කරන්න මට අයිතියක් නෑ... (රසදුන නව කථාව)සායිෆ්ගෙ දරුවන් එක්කත් කරීනා හරිම හිතවත්!කොහොමද තොරතුරුවිවාහය මගේ ඇසින්ජීවත්වෙන්න හිතාගෙන කලාවට එන එක හරි නෑපුංචි සිත්තරියගෙන් “අරුණෝදයෙන් බිඳක්”"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"“විජය කුවේණි” සිනමා තිර රචනය ජනපති අතටකොට කොටා යන ඒකද්වාර බසෙක අසිරියරංගනයට දක්ෂ මලින්යාලියුකේමියා ‍රෝගය ගැන දැන් බිය විය යුතු නෑරූ විසිතුරුපිළිකාවක් ලෙස හැඳින්වෙන්නේ කුමක් ද?මිනිස් ශරීරයේ සිදුවන අසාමාන්‍ය සෛල වර්ධනය වීමත් පිළිකාවක් ලෙස හඳුන්වනු ලබනවා. එය ශරීරයේ යම් ස්ථානයක ගැටිත්තක් ලෙස ඇතිවිය හැකියි. රුධිරයේ ඇතිවන පිළිකාවක් නම් මුළු ශරීරය පුරාම ඇති රුධිරයේ එම අසාමාන්‍ය පිළිකා සෛල මිශ‍්‍ර වී තිබිය හැකියි. පිළිකාව බොහෝ කලාතුරකින් වැළදෙන රෝගයක්. ඒ අතරින් ළමයින් පිළිකා රෝගයට ගොදුරුවීමේ හැකියාව ඉතාම අඩුයි.එය සියයට එකකටත් වඩා අඩු ප‍්‍රමාණයක්. එහෙත් රෝගාබාධ නිසා ළමයින් මිය යාම පිළිබඳව සැලකීමේදී වැඩිම ළමයින් සංඛ්‍යාවක් මිය යන රෝගයක් ලෙසත් පිළිකාව හඳුනාගෙන තිබෙනවා. එසේ වුවත් බොහොමයක් දරුවන්ට වැළදෙන පිළිකා සුවකර ගැනීමේ හැකියාවක් වර්තමානයේදී තිබෙනවා. ඒ වෛද්‍ය විද්‍යාවේ දියුණුව නිසයි. ඒ නිසා ළමයින් තුළ ඇතිවන පිළිකා තත්ත්වයන් මුල් අවධියේදී ම හඳුනා ගැනීම වැදගත්.පිළිකා ඇතිවන්නේ ඇයි?ළමයින් තුළ ඇතිවන පිළිකා විශේෂ බොහොමයකට මුල් වන්නේ ජානමය හේතූන්. මෙහිදී පිළිකා ඇතිවීමට හේතු වන, පියා ගෙන් සහ මව ගෙන් උරුම වන ජාන තිබෙන්නේ ඉතා ස්වල්පයක්. බොහෝ විට හේතු වන්නේ දරුවාගේ උපතේදී මෙන්ම මවගේ කුස තුළදී සිදුවන ජානමය වෙනස්කම්. එයට විවිධ සාධක බලපෑ හැකියි. ජානමය හේතූන් ලෙස හැඳින්වීමේදී බොහෝ දෙනෙක් බියට පත්විය හැකියි.ඒ; පවුලේ එක් දරුවකුට පිළිකා තත්ත්වයක් ඇතිවුවහොත් අනෙක් දරුවන්ට ද එම පිළිකාවට ගොදුරු වීමේ අවධානමක් ඇතැයි කියා. එය වැරදි මතයක්. එහෙත් පවුලේ ජානමය ලක්ෂණ මුල් වන පිළිකා විශේෂ ද තිබෙනවා. එම පිළිකා ඉතාම විරලයි. ළමයින්ගේ දෑස්වල ඇතිවන Revinoblastoma ජානමය බලපෑමක් නිසා ඇතිවිය හැකි එවැනි පිළිකා විශේෂයක්.ළමයින් තුළ බහුලව ඇතිවන පිළිකා විශේෂ මොනවා ද?ළමයින් තුළ බහුලවම ඇතිවන පිළිකා විශේෂය වන්නේ ලියුකේමියාවයි (Leukaemias) . එමෙන්ම ළමයින්ගේ මොළයේ ඇතිවන පිළිකා Braintumours තවත් බහුල පිළිකා විශේෂයක්.ළමයින්ගේ වසා ගැටිති සහ රුධිරය ආශි‍්‍රතව හටගන්නා පිළිකා විශේෂයක් වන Lymphoma  නම් පිළිකා විශේෂය තවත් බහුල පිළිකා විශේෂයක්. පිළිකා රෝගවලට ගොදුරු වන ළමයින් ගෙන් 75% කට වඩා පිරිසක් ගොදුරු වන්නේ ඉහත දැක්වූ පිළිකා විශේෂ තුනටයි. ළමයින්ගේ ශරීරය තුළ ඇතිවන තවත් පිළිකා විශේෂ කීපයක් ම තිබෙනවා.ළමයින් තුළ බහුල පිළිකා රෝග තත්ත්වයක් වන ලියුකේමියාව(Leulaemias) හඳුනාගන්නේ කෙසේ ද?මහරගම පිළිකා රෝහලේ විශේෂඥ වෛද්‍ය දමයන්ති සී. පීරිස් ඡායාරූපය - දුෂ්මන්ත මායාදුන්නමුලින්ම අපි ලියුකේමියාව හඳුනා ගනිමු. ලේවල හැදෙන පිළිකා විශේෂයක් තමයි ලියුකේමියාව ලෙස හඳුන්වන්නේ. මෙහිදී සිදුවන්නේ ලේ සෛල නිපදවෙන ඇට මිදුළු තුළ ලේ සෛල වෙනුවට පිළිකා සෛල (Blast Cell)  නිපදවීමයි. මෙම පිළිකා සෛල පාලනයකින් තොරව ශීඝ‍්‍ර ලෙස ලේ වලට එකතු වෙනවා. මෙලෙස පිළිකා සෛල විශාල ලෙස නිපදීම නිසා ලේවල තිබිය යුතු රතු සෛල සුදු සෛල පට්ටිකා වැනි සෛල නිපදීම අඩු වෙනවා.එයට එම සෛලවලින් ශරීරයට සිදුවන කාර්යයන් බාල වෙනවා. අපේ ශරීරය පුරාම ඔක්සිජන් ගෙන යන්නේ ලේවල තිබෙන රතු සෛල වලින්. ලේවල රතු සෛල අඩුවන විට ඔක්සිජන් අඩුවී සුදුමැලි, අලස, උදාසීන ස්වභාවයක් ඇති වෙනවා. එසේ ම කෑම අරුචි ඔතෑනි ස්වභාවයක් ළමයා තුළ ඇති වෙනවා. මෙම රෝගයට ගොදුරු වූ විට මුලින්ම ඇතිවන්නේ තද උණක් සහ රක්තහීනතාවයක්.බොහෝ විට ලියුකේමියා රෝගයට ගොදුරු වූ ළමයින් හඳුනාගන්නේ, රක්තහීනතාවයට සහ තද උණට හේතු සොයා යාමේදී. ළමයින්ට වැළඳෙන සෑම උණක්ම සහ රක්තහීනතා තත්ත්වයක්ම ලියුකේමියා රෝගය නිසා ඇතිවන්නේ යැයි බිය විය යුතු නෑ.එම ලක්ෂණ පෙන්වන තවත් රෝග බොහොමයක් තිබෙනවා. (අනෙක් පිළිකා තත්ත්වයන් වලදී ශරීරයේ යම් ස්ථානයක ඇතිවන වේදනාව ගෙන දෙන ගැටිත්තක් මගින් ද, මොළයේ පිළිකාවක් නම් නිතර ඇතිවන ක්ලාන්තය, අපස්මාරය (Fit) තත්ත්වයක් පෙන්නුම් කිරීම මගින් ද, අතක් කකුලක් පණ නැතිවීම මගින් ද විවිධ පිළිකා තත්ත්වයන් හඳුනාගත හැකියි.එසේ ම නිතර වසා ගැටිති ඉදිමී තිබීම ද පිළිකා රෝගයේ ලක්ෂණයක්.) ශරීරයට ප‍්‍රතිශක්තිය ලැබෙන්නේ සුදු සෛල වලින්. ශරීරයේ සුදු සෛල අඩුවී විට ශරීරයට ඇතුළුවන විෂබීජ සමග සටන් කරලා ශරීරය ආරක්ෂා කර ගැනීමට බැරි වෙනවා. ඒ නිසයි ලියුකේමියාව වැළඳුණු දරුවන්ට ඉක්මනින් ම වෙනත් රෝග බෝ වන්නේ.රුධිරයේ රුධිර පට්ටිකා අඩුවීමත් භයානක තත්ත්වයක්. ඒ; ලේ කැටි ගැසීමේ කි‍්‍රයාවලිය සිදු කරන්නේ රුධිර පට්ටිකා නිසයි. රුධිර පට්ටිකා අඩුවීම නිසා ලේ කැටි ගැසීම දුර්වල වෙනවා. මෙය පිටතට පෙනෙන්නේ දත්වලින් ලේ ඒම, සමේ රතු පාට පළු දැමීම වැනි ලක්ෂණ මගින්. ලේ කැටි ගැසීම දුර්වල අවස්ථාවක ශරීරය ඇතුළේ ලේ ගැලීමක් සිදුවුණොත් එය අනතුරුදායකයි.මෙහිදී කරනු ලබන පරීක්ෂණ මොනවා ද?මූලිකවම දරුවාගේ ශරීරයේ තිබෙන්නේ කිනම් ආකාරයේ පිළිකා සෛල විශේෂයක් දැයි හඳුනාගත යුතුයි. ඒ සඳහා ඇට මිදුළු (Bone Marrow) පරීක්ෂාවක් කළ යුතුමයි. මීට අමතරව ශරීරය තුළ තත්ත්වය දැන ගැනීම සඳහා ස්කෑන් පරීක්ෂාවක්, එක්ස් රේ පරීක්ෂණයක්, මෙන් ම ලේ පරීක්ෂාවක් ද කළ යුතුයි.තවත් පරීක්ෂාවක් තිබෙනවා එල්.පී. කියලා. ලම්බ පංචර් (Lumber Punchare)  එයින් කෙරෙන්නේ මොළය ආශි‍්‍රත ප‍්‍රදේශයට පිළිකා සෛල ගොස් ඇත්දැයි සොයා බැලීම සහ එසේ නොයාම පිණිස බෙහෙත් දීමයි. මීට අමතරව ලේ පරීක්ෂාවක් නිතර සිදු කළ යුතුයි. ඒ; ලේ සෛලවල තත්ත්වය දැන ගැනීමට.ළමා පිළිකා රෝග සඳහා ලංකාවේ ප‍්‍රතිකාර ක‍්‍රම සාර්ථක ද?ඇත්තෙන්ම දැන් ළමා පිළිකා සඳහා ලංකාවේ කරනු ලබන ප‍්‍රතිකාර ඉතාම සාර්ථකයි. බොහෝ දරුවන් මහරගම පිළිකා රෝහලට හඬාගෙන පැමිණියත් ඔවුන් ආපසු යන්නේ සිනාසෙමින්. මුළු ලෝකයම ළමා පිළිකා මැඩපැවැත්වීමට පියවර ගෙන තිබෙනවා; එක්වී තිබෙනවා.මේ පිළිබඳව මුළු ලෝකයම විශාල සහයෝගයකින් කටයුතු කරනවා. ඒ නිසා ළමයින්ට වැළදෙන පිළිකා තත්ත්වයන් සුව කරගැනීමට පහසු වී තිබෙනවා. ලියුකේමියා රෝගය පිළිබඳව බොහෝ මව්පියෝ විශාල බියක් දක්වනවා. නවීන ප‍්‍රතිකාර ක‍්‍රම අනුව ලියුකේමියා රෝගී දරුවන් ගෙන් 80% ක් පමණ (aLL විශේෂය) සම්පූර්ණයෙන් ම සුව කිරීමේ හැකියාව අද තිබෙනවා.ලියුකේමියා රෝගයට ප‍්‍රතිකාර කිරීමේදී දරුවාට වෙනත් ආසාදන තිබේ නම්, ඉතා ඉක්මනින් ඒවාට ප‍්‍රතිජීවක (Antibiotic) ලබා දෙනවා. මුල් සති දෙක තුන තුළ ශරීරයේ වැඩෙන පිළිකා සෛල පාලනය කරනතුරු දරුවාට ලේ ලබාදිය යුතුයි. ඒ තුළින් ශරීරයේ අඩුවී යන රතු සෛල, රුධිර පට්ටිකා (Platelets) ශරීරයට ලැබෙනවා. ඒ වගේම දරුවාගේ ශරීර තත්ත්වයට සහ ප‍්‍රතිකාර වලට අදාළව සේලයින් ලබා දෙනවා.මෙවැනි දරුවන් රැකබලා ගත යුත්තේ කෙසේ ද?පිළිකා රෝගයට ගොදුරු වූවන්ගේ ශරීරයේ සිදුවන විශේෂිත සිදුවීමක් තමයි ප‍්‍රතිශක්තිකරණ හැකියාව අඩුවීම. රෝගය මර්ධනය කිරීමට දෙන ඖෂධ නිසාත් ප‍්‍රතිශක්තිය අඩු වෙනවා. ඒ නිසා බෝවන රෝගවලින් මෙවැනි දරුවන් ආරක්ෂා කරගත යුතුයි.සාමාන්‍ය අයෙකුට වඩා මෙවැනි දරුවන් රෝගවලට ගොදුරු වීමේ හැකියාව ඉතා වැඩියි. මෙම දරුවන් සඳහා නිවසේ පිසින ලද පිරිසිදු සමබල ආහාර වේලක් ලබාදීම වැදගත්. සෑම විටම අම්මා දරුවා සමග සිටීමත් වැදගත්. ඖෂධීය ප‍්‍රතිකාර නියමිත වේලාවලට ලබාදීමට පියවර ගත යුතුයි. දරුවාගේ අපහසුතාවයන්, ශරීරයේ සිදුවන වෙනස්කම් පිළිබඳව වාට්ටුවේ හෙදියන්ට සහ වෛද්‍යවරුන්ට දැන්විය යුතුයි.එසේ ම දරුවාට ඇති රෝගය පිළිබඳව හැකිතාක් විස්තර දැන ගැනීමත් වැදගත්. දරුණු අසනීපයක් ඇති බව දරුවාට දැනගන්න ඉඩ තබන්න එපා. ඒ වගේ ම බොරු කියා දරුවාව රවටන්නේ නැතිව දරුවා යම් පමණකට රෝගය ගැන දැනුවත් කළ යුතුයි. දරුවාව සෑම විටම පී‍්‍රතියෙන් තැබීමට උත්සාහ කළ යුතුයි. අම්මාගේ මුහුණ නිතර දුක්මුසු වීම දරුවාගේ පී‍්‍රතිය අඩුවීමට මෙන්ම දරුවා තුළ සැකයක් ඇතිවීමටත් හේතු වෙනවා.මෙහිදී සැලැකිය යුතු ප‍්‍රධානම කරුණනම් දරුවා බැලීමට එන බාහිර පිරිස සීමා කිරීමයි. මෙවැනි දරුවන්ට වෙනත් රෝග වැළඳීමේ හැකියාව වැඩි නිසාත් ප‍්‍රතිශක්තිය දුර්වල නිසාත් සෙම්ප‍්‍රතිශ්‍යාව වැනි සුළු අසනීපයක් වුවත් මාරාන්තික විය හැකියි. ඒ නිසා දරුවා බැලීමට බාහිර පිරිස් ඒම සීමා කළ යුතුයි. දරුවා ගෙන් රෝගය පිළිබඳව අනවශ්‍ය තොරතුරු බාහිර පුද්ගලයන් විසින් විමසීම ද සුදුසු නෑ.ඉහතින් දැක්වූ ආකාරයට රෝගීන්ට පෙ‍්‍ර¤ටීන් බහුල මස් මාළු කිරි බිත්තර සමග බත් එළවළු නිතර ආහාරයට දීම වැදගත්. කෑම ගැනීම අපහසු අවස්ථාවලදී සුප් වර්ග දිය හැකියි. මෙහිදී අගුණ ආහාර ලෙස වෙන් කිරීමක් අවශ්‍ය වන්නේ නෑ. එහෙත් රෝගයට බොහෝ ඖෂධ ලබා දෙන නිසා, ගැස්ට‍්‍රයිටිස් වැනි රෝග මතු විය හැකියි. එනිසා මිරිස් වැඩි සැර තෙල් දැමු ආහාර අඩු කිරීම සුදුසුයි.පිළිකා රෝගයට දෙනු ලබන ඖෂධ සඳහා විශාල මුදලක් වැය වෙනවා. එම ඖෂධ බොහොමයක් මහරගම රෝහලෙන් නොමිලේ ලබා දෙනවා. ඇතැම් අවස්ථාවල ඇතැම් ඖෂධ පිටතින් ගත යුතු වෙනවා. මහරගම රෝහලට පැමිණෙන බොහෝ දරුවන් ඉතාම දුප්පත්. ඔවුන්ට ආධාර කිරීම සඳහා සම්පත් බැංකුවේ මහරගම ශාඛාවේ ඉතිරි කිරීමේ ගිණුමක් විවෘත කොට තිබෙනවා. රෝගී දරුවන් සුවපත් කර ගන්නට එමගින් හැමෝටම දායක වන්නට පිළිවන්. එහි ගිණුම් අංකය 101360504618 යන්න යි.සාකච්ඡාවකින් සකස් කළේ ගාමිණි සුසන්ත</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=av09053118</link>
    <topic>රූ විසිතුරු</topic>
    <author>සටහන - රෝහණ</author>
    <content>රටම පුබුදු කළ ගීතයක කතාවඑකොළොස් වතාවක් විවහවූ බොරු මනාලියතරුණ පියෙකු හා දියණියකගේ ලොවට ආ තුන්වැන්නිය කවු ද?ආදරය උතුම් දෙයක්වඳුරා සිත් ඇද ගන්නා ලෙස කතා කිරීමෙහි සමත්රයිගම් ටෙලි සම්මාන රාති‍්‍රයනොලැබෙන දේවල්වලට ආසා කරන්න මට අයිතියක් නෑ... (රසදුන නව කථාව)සායිෆ්ගෙ දරුවන් එක්කත් කරීනා හරිම හිතවත්!කොහොමද තොරතුරුවිවාහය මගේ ඇසින්ජීවත්වෙන්න හිතාගෙන කලාවට එන එක හරි නෑපුංචි සිත්තරියගෙන් “අරුණෝදයෙන් බිඳක්”"රටම ආඩම්ඉරයෙන් කතා කළත් එක දරුවෙකුටවත් තාම රස්සාවක් නෑ"“විජය කුවේණි” සිනමා තිර රචනය ජනපති අතටකොට කොටා යන ඒකද්වාර බසෙක අසිරියරංගනයට දක්ෂ මලින්යාලියුකේමියා ‍රෝගය ගැන දැන් බිය විය යුතු නෑරූ විසිතුරුහෙට අලුත් දවසක්රමණීය පරිසරයක්. ඓතිහාසික වටිනාකමකින් යුත් ඉසව්වක්. එහෙත් යුද දුමාරයෙන් තිස් වසරකට ආසන්න කාලයක් මුළු උතුරුකරයම වැසී තිබුණා.ඒ දුමාරයෙන් තොර අහස් තලය මේ වනවිට පැහැදිලියි. අලුත් හිරු කිරණින් සිත් සතන් පිබිදිලා. වෙඩි හඬ, මර ළතෝනි වෙනුවට මුහුදු රළ බිඳෙන හඬ ගහකොළ නැළැවෙන සිලි සිලිය, කුරුලු කූජනය සවන්පත් අතරට ගලා ඇවිත්.උතුරට යළි වසන්තයක්. මේ හැමගේම පැතුමයි. දකුණේ සිය සහෘද ජනයා දිගු කළ මිත‍්‍රත්වයේ දෑත් උණුසුම් අයුරින් පිළිගන්නට උතුරේ වැසියන් සැදී – පැහැදී සිටිනවා.ඒ මිත‍්‍රත්වය – අවබෝධය තුළින් උතුර – දකුණ යාවී එක් සේසත් වූ නව දේශයක් හෙට දින උදාවනු ඉර හඳ සේ විශ්වාසයි.සටහන - රෝහණ</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=ay0905311</link>
    <topic>ටයිකෝට් දාගත්තු ඩිපෝ මැනේජර්ලා මහ පාරේ ඇවිද්දවාගෙන ගිහින් මඟීන් විඳින දුක පෙන්නුවා</topic>
    <author>උපාලි සමරසිංහ</author>
    <content>ටයිකෝට් දාගත්තු ඩිපෝ මැනේජර්ලා මහ පාරේ ඇවිද්දවාගෙන ගිහින් මඟීන් විඳින දුක පෙන්නුවාඉහළ කොත්මලේ රටේ සංවර්ධනයට තවත් කෙටි මාවතක්නයිටා පුහුණු පාඨමාලාවලට ඕනෑම දිනක පැමිණිය හැකියිශ‍්‍රී ලාංකීය පරිපාලන දිවියේ මතු නොව ලාංකීය ඉතිහාසය තුළද නොමැකෙන කීර්තියක් තබා ඇති කෘතහස්ත පරිපාලන නිලධාරි අමර හේවාමද්දුම උපන්නේ 1939 සැප්තැම්බර් 05 වැනිදාය. එනම් දෙවැනි ලෝක යුද්ධය ආරම්භ වී හරියටම දවස් 3කට පසුය. මාතර – නිල්වලා ගඟ අසබඩ සුවිසල් වෙල්යායක් මැද පිහිටි ලේනදූව ගමේ උපන් හේවාමද්දුම 12 දෙනකුගෙන් යුත් පවුලක 10 වැන්නා විය.පළාතේ පසිඳු ගොවි මහතකු වූ සිඤ්ඤෙ¤ අප්පුහාමි හේවාමද්දුම ඔහුගේ පියාය. මවගේ නම කමනිහාමිනේ සුබසිංහය. මේ පවුලට අයත් කුඹුරු යායක් කරත්තයක් බක්කියක් හා ලොකු කිරි පට්ටියක් ද තිබුණේය.මේනයින් බලන විට හේවාමද්දුමලා සාමාන්‍යයෙන් ලේනදූව ගමේ වත්පොහොසත්කමක් තිබුණු අය බව පෙනෙයි. කිරිපට්ටි හා හරකුන් සිටි බැවින් කවදාවත් මේ ගෙදර හරක්මස් නම් නොඉදිණි. කිරි බීමේදී නම් කිරි බඳුන්වලින් කිරි බීමේ රුසියන්වූ හේවාමද්දුමලාට කවුරුත් පැරැදිණි. අපි එතුමාගේ කතාබහෙන්ම සරල ආඛ්‍යාන රීතියෙන් ඒ දිවියේ හරස්කඩ අඳිමු.ඒ කාලේ අපේ ගම්වල තිබුණේ පුදුම සංස්කෘතියක්. හරකා බාන තිබුණ මිනිස්සු කවුරුවත් හරක්මස් කෑවේ නෑ. ඒක පරංගි සිරිතක් හැටියටයි ගමේ අය සැලකුවේ. කිරි බිත්තර වගේ දේවල් නම් ඕනෑ තරම් තිබුණා. අනෙක ලොකුම ලොකු බලයෙක් රුපියල් පහයි. හාල්මැස්සන් සාලයන් ගොඩ ගහලා විකුණුවා මිසක් කිරලා විකුණුවේ නෑ. අපේ පවුලෙ ඇත්තන් ඉංගිරිසි අකුරු විසිහයවත් දන්නේ නැති වුණාට මට ටිකක් තේරෙන කොට මා ඉගෙන ගත්තෙ ඉංගිරිසි මාධ්‍යයෙන්. මාතර රාහුලයේ පළමුවැනි ශ්‍රේණියට ඇතුළු වුණා.පාසලේ වැඩ අහවර වෙලා ගෙදර ආවම තාත්තට අයිති මුගුණුවැන්න කොටු දෙකෙන් එකක වැඩ මට පැවරුණා. එළවළු කොටු කීපයක් ද තිබුණා. මේ හැම දෙයකම මා වැඩ කළේ ආසාවෙන්. ඒක පාසල් අධ්‍යාපනය වගේම පරිසර හිතකාමී බවක් අප තුළ ඇති කළා. අපේ ගෙදර ළඟ ඉඳන් රාහුල විද්‍යාලයට යන්න හැතැප්ම 3ක් විතර තියෙනවා.තාත්තා උදේට දෙන සත අටක මුදලින් සත 5යි කන්න තියෙන්නෙ. ඒත් හොඳට කාලා බීලා ගෙදරින් යන නිසා කෑම අවශ්‍ය වෙන්නේ නෑ. මා සත අටම ඉතිරි කරගෙන පයින් යනවා. එනවා. ඒක හොඳ ව්‍යායාමයක්. ඉතිරි කරගත් මුදලින් පෙන්ගුවින් පොත් ගන්නවා. එකක් රුපියල් එකයි සත පනහයි. කවරදාවත් අප ටියුෂන් ගියේ නෑ. අපට හොඳම ගුරුවරු ටිකක් හිටියා.මාතර ජස්ටින් විජයවර්ධන, ඩී.ජේ.කුමාරගේ, නන්දසිරි මුතුකුමාරණ, සිරි පණ්ඩිතසේකර, ගුණසේන දහනායක, සුගුණපාල සමරසේකර මේ ගුරුවරු කීපදෙනා අතරින් මතක නම් කීපයක්. පාසල් අධ්‍යාපනය අතිසාර්ථකයි. 56 පමණ කාලයේ ඩී.පී.අනන්බුට් මහතා යටතේ ඉංගීසි අධ්‍යාපනය ලැබූ කාලය තමයි ඉතාම මිහිරිම කාලය. ඒ කාලෙ සරසවියෙන් ජිටත්වන විටම පත්වීම් තියෙනවා. මා තෝරාගත්තේ මරදානේ ශ‍්‍රී ලංකා විද්‍යාලයත් උපාධි පුහුණු පන්ති පැවැත්වීමේ ගුරුකමයි. මේ අතර සිවිල් සේවයටත් ලීවා.1959 සැප්තැම්බර් 7 දා ‘ඩේලිනිවුස්’ පත්තරේ විභාගයෙන් සමත් අයගේ නාමලේඛනය පළවුණා. ඒ වනවිට ශ‍්‍රී ලංකා හමුදාවේ නිත්‍ය භට සේනාවේ ලුතිනන් තනතුර සඳහා මා ඉල්ලුම් කරලයි තිබුණෙ. 17 දෙනෙක් පාස්වෙලා ඉන් 7 වෙනියට මාවත් තෝරාගෙන තිබුණා. ඒත් පරිපාලන සේවයට ඇති කැමැත්ත නිසා මා ඒ පුහුණුව සඳහා ඇතුළු වුණා. මගෙ පළමු පත්වීම ගොවිජන සේවා සහකාර කොමසාරිස් විදියට අනුරාධපුර දිස්ති‍්‍රක්කයට. ඊළඟට රත්නපුරයට, කොළඹට, ගම්පහට.1970 දි මැතිනිය මට සැලකුවෙ දරුවකුට වගේ. ඊළඟට එස්.කේ.කේ.සූරියආරච්චි ඇමැතිතුමා ළඟ. ඊළඟට 77 දි අනුරාධපුර මහ දිසාපති. සංස්කෘතික අධ්‍යක්ෂ, ඊටත් පස්සෙ සිරිල් මැතිව් ඇමැතිතුමා යටතෙ කර්මාන්ත අධ්‍යක්ෂ, ග‍්‍රාම සංවර්ධන අධ්‍යක්ෂ, ලංගම සභාපති 85-88 කාලයේදි. ඊටත් පස්සෙ සංස්කෘතික හා සමාජ සේවා ඒකාබද්ධතා අමාත්‍යංශ ලේකම්. 94 කාලයේ ආගමික හා සංස්කෘතික අමාත්‍යංශ ලේකම්. අන්තිම කාලයේ හිටියෙ සමාජ සුබසාධන හා පළාත් සේවා අමාත්‍යංශ ලේකම් හැටියට. 1999 සැප්තැම්බර් 06 විශ‍්‍රාම ගියා.මම දැරූ තනතුරු කියාගෙන ගියේ ඔබට ඉතා වැදගත් දේශපාලන කතන්දරයක් කියන්නයි. අපේ අනුරාධපුර රාජකාරි කාලෙ මට වැඩියෙන්ම දැනුණෙ ඩී.එස්.සේනානායක මහත්මයා මේ රටට රජරටට කළ මහත් දායාදයි. කි‍්‍රස්තු වර්ෂ 1215 මාඝ ආක‍්‍රමණයෙන් පස්සෙ අවුරුදු 700ක් මුළු මහත් රජරටට ඒ වගේම දිගාමඩුල්ල එකම ගන වනාන්තරයක් හැටියටයි තිබුණෙ.ඒ මහවැව් නැවත පිළිසකර කරලා කුඹුරු අක්කර ගණනාවක් නැවත අස්වැද්දුවේ ඩී.එස්.සේනානායක මහත්මයයි. ඩඩ්ලි අවංක අහිංසක මහත්මයෙක් විතරයි. ඊට පස්සෙ කි‍්‍රයාශීලී නායකයෙක් එන්නෙ සර් ජෝන් කොතලාවල. එතුමා සුරසැප වින්දෙ මිනිසුන්ගෙ සල්ලි වලින් නොවේ. තමන්ගේ සල්ලිවලින්.එස්.ඩබ්ලිව්.ආර්.ඩී.බණ්ඩාරනායක මහජන ඡන්දෙන් තේරී පත්වී මේ රටට දේශපාලන දර්ශනවාදයක් වගේම පොදු ජන යුගය උදාකළා. මැතිනිය 1960 විතර ඉඳලා මහා සංග‍්‍රාම හරහා මේ රට ගොඩනැඟන්න හැදුවා. එතුමිය තරම් ශ්‍රේෂ්ඨ පාලිකාවක් මා දැක නෑ. චන්ද්‍රිකා කියන්නේ ඒකෙ අනෙක් පැත්ත. ඒ පවුලේම ශ්‍රේෂ්ඨත්වය විනාශ කළ නායිකාව ඇයයි. මගේ වසර තිස් පහක පමණ පරිපාලන දිවියේ මේ නායකයින් කළ කී බොහෝ දේ මා දුටුවා. එපමණක් නොවේ. ඒ ඒ තැන්වල රාජකාරි කරනකොට මේ එක් එක් නායකයන්ගේ කාර්යභාරය හොඳින්ම හඳුනාගත්තා.ලංගම සභාපති කාලේ ඔබ කොට කලිසමක් ඇඳන් රටපුරා ඇවිද ගිය මිනිහෙක් බව කියනවා. මම එතුමාගේ අවධානය වෙනතකට යොමු කරමි.මං කොට කලිසම ගහගෙන කොළඹ ගම්පහ මේ හැමතැනම හිටි ගමන් බස් පෝලිම්වල ඉන්නවා. ඒ නිසා රියැදුරන් කොන්දොස්තරලා විතරක් නොවේ ඩිපෝ මැනේජර්ලාත් ඒ කාලෙ කොට කලිසමට බයයි. බස් වලින් පාඩු ලබනවා කියන කතාවට මා විරුද්ධයි.මා දවසක් ඩිපෝ මැනේජරලා ගොඩාක් මගේ ගෙදරට ගෙන්වාගෙන මේ අය සමඟ පයින්ම අපේ කළුබෝවිල ගෙදර ළඟ ඉඳලා දෙහිවල මිරිස් මෝල හන්දිය ළඟට ඇවිත් ගාලු පාර දිගේ හුඟාක් දුර ආවා. මා හමුවෙන්න ටයි පොලු දාගෙන සැන්ට් පවුඩර් දාගෙන ආපු ඩිපෝ මැනේජර්ලා මාත් සමඟ පයින් යන කොට ඉතින් දාඩිය මූනින් දාලා හෙම්බත් වෙලා ටයි ගලවා ගන්නවා.මේ යන ගමන මා බස් නැවතුම් ළඟ මොහොතක් නවතිනවා. හැමතැනම මිනිස්සු 10 - 20 ක් ඉන්නවාමයි. ගාලු පාරෙත් එහෙමයි. මං ඇහුවා මේ මිනිස්සු මෙහෙම ඉන්නෙ බස් නැති හින්දයි. නමුත් බස් ටික හරියට දුවනවා නම් මේ විදියට පාඩු ලබන්න විදියක් නෑ කියලා. ඩිපෝ මැනේජර්ලා එක්කරගෙන ගිය මේ ගමනින් පසු ඒ ප‍්‍රදේශයේ බස් ගමන්වල අඩු පාඩුවක් වුණේ නෑ.අනුරාධපුර දිසාපති කාලේ මම කළ ලොකු ම වැඩේ තමයි නොයෙකුත් කාරණාවලට එන මිනිසුනට වාඩිවෙන්න තැනක් හරි ගස්සපු එක. ඉස්සර මේ මිනිස්සු උදේ සිට හවස් වන තුරු සිටියේ කච්චේරියේ ඉදිරිපිට තිබෙන ගහ පාමුලයි. මෙහිදී සිදුවූ රසවත් දෙයක් තියෙනවා. එක මනුස්සයෙක් හිටියා දරුවන් 3 යි. ඒත් කසාදෙ සිද්ධවෙලා තියෙන්නෙ 3 වෙනි දරුවා ඉපදුණාට පස්සෙ.මේ අහිංසක ජනතාව යම් යම් දේවල් ලබාගන්න දරුවන්ගේ උප්පැන්න ඉදිරිපත් කරන වේලාවේ ඇති වුණු ප‍්‍රශ්නයක් මේක. බලන කොට මේ ගැන මනුස්සයා කියනවා මීට කලින් ලැබුණු දරුවො මේ පළාතේ ඉන්න අහවල් නිලධාරීන්ගෙ කියලා. මෙවැනි තත්ත්වයක් පවා එදා නිලධාරිවාදයෙන් සිදුවී තිබෙනවා. මා අවශ්‍ය කටයුතු කරලා ඒ අයට පිළිසරණක් ලබා දුන්නා. හරක් ලැයිසන්, තුවක්කු බලපත‍්‍ර, ඉඩම්වලට වතුර මේ ප‍්‍රශ්න විසඳගෙන අපි උදේ 8 ඉඳන් රෑ 9 විතර වෙනකම් එදා වැඩ කළා.76 අවුරුද්දේ සිරිමා මැතිනියගේ ප‍්‍රධානත්වයෙන් ලොකු රැස්වීමක් පැවැත්වුණා. එතකොට මං හිටපු කර්මාන්ත ඇමැති එස්.කේ. සූරියආරච්චි ඇමැතිතුමාගේ ලේකම්. පැමිණි උසස් නිලධාරීනට මැතිනියගේ මේ සම්මන්ත‍්‍රණය ඉතා වැදගත් වුණාට දින 3 ක් ම මත්පැන් උගුරක්වත් නැතිව හිඳීම හරිම අමාරු බව අපටත් තේරුණා. මැතිනියගේ කිසිම උත්සවයකට මත්පැන් ගෙන ඒම තහනම්. බැරිම තැන 3 වැනි දවසේ රාති‍්‍ර භෝජන සංග‍්‍රහය සිලෝන් ඉන්ටකොන්ටිනල් හෝටලයේ ගත්තා. මැතිනිය සහභාගි වීමට පෙර දැන් සියලු දෙනා මත්පැන් ටික ටික ගන්නවා.ඊළඟට හෝටලයේ සේවකයෙක් කැඳවලා මං කීවා කොහෙන් හරි කරදමුංගු එන්සාල් ටිකක් ගේනවා මැතිනිය එන්න ඉස්සර වෙලා කියලා. එතුමිය එනවිට සියලු දෙනා කරදමුංගු එනසාල් කාලා පළාතම සුවඳයි. එතුමිය ඇමැතිතුමාත් මගේ දිහාත් බලලා උත්සවයට සහභාගි වූ ගමන් ම යන්න ගියා. එතුමිය ඇත්තටම හො¼ඳ ඉවක් තිබෙන මවක්. ඒ වගේ ම වැඩ කරන්ට දක්ෂ කාන්තාවක්.1976 මා ගොවිජන සේවා සහකාර ඉන්න කාලේ එතුමිය මරණ තර්ජන මැද්දේ අත්තනගල්ල ආසනයේ තිබුණු ගොයම් පැළ සිටුවීමේ උත්සවයකට ආවා. කවුරුත් හිතුවේ නෑ පවතින තත්ත්වය අනුව එතැනට මැතිනිය ඒවි කියා. ඒත් මැතිනිය එතැනට ඇවිත් හරියටම විනාඩි 30 ක් හිටියා එතුමිය ඒ වගේ මහත් කැපවීම් කළ අභීත කාන්තාවක්.මගේ වෙනම සාහිත්‍ය ජීවිතයක් ද තිබුණා. මගේ පළමු වැනි කවි පෙළ පළ වුණේ මීට අවුරුදු 60 කට පමණ ඉහත සිළුමිණ පත්තරේමයි. සිළුමිණට, දිනමිණට ලියූ මාතර ජස්ටින් ජයවර්ධන මගේ ගුරුතුමා තමයි ඒක පළ කළේ.78 වසරේ අනුරාධපුර දිසාපති කාලේ ආපු ගංවතුර මගේ ජීවිතයේ පරිපාලන කටයුතු කරන හැටි ස්වභාවයෙන් ම උගන්වපු දවසක්. මුළු ප‍්‍රදේශයම හරියට යකුන් නැටූ පිට්ටනියක් වගේ. විදුලි රැහැන් වැටිලා සියලු සේවා ඇණ හිටලා. අලෙවි සංවර්ධන හා ආහාර දෙපාර්තමේන්තුව හරහා ඉක්මනින් ආහාර ගෙන්වා අහිංසක ජනතාවට බෙදා හැරියා. මුළු සේවා පද්ධතියම හදන්න අපට දවස් ගණනාවක් දුක් විඳින්න සිදුවුණා. අනුරාධපුර පූජා භූමියේ පානීය ජල ප‍්‍රශ්නය විසඳන්න ගැලුම් 10,000 ක් ගබඩා කළ හැකි ටැංකි තනන්න අපට හැකි වුණා.ඔහුගේ පරිපාලන දිවිය මෙන් ම කතාව ද අතිශය දිගය. මේ සියල්ල එකින් එක ලිවීම අමාරුය. අමර හේවා මද්දුම අද පරිපාලනයේ විශ‍්‍රාම ගිය ද ලේඛනයෙන් තවම විශ‍්‍රාම ගොස් නැත. ඉතිහාස ආශ‍්‍රිත පොත් ගණනාවක් ලියා ජාතියට පුද කොට ඇති එතුමා ධම්මපදය (බුදුන්ගේ ධර්මයේ සාර සංග‍්‍රහය) ඉංගිරිසි, දෙමළ, සිංහල අනුවාද ඇතිව පළ කළේය. දැන් එතුමා අපේ යටගියාවේ කතාව නම් මාහැඟි සිංහල ඉතිහාස ග‍්‍රන්ථය රචනා කරමින් හිඳී.ඉතිහාසය සාහිත්‍යය අතරේ කීර්තියක් දිනා සිටින එතුමාගේ මරණින් මතු බලාපොරොත්තුව කුමක්දැයි මම අසමි.රටට ජාතියට සේවයක් කළ හැකි විද්වතෙක් වන්නට ලැබුණොත් ඒ උත්පත්තිය තමයි මා මරණින් මතුව පතන්නෙත්... එතුමාගේ කතිකාවට සමුදෙමිනි.උපාලි සමරසිංහඡායාරූපය -විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=ay0905312</link>
    <topic>ඉහළ කොත්මලේ රටේ සංවර්ධනයට තවත් කෙටි මාවතක්</topic>
    <author>ඉහළ කොත්මලේ සංචාරයකින් පසු ලිව්වේ</author>
    <content>ටයිකෝට් දාගත්තු ඩිපෝ මැනේජර්ලා මහ පාරේ ඇවිද්දවාගෙන ගිහින් මඟීන් විඳින දුක පෙන්නුවාඉහළ කොත්මලේ රටේ සංවර්ධනයට තවත් කෙටි මාවතක්නයිටා පුහුණු පාඨමාලාවලට ඕනෑම දිනක පැමිණිය හැකියිවිදුලි බලාගාර ඉදිකිරීමේදී පරිසරය දූෂණය අඩු අවම වියදමක් සහිත අපේ රටින්ම ලබාගත හැකි බලශක්ති ප‍්‍රභව භාවිත කිරීම ඉතාම වාසිදායක වේ. මේ අනුව අපේ රටේ දැනට ඉදිකෙරෙන විශාලම ජල විදුලි බලාගාරය ලෙස ඉහළ කොත්මලේ ජල විදුලි බලාගාරය හැඳින්විය හැකිය. මෙගා වොට් 150 ක් ලබා දෙන මේ බලාගාරය ඉදිකිරීමේ ඉතිහාසය 1985 දක්වා දිව යයි.2000 වන තුරුම මේ ව්‍යාපෘතියට විවිධ පාරිසරික හා දේශපාලන ප‍්‍රශ්න පැන නැඟිණි. 2000 දී පරිසර අධිකාරියේ අනුමැතිය ලැබුණත් මේ ව්‍යාපෘතිය ඉදිකිරීම් නිසි පරිදි ආරම්භ වූයේ ජනාධිපති මහින්ද රාජපක්ෂ මැතිතුමා ජනාධිපති ධුරයට පත්වීමෙන් පසු එතුමාගේ පෞද්ගලික උනන්දුව නිසාය.ජනාධිපතිතුමාගේ උපදෙස් පරිදි දැන් මේ ව්‍යාපෘතිය වේගයෙන් කි‍්‍රයාත්මක වෙයි. විදුලි බල ඇමැති ඩබ්ලිව්.ඩී.ජේ. සෙනෙවිරත්න මහතාගේ අධීක්ෂණය මත ඉහළ කොත්මලේ ව්‍යාපෘතියේ අධ්‍යක්ෂ ශවින්ද්‍රනාත් ප‍්‍රනාන්දු මහතා ව්‍යාපෘතියේ ඉදිකිරීම් මනාව විද්‍යානුකූලව හා පාරිසරික සංරක්ෂණ නීති රීති අනුව කි‍්‍රයාවට නංවා ඇත.දැනට රටේ විදුලි ඉල්ලුම සැපයීමට මේ බලාගාරයෙන් නිපදවන විදුලිය ප‍්‍රමාණය හා සමාන විදුලි ධාරිතාවක් ඉන්ධන හා ගෑස් මගින් නිපදවීමට වර්තමානයේදී දිනකට රුපියල් ලක්ෂ 160 ක් පමණ වැයවේ.ඒ අනුව මේ බලාගාරය මගින් වසරකට රුපියල් කෝටි 584 ක් රටට ඉතිරි වේ.විදුලිබල ඇමැති සෙනවිරත්න පවසන පරිදි මේ ව්‍යාපෘතිය වත්මන් විදුලි අර්බුදයට පැහැදිලි පරිසර හිතකාමී විසඳුමකි. නුවරඑළිය දිසාපති ඩී.කේ.ජී.කුමාරසිරි මහතා පවසන පරිදි මෙය විශේෂයෙන් නුවරඑළිය දිස්ති‍්‍රක්කයේ ප‍්‍රාදේශීය සංවර්ධනයට ද ඉවහල් වූ විශාලතම ව්‍යාපෘතියකි.ඉහළ කොත්මලේ ව්‍යාපෘතියේදී මුලින්ම කෙරෙන්නේ මධ්‍යම කඳුකරයේ තලවකැලේ නගරයට, කිලෝ මීටරයක් හැටන් දෙසට වන්නට ගලා බසින කොත්මලේ ඔය හරහා වේල්ලක් බැඳීමයි. ඒ වේල්ල මගින් විශාල ජලාශයක් ඒ අසලම ඉදිවේ.ඉන්පසු මේ ජලාශයේ ජලය කිලෝමීටර් 13 ක් දිග උමගක් ඔස්සේ හා නළ ඔස්සේ ‘නියම් ගම් දොර’ නම් ගම්මානය දක්වා ගෙන එනු ලැබේ. විදුලි බලාගාරය ඉදිවන්නේ එහිය. විදුලිය නිපදවූ පසු එම ජලය යළි කොත්මලේ ඔයට ම මුදාහරී.කොත්මලේ ඔය හරහා ඉදිවෙන වේල්ලේ දිග මීටර් 157 ක් වන අතර උස මීටර් 35.5 කි. එහි පළල මීටර් 7 ක් ද වේ. තනිකරම කොන්කී‍්‍රට්වලින් ඉදිවන මේ ප‍්‍රධාන වේල්ලේ කටයුතු දැනට සියයට 50 කට අධික ප‍්‍රමාණයක් අවසන් කර තිබේ.එම වේල්ලට අනුබද්ධ ජලාශයේ වැඩ කටයුතු දැන් වේගයෙන් සිදුවෙමින් පවතී. ජලාශය වර්ග ප‍්‍රමාණය හෙක්ටයාර 25 ක් වන අතර ජලාශයේ සම්පූර්ණ ධාරිතාව ඝන මීටර් ලක්ෂ 80කි.මෙහි ජලය පිරුණු විට උපරීම උස මීටර් 491 ක් වේ.භූගත උමගේ ආරම්භය මෙම ජලාශයේ කෙළවරකිනි. එම උමග කිලෝමීටර් 13 ක් දුරට විහිදෙන අතර විශ්කම්භය මීටර් 4.5 කි. එම උමඟ විවිධ ස්ථානවල විවිධ මට්ටම්වලින් පොළොව අභ්‍යන්තරයේ ගමන් කරනු ලැබේ. වඩාත්ම ගැඹුර ස්ථානය මීටර් 450 ක් වන අතර ගැඹුර අඩුම ස්ථානය මීටර් 4.5 ක් පමණ වෙයි.එම ප‍්‍රධාන උමගේ කටයුතුවලින් සියයට 60 කට ආසන්න ප‍්‍රමාණයක් දැන් අවසන් ය.අවතැන් වූවන් සඳහා තලවකැලේ ඉදිකළ නිවාසකොත්මලේ ජල විදුලි ව්‍යාපෘතියේ අධ්‍යක්ෂ ශවින්ද්‍රනාත් ප‍්‍රනාන්දු මහතා පවසන පරිදි මේ උමග ඔස්සේ තත්පරයකට ඝන මීටර් 36.9 ක ජල ප‍්‍රමාණයක් කොත්මලේ නියම් ගම් දොර ප‍්‍රදේශයේ ඉදිවෙන ජල විදුලි බලාගාරයට යවනු ලැබේ. මෙයින් කිලෝ මීටර් 7 ක් දුරට ප‍්‍රධාන උමග බසින්නේ මීටර් 400 කට මීටර් 1 ක බැස්මක් ඔස්සේය.ඊට පසු බලාගාරය අසල දී අංශක 48 ක බැස්මක් ඇතිව උමග ඉදිවේ. මේ අනුව ජලාශය හා බලාගාරය අතර උසෙහි වෙනස මීටර් 624 ක් වෙයි. අවසානයේ උමග දෙකට බෙදී විදුලි බල උත්පාදන යන්ත‍්‍රවලට ජලය ලබා දෙන්නේ ඒ ජලයට උස වෙනසින් ලැබෙන විභව ශක්තිය සමඟ ය.මීටර් 624 ක උස වෙනස අනුව විභව ශක්තිය චාලක ශක්තිය බවට හරවා ජනන යන්ත‍්‍ර කරකවා ජල විදුලිය නිපදවනු ලැබේ. විදුලි බලාගාරය ඉදිවන්නේ පොළොව යට ය.එය වර්ග මීටර් 33000 ප‍්‍රදේශයක ඉදිවෙන අතර බලාගාරයේ උස මීටර් 365 කි. පළල මීටර් 18.8 කි. දිග මීටර් 77.5 කි. මෙරට ඉදිවන තෙවැනි භූගත විදුලි බලාගාරය වන මෙහි සියයට 80 ක් පමණ වැඩ අවසන් ය.ඉහළ කොත්මලේ භූගත විදුලි බලාගාරය ඉදිවෙමින්ප‍්‍රධාන උමගට අමතරව තවත් උමං තුනක් මේ බලාගාරය ආශි‍්‍රතව ඉදි වී ඇත. නියම් ගම් දොර සිට කොත්මලේ ඔයට ජලය ගෙන යන මීටර් 2500 දිග උමග ඉන් එකකි. අනෙක් බලාගාරයට යාමට ඒමට ඉදිවී ඇති සැපයුම් උමගයි. අනෙක් උමග විදුලි බලාගාරයේ විදුලිය පිටතට ගෙන යන ‘කේබල්’ උමගයි. මේ උමග තුනම දැන් ඉදිවී අවසන් ය.උමං කැනීමේදී නායයෑම් සිදුවීමට ඉඩ ඇත්දැයි යන්න පිළිබඳව විද්‍යාත්මක පරීක්ෂණ කර ඇත. එවැන්නක් ඉදිරියට සිදුවීමට ද ඉඩ නැති බව ව්‍යාපෘතියේ ඉංජිනේරුවරු පවසති.මේ ව්‍යාපෘතියේ සම්පූර්ණ වියදම රුපියල් කෝටි 4000 කට ආසන්න ය. ඉන් රුපියල් කෝටි 3000 ක් පමණ අන්තර්ජාතික සහයෝගීතාව පිළිබඳ ජපාන බැංකුව මගින් සියයට 0.95 අඩු වාර්ෂික පොලියකට ලබා දී ඇත.ජපානය ලබා දෙන ණය සඳහා අවුරුදු 10 ක සහන කාලයක් ලැබේ. එය වසර 30 කදී ආපසු ගෙවිය යුතු ය. ඉතිරි කෝටි 90 කට අධික මුදල රජය විසින් වැය කරනු ලැබේ.අප රටේ ජාතික විදුලි බල පද්ධතියට එමගින් විදුලි ඒකක දස ලක්ෂ 409 වාර්ෂිකව එක්කරනු ලැබේ. එක් විදුලි ඒකකයක් රුපියල් 10 ගණනේ ගණන් බැලුවොත් එමගින් වසරකදී රුපියල් කෝටි 409 ක් වටිනා විදුලිය නිපදවනු ලැබේ. අද මේ ව්‍යාපෘතිය කි‍්‍රයාත්මක වන තෙක් ඉන්දන වලින් එම විදුලි බලය නිපදවීම් නිසා වසරකට ඉන්ධන වලට වැය වන මුදල රුපියල් කෝටි 584 කි. කොත්මලේ ව්‍යාපෘතිය නිසා එ් මුදල රටට ඉතිරි වේ. මේ අනුව ව්‍යාපෘතියේ සමස්ත වාර්ෂික ප‍්‍රතිලාභය රුපියල් කෝටි 993 කි.මේ මුළු ව්‍යාපෘතියටම වැය වන්නේ රුපියල් කෝටි 4000 කි. ඒ අනුව මුළු ව්‍යාපෘතියටම වැයවන මුළු මුදල විදුලිය නිපදවීමේ වටිනාකම් අනුව පමණක් වසර 10 ක් ඇතුළත රජයට උපයා ගත හැකිය.ව්‍යාපෘතියෙන් විදුලිය නිපදවීම 2011 මුලදී ඇරැඹේ. එම විදුලිය ඉහළ කොත්මලේ නියම් ගම් දොර ඉදිවන නව විදුලි බෙදාහැරීම් උප පොළ (වහරු අංගනය) මගින් පැරැණි කොත්මලේ විදුලි බෙදාහැරීම් මධ්‍යස්ථානය කරා යැවේ. එමගින් ජාතික විදුලි බල පද්ධතියට විදුලිය සම්බන්ධ කරයි. මේ සඳහා කිලෝ මීටර් 17.5 දුරට කිලෝ වෝල්ට් 220 (වොට් 22000) ද්විත්ව සම්පේ‍්‍රෂණ විදුලි රැහැන් අදිනු ලැබේ.මෙම ව්‍යාපෘතිය මගින් පොදුවේ මුළු රටටම විදුලිය ලැබෙන අතරම නුවරඑළිය දිස්ත‍්‍රික්කයේ හා තලවකැලේ හැටන් කොත්මලේ ප‍්‍රදේශවල අතිවිශාල යටිතල පහසුකම් සංවර්ධනයක් ද සිදුවේ.ප‍්‍රධාන උමගඒ අනුව මුලින් ම ඉහළ කොත්මලේ ව්‍යාපෘතිය නිසා නිවාස අහිමි වූ අය සඳහා අංග සම්පූර්ණ නිවාස 495 ක් දැනටම ලබා දී තිබේ. තලවකැලේ, නානුඔය, දේවසිරිපුර, කුමාරගම යන ප‍්‍රදේශවල මේ නිවාස ඉදිවෙමින් පවතී.මේ ව්‍යාපෘතියෙන් අවතැන් වූවන් බොහෝ දෙනෙක් වතු සේවකයෝ වෙති. ඔවුන් ජීවත්වූ ලයින් කාමරවල සාමාන්‍යයෙන් වර්ග අඩි 200 - 400 අතර විය.නිවාස ලබා දීමේ පිළිවෙළ යටතේ අවතැන්වූ සෑම අයකුටම රුපියල් ලක්ෂ 25 ක් පමණ වටිනා වර්ග අඩි 625 ක් පමණ විශාල අංගසම්පූර්ණ නව නිවසක් බැගින් ලැබේ. ඊට අමතරව එම නිවාස ඉදිකළ භූමියේ සින්නක්කර අයිතිය ද මේ පදිංචිකරුවන්ට ලැබේ.මේ අවතැන්වූවන් වැඩි දෙනෙක් අනවසර පදිංචිකරුවන් වූ අතර ඔවුන්ට ජලය විදුලිය වැසිකිළි හා මූලික පහසුකම් ද තිබුණේ අවම ලෙසය. දැන් ඒ අයට යටිතල පහසුකම් මෙන් ම අඩි 15 පළල පිවිසුම් මාර්ග පවා ලබාදී තිබේ. ඊට අමතරව එම පදිංචි කිරීමේ නව ගම්මානවලට වෙළෙඳ මධ්‍යස්ථාන, කෝවිල්, කී‍්‍රඩා භූමි, ප‍්‍රජා මධ්‍යස්ථාන, පුස්තකාල ආදිය ද ඉහළ කොත්මලේ ව්‍යාපෘතිය මගින් ලබා දෙමින් පවතින බව ව්‍යාපෘතියේ සිවිල් අධිකාරී කි‍්‍රෂාන්ත ප‍්‍රනාන්දු මහතා පවසයි.ව්‍යාපෘතියෙන් කෙරෙන තවත් සුවිශේෂි කාර්යයක් වනුයේ තලවකැලේ දෙමළ විද්‍යාලය නවීකරණය කිරීමය. ඒ අනුව එම විද්‍යාලයට ශ‍්‍රවණාගාරයක්, නවීන පහසුකම් වලින් යුත් ගොඩනැගිලි 5 ක්, විදුහල්පති නිල නිවසක් ඉදිවෙමින් පවතී. ඊට අමතරව තලවකැලේට නව තානායමක්, නගර සභා කාර්යාලයක්, නව පාලම් කිහිපයක් ඉදි කරමින් පවතී.මීට අමතරව නව වෙළෙඳ සල් 33 ක් කර්මාන්ත ශාලා 6 ක් පුස්තකාල 6 ක්, පල්ලි 2 ක් හා කෝවිල් 3 ක්ද අලුතින් ඉදිකරනු ලැබේ.ඉහළ කොත්මලේ ව්‍යාපෘතිය නිසා ප‍්‍රදේශයේ ජනතාවට ලැබුණු තවත් විශාල යටිතල පහසුකමක් වනුයේ මෙතෙක් අබලන්ව පටුව තිබු තලවකැලේ, තවලන්තැන්න කිලෝ මීටර් 33 ක් දිග ප‍්‍රධාන මාර්ගය මීටර් 8 ක් දක්වා පළලට පුළුල් කොට සංවර්ධනය කිරීමයි. මීට අමතරව කොත්මලේ ඔය හරහා මීටර් 83 ක් දිග මීටර් 8 ක් පළල නව පාලමක් ද ඉදිකර තිබේ. ව්‍යාපෘති බල ප‍්‍රදේශයේත් නව නිවාස සංකීර්ණවලත් සියලුම පිවිසුම් මාර්ග පාලම් කාණු සහිතව සකස් කර තිබේ.තලවකැලේ දෙමළ විද්‍යාලයයසමස්ත වශයෙන් දැනට හැරවුම් වේල්ලේ කැණීම් අවසන් කර දැන් කොන්කී‍්‍රට් දැමීම කෙරෙමින් පවතී. ජල සැපයුම් උමගේ කැණීම් කටයුතු නිමවෙමින් පවතී. ජල පිටමං උමගේ කැණීම් කටයුතු අවසන් කර ඇති අතර උමගේ කොන්කි‍්‍රට් ආවරණයේ කටයුතු කෙරෙමින් පවතී.ව්‍යාපෘති අධ්‍යක්ෂ ශවින්ද්‍රනාත් ප‍්‍රනාන්දු මහතා පවසන පරිදි ඉහළ කොත්මලේ ව්‍යාපෘතිය නිසා සුළු වශයෙන් හෝ බලපෑමකට ලක්වන්නේ ශාන්ත ක්ලෙයාර් දියඇල්ල පමණි. එසේ වුවත් දියඇල්ලේ ස්වභාව සෞන්දර්යය සුරැකෙන ලෙස දිවා කාලයේ පැයකට වරක් ජලය නිකුත් කරනු ලැබේ.ඉහළ කොත්මලේ ව්‍යාපෘතිය මධ්‍යම පළාතට ලැබුණු විශාල සම්පතකි. රටට ආලෝකය බලය දෙන ව්‍යාපෘතියකි.සෑම ජන කොටසක්ම ඔවුන්ගේ අනන්‍යතාව සුරැකෙන ලෙස පැහැදිලිව හඳුනාගත් ප‍්‍රදේශවල යළි පදිංචි වීමට අවස්ථාව ලබා දෙමින් පවතී. ඔවුන් කලින් සිටි ස්ථානවලට වඩා වඩාත් යහපත් වූ නිවාස හා සේවා සියලු නිවැසියන්ට ලබා දෙමින් පවතී.ව්‍යාපෘතිය මගින් ඉදිවන නව ජලාශය හා ඒ අවට ඇති ආකර්ෂණීය පරිසරය නිසා ප‍්‍රාදේශීය සංචාරක කටයුතුවල ද දියුණුවක් ඇතිවේ. මෙම ව්‍යාපෘතිය කි‍්‍රයාත්මක කරන විට ප‍්‍රධාන ජල ප‍්‍රභවය වන්නේ කොත්මලේ ඔයයි. ඒ අනුව එහි ජල පෝෂක ප‍්‍රදේශ කළමනාකරණය සඳහා ව්‍යාපෘතියේ පාරිසරික කළමනාකරණ කාර්යාලය මගින් විධිමත් වැඩපිළිවෙළ 11 ක් කි‍්‍රයාත්මක කර තිබේ. මීට අමතරව මුළු ව්‍යාපෘතියේම පාරිසරික කටයුතු අධීක්ෂණය පිණිස පාරිසරික විද්‍යාඥයන්ගේ උපදෙස් පරිදි සවිස්තරාත්මක පාරිසරික සංරක්ෂණ සැලැස්මක් පිළියෙළ කරන ලද අතර ඒ පිළිබඳව පාරිසරික පසු විපරම් කමිටුවක් ද පත්කර තිබේ.මේ අනුව මේ ඉහළ කොත්මලේ ව්‍යාපෘතියෙන් පරිසරයට ප‍්‍රශ්නයක් නැත. රටම පෝසත් කරන විශේෂ ව්‍යාපෘතියකි.ඉහළ කොත්මලේ සංචාරයකින් පසු ලිව්වේනිහාල් පී. අබේසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=ay0905313</link>
    <topic>නයිටා පුහුණු පාඨමාලාවලට ඕනෑම දිනක පැමිණිය හැකියි</topic>
    <author>රූපාන්ති බුලත්සිංහල</author>
    <content>ටයිකෝට් දාගත්තු ඩිපෝ මැනේජර්ලා මහ පාරේ ඇවිද්දවාගෙන ගිහින් මඟීන් විඳින දුක පෙන්නුවාඉහළ කොත්මලේ රටේ සංවර්ධනයට තවත් කෙටි මාවතක්නයිටා පුහුණු පාඨමාලාවලට ඕනෑම දිනක පැමිණිය හැකියිනිසි වෘත්තීය පුහුණුවකට යොමුවීමට නොහැකිවීම අද තරුණ තරුණියන්ට තිබෙන ප‍්‍රශ්නයකි. නොයෙක් ආයතන මේ සඳහා විසඳුම් සොයමින් පවතින බව පැහැදිලිය. මේ අතරින් ජාතික ආධුනිකත්ව සහ කාර්මික පුහුණු කිරීම් අධිකාරියට NAITA හිමිවන්නේ සුවිශේෂ ස්ථානයකි. එහි සභාපති අමල් සේනාලංකාධිකාර මහතාගේ අදහස් අනුව නව ලොවට ගැළපෙන පාඨමාලා ආරම්භ කර ඇත.රටේ ආර්ථිකය ශක්තිමත් කිරීමත්, ඒ සඳහා තරුණ තරුණියන් ගේ පුහුණුව, දක්ෂතාව ඔපනැංවීමත් නයිටා ආයතනයේ මූලික අරමුණ වේ. විරැකියාවෙන් පෙළෙන ගම්බද තරුණ තරුණියන් සිය දහස් ගණනකගේ මානසික පීඩනය නැති කිරීමට අධිකාරිය හඳුන්වා දුන් එම පාඨමාලාවලට හැකිවී තිබේ.ජාතික ආධුනිකත්ව සහ කාර්මිකපුහුණු කිරීම් අධිකාරියේ සභාපතිඅමල් සේනාලංකාධිකාරතරුණ ශ‍්‍රමය නිකරුණේ අපතේ යෑම මගින් සංවර්ධනය වෙමින් පවතින රටකට සිදුවන අයහපත වළක්වා ගැනීමට නම් එම ශ‍්‍රමය සුදුසු පරිදි නිෂ්පාදන කාර්යයට යෙදවිය යුතු ය. නිවැරැදි මඟ පෙන්වීම මගින් ශ‍්‍රමය නිසි ලෙස ආයෝජනය කිරීමට අවස්ථාව සැලසේ.වෙනත් වෘත්තිය පුහුණු පාඨමාලා හැදෑරීමේදී මුදලක් ගෙවීමට සිදුවේ. එහෙත් ආයතනයේ පුහුණු පාඨමාලාවක් හැදෑරීමේ දී පුහුණුව ලබන්නාට රුපියල් දහසක දීමනාවක් ආයතනය මගින් ගෙවයි. නගරයට පමණක් සීමා වූ NAITA ආයතනය, ගම්බද ජනතාව ගේ දරු දැරියන්ට සේවය සැලසීමට ගමට අවතීර්ණය වී සිටියි.NAITA ආයතනය විද්‍යා හා තාක්ෂණ අමාත්‍යාංශය සමඟ ඇති කරගත් ගිවිසුමකට අනුව ගම්වල පිහිටුවූ විදාතා මධ්‍යස්ථානවල පුහුණුව ලබන සිසු සිසුවියන්ට පරිගණක ධාවන බලපත‍්‍රයක් ලබාදීමට ද කටයුතු කර තිබේ.එහි දෙවන පියවර වූයේ කොළඹ විශ්වවිද්‍යාලය සමඟ ඒකාබද්ධව BITනමැති පරිගණක උපාධිය හැදෑරීමට යොමු කරවීමයි. NAITA ආයතනය ලබාදෙන පරිගණක ධාවන බලපත‍්‍රය BIT උපාධිය හැදෑරීමට මූලික සුදුසුකමක් වේ.එවැනි අවස්ථාවකින් උසස් අධ්‍යාපනයට යොමුවීමේ හැකියාව තරුණ තරුණියන්ට ලැබේ. ගමේ ජීවත්වූවත්, නගරෙ ජීවත් වුවත්, හැකියාවට නිසි තැන ලැබෙන ප‍්‍රබල මාර්ගෝපදේශයක් NAITA ආයතනයෙන් ලැබේ.තොරතුරු තාක්ෂණයේ වෙනස්වීම් පිළිබඳ තිබෙන අනවබෝධයත්, ඉංග‍්‍රීසි භාෂාව හැසිරවීමේ දුර්වලතාවයත් සමාජමය ගනුදෙනුවලට ඍජුව මුහුණ නොදීමට තිබෙන ගැටලුවකි. මේ ගැටලුව ජයගැනීමට නම් වෘත්තීය නිපුණත්වය සහ දැනුම ලබාදිය යුතු ය.රජය මෙන් ම පෞද්ගලික අංශය ද මේ සඳහා අවශ්‍ය පහසුකම් සපයදීමට මැදිහත්වී සිටියි. 150 කට අධික පුහුණු පාඨමාලා ප‍්‍රමාණයක් කි‍්‍රයාත්මක කරන NAITA ආයතනය සාර්ථක වෘත්තීය පුහුණුවක් ලබාදීමට ඇප කැපවී සිටියි. සෑම වෘත්තීයකට නිපුණ සේවකයන් අපේ රටට මේ සඳහා සැලසුම් සහගත ශ‍්‍රම ආයෝජනයක් අවශ්‍ය වේ. විවිධ අධ්‍යාපන මට්ටම්වල පුද්ගලයන්ට නිරත විය හැකි ආකාරයට නිම කරනු ලැබූ වෘත්තීය පුහුණු පාඨමාලා සැලැසුම් NAITA ආයතනය සතුව තිබේ.NAITA ආයතනය කෘෂි කර්මාන්ත ක්ෂේත‍්‍රයට ද සමගාමීව පාඨමාලා සකස්කර තිබේ. ඒ අනුව අපි වවමු රට නඟමු සංකල්පයට අනුව හදබිම අධිකාරියත් සමඟ ඒකාබද්ධ වෙමින් අපනයන බෝග වගාව පිළිබඳ පාඨමාලාවක් ආරම්භ කර ඇත. එමගින් කෘෂි තාක්ෂණික දැනුම පිළිබඳ පුහුණුව තරුණ තරුණියන්ට ලබාදෙයි.පුහුණු නුපුහුණු සෑම ශ‍්‍රමයක් ම ජාතික ආර්ථිකයට වැදගත් ය. මේ නිසාම පළපුරුද්දක් තිබුණත් සහතික නැති පුද්ගලයන්ගේ හැකියාව නිරීක්ෂණය කර ඔවුන්ට සහතික ප‍්‍රදානය කිරීමේ වැඩපිළිවෙළක් ද කි‍්‍රයාත්මක වේ. ඒ මගින් ගම්බද පුහුණු ශ‍්‍රමිකයන්ට නිෂ්පාදන කි‍්‍රයාවලියට අවතීර්ණය වීමට ඉඩ ප‍්‍රස්ථා ලැබේ.ආයතනයේ පාඨමාලා පිළිබඳ NAITA සභාපති අමල් සේනාලංකාධිකාර මහතා අදහස් දැක්වූයේ මෙසේ ය.“මේ වැඩපිළිවෙළ කි‍්‍රයාත්මක වෙන්නේ මහින්ද චින්තනයට සමගාමීවයි. අධ්‍යාපන නිමා කළාට පසු දරුවෙකුට තිබෙන ඊළඟ ප‍්‍රශ්නය රැකියාවයි. රැකියා වෙළෙඳ පොළේ කෙතරම් රැකියා තිබුණත් ඊට අවශ්‍ය පුහුණු ශ‍්‍රමය නැතිකම, ගැටලුවකි. මේ ගැටලුව විසඳීමට නම් වෙළෙඳ පොළට ගැළපෙන පුහුණු ශ‍්‍රමිකයන් පුහුණු කිරීම අවශ්‍යයි. නැතිනම් කවදාවත් මේ හිඩැස සම්පූර්ණ කිරීමට ලැබෙන්නෙ නැහැ.මේ තත්ත්වයට අපි ප‍්‍රමුඛස්ථානය ගත්තේ මේ නිසා ය. මුදාගත් ප‍්‍රදේශවල මේ සංකල්පය ව්‍යාප්ත කිරීමට අපි බලාපොරොත්තු වෙනවා. මේ නිසා අපි අනික් ආයතනවල සහයෝගය ලබාගන්න බලාපොරොත්තු වෙනවා.අපේ ආයතනයට පාඨමාලාවක් පටන්ගන්න දිනයක් නිශ්චිතව නියම කර නැහැ. මෙයින් දරුවාට වාසියක් සැලසෙනවා. පැමිණි දින සිට ම අපේ ආයතනයේ වෘත්තිය පුහුණුවට අනුයුක්ත වෙන්න පුළුවන්. දිනයක් වකවානුවක් එනතෙක් මඟ බලාගෙන සිටින්න අවශ්‍ය නැහැ. මේ තත්ත්වය විශේෂ වාසියක්.ධීවර කටයුතු පිළිබඳවත් වෘත්තීය පුහුණුවක් ලබාදීමට ගිෆ්නි ආයතනය සමඟ සම්බන්ධවීමට ද නියමිතයි.ඉදිරියේදී තවත් වැඩපිළිවෙළ රාශියක් කි‍්‍රයාත්මක කිරීමට නියමිතයි. ගෘහ සේවිකාවන් වෙනුවට හෙදියන් පිටරටවලට යැවීමට පෞද්ගලික රෝහල් සමඟ එකතු වී පුහුණු පාඨමාලාවක් කි‍්‍රයාත්මක වෙනවා.එවැනි වාසි රැසක් තිබෙන නයිටා ආයතනය සමඟ එක්වී පාඨමාලාවක් හැදෑරීම ඔබේ දරුවාගේ අනාගතය දීප්තිමත්වීමට සුවිශේෂ අවස්ථාවක් වනු නො අනුමානය යැයි ද සභාපතිවරයා පැවසීය.රූපාන්ති බුලත්සිංහලඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aj0905311</link>
    <topic>වීරෝදාර රණවිරුවන්ට මොබිටෙල් උපහාර</topic>
    <author/>
    <content>වීරෝදාර රණවිරුවන්ට මොබිටෙල් උපහාරනවලෝක නව රෝහල් සංකීර්ණයේ නොමේරූ ළදරු ඒකකයක්ඊ රාජ්‍යකරණ සංකල්පයේ පළමු අදියර නිමවේසිංගප්පූර් එයාර්ලයින්ස් රටවල් 6කට අඩුම ගාස්තුPond’s Age Miracle පැරිස් සංචාරය ඉනෝකාටමෝර්ටීන් - නෙත් එෆ්.එම් ඩෙංගු ගැන කියාදෙයිභාරතී එයාටෙල් - මැන්චෙස්ටර් යුනයිටඩ් ගිවිසුමකඅඩු ආදායම්ලාභි පවුල්වල සිසුනට ඉංගි‍්‍රසි සන්නිවේදන පාඨමාලාවක්ජගත් විද්‍යා හා ඉංජිනේරු ප‍්‍රදර්ශනයට ඇමෙරිකා යතිටෙනිස් තරගයට ස්ටෑන්ඩඩ් චාර්ටඩ් අනුග‍්‍රහය”මොබිටෙල් උපහාර ප‍්‍රමුඛතා සේවාව“ හඳුන්වා දෙමින් ශ‍්‍රී ලාංකික ජනතාවගේ අභිමානය යළි උදා කරදීම යන දේශයේ නිවහල් බව උදෙසා තම දිවි පරදුවට තබා සටන් කළ රණවිරුවන්ගේ සේවය ඇගයීම සඳහා ශ‍්‍රී ලංකාවේ ජාතික ජංගම දුරකථන ජාලය වන මොබිටෙල් පෙරමුණ ගනියි. ඒ අනුව සෑම මොබිටෙල් සේවා මධ්‍යස්ථානයකදීම රණවිරුවන් සඳහා ප‍්‍රමුඛ ස්ථානයක් හිමි වනු ඇත.සෑම මොබිටෙල් පාරිභෝගික සේවා මධ්‍යස්ථානයකම පිහිටුවා ඇති “මොබිටෙල් රණවිරු උපහාර ප‍්‍රමුඛතා සේවා” කවුන්ටරය මඟින් පෝලිම්වල රැඳී නොසිට තම අවශ්‍යතා ඉක්මනින් ඉටුකර ගැනීමේ හැකියාව සියලුම ආරක්ෂක සේවා නිලධාරීන් වෙත හිමි වෙයි. එසේම පැය 24 පුරා කි‍්‍රයාත්මක පාරිභෝගික සේවා ක්ෂණික ඇමතුම් අංශය මඟින් ද රණවිරුවන් වෙනුවෙන් විශේෂ ප‍්‍රමුඛතා වැඩ පිළිවෙළක් කි‍්‍රයාත්මක වෙයි.ශ‍්‍රී ලංකා ටෙලිකොම් සහ ශ‍්‍රී ලංකා ටෙලිකොම් මොබිටෙල් සභාපතිනි ලේෂා ද සිල්වා චන්ද්‍රසේන මහත්මිය රණවිරුවන් වෙනුවෙන් කි‍්‍රයාත්මක මෙම සේවාව පිළිබඳව අදහස් දක්වමින් කියා සිටියේ “මේ මොබිටෙල් රණවිරු උපහාර ප‍්‍රමුඛතා සේවාව අපේ ජාතික වීරයන්ට ගෞරව දැක්වීමේ කුඩා පියවරක් පමණයි. ඔවුන් තම ජීවිත ගැන නොතකා රට පෙරට තබා සටන් වැදුණා. ඒ වෙනුවෙන් අප අපේ ආදරය සහ ගෞරවය ඔවුන් හට පෙන්වීමට මෙය අවස්ථාව කරගන්නවා“ යනුවෙනි.ශ‍්‍රී ලංකා ටෙලිකොම් මොබිටෙල් ප‍්‍රධාන විධායක නිලධාරි සුරේන් ජේ. අමරසේකර මහතා “රටේ නිදහස සහ ස්වාධීනත්වය වෙනුවෙන් රණවිරුවන් ඉටුකළ දැවැන්ත අභීත මෙහෙවර අගයන්නට අප තීරණය කළා.මෙලෙස මොබිටෙල් විසින් ලබාදෙන සියලු සේවා සහ පහසුකම් ඔස්සේ රණවිරුවන්ට වඩාත් කාර්යක්ෂම සේවාවක් සැලසේ යැයි අප විශ්වාස කරනවා.මොබිටෙල් සේවා ස්ථානයට පැමිණෙන ආරක්ෂක අංශයේ ඕනෑම නිලධාරියකුට තම අනන්‍යතාවය සහතික කළ පසු මොබිටෙල් විශේෂ පාරිභෝගික සේවා නිලධාරීන් අදාළ අවශ්‍ය සේවාව කඩිනම් හා කාර්යක්ෂමව ඉටුකර දෙනු ඇත.“මොබිටෙල් රණවිරු උපහාර ප‍්‍රමුඛතා සේවාව“ රටපුරා පිහිටි සියලු මොබිටෙල් මධ්‍යස්ථාන සහ කොළඹ 02 පිහිටි මොබිටෙල් සේවා මධ්‍යස්ථානය ඇතුළුව දිවයින පුරා තෝරාගත් අලෙවි මධ්‍යස්ථාන රැසකින්ම හිමිවනු ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aj0905312</link>
    <topic>නවලෝක නව රෝහල් සංකීර්ණයේ නොමේරූ ළදරු ඒකකයක්</topic>
    <author/>
    <content>වීරෝදාර රණවිරුවන්ට මොබිටෙල් උපහාරනවලෝක නව රෝහල් සංකීර්ණයේ නොමේරූ ළදරු ඒකකයක්ඊ රාජ්‍යකරණ සංකල්පයේ පළමු අදියර නිමවේසිංගප්පූර් එයාර්ලයින්ස් රටවල් 6කට අඩුම ගාස්තුPond’s Age Miracle පැරිස් සංචාරය ඉනෝකාටමෝර්ටීන් - නෙත් එෆ්.එම් ඩෙංගු ගැන කියාදෙයිභාරතී එයාටෙල් - මැන්චෙස්ටර් යුනයිටඩ් ගිවිසුමකඅඩු ආදායම්ලාභි පවුල්වල සිසුනට ඉංගි‍්‍රසි සන්නිවේදන පාඨමාලාවක්ජගත් විද්‍යා හා ඉංජිනේරු ප‍්‍රදර්ශනයට ඇමෙරිකා යතිටෙනිස් තරගයට ස්ටෑන්ඩඩ් චාර්ටඩ් අනුග‍්‍රහයනවලෝක රෝහල, සිය නව රෝහල් සංකීර්ණයේ නොමේරු ළදරු ඒකකයක් හා දැඩි සත්කාර ඒකකයක් පසුගියදා විවෘත කළේය. විශේෂඥ වෛද්‍යවරු ගණනාවක් ඉදිරියේ මෙම අංශය විවෘත කළේ නවලෝක රෝහලේ සභාපති එච්.කේ. ධර්මදාස මහතාය.මෙම දැඩි සත්කාර ඒකකය සඳහා අති නවීන උපකරණ සහ පහසුකම් සපයා ඇති අතර සේවය සඳහා පළපුරුදු වෛද්‍ය හා හෙදියන් අනුයුක්ත කර ඇති බවත් එමෙන්ම නවීන නොමේරූ ළදරු අංශයක් ද නව සංකීර්ණයේ පිහිටුවා ඇති බවත් නවලෝක රෝහල්හි අධ්‍යක්‍ෂ සහ සාමාන්‍යාධිකාරි මහාචාර්ය ලාල් චන්ද්‍රසේන මහතා පැවසීය.මේ මහලේම නාරි හා ප‍්‍රසව සේවා අංශයක් ද ඇති අතර ඒ සඳහා ශල්‍යාගාර දෙකක් වෙන් කර ඇත. මේ නිසා ගැබිනි මාතාවන්ට ඉතා ඉක්මනින් අවශ්‍ය පහසුකම් සියල්ල සපයාදීමේ හැකියාව දැන් නවලෝක රෝහල සතුව ඇත. මෙම සංකීර්ණයේ හතරවැනි මහලේ නළදරු උපත් සඳහා සියලු පහසුකම් සපයා ඇති බවත් චන්ද්‍රසේන මහතා කියයි.ග‍්‍රෑම් 800 ක් පමණ බරැති බෙහෙවින් නොමේරු දරුවන් සඳහා වෙන්ටිලේටර් පහසුකම් සියල්ල මෙහිදී සපයනු ලැබේ. එමෙන්ම ජෝන්ඩිස් වැනි රෝගවලින් පෙළෙන ළදරුවන් සඳහා අවශ්‍ය සියලුම පහසුකම් මෙහි ඇත.එමෙන්ම දිවයිනේ ඕනෑම ස්ථානයක සිට හදිසි ප‍්‍රතිකාර ලැබීමට අවශ්‍ය ළදරුවන් සඳහා නවලෝක රෝහල වෙත ගෙන ඒමේ සියලු පහසුකම් ද දැන් රෝහල සතුව ඇත. මෙම ගිලන්රථ සඳහා අවශ්‍ය සියලුම උපකරණ එහිම ඇති අතර අවශ්‍ය විටක වෛද්‍යවරු හා හෙදියන් මේ තුළම ප‍්‍රතිකාර කිරීමට සූදානමින් සිටී.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aj0905313</link>
    <topic>ඊ රාජ්‍යකරණ සංකල්පයේ පළමු අදියර නිමවේ</topic>
    <author/>
    <content>වීරෝදාර රණවිරුවන්ට මොබිටෙල් උපහාරනවලෝක නව රෝහල් සංකීර්ණයේ නොමේරූ ළදරු ඒකකයක්ඊ රාජ්‍යකරණ සංකල්පයේ පළමු අදියර නිමවේසිංගප්පූර් එයාර්ලයින්ස් රටවල් 6කට අඩුම ගාස්තුPond’s Age Miracle පැරිස් සංචාරය ඉනෝකාටමෝර්ටීන් - නෙත් එෆ්.එම් ඩෙංගු ගැන කියාදෙයිභාරතී එයාටෙල් - මැන්චෙස්ටර් යුනයිටඩ් ගිවිසුමකඅඩු ආදායම්ලාභි පවුල්වල සිසුනට ඉංගි‍්‍රසි සන්නිවේදන පාඨමාලාවක්ජගත් විද්‍යා හා ඉංජිනේරු ප‍්‍රදර්ශනයට ඇමෙරිකා යතිටෙනිස් තරගයට ස්ටෑන්ඩඩ් චාර්ටඩ් අනුග‍්‍රහයශී‍්‍ර ලංකා ටෙලිකොම් සමාගම, මෙරට පළාත් පහක් ආවරණය කරමින් ස්ථාපිත කළ Lanka Government Network ව්‍යාපෘතියේ පළමු අදියර සම්පූර්ණ කළේය. ජනාධිපති ලේකම් කාර්යාලය යටතේ කි‍්‍රයාත්මක වන ශී‍්‍ර ලංකා තොරතුරු සහ සන්නිවේදන තාක්ෂණ නියෝජිත කාර්යාලයේ රාජ්‍ය වැඩසටහන් ප‍්‍රතිඉංජිනේරුගත කිරීමේ උපාය මාර්ගික ව්‍යාපෘතියක් ලෙස එම ව්‍යාපෘතිය හැඳින්විය හැකිය. මෙම ව්‍යාපෘතියේ ඉලක්කය වන්නේ අමාත්‍යාංශ, දෙපාර්තමේන්තු, දිස්ති‍්‍රක්ක සහ ප‍්‍රාදේශීය ලේකම් කාර්යාල වැනි රාජ්‍ය ආයතන එකම ජාලයක් ඔස්සේ සම්බන්ධ කිරීමයි.ව්‍යාපෘතියේ පළමු අදියර යටතේ බස්නාහිර, මධ්‍යම, සබරගමුව සහ වයඹ පළාත්වල පිහිටා ඇති රාජ්‍ය ආයතන 325 ක් සඳහා ශී‍්‍ර ලංකා ටෙලිකොම් සමාගමේ ව්‍යාපාරික සන්නිවේදන විසඳුම් ලබාගැනීමට අවස්ථාව ලබා දුන්නේය.ශී‍්‍ර ලංකා ටෙලිකොම් සමාගම විසින් මෙරට වඩාත් විශ්වාසදායී සහ ආරක්ෂිත බ්‍රෝඩ්බෑන්ඩ් ජාලය වන සමාගමේ ජාත්‍යන්තර මට්ටමේ ඉහළ සේවාවක් ලබාදෙන IP - VPN තාක්ෂණික විසඳුම් මඟින් ලබාදෙන වර්ධිත සේවා මෙම ව්‍යාපෘතිය වෙත ලබාදීමට කටයුතු කළේය. මෙම විසඳුම් මගින් උසස් තත්ත්වයේ හඬ සේවා, ව්‍යාපාරික වශයෙන් වැදගත් දත්ත ආරක්ෂාකාරී අන්දමින් සහ විශ්වාසදායී අන්දමින් සම්පෙ‍්‍ර්ෂණය කිරීමේ ධාරිතාවයෙන් සමන්විතය.ශී‍්‍ර ලංකා ටෙලිකොම් සමාගම මෙම ව්‍යාපෘතිය වෙනුවෙන් දක්වන දායකත්වය පිළිබඳව අදහස් දක්වමින් ශී‍්‍ර ලංකා ටෙලිකොම් සමාගමේ සභාපතිනි ලේෂා ද සිල්වා චන්ද්‍රසේන මහත්මිය පැවසුවේ, “මෙම පෙරළිකාර ව්‍යාපෘතියේ කොටස්කරුවෙකු බවට පත්වෙමින් මහජන සේවාව උසස් තලයකට ගෙන ඒම සඳහා ශී‍්‍ර ලංකා රජය සමග එක්වෙමින් දිගුකාලීන අවශ්‍යතාවයක්ව පැවති ඊ – රාජ්‍යකරණ සංකල්පය සාර්ථකව ස්ථාපිත කිරීමට හැකිවීම සම්බන්ධයෙන් අපි ආඩම්බරයට පත්වන්නෙමු යන්නය.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aj0905314</link>
    <topic>සිංගප්පූර් එයාර්ලයින්ස් රටවල් 6කට අඩුම ගාස්තු</topic>
    <author/>
    <content>වීරෝදාර රණවිරුවන්ට මොබිටෙල් උපහාරනවලෝක නව රෝහල් සංකීර්ණයේ නොමේරූ ළදරු ඒකකයක්ඊ රාජ්‍යකරණ සංකල්පයේ පළමු අදියර නිමවේසිංගප්පූර් එයාර්ලයින්ස් රටවල් 6කට අඩුම ගාස්තුPond’s Age Miracle පැරිස් සංචාරය ඉනෝකාටමෝර්ටීන් - නෙත් එෆ්.එම් ඩෙංගු ගැන කියාදෙයිභාරතී එයාටෙල් - මැන්චෙස්ටර් යුනයිටඩ් ගිවිසුමකඅඩු ආදායම්ලාභි පවුල්වල සිසුනට ඉංගි‍්‍රසි සන්නිවේදන පාඨමාලාවක්ජගත් විද්‍යා හා ඉංජිනේරු ප‍්‍රදර්ශනයට ඇමෙරිකා යතිටෙනිස් තරගයට ස්ටෑන්ඩඩ් චාර්ටඩ් අනුග‍්‍රහයලොව වඩාත්ම සම්මානයට පත් ගුවන් සේවය වන සිංගප්පූර් එයාර්ලයින්ස් විසින් සාමාන්‍යයෙන් පවතින ටිකට්පත් ගාස්තුවෙන් 60%ක පමණ වට්ටමක් පිරිනැමෙන නව ප‍්‍රවර්ධන පියවරක් යටතේ ඇමෙරිකා එක්සත් ජනපදය, ජපානය, කොරියාව, චීනය, බංග්ලාදේශය සහ සිංගප්පූරුව කරා යෑමට දැන් ඔබට විශේෂ අවස්ථාවක් ලබාදී ඇත.මේ අනුව සිංගප්පූරුවට රුපියල් 37,400කි. ජපානයට රුපියල් 72,800කි. චීනයට රුපියල් 62,300කි. බංග්ලාදේශයට රුපියල් 62,600කි. කොරියාවට 73,100කි. ඇමෙරිකා එක්සත් ජනපදයට රුපියල් 113,500කි.ඉහත සඳහන් අඩුකරන ලද ගාස්තු බලපැවැත්වෙන්නේ 2009 මැයි 31 වැනිදා දක්වා බැවින් එදිනට හෝ ඊට පෙර ටිකට් පත් මිලදී ගත යුතු අතර කොළඹින් පිටත්විය යුතුව ඇත්තේ ජූලි 31 වැනිදාට පෙරයි. සංචාරය සඳහා පිටත්ව ගිය දින සිට මසක් දක්වා ගුවන් ටිකට් පත වලංගුව පවතී.ගුවන් ටිකට් පත් මිලදී ගැනීමට හෝ වෙනත් විමසීම් සඳහා ගුවන් ටිකට් පත් අලෙවි නියෝජිතයකු හෝ සිංගප්පූර් එයාර්ලයින්ස්හි දුරකථන අංක 2499699 අමතන්න. නැතහොත් singaporeair.com.lk වෙබ් අඩවියට පිවිසෙන්න.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aj0905315</link>
    <topic>Pond’s Age Miracle  පැරිස් සංචාරය ඉනෝකාට</topic>
    <author/>
    <content>වීරෝදාර රණවිරුවන්ට මොබිටෙල් උපහාරනවලෝක නව රෝහල් සංකීර්ණයේ නොමේරූ ළදරු ඒකකයක්ඊ රාජ්‍යකරණ සංකල්පයේ පළමු අදියර නිමවේසිංගප්පූර් එයාර්ලයින්ස් රටවල් 6කට අඩුම ගාස්තුPond’s Age Miracle පැරිස් සංචාරය ඉනෝකාටමෝර්ටීන් - නෙත් එෆ්.එම් ඩෙංගු ගැන කියාදෙයිභාරතී එයාටෙල් - මැන්චෙස්ටර් යුනයිටඩ් ගිවිසුමකඅඩු ආදායම්ලාභි පවුල්වල සිසුනට ඉංගි‍්‍රසි සන්නිවේදන පාඨමාලාවක්ජගත් විද්‍යා හා ඉංජිනේරු ප‍්‍රදර්ශනයට ඇමෙරිකා යතිටෙනිස් තරගයට ස්ටෑන්ඩඩ් චාර්ටඩ් අනුග‍්‍රහය’මට දැනෙන්නේ මගේ මුළු දිවියම නව පිටුවක් පෙරළුණා වාගෙයි. ඇත්තටම මා පී‍්‍රතියෙන් කුල්මත් වෙලා. මෙසේ පැවසුවේ Pond’s Age Miracle වෙතින් ආදරයේ නගරය වන පැරිසියේ සංචාරයකට අනුග‍්‍රාහකත්වය ලබාගත් වාසනාවන්ත ජයග‍්‍රාහිකා ඉනෝකා පෙරේරා මහත්මියයි.මොරටුව නගරයේ වෙසෙන ඉනෝකාටත් ඇගේ සැමියා වන ටෙරන්ස්ටත් ඔවුන්ගේ කැදැල්ලට අවුරුදු විස්සක් සපිරෙන මේ මොහොතේ Pond’s Age Miracle  වෙතින් ලැබුන මෙම ජයග‍්‍රහණය අමරණීය සිහිවටනයක් වනු ඇත.ඉනෝකාහට ජයග‍්‍රාහී ගුවන් ටිකට්පත් දෙක ලබාදීම පසුගියදා යුනිලීවර් ආයතනයේදී සිදුකෙරුණි.ජයග‍්‍රාහිකාවට හිමි ත්‍යාගය පිළිගන්වමින් යුනිලීවර් ආයතනයේ අලෙවි අධ්‍යක්‍ෂිකා, රමණි සමරසුන්දර මහත්මිය ප‍්‍රකාශ කළේ “ඇත්ත වශයෙන්ම පෙ‍්‍ර්මයේ නගරයේ නිවාඩුවක් ගතකිරීමට ඉනෝකා මනාව ඔබිනා ජයග‍්‍රාහිකාවක්. ර්‍ථධදඤ’ඵ ඒඨඥ ර්ඪපචජතඥවෙතින් ඇගේ සමට නව එළියක්, ජීවයක් ලබාදී තිබෙනවා. එය ඇයත් ඇගේ සැමියාත් අතර සබඳතාව තවදුරටත් ඉහළ නැංවීමට ඉවහල් වී තිබෙනවා.” Pond’s Age Miracle මගින් අවුරුදු 28 පසු කළ කාන්තාවන්හට මනා පෙනුමක් හා නවමු හැඟුමක් ලබාදෙන්නේ දින 7 කින් තරුණ සමක් ලබාදෙන පොරොන්දුවක් සමඟයි. දැනටමත් එය ලාංකීය කාන්තාවන් අතර යළිත් යොවුන් සමක් ලබා ගැනීමට භාවිතා කරන නිෂ්පාදනයක් ලෙස නමක් දිනා සිටී. Pond’s Age Miracle සිය පාරිභෝගිකාවන් හට දෙනු ලබන පොරොන්දුව රැකුමට සිත්බඳනා නිෂ්පාදන පෙළක් හඳුන්වා දී ඇත. ඊට ක්ලෙන්සර්, මොයිස්ටිවරයිසර්, සිරම්, අයි කී‍්‍රම් සහ ෆේස් මාස්ක් අඩංගුය.වියපත්වීම වලකාලන නිෂ්පාදිතයන් හට අද බටහිර ලෝකයේ ඉමහත් ඉල්ලුමක් තිබෙන අතර ඒ සම්බන්ධව මේ වනවිට ආසියාකරයේ කාන්තාවන් අතර ද නව පිබිදීමක් දක්නට ලැබේ. ඒ අනුව ශී‍්‍ර ලංකාවේ ද Pond’s Age Miracle  හඳුන්වා දීමත් සමඟ ඒ පිළිබඳ දැන ගැනීමට ශී‍්‍ර ලාංකීය කාන්තාවන් ද ඉතා උනන්දුවක් දක්වන බව පැහැදිලි වී ඇත.පොන්ඩ්ස් වෙළෙඳනාම කළමනාකාරිනී සැන්ඩී‍්‍රන් බුල්ජන්ස්, අලෙවි කළමනාකාරිනී නදීෂා විජේසිංහ, යුනිලීවර් ශී‍්‍ර ලංකා ආයතනයේ අලෙවි අධ්‍යක්‍ෂිකා රමණි සමරසුන්දර, තරග ජයග‍්‍රහණය කළ ඉනෝකා පෙරේරා සහ ඇගේ සැමියා ටෙරන්ස් පෙරේරා සමග.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aj0905316</link>
    <topic>මෝර්ටීන් - නෙත් එෆ්.එම් ඩෙංගු ගැන කියාදෙයි</topic>
    <author/>
    <content>වීරෝදාර රණවිරුවන්ට මොබිටෙල් උපහාරනවලෝක නව රෝහල් සංකීර්ණයේ නොමේරූ ළදරු ඒකකයක්ඊ රාජ්‍යකරණ සංකල්පයේ පළමු අදියර නිමවේසිංගප්පූර් එයාර්ලයින්ස් රටවල් 6කට අඩුම ගාස්තුPond’s Age Miracle පැරිස් සංචාරය ඉනෝකාටමෝර්ටීන් - නෙත් එෆ්.එම් ඩෙංගු ගැන කියාදෙයිභාරතී එයාටෙල් - මැන්චෙස්ටර් යුනයිටඩ් ගිවිසුමකඅඩු ආදායම්ලාභි පවුල්වල සිසුනට ඉංගි‍්‍රසි සන්නිවේදන පාඨමාලාවක්ජගත් විද්‍යා හා ඉංජිනේරු ප‍්‍රදර්ශනයට ඇමෙරිකා යතිටෙනිස් තරගයට ස්ටෑන්ඩඩ් චාර්ටඩ් අනුග‍්‍රහයඩෙංගු උවදුර වැඩි වශයෙන් බලපා ඇති තංගල්ල හා බෙලිඅත්ත ප‍්‍රදේශවල ජනතාව දැනුම්වත් කිරීමේ වැඩසටහනක් මෝර්ටීන් නිපදවන රෙකිට්ස් හා බෙන්කීසර් ආයතනයේ අනුග‍්‍රහයෙන් නෙත් එෆ්.එම්. රේඩියෝව කි‍්‍රයාත්මක කරන ලදී.පාසල්, රෝහල්, රාජ්‍ය හා පෞද්ගලික ආයතන හා පොදු ස්ථානවල වැඩ මුළු පවත්වමින් ඩෙංගු මදුරුවන් මර්ධනය හා පැතිරයාම වැළැක්වීම සඳහා පෝස්ටර් ප‍්‍රදර්ශනය, අත්පති‍්‍රකා බෙදාහැරීම ද සිදු කැරිණි.ඩෙංගු ඇතුළු මදුරුවන් මඟින් බෝවන රෝග ගැන ජනතාවට අවබෝධය ලබාදීමට ගෙන යන මේ මෙහෙවර සඳහා මාධ්‍ය සත්කාරය සපයන නෙත් එෆ්.එම්. එය ජාතික මෙහෙවරක් ලෙස සලකයි.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aj0905317</link>
    <topic>භාරතී එයාටෙල් - මැන්චෙස්ටර් යුනයිටඩ් ගිවිසුමක</topic>
    <author/>
    <content>වීරෝදාර රණවිරුවන්ට මොබිටෙල් උපහාරනවලෝක නව රෝහල් සංකීර්ණයේ නොමේරූ ළදරු ඒකකයක්ඊ රාජ්‍යකරණ සංකල්පයේ පළමු අදියර නිමවේසිංගප්පූර් එයාර්ලයින්ස් රටවල් 6කට අඩුම ගාස්තුPond’s Age Miracle පැරිස් සංචාරය ඉනෝකාටමෝර්ටීන් - නෙත් එෆ්.එම් ඩෙංගු ගැන කියාදෙයිභාරතී එයාටෙල් - මැන්චෙස්ටර් යුනයිටඩ් ගිවිසුමකඅඩු ආදායම්ලාභි පවුල්වල සිසුනට ඉංගි‍්‍රසි සන්නිවේදන පාඨමාලාවක්ජගත් විද්‍යා හා ඉංජිනේරු ප‍්‍රදර්ශනයට ඇමෙරිකා යතිටෙනිස් තරගයට ස්ටෑන්ඩඩ් චාර්ටඩ් අනුග‍්‍රහයභාරතී එයාටෙල් ලංකා පස් වසරක සුවිශේෂී ගිවිසුමක් සඳහා මැන්චෙස්ටර් යුනයිටඩ් පා පන්දු කී‍්‍රඩා සමාජය සමග අත්වැල් බැඳගනී.මේ සහයෝගිතාව මගින් ශී‍්‍ර ලංකාව, ඉන්දියාව සහ සීෂෙල්හි එයාටෙල් පාරිභෝගිකයන් වෙත ප‍්‍රතිලාභ රැසක් හිමිවේ.එයාටෙල් පාරිභෝගිකයින්ට තම ජංගම දුරකථන ඔස්සේ විශිෂ්ට හා සුවිශේෂී මැන්චෙස්ටර් යුනයිටඩ් අන්තර්ගතයක් වෙත ප‍්‍රවේශ වීමේ අවස්ථාව උදාවේ.තෝරා ගත් එයාටෙල් පාරිභෝගිකයින්ට මැන්චෙස්ටර් යුනයිටඩ් පාපන්දු පාසල්වල පුහුණුවට අවස්ථාවක් ද සලසා දෙයි.”ලොව විශාල පිරිසක් අතර මෙන්ම ඉන්දියාවේ ද ඉතා ජනපි‍්‍රයත්වයට පත් බලවත් ගෝලීය සන්නාමයක් වන මැන්චෙස්ටර් යුනයිටඩ් සමග එක්ව කටයුතු කිරීමට ලැබීම අපට මහත් සතුටක් “ මේ පිළිබඳව අදහස් දැක්වූ ඉන්දීය භාරතී එයාටෙල් හා නියෝජ්‍ය ප‍්‍රධාන විධායක නිලධාරී සංජේ කපූර් මහතා කීය. “පාපන්දු කෙරෙහි නියත වශයෙන්ම ඉන්දියාවේ තරුණ පෙළ අතර දැඩි උනන්දුවක් වර්ධනය වන අයුරු දැක ගත හැකියි.එබැවින් අප ඔවුන්ගේ ජංගම දුරකථන හරහා ඔවුන්ට විශිෂ්ට පාපන්දු අන්තර්ගතයන් ගෙන එමින් පාපන්දු පාසල්වල පුහුණු අවස්ථාවන්ට සහභාගි වීම සහ යුරෝපය පුරා පාපන්දු තරග නැරඹීමේ අවස්ථාව උදා කර දෙමින් ලොව ප‍්‍රමුඛතම පාපන්දු කී‍්‍රඩා සමාජයක කොටස්කරුවන් වීමේ මාහැඟි අවස්ථාව උදාකර දෙනවා.” ඔහු වැඩිදුරටත් කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aj0905318</link>
    <topic>අඩු ආදායම්ලාභි පවුල්වල සිසුනට ඉංගි‍්‍රසි සන්නිවේදන පාඨමාලාවක්</topic>
    <author/>
    <content>වීරෝදාර රණවිරුවන්ට මොබිටෙල් උපහාරනවලෝක නව රෝහල් සංකීර්ණයේ නොමේරූ ළදරු ඒකකයක්ඊ රාජ්‍යකරණ සංකල්පයේ පළමු අදියර නිමවේසිංගප්පූර් එයාර්ලයින්ස් රටවල් 6කට අඩුම ගාස්තුPond’s Age Miracle පැරිස් සංචාරය ඉනෝකාටමෝර්ටීන් - නෙත් එෆ්.එම් ඩෙංගු ගැන කියාදෙයිභාරතී එයාටෙල් - මැන්චෙස්ටර් යුනයිටඩ් ගිවිසුමකඅඩු ආදායම්ලාභි පවුල්වල සිසුනට ඉංගි‍්‍රසි සන්නිවේදන පාඨමාලාවක්ජගත් විද්‍යා හා ඉංජිනේරු ප‍්‍රදර්ශනයට ඇමෙරිකා යතිටෙනිස් තරගයට ස්ටෑන්ඩඩ් චාර්ටඩ් අනුග‍්‍රහයNDB බැංකුවේ හා AFLAC INTERNATIONAL සහයෝගිතාවයෙන් අඩු ආදායම්ලාභී සිසුන් 200 ක් සඳහා තුන් මාසික ඉංගී‍්‍රසි සන්නිවේදන පාඨමාලාවක් පැවැත්වීමට කටයුතු යොදා තිබේ.2009 වසර ජාතික ඉංගී‍්‍රසි හා තොරතුරු තාක්ෂණ වසර ලෙස නම් කිරීමට සමගාමීව පැවැත්වෙන මෙම ව්‍යාපෘතිය NDB බැංකුවේ මෙම වසර සඳහා වූ සමාජ සත්කාරක ව්‍යාපෘති සැලසුම්වල ආරම්භක පියවරක් ද වේ.පාසල් හා විශ්වවිද්‍යාල සිසුන් මෙන්ම වෘත්තිකයන්ට ද මෙම පාඨමාලාවට සහභාගීවීමට අවස්ථාව උදාකර ඇති අතර, ව්‍යාපෘතියේ ප‍්‍රධාන අරමුණ වන්නේ සහභාගිවන්නන්ට ඉංගී‍්‍රසි සන්නිවේදන නිපුණතාව ඇති කිරීමයි. මේ මගින් පාඨමාලාවට සහභාගීවන තරුණ තරුණියන්ට රැකියා අවස්ථා සඳහා සම්මුඛ පරීක්ෂණවලට මුහුණ දීම මෙන්ම එදිනෙදා ජීවිතයට අවශ්‍ය සන්නිවේදන නිපුණතා ප‍්‍රගුණ කරනු ලබයි.පුද්ගල සංවර්ධනයට හා ආත්ම විශ්වාසය වැඩිකිරීම කෙරෙහි මෙම පාඨමාලාවේ වැඩි අවධානයක් යොමුකර ඇත. ඒ අනුව රැකියාවකට ඉල්ලුම් කිරීම සඳහා ජීවදත්ත විස්තරයක් සකස් කිරීම, රාජකාරි ලිපි සැකසීම හා අනෙකුත් රාජකාරි කටයුතු සඳහා අවශ්‍ය දැනුම මෙන්ම කුසලතා වර්ධනයට අවශ්‍ය දැනුම ද එමගින් ලබාදෙයි.ශී‍්‍ර ලාංකික ශ‍්‍රම බලකාය තුළ ඉංගී‍්‍රසි සන්නිවේදන නිපුණතාවය ඉහළ නැංවීම ඔවුනට ජාත්‍යන්තර ශ‍්‍රම වෙළෙඳපොළෙහි තරගකාරී මට්ටමකට පැමිණීමට ඇති තීරණාත්මක සුදුසුකමක් බව NDB බැංකුව විශ්වාස කරනු ලබයි. මෙම ඉංගී‍්‍රසි සන්නිවේදන පාඨමාලාව තුළින් ශ‍්‍රම බලකායක් ලෙස ඊට සහභාගිවන සිසුන්ගේ වටිනාකම ඉහළ නැංවීම පමණක් නොව එය ඔවුන්ට කදිම අනාගත වටිනාකමක් වන බවට ද NDB බැංකුව විශ්වාස කරයි.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aj0905319</link>
    <topic>ජගත් විද්‍යා හා ඉංජිනේරු ප‍්‍රදර්ශනයට ඇමෙරිකා යති</topic>
    <author/>
    <content>වීරෝදාර රණවිරුවන්ට මොබිටෙල් උපහාරනවලෝක නව රෝහල් සංකීර්ණයේ නොමේරූ ළදරු ඒකකයක්ඊ රාජ්‍යකරණ සංකල්පයේ පළමු අදියර නිමවේසිංගප්පූර් එයාර්ලයින්ස් රටවල් 6කට අඩුම ගාස්තුPond’s Age Miracle පැරිස් සංචාරය ඉනෝකාටමෝර්ටීන් - නෙත් එෆ්.එම් ඩෙංගු ගැන කියාදෙයිභාරතී එයාටෙල් - මැන්චෙස්ටර් යුනයිටඩ් ගිවිසුමකඅඩු ආදායම්ලාභි පවුල්වල සිසුනට ඉංගි‍්‍රසි සන්නිවේදන පාඨමාලාවක්ජගත් විද්‍යා හා ඉංජිනේරු ප‍්‍රදර්ශනයට ඇමෙරිකා යතිටෙනිස් තරගයට ස්ටෑන්ඩඩ් චාර්ටඩ් අනුග‍්‍රහයඉන්ටෙල් ජාත්‍යන්තර විද්‍යා හා ඉංජිනේරු ප‍්‍රදර්ශනයේදී ශී‍්‍ර ලංකාව නියෝජනය කළ 2008 ශී‍්‍ර ලංකා විද්‍යා හා ඉංජිනේරු ප‍්‍රදර්ශනයෙහි ජයග‍්‍රහණය හිමි කරගත් යෙනුෂ්ක මධුශංක දිසානායක, චතුරිකා සිතුමිණි, නිෂාදි ඒකනායක, නසීලා මසාහිම්, චන්දුල පද්මසිරිකොළඹ ආනන්ද විදුහලෙහි චන්දුල පද්මසිරි, කළුතර ඥානෝදය මහා විද්‍යාලයේ යෙනුෂ්ක මධුශංක දිසානායක සහ ගාල්ල සවුත්ලන්ඩ්ස් විද්‍යාලයේ නිෂාදි ඒකනායක, චතුරිකා සිතුමිණි හා නසීලා මසාම්හි යන සිසු සිසුවියන්ගෙන් සැදුම්ලත්, 2008 ශී‍්‍ර ලංකා විද්‍යා හා ඉංජිනේරු ප‍්‍රදර්ශනයෙහි ජයග‍්‍රහණය ලද ශිෂ්‍ය නියෝජිත පිරිසට ඇමරිකාවේ නෙවාඩා ප‍්‍රාන්තයේ ඉන්ටෙල් ජාත්‍යන්තර විද්‍යා හා ඉංජිනේරු ප‍්‍රදර්ශනයේදී ශී‍්‍ර ලංකාව නියෝජනය කිරීමේ අවස්ථාව උදාවිය. එහිදී සම්මාන හා ශිෂ්‍යත්ව වශයෙන් පිරිනැමෙන ඩොලර් මිලියන 4කට අධික ත්‍යාග මුදල් සම්භාරයක් උදෙසා ඔවුන් තරග වදිනු ඇත.ඉන්ටෙල් සමාගමේ ශී‍්‍ර ලංකා සම්බන්ධීකරණ කාර්යාලයේ දේශීය ව්‍යාපාර කළමනාකරු ඉන්දික ද සොයිසා මහතා මේ පිළිබඳව මෙසේ සිය අදහස් පළ කළේය. “විද්‍යාත්මක සොයාගැනීම් හා පර්යේෂණ මඟින් නවීන චින්තකයන්ගෙන් සමන්විත නව පරපුරක් වෙත ශක්තිය හා ධෛර්යය ලබා දෙනවා.Intelජාත්‍යන්තර විද්‍යා හා ඉංජිනේරු ප‍්‍රදර්ශනය මගින් ශී‍්‍ර ලංකාවේ මෙන්ම ලොව පුරා විසිරුණු සිසුනට සිය අදහස් හුවමාරු කරගැනීමේ හා ඉහළ මට්ටමකින් තරග වදිමින්, නවීන තාක්ෂණය ආශි‍්‍රත සිය හැකියා එළිදැක්වීමේ අවස්ථාව උදා වෙනවා.ශී‍්‍ර ලංකා විද්‍යා හා ඉංජිනේරු ප‍්‍රදර්ශනයෙහි විද්‍යා විමර්ශන කමිටු සභාපති මහාචාර්ය එම් ටී එම් ජිෆ්රි මෙසේ පැවසීය. “ශී‍්‍ර ලංකා විද්‍යා හා ඉංජිනේරු ප‍්‍රදර්ශනය වෙනුවෙන් ශිෂ්‍ය විද්‍යා පර්යේෂණ ක්ෂේත‍්‍රයෙහි සිය කුසලතා විදහා දක්වන ලද මෙම සිසුනට මාගේ හදපිරි සුබපැතුම් පිරිනමනවා. මෙවැනි ඉහළ මට්ටමකින් තරගවැදීම මගින් සිසුනට හිමිවන අත්දැකීම අසමසම වූවක්.මෙම සිසුන් මගින් ඊළඟ පරපුරේ ශී‍්‍ර ලාංකික නව නිපැයුම්කරුවන් නියෝජනය වෙනවා. එමනිසා ඔවුන්ගේ කුසලතා වර්ධනය කිරීමත්,Intelතජාත්‍යන්තර විද්‍යා හා ඉංජිනේරු ප‍්‍රදර්ශනය වැනි තරගාවලීන්ට සහභාගී වී අත්දැකීම් ලබාගැනීමේ අවස්ථාව සැලසීමත් අතිශය වැදගත් කරුණක් වෙනවා.” යැයි කිය. </content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aj09053110</link>
    <topic>ටෙනිස් තරගයට ස්ටෑන්ඩඩ් චාර්ටඩ් අනුග‍්‍රහය</topic>
    <author>(ඡායාරූපය – හර්බට් පෙරේරා)  </author>
    <content>වීරෝදාර රණවිරුවන්ට මොබිටෙල් උපහාරනවලෝක නව රෝහල් සංකීර්ණයේ නොමේරූ ළදරු ඒකකයක්ඊ රාජ්‍යකරණ සංකල්පයේ පළමු අදියර නිමවේසිංගප්පූර් එයාර්ලයින්ස් රටවල් 6කට අඩුම ගාස්තුPond’s Age Miracle පැරිස් සංචාරය ඉනෝකාටමෝර්ටීන් - නෙත් එෆ්.එම් ඩෙංගු ගැන කියාදෙයිභාරතී එයාටෙල් - මැන්චෙස්ටර් යුනයිටඩ් ගිවිසුමකඅඩු ආදායම්ලාභි පවුල්වල සිසුනට ඉංගි‍්‍රසි සන්නිවේදන පාඨමාලාවක්ජගත් විද්‍යා හා ඉංජිනේරු ප‍්‍රදර්ශනයට ඇමෙරිකා යතිටෙනිස් තරගයට ස්ටෑන්ඩඩ් චාර්ටඩ් අනුග‍්‍රහයස්ටෑන්ඩඩ් චාර්ටඩ් බැංකුව විසින් අනුග‍්‍රහය දක්වනු ලබන ‘හිල්ටන් කලම්බු රෙසිඩන්ස් ටෙනිස් ශාලා 2009’ තරගය පිළිබඳව මාධ්‍ය දැනුම්වත් කිරීමේ ප‍්‍රවෘත්ති සාකච්ඡාවක් එම නිවාස සංකීර්ණ සම්මන්ත‍්‍රණ ශාලාවේදී නොබෝදා පැවැත්විණි. එහිදී ස්ටෑන්ඩඩ් චාර්ටඩ් බැංකුවේ දේශීය සමූහ බැංකු ගිණුම් අංශයේ ප‍්‍රධානී ලොරෙන්සෝ ජයසිංහ මහතා අනුග‍්‍රාහක චෙක්පත හිල්ටන් කලම්බු රෙසිඩන්ස් සභාපති හා සාමාන්‍යාධිකාරි මනේෂ් ප‍්‍රනාන්දු මහතා වෙත පිරිනමයි.(ඡායාරූපය – හර්බට් පෙරේරා)  ප‍්‍රමුඛ පෙළේ රූපලාවණ්‍ය නිෂ්පාදනයක් වන ස්වීඩනයේ ඔරිෆ්ලේම් සමාගම නැචුරල් බැලන්ස් ෂේක් නමින් පෝෂ්‍යදායී පානයක් හා විටමින් වර්ග දෙකක් හඳුන්වා දුන්නේය. රුධිරයේ සීනි මට්ටම ප‍්‍රශස්ත මට්ටමක රඳවන මේ පානය හඳුන්වාදීමේ මාධ්‍ය හමුවක් සිනමන් ග‍්‍රෑන්ඩ් හෝටලයේදී පැවැත්විණි. එහිදී ඔරිෆ්ලේම් ශ‍්‍රී ලංකා ආයතනයේ කළමනාකාර අධ්‍යක්ෂ පර්ගනර්සන් මහතා අදහස් දක්වයි. වෙල්නස් ආසියානු ප‍්‍රාදේශීය කළමනාකාරී මීනා නියුමලර් මහත්මිය හා උත්සවයේ ප‍්‍රධාන ආරාධිතයෝ ද මෙහි සිටිති.ඡායාරූපය රුවන් ද සිල්වාශ‍්‍රී ලංකා රූපවාහිනී සංස්ථාව ‘ගී මුතු’ ගායන තරගය සඳහා දැන් ඇයැදුම්පත් කැඳවයි.ගායන හැකියාව ඇති අවුරුදු 18 ට අඩු දරු දැරියන්ට ජූනි 10 දාට පෙර, නිෂ්පාදක, ගී මුතු, ශ‍්‍රී ලංකා රූපවාහිනී සංස්ථාව, කොළඹ යන ලිපිනයට අයැදුම්පත් එවිය හැකි ය.</content>
  </post><post>
    <category>NEWSPAPER</category>
    <date>
      <year>2009</year>
      <month>05</month>
      <day>31</day>
    </date>
    <link>http://www.silumina.lk/2009/05/31/_art.asp?fn=aw0905311</link>
    <topic>මට යන්න බෑ, මට යන්න බෑ මෙයා දාලා මං යන්නේ නෑ</topic>
    <author>මතුගම</author>
    <content>මට යන්න බෑ, මට යන්න බෑ මෙයා දාලා මං යන්නේ නෑගේ දොර වතුපිටිවලට, ඉඩ කඩම් කුඹුරු ගොවිතැන්වලට ඔප්පු තිරප්පු ලියා ගෙන මේවා මාගේ ම යැයි, බොහෝ දෙනා සිතා සිටිති. එසේ ම මීට පෙර අතීතයේ ද මේවා මගේ ම යැයි සිතා ගෙන සිටි අය තවමත් මළවුන් අතර සිට මේවා මගේ ම යැයි දැනුදු සිතා ගෙන සිටිති. අප ජීවත් වන ඉඩම් කොටස මෙන් ම නිවස පැරැන්නන් විසින් සාදන ලද්දක් නම් එය ද මේවා මගේ ම යැයි සිතා ගෙන සිටින සංසාරික නෑයෝ ලක්ෂ සංඛ්‍යාතව සිටිති. ඒ තණ්හාවේ ස්වභාවය යි.මෙවැනි ඉඩකඩම් දේපළ පිළිබඳ වස්තු තණ්හාවෙන් මිය ගිය අයිතිකාරයෝ තවමත් ඒ අයිතිය පිළිබඳ තණ්හා සිතින් ම පසුවෙති. වර්තමානයේ එම දේපළ වස්තු භුක්ති විඳින්නන් එසේ භුක්ති විඳිමින් ඒ දේපළ පිළිබඳ සිදු කරන යම් යම් වෙනස් කිරීම් කඩා බිඳ දැමීම් විකිණීම් ආදී කි‍්‍රයාකාරකම් පිළිබඳ ඒ මළගිය ප‍්‍රාණකාරයෝ කම්පාවෙති.කර්මානුකූලව ඔවුනට ඇති ශක්තීන් හා හැකියා අනුව විරෝධතා දක්වති. ලෙඩ දුක් කරදර පමුණුවති. එසේ බැරි අය හඬා වැළපෙති. සාප කරති. මළවුන් සිහිපත් කොට පින් දහම් කැර අනුමෝදන් කරන්නන්ට ආශිර්වාද කරති.මෙසේ අමනුස්ස බලවේග පිළිබඳ වටහාගත් පිරිසක් ඒ සඳහා අතීතයේ ඍෂිවරුන් විසින් සම්පාදනය කරන ලද යන්ත‍්‍ර මන්ත‍්‍ර බලි තොවිල් ශාස්ත‍්‍රයන් භාවිත කරමින් ශාන්ති කර්මයේ යෙදෙති. සමහරු මන්ත‍්‍රාචාර්යයයෝ යැයි දැන්වීම් පුවරු යොදාගෙන එම ව්‍යාපාරයේ යෙදෙති. එය සමහරකුට හොඳ ආදායම් මාර්ගයක් වී ඇත.විශේෂයෙන් හොඳ පැත්තට වඩා නරක පැත්තට නැඹුරු වූ ජනයා එවැනි ඇඳුරන් සොයා ගොස් දහස් ගණනින් ලක්ෂ ගණනාවක් මුදල් වැය කරති. ධර්ම මාර්ගයේ යෑමට, පිනට දහමට එසේ නොවෙහෙසෙති. වැය නොකරති. ඔවුන් ලබන විපාක ද ඊට සාපේක්ෂව ම ලබති.කෙසේ නමුත් ලෝකයේ වෙසෙන ඉතා බහුල ම සත්ත්ව කොට්ඨාසය අමනුස්සයෝ ය. දෙවි මිනිසුන්ටත් වඩා තිරිසන් සතුන්ටත් වඩා බහුල වූ සත්ත්ව කොට්ඨාසය මේ අමනුස්සයෝ ය. සතර අපායෙන් නරක - පෙ‍්‍ර්ත - අසුර යන කොට්ඨාස තුනට අයත් වූවෝ මේ ලෝකයේ ඇඟිල්ලක් ගහන්නට ඉඩ නැති තරම් වූ ගහනයක් විශ්වය පුරා දීර්ඝ කාලයක සිට අවුරුදු දහස් ගණන්, කල්ප ගණන් දුක් විඳිමින් සැරිසරති. අනුනට ද හිරිහැර කරති.මා දන්නා ස්වාමීන් වහන්සේ නමක් සිටිති. උන්වහන්සේ ගේ සීයලා ද පියා ද ඇදුරෝ ය. උන් වහන්සේ ද ගිහි කාලයේ යන්ත‍්‍ර මන්ත‍්‍ර විද්‍යාව හදාරා ඇත. පසුව ජීවිතාවබෝධයෙන් පැවිදි වී සිටිති. මෙයින් වසර ගණනකට ඉහත උන් වහන්සේ පදවිය ප‍්‍රදේශයේ දෙය්යන්ගේ කන්ද තපෝ වනයේ භාවනායෝගීව වැඩ විසූහ. සමහර අවස්ථාවල ගම්වැසියන් පැමිණ උන්වහන්සේ බැහැ දකින අවස්ථා ද වීය.දිනක් දායක පිරිසක් උන්වහන්සේ වෙත රෝගී කාන්තාවක් කැඳවාගෙන ආවෝ ය. හතළිස් පස් හැවිරිදි ඈ ගෙවිලියකි. ඇගේ රෝගී තත්ත්වය විස්තර කරන විටම උන් වහන්සේට මෙය අමනුෂ්‍ය දෝෂයක් බව සිහිපත් වී ඒ සමඟ ම ඊට අදාළ මන්ත‍්‍රයක් ද සිහියට නැගිණි. රෝගී කාන්තාව ගැහෙන්නට වූවා ය. අමනුෂ්‍යයා ඇගේ ඇඟට ආවිශ්ට වූයේ ය.“උඹ මේ ඇත්තිගෙ ඇඟට ආවා නම් දැන් ඉතින් කතා කරපන්” යැයි හාමුදුරුවෝ පැවසූහ.“මට යන්න බෑ. මට යන්න බෑ. මෙයාව දාල මං යන්නේ නෑ”“එහෙම කියල හරියන්නේ නෑ. හොඳින් කියන දේ අහලා නොගියොත් නරකින් යවන හැටිත් මම දන්නවා මොකද කියන්නේ” යි හාමුදුරුවෝ ඇසූහ.“අනේ! මට ඉන්න දෙන්න”“බැහැ... බැහැ මේක මහා පාපයක්. මහා හිරිහැරයක්. මේ ඇත්තිට නිදහසේ ජීවත් වෙන්න ඉඩ දෙන්න ඕනෑ.”“මම ඉන්නේ මේකිවත් අරගෙන යන්න ම යි. ඉතින් ඒකට තවම වෙලාව ආවේ නෑ.”“ඒවා හරියන්නේ නෑ. දැන් ඉතින් තමුන් මේ ඇත්තිව අත හැරලා යන්න ඕන.”“එහෙම නම් මට දොළ බිලි ඕනෑ.”“මොනවද උඹට ඕනෑ.”“සැවුලෙක් ඕනෑ”“හොඳයි... සැවුලෙක් දෙන්නම්... හැබැයි මරන්න බැහැ”“හ්ම්... හා... හොඳයි”මේ අනුව නියම කැර ගත් දිනයේ ස්වාමීන් වහන්සේ දන්නා හඳුනන ඇදුරෙක් ගෙන්වා දෙවියන්ට කන්නලව් කොට දිෂ්ටි ගන්වා අදාළ කටයුතු කැරවූහ. මේ අතර ආතුර කාන්තාවගේ ඇඟට අමනුෂ්‍යයා ආවිශ්ට විය. වේලාව රාති‍්‍ර දොළහ ඉක්මවූවා පමණි.“හේº හෙº හෙº උඹලා මාව අඳුනන්නේ නැහැ. මම දළ තියෙන යක්ෂයෙක්. මමත් උඹලට වඩා මන්ත‍්‍ර දන්නවා. මම මනුස්ස ලෝකෙදි මන්ත‍්‍ර දහස් ගණනක් ඉගෙන ගත්තා” යි පුරසාරම් කියන්නට විය. ඇදුරා ද අන්ද මන්ද වී ගියේ ය.හාමුදුරුවෝ ඉදිරිපත් වූහ. “උඹ ඔය තරම් දන්නා මන්ත‍්‍ර මොනවා ද කියාපන් බලන්න. උඹ ගිනිපේසු මාලාව දන්නවාද? උඹ විෂ්ණු ඝරය, අග්නි ඝරය දන්නවාද? අංගුලිමාල දපනය දන්නවාද? දන්නවා නම් කියාපන් බලන්නැ” යි හාමුදුරුවෝ අභියෝග කළහ. යක්ෂයා නිහඬ වීය.”“එහෙනම් කියාපන් බලන්න උඹ කව්ද? කියලා” හාමුදුරුවෝ නැවතත් ඇසූහ.“මම ආනුභාව සම්පන්න යක්ෂයෙක්. දළ තියෙන යක්ෂයෙක්.”“ඔව්! මට පේනව. උඹ හීනයෙක්. මිත්‍යාදෘෂ්ටික යක්ෂයෙක්, උඹට මොනවද කරන්න පුළුවන්.”“හº... හº... හº... මම අද හැන්දෑවෙ මේකිව බය කරන්න හැදුවා. මේකි වැසිකිලි ගිය වෙලාවෙ. මම සද්ද බද්ද කළා. ඒත් මේකි බය වුණේ නෑ. ඒ ගෙදර කෙනෙක් කියලා මේකි හිතන්න ඇති.”“උඹ මනුස්ස ලෝකෙ හිටියේ කවුරු වශයෙන්ද?”“මම ද? මගේ නම...” (නම කීවේ ය)“ගම කොහේද?”යක්ෂයා ඊට උත්තර දුන්නේ නැත.මේ සිද්ධිය බලා සිටි කාන්තාවක් තමන් ළඟ සිටි කෙනකු සමඟ අමනුස්සයා ගැන යමක් රහසින් මෙන් කීවා ය.ඇය ද පත්තිනි මෑණියන් නමින් දාන මාන වලට යන, සිල් සමාදන් වී ප‍්‍රතිපත්ති රකින කාන්තාවකි. ඇය යමක් රහසෙන් මුමුණන අයුරු අසා සිටි ආවිශ්ට කාන්තාව හිඳ ගෙන සිටි අයුරින් ම පිමි කීපයක් පැන ඇය ළඟට ගියා ය.“මොනවද බොල තෝ කිව්වේ”“ඇයි? උඹ මට මොනව කරන්නද?” උපාසිකාව ද තදින් ඇසුවා ය.“මම තොට හිටපිය”“අනේ; නිකං පලයං යන්න. මටත් තියෙනවා යම් කිසි බලයක්. මට පත්තිනි මෑණියන්ගෙ බලය තියෙනවා. මම ආරක්ෂා කරන ශීලයේ බලය මට තියෙනවා” ඇය කීවාය.“එහෙනම් තෝ ඒවා තියා ගනිං” යැයි ආතුර ආවිශ්ට කාන්තාව පසු පසට පිමි කීපයක් පැන සිටි තැනට ම ගියා ය.මෙහිදී අත්හදා බලන්නට යමක් කළ හැකි හොඳම අවස්ථාවකැයි සිතූ හාමුදුරුවෝ යළිත් අමනුස්සයා ඇමතූහ.“හා... හොඳයි... උඹ මහා ආනුභාව සම්පන්න කෙනෙක් ය කීවානේ. රත්නත‍්‍රයේ ආනුභාවය ඉදිරියේ උඹට බොරු කියන්න බැහැ. උඹට බැරිද මේ අහිංසක කාන්තාවට හිරිහැර නොකර උඹේ වේෂයෙන් ම පෙනී සිටින්නැ” යි හාමුදුරුවෝ ඇසූහ.“පුළුවන්”“ඔව්! උඹ හෙට රෑ 11 ට අනිවාර්යයෙන් ම මගේ පන්සලේ මම ඉන්න කුටිය ඉස්සරහට එන්න ඕනෑ.”“ඔව්! මම එනවා”“ඔව්! උඹ එන්න ඕනෑ. නාවොත් බලාගෙනයි. මම වෙසමුණි රජ්ජුරුවන්ට පැමිණිලි කරනවා උඹ ගැන” යි හාමුදුරුවෝ තදින් පැවසූහ.උන් වහන්සේ යක්ෂයා දුටු හැටි විස්තර කළේ මෙසේ ය.“මම මීට ඉස්සර යක්ෂයකු හැබැහින් දැක තිබුණේ නැහැ. ඒ නිසා මේ අලුත් අත්දැකීම දැකගන්න හිතේ උනන්දුවක් තිබුණා. යකා බොරු කියයි ද? බොරු කියා මඟ හැර ගියා ද? මේ ආදී සිතුවිලි මගේ හිතට ආවා. මා සිටිය කුටිය ඉදිරිපස කුඩා ඉස්තෝප්පුවේ එක් පසෙක ‘අට්ඨි සංඥාව‘ සඳහා අවශ්‍ය මිනිස් ඇට සැකිල්ලක් තබා තිබුණි. අනිත් පැත්තේ පුටුවක් තිබුණා. පහුව දා රාති‍්‍රයේ මම ඒ පුටුවට වී බුලත් විටක් සපමින් සිටියා.හරියට ම රාති‍්‍ර 10.55 ට හිටි හැටියේ හුළඟක් හමා ගෙන ආවා. ඒ සුළඟත් සමඟ දුර්ගන්ධයකුත් දැනුණා. මට හිතුණා යහළුවා එනවා තමයි කියා. මම නැගිට්ටා. ඉදිරිපිට තිබූ කණුවට පිට දී ඉදිරිපස බැලුවා. රාති‍්‍රය නිසා අඳුරුයි.ඒත් යන්තමින් වගේ එළියකුත් තිබුණා. කවුදෝ ඈත සිට මා ඉදිරියට එන බව මට පැහැදිලිව පෙනුණා. ඒත් කිසිම බයක් චකිතයක් දැනුණේ නෑ.මේ මා ඉදිරියට එන රූපය මිනිහෙකුගේ නම් නොවන බව සියයට සියයක් ම පැහැදිලිව පෙනුණා. මම රූපය දිහා ඍජුව ම බලා සිටියා.ඊයේ කිව්වා වගේ ම මේ යකාගේ දළ දෙකක් මුඛය දෙපසින් පිටතට ඇදී තිබුණා. හැඩ පළු ගෙතුණු හිස කෙස් තඹ පැහැයෙන් දිළිසුණා. සම්පූර්ණ උස අඩි හතරකට වඩා නැහැ. බඩ ගෙඩිය ඉදිරියට නෙරා තිබුණා පපුවේත් දෑත් දෙපාවලිත් තඹ පැහැති රෝම තිබුණා.මම බුදුරජාණන් වහන්සේ ඉදිරියට ආ රුචිරෝම යක්ෂයාගේ කතාව සිහිපත් වුණා. ඒ වගේ ම මවිල් ඉඳිකටු වගේ තියුණුව තිබුණා.දැන් මගේ ඉදිරියේ, යක්ෂයා අඩි පහක් විතර දුරින් මා දෙස බලා ගෙන ඉන්නවා. ඇස් දෙක තියුණුයි, ඒත් එහි බිය සැක ගතියක් තිබුණු නිසා මට හිතට ලොකු ධෛර්යයක් ආවා. එක පාරට ම මුගේ ඇඟට පැන කෙස් වල්ලෙන් අල්ලා ගන්න ඕනෑයි කියා මට හිතුණා. එහෙම හිතන කොටම ‘දැඩි මුණ්ඩ’ කියා ගෙන පිමි තුනක් පස්සට පැන්නා. හරියට රබර් බෝලයක් උඩ පනින්නා වාගේ පස්සෙන් පස්සට පැන නොපෙනී ගියා යි උන්වහන්සේ යක්ෂයා දුටු හැටි විස්තර කළහ.“ඉතින් හාමුදුරුවනේ! මේ යක්ෂයා ඒ කාන්තාවට ආවේශ වී හිරිහැර කරන්න හේතුව මොකක්ද?” මම ඇහුවෙමි.මහත්තයා! අන්න එතැන තමයි වැදගත් කාරණය තියෙන්නෙ. මේ පවුලේ ඉතාම ගාම්භීර පැරැන්නෙක් හිටියා. ඒ පුද්ගලයා ඉතා වෙහෙස මහන්සියෙන් ඉඩ කඩම් දේපළ රැස් කළා. හිටි හැටියේ ම මේ මනුෂ්‍යයාට අංශාබාධ රෝගය වැළඳුණා. පවුලේ අයට ටික දවසක් යන කොට මේ ලෙඩා කරදරයක් වුණා. හිරිහැරයක් වුණා. අන්තිමට කිසිම සාත්තු සප්පායමක් නොලබා ඔහු මිය ගියා. මේ මනුස්සයා මැරුණේ වෛරයෙන්, තමන්ගේ දේපළ වස්තුව භුක්ති විඳිමින් ම මේ අය ඔහුට සාත්තු සප්පායමක් වෙදකමක් තියා හරියට කෑම බීම ටිකවත් දුන්නේ නෑ. ඒ තරම් මහන්සියෙන් උත්සාහයෙන් ධන සම්පත් රැස් කළෙත්, පවුලේ අනාගත පරපුර සඳහා ම සිහින මවමින් . ඒත් අකාලයේ කුසගින්නේ ම මළා. වෛරයෙන්.ඔහු මළාට පසු පවුලේ අය ඒ දේපළ බෙදා ගෙන භුක්ති විඳිනවා. මැරුණු මිනිහා වෛරයෙන් මළ නිසා පළිගැනීමේ චේතනාවෙන් යක්ෂයෙක් වී ඉපදුණා. ඒ යක්ෂයා, යක්ෂයන්ට අධිපති යක්ෂ සේනාධිපතියන් හමු වී තමන්ට සිදු කළ අසාධාරණය කියලා කන්නලව් කළා. ඒ ප‍්‍රධානීන්ට ආවතේව කර තමන්ට අසාධාරණ කළ නෑයින්ගෙන් පළිගන්න වරම් ගත්තා. දැන් යක්ෂයා පළිගන්නවා. කර්මානුරූපව අකුසල විපාක විඳින නෑයින්ගේ නරක වේලාවක් බලා ගොස් පළිගන්නවා.ඉතින් ඒ උරුමක්කාරකම් තියෙන අමනුස්සයන් පළවා හරින්නට, අවතැන් කරන්නට අපට අයිතියක් නැහැ. කර්මය වළක්වන්න අයිතියක් නැහැ. බෞද්ධ පිළිවෙත්වලින් අපල දුරු කැරගන්න ආතුරයන් ම උනන්දු වෙන්න ඕනෑ. ඇදුරන් තාවකාලික ආරක්ෂාවල් දැම්මත් නැවතත් වෙනත් ක‍්‍රමයකින් හෝ පළි ගැනීම සිදුවේවි. අනිත් කාරණය අද බොහෝ දෙනෙක් ආච්චි සීයලාගේ මව් පියන්ගේ වස්තු සම්පත් භුක්ති වින්දත් ඔවුන්ට පින් අනුමෝදන් කරන්නේ නෑ. අන්තිමට වැඩේ වැරදුණාම පිළිවෙත් හොයනවා. ශාස්ත‍්‍ර අහනවා. අර පාරම්පරික උරුමක්කාර අමනුස්සයන් පලවා හරින්න, බැඳලා මූදේ දාන්න ක‍්‍රම හොයනවා. ඒවා ඒ තරම් ලේසි නෑ. ඊට කලින් තමන් කළ අසාධාරණයට විපාක විඳින්න සිදුවෙනවා යි ද පැවසූහ.මතුගමමහින්ද විජේතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=aa0906071</link>
    <topic>කොටින්ට උදව් කළ අය රැකගැනීමේ රහස් සැලසුමක්</topic>
    <author>කේ.සී.ජේ. රත්නායක</author>
    <content>කොටින්ට උදව් කළ අය රැකගැනීමේ රහස් සැලසුමක්පොසොන් සමය අර්ථවත් කොට අලුත් ශ‍්‍රී ලංකාවක් ගොඩනඟමු!සිතුල්පව්ව රජමහා විහාරයේ අභිනව සංඝාවාසයජාතිවාදය අවුස්සන්න නම් එපා!යාල්දේවි 20 වසරකට පසු තාණ්ඩිකුලම් යයිරණවිරුවාණෙනි, ඔබ දේශයේ අභිමානයයි!ජාතික රණවිරු දිනය අදහින්දු පූජකවරු-දෙමළ ව්‍යාපාරිකයෝ ජනපතිට ප‍්‍රසාදය පළ කරති‘නැණස සත්කාරයෙන් ළමයින් 60,000ට සෙතදින 180 න් උතුරට වසන්තය!උතුරෙන් කොළඹට ගෙනැවිත් සැඟවූ අවි-පුපුරන ද්‍රව්‍ය සොයයිත‍්‍රස්තවාදය වැළැක්වීමේ පනත අහෝසි කිරීම ඔස්සේකේ.සී.ජේ. රත්නායකත‍්‍රස්තවාදය වැළැක්වීමේ පනත වහාම අහෝසි කළ යුතු බවට විපක්ෂ නායක රනිල් වික‍්‍රමසිංහ මහතා ඉකුත් දා කළ යෝජනාව පසුපස සැඟවුණු රහසක් ඇතැයි මේ වන විට දේශපාලන ක්ෂේත‍්‍රයේ සැකයට ලක්වෙමින් පවතී.එල්ටීටීඊ ත‍්‍රස්තවාදීන්ට සෘජුව හෝ වක‍්‍රව හෝ ආධාර කළ පුද්ගලයන්ට එරෙහිව නීතිමය කි‍්‍රයාමාර්ග ගැනීමට ඇති හැකියාව අඩපණ කිරීමේ අරමුණින් රනිල් වික‍්‍රමසිංහ මහතා මේ යෝජනාව ඉදිරිපත් කැර ඇති බවටත් චෝදනා නැඟී තිබේ.මේ පිළිබඳව සිළුමිණට අදහස් පළ කළ ජාතික ආරක්ෂාව පිළිබඳ මාධ්‍ය ප‍්‍රකාශක ඇමැති කෙහෙළිය රඹුක්වැල්ල මහතා පෙන්වා දුන්නේ ත‍්‍රස්තවාදීන්ට ආධාර අනුබල දෙමින් ඔවුන් සමඟ විවිධාකාරයෙන් සබඳතා පැවැත්වූ දේශපාලනඥයින්, රාජ්‍ය නොවන සංවිධාන සහ මාධ්‍යවේදීන් පිරිසක් පිළිබඳව සැලකිය යුතුපමණ තොරතුරු අනාවරණය වී ඇති බවත් ත‍්‍රස්තවාදය වැළැක්වීමේ පනත අහෝසි කළ යුතු බවට විපක්ෂ නායකවරයා කරනු ලබන යෝජනාව පිළිබඳව බරපතළ සැක පවතින බවයි.ත‍්‍රස්තවාදීන් සමඟ සබඳතා පැවැත්වීම, ආධාර අනුබල හා රැකවරණ සැලසීම යනාදියට සම්බන්ධ වන පුද්ගලයන්ට එරෙහිව කි‍්‍රයා කිරීමට ඇත්තේ ත‍්‍රස්තවාදය වැළැක්වීමේ පනත මඟිනි.කිසියම් හෙයකින් එකී පනත අහෝසි කළහොත් ත‍්‍රස්තවාදීන් සමඟ විවිධාකාරයෙන් සබඳ්‍ර පැවැත්වූ පුද්ගලයන්ට නීතියෙන් ගැලවී යෑමේ යම් අවකාශයක් ඇති වන්නේ යැයි ශී‍්‍ර ලංකාවේ අපරාධ නීතිය පිළිබඳව විශාරදයකු කරුණු පෙන්වා දුන්නේය.මානුෂික මෙහෙයුම ජයග‍්‍රහණය කිරීමෙන් පසු ප‍්‍රමුඛත්වය දිය යුතු වෙනත් වැදගත් කටයුතු බොහෝමයක් තිබියදී ඒ කිසිවක් පිළිබඳව අවධානය යොමු නොකළ විපක්ෂ නායකවරයා, “වහාම ත‍්‍රස්තවාදය වැළැක්වීමේ පනත ඉවත් කළ යුතු බවට” කඩිමුඩියේ යෝජනා කෙළේ මන්දැයි මේ වන විට එක්සත් ජාතික පක්ෂය තුළත් දැඩි නොසන්සුන්තාවක් හටගෙන ඇති අතර, ඇතැම් මන්තී‍්‍රවරුන් පවසා තිබුණේ විපක්ෂ නායකවරයා විසින් එවැනි ප‍්‍රකාශයක් නොකළ යුතු ව තිබු බවයි.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=aa0906072</link>
    <topic>පොසොන් සමය අර්ථවත් කොට අලුත් ශ‍්‍රී ලංකාවක් ගොඩනඟමු!</topic>
    <author/>
    <content>කොටින්ට උදව් කළ අය රැකගැනීමේ රහස් සැලසුමක්පොසොන් සමය අර්ථවත් කොට අලුත් ශ‍්‍රී ලංකාවක් ගොඩනඟමු!සිතුල්පව්ව රජමහා විහාරයේ අභිනව සංඝාවාසයජාතිවාදය අවුස්සන්න නම් එපා!යාල්දේවි 20 වසරකට පසු තාණ්ඩිකුලම් යයිරණවිරුවාණෙනි, ඔබ දේශයේ අභිමානයයි!ජාතික රණවිරු දිනය අදහින්දු පූජකවරු-දෙමළ ව්‍යාපාරිකයෝ ජනපතිට ප‍්‍රසාදය පළ කරති‘නැණස සත්කාරයෙන් ළමයින් 60,000ට සෙතදින 180 න් උතුරට වසන්තය!උතුරෙන් කොළඹට ගෙනැවිත් සැඟවූ අවි-පුපුරන ද්‍රව්‍ය සොයයි- ජනපති“නිතර ම නැඟී සිටිය යුතු ය. පමා නොවිය යුතුය. සුචරිතයෙහි යෙදිය යුතුය. ධර්මයේ හැසිරෙන්නා මෙලොව - පරලොව දෙලොවෙහි ම සුවසේ වෙසේ” යන සම්බුදු දහම පිළිපදිමින් මේ පොසොන් සමය අර්ථවත් කොට අලුත් ශ‍්‍රී ලංකාවක් ගොඩනැඟීමට පෙළ ගැසෙමු” යැයි පොසොන් පොහොය නිමිත්තෙන් පණිවිඩයක් නිකුත් කරන මහින්ද රාජපක්ෂ ජනාධිපතිතුමා පවසයි.එම නිවේදනය සම්පූර්ණයෙන් මෙසේය.පොසොන් මංගල්‍යය අප මහත් ගෞරවයෙන් සමරන්නේ මේ රට බුදු සසුන පිහිටුවා නව සමාජයක්, සංස්කෘතියක් දායාද කළ ඓතිහාසික සංසිද්ධිය පෙරටු කොට ගෙනය. එහි නියමුවාණෝ අප අනු බුදු මිහිඳු මහ රහතන් වහන්සේ ය.සම්බුද්ධ දේශනාව පදනම් කොට ගනිමින් මිහිඳු මාහිමිපාණන් වහන්සේ වදාළ සදහම් පණිවිඩය අප ජාතිය සුචරිතවත් කළේ ය. ඒ නිසාම අප ජාතිය මෙන්ම ගහකොළ ද, සතා සිව්පාවාගේ ද පැවැත්ම තහවුරු විය.අප සමාජීය, සංස්කෘතික, ආර්ථික මෙන්ම දේශපාලන වශයෙන් ද සවිමත් විය. ලොව අන්‍ය ජාතීන් අතර පවා විශිෂ්ටත්වයට පත්කළ අප ජාතියේ ඒ ගමන් මඟ පසුගිය දශක තුනක කාලය මුළුල්ලේ ම අභියෝගයට ලක්විය.ඒ අභියෝග අද අපි ජයගෙන සිටිමු. නැවතත් මිහිඳු මාහිමිපාණන් වහන්සේ පෙන්වා දුන් දිශානතියට රට එළැඹ තිබේ. අපි දෙදහස් තුන්සිය දාහත් වැනි පොසොන් මංගල්‍යය සමරන්නේ ඒ සැනසීම පෙරටු කොට ගෙනය.බුදුදහම සකල ලෝක සත්ත්වයාට දුකින් මිදීමේ මාර්ගය පෙන්වා දෙන දහමකි. ඉන් මෛති‍්‍රය, දයාව, කරුණාව පෙරට ගත් සහජීවනය තහවුරුව තිබේ. කිසිදු ආකාරයේ භේද බින්න වීමකට ඒ මඟ ඉඩක් නැත.සියලු ජාතීන්ගේ අයිතීන් සුරක්ෂිත ය. අප රාජ්‍ය ප‍්‍රතිපත්තිය ධර්ම ගරු කොට අධිෂ්ඨානයෙන් ඒ සඳහා පියවර තබා තිබේ.උත්තිට්ඨෙ නප්පමජ්ජෙය්‍ය - ධම්මං සුචරිතං චරෙ ධම්මචාරි සුඛං සෙති – අස්මිං ලොකෙ පරම්භිව”නිතරම නැඟී සිටිය යුතුය. පමා නොවිය යුතුය. සුචරිතයෙහි යෙදිය යුතුය. ධර්මයේ හැසිරෙන්නා මෙලොව පරලොව දෙලොවෙහි ම සුවසේ වෙසේ” යන සම්බුදු දහම පිළිපදිමින් මේ පොසොන් සමය අර්ථවත් කොට අලුත් ශ‍්‍රී ලංකාවක් ගොඩනැඟීමට පෙළ ගැසෙමු.සැමට තෙරුවන් සරණයි!</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=aa090607_1</link>
    <topic>සිතුල්පව්ව රජමහා විහාරයේ අභිනව සංඝාවාසය</topic>
    <author>ඡායාරූපය - රංජිත් ජයවීර</author>
    <content>කොටින්ට උදව් කළ අය රැකගැනීමේ රහස් සැලසුමක්පොසොන් සමය අර්ථවත් කොට අලුත් ශ‍්‍රී ලංකාවක් ගොඩනඟමු!සිතුල්පව්ව රජමහා විහාරයේ අභිනව සංඝාවාසයජාතිවාදය අවුස්සන්න නම් එපා!යාල්දේවි 20 වසරකට පසු තාණ්ඩිකුලම් යයිරණවිරුවාණෙනි, ඔබ දේශයේ අභිමානයයි!ජාතික රණවිරු දිනය අදහින්දු පූජකවරු-දෙමළ ව්‍යාපාරිකයෝ ජනපතිට ප‍්‍රසාදය පළ කරති‘නැණස සත්කාරයෙන් ළමයින් 60,000ට සෙතදින 180 න් උතුරට වසන්තය!උතුරෙන් කොළඹට ගෙනැවිත් සැඟවූ අවි-පුපුරන ද්‍රව්‍ය සොයයිසිතුල්පව්ව රජමහා විහාරයේ අභිනවයෙන් ඉදි කරන ලද සංඝාවාසය මහින්ද රාජපක්ෂ ජනාධිපතිතුමා අතින් ඊයේ විවෘත කැරිණි. එම සංඝාවාසය සිතුල්පව්ව රාජමහා විහාරාධිපති දක්ෂිණ ලංකාවේ උප ප‍්‍රධාන සංඝනායක මැටරඹ පෙ‍්‍ර්මරතන නාහිමි ප‍්‍රමුඛ මහා සංඝරත්නය විෂයෙහි ජනාධිපතිතුමා අතින් සඟ සතු කෙරුණු අයුරු.මේ අවස්ථාවට චමල් රාජපක්ෂ, දිනේශ් ගුණවර්ධන අමාත්‍යවරු ද, ආරක්ෂක ලේකම් ගෝඨාභය රාජපක්ෂ, කතරගම දේවාලයේ බස්නායක නිලමේ ශෂීන්ද්‍ර රාජපක්ෂ මහත්වරු ද ගිහි පැවිදි විශාල පිරිසක් ද සහභාගි වූහ.ඡායාරූපය - රංජිත් ජයවීර </content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=aa090607_2</link>
    <topic>ජාතිවාදය අවුස්සන්න නම් එපා!</topic>
    <author/>
    <content>කොටින්ට උදව් කළ අය රැකගැනීමේ රහස් සැලසුමක්පොසොන් සමය අර්ථවත් කොට අලුත් ශ‍්‍රී ලංකාවක් ගොඩනඟමු!සිතුල්පව්ව රජමහා විහාරයේ අභිනව සංඝාවාසයජාතිවාදය අවුස්සන්න නම් එපා!යාල්දේවි 20 වසරකට පසු තාණ්ඩිකුලම් යයිරණවිරුවාණෙනි, ඔබ දේශයේ අභිමානයයි!ජාතික රණවිරු දිනය අදහින්දු පූජකවරු-දෙමළ ව්‍යාපාරිකයෝ ජනපතිට ප‍්‍රසාදය පළ කරති‘නැණස සත්කාරයෙන් ළමයින් 60,000ට සෙතදින 180 න් උතුරට වසන්තය!උතුරෙන් කොළඹට ගෙනැවිත් සැඟවූ අවි-පුපුරන ද්‍රව්‍ය සොයයි- ජනපතිජාතිවාදය ඉස්මතු කෙරෙන ආකාරයේ ප‍්‍රවෘත්ති හා ලිපි පළ කිරීමෙන් වළකින්නැයි මහින්ද රාජපක්ෂ ජනාධිපතිතුමා අවධාරණය කැර සිටී. ජනාධිපතිතුමා මේ බව සඳහන් කෙළේ මාධ්‍ය ආයතන හිමිකරුවන් හා ප‍්‍රධාන පෙළේ පුවත්පත් කතුවරුන් සමඟ ඉකුත් සිකුරාදා අරලියගහ මන්දිරයේ පැවැති හමුවක දී ය.ජාතික සමඟිය පළුදුවන ආකාරයෙන් සුළු සිදුවීම් අතිශයෝක්තියෙන් හුවා නො දැක්විය යුතු බව පෙන්වා දුන් ජනාධිපතිතුමා එසේ නොවුණහොත් එල්ටීටීඊය වැනි ත‍්‍රස්තවාදී සංවිධාන නැවත හිස එසැවිය හැකි බවත් සඳහන් කළ අතර යළි කිසි දිනෙක එවැනි ත‍්‍රස්තවාදී සංවිධානවලට හිස එසවීමට ඉඩ නො දෙන ලෙස ද ඉල්ලා සිටියේ ය.මේ අවස්ථාවට කෘෂිකර්ම හා ගොවිජන සේවා ඇමැති මෛති‍්‍රපාල සිරිසේන, ජනමාධ්‍ය ඇමැති අනුර පි‍්‍රයදර්ශන යාපා, ලක්ෂ්මන් යාපා අබේවර්ධන, මානව හිමිකම් හා ආපදා කළමනාකරණ ඇමැති මහින්ද සමරසිංහ, ජාතික ඒකාබද්ධතා ඇමැති විනයාගමූර්ති මුරලිදරන් සහ ජනාධිපති ලේකම් ලලිත් වීරතුංග යන මහත්වරුද සහභාගි වූහ. එසේ ම ශී‍්‍ර ලංකාවේ ප‍්‍රධාන පෙළේ ජනමාධ්‍ය ආයතන හිමිකරුවන් හා ජාතික මට්ටමේ පුවත්පත් කතුවරුන් ඇතුළු විශාල පිරිසක් ද මේ අවස්ථාවට එක් ව සිටියෝ ය.වසර 30 ක යුද්ධය නිමාකර ජනතාවට සාමයෙන්, සමගියෙන් වාසය කළ හැකි රටක් බිහි කළ නිසා සිංහල, දෙමළ, මුස්ලිම් ඇතුළු සියලු ජනතාවට එකම ජාතියක් ලෙස ජීවත්වීමේ අවස්ථාව උදාවී ඇති බවත්, එම විශ්වාසය තවදුරටත් තහවුරු කිරීමේ ප‍්‍රමුඛම වගකීම මාධ්‍ය සතු වන බවත් සඳහන් කළ ජනාධිපතිතුමා එය පළුදු වන කිසිවක් මාධ්‍ය තුළින් ප‍්‍රචාරය නොකරන්නැයි ද මාධ්‍ය ආයතන ප‍්‍රධානින් ගෙන් ඉල්ලා සිටියේය.ජාතික ආරක්ෂාව ප‍්‍රමුඛව තබා කටයුතු කිරීමට රජය සෑම විටම කටයුතුªකරන බවත් රටේ ආරක්ෂාවට හා නිදහසට බාධාවක්ව පැවැති ප‍්‍රධාන සාධකය වන ත‍්‍රස්තවාදය විනාශ කර දැමීමට රජයට හැකිවූ බවත් ජනාධිපතිතුමා මෙහිදී අවධාරණය කළේය.වසර 30 කට අධික කාලසීමාවක් සංවර්ධනයේ කිසිදු ප‍්‍රතිලාභයක් අත් නොවූ ප‍්‍රදේශයක් වූ මානුෂීය මෙහෙයුම් කි‍්‍රයාත්මක වූ ප‍්‍රදේශ තුළ මේ වන විට දැවැන්ත සංවර්ධන ව්‍යාපෘතින් රැසක් රජය ආරම්භ කර ඇති බවත්, දැනටම නැඟෙනහිර ප‍්‍රදේශය තුළ දැවැන්ත ව්‍යාපෘති කි‍්‍රයාත්මක වන බවත් මෙහිදී ජනාධිපතිතුමා පෙන්වා දුන්නේය.මේ සංවර්ධන වැඩසටහන් සාර්ථක කර ගැනීම සඳහා ද මාධ්‍ය ආයතනයන්හි සහයෝගය අපේක්ෂා කරන අතර ම එම ප‍්‍රදේශවල සැබෑ තතු එහි ගොස් දැක බලාගන්නා ලෙස ද ජනාධිපතිතුමා මෙහිදී මාධ්‍ය ප‍්‍රධානින් වෙත ආරාධනා කර සිටියේය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=aa090607_3</link>
    <topic>යාල්දේවි 20 වසරකට පසු තාණ්ඩිකුලම් යයි</topic>
    <author>සුභද්‍රා දේශපි‍්‍රය/බුද්ධිකා බ‍්‍රහ්මණගේ</author>
    <content>කොටින්ට උදව් කළ අය රැකගැනීමේ රහස් සැලසුමක්පොසොන් සමය අර්ථවත් කොට අලුත් ශ‍්‍රී ලංකාවක් ගොඩනඟමු!සිතුල්පව්ව රජමහා විහාරයේ අභිනව සංඝාවාසයජාතිවාදය අවුස්සන්න නම් එපා!යාල්දේවි 20 වසරකට පසු තාණ්ඩිකුලම් යයිරණවිරුවාණෙනි, ඔබ දේශයේ අභිමානයයි!ජාතික රණවිරු දිනය අදහින්දු පූජකවරු-දෙමළ ව්‍යාපාරිකයෝ ජනපතිට ප‍්‍රසාදය පළ කරති‘නැණස සත්කාරයෙන් ළමයින් 60,000ට සෙතදින 180 න් උතුරට වසන්තය!උතුරෙන් කොළඹට ගෙනැවිත් සැඟවූ අවි-පුපුරන ද්‍රව්‍ය සොයයි2010 දී උතුරු දුම්රිය මාර්ගය සාදා නිම කිරීමට පියවරසුභද්‍රා දේශපි‍්‍රය/බුද්ධිකා බ‍්‍රහ්මණගේවසර 20 කට පසුව යාල්දේවි දුම්රිය ඊයේ (6) කොළඹ කොටුවේ සිට තාණ්ඩිකුලම් දක්වා ධාවනය කැරිණි.උදෑසන 6 ට කොළඹ කොටුවෙන් පිටත්වූ යාල්දේවිය දහවල් 12 වන විට තාණ්ඩිකුලම් වෙත ළඟාවූයේ සිංහල, දෙමළ, මුස්ලිම් මගීන් රැසක් ද සමඟිනි.ගමනාවසානයේ පැවැති උත්සව සභාව ඇමැතූ ප‍්‍රවාහන ඇමැති ඩලස් අලහප්පෙරුම මහතා යුද්ධය නිමා කිරීමට සමගාමීව උතුරු දුම්රිය මාර්ගයේ සංවර්ධන කටයුතු ඇරැඹීම සතුටට කරුණක් බවත් 2010 වන විට කන්කසන්තුරය දක්වා වූ උතුරු දුම්රිය මාර්ගයේ කටයුතු අවසන් කරන බව ද පැවැසීය.මාර්ගයේ පිළිසකර කිරීම් සඳහා රුපියල් බිලියන 14 ක් වැය වෙතැයි අපේක්ෂා කරන අතර මුදල උපයා ගැනීමට ‘උතුරු මිතුරු ව්‍යාපෘතිය’ නමින් වැඩසටහනක් හඳුන්වා දී ඇත. ඊට දායක වීමට කැමැති අයට රුපියල් 1000 වටිනා දුම්රිය ප‍්‍රවේශ පත‍්‍රයක් හඳුන්වා දී ඇත.එහි මුල්ම ප‍්‍රවේශ පත‍්‍රය ඇමැතිවරයා ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතාට තාණ්ඩිකුලම් දුම්රිය ස්ථානයේදී පිරිනැමීය. උත්සව අවස්ථාවට ඇමැති විනයාගමුර්ති මුරලිදරන් මහතා ද සහභාගි විය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=aa0906073</link>
    <topic>රණවිරුවාණෙනි, ඔබ දේශයේ අභිමානයයි!</topic>
    <author/>
    <content>කොටින්ට උදව් කළ අය රැකගැනීමේ රහස් සැලසුමක්පොසොන් සමය අර්ථවත් කොට අලුත් ශ‍්‍රී ලංකාවක් ගොඩනඟමු!සිතුල්පව්ව රජමහා විහාරයේ අභිනව සංඝාවාසයජාතිවාදය අවුස්සන්න නම් එපා!යාල්දේවි 20 වසරකට පසු තාණ්ඩිකුලම් යයිරණවිරුවාණෙනි, ඔබ දේශයේ අභිමානයයි!ජාතික රණවිරු දිනය අදහින්දු පූජකවරු-දෙමළ ව්‍යාපාරිකයෝ ජනපතිට ප‍්‍රසාදය පළ කරති‘නැණස සත්කාරයෙන් ළමයින් 60,000ට සෙතදින 180 න් උතුරට වසන්තය!උතුරෙන් කොළඹට ගෙනැවිත් සැඟවූ අවි-පුපුරන ද්‍රව්‍ය සොයයිමාතෘ භූමියේ ඒකීයභාවය, ස්වෛරීත්වය සහ භෞමික අඛණ්ඩතාවය වෙනුවෙන් අභීතව ජීවිත පරිත්‍යාග කළ රණවිරුවන් සමරන ජාතික රණවිරු දිනය මෙවර සමරනු ලබන්නේ විජයග‍්‍රහණයේ අභිමානය ද පෙරදැරි කරගෙන යැයි පණිවුඩයක් නිකුත් කරමින් මහින්ද රාජපක්ෂ ජනාධිපතිතුමා පවසයි. එහි මෙසේද දැක්වෙයි.දශක තුනක් මුළුල්ලේ අප මාතෘ භූමිය වසාගෙන සිටි ත‍්‍රස්තවාදයේ අඳුරු සෙවණැලි සදහටම තුරන් කර මුළු ශ‍්‍රී ලංකාද්වීපයම එක කොඩියක් යටතට ගෙන ඒමට හැකිවූයේ ති‍්‍රවිධ හමුදාවේ සහ පොලීසියේ වීරෝදාර රණවිරුවන් අසීමිතව කළ කැපකිරීම් නිසා බැව් පවසන්නේ මහත් අභිමානයෙනි.එසේ ම ලෝකයේ කිසිදු හමුදාවක් සතු නොවූ තරම් විශිෂ්ට විනයක් පවත්වාගෙන යමින් සහ තම ජීවිත පරිත්‍යාග කරමින් අප ජනිත වූ මේ බිම ආරක්ෂා කරගැනීම අප සැමගේ වගකීමයි. අවසන් හුස්ම පොද මව් බිම වෙනුවෙන් හෙලූ අභීත රණවිරුවන්ට කරන උපහාරයක් ලෙස අප ඒ වගකීම නිසි ලෙස ඉටු කරන බැව් පැවසිය යුතුමය.දේශයේ ආරක්ෂාව සඳහා කැපවූ රණවිරුවන්ගේ සුබසාධනය නැංවීම රජයේ ප‍්‍රමුඛ කාර්යයක් සේ සලකා කටයුතු කරන බව පවසන්නේ මහත් සතුටින්. රණවිරු ගම්මාන වැඩසටහන, රණවිරුවන්ගේ දරුවන් සඳහා ම වෙන්වූ විශේෂ පාසල් ආරම්භ කිරීම, රණවිරුවන්ගෙන් ගෙවල් කුලී අයකර නොගැනීමට තීරණය කිරීම මෙන්ම සහන පොළී පදනම මත ණය ලබාදීම යන වැඩ සටහන් රජයකි‍්‍රයාත්මක කරන්නේ ඔවුන්ගේ අභිමානයට කරන ගෞරවයක් වශයෙනි. රණවිරුවන්ගේ සුබසාධනය වෙනුවෙන්ම ආරම්භ කරන ලද “අපි වෙනුවෙන් අපි” අරමුදල ශක්තිමත් කිරීමට දස දෙස ජනතාව අද අත්වැල් බැඳ ගන්නේ රණවිරුවන් කළ සේවය මහත් සේ අගය කරමිනි.එසේ ම රට වෙනුවෙන් තම ජීවිත පූජා කළ රණවිරුවන්ගේ පවුල්වල සාමාජිකයන්ට එකී අහිමි වූ ජීවිත හැරෙන්නට අන් සියලු දේ ලබාදීමට කටයුතු කරන්නේ අද දවසේ රට වෙනුවෙන් ඉටුකළ යුතු දැවැන්ත වගකීමක් බව අවබෝධ කරගෙනය.රට වෙනුවෙන් ජීවිත පරිත්‍යාග කළ සියලු රණවිරුවන්ට ජාතියේ ප‍්‍රණාමය පුද කරමු. රණවිරුවාණෙනි, ඔබ දේශයේ අභිමානය යි!</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=aa0906074</link>
    <topic>ජාතික රණවිරු දිනය අද</topic>
    <author>සුන්ල් දයා අල්විස්</author>
    <content>කොටින්ට උදව් කළ අය රැකගැනීමේ රහස් සැලසුමක්පොසොන් සමය අර්ථවත් කොට අලුත් ශ‍්‍රී ලංකාවක් ගොඩනඟමු!සිතුල්පව්ව රජමහා විහාරයේ අභිනව සංඝාවාසයජාතිවාදය අවුස්සන්න නම් එපා!යාල්දේවි 20 වසරකට පසු තාණ්ඩිකුලම් යයිරණවිරුවාණෙනි, ඔබ දේශයේ අභිමානයයි!ජාතික රණවිරු දිනය අදහින්දු පූජකවරු-දෙමළ ව්‍යාපාරිකයෝ ජනපතිට ප‍්‍රසාදය පළ කරති‘නැණස සත්කාරයෙන් ළමයින් 60,000ට සෙතදින 180 න් උතුරට වසන්තය!උතුරෙන් කොළඹට ගෙනැවිත් සැඟවූ අවි-පුපුරන ද්‍රව්‍ය සොයයිසුන්ල් දයා අල්විස්රට ත‍්‍රස්තවාදයෙන් මුදා ගත් ශ්‍රේෂ්ඨ රණවිරුවන්ට ජාතියේ ප‍්‍රණාමය පුදකරන ජාතික රණවිරු දින අභිමානනීය සැමරුම් උත්සවය මහින්ද රාජපක්ෂ ජනාධිපතිතුමාගේ ප‍්‍රධානත්වයෙන් අද (7) සවස 4.30ට ශී‍්‍ර ජයවර්ධනපුර පාර්ලිමේන්තු කී‍්‍රඩාංගන භූමියේ රණවිරු ස්මාරකය අභියසදී පැවැත්වේ.අගමැති රත්නසිරි වික‍්‍රමනායක මහතා ප‍්‍රධාන මැති ඇමැතිවරු ද ජනාධිපති ලේකම්, ආරක්ෂක ලේකම් ති‍්‍රවිධ හමුදාපතිවරු සහ පොලිස්පතිවරයා ද සිවිල් ආරක්ෂක සේවා අධ්‍යක්ෂවරයා ද ඇතුළු රණවිරුවන්ගේ පවුල්වල ඥාතිහු ද මේ උත්සවයට සහභාගි වෙති.මේ උත්සවයේ සංවිධාන කටයුතු රණවිරු සේවා අධිකාරිය මගින් සිදු කෙරෙන බව එහි සභාපති මේජර් ජෙනරාල් පාලිත ප‍්‍රනාන්දු මහතා පවසයි.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=aa0906075</link>
    <topic>හින්දු පූජකවරු-දෙමළ ව්‍යාපාරිකයෝ ජනපතිට ප‍්‍රසාදය පළ කරති</topic>
    <author/>
    <content>කොටින්ට උදව් කළ අය රැකගැනීමේ රහස් සැලසුමක්පොසොන් සමය අර්ථවත් කොට අලුත් ශ‍්‍රී ලංකාවක් ගොඩනඟමු!සිතුල්පව්ව රජමහා විහාරයේ අභිනව සංඝාවාසයජාතිවාදය අවුස්සන්න නම් එපා!යාල්දේවි 20 වසරකට පසු තාණ්ඩිකුලම් යයිරණවිරුවාණෙනි, ඔබ දේශයේ අභිමානයයි!ජාතික රණවිරු දිනය අදහින්දු පූජකවරු-දෙමළ ව්‍යාපාරිකයෝ ජනපතිට ප‍්‍රසාදය පළ කරති‘නැණස සත්කාරයෙන් ළමයින් 60,000ට සෙතදින 180 න් උතුරට වසන්තය!උතුරෙන් කොළඹට ගෙනැවිත් සැඟවූ අවි-පුපුරන ද්‍රව්‍ය සොයයිමේ රටේ තව දුරටත් සුළු ජාතීන් නැති බැව් කී එකම නායකයා මහින්ද රාජපක්ෂ ජනාධිපතිතුමා බවත් එතුමා මෙරට සියලු ජන කොටස් අතර ස්ථිර සාමය පිළිබඳ දැඩි විශ්වාසයක් ගොඩනඟා ඇති බවත් හින්දු පූජකතුමන්ලා සහ දෙමළ ජාතික ව්‍යාපාරිකයෝ පෙන්වා දෙති.මෙරට නැවත වරක් පූර්ණ නිදහස ඇති කිරීම පිළිබඳ ඔවුහු ජනාධිපතිතුමා වෙත බලවත් ප‍්‍රසාදය පළ කැර සිටියහ. ඉකුත් දා අරලිය ගහ මන්දිරයට හින්දු පූජකවරුන් සහ 800 කට අධික දෙමළ ව්‍යාපාරිකයන් රැස් වූ අතර ඒ අවස්ථාවේදී ඔවුන් මේ බව ප‍්‍රකාශ කැර ඇත.ත‍්‍රස්තවාදයට එරෙහි සටන නිමා කළ ජනාධිපතිතුමා මෙරට සංවර්ධනය ඇති කිරීමටත් අසමඟිය ජාති, ආගම් බේද හා දරිද්‍රතාවය පිටුදැකීමටත් ආරම්භ කර ඇති සටනට දමිළ ජනතාවගේ පූර්ණ සහය ලබා දෙන බව ද ඔවුහු මෙහිදී පැවසූහ.මෙහිදී ව්‍යාපාරික පිරිස අමතා දෙමළ බසින් අදහස් දැක්වූ ජනාධිපතිතුමා මේ රටේ ජීවත්වන දෙමළ ජනතාව ආරක්ෂා කිරීම තම වගකීමක් සහ යුතුකමක් සේ සලකා කටයුතු කරන බවත් මින් මතුවට කිසිදු බේදයක් ඇතිවීමට ඉඩ නොතබන බවත් අවධාරණය කළේය.එසේ ම සැවොම සමාන අයිතිවාසිකම් ඇතිව ජීවත්විය යුතු බව ද සඳහන් කළ ජනාධිපතිතුමා අපි සැවොම එක්සත් වී මේ ලස්සන දේශය නැවත ගොඩනඟමු යැයි ආරාධනා කර සිටියේය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=aa0906076</link>
    <topic>‘නැණස සත්කාරයෙන් ළමයින් 60,000ට සෙත</topic>
    <author>සුභාෂිණී ජයරත්න</author>
    <content>කොටින්ට උදව් කළ අය රැකගැනීමේ රහස් සැලසුමක්පොසොන් සමය අර්ථවත් කොට අලුත් ශ‍්‍රී ලංකාවක් ගොඩනඟමු!සිතුල්පව්ව රජමහා විහාරයේ අභිනව සංඝාවාසයජාතිවාදය අවුස්සන්න නම් එපා!යාල්දේවි 20 වසරකට පසු තාණ්ඩිකුලම් යයිරණවිරුවාණෙනි, ඔබ දේශයේ අභිමානයයි!ජාතික රණවිරු දිනය අදහින්දු පූජකවරු-දෙමළ ව්‍යාපාරිකයෝ ජනපතිට ප‍්‍රසාදය පළ කරති‘නැණස සත්කාරයෙන් ළමයින් 60,000ට සෙතදින 180 න් උතුරට වසන්තය!උතුරෙන් කොළඹට ගෙනැවිත් සැඟවූ අවි-පුපුරන ද්‍රව්‍ය සොයයිසුභාෂිණී ජයරත්නඋතුරු වසන්තය වැඩසටහනට සමගාමීව අධ්‍යාපන අමාත්‍යංශය ආරම්භ කළ ‘නැණස සත්කාරය’ මඟින් අවතැන් වූ පාසල් දරුවන් 60,000කට පෙළපොත්, නිල ඇඳුම්, පාසල් උපකරණ බෙදා දීමක් වවුනියාව සහන ගම්මානවලදී පසුගියදා සිදුකෙරිණි. පළමු අදියර යටතේ එසේ බෙදාදුන් භාණ්ඩවල වටිනාකම මිලියන 130කට අධිකය.එම භාණ්ඩ තොගය රුපියල් මිලියන 75ක් වටිනා පෙළ පොත් හා අතිරේක කියවීම් පොත් ද, රුපියල් මිලියන 16.4ක මසා නිමකළ නිල ඇඳුම් ද, රුපියල් මිලියන 1.8ක ගුරු මේස හා පුටු ද රුපියල් මිලියන 36ක සිසු මේස, පුටු හා ඇඳුම් කට්ටල ද අයත් විය.අධ්‍යාපන අමාත්‍යාංශයේ ‘නැණස සත්කාරය’ මඟින් එන වසරේ පහ වසර ශිෂ්‍යත්ව විභාගයටත් මෙවර අධ්‍යයන පොදු සහතික පත‍්‍ර සාමාන්‍ය පෙළ විභාගයටත් පෙනී සිටින අවතැන් සිසුන් සඳහා විශේෂ අධ්‍යාපන වැඩසටහනක් කි‍්‍රයාවට නඟා ඇත.එම සිසුන්ට අමතර පංති පැවැත්වීම සඳහා ද්‍රවිඩ මාධ්‍ය ගුරුවරු කණ්ඩායම් වශයෙන් පිටත්කර යැවීම ඊයේ සිට ආරම්භ කර ඇත.’නැණස සත්කාරය’ යටතේ සති දෙකෙන් දෙකට අත්‍යාවශ්‍ය අධ්‍යාපන උපකරණ උතුරට යැවීමට ද අමාත්‍යංශය කටයුතු යොදා ඇති අතර අධ්‍යාපන ඇමැතිතුමාගේ උපදෙස් මත විශේෂ ඒකකයක් ද අධ්‍යාපන අමාත්‍යංශය ස්ථාපිත කර ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=aa0906077</link>
    <topic>දින 180 න් උතුරට වසන්තය!</topic>
    <author>නිහාල් පී. අබේසිංහ</author>
    <content>කොටින්ට උදව් කළ අය රැකගැනීමේ රහස් සැලසුමක්පොසොන් සමය අර්ථවත් කොට අලුත් ශ‍්‍රී ලංකාවක් ගොඩනඟමු!සිතුල්පව්ව රජමහා විහාරයේ අභිනව සංඝාවාසයජාතිවාදය අවුස්සන්න නම් එපා!යාල්දේවි 20 වසරකට පසු තාණ්ඩිකුලම් යයිරණවිරුවාණෙනි, ඔබ දේශයේ අභිමානයයි!ජාතික රණවිරු දිනය අදහින්දු පූජකවරු-දෙමළ ව්‍යාපාරිකයෝ ජනපතිට ප‍්‍රසාදය පළ කරති‘නැණස සත්කාරයෙන් ළමයින් 60,000ට සෙතදින 180 න් උතුරට වසන්තය!උතුරෙන් කොළඹට ගෙනැවිත් සැඟවූ අවි-පුපුරන ද්‍රව්‍ය සොයයිනිහාල් පී. අබේසිංහඋතුරු වසන්තය මගින් උතුරු පළාතේ ජනතාව යළි තම පාරම්පරික නිජ බිම්වල පදිංචි කරවා ඔවුන්ට සියලු යටිතල පහසුකම් ලබාදී ප‍්‍රජාතන්ත‍්‍රවාදය හා සිවිල් පරිපාලනය දින 180 ක් ඇතුළත ස්ථාපිත කිරීමට රජය අපේක්ෂා කරයි.ඒ අනුව මහින්ද රාජපක්ෂ ජනාධිපතිතුමා පත්කළ විශේෂ කාර්ය සාධක බළකායේ සභාපති බැසිල් රාජපක්ෂ මහතා ජනාධිපති කාර්යාලයේ සහ සියලු අමාත්‍යාංශවල යෝජනා කි‍්‍රයාත්මක කර උතුරු පළාත සුඛිත මුදිත කිරීමට වේගවත් වැඩ පිළිවෙළක් කි‍්‍රයාවට නංවා ඇත.උතුරු වසන්තය යටතේ මුලින් ම පළාත් ජනතාවගේ ආරක්ෂාව තහවුරු කෙරේ.ඊට පසු සිවිල් පරිපාලනය ස්ථාපිත කිරීම හා යටිතල පහසුකම් සංවර්ධනය සිදු කෙරේ. පළාත ඇතුළත ප‍්‍රජාතන්ත‍්‍රවාදී බව ඇති කිරීමට යාපනය හා වවුනියාව මහ නගර සභා සඳහා ඡන්ද පැවැත්වීමට ද දැනටම කටයුතු කරගෙන යයි. ඉදිරියේදී බලය විමධ්‍යගත කිරීමට පළාත් සභා ද ඇති කරනු ලැබේ.මන්නාරම සහල් නැළිය ප‍්‍රදේශයේ බිම් බෝම්බ ඉවත් කිරීම ආරම්භ කර ඇති අතර එහි කුඹුරු අක්කර 30000 ක් ඉදිරි මහ කන්නයේ අස්වැද්දීමට කටයුතු කෙරේ.මීට අමතරව මන්නාරම යෝධ ඇළ ප‍්‍රදේශයේ ව්‍යාපෘතිය මගින් ගොවි පවුල් 25000 කට පමණ සෙත සැදෙනු ඇත.මන්නාරමේ ප‍්‍රධානම වාරිමාර්ග ව්‍යාපෘතියක් වන යෝධ ඇළ ව්‍යාපෘතියේදී ද තවත් ඉඩම් අක්කර 30000 ක් අස්වැද්දෙන අතර ඉන් 65000 කට පමණ තෙ සැලසේ.මේ ව්‍යාපෘතිය යටතේ වහා ඇළවල් 160 ක් ප‍්‍රතිසංස්කරණය කෙරේ මාර්ග 10 ක් ද ඉදිකෙරේ. මුළු ඇස්තමේන්තු වියදම රුපියල් ලක්ෂ 3850 කි.යාපනයේ වාලුකිආරු මන්නාරමේ අකන්තිමුරිප්පු ව්‍යාපෘති මගින් ද තවත් ගොඩ මඩ ඉඩම් අක්කර 10000 ක් පමණ අස්වද්දන එම යටිතල පහසුකම් සංවර්ධනය පිළිබඳ ජනාධිපති උපදේශක හිටපු පොලිස්පති චන්ද්‍රා ප‍්‍රනාන්දු මහතා පවසයි.ඒ සමඟම මන්නාරමේ ප‍්‍රධානම ව්‍යාපෘතියක් වන මන්නාරම තල්අඩි පාලමේ වැඩ කටයුතු ද දැන් වේගවත්ව කෙරීගෙන යයි. මුළු ව්‍යාපෘතියට රුපියල් කෝටි 200 කි. එය 2010 දී ජනතා අයිතියට පැවරේ.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=aa0906078</link>
    <topic>උතුරෙන් කොළඹට ගෙනැවිත්  සැඟවූ අවි-පුපුරන ද්‍රව්‍ය සොයයි</topic>
    <author>කීර්ති මෙන්ඩිස්</author>
    <content>කොටින්ට උදව් කළ අය රැකගැනීමේ රහස් සැලසුමක්පොසොන් සමය අර්ථවත් කොට අලුත් ශ‍්‍රී ලංකාවක් ගොඩනඟමු!සිතුල්පව්ව රජමහා විහාරයේ අභිනව සංඝාවාසයජාතිවාදය අවුස්සන්න නම් එපා!යාල්දේවි 20 වසරකට පසු තාණ්ඩිකුලම් යයිරණවිරුවාණෙනි, ඔබ දේශයේ අභිමානයයි!ජාතික රණවිරු දිනය අදහින්දු පූජකවරු-දෙමළ ව්‍යාපාරිකයෝ ජනපතිට ප‍්‍රසාදය පළ කරති‘නැණස සත්කාරයෙන් ළමයින් 60,000ට සෙතදින 180 න් උතුරට වසන්තය!උතුරෙන් කොළඹට ගෙනැවිත් සැඟවූ අවි-පුපුරන ද්‍රව්‍ය සොයයිකීර්ති මෙන්ඩිස්ප‍්‍රභූ ඝාතන ඇතුළු විනාශකාරී කි‍්‍රයා සඳහා යොදා ගැනීමට උතුරේ සිට දකුණට ගෙන එනු ලැබූ අධිබලැති පුපුරන ද්‍රව්‍ය ගිනිඅවි හා මරාගෙන මැරෙන ඇඳුම් කට්ටල හා කොටි සාමාජික සාමාජිකාවන් සොයා ගැනීමට බාරවූ හා අල්ලාගත් ප‍්‍රබල කොටි විසි දෙනකු ගෙන් පමණ සමන්විත කණ්ඩායමක ගෙන් තොරතුරු ලබා ගැනීමට රහස් පොලිසිය හා ත‍්‍රස්තවාදී විමර්ශන ඒකකය පුළුල් පරීක්ෂණයක් අරඹා ඇත.මරාගෙන මැරෙන කොටි සාමාජිකයන් බුද්ධි අංශ සාමාජිකාවන් ඇතුළු පිරිස් සාමාන්‍ය වැසියන් සේ දැනට දකුණේ නිහඬව රැඳී සිටින බවට ලැබුණු තොරතුරු මත අත්අඩංගුවේ සිටින ප‍්‍රබල කොටින් ගෙන් දීර්ඝ වශයෙන් ප‍්‍රශ්න කිරීම් අරඹා තිබෙන බව ජ්‍යෙෂ්ඨ පොලිස් නිලධාරියෙක් ‘සිළුමිණ’ට කීය.දකුණේ විනාශකාරී කි‍්‍රයා සිදුකොට උතුරට පළා ගිය ත‍්‍රස්තවාදීන් මෙන් ම එම ප‍්‍රහාර උතුරේ සිට සැලැසුම් කළ මෙතෙක් අල්ලා ගැනීමට නොහැකිවූ කොටි ප‍්‍රබලයන් කොටු කරගැනීමත්මේ පරීක්ෂණයේ අරමුණ බව ද හෙතෙම ප‍්‍රකාශ කළේය.ආරක්ෂක ලේකම්වරයාගේ උපදෙස් මත වන්නි දිසා බාර ජ්‍යෙෂ්ඨ නියෝජ්‍ය පොලිස්පති නිමල් ලෙව්කේ මහතා ගේ මෙහෙයවීමෙන් සිදු කෙරෙන මෙම වැඩපිළිවෙළින් දැනටමත් සාර්ථක ප‍්‍රතිඵල ලබා ගෙන ඇත.වව්නියාව දිස්ති‍්‍රක්කයේ පැවැති ආරක්ෂක සැලැස්ම පවා වෙනස් කොට බුද්ධි අංශ ස්ථාපිත කිරීම මෙහි මූලික පියවර වී ඇත.මේ වන විටත් ප‍්‍රභූ ඝාතන සැලැසුම් රැසක් හෙළිවී ඇති අතර පුපුරන ද්‍රව්‍ය අවිආයුධ විශාල තොගයක් වළ දමා තිබියදී සොයාගෙන තිබේ. කන්ටේනර තුනක සඟවා වළ දමා ඇතැයි කියන අවිආයුධ තොගයක් පිළිබඳව ද එක් කොටි සාමාජිකයකු හෙළිදරව් කර ඇති බව ද හෙතෙම පැවැසුවේය.යුදමය කලාපයට වඩා දකුණේ ආරක්ෂාව පිළිබඳව අවධානය යොමුවිය යුතු බැවින් මෙම ප‍්‍රශ්න කිරීම් කඩිනම් කර ඇති බවත් එමගින් දකුණට ඇති හා තිබුණු තර්ජනය හඳුනාගත හැකි බවත් ඔහු සඳහන් කළේය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=ab0906071</link>
    <topic>“මංගල, ළඟට ඇවිත් රනිල්ගේ අපල වැඩි කරනවා”</topic>
    <author>චන්දන බණ්ඩාර</author>
    <content>“මංගල, ළඟට ඇවිත් රනිල්ගේ අපල වැඩි කරනවා”කොටස් වෙළෙඳ පොළේ ඉතිහාසගත වර්ධනයක් ඇතිවුණාඅකිල, රනිල්ගේ ප‍්‍රධාන දේශපාලන උපදේශක තනතුරටකටක් කියල එකක් නොතිබුණා නම් කොච්චර හොඳ ද !පසුගියදා ඇමැති රාජිත සේනාරත්න උතුරේ අවතැන්වූවන්ගේ සහන ගම්මානවල සංචාරයක නිරත විය. එහිදී ඇමැති රාජිත වැඩි වශයෙන් අවධානය යොමු කැර තිබුණේ වවුනියාව සෙට්ටිකුලම්හි ඇති සහන ගම්මාන පිළිබඳවය. ඇමැති රාජිත සහ පිරිස සෙට්ටිකුලම් සහන ගම්මාන වෙත ගොස් සාමාන්‍ය ජනතාව සමඟ කථාබහක නිරත වූහ.”හමුදාවේ මහත්වරු හිටියට කමක් නැහැ. ඔබලාට තියෙන ප‍්‍රශ්න ඍජුව අපිට ඉදිරිපත් කරන්න” ඇමැති රාජිත සහන ගම්මානවල වෙසෙන ජනතාවගෙන් ඉල්ලා සිටියේය.”අපි කොටි සංවිධානයේ හිර කාරයෝ වෙලා හිටියේ. ඒ නිසා හිටපු තත්ත්වයට වැඩිය දැන් ඉන්න විදිය හොඳයි. කොටි සංවිධානය යටතේ ජීවත් වුණේ කැඳ බීලා නොකා නොබී. ඒත් දැන් හොඳ ආහාර වේලක් ලැබෙනවා. හොඳ පහසුකම් ලැබිලා තියෙනවා” ජනතාව ඇමැති රාජිතට කීවේය.සෙට්ටිකුලම් සහන ගම්මාන බාරව කටයුතු කරන බි‍්‍රගේඩියර් ලක්ෂ්මන් පෙරේරා ඇමැති රාජිතට සහන සේවා ගම්මාන පිළිබඳ වැඩිදුරටත් විස්තර කළේය. ඇමැති රාජිත සහන ගම්මානවල ජනතාව සමඟ පැය 6 කට ආසන්න කාලයක් කථා බහ කරමින් ජනතාවගේ ප‍්‍රශ්න සොයා බැලුවේය.ඇමැති රාජිතට එම සංචාරයේදී කොටි සංවිධානයේ දේශපාලන අංශ නායකයාව සිටි තමිල් සෙල්වම් ගේ බිරිය සමග කථා බහ කරන්නට අවස්ථාව ලැබිණි. සෙල්වම්ගේ දියණිය පස්වන ශ්‍රේණියේත් පුත‍්‍රයා පළමු ශ්‍රේණියේත් අධ්‍යාපනය ලබන බව සෙල්වම්ගේ බිරිය ඇමැති රාජිතට කීවාය. සෙල්වම්ගේ දරුවන් දෙදෙනා දැක ගැනීමට ද ඇමැති රාජිතට එහිදී හැකිවිය. “අපට එංගලන්තයට යන්න අවස්ථාව හදලා දෙන්න. අපේ නෑදෑයෝ ඒ රටේ ඉන්නවා” සෙල්වම්ගේ බිරිය ඇමැති රාජිතට කියා සිටියේය.ඇමැති රාජිත ඉන් පසුව සහන ගම්මානවල කි‍්‍රයාත්මකව පවතින ජංගම බැංකු සහ වෘත්තිය පුහුණු මධ්‍යස්ථානවල තත්ත්වය ද නිරීක්ෂණය කළේය. කොටි සංවිධානයේ ඊළාම් බැංකුවක කළමනාකරුවකු ලෙස සේවය කළ අයෙකු සතුව රුපියල් මිලියන 13 ක් ළඟ තිබූ බවත් තවත් පුද්ගලයකු සතුව රුපියල් මිලියන 40 ක මුදලක් තිබී ඇති බවත් ඇමැති රාජිතට සහන ගම්මානයේ සංචාරය කරන අතරතුර දැන ගැනීමට ලැබී තිබිණි. මෙතෙක් කාලයක් කොටි සංවිධානයට බියෙන් සඟවා ගෙන සිටි රත්තරන් බඩු මේ වන විට පැලදගෙන සහන ;ස්වා ගම්මානවල දෙමළ ජනතාව වාසය කරන අයුරු ද ඇමැති රාජිත දැක බලා ගත්තේය.අයිතිකරු නෙමෙයිභාරකරු පමණයිඇමැති රාජිත වවුනියාවේ සෙට්ටිකුලම් සහන ගම්මානයේ සංචාරය කිරීමෙන් අනතුරුව විශේෂ වාර්තාවක් සකස් කොට එය ජනාධිපතිතුමාට බාර දුන්නේය. “සහන ගම්මානවල තවමත් නොවිසඳුනු ගැටලු කීපයක් තිබෙනවා. ඒ ගැටලුවලට දිගුකාලීන විසඳුම් ලබා දෙන්න වේවි. එක රැයකින් ඒ ප‍්‍රශ්න විසඳන්න අමාරුයි. සහන ගම්මානවල නිවාස ඉඳිකිරීම පෞද්ගලික අංශයට බාර දීම නිසා ගුණාත්මකභාවයේ ගැටලුවක් වෙලා තිබෙනවා.” ඇමැති රාජිත සිය වාර්තාව මගින් ජනාධිපතිතුමාට කියා සිටියේය.සහන සේවා ගම්මානවල ගැටලු සාකච්ඡා කිරීමට මම ළඟදිම සාකච්ඡාවක් කැඳවනවා. ඒකට රාජිත ඔයත් සහභාගී වෙන්න.” ජනාධිපතිතුමා ඇමැති රාජිතට කියා සිටියේය.පසුගිය දිනෙක ‘රාවය’ කර්තෘ වික්ටර් අයිවන්, වසන්ත පි‍්‍රය රාමනායක ඇතුළු මාධ්‍යවේදිහු පිරිසක් ජනාධිපතිතුමා හමුවූහ. ඔවුන් ජනාධිපතිතුමා හමුවට පැමිණ තිබුණේ උතුරේ දෙමළ ජනතාව පිළිබඳ සාකච්ඡා කිරීමටය.”විදේශ රටවල තිබෙන අවතැන්වූවන්ගේ ස්ථානවලට වඩා අපේ රටේ අවතැන්වූ ජනතාව ජීවත්වෙන සහන ගම්මානවල තත්ත්වය ඉතාම ඉහළයි. වෛද්‍ය පහසුකම් සහ අනෙකුත් සෑම දෙයක් ගැනම රජය සොයා බලනවා.” ජනාධිපතිතුමා මාධ්‍යවේදින් හමුවේ කියා සිටියේය.ජනාධිපතිතුමා සහ වික්ටර් අයිවන් ඇතුළු මාධ්‍යවේදීන් පිරිස අතර සාකච්ඡාව පැවැත්වෙන අතරතුර ඇමැති ඩලස් අලහප්පෙරුම සාකච්ඡාව පැවැති ස්ථානයට පැමිණියේය.”සර් පෝද්දල ජයන්තට ගහලා” ඇමැති ඩලස් කීවේය. ඒ සමඟම ජනාධිපතිතුමා පොලිස්පති ජයන්ත වික‍්‍රමරත්නට කථා කළේය. ඊට පසුව ඇමැති ඩලස් අලහප්පෙරුම, වික්ටර් අයිවන් දෙස හැරී කීවේ පසුගිය සතියේ පැවැති කැබිනට් රැස්වීම අවසානයේ ජනාධිපතිතුමා දුන් උපදෙසක් ගැනය. “ජනාධිපතිතුමා විශේෂයෙන්ම මට කිව්වා විදේශ රටවලට ගිහිං ඉන්න අපේ රටේ මාධ්‍යවේදීන් ගැන සොයා බලන්න කියලා. ඒ අය නැවත මෙරටට ගෙන්වා ගන්න කටයුතු කරන ලෙසත් ජනාධිපතිතුමා මට උපදෙස් දුන්නා” ඇමැති ඩලස් ‘රාවය’ කර්තෘ වික්ටර් අයිවන්ට කීවේය.ඇමැති ඩලස් ඊළඟට මාධ්‍යවේදීන් පිරිසට කීවේ පසුගිය දිනෙක පෝද්දල ජයන්ත මාධ්‍යවේදියා ජනාධිපති මාධ්‍ය අංශයේ ප‍්‍රධානියකුට දුරකථන ඇමතුමක් දී කී කථාවක්ය. “මේ රටේ ජාතික උද්යෝගය වැඩිවෙලා තියෙනවා. අපිට තියෙන චෝදනා නිසා බයකුත් මේ වෙලාවේ දැනෙනවා. අපේ දරුවන් පාසල් ගියාම කොන්වෙන තත්ත්වයක් උදාවෙලා තියෙන්නේ. අපේ දරුවන්ව සමහරු කොන් කරන තත්ත්වයක් උදාවෙලා තියෙනවා. අපේ දරුවන් ඒ අය පිළිකුල් කරනවා.”ඒ සමඟම ජනාධිපතිතුමාට පොලිස්පති ජයන්ත වික‍්‍රමරත්න කථා කළේය. “සර් පෝද්දලට සුළු තුවාල තියෙන්නේ. බරපතළ තත්ත්වයක් නැහැ.” පොලිස්පතිවරයා ජනාධිපතිතුමාට කීවේය.ලේක්හවුස් ආයතනයේ සභාපති බන්දුල පද්මකුමාර මහතා පෝද්දලට පහර දුන් දිනයේ ඒ ගැන කීමට ජනාධිපති මාධ්‍ය අධ්‍යක්ෂ මහින්ද ඉලේපෙරුමට කථාකැර තිබිණි. ඒ මොහොතේ ජනාධිපති මාධ්‍ය අධ්‍යක්ෂවරයා ලේක්හවුස් සභාපති බන්දුල පද්මකුමාර මහතාට කියා සිටියේ ජනාධිපති ලේකම්තුමාට පෝද්දලගේ සිද්ධිය ගැන දැනුම් දෙන ලෙසය.ඉන් අනතුරුව ලේක්හවුස් සභාපතිවරයා ජනාධිපති ලේකම්තුමාට කථා කැර තිබිණි. “පහුගිය දවසක පෝද්දල මා හමුවෙලා කථා කළා. රටේ හැම තැනම සිංහ කොඩි ළෙල දෙනවා. මහමඟට බැස්සොත් ජනතාව අපිට ;මානවගේ ප‍්‍රතිචාර දක්වයිද දන්නේ නෑ. පෝද්දල එහෙම මට කිව්වා” ලේක්හවුස් සභාපති බන්දුල පද්මකුමාර මහතා ජනාධිපති ලේකම්තුමාට කියා තිබිණි.පෝද්දල ජයන්ත මාධ්‍යවේදියාට පහරදීමේ සිදුවීම ගැන කථා කරද්දී ජනාධිපතිතුමා පොලිස්පති ජයන්ත වික‍්‍රමරත්නට උපදෙස් දුන්නේ ආරක්ෂාව ඉල්ලා සිටින මාධ්‍යවේදීන්ට ආරක්ෂාව ලබා දෙන ලෙසයි.ඉන් අනතුරුව ජනාධිපතිතුමා වික්ටර් අයිවන් ඇතුළු මාධ්‍යවේදී පිරිසට කියා සිටියේ ‘නිදහස් මාධ්‍ය ව්‍යාපාරය’ නම් ආයතනයේ හිටපු කැඳවුම්කරු සුනන්ද දේශප‍්‍රිය ජිනීවා නුවරදී කළ ප‍්‍රකාශයක් ගැනය.සුනන්ද කථා කරපු විදිය හොඳ නැහැඑ. ජා. ප.මන්ත‍්‍රීජොන්ස්ටන් ප‍්‍රනාන්දු”සුනන්ද ජිනීවා නුවරදී කරපු වැඩේ නිසා අපේ රටේ මාධ්‍යවේදීන් ලොකු ප‍්‍රශ්නයකට මැදිවෙලා ඉන්නේ. ජිනීවා නුවරදී සුනන්ද කථා කරපු විදිය හොඳ නැහැ. එහෙම කථා කළාම රටට ආදරයක් තියෙන ජනතාවට තරහ යනවා. ඒ අය කථා කරනකොට හිතන්න ඕන නැවත ලංකාවට ඇවිත් ඉන්නේ කොහොමද කියලා. ඒ නිසා සුනන්දලා වගේ අය මේ රටේ ජනතාවගේ සිතුම් පැතුම් තේරුම් ගෙන කටයුතු කරන්න ඕන” ජනාධිපතිතුමා මාධ්‍යවේදීන් පිරිසට පෙන්වා දුන්නේය.ජාතික විජයග‍්‍රහණය සැමැරීමේ උපහාර උළෙලේ ජනාධිපතිතුමාගේ කථාව සැකසීම පැවැරී තිබුණේ ජනාධිපති මාධ්‍ය අධ්‍යක්ෂ මහින්ද ඉලේපෙරුමටය. ජනාධිපතිතුමාගේ එම කථාව සකසන ආකාරය ගැන මහින්ද ඉලේපෙරුම අධ්‍යයනය කරමින් සිටියේය. ඒ අතරතුර ජනාධිපතිතුමා තම කථාවට ඇතුළත් විය යුතු මූලික කාරණා පිළිබඳ මහින්ද ඉලේපෙරුමට උපදෙස් දුන්නේය. “මට දැන් රජ්ජුරුවෝ රජ්ජුරුවෝ කියන්න පටන් අරගෙන. ඒ නිසා ඔය රජකම ගැන ජනතාවට උත්තරයක් දෙන්න ඕන. මම මේ රටේ අයිතිකරුවා නෙවෙයි. මම මේ රටේ භාරකරුවා පමණයි කියන දෙය ජනතාවට තේරුම් කරලා දෙන්න ඕන. නැත්නම් ජනතාව මා ගැන වැරදි විදියට තේරුම් ගන්න ඉඩ තියෙනවා. මම ඒ ගැන ‘මහින්ද චින්තනයෙත්’ කියලා තියෙනවා. අපි ඒක නැවතත් ඔය කථාවෙන් ජනතාවට මතක් කරලා දෙමු” ජනාධිපතිතුමා ජනාධිපති මාධ්‍ය අධ්‍යක්ෂවරයාට පැහැදිලි කෙළේය.”මිනිස්සු කාලයක් තිස්සේ රජ කෙනෙකු ගැන හිතලා තියෙනවා. ඒක මේ වෙලාවේ හොඳටම පේන්න තියෙනවා. සුද්දෝ අපේ ජනතාවට රජවරු එපා කරවලා ඒ ඒ රටවල රජවරු තියා ගත්තා” ජනාධිපතිතුමා කීවේය.”අනිත් දෙය තමයි අපි මේ කථාවේදී අපේ දරුවන්ට කථා කරන්න ඕන. අපි කවදා හරි මේ රට අපේ දරුවන්ට බාර දෙන්න ඕන. දරුවන්ට මේ රට ගැන හරියට කියලා දුන්නාම ඒ අයට මේ රට ගැන අභිමානයක් දැනෙනවා. ඒ වගේම දරුවන්ට එයාලා ගැනත් අභිමානයක් ඇති වෙනවා. ඒක අපිට වගේම රටටත් වැදගත් වෙනවා.” ජනාධිපතිතුමා තම කථාවට ඇතුළ් විය යුතු කරුණු ගැන ජනපති මාධ්‍ය අධ්‍යක්ෂවරයාට උපදෙස් දුන්නේය.ගිය සතියේ එ.ජා.ප. නායකයා එ.ජා.ප. ආසන සංවිධායකින් 40කට ආසන්න පිරිසක් සිරිකොත මන්දිරය වෙත කැඳවා තිබිණි. ගිය සතියේ සඳුදා, අඟහරුවාදා සහ බදාදා යන දිනවල පැවැති එම ආසන සංවිධායකයන්ගේ රැස්වීම උණුසුම් මුහුණුවරක් ගත්තේය.බය වෙන්න එපා ඕනෑ දෙයක් මට කියන්න”ඉදිරි මැතිවරණයකදී එ.ජා.ප.යට දිනන්න පුළුවන් මැතිවරණ සැලසුම් ඉදිරිපත් කරන්න. බය වෙන්න එපා ඕනෑම දෙයක් මට කියන්න” එ.ජා.ප. නායකයා එ.ජා.ප. ආසන සංවිධායකයන්ට කීවේය.ආසන සංවිධායකයන්ගේ රැස්වීමෙදී මුලින්ම අදහස් දැක්වූයේ එ.ජා.ප. ලග්ගල ආසන සංවිධායක පළාත් සභා මන්තී‍්‍ර රෝහණ බණ්ඩාරය. “නායකතුමනි මේ පක්ෂයට ඔබතුමා එක්ක කවදාවත්ම දිනන්න බැහැ. ඔබතුමා එ.ජා.ප. නායකත්වයෙන් ගිය දවසට එ.ජා.ප.යට සෙතක් අත්වේවි. මම ඔබතුමාට මේ සෘජුවම කියන්නේ, රටේ එ.ජා.ප. පාක්ෂිකයෝ ඔබතුමාට කැමැති නැහැ. ඔබතුමා අඩුම තරමේ අපේ මූණ බලලා කථා කරන්නේ නැහැ. කලගුණ සලකන්න දන්නේ නැහැ. මම පළාත් සභා මැතිවරණයට තරග කරන කොට මම හදපු වේදිකාවට නැගලා ඔබතුමා අජිත් කුමාර අපේක්ෂකයාට ඡන්දය දෙන්න කීවා.නන්දිමිත‍්‍ර ඒකනායකට පාර්ලිමේන්තු ආසනය ලැබීම වළක්වන්න එ.ජා.ප.ය වෙනුවෙන් අපි උසාවි ගියා. හැබැයි එ.ජා.ප.ය වෙනුවෙන් මහලේකම් තුමා උසාවි ආවේ නැහැ. ගාමිණී අතුකෝරල වගේ මහලේකම්වරයෙක් හිටියා නම් උසාවියේ ඉන්නවා” ලග්ගල එ.ජා.ප. සංවිධායකයා නායක රනිල් තදින්ම විවේචනය කළේය.ඔහු එම විවේචනය කරද්දී එ.ජා.ප. නායකයා එය එතරම් ගණන් ගත්තේ නැත. පළාත් මන්තී‍්‍ර සංජීව කවිරත්න ද එ.ජා.ප. නායකයාට දොස් කීවේය. එදින පැවැති එ.ජා.ප. ආසන සංවිධායකයන්ගේ රැස්වීම නිමා වූයේ කිසිදු ප‍්‍රයෝජනයකින් තොරවය.මේ අතරතුර එ.ජා.ප. නායකයාට සමීප ආරංචි මාර්ගයක් හෙළි කළේ මේ වනවිට රනිල් - මංගල සහ රාවුෆ් හකීම් එක්වී ඉදිරි මැතිවරණයකදී ‘අලියා ලකුණෙන්’ තරග නොකර වෙනම සන්ධානයක් ලෙස තරග කිරීමට තීරණය කර ඇති බවය. ඒ අනුව ඉදිරි මැතිවරණයකදී එක්සත් ජාතික පක්ෂය යන නමින් තරග නොකිරීමට එ.ජා.ප. නායකයා මංගල සමරවීර සහ රාවුෆ් හකීම්ට ගිය සතියේ ;පාරොන්දු වී තිබේ.”මංගල සමරවීර එක්සත් ජනතා නිදහස් සන්ධානයේ ඉන්නකොට ආණ්ඩුවට පුදුම අපලයක් තිබුණේ. දැන් මංගල රනිල් ගාවට ඇවිත් රනිල්ගේ අපල තවත් වැඩි කරනවා” එ.ජා.ප. ප‍්‍රබල මන්තී‍්‍රවරයෙක් ගිය සතියේ එ.ජා.ප. නායකයාගේ මූණටම කියා තිබිණි.එ.ජා.ප. මන්තී‍්‍රවරු රැසක්ම ගිය සතියේ බදාදා ගාලුමුවදොර පැවැති විජයග‍්‍රහණය සැමැරීමේ උපහාර උළෙලට සහභාගී වීමට සූදානම්ව සිටියහ. ජොන්ස්ටන් ප‍්‍රනාන්දු, තලතා අතුකෝරල සහ රුක්මන් සේනානායක ඇතුළු එ.ජා.ප. මන්තී‍්‍රවරුන් රැසකටම ඒ සඳහා වන ඇරැයුම්පත් ලැබී තිබිණි. එහෙත් උපහාර උළෙල පැවැත්වීමට දිනකට පෙර එ.ජා.ප. නායකයා සියලුම එ.ජා.ප. පාර්ලිමේන්තු මන්තී‍්‍රවරුන්ට දන්වා තිබුණේ විජයග‍්‍රහණය සැමැරීමේ උත්සවයට සහභාගී නොවන ලෙසටයි.විජයග‍්‍රහණය සැමැරීමේ උපහාර උළෙලට යාම එ.ජා.ප. මන්තී‍්‍රවරුන්ට තහනම් කළ එ.ජා.ප. නායක රනිල්, මන්තී‍්‍ර වජිර අබේවර්ධන සහ අබ්දුල් කාදර් සමඟ ගාලුමුවදොර පැවැති උත්සවයට සහභාගි වුණේය.මාතර එ.ජා.ප. නායකත්වයෙන් ජස්ටින් ගලප්පත්ති ඉවත් කිරීම නිසා ඇතිවූ ගැටුම තවම නිමාවී නොමැත. පාර්ලිමේන්තු මන්තී‍්‍රවරයකු දිස්ති‍්‍රක් නායකයා විය යුතු බවට පවසමින් සාගල රත්නායක මාතර එ.ජා.ප. නායකත්වයට පත්කැර තිබිණි. අම්පාර දිස්ති‍්‍රක් එ.ජා.ප. නායකත්වය දරන්නේ ද පළාත් සභා මන්තී‍්‍රවරයෙකි. ඒ පළාත් මන්තී‍්‍ර දයා ගමගේ ය. අම්පාර දිස්ති‍්‍රක් එ.ජා.ප. පාර්ලිමේන්තු මන්තී‍්‍ර නෞෂාඩ් සිටියදී ඔහුට අම්පාර දිස්ති‍්‍රක් එ.ජා.ප. නායකත්වය නොදීම ගැන හෙතෙම කලකිරීමට පත්ව සිටින බැව් වාර්තා වෙයි. මේ නිසාවෙන් නුදුරු දිනයකදී නෞෂාඩ් මන්තී‍්‍රවරයා ආණ්ඩුවට එක්වීමේ සූදානමක් පවතින බැව් වාර්තා වෙයි.පසුගිය සතියේ ගාලු දිසාවේ ශ‍්‍රී.ල.නි.ප. ප‍්‍රබලයකු වූ අධිකරණ ඇමැති අමරසිරි දොඩංගොඩ මහතා දැයෙන් සමුගත්තේය. 1993 පැවැති දකුණු පළාත් සභා මැතිවරණයෙන් එ.ජා.ප.ය ඓතිහාසික පරාජයකට ලක්කරමින් මහ ඇමැතිවරයා වූයේ දොඩංගොඩ මහතාය. අවුරුදු 17ක එ.ජා.ප. පාලනයට තිත තබමින් දකුණ වමට හැරවූ නියමුවා ලෙස ද අමරසිරි දොඩංගොඩ මහතා ජනතා උපහාර ලැබූවෙකි. දොඩංගොඩ මහතාට අවසන් ගෞරව දක්වන්නට ජනාධිපතිතුමා ඒ මහතාගේ නිවෙසට ගියේය. ඒ වෙනවිට ඇමැති නිමල් සිරිපාල ද සිල්වා ඇමැති මර්වින් සිල්වා එ.ජා.ප. මන්තී‍්‍ර ගයන්ත කරුණාතිලක ලක්ෂ්මන් සෙනෙවිරත්න, ජොන්ස්ටන් ප‍්‍රනාන්දු ඇතුළු මැති ඇමැතිවරු දොඩංගොඩ මහතාගේ නිවෙසේ සිටියහ.”මේ තියෙන්නේ ඇමෙරිකාවේ නාසා ආයතනයෙන් හදලා එවපු ඔළු දෙකක්. මේ ඔළු දෙක රනිල් නැති කරගත්තා කියන්නේ රනිල්ට තමයි පාඩුව. මෙයාලා ඇත්තටම ජනාධිපතිතුමා ළඟ ඉන්න ඕන අය” ඇමැති මර්වින් එ.ජා.ප. මන්තී‍්‍ර ජොන්ස්ටන් ප‍්‍රනාන්දු සහ ලක්ෂ්මන් සෙනෙවිරත්න පෙන්වමින් කීවේය.“ජොනීලා, ලකීලා, රුක්මන්ලා යුද්ධය ජයගන්න එ.ජා.ප.යේ ඉඳලා මතවාදීව සහයෝගය දීපු අයනේ. ඔයාලා රටට ආදරය කරන අය” ජනාධිපතිතුමා ජොන්ස්ටන් ප‍්‍රනාන්දු සහ රුක්මන් සේනානායක එ.ජා.ප. උපනායකයා අසලට පැමිණ කීවේය.රණවිරුවන්දිරිමත් කරන්න ඕනෑගාලු මුවදොර පිටියේදී පසුගිය සතියේ පැවැති විජයග‍්‍රහණය සැමරීමේ උපහාර උළෙල සඳහා ජනතා විමුක්ති පෙරමුණේ කිසිදු නායකයකු සහභාගි වූයේ නැත. රණවිරුවන් වෙනුවෙන් පෙනි සිටින බවට රටට පෙන්වන ජවිපෙ එම උපහාර උත්සවයට සහභාගි නොවීම දේශපාලන ලෝකයේ ද කථාබහට ලක්විය.උත්සවය අතරතුරේ ජනාධිපතිතුමා ජානිපෙ සභාපති විමල් වීරවංශ ගෙන් විමසා සිටියේ “කෝ ජවිපෙ සහෝදරවරු නැහැ නේද කියාය.“මම යුද්ධය දිනලා මුලින්ම කථා කළේ සෝමවංශ අමරසිංහට. මම එහෙම කළේ යුද ජයග‍්‍රහණයේ ගෞරවය එයාලටත් ලබා දෙන්න.” ඒත් එයාලට එහෙම වුවමනාවක් නැහැ වගේ” ජනාධිපතිතුමා මන්තී‍්‍ර විමල්ට කීවේය.“මේ වෙලාව රණවිරුවන් දිරිමත් කරන්න ඕන වෙලාවක්. මටත් හිතා ගන්න බෑ ජේවිපී එකේ වැඩ කරන විදිය. මම ඒ ගැන හොයලා බලන්නම්” ජානිපෙ සභාපති විමල් වීරවංශ ජනාධිපතිතුමාට කීවේය.මේ අතරතුර මන්තී‍්‍ර විමල් වීරවංශට දැන ගැනීමට ලැබී තිබුණේ විජයග‍්‍රහණය සැමරීමේ උපහාර උළෙලට ජවිපෙ මන්තී‍්‍රවරුන් රැසක් සහභාගිවීමට කැමැත්තෙන් සිටි බවයි. එහෙත් ඊට ජවිපෙ නායක සෝමවංශ අමරසිංහ ඇතුළු මන්තී‍්‍රවරුන් කීප දෙනෙකුගේ අවසරය නොලැබීම නිසා එම මන්තී‍්‍රවරුන්ට උත්සවයට සහභාගි වීමට නොහැකි වී තිබිණි.ඇමැති අමරසිරි දොඩංගොඩ මහතාගේ දේහයට අවසන් ගෞරව දක්වා ජනාධිපතිතුමා ගාල්ල නගරයේ හිතවතකුගේ නිවෙසට ගොඩ වැදුණේය. ජනාධිපතිතුමා එම නිවෙසට ආවේ දකුණු පළාත් ඇමැති වී.කේ. ඉන්දික සහ අක්මීමන ශී‍්‍රලනිප සංවිධායක නිශාන්ත මුතුහෙට්ටිගම සමඟිනි.ජනාධිපතිතුමා සිය හිතවතාගේ නිවෙසට ගොඩවෙන විට එහි ජනාධිපති සම්බන්ධීකරණ ලේකම් සජින් වාස් ගුණවර්ධන ද සිටියේය. “ආ කොහොමද මහ ඇමැතිතුමා” ජනාධිපතිතුමා නිවෙසට ගොඩ වෙද්දීම සජින් වාස් ගුණවර්ධන ගෙන් විමසා සිටියේය. ඉදිරි දකුණු පළාත් මැතිවරණයේදී සජින් වාස් මහ ඇමැති අපේක්ෂකයා ලෙස ඉදිරිපත් වෙනු ඇද්දැයි එම නිවෙසේ සිටි පිරිස අතර කථා බහට ලක්වීය.ඉදිරි ජයග‍්‍රහණ සඳහාවාර්තාවක්පසුගියදා මැති ඇමැතිවරු පිරිසක් අතර විදේශ කටයුතු අමාත්‍යාංශයේ කාර්යභාරය ගැන කථා බහට ලක්වී තිබිණි. ජනාධිපති ජ්‍යෙෂ්ඨ උපදේශක පාර්ලිමේන්තු මන්තී‍්‍ර බැසිල් රාජපක්ෂ මහතා විදේශ මැදිහත්වීම් ච්පයකදීම ඉතාම කල්පනාකාරීව සෘජු තීරණ ගැනීම සහ ඒවාට මුහුණ දුන් ආකාරය ගැන ඇමැතිවරු ප‍්‍රසාදය පළ කළහ. විදේශ කටයුතු අමාත්‍යාංශය මීට වඩා කාර්යක්ෂම වීම වැදගත් බව එම ඇමැතිවරුන් පෙන්වා දී තිබිණි.ගිය සතියේ එ.ජා.ප නියෝජ්‍ය නායක කරු ජයසූරිය මොනරාගල රම්බොඩගල්ල විද්‍යාසාර රජමහා විහාරයට ගියේ ය. ඒ ලෝකයේ විශාලතම ශෛලමය බුදුපිළිමයේ නිර්මාණ කටයුතු සිදුවෙන ආකාරය නිරීක්ෂණය කිරීමට ය. එම අවස්ථාවට ඇමැති ටී.බී. ඒකනායක ද පැමිණ සිටියේ ය.ගිය සෙනසුරාදා එ.ජා.ප නායකයා සිටියේ මාතර වැලිගම ප‍්‍රදේශයේ ය. ගාල්ල, මාතර, හම්බන්තොට යන ප‍්‍රදේශවල දේශපාලන නායකයන් නොවන පුද්ගලයින් කීප දෙනකු එ.ජා.ප යේ ඉදිරි ජයග‍්‍රහණ සඳහා සංවිධානය විය යුතු ආකාරය පිළිබඳ ලබාදුන් වාර්තා කීපයක් එ.ජා.ප නායකයා එදින අධීක්ෂණයට ලක් කළේ ය.එ.ජා.ප මහලේකම් තිස්ස අත්තනායක ගිය සතියේ කුණ්ඩසාල ප‍්‍රදේශයේ එ.ජා.ප රැස්වීම් කීපයකට එක් විය.ගිය ඉරිදා දිනය සිරිකොත මූලස්ථානයට වැඩ අධික දිනයක් විය. ඌව සහ දකුණු පළාත් මැතිවරණය සඳහා අපේක්ෂකයන් ලෙස ඉදිරිපත් වීමට ඉල්ලුම් කළ අයගේ අයදුම්පත් එදින නිරීක්ෂණයට ලක් විය. එ.ජා.ප නියෝජ්‍ය නායක කරූ ජයසූරිය, මහලේකම් තිස්ස අත්තනායක, එ.ජා.ප සභාපති ගාමිණී ජයවික‍්‍රම පෙරේරා, එ.ජා.ප උපනායක රුක්මන් සේනානායක සහ රේණුකා හේරත් එම අයදුම්පත් අතරින් වඩාත් සුදුස්සන් තේරීම සඳහා කටයුතු කළහ.ගිය අඟහරුවාදා ජාතික සේවක සංගම් මූලස්ථානයේදී එ.ජා.ප පාර්ලිමේන්තු මන්තී‍්‍රවරුන් වෙනුවෙන් මාධ්‍ය වැඩමුළුවක් පැවැත්විණි. එම මාධ්‍ය වැඩමුළුව සංවිධානය කරනු ලැබ තිබුණේ ශ‍්‍රී.ල.නි.ප මහජන පාර්ශවයේ නායක මංගල සමරවීර විසිනි. එ.ජා.ප නායක රනිල් වික‍්‍රමසිංහ ද එම වැඩමුළුවට එක්ව සිටියේ ය.සමහරු ආවේමල් වට්ටියට අතගහන්නපසුගියදා විමල් වීරවංශ ඇතුළු ජාතික නිදහස් පෙරමුණේ පාර්ලිමේන්තු මන්තී‍්‍රවරුන් කීප දෙනකු සමඟ ඇමැති මහින්ද අමරවීර සතුටු සාමීචියේ යෙදී සිටියේ ය. “ඔයගොල්ලො රටට මේ ජයග‍්‍රහණය දිනා දෙන්න බොහොම ලොකු වැඩ කොටසක් කරා. ඉතිං ඔයගොල්ලො ලකුණු දා ගත්තට කමක් නැහැ. මුල සිටම අවශ්‍ය සහයෝගය විමල්ලා ලබාදුන්නා.”“ඇයි මුල ඉඳන්ම හිටපු නැති අයත් ලකුණු දා ගන්නවාද?” විමල් විමසුවේය.“සමහරු ආවේ මල් වට්ටියට අත ගහන්න. ඔයගොල්ලො පාත්තිය හදලා, පැළ සිටුවලා, පොහොර, වතුර දාලා මල් පිපෙන්න මල් ගස්වලට සාත්තු කළ අය” මහින්ද අමරවීර ඇමැතිවරයා පවසන විට විමල් ඇතුළු පිරිස සිනහවකින් ඊට ප‍්‍රතිචාර දැක්වූහ.ඇතැම් උදවිය මේ දිනවල බලය බෙදීම ගැන කතා කරති. ඒ පිළිබඳ සිය මතය විමල් වීරවංශ පසුගියදා බණ්ඩාරනායක අනුස්මරණ අන්තර්ජාතික සම්මන්ත‍්‍රණ ශාලාවේදී පැවැති දේශමාන්‍ය, ජනාධිපති නීතිඥ එච්.එල්. ද සිල්වා අනුස්මරණ උත්සවයේදී ඉදිරිපත් කළේ ය.“පුදුමාතලන්වලදී මිය ගියේ වේළුපිල්ලේ පිරබාහරන් පමණක් නොවෙයි ඔහු ඇතුළු කොටි ත‍්‍රස්තවාදීන් පිළිගත් මතවාදයත් එදා සදහටම මිය ගියා. ඒත් කොටින්ගේ දේශපාලන පෙරමුණ, බෙදුම්වාදී දේශපාලන පෙරමුණ තවමත් ඒ වෙනුවෙන් පෙනී සිටිනවා. ඒකීය ශ‍්‍රී ලංකාවක් වෙනුවෙන් පෙනී සිටි, උතුර - නැඟෙනහිර පළාත් වෙන් කිරීමේ අධිකරණ කි‍්‍රයා මාර්ගයට මූලික වූ, සුනාමි සහන මණ්ඩලය අහෝසි කිරීමට මූලික වූ එනම් බෙදුම්වාදයට නියත පරාජයක් ලබාදීමට කැපවූ ජනාධිපති නීතිඥ එච්.එල්. ද සිල්වා මහතාට අපි කරන ලොකුම ගෞරවය තමයි අපේ මේ මාතෘභූමියෙන් ඒකීය නොවන මතවාදය පරදවන එක” විමල් එසේ පවසන විට ‘රකිමු ශ‍්‍රී ලංකා’ සංවිධානයේ විද්වත් වෘත්තිකයන් එම ප‍්‍රකාශය අනුමත කළේ වේගවත් අත්පොළසන් හඬකිනි.ජාතික නිදහස් පෙරමුණේ පාර්ලිමේන්තු මන්තී‍්‍ර කණ්ඩායම පසුගිය 03 වැනිදා බත්තරමුල්ලේ පිහිටි පක්ෂ ප‍්‍රධාන කාර්යාලයේදී රැස්වූහ.“පළාත් සභා අද අපි කැමැති වුණත් නැතත් රට තුළ ස්ථාපිත වී තිබෙනවා. ඒත් බෙදුම්වාදීන් එතැනින් එහාට රට තල්ලු කරන්න හදනවා. සමහරු මේ යෝජනාවලි ගෙනෙන්නේ කොටින්ට බෙදන්න බැරි වුණු අපේ රට බෙදන්නයි” නන්දන ගුණතිලක පෙන්වා දුන්නේ එසේ ය.“එහෙම බලය බෙදීමකට අවශ්‍ය පරිසරය හැදෙන්න දෙන්න බැහැ. එහෙම වුණොත් රණවිරුවන් ජීවිත පරිත්‍යාගයෙන් කළ කැප කිරීම අපතේ යනවා” පුත්තලම දිස්ති‍්‍රක් නායක, පාර්ලිමේන්තු මන්ත‍්‍රී සමන්සිරි හේරත් එහිදී අවධාරණය කළේ ය.ජ.වි.පෙන් ඉවත් වීම නිවැරදියි“රණවිරුවන්ට ජයග‍්‍රහණය කරා යන්න පාර කපා දීමට මේ ආණ්ඩුව රැක ගෙන, ජනාධිපතිවරයාට සහාය දෙමින් ජාතික නිදහස් පෙරමුණ ඉටු කළ කාර්ය භාරය අද ජනතාව හොඳින් තේරුම් ගෙන තිබෙනවා. අද අනුරාධපුර දිස්ති‍්‍රක්කයේ අපේ පක්ෂයට ඉතාමත් හොඳ තත්ත්වයක් නිර්මාණය වී තිබෙනවා. ජවිපෙන් ඉවත් වීමට අපි ගත් තීරණය නිවැරදි බව දැන් සියලු දෙනා පවසනවා” අනුරාධපුර දිස්ති‍්‍රක් නායක, පාර්ලිමේන්තු මන්තී‍්‍ර වීරකුමාර දිසානායක මන්තී‍්‍රවරයා පෙන්වා දුන්නේ ය.“දිස්ති‍්‍රක්ක සියල්ලේම මේ වනවිට පැහැදිලි වර්ධනයක් තිබෙනවා. එනිසා 2009 ඔක්තෝබර් වනවිට සියලු දිස්ති‍්‍රක්කවල ‘දිසා මහ සමුළු’ පැවැත්විය යුතු ය.. ඒ වෙනුවෙන් ඉදිරි කාලය තුළ සැලසුම් සහගතව කි‍්‍රයාත්මක වෙන්න ඕනෙ.‘රට වෙනුවෙන් අපි’ යනුවෙන් නම් කරපු පක්ෂ සංවර්ධන වැඩපිළිවෙළක් ආසන මට්ටමින් කි‍්‍රයාත්මක කිරීම දැන් සිටම අරඹන්න ඕනෙ. ඒ යටතේ ග‍්‍රාම සේවා වසම් මට්ටමින් අපට ශාඛා සමිති පිහිටුවීමට ප‍්‍රමුඛත්වය දෙන්න පුළුවන්” දීපාල් ගුණසේකර පාර්ලිමේන්තු මන්තී‍්‍රවරයා ඉදිරිපත් කළ එම යෝජනාව දේශපාලන මණ්ඩලයට යොමු කළ යුතු බවට මන්තී‍්‍ර කණ්ඩායම එහිදී තීරණය කළහ.ජාතික නිදහස් පෙරමුණේ නායක විමල් වීරවංශ පසුගිය 04 වැනිදා එක්සත් අරාබි එමීර් රාජ්‍යයේ සංචාරයක් සඳහා පිටත්ව ගියේ ය. එහිදී ඔහු ‘අපි වෙනුවෙන් අපි’ රණවිරු නිවාස ව්‍යාපෘතියට එරට වෙසෙන ශ‍්‍රී ලාංකිකයන්ගෙන් ආධාර රැස් කිරීමේ වැඩසටහනකට සහභාගි වීමට නියමිතයි.ජාතික හෙළ උරුමයේ නායක ස්වාමීන් වහන්සේලා ප‍්‍රධාන ගිහි පිරිස පසු ගිය සඳුදා ශ්‍රේෂ්ඨාධිකරණ්‍යට ගියේ ජයග‍්‍රාහි නඩු තීන්දුවක් බලාපොරොත්තුවෙනි. අපේක්‍ෂා කළ පරිදිම නඩු තීන්දුව ජයග‍්‍රාහී එකක් විය. මීට වසරකට පෙර ජාතික හෙළ උරුමයේ නායක එල්ලාවල මේධානන්ද හිමියන් විසින් ශ්‍රේෂ්ඨාධිකරණයේ ගොනු කරන ලද නඩුව වූයේ ඓතිහාසික දීඝවාපී පුදබිම ආසන්නයේ ඉඩම් අත්පත් කරගෙන ඉදි කළ සුනාමි නිවාස 500 කින් යුත් ව්‍යාපෘතිය අත් හිටුවන ලෙස කරන ලද ඉල්ලීමයි. රටේ මූලික නීතිය උල්ලංඝනය කරමින් මුස්ලිම් ජනතාවට පමණක් බෙදා දීම සඳහා ඉදි කළ මේ නිවාස ඔවුන්ට පමණක් බෙදා දීම සාධාරණ නොවන බවත් එම ප‍්‍රදේශයේ සිංහල ජනතාවට මින් අසාධාරණයක් සිදු වන බවත් එම ප‍්‍රදේශයේ ජන සංයුතියේ වෙනසක් මින් සිදු වන බවත් මින් අවධාරණය කරන ලදී.රණවිරු පවුල්වලටමේ නිවාස බෙදා දෙමුති‍්‍රපුද්ගල විනිසුරු මඩුල්ලක් ඉදිරියේ විභාගයට ගනු ලැබූ මේ නඩුව විභාගයට ගත් මුල් අවස්ථාවේදී මේ නිවාස ව්‍යාපෘතියේ ඉදිකිරීම් කටයුතු මේ නඩුව විභාග කර අවසන් වන තෙක් අත් හිටුවීමට ශ්‍රේෂ්ඨාධිකරණය තීරණය කළ අතර අවසානයේ දී ඉදි කර ඇති මේ නිවාස එම ප‍්‍රදේශයේ නිවාස අහිමි ජනතාව අතර බෙදා දීමට තීරණය කරන ලදි. දීඝවාපී පුද බිම හා ඒ අවට ප‍්‍රදේශය සිංහල බෞද්ධ ජනතාවට ඉතාම සංවේදී පූජා භූමියක් බව එල්ලාවල මේධානන්ද හිමියන් දිගින් දිගමට අවධාරණය කළේය.මේ නිවාස ව්‍යාපෘතිය හේතු කොට ගෙන දීඝවාපි ප‍්‍රදේශයේ අවස්ථා ගණනාවකදීම නොසන්සුන් තත්වයක් නිර්මාණය වූ අතර දීඝවාපී සුරැකීමේ සංවිධානයේ හා දිගාමඬුලු සිහල හඬ සංවිධානයේ කි‍්‍රයාකාරීන් ගණනාවක් ද පොලිස් අත්අඩංගුවට පත් වූ අතර මේ වෙනුවෙන් පෙනී සිටි භික්‍ෂුන් වහන්සේලා හා සිංහල ජනතාවට පොලීසියෙන්, ඇතැම් අන්තවාදීන්ගේ අඩම්තේට්ටම්වලට ලක්වීමට සිදුවිය. අන්තවාදී පිරිස්වල තර්ජන ගර්ජන වලට දිගාමඬුලු සංඝ සභාවේ භික්‍ෂූන් වහන්සේලාට ද මුහුණ දීමට සිදු විය.මේ නඩුව ඉවත් කර ගන්නා ලෙස එල්ලාවල නායක හිමියන්ට නිර්නාමික දුරකතන මඟින් තර්ජන හා බලපෑම් ද එල්ල විය. නඩු තීන්දුව ප‍්‍රකාශයට පත් කිරීමෙන් පසු පූජ්‍ය අතුරලියේ රතන හිමියන් ප‍්‍රකාශ කර සිටියේ ආගමික හා ජන වර්ග පදනමකින් මේ නිවාස බෙදා දෙනවා වෙනුවට එම ප‍්‍රදේශයේ නිවාස අහිමි ජනතාව පිළිබඳ සංගණනයක් සිදු කර එම ජනතාවට නිවාස බෙදා දීමට ලබා දුන් නඩු තීන්දුව ඉතාම වැදගත් තීන්දුවක් බවයි.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=ab0906072</link>
    <topic>කොටස් වෙළෙඳ පොළේ ඉතිහාසගත වර්ධනයක් ඇතිවුණා</topic>
    <author>සැකැසුම - සුභද්‍රා දේශප‍්‍රිය</author>
    <content>“මංගල, ළඟට ඇවිත් රනිල්ගේ අපල වැඩි කරනවා”කොටස් වෙළෙඳ පොළේ ඉතිහාසගත වර්ධනයක් ඇතිවුණාඅකිල, රනිල්ගේ ප‍්‍රධාන දේශපාලන උපදේශක තනතුරටකටක් කියල එකක් නොතිබුණා නම් කොච්චර හොඳ ද !වසර තිහක් පුරා අපේ රටේ ජනතාවගේ ජාතික නිමැවුම, ආදායම, සේවා නියුක්තිය, මිල මට්ටම, ගෙවුම් ශේෂය, ඉතුරුම්, ආයෝජනය වැනි සාර්ව ආර්ථික විචල්‍යයන් කෙරෙහි ඉතාම අහිතකර බලපෑමක් ඇති කළ ප‍්‍රධානතම සාධකය වූයේ මුළු ආර්ථිකයම වෙළාගෙන පැවැති රුදුරු කොටි ත‍්‍රස්තවාදයයි. ජනාධිපති මහින්ද රාජපක්ෂ මැතිතුමාගේ සේනාධිනායකත්වයෙන් වීරෝදාර රණවිරුවන් ප‍්‍රභාකරන්ගේ ත‍්‍රස්තවාදය යළි හිස එසවීමට නොහැකි වන පරිදි සුන්කර දැමු මේ අවස්ථාවේදී ඉතිහාසයේ කිසි දිනක නොවු විරූ පරිද්දෙන් ආර්ථික දියුණුව පිළිබඳ බලාපොරොත්තු අසාමාන්‍ය ලෙස ඉහළ නැගී ඇති බව මේ වන විටත් තහවුරු වෙමින් පවතී.ප‍්‍රභාකරන් ඇතුළු කොටි ත‍්‍රස්තවාදීන් මරා දැමීමෙන් අනතුරුව දින කිහිපයකදී ශී‍්‍ර ලංකාවේ කොටස් වෙළෙඳ පොළ ලෝකයේ හොඳම කොටස් වෙළෙඳ පොළ දහයෙන් එකක් බවට පරිවර්තනය විය. කොළඹ කොටස් වෙළෙඳ පොළෙහි දෛනික පිරිවැටුම බිලියන එක ඉක්මවා පැවැතිණි.ත‍්‍රස්තවාදය පරාජය කරන තීරණාත්මක පැයේදී ඩොලරයට ගෙවිය යුතු රුපියල් ප‍්‍රමාණය රුපියල් 123 වූ අතර අද වන විට ඩොලරයට ගෙවිය යුතු රුපියල් ප‍්‍රමාණය 114 දක්වා අඩු වීමෙන් රුපියල ශක්තිමත් වීම ආරම්භ විය.ජූනි මාසය වන විට ජීවන වියදම වැඩි වීමේ වේගය ඉතා විශාල ලෙස පහත වැටී ඇත. මෙකී පෙරමඟ සුබ ලකුණු මගින් දේශීය සහ අන්තර් ජාතික පිළිගැන්වීමකට තුඩු දෙන ආර්ථිකයක් ගොඩ නැඟෙන අතර ම බියෙන් සහ සැකයෙන් තොරව නිෂ්පාදන කාර්යයෙහි යෙදිය හැකි ආර්ථික වටපිටාවක් දැන් නිර්මාණය වී ඇත. මුහුදු වෙරළෙන් තුනෙන් දෙකක ප‍්‍රදේශයේ පුරා වසර තිහක් ධීවර කර්මාන්තය අඩපණ විය. ඈත දියඹට ගොස් මත්ස්‍ය සම්පත නෙළා ගැනීමේ ඉඩ ප‍්‍රස්ථා ඇහිරී තිබිණි. මත්ස්‍ය සම්පත බහුල උතුරු නැඟෙනහිර ධීවර කර්මාන්තය නිදහසේ කරගෙන යාමට ආරක්ෂක අංශ ඉදිරියේදී ඉඩකඩ ලබා දීමෙන් අනතුරුව උතුරේ මෙන්ම දකුණේ ධීවර ජනතාවගේ ජීවනෝපාය වැඩි දියුණු වන අතර ම මත්ස්‍ය නිෂ්පාදනය වැඩි දියුණු වී වෙළෙඳ පොළ සැපැයුම වැඩි වීමක් සිදුවේ.අතීතයේදී ශී‍්‍ර ලංකාවේ කෘෂි නිෂ්පාදනයට ඉහළ දායකත්වයක් සැපැයූයේ උතුරු - නැඟෙනහිර ප‍්‍රදේශවලයි. සහල් රතු ලූනූ, වියළි ඳරස් වෙනත් ධාන්‍ය වර්ග මෙන්ම එළවළු පලතුරු ද තොග වශයෙන් ඒ 9 මාර්ගය සහ දුම්රිය මාර්ග ඔස්සේ රට පුරා බෙදා හැරීමට හැකි විය. එල්ටීටීඊය ඔවුන් ගේ සිහින ඊළාම් රාජ්‍ය වෙත ගොඩ බිමෙන් වූ සියලු මාර්ග අසුරා ගැනීම නිසා කෘෂි කාර්මික නිෂ්පාදනයේ අතිරික්ත නිෂ්පාදන ඇති කිරීම තේරුමක් නැති කාර්යයක් බවට පත් විය. මේ නිසා යැපුම් මට්ටමේ විශාල අතිරික්ත කෘෂි නිෂ්පාදන සඳහා පෙලඹවීමක් නොවිය. මේ නිසා වගා බිම් පාළු වූ අතර ගොවි ජනතාවගේ ආදායම් මාර්ග අහිමි වී උතුරු නැගෙනහිර අතිමහත් ගොවි ජනතාව අන්ත අසරණ තත්ත්වයට පත් විය.දැන් උතුරේත් නැගෙනහිරත් ගොවි ජනතාවගේ අතහැර දමා තිබු දැවැන්ත කෘෂි නිෂ්පාදන ව්‍යාපාර අලුතින් ආරම්භ කිරීමේ කාර්ය උදාවී ඇත. ‘නැගෙනහිර උදාන’ සහ ‘උතුරු වසන්තය’ යන සංවර්ධන වැඩ සටහන් යටතේ මංමාවත්, විදුලිය, ජලය, වාරිමාර්ග, වැව් අමුණු යන ආදිය තනා දීමෙන් අනතුරුව ඉදිරි වර්ෂයේදී අවශ්‍යයෙන් ම දැවැන්ත කෘෂි කාර්මිත නිෂ්පාදන මේ ප‍්‍රදේශවලින් අපේක්ෂා කළ හැකිය. මහින්ද චින්තන ජාතික පුනර්ජීවන වැඩ පිළිවෙළෙහි ‘අපි වවමු රට නඟමු’ ජාතික කෘෂි ව්‍යාපෘතිය සමස්ත ශී‍්‍ර ලංකාවේ කි‍්‍රයාත්මක වීම ඇරැඹෙන්නේ දැන් ය. එම ප‍්‍රදේශවල විශේෂිත ආර්ථික මධ්‍යස්ථාන කිහිපයක් ඇති කොට කෘෂි නිෂ්පාදන සමූපකාර සමිති සහ කෘෂි ව්‍යවසායකයන්ට මීගොඩවැලිසර, වේයන්ගොඩ, රත්මලාන ආර්ථික මධ්‍යස්ථානවලට අන්තර් සම්බන්ධීකරණ ඇති කිරීමෙන් කෘෂි නිෂ්පාදන රටපුරා බෙදා හැරීම වඩා ඵලදායි සහ කාර්යක්ෂම කළ හැකිය. එසේ ම කෘෂි නිෂ්පාදන ප‍්‍රවාහනය කිරීමේදී සිදුවන නාස්තිය වළක්වා ගැනීම සඳහා පසු අස්වනු තාක්ෂණික ආයතන මගින් හඳුන්වා දී ඇති ප්ලාස්ටික් ඇසුරුම්වල අසුරා ගුණාත්මයෙන් ඉහළ එළවළු පලතුරු වෙළෙඳ පොළේ බෙදා හැරීමට අවශ්‍ය මඟ පෙන්වීම සහ උපදේශාත්මක සේවා සැපැයීමෙන් ඉදිරි වසර තුළදී ගුණාත්මයෙන් ඉහළ එළවළු පලතුරු වඩා සාධාරණ තරගකාරී මිල ගණන් යටතේ පාරිභෝගිකයාට ලබා ගත හැකි වනු ඇත.බොහෝ කාලාන්තරයක් මුළුල්ලේ අතහැර දමා තිබු කිරි හා කිරි ආශි‍්‍රත නිෂ්පාදන කර්මාන්තය තල් නිෂ්පාදනය බේකරි කර්මාන්තය පේෂ කර්මාන්තය හා වෙනත් සුළු හා මධ්‍ය පරිමාණ කර්මාන්ත රාශියක් කඩිනමින් ඇරැඹීමේ ශක්‍යතා පවතින අතර විශේෂයෙන් සුළු හා මධ්‍ය පරිමාණ කර්මාන්ත නඟා සිටුවීම සඳහා විෂය භාර අමාත්‍යංශ කිහිපයක් මගින් විශේෂිත වැඩසටහන් රාශියක් මේ වන විට සකසමින් පවතී.සම්පූර්ණයෙන් බිඳ වැටුණු උතුරු නැගෙනහිර කාර්මික අංශ සංවර්ධනය කිරීම සඳහා අවශ්‍ය යන්ත‍්‍ර සූත‍්‍ර උපකරණ වැනි ප‍්‍රාග්ධන භාණ්ඩත් තාක්ෂණික සහ උපදේශාත්මක සේවා රාජ්‍ය මූල්‍ය සහ බදු අනුග‍්‍රාහයෙන් ද විශේෂිත මූල්‍ය පහසුකම් ලබාදීමෙන් සුවිශාල කාර්මික දියුණුවක් එම ප‍්‍රදේශවල ඇති කළ හැකි අතර නිමැවුම් කර්මාන්තය සඳහා ඉන්දියාව, චීනය, දකුණු කොරියාව හා වෙනත් රටවල විදේශ ආයෝජන ගෙන්වා ගැනීමේ හැකියාව ඇත.දිගු කලක් මේ ප‍්‍රදේශවල අකර්මණ්‍යව පැවැති බැංකු සහ මූල්‍ය ආයතන, රක්ෂණ සේවා, වරාය සේවා, විදුලි සංදේශ සේවා, සංචාරක ව්‍යාපාරය වැනි සේවා අංශ කොළඹ නගරාශි‍්‍රතව මෙන් ම ශීග‍්‍රයෙන් වර්ධනයකට පුළුල් ඉඩකඩක් දැන් විවරව පවතී.මාලදිවයින දියුණු රාජ්‍යයක් බවට පත් වෙද්දී ලංකාවේ සංචාරක කර්මාන්තය බිඳවැටීමට හේතු වූයේ ප‍්‍රභාකරන්ගේ මිනීමරු ත‍්‍රස්තවාදය බව මුළු ලෝකය ම පිළිගන්නා සත්‍යයකි. ලෝකය පුරා සංචාරකයන්ගේ වැඩිම ආකර්ෂණය ලබාගත හැකි වඩාත් සුන්දර වූ දිවයින වූ අපේ රටට ඉතාම කෙටි කාලයකදී සංචාරකයන්ගේ පැමිණීම දෙගුණ තෙගුණ වීමේ ඉඩකඩ ආසන්නයේ ම එළැඹි ඇත. ඒ නිසා සංචාරක හෝටල් සහ වෙනත් පහසුකම් කඩිනමින් ඇති කිරීමේ අවශ්‍යතා පැන නැගී ඇත. නීති විරෝධි පණිවුඩ හුවමාරු ක‍්‍රම වෙනුවට නිත්‍යානුකූල පණිවුඩ හුවමාරු ක‍්‍රම ඇති කළ යුතු අතර ගුවන් විදුලි, රූපවාහිනි හා විදුලි සංදේශ සේවා පහසුකම් ඉතා විශාල භූමි ප‍්‍රදේශයක අලුතින් ව්‍යාප්ත කළ යුතුව පවතී. මේ ප‍්‍රදේශවල ජනතාව මූල්‍ය ක‍්‍රමයෙහිදී වඩා වැඩි විශ්වාසය රැඳවූ රාජ්‍ය බැංකු දෙක වන ලංකා, මහජන බැංකු වලින් කඩිනම් බැංකු සේවා ව්‍යාප්ත කිරීමේ වැඩපිළිවෙළක වගකීම පැවැරී ඇත.මේ සියලු දේ සඳහා දේශීය විදේශීය වශයෙන් විශාල මූල්‍ය ආයෝජන අවශ්‍ය වේ. ශී‍්‍ර ලාංකිකයන් එතර රඳවාගෙන තිබු සියලු විදේශ මුදල් යළි මව්බිමට ගෙන ඒම සඳහා සුවිශේෂි දිරි ගැන්වීම් මාලාවක් ලබාදීම මුදල් හා ක‍්‍රම සම්පාදන අමාත්‍ය වරයා ලෙස ජනාධිපතිතුමා විසින් විස්මිත ප‍්‍රතිලාභ සහිත පැකේජයක් නුදුරු අනාගතයේදී සකසා දෙනු ඇත.දැන් ‘නැගෙනහිර උදානය’ සහ ‘උතුරු වසන්තය’ යටතේ රට ගොඩනැංවීමේ කාලය උදාවී ඇත.සැකැසුම - සුභද්‍රා දේශප‍්‍රිය</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=ab0906073</link>
    <topic>අකිල, රනිල්ගේ ප‍්‍රධාන දේශපාලන උපදේශක තනතුරට</topic>
    <author/>
    <content>“මංගල, ළඟට ඇවිත් රනිල්ගේ අපල වැඩි කරනවා”කොටස් වෙළෙඳ පොළේ ඉතිහාසගත වර්ධනයක් ඇතිවුණාඅකිල, රනිල්ගේ ප‍්‍රධාන දේශපාලන උපදේශක තනතුරටකටක් කියල එකක් නොතිබුණා නම් කොච්චර හොඳ ද !මානව අයිතීන් ගැන කතා කරන යුගයක කවුරුන් කළත් මිනිසුන්ට පහරදීම අපි හෙළා දකිමු. විශේෂයෙන් මාධ්‍යවේදින්ට පහරදීම, ඝාතනය කිරීම කිසිසේත් සිදු විය යුත්තක් නොවේ. මාධ්‍ය නිදහස ගරු කරන රජයක් යටතේ රජය අසීරුතාවට පත්කිරීමට කරන මේ පහරදීම් පිළිකුලෙන් යුතුව තරයේ යළි යළිත් හෙළා දැකිය යුතුමය.පසුගිය කාලයේ මාධ්‍යවේදීන්ට අතවර සිදුවිය. එක් මාධ්‍යවේදියකු ඝාතනයට ද ලක්විය. වැඩි වශයෙන් ම පහර කෑමට ලක්වූයේ පෞද්ගලික අංශයේ මාධ්‍යවේදීන්ය. පෞද්ගලික කෝන්තර පිරිමසා ගැනීමේ අරමුණින් ලේක්හවුස් මාධ්‍යවේදී පෝද්දල ජයන්තට නොබෝදා පහර දී අයිඩීඑච් හන්දියේ දමා ගිය බව කියති. මීට සතියකට පෙර නිදහස් මාධ්‍ය ව්‍යාපාරයේ මුදල් වංචාවක් ගැන ධර්මසිරි ලංකාපේලි කළ හෙළිදරව්වත් පෝද්දලට පහරදීමත් අතර සම්බන්ධයක් ඇති බව මාණික්‍යට වාර්තා වෙයි. මුදල් වංචාව හෙළිදරව්ව ගැන කුපිත වූ පිරිසක් මේ පහරදීමට සම්බන්ධ බවට සැක කරයි. මුදල් වංචාවට සම්බන්ධ නැති පෝද්දලට පහර දීම ප‍්‍රශ්න කළ යුතු වෙයි.ජිනීවා නුවර පැවැති මානව හිමිකම් කවුන්සිලයට ඉදිරිපත් ශී‍්‍ර ලංකා යෝජනාව වැඩි ඡන්ද 17 කින් සම්මත වීම ශී‍්‍ර ලංකාවේ අභිමානය තවත් ඉහළට ඔසවා තැබීමකි. මෙහිදී ශී‍්‍ර ලංකාව කොටුකර ගැනීමට ඇතැම් රටවල් කුමන්ත‍්‍රණ, උප්පරවැට්ටි යෙදුව ද ඒ සියල්ල පුස්සක් බවට පත්විය. මෙහිදී ජනාධිපති මහින්ද රාජපක්ෂ මහතා අනුගමනය කරන විදේශ ප‍්‍රතිපත්තිය යළි මල්ඵල ගැන්වුණේ රටවල් 29 ක් ශී‍්‍ර ලංකාව සමඟ එකට සිටීම නිසාය. ජිනීවා නුවර තානාපති සමඟ එක්වී මානව හිමිකම් ඇමැති මහින්ද සමරසිංහ මහතා ගත් වෙහෙස ඉහළින්ම අගය කළ යුතුය.මහින්ද සමරසිංහ මහතා ජිනීවා නුවරට යැවූ ජනාධිපතිතුමා නිහඬව සිටියේ නැත. ඔහු වරින් වර එතෙර රාජ්‍ය නායකයන්ට දුරකථනයෙන් කතා කොට ශී‍්‍ර ලංකාවේ වත්මන් තත්ත්වය පිළිබඳ දැනුම්වත් කළේය. මෙහිදී මානව හිමිකම් කොමිසමේ පිල්ලේ නෝනා හැසිරුණු ආකාරය සදාචාර සම්පන්න නොවන බව බහුතරයකගේ මතය විය. ජිනීවා නුවර සිටින ඉන්දීය තානාපතිවරයා ද පිල්ලේ නෝනාට අවවාද කළ බවක් ද සැළයි.එහෙත් දේශ ද්‍රෝහී වන පින්බිමට එරෙහි වන දේශ අපි‍්‍රය පුද්ගලයකු මානව හිමිකම් සැසිවලදී කළ අසමජ්ජාති කතාවලට සියලු දෙනාගේම අප‍්‍රසාදය පළවී තිබේ. මේ කතා ඔහු කරන්නේ රට වෙනුවෙන් නොවේ. කොටි හිතවාදීන්ගේ අවශ්‍යතා ඉටු කර ගැනීමටය. මේ ද්‍රෝහියා එක කතාවකට ස්විස් ප‍්‍රෑන්ක් 4,500 ක් ලබා ගන්නා බව ‘මාණික්‍ය’ට වාර්තා වෙයි.සුනන්ද දේශපි‍්‍රය ජිනීවා ගියේ ශී‍්‍ර ලංකාවේ ප‍්‍රතිරූපය මුදලින් කෙළසන්නටය. නිසි හැදියාවක් ඇති එකෙකුට මෙවැනි බලු වැඩ කරන්නට බැරිය. එහෙත් අසූචි මත වැටුණු කාසිය දිවෙන් ගන්නට වුව සුනන්ද සූදානම්ය. ශී‍්‍ර ලංකාවට අපකීර්තියක් ගෙන දීමට මේ ද්‍රෝහියා කළ කතාවට මේ වන විට කේ.පී. ගේ පූර්ණ අනුමැතියෙන් ස්විස් ප‍්‍රෑන්ක් දස දහසකට ආසන්න මුදලක් සොයා ගෙන තිබේ. ඊට අමතරව එහි සිටින කාලය තුළ සුනන්දට සුර සැපය. තමන් උපන් බිමට එරෙහි වන ද්‍රෝහීහු ඉතිහාසයේ ද සිටියහ. ඔවුන්ට ඉතිහාසය විසින් ම දඬුවම් ලබා දෙනු ලැබ තිබේ. සුනන්ද දේශපි‍්‍රය ද කිසියම් දිනෙක ඒ සඳහා දඬුවම් විඳිනු ඇත.සුනන්ද දේශපි‍්‍රය කළ දේ ම එතෙර ගොස් කළ, එයින් අසාර්ථක ප‍්‍රතිඵල ලබා ගත්කෘතහස්ත නොහොත් විපක්ෂ නායක එක්සත් ජාතික පක්ෂය තුළ දැන් අන්ද මන්දවී සිටී. පසුගිය කාලයේ උතුරේ මානුෂීය මෙහෙයුම්වලදී ඔහු හැසිරුණු ආකාරය නිසා දැන් ඔහු එක්සක් ජාතික පක්ෂයෙන් ද කැපී ගොස් හමාරය.රටට එරෙහි – රට පාවා දෙන අයෙකුට වැදගත් හොඳ යූ.ඇන්.පී. කාරයෙක් ඡන්දය නොදිය යුතු යැයි එජාපයේ සංශෝධනවාදී කණ්ඩායමේ ලක්ෂ්මන්, ජොනී ප‍්‍රකාශ කර තිබේ. ලක්ෂ්මන් කිරිඇල්ල, රවි කරුණානායක කට ඇරියොත් පක්ෂයට හානියක් සිදුවන බැවින් ඒ දෙදෙනා ප‍්‍රවෘත්ති සාකච්ඡාවලින් ඉවත් කළ යුතු යැයි යෝජනා කිරීමට සංශෝධන කණ්ඩායම සූදානම් වෙති. මේ තත්ත්වය යටතේ කෘතහස්ත ජනාධිපතිවරණයට ඉදිරිපත් නොවිය යුතු යයි ඔවුහු පිළිගනිති. “ඉල්ලුවොත් ඇඩ්ඩ‍්‍රසුත් නැතිවෙනවා” යයි කියති. ඒ නිසා ලකී, ජොනී, රුක්මන් ඇතුළු පිරිස ඡන්දයට නොයන ලෙසට යෝජනා කිරීමට සූදානම් වෙති.දැන් යුද්ධය හමාරය. කෘතහස්ත සිරිකොතට වී රඛිත, සමන් අතාවුද, උපුල්, කලවැද්දා සහ ලක්බිමේ ලසන්ත, සමඟ එක්වී වේලුපිල්ලේ ප‍්‍රභාකරන්ට බලු බැනුම් බනිමින් සිටින බව දැනගන්නට තිබේ. ඔවුන් අතර ඇතිවූ කතා බහ ‘මාණික්‍ය’ට වාර්තා වූයේ මෙසේය.රනිල් - බලනවකෝ රඛිත ප‍්‍රභාකරන් කරපු වැඩේ. ඔය යකා මේ වෙලාවෙම මැරුණනේ. ඔය යකාට බැරිවුණාද පැනලා යන්න. සබ්මැරීන් කීයක් තිබුණද? ඕකට තිබුණනේ දකුණු ඉන්දියාවට යන්න. බලනවකෝ දැන් ආත්මෙකට මහින්ද මෙල්ල කරන්න බැහැ.රඛිත - ආත්මෙකට නෙවෙයි සර් ආත්ම ගණනාවකටවත් බැරිවෙන පාටයි.රනිල් - බලනවා සමන් මම නෝර්වේ ඉන්නකොට මට සෝල්හයිම් කිව්වා අවසාන කාලෙදි සෝල්හයිම් පාන්දර වනතුරු ප‍්‍රභා එක්ක ෆෝන් එකේ ඉන්නවලු. මිනිහට හරිම දුකයි ප‍්‍රභා මැරුණට.කලවැද්දා - ප‍්‍රභාකරන් මැරුණට අපේ සමහර කට්ටියට නම් ඉතින් හොඳට සැලකුවා.උපුල් කලවැද්දා දෙස බල්ලෙක් වගේ ඔරවා ගෙන සිටියේය.කෘතහස්ත - අයිසේ ප‍්‍රභාකරන් මැරුණට අපි ඉන්නවනේ. කේ.පී. මැරුණේ නැහැනේ. බයවෙන්න එපා සෝල්හයිම් කේ.පී. උඩට ගෙනේවි. එතකොට අපිත් ඉබේටම උඩට එනවා.මෙය ඇසූ මාධ්‍ය ගෝතයෝ සතුටින් ඉපිල ගියහ.කොටි සංවිධානයත් ප‍්‍රභාකරනුත් විනාශවීම ගැන තමිල්නාඩුවට නැති කැක්කුමක් රනිල්ට ඇතිවී තිබෙන බව කලවැද්දා උපුල්ට කීවේය. සමන් අතාවුද එය රනිල්ගේ කනේ තැබුවේය. රනිල් කලවැද්දා ගෙන්වා ප‍්‍රභාකරන්ට බැන්නා සේම බැන්නේය. මෙය සැළවූ කලවැද්දාගේ මිතුරෝද කලවැද්දාට සතුරුවී සිටිති.එජාපයට දැන් සටන් පාඨ නැත. ඒ නිසා දැන් අලුත් සටන් පාඨ නිර්මාණය කිරීමට ඡන්ද කමිටුවක් පත්කර තිබේ. කමිටුවේ ප‍්‍රධානියා සමන් අතාවුදලු. කලවැද්දා උපුලා, මඩ ජයතුංග, රඛිත, තිස්ස අත්තනායක, ලක්ෂ්මන් කිරිඇල්ල, දයාසිරි ජයසේකර යන බාස් උන්නැහේලා කමිටුවට පත්කර සිටිති. මේ බාස්ලා ටික රජයට එරෙහිව සටන් පාඨ හැදීම ආරම්භ කර තිබේ.රජයට මඩ ගැසීමේ ප‍්‍රථම පියවර ලෙස “යුද්ධය දිනුවා බඩට වැදුණා” යන පාඨය ඔස්සේ විරෝධතා ව්‍යාපාරයක් ගෙන යෑමට කලවැද්දා සහ උපුලා යෝජනා කළේය. එදා වේල විග‍්‍රහයෙන් මහ මැතිවරණයක් සඳහා බල කරන අන්දමට කරුණු ඉදිරිපත් කිරීමට පියවර ගෙන ඇත. මහ මැතිවරණයක් ආවත් එජාපයට සිදුවන්නේ 1956 සිදුවූ ටිකමය.මේ අතර උපුල් සහ කලවැද්දා කෘතහස්තට පසුගිය සතියේ අපූරු පැමිණිල්ලක් කළහ.කලවැද්දා - සර් අපි දෙන්නට තර්ජන තියෙනවා. එය තානාපති කාර්යාලවලට දැනුම් දෙන්න.රනිල් තමුසෙල දෙන්නත් හදන්නේ අනෙක් අය වගේ රට පනින්නද?තමන් ගැන පමණක් බලන රනිල් අනුන්ගේ ප‍්‍රශ්න විසඳන්නේ නැත.කෘතහස්ත මේ ළඟදී අලුත් පත්වීමක් කළේය. ඒ නිල නොවන මට්ටමිනි. සාගල සහ අකිල රනිල්ගේ ප‍්‍රධාන දේශපාලන උපදේශකවරුන් ලෙස උසස් කළේය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=ab0906074</link>
    <topic>කටක් කියල එකක් නොතිබුණා නම් කොච්චර හොඳ ද !</topic>
    <author/>
    <content>“මංගල, ළඟට ඇවිත් රනිල්ගේ අපල වැඩි කරනවා”කොටස් වෙළෙඳ පොළේ ඉතිහාසගත වර්ධනයක් ඇතිවුණාඅකිල, රනිල්ගේ ප‍්‍රධාන දේශපාලන උපදේශක තනතුරටකටක් කියල එකක් නොතිබුණා නම් කොච්චර හොඳ ද !ජහමනයා ජාතික කොඩියක් මිලදී ගත්තේ ය. ඒ රණවිරු උපහාරයට යන්නට ය.“කොහෙද මේ ජාතික කොඩියකුත් අරගෙන යන්නෙ?”මගදී හමුවුණු මහජනයා ඇසුවේ ය.“රණවිරු උපහාරයට යනව“ඒ ඇසූ මහජනයා ද ජාතික කොඩියක් රැගෙන ජහමනයාට එකතු වීය.ජහමනයා ද මහජනයා ද පාර දිගේ යමින් සිටියේ ය. ගහක් යටට වී රනිල් මහත්තයා ඔහේ බලාගෙන ඉන්නවා ය.“මොකද මේ අබ්සැට් මූඩ් එකේ?” ජහමනයා, රනිල් මහත්තයාගෙන් ඇසුවේය.“මේ කලිසම හරිම ප‍්‍රශ්නයක්”“ඒ ඇයි? ... හිරද?”“යටට මොකුත් අඳින්නෙ නැතුවම ඇඳල බලන්ඩ”මහජනයා ද පොඩි උපදේශයක් දුන්නේ ය.“නෑ... ඒකම නෙමෙයි... කොහොමද කලිසමක් ඇඳගෙන යන්නෙ කියල තමයි මම මේ හතර මුල්ල ගැට ගහ ගහ කල්පනා කොරන්නෙ?”“ඇයි රනිල් මහත්තයො අබ්සැට් එක”“මුළු රටම රණවිරු උපහාරයට යනව නොවැ”“ඔව් වොව්... අපිත් මේ එහෙතමයි යන්නෙ”මං හිතුව ජාතික කොඩි අතේ තියෙන කොට”“අපේ විතරක් නෙමෙයි හැම මිනිහගෙම අතේ ජාතික කොඩියක් තියෙනව“ජහමනයා ජාතික කොඩිය වනමින් කීවේය.“මොන එහෙකටද ඔය ජාතික කොඩියක්... මුළු ලෝකෙටම එක කොඩියක් තිබුණා නම් ඉවරයිනෙ... එතකොට ලංකාවෙත් වනන්ඩ පුළුවන්... නෝර්වේ වලත් වනන්ඩ පුළුවන්... ස්වීඩන් වල වනන්ඩත් පුළුවන්... එතකොට මේ මොකක්වත් ප‍්‍රශ්නයක් නෑනෙ. ෂෙහ් ඇත්තට මේ ජාතික කොඩිය හරිම ප‍්‍රශ්නයක් නේ...”පිස්සු කෙළින්ඩ එපා රනිල්”මහා හඬක් ඇසුණේ ය. බැලින්නම් ඩී.ඇස්. සේනානායක මහත්තයා ය.“ජාතික කොඩිය පණටත් වැඩිය වටිනවා.”ඩී.ඇස්. සේනානායක මහත්තයා බුරුසු රැවුල අතගාමින් කීවේය.“මං හිතුව කවද හරි දවසක පිරිමි රැවුලක් තියෙන මහ මිනිහෙක් පහළ වෙලා ජාතික කොඩිය උස්සල තියාවි කියල.”මහ සේනානායක මහත්තයා ජහමනයා දෙස බැලුවේය.“මං යනව යන්ඩ... මටත් ලැජ්ජයි... අර එන්නෙ තව එකෙක්”මහ සේනානායක මහත්තයා නොපෙනී ගියේය.ජහමනයා ද මහජනයා ද පාරේ ඈත මෑත බැලුවෝය.බැලින්නම් මංගල මහත්තයා එනවාය.“මොකද මේ ජාතික කොඩි අරගෙන... ඕව ඔය තිබුණු තැන්වලම දිරන්ඩ ඇරිය නම් ඉවරයිනෙ.. මොකට උස්සගෙන ආවාද?”“අපේ හමුදාපති සරත් ෆොන්සේකා මහත්තයාට උපහාර දක්වන්ඩ”ජහමනයා කීවේය. මංගල මහත්තයාගේ හොක්ක ඇද වී ගියේය.“මංගල මහත්තයා අර සැල්වේෂන් ආමි එකටවත් වටින්නෙ නැහැයි කියාපු එක්කෙනා”මහජනයා අන්තිම සවුත්තු කීචොක් එකක් දැම්මේය.“අපරාදෙ නේද මංගල මහත්තයො කට පරිස්සම් කරගත්තෙ නැත්තෙ... ඒකනෙ මහත්තයො බුදු හාමුදුරුවොත් කිව්වෙ තුන් දොර පරිස්සම් කරගන්ඩ කියල...”“සැල්වේෂන් ආමි කතාව නොකිව්ව නම් කියල හිතෙනව නේද මහත්තයො”“කරන්ඩ දෙයක් නෑ මහත්තයො මුළු රටක්ම සරත් ෆොන්සේකා මහත්තයට උපහාර දක්වනවා...”“අපරාදෙ නේද මංගල මහත්තයො...”“මොනව වුණත් කමක් නෑ කියල යමුද කොඩියකුත් අරගෙන...”“හිතක් හිතුණත් කලිසමකුත් ඇඳගෙන යන්ඩත් බෑනෙ නේද?”ජහමනයා ද මහජනයා ද මාරුවෙන් මාරුවට කීවෝ ය. මංගල මහත්තයාගේ මුහුණ රුවිතෙට ගිහිල්ලා ය.එතකොටම රවි මහත්තයා ද එතැනට පැමිණියේ දුවගෙන දුවගෙන වාගේ ය.“මොකද මේ මිනිස්සු ජාතික කොඩි අරගෙන?”මහත්තයා කලබලයෙන් මෙන් ඇසුවේය. රනිල් මහත්තයා බිම බලාගෙන ය.මංගල මහත්තයා බලාගත්තු අතේ බලාගෙන ය.“මොකද මේ?”“අන්දමන්ද වෙලා”“ඒ මොකද?”“ජාතික කොඩි දැකල...”“මොකද මේ ජාතික කොඩි මෙච්චර”“රණවිරුවො කිලිනොච්චි කියල කිලිනොච්චියටම ගියානෙ...අලිමංකඩ කියල අලිමංකඩටම ගියානෙ... එතනින් නවතින්නෙ නැතුව පුදුමාතලන් වලටත් ගියානෙ...”ජහමනයා කියන විට රවි මහත්තයා බිම බලාගත්තේ ය.“අපරාදෙ නේද එහෙම ගොන් කතාවක් කිව්වෙ... ෂෙහ්... ඇත්තට...”“ඒක නොකිව්ව නම් හොඳයි කියල හිතෙනව නේද?”“කොහොමද ඒක කියන කොට රේණුකාගෙ කට පළල් හිනාව... හියැහ්... හිහ්.. පොහ්...”ජහමනයා ද රේණුකා වර්ගයේ හිනාවක් දැම්මේය.“මෙහෙම දෙයක් වෙන බව දන්නව නම් කට පරිස්සම් කරගන්නවනෙ නේද?”“අපේ කොල්ලො ගැන විශ්වාසයක් තිබුණෙ ම නෑ නේද?”“ෂිහ්... වස වැරැද්දක් වුණේ නේද?”“කමක් නෑ මහත්තයො ජාතික කොඩියකුත් අරගෙන යමු.”“ඒත් ඉතින් කලිසමක් ඇඳගෙන යන්ඩත් බෑ නොවැ නේද?”“මධ්‍යස්ථ යූ.ඇන්.පී. කාරයොත් අම්බානක බනිනව නේද?”රවි මහත්තයා ද බිම බලාගත්තේ ය.ලක්ෂ්මන් මහත්තයා එතකොටම ගොනෙකුත් දක්කාගෙන එතැනට පැමිණියේ ය.“ඕනෑ ගොනකුට පුළුවන් යුද්ධ කරන්ඩ”“ඉතින් මහත්තයො?”“ඕනෑ ගොනකුට පුළුවන් යුද්ධ කරන්ඩ”“ඇයි මහත්තයො?”“ඕනෑ ගොනකුට පුළුවන් යුද්ධ කරන්ඩ... ඕනෑ ගොනකුට පුළුවන් යුද්ධ කරන්ඩ... ඕනෑ ගොනකුට පුළුවන් යුද්ධ කරන්ඩ...”ලක්ෂ්මන් මහත්තයා ඒකම කිය කියා පාර දිගේ යන්නට පටන් ගත්තේ ය.“ෂිහ් කොච්චර හොඳ මහත්තේක්ද? එහාට මෙහාට පැන්නෙ නැත්නම් මෙලාකට නියම තැනක තමයි... කරන්ඩ දෙයක් නෑ දුකයි තමයි.”ඕනෑ ගොනකුට පුළුවන් යුද්ධ කරන්ඩ”ලක්ෂ්මන් මහත්තයාගේ හඬ පාරේ ඈතටම ඇසුණේ ය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=af0906074</link>
    <topic>2010 දී මේ ව්‍යවස්ථාව අහෝසි වෙනව</topic>
    <author>සංවාද සටහන කේ.සී.ජේ. රත්නායක</author>
    <content>2010 දී මේ ව්‍යවස්ථාව අහෝසි වෙනවයුද ගිනි දැල් නිවුණු මොහොතක නිරාවරණය කැරෙන ජේතවන චෙත්‍යයසාරධර්ම රකින්නා එමඟින්ම සුරැකේද?රට ජාතිය රැක දී දෙව්ලොව ගිය රණවිරුවෝජීවිතය සුන්දරයිනපුරන් වැනසීම පිළිබඳ බෝසත් ආකල්පදකුණ පමණක් නොව රටම වමට හැරවූ ගාලු දිස්ති‍්‍රක් නායකයාපුනරින් අල්ලගත්තු දවසේ මම කිරිබත් කෑවාඩෙංගු මර්දනයට මහජන සහාය ඕනෑමිහිඳු හිමියන් දායාද කළ අධ්‍යාපන ක‍්‍රමවේදයසියලු ජන කොටස් එක්ව අලුත් ශී‍්‍ර ලංකාවක් ගොඩනඟමුමිනිසුන් වෙසින් උපන් තිරිසන්නු91 වරටත් පැවැත්වෙන ති‍්‍රකුණාමලයේ පොසොන් පෙරහර- ප‍්‍රවීණ ජ්‍යෙතිෂඥ සුමනදාස අබේගුණවර්ධනප‍්‍රවීණ ඡ්‍යොතිෂවේදී සුමනදාස අබේගුණවර්ධන මහතා ප‍්‍රසිද්ධියට පත්ව සිටින්නේ ඡ්‍යොතිෂඥයකු නිසා නොව ඡ්‍යොතිෂ සිද්ධාන්ත මඟින් පෙරළිකාර අනාවැකි කී චරිතයක් වශයෙනි. 2005 ජනාධිපතිවරණයේ සිට මෙතෙක් පැවැති සෑම මැතිවරණයක් සඳහා ම ඔහු පළ කළ අනාවැකි එලෙසින් ම සැබෑ වූ ආකාරය අපට මතකය. බැරැක් ඔබාමාගේ ජයග‍්‍රහණය, එල්ටීටීඊ ත‍්‍රස්තවාදීන් ගේ විනාශය ඇතුළු ඔහු පළ කළ තවත් අනාවැකි රැසක් ම පසුගිය කාලයේ දී විස්මයජනක ලෙස සැබෑ විය. ඇතැම් අනාවැකි ඒ කී දින වකවානු අනුවම ඉටු වීමත් කැපී පෙනෙ යි.පුරා තිස් වසරක් ශී‍්‍ර ලංකාව පීඩා විඳි එල්ටීටීඊ ත‍්‍රස්තවාදය පරාජය කරමින් ලැබූ විජයග‍්‍රහණයෙන් පසුව ශී‍්‍ර ලංකාවේ අනාගතය කොයිබට ද? යනුවෙන් තවත් අනාවැකි රැසක් පළ කිරීමට සුමනදාස අබේගුණවර්ධන මහතා සිළුමිණ සමඟ සංවාදයකට එක් විය.මෙහිදී ඔහු පවසන්නේ ඉදිරි ජනාධිපතිවරණයේදී 75% ඉක්මවන ඡන්ද ප‍්‍රතිශතයක් ලබන මහින්ද රාජපක්ෂ ජනාධිපතිතුමා තවත් බොහෝ කාලයක් මෙරට රාජ්‍ය නායක ධුරය දරණ බවයි. ශී‍්‍ර ලංකාව පිළිබඳ අන්තර්ජාතික ප‍්‍රතිරූපය ඉහළ නැංවෙන බවත් ශී‍්‍ර ලංකා ඉතිහාසයේ ඊළඟ පරිච්ඡේදය වෙන් වන්නේ රාජපක්ෂවරුන්ට බවත් ඔහු පෙන්වා දෙයි. සුමනදාස අබේගුණවර්ධන මහතා සමඟ සිළුමිණ පැවැත්වූ සංවාදය මෙසේ ය.මානුෂිය මෙහෙයුම විජයග‍්‍රහණය කරද්දී තිබුණු ග‍්‍රහචාරය ගැන මුලින් ම කතා කරමු ?ග‍්‍රහ ලොව රණකාමී, යුදකාමී ග‍්‍රහයා වන අඟහරු ශී‍්‍ර ලංකා කේන්ද්‍රයේ ඉතාම බලගතුව හිටියා. 2009 මැයි මාසයේදී මුළු රටම කිරිබත් කා සතුටු වන දවසක් උදා වෙනවා ය කියලා මම කල්තබා කිව්වෙත් මේ නිසයි.ඒ වගේ ම සිකුරු කියන්නේ යුදකාමී ග‍්‍රහයෙක් නෙවෙයි. මේ සිකුරු එක රාශියක ගත කරන්නේ මාසයක් විතරයි. නමුත් ඒ සිකුරු ජනවාරි 28 දා ඉඳලා මැයි 31 දක්වාම උච්ඡ බලයෙන් හිටියා. ජනාධිපතිතුමා ගේ කීර්තිය දස දෙස පතුරුවා හරින යෝග කාරක ග‍්‍රහයා උච්ඡව හිටියා. එතුමා ගේ පෙර පින් බලය මහා බලසම්පන්නව ඉස්මතු වුණා. ඒ එක්කම ජනාධිපතිතුමා මාලවී පංච මහා පුරුෂ යෝග බලයෙන් යුතුවයි හිටියේ.හොඳයි දැන් අපි අනාගතය ගැන බලමු.මම කී අනාවැකි ඒ ආකාරයටම ඉෂ්ට සිද්ධ වීම ගැන මට අප‍්‍රමාණ සතුටක් තියෙනවා. මේ අනාවැකි කිව්වෙත් ඒකාන්ත කියන වචනය යොදලයි. දැන් ඔබට දකින්න ලැබෙයි ජනාධිපතිතුමාට හා රටට එරෙහිව කරපු කුමන්ත‍්‍රණ, පාවා දීම්, සහ ඒවා කළ පුද්ගලයන් ගැන තොරතුරු අනාවරණය වෙන හැටි. ශී‍්‍ර ලංකාවට එරෙහිව කටයුතු කරන අයට ඉදිරියට ලබන කල දසාව ඒ තරම්ම හොඳ නෑ.එල්ටීටීඊය නැවත හිස ඔසොවයි ද?ඒකාන්තයෙන් ම නෑ. එල්ටීටීඊය නෙවෙයි මොන යම් හෝ ත‍්‍රස්තවාදයකට නැවත හිස ඔසොවන්න ඉඩක් නෑ. මහින්ද රාජපක්ෂ ජනාධිපතිතුමා සහ රාජපක්ෂවරුන් තව බොහෝ කාලයක් මේ රට පාලනය කරනවා.ඒ වගේම ප‍්‍රභාකරන් ගෙන් පස්සේ නැවත ත‍්‍රස්තවාදයට පණ පොවන්න කිසිම නායකයෙක් ඇති වෙන්නෙත් නෑ. එහෙම වුණොත් ඡ්‍යොතිෂය විතරක් නෙවෙයි ඉතිහාසයත් බොරු වෙන්න ඕනේ. මම මේ කාරණය ලංකාවට විතරක් නෙවෙයි බීබීසී වගේ අන්තර්ජාතික මාධ්‍ය ඔස්සේ මුළු ලෝකයටම කිව්වා.මහින්ද රාජපක්ෂ ජනාධිපතිතුමා සහ රාජපක්ෂවරුන් තව බොහෝ කාලයක් රට පාලනය කරනවා ය කියන්නේ මොන පදනමක් ඇතිව ද?විශ්ව කීර්ති ශී‍්‍ර තී‍්‍රසිංහලාධිෂ්වර කියන අති උතුම් ගෞරව නාමයෙන් උපහාර පුදලා එදා මල්වතු මහා නායක හාමුදුරුවෝ ප‍්‍රාර්ථනා කළා මහින්ද රාජපක්ෂ ජනාධිපති තුමාට තව වසර 25 ක් මේ රට පාලනය කිරීමට වරම් ලැබේවා කියලා.ඒ ප‍්‍රාර්ථනය ඒ විදිහට ම ඉෂ්ට සිද්ධ වෙනවා. මීට කලින් ශී‍්‍ර රෝහණ ජනරංජන සම්මානය දෙන්න මහා නායකවරුන් තීරණය කළේ තුන් කල් බැලීමෙන් පසුවයි කියලා දැන් ඔප්පු වුණා. ඊළඟ ජනාධිපතිවරණයෙන් මහින්ද රාජපක්ෂ ජනාධිපතිතුමා ජයග‍්‍රහණය කරන්නේ සියයට 75 කට ඉහළ ඡන්ද ප‍්‍රතිශතයක් ලබා ගෙන බව මම කියනවා. මෙය කවදාවත් බිඳින්න බැරි ලෝක වාර්තාවක් බවට පත් වෙනවා. රාජපක්ෂවරුන් මේ රටේ ජනතාව අතර සදාදරණීය නායකයන් බවට පත් වෙනවා. ඔවුන් ඉපදුණේ රටේ නිදහස හා සෞභාග්‍යය ඇති කරන මහා පින් බලයක් හා අති ප‍්‍රබල ග‍්‍රහ බලයක් ඇතිවයි. මගේ පියා මට කියා දුන් ආකාරයටත් ඉන් පස්සේ මම ඡ්‍යොතිෂය හා ඉතිහාසය පැත්තෙන් කළ සොයා බැලීම් අනුව ශී‍්‍ර ලංකාවේ ඉදිරි පරිච්ඡේදය වෙන් වෙන්නේ රාජපක්ෂවරුන්ටයි.ඔය කියන ඡ්‍යොතිෂ අනාවැකියයි, අද පවතින ආණ්ඩුක‍්‍රම ව්‍යවස්ථාවයි අතර තියෙන්නේ මහා පරස්පරයක්?තවත් අනාවැකියකට ඔබ මා පොළඹවනවා. හරි මම ඒකත් කියන්නම්. 2010 වසරේ අවසානයට පෙර මේ ව්‍යවස්ථාව අහෝසි වෙලා අලුත් ආණ්ඩුක‍්‍රම ව්‍යවස්ථාවක් රටට ලැබෙනවා. ඒ වෙනුවෙන් 2/3 ක් නෙවෙයි 3/4 ක මහා ජනවරමක් පවා ලැබෙනවා. අන්න ඒ ව්‍යවස්ථාව මහජන සම්මතවාදය රකින දැහැමි සෞභාග්‍යවත් ජාතියක් ගොඩ නඟනවා.ඒ කියන්නේ මේ රටේ පාලනයට පත් වෙන්න වෙනත් පක්ෂයකට වාසනාවක් නෑ?ඔව්... ඒක තමයි ඡ්‍යොතිෂයේ අනාවැකිය.නැවත ඒ කාරණය තහවුරු කරනව ද? සාක්ෂි සාධක ඇතිව?සුමනදාස අබේගුණවර්ධන මහතා බී.බී.සී. පුවත් සේවය සමඟ සම්මුඛ සාකච්ඡාවක් පැවැත්වූ අයුරු....මගේ පියා මොරවක් කෝරළේ ගම් සභාවේ අවුරුදු 31 ක් සභාපති වශයෙන් හිටියා. ඔහු උග‍්‍ර එජාප කි‍්‍රයාකාරිකයෙක්.පක්ෂය ආරම්භ කරපු නැකත ගැන එතුමා එදා හිටියෙත් කණස්සල්ලෙන්. ඒ අනුව එජාපයට වාසනාව තියෙන්නේ වසර 60 යි. දැන් ඒ කාලය අවසන්. ශී‍්‍රලනිපය ආරම්භ කරන්නේ 1951 සැප්තැම්බර් 02 දායි. ඒ නැකත යෙදී තිබුණේ රවි සිංහ රාශියේ හිටිය ඉතාම ප‍්‍රබල මොහොතකයි.ශී‍්‍රලනිපයට වසර 180 ක් රට පාලනය කිරීමේ වාසනාව තියෙනවා. මෙයින් ස්්වර්ණමය යුගය උදා වෙන්නේ පක්ෂයේ ආයුෂ කාලය අවුරුදු 60 ත් 120 ත් අතර පවතිද්දීයි. තවත් විදිහකට කිව්වොත් අද තමා ඒ ස්වර්ණමය මොහොත දකින්න ලැබෙන්නේ.මේ පක්ෂ හදනවා කියන්නේ බොහෝම පරෙස්සමෙන් කළ යුතු දෙයක්. බලන්න එ.ජා.ප.යෙන් කැඩිලා ඇවිත් ලලිත්, ගාමිණී, ජී.එම්.පෙ‍්‍ර්මචන්ද්‍ර මැතිතුමන්ලා අලුත් පක්ෂයක් හැදුවා.ඒ නැකත දුටු හැටියේ මම කිව්වා මහා විනාශයකින් කෙළවර වෙයි කියලා. බලන්න ඒ පක්ෂයේ නායකයන් හැමෝම විනාශ වුණා. තව දෙයක් කියන්න ඕනේ. මෑතකදී විමල් වීරවංශ මහතා ජාතික නිදහස් පෙරමුණ නමින් පක්ෂයක් හැදුවා. මේක කළේ නැකත් බැලීමෙන් පසුවදැයි කියන්න මම දන්නේ නෑ.නමුත් මම ඒ වෙලාව පරීක්ෂා කළා. පුදුම සහගතයි. ලෝකයේ ඉන්න හොඳම ඡ්‍යොතිෂවේදීන් හැමෝම එකතු වුණත් මේ තරම්ම ප‍්‍රබල නැකතක් හදන්න බෑ. ජා.නි.පෙ. ආරම්භ වෙන්නේ ඒ තරම්ම ප‍්‍රබල නැකතකින්. ජ.වි.පෙ. දිය වෙනවා වගේම ඒ බල මුළු ජා.නි.පෙ. වටා පෙළ ගැහෙන හැටිත් ඔබට දකින්න පුළුවන්. මගේ පෞද්ගලික මනාපයට කිසිවකු රජ කරවන්න මට ඕනේ නෑ. ඒත් කිඹුල්වත්නුවර සුද්ධෝදන රජමැදුරෙත් සිදුහත් උත්පත්තියේදී පවා ගෞරව ලැබූ ඡ්‍යොතිෂයට නිසි තැන දීමයි මගේ අරමුණ.මේ අනාවැකි කියන මම දවසක මැරිලා යයි. ඒත් මම කී ඡ්‍යොතිෂ අනාවැකිවල ගෞරවය ජනතාව අතර පවතින්න ඕනේ. මේ රට එක්සේසත් කළ අසේල, වලගම්බා, දුටුගැමුණු, විජයබා, මහා පරාක‍්‍රමබාහු, හයවැනි පරාක‍්‍රමබාහු කියන රජ පෙළපතට රජ සිරිතට මහින්ද රාජපක්ෂ නාමය එකතුවෙලා අවසන්. මේවා මම කීවේ මීට බොහෝම කලින්. මෙතුමා මේ රටේ විතරක් නෙවෙයි අන්තර්ජාතිකවත් ප‍්‍රබල පෞරුෂයෙන් යුත් දීප්තිමත් රාජ්‍ය නායකයෙක් වෙන බවත් මම කිව්වේ බොහෝම කලින්.ආර්ථිකය සම්බන්ධයෙන් මොනවද ඔබ පළ කරන අනාවැකි?ජනාධිපතිතුමා ගේ හා කෘෂිකර්ම ඇමැති මෙතී‍්‍රපාල සිරිසේන ඇමැතිතුමාගේ ග‍්‍රහචාරය මම ඉතා හොඳින් දන්නවා. ගෝඨාභය රාජපක්ෂ වගේම බැසිල් රාජපක්ෂ මහතා ගේ ප‍්‍රබල ග‍්‍රහ බලයත් හොඳටම දන්නවා. මම මුලින්ම කියන්නම් කෘෂිකර්මයෙන් පුදුම දියුණුවක්, සශ‍්‍රීකත්වයක් ලබනවා. මේ රටට වුවමනා සහල්, එළවුළු ඇති පමණට නිපදවනවා විතරක් නෙවෙයි මේ කෘෂිකාර්මික නිෂ්පාදන අන්තර්ජාතික වෙළෙඳපළටත් යනවා. කෘෂිකර්මයේ දීප්තිමත්ම යුගය දකින්න ලැබෙයි.ඊළඟට වරාය හා නාවික ක්‍ෂේත‍්‍රයෙන් ශ‍්‍රී ලංකාව කීර්තියක් අත්කර ගන්නවා වගේම මේ රටට මහා ධන නිධාන උපදවන සම්පතක් බවටත් පත්වෙනවා. සාගරයේ නියම සම්පත් පහළ වෙන්නේ මේ කාලයේදීයි. ඊළඟට සංචාරක කර්මාන්තයේ ශීඝ‍්‍ර දියුණුවක් දකින්න පුළුවනි. අද මුළු ලෝකයේම සංචාරක කර්මාන්තය බිඳ වැටිලා. නමුත් මම කියනවා අපේ සංචාරක කර්මාන්තයේ යෙදෙන අයට සූදානම් වෙන්න.හුස්ම ගන්න ඉඩක් නැති තරමට ඔබට කාර්ය බහුල වෙන කාලයක් ළඟම එනවා. අද මේ රටේ බොහෝ දෙනෙක් ඉගෙන ගන්න පිටරට යනවා. නමුත් ඒ අධ්‍යාපනය මේ රටේදීම ලබාගන්නත්, විදේශ සිසුන්ට පවා මෙහේ ඇවිත් ඉගෙන ගන්න හැකි ආකාරයට අධ්‍යාපන ක්‍ෂේත‍්‍රයේ මහා ප‍්‍රගතියක් දකින්න ලැබෙයි.අන්තර්ජාතිකව ශ‍්‍රී ලංකාවට හිමිවන්නේ කුමන තැනක්ද? කුමන බලපෑම් අපිට එරෙහිව මතුවෙයිද?අපේ ජනාධිපතිතුමා අන්තර්ජාතික යුද අපරාධ අධිකරණයට අරන් යන්න කුමන්ත‍්‍රණයක් තියෙනවාය කියලා මා පුවත්පත්වල පළවී තිබෙනු දුටුවා. මේවා දැකලා මට හිනා පහළවුණා. මොකද මම දන්නවා එතුමාගේ ග‍්‍රහබලයේ තරම. කිසිම ජගතකුට හැකියාවක් නෑ මෙතුමාට කිට්ටු වෙන්නවත්. ප‍්‍රශ්න මතුªවෙයි. ඒ වගේම ඒවා ජයගන්න හැටිත් ඔබට දකින්න ලැබෙයි.ලෝකයේ ඕනෑම රටක රාජ්‍ය නායකයෙක් සමඟ කරට කර ඉන්න විතරක් නෙවෙයි විශිෂ්ට නායකයෙක් හැටියට එතුමා බුහුමන් ලබනවා. මෙතුමා ලෝකේ නායකයන් අතරට යන චරිතයක්.ශ‍්‍රී ලංකාව හා ශ‍්‍රී ලාංකිකයන්ට අන්තර්ජාතිකව ඉදිරියේදී ලබන්නේ පෙර නොවූ විරූ තත්ත්වයක්. තමන්ගේ මෙහෙකරුවන්ය කියලා බටහිර රටවල් ඉස්සර අපේ දිහා බැලුවා නම් දැන් ඔවුන්ට සිද්ධ වෙන්නේ අපෙන් උපදෙස් ගන්න අවවාද, ආදර්ශ ගන්න තැනට එන එකයි.ශ‍්‍රී ලංකා කේන්ද්‍රය හා මහින්ද රාජපක්ෂ ජනාධිපතිතුමාගේ ග‍්‍රහචාරය අනුව ගත්තොත්; අපිට එරෙහිව එන අය විනාශ වෙනවා මිස හැප්පිලා දිනන්න කාටවත් බෑ. වයිකෝ - ජයලලිතාට මොකද වුණේ.මේවා ඉබේට වෙන දේවල් නෙවෙයි. ඒ වගේම බලන්න අපේ විපක්ෂ නායකතුමාට මොකද වෙලා තියෙන්නේ? මහජනතාවගෙන් පක්ෂයෙන් කොන්වෙලා. එතුමා එක තත්පරේකටවත් මේ රටේ බලයට එන්නේ නෑ. ඒ තමා ඡ්‍යොතිෂයෙන් මම කියන අනාවැකිය. නැඟෙනහිර ටිමෝරය, එරිති‍්‍රයාව, කොසෝවා කියන රටවල් කලින් තිබුණේ නෑ. නමුත් ඒ රටවල් හැදුවා.ලංකාවේත් ඊළාම් රටක් හැදීම වැළකුණේ මේ රාජ්‍ය නායකයාගේ පින් බලය නිසයි. මේ එක්කම මට කියන්න පුළුවන් අන්තර්ජාතික සංවිධානවල ඉහළ පෙළේ තනතුරු ශ‍්‍රී ලාංකිකයන්ට ලැබෙනවා.ඔවුන් ලෝකයේ කීර්තියට පත්වෙන කාලයක් ඉදිරියට උදාවෙනවා. ඒ වගේම ලෝක නක්‍ෂත‍්‍රය පැත්තෙන් ලංකා කේන්ද්‍රය විමර්ශනය කරද්දී පෙනෙන පැහැදිලි කාරණය මේ රට බලවත් ජාතියක් හැටියට නඟා සිටුවන්න මහින්ද රාජපක්ෂ ජනාධිපතිතුමා පියවර ගන්නවා වගේම එතුමාත් ලොව බලවත් නායකයෙක් බවට පත්වෙන බව.සංවාද සටහන කේ.සී.ජේ. රත්නායක</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=af0906071</link>
    <topic>යුද ගිනි දැල් නිවුණු මොහොතක නිරාවරණය කැරෙන ජේතවන චෙත්‍යය</topic>
    <author>සටහන හා ඡායාරූපසේනපුර ඩී. නිශ්ශංක අනුරාධපුර නැඟෙනහිර සමූහ</author>
    <content>2010 දී මේ ව්‍යවස්ථාව අහෝසි වෙනවයුද ගිනි දැල් නිවුණු මොහොතක නිරාවරණය කැරෙන ජේතවන චෙත්‍යයසාරධර්ම රකින්නා එමඟින්ම සුරැකේද?රට ජාතිය රැක දී දෙව්ලොව ගිය රණවිරුවෝජීවිතය සුන්දරයිනපුරන් වැනසීම පිළිබඳ බෝසත් ආකල්පදකුණ පමණක් නොව රටම වමට හැරවූ ගාලු දිස්ති‍්‍රක් නායකයාපුනරින් අල්ලගත්තු දවසේ මම කිරිබත් කෑවාඩෙංගු මර්දනයට මහජන සහාය ඕනෑමිහිඳු හිමියන් දායාද කළ අධ්‍යාපන ක‍්‍රමවේදයසියලු ජන කොටස් එක්ව අලුත් ශී‍්‍ර ලංකාවක් ගොඩනඟමුමිනිසුන් වෙසින් උපන් තිරිසන්නු91 වරටත් පැවැත්වෙන ති‍්‍රකුණාමලයේ පොසොන් පෙරහරලෝක උරුමයක් ලෙස යුනෙස්කෝව මඟින් නම් කරනු ලැබු අනුරාධපුරයේ ජේතවන මහා චෙත්‍ය රාජයාණන් වහන්සේගේ ප‍්‍රතිසංස්කරණ කටයුතු නිමා වීමෙන් පසු චෙත්‍ය නිරාවරණය කිරීම ජූනි 18 වැනිදා පස්වරු 4 ට යෙදෙන සුබ මොහොතින් මහින්ද රාජපක්ෂ ජනාධිපතිතුමාගේ ප‍්‍රධානත්වයෙන් සිදු කැරේ. මේ ලිපිය ඒ නිමිත්තෙනි.සංරක්ෂණ කටයුතු නිමැවුණ ජේතවන චෙත්‍ය රාජයාණන් වහන්සේතිස් වසරකට ආසන්න කාලයක් මුළුල්ලේ වටිනා ජීවිත මෙන්ම රටේ සම්පත් විනාශ කළ ත‍්‍රස්තවාදී උවදුර ශී‍්‍ර ලංකාවෙන් සහමුලින්ම අතුගා දමා, ඒ යුද ගිනිදැල් නිවී යද්දී, ඓතිහාසික අනුරාධපුරවර රාජධානියේ අහස උසට දිස්වෙන, ගඩොලින් නිම කළ ලෝකයේ උසස්ම නිර්මාණය වූ ලෝ පතල ජේතවන මහා චෙත්‍ය රාජයාණන්ගේ ප‍්‍රතිසංස්කරණ කටයුතු ද නිමාවට පත්ව තිබීම සමස්ත ලෝකවාසී බෞද්ධ ජනතාවගේ වාසනාවකි.“ලෝක උරුමයක්” ලෙස යුනෙස්කෝව මගින් නම්කර සම්භාවනාවට පාත‍්‍රවූ අනුරපුර ජේතවන මහා චෙත්‍ය රාජයාණන් වහන්සේ අනුරාධපුර අටමස්ථානාධිපති, ශ්‍යාමෝපාලි මහා නිකායේ මල්වතු පාර්ශ්වයේ උතුරු මධ්‍ය දිසාවේ ප‍්‍රධාන සංඝනායක, ආචාර්ය පල්ලේගම සිරිනිවාස නාහිමිපාණන් වහන්සේගේ අනුශාසනා පරිදි ජුනි මස 18 වෙනි දින පස්වරුවේ මහින්ද රාජපක්ෂ ජනාධිපතිතුමා සුරතින්, පෙර රජ දවස පැවැති ශී‍්‍ර විභූතිය යළි ඔප් නංවමින් සමස්ත ලෝකවාසී බෞද්ධ ජනතාවගේ වන්දනීය තත්ත්වයට පත්කිරීමට නියමිතය. බිහිසුනු යුද්ධය නිමාවට පත්කරමින් රට එක්සේසත් කළ දුටුගැමුණු මහා නරපතියා සිය ජය කොන්තය මැදිකොට අනුරපුර මිරිසවැටි දාගැබ ඉදිකළ ඒ අසිරිමත් මොහොත කුරිරු ත‍්‍රස්ත ගිනිදැල් නිවී ගිය මේ මොහොතේ ද සිහිපත් වන බව අනුරාධපුර ජේතවන මහා චෙත්‍යාරාමාධිකාරි, බුද්ධ ශ‍්‍රාවක භික්ෂු විශ්ව විද්‍යාලයේ බාහිර කථිකාචාර්ය ඉහළ හල්මිල්ලෑවේ රතනපාල හිමියෝ පැවසූහ.ජේතවන දාගැබ බොදු ජනතා අයිතියට පත්කිරීම නිමිති කොටගෙන ජුනි මස 17 වැනි දින පස්වරු 3 සිට රාතී‍්‍ර 7.30 දක්වා දාගැබේ සතර වාහල්කඩ මහා බහිරව පූජාවක් ද, අනතුරුව චෙත්‍යය සළපතල මළුවේ සර්වරාති‍්‍රක පරිත‍්‍රාණ ධර්ම දේශනයක් ද පසුදා උදෑසන හා දහවල් මහා සංඝරත්න විෂයෙහි සපිරිකර මහා සංඝගත දක්ෂිණාවන් පිරිනැමීමට නියමිතය.ජනාධිපතිතුමන්ගේ සුරතින් ජේතවන චෙත්‍යය නිරාවරණය කිරීම 18 වැනි දින පස්වරු 4 ට බොදු ජනතාවගේ සාධුකාර මධ්‍යයේ සිදු කෙරේ. මෙදින රාතී‍්‍ර ලක්දනව් ආයතනයේ අනුග‍්‍රහයෙන් ජේතවන මහා චෙත්‍ය රාජයා විදුලි ආලෝකයෙන් ආලෝකමත් කෙරෙන අතර එම ආලෝක පූජාව නොකඩවා සිදු කෙරේ.ජේතවන චෙත්‍ය රාජයා නිරාවරණය කිරීමේ පුණ්‍ය කටයුත්ත සඳහා දෙස් විදෙස් මහා සංඝරත්නය, මැති ඇමැතිවරු, තානාපතිවරු සහ සම්භාවනීය අමුත්තෝ රැසක් සහභාගිවීමට නියමිතය. ඒ අසිරිමත් මොහොත සියැසින් දැකබලා ගැනීමට දෙස් විදෙස් බෞද්ධ ජනතාව ද දහස් ගණනින් අනුරාධපුරයට එක්රොක් වනු ඇතැයි අපේක්ෂා කෙරේ.අනුරපුර නන්දන උයනෙහි පිහිටි “දෙනාවෙහෙර” නමින් සෙල්ලිපිවල සහ සාහිත්‍ය ග‍්‍රන්ථවල සඳහන් වෙන ජේතවන මහා චෙත්‍යය ගඩොලින් නිම වූ ලෝකයේ උසස්ම නිර්මාණයයි. මෙය මහාසේන හෙවත් මහසෙන් රජු විසින් කරවන ලද්දකි. නන්දන උයනෙහි මිහිඳු හිමියන් දම් දෙසීමෙන් පසු එදා ප‍්‍රථමවරට අනුරාධපුර වැසියන් බෞද්ධාගම වැළඳ ගත්හ.දෙවැනි අග්බෝ රජතුමා ජේතවන බෝධිඝරය සඳහා ඉදිකළ ළිඳඉන්පසු බුදුදහම ශීඝ‍්‍රයෙන් ලංකාව පුරා ව්‍යාප්ත වන්නට විය. බුදුදහම ප‍්‍රථමවරට ලංකාව පුරා පැතිර ගියේ නන්දන උයනෙනි. එම නිසා එම උයන “ආලෝකය විහිදුවන උයන” යන අර්ථයෙන් “ජෝතිවන” නමින් පසිඳු වී පසුව “ජේතවන” නම් විය.වංශ කථාවන්හි මෙන්ම ශිලා ලේඛනයන්හි සඳහන් වන පරිදි පැරැණි අනුරාධපුර ඇතුළු නුවර වටා පිහිටි ජේතවනාරාමය ප‍්‍රධාන පංච මහා ආවාසයන් තුන අතුරින් එකකි. ශී‍්‍ර ලංකාවේ පැරණි සුප‍්‍රසිද්ධ බෞද්ධ නිකාය තුනෙන් එකක මූලස්ථානය වන මෙය “දෙනානකය” “ජේතවන නිකාය” “සාගලික නිකාය” යනාදී නම්වලින් හඳුන්වා ඇත.ව්‍යවහාර වර්ෂ හතර වැනි සියවසේ ආරම්භ වූ අනුරාධපුරයේ වූ මෙම විහාරය නොකඩවා 11 වැනි සියවස් දක්වා කි‍්‍රයාත්මක වී ඇත. ශී‍්‍ර ලංකාවේ ආර්ථික සංවර්ධන ඉතිහාසයේ මහා වාරි කර්මාන්තයක් ඉදිකොට සදාකල් පවතින සේ රජරට සශී‍්‍රක කිරීමේ පුරෝගාමී සුප‍්‍රසිද්ධ කීර්තිමත් නරපතියකු වූ මහසෙන් රජතුමා විසින් එවකට පැවැති ආගමික ඒකාධිකාරිය බිඳීමට මෙන් සුවිසල් ස්ථුපයක් සහිතව මේ විහාරය ඉදිකිරීම නිසා ජේතවන විහාරයේ ආරම්භය බෞද්ධ ඉතිහාසයේ සුවිශේෂ කැපී පෙනෙන සිද්ධියක් බවට පත්ව ඇත.මහසෙන් රජ දවස භික්ෂුන් වහන්සේගේ ආවාස ගෙය සංරක්ෂණය කිරීමෙන් පසුශී‍්‍ර ලංකාවේ දැනට ශේෂ වී තිබෙන පිළිම ගෙවල් අතුරින් උපරීම උසක් ඇති පිළිමගෙය අයත් වන්නේ ද මේ ජේතවන විහාරයටය. ජේතවන විහාර භූමියේ කැනීම් මගින් මෑතකදී සොයාගත් ප‍්‍රඥා පාරමිතා ලියූ රන්පත් ඉරු නිසා ද වත්මන් බෞද්ධ ලෝකයේ වෙසෙසින්ම එය ප‍්‍රසිද්ධියට පත්ව තිබේ.ජේතවන විහාරයේ පිරිහීම ඇරැඹුණේ රජරට සොලී ආක‍්‍රමණ එල්ල වීමත් සමගය. 1017 දී රජරට දකුණු ඉන්දියානු සොලී අධිරාජ්‍යයට යටත්වීම නිසා අනුරාධපුර බෞද්ධ විහාරවලට පිළිසරණක් නැතිව ගියේ ය.සිංහල බෞද්ධ පාලකයින් රජරට අතහැර ආරක්ෂාව පතා රටේ වෙනත් ප‍්‍රදේශවලට පලා ගිය අතර, භික්ෂුන් වහන්සේලා ද එය අනුමත කර ඇත. ඒ අතර සොලීහු අනුරාධපුරය වෙනුවට පොළොන්නරුව සිය පාලන මධ්‍යස්ථානය කර ගත්හ.මහා විජයබාහු රජතුමා රජරට සොලීන් ගෙන් නිදහස් කරගන්නා තුරු මේ තත්ත්වය එසේම පැවතුණි.එතුමා අනුරාධපුරයේ වසර දෙකක් පමණ අගනුවර වශයෙන් තබාගත්ත ද පසුව පාලන මධ්‍යස්ථානය පොළොන්නරුවට මාරු කිරීමත් සමඟම ජේතවනයේ පිරිහීම ඇරැඹුණි.නැවත සිංහල බෞද්ධ පාලනයක් ඇති වූයේ දඹදෙණියේ දෙවැනි පැරකුම්බා රජතුමාගේ කාලයේදී ය. රජරට වල්වැදී ගිය ද රටේ අනෙක් ප‍්‍රදේශවල සිටි බෞද්ධයින් මෙම විහාරය කිසිසේත් අතහැර දැමුවේ නැත.චෙත්‍ය ප‍්‍රතිසංස්කරණය කිරීමට නොහැකි වුවද එය වැඳ පුදා ගැනීමට පැමිණි බවට සාක්ෂි හමුවේ.මේ සඳහා ඉතා හොඳ උදාහරණයක් වන්නේ 1472 පමණ ශී‍්‍ර ජයවර්ධනපුර කෝට්ටේ සයවැනි බුවනෙකබාහු රජතුමාගේ කාලයේදී උපසම්පදාව ලබාගැනීම සඳහා බුරුම රටින් පැමිණි දූත පිරිස අනුරාධපුර වන්දනාවේ ගොස් වැඳ පුදාගත් ස්ථාන අතර, ජේතවන ස්ථුපය ද සඳහන් කර තිබීමය. එසේ සඳහන් කර තිබෙන්නේ බුරුමයේ ඔවුන් විසින් පිහිටුවන ලද කල්‍යාණි ශිලා ලිපියේ ය.ජේතවන ආරාම සංකීර්ණයේ පිවිසුම් දොරටුව1815 ඇරැඹි මෙරට ඉංගී‍්‍රසි පාලන සමයේදී රජරට වූ නටඹුන් නගර පිළිබඳව සමහර ඉංගිරිසි නිලධාරීහු උනන්දුවක් දැක්වූහ.මේ අතරින් 1818 හා 1832 දී වශයෙන් දෙවරක්ම අනුරාධපුරයට ගිය මේජර් ෆෝබස් සිය පළමු ගමනේදී ජේතවන ස්ථුපය ඝන කැලෑවෙන් වැසී තිබුණ බවත්, දෙවෙනි ගමනේදී එක්තරා ශ‍්‍රද්ධාසම්පන්න භික්ෂුන් වහන්සේ නමක් ස්ථුපය හෙළි පෙහෙළි කර තිබු බවත්, සඳහන් කරන අතරම එසේ හෙළි පෙහෙළි කිරීම නිසා 1829 දී ඇති වූ ධාරානිපාත වර්ෂාවෙන් ස්ථුපයේ කොටසක් කඩා වැටී එකී භික්ෂුන් වහන්සේට ද බරපතළ තුවාල සිදු වූ බව සඳහන් කර තිබේ. එවක ජේතවන ස්ථුපයේ උස අඩි 224 ක් බව සඳහන් කර ඇත.බි‍්‍රතාන්‍ය පාලනය යටතේ 1833 දී නුවර කලාවිය දිස්ති‍්‍රක්ක පිහිටුවා අනුරාධපුරය එහි මූලස්ථානය බවට පත්කිරීමෙන් පසු අනුරාධපුර නටඹුන් පිළිබඳ අවධානය තවත් වැඩිවිය.එසේම ග්‍රෙගරි සහ ගෝර්ඩන් ආණ්ඩුකාරවරුන්ගේ කාලයේදීත්, ජේතවන විහාරයේ ප‍්‍රතිසංස්කරණ කටයුතු සිදු වී තිබේ.මෙරට ප‍්‍රථම පුරා විද්‍යා කොමසාරිස් එච්.සී. බෙල් මහතා ගේ අවදියේ මෙහි එක්තරා ප‍්‍රමාණයකට විධිමත් පුරා විද්‍යා ගවේෂණ සිදු වී ඇත.1890 දී ප‍්‍රථමයෙන්ම අනුරාධපුරයට පැමිණි ඔහු පුරාවිද්‍යා කැණීම් හා ගවේෂණ සඳහා අනුරාධපුරය කොටස් නවයකට බෙදා වෙන් කිරීමේදී ජේතවන විහාර ප‍්‍රදේශය ‘ජී’ යනුවෙන් නම් කොට එය ද කොටස් හතරකට බෙදා කටයුතු ආරම්භ කර තිබේ.ජේතවන විහාර භූමියේ කොළරා රෝහලක් ඉදිකර තිබූ බව බෙල් මහතා සඳහන් කර ඇත.තවද ඒ වන විට පැරණි ජේතවන භූමියේ පදිංචිව සිටි පෞද්ගලික ඉඩම් හිමියන් විසින් යම් යම් පෞද්ගලික කාර්යයන් සඳහා නටඹුන් ස්මාරකයන්හි ගල් භාවිත කර ඇති බව දක්වා තිබේ.එතුමා විසින් ජේතවන විහාරයේ පැරැණි පොහොය ගෙය ද, බෞද්ධ ගරාදි වැට නමින් හැඳින් වූ බෝධි ඝරය ද, පිළිම ගෙය ද, දාන ශාලාව ද, මුළු ආරාම භූමිය හා ස්ථුපය ද ගවේෂණය කර යම් යම් ස්ථානයන්හි කැණීම් තහවුරු කිරීම් සිදුකර තිබේ.ඔහුගේ කැණීම් කටයුතු අධිකාරි ලෙස වික‍්‍රමසිංහ මහතා කටයුතු කර ඇත. අනතුරුව 1894 දී ජේතවන විහාරයේ පුරා විද්‍යා කටයුතු පිළිබඳ වාර්තාවක් ද ඉදිරිපත් කර තිබේ.ජේතවන ස්ථුපයේ සංරක්ෂණ කටයුතු සංස්කෘතික ති‍්‍රකෝණය මගින් ආරම්භ කරන ලද්දේ 1981 වසරේ දී ය. ආධාර උපකාර ලැබීම නැවතීමත් සමඟ වසර හයකට පසු මෙහි කටයුතු අතරමග නතර විය.1985 දී මධ්‍යම සංස්කෘතික අරමුදල මගින් මෙහි ප‍්‍රතිසංස්කරණ කටයුතු නැවත අරඹන ලදී.කෙසේ වුවද චෙත්‍යයේ කටයුතු නිම කිරීමට වසර 28 කට වැඩි කාලයක් ගත වී ඇති අතර, මෙහි වියදම තාමත් ගණන් බලා නැතැයි ජේතවන විහාරාධිකාරී ඉහළ හල්මිල්ලෑවේ රතනපාල හිමියෝ පවසති.සටහන හා ඡායාරූපසේනපුර ඩී. නිශ්ශංක අනුරාධපුර නැඟෙනහිර සමූහ </content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=af0906072</link>
    <topic>සාරධර්ම රකින්නා එමඟින්ම සුරැකේද?</topic>
    <author>සුජිත් නිශාන්ත හේවගේ</author>
    <content>2010 දී මේ ව්‍යවස්ථාව අහෝසි වෙනවයුද ගිනි දැල් නිවුණු මොහොතක නිරාවරණය කැරෙන ජේතවන චෙත්‍යයසාරධර්ම රකින්නා එමඟින්ම සුරැකේද?රට ජාතිය රැක දී දෙව්ලොව ගිය රණවිරුවෝජීවිතය සුන්දරයිනපුරන් වැනසීම පිළිබඳ බෝසත් ආකල්පදකුණ පමණක් නොව රටම වමට හැරවූ ගාලු දිස්ති‍්‍රක් නායකයාපුනරින් අල්ලගත්තු දවසේ මම කිරිබත් කෑවාඩෙංගු මර්දනයට මහජන සහාය ඕනෑමිහිඳු හිමියන් දායාද කළ අධ්‍යාපන ක‍්‍රමවේදයසියලු ජන කොටස් එක්ව අලුත් ශී‍්‍ර ලංකාවක් ගොඩනඟමුමිනිසුන් වෙසින් උපන් තිරිසන්නු91 වරටත් පැවැත්වෙන ති‍්‍රකුණාමලයේ පොසොන් පෙරහරනිසා විවිධ කරුණු නිසා බුද්ධිමය වශයෙන් හෝ දැනුමේ වපසරිය අනුව මුල් කාලීන මිනිසාට වඩා ඉදිරියෙන් සිටින බවක් පළ වුව ද ඒ හේතුව නිසාම භාවමය වශයෙන් මහත් පරිහානියකට අද පත්ව සිටියි.උසස් රස වින්දන ශක්තියක් නොමැති බව නිසා ඉතාමත් බාල, පහත්, හරසුන් දේ අගය කිරීමට මිනිසා හුරු පුරුදුව සිටින අතර වර්තමානයෙහි අනුභව කරන පස්කම් සැපයෙන් ඔබ්බට නව මාන සොයා යෑමේ විචාර පූර්ණක කුතුහලය නවීන ජන සන්නිවේදන මාධ්‍ය මඟින් මොට කර දමනු ලැබ ඇත. උසස් රස වින්දන ශක්තියක් ජනිත වන්නේ පසිඳුරන් ශික්ෂිත ලෙස හික්මවා ගෙන සියුම් සංවේදී මනසකින් යුතුව සමාජයෙහි වාසය කරන කලය.ඉඳුරන් ශික්ෂිත වන්නේත් සියුම් සංවේදී මනසක් ඇති වන්නේත් අන්‍යයන් දෙස සාරධර්ම පූර්වංගමව කටයුතු කරන්නට හුරු පුරුදු වී සිටින්නා වූ විටකය. අවාසනාවකට මෙන් වර්තමානයෙහි කි‍්‍රයාත්මක වන අධ්‍යාපන කි‍්‍රයාවලිය මඟින් සිදු කෙරෙන්නේ ද තව තවත් දැනුමට පමණක් ලොබ බඳන සිත්හි මානුෂික බව, සංවේදීත්වය අවම පරපුරක් ඇති කිරීමය.අධ්‍යාපන ක‍්‍රමයෙහි ඒකායන අරමුණ කිසිදු ඉවක් බවක් නොමැති තරගකාරිත්වය නිසා ඒ අනවශ්‍ය තරගය මිනිසුන් ද්වේෂයෙන්, ඊර්ෂ්‍යාවෙන් හා කුහකත්වයෙන් යුක්ත නොමිනිසුන් කරනු ලබයි. බුදුසමය අධ්‍යාපනයෙහි මූලික අරමුණ කරගනු ලැබුවේ සාරධර්මවලින් සමන්විත පිරිපුන්, සංවේදී මිනිසුන් නිර්මාණය කිරීමයි.මෙහි දී දැනුමට වඩා මුල් තැන ලැබුණේ අභ්‍යන්තර සංවේදී බව හා මෙතී‍්‍ර පූර්වක ආකල්පයකින් කටයුතු කිරීමට හුරු පුරුදු කිරීමයි. එමඟින් දැනුමට වඩා වටිනා බුද්ධිමය හා සංජානන වැදගත්කමකින් සමන්විත මෙවලමක් වන ප‍්‍රඥාව අවදිකර ගැනීමට සෑම මනුෂ්‍යයකු හටම අවස්ථාව සැලසී තිබිණි. (අංගුත්තර නිකාය ඍ, නන්දක සුත්ත) ප‍්‍රඥාව යනුවෙන් හඳුන්වනු ලබන්නේ ඉගෙනුමෙන් ලබන දැනුම මඟින් කරුණුවලින්, දත්තවලින් මනස පුරවා ගැනීම නොවේ. ඉගෙනුමෙන් පුද්ගලයකු වර්ධනය කරගනු ලබන්නේ ස්වකීය තාර්කික සංජානනයයි.මෙහි දී තමන් සමත් වූ විභාග, ලබාගන්නා ලද උපාධි වැනි දෑ බුදු දහම, පාලි භාෂාව, බෞද්ධ දර්ශනය, තුලනාත්මක දර්ශන, සමය අධ්‍යයන විෂය ක්ෂේත‍්‍රය වැනි කුමන අධ්‍යයන විෂයකට අයත් වුවත් ඒ හැම විෂයය දැනුමකින්ම වන්නේ ග‍්‍රන්ථගත කොට තිබෙන්නා වූ අතීත දැනුමෙන් මනස පුරවාලීම පමණි. එම නිසා තමන් තාර්කික සංජානනය උපකාරී කොටගෙන කුමන ආකාරයෙහි දැනුමක් ලබාගත්තත් අවසාන විග‍්‍රහයේ දී ඒ සියලුම දැනුම අයත් වන්නේ ප‍්‍රඥාවට නොව තාර්කික දැනුම් ගොඩටය.මේ හේතුව නිසා තාර්කික සංජානනයෙන් කිසියම් විෂයක් පිළිබඳ කොපමණ දැනුම රැස් කොටගෙන ඒ පිළිබඳ කොපමණ උපාධි, පශ්චාත් උපාධි ලබාගත්තත් ඒවා වහල් කොටගෙන මානයෙන් පිම්බී මා අදාළ විෂයය පිළිබඳ ප‍්‍රමාණිකයෙක්මි යැයි කල්පනා කරතොත් එය මහත්ම අඥානකමක් බව පැහැදිලි වේ.ප‍්‍රඥාව දැනුමේ ස්ථරයට උඩින් පිහිටියකි. දැනුමේ වපසරිය තාවකාලික වන නමුත් ප‍්‍රඥාව ස්ථාවරය. එසේම එකී විවිධ විෂයය ක්ෂේත‍්‍ර පිළිබඳ ව පර්යේෂණය කොට ලබා ගන්නා පර්යේෂණාත්මක දැනුම පවා තාර්කික සංජානනය මෙහෙයවා උකහා ගන්නා තවත් එක් දැනුමක් මිස නිසර්ග ප‍්‍රඥාව නොවේ.බුදු දහම තාර්කික සංජානනයෙන් ලබන දැනුම ප‍්‍රඥාව ලෙස සලකනු නොලබයි. බුදු දහම ප‍්‍රඥාව ලෙස සලකනු ලබන්නේ සිත ආවරණයව ඇති මානසික කිලිටිවලින් සිත මුදවා ගැනීමෙන් නිරායාසයෙන්ම සිතෙහි ඇතිවන පිබිදීමයි.මේ ප‍්‍රඥාව ඇති කරගැනීමට මාර්ගය දැක්වෙන්නේ අතාර්කික සංජානනය උපකාරී කරගෙන නිසර්ග බුද්ධිය වර්ධනය කරන්නා වූ මානසික වැඩපිළිවෙළක් ලෙසයි. බෞද්ධ ඉගැන්වීම්වල අවසාන නිෂ්ඨාව ලෙස සලකන නිර්වාණය වනාහී කිසිසේත් තාර්කික සංජානනයෙන් දැනගත හැකි දෙයක් නොව අතාර්කික සංජානනය මඟින් ම ග‍්‍රහණය කරගත යුත්තකි.පොතපතින් හෝ වෙනත් එබඳු ආකාරයේ මාධ්‍යයක් ඇසුරු කිරීම මඟින් පහසුවෙන් ලබාගත හැකි විටින් විට අතිමහත් වේගයෙන් වෙනස් වන දැනුම පසුපසම අවිචාර පූර්වකව හඹා යාමේ ආදීනවය වන්නේ එලෙස කිසිදු මාධ්‍යයකින් තොරව තමන්ගේ සිතෙහි උපදවා ගත හැකිව තිබු ප‍්‍රඥාව අවධිකර ගැනීමට මිනිසා අපොහොසත් වීමයි.ප‍්‍රඥාව නොමැතිව දැනුම පමණකින් සමන්විත නූතන මිනිසා අධ්‍යාපන සහතික හා ලබාගන්නා උපාධි සංඛ්‍යාවෙන් පමණකින් සෑහීමකට පත්වීමට පුරුදු පුහුණු වීම නිසාම වර්තමාන සමාජයෙහි මිනිස් කි‍්‍රයාකාරකම් මිනිසුන් හටම සිනහ උපදවන තත්ත්වයට පරිහානියට පත්ව තිබේ. “පියා පහූතා කලහා විවාදා පරිදෙව සොකා සහ මව්ඡරා ච මානාතිමානා සහ පෙසූනා ච මච්ඡරිය යුත්තා කලහා විවාදා විවාදා ජතෙසු ච පෙසුනානි” (සුත්ත නිපාත, කලහවිවාද යුත්ත)අධ්‍යාපන ප‍්‍රතිපත්ති පවා මිනිසුන්ගේ ආධ්‍යාත්මික ගුණ වගාව දියුණුව අමතක කොට භෞතික ආර්ථික සිද්ධාන්තවලට ම පමණක් ගැතිව සකස් වීමෙහි ආදීනව වර්තමානයෙහි අපගේ ඇස් පනාපිටම පෙනෙන්නට වී තිබේ.හුදෙක් යන්ත‍්‍රයක යාන්ති‍්‍රක කි‍්‍රයාකාරිත්වය දියුණු කරන්නාක් සේ මිනිසුන්ගේ මොළය පමණක් සංවර්ධනය කොට හදවත අමතක කිරීමේ අවදානම අද මිනිස් සමාජයටම දරන්නට සිදු වී තිබේ. මෙරට බටහිර ජාතීන්ගේ යටත් විජිතයක් වීමට පෙර ශී‍්‍ර ලාංකික බෞද්ධ සමාජයෙහි අධ්‍යාපන ප‍්‍රතිපත්ති සකස්ව පැවතියේ බෞද්ධ ඉගැන්වීම්වලට අනුගතවය.මිහිඳු මාහිමියන් විසින් ;මරටට හඳුන්වා දෙනු ලැබු බෞද්ධ අධ්‍යාපන ප‍්‍රතිපත්ති හා සිද්ධාන්ත අනුව පිරිවෙන් ආශි‍්‍රතව තත් යුගයෙහි මෙරට ඉතා විශාල දියුණුවක් ලබා තිබු අධ්‍යාපනය භාරතීය නාලන්දා විශ්ව විද්‍යාලයීය අධ්‍යාපනය තරමටම ප‍්‍රගතියක් ලබා ඉහළ ස්ථානයක වැජඹුණි.සමාජයක් යනු විවිධ පුද්ගලයන් සමූහයකින් සමන්විත වූවකි. ඒ තුළ නිරෝගී, රෝගී, ආබාධිත ලොකු කුඩා විවිධ තරාතිරමේ පුද්ගලයන් සිටිය හැකිය. මේ අතර විශාල පිරිසකට තවත් කෙනකුගේ ආධාරය උපකාරය රහිතව සිය දෙනික අවශ්‍යතා පවා ඉටු කරගත නොහැකි මට්ටමේ පුද්ගලයන් පවා විද්‍යමානය.එවන් සමාජයකට ඉතාමත් විශාල වශයෙන් අවශ්‍ය වන්නේ හුදෙක් තම තමන් තම තමන්ගේ කටයුතු පමණක් ඉටු කරගන්නා ආත්මාර්ථකාමී පුද්ගලයන් තව තවත් ඇති කරගැනීමට වඩා තමන් හැර අන්‍යයන් පිළිබඳ සෙනෙහසින්, දයාවෙන්, මිත‍්‍රශීලීව සිතා බලා කටයුතු කරන්නාවූ පුද්ගලයන්ය. (මහාවග්ග පාලි 1, සද්ධි වාරික වත්තං හා අන්තෙවාසික වත්තං) මෙවන් පුද්ගලයන් සමාජයකට නිර්මාණය කර දෙනු ලබන්නේ සාරධර්මවල ආධාරය, උපකාරය නිසා ය. ඇත්ත වශයෙන් ම සාරධර්ම පුද්ගලයන් කෙරෙන් සමාජයට ලැබිය යුතුවා සේම සමාජයෙන් ද පෙරළා පුද්ගලයන් වෙත සාරධර්ම ගලා යා යුතුය. එවන් සාරධර්ම පිළිබඳ මනා හුවමාරුවක් ගනුදෙනුවක් සමාජයේ සිදුවන බව පැවසිය හැකිය.සමාජයෙහි කුඩාම ඒකකය පවුල වන බැවින් කුඩා කල කුඩාම සමාජ ඒකකය වන පවුලෙහි සාමාජිකයින් වන මව්පිය දෙපළ තුළින් පුද්ගලයා මුල් වරට සාරධර්මවල ගුණ සුවඳ ස්පර්ශ කළ යුතුය.මුල් වරට සිය මව්පිය දෙපළ තුළින් සාරධර්ම හඳුනාගන්නා ළදරුවා වැඩිහිටියකු වූ පසුව ද සාරධර්ම සිය සිත් සතන්හි අනවරතයෙන් ගලා යන සාරධර්මවල දිය පහරින් සමන්විත තැනැත්තකු බවට පත් වන්නේ නිරායාසයෙනි. වැඩිවිය පත් දරුවා සිය සමාජයීය වගකීම් භාරගන්නා දිනය එළඹෙන විට ඉතාමත් වගකිව යුතු ලෙසින් අන්‍යයන් කෙරෙහි සාරධර්ම පූර්වංගමව කටයුතු කිරීමට මූලික පරිචය ලබා සිටින්නෙකු බ වට නිතැතින්ම පත් වේ.සාරධර්ම ඒ තරම් මිනිස් අවශ්‍යතා පිළිබඳ කාරුණිකව දැන හඳුනා කටයුතු කිරීමට සමත්කම් දක්වයි. බුදුදහමෙහි විග‍්‍රහ කෙරෙන විශේෂ ලක්ෂණයක් වන්නේ එය ආරම්භ වන්නේ මව් පිය දෙපළගේ සෙනෙහස සාරධර්මවල ආරම්භක පියවරට සම කරමින් එය මූලිකව වර්ධනය කිරීමට උපදෙස් දී තිබීම නිසා ය. “උපජ්ඣයො භික්ඛවෙ සද්ධිවහාරම්හි පුත්ත චිත්තං උපට්ඨාපෙස්සති. සද්ධි විහාරිකො උපජ්ඣායම්හි පිතු චිත්තං උපට්ඨාපෙස්සති” (සමන්ත පාසාදිකා)සාරධර්මවල විද්‍යමාන වන තවත් අප‍්‍රකට ලක්ෂණයක් ලෙස පෙන්වා දිය හැක්කේ නිරන්තරයෙන්ම එය වර්ධනය කරන්නා වූ පුද්ගලයා එමඟින්ම සුරක්ෂිත කරනු ලැබීමයි.මෙය මෙසේ වන්නේ කිසියම් අප‍්‍රකට හාස්කමකින් යැයි පවසනවාට වඩා සාරධර්ම කෙරෙන් විද්‍යමාන වන විද්‍යාත්මක චින්තනයෙහි ලක්ෂණ අවබෝධ කර ගැනීම මඟින් එය සිදු වන ආකාරය පිළිබඳ පැහැදිලි වැටහීමක් ලබා ගත හැකි ය. සාරධර්මවල තමන් ය අන්‍යයන් ය යනුවෙන් පැහැදිලි බෙදා වෙන් කිරීමක් දක්නට නොවේ.එහි සීමා සම්භේදය නොමැති බව පවසන්නේ මේ හේතුව නිසා ය. මෙකී ලක්ෂණය නිසා සාරධර්ම වර්ධනය කරන්නා පැහැදිලි ලෙස අන්‍යයන් අරමුණු කරමින් සාරධර්ම වර්ධනය කළත් එයින් නිරායාසයෙන්ම ස්වකීය සුරක්ෂිත බව සැලසෙන්නේ තමන් විසින් ම අන්‍යයන් උදෙසාත් තමන් උදෙසාත් තමන්ගේ හදවතෙන් මූලිකව එය සිදු කරන බැවිනි. මෙසේ සාරධර්ම වර්ධනය කරන්නා එය විසින් ම සුරක්ෂිත කරනු ලබයි. මෙසේ වන්නේ මුළු මහත් විශ්වයෙහිම යථා ස්වරූපය සාරධර්ම පාක්ෂික වන බැවිනි.මේ මුළු මහත් විශ්වයෙහි ජිවී ස්වභාවයක් සකස් වීමට ප‍්‍රධාන හේතුව වන්නේ ද සාරධර්ම සුරක්ෂිතව පැවැත්ම සඳහා යෝග්‍ය ස්ථානයක් මේ විශ්ව ධාතුවේ ප‍්‍රතිනිර්මාණය වීමට සැලසීම වන හෙයිනි. පාලි භාෂාවෙන් ‘ධම්මතා’ යන්නට දරා සිටින්නේ ය යන අදහස ලැබේ. ‘භූ’ ධාතුවෙන් දරා සිටින්නේ ය යන අර්ථය ලැබේ. දරා සිටින්නේ මුළු මහත් විශ්වයෙහි ජීව අජීව වූ සියල්ලක්ම ය. ජීව අජීව සියල්ල කෙරෙහි හිතවාදී ස්වභාවයම මේ දරා සිටීම යන්නෙන් අදහස් කෙරේ. සුරක්ෂිත කිරීම, රැකීම හා පෝෂණය කිරීම දරා සිටීමේ ලක්ෂණයයි.භූමිය කේන්ද්‍රකොට ජීවත්ව සිටින ජීවී සියල්ල ජීවත් කරන්නේ ය, පෝෂණය කරන්නේ ය හා සුරකින්නේ ය යන අර්ථයෙන් ද එය විශ්වය සතු ධර්මතාවයක් ය යන අර්ථයෙන් ද මේ ආකල්පය ධම්මතා යන වචනයෙන් අදහස් කෙරේ.එබැවින් මේ ධම්මතාව ආරක්ෂා කරගැනීම පිණිස ආධාර උපකාර කරනු ලබන්නා වූ පුද්ගලයා කවරෙකු වුවත් කුමන ආගමකට අයත් වුවත් එකී පුද්ගලයා තමන් විසින් රකිනුලබන ධර්මතාව මඟින් ම සුරකිනු ලබයි. බුදු දහමෙහි මේ ලක්ෂණය “ධම්මො හවේ රක්ඛති ධම්මචාරි” ලෙස විස්තර වී ඇත.ජීවි අජීවි පරිසරය කෙරෙහි සහනශීලී ආකල්පයකින් කටයුතු කිරීම ආරම්භ කිරීමට කෙනෙකු තමන්ගේ සමය වෙනස් කළ යුතුම නොවේ. අවශ්‍ය වන්නේ තමන්ගේ ප‍්‍රතිපත්ති මාලාව ධාර්මික කරගැනීම පමණි. අවශ්‍ය කෙනකු හට තව දුරටත් මේ ප‍්‍රතිපත්ති මාලාවෙහි ඉදිරි සංවර්ධනය ඇති කරගැනීම හා පුද්ගල චරිතායන සංවර්ධනය තව දුරටත් වර්ධනය කරගැනීම සඳහා බෞද්ධ ඉගැන්වීම් අනුව කටයුතු කිරීම කෙතරම් වැදගත් දැයි තමන්ටම ප‍්‍රත්‍යක්ෂව අවබෝධ කරගැනීමට හැකිය.බෞද්ධ ඉගැන්වීම් සකස්ව ඇත්තේ වෙනත් ආගම්වල මෙන් මිනිසුන් අන්ධානුකරණයෙන් හා මෝහමූලික භක්තියෙන් තමන්ගේ ආගමට හරවා ගැනීම පිණිස නොවේ. බුද්ධිමත් ප‍්‍රඥාවන්ත ටික දෙනකු හට වුව ද සත්‍යයට හා යථාර්ථයට ප‍්‍රවේශ වීමේ මාර්ගය පහදා දීම පිණිසය. බෞද්ධ හෝ අබෞද්ධ බේදයකින් තොරව සාරධර්ම සුරක්ෂිත කරන්නා වූ පුද්ගලයාට එම සාරධර්මවලට අනුකූල විපාකය ලැබේ. එය පිළිගනු ලැබූවත් නොලැබූවත් එහි විපාකය අදාළ පුද්ගලයා කරා යාම කිසිවකු විසින් වළක්වාලිය නොහැක්කේමය. මේ නිසා සාරධර්ම සුරක්ෂිත කිරීමට බෞද්ධ හෝ අබෞද්ධ යැයි බේදයක් ඇති කරගත යුතු නොවේ.එතකදු වුවත් අබෞද්ධයාට වඩා බෞද්ධයා හට බෞද්ධ ඉගැන්වීම් තුළින් සුවිශේෂි මඟ පෙන්වීමක් සිදු කෙරෙන බැවින් සාරධර්ම වර්ධනයෙහිලා වඩාත් පරිපූර්ණ ප‍්‍රතිපදාවකට අනුව ශික්ෂණයක් ලබාගත හැක්කේ බෞද්ධ ඉගැන්වීම් අනුව කටයුතු කරන පුද්ගලයාට බැව් පෙන්වා දිය හැකිය. විශ්වයෙහි ගුණයක් ලෙස පවතින ජීව අජීව හිතවාදී ස්වභාවය එකී විශ්වයෙන් අන්තර්ධාන වන්නේ කවර විටක දී ද එවිට එකී විශ්වය තව දුරටත්ජීව වාසයට අයෝග්‍ය නුසුදුසු ස්ථානයක් බවට පත් වී අනුක‍්‍රමයෙන් විනාශ වී යයි.එම විනාශය ජලයෙන් හෝ ගින්නෙන් හෝ වාතයෙන් හෝ ඝණ ද්‍රව්‍ය ඝට්ටනය වීමෙන් හෝ කවර ක‍්‍රමයකින් හෝ විනාශ විය හැකි බව බුදු සමයෙහි පැහැදිලි කර දී තිබේ. බුදු දහමේ සංවට්ට කප්ප හා විවට්ට කප්ප ලෙස හැඳින්වෙන්නේ විශ්වයෙහි පවතින මෙකී ජීව හිතවාදී ස්වභාවයට පරිවර්තනය වීමේ හා ජීව හිතවාදී බවෙන් වියැකීමේ ලක්ෂණ යන දෙයාකාර ප‍්‍රවර්තනයන් වේ. විදර්ශනා භාවනා වඩා මාර්ග සිතක් උපදවා ගන්නා ලද උතුමාගේ ඵල සිත විපාක සිත් වශයෙන් හට ගැනෙන තුරු ලෝක විනාශය වුව ද නැවතෙන බව ධර්මයෙහි පැහැදිලිවම පෙන්වා දී තිබේ.සොත්පත්ති, සකෘදාගාමී, අනාගාමි හා අර්හත් යන මාර්ග සිත් සතර උපදවන්නා වූ උතුමන් සඳහා ම මේ ධර්මතාව වලංගු බව ද දක්වා ඇත. මෙයින් පැහැදිලි වන්නේ කිසිදු ලෝක ධර්මතාවකට නොහැකි වූ ලෝක විනාශය පවා ප‍්‍රමාද කරවීමේ හැකියාවක් සාරධර්ම වර්ධනය කරන්නා තුළ පවතින බවයි.විශ්ව ධර්මතාව පවා පුද්ගලයකු තුළ පෞද්ගලිකව ඇති කර ගනු ලබන සාරධර්මයකට යටත් වන සුවිශේෂි අවස්ථාවක් ලෙස මේ කරුණ පෙන්වා දිය හැකිය. එබැවින් ඇතැම් දෙනා තුළ පවතින ආකල්පයක් වූ පුද්ගල සාරධර්ම වර්ධනය භෞතික ලෝකයෙහි පවතින ධර්මතා විචල්‍ය කිරීමෙහිලා ආධාර උපකාර නොවෙතියි යන සාවද්‍ය අදහස මුළුමනින්ම නිශ්ප‍්‍රභ කිරීමට පැහැදිලි සාධකයක් සේ පෙන්වා දිය හැකිය.සැබවින්ම සාරධර්ම තුළ ගැබ් වන්නේ මුළු මහත් සමාජමය වටිනාකම් පිළිබඳ ඉගැන්වීම් පද්ධතියකි. එය වර්ධනය කිරීමේ දී එහි බලපෑම බාහිරින් මෙන්ම අභ්‍යන්තරයෙන් ද එක හා සමාන ආකාරයෙන් විද්‍යාමන වන දෙයාකාර කි‍්‍රයාත්මක වීම් රටාවක් එකී සංකල්පය තුළ ම අන්තර්ගතය.සතුන් ගෙන්, වස විෂ, අවි ආයුධ ආදියෙන් අනතුරු අවම වීම හා විවිධ රෝගාබාධයන් ගෙන් වැළකීමට අවශ්‍ය කරන ප‍්‍රතිශක්තිකරණ පද්ධතිය ශක්තිමත් වීම අභ්‍යන්තරයෙන් ප‍්‍රකට කෙරෙන්නා වූ සාරධර්මවල හිතකර ලක්ෂණ වන අතර සමාජයෙහි සෑම පුද්ගලයකු හටම පි‍්‍රය මනාප වීම අවම වශයෙන් අමනුෂ්‍යයන්ට පවා පි‍්‍රය වීම සාරධර්මවල බාහිරින් විද්‍යමාන වන ලක්ෂණ වේ.මේ ආකාරයෙහි ද්විවිධ ලක්ෂණයන් ගෙන් සමන්විත සාරධර්ම සමාජීය සම්බන්ධතා හා පෞද්ගලික ස්වස්ථතා ලක්ෂණ යන දෙකටම එක ලෙස ගැලපේ.මෙකී සමාජමය සම්බන්ධතා හා පෞද්ගලික ස්වස්ථතාව යන කරුණු දෙක සාරධර්මවලින් ප‍්‍රභාවිත වූ අන්‍යෝන්‍ය වශයෙන් එකිනෙක පිහිට ආධාර කොටගෙන පවත්නා වූ ලක්ෂණ දෙකක් සේ සැලකිය හැකි ය. (මහාවග්ග පාලි) නූතන වෙද්‍ය විද්‍යාත්මක පර්යේෂණ මඟින් හෙළි වී ඇති පරිදි විවිධ පිළිකා වර්ග, අසාත්මිකතා, ඇතැම් හෘද රෝග, සිරුරෙහි ස්වභාවික ප‍්‍රතිශක්තිකරණය හා සුළු මානසික දුර්වලතා වැනි දේ සාරධර්ම වර්ධනය කිරීමෙන් මුළුමනින්ම දුරු කරගැනීමට අවකාශ සැලසී තිබේ.සුජිත් නිශාන්ත හේවගේ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=af0906073</link>
    <topic>රට ජාතිය රැක දී දෙව්ලොව ගිය රණවිරුවෝ</topic>
    <author>මහාචාර්ය ටී.ජී. කුලතුංග</author>
    <content>2010 දී මේ ව්‍යවස්ථාව අහෝසි වෙනවයුද ගිනි දැල් නිවුණු මොහොතක නිරාවරණය කැරෙන ජේතවන චෙත්‍යයසාරධර්ම රකින්නා එමඟින්ම සුරැකේද?රට ජාතිය රැක දී දෙව්ලොව ගිය රණවිරුවෝජීවිතය සුන්දරයිනපුරන් වැනසීම පිළිබඳ බෝසත් ආකල්පදකුණ පමණක් නොව රටම වමට හැරවූ ගාලු දිස්ති‍්‍රක් නායකයාපුනරින් අල්ලගත්තු දවසේ මම කිරිබත් කෑවාඩෙංගු මර්දනයට මහජන සහාය ඕනෑමිහිඳු හිමියන් දායාද කළ අධ්‍යාපන ක‍්‍රමවේදයසියලු ජන කොටස් එක්ව අලුත් ශී‍්‍ර ලංකාවක් ගොඩනඟමුමිනිසුන් වෙසින් උපන් තිරිසන්නු91 වරටත් පැවැත්වෙන ති‍්‍රකුණාමලයේ පොසොන් පෙරහරශී‍්‍ර ලංකා ඉතිහාසයේ එදා සිට මෙදා වන තුරු දක්නට ලැබුණු සුවිශේෂ ලක්ෂණයක් වූයේ ශී‍්‍ර ලාංකිකයන් කිසිදු අවස්ථාවක වෙනත් ජාතියක් සතු රාජ්‍යයක් හෝ භූමියක් අයත් කර ගැනීමට හෝ ආගම් ප‍්‍රචාරය කිරීම සඳහා සටන් වැදී නොතිබීමයි.ඔවුන් සටන් වැදුණේ තමන්ට එල්ල වූ ආක‍්‍රමණයන් ගෙන් බේරීමට හෝ ජාතියේ ආත්ම ගරුත්වය ආරක්ෂා කර ගැනීමටය. පළමුවැනි ගජබාහු සමයේ එසේ දකුණු ඉන්දියාවට හමුදාවක් යැවූයේ වංකනාසික තිස්ස රජු කල ඉන්දියානුවන් මෙරට පහරා 12000 ක් පමණ අප රට වැසියන් සිරකරුවන් වශයෙන් ගෙන ගොස් කාවෙරි නදියේ වේලි බැඳීමට යෙදවූ හෙයින් ඔවුන් බේරා ගැනීමටය.12 වැනි සිය වසේ මහ පැරකුම්බා රජු එසේ ම එරටට හමුදාවක් යැවූයේ සොළී පාලකයා සිංහල තානාපතීන්ගේ කන් නාසා කපා මෙරටට කළ අපහාසය නිසා ය.එතුමා බුරුම රටට එසේ හමුදාවක් යැවූයේ ද දෙරට අතර එතෙක් පැවැති වෙළෙඳ ගිවිසුම් කඩා දමා කටයුතු කිරීම නිසා ය.සිංහල සංස්කෘතිය බුද්ධාගමින් පෝෂණය වූවක් නිසා ම යුරෝපීය පාලකයන්ට වඩා අප පාලකයින් වෙනස් වන ආකාරයට එක් නිදසුනක් මෙසේ ය. යුරෝපීය පාලකයින්ගේ මාලිගය අසලින් ම වූයේ තම සතුරන් සමහර විට ජීවිත කාලයට ම සිර කොට තිබූ සිරගෙවල් වුවත් මෙරට පාලකයින්ගේ මාලිගය අසලින් ම වූයේ දළදා මාලිගයයි. මෙය සිංහල සිතුම් පැතුම් පිළිබඳ ඉතා හොඳ උදාහරණයකි.අප විසින් මෙසේ පවසන කල්හි අද මෙරට සිටින දෙමළ ජනතාවගේ පෙර පරම්පරාවේ නායකයන් කිසිදු පිළිගත හැකි පදනමක් හෝ සාක්ෂ්‍යකින් තොර ව උතුරු නැගෙනහිර වසර 2000 ක් තිස්සේ තිබූ දෙමළ නිජ බිමක් බවට දෙමළ නව පරපුරේ සිත් තුළට ඇතුළු කළ විෂ බීජයක් නිසා සිදුව ඇති විපත ද සලකන කල්හි සත්‍ය වශයෙන් ම එවැනි නිජ බිමක් වී දැයි සිතා නොමඟ ගිය දෙමළ තරුණයින් අපගේ හමුදාව පාරම්පරික ව ඔවුන් සතු නිජ බිමක් ඩැහැ ගැනීමට සැරසෙන්නේ යැයි සිතනු ඇත. මේ පිළිබඳ දැක්විය හැකි ඉතා වැදගත් සාක්ෂ්‍ය කීපයක් වන්නේ මේ ප‍්‍රශ්නයමෙසේ මතු වීමට පෙර එංගලන්තයේ විශ්ව විද්‍යාලවල පීඑච්ඩී උපාධි සඳහා පර්යේෂණ ග‍්‍රන්ථ ඉදිරිපත් කළ මහාචාර්ය කේ. ඉන්ද්‍රපාලන්, මහාචාර්ය පද්මනාදන් වැනි දෙමළ උගතුන් කියා ඇත්තේ යාපනයේ පමණක් ස්වාධීන දෙමළ රජයක් ඇති වූයේ 13 ශත වර්ෂයේ දෙවැනි භාගයේ සිට බවය.එපමණක් නොව ලංකා ඉතිහාසය රචනා කර ඇති විදේශීය පඩිවරුන් වන එච්.ඩබ්ලිව්. කොඩ්රින්ටන් මෙන්ම මහාචාර්ය ගයිගර් පවා මේ අදහසේ සිටී. පුරාණයේ සිට එම ප‍්‍රදේශවල දෙමළ පාලනයක් තිබුණේ නම් ඔවුන් එහි ඉතිරි කර ගිය දෙයක් තිබිය යුතුය.එහෙත් මේ ප‍්‍රදේශවල තිබි හමුවන කි‍්‍ර.පූ. තුන්වැනි සියවසේ සිට ලියැවුණු සිංහල සෙල්ලිපි හෝ බෞද්ධ පුරාවස්තු වැනි දෙමළ පාලකයන්ට අයත් යමක් තිබේදැයි ප‍්‍රශ්නයකි. යාපනයේ ඩෙල්ප්ට් දූපතේ පවා බෞද්ධ පුරාවස්තු හමුවීම මෙහිදී දැක්විය හැකිය.මෙරට ප‍්‍රථම ඉංගී‍්‍රසි යටත් විජිත ලේකම් ඔවුන්ගේ අධිකරණ හා ආදායම් පාලනය සම්බන්ධව කියාපෑමට ලන්දේසීන් ගෙන් ලබාගත් තොරතුරු අනුව මෙරට උතුරු නැගෙනහිර දෙමළ ජනතාවත් අනික් ප‍්‍රදේශවල සිංහල ජනතාවත් වෙසෙන බවට කළ කෙටි සටහනක් පාදක කොට ගනිමින් දෙමළ නායකයින් සිය ඉදිරි පරපුරට ඉතිහාසය විකෘති කොට දැක්වීමේ ප‍්‍රතිඵලය වූයේ මෙයයි. ඉතිහාසඥයා මධ්‍යස්ථ විය යුතුය. මෙරට දෙමළ ඉතිහාසය ලියා ඇති පැරැණිතම ග‍්‍රන්ථයක් වන ‘යාල්පාන වෙපවමාලෙ’ වුවද මයිල්වාගන පුලවර් විසින් ලියනු ලැබ ඇත්තේ ලන්දේසීන්ගේ ඉල්ලීම මත 18 වැනි සිය වසේදීය.කෙසේ වෙතත් පුරාණයේ සිට ම අපේ රටත් ජාතියත් ආගමත් බේරා ගැනීමට ශී‍්‍ර ලාංකිකයන් සටන් වැදීමේදී පිළිගත් මානුෂිය න්‍යායයක් පදනම් කොට ගෙන ඇති බවට සාක්ෂ්‍ය ඇත. තම දිවි පුදා රට ආරක්ෂා කළ වීරෝදාර රණ විරුවන් දෙව් ලොව ගිය බවට විශ්වාසයක් පුරාණයේ පැවතුණු බවට සාක්ෂ්‍ය බොහොමයක් ඇත. එසේ මිය ගිය භටයින් වෙනුවෙන් පිහිටු වූ සිහිවටන වීරගල් නමින් හැඳින් වූ අතර එවැනි වීරගල් බොහොමයක් දැනට සොයාගෙන ඇත.මුලින්ම උත්තර භාරතයේ පැවැතුණු සංකල්පයක් වන මෙය පුරාණ උතුරු ඉන්දියානු න්‍යාය ග‍්‍රන්ථවල දැක්වෙන්නේ වසර ලක්ෂ ගණනක් භාවනා කර යෝගියකු ලබන ස්වර්ගය රණ බිමේ මිය යාමේදී රණ විරුවා එම මොහොතේ දී ම ලබන බවය. ‘කව් සිළුමිණේ’ එක් පද්‍යයක යුද බිමේ මිය ගිය වීර භටයකු එකෙනෙහිම දෙව් ලොව ඉපිද දෙවඟනන් ලැබ මියගිය සිය කවන්ධ සිරුර නැරඹූ බව සඳහන් ය. විශුද්ධි මාර්ග සන්නයේ ද මියගිය වීර භටයින් උපදිනා වීර ස්වර්ගයක් ගැන සඳහන් ය.ලංකාවෙන් හමු වූ වීරගල් අතර අනුරාධපුර පුරා විද්‍යා කෞතුකාගාරයේ ප‍්‍රදර්ශනය කෙරෙන අඩි හතක් පමණ උසැති වීරගල මේ අතර වඩා වැදගත් වේ. එහි හින්දු දහමට අනුව මියගිය භටයින් ස්වර්ගයේ ඉපදීම වෙනුවට බෞද්ධ සම්ප‍්‍රදායට ගැලපෙන අයුරින් බෝසත් වරයකු ව ඉපදෙන අයුරු නිරූපණය කර ඇත.පනේල දෙකකින් යුක්ත මේ කැටයම් පුවරුව විලච්චි කෝරලයේ වෙලනදමන ප‍්‍රදේශයෙන් සොයාගෙන ඇත. මෙය කි‍්‍ර.ව. 10 සියවසට අයත් වන බව සනාථ වන්නේ එහි ඇති මැකී ගිය ශිලා ලිපියක අක්ෂර එම කාලයට වැටෙන හෙයිනි. නිසැකව ම මේ පුවරුව එදා රට වෙනුවෙන් මියගිය සෙනෙවියකුගේ සොහොන මත පිහිටුවන්නට ඇත.කැටයමේ පහළ රාමුවෙන් සතුරන් සමඟ යුද වදින යෝධයකු හා ඔහු මරා දැමු සතුරු භටයින් දක්වයි. යෝධයා ද මිය යන්නට ආසන්න ව සිටී. ඉහළ රාමුවෙන් සමන්තබද්‍ර බෝසතුන් හා දෙපසින් චාමර ගෙන පවන් සලන දෙවඟනන් දෙදෙනකු දැක්වේ. මධ්‍යයේ ඇති කුඩා තීරුවේ “...කළ...වීරගලයි” යනුවෙන් මැකී ගිය ලිපියකි.මේ අනුව මියගිය සෙනෙවියා බෝසත්වරයකු ලෙස ඉපදුණු බව සලකා තිබේ. අපේ වංශකථාවල රට වෙනුවෙන් සටන් කළ දුටුගැමුණු ආදි බොහෝ පාලකයින් දෙව් ලොව යාමත් ථෙරපුත්ථාභය මේ භවයේදීම රහත් බව ලැබීමත් දැක්වීමාදියෙන් රට වෙනුවෙන් කැපවූ රණ විරුවන් සම්බන්ධව සුවිශේෂ ගෞරවයක් දක්වා ඇති ආකාරය පැහැදිලි වේ.අප පාලකයන් තුළ වූ යුද්ධ න්‍යායයෙහි වුවද සතුරෙකු මරා දැමීමට වඩා ජීවග‍්‍රහණයෙන් ගැනීමටත් යටත් වූවන්ට අභය දානය දීමත් ප‍්‍රධාන වී ඇත. සතුරෙකු තණ කොළ ඩැහැගෙන සිටියේ නම් ගසකට නැංගේ නම් ඔහු අභය දානය ඉල්ලූවෙකු සේ සලකා කටයුතු කළ බව දැක්වේ. මෙවැනි මානුෂීය කි‍්‍රයා රාශියක් පිළිබඳ තොරතුරු ලේඛන ගතවී තිබේ. පුරාණ බුරුමය, මැලේසියාව ආදි අනිකුත් රටවල හමුදා විෂ ආයුධ භාවිත කර ඇතත් මෙරට හමුදා කිසි විටක විෂ ආයුධ භාවිත කළ බවට සාක්ෂ්‍ය නැත.වත්මන් ශී‍්‍ර ලංකා හමුදා උතුරු නැගෙනහිර කරගෙන යන මෙහෙයුම් පුරාණයේ පැවැති එළාර දුටුගැමුණු යුද්ධය හා සම කිරීමට සමහරු උත්සාහ කරතත් එළාර හා ප‍්‍රභාකරන් කිසිසේත් සම කළ නොහැකි අතර එදා හා අද සටන් මෙහෙයුම්වල ද පැහැදිලි වෙනසක් දක්නට ලැබේ. එළාර පිළිබඳ විස්තර ලියූ මහානාම හිමියන් මහාවංශයේ ගාථා 20 කින් ම ඔහුගේ ධර්මිෂ්ට පාලනය විස්තර කර අවසානයේ එක් ගාථාවකින් ඔහු බෞද්ධයකු නොවන බව දක්වා ඇත. ප‍්‍රභාකරන් යනු සිංහලයන්ට පමණක් නොව තමාට විපක්ෂ මෙන්ම අහිංසක දෙමළ, මුස්ලිම් ජනතාව ද ඝාතනය කළ තමන්ගේ ආරක්ෂාවට පළිහක් වශයෙන් අහිංසක ජනතාව තබාගත් ම්ලේච්ඡයෙකි.එසේ ම මහා වංශයේ දැක්වෙන්නේ දුටුගැමුණු රජතුමාගේ ව්‍යායාමය වූයේ බුදු දහම රැක ගැනීම බවය.එහෙත් වත්මන රජය මඟින් උතුරු නැගෙනහිර කරගෙන යන්නේ බුදු දහම බේරාගැනීමේ හෝ සිංහලයින් බේරා ගැනීමේ හෝ ධර්මිෂ්ට පාලකයකුට විරුද්ධ මෙහෙයුමක් නොවේ. දෙමළ, මුස්ලිම් හා සිංහල මෙන්ම සියලු ආගමිකයන්ට නිදහසේ ජීවත් වීමට බාධා කරන උන්මත්තකයකු ගෙන් ඔවුන් බේරා ගැනීමේ මෙහෙයුමකි.මහාචාර්ය ටී.ජී. කුලතුංග</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=af0906075</link>
    <topic>ජීවිතය සුන්දරයි</topic>
    <author/>
    <content>2010 දී මේ ව්‍යවස්ථාව අහෝසි වෙනවයුද ගිනි දැල් නිවුණු මොහොතක නිරාවරණය කැරෙන ජේතවන චෙත්‍යයසාරධර්ම රකින්නා එමඟින්ම සුරැකේද?රට ජාතිය රැක දී දෙව්ලොව ගිය රණවිරුවෝජීවිතය සුන්දරයිනපුරන් වැනසීම පිළිබඳ බෝසත් ආකල්පදකුණ පමණක් නොව රටම වමට හැරවූ ගාලු දිස්ති‍්‍රක් නායකයාපුනරින් අල්ලගත්තු දවසේ මම කිරිබත් කෑවාඩෙංගු මර්දනයට මහජන සහාය ඕනෑමිහිඳු හිමියන් දායාද කළ අධ්‍යාපන ක‍්‍රමවේදයසියලු ජන කොටස් එක්ව අලුත් ශී‍්‍ර ලංකාවක් ගොඩනඟමුමිනිසුන් වෙසින් උපන් තිරිසන්නු91 වරටත් පැවැත්වෙන ති‍්‍රකුණාමලයේ පොසොන් පෙරහරබුද්ධික, ළහිරු සහ ෂෙරා කියන්නෙ පොඩි කොල්ලො තුන් දෙනෙක්. ඒත් ඔවුන් මා සමඟ ආශ‍්‍රය කරන්නේ පැරණි මාධ්‍යවේදීන් ආශ‍්‍රය කළ විදිහටමයි. උන් පොඩි කොල්ලො වුණත් බොහෝම මාධ්‍යවේදීන්ට වඩා බුද්ධිමත්. හුඟක් පතපොත කියවලා තියෙනවා. පසුගිය දිනක හැන්දෑවේ උන් මා සමඟ වාද කළේ ඩී.එම්. ලෝරන්ස් ගේ “සන්ස් ඇන්ඩ් ලවර්ස්” පොත ගැනයි.මම මගේ පොත් රාක්කය අවුස්සා බැලුවේ ඒ පොත හොයා ගන්නයි. පොත හම්බ වුණේ නෑ. ඒත් මම මට මතක කොටස් කීපයක් ඔවුන්ට වටහා දුන්නා.සන්ඩේ ඔබ්සවර් පුවත්පතේ සිටි නෙවිල් වීරරත්න ඔහුගේ පුස්තකාලය විකුණන බව දැනුම් දීමත් සමඟ ඩී.එම්. ලෝරන්ස්ගේ පොත් සියල්ලමත් අර්නස්ට් හෙමින්ග්වේගේත් ෂොන් පෝල් සාතේ‍්‍රගේත් පොත් ඉතා අඩු මිලට මිලදී ගත්තා. මම පසුදින යළිත් පොත් රාක්කය අවුස්සන විට එහි බොහෝ පොත් අඩු බව මට තේරුණා. ඒ සමඟම මගේ පොත් විශාල ප‍්‍රමාණයක් දන්නා හඳුනන අයට දුන් බව මට මතක් වුණා.”ඉඳ්‍ර මේක කියවපං. හැබැයි මට ආපහු දීපං” මම ඔවුන්ට පොත් දුන්නෙ එහෙමයි. ඒත් ඒවා ආපහු ලැබුණේ නෑ.ඇල්බෙයා කැමුගේ අවුට් සයිඩර් පොත ලේක්හවුස් පොත් සාප්පුවෙන් පළමු වරට මිලදී ගත්තේ රුපියල් හතරයි ශත පහළොවකටයි.ඒ ගත්ත මුල් පොතත් වරින් වර ඊට පසුව ගත් අවුට්සයිඩර් පොතුත් කියවන්නට කියා යම් යම් අයට දුන්නත් ආපහු ලැබිල නෑ.අධික මිලක් දී ගත් අන්තිම අවුට්සයිඩර් පොත මම දුන්නේ කාට ද මතකත් නෑ.ඒත් ඒ පොත දෙන ගමන් මෙහෙම කිව් බව මට මතකයි.”මහාචාර්ය සෝමරත්න බාලසූරිය පිටස්තරයා නමින් මේ පොත පරිවර්තනය කරල තියෙනවා. මේකත් කියවපං ඒ පොතත් අරගෙන කියවපං.”ඇලෙක්ස් හීලි ගේ රූට්ස් නමැති පොත මම දුන්නේ නයිජීරියාවේ වසර කීපයක් සිට පැමිණි මිත‍්‍රයකුටයි. ඔහු නයිජීරියාව ගැන බොහෝ දේ කතා කළ නිසා “මේකත් කියවපං” කියා ඔහුට දුන් බව මතකයි. ඒ පොත ආපහු ලැබුණෙත් නෑ. ඇත්තම කියනවා නම් අද වටිනාකම අනුව රුපියල් ලක්ෂයකට වඩා වටිනා පොත් මම දීල තියෙනවා.මේ සටහන ලියන මොහොතේ අවුරුදු 20 කට පමණ පෙර හමුවූ මිනිසකු මට සිහිපත් වෙනවා. ඔහු හමුවුණේ බ්ලූමැන්ඩල් පාරේ අවන් හලකදී. කෙළවරේ මේසයක සිට හුදෙකලාවේ මදුවිත පානය කරන ඔහු මම බොහෝ දිනවල දැක තිබුණා. එදා ඔහු මා ළඟට ආවා.”දයාසේන ගුණසිංහ මහත්තයාගේ අලුත් පොත කියෙව්වාද?””පොත නම් හම්බවුණා. තාම කියවන්න බැරිවුණා.””ඒක ඔයා කියවන්න ම ඕනැ. එක කෙටිකතාවක් තියෙන්නෙ මහත්තය ගැන.””මම ගරාජ් එකට ගිහින් පොත අරගෙන ඇවිත් ඒ කතාව කියවන්නද?”එසේ කිරීම අවශ්‍ය නොවන බවත් මම ගෙදර ගිහින් අද එය කියවන බවත් ඔහුට කිව්වා. ඉන්පසු බොහෝ දේ ගැන අපි කතා කළා. පොත් පත් සහ දේශපාලනය ප‍්‍රධාන මාතෘකා වුණා.”ඔය මහත්තයා කියන විප්ලවය අපේ ජීවිත කාලේ වෙන්නෙ නැහැ මහත්තයා.”මම කියන විප්ලවය වුණත් නැතත් ජීවත් වූවා ඇති බවක් මට හැඟෙන බව මම ඔහුට කී විට ඔහු හඬ නගා සිනාසුණා.”හුඟක් ලේඛකයො දිවි නසා ගත්ත බව මම අහල තියෙනවා.ඔය අදහසත් මහත්තයට ඒ ලේඛකයින්ගෙන් ආපු දෙයක් වෙන්න ඕනැ.මම දිවි නසා ගැනීමට විරුද්ධ නැහැ. හැබැයි එක සත්‍යයක් තියෙනවා.තමාගේ මරණය ගැන තීරණය කිරීමේ වගකීම ඇත්තේ බුද්ධිමතුන්ට පමණයි.””මම ඔයාට කියවන්න පොත් ටිකක් ගෙනත් දෙන්නම්””ඒක ලොකු දෙයක් මහත්තයා. පොත් ගන්න මට සල්ලි නෑ. අපි වගේ මිනිස්සුන්ට පොතක් දුන්නොත් දුන්න විදිහට ම ආපහු දෙනවා මහත්තයා. ඒකෙ කිසි ප‍්‍රශ්නයක් නෑ. දුප්පත් මිනිස්සුන්ගෙ පපුව හොඳයි මහත්තයා.”අපි දෙදෙනා ම සිනාසෙමින් එකිනෙකා වැළැඳ ගත්තා. ඔහු ඉතා සුන්දර මිනිසෙක් බව මේ මොහොතේත් මට සිතෙනවා.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=af0906076</link>
    <topic>නපුරන් වැනසීම පිළිබඳ බෝසත් ආකල්ප</topic>
    <author>සෝමවීර සේනානායක</author>
    <content>2010 දී මේ ව්‍යවස්ථාව අහෝසි වෙනවයුද ගිනි දැල් නිවුණු මොහොතක නිරාවරණය කැරෙන ජේතවන චෙත්‍යයසාරධර්ම රකින්නා එමඟින්ම සුරැකේද?රට ජාතිය රැක දී දෙව්ලොව ගිය රණවිරුවෝජීවිතය සුන්දරයිනපුරන් වැනසීම පිළිබඳ බෝසත් ආකල්පදකුණ පමණක් නොව රටම වමට හැරවූ ගාලු දිස්ති‍්‍රක් නායකයාපුනරින් අල්ලගත්තු දවසේ මම කිරිබත් කෑවාඩෙංගු මර්දනයට මහජන සහාය ඕනෑමිහිඳු හිමියන් දායාද කළ අධ්‍යාපන ක‍්‍රමවේදයසියලු ජන කොටස් එක්ව අලුත් ශී‍්‍ර ලංකාවක් ගොඩනඟමුමිනිසුන් වෙසින් උපන් තිරිසන්නු91 වරටත් පැවැත්වෙන ති‍්‍රකුණාමලයේ පොසොන් පෙරහරශ‍්‍රීලංකා ඉතිහාසයෙහි පමණක් නොව ලෝක ඉතිහාසයෙහි ම අතිශය කෲර වූත් අධම වූත් නපුරන් කිහිප දෙනකු ඇතුළු අධමයන් රැසකගේ විනාශය පසුගියදා සිදු විය. මෙම සිදුවීම පිළිබඳව ප‍්‍රීති ඝෝෂා ජය ඝෝෂා නැඟී මුළු සිරිලකම ඒකකෝලාහල විය. සාදු හඬ ද නැගිණ. මෙපරිද්දෙන් ප‍්‍රීති ඝෝෂා ජය ඝෝෂා නැඟීමත් සාදුකාර දීමත් පිළිබඳව බෝසත් ආකල්පය කවරේදැයි විමසනු යෙහෙකි.බෝසත් ආකල්පය අප වටහා ගනුයේ ජාතක කතා ඇසුරෙනි. සූත‍්‍ර පිටකයේ ඛුද්දක නිකායේ අට්ඨ කතා ඇසුරෙන් ජාතක කතා නිර්මාණය වූ තැන් සිට ම බෝසත් චරිතය ශ‍්‍රී ලාංකික සමාජයට කළ බලපෑම ඉමහත් ය. බණ කතා, කාව්‍ය, නාට්‍ය, චිත‍්‍ර, මූර්ති, කැටයම්, චිත‍්‍රපට, ටෙලිනාට්‍ය ආදිය ඔස්සේ බෝසත් චරිතය ජන සමාජයට සමීප විය. එමනිසා බෝසත් ආකල්පය සමාජයේ ප‍්‍රබල ලෙස රැඳී පවතී.පාරමිතා පුරන කාලවලදී බෝසත්හු විවිධ අත්දැකීම්වලට මුහුණ දෙති. යහපත් මිනිසුන් මෙන් ම කෲර මිනිසුන් ද බෝසතුන්ට හමු වේ. ඔවුන් පිළිබඳව බෝසත් චරිතය විවිධ ආකල්ප දක්වයි.පසුගිය දිනවල විනාශ වූ අතිශය කෲර මිනිසුන් කෙරෙහි සමාජය දැක්විය යුතු ආකල්පය හෙළි කරන එක් ජාතක කතාවක් වනුයේ බක ජාතකයයි. මෙම කතාවෙහි බෝසතාණන් වහන්සේ පොකුණක් අසල ගසක වසන රුක් දෙවියෙකි. නිල්දිය පිරි මෙම අලංකාර පොකුණෙහි මත්ස්‍යයෝ බහුලව වෙසෙති. එක් නියඟයක් නිසා පොකුණෙහි ජලය තරමක් සිඳෙන්නට වෙයි. සුළු ප‍්‍රශ්නයක් ඇතිවූ විට එම ප‍්‍රශ්නය බරපතළ කොට බඩකට පුරවා ගන්නා මිනිසුන් අද සමාජයෙහි සිටින පරිද්දෙන්ම එකල කොක්කු සිටියහ.එක් කොකෙක් විල අසලට පැමිණ බොහෝ දුක්බර ලෙස බලා සිටියේ වර්තමාන ඇතැම් එන්.ජී.ඕ. කාරයන් පරිද්දෙනි. කොකා පිළිබඳව මත්ස්‍යයෝ උනන්දු වූහ. මෙම විලට වඩා නිල් දිය පිරි පස් පියුමෙන් සුසැදි විලක් වෙනත් තැනක ඇති බව කොකා පැවසුවේ වෙනත් සුන්දර දේශයක් පිළිබඳව සිහින ගොඩනඟමිනි. මත්ස්‍යයෝ කොකාගේ වදන් විශ්වාස කළහ. එම රාජ්‍යයට හෙවත් විලට කොකාගේ හොටේ පිහිටෙන් යනු සඳහා පෝලිම් ගැසුණහ. කොකා එක එක මාළුවා රැගෙන ගොස් භක්ෂණය කොට ඇට කටු ගස මුල හෙළීය.කොක් උගුලේ හසුවූ මත්ස්‍යයෝ අලුත් දේශයක් පිළිබඳව සිහින දකිමින් ම මියැදුනහ. අන්තිමේ කොකා රැගෙන ගියේ කකුළුවෙකි. කකුළුවා මොළකාරයෙකි. කොකාගේ කටේ නොව පිටේ නැඟී ගිය කකුළුවා යථා තත්ත්වය වටහා ගෙන තම අඬුවලින් කොකාගේ ගෙල කපා මරා දැමුවේය. දුෂ්ටයාට අත්වූ ඉරණම ගස උඩට වී බලා සිටි බෝසත් රුක් දෙවියා කෙනෙකුගේ මරණය දැක කම්පා වූයේ නැත. ඔහු ඉමහත් සතුටට පත්ව සාදුකාර දුන්නේය.රුක් දෙවියා සතුටට පත්වූයේ සාධාරණ හේතු ඇතිවය. එම කොකා තව දුරටත් ජීවත්වූයේ නම් තව සතුන් සිය දහස් ගණනක් මරණයට පත්කරනු ඇත. සතුන් දහස් ගණනක් විනාශ කළ කෲරතරයා දඬුවම් ලැබීමත් අනාගත පිරිස මරණින් මිදීමත් යන සාධාරණ හේතු මත බෝසත් රුක් දෙවියා සතුට පළ කර සිටියේ ය.”එකල කරකැවී බෙල්ල නමා ඇස් උඩ ඉඳුවා කට දල්වා කඳුළු වම්මා මරණ භයින් තැතිගෙන ...” යනුවෙන් දුෂ්ටයාගේ අවසානය පිළිබඳව ජාතක කතාවක කරන විස්තරය පසුගියදා විනාශ වූ කෲරතරයාට ද සිද්ධ නොවූයේ යයි කිව හැකිද?”දේවතාවා සාධුකාර දී සියලු වනය උන්නාද කොට මිහිරි කටහ¼ඩින් මෙසේ කීවේය. “මේ ලෝකයෙහි වංචා බුද්ධි ඇති තැනැත්තේ සියලු තන්හි වංචා බුද්ධියෙන් සැප විඳිය නොහැක්කේය”.මෙම සිදුවීමත් කියුමත් පසුගිය දා විනාශයට පත්වූ කෲරතරයාට අතිශයින්ම ගැලපෙයි. ජනී ජනයා සතුටට පත්ව ශ‍්‍රී ලංකා ධරණී තලය පුරා ප‍්‍රීති ඝෝෂා නැංවීමත් බෝසත් ආකල්පයට එකඟ වෙයි.ජනතාව පාලනය කළයුත්තේ සත්පුරුෂ නායකයන් බවත් නපුරු පාලකයන්ට ජනතාව ගල් ගසන බවත් හෙළි කරන ජාතක කතාවකි සච්චංකිර ජාතකය. ජන අප‍්‍රසාදයට පත්ව ජනතාව බලෙන් පාලනය කරන්නකු ජනතාව විසින්ම මරා දමනු ලබන අයුරු මෙහි දැක්වේ. මෙම කතාවෙහි නපුරු පාලකයාට ගල්ගැසීම පසුගියදා යුද සමයේ මිනිස් පළිහෙන් මිදී එන ජනතාවට කෲරතරයන් හිංසා කළ සැටිත් ජනතාව පෙරළා ඔවුනට පහර දුන් ආකාරයත් සිහි කරයි. අවසානයේ යහපත් බෝසතුන් ව ජනතාව විසින් රජකමට පත්කර ගනු ලබයි. මෙහිදී දුෂ්ට පාලකයකුට ගල්ගසා මරා දමන අයුරු බෝසත් උපේක්ෂාවෙන් යුතුව බලා සිටියි. ඔහු එම හිංසාව වැළැක්වීමේ උත්සාහය නොයෙදෙයි. දුෂ්ට පාලකයා මැරී වැටුණු පසු බෝසත් රජකම භාර ගනියි. ඔහුට නයෙකු, මීයෙකු සහ ගිරවෙකු පවා උපකාර කිරීමෙන් හෙළිවනුයේ යහපත් පාලකයාට සතුන් පවා සහාය දෙන බවයි.දුෂ්ට පාලකයා කෙරෙහි මහජන කි‍්‍රයාකාරිත්වය සච්චංකිර ජාතකයෙහි විස්තර වනුයේ මෙලෙසය. “මොහු නිසා අපට වන වැඩෙක් නම් කොයින්ද? එසේ හෙයින් මොහු ගනුවයි කියා කැට මුගුරු අඩයටි ආදී පහරින් මරා... දෙපතුල් අල්වා ඇදගෙන ගොස් අගල පිට දමා මහ බෝසතුන් රජකරවා...” ආදී වශයෙනි.රාජ්‍යයක් උදුරා ගැනීමට උත්සාහ කරන බලලෝභීන් නිර්භීතව පලවා හැරිය යුතු බව උම්මග්ග ජාතකයේ මහෞෂධ බෝසත් අපට කියා සිටියි. මියුළු නුවර තම බලයට නතුªකර ගැනීමේ අසාධාරණ උත්සාහයක යෙදුණු උත්තර පංචාලයන්ට සිදු වූයේ බෝසතුන්ගේ උපක‍්‍රම හමුවේ හැඳිවතට ද අහිමිව පලා යාමට ය. මහෞෂධ බෝසත් චරිතයේ සුවිශේෂ ලක්ෂණයක් වනුයේ නගුල් මිටෙන් සීසා කන ගොවි පරපුරකට අයත්වීමයි. මහ පොළොව සමඟ ජීවත්වන කෘෂිකර්මයෙහි ද නියැලි සාමාන්‍ය ජනතා පුත‍්‍රයකුගේ මහිමය උම්මග්ග ජාතකයෙන් හෙළි වෙයි.භීමසේන ජාතකය දැවැන්ත ශරීර ඇති දුර්ජන නායකයන් උපහාසයට ලක්කරයි. භීමසේන දැවැන්ත ශරීරයක් ඇත්තෙකි. එහෙත් සටනේදී මළමුත‍්‍ර පහ කර ගන්නෙකි. බෝසත් කුඩා ශරීරයක් ඇති අති දක්ෂ යුද ශිල්පියෙකි. ඔහුගේ දුන්නෙන් නිකුත් ඊ සතුරා සොයා ගොස් වනසයි. ඔහුගේ අසිපත විදුලිය වැනිය. මෙම බෝසත් චරිතය පසුගිය යුද්ධයේ දී සතුරා හඹා ගිය අපේ රණශූරයන් සිහි ගන්වයි. බෝසත් ආකල්පය දුර්ජන සතුරන් ඉදිරියේ බණ භාවනා කිරීම නවගුණවැල ගණන් කිරීම නොවේ. සතුරන් වනසා දැමීමයි.බෝධිසත්වයෝ නපුරන් වැනසීමේ උපා යෙදීමෙහි ද සමර්ථයහ. බබ්බු ජාතකයේ දී බෝධිසත්වයන් ගල් වඩුවෙකි. ඔහු එක් ගමකට ගොස් ගල් වඩුකමෙහි යෙදෙයි. බොහෝ ධනය තිබූ සිටුවරියක් මී ධෙනුවකව ඉපිද ගුහාවක සැඟවූ තම ධනය රකියි. බෝසතුන් කැලයේ ගල් වඩුකමෙහි නිරතව සිටිනු දකින මී ධෙනුව පැහැදී රන් කහවනුවක් ඔහු අසල තබා යයි. බෝසත් එම කහවනුවෙන් වියදම් සපුරා ගනියි. ඒ අතර මී ධෙනුවගේ ඉල්ලීම පරිදි දඩමස් මිලට ගෙන ඇයට ගෙනැවිත් දෙයි.මී ධෙනුව දඩමස් අනුභව කරනු දකින බළල්ලු එම මස් ඇගෙන් උදුරා කති. මී ධෙනුව වැහැරෙයි. බෝසත් හේතුව විමසා දැන ගනියි. බෝසත් උල් ගල් ගෙන ගුහාවක් තනයි. බළලුන්ට බැණ වැදී ගුහාවේ සැඟවෙන ලෙස මී ධෙනුවට උපදෙස් දෙයි. ඈ එසේ කරයි. බළල්ලු ඇය හඹා ගොස් ගුහාවේ ගල් උල්වල හැපී මැරෙති. මී ධෙනුව දිනකට රන් කහවනු දෙක බැගින් නිධානය නිම වන තෙක් බෝසත්ට දෙයි.ලටුකිත ජාතකය සතුරන් වැනසීමේ තවත් උපා මාර්ග හෙළි කරයි. මේ කතාවෙහි දැවැන්ත අලියකු මරා දමනුයේ පුංචි කැට කිරිල්ලියක විසිනි. කැට කිරිල්ලියක් පඳුරක බිත්තර දමා රකියි. නපුරුකමේ සංකේතය බඳු දේවදත්ත අලියකුව ඉපිද සිටියේ මෙම පඳුර අසලින් යයි. තම බිත්තර පොඩි නොකරන ලෙස කිරිල්ල ඉල්ලා සිටිය ද අලියා උවමනාවෙන් එම බිත්තර වනසයි.කිරිල්ල දිගු හොටයක් ඇති කුරුල්ලෙකු සොයා ගොස් අලියාගේ ඇස්වලට කොටන්නට සලස්වයි. තුවාල වූ ඇස්වලට ඉහඳ තබන ලෙස කිරිල්ල මැස්සන්ගෙන් ඉල්ලා සිටියි. ඉහඳ තැබූ නිසා අලියා අන්ධ වෙයි. අලියා ගස්ගල්වල හැපෙමින් වතුර සොයා යයි. වලක් පල්ලේ සිට කෑ ගසන ලෙස කිරිල්ල ගෙම්බෙකුගෙන් ඉල්ලා සිටියි. ගෙඹි හඬ ඇසෙනුයේ වතුරක් ආශ‍්‍රිතව යැයි සිතන අලියා එදෙසට ගොස් වලපල්ලට වැටී මිය යයි. නපුරු දුර්ජන විනාශය එලෙස සිදු වෙයි.බෝසත් ආකල්පය සකලවිධ දුෂ්ටකම් ද දේශ විනාශය ද සමාජ හානිය ද ඉවසා නිහඬව සිටීම නොවේ. එම දුෂ්ටයන් ද දුෂ්ටකම් ද වනසා සත්පුරුෂ සමාජයක් ස්ථාපිත කිරීමයි.සෝමවීර සේනානායක</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=af0906077</link>
    <topic>දකුණ පමණක් නොව රටම වමට හැරවූ ගාලු දිස්ති‍්‍රක් නායකයා</topic>
    <author/>
    <content>2010 දී මේ ව්‍යවස්ථාව අහෝසි වෙනවයුද ගිනි දැල් නිවුණු මොහොතක නිරාවරණය කැරෙන ජේතවන චෙත්‍යයසාරධර්ම රකින්නා එමඟින්ම සුරැකේද?රට ජාතිය රැක දී දෙව්ලොව ගිය රණවිරුවෝජීවිතය සුන්දරයිනපුරන් වැනසීම පිළිබඳ බෝසත් ආකල්පදකුණ පමණක් නොව රටම වමට හැරවූ ගාලු දිස්ති‍්‍රක් නායකයාපුනරින් අල්ලගත්තු දවසේ මම කිරිබත් කෑවාඩෙංගු මර්දනයට මහජන සහාය ඕනෑමිහිඳු හිමියන් දායාද කළ අධ්‍යාපන ක‍්‍රමවේදයසියලු ජන කොටස් එක්ව අලුත් ශී‍්‍ර ලංකාවක් ගොඩනඟමුමිනිසුන් වෙසින් උපන් තිරිසන්නු91 වරටත් පැවැත්වෙන ති‍්‍රකුණාමලයේ පොසොන් පෙරහරආදරණිය දොඩංගොඩ අයියන්ඩි ඔබෙ සෙනෙහස ආශිර්වාදයක් විය අපටදේශපාලනය තමන්ගේ පැවැත්ම සඳහා නොව, පොදු මහජනතාව වෙනුවෙන් සහ ඔවුන්ගේ යහපත වෙනුවෙන්ම කැප කළ ශ්‍රේෂ්ඨ දේශපාලනඥයන් අතර අමරසිරි දොඩංගොඩ නාමය ද ප‍්‍රමුඛස්ථානයක් ගනී.නිහතමානී මහජන නියෝජිතයකු වශයෙන් අවංකව ම තම සේවය ඉටුකළ මේ විශිෂ්ට දේශපාලනඥයා අවසන් හුස්ම හෙළන තුරුම තම පිරිසිදු දෑත් ඒ ආකාරයෙන්ම ආරක්ෂා කර ගනිමින් කිසිදු වංචාවකට, දූෂණයකට සම්බන්ධ නොවූ පුද්ගලයකු වශයෙන් අපගේ ගෞරවාදරයට පත් වූ අතර එය ගාලු දිස්ති‍්‍රක්කයේ නායකයකු වශයෙන් සෑම දෙනාටම ලබා දුන් මහඟු ආදර්ශයක් ද විය.මා ඉතාමත් ආදරයෙන් හා ගෞරවයෙන් අමතන දොඩංගොඩ අයියණ්ඩිත් මාත් අතර දැනහැඳුනුම්කම මාගේ පාසල් දිවිය දක්වා ඈතට දිව යන්නකි. මාගේ වැඩිමල් සහෝදර වාසුදේව නානායක්කාර ගේ කිට්ටුවන්ත මිත‍්‍රයකු ලෙස ප‍්‍රගතිශිලි දේශපාලන ව්‍යාපාරයේ කැපී පෙනෙන මෙහෙවරක් කළ දොඩංගොඩ මහතා ‘ජන වේගය’ ‘ගිනි පුපුර’ වැනි සංවිධානයන්හි කි‍්‍රයාකාරී සාමාජිකයෙක් ලෙස වාමාංශික දේශපාලනයෙහි නිරත විය. ධනේශ්වර දේශපාලන බලවේගයන්ට හා සමාජ අසාධාරණයන්ට එරෙහිව නිබඳව නැගී සිටි මේ අභිත තරුණ නායකයා පසු කලෙක ‘ජන වේගය’ සංවිධානයේ ලේකම් ධුරය ද ඉසිලිය.තම උපන් ගම වූ බද්දේගම රත්නසාර විදුහලෙන් මූලික අධ්‍යාපනය ලබා, රටට දැයට කීර්තිමත් පුරවැසියන් බිහි කළ ගාල්ලේ රිච්මන්ඩ් විද්‍යාලයෙන් ද්විතියික අධ්‍යාපනය ලැබූ ඔහු චතුර කථිකයකු ලෙස පාසල් විවාද කණ්ඩායම නියෝජනය කළ අතර ගාල්ල පමණක් නොව අවශේෂ විද්‍යාල අතර ද ජනපි‍්‍රයතම චරිතයක් විය. පාසල් අවධියේ සිටම පොදුජන සේවාවන්හි නිරත වූ ඔහු ගමනාගමන දුෂ්කරතා ඇති තම ගම් ප‍්‍රදේශයේ පාරවල් කැපීම වැනි කටයුතු ශ‍්‍රමදාන මගින් ඉටු කරමින් කළ සේවාව ප‍්‍රදේශවාසී වැඩිහිටියන් තවමත් සිහි කරන්නේ හද පිරි භක්තියෙනි.පේරාදෙණිය විශ්ව විද්‍යාලයෙන් උසස් අධ්‍යාපනය ලබා, උපාධිධාරි ගුරුවරයකු ලෙස තම වෘත්තිය දිවිය ආරම්භ කළ දොඩංගොඩ ආචාර්යවරයා ඉතාමත් ටික කලකින් ගාලු දිස්ති‍්‍රක්කයේ ජනපි‍්‍රයතම ගුරුවරයකු බවට පත් වූ අතර ඔහු ගෙන් අධ්‍යාපනය ලැබු ශිෂ්‍ය පිරිස දහස් ගණනක් වූහ.ගාල්ල විද්‍යාලෝක පිරිවෙනේ ආචාර්යවරයකු ලෙස දරු දැරියන් පිරිවරාගෙන කටයුතු කළ අවදිය තම ජීවිතයේ ස්වර්ණමය යුගය බව ඔහු වරක් මා සමඟ පැවසු බව අදත් මට සිහිවේ.ඔහුගේ චතුර කථිකත්වයත් පැසුණු බුද්ධියත් නිසාම තමාට ආදරය කළ හිතවතුන්ගේ, වැඩිහිටියන්ගේ ඉල්ලීම පරිදි නීති විද්‍යාලයට ඇතුළුව නීති වෘත්තියට පිවිසුණු අමරසිරි දොඩංගොඩ මහතා දක්ෂ නීතිවේදියකු ලෙස ගාල්ල - කොළඹ ඇතුළු බොහෝ ප‍්‍රදේශවල කටයුතු කළේය.අමරසිරි දොඩංගොඩ මහතා පූර්ණකාලීන දේශපාලනයට පිවිසියේ 1977 මහා මැතිවරණයෙනි. එක්සත් ප‍්‍රජාතාන්ති‍්‍රක සමාජවාදි පක්ෂයේ ලේකම් ලෙස අක්මීමන ආසනයට තරග කරමින් පසුව ශී‍්‍ර ලංකා නිදහස් පක්ෂයේ සංවිධාන කටයුතු ගාල්ල දිස්ති‍්‍රක්කයේ මෙහෙයවමින් පක්ෂයේ අභිවෘද්ධිය උදෙසා කරන ලද කැපකිරීම හේතුවෙන් ශී‍්‍ර ලංකා නිදහස් පක්ෂයේ බද්දේගම ආසනයේ ප‍්‍රධාන සංවිධායක ලෙස පක්ෂ නායිකා සිරිමාවෝ බණ්ඩාරනායක මැතිනිය විසින් මොහු පත් කරන ලදී.1983 වර්ෂයේ පවත්වන්නට යෙදුණු අතුරු මැතිවරණයේදී, බද්දේගම ආසනය වෙනුවෙන් ශී‍්‍ර ලංකා නිදහස් පක්ෂයෙන් අපේක්ෂකත්වය හිමි වූයේ නව සංවිධායක අමරසිරි දොඩංගොඩ මහතාටය. එවකට පැවැති රජයේ දැඩි බලපෑම, සාමය කඩ කිරීම්, ප‍්‍රජාතන්ත‍්‍ර විරෝධි කි‍්‍රයා වැනි දරුණු බාධක පීඩාවන්ට මුහුණ දෙමින් මේ සමාජ අසාධාරණයන්ට එරෙහිව සටන් කරමින් තම පීඩිත පන්තියේ ජනතාවගේත්, උගතුන්ගේත් තාරුණ්‍යයේත් එකම නායකයා බවට පත් වෙමින් සමස්ත ශී‍්‍ර ලංකාවේම පීඩනයට පත් ජනතාවට සැනසුමක් ලබා දෙමින් හා ශක්තියක් වෙමින් අමරසිරි දොඩංගොඩ එම මැතිවරණයෙන් විශිෂ්ට ජයක් ලබා ගත්තේය. දකුණේ ගොවි කම්කරු ජනතාවගේ හඬත් දකුණේ තාරුණ්‍යයේ අභිමානයත් ශී‍්‍ර ලංකා පාර්ලිමේන්තුව තුළ ධ්වනිත කරවන්නට මේ තරුණ දේශපාලනඥයා සමත් විය.පුරා වසර ගණනාවක් ජනතාව පෙළුෑ භීෂණය දකුණේ පැළපදියම් වී තිබුණේ දේශපාලනඥයකුට නිදහසේ දේශපාලනය කරන්නට තබා තම පාක්ෂිකයන්ට කිසියම් හෝ පිළිසරණක් වීමට ද නොහැකි වූ ලෙසටය. 1990 දශකයේ ආරම්භය සමස්ත ශී‍්‍ර ලංකාවම වෙළා ගත් දැඩි පීඩාකාරී තත්ත්වයක් විය. තම ආධිපත්‍යය පතුරවමින් ඒකාධිපති ලෙස රට පාලනය කළ යුගය නිමාවට පත් කිරීමට රටට හිතැති පොදු මහජනතාවට දැඩි අවශ්‍යතාවයක් හා ඕනෑකමක් තිබුණි. එම අවස්ථාවේදී “දකුණ වමට හැරවීමේ” යෝධ අභියෝගය නොසැළි භාරගත්තේ අමරසිරි දොඩංගොඩ ගාලු දිස්ති‍්‍රක් නායකයාය. එය මුළු රටම හෙල්ලු, රටම දෑස් දල්වා බලා සිටි දකුණු පළාත් සභා මැතිවරණයයි.එම මැතිවරණයේදී දකුණු පළාත් ප‍්‍රධාන ඇමැතිවරයා ලෙස තරග වැදුණු ඔහු ඡන්ද 136,000 ක් ලබා ගනිමින් දකුණු පළාත් සභාව පිහිටුවීමට සුදුසුකම් ලැබුවද, කුමන්ත‍්‍රණකාරී දේශපාලන බලවේග නිසාම වෙනතකට යොමු වන්නට තිබු ජන බලය පොදු ජනතාවගේ ස්වෛරී අයිතිය වෙනුවෙන් තම ජීවිතය ගැන පවා නොතකමින් සටන් වැද, නැවත සැබැවින්ම දකුණ පමණක් නොව මුළු ශී‍්‍ර ලංකාවම වමට හැරවීමේ පළමු වෙඩි මුරය තබන්නට අමරසිරි දොඩංගොඩ සමත් වූයේ නැවතත් මනාප ඡන්ද 176,000 ක් ලබා ගනිමින් 1994 දකුණු පළාත් ප‍්‍රධාන ඇමැතිවරයා ලෙස ලක්ෂ සංඛ්‍යාත ජනතාවකගේ බලාපොරොත්තු ඉෂ්ඨ කරමිනි.එතැන් සිට 1994 පිහිටවූ පොදු ජන එක්සත් පෙරමුණු රජයේ කැපී පෙනන නායකයකු වූ අපේ සදාදරණිය ගාලු දිස්ති‍්‍රක් නායකයා වර්තමානය දක්වාම විවිධ වූ ඇමැති ධුර උසුලමින් රටට දැයට ඉටුකළ මෙහෙය පිළිබඳ අමුතුවෙන් විස්තර කිරීමට අවශ්‍ය නැත. එය සියලු නායකයන්ගේ ප‍්‍රශංසාවට හා ඇගැයීමට ලක් වීමට තරම් සුවිශේෂ විය.දේශපාලනඥයෝ බිහිවෙති. දහසකුත් බලාපොරොත්තු අහිංසක ජනතාවට ඇති කරති. පසුව ඒ සියල්ල පසෙක ලා අගනුවර මහ මන්දිරවල සුපිරි ජීවිත ගත කරති. පසුව මැතිවරණයේදී ගමත් ජනතාවත් මතක් වේ. එම සුපිරි දේශපාලනඥයන්ට අමරසිරි දොඩංගොඩ කදිම ආදර්ශයකි. තමාට ඕනෑ තරම් සුරසැප විඳීමේ හැකියාව තිබියදීත් පොදු ජනතාව සමඟ ජීවත්වන්නට, ඔවුන් සමඟ ජීවිතයේ වැඩි කාලයක් ගත කරන්නට ඇලුම් කළ මේ පොදු ජන නායකයා බද්දේගම වෙල් ඉපනැල්ලේ, ගමේ පොළේ, ඉස්පිරිතාලේ, මළ ගෙදර, මගුල් ගෙදර නිරන්තරයෙන් ම මුණ ගැසෙන හැම දෙනාටම ළෙන්ගතු පොදු ජනතාවට ආදරය කළ නිහතමානි නෑදෑයෙක්, හිතවතෙක් සහ සොහොයුරෙක් විය.ආදරණිය දොඩංගොඩ අයියණ්ඩි, නිබඳවම ඔබගේ මුව රැඳි අව්‍යාජ සිනහව, සෙනෙහස බද්දේගම ජනතාවට පමණක් නොව ගාලු දිස්ති‍්‍රක්කයටම ආශිර්වාදයක් විය. වාසනාවක් විය.අපට නිරත්තරයෙන් අවවාද කරමින් අපගේ දේශපාලන ගමනට ද සැබෑ ශක්තියක් වූ ගාලු දිස්ති‍්‍රක්කයේ මගේ ආදරණීය නායකයාණෙනි, ඔබ කළ පොදු ජන සේවය, ඔබ කළ දැවැන්ත වූ සංවර්ධන කි‍්‍රයාදාමය හෙටටත් ගාලු ජනතාව වෙනුවෙන් ඉටු කිරීමට මම මාගේ ශක්ති ප‍්‍රමාණයෙන් කැප වීමෙන් කටයුතු කරන්නෙමි. එය මට දේශපාලනයේ සැබෑ අරුතය කියාදුන් ඔබට මා කරන අප‍්‍රමාණ වූ ගෞරවයකි.දොඩංගොඩ අයියණ්ඩි, ඔබට නිවන්සුව!කෘෂිකර්ම ඇමැතිහේමකුමාර නානායක්කාර</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=af0906078</link>
    <topic>පුනරින් අල්ලගත්තු දවසේ මම කිරිබත් කෑවා</topic>
    <author>සටහන - උපාලි සමරසිංහ ඡායාරූප - විමල් කරුණාතිලක</author>
    <content>2010 දී මේ ව්‍යවස්ථාව අහෝසි වෙනවයුද ගිනි දැල් නිවුණු මොහොතක නිරාවරණය කැරෙන ජේතවන චෙත්‍යයසාරධර්ම රකින්නා එමඟින්ම සුරැකේද?රට ජාතිය රැක දී දෙව්ලොව ගිය රණවිරුවෝජීවිතය සුන්දරයිනපුරන් වැනසීම පිළිබඳ බෝසත් ආකල්පදකුණ පමණක් නොව රටම වමට හැරවූ ගාලු දිස්ති‍්‍රක් නායකයාපුනරින් අල්ලගත්තු දවසේ මම කිරිබත් කෑවාඩෙංගු මර්දනයට මහජන සහාය ඕනෑමිහිඳු හිමියන් දායාද කළ අධ්‍යාපන ක‍්‍රමවේදයසියලු ජන කොටස් එක්ව අලුත් ශී‍්‍ර ලංකාවක් ගොඩනඟමුමිනිසුන් වෙසින් උපන් තිරිසන්නු91 වරටත් පැවැත්වෙන ති‍්‍රකුණාමලයේ පොසොන් පෙරහරප‍්‍රවීණ ගායිකා සුජාතා අත්තනායකකුරිරු ත‍්‍රස්තවාදයේ රුදුරු ගිනිදැල්ලෙන් පුළුස්සන ලද මගේ හදවත, කටහඬ වසර ගණනාවකට පසු යළිත් පිබිදුණේ ය. මිය යමින් තිබූ හෙඩ් ස්වර යළිත් පණ පෙවුණු බවක් මට දැනෙයි. ඒ මේ රට මුළුමනින් ම ත‍්‍රස්තයන්ගෙන් මුදා රට එක්සේසත් කළ ඒ රජුගේ පෙළහර දැකීමෙනි. රණවිරුවනි, ඔබ ජාතියේ උපහාර ලබන මේ මොහොතේ රණවිරු මවක් හැටියට මගේ අධ්‍යාත්ම ශෝකාලාපයට යම්බඳු අවසරයක් දෙන්න. මටත් ආශිර්වාදාත්මකව ඔබට යමක් කියන්නට තිබේ.සාධු දන්ත දා, ඔබේ මව් බිම සිංහලයි, නැන්දගෙ තුරුල්ලේ, සැතපෙන කල විඳ නිදි සුවේ, දුනුකෙයියා මලක් වගේ, දම් සුගන්දේ මල් සුගන්දේ, පරසතු මල්වල සුවඳ අතීතේ, ඈත වන පෙත සරසාලා, ශ‍්‍රී සම්බුද්ධ රාජා වඳිම් වැනි මා ගැයූ ගී බොහොමයක් එදා ඔබේ හදවතේ සතුටින් ලැගුම් ගත්තේ ඒ ස්වරයේ ප‍්‍රාණවායුව නිසාවෙනි.මා ගායනා ජීවිතය පටන් ගත්තේ අවුරුදු හතේදී ස්වදේශීය සේවයේ සිටය. ගීතය හා මගේ අධ්‍යාත්මය අතර හැමදාම තිබුණේ ගහට පොත්තත් පොත්තට ගසත් මෙන් අවියෝජනීය සබඳතාවකි. සහකාර අධ්‍යාපන අධ්‍යක්ෂිකාවක් ලෙස සෞන්දර්යය අංශයෙන් මා කළ මෙහෙය ද මට මතකය. මා විවාහ වූයේ අධ්‍යාපන අධ්‍යක්ෂවරයකු වන නවරත්න අත්තනායක මහතා සමඟය.“දුවක් නැතිවීම ගැන අවුරුදු හැට හයක් වන අදටත් මා කම්පා වන්නේ නෑ. මා කවදත් කැමැති පුතුන්ට. මට දක්ෂ, නිරෝගී පිරිමි දරුවන් 3 දෙනෙක් ලැබුණා.සුජාතා අත්තනායකගේ අධ්‍යාත්මය මා සමඟ එසේ කතා බහට එක් වෙයි. නැවතත් ඒ අධ්‍යාත්මයේ විලාපයට මම කන් දෙමි.මගේ ලොකු පුතා හේලි අත්තනායක. අද සැම්සුන් කොම්පැනියේ මෙහෙයුම් අධ්‍යක්ෂ. දෙවැනියා කැප්ටන් චානක සංජීව අත්තනායක. එදා මේ රට වෙනුවෙන් පුනරින්වලදී ජීවිතය දුන්නා. තුන්වැන්නා එයාර් ලංකා සමාගමේ කැප්ටන් සවින් අත්තනායක. මේ දරුවො තුන් දෙනාම ගියේ ඩී.එස්. සේනානායක විද්‍යාලයට.මිය ගිය චානක පුංචි දවස්වල හරිම දඟකාරයි. එයාගෙ සෙල්ලම් බඩු වුණේ කාර්. මෝටර් සයිකල්, බෝනික්කො, බැලුම් වගේ දේ නොවේ. එයා හැමවිටම සෙල්ලම් කළේ තුවක්කු, පිස්තෝල එක්ක. මේ පුතා පිස්තෝලයක් අරන් ‘ඩුං ඩුං’ ගාමින් දුවන සද්දේ එදා ගෙදර හැමතිස්සෙම ඇහුණා. පොත් කියවීමටත් හරිම රුසියා. හැබැයි? කියැව්වේ දුටුගැමුණු, පරාක‍්‍රමබාහු රජවරුන් හා ඉතිහාසය සම්බන්ධ පොත්පත්. ඒ නිසා ම පවුලෙ අයත් එයාට දුන්නෙ ඒ පොත්පත්.1988 අවුරුද්දේ මේ චානක පුතා එයාට ඉංග‍්‍රීසි උගන්වපු බණ්ඩාර සර්ට කියලා හමුදාවට බැඳෙන්න ඉල්ලුම්පතක් දාලා. ආරක්ෂක අංශවල සේවයට යනවාය කියන එක මට නම් හරිම සතුටක්. මගේ තාත්තත් හිටපු පොලිස් නිලධාරියෙක්. අත්තනායකගෙ මල්ලිත් ආරක්ෂක හමුදාවෙ. අපේ පවුලෙ බොහෝ දෙනෙක් ආරක්ෂක අංශවල හිටියා. ඒ නිසා පුතා ඉල්ලුම්පත දාපු එකට මං හරිම සතුටු වුණා. මේ වගේ දරුවො තමයි. කොටින්ගෙන් රට බේරා ගන්ඩ යන්න ඕනෑ. මට හිතුණේ එහෙම.ඒත් එයාගෙ අප්පච්චි පුතාගේ ඉල්ලුම්පත‍්‍රය ගැන දැඩි ලෙස විරුද්ධ වුණා. ඒ වෙලාවෙ මේ රටේ කොටින් රජ කරන කාලය. ඊට එරෙහිව ආණ්ඩුත් බොරුවට සටන් කරනවා. මේ ගැන මහත්තයා දැනගෙන හිටියා. ඒක නිසයි එයත් විරුද්ධ වුණේ. ඒත් චානක ගත් තීන්දුව වෙනස් නොකැර 4 වැනි පාබල හමුදාවට එක් වුණා. 58 වැනි සේනාංකය යටතේ 11 වැනි පාබල හමුදාව හැටියට මේ රණවිරු විජයග‍්‍රහණය මොහොතේ වැඩ කළේ ඒ සේනාංකයයි.දැන් ඉන්න කර්නල් කිත්සිරි ඒකනායක වෙනුවට අද හිටියා නම්, එතැන ඉන්නේ මගේ පුතායි. යුද්ධයේ වික‍්‍රම පෙන්වලා ‘මෙඩ්ල්’ ගණනාවක් අරන් 88 ඉදලා 92 වන කොට පුතා ඉහළම තත්ත්වයට ආවා. එදා ඒ අඳුරු දවසෙ පුනරින්වලට කොටි ගහලා 42 ක් තුවාල වෙලා 26 ක් මැරුණා. ඒත් මගෙ රත්තරං දරුවා ඒ ප‍්‍රහාරයෙන් මළ බව මා ඒ මොහොතේ, දැනගත්තේ නෑ. කොබිබෑකඩුව මහත්මයා මෙහෙයවපු ‘ජය සිකුරුයි’ මෙහෙයුමෙත් හිටපු මගේ පුතා මරණයට කවදත් බය නෑ.මන්කිබි‍්‍රජ්, මාදගල් හා තවත් ප‍්‍රදේශ ගණනාවක හටන්වලට පුතා හිටියත් කරදරයක් වුණේ නෑ. ඒවායේ තුවාල වුණු තම සගයො, මිත‍්‍රයො බලන්න එයා මාවත් එක්කාසු කරන් හමුදා රෝහලට යනවා. හමුදාවේ කට්ටියත් කැමැතියි කලාකාරියක් ඒ අය බලන්න එනවිට. ඉතින් ඒ අයටත් මොනව හරි අරගෙන බලන්න යන සිරිතක් තිබුණා. පුතා තමයි මාව ඇදගෙන යන්නෙ. ඉතින් බොහෝ විට තුවාල වෙලා ඉන්න යාළුවොම දැකලා මැරෙනවා කියන අත්දැකීම මට සමීප වුණේත් නෑ.කරුමෙ කියන්නෙ මේ පුනරීන්වලට ගහනකොට මා හිටියෙ ඔස්ටේ‍්‍රලියාවේ මෙල්බර්න් නුවර සංගීත ප‍්‍රසංගයක. ‘මගේ මව්බිම සිංහලයි’, ‘සැතපෙන කල විඳ නිදි සුවේ’ ගීත ගයමින් තමයි මං ඉඳලා තියෙන්නෙ. මේ ‘ඇටෑක්’ එක වෙන වෙලාවෙ මගේ මල්ලි සුසිල් පෙරේරා, කලණි පෙරේරා, උපාලි කන්නන්ගර එදා මාත් සමඟ මෙල්බර්න් හිටියා. මල්ලිට මේ ගැන ආරංචි වෙලා එයා ලංකාවත් එක්ක නිතර දුරකථනයෙන් සම්බන්ධ වෙලා තොරතුරු දැනගෙන ඉඳලා තියෙනවා.පුතා මැරිලා බව මේ අය දැනගත්තත් මට කීවෙ නෑ. මානිට තුවාලයි යමු බලන්න කීවා. මානි කියන්නෙ චානක පුතාට කියන සුරතල් නමක්. එදා පුදුමෙ කියන්නෙ මේ ප‍්‍රසංගය අවසානයේ එහෙ ඉන්න රසිකාවක් මට සුදු ලස්සන සාරියක් තෑග්ගකට දුන්නා. සමහරු මල් බොකේ දුන්නා. මේවා සාමාන්‍යයෙන් අපට ලැබෙනවා. ඒත් සුදු සාරියක් නම් කවරදාවත් ලැබිලා නෑ. මං තුවාල වුණු මගේ පුතා බලන්න ‘ආමි හොස්පිටල්’ එන්න දැන් කලබල වුණා. ගුවන් යානයේදී ඒකෙ වැඩකරන සේවිකාවක් මගේ පුතා (සුජාතාගේ පුතා) මියගිය පුවත රැගත් ප‍්‍රවෘත්තිය සඳහන් පුවත්පතත් අරන් මා ළඟට එනවිට සුසිල් මගේ මල්ලි වළක්වලා තියෙනවා.මටත් පුතාත් එක්ක එයාගෙ යාළුවො තුවාල වුණාම බලන්න ගිය මතකය නිසා මරණය ගැන හිතුණේ ම නෑ. කටුනායක ගුවන් තොටුපළින් බහින කොටත් ඇන්ජලා සෙනෙවිරත්න, චන්ද්‍රිකා සිරිවර්ධන, ඇන්ටන් අල්විස් හා තවත් පිරිසක් මාව එක්කගෙන යන්නත් ඇවිත් හිටියා. වෙනදාට සීල් එක ගහන්නත් පාස්පෝට් අත ගාන මහත්වරු එදා කලබලයෙන් මට යන්න දුන්නා. දැන් වාහනයේ යන්නෙ මගේ දෙපැත්තෙන් ඇන්ජලා හා චන්ද්‍රිකා. ඉදිරිපසින් හිටියෙ ඇන්ටන්. කාරෙක පෑලියගොඩින් අලුත් පාරට නොදා නුවර පාරට දැම්මා. ඒ දැන් රංජනී ඉන්නා අපේ කැලණියේ ගෙදර පැත්තට යන්න. මං ඇහුවා ඇයි හොස්පිටල් නොයා මෙහෙ යන්නෙ කියලා.එතකොට තමයි ඇන්ටන් කීවෙ එහෙ තමයි තියෙන්නෙ කියලා. මගෙ හදවත කඩා වැටුණා. අනේ! මගේ රත්තරං පුතා අහිමි වෙලා. පණ ඇති දෙයකට එහෙම කියන්නෙ නෑනේ” එහෙ ඉන්නවා කියනවා මිසක්. මං විලාප තියලා හැඬුවෙ නෑ. සියල්ල දරා ගත්තා. ඒ වේදනාව මා පිට කළේ නැති නිසා මගේ උගුරට හෙණ ගැහුවා. පිට රට දී උගුර පරීක්ෂා කළ වෛද්‍යවරුන් කීවෙ ඒ වේදනාව පිටවෙන්න ඇඬුවා නම් ඔබට මුකුත් වෙන්නෙ නෑ කියලා. ඒත් මගෙ චානක පුතා දැන් නැති වෙලා.අපේ කොල්ලො විජයග‍්‍රහණයකට ආවා. අද 11 වැනි බළකාය මෙහෙයවපු කිත්සිරි තමයි පුතාගෙ බොඩි එක ගෙනැවිත් තියෙන්නෙ. මගෙ ඇස් දෙක විතරක් නොවේ හදවතත් ආසාවෙන් තටු ගහන්න වුණේ මේ විජයග‍්‍රහණය අහලා. අපටත් රජෙක් පහළ වෙලා. දැන් මගේ හඬ යළිත් පණ ගහන්න පටන් ගත්තා. 1992 පුතා මිය ගියාට පස්සෙත් මා නිතර සින්දු කීවා. ඒත් මගේ පරණ ස්වරය තාම ආවෙ නෑ. මේ විජයග‍්‍රහණයේ සතුට මගේ ස්වර ප‍්‍රාණාක්ෂර යළි පුබුදු කළා.පුතා මළාට පස්සෙ මං අමෙරිකාවට ගිහින් ජීවත් වෙන්න ගත්තා. ඒත් ඇහිපිල්ලමක් ගැහුවෙත් ලංකාව දිහා බලාගෙන. ඒ රටවලඛ්ව්ව් වැරැදි ප‍්‍රවෘත්ති යනකොට මා ආරක්ෂක ;ල්කම්වරයාට කතා කළා. කොටි සල්ලි එකතු කරන ඒවා ගැන කීවා. උදේ හවස ප‍්‍රවෘත්ති ඇහුවා. 2006 ලංකාවෙ යුද්ධය ඇරඹෙන කොට ඒ සේනාංක මාවිල්ආරු සිට පුදුමාතලන් දක්වා සතුරු බල මුළු බිඳගෙන ඉදිරියට යනකොට රණවිරු මවක් හැටියට මට පුදුම සතුටක් දැනුණා. පාද අහිමි වූ දරුවන් 11 දෙනකුට මා කෘති‍්‍රම පාද දුන්නා. ලංකාවට ආපු හැම මොහොතෙම මේක කළා. අපේ කොල්ලො මැරෙන කොට මට මගේ පුතා යළිත් මතක් වුණා.මේ රටේ මිනිස්සු කිරිබත් කෑවේ ප‍්‍රභාකරන් මරපු දවසෙ. මැයි 18 වැනිදායි. ඒත් මං කිරිබත් කෑවේ පුනරින් ලංකා හමුදා යටත් කළ දවසෙ ඇමරිකාවෙ ඉදන්. මගේ පුතා මැරුණ පුනරීන් කොටියාගෙන් ගත්තු හමුදාවට මං ආශිර්වාද කළා. එතැනින් යාපනය උන්ට අභිබවන බව මා දැනගත්තා. කිලිනොච්චි වැටෙන කොට දැන් ඉතින් කොටියා ඉවරයි කියලා මා සතුටු වුණා. අද මුළු ද්වීපයම අපේ. යළි රට එක් සේසත් කරලා. මහින්ද රාජපක්ෂ ජනාධිපතිතුමා අපට රජෙක්. ති‍්‍රවිධ හමුදාපතිවරුන් අපේ ප‍්‍රධාන සෙනෙවියෝ, ගෝඨාභය මහ ඇමැති. මේ උතුමන් අපේ රට අපට දුන්නා. මගේ චානක පුතා නැති වුණ පාළුව, තැවුම මගේ හිතින් අතුරුදන් වෙලා මහත් අභිමානයක් ආවා.මාත් මේ රට බේරගන්න රටට පුතෙක් දුන්නා නේද කියලා. හෙට දවසේ අභිමානයෙන් යුතුව ‘මගේ මව් බිම සිංහලයි.’ ගීතය යළිත් ගයන්න මටත් හැකිවේවි. මෙච්චර කාලයක් ආණ්ඩු කළේ අමු බොරුව. කොල්ලො අතපය කඩාගෙන ඉදිරියට යනවා. බොහෝ දෙනෙක් දිවි පුදනවා. මේ විදියට හරියට යුද්දෙ කෙරුවා නම් මගේ චානක පුතාත් මේ විජයග‍්‍රහණය අරන් ගෙදර එනවා. ඇගෙ අධ්‍යාත්මයේ සතුට කිව නොහැකි තරම් ය.සුජාතා අත්තනායක නමැති 60 දශකයටත් පෙර සිට අප ඇමතූ ඒ කුරවි කෙවිල්ල යළිත් අප ගීයෙන් අමතන දිනය ඉතා ළඟය.සටහන - උපාලි සමරසිංහ ඡායාරූප - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=af0906079</link>
    <topic>ඩෙංගු මර්දනයට මහජන සහාය ඕනෑ</topic>
    <author>සකස් කළේ සුනිල් දයා අල්විස්</author>
    <content>2010 දී මේ ව්‍යවස්ථාව අහෝසි වෙනවයුද ගිනි දැල් නිවුණු මොහොතක නිරාවරණය කැරෙන ජේතවන චෙත්‍යයසාරධර්ම රකින්නා එමඟින්ම සුරැකේද?රට ජාතිය රැක දී දෙව්ලොව ගිය රණවිරුවෝජීවිතය සුන්දරයිනපුරන් වැනසීම පිළිබඳ බෝසත් ආකල්පදකුණ පමණක් නොව රටම වමට හැරවූ ගාලු දිස්ති‍්‍රක් නායකයාපුනරින් අල්ලගත්තු දවසේ මම කිරිබත් කෑවාඩෙංගු මර්දනයට මහජන සහාය ඕනෑමිහිඳු හිමියන් දායාද කළ අධ්‍යාපන ක‍්‍රමවේදයසියලු ජන කොටස් එක්ව අලුත් ශී‍්‍ර ලංකාවක් ගොඩනඟමුමිනිසුන් වෙසින් උපන් තිරිසන්නු91 වරටත් පැවැත්වෙන ති‍්‍රකුණාමලයේ පොසොන් පෙරහරසෞඛ්‍ය අමාත්‍යංශයේ මහජන සෞඛ්‍ය කටයුතු පිළිබඳ ප‍්‍රධානිනියෝජ්‍ය සෞඛ්‍ය අධ්‍යක්ෂ ජෙනරාල් වෛද්‍යපාලිත මහීපාලඩෙංගු රෝගය අද වසංගත මට්ටමට හිස ඔසවා එය සාමාන්‍ය ජනජීවිතයට බලපාන ප‍්‍රබල මහජන සෞඛ්‍ය ප‍්‍රශ්නයක් බවට පත්වී තිබේ.ජනවාරි මාසයේ සිට ජුනි මස මුල සතියේ ඉකුත් බ‍්‍රහස්පතින්දා (4 වැනිදා) වන විට රටේ හැම ප‍්‍රදේශයකින්ම පාහේ ඩෙංගු පැතිර යමින් ඩෙංගු රෝගීන් 7792 ක් හා ඩෙංගු මරණ 95 වාර්තා වී තිබේ.ඩෙංගු රෝගය ව්‍යාප්ත වී ගිය වසරක් ලෙස හැඳින්වූ 2004 වර්ෂයේ ඩෙංගු රෝගීන් 15463 ක් වාර්තා විය. 88 දෙනෙක් ඩෙංගු නිසා මිය ගියහ. මේ වසරේ ගත වූ මාස 5 ට රෝගීන්ගේ වැඩිවීම හා මරණ සංඛ්‍යාව දෙස බැලීමේදී 2004 පැවැති ඩෙංගු වසංගත මට්ටමටත් වඩා වැඩියෙන් මේ වර්ෂයේදී රෝගය ව්‍යාප්ත වී යනු ඇතැයි අනුමාන කෙරේ.පවතින මේ තත්ත්වය පිළිබඳ අප සෞඛ්‍ය අමාත්‍යංශයේ මහජන සෞඛ්‍ය කටයුතු පිළිබඳ ප‍්‍රධානි නියෝජ්‍ය සෞඛ්‍ය සේවා අධ්‍යක්ෂ ජෙනරාල් වෛද්‍ය පාලිත මහීපාල මහතා ගෙන් කරුණු විමසුවෙමු.එහිදී ඔහු දැක්වූ අදහස් මෙසේ ය.ඩෙංගු මදුරුවන් මර්දනය කිරීම සඳහා තිබෙන ප‍්‍රධාන ක‍්‍රමෝපාය වන්නේ මදුරුවන් බෝවෙන ස්ථාන විනාශ කිරීමය.තමන්ගේ නිවෙස, නිවෙස අවට වත්ත හා අවට පරිසරය ද වැඩපොළ, කාර්යාලය, පාසල ආදි ස්ථානවල සතියකට එක් වතාවක් හෝ ඩෙංගු මදුරුවන් බෝවෙන ස්ථාන බලා එවැනි ස්ථානවල ඩෙංගු මදුරුවන් බෝවීම වැළැක්වීමට පියවර ගත යුතුය.ඩෙංගු ව්‍යාප්තිය වළක්වා ගැනීමේ අරමුණින් පුළුල් වැඩ සටහනක් ඉකුත් දින සිට ආරම්භ කර තිබේ.මේ අනුව පාසල් සිසුන් 40 ලක්ෂයක් ද පාසල් ගුරුවරුන් ද සිවිල් ආරක්ෂක සේවා කමිටු සාමාජිකයන් 1,40,000 ද ග‍්‍රාම සේවා නිලධාරීන් රාජ්‍ය අංශයේ ආයතනවල සේවක සේවිකාවන් ද සහභාගි කරවාගෙන වැඩපොළ, කාර්යාලය, කර්මාන්ත ශාලාව, පාසල් ඇතුළු වෙනත් පොදු ස්ථානවල ඩෙංගු මදුරුවන් බෝවිය හැකි තැන් විනාශ කිරීමට ද පියවර ගනු ඇත.වසරින් වසර ඩෙංගු රෝගය පැතිර යාම නිසා 2005 වසරේ සිට ඩෙංගු මර්දනයට සහායවීම පිණිස සම්බන්ධීකාරක ඒකකයක් ද පත්කිරීම ද රජය මේ අතරම කටයුතු කළේය.2009 වර්ෂයට ඩෙංගු මර්දනයට රජය වාර්ෂික අයවැයෙන් රුපියල් මිලියන 50 ක් වෙන් කරනු ලැබිණ.දැනට රෝගීන් වැඩි දිස්ති‍්‍රක්ක ලෙස කොළඹ, ගම්පහ, කළුතර, මහනුවර, මාතලේ, කුරුණෑගල, පුත්තලම, රත්නපුර, කෑගල්ල, මාතර, මඩකළපුව, අනුරාධපුරය, සහ ති‍්‍රකුණාමලය යන දිස්ති‍්‍රක්කවල සෞඛ්‍ය වෛද්‍ය නිලධාරී කොට්ඨාස 68 ක් වැඩි අවදානම් කොට්ඨාස ලෙස ද හඳුනාගෙන තිබේ. මේ ප‍්‍රදේශවල රෝගීන් වැඩි වශයෙන් ම වාර්තා වී තිබේ. මේ නිසා විශේෂ ඩෙංගු මර්දන වැඩ සටහන් මේ සෞඛ්‍ය වෛද්‍ය නිලධාරී කොට්ඨාස 68 කි‍්‍රයාත්මක කිරීමට ද පියවර ගෙන ඇත.ටයර්, ප්ලාස්ටික් කොප්ප, ප්ලාස්ටික් දවටන, සෙල්ලම් බඩු කොටස්, පෝලිතීන් ශීීට්, ඉටිරෙදි, ෂොපින් බෑග්, පිඟන් කැබලි ඇතුළු පෝසිලේන් කොටස්, කිරි හට්ටි, ටින් උදා: සැමන් බිස්කට්, බෝතල්, ලී පෙට්ටි, රෙජිෆෝම් - පොලිස්ටයිරින් ද්‍රව්‍ය.  පොල්කටු, තැඹිලි කෝම්බ, බෙලි දිවුල් වැනි පලතුරුවල කටු, ගොළුබෙල්ලන් කටු, බිත්තර කටු.  අවහිරවී ඇති වැහිපිහිලි, අවහිරවී ඇති සිමෙන්ති කාණු, ජලය රැඳී ඇති කොන්කී‍්‍රට් වහළ.  සිමෙන්ති ටැංකි, ඕවර්හෙඩ් ටැංකි (ඉහළ ජල ධාරක ටැංකි), බැරල්, බාල්දි, බූලි, කල්දේරම්, පීප්ප, හට්ටි/මුට්ටිපක්ෂි නාන තටාක, පොකුණු, මාළු රහිත ටැංකි, ජලය එකතු විය හැකි ප‍්‍රතිමා, මල් පෝච්චි සහ ඒවා යටට තබා ඇති තැටි, මල් බඳුන්.  ශීතකරණ තැටි, වායු සමීකරණ තැටි.කුහුඹු උගුල්, සුරතල් සතුන්ට ජලය / කෑම තබා ඇති භාජනපත‍්‍ර අතර ජලය රැඳෙන විසිතුරු මල් පැළ, හබරල වැනි ගස් වර්ග, ගස්බෙන, කැපූ උණ පුරුක්, ජලය රැස්වෙන ශාක කඳන්.ඩෙංගු බෝවීමේ හා පැතිර යාමේ රටාව අනුව මේ වන විට නාගරික ප‍්‍රදේශවල පමණක් නොව අර්ධ නාගරික සහ ග‍්‍රාමීය ප‍්‍රදේශවල ද ඩෙංගු පැතිර යාම සිදුවෙමින් පවතී.පල් වූ හෝ අපිරිසිදු ජලයේ ඩෙංගු මදුරුවන් බෝවීමක් සිදුවේ. පිරිසිදු පැහැදිලි ජලයේ මේ මදුරුවන් බෝවීම සිදුවෙයි. මෙවැනි ජලය ඉතා සුළු ප‍්‍රමාණයක් වුවද රැඳී තිබීම මේ මදුරු වර්ගය බෝවීමට හොඳටම ප‍්‍රමාණවත්ය.දින 7 - 11 දක්වා කාලයක් ඩෙංගු මදුරුවන්ට බෝවීමට යන කාලයයි. ඊඩිස් ඊජිප්ටයි සහ ඊඩිස් ඇල්බොපික්ටස් යන මදුරු වර්ග දෙක ඩෙංගු රෝගය පතුරුවන මදුරු වහාකයන් ය.මෙහි ගැහැනු මදුරුවෙක් වරකට බිත්තර 100 - 200 ක් පමණ දමයි. මෙයින් කීටයන් දින 5 - 7 කාලයක් ජීවත් වී පිළවුන් බවට පත්වේ. පිළවුන් වැඩුණු මදුරුවන් බවට පත්වීමට දිනක් දෙකක් ගතවේ.මිනිස් රුධිරය උරා බීමට මෙහි ගැහැනු සතා වැඩියෙන්ම පි‍්‍රය කරයි. දවල් කාලයේ සහ සවස මේ ඩෙංගු මදුරුවෝ දෂ්ඨ කිරීම සිදු කරති. මෙසේ දෂ්ඨ කිරීමේදී සමේ කිහිප පොළකටම දෂ්ඨ කර ලේ උරා බීම මේ මදුරුවාගේ ස්වභාවයයි.ආසාදිත කෙනෙකුගේ ශරීරයට දෂ්ඨ කළ විට එම ඩෙංගු වෛරසය මදුරුවාගේ ශරීරයට ඇතුළු වී වර්ධනය වෙයි. මේ ආසාධිත මදුරුවා තවත් නිරෝගි පුද්ගලයකුට දෂ්ඨ කළ විට එම පුද්ගලයාට ඩෙංගු වෛරසය ශරීර ගත වෙයි.එහෙත් මේ වෛරසය ශරීරගත වූ පමණින්ම රෝග ලක්ෂණ පෙන්නුම් කරනු නොලබයි. බොහෝ දෙනෙකුට සාමාන්‍ය වෛරස උණක ලක්ෂණ පෙන්නුම් කරන අතර ශරීරයේ ප‍්‍රතිශක්තිය මත සමහරකුට කිසිදු රෝග ලක්ෂණයක් මතු නොවේ. කිහිප දෙනෙකුට පමණක් ඩෙංගු උණ, ඩෙංගු රක්තපාත උණ හෝ ඩෙංගු කම්පන තත්ත්වය මතු කරවයි.ඩෙංගු වෛරසයක් මගින් බෝවෙන රෝගයකි. මේ වෛරසය කාණ්ඩ 4 කි. 1, 2, 3, 4 වශයෙනි. ඩෙංගු රෝගය සඳහා එන්නතක් හෝ විශේෂ බෙහෙතක් නැත. ඇතිවන රෝග ලක්ෂණ අනුව පමණක් ප‍්‍රතිකාර සිදු කරනු ලැබේ.දින දෙකකට වැඩියෙන් උණ හට ගෙන තිබේනම් වහාම රජයේ රෝහලකට පැමිණ ප‍්‍රතිකාර ලබා ගැනීමට යොමුවීම වැදගත් ය.සෞඛ්‍ය ඇමැති නිමල් සිරිපාල ද සිල්වා මහතා ද පසුගිය දා පැවැති සාකච්ඡාවකදී මහජනතාවගේ අවධානයට යොමු කළේ ඩෙංගු පවතින නිසා උණක් හැදි දින දෙකක් ගතවීත් සුව නොවුවා නම් රජයේ රෝහලකට ප‍්‍රතිකාර සඳහා වහා ඇතුලත්වන ලෙසය.ඩෙංගු නිසා මේ වන විට සිදුවී තිබෙන බහුතරයක් මරණ අසාධ්‍ය තත්ත්වයට පත්වූවාට පසු රජයේ රෝහලකට ප‍්‍රතිකාර සඳහා පැමිණි රෝගීන් බව ද හෙළි වෙයි.රජයේ සෑම රෝහලකම මේ සඳහා ප‍්‍රතිකාර සලසා තිබෙන අතර විශේෂ වෛද්‍යවරුන් සහ පළපුරුදු වෛද්‍ය කණ්ඩායම් ද සේවා සඳහා යොදවා තිබේ.දැනට සිදුකර තිබෙන සමීක්ෂණයකින් හෙළි වී තිබෙන්නේ ඩෙංගු මරණවලින් සියයට 33 ක් ගෘහණියන් සහ තවත් මරණවලින් සියයට 22 ක් පාසල් ළමයින් බවය. මෙයින් අවබෝධ කරගත හැකි කරුණු වන්නේ ඩෙංගු මදුරුවා නිවෙස්වල සහ පාසල් පරිසරයේ ම ජීවත්ව සිටීම මේ මරණවල පසුබිම සකසා ඇති බවයි.මේ නිසා තම නිවෙස, පාසල අවට පරිසරය රාජකාරි ස්ථානය වැනි ස්ථාන ඩෙංගු මදුරුවන් බෝවීමට ඉඩ නොතබා පිරිසිදු කර ගැනීම සතියකට වරක්වත් සිදුකර ගත යුතුය.වාර්ෂිකව මිලියන 50 - 100 අතර ලෝක ජනතාව ඩෙංගුවලට ගොදුරු වේ. අග්නිදිග ආසියාවේ වැඩියෙන් ම රෝගීන් වාර්තාවේ.ලෝකයේ රටවල් 100 පමණ ඩෙංගු රෝග තත්ත්වය බලපායි. අග්නිදිග ආසියාවේ වැඩියෙන් ම රෝගීන් වාර්තා වෙයි.ශී‍්‍ර ලංකාවේ ප‍්‍රථමයෙන්ම ඩෙංගු රෝගය වාර්තා වූයේ 1965 වර්ෂයේදීය. ඒ බස්නාහිර පළාතෙනි. ඉන්පසු 1967 වර්ෂයේදී මෙය වසංගත මට්ටමට පළමුවරට පැතිරුණි. රෝගීන් 29 ක් වාර්තා වී මින් 8 දෙනෙක් මරණයට පත්වූහ.1970 - 80 දශකවලදී රෝගීන්ගේ වැඩිවීමක් වාර්තා නොවුණි. වර්ෂ 1990 සිට නැවත ඩෙංගු හිස ඔසවමින් ව්‍යාප්ත වී යාම සිදුවිය. එදා මෙදා සිට සෑම වර්ෂයකටම ඩෙංගු පැතිර යාම මහජන සෞඛ්‍ය ප‍්‍රශ්නයක් බවට මතුවෙයි.මදුරුවන් බෝවීම වැළැක්වීම සඳහා 2007 අංක 11 දරන පනත මගින් නෛතික ප‍්‍රතිපාදන ශක්තිමත් කර ඇත. මේ සඳහා වූ රෙගුලාසි නියෝග 2008 අගෝස්තු 22 පාර්ලිමේන්තුව වෙත ඉදිරිපත් කර සම්මත කරනු ලැබිණ. 2009 මැයි 9 වැනිදා සිට මෙය රටේ බලාත්මකය.මේ යටතේ ප‍්‍රධාන බලධාරියා වන්නේ සෞඛ්‍ය සේවා අධ්‍යක්ෂ ජෙනරාල්වරයාය. මීට අමතරව ඒ ඒ පළාත්වල සෞඛ්‍ය වෛද්‍ය නිලධාරීන් සහ මහජන සෞඛ්‍ය පරීක්ෂකවරුන් ද බලලත් නිලධාරීන්ය. මදුරුවන් බෝවෙන ස්ථානවලට පරිසරය සකසන අයට විරුද්ධව නඩු පැවරීමට ද අවස්ථා සැලැසී ඇත.අවවාද කිරීම් හා එවැනි ස්ථාන වහා පිරිසිදු කරන ලෙස මහජනතාව නිවාසවාසින් හා ආයතනවලට දැනුම් දීම් සිදු කෙරෙමින් ඒ සඳහා ද යම්කිසි කාලසීමාවක් ලබා දෙයි.මෙවැනි දැනුම් දීමකටවත් කිසිවක් නොකර තම වගකීම් පැහැර හරින්නන්ට විරුද්ධව නඩු පවරා දඩ මුදල් අය කිරීමට පියවර ගැනේ.මෙතෙක් මේ සඳහා අය කරනු ලැබුවේ රුපියල් 1000 දඩ මුදලක් වුවත් නව නීතිරීති පැනවීමෙන් පසු එම දඩ මුදල රුපියල් 25,000 දක්වා වැඩිකර ඇත.ඩෙංගු වළක්වා ගැනීමට සැමදෙනාගේ ම සහාය අවශ්‍ය බව සිහිපත් කළ යුතුය. ඒ නිසා සතියකට වරක් ඔබේ නිවෙස, පාසල, සේවා ස්ථානය ඇතුළු අවට පරිසරය ඩෙංගු මදුරුවන් බෝවිය හැකි ස්ථාන තුරන් කිරීමට වගබලා ගත යුතුය.සකස් කළේ සුනිල් දයා අල්විස්</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=af09060710</link>
    <topic>මිහිඳු හිමියන් දායාද කළ අධ්‍යාපන ක‍්‍රමවේදය</topic>
    <author/>
    <content>2010 දී මේ ව්‍යවස්ථාව අහෝසි වෙනවයුද ගිනි දැල් නිවුණු මොහොතක නිරාවරණය කැරෙන ජේතවන චෙත්‍යයසාරධර්ම රකින්නා එමඟින්ම සුරැකේද?රට ජාතිය රැක දී දෙව්ලොව ගිය රණවිරුවෝජීවිතය සුන්දරයිනපුරන් වැනසීම පිළිබඳ බෝසත් ආකල්පදකුණ පමණක් නොව රටම වමට හැරවූ ගාලු දිස්ති‍්‍රක් නායකයාපුනරින් අල්ලගත්තු දවසේ මම කිරිබත් කෑවාඩෙංගු මර්දනයට මහජන සහාය ඕනෑමිහිඳු හිමියන් දායාද කළ අධ්‍යාපන ක‍්‍රමවේදයසියලු ජන කොටස් එක්ව අලුත් ශී‍්‍ර ලංකාවක් ගොඩනඟමුමිනිසුන් වෙසින් උපන් තිරිසන්නු91 වරටත් පැවැත්වෙන ති‍්‍රකුණාමලයේ පොසොන් පෙරහරඅධ්‍යාපන සේවා අමාත්‍යනිර්මල කොතලාවලසම්බුද්ධ පරිනිර්වාණයෙන් වසර 200 ට පසුව පොසොන් පුර පසළොස්වක පොහෝදා මෙරටට වැඩම කළ මිහිඳු මහරහතන් වහන්සේ ශ්‍රේෂ්ඨ අධ්‍යාපනවේදියෙකි. මානව ඉතිහාසයේ ප‍්‍රථම ලේඛනගත බුද්ධි පරීක්ෂණය ලෙසින් දැක්වෙන්නේ මිහිඳු හිමියන්ගේ අධ්‍යාපන ක‍්‍රමවේදයේ සමාරම්භක සිහිවටනයයි. අඹ ප‍්‍රශ්නය හා ඥාති ප‍්‍රශ්නය මඟින් මෙරට රජු අමතා ජාතියේ බුද්ධිය විමසූ උන්වහන්සේ ප‍්‍රඥාවන්තයන් සඳහා වූ අති සියුම් හා ගැඹුරු බුදු දහම සමඟින් සූසැට කලාවක් රටට දායාද කළහ.ජාතියක් ලෙස ශ‍්‍රී ලාංකික අපට ලෝකයා ඉදිරියේ අභිමානයෙන් නැඟී සිටීමට ශක්තිය ලැබුණේ මිහිඳු හිමියන් මෙරට දියත් කළ සාර්ථක අධ්‍යාපන ක‍්‍රමවේදය නිසාය.ශ්‍රේෂ්ඨ සංස්කෘතියක්, ක‍්‍රමවත් භාෂාවක්, ජීවන දර්ශකයක් හා අද්විතීය කලාවක් ආදී බොහෝදේ අපට උරුම වූයේ මිහිඳු මාහිමියන් නිසාය. ලෝකයේ ශ්‍රේෂ්ඨතම ගුරුවරයා වන බුදුන් වහන්සේට පමණක් දෙවන වන අනුබුදු යන නාමය උන්වහන්සේට හිමිවූයේ ද ඒ නිසාය.යුරෝපීය ආක‍්‍රමණිකයන් විසින් මෙරට පැවැති පෝෂිත සංස්කෘතිය විනාශ කර දමන තෙක් වසර 2500 ක අපේ සාඩම්බර උරුමය පෝෂණය වී තිබුණේ මිහිඳු මහරහතන් වහන්සේ හඳුන්වා දුන් මාහැඟි අධ්‍යාපන ක‍්‍රමවේදය මතය. එම ක‍්‍රමවේදය අමානුෂික ලෙස අපෙන් උදුරා විනාශ කළේ අපේ අනන්‍යතාවය, අපේ දියුණුව හා පෙ‍්‍රෟඪත්වය එහි මැනැවින් රැකී තිබුණු නිසාය. විදේශීය බලවේග විටින් විට තම අපේක්ෂා ඉටුකර ගැනීමට සමත් අධ්‍යාපන ක‍්‍රමවේදයක් අප වෙත බලෙන් පැටෙව්වත් ඉන් අප ලැබූ දියුණුවක් නැතිතරම්ය.එහෙත් අදත් අපට අපේ කියා සිහිකිරීමට ඉතිරිව ඇත්තේ මිහිඳු හිමියන් දායාද කළ අධ්‍යාපන ක‍්‍රමයෙන් ගොඩනැඟූ මාහැඟි නිර්මාණවල සාඩම්බර සිහිවටනයන්ය.මිහිඳු හිමියන් ගොඩනැංවූ අපේ අතීත අධ්‍යාපන ක‍්‍රමවේදය ජාතික අවශ්‍යතා සපුරාලීමට සමත් සංවිධානාත්මක ක‍්‍රමවේදයක් මඟින් ආරම්භ වූවකි. අද වුවද සෑම රටකම සංවර්ධනයේ පදනම වී ඇත්තේ හා අධ්‍යාපනයෙන් ළඟාවීමට අපේක්ෂිත ඉලක්කය වී ඇත්තේ ජාතික අවශ්‍යතා සපුරාලීමයි.මිහිඳු හිමියන්ගේ අධ්‍යාපන ක‍්‍රමවේදයේ පදනම යහපත් විනයගරුක පරපුරක් ඇතිකරලීම, ආර්ථික ස්ථාවරත්වය හා කාර්යක්ෂමතාවය ඇතිකිරීම මත ගොඩනැඟුනකි. එය කොතරම් ක‍්‍රමානුකූලව මනා සංවිධානත්වයකින් ගොඩනැඟී තිබුණේ ද යන්න බෞද්ධ අටුවා ග‍්‍රන්ථවලින් පැහැදිලි වේ. අනුරාධපුර රාජධානි සමයේ පමණක් විශේෂඥ භාවය ලද ආචාර්ය කණ්ඩායම් 18ක් සිටි බව චක්වේ.ඔවුන් විසින් බෞද්ධ ඉගැන්වීම් පිළිබඳ අධ්‍යාපනය දියුණු කිරීමටත්, රටේ ජනතාවට අවශ්‍ය අධ්‍යාපන ඥානය ඉතා උසස් අයුරින් ලබාදීමට සමත් පුළුල් අධ්‍යාපනික සංවිධානයක් ඇති කර ගන්නා ලදී. සෑම විහාරස්ථානයක්ම අධ්‍යාපන ආයතනයක් විය.එමඟින් ගිහි අධ්‍යාපනයට අවශ්‍ය ආයුර්වේදය, නක්ෂත‍්‍රය, ගෘහ නිර්මාණ ශිල්පය, ගණිතය, ඉතිහාසය වැනි විෂයයන් ආරම්භ කළ අතර ඒවා ක‍්‍රමයෙන් පුළුල් අධ්‍යාපනික විෂය මාලාවක් උගන්වන විද්‍යස්ථාන ලෙස දියුණු විය.ඒ ලද අධ්‍යාපනය මඟින් සිත් පිත් නැති කළුගල් බුදුන්වහන්සේගේ මහා කරුණාව මහා ප‍්‍රඥාව, සමාධිය ජීව ගුණයන් ලෙස කාවැද්දීමට සමත් විය. මහ සමුදුර පරදවන වැව් ඉදිවිය. අහස උසට මහා දාගැබ් ඉදිකෙරිණි.ලෝවාමහාපාය වැනි මාහැඟි ගෘහනිර්මාණ ශිල්පයන් ලොව මවිත කරවන වාරි කර්මාන්ත ඉදිවිය.ඊට අවශ්‍ය ඉංජිනේරු ශිල්ප ඥානය ලබාගැනීමට ආරම්භ කළ බෞද්ධ අධ්‍යාපනය හැර වෙනත් ක‍්‍රමයක් තිබුණේ නැත.මිහිඳු හිමියන් අපට ලබාදුන් අධ්‍යාපන ක‍්‍රමවේදයන් මඟින් ඥානය වර්ධනය කිරීම හදවත නැතිනම් ගුණධර්ම පෝෂණය හසුරු කුසලතාවය නොහොත් අතපය වෙහෙසවා නිර්මාණශීලී ලෙස කි‍්‍රයාකිරීම කෙතරම් මැනැවින් සිදුවූවේද යන්නට අනුරාධපුර පොළොන්නරු යුගවල බිහි වූ නිර්මාණ මහා සාක්ෂියක් වනු ඇත.මිහිඳු හිමියන් මෙරටට දායාද කළ අධ්‍යාපනය මඟින් ජාතික වශයෙන් මහා පිබිදීමක් ඇතිවිය.නිරවුල් චින්තනයක් ඇති කිරීම කරුණාව, දයාව, අවංකත්වය, සමානාත්මතාවය, නිර්ව්‍යාජත්වය, සරල බව වැනි මානව ගුණාංගයන් ගෙන් පිරිපුන් නීරෝගී ශක්තිමත් පුරවැසියන් බිහිකරලීම ඉන් මැනැවින් සිදුවිය.නූතන අධ්‍යාපනවේදීන් පෙන්වා දෙන පරිදි රටක සංවර්ධනයට අධ්‍යාපනය, සංස්කෘතිය, දේශපාලනය, ආර්ථිකය හා ජනමාධ්‍යය එක් දිශාවකට ගමන් කළ යුතුය. අනුබුදු මිහිඳු හිමියන් දියත් කළ අධ්‍යාපන ක‍්‍රමවේදයෙන් එවකට පැවති සියලුම ජාතික බලවේග, සංවර්ධනය ඉලක්ක කරගත් එක් දිශාවකට ගමන් කරවූ බව පැහැදිලිය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=af09060711</link>
    <topic>සියලු ජන කොටස් එක්ව අලුත් ශී‍්‍ර ලංකාවක් ගොඩනඟමු</topic>
    <author>මහාචාර්ය බී.ඒ. ටෙනිසන් පෙරේරා</author>
    <content>2010 දී මේ ව්‍යවස්ථාව අහෝසි වෙනවයුද ගිනි දැල් නිවුණු මොහොතක නිරාවරණය කැරෙන ජේතවන චෙත්‍යයසාරධර්ම රකින්නා එමඟින්ම සුරැකේද?රට ජාතිය රැක දී දෙව්ලොව ගිය රණවිරුවෝජීවිතය සුන්දරයිනපුරන් වැනසීම පිළිබඳ බෝසත් ආකල්පදකුණ පමණක් නොව රටම වමට හැරවූ ගාලු දිස්ති‍්‍රක් නායකයාපුනරින් අල්ලගත්තු දවසේ මම කිරිබත් කෑවාඩෙංගු මර්දනයට මහජන සහාය ඕනෑමිහිඳු හිමියන් දායාද කළ අධ්‍යාපන ක‍්‍රමවේදයසියලු ජන කොටස් එක්ව අලුත් ශී‍්‍ර ලංකාවක් ගොඩනඟමුමිනිසුන් වෙසින් උපන් තිරිසන්නු91 වරටත් පැවැත්වෙන ති‍්‍රකුණාමලයේ පොසොන් පෙරහරවසර තිහකට ආසන්න කාලයක් තිස්සේ මේ රට ත‍්‍රස්තවාදී භීෂණයෙන් ඇළලි පැවති යුගය මේ වන විට මුළුමනින්ම අවසන්ව තිබීම රටේ ජනතාවට මහත් සැනසුමකට හේතුවන බව නොකිවමනාය. පසුගිය 18 වැනි දින ඊනියා ද්‍රවිඩ විමුක්ති කොටි සංවිධානයේ නායකයා වූ වේළුපිල්ලේ ප‍්‍රභාකරන් අපේ වීරෝදාර රණවිරුවන් විසින් ඝාතනය කරනු ලැබීම ඓතිහාසික සංසිද්ධියක් වන්නේ රටේ සාමයට හා සමගියට තර්ජනයක්ව පැවති ත‍්‍රස්තවාදයේ අවසානයත් එමඟින් සලකුණු කරන නිසයි.දෙමව්පියන්ට ආදරණීය දරුවනුත් දරුවන්ට දෙමව්පියනුත් භාර්්‍යාවන්ට ස්වාමිපුරුෂයනුත්, ස්වාමි පුරුෂයන්ට භාර්ය්‍යාවනුත් අහිමි කළ, මේ පුංචි රට ලේ විලක් බවට පත් කළ කොටි සංවිධානය මුලිනුපුටා දැමීම සඳහා ශී‍්‍ර ලංකා ප‍්‍රජාතාන්ති‍්‍රක ජනරජයේ ජනාධිපති මහින්ද රාජපක්‍ෂ මැතිතුමාගේ අභීත නායකත්වය හා මඟ පෙන්වීම යටතේ අපේ ති‍්‍රවිධ හමුදා පතිවරුන් හා නිර්භීත රණවිරුවන් පසුගිය වසර දෙකහමාර තිස්සේ කරගෙන ගිය මානුෂික මෙහෙයුම සාර්ථකවීම ජාතියේ වාසනාවක් බව සඳහන් කළ යුතුමය.නැති ජනවාර්ගික අර්බුදයක් මවා පෙන්වමින් බෙදුම්වාදි ත‍්‍රස්තවාදි සංවිධාන පසුගිය දශක දෙක තුන තුළ ගෙන ගිය අරගලය මේ රටට වින කරන තත්ත්වයක් ඇති කරන ලදි.විවිධ ජනවර්ග නියෝජනය වන රටක ඒ ඒ ජන කොටස් අතර ඇති වන එදිරිවාදිකම් අවම කිරීම සඳහා නිදහස ලත් යුගයේ සිට අපේ දේශපාලන නායක නායිකාවන් ඵලදායි විසඳුම් කි‍්‍රයාත්මක කළේ නම් මෙතෙක් පැවතුණු ත‍්‍රස්තවාදි කි‍්‍රයාවලී ඇති නොවනු ඇත. බි‍්‍රතාන්‍යයන් මේ රට බෙදා හදා පාලනය (ච්ඪමඪඤඥ චදඤ අභතඥ)කිරීමට උත්සාහ කළ නිසා ඇති වූ අනිසි ප‍්‍රතිඵල ද මෙයට හේතු විණ. යටත් විජිතකරණයේ ප‍්‍රතිඵලයක් ලෙස ශී‍්‍ර ලංකාව තුළ බහු සමාජ ලක්‍ෂණ ගොඩනැගුණේ නිදහස ලබා ගැනීමටත් පෙර සිටය. බහු සමාජයක් යනු එකම භූගෝලීය ප‍්‍රදේශයක විවිධ ජාතීන් නියෝජනය කරන නොයෙකුත් ආගම් අදහන නමුත් එකම දේශපාලන බලාධිකාරයක ජීවත් වන ජන සමූහයි.නිදහස ලබා ගැනීමට පෙර මේ රටේ සිටි දේශීය සිංහල, දෙමළ, මුස්ලිම් ජනනායකයන් උරෙනුර ගැටී එකමුතුව සටන් කළේ අධිරාජ්‍යවාදී පාලනයන් මෙරටින් පලවා හැරීමටයි. එහි ප‍්‍රතිඵලය වූයේ 1948 දී අපේ රටට නිදහස ලැබීමයි. එහෙත් නිදහස ලැබුණායින් පසු සිංහල හා දෙමළ නායකයින් අතර එතෙක් පැවති හොඳ හිත පළුදු වූයේ අධ්‍යාපනය, භාෂාව හා අනෙකුත් මූලික කරුණු පදනම් කර ගෙනයි. මේවාට දෙපාර්ශවයටම අසාධාරණ නොවන ආකාරයේ විසඳුම් නොලැබී යාම එක් අතකින් දෙමළ බෙදුම්වාදී සංවිධාන ඇතිවීමට හේතු වන්නට ඇතැයි කිව හැකිය.මේ නොබෝදා ජනාධිපතිතුමන් පැවසූ පරිදි මහ ජාතිය හා සුළු ජාති යනුවෙන් වෙනසක් තිබිය නොයුතුය. එතුමන් සඳහන් කළේ රටට ආදරය කරන පිරිසක් හා රටට ආදරය නොකරන පිරිසක් පමණක් සිටින බවයි. ත‍්‍රස්තවාදයෙන් රට මුදවා ඇති මේ මොහොතේ ජනාධිපතිතුමන් අවධාරණය කළ පරිදිම අපට අවශ්‍ය වන්නේ ජාතික එකමුතුවයි.සිංහල, දෙමළ, මුස්ලිම් ආදි වශයෙන් වෙන් නොකොට එකම ශී‍්‍ර ලාංකික ජාතියක් වශයෙන් මෙතැන් පටන් රට නැඟුමට අප කවුරුත් අප‍්‍රතිහත ධෛර්යයෙන් කි‍්‍රයා කළ යුතුවේ. කොටි ත‍්‍රස්තවාදය හේතු කොට ගෙන අපේ රටේ සංවර්ධනය අවුරුදු 25 කට ආපස්සට ගොස් ඇතය යන්න අසත්‍යයක් නොවේ. මුළු මහත් ජාතියම මේ බව වටහාගෙන මෙතෙක් ඉන්දියන් සාගරයේ කඳුළු බිංදුව සේ පැවති පුංචි දිවයින මුතු ඇටයක් බවට නැවත පත් කිරීමට කාලය පැමිණ ඇතැයි යන්න කිසිවකුට ප‍්‍රතික්ෂේප කළ නොහැකිය.රටේ එහෙ මෙහෙ බෝම්බ පිපිරුණු යුගය අවසන් වී ඇත. එසේම භීතිය ද දැන් අවසන්ය. මේ අවස්ථාවේදි රජය මගින් කළ යුතු වැඩ අතර ඊනියා ත‍්‍රස්තවාදයට නතුව පසුව රණවිරුවන් මුදවාගත් ලක්‍ෂ සංඛ්‍යාත දෙමළ ජනතාව වෙනුවෙන් ඵලදායි සමාජ – ආර්ථික සංවර්ධන වැඩ පිළිවෙළක් දියත් කිරීම අත්‍යාවශ්‍ය දෙයක් වේ. උතුරු හා නැගෙනහිර ප‍්‍රදේශවල අවතැන් වූ ජනතාව සඳහා අවශ්‍ය කරන යටිතල පහසුකම් ඔවුන්ට ලබාදීමට පසුබිම සකස් කළ යුතුවේ. දශක දෙක තුනක් දැඩි පීඩනයට ලක්ව සිටි මේ ජන සමූහ සදහා ගත යුතු කි‍්‍රයා මාර්ග නොපමාව ගැනීම සඳහා රජය පමණක් නොව, රාජ්‍ය නොවන සංවිධාන හා අනෙකුත් පෞද්ගලික සංවිධානවල යුතු කමක් ලෙස සඳහන් කිරීම අසාධාරණ නොවේ.එකිනෙක ජන කොටස් අතර සාමකාමි සහජීවනයක් ඇති වෙමින් පවතින බව පැහැදිලිව පෙනෙන්නකි. ඊට හේතුව ත‍්‍රස්තවාදය තුරන් වීමයි. රටට සාමය කෙතරම් දුරට අවශ්‍යය ද යන්න අපට ප‍්‍රත්‍යක්ෂ වූයේ එදා කොටි නායකයා ඝාතනය කළ දින ජනතාව අපමණ සතුටකින් උදම් ඇනූ ආකාරය දෙස බලන විටය. එසේ නම් රටේ සියලු ජනකොටස් අතර පොදු හැඟීමක් වර්ධනය වී තිබෙන මේ මොහොතේ ඒ අවස්ථාවෙන් උපරිම ප‍්‍රයෝජනය ලබා ගැනීම පිණිස රජය කටයුතු කරනු ඇතැයි ජනතාව විමසිල්ලෙන් බලා සිටින බව ද අමතක කළ නොහැකි ය.කි‍්‍රයාත්මක වශයෙන් ඒකීය රටක් අද නිර්මාණය වී තිබේ. පසුගිය දශක දෙක තුන තුළ කොටි පාලනය පැවති ප‍්‍රදේශවල පැවති අරාජික තත්ත්වය මේ වනවිට දැක ගන්නට නැත. එබැවින් ක‍්‍රමවත් වැඩපිළිවෙළක් විශේෂයෙන් උතුරු පළාතට හඳුන්වා දීම වැදගත් වේ. දෙමළ ජනතාවගේ හොඳ හිත දිනාගන්නට මෙය කදිම අවස්ථාවකි. විමුක්තිකාමීන් වශයෙන් පෙනී සිට අහිංසක දෙමළ වැසියන් තාඩන පීඩන කළ කොටි සංවිධානය ගැන ඔවුන් අද වෛර කරනු ඇත. ජනාධිපතිතුමා පිළිබඳ දෙමළ ජනතාව තුළ විශ්වාසයක් ඇති මේ මොහොතේ එතුමාගේ වැඩපිළිවෙළ සාර්ථක කර ගැනීම සඳහා අප කවුරුත් කවර හෝ අයුරකින් සහාය ලබා දීම සදාචාර යුතුකමක් වශයෙන් සැලකිය හැකි ය.කොටි ත‍්‍රස්තවාදය අවසන් කිරීමත් සමඟ යුද මානසිකත්වය ද මිනිසුන්ගෙන් ඉවත් වනු ඇත. නැවතත් මේ රට ප‍්‍රගතිය කරා ගෙන යාමට අන්තර්ජාතික වශයෙන් සහයෝගය ලබාගැනීමට අවස්ථාවන් ද පෑදීගෙන එන බව රහසක් නොවේ. මේ රට හැර ගිය අපේ ශ‍්‍රී ලාංකිකයන් නැවත මේ රටට පැමිණීමට අවශ්‍ය පසුබිම දැන් ගොඩ නැඟෙමින් පවතී. අනාරක්ෂිත රටක් ලෙස ප‍්‍රචලිත වී තිබූ තත්ත්වය මඟ හැරී ගොස් තිබෙන බැවින් විදේශ සංචාරකයින්ට ද මේ රටට පැමිණීමට බාධාවක් නොමැත. රජය මගින් ඒ සඳහා නොපමාව වැඩපිළිවෙළක් සකස් කිරීම ප‍්‍රයෝජනවත් වන්නේ රටට විදේශ විනිමය ලබා ගැනීමට සංචාරක ව්‍යාපාරය ඉතා වැදගත් වන නිසයි.වචනයේ පරිසමාප්ත අර්ථයෙන් ම රටේ සාමය දැන් ගොඩ නැඟී ඇති බැවින් විදේශ ආයෝජකයන්ට ද මෙරටට පැමිණ විවිධ කර්මාන්ත හා ව්‍යාපාර කරගෙන යාමට අවස්ථාව සැලසී තිබේ.වඩ වඩා විදේශ ආයෝජකයන් මෙරටට ගෙන්වා ගැනීම උදෙසා ආකර්ෂණීය වැඩපිළිවෙළක් දියත් කිරීම ද අවශ්‍ය වේ. මේ රජයට උපදෙස් දෙන බුද්ධිමතුන් හා වියතුන් ගේ යුතුකම වනුයේ එවැනි වැඩපිළිවෙළක් රජය වෙත ඉදිරිපත් කිරීමයි. විදේශ ආයෝජන මගින් මේ රටේ රැකියා නොමැති දහසක් දෙනාට රැකියා අවස්ථා ළඟාකර ගැනීමට ද එය මගක් වනු ඇත.උතුරු කරයේ සිටින දෙමළ තරුණ තරුණියන් සඳහා ද ක‍්‍රමවත් වැඩපිළිවෙළක් දියත් කිරීම සඳහා කි‍්‍රයා කිරීම වැදගත් වන්නේ එමගින් ඔවුන්ගේ අනාගත අභිවෘද්ධිය සකස් කළ හැකි නිසයි. එසේ නොවුවහොත් නව ප‍්‍රභාකරන්ලා බිහිවීමට පරිසරය නිර්මාණය විය හැකි ය.ත‍්‍රස්තවාදයේ කළු වලා දැන් පහව ගොස් ඇත. සිංහල, දෙමළ, මුස්ලිම් යනුවෙන් භේදයක් නොමැතිව එකා මෙන් කටයුතු කිරීමට දැන් කිසිම බාධාවක් ඇත්තේ නැත. මේ රටේ රාජ්‍ය නොවන සංවිධාන හා අන්තර්ජාතික රාජ්‍ය නොවන සංවිධාන තමන් අවංක ලෙසම ප‍්‍රජා සුබසාධනය උදෙසා කි‍්‍රයා කරන්නේ නම් ඒ අවස්ථාව අද ගොඩනැඟී තිබේ.රටේ භෞමික අඛණ්ඩතාවයට හානියක් නොකර, මේ රටේ සෑම ජන කොටසකටම සමාන ආකාරයෙන් කටයුතු කිරීමට ඔවුන්ට දැන් හැකියාව තිබිය යුතුවේ. ආර්ථික වශයෙන් පරිහානියට පත් වූ රටක් ප‍්‍රගතිය කරාගෙන යාමට රාජ්‍ය නොවන සංවිධානවලින් ද සැලකිය යුතු දායකත්වයක් ලබාගත හැකි ය. රජය හා එවැනි සංවිධාන එකිනෙකට අත්වැල් බැඳගෙන පීඩනයට ලක්ව සිටින ජන කොටස් සුඛිත මුදිත කිරීම සඳහා ඵලදායි වැඩසටහනක් කි‍්‍රයාත්මක කිරීම එවැනි ජනකොටස්වල අපේක්ෂා මුදුන් පමුණුවන්නක් බව කිවමනා ය.කොටි සංවිධානය පැරද වීම සිහිනයක් යැයි සිතූ පුද්ගලයන් මෙන් ම සංවිධාන ද අප රටේ මෙන් ම විදේශ රටවල ද දක්නට ලැබිණ.එහෙත් එය සිහිනයක් නොවන බව ජනාධිපතිතුමා ඇතුළු අපේ රණවිරුවන් ඔප්පු කර ඇත. රණවිරුවන් කළ ඒ උත්තුංග කාර්ය භාරය සම්පූර්ණවන්නේ ත‍්‍රස්තවාදයෙන් පෙළුණු උතුරු හා නැඟෙනහිර ජනතාවට ලැබිය යුතු සේවා ලැබුණ හොත් ය.එම සේවා ඉටු කිරීම සඳහා රජය සමඟ සියලු ජන කොටස් අත්වැල් බැඳගත යුතු ය.රණවිරුවන් විසින් තම ජීවිත කැප කරමින් කරන ලද ඒ සුවිශේෂී කාර්ය භාරයට ප‍්‍රණාමය පුද කළ යුත්තේ සියලුම ජන කොටස් එකමුතුව රටේ සංවර්ධනය ළඟා කර දීම මගින් අලුත් ශ‍්‍රී ලංකාවක් ගොඩ නැගිය හැක්කේ ඒ කි‍්‍රයා පිළිවෙළ යටතේ ය යන්න එකහෙළා ම පැවසිය හැකි ය.මහාචාර්ය බී.ඒ. ටෙනිසන් පෙරේරා</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=af09060712</link>
    <topic>මිනිසුන් වෙසින් උපන් තිරිසන්නු</topic>
    <author>ටිරෝනි වෑවලගේ</author>
    <content>2010 දී මේ ව්‍යවස්ථාව අහෝසි වෙනවයුද ගිනි දැල් නිවුණු මොහොතක නිරාවරණය කැරෙන ජේතවන චෙත්‍යයසාරධර්ම රකින්නා එමඟින්ම සුරැකේද?රට ජාතිය රැක දී දෙව්ලොව ගිය රණවිරුවෝජීවිතය සුන්දරයිනපුරන් වැනසීම පිළිබඳ බෝසත් ආකල්පදකුණ පමණක් නොව රටම වමට හැරවූ ගාලු දිස්ති‍්‍රක් නායකයාපුනරින් අල්ලගත්තු දවසේ මම කිරිබත් කෑවාඩෙංගු මර්දනයට මහජන සහාය ඕනෑමිහිඳු හිමියන් දායාද කළ අධ්‍යාපන ක‍්‍රමවේදයසියලු ජන කොටස් එක්ව අලුත් ශී‍්‍ර ලංකාවක් ගොඩනඟමුමිනිසුන් වෙසින් උපන් තිරිසන්නු91 වරටත් පැවැත්වෙන ති‍්‍රකුණාමලයේ පොසොන් පෙරහරඇඩොල්ෆ් හිට්ලර්ඔගස්ටෝ පිනෝෂේවේලුපිල්ලේ ප‍්‍රභාකරන්පොල් පොට්මිනිසත් බව ලැබ මෙලොව උපදින්නේ පෙර කළ පින් මහිමයෙනි. එහෙත් ඇතැම් මිනිසුන් මිනිසත් බව ලබා උපදින්නේ තවත් බොහෝ මිනිසුන්ගේ පවට යැයි සිතෙන අවස්ථාවන් ද දුලබ නොවේ. එවැනි මිනිසෙකුගේ පව්කාර උත්පත්තිය සම්බන්ධව අපි ද අත්දැකීම් ලබා සිටින්නෙමු. ඒ වේලුපිල්ලේ ප‍්‍රභාකරන් ය. කළ පව් ගෙවා නිම කළ බව සනාථ වූ නිසාවෙන් දෝ ඔහු මිය ගිය දිනයේ රට්ටු කිරිබත් කමින් පී‍්‍රති වූහ. ප‍්‍රභාකරන් හේතුවෙන් මෙරට මිය ගිය සංඛ්‍යාව තිස් දහසකට අධික ය. ඒ සියල්ල ම අතිශයින් කෲර මරණ වේ.මේ සියල්ල දකිමින්, සිතේ ආවේග, පීඩනය දරාගෙන ජීවත් වූ අපේ රටේ මිනිස්සු ප‍්‍රභාකරන්ගේ මරණය සමග චිත්ත පී‍්‍රතියට නිදහසේ ගලා යාමට ඉඩ හැරිය හ. එහෙත් ප‍්‍රභාකරන්ගේ අවසානය පුදුමයක් වන්නේ නැත. ඊට හේතුව ත‍්‍රස්තවාදය සිය ආගම කරගත් ත‍්‍රස්තවාදී නායකයන්ට එවන් වූ අවසානයක් උරුම විය යුතු බැවිනි.අනෙක් අතට ලෝක ඉතිහාසය විමසන විට පෙනී යන්නේ ප‍්‍රභාකරන් වැනි පවට උපන් මිනිසුන් ගෙන් හිඟයක් කිසිදා නොපැවති බවයි. මෙම ලිපියේ අරමුණ වන්නේ ද එවන් වූ ත‍්‍රස්තවාදී නායකයන්ගේ අවසානය සිදුවූ අන්දම විමසා බැලීමයි.ලෝක ඉතිහාසයේ අඳුරු යුගය යැයි කියු පමණින්ම සිහිපත් වන පුද්ගලයෙක් සිටී. ඔහු ඇඩොල්ෆ් හිට්ලර් ය. හිට්ලර් කලක් මුළු ලොවම භීතියෙන් වෙලා දැම්මේය. ඔහුගේ පාලනයට හසු වූ මිනිස් ජීවිත නගුලට හසුව බිඳී විසිරී යන පස් පිඩැලි සේ බිඳී මිරිකි විනාශ වී ගියේය. ඔහුගේ පාලන කාලයේදී මියගිය සමස්ත මිනිසුන් සංඛ්‍යාව මිලියන 17 කි. එනම් ලක්ෂ 170 කි. ඒ අතුරින් ලක්ෂ 60 ක් ම යුදෙව්වෝ වූහ.හිට්ලර් කළ කී දේ යළිත් සිහිපත් කිරීමට වඩා ඔහුගේ අවසාන මොහොත දෙස විමසුම් ඇස හෙළීම වැදගත් ය. ඒ මිලියන 17 කට මරු කැඳවූ පුද්ගලයාට මාරයා ගැන සැබෑ වැටහීම ඇතිවූ මොහොත වන බැවිනි. හිට්ලර් නම් ලෝකයේ ම්ලේච්ඡතම ත‍්‍රස්තවාදියා උපන්නේ 1889 අපේ‍්‍රල් 20 වැනිදා ය. සාමාන්‍ය සොල්දාදුවකු ලෙස පළමුවන ලෝක යුද්ධයට සහභාගි වූ ඔහු දෙවැනි ලෝක යුද්ධය ඇති කිරීමට පමණක් නොව මුළු ලෝකයම ඊට ඇඳ්‍ර ගැනීමට තරම් වේගවත් ගමනක නිරත වූයේය. හිට්ලර් තම ත‍්‍රස්තවාදී ඒකාධිපති රංගනයේ උච්ච ස්ථානයට පැමිණෙන විට යුරෝපයෙන් වැඩි ප‍්‍රමාණයක් උතුරු අපි‍්‍රකාවෙන් කොටසක්, නැගෙනහිර සහ ගිණිකොන ආසියාවේ කොටසක් මෙන්ම පැසිෆික් සාගරය ද ඔහුගේ අධිරාජ්‍යයේ නමට ලියා ගැනීමට සමත් ව සිටියේ ය.ඒ 1945 අපේ‍්‍රල් මාසය විය. රුසියානු රතු හමුදාව ජර්මන් හමුදාවට තම තරම පෙන්වා දෙනු ලැබ තිබුණි. නොවැටී තිබුණේ බර්ලිනය පමණක් විය. එය ද වට කරමින් සිටි සෝවියට් හමුදාව තමා රැඳී සිටි බංකරයට නුදුරු දිනකදීම පහර දෙන බව හිට්ලර්ට රහසක් වූයේ නැත. පරාජයෙන් මොහොතකට හෝ ගැලවීමට බවේරියාවේ කඳුකරයට පලා යමු යැයි ඔහුගේ සගයෝ ඔහුට කන්නලව් කළෝය. එහෙත් මේ කුරිරු ඒකාධිපති ත‍්‍රස්තවාදියා තම යුද ශක්තිය ගැන ඒ වන විටත් විශ්වාසය තබා සිටියේ ය.කුඩා රහස් හමුදාවක් තම සන්තකයේ තබා ගෙන සිටි නිලධාරියකු වූ හෙයින්රිච් ගෙන්වූ හිට්ලර් ඔහුගේ හමුදාව යොදා රතු හමුදාව පරාජය කරන ලෙස අණ දුන්නේ ය. අණ පිළිගෙන ගිය ද හෙයින්රිච් කිසිදාක එම අණ ඉටු කළේ නැත. අපේ‍්‍රල් 22 වැනි දා තම යුද මණ්ඩලය කැඳවූ හිට්ලර් මෙහෙයුමේ තතු අසා සිටියේ ය. නිලධාරීහු තදබල ලෙස මුනිවත රකිමින් සිටියහ. කෝපාවිෂ්ඨ වූ හිට්ලර් ඉන් බහුතරය එළවා දමා තවත් මෙහෙයුමකට පිඹුරුපත් සැකසුවේය.එහෙත් පරාජයේ කටුක යථාර්ථය වටහාගෙන සිටි ඔහුගේ නිලධාරීහු අණ පිළිපැදීම දිගින් දිගටම කල් තැබූහ. මේ අතර හිට්ලර්ගේ ප‍්‍රචාරණ යාන්ත‍්‍රණය බාර ව කටයුතු කළ ගොබෙල්ස් බර්ලින් ජනතාව අමතා තම නායකයා අත් හැර නොයන ලෙස පැවසුවේ ය. එමෙන් ම ඔබේ හෙට දවස වෙනුවෙන් සටන් වදින ලෙස ද ඔහු බර්ලින් ජනතාව ගෙන් ඉල්ලා සිටියේ ය. මෙය පැහැදිලිවම සිවිල් ජනතාව තමන්ට ආවරණයක් ලෙස යොදා ගැනීමට කළ උත්සාහයක් විය. එහෙත් හිට්ලර් ගේ පරාජය දුටු බර්ලින් ජනතාව ඒ වන විටත් ඔහු කෙරෙහි තැබු විශ්වාසය අවසන් කොට ගෙන තිබුණි.හිට්ලර් ගේ දකුණු අත වැනි වූ සගයෝ මේ අවස්ථාව වන විට රුසියානු හමුදාවට යටත් වීමට කැමැත්ත පළ කරමින් සිටියහ. හෙයින්රිච් හිම්ලර් ඒ අතරින් ප‍්‍රධාන වූයේ ය. හිට්ලර් එම නිලධාරීන් අත් අඩංගුවට ගැනීමට අණ දුන්නේ ය. අපේ‍්‍රල් 28 වැනි දින ඔහු ළඟම සගයා වූ ඉතාලියේ ඒකාධිපති බෙනිටෝ මුසෝලිනී මිය ගිය පුවත දැන ගත්තේ ය. පරාජය තහවුරු විය. මිනිසුන් ලක්ෂ 170 කට මරු කැඳවූ මහා මිනිමරුවා සොයමින් මාරයා තම ගමන ආරම්භ කර තිබුණි. එහෙත් සෝවියට් හමුදා අතින් මරණයට පත් වීමට හිට්ලර් ගේ උඩගු බව ඔහුට ඉඩ දුන්නේ නැත.අපේ‍්‍රල් 29 වැනිදා උදා විය. හිට්ලර් මෙතෙක් කල් තම පෙම්වතියව සිටි ඊවා බ්‍රෝන් විවාහ කර ගත්තේ ය. යුද අවි ගැටෙන හඬ ඇසෙන මානයේ වූ බංකරයේ පුංචි සාදයක් ද විය. හිට්ලර් එතැන් සිට තම මරණයට සූදානම් වන්නට පටන් ගත්තේ ය. ප‍්‍රථමයෙන් ම ඔහු තම සිරුර පුළුස්සා දැමීම සඳහා ගැසොලින් බඳුනක් සගයකු ගේ අත පත් කළේ ය. ඉන් පසු තම මරණයෙන් පසු සිදු කළ යුතු දේ සම්බන්ධව විධි විධාන සෙසු නිලධාරීන්ට ලබා දුන්නේ ය.අපේ‍්‍රල් 30 වැනිදාට මුළු ලෝකයටම ආශිර්වාද ලත් දිනයක් විය. යුදෙව්වන් ලක්ෂ 60 ක් ගෑස් කාමරවල සිට නැගු ලතෝනි බර්ලිනය අවට වාතලයේ ගිගුම් දෙමින් තිබුණි. ඒ රුසියානු ෂෙල් වෙඩි ද සමග මුසු වෙමිනි. මහා ඝාතකයා ප‍්‍රථමයෙන් ම තම බිරියට උග‍්‍ර විෂ හෙවත් සයනයිඩ් ලබා දුන්නේ ය. ඇය ප‍්‍රාණ නිරුද්ධව ඇද වැටෙද්දී සයනයිඩ් සමගම තම පිස්තෝලය මුවට දමා ගත් හිට්ලර් සියතින්ම නිකුත් වූ වෙඩි පහරින් කඩ කඩ ව ගිය මුහුණ සහිතව මැරී වැටුණේ ය.ත‍්‍රස්තවාදයට, අව නීතියට වැඩි ආයුෂ ලැබෙන්නේ නැත. කෙදිනක හෝ යුක්තිය මෙලොව රජ කරන්නේ ය. හිට්ලර් ගේ වෙඩි පහර සමග පොළෝ තලය වසාගෙන සිටි අඳුරු වලාකුළු පහව ගියේ ය. එහෙත් තවත් මිනිසුන් ගේ පවට උපන් ත‍්‍රස්තවාදීන් ගෙන් මේ පොළෝ තලයට අඩුවක් වූයේ නැත.සාලොත් සා හෝ මින් හයි යන නම්වලින් කිසිවකු හෝ ඔහු හඳුනන්නේ නැත. එහෙත් පොල් පොට් කී පමණින් මේ වියරු ත‍්‍රස්තවාදියා හඳුනා ගන්නෝ බොහෝ ය. ඔහු උපත ලද්දේ කාම්බෝජයේ ය. ප‍්‍රථමයෙන් ම ඔහු උත්සාහ දැරුවේ සමාජවාදී කාම්බෝජයක් බිහි කර ගැනීම කෙරෙහි ය. එහෙත් බලයට පැමිණි පසු ඔහු හුදෙක් පුද්ගල ඝාතක ඒකාධිපතියෙක් පමණක් වූයේ ය. කෙමර් රැප් නම් වූ ඔහුගේ දේශපාලන ගරිල්ලා සංවිධානයේ නායකයා ලෙස ඔහු 1976 සිට 1979 දක්වා කාම්බෝජය පාලනය කළේ ය. මේ කාලයේදී ඔහුගේ අතින් මිය ගිය සංඛ්‍යාව මිලියන 1.7 ක් විය. එනම් දාහත් ලක්ෂයක් විය. එය එවකට කාම්බෝජයේ ජනගහණයෙන් සියයට 26 ක් විය. රටේ නායකයා ලෙස තම ජනතාව අතරින් හතරෙන් එකක් මරා දැමීමට තරම් ඔවුන් කෙරෙහි ‘ආදරයක්’ පොල් පොට් තුළවිය.1979 වසරේදී කෙමර් රැප් පාලනය බිඳ වැටුණි. තව දුරටත් බලය රැක ගැනීමට අපොහොසත් වූ පොල් පොට් නිරිත දිග කාම්බෝජයේ කැලෑවට පැන ගත්තේ ය. එහි අවසන් ප‍්‍රතිඵලය වූයේ ඔහුගේම ගරිල්ලා සංවිධානයේ සාමාජිකයන් ඔහු නිවාස අඩස්සියට පත් කිරීමයි. එතැන් සිට වසර 10 කට ආසන්න කාලයක් ඔහු තමාගේම නිර්මාණයන්හි සිරකරුවකු සේ විසුවේ ය.1998 වසර උදා විය. පොල් පොට් නිවාස අඩස්සියේ තබාගෙන සිටි කෙමරූජ් සංවිධානයේ ‘තා මොක්’ පාර්ශවය තම හිටපු නායකයා අන්තර් ජාතික අධිකරණයක් හමුවට ඉදිරිපත් කිරීමට සූදානම් බව ප‍්‍රකාශ කර සිටියේ ය. ඒ 1998 අපේ‍්‍රල් 15 වැනි දා ව විය. එහෙත් ඊට පැය කිහිපයකට පසු ඔවුන් ලොවට දැනුම් දුන්නේ තම හිටපු නායකයා මිය ගොස් ඇති බවයි.ඊට හේතුව ලෙස ප‍්‍රකාශ වූයේ හෘදයාබාධයකි. එහෙත් නිසි පරීක්ෂණයක් සිදු කිරීමට පෙර ගරිල්ලන් විසින් සිරුර විනාශ කරනු ලැබු බැවින් පොල් පොට් ගේ මරණය සැක සහිත විය. එය සිය දිවි නසා ගැනීමක් ද, විෂ ශරීර ගත කිරීමක් ද, නැතහොත් හෘදයාබාදයක් දැයි අදටත් සැක සංකා පවතී. තම රැකවරණ පැතු ජාතියකින් හතරෙන් එකක් අමු අමුවේ මරා දැමු කුරිරු ඝාතක පොල් පොට් මහ වනයක් මැද අසරණව එලෙස අවසන් ගමන් ගියේ ය. මනුෂ්‍යත්වයට එරෙහිව යන ම්ලේච්ඡත්වයට කෙදිනක හෝ පහර වදින බව යළිත් වරක් ලොවට තහවුරු විය.චිලි දේශයේ හිටපු ඒකාධිපති පාලක ඔගස්ටෝ පිනෝෂේ ද සැලකෙන්නේ ලොව ප‍්‍රමුඛ පෙළේ අපරාධකරුවකු, මනුෂ්‍ය ඝාතකයකු වශයෙනි. ඔහු එරට බලයට පත් වන්නේ ද හොර පාරෙනි. ඒ එරට සමාජවාදී පාලක සැල්වදෝර් අයියන්දේ අමානුෂික ලෙස ඝාතනය කරමිනි. ඔහු එවකට චිලියේ හමුදා ප‍්‍රධානියා විය. මෙලෙස හමුදා කුමන්ත‍්‍රණයක් මගින් බලය ලබා ගත් ඔහු ඇමෙරිකාවේ සී.අයි.ඒ. සංවිධානයේ ද සහය ඇතිව චිලියේ සමාජවාදීන් සොය සොයා ඝාතනය කරන්නට වූයේ ය.පසුකාලීනව ඔහුගේ වාර්තාවල සඳහන් වූයේ ඔහුගේ සෘජු අණින් ඝාතනය වූ පුද්ගලයන් සංඛ්‍යාව 3,200 ක් පමණ වන බවයි. ඊට අමතරව ඔහුගේ බලය අතට ගත් අනුගාමිකයන් චිලියේ සාමාන්‍ය ජනතාව 80,000 ක් පමණ මරා දමා තිබුණි. තවත් 30,000 ක් පමණ මරණිය දණ්ඩනය පමුණවනු ලදුව සිර ගෙවල්වල ගාල් කරනු ලැබ සිටියෝ ය. මේ පිනෝෂේ ගේ ත‍්‍රස්තවාදය වටහා ගැනීමට උපකාර වන සංඛ්‍යා දත්ත කිහිපයක් පමණි. එහෙත් එම දත්ත පිනෝෂේ ගේ අමානුෂිකත්වය මැනැවින් වටහා ගැනීමට හැකි චිත‍්‍රයක් මවා දෙයි. මෙතරම් රුදුරු ත‍්‍රස්තවාදී නායකයකුගේ අවසන් ඉරණම ‍ෙකසේ විය යුතු ද? එය අනිවාර්යයෙන්ම කටුක එකක් විය යුතු බව ඔබ නිසැකයෙන්ම පවසනු ඇති. එහෙත් පිනෝෂේ මිය ගියේ ඊට හාත්පසින් ම වෙනස් අන්දමකින්.දිගු කාලයක් තිස්සේ චිලී දේශය පාලනය කිරීමේ හැකියාව පිනෝෂේට හිමිවිය. එහෙත් කල් යත්ම ඔහුගේ අනුප‍්‍රාප්තිකයන් ඔහු බලයෙන් පහ කරන්නට යෙදුණි. 2004 දී චිලි හි විනිසුරුවරයකු වූ ජුන් ගැස්මාන් පිනෝෂේට එරෙහිව නඩු ඇසීමට තීරණය කළේය. එතැන් සිට වසර කිහිපයක්ම යනතුරු ඔහුට චෝදනා එල්ල කෙරුණු අතර ඔහු විත්තිකරු කරමින් නඩු වාර කිහිපයක් ද විභාග කෙරිණි. එහෙත් ඔහු ඒ කිසිවකට වරදකරු කෙරුණේ නැත.මෙලෙස නඩු විභාගය අතරතුර එනම් 2006 දෙසැම්බර් 3 වැනිදා පිනෝෂේ හෘදයාබාධයකට ලක් වූයේය. ඔහු රෝහල් ගත කෙරුණු අතර එතෙක් රඳවා සිටි නිවාස අඩස්සියෙන් ඔහු මුදා හැරීමට ඒ සමගම උසාවිය තීරණය කළේය. දෙසැම්බර් 10 වැනි දින චිලී හමුදා රෝහලේදී සිය ඥාති මිත‍්‍රාදීන් වට කොට ගනිමින් සිටියදී පිනෝෂේ නම් වූ ඒකාධිපති වියරු මිනිසා අවසන් හුස්ම හෙළුවේය. කොතෙක් අකටයුතුකම් කළ ද, කොතෙක් ජීවිත සංඛ්‍යාවක් වනසා දැමුව ද ඒ වෙනුවට වන්දි ගෙවීමට ඔහුට සිදුවූයේ නැත.හිට්ලර්ලා, පොල් පොට්ලා, පිනෝෂේලා මේ අන්දමින් කළ පව්වලට වන්දි ගෙවද්දී වේලුපිල්ලේ ප‍්‍රභාකරන් නන්දිකඩාල් කළපුව ඉවුරේ මැරී වැටුණේය. තම හිතුවක්කාර, අත්තනෝමතික බල ලෝභය හේතුවෙන් මිය ගිය තිස් දහසකට ආසන්න ජනතාව වෙනුවෙන් ඔහු එසේ වන්දි ගෙව්වේය.ත‍්‍රස්තවාදය බිහි වන්නා සේම වඳවීම ද නිසැකය. ඒ මෙලොව අයහපත පරදවා යහපත කවදා හෝ ජය ගන්නා බැවිනි. එහෙත් පැවසිය යුතු දෙයක් තිබේ. හිට්ලර්ලා, පොල් පොට්ලා ප‍්‍රභාකරන්ලා මිය ගිය ද මුල්ලා මොහොමඩ් ඕමාර්ලා සහ ඔසාමා බින් ලාදෙන්ලා තවමත් ජීවත් වන බවයි. එමෙන්ම ත‍්‍රස්තවාදය යන්නෙහි නියම සීමා ඉර හඳුනා ගැනීමේ වැදගත්කම ද ලෝකවාසින් අවබෝධ කර ගත යුතුව තිබේ. එවන් වූ අවබෝධයක් මතින් ඉරාකය අපායක් කළ, උතුරු කොරියාව කුස ගින්නේ තබන, අපි‍්‍රකාව පාගා දමන ත‍්‍රස්තවාදීන්ට නිසි දඬුවම් ලබා දිය යුතුව තිබේ.ටිරෝනි වෑවලගේ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=af09060713</link>
    <topic>91 වරටත් පැවැත්වෙන ති‍්‍රකුණාමලයේ පොසොන් පෙරහර</topic>
    <author>ආනන්ද සරත් ගාල්ලගේ</author>
    <content>2010 දී මේ ව්‍යවස්ථාව අහෝසි වෙනවයුද ගිනි දැල් නිවුණු මොහොතක නිරාවරණය කැරෙන ජේතවන චෙත්‍යයසාරධර්ම රකින්නා එමඟින්ම සුරැකේද?රට ජාතිය රැක දී දෙව්ලොව ගිය රණවිරුවෝජීවිතය සුන්දරයිනපුරන් වැනසීම පිළිබඳ බෝසත් ආකල්පදකුණ පමණක් නොව රටම වමට හැරවූ ගාලු දිස්ති‍්‍රක් නායකයාපුනරින් අල්ලගත්තු දවසේ මම කිරිබත් කෑවාඩෙංගු මර්දනයට මහජන සහාය ඕනෑමිහිඳු හිමියන් දායාද කළ අධ්‍යාපන ක‍්‍රමවේදයසියලු ජන කොටස් එක්ව අලුත් ශී‍්‍ර ලංකාවක් ගොඩනඟමුමිනිසුන් වෙසින් උපන් තිරිසන්නු91 වරටත් පැවැත්වෙන ති‍්‍රකුණාමලයේ පොසොන් පෙරහරමෙවර පොසොන් උත්සවය පැවැත්වෙන්නේ දශක තුනක් පුරා ජනතාව පීඩාවට පත්කළ කුරිරු ත‍්‍රස්තවාදීන්ගෙන් සිරිලක ගලවාගත් මොහොතකයි. ශ්‍රේෂ්ඨ බෞද්ධ ජනනායකයකු වන ශ‍්‍රී ලංකා ප‍්‍රජාතාන්ති‍්‍රක සමාජවාදී ජනරජයේ ජනාධිපති මහින්ද රාජපක්ෂ මැතිතුමා ඇතුළු සියලුම පාර්ලිමේන්තු මැති ඇමැතිවරුන්ගේ පූර්ණ සහය මතය. යුද ජයග‍්‍රහණය ලබා ගැනීමෙන් අනතුරුව ජනාධිපතිතුමා පූර්ණ රාජ්‍ය අනුග‍්‍රහය යටතේ පවත්වනු ලබන බෞද්ධ ආගමික උත්සවය වන්නේ මෙයයි.එයට අමරව ති‍්‍රකුණාමලය ආසනයේ වත්මන් ශ‍්‍රී.ල.නි.ප. සංවිධායක ධූරය හොබවන ජාතිය ගොඩනැඟීමේ හා වතුªයටිතල පහසුකම් සංවර්ධනය කිරීමේ අමාත්‍ය සුසන්ත පුංචිනිලමේ ද, නැඟෙනහිර පළාත් සභාවේ මහාමාත්‍ය ධූරය හොබවන සිවනේසතුරෙයි චන්ද්‍රකාන්තන්ද, ත‍්‍රිකුණාමලය බෞද්ධ පුනරුදය නැංවීම සඳහා ඉමහත් කැපවීමෙන් කි‍්‍රයා කරනු ලබන ති‍්‍රකුණාමලය මහ දිසාපති ටී.ටී.ආර්.ද සිල්වා, නැඟෙනහිර පළාත් සංස්කෘතික අමාත්‍ය විමලවීර දිසානායක, ති‍්‍රකුණාමලය නගර හා කඩවත් ප‍්‍රාදේශීය ලේකම් වී.ජලදීපන් යන මහත්ම මහත්මීහු ද මේ කාර්යය සාර්ථක කර ගැනීම සඳහා ඉමහත් ඕනෑකමකින් පෙරමුණ ගෙන සිටිති.එයට අමතරව ජාතික තරුණ සේවා සභාව, බන්ධනාගාර දෙපාර්තමේන්තුව, සර්වෝදය ව්‍යාපාරය, සේවා ලංකා ආයතනය, ති‍්‍ර’මලය නගර සභාව, ලංකා ගමනාගමන මණ්ඩලය, ති‍්‍ර’මලය විදුලිබල මණ්ඩලය, පෞද්ගලික බස් සංගමය, ද්‍රවිඩ / සිංහල / මුස්ලිම් වෙළඳ ප‍්‍රජාව සහ ති‍්‍ර’මලයේ සමස්ත ධීවර ජනතාව ද මෙම පෙරහැර සාර්ථක කර ගැනීම සඳහා උරදී සිටිති.කාලිංග මාඝගේ බෞද්ධ ආක‍්‍රමණයෙන් බිඳ වැටුණු පොළොන්නරු යුගයේ අවසානයෙන් වසර 800 කට පසුව නැඟෙනහිර පළාතේ නැවත ඉදිවූ බෞද්ධ පන්සල බවට පත්වී ඇති ති‍්‍රකුණාමලය ජයසුමනාරාමය නොහොත් මහ පන්සලේ 91 වන පොසොන් පෙරහැර ජූනි මස 08 වන දින රාති‍්‍රයෙහි වීදි සංචාරය කිරීමට අවශ්‍ය කටයුතු දැනට සූදානම් කර ගෙන යනු ලැබේ.මෙම යහපත් සත් කි‍්‍රයාව සඳහා ප‍්‍රදේශයේ රජයේ, රජයේ නොවන සංවිධානවලින් ද, සාමාන්‍ය ද්‍රවිඩ/ සිංහල/ මුස්ලිම් ජනතාවගෙන් ද ජයසුමනාරාමයේ ආනන්ද කිත්ති හිමියන්හට විශාල පිටුබලයක් ලැබේ.එයට අමතරව දැනට පන්සලේ වාසය කරනු ලබන සියලුම ස්වාමීන් වහන්සේලාගේ, දහම් පාසලේ දරු දැරියන්ගේ සහ ආචාර්ය මණ්ඩලයේ කැපවීම ද අගය කළ යුතුය. විශේෂයෙන්ම මෙම කාර්යය සාර්ථක කරගනු වස් රෑ දවල් නිදි නොලබා වෙහෙස මහන්සියෙන් සියලු බර කරට ගෙන කටයුතු කරන අපේ පොඩි හාමුදුරුවන් නමින් හඳුන්වන ති‍්‍රකුණාමලයේ ඥාන කිත්ති හාමුදුරුවන් සවියකි.”මම විහාරාධිපති වූවායින් පසු පවත්වන හයවන පොසොන් පෙරහැරයි මෙය. 2005 සහ 2006 වසරවල රනිල් මහත්මයාගේ සහ එල්.ටී.ටී.ඊ.යේ සටන් විරාම ගිවිසුම නිසා මතු වී තිබූ යම් යම් අහේතුක කාරණා නිසා එම වසර දෙකේදීම අපිට පෙරහැර පැවැත්වීමට බැරිවුණා. වසරින් වසර මම මේ පෙරහැර සම්ප‍්‍රදායික ක‍්‍රමයෙන් බැහැරව නවීකරණය කරමින් වර්තමානයට ගැලපෙන අයුරින් පවත්වාගෙන යාමට උත්සාහ කරනවා. මෙම වසරේ පෙරහැර පැවැත්වීමේ සංවිධායක කටයුතු සිදුකරමින් සිටින අතරතුරේදී අප ජනාධිපති මහින්ද රාජපක්ෂ මැතිතුමා ඇතුළු ති‍්‍රවිධ හමුදාපතිවරුන් ඇතුළු වීරෝදාර රණවිරුවන් වසර 30ක පමණ වාර්ගික යුද්ධය ද අවසන් කර තිබෙනවා.ජනාධිපතිතුමා ජාතිය අමතා කළ කතාවේදී සඳහන් කළා, “මේ රටේ සිටින්නේ ජාතීන් දෙකක් පමණක් බව“ එම කරුණ සියලුදෙනා සිහිතබා ගෙන මෙවර පෙරහැරට මෙම ප‍්‍රදේශයේ ජීවත්වන සියලුම ජාතීන් නියෝජනය වන පරිදි සංස්කෘතික අංග ඇතුළත් කරමින් එම සියලුම ජාතීන් පෙරහැරට සම්බන්ධකර ගැනීමටත් මා බලාපොරොත්තු වෙනවා. මෙම පොසොන් උත්සවය සියලුම ජාතීන්ට සහභාගී වීමට හැකි සංස්කෘතික උත්සවයක් සේ පැවැත්වීමට අවශ්‍ය කරන සියලුම නර්තන, සංස්කෘතික අංග මෙන්ම ප‍්‍රදේශවලට ආවේණික පාරම්පරික නැටුම් ගැයුම් ඇතුළත් කිරීමට මා බලාපොරොත්තු වන අතර මෙම පෙරහැර ජාතික සංස්කෘතික සංදර්ශන පෙරහැරක් සේ පැවැත්වීමට සියලුදෙනාගේම සහයෝගය මා අපේක්ෂා කරනවා.එම සුභවාදී සියලු කරුණු මා සිතන පරිදිම සාක්ෂාත් කරගැනීමට ති‍්‍රකුණාමලය වාසී සියලුම ජනීජනයාගේ ආශිර්වාදය සහ සහයෝගය මට ලැබෙතැයි මගේ විශ්වාසයයි” ආනන්ද කිත්ති නාහිමියෝ පවසති.ආනන්ද සරත් ගාල්ලගේ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=as0906071</link>
    <topic>රුක් අරටුවෙන් මැවෙන මහා කාරුණිකයාණෝ</topic>
    <author>සේමාලි කැල්ලපත</author>
    <content>රුක් අරටුවෙන් මැවෙන මහා කාරුණිකයාණෝමිහිඳු මාහිමියන් මෙරටට උදාකළ දැහැමි ජන සමාජය යළි බිහි කරමුනෙළුම් විලගුරු සේවයේ රසකතාඅතු පිරිලා මල් පිපිලා මේ මල් මාසේ...දර්ශනීට වූ දේ තවමත් රහසක්?රට නිදහස් කර ගැනීමෙන් ලද ජවය රට හදා ගැනීමට යොදා ගත යුතුයිඅවිහිංසාවාදය පතුරුවන ‘පූජා උත්තම පූජා’එය සුවිසල් දැව කඳකි. වැඩුණු මිනිසුන් කීප දෙනකුටවත් එකට එක්වී දෑතින් බැදිය නොහැකි තරම් වූ එම දැව කඳ විස්මිත වූ නිර්මාණයක් මැවීම සඳහා පාදක වූ බව කවරෙක්නම් සිතත් ද? එනමුත් සැබෑවකි. අප නෙත් අභියස සිත් පහන් කරමින් මේ දිස්වන්නේ ඒ අජීවී දැව කඳට ජීවය කවමින් නිර්මිත වූ අසහාය බුද්ධ ප‍්‍රතිමාවකි. දැවයෙන් නිර්මාණය කළ ලොව විශාලතම හිඳි පිළිමය ලෙස සැලකෙන මෙම ප‍්‍රතිමාවෙන් ධර්ම චක‍්‍ර මුද්‍රාව නිරූපණය කෙරේ.මෙවන් වූ දුලබ බෞද්ධ කලා නිර්මාණ එක්තැන් කරමින් දේශීය කලා ශිල්පයන්හි අපූරුව මුළු මහත් ලොවට ම පෙන්නුම් කරන කලා නිර්මාණ එකතුවක් අම්බලන්ගොඩ කලුවඩුමුල්ල ශී‍්‍ර විජයාරාම පුරාණ විහාරස්ථානයේදී අපට දැක බලා ගන්නට ලැබිණි. විස්මිත කලාගාරයක් බඳු මේ විහාරස්ථානයේ අපූර්වත්වය පසුපස සිටිනුයේ එම විහාරාධිපති රුහුණු විශ්ව විද්‍යාලයේ බෞද්ධ හා පාලි අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය විලේගොඩ අරියදේව ස්වාමින් වහන්සේ ය.“විශ්ව විද්‍යාල ආචාර්යවරුන් ලෙස අප ලිවීම සහ ඉගැන්වීම කරනවා. එසේ ම ඉතිහාසය ගැන පර්යේෂණ කරනවා. අතීතයෙන් අපට උරුම වූ දේ ගැන විග‍්‍රහ කරනවා. ඒත් අනාගතයට දෙයක් කරන්නේ නැහැ. ඒ නිසා අනාගතය වෙනුවෙන් යමක් කළ යුතු යැයි මා හිතුවා. මෑතක සෑම තැනකම බුද්ධ ප‍්‍රතිමා නිර්මාණය වුණා. ඒ බොහෝ ප‍්‍රතිමා නිමවුණේ සිමෙන්ති හෝ ප්ලාස්ටර් ඔෆ් පැරිස් අමුද්‍රව්‍ය ලෙස අරගෙනයි. මේවායේ පැවැත්ම කෙටිකාලීනයි. දීර්ඝ කාලයක් පැවතිය යුතු ලෙසින් බුද්ධ ප‍්‍රතිමා නිර්මාණය කිරීම මගේ අරමුණ වුණා. ඒ සඳහා හොඳම මාධ්‍ය වන්නේ කළුගල්, පිළිස්සු මැටි (ටෙරාකොටා) හෝ දැව යි.  පාත‍්‍රයක අනුරුව රැගත් බෝධි ප‍්‍රාකාරයඅප රටේ එක් එක් යුගයන්හි දැවයෙන් කළ ප‍්‍රතිමා තිබුණා. ඉන් එක් යුගයක් වන්නේ දඹදෙණි යුගය යි. ඒත් දැවමය ප‍්‍රතිමා සුලභව නැහැ. චීනය, ජපානය වැනි රටවල මීට වසර දෙදහසකට පමණ පෙර කළ දැවමය ප‍්‍රතිමා තවමත් පවතිනවා. එනිසා මේ විහාර කර්මාන්තය සඳහා දැව සහ ටෙරාකොටා උපයෝගී කර ගැනීමට මං අදහස් කළා” යැයි අරියදේව හිමියෝ පැවසූහ.බුද්ධ ප‍්‍රතිමාවේ දෑතේ ඇඟිලි උපයෝගී කරගෙන ධර්ම කරුණක් හෝ සිදුවීමක් නිරූපණය හෝ සන්නිවේදනය ප‍්‍රතිමා නිර්මාණයේ දී මුද්‍රා වශයෙන් සැලැකේ. අප රටේ බොහෝ සෙයින් ඇත්තේ මුද්‍රා වර්ග කීපයක් පමණි. සමාධි, විතර්ක, ධර්ම චක‍්‍ර, අභය සහ භූමි ස්පර්ශ වැනි මුද්‍රාය. නමුත් අරියදේව හිමියෝ දැනට මුද්‍රා 28 ක් නිරූපණය වන දැවමය බුද්ධ ප‍්‍රතිමා නිර්මාණය කර ඇත්තාහ. ලොව දුර්ලභ මුද්‍රා කීපයක් ද ඒ අතර වෙයි.“ගත (සක්මන් ඉරියව්ව) හිථ (හිටි පිළිම) නිසින්න (හිඳි පිළිම) සහ සුප්ථ (සයන ඉරියව්ව) යන ඉරියව් හතරේ දැවමය බුද්ධ ප‍්‍රතිමා මෙහි තියෙනවා. ඉන් හිඳි පිළිමයන්හි භද්‍රාසනය, වීර ආසනය, පද්මාසනය හා ලලිතාසනය යන ආසන හතර ම මෙහි නිරූපණය වෙනවා. ලොව දුර්ලභම හිඳි ඉරියව්ව වන්නේ ලලිතාසනයයි. ලෝකයේ ලලිතාසන බුද්ධ ප‍්‍රතිමාවක් තිබුණේ ඇෆ්ගනිස්ථානයේ කාබුල් කෞතුකාගාරයේ යි. තලේබාන්වරු එය විනාශ කළා. චීනයේ අප‍්‍රසිද්ධ කලාකරුවකු නිර්මාණය කළ තවත් බුදුරුවක් වෙනවා.ති‍්‍රපිටකයේ පරිනිබ්බාන සූත‍්‍රයේ විස්තර වන බුදුරජාණන් වහන්සේගේ ගිලන් ඉරියව්ව ඉන් නිරූපණය වෙනවා. මෙහි මුද්‍රාව අප රටේ සම්ප‍්‍රදාය අනුව ගෙන ගිලාන ඉරියව්ව දැක්වෙන දැවමය පිළිමයක් මෙහි නිර්මාණය කළා. බුදුන් වහන්සේ දුක නැති කළා. එනිසා මෙම නිර්මාණයේ දුක නොපෙන්වා ගිලන් බව සහ ක්ලාන්ත ගතිය ඉස්මතු කරන ලෙස මා ශිල්පියාට උපදෙස් දුන්නා. මෙය සුවිශේෂ වන්නේ එනිසයි” විහාරාධිපති හිමියෝ පවසති.අප මෙතෙක් අසා දැක පුරුදු මුද්‍රා හැරුණු විට ලෝක විදූ සහ නඛසිකා සූත‍්‍රය ඇසුරෙන් නිර්මාණය කළ මුද්‍රාවක් සහිත දැවමය ප‍්‍රතිමාවක් ද නවතම නිර්මාණ ලෙස මෙහි ඇත්තේය. ඒ හැරුණුවිට මෙරට විශාලතම දැවමය බෝධි සත්ව ප‍්‍රතිමාව ද මෙම විහාරස්ථානයේ වෙයි.මෙරට ඈත අතීතයේ සිටම සෑම විහාර කලාවක් පිටුපසම එයට උරදුන් භික්ෂුන් වහන්සේ ද වෙති. මෙම විහාර කර්මාන්තයේ දී ද කලාකරුවාගේ දක්ෂතාවට බුද්ධ දර්ශනයේ එන විවිධ සංකල්ප පැහැදිලි කරමින් දක්ෂතා ඔපමට්ටම් කර ඉස්මතු කළේ අරියදේව හිමිපාණන් ය. උන්වහන්සේට ද කැටයම් කලාවට හොඳින් අත හුරුව ඇත්තේය. එය උන්වහන්සේට සහජයෙන් උරුම වූවකි. පසු කලෙක දී උන්වහන්සේ කැටයම් කලාව ප‍්‍රගුණ කළහ.බෞද්ධ කලාගාරයක් බඳු මෙම විහාරස්ථානයේ නිර්මාණය වන මේ මාහැඟි නිර්මාණයන්ට පණ දෙන්නේ ආර්.එච්. වෛද්‍යරත්න නම් වන දැව නිර්මාණ ශිල්පියා ය. ඕනෑම දැව කඳක් මෙම ශිල්පියාගේ කටු මිටි පහරින් පණ ගසන්නේය. දැව නිර්මාණකරණයේ උපන් හපන්කම් දක්වන ඔහුගේ ගම ගාල්ල වටරැක ය.රුහුණු විශ්ව විද්‍යාලයේ බෞද්ධ හා පාලි අධ්‍යයන අංශයේජ්‍යෙෂ්ඨ කථිකාචාර්ය ආචාර්ය විලේගොඩ අරියදේව හිමිඔහුගේ මුළු පරම්පරාවම කැටයම් ශිල්පීන් ය. විහාරස්ථානයේ ඇති විස්මිත හිඳි පිළිමය ද ඔහුගේ නිර්මාණයකි. ඒ සඳහා වූ දැවැන්ත දැව කඳ සොයා ගත් තැන සිට ඔහු කතාව ඇරැඹුවේ මෙසේ ය.“අප ශිල්පියො වුණාට මේ සියලු දේ එක්කර අප මෙහෙයවන්නේ අරියදේව හාමුදුරුවොයි. මං උන්වහන්සේ ළඟ වැඩට ඇවිත් දැන් අවුරුදු 7 ක් 8 ක් වෙනවා. හාමුදුරුවන්ට ඕනැ වුණා ටිකක් ලොකු දැව පිළිමයක් කරන්න. ලෝකයේ ලොකුම පිළිමය කරන්න ඕනැ කියා අප හිතුවේ නැහැ. හාමුදුරුවො මේ සඳහා ගත හැකි හොඳම දැව වර්ගය හෙව්වා. එයට සුදුසු විශාල කොස් කඳක් ගැන තොරතුරු ලැබුණේ පන්සලේ දායකයකුගෙනුයි. අපි ඒ ගහ බලන්න ගියා. දැවැන්ත කොස් ගසක්. කඳ වට අඩි 19 ක් විතර ඇති. කොස් කල් පවතින දැව විශේෂයක් නිසා එය තෝරා ගත්තා.මං කිව්වා මා කියන විදිහට ගහ කපන්න කියා. කඳ පන්සලට ගෙනත් පදම්වනතුරු තියා පිළිමය නෙළන්න ගත්තා. වැඩ ආරම්භ කළේ 2003 වසරේ. එලෙස වැඩ ආරම්භ කිරීමට පෙර පිළිමයෙන් නිර්මාණය විය යුතු මුද්‍රාව මෙයයි මේ ආකාරයේ පිළිමයක් වෙන්න ඕනැ යනාදි ලෙස උපදෙස් දුන්නෙ හාමුදුරුවො. පිළිමය නෙළාගෙන යනකොට හාමුදුරුවොම දැක්කා කඳේ තියෙන වෛරමක්. අපත් නොහිතූ විදිහට ඒ වෛරමෙන් දෑස් මතුවී තිබුණා. උන්වහන්සේගේ උපදෙස් මත ඒ වෛරම මතුකරගෙන දෑස් නිර්මාණය කළා. එම පිළිමයේ වැඩ නිම කිරීමට හය මාසයක් ගත වුණා.අරියදේව හිමියෝ ලොව විශේෂිත වූ බුද්ධ ප‍්‍රතිමාවන්හි දැක්වෙන මුද්‍රා පිළිබඳ අධ්‍යයනය කර ඒ දැනුම අවබෝධය ශිල්පියාට ලබා දෙති. ඒ ලබාදෙන දැනුම අනුව ශිල්පියා අතින් නිර්මාණය බිහිවෙයි.ලොව උසම දැවමය හිඳි පිළිමයගිලාන මුද්‍රාවෙන් යුතු බුද්ධ ප‍්‍රතිමාව“බුදු පිළිමයක් දැක්කහම හිතේ පහන් හැඟීමක් ඇතිවිය යුතුයි. පිටරට බුද්ධ ප‍්‍රතිමාවන්හි මුද්‍රාව බලා මං එය අපේ සම්ප‍්‍රදායට අනුව කැටයම් කරනවා. බොහෝ විට මෙම නිර්මාණ සඳහා තනි අරටුවක් සහිත මහෝගනී, කොහොඹ, කොස් හා කුඹුක් වැනි කල් පවතින ලී වර්ග යොදා ගන්නවා” යැයි වෛද්‍යරත්න මහතා පවසයි.වෛද්‍යරත්න මහතා මේ දිනවල බුදුන්වහන්සේ ගේ දුෂ්කර කි‍්‍රයා කිරීම දැක්වෙන දැව මුවා ප‍්‍රතිමාවක් නෙළීමේ යෙදී සිටියි. ඔහු ඒ සඳහා අවබෝධයක් ලබාගත්තේ පකිස්ථාන පිළිමයක පින්තූරයකි. එනමුත් ඔහු නිර්මාණකරණයට පිවිසෙන්නේ සිතේ මැවුණු රූපයක් සමගිනි. එහි ගැබ්වී ඇත්තේ අපේ රටේ සම්ප‍්‍රදායය.දැව කඳට ඔහු අතින් වදින සෑම කටු මිටි පහරක් පාසා ම මතුවන්නේ සියුම් අඟ පසඟකි. අප දෑසට මෙම පිළිමය ලක්වන විට එහි මතුව තිබුණේ දුෂ්කර කි‍්‍රයා සමය දැක්වෙන කෘශව ගිය සිරුරය. ඒ මතින් සියුම්ව පෙනෙන සේ නහර වැල් මතුකර ගැනීමේ වෑයමක ශිල්පියා නිරතව සිටියේය.විවිධ මුද්‍රා දැක්වෙන දැව මුවා පිළිමවලට අමතරව මෙම විහාරස්ථානයේ තවත් අපූරු නිර්මාණයක් ද වෙයි. ඒ බෝධි ප‍්‍රාකාරයයි. විහාරස්ථානයේ වැඩ සිටිනා බෝධින් වහන්සේ වටා ඉදිකර ඇති එය විශාල පාත‍්‍රයක ආකෘතියකි. එය ද අරියදේව හිමියන්ගේ නිර්මාණයකි.මතු පරපුරට යමක් දීමේ අදිටනින් කි‍්‍රයාත්මක වන අරියදේව හිමියන් ගේ සංකල්පයකට අනුව මෙම විහාරස්ථානයේ බොහොමයක් සිතුවම් නිර්මාණය වී ඇත්තේ ලෑලි ඵලක මතය. ලෑලි ඵලක මත තෙල් සායමින් බුද්ධ චරිතය සිතුවම් කර ඇත්තේ මෙම විහාරස්ථානයේ පමණක් බවත් මෙම චිත‍්‍ර නිර්මාණ වසර 500 ක් පමණ වුව විනාශ නොවී පවතින බවත් උන්වහන්සේ පවසති.විහාර කර්මාන්තයේ පෙරැළියක් ඇති කළ මෙම විහාරස්ථානයේ ඇති තවත් සුවිශේෂී නිර්මාණයක් වන්නේ මැටි ඵලක මූර්ති ය.පිළිස්සූ මැටි (ටෙරාකොටා) උපයෝගී කරගෙන නිමවූ පිළිම අප රටේ දක්නට ලැබුණේ පොළොන්නරු යුගයේ දී ය. දිගු කලක් පවතින සේ නිර්මාණය කළ අඩි 355 5 ප‍්‍රමාණයේ මැටි ඵලක මූර්ති මගින් බුද්ධ චරිතය උපතේ සිටි අභිනිෂ්ක‍්‍රමණය දක්වා නිරූපණය කෙරේ.වෛද්‍යරත්න ශිල්පියා ප‍්‍රතිමාවක වැඩ නිමකරමින්එසේ ම, ලක්දිවට බෝධින් වහන්සේ වැඩම කරවීම හා බෝධි රෝපණය අඩි 18 5 8 උස විශාල ප‍්‍රමාණයේ අර්ධ උන්නත මැටි ඵලක නිර්මාණ ලෙස (ටෙරාකොටා) මෙහි කරවා ඇත්තේය. ඒවා කල් පැවැත්මෙන් මෙන් ම කලාත්මක බවින් ද ඉතා ඉහළ ය.විහාරස්ථානයේ චිත‍්‍ර නිර්මාණ, මූර්ති සහ ලී කැටයම් සඳහා මෙරට ප‍්‍රවීණ කලාකරුවන් වන බන්දුල හරිශ්චන්ද්‍ර, අනුර ශී‍්‍රනාත්, සුසන්ත කුලවංශ සහ කේ.ටී. චන්ද්‍රසේන කලාකරුවන් දායක වූ බව විහාරාධිපති හිමියෝ පැවසූහ.වෙස් මුහුණු කැටයම් කලාව අම්බලන්ගොඩ ප‍්‍රදේශයට ආවේණික කලාවකි. සෑම ගුරුකුලයකට ම අයත් වෙස් මුහුණු වර්ග, දහඅට සන්නිය දක්වා ලී කැටයමින් යුතුව මෙම විහාරස්ථානයේ වා කවුළු අලංකරණය සඳහා යොදා තිබේ. කෝලාම් මුහුණු ඛණ්ඩය උඩ වා කවුළු අලංකරණයට එක් කර ඇත්තේ ය.මෙම විහාරස්ථානයේ අප කී නොකී සෑම නිර්මාණයක් ම දැවයෙන් හෝ පිළිස්සූ මැටියෙන් කළ නිර්මාණය. ගැමි කලාවත් අතීත උරුමයත් එකට කැටි කර ජනසන්තක කර එය ජාතික උරුමයක් ලෙස මතුවටත් රැගෙන යා හැකි පරිද්දෙන් මෙම විහාරස්ථානයේ සියලුම නිර්මාණ බිහිකර ඇත්තේ ය.“මේ විහාරස්ථානයේ ඇති කලා ශිල්ප හැදෑරීමට පුද්ගලයකු ග‍්‍රන්ථ රාශියක් කියවිය යුතුයි. බෞද්ධ කලා ශිල්ප පිළිබඳ අධ්‍යයනයන්හි යෙදෙන කාට වුව ද කීප තැනකදී කළ යුතු අධ්‍යයන කාර්යයන් මෙහි ඇති නිර්මාණ මගින් එකම තැනක දී කළ හැකියි. බුද්ධ ප‍්‍රතිමාවන්හි එන මුද්‍රා පිළිබඳ හදාරන්නකුට එකම ස්ථානයකදී විවිධ මුද්‍රා හා ඒවායේ වෙනස්කම් පිළිබඳ අවබෝධයක් ලබාගන්න පුළුවන්” යැයි අරියදේව හිමියෝ පවසති.“මං මේ සියලු දේ අවුරුදු දොළහක් පුරා කළේ විශ්ව විද්‍යාල ආචාර්යවරයකු ලෙස ලද වැටුපෙන්. අතීතයෙන් අප ලද දේවල් අද අපි අධ්‍යයනය කරන්නේ ඒවා මෙතෙක් කල් පැවතුණු නිසයි. ඒ ආකාරයෙන් අපේ මතු පරපුරටත් දැක බලා ගැනීම සඳහා කාලයක් පවතින සේ කලා නිර්මාණ එක්තැන් කිරීම මට අවශ්‍ය වුණා. කලා නිර්මාණ අගය කරන ස්වාමින් වහන්සේ නමක ලෙස මා වෙතින් සිදුවිය යුතු යුතුකමක් ලෙස මා එය සැලකුවා” යැයි අරියදේව හිමියෝ අප හා පැවසූහ.පොසොන් උත්සවය වෙනුවෙන් අද (07 දා) සහ හෙට (08 දා) විශේෂ ප‍්‍රතිමා ප‍්‍රදර්ශනයක් අම්බලන්ගොඩ කලුවඩුමුල්ල ශී‍්‍ර විජයාරාම පුරාණ විහාරස්ථානයේ පැවැත්වේ. මෙම ප‍්‍රදර්ශනය දිනපතා රාති‍්‍ර 10 දක්වා පැවැත්වෙන බව අරියදේව හිමියෝ පවසති.සේමාලි කැල්ලපතපිංතූර - දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=as0906072</link>
    <topic>මිහිඳු මාහිමියන් මෙරටට උදාකළ දැහැමි ජන සමාජය යළි බිහි කරමු</topic>
    <author>හම්බන්තොට සිංහගිරි විහාරාධිපති සූරියවැව ජාතික පාසලේ ආචාර්ය බොදු සංරක්ෂණ පදනමේ සභාපති විතාරන්දෙණියේ වජිරවංශ හිමි</author>
    <content>රුක් අරටුවෙන් මැවෙන මහා කාරුණිකයාණෝමිහිඳු මාහිමියන් මෙරටට උදාකළ දැහැමි ජන සමාජය යළි බිහි කරමුනෙළුම් විලගුරු සේවයේ රසකතාඅතු පිරිලා මල් පිපිලා මේ මල් මාසේ...දර්ශනීට වූ දේ තවමත් රහසක්?රට නිදහස් කර ගැනීමෙන් ලද ජවය රට හදා ගැනීමට යොදා ගත යුතුයිඅවිහිංසාවාදය පතුරුවන ‘පූජා උත්තම පූජා’ශ‍්‍රී ලංකාද්වීපය නව බොදු සංස්කෘතියකට අනුව හැඩගැසුණේ අනුබුදු මිහිඳු මාහිමියන්ගේ ලංකාගමනය නිසයි. පොසොන් පුර පොහෝ දිනක සිදුවූ මෙම සුවිශේෂ ඓතිහාසික සිදුවීම නිසා ලාංකිකයෝ අභිමානවත් සංස්කෘතියකට උරුමකම් කීමට සමත්ව සිටිති.අනුබුදු මිහිඳු මාහිමියන් සිරිලකට වැඩම කිරීමට පෙර මෙරට වැසියෝ විවිධ මිසදිටු ඇදහීම්වල නියුතු වූහ. ගස් ගල් පර්වත අව් වැසි සුළඟාදී ස්වභාවික වස්තු මෙන්ම යක්ෂ හා නාග වන්දනාව, මළවුන් ඇදහීම, දෙවියන් ඇදහීම ආදී වත්පිළිවෙත්හි ලක්වැසියෝ නිරතව සිටි බව මහාවංසය හා දීපවංශය යන වංශකතාවන්හි සඳහන් වෙයි.භාරතයේ රජකළ ධර්මාශෝක රජු දිග්විජය ප‍්‍රතිපත්තිය අත්හැර ධර්ම විජය ප‍්‍රතිපත්තිය අනුගමනය කිරීමත් සමඟ රජු බුදුදහමට අනුව කි‍්‍රයා කරන දැහැමි රජෙක් බවට පත්විය. තෙවැනි ධර්ම සංගායනාව පැවැත්වූ රජු ශාසනික පාරිශුද්ධිය ඇති කළේය. අසූහාර දහසක් වෙහෙර විහාර ඉදිකළේය. තම දුවත් පුතාත් පැවිදි කළේය. රටවල් නවයකට ධර්ම දූත පිරිස් පිටත්කර යැවීය. ඒ අනුව ලක්දිවට එවන ලද්දේ මිහිඳු මාහිමියන් ඇතුළු ඉත්තිය, උත්තිය, සම්බල, භද්දසාල, සුමන සාමණේර, භණ්ඩුක උපාසක යන දූත පිරිසයි.පොසොන් පුර පොහෝ දිනය ලක්දිවට මිහිඳු මාහිමියන් ඇතුළු දූත පිරිස පැමිණෙන විට ලක්දිව රජ කළ දෙවනපෑතිස් රජු මුව දඩයමෙහි නිරතව සිටියේය. රටවැසියන් ද පොසොන් සැණකෙළියෙහි නිරතව සිටි බව සඳහන් වේ. එහිදී අනුබුදු මිහිඳු මාහිමියෝ රජු අමතාසමණාමයං මහාරාජ – ධර්ම රාජස්ස සාවකා තමේව අනුකම්පාය – ජම්බුදීපා ඉදාගතයන ගාථාව ප‍්‍රකාශ කළහ. එහි අර්ථය වන්නේ “මහරජ අපි ධර්ම රාජයාණන් වහන්සේගේ ශ‍්‍රාවකයෝ වෙමු. ඔබ කෙරෙහි අනුකම්පාවෙන් දඹදිව සිට මෙහි ආවෙමු” යනුයි.එහිදී රජු අනුබුදු මාහිමියන් කෙරෙහි පැහැදීමට පත්වූ අතර තම අත තිබූ දුනු ඊතල පසෙකලා උන්වහන්සේට වන්දනා කළේය. පසුව අනුබුදු මිහිඳු මහරහතන් වහන්සේ එහි තිබූ අඹ ගස මුල් කරගනිමින් රජුගේ බුද්ධිය විමසීම සඳහා ප‍්‍රශ්නාවලියක් හා රජුගේ ඥාතීන් පිළිබඳව ප‍්‍රශ්නාවලියක් ද විමසූහ. එයට නිසි පිළිතුරු දුන් රජු තම බුද්ධි මහිමය ප‍්‍රකට කළේය. රජුගේ පුළුල් ඤාණය පිළිබඳ වටහාගත් අනුබුදු මිහිඳු මාහිමියෝ පසුදින රජු ඇතුළු පිරිසට චුල්ලහත්ථිපදෝපම සූත‍්‍රයෙන් දම් දෙසූහ. රජු ඇතුළු පිරිස ධර්ම ඤාණය ලබාගත් අතර පසුව සමචිත්තපරියාය, ආදිත්තපරියාය, දේවදූත, විමානවත්ථු, පේතවත්ථු, සච්චසංයුක්ත ආදී සූත‍්‍ර දේශනා රැසක් ලක්වැසියන්ට දේශනා කළහ.දෙවනපෑතිස් රජුගේ අමාත්‍ය මණ්ඩලයේ සිටි අරිට්ඨ ඇමැතියා පැවිදි වීමත් සමඟ ලාංකීය භික්ෂු සසුන ද සංඝමිත්තා ගමනයෙන් පසු අනුලා දේවිය ඇතුළු කාන්තාවන් පැවිදිවීමත් සමඟ ලාංකීය භික්ෂූණී සසුන ද ආරම්භ විය. ලක්දිව දස දෙස වෙහෙර විහාර ආරාම ගොඩනැඟෙන්නට වූ අතර ඒ තුළින් පන්සිල් සුරකින ජන සමාජයක් මෙරට බිහිවිය. ගස්, ගල්, පර්වත, මළවුන් ආදී මිථ්‍යා වැඳුම් පිදුම් වෙනුවට තෙරුවන් වන්දනා චෛත්‍ය හා බෝධි වන්දනා දෙවියන්ට හා මළවුන්ට පිංදීම් වැනි සමිදිටු වැඳුම් පිදුම් ක‍්‍රම බිහිවිය.ගමයි පන්සලයි වැවයි දාගැබයි යන තේමාවට අනුව බෞද්ධ ජන සමාජයක් බිහිවිය. පංච දුෂ්චරිත කි‍්‍රයා අතහැර තම දිවි පැවැත්ම සඳහා බුදුරදුන් අනුදත් පංචසීලය සුරකින ආර්ථික පිළිවෙත් අනුගමනය කරමින් කෘෂිකාර්මික දිවිපෙවෙතකට ලක්වැසියෝ හුරුපුරුදු වූහ.ගමේ පන්සල මුල්කරගත් අධ්‍යාපන ක‍්‍රමයක් මෙරට බිහිවූ අතර පිරිවෙන් අධ්‍යාපන ක‍්‍රමයක් ද ඇතිවිය. බුත්සරණ, අමාවතුර, ජාතක පොත, සද්ධර්මරත්නාවලිය ආදී වටිනා කෘති රැසක්ම රචනා වූයේ එහි ප‍්‍රතිඵලයක් ලෙසයි. අනුරපුර මහා විහාරය ඉදිකිරීමෙන් පසු නව ගෘහ නිර්මාණ ශිල්පද බිහිවන්නට විය. තවද මහින්දාගමනයේ ප‍්‍රතිඵලයක් ලෙස සිදුවූ සංඝමිත්තා ගමනයත් සමඟ දහ අට කුලයක කලා ශිල්පීහු ලක්දිවට පැමිණියහ. ඔවුහු ලක්දිව දස දෙස ගෘහ නිර්මාණ කැටයම් චිත‍්‍ර මූර්ති ආදී කලා කෘති බිහිකළහ. ලෝවාමහාපාය, සඳකඩපහන, සමාධි බුදුපිළිමය ආදී ශිල්ප දෙස බලනවිට ලොව මවිතයට පත් කළ නිර්මාණ සිරිලක බිහිවී ඇත.මිනිස් සමාජයේ අධ්‍යාත්මික ගුණ වගාවෙහි පුළුල් ප‍්‍රගතියක් ඇතිවන්නට විය. රටවැසියෝ මෙන්ම රාජ්‍ය නායකයින් ද නිති පන්සිල් පොහොය අටසිල් රැකීමට පුරුදු වූහ. තම රාජ්‍යත්වය ශ‍්‍රී මා බෝධිය, දළදා වහන්සේ වැනි පූජනීය වස්තූන්ට පූජා කරන්නට වූහ. රාජ්‍ය පාලකයා යනු දසරාජ ධර්මයෙන් රට පාලනය කරන බෝධිසත්වයෙකු ලෙස ද හැඳින්විය. ලක් වැසියන්ටම ආදර්ශයක් වනසේ කටයුතු කළ රජවරු තම නම් ද බෞද්ධ නම් බවට පත්කරගනු ලැබූහ. සද්ධාතිස්ස, කාශ්‍යප, මුගලන්, ධාතුසේන, මිහිඳු, සිරිසඟබෝ, බුද්ධදාස ආදී රාජ්‍ය නම්වලින් ඒ බව පැහැදිලි වෙයි.මුළු මහත් සමාජයම ගිහි පැවිදි වශයෙන් කොටස් දෙකක් වශයෙන් ආධ්‍යාත්මික ප‍්‍රගතිය අනුව වෙන් කෙරුණු අතර එය භික්ෂු භික්ෂුණී උපාසක උපාසිකා යනුවෙන් සිව්වනක් පිරිසක් බවට ද පත්වූහ. ලක්දිව දස දෙස වෙහෙර විහාර ඉදිවූ අතර ඒ අනුව ලක්ජන සමාජය දැහැමි බොදු සමාජයක් බවට පත්විය.අනුරාධපුර යුගයේ රජකම්කළ බොහෝ රජවරු අවිහිංසාවාදී බෝසත් ප‍්‍රතිපත්ති අනුගමනය කළ අතර පොළොන්නරු, දඹදෙණි, කෝට්ටේ ආදී යුගවලදී ද එබඳු බෝසත් රජවරු බිහිවන්නට වූහ. ඇතැම් අවස්ථාවල පරසතුරු උපද්‍රව මෙරටට ඇතිවූ අතර එහිදී සම්බුදුරදුන්ගේ පාත‍්‍ර ධාතුවත්, දළදා වහන්සේත් රැක ගැනීමට දිවි හිමියෙන් රජවරු කි‍්‍රයා කළහ. මෙරට රාජ්‍යත්වය ලැබීමේ ප‍්‍රධාන සංකේත බවට පත්වූයේ පාත‍්‍ර ධාතුව සහ දළදා වහන්සේය.පොසොන් පුර පොහෝදා සිදුවූ මහින්දාගමනය නිසා බෞද්ධ ලෝකයේ කේන්ද්‍රස්ථානය ලෙසද අප රට පත්වූ අතර විදේශීය ආක‍්‍රමණ හේතුවෙන් අද ඇතැම් වෙනස්කම් ඇති වුවද තවමත් අප රට බෞද්ධ රටක් ලෙසම ආගමට දහමට ලැදි ජනසමාජයක් පවතී. අනුබුදු මිහිඳු මාහිමියන්ගේ ලංකා ගමනය සිහිකරමින් පොසොන් පුර පොහෝදා මුළු මහත් සිරිලක පුරා සීල සමාදාන, බුද්ධ පූජා හා බෝධි පූජා, තොරන්, දන්සැල්, පෙරහර, වැඩිහිටි උපස්ථාන, වන්දනා ගමන්, දානමය පිංකම් ආදිය පැවැත්වෙයි.මේ සියලු බෞද්ධ ආගමික උත්සව අප පැවැත්විය යුත්තේ ලෝභය ද්වේශය මෝහය ආදී පවිටු සිතුවිලි මුල්කරගෙන නොවේ. පරිත්‍යාගය කරුණාව මෛති‍්‍රය ප‍්‍රඥාව මුල්කරගෙනය. එ නිසා බුදුරදුන්ටත් මිහිඳු මා හිමියන්ටත් කරන උතුම් බුද්ධ පූජා වන්නේ පොසොන් සමයේ පිංකම් සිදු කරමින් අනුබුදු මිහිඳු මාහිමියන් උදාකළ දැහැමි ජන සමාජය යළි උදාකිරීම සඳහා මේ පොසොන් පෝදා අදිටන් කරගැනීමයි.හම්බන්තොට සිංහගිරි විහාරාධිපති සූරියවැව ජාතික පාසලේ ආචාර්ය බොදු සංරක්ෂණ පදනමේ සභාපති විතාරන්දෙණියේ වජිරවංශ හිමි</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=as0906073</link>
    <topic>නෙළුම් විල</topic>
    <author/>
    <content>රුක් අරටුවෙන් මැවෙන මහා කාරුණිකයාණෝමිහිඳු මාහිමියන් මෙරටට උදාකළ දැහැමි ජන සමාජය යළි බිහි කරමුනෙළුම් විලගුරු සේවයේ රසකතාඅතු පිරිලා මල් පිපිලා මේ මල් මාසේ...දර්ශනීට වූ දේ තවමත් රහසක්?රට නිදහස් කර ගැනීමෙන් ලද ජවය රට හදා ගැනීමට යොදා ගත යුතුයිඅවිහිංසාවාදය පතුරුවන ‘පූජා උත්තම පූජා’පවුල් 300ක පමණ සාමාජිකත්වයක් ඇති, අවුරුදු 35ක තරමේ ඉතිහාසයක් ඇති හෝමාගම, දකුණු මුල්ලේගම එක ම සුබසාධක සමිතිය වන ශ‍්‍රී සීලාලංකාර සමිතියට ගොඩනැඟිල්ලක් ඉදිකර ගැනීමට සුදුසු බිම්කඩක් සපයා ගැනීම කාලයක් තිස්සේ ම අසීරු ව පැවතිණි.ගුණසිංහ හෙට්ටිආරච්චිමේ නිසා පුළුල් සමාජ සේවාවක් ඉටු කරන සමිතියට අයත් මඩු, පුටු ආදී දේවල් තබාගැනීමට ස්ථිර නිවහනක් නොවී ය. එහෙයින් ඒවා සමිති නිලධාරීන් ගේ නිවෙස්හි තාවකාලික ව තැබීමට සිදු වී තිබිණි.අවසානයේ පුණ්‍යවන්ත දියණියක් සමිතියේ පිහිටට ඉදිරිපත් වූවා ය.ඇය තම පුංචි ඉඩමෙන් කොටසක් සමිති ගොඩනැගිල්ල ඉදිකිරීම සඳහා ප‍්‍රදානය කළා ය. ගොඩනැඟිල්ල තනාගත් පසු සමිතියේ සියලු ප‍්‍රජා සේවා එතැන සිට ක‍්‍රමවත්ව සිදුකිරීමේ අවස්ථාව අපට උදාවෙයි.ගේට්වේ ජාත්‍යන්තර පාසලේ සේවාවේ නියුතු ශෝභා මනෝරි සමරසිංහ මෙනෙවියනි, ඔබ විසින් කරන ලද මේ පරිත්‍යාගය පිවිතුරුය. ආදර්ශවත්ය.ඔබ පැතූ පරිදිම ඔබේ මාපිය දෙපලට, අභාවප‍්‍රාප්ත රාජා සමරසිංහ මහතාට සහ චන්ද්‍රා පෙරේරා මහත්මියට ඒ පින අත්වේවා!  හෝමාගම, මුල්ලේගම සීලාලංකාර සුබසාධක සමිතියේ ගරු ලේකම් පියදාස අබේවික‍්‍රම මහතා විසින් යොමුකරන ලද ලිපියක් ඇසුරිනි.  රෑ අහර ගනිමින් සිටිය දී මගේ ජංගම දුරකථනය නාද විය. මම එහි සටහන්ව තිබූ අංකය දෙස බැලුවෙමි. ඒ ම’පියාගේ ය. කිසියම් හදිසියක් විය යුතුය. නැත්නම් ඔහු මෙසේ මා අමතන්නේ නැත.’තාත්තෙ’’දුවේ සුනිල් මාම නැතිවෙලා!’’මොන?’’ඇයි මතක නැද්ද? ඔයාලව බස් එකේ ඉස්කෝලෙ එක්කගෙන ගිය සුනිල් මාම?’මගේ මතකය පුරා සුනිල් මාමා ගේ රූපය වහා ඇදී ගියේ ය. එකෙණෙහි ම ‘හෝස්’ ගා නැඟී ආවේ සංවේගයකි.’කොහොමද තාත්තෙ සුනිල් මාම නැතිවෙල තියෙන්නෙ?’’ඇක්සිඩන්ට් එකක්!’මම ම’පියාට සමු දී දෑස පිසදා ගතිමි.මා සමඟ අහර ගනිමින් සිටි මගේ මිතුරියන් තිදෙනාට ද මගේ දැඩි සංවේගය දැනී තිබිණ. ඔවුන් අත සෝදන්නට වූයේ එහෙයිනි.සුනිල් මාමා දුරින් මගේ නෑයෙකි. එහෙත් ඔහු අප හා බැඳුණේ නෑකමට වඩා මිනිස්කමිනි.ඔහු ලංගම රියැදුරෙකි. මිනිස්කමින් හද පුරවා ගත් උතුම් රියැදුරෙකි.එවක ඔහු රැකියාව කළේ බලංගොඩ ඩිපෝවේය. ප‍්‍රධාන මාර්ගයෙන් ඈත, දුෂ්කර අතුරු මාර්ගයක පිහිටි අපේ ගමට – මිල්ලකඩේට එදා ආගිය එක ම බසයේ රියැදුරු ලෙස ඔහු ඉටු කළ අද්විතීය සේවාව අපි සදා සමරමු.උදේ මිල්ලකඩේ සිට පැල්මඩුල්ල දක්වා දිවෙන පාසල් ගමන් වාරයත්, සවස දෙකට පැල්මඩුල්ලේ සිට මිල්ලකඩේ බලා එන පාසල් ගමන් වාරයත් ඔහු ගේ රාජකාරි කාලයේ දී නම් වැරදුණේ ම නැත. කෙසේ හෝ බසයක් ගෙන ඒම ඔහුගේ පුරුද්ද ය.ඔහු අතුරු මාර්ගයේ මෙන් ම ප‍්‍රධාන මාර්ගයේ ද කිසිදු පාසල් දරුවකු මඟ දමා නොගියේය. ඒ කවුරුත් ඔහු ගේ ‘දූලා පුතාලා’ විය. සවස දෙකට පැල්මඩුල්ලෙන් මිල්ලකඩේ බලා ගමන පිටත්වීමට පෙර හැමදාම ඔහු අසන ප‍්‍රශ්නයක් විය.’මිල්ලකඩේ පාරෙ ඔක්කොම දරුවො ආවද?’ ඔහු රිය පණගන්වන්නේ ‘ආවා - ආවා’යි පිළිතුරු ආ කල ය.ඇතැම් විට ඇතැම් දරුවෙක් පැමිණ නොසිටියේ ය.’එහෙනං පොඩ්ඩක් බලමු ද එයා එනකං’ විනාඩි කිහිපයක් ගමන පමා කිරීම ඔහුගේ සිරිතය.සුනිල් මාමා චාම් මිනිහෙක් විය. ඔහු සෙරෙප්පු යුගලක් වුව නොපැළඳුවේය. ඔහු ප‍්‍රිය කළේ බුලත්විට ය. දුම්වැටි හෝ මත්පැන් දෙස ඇහැක් ඇර බැලුවේ නැත.අද ළදරු පාසල් යන දරුවන් සමඟ අම්මලා ද යෑම සිරිතය. එහෙත් සුනිල් මාමා බසය පදවන විට අම්මලා ළදරු පාසල් ගියේ නැත. දරුවන් බසය කරා කැඳවා ගෙනැවිත් සුනිල් මාමාට බාරදීම සිරිත විය.සුනිල් මාමා ඒ සිඟිත්තන් බාරගත්තේ ආසාවෙනි. සිඟිත්තන් ටික බසයේ නංවාගෙන ගිය සුනිල් මාමා ළදරු පාසල ළඟ බසය නවත්වා ඔවුන් බසයෙන් බැස ළදරු පාසලට යන හැටි බලා සිටියේ ආසාවෙනි.එකල මා ද ළදරු පාසල් ගියේ එසේ ය. දහවල් එකොළහට මිල්ලකඩේ බලා එන ගමන් වාරයේ දී ළදරු පාසල ළඟදී අප බසයට ගොඩකරවා ගෙන ආ හැටිත්, ඒ ඒ ළදරුවා අදාළ නිවෙස අසලින් බැස්සවූ හැටිත් මට මතක ය.සුනිල් මාමා අපේ පාරෙන් සමුගෙන බලංගොඩ - කොළඹ බසයේ සේවාවට මාරුවූයේ ගමේ කොයිකාගේත් විරුද්ධත්වය මධ්‍යයේ ය. ඔහු හැමදාම ගමේ පාරේ තියාගැනීමට අපට බැරි විය.සවස දෙකට පැල්මඩුල්ලෙන් බලංගොඩ දෙසට ඇත්තේ මිල්ලකඩේ බසය හා උඩරංවල බසය පමණි. ඒ බස් නැති දිනවල අපට පැල්මඩුලු බස් නැවතුමේ දෙපැයක් පමණ රස්තියාදු වීමට සිදුවිය. ඒ අතරතුර කාලයේ කොළඹින් එන බලංගොඩ බසය පාසල් දරුවන් නංවා ගැනීමට අකැමැතිය. අප නංවා ගැනීමට සිදුවන නිසා බසය නවත්වන්නේ ද බොහෝ ඈතිනි. අප සුසුම් ලමින් බලා සිටිය දී බසය අපට ගොරවමින් ඇදී යෑම සිරිතකි.සමහර දවස්වල සුනිල් මාමා ඒ බසය පදවාගෙන ආවේය. එබඳු දිනවල අප දිවගොස් බසයට නැඟගත්තේ ඉමහත් සතුටකිනි.’මේ ළමයි උදේ ආපු අය. වතුර ටිකක්වත් නෑ. බඩගින්නේ’ අප දකින ඔහුට කියැවෙයි.බලංගොඩ ඩිපෝවේ හොඳම රියැදුරු ලෙස සුනිල් මාමා වරක් සම්මානයට පාත‍්‍ර වූයේ සැබැවින් ම ඔහුගේ මේ යහගුණය නිසාමය.මියගිය දිනට පෙර සුනිල් මාමා නෑ ගෙවල් සමූහයකට ම ගොස් සතුටින් කාලය ගත කර තිබිණි.සුනිල් මාමාට අවසන් ගෞරවය දැක්වීම පිණිස අතිවිශාල පිරිසක් ඕපනායකට රැස් ව සිටියහ.අද සුනිල් මාමා නැත. එහෙත් ඔහු ගේ සේවාවේ ගුණ සුවඳ ඇත. එය අප ජීවත්වනතුරු අපේ මතකය සුවඳ ගන්වනු ඇත.ලංගම බස්වලින් සේවාව සලසා ගන්නා සුවහසක් පාසල් දරු දැරියනට ‘සුනිල් මාමලා’ අවශ්‍යය. එබඳු සුනිල් මාමලා හැම අතුරු පාරකම පහළ වේවා යි පතමි.  ඕපනායක උතුරු හුණුවල තමාලි නානායක්කාර මෙනෙවිය විසින් යොමු කරන ලද ලිපියක් ඇසුරිනි.  මට ගුරු පත්වීමක් ලැබිණි. ඒ සඳහා මා ති‍්‍රකුණාමලයට යා යුතු විය. මා වෙසෙන්නේ කොළඹට කිට්ටුව ය.කොළඹ සිට ත‍්‍රිකුණාමලයට සතිපතා යාම් –ඊම් දුෂ්කර බව සැබැවි. එහෙත් මා ලද මුල්ම රැකියාවට මෙන් ම දරුවනට ඉගැන්වීමට ද මම ආශා කළෙමි. ඒ ආශාව විසින් ම මා එහි යැවිණි.සැමියා කොළඹ ප‍්‍රදේශයේ සිටියදී මම දියණිය ද කැටුව ති‍්‍රකුණාමලයට ගියෙමි. සෑම සති අන්තයකම කොළඹ බලා ආමි. මෙය පීඩාවක් බවට පත්වීමට වැඩි කාලයක් ගියේ නැත.මේ පීඩාව දුරුකරගන්නට නම් මා ස්ථාන මාරුවක් ලැබිය යුතු විය. “දුෂ්කර ප‍්‍රදේශවල පාසල්වලට ගුරු පත්වීම ලබාගෙන වැඩිකල් නොගොස් පහසුකම් ඇති පෙදෙසකට මාරු වී යෑමට උත්සාහ දරනවා” යන්න ජනප‍්‍රිය චෝදනාවකි.මට මුහුණදීමට සිදුවූයේ ද ඒ තත්ත්වයටම ය.පාසල් දරුවන් ගේ පැත්තෙන් බලන කල ඒ චෝදනාව සාධාරණ බව සැබවි. එහෙත් මගේ හා අප පවුලේ ජීවන ගැටලු අප විසින්ම විසඳ්‍ර ගත යුතු විය. එය අපට අදාළ යථාර්ථයයි.මම ද මාරුවක් අපේක්ෂාවෙන් නිලධාරීන් පසුපස යන්නට පටන්ගතිමි. මට මගේ ප‍්‍රශ්නය විශේෂ වුව ද ඔවුනට මා තවත් එක් ගුරුවරියක පමණක් ම විය.වැඩිකල් නොගොස් ම මම ඉච්ඡාභංගත්වයට පත්වීමි.මට ඇය හමුවූයේ මේ අවස්ථාවේ ය. පුරුද්දට දුක කීවා විනා ඇගෙන් සාධාරණයක් ඉටු වෙති’යි ඒ අවස්ථාවේ මම නොසිතීමි. එහෙත් ඇය තවත් එක් නිලධාරිනියක් නම් නොවූවාය. ඇය මගේ ඉෂ්ට දේවතාවිය වූවා ය.අධ්‍යාපන අමාත්‍යාංශයේ සහකාර ලේකම් සන්ධ්‍යා විජයබණ්ඩාර මහත්මියනි, අපගේ හෘදයාංගම ප‍්‍රණාමය ඔබට පුදකර සිටිමි.  කොළඹ ප‍්‍රදේශයේ පදිංචි, ති‍්‍රතුණාමලයේ සේවාව කළ ගුරුවරියක විසින් යොමු කරන ලද ලිපියක් ඇසුරිනි.  අලව්වේ කණමීවල ජයන්ත කුමාර දිසානායක මහතා විසින් ලියන ලදුව ඉකුත් මැයි මස තුන්වැනිදා නෙළුම්විලේ ‘කටහඬ’ මැයෙන් පළ වූ කතාව සම්බන්ධයෙන් රූපවාහිනී හඬ නළු හා උපසිරැසි ශිල්පීන් ගේ එකමුතුව කරුණු පැහැදිලි කිරීමේ ලිපියක් එවා තිබේ.එහි මෙසේ සඳහන් වේ.’එහි නම නොසඳහන් පුද්ගලයා ‘මම රූපවාහිනී හඬකැවීම් අංශයේ වැඩ කළා. මට රැකියාව අහිමි වුණා.’ යනුවෙන් කර ඇති ප‍්‍රකාශය සාවද්‍ය ය.අප දන්නා පරිදි ‘රූපවාහිනි හඬකැවීම් රැකියා’ සඳහා කිසිවකු බඳවා ගෙන නැත. ආරම්භයේ සිට අද දක්වා ම හඬකැවීම් සඳහා සහභාගි වන්නේ බාහිර ශිල්පීන්ය. හඬකැවීම්වලට සහභාගිවූ කිසිම ශිල්පියකු ඉවත්කර නැති බව ද කිව යුතු ය. ආරම්භයේ පටන් හඬකැවීම් සඳහා සහභාගිවූ ශිල්පීන් ගේ නාමලේඛනයක් අප සතුව ඇත.රූපවාහිනියෙන් විකාශය වූ ‘ඔෂින්’ ටෙලිනාට්‍ය මාලාවේ ‘තනකුරා’ චරිත දෙකකි. ඔෂින් ගේ සැමියා වන ‘රූසෝ තනකුරා’ චරිතයට හඬ කැවූයේ සමන් අතාවුද හෙට්ටි මහතා වන අතර ඔෂින් ගේ පියා වන ‘තනකුරා’ ගේ චරිතයට හඬ කැවූයේ දිවංගත එල්සන් දිවිතුරුගම මහතාය. මීට අමතරව ඔෂින් ගේ පියාගේ චරිතයට හඬ කැවූ ශිල්පියා වූයේ දිවංගත නීල් ද මොරායස් මහතා ය.හඬකැවීම් ශිල්පීන් ගේ සුබසාධනය සඳහා සුවසම්පත නමින් රක්ෂණ ක‍්‍රමයක් ද පවත්වාගෙන යනු ලැබේ.රූපවාහිනී හඬකැවීම් ශිල්පීන් ගේ ප‍්‍රශ්න පිළිබඳව උනන්දුවෙන් කටයුතු කරන අපි බස්රියේදී හමුවූ පුද්ගලයා සත්‍ය වශයෙන් ම රූපවාහිනී හඬකැවීම් ශිල්පියකු නම් ඔහුට සාධාරණය ඉටු කළ හැකි බව සඳහන් කරමු”  කොළඹ 5, නාරාහේන්පිට, කිරුළ පාරේ, අංක 265 ස්ථානයේ රූපවාහිනී හඬ නළු හා උපසිරැසි ශිල්පීන්ගේ එකමුතුවේ ප‍්‍රධාන ලේකම් අදීශ කාන්චන සහ උප සභාපති උලපනේ ගුණසේකර යන මහත්වරුන්ගේ අත්සනින් යුතුව යොමු කැරුණු ලිපියක් ඇසුරිනි.  හදිසි කාරණයක් සඳහා කොළඹ යෑමට සිදු විය. මම උදෑසන ම මහනුවර බස් පොළට ගොස් පෞද්ගලික බසයකට නැග ගතිමි.ඒ අපි‍්‍රයෙල් 28 වැනිදා ය.නියමිත වේලාවට පිටත් ව යනු පිණිස රියැදුරු අසුන් ගත්තේ ය. බස් රියේ හිස් මගී ආසන පැවතිය ද පිටත් ව යෑමට පෙර ඒවා පුරාව ගන්නට කොන්දොස්තර කෑ ගැසුවේ ද නැත.බසය පිටත් විය.යන ගමන් රියැදුරු කැසට් යන්ත‍්‍රය කි‍්‍රයාත්මක කළේ ය.කපුගේ ගේ ගී හඬ නැගෙන්නට වූයේ ය. අනතුරුව නැගෙන්නට පටන් ගත්තේ හෙන්රි කල්දේරා ගේ හඬ ය. කොළඹට කිට්ටු වන විට මගීන් ගේ තෙහෙට්ටුව අකාමකා වූයේ පණ්ඩිත් අමරදේවයන් ගේ ගී හඩිනි.පැය කිහිපයක මෙබඳු ගී මිහිරක් වෙනත් පෞද්ගලික බසයක දී නම් මා විඳ නැත.මේ ගමනේ දී මගී මනස යහපත් තත්ත්වයෙන් පවත්වා ගෙන ආ රාජපක්ෂ ට‍්‍රැවල්ස් (NA6749) රියැදුරු තැනට හා කොන්දොස්තර තැනට තුති පුදමි.අවශ්‍යතාව ඉටු කර ගැනීමෙන් පසු ආපසු මහනුවර යනු පිණිස මා කොළඹ ප‍්‍රධාන බස් පොළෙන් නැග ගත්තේ ලංගම බසයකට ය. ලංගමය යළිත් යථා තත්ත්වයට පත්වීමට දරන උත්සාහය මගී අප සිත් සතුටු කරවන බව ද කිව යුතු ය. එහෙයින් පෞද්ගලික බසයකින් යනවාට වඩා ලංගම බසයකින් යෑමට මම යටිහිතින් කැමැත්තෙමි.හිරු මැදියම් වී යාන්තමින් අවරට හැරී තිබුණු ඒ මොහොත දැඩි රශ්මියෙන් යුතු විය. කවුළුවලින් ආ හිරු කිරණ පීඩාකාරි විය. බසය පිටත් වීමට පෙර මගීන් සිටියේ මෙබඳු වාතාවරණයක ය. ඒ මදිවාට සංචාරක වෙළෙඳුන් ගේ ඝෝෂාව වධයක් ම වූයේ ය. 2.30 ට බසය පිටත් විය.ඇඟ පත නිවා දමන්නට සුළං පොදක් දෙකක් ආවා පමණි. හදිසියේ ම බසයට ගොඩවූයේ රහමෙරින් මත් වූ පිරිසකි. ඔවුන් පිටුපසින් නගින විට ම කොන්දොස්තර ඉදිරිපසට ගියේ ය.මැදි වියේ පසුවූ මේ පිරිස හැසිරුණේ සිහි විකල් වූවන් සේ ය. ඔවුන් ගේ වහසිබස් හා කෑගැසිලි අපට ඔරොත්තු නොදුන්නේ ය.ටිකකින් ඔවුහු බසයට තඩිබාමින් සින්දු කියන්නට වූහ.මේ අතර ඔවුන් ගෙන් කෙනෙක් පිටුපස දොරටුව අවහිර වන සේ පඩි පෙළෙහි නිදා ගත්තේ ය; යළි නැගිට්ටේ ය; යළි නිදා ගත්තේ ය. තවකෙක් නොසරුප් වදන් රිංග වූ සින්දු කියමින් නටන්නට වූයේ ය.තමන් මගීන් ගේ ඇඟේ හැප්පෙනවා ඔවුනට නොතේරුණු සේ ය. ඔවුන්ගේ පීඩාවට හසු වූ ඇතැම් කාන්තාවෝ ද සිසුවෝ ද ඇඹරී ගත්හ.හෝරාවකින් පමණ මේ පිරිස නිට්ටඹුවෙන් බැස ගත්හ. කොන්දොස්තර පිටුපස දොරටුවට ආවේ ඔවුන් බැස ගිය පසුව ය.මගීන්ට හිරිහැර වන මෙබඳු අවස්ථාවක බසයේ සේවකයන් කළ යුත්තේ එය වැලැක්වීමට උත්සාහ ගැනීමයි. නොහැකි වුවහොත් මහා මාර්ගයේ සේවාවේ නිරත ව සිටින නීතිය කි‍්‍රයාත්මක කරන නිලධාරීන් ගේ පිහිට පැතීමයි. නොඑසේ නම් පොලිස් ස්ථානයක් ඉදිරියේ බසය නවත්වා පැමිණිලි කිරීමයි. නමුත් මෙහි දී සිදු වූයේ ඒ එකක්වත් නොව වගකීමෙන් කර ඇර සිටීමයි.ඊට හේතු වී තිබෙන්නට ඇත්තේ ඔවුන් ලංගම සේවක පිරිසක් වීම ය. ඒ බව ඔවුන් ගේ කතාවලින් වැටහිණ.මහනුවර දකුණු ඩිපෝවට අයත් මේ බසයේ (NA 3289) මෙබඳු තත්ත්වයක් මින් පසු ඇතිවීමට ඉඩ නොතබන ලෙස වගකිවයුත්තන් ගෙන් ඉල්ලමි.  මහනුවර ජයන්ත විජේසූරිය මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=as0906074</link>
    <topic>ගුරු සේවයේ රසකතා</topic>
    <author>ආරියපාල කණ්ඩායමේආරච්චි පණුකැරෑපිටිය</author>
    <content>රුක් අරටුවෙන් මැවෙන මහා කාරුණිකයාණෝමිහිඳු මාහිමියන් මෙරටට උදාකළ දැහැමි ජන සමාජය යළි බිහි කරමුනෙළුම් විලගුරු සේවයේ රසකතාඅතු පිරිලා මල් පිපිලා මේ මල් මාසේ...දර්ශනීට වූ දේ තවමත් රහසක්?රට නිදහස් කර ගැනීමෙන් ලද ජවය රට හදා ගැනීමට යොදා ගත යුතුයිඅවිහිංසාවාදය පතුරුවන ‘පූජා උත්තම පූජා’සාහිත්‍යය කන්නට දැයි ඇසූ කාලයයි ඒ. රට කරවන ඇත්තන් එහෙම කියද්දී අනේවාසිකයන් ඒ පදයට ම නැටීම පුදුමයක් නොවේ. මේ මුල් ගුරුතුමා අද කීර්තිමත් අධ්‍යාපන ප‍්‍රාඥයෙකි. මුල් ගුරුකම කරන කාලයේ ඔහු රත්නපුරය පැත්තේ පාසලක සේවය කෙළේ ය. හෙතෙම හොඳ සාහිත්‍යකාමියෙක් ද විය. එකල තුබූ ‘ඇත්ත’ පත‍්‍රයට නිබඳ කවි - කෙටි කතා ලිව්වේ ය. එ තුමා සේවය කළ පාසලට අලුත් උපගුරු ගැටයෙක් පැමිණියේ ය. හේ මුල් ගුරුවරයාගේ ගෝලයෙකි. එම ගමේ ම උපන්නෙකි.දුටු තැන හපා කෑ විෂගෝර ගති රටා ඇති මේ උපගුරු ගෝලයා, මුල් ගුරුට බොහෝ දේශපාලනික කෙණෙහිලිකම් කරන්නට පටන් ගත්තේ ය. දේශපාලන වරදානයෙන් බැහැරව පැමිණි ඒ මුල්ගුරුවරයා පන්නා දමා විදුහල්පතිකම ගැනීම උපගුරු කුරුමානම විය. අන්තිමේ උපගුරු එම විදුහලේ නොව නගරබද විදුහලක මුල් ගුරු වූවේ දේශපාලන විලක්කු එළියෙනි. මේ ගෝල මුල්ගුරු එ තැනින් ද නො නැවතුණේ ය. මැති - ඇමැතින් මාර්ගයෙන් අධ්‍යාපන අධ්‍යක්ෂ ධූරයක් ද ලබා ගෙන ‘රජ වුණා’ නො වේ දැයි සිතා ගත්තේ ය.අපගේ මුල් ගුරුතුමන් හැම අවුරුද්දේ ම සාහිත්‍ය වසන්තයට සිය විදුහලේ සාහිත්‍ය උලෙළක් පැවැත්වී ය. එ වරත් විදුහල උලෙළට බරටම ලකලෑස්ති වූවේ ය. උලෙළේ ආරාධිතයන් ලෙසත්, දෙසුම්කරුවන් ලෙසත් ඇරැයුම් ලැබුවේ ගත් කතුවරයෙක්, මාධ්‍යවේදියෙක් හා ගායිකාවකි. මේ ඇත්තෝ ද ප‍්‍රගතිශීලී අදහස් දැරුවෝ වූහ. තම ගමේ පාසලේ පැවැත්වෙන මෙම උලෙළට දෙපාර්තමේන්තුවේ ඉහළ නිලමක්කාරයකු වූ තමාට තබා මන්තී‍්‍රවරයාටවත් ඇරැයුම් නො කිරීම ගැන ගෝල අදියුරු දණ්ඩෙන් පහර කෑ සේ කිපී සිටින බව මුල් ගුරු තුමාට කලින් ම දැන ගන්නට ලැබිණි.උත්සවයට ඔන්න - මෙන්න තිබිය දී අදියුරු පාසලට කඩා පැන්නේය. ගුරුවරු හා ළමයි උත්සවයේ පෙරහුරු කටයුතුවල යෙදෙති. “මොකක්ද මහත්තයෝ මේකෙ තේරුම? අවුරුද්දක් ගාණෙ තියෙන ඔහේගෙ මේ සාහිත්‍ය කෙහෙම්මල හින්ද ළමයින්ගෙ ඉගෙනීම අඩාල වෙනව නේද...?”මුල් ගුරුට යකා නැග්ගේ ය. “අධ්‍යක්ෂ මහත්තයො මේක බුද්ධියට, රස විඥාණයට අයත් විෂයක්. ඔහේට අජීර්ණ වුණාට සාහිත්‍යයෙන් අධ්‍යාපනයට හානියක් වෙන්නෙ නෑ...” මුල්ගුරු අවධාරණයෙන් කී ය. “හ්ම්! තමුසෙට නහරක් වැඩියි. ඔහේල වාගෙ කඩාකප්පල්කාරී ගුරුවරු අපි තප්පු ගහලයි පන්නන්නෙ... හරිද?” අදියුරු පොළොවේ අඩිය ‘හප්පා, ලොග් පොතේ යමක් ලියා වාහනයට නැග්ගේ ය.සාහිත්‍ය උත්සවය බලාපොරොත්තු වූ පරිදි ජයට ම පැවැත්විණි. විදුහල්පතිගේත්, ගුරු භවතුන්ගේත් කැපවීමට දෙ ගුරුහු තුති මල් පිදූහ. සතියකට පමණ පසු මුල් ගුරු තුමාට දෙපාර්තමේන්තුවෙන් ලිපියක් ආවේය. ඔහු රක්වානේ අති දුෂ්කර පාසලකට මාරු කැර ඇත. “අපි කොන්ද පණ තියෙන ගුරුවරු. ලංකාවෙ කොතැනත් එකයි.” ළ සෝ වන සිසු - ගුරු - මව් පියන් ඉදිරියේ මුල්ගුරු කීවේ සිනාමුසු ව ය.මාරුවීම් ලිපිය අනුව රක්වාන විදුහලේ වැඩ බාර ගැනීමට දින තුනකට කලින් මුල්ගුරු තුම, අධ්‍යාපන අධ්‍යක්ෂ සිය කාර්යාලයේ සිටිත් දැයි විපරම් කෙළේ ය. නැත ඔහු එ දින සිටියේ මන්තී‍්‍ර කාර්යාලයේ ය. මුල්ගුරුවරයා, සුදු රෙද්දක දැවැටූ කිසියම් ලොකු පාර්සලයක් කරේ එල්ලා ගෙන මන්තී‍්‍ර කාර්යාලයට පියමන් කෙළේ ය. පාර්සලය ආලින්දයේ තබා ඇතුළට ගියේ ය. මන්තී‍්‍ර තුමාට යාව පුටුවේ සිටින්නේ අධ්‍යක්ෂ ය.“අරක මං බොහෝම අමාරුවෙන් හොයා ගත්ත. ළඟපාතක දෙමළ ලැයිනුත් නෑනෙ... හැබැයි ගහන්න කෙනෙක් නෑ. මහත්තයටම ගැහුවෑකි නේද’ මුල්ගුරුගේ නන්දෙඩවීමට අධ්‍යක්ෂ උඩුකුරුඤ්ඤං වි ය.“මො - මො - මොකක්...?“අර තප්පුව. මාව අනිද්ද ඉඳං රක්වානට මාරු කරල. අන්න තප්පුව ඉස්තෝප්පුවෙ.” මුල් ගුරු බිංකුන්ඩෙකු මෙන් තුංකුදු ගැහී කීවේ ය. අදියුරු තෙමේ ගසා - බසා දමා කාර්යාලයේ කොහේ දෝ ඈතකට දිව්වේ ය.ඊට පසු දින මුල් ගුරුවරයාට ලැබුණු ලිපියේ සඳහන් වූවේ වහා ම කි‍්‍රයාත්මක වන පරිදි මාරුව අවලංගු කළ බවකි. මුල්ගුරු තුමා මාරු කිරීමට විරුද්ධ ව ගුරු - සිසු - දෙ ගුරු උද්ඝෝෂණ යමරෙට තිබිණි. තමාගේ මාරුව අවලංගු වූවේ එම උද්ඝෝෂණ නිසා ද, නැතහොත් තප්පුව නිසා ද කියා තවමත් එතුමා නො දනී.ආරියපාල කණ්ඩායමේආරච්චි පණුකැරෑපිටිය</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=as0906075</link>
    <topic>අතු පිරිලා මල් පිපිලා මේ මල් මාසේ...</topic>
    <author>- ඉසවි</author>
    <content>රුක් අරටුවෙන් මැවෙන මහා කාරුණිකයාණෝමිහිඳු මාහිමියන් මෙරටට උදාකළ දැහැමි ජන සමාජය යළි බිහි කරමුනෙළුම් විලගුරු සේවයේ රසකතාඅතු පිරිලා මල් පිපිලා මේ මල් මාසේ...දර්ශනීට වූ දේ තවමත් රහසක්?රට නිදහස් කර ගැනීමෙන් ලද ජවය රට හදා ගැනීමට යොදා ගත යුතුයිඅවිහිංසාවාදය පතුරුවන ‘පූජා උත්තම පූජා’කොළඹ නගරය පාළුවට ගොස් ය. කොහොමත් හැන්දෑවේ හයෙන් පසුව නගර පාළුය. කන්තෝරුව ඉදිරියේ ඇති බස් නැවතුමේ රැඳී උන්නේ නිවසට යන්න බසයක නැඟීමට ය. හීන් වැහි අඳුරක් ද පරිසරය වෙලාගෙන තිබිණි. එක්වර ම මගේ අතේ වැදී යමක් බිම වැටිණි. මම බිම බැලිමි. එය මළකඩ කෑ කම්බියකි. මේක කොහෙන්ද මෙතැනට. මම උඩ බැලීමි.‘ලස්සන’’ මම මටම කියා ගතිමි.ඇහැළ මල් රැහැන් පිරිච්ච ඇහැළ ගහ හරිම අපූරුය. ගහම කහ පාට ය.‘මෙච්චර දවසක් දැක්කේ නැහැනේ’ඒ අපේ හැටිය. උඩ බැලෙන්නේ වැස්සක් වහින්නට අඳුරක් තිබුණොත් පමණි.ඇහැළ ගහේ අතු පතර කාක්කෙක් කූඩුවක් තනන්නට වෙහෙසෙයි. කුඩා කල අප අසා තිබුණේ කෝටු කෑලි හා පරඬැල්වලින් කුරුල්ලන් හා කාක්කන් කූඩු හදන බව ය. කාලය වෙනස්ව ගොස් ඇති හැටි. දැන් කාක්කෝ කූඩු හදන්නේ කම්බි කෑලි. ප්ලාස්ටික් පටිවලින්.මම තනිවම හිනැහුණෙමි.මේ අගනුවරට වසන්ත කාලයයි. ඇහැළ ගස් පමණක් නොව රතුපාට මැයි ගස් මලින් බරවන්නේ ද මේ කාලයට ය.පෙබරවාරි මැද හරියේ දී රූස්ස ටුබරෝසියා, (රොබරෝසියා) එහෙමත් නැත්නම් ලංකා සකුරා ගස්වල මල් පිපෙන්නට පටන් ගනී. ලා දම් පැහැයට හුරු රෝස පැහැ ටුබරෝසියා මල් කොන්කී‍්‍රට් ගොඩනැගිලිවලින් පිරුණු කොළඹ පුරවරයට අමුතු සිරියාවක් ගෙන එයි. ටුබරෝසියා පිපෙන්නට ගත් විට ගස පිරෙන්නට මල් පිපේ. පෙබරවාරි අන්තිම නොව අපෙ‍්‍ර්ල් මාසයේ අන්තිම වනතුරු ද අතරින් පතර ටුබරෝසියා මල් පිපී හැළී යයි. ඉන් පසුව ගසේ ඉතිරි වන්නේ අතු ඉති පමණි. අලුත් වැස්සක් වැටුණ විට දලුලා කොළ වැඩෙයි.මලක් පිපුණේ ද කියා වගක් නැතිව ටුබරෝසියා ගස් දැන් නිසොල්මනේ හිඳී. හැන්දෑවට ගෙදර යන අතරේ මම විහාර මහාදේවි උද්‍යාන මායිමේ, පොලිස් කී‍්‍රඩාංගණය අසල මාවතේ මෙන් ම ශාන්ත බි‍්‍රජට් බාලිකා විද්‍යාලය අසල ඇති රූස්ස ටුබරෝසියා ගස් දෙස බැලුවෙමි.දැන් ගස් පාළුවට ගොස් ය. නැත ඒ පාළුව මකාලන්නට අනෙක් ගස් වල මල් පිපෙන්නට පටන් ගෙන ඇත. ඒ ඇහැළ මල් හා මැයි මල් ය. එමෙන් ම ‘මාර’ විශේෂයක් ලෙස සැලකෙන නම නොදන්නා තවත් රූස්ස ගස්වල කහ පැහැ මල් පිපී ඇත. මේ මල් සුවඳ ය. හැළී ගිය මල්වලින් පාර දෙපස වැසී ඇත. ඇසට එක් කරන්නේ පුදුමාකාර සුන්දර බවකි. කොළඹ නගරයට යන්නට එන්නට පටන්ගෙන වසර ගණනක් ගතව ඇත. මේ පිපුණ මල් ගැන කා සමඟ හෝ කතා කරන්නට වත් ලැබුණේ නැත. එනිසා මල්වල සුන්දරත්වය තනිවම වින්දෙමි. ඇස සනසා ගත්තෙමි.ඉකුත් සතියේ අඟහරුවාදා දිනයක බස් රථයේදී යෙහෙළියක හමුවූවා ය. ඇය මා සමඟ යුද්ධයේ ජයග‍්‍රහණය පිළිබඳව බොහෝ දෑ කීවා ය. ඒ අතර මම ඇයට හැව්ලොක් කී‍්‍රඩාංගණයට ඉදිරිපස පාරේ පසෙක ඇති මලින් පිරී ගිය මැයි මල් ගස පෙන්නා ‘ලස්සනයි’ නේදැයි විමසුවෙමි.“මමත් බලනවා. ඒත් කියන්න කෙනෙක් හිටියේ නෑ. අනිත් එක අපි පහුගිය කාලේ ඕවා දැක්කේ නෑනේ. අපේ හිතේ හරි බරක්නේ තිබුණේ”ඇය මට කීවා ය.ඒ අතර ඇය මට තවත් කතාවක් කීවාය.අපේ පුතාගේ ඉස්කෝලේ එක එක ජාතියේ විශාල ගස්වල මල් පිපිලා තියෙනවා හරිම ලස්සනයි. මම ගියා පහුගිය දවසක පුතාගේ ඉස්කෝලෙට. සිංහල උගන්වන ගුරුවරයා මා සමඟ කිව්වා. බලන්න කොච්චර ලස්සන මල් පිපිලා තියෙනවද... ඒත් මම නම් දැකලා නෑ කවදාවත් ළමයෙක් මේවා දිහා බලලා විඳිනවා. අද ළමයින්ට සෞන්දර්ය විඳින්න හුරු කරන්න වෙලා තියෙනවා.මං ගුරුවරයාගෙන් සමුගෙන එද්දී දැක්කා මගේ පුතා තාප්පයක් අයිනට වෙලා ගහක් දිහා බලාගෙන ඉන්නවා. “අම්මා... මේ බලන්න මේ මල් කොච්චර ලස්සනද... බිම වැටිලා තියෙන මල් උඩින් ඇවිදින්න ලෝභයි. ඒ වුණාට වොචර් අංකල් නම් හැමදාම උදේට බැණ බැණ අතුගානවා.”මට මගේ පුතා ගැන ආදරයක් ඇති වුණා. යෙහෙළිය එහෙම පැවැසුවේ දෑසේ නැඟි සතුටු කඳුළකුත් එක්ක.මට හිතෙන විදිහට කොළඹ නගරයේ මඟ දෙපස නිවෙස් අසල ඇති මේ ගස්වලට අවුරුදු තිහකට වැඩි වයසක් ඇති. කාලෙකට පිපිලා පරවෙලා යන මේ මල් ගැන අපි වගේ ම කවුරුත් රස විඳිනවා ඇති. ඇස් සනසවා ගන්නවා ඇති. එහෙත් මේ කාර්යය බහුල ලෝකයේ තව කෙනෙකු සමඟ ඒ ගැන කතා කරන්නට ඉඩක් නැතිව ඇති.තව සතියකින් දෙකකින් මේ මැයි මල් ඇහැල මල් හැළී යාවි. අර නම නොදන්න ගස්වල පිපෙන කහපාට මලුත් හැළී යාවී. කොළ පිරිච්ච අතු අස්සේ කාක්කන්ට කුරුල්ලන්ට කූඩු හදාගන්න ඉඩදීලා ඒ ගස් ලබන පෙබරවාරි මාර්තු වෙනතුරු නිසොල්මනේ හිඳීවි.- ඉසවි</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=as0906076</link>
    <topic>දර්ශනීට වූ දේ තවමත් රහසක්?</topic>
    <author>සේමාලි</author>
    <content>රුක් අරටුවෙන් මැවෙන මහා කාරුණිකයාණෝමිහිඳු මාහිමියන් මෙරටට උදාකළ දැහැමි ජන සමාජය යළි බිහි කරමුනෙළුම් විලගුරු සේවයේ රසකතාඅතු පිරිලා මල් පිපිලා මේ මල් මාසේ...දර්ශනීට වූ දේ තවමත් රහසක්?රට නිදහස් කර ගැනීමෙන් ලද ජවය රට හදා ගැනීමට යොදා ගත යුතුයිඅවිහිංසාවාදය පතුරුවන ‘පූජා උත්තම පූජා’දිනය 1998 සැප්තැම්බර් මස 29 වැනිදා ය. ඒ මවගේ දයාබර දියණිය සුපුරුදු ලෙසින් රාජකාරියට යෑමට සැරසුණාය. මෙදින ඇයට වෙනත් දිනවලට වඩා සුවිශේෂී විය. ඒ ඇය රැකියාවට යන අවසන් දිනය මෙය වූ බැවිනි. පසුදින සිට සිය සුපුරුදු රැකියාවෙන් සමුගැනීමේ අදහසින් සිටි දර්ශණී මේ යන්න සැරසුණේ සිය මිතුරු මිතුරියන් ගෙන් සමුගෙන ඒමට ය.මේ දියණිය දර්ශනී ගුණසේකර ය. ලයන් එයාර් ගුවන් සේවයේ ප‍්‍රධාන ගුවන් සේවිකාව ලෙස කටයුතු කළ ඇයට එදින පියාසර රාජකාරි නොතිබිණි. එදින නියමිතව තිබුණේ සෙසු කාර්යාලයීය කටයුතු ය. එහෙත් දර්ශණීට සේවයට නොපැමිණි මිතුරියක වෙනුවෙන් ගුවන් ගතවීමට සිදුවිණි.සිය සුපුරුදු සිනාවෙන් යුතුව ආචාරශීලිව මගී අවශ්‍යතා සපුරාලූ දර්ශනී ඇතුළු පිරිස රැගත් යානය පලාලි ගුවන් තොටුපොළට ළඟාවිය. ඔවුන්ගේ ආපසු ගමන යෙදී තිබුණේ දහවල් දොළහට ය. ඒ.එන්. 24 දරණ ලයන් එයාර් යානය ගුවන් ගත වෙද්දී යුක්රේන ජාතික ගුවන් නියමුවන් සහ එහි කාර්ය මණ්ඩලය හැරුණු විට මගීහු 48 දෙනෙක් පමණ සිටියහ. ආපසු කොළඹ බලා යන ගමන පිටත්වෙද්දී තමන් මේ යන්නේ සිය ජීවිතයේ දෛවෝපගත ගමනක් යැයි කිසිවෙක් නොසිතූහ.යානය කොළඹට ළඟාවීමට නියමිතව තිබුණේ පස්වරු එකට ය. මිතුරු මිතුරියනට සමු දී පැමිණීමට ගිය දර්ශනී ගෙදරින් නික්ම ගියේ වෙනදාට වඩා වේලාසනින් එන බව මවට පවසමිනි. ඒ ගිය දියණිය ඉක්මණින් එනතුරු මව රංජනී ගුණසේකර මහත්මිය මඟ බලා සිටියාය. ඒ දයාබර මෑණියෝ අදත් සිය දියණිය එනතුරු පෙරමඟ බලා සිටින්නාහ.“මං එදා දූ එනකම් බලා සිටියා. යානය දවල් එකට කොළඹට ආවා නම් දුව ඉක්මනට එනවා. හවස තුන වෙනතුරුත් දුව ආවේ නැහැ. අන්තිමටම හවස හතරට ඒ ඇමතුම ආවා. කතා කළේ ලයන් එයාර් ගුවන් සමාගමෙන්. ඒ අය කීවා යානය අතුරුදන් වෙලා කියලා. උදේ පිටත් වූ යානය ආපසු ආවත් දොළහට පිටත්වූ යානය ආපසු ආවේ නෑ කියා ගුවන් සමාගමේ අධ්‍යක්ෂ පැඩි මෙන්ඩිස් මහතා මට කතාකර කිව්වා” ගුණසේකර මහත්මිය පැවසුවාය.මින් වසර එකොළහකට පෙර අතුරුදන් වූ ඒ.එන්. 24 ලයන් එයාර් ගුවන් යානයේ සිටි දර්ශනී කොළඹ මියුසියස් විදුහලේ සහ නුගේගොඩ අනුලා විද්‍යාලයේ ආදි සිසුවියකි. පොලිස් මාධ්‍ය ප‍්‍රකාශක ජ්‍යෙෂ්ඨ පොලිස් අධිකාරී රන්ජිත් ගුණසේකර මහතාගේ දියණියකි. පවුලේ දෙවැනි දියණිය වූ ඇයට සහෝදරියෝ තිදෙනෙක් සහ සහෝදරයෙක් වෙති. යානය අතුරුදහන් වෙද්දී ඇය 21 වැනි වියේ පසුවූවාය.යානයට සිදුවූ දෙය කුමක්දැයි නිශ්චිත තොරතුරක් නොලැබුණ ද එවකට වරින් වර විවිධ ආරංචි පැතිර ගියේය. ගුවන් යානයට කොටි පහර දී ඇති බවත් කොටි ඔවුන්ගේ ප‍්‍රදේශයකට යානය බා ගෙන ඇති බවත් එලෙස පැතිරුණු ආරංචි අතර විය. එහෙත් යානය කඩා වැටුණු බවට සනාථ කළ තොරතුරක් පවුලේ අයට මේ වනතුරුත් ලැබී නැත.කෙසේ වුවද, සිය දියණිය ද රැගත් යානයට සිදුවූ දේ කුමක්දැයි සොයා ගැනීමට මේ පවුලේ සැවොම තවමත් වෙහෙසෙති.“මං ජාත්‍යන්තර රතු කුරුස සංවිධානයේ නිලධාරීන් හමුවුණා. නිව්යෝර්ක්වල එක්සත් ජාතීන්ගේ මූලස්ථානයට ගොස් එවකට සිටි මහලේකම් ඔලාරා ඔටුනු මුණ ගැහුණා. ඔහු එවකට මෙරට කළ සංචාරයකදී පලාලි යන ගමනේදී ලයන් එයාර් යානයේ දී මගේ දියණිය හමුවී ඉතාමත් සුහදශීලීව කටයුතු කළ ආකාරය මතක් කළා. දියණිය පිළිබඳ තොරතුරක් සොයා ගැනීමට උදව් කරනවා කිව්වා. වතාවක් මඩු දේවස්ථානයට ගොස් දයා මාස්ටර් හමුවුණා. ඒ වගේ ම මං මේ ගැන කොෆී අන්නන් සහ වත්මන් මහලේකම් බෑන් කී මූන් යන මහත්වරුන්ටත් ලිව්වා. ඒත් තවමත් කිසිම තොරතුරක් නැහැ.මහින්ද රාජපක්ෂ ජනාධිපතිතුමා මේ යුද්ධය අවසන් කර මං වගේ මව්වරුන් දහස් ගණනකගේ හිතේ දුක නිවා දැම්මා. ඒත් මං මගේ දුව වෙනුවෙන් තවමත් තැවෙනවා.මේ දුක මට දරා ගන්න බැරිතරම්. යුද්ධයෙන් බේරි ආ ලක්ෂ ගණන් වූ අසරණ ජනතාව අතර මගේ දුව හිටියේ නැත්නම් ඈ ඉන්දියාවේ තමිල්නාඩුවේ හෝ ඉන්නවා කියා මට විශ්වාසයි.” දර්ශනීගේ මව රංජනී පවසන්නීය.දර්ශනීගේ මව, පියා, සොයුරු සොයුරියන් ඇතුළු සියලු ඥාතීහු තවමත් ඇය එනතුරු මඟ බලා සිටිති.සේමාලි</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=as0906077</link>
    <topic>රට නිදහස් කර ගැනීමෙන් ලද ජවය රට හදා ගැනීමට යොදා ගත යුතුයි</topic>
    <author>සාකච්ඡා කළේ -රමණී සුබසිංහ</author>
    <content>රුක් අරටුවෙන් මැවෙන මහා කාරුණිකයාණෝමිහිඳු මාහිමියන් මෙරටට උදාකළ දැහැමි ජන සමාජය යළි බිහි කරමුනෙළුම් විලගුරු සේවයේ රසකතාඅතු පිරිලා මල් පිපිලා මේ මල් මාසේ...දර්ශනීට වූ දේ තවමත් රහසක්?රට නිදහස් කර ගැනීමෙන් ලද ජවය රට හදා ගැනීමට යොදා ගත යුතුයිඅවිහිංසාවාදය පතුරුවන ‘පූජා උත්තම පූජා’ත‍්‍රස්තවාදයට එරෙහි තීරණාත්මක මානුෂීය මෙහෙයුම දැන් අවසන් වී තිබේ. ත‍්‍රස්තවාදීන්ගෙන් රට නිදහස් වූ බව අවබෝධ කරගත් ජනයා වීදි බසිමින් ජය ගොස නැංවූහ. එය, ලංකා සමාජයේ මිනිසුන් ගේ සිත්සතන්හි තම රට කෙරෙහි පවතින්නා වූ ආදරය, කැක්කුම පිළිබඳව හැඟුම් ප‍්‍රකට කරන අවස්ථාවක් බවට පත් විය. දැන් උදාවී තිබෙන්නේ නිදහස් රටක, නිවහල් දේශයක වෙසෙන්නා වූ මේ ජනතාව ඉතාම නිවැරැදි දීශානුමුතියකට යොමු කරවීමේ වගකීමය. මේ රටේ දැන උගත් භික්ෂුන් වහන්සේටත්, රටට ආදරය කරන සියලුම සමාජ සහ දේශපාලනික නායකයින්ටත් එහිදී කළ හැකි කාර්ය භාරය සුවිශාලය. ජාති, ආගම්, භේද දුරලා එක මවක ගේ දරුවන් මෙන් එකමුතු වන්නේ නම්, රට සංවර්ධනය කිරීමට, සදාචාර සම්පන්න දේශයක් නිර්මාණය කිරීමට අපහසු වන්නේ නැත.කුප්පියාවත්ත ජයශේඛරාරාම විහාරවාසී ගෞරව ශාස්ත‍්‍රවේදී මාවරලේ භද්දිය හිමිවිනය ගරුක, ගුණ ගරුක, අනලස්, කාර්යශූර මිනිසුන් රටට බිහි කිරීමෙහිලා අවධානය යොමු කළ යුතු අංශ රාශියකි. එහි දී අධ්‍යාපනය ප‍්‍රමුඛ වේ.වත්මන් අධ්‍යාපන ක‍්‍රමෝපාය නිසා බහුශ‍්‍රැතියන් හෙවත් දැන උගත්කමින් පිරුණු පිරිසක් සමාජයට බිහිවන බව සත්‍යයකි. උගත්කම සඳහා බලයක් හිමිවන බව බටහිර අධ්‍යාපන දර්ශනය පිළිගනී. ඔවුන් ගේ තේමා පාඨය වන්නේ ‘දැනුම බලය වේ’ යන්න ය. මෙවන් අධ්‍යාපන ක‍්‍රමයකින් රටට උගතුන් බිහිවුණත් ගුණවතකු, සදාචාර සම්පන්න මිනිසකු බිහි වේ යැයි විශ්වාස කිරීම අසීරුය. නූතන අධ්‍යාපනයේ පවතින තරගකාරී බවත් සමග ඉතා ආත්මාර්ථකාමීව මෙම තරගය ජයගන්නට මවුපියන් විසින් දරුවන් පොළඹවති.දරුවන් කෙරෙහි යහගුණ දම් ප‍්‍රගුණ කරවීමට එහිදී අවකාශයක් ලැබෙන්නේ නැත. බුදු දහමෙහි අධ්‍යාපනය පිළිබඳ වූ දාර්ශනික මතවාදය කෙරෙහි අපි අවධානය යොමු කරමු. ‘බාහු සච්චංච සිප්පඤ්ච - විනයෝච සුසික්ඛිතෝ’ මහා මංගල සූත‍්‍රයෙහි සඳහන් මෙම ගාථා පාඨයට අනුව අධ්‍යාපන කි‍්‍රයාවලියේදී බහුශ‍්‍රැත වීම මෙන්ම ශිල්පීය කුසලතාවයෙන්, විනය හෙවත් මනා ශික්ෂණයකින් පරිපූර්ණ වීම ද අත්‍යවශ්‍ය වේ.ත‍්‍රස්තවාදයෙන් නිදහස් කරගත් මේ උදාර මාතෘ භූමිය සාරවත් දේශයක් බවට පත්කරන්නට නම් අප ගේ දරුවන් කෙරෙහි කුඩා වියේ සිටම නැණවත් බවත්, ගුණවත් බවත් ඇතිකළ යුතු වේ. ශිල්පීය කුසලතාව ද වර්ධනය කළ යුතු වේ. එහි දී ගහ කොළවලට, මහ පොළවට, සතා සිවුපාවන්ට පමණක් නොව මිනිසාට ආදරය කරන, මිනිසාට ගෞරව කරන, සදාචාර සම්පන්න හර පද්ධතීන් පිළිබඳව විශ්වාසයක්, ගෞරවයක් සහිත දරුවකු බිහි කිරීමේ කාර්ය භාරය අපට පැවරී තිබේ.පළමු පියවරේදීම පාසල් අධ්‍යාපනය වෙනස් කළ නොහැකි වීමට පුළුවන. එහෙත් ආගමික අධ්‍යාපනය වැඩි දියුණු කිරීමට ක‍්‍රමෝපායය සකසා ගැනීමට පුළුවන. එහි දී විහාරස්ථාන අනුබද්ධිතව පිහිටුවා ඇති දහම් පාසල් සහ අනෙකුත් ආගම් නියෝජනය කරන ධර්ම පාඨශාලාවන්ට පැවරෙන කාර්ය භාරය සුවිශාලය. අපේ දරු පරපුර වඩාත් ගුණ ගරුක, ආගමික නැඹුරුවක් සහිත පිරිසක් බවට පත්කිරීමෙහි මූලික පියවර එම ආයතනවලින් ආරම්භ කළ හැකිය. නූතනයේ තරගකාරී අධ්‍යාපන රටාව නිසාම සිසු දරුවන්ට ඉරිදා දිනය ද කාර්ය බහුලය.දහම් පොත පත පසෙක ලා විභාග ඉලක්ක කරගත් අමතර පන්ති සොයා යාමට ඔවුන්ට සිදු වී ඇත. එය දහම් අධ්‍යාපනයට ප‍්‍රබල බාධකයකි. ත‍්‍රස්තවාදයෙන් නිදහස් කරගත් මේ රට බාරදිය යුතු වන්නේ ආත්මාර්ථකාමී, අධ්‍යාත්මික ගුණාංගවලින් පිරිහුණ හිස් මිනිසුන් සමූහයකට නොවේ. අපගේ ආගමික හර පද්ධතීන් මත ගොඩ නැගුණු, තර්කන ශක්තියෙන් හෙබි මිනිසුන්ට ය. මෙම අංශ ගොඩනඟන්නට හැකි වන්නේ නම් අනාගතයේ මේ රටට ඇතිවිය හැකි ව්‍යසනයන් මඟ හරවා ගැනීම අපහසු වන්නේ නැත.අධ්‍යාපනික වශයෙන් දරුවන් කෙරෙහි අවධානය ලබා දෙන්නා සේ ම මේ රටේ තරුණ සමාජය කෙරෙහි ද අවධානය යොමු විය යුතු වේ. බුදුරජාණන් වහන්සේ මෙසේ දේශනා කොට තිබේ.“අචරිත්වා බ‍්‍රහ්ම චරියං අලද්දා යොබ්බනේ ධනං...”බඹසර වසන්නේ නැති, තරුණ වියේ දී ධනය සම්පාදනය නොකරන පුද්ගලයාට වයෝවෘද්ධ වූ කළ සිඳීගිය විලක් අසල පසුතැවෙන කොස් ලිහිණියකු මෙන් පසුතැවීමට සිදු වේ. බුදුරජාණන් වහන්සේ ගේ ඉගැන්වීමට අනුව රටක තරුණ ප‍්‍රජාව ආර්ථිකයේ කොඳු නාරටිය බවට පත්කරගත යුතුය. සෑම තරුණයකුම කිසියම් හෝ වෘත්තියක නියැළෙන පුද්ගලයකු බවට පත් කරන්නේ නම් එය අනාගතයෙහි පැමිණෙන අභියෝග රැසක් ජයගැනීමට පහසු වනු ඇත. ඒ සඳහා ලබන අධ්‍යාපනය මහෝපකාරී කර ගත හැකිය. මහා මංගල සූත‍්‍රයේ දී ‘සිප්පඤ්ච’ ලෙස සඳහන් විය. දැනුම මෙන් ම ශිල්පීය ඥානය හෙවත් කුසලතාවයන් වර්ධනය කිරීම පිළිබඳව එහි අවධානය යොමු කොට ඇත.අද අපගේ සමාජය උපාධිධරයන් ගෙන්, දැන උගතුන් ගෙන් පිරී ගොසිනි. එහෙත් මොවුන් සතු වූ වෘත්තීමය කුසලතාවයන් ඉතාම අවමය. ඒ නිසාම රැකියා විරහිතයින් බවට පත්ව ඇත. රටේ නිෂ්පාදන ධාරිතාවයට ඔවුන්ගේ දායකත්වයක් නොලැබෙන්නේ ය. අධ්‍යාපනය ලබන කාල පරිච්ඡේදයේ දීම කාර්මික හෝ වේවා, කෘෂි කාර්මික හෝ වේවා, වෙනත් වෘත්තීමය අධ්‍යාපනයක් හෝ ලබන්නට යම් මඟ පෙන්වීමක් සිදුකරනු ලැබුවේ නම්, එනම් කුසලතාවයෙන් පිරිපුන් තරුණ තරුණියන් බිහි කරන්නට හැකි වූයේ නම් සමාජයෙහි මෙතරම් විරැකියාවෙන් පෙළෙන පිරිස් වැඩි වන්නේ නැත. දිනපතා පුවත්පත්වල බොහෝ රැකියා අවස්ථා ඉදිරිපත් කෙරේ. එහෙත් අදාළ වෘත්තීමය සුදුසුකම් ලද්දෝ සීමිතය.තරුණ දූ පුතුන් විනය ගරුක වීම ද යහපත් සමාජයකට අත්‍යවශ්‍ය සාධකයකි. බටහිර සංස්කෘතියේ බලපෑම නිසා දෝ අද සමාජයේ විනය බොහෝ දුරට පිරිහී ගොසිනි. මිනිසුන් කෙරෙන් ලජ්ජා බව ගිලිහෙමින් පවතී. විවාහයට පෙර අබ‍්‍රහ්මචරිය වාසය පිළිබඳව වෙනදාට වඩා අවධානය යොමු කරවීම අත්‍යවශ්‍ය වී තිබේ. යමෙක් තරුණ විය අඳුරු කරගත්තේ නම් ඔහු ගේ හෝ ඇය ගේ අනාගතය ආලෝකමත් වේ යැයි විශ්වාස කළ නොහැකි ය. මේ නිසා තරුණ දූ දරුවන් ගේ අධ්‍යාත්මය ගොඩනැගීම කෙරෙහිද පූර්ණ අවධානය යොමු කළ යුතුව තිබේ.යථා ලාබ සත්තුට්ඨිය හෙවත් ලද දෙයින් තෘප්තිමත් වීමේ මනෝභාවය ඇති කිරීම ද සමාජ අවශ්‍යතාවක්ව තිබේ. මේ රටෙහි වෙසෙන ගෘහස්තයින් ගේ ජීවිත නිරන්තරයෙන් ම රණ්ඩු දබරවලින් පිරී පවතින්නේ නම්, මිනිසුන් අතෘප්තිමත් වූ ජීවිත ගත කරන්නේ නම් මේ ලැබුවා වූ නිදහස අරුත්බර වන්නේ නැත. විශේෂයෙන්ම වැඩිහිටි විවාහකයින් තමන් ගේ පවුල් ජීවිතය සුචරිතයෙහි පිහිටුවා ආදර්ශ සම්පන්නව, එකිනෙකා කෙරෙහි විශ්වාසය, ගෞරවය, අවබෝධය ඇතිව පවත්වාගෙන යෑමට අධිෂ්ඨාන කරගත යුතුය.නූතනයේ පවතින්නා වූ සම්පත් හිඟය පිළිබඳව පූර්ණ අවබෝධයක් ගෘහස්තයන් වෙත තිබිය යුතු වේ’ ඒ පිළිබඳව හොඳ අවබෝධයක් ලබා ගන්නේ නම් අපේ සමාජයේ මනෝභාවයන් පාලනය කරගැනීමට පහසු වනු ඇත.අප ගේ අතෘප්තිකර වූ ආශා සපුරා ලීමට තරම් අප ගේ රටේ හෝ ලෝකයේ පවතින සම්පත් ප‍්‍රමාණවත් වන්නේ නැත. එය තේරුම්ගෙන ස්වයංපෝෂිත ආර්ථිකයක් ගොඩ නැගීම සඳහා මිනිසුන් කෙරෙහි පෙළඹවීමක් ඇති කිරීම ද අත්‍යවශ්‍යව තිබේ. රටක ආර්ථිකය ගොඩනඟන්නට නම් එකී සමාජයේ පවතින භෞතික සම්පත් පිළිබඳව එහි සාමාජිකයනට හොඳ අවබෝධයක්, තක්සේරුවක් තිබීම අත්‍යවශ්‍යය. අප අතීතයේ සිට ම කෘෂිකාර්මික ආර්ථික රටාවක් මත ගොඩනැඟුණු ජාතියකි. රට වටා ස්වභාවික වරායන් පිහිටීම නිසා හොඳ වෙළෙඳපළක් නිර්මාණය කිරීමේ හැකියාව ද ඇත. මේ සියල්ල සැලකිල්ලට ගෙන අප රටේ පුරන් වී ගිය කෙත්වතු නැවතත් අස්වද්දන්නට පටන් ගත යුතුය.ලොව බොහෝ රටවල් කොතරම් කාර්මික දියුණුව කරා ගියත්, ඔවුන් තමන් ගේ කෘෂි කර්මය අතහැර දමන්නේ නැත. ජාතිය ජීවත් කරවීමට ආහාර අත්‍යවශ්‍යය. විදේශයන් ගෙන් ගෙන්වාගෙන ආහාර භුක්ති විඳීමට තිබෙන බලාපොරොත්තුව වෙනුවට අප ගේ මාතෘ භූමියෙහි සෑම ගෙවත්තකම වගා කරන්නට, වගා කළ හැකි සෑම බිම් අඟලක්ම අස්වද්දන්නට අප ගේ පරම්පරාව පොළඹවා ගත යුතුය. දැවැන්ත යුධ ජයග‍්‍රහණ අත්පත් කරගත් පෙර මහ රජවරු ආක‍්‍රමණිකයන් ගෙන් මේ රට නිදහස් කරගත් පසුව එයින් ලැබු ජවය ජනතාව ගේ අධ්‍යාත්මික දියුණුව ගොඩනැංවීම සඳහාත්, අප ගේ කෘෂි ආර්ථිකය වැඩි දියුණු කිරීම සඳහාත් යොදා ගත්හ.අහස සිප සනසන වෙහෙර විහාර, මහ සයුර පරදන මහා වැව් ඒ සඳහා හොඳම නිදසුන් ය. මුළු මහත් ලංකා සමාජයම දැන් සිටින්නේ රට හදාගත යුතු ය යන මානසිකත්වයේ ය. ඒ මානසිකත්වය විසිරී යන්නට පෙර එක් අරමුණකට, එක් ඉලක්කයකට සමස්ත සමාජයම යොමු කිරීමේ මෙහෙවර කළ යුතුව තිබේ. සිංහ ධජ ලෙළදවමින් පෙරට ආ අප ගේ තරුණ තරුණියන් අමතා තමන් සතු භූමිය අස්වද්දා ආර්ථිකයෙන් රට ගොඩනැංවීම පිළිබඳව හැඟීමක්, අවබෝධයක් ලබා දෙන්නට හැකි වන්නේ නම් අපේ රටේ ආර්ථිකය වඩාත් ඉහළ තත්ත්වයකට ගෙන ඒමට අවකාශය සැලැසෙනු ඇත.යුද්ධය නිමා වී සාමයේ අරුනළු පැතිරුණ මේ මොහොතේ අපේ සමාජයේ අධ්‍යාත්මික අංශයත්, ආර්ථිකයත් ගොඩනඟන්නට ජීව අජීව පරිසර පද්ධතියට හානියක් නොවන ලෙස ධරණීය සංවර්ධනයක් ඇති කරන්නට අපි සැම අධිෂ්ඨාන කරගනිමු. අනාගතය ජය ගත හැකි වන්නේ එවිට ය.සාකච්ඡා කළේ -රමණී සුබසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=as0906078</link>
    <topic>අවිහිංසාවාදය පතුරුවන ‘පූජා උත්තම පූජා’</topic>
    <author>කීර්ති</author>
    <content>රුක් අරටුවෙන් මැවෙන මහා කාරුණිකයාණෝමිහිඳු මාහිමියන් මෙරටට උදාකළ දැහැමි ජන සමාජය යළි බිහි කරමුනෙළුම් විලගුරු සේවයේ රසකතාඅතු පිරිලා මල් පිපිලා මේ මල් මාසේ...දර්ශනීට වූ දේ තවමත් රහසක්?රට නිදහස් කර ගැනීමෙන් ලද ජවය රට හදා ගැනීමට යොදා ගත යුතුයිඅවිහිංසාවාදය පතුරුවන ‘පූජා උත්තම පූජා’බුදු දහමේ මූලික පදනම අවිහිංසාවාදයයි. අවිහිංසාව නැති තැන ක්‍රෝධය, වෛරය, ඊර්ෂ්‍යාව හා පළිගැනීම ආදි වූ නොමිනිස් සිතුවිලි මිනිස් හදවත් හි ජනිත වේ. බුදුදහම අපට දායාද කළ අවිහිංසාව, මෛති‍්‍රය කරුණාව සහ සහජීවනය මහ බලයක් ද ශක්තියක් ද වේ. ඉන් ජයගත හැකි දෑ බොහෝය.මිහිඳු මහ රහතන් වහන්සේ ලක්දිවට වැඩම කළ මොහොතේ පවා දේශනා කළේ අවිහිංසාවයි. සියලු සත්වයනට නිදහසේ ජීවත්වීමට ඇති හැකියාවයි.වෛරය ජයගනු ලබන්නේ අවෛරයෙනි. ක්‍රෝධය ජයගනු ලබන්නේ අක්‍රෝධයෙනි. හිංසාව අවිහිංසාවෙනි. තිරසාර සාමය පවා උදාකර ගත හැක්කේ එලෙසිනි. යුද්ධයෙන් ජයගත් මිනිස් සමාජයට දිය යුත්තේ ද අවිහිංසාව කැටිකොට ගත් ධර්මයයි.මේ සදහම් දිවයිනේ අවිහිංසාව පතුරුවාලන්නටත් එමඟින් විද්වත් බුද්ධිමත් සමාජයක් ගොඩනැඟීමටත් ශ‍්‍රී ලංකා අවිහිංසාවාදී සංගමය දැවැන්ත වැඩපිළිවෙළක් අරඹා තිබේ. මහසඟරුවන මෙන්ම ගිහි බවතුන්ගේ සාමූහිකත්වය හා කැපවීම මෙහි කාලීන අවශ්‍යතාවය යි. ‘පූජා උත්තම පූජා’ ධර්ම යාත‍්‍රා වැඩපිළිවෙළ මඟින් දිස්ති‍්‍රක් මට්ටමින් ගම්නියම්ගම් හරහා මහ සඟරුවන එක්කාසු කරමින් මහජනතාවට අවිහිංසාවාදය දේශනා කිරීම මෙහි මුල්ම පියවර වේ.වත්මන් සමාජයෙන් ඈත්ව යන මිනිසත්කම අවදිකරදීම අවිහිංසාවාදී ධර්මයාත‍්‍රාවේ මූලික අරමුණයි. මාංශ අනුභවය මිනිසාගේ මනස විකෘති වීමේ එක් හේතුවක් ලෙස ශ‍්‍රී ලංකා අවිහිංසාවාදී මහා සංගමය හඳුන්වයි. ඊට හේතුව වනුයේ මනුෂ්‍යයා අනුභව කරන මාංශ අපට ඉබේම ලැබුණු මාංශ නොව හුස්ම හිරකර ඝාතනය කරනු ලැබූ සතුන්ගේ මාංශ වීම නිසාය. සත්ව හිංසනය මිනිස්කම නොමිනිස්කමට පෙරැළීමේ මහා විනාශයට හේතුව බව අවිහිංසාවාදී මහ සංගමය හඳුන්වයි.මාංශ භක්ෂණයට ගිජු ඇතැම්හු තමන් උදෙසා ඝාතනය නොකළ මාංශය පාරිශුද්ධ මාංශයක් යැයි සාධාරණීකරණය කරති. වඩාත් යහපත් ලෝකයක් ගොඩනැඟීම සඳහා සත්ව හිංසාව සහ මරණය පිටුදකිමින් දැහැමිව ජීවත්වන බුද්ධිමත් සමාජයක් ගොඩනැඟීම පූජා උත්තම පූජා වැඩසටහනේ අරමුණයි. ඒ සඳහා සත්ව හිංසාව මරණය, මාංශ අනුභවයේ ඇති භයානකත්වය ආගමිකව, සමාජ විද්‍යාත්මකව හා සෞඛ්‍ය විද්‍යාත්මකව අවබෝධ කරදීම සිදුකෙරේ.මෙමඟින් නිර්මාංශික ආහාර පමණක් අනුභව කරන මිනිසුන් සමාජයට බිහිකරලීම සඳහා ප‍්‍රාදේශීය, දිස්ති‍්‍රක් හා ජාතික මට්ටමින් හා අන්තර්ජාතිකව සංවිධානය කිරීමට අවශ්‍ය පහසුකම් මේ වනවිටත් මහ සංගමය මඟින් සකස් කර තිබේ. ගුණදහමින් පිරිපුන් බුද්ධිමත් සමාජයක් ගොඩනැඟීම සඳහා පාසල් දහම් පාසල් හා ප‍්‍රජා මට්ටමින් මේ වනවිටත් ලක්ෂ දහතුනක පමණ පිරිස් දැනුම්වත් කිරීම සිදුකර තිබේ. එහි සාර්ථක ප‍්‍රතිඵල මේ වනවිටත් නෙළාගෙන අවසන් බව ශ‍්‍රී ලංකා අවිහිංසාවාදී මහ සංගමයේ සභාපති දේශමාන්‍ය නිහාල් විජේරත්න මහතා කියයි.මෙලෙස දිවයින පුරා අවිහිංසාවාදය පදනම් කරගෙන යහපත් සමාජයක් ගොඩනැඟීම සඳහා කරගෙන යන මෙම වැඩපිළිවෙළ ගම් නියම්ගම් හරහා ප‍්‍රචලිත කිරීමට මහ සංඝරත්නය වැඩම කිරීම සුබවාදී ලක්ෂණයකි.ඒ අනුව මේ වනවිටත් භික්ෂූන් වහන්සේ තුන්දහස් පන්සිය නමක් අවිහිංසාවාදී සංගමයේ අනුශාසකත්වය හා සාමාජිත්වය ලබා සිටිති. උන්වහන්සේගේ මූලිකත්වයෙන් දිස්ති‍්‍රක් මට්ටමින් ධර්ම සම්මේලන පැවැත්වීම පසුගියදා අත්තනගල්ල රජ මහා විහාරස්ථානයේදී පැවැත්විණි. මෙලෙස ඇරැඹි ගම්පහ දිස්ති‍්‍රක් මහ සංඝ සම්මේලනය සඳහා තරුණ භික්ෂූන් වහන්සේගේ නියෝජනය කැපී පෙනිණි.මහ සඟ රුවන මුල්කරගෙන උන්වහන්සේලාගේ නායකත්වයෙන් ගම්නියම්ගම් හරහා අවිහිංසාවාදය පතුරවමින් දිස්ති‍්‍රක් මට්ටමින් කි‍්‍රයාත්මක කෙරෙන මෙම සඟ සම්මේලන ජාතික මට්ටමෙන් කර ගෙනයාම ශ‍්‍රී ලංකා අවිහිංසාවාදී මහ සංගමයේ අදහසවී තිබේ.ශ‍්‍රී ලංකා අවිහිංසාවාදී මහ සංගමයේ සාමාජිකත්වය ලබාගැනීම සඳහා නිහාල් විජේරත්න පදනම, උක්වෙල්කන්ද, ගෝවින්න යන ලිපිනයෙන් ඉල්ලුම් කළ හැකිවේ.කීර්ති</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=av09060711</link>
    <topic>කවරයේ කතාව</topic>
    <author>- ජයමිණි</author>
    <content>කවරයේ කතාවකැලයට ගියත් අමතක නොවූ ‘සෙනෙහස’සිනමාවට සේවයක් කළා මිස වැරදි පූර්වාදර්ශ දී නැහැරොබින් ප‍්‍රනාන්දු හරසර ප‍්‍රණාම සිනමා දැක්මක්වෙළෙන්දාගේ මරණය ගෙනෙන ජෙරොම්මම මුලින්ම රඟපාන්න බෑ කිව්වාමොකද මං එනවට කැමැති නැද්ද ? (රසදුන නව කථාව)උන්හිටිතැන් අහිමි වූ කෝටිපතියන්ගේ පුංචි පුතා!වෙඩි ප‍්‍රහාරයෙන් බේරෙන්න වැල්ලේ මුහුණු ඔබාගෙන විනාඩි 20ක් විතර හිටියාආක්ෂේගෙන් ‘අප්සෙට්’රැඟුමක්මවුපිය ඇසුරින් පිබිදුණු නර්තන ශිල්පියාකැලේ කොළේ රුදුරු සතුන්ගෙන් වහංවී රාජකාරිය කළේ දේවකාරිය විදිහටබුවා පැටවු බෑග් පුරා ගේන පූරුවේ පැවරුම්හර්ෂ ජයවර්ධනගේ ‘හිප්නොටයිස්’ චිත‍්‍ර දැක්මආහාර විහරණ රටාව ව්‍යායාමය දියවැඩියාවට පිළිතුරක්දෙවඟනක් වැනි රුක්මණී දේවිය ඇඟට අත තිබ්බ ගමන් මට හීන්දාඩිය දැම්මාකොහොමද තොරතුරුවිවාහය මගේ ඇසින්රූ විසිතුරුමල් සුවඳයි මෙත් සිහිලයි රේඛාත් මවින්ධ්‍යාත් සැරසී ඉන්නේ ඒ බුදු පුදට මල් ගෙනයන්න. මේ පොසොන් පොහොය දිනයේ ‘රසඳුන’ කවරය සැරසුණේ ද ඒ අසිරියෙන්.මේ දෙන්නම රංගනයට අද අවතීර්ණ වෙලා. ඉදිරියේ විකාශය වීමට නියමිත, නිමල් ජයවීර අධ්‍යක්ෂණය කරන ‘පෙරදිග අහස’ ටෙලිනාට්‍යය ඔස්සේ ඔවුන් පෙ‍්‍ර්ක්ෂකයාට හමුවේවි.රේඛා සමන්මලී හා හා පුරා කියා රංගනයට අවතීර්ණ වුණේ ‘ගොළු හදවත’ ටෙලිනාට්‍යයේ ‘සිරිමලී ගේ චරිතය නිරූපණය කරමින්. “මේ දිනවල ඇය අපට මුණ ගැහෙන්නේ ‘බට්ටි’ ටෙලි නාට්‍යයේ මාධවී ලෙසින්.මවින්ධ්‍යා බුලත්සිංහල, අවුරුදු 10 ක දැරිවියක්. ඇය ඉගෙනුම ලබන්නේ කිරිබත්ගොඩ විහාර මහා දේවි බාලිකා විද්‍යාලයේ ය. ළමා නිළියක් විදිහට, චරිත රංගනය කෙරේ ඇය ඉදිරියේදීත් යොමු වන බවයි අපට කියන්නේ.- ජයමිණි</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=av0906071</link>
    <topic>කැලයට ගියත් අමතක නොවූ ‘සෙනෙහස’</topic>
    <author>ආතර් උස්මීයගේ</author>
    <content>කවරයේ කතාවකැලයට ගියත් අමතක නොවූ ‘සෙනෙහස’සිනමාවට සේවයක් කළා මිස වැරදි පූර්වාදර්ශ දී නැහැරොබින් ප‍්‍රනාන්දු හරසර ප‍්‍රණාම සිනමා දැක්මක්වෙළෙන්දාගේ මරණය ගෙනෙන ජෙරොම්මම මුලින්ම රඟපාන්න බෑ කිව්වාමොකද මං එනවට කැමැති නැද්ද ? (රසදුන නව කථාව)උන්හිටිතැන් අහිමි වූ කෝටිපතියන්ගේ පුංචි පුතා!වෙඩි ප‍්‍රහාරයෙන් බේරෙන්න වැල්ලේ මුහුණු ඔබාගෙන විනාඩි 20ක් විතර හිටියාආක්ෂේගෙන් ‘අප්සෙට්’රැඟුමක්මවුපිය ඇසුරින් පිබිදුණු නර්තන ශිල්පියාකැලේ කොළේ රුදුරු සතුන්ගෙන් වහංවී රාජකාරිය කළේ දේවකාරිය විදිහටබුවා පැටවු බෑග් පුරා ගේන පූරුවේ පැවරුම්හර්ෂ ජයවර්ධනගේ ‘හිප්නොටයිස්’ චිත‍්‍ර දැක්මආහාර විහරණ රටාව ව්‍යායාමය දියවැඩියාවට පිළිතුරක්දෙවඟනක් වැනි රුක්මණී දේවිය ඇඟට අත තිබ්බ ගමන් මට හීන්දාඩිය දැම්මාකොහොමද තොරතුරුවිවාහය මගේ ඇසින්රූ විසිතුරුමිනිසුන් සහ වනසතුන් අතර මිත‍්‍රත්වයක්, බැඳීමක් ගොඩනැඟෙන්නේ බොහෝ කලාතුරකිනි.වනසතුන් සහ මිනිසුන් අතර එවන් මිත‍්‍රත්වයක් කලාතුරකින් හෝ ගොඩනැඟුණු විට එය බොහෝ කලක් නොකැඩී, නොබිඳී පවතින බවට ද උදාහරණ සහිතව පෙන්වා දිය හැකිය.1971 දී බෝන් ෆ‍්‍රී (Born Free)  නමින් චිත‍්‍රපටයක් තිරගත විය. මෙම චිත‍්‍රපටයේ කතාව ගෙතී තිබුණේ එල්සා (Elsa) නමැති සිංහධේනුව වටාය. කුඩා අවධියේ සිටම ඌ හදාවඩා ගන්නා ලද්දේ එහි නිෂ්පාදකයන් විසිනි.“බෝන් ෆ‍්‍රී” චිත‍්‍රපටයේ ප‍්‍රධාන රංගන ශිල්පීන් දෙදෙනා වන බිල් ට‍්‍රැවර්ස් සහ වර්ජිනියා මැක්කෙන්නා සමඟ ද එල්සා සමීප වූවාය. ඒ බැඳීම කෙතරම් ද යත් බොහෝ අවස්ථාවලදී ඌ පූස් පැටියෙකු මෙන් මේ දෙදෙනා ළඟ එකට නිදාගැනීමට පුරුදුවී සිටියාය.ඔවුන් යන හැම තැනකටම යෑමටත්, ඔවුන් සමඟ සෙල්ලම් කිරීමටත්, කෑම බීම ගැනීමටත් පුරුදු වී සිටියාය. චිත‍්‍රපටයේ වැඩ කටයුතු අවසන් වීමෙන් පසු එල්සා අප‍්‍රිකාවේ කෝරා ජාතිත වන උද්‍යානයට මුදා හැරිණි. ඌ වන උද්‍යානයට ඇතුළු වූයේ කැමැත්තකින් නොවේ.මෙම සිද්ධියෙන් අවුරුදු ගණනාවකට පසු යළිත් “බෝන් ෆ‍්‍රී” චිත‍්‍රපට කණ්ඩායම කෝරා වන උද්‍යානයට ගියේ එල්සා දැකගැනීමටය.මෙහිදී එල්සා ඔවුනට මුණගැසුණේ පුංචි දරු පැටවුන් කීපදෙනෙකු ද සමඟය. ඒ වනවිට ඇය මවක වී සිටිය හෙයිනි. අවුරුදු ගණනාවකට පසුව වුව ‘බෝන්ෆ‍්‍රී’ කණ්ඩායම දුටු ‘එල්සා’ අහක බලාගෙන දරුපැටවුන් සමඟ ආපසු ගියේ නැත.ඔවුන් හඳුනාගත් සැණින් එල්සා කළේ ඉදිරියට දුව විත්, ඔවුන් වැළඳ ගනිමින් බිම පෙරළෙමින් සිය හිතවත්කම හා මිත‍්‍රත්වය ප‍්‍රදර්ශනය කිරීමයි.මෙයින් පෙනී යන්නේ මිනිසුන් හා වනසතුන් අතර කුඩා කල සිටම දැඩි බැඳීමක් ඇති වූ විට එය සදාකාලිකව පවතින බවය. දැන් එල්සාගේ කතාවට සමාන තවත් එවැනිම කතාවක් අපට අන්තර්ජාලය ඔස්සේ අසන්නට ලැබෙයි. මෙම කතාවේ කතානායකයා ‘කි‍්‍රස්ටියන්’ (Christian) නමැති සිංහයෙකි.ඕස්ටේ‍්‍රලියානු ජාතිකයින් දෙදෙනකු වන ජෝන් රෙන්ඩාල් (John Rendall) සහ ඇන්තෝනි බෝකේ (Anthony Bourke)  දිනක් ලන්ඩනයේ හැරෝඩ්ස් වෙළෙඳ සංකීර්ණයට පැමිණියහ. මෙහිදී ඔවුනට හැරෝඩ්ස් වෙළෙඳ සංකීර්ණයේ එක්තැනක පුංචි සත්තු වත්තක් තිබෙන බව දැක ගන්නට ලැබී ඇත.ජෝන් සහ ඇන්තෝනි දැන් වියපත්මෙම කුඩා සත්තුවත්තේ කුඩා සිංහ පැටවුන් දෙදෙනෙකු සිටින බව දුටු ඔවුහු ඉන් පිරිමි පැටවා මිලදී ගත්හ. ඉන්පසු ‘කි‍්‍රස්ටියන්’ නම් ලැබූ මේ සිංහ පැටවා ජෝන් සහ ඇන්තෝනිගේ ලන්ඩන් නුවර පැරණි භාණ්ඩ අලෙවි සාප්පුවක (ඇන්ටික් ෂොප්) ඇතිදැඩිවීමට පටන් ගත්තේය.ටික කලක් යද්දී කි‍්‍රස්ටියන්, ජෝන් සහ ඇන්තෝනිගේ හොඳම මිතුරා සහ සුරතලා බවට පත්විය.ඌ ජෝන් සහ ඇන්තෝනි සමඟ කොයිතරම් සමීප වූවා ද කියතොත්, කෑවේ ද බීවේ ද, නිදාගත්තේ ද ඔවුන් සමඟය. කි‍්‍රස්ටියන් ටික කලක් යද්දී සාප්පුවට යන එන පාරිභෝගිකයින් සමඟ ද හුරතල්වීමට සහ සෙල්ලම් කිරීමට පටන් ගත්තේය.ටික දිනක් යද්දී ‘කි‍්‍රස්ටියන්’ මහා සිංහයකු බවට පත්විය. ජෝන්ටත්, ඇන්ටෝනිටත් මෙල්ල කරගැනීමට බැරි තරමට ඌ උස්මහත් විය. එතැන් සිට උගේ දඩබ්බර වැඩ ද වැඩිවීමට පටන්ගත්තේය.සාප්පුවට එන අය සමඟ හුරතල්වීමට පුරුදු වී සිටිය කි‍්‍රස්ටියන් ඉන්පසු ඔවුන් සමඟ ගැටුම් ද ඇතිකර ගත්තේය. එසේ වුවද කි‍්‍රස්ටියන් කිසිදිනක තම ස්වාමිපුරුෂයන්ට එරෙහිව නැඟී නොසිටියේය. ඌ හැසිරුණේ ජෝන් ගේ සහ ඇන්තෝනිගේ හුරතලෙකු, දරුවෙකු ලෙසිනි.කි‍්‍රස්ටියන් සමඟ තවදුරටත් එකට ජීවත්වීමෙන් තමන්ට කිසිම අනතුරක් සිදුනොවූව ද සාප්පුවට එන පිටස්තරයන්ට උගෙන් යම් අනතුරක් වීමට බොහෝ දුරට ඉඩ තිබෙන බව ද ඔවුනට වැටහිණි.කි‍්‍රස්ටියන් හාම්පුතුන් හඳුනාගත් මොහොතමේ නිසා අකමැත්තෙන් වුවද ඌ වනයට මුදාහැරීමට ජෝන් සහ ඇන්තෝනි තීරණය කළහ. මේ තීරණය අනුව කි‍්‍රස්ටියන් සමඟ කෙන්යාව බලා පිටත් වූ ජෝන් සහ ඇන්තෝනි එහි ගොස් කෝරා ජාතික වන උද්‍යානයට ඌ මුදා හැරියහ.කි‍්‍රස්ටියන් වන උද්‍යානයට මුදා හැරීමෙන් පසු ජෝන් සහ ඇන්තෝනි යළි ලන්ඩනය බලා පැමිණියහ. “අවුරුදු ගණනක් අපගේ දරුවෙකු මෙන් හැදුණු වැඩුණ ක‍්‍රිස්ටියන් අපි වනයට මුදාහැරියේ කිව නොහැකි වේදනාවකින්” ඇන්තෝනි කීවේය.මෙම වෙන්වීමෙන් අවුරුදු කීපයකට පසු ජෝන් සහ ඇන්තෝනි යළිත් කෙන්යාව බලා පිටත්ව ගියහ. ඒ කෝරා ජාතික වන උද්‍යානයේදී කි‍්‍රස්ටියන් දැක බලා ගැනීම සඳහා ය.වනසතෙකු බැවින් මේ වන විට කි‍්‍රස්ටියන්ට තමන් හොඳටම අමතක වී ඇතැයි ඔවුහු සිතූහ.වන උද්‍යානයට ඇතුළු වූ ඔවුහු ඉතා පරීක්ෂාකාරීව අවට සෝද්සි කරමින් තව තවත් එතුළට ගියහ. හදිස්සියේම සිංහයෙකු ගොරවන හඬක් ඔවුනට අසන්නට ලැබිණි.ඒ සමඟම යෝධ සිංහයෙකු ඔවුන් දෙසට දිව එන බව ජෝන් සහ ඇන්තෝනිට දැක ගැනීමට ලැබිණ. තමන් වෙතට දුව එන සිංහයා දුටු ඔවුහු, තැති ගත්හ. ‘මේ එන්නේ කි‍්‍රස්ටියන්ද?’ පිම්මේ දුවගෙන ආ සිංහයා ඉන්පසු ගමන බාල කළේය. (පිංතූරය බලන්න) ඌ තමන්ගේ හාම්පුතුන් දෙදෙනා ක්ෂණිකව හඳුනා ගත්තේය.ඉන්පසු හිමින් හිමින් ඉතා පරීක්ෂාකාරීව ජෝන් සහ ඇන්තෝනි අසලට ගමන් කිරීමට පටන්ගත්තේය. ඒ සමඟම ඌ දෑත් ඔසවා සිය හාම්පුතුන් දෙදෙනා වැළඳ ගත්තේය.ජෝන් ද ඇන්තෝනි ද සිය සෙනෙහස හා ආදරය පාමින් කි‍්‍රස්ටියන් වැළඳගෙන සතුටු කඳුළු හෙළන්නට පටන් ගත්හ.කුඩා කල සිටම මිනිසුන්ගේ උණුසුම, සෙනෙහස හා ආදරය ලබමින් හැදුණු වැඩුණු වනසතෙකුට කිසිම දිනෙක තමන්ගේ හාම්පුතා අමතක නොවෙයි. කි‍්‍රස්ටියන් ගේ කතාවෙන් කියැවෙන්නේ ද ඒ ටිකමය.ආතර් උස්මීයගේ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=av0906072</link>
    <topic>සිනමාවට සේවයක් කළා මිස වැරදි පූර්වාදර්ශ දී නැහැ</topic>
    <author>වසන්ත ජයසිංහ ආරච්චිගේ</author>
    <content>කවරයේ කතාවකැලයට ගියත් අමතක නොවූ ‘සෙනෙහස’සිනමාවට සේවයක් කළා මිස වැරදි පූර්වාදර්ශ දී නැහැරොබින් ප‍්‍රනාන්දු හරසර ප‍්‍රණාම සිනමා දැක්මක්වෙළෙන්දාගේ මරණය ගෙනෙන ජෙරොම්මම මුලින්ම රඟපාන්න බෑ කිව්වාමොකද මං එනවට කැමැති නැද්ද ? (රසදුන නව කථාව)උන්හිටිතැන් අහිමි වූ කෝටිපතියන්ගේ පුංචි පුතා!වෙඩි ප‍්‍රහාරයෙන් බේරෙන්න වැල්ලේ මුහුණු ඔබාගෙන විනාඩි 20ක් විතර හිටියාආක්ෂේගෙන් ‘අප්සෙට්’රැඟුමක්මවුපිය ඇසුරින් පිබිදුණු නර්තන ශිල්පියාකැලේ කොළේ රුදුරු සතුන්ගෙන් වහංවී රාජකාරිය කළේ දේවකාරිය විදිහටබුවා පැටවු බෑග් පුරා ගේන පූරුවේ පැවරුම්හර්ෂ ජයවර්ධනගේ ‘හිප්නොටයිස්’ චිත‍්‍ර දැක්මආහාර විහරණ රටාව ව්‍යායාමය දියවැඩියාවට පිළිතුරක්දෙවඟනක් වැනි රුක්මණී දේවිය ඇඟට අත තිබ්බ ගමන් මට හීන්දාඩිය දැම්මාකොහොමද තොරතුරුවිවාහය මගේ ඇසින්රූ විසිතුරුචන්න පෙරේරාචන්න පෙරේරා මේ දවස්වල ඇයි නිහඬ? ‘අංජලිකා’ සාර්ථකත්වයෙන් පසු ලහි ලහියේ ම තවත් චිත‍්‍රපටයකට සූදානම් වුවත් ඒ ගැනත් හා හූවක් නැති තරම්. පුංචි තිරයෙනුත් ඒ ‘ආදරවන්තයා’ කලෙකින් දක්නට ලැබුණේ නෑ.දැන් චන්න පෙරේරා ඉදිරියේ මේ ප‍්‍රශ්න වැලඇයි දැන් තරමක් නිහඬ වෙලා වගේ. ඔබේ දෙවන චිත‍්‍රපටයට මොකද වුණේ?මෙහෙමයි ගිය වසරේ ඉන්දියාවත් සමඟ මම චිත‍්‍රපටයක් කරන්න ගියා. ඒ වෙලාවේ චිත‍්‍රපට සංස්ථාවේ සභාපතිව සිටි අශෝක සේරසිංහ ගේ මැදිහත්වීම මත ඉන්දියාවේ ජෙමිනි ස්ටුඩියෝ එකත් එක්ක.ඔහු සභාපති කමින් ඉවත් වෙලා ගියා. ඒ සමඟම ඒ වැඩකටයුතුත් ඇණ හිටියා. ඉන්පසු නැවත වරක් මම සිනමා පටයක් කරන්න ගියත් ගිය අවුරුද්දේ අග භාගයේදී ඒකත් ඇණ හිටියා.ඇත්තටම සිනමාවේ අපි රැඳිලා ඉන්නේ අපේ හයියට. නමුත් මේ ගමන යන්න පැහැදිලි වැඩපිළිවෙළක් සකස් විය යුතුයි. පෞද්ගලිකවම අවුරුද්දකට ආසන්න කාලයක් වෙහෙසිලා නිෂ්පාදකවරයකු හොයාගෙන මේ ජූලි මාසයේ මම දෙවන චිත‍්‍රපටයේ වැඩ පටන් ගන්නයි ලෑස්තිය. ඒ අතරම ටෙලි නාට්‍යයක් නිෂ්පාදනය සඳහාත් මම පසුගිය දිනවල දායක වුණා. එහි නම ‘කනේරු’ ෂර්ලි පී. දෙලංකාවල අධ්‍යක්ෂණය කරන්නෙ. ඒ වගේ ම ‘ටිකිරි හපන්නු’ I - II මං අධ්‍යක්ෂණය කළා. රඟපාන්න නම් සෑහීමකට පත්වෙන්න පුළුවන් චරිතයක් පහුගිය කාලෙ මට ලැබුණේ නැහැ.ඔබ වැඩියෙන් ව්‍යාපාරික පැත්තට නැඹුරු වෙලා කිව්වොත්...ව්‍යාපාරික පැත්තට යොමු වෙලා යම් දෙයක් කළත් මම එය කරන්නේ කලාව හා ආශ‍්‍රිත අංශයකිනුයි. වෙළෙඳ දැන්වීම් නිර්මාණය කරන එකත් ව්‍යාපාරයක්. ඒත් අනෙක් අතට කලාවක්. ඇත්තටම මම වෘත්තිය මට්ටමේ කලාකරුවෙක් මිසක් ව්‍යාපාරිකයෙක් නෙමෙයි. රැකියාව විදිහට මම කළේ රඟපෑම. ඉතිං කලාවෙන් තොර වෙනත් දෙයක් ගැන මම හිතන්නේ නැහැ.ටෙලි නාට්‍ය අධ්‍යක්ෂවරයකු නිෂ්පාදකයකු විදිහට අද ටෙලි නාට්‍යයට කුමක් වෙලා කියලද ඔබ හිතන්නේ.මම ක්ෂේත‍්‍රයට එන කාලේ වගේ නෙමෙයි අද ටෙලිනාට්‍යය කලාව. එදා තිබුණා යම් සංයමයක්. ඒත් අද නිකම් දෙබස් ටිකක් දාලා ආප්ප බානවා වගේ හදන ටෙලි නාට්‍ය රැල්ලක් තියෙන්නේ.අධ්‍යක්ෂණය දන්නෙත් නැහැ. රංගනය දන්නෙත් නැහැ. මුදල් හොයන්න විතරයි ඕන. මෙතන කලාවක් නැහැ. තියෙන්නේ හුදු වෙළෙඳ්‍රම සඳහා බිහිවෙච්ච නිර්මාණ පමණයි.අද ඔය මෙගා රැල්ලේ ඉන්නේ එක පිරිසක් නිසා තවත් අයට රැකියා අවස්ථා පවා සීමාවෙලා. පඳුරකට පයින් ගැහුවත් නළු නිළියෝ බිහි වෙනවා. ගරුත්වය එහෙම පිටින් ම පහළට වැටිලා.හොඳයි ඔබට ඔය කියන මෙගා ටෙලි නාට්‍යයක රඟපාන්න ආරාධනාවක් ලැබුණොත් මොකක්ද ඔබේ තීරණය.පසුගිය කාල සීමාවේ මම නාලන් මෙන්ඩිස්ගේ නාට්‍ය වල රඟපෑවා. ඒ වගේ ම ඒවා ඉතාම ජනප‍්‍රිය වුණා. ගුණාත්මක අතිනුත් ඉහළයි. සතියකට එක පාරයි විකාශය වුණේ.කොටස් 30 - 40 ටෙලිනාට්‍යය වලට මම එකතු වුණා. ඒත් දීර්ඝ කාලීනව එකම චරිතය රඟපාන්න මම ආස නැහැ. මට රසවිඳින්න පුළුවන් මට දැනෙන දේ විතරයි මම කරන්නේ. ඒ නිසා මට කියන්න තිබෙන්නේ එකම චරිතයකට කොටු වෙන්න නම් මම සූදානම් නැහැ කියන එකයි.බොහෝ විට ඔබ අපි දැක්කේ පෙම්වතාගේ චරිතය ඔස්සෙයි. තවමත් ඔබ පෙම්වතාගේ චරිතයට වලංගුයි කියලා හිතනව ද?(සිනාසෙයි) මං හිතනවා එය තීරණය කළ යුත්තේ රසිකයින්. නමුත් මඟ තොටේදි දැනෙන රසික රසිකාවියන්ගේ ප‍්‍රතිචාර එක්ක තවමත් ඔබ කියූ කාරණය මට වලංගුයි කියලා හිතෙනවා. ඒ වගේ ම හිතට එකඟව මම පෙම්වතාගේ චරිතය රඟපාන්න කැමතියි. දවසක මට හිතුණොත් දැන් සුදුසු නෑ කියලා එදාට මම නවත්වනවා.අද බොහෝ දෙනෙකුට චරිතාංග නළුවකු නිළියක වීමේ භාග්‍යය ඇහිරිලා. එකම චරිතයකට සීමා වීමකුයි අපි දකින්නේ. ඔබට කොහොමද මෙය බලපාලා තියෙන්නේ.මට මුල් කාලයේ විවිධ චරිත ලැබුණා. ‘එකගෙයි කුරුල්ලෝ, දිය සුළිය, රන්මසු දැල්. මේවායෙහි වෙනස් චරිත රඟපෑවා. සුමති සම්මාන පවා ලැබුණා. නාලන් මෙන්ඩිස් මහත්මයා හරහා ජනප‍්‍රියත්වයක් ලැබුණා. ඒ ගැන ඔහුට ස්තුතිවන්ත විය යුතුයි.පෙම්වතාගේ චරිතය ලැබුණේ ඔහු හරහා. ඉන්පසු දිගටම පෙම්වතාගේ චරිතය තමයි ලැබුණේ. සමහර විට හදවතට කා වදින ලෙස එය මට කරන්න පුළුවන් වෙන්න ඇති. නමුත් ඕනෑම රංගන ශිල්පියෙකුගේ හීනය චරිතාංග නළුවකු වීමයි.කලාකරුවකුට කලාව හරහා හොඳ ආර්ථික පදනමක් ගොඩනඟා ගන්න පුළුවන් කියා ඔබ හිතනව ද?ඇත්තටම හොඳ ප‍්‍රශ්නයක්. කලාකරුවකුට ලැබෙන මුදල යම් පාලනයකින් යුතුව පරිහරණය කළොත් ඉතාම හොඳ ආර්ථික මට්ටමක් ගොඩනඟා ගන්න පුළුවන් කියලා මම හිතනවා. මගේ බිරිඳ (ගයති‍්‍ර) පවා ස්ථාවර වුණේ මම කලාවෙන් හොයාගත් මුදල් නිසා.අද ඉතාම සාර්ථක කලාකරුවන් ඉන්නවා යාන වාහන ගෙවල් දොරවල් තියාගෙන. ඇත්තටම මාත් කලාකරුවකු විදිහට තවත් කලාකරුවකු ස්ථාවරව ඉන්නවා දකින කොට සතුටුයි. ආඩම්බරයි. ඒ නිසා නිසියාකාර පාලනයකින් තමන්ට ලැබෙන මුදල කළමනාකරණය කරගත්තොත් මං හිතන්නේ නැහැ ආර්ථික පදනමක් ගොඩනඟාගන්න එක ගැටලුවක් කියලා.අධ්‍යක්ෂවරයකු ලෙස ඔබ සාර්ථක ද?ඔව් සෑහීමකට පත්වෙන්න පුළුවන්. පුංචි වීරයෝ ටෙලිනාට්‍ය හරහා ළමා ටෙලිනාට්‍යය රැල්ලක් බිහි වුණා. මගේ සිනමා ජීවිතයේ කඩඉම ‘අංජලිකා’ චිත‍්‍රපටය. පුංචි වීරයෝ වෙනුවෙන් නැඟී එන යොවුන් අධ්‍යක්ෂක විදිහට සම්මාන ලැබුවා.අංජලිකා ජනාධිපති සම්මාන 14 කට නිර්දේශ වෙමින් සම්මාන 8 ක් ලැබුවා. මට ඉතාම සතුටුයි පළමු චිත‍්‍රපටය එලෙස සාර්ථක වීම ගැන. එය රටේ පෙ‍්‍ර්ක්ෂකයන් ආදරයෙන් වැළඳ ගත්තා.විදේශීය රංගන ශිල්පිනියක් නිර්මාණ සඳහා එක්කර ගැනීමේ වැරදි පූර්වාදර්ශයක් දුන්නා කියලා ඔබට චෝදනාවක් නැඟෙනවා.කලාව සර්ව කාලීනයි. සර්ව භෞමිකයි. ඕනෑම රටක ඕනෑම කෙනෙකුට රස විඳින්න පුළුවන්. මෙය දීර්ඝව පැහැදිලි කළ යුතුයි.නමුත් කෙටියෙන් කිව්වොත් ස්ටීවන් ස්පීල්බර්ග් වැනි අග‍්‍රගණ්‍ය අධ්‍යක්ෂවරයකු ‘ටෙම්පල් ඔෆ් ද ඩුම්’ චිත‍්‍රපටය සඳහා ලංකාවෙන් ඩී.ආර්. නානායක්කාර, දෙනවක හාමිනේ, අයිරාංගනී සේරසිංහ එක්කර ගත්තා. හොලිවුඩ් චිත‍්‍රපට සමාගමකට එහෙම හිතුණේ ඇයි.ඒ අය පුළුල්ව හිතනවා නම් ඇයි අපිට බැරි. චරිතයට ගැළපෙන නිසයි ‘පූජාව‘ මම හොයාගන්නේ. ඉතාම හොඳ ප‍්‍රතිචාර ලැබුණා. මං හිතන්නේ මම සිනමාවට සේවයක් කළා මිසක් වැරදි පූර්වා දර්ශයක් දුන්නේ නැහැ කියලයි.වසන්ත ජයසිංහ ආරච්චිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=av0906073</link>
    <topic>රොබින් ප‍්‍රනාන්දු හරසර ප‍්‍රණාම සිනමා දැක්මක්</topic>
    <author/>
    <content>කවරයේ කතාවකැලයට ගියත් අමතක නොවූ ‘සෙනෙහස’සිනමාවට සේවයක් කළා මිස වැරදි පූර්වාදර්ශ දී නැහැරොබින් ප‍්‍රනාන්දු හරසර ප‍්‍රණාම සිනමා දැක්මක්වෙළෙන්දාගේ මරණය ගෙනෙන ජෙරොම්මම මුලින්ම රඟපාන්න බෑ කිව්වාමොකද මං එනවට කැමැති නැද්ද ? (රසදුන නව කථාව)උන්හිටිතැන් අහිමි වූ කෝටිපතියන්ගේ පුංචි පුතා!වෙඩි ප‍්‍රහාරයෙන් බේරෙන්න වැල්ලේ මුහුණු ඔබාගෙන විනාඩි 20ක් විතර හිටියාආක්ෂේගෙන් ‘අප්සෙට්’රැඟුමක්මවුපිය ඇසුරින් පිබිදුණු නර්තන ශිල්පියාකැලේ කොළේ රුදුරු සතුන්ගෙන් වහංවී රාජකාරිය කළේ දේවකාරිය විදිහටබුවා පැටවු බෑග් පුරා ගේන පූරුවේ පැවරුම්හර්ෂ ජයවර්ධනගේ ‘හිප්නොටයිස්’ චිත‍්‍ර දැක්මආහාර විහරණ රටාව ව්‍යායාමය දියවැඩියාවට පිළිතුරක්දෙවඟනක් වැනි රුක්මණී දේවිය ඇඟට අත තිබ්බ ගමන් මට හීන්දාඩිය දැම්මාකොහොමද තොරතුරුවිවාහය මගේ ඇසින්රූ විසිතුරුප‍්‍රවීණ චරිතාංග නළුවකු මෙන්ම චිත‍්‍රපට අධ්‍යක්ෂවරයකු ද වූ රොබින් ප‍්‍රනාන්දු කලාකරුවාගේ සිනමා දිවියට වසර හතළිස් පහක් පිරීම නිමිත්තෙන් ‘රොබින් ප‍්‍රනාන්දු හරසර ප‍්‍රණාම’ සිනමා දැක්මක් පැවැත්වීමට ශී‍්‍ර ලංකා ජාතික චිත‍්‍රපට සංස්ථාව කටයුතු යොදා ඇත.ජාතික චිත‍්‍රපට සංස්ථාවේ සභාපති ජයන්ත ධර්මදාස මහතාගේ උපදෙස් පරිදි සංස්ථාවේ උපදේශක ටී.එම්. සංගදාස මහතා හා නියෝජ්‍ය සාමාන්‍යාධිකාරී (වෘත්තිය) නදීකා ගුණසේකර මහත්මිය විසින් සංවිධානය කරනු ලබන මෙම සිනමා දැක්ම ජුනි 12 වෙනි සිකුරාදා සිට 14 වෙනි ඉරිදා දක්වා ප.ව. 6.30 ට බොරැල්ල රිට්ස් සිනමා ශාලාවේදී පැවැත්වේ.නොමිලයේ පැවැත්වෙන මෙම සිනමා දැක්මේදී 12 වැනි සිකුරාදා ‘අපේක්ෂා’, 13 වැනි සෙනසුරාදා ‘හදවත නැත්තෝ’, 14 වැනි ඉරිදා ‘සුර දූතියෝ’ යන චිත‍්‍රපට තිරගත වේ. සුනිල් ටී. ප‍්‍රනාන්දු, තිස්ස නාගොඩවිතාන හා රංගන පේ‍්‍රමරත්න යන මහත්වරුන්ගේ අනුග‍්‍රහයෙන් මෙම සිනමා දැක්ම පැවැත්වෙන අතර සෑම දර්ශනයකටම ඒ ඒ චිත‍්‍රපටවලට සම්බන්ධ සිනමා ශිල්පීහු ද සහභාගි වෙති.ජුනි 15 වෙනි දින ප.ව. 4.00 ට ‘රොබින් ප‍්‍රනාන්දු හරසර ප‍්‍රණාම උළෙල’ කොළඹ 07, බෞද්ධාලෝක මාවත, ජාතික චිත‍්‍රපට සංස්ථා සිනමා ශාලාවේදී පැවැත්වේ. මෙහිදී ඉඩම් හා ඉඩම් සංවර්ධන අමාත්‍ය, ප‍්‍රවීණ රංගන ශිල්පී ජීවන් කුමාරතුංග හා හෙළ සිනමා නිළි රැජින මාලනී ෆොන්සේකා ඇගැයීමේ දෙසුම් පවත්වති.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=av0906074</link>
    <topic>වෙළෙන්දාගේ මරණය ගෙනෙන ජෙරොම්</topic>
    <author/>
    <content>කවරයේ කතාවකැලයට ගියත් අමතක නොවූ ‘සෙනෙහස’සිනමාවට සේවයක් කළා මිස වැරදි පූර්වාදර්ශ දී නැහැරොබින් ප‍්‍රනාන්දු හරසර ප‍්‍රණාම සිනමා දැක්මක්වෙළෙන්දාගේ මරණය ගෙනෙන ජෙරොම්මම මුලින්ම රඟපාන්න බෑ කිව්වාමොකද මං එනවට කැමැති නැද්ද ? (රසදුන නව කථාව)උන්හිටිතැන් අහිමි වූ කෝටිපතියන්ගේ පුංචි පුතා!වෙඩි ප‍්‍රහාරයෙන් බේරෙන්න වැල්ලේ මුහුණු ඔබාගෙන විනාඩි 20ක් විතර හිටියාආක්ෂේගෙන් ‘අප්සෙට්’රැඟුමක්මවුපිය ඇසුරින් පිබිදුණු නර්තන ශිල්පියාකැලේ කොළේ රුදුරු සතුන්ගෙන් වහංවී රාජකාරිය කළේ දේවකාරිය විදිහටබුවා පැටවු බෑග් පුරා ගේන පූරුවේ පැවරුම්හර්ෂ ජයවර්ධනගේ ‘හිප්නොටයිස්’ චිත‍්‍ර දැක්මආහාර විහරණ රටාව ව්‍යායාමය දියවැඩියාවට පිළිතුරක්දෙවඟනක් වැනි රුක්මණී දේවිය ඇඟට අත තිබ්බ ගමන් මට හීන්දාඩිය දැම්මාකොහොමද තොරතුරුවිවාහය මගේ ඇසින්රූ විසිතුරුශී‍්‍ර ලංකාවේ කෘතහස්ත නාට්‍යකරුවකු ජෙරොම් එල්. ද සිල්වා සම්මානලාභි ප‍්‍රවීණ ඇමරිකන් ජාතික නාට්‍යකරු ආතර් මිලර්ගේ ලෝක ප‍්‍රසිද්ධ වේදිකා නාට්‍යය Death of a Salesman  ප‍්‍රථම වතාවට “වෙළෙන්දාගේ මරණය” නමින් සිංහල වේදිකාවට ගෙන එයි. ජුනි 11 වැනි දින සිට 14 වැනි දින දක්වා සෑම දිනකම සවස 6.30 ට මෙය කොළඹ ලයනල් වෙන්ඩට් රඟහලේදී රඟදැක්වේ.ආතර් මිලර් 1949 වසරේ දී ලියා වේදිකා ගත කළ මෙම නාට්‍යය එදාටත් වඩා අද ජනජීවිතයට ගැළපෙන කෘතියක් වීම විශ්මිත සිදුවීමකි.2004, 2008 රාජ්‍ය නාට්‍ය උළෙලේදී සහ 2006 යොවුන් නාට්‍ය උළෙලේදී හොඳම නළුවා සම්මානයෙන් පිදුම් ලද සංජීව උපේන්ද්‍රයන් මෙම නාට්‍යයේ ප‍්‍රධාන භූමිකාව වන චිලි ලෝමන්ගේ චරිතයට පණ දෙයි.ලින්ඩාගේ චරිතයට පණ දෙමින් අභියෝගාත්මක රංගනයක යෙදෙන වත්සලා රණසිංහ හෙළ කරළියේ ප‍්‍රශස්ථ නාට්‍ය ගණනාවක විවිධ චරිත ගණනාවකට දායක වූ නිළියකි. වේදිකා නාට්‍ය අධ්‍යක්ෂ වරයකු මෙන්ම ටෙලි නාට්‍ය කලා අධ්‍යක්ෂක වරයකු වන සරත් පී. අලව්ව, චාලිගේ චරිතයට පණ පොවති.2004 ජාතික නාට්‍ය උළෙලේ හොඳම නිළිය සම්මානලාභි නිල්මිණි බුවනෙක 2008 ජාතික රාජ්‍ය කෙටි නාට්‍ය උළෙලේ හොඳම නළුවා සම්මානලාභි පාලිත අබේරත්න, ප‍්‍රවීණ නළු අංජන පේ‍්‍රමරත්න, හේමන්ත අධිකාරි, සුජීව ජාගොඩ, තිළිණි වීරසිංහ, යශික ද සිල්වා, රේණුකා පද්මිණි, හර්ෂ කුමාර, නිම්මි මෙහි සෙසු චරිත වලට පණ පොවයි. මෙය සිංහලට පරිවර්තනය කොට ඇත්තේ සම්මානනීය නාට්‍ය පරිවර්තක ඩබ්ලිව්.එස්. විජේසිංහ විසිනි.1970 ඉංගී‍්‍රසි වේදිකාවට සම්බන්ධ වන ජෙරොම් මේ වන විට ඉංගී‍්‍රසි වේදිකාවේ කි‍්‍රයාකාරීව සිටින දැවැන්ත චරිතයකි. ඔහු මේ වන විට ඉංගී‍්‍රසි වේදිකා නාට්‍ය 75 කට අධික ප‍්‍රමාණයක් අධ්‍යක්ෂණය කොට ඇත.ඒ අතර ‘ලයන් කිං’, ‘ඔලිවර්’, ‘බ්ලඩ් බ‍්‍රදර්ස්’, ‘සවුන්ඩ් ඔෆ් මියුසික් වැනි නාට්‍යය ඇතුළත් වේ. ඊට අමතරව ඔහු සිංහල වේදිකාවට ද සම්බන්ධව කටයුතු කර ඇත. සිංහල නාට්‍ය අධ්‍යක්ෂණයට ද පිවිසි ඔහු මුලින්ම ‘මැක්බත්’ නාට්‍යය අධ්‍යක්ෂණය කරනු ලැබීය. ‘ආයෙත් එන්නේ නෑ’ ඔහු අධ්‍යක්ෂණය කළ දෙවැනි නාට්‍යයයි.එයට දීපානි සිල්වා, කුසුම් රේණු, නිහාල් ප‍්‍රනාන්දු, නිල්මිණි බුවනෙක, රොෂාන් පිලපිටිය, වත්සලා රණසිංහ ඇතුළු ප‍්‍රවීණ නළු නිළියන් රැසක් රංගනයෙන් දායක වූහ.එයට 2004 ජාතික රාජ්‍ය නාට්‍ය උළෙලේදී හොඳම නාට්‍යයට හිමි සම්මානය හිමිවිය.1989 විජිත ගුණරත්නගේ ‘සත්‍යංගනාවී’ නාට්‍ය සඳහා රංග වින්‍යාස ශිල්පියකු ලෙස දායක වී ඇති ඔහු එම නාට්‍යයේදී හඳුනාගන්නා පේ‍්‍රමසිරි කේමදාසයන් සමඟ ද කටයුතු කර ඇත. පේ‍්‍රමසිරි කේමදාසයන්ගේ ‘මානසවිල’ ඔපෙරාවට සම්බන්ධ වී එහි රංග වින්‍යාසයෙන් දායක විය.ඊට අමතරව ධර්මසිරි බණ්ඩාරනායකගේ ටෙ‍්‍ර¤ජන් කාන්තාවෝ නාට්‍යයට රංග වින්‍යාසයෙන් දායක වී එම වසරේ රාජ්‍ය නාට්‍ය උළෙලේදී හොඳම රංග වින්‍යාසය සඳහා හිමි සම්මානය හිමිකරගනු ලැබීය.මේ දිනවල රඟදක්වන ‘තාරාවෝ ඉගිලෙති’ සඳහා රංග වින්‍යාසය ද ජෙරොම් ගේ නිර්මාණයකි.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=av0906075</link>
    <topic>මම මුලින්ම රඟපාන්න බෑ කිව්වා</topic>
    <author>හේමාලි විජේරත්න</author>
    <content>කවරයේ කතාවකැලයට ගියත් අමතක නොවූ ‘සෙනෙහස’සිනමාවට සේවයක් කළා මිස වැරදි පූර්වාදර්ශ දී නැහැරොබින් ප‍්‍රනාන්දු හරසර ප‍්‍රණාම සිනමා දැක්මක්වෙළෙන්දාගේ මරණය ගෙනෙන ජෙරොම්මම මුලින්ම රඟපාන්න බෑ කිව්වාමොකද මං එනවට කැමැති නැද්ද ? (රසදුන නව කථාව)උන්හිටිතැන් අහිමි වූ කෝටිපතියන්ගේ පුංචි පුතා!වෙඩි ප‍්‍රහාරයෙන් බේරෙන්න වැල්ලේ මුහුණු ඔබාගෙන විනාඩි 20ක් විතර හිටියාආක්ෂේගෙන් ‘අප්සෙට්’රැඟුමක්මවුපිය ඇසුරින් පිබිදුණු නර්තන ශිල්පියාකැලේ කොළේ රුදුරු සතුන්ගෙන් වහංවී රාජකාරිය කළේ දේවකාරිය විදිහටබුවා පැටවු බෑග් පුරා ගේන පූරුවේ පැවරුම්හර්ෂ ජයවර්ධනගේ ‘හිප්නොටයිස්’ චිත‍්‍ර දැක්මආහාර විහරණ රටාව ව්‍යායාමය දියවැඩියාවට පිළිතුරක්දෙවඟනක් වැනි රුක්මණී දේවිය ඇඟට අත තිබ්බ ගමන් මට හීන්දාඩිය දැම්මාකොහොමද තොරතුරුවිවාහය මගේ ඇසින්රූ විසිතුරු‘එකමත් එක රටක’ රඟන නිරෝෂා පෙරේරා කියයිසිංහල සිනමාවට පැමිණි නවතම සිනමා අත්දැකීම වන්නේ පසුගියදා ඇරැඹි සනත් ගුණතිලක අධ්‍යක්ෂණය කළ ‘එකමත් එක රටක’ (Once upon a time) චිත‍්‍රපටයයි. එහි ප‍්‍රධාන භූමිකාව නිරූපණය කරනුයේ වර්තමානයේ කාගේත් කතා බහට ලක්වෙන නිරෝෂා පෙරේරාය.එකමත් එක රටක චිත‍්‍රපටයේ ඇය නිරූපණය කරනුයේ ද අභියෝගාත්මක චරිතයකි. චිත‍්‍රපටයේ අධ්‍යක්ෂවරයා වන සනත් ගුණතිලක ද විටින් විට පවසා ඇත්තේ ඇය නොමැති නම් මේ චිත‍්‍රපටය නොකරන බවය. කතා බහට ලක්වෙන මේ අභියෝගාත්මක චරිතය සාදරයෙන් පිළිගත් නිරෝෂා පෙරේරා සමඟයි මේ කතාබහ.ඔබ කොහොමද එකමත් එක රටක චිත‍්‍රපටයට සම්බන්ධ වුණේ?එක්තරා දවසක ජාතික රූපවාහිනියේ මම කරපු වැඩසටහනකට සනත් ගුණතිලක මහත්මයා සහභාගිවුණා. එදා ඔහු වැඩසටහන අවසන් වී යන්නට පෙර මට චිත‍්‍රපටයක රඟපාන්න ආරාධනා කළා.ඊට පස්සෙ දිගින් දිගටම ඔහු මට මේ යෝජනාව කළා. ගෙදරට ඇවිත් තිර පිටපත ගෙනත් දුන්නා. තිර පිටපත කියවල මම ඒක කරන්න බෑ කිව්වා.ඇයි ඔබ ප‍්‍රතික්ෂේප කළේ?ඇත්තටම මට රඟපාන්න වුවමනාවක් තිබුණේ නෑ. මම හිතුවා මම රූපවාහිනී ප‍්‍රතිරූපයක් කියලා. ඒ නිසා මා වටා එකතුවුණු පෙ‍්‍ර්ක්ෂකයෝ රැසක් ඉන්නව කියලා. ඒ හින්දා මට බෑ කියලම හිතුණ.ඔබ ප‍්‍රතික්ෂේප කළාම අධ්‍යක්ෂවරයා මොකද කිව්වේ?ඔහු මගෙන් ඇහුවා මොනවද වෙන්න ඕන වෙනස්කම් කියලා. මම කිව්වා මම හින්දා වෙනස්කම් කරන්න එපා කියලා. එතකොට ඔහු කිව්වා ‘නෑ නිරෝෂා තිර පිටපත මෙහෙම තියෙද්දි වෙන කෙනෙක් ගන්නවට වඩා තිර පිටපත වෙනස් කරල මට ඔයාවම ගන්න එක වටිනව‘ කියලා. ඒත් මම බෑ කිව්වා.අන්තිමේ ඔබ මේ චිත‍්‍රපටය කරන්න කැමැති වෙන්නේ ඇයි?අවුරුදු 2 1/2 ක් තිස්සේ ඔය ගැන හිතුවා. කතා බහ කළා. අධ්‍යක්ෂවරයාත් අත ඇරියෙ නෑ. ඔය අතරේ අපේ තාත්තා මට කිව්වා දැන් කොච්චර කාලෙක ඉඳන්ද ඔය චිත‍්‍රපටයට කතා කරන්නේ. ඇයි ඒක කරන්නෙ නැත්තෙ කියලා. තාත්තගේ ඒ කැමැත්ත හින්ද තමයි මම අන්තිමට කැමැති වුණේ. අනිත් කාරණාව තමයි අවුරුදු 2 1/2ක් ගිහිල්ලත් ඇයි මේක නොකෙරුණේ කියන එක මට ප‍්‍රශ්නයක් වුණා.මගේ කම්මැලිකමට මට කරන්න නොහිතුණාට තව ඕනතරම් නිළියෝ ඉන්නවනේ. මට ප‍්‍රශ්නයක් වුණා මේ චිත‍්‍රපටයට මම නැතුව කරන්න බැරි මොකද කියලා. ඊට පස්සෙ දවසක අධ්‍යක්ෂවරයා කියනවා නිරෝෂා ඔයා මේකට කැමැති නැතිනම් මේ චිත‍්‍රපටය එහෙමම තියලා මම වෙන චිත‍්‍රපටයක් කරනව කියලා.ඒකට මම බය වුණා. මම බැලුවා මේ තරම් නිළියෝ ඉන්නා රටේ මේ මොකද මේ කියලා. ඒක තමයි මේ චිත‍්‍රපටය කරන්න තවත් හේතුවක් වුණේ.මේ චිත‍්‍රපටයේ ඔබේ චරිතය ඔබ හඳුනාගත්තේ කොහොමද?පළමුව මට අධ්‍යක්ෂවරයා ඉංග‍්‍රීසියෙන් සහ ප‍්‍රංශ භාෂාවෙන් ලියැවුණු එමිල් සෝලා ගේ කෙටිකතාව ගෙනත් දුන්නා. ඊට පස්සෙ තිර පිටපත ගෙනත් දුන්නා. ඊට අමතරව විවිධ සාකච්ඡා රැසක් පැවතුණා. සමහර අවස්ථාවල විවිධ චරිත ස්වභාවයන් සහ අවස්ථා ගැන ඔහු මට කොළ කෑලිවල ලියා එව්වා. ඒ සියලු දෙයින් තමයි මම චරිතය හඳුනාගත්තේ.අධ්‍යක්ෂවරයා මුලින්ම මට කිව්වා මේ චරිතයට අවශ්‍ය ගති ලක්ෂණ අංග චලන ස්වභාවයෙන් මා ළඟ තියෙනවා කියලා. මෙතන ඉන්නේ සම්පූර්ණ නිරෝෂා පෙරේරා නොවෙයි. මෙතන තිබෙන්නේ සම්පූර්ණ අනිත් පැත්ත.නමුත් මම ස්වභාවයෙන් අනුන්ව මට්ටු කරන, මට ඕන දේ කොහොම හරි කරගන්න කෙනෙක් කියලා අධ්‍යක්ෂවරයා දැනගෙන හිටියා. මිනිස් ස්වභාවය කියන්නේ මොහොතින් මොහොත වෙනස් වෙන දෙයක්. මේ තරුණියත් පුංචි කාලේ ඉඳන්ම වෙනස් විදියට හිතන කෙනෙක්.මේ චරිතය තුළ පෙ‍්‍ර්මය, ආදරය, දඟකාර බව, අනුරාගය ලිංගිකත්වය මේ ආදී බොහෝ දේ මට නිරූපණය කරන්න තිබුණා. හැඟීම් සහ මුහුණේ ඉරියව් තුළින් කරන්න බොහෝ දේ තිබුණා.මේ චිත‍්‍රපටයේ ඔබ සරාගී දර්ශනයක් සඳහාත් රංගනයෙන් එක් වී තිබුණා. යුවතියක් වශයෙන් එය ඔබගේ පෞද්ගලික ජීවිතයට බලපාන්නේ නැතිද?නෑ. ඒක ප‍්‍රශ්නයක් වෙන්නේ කොහොමද? මම ඒ කරන්නේ රඟපෑමක්නේ. මගේ පෞද්ගලික ජීවිතයට බලපාන්නේ මම වැරැදි වැඩ කළොත් විතරයි. මේ කරලා තියෙන්නේ රඟපෑමක්.නිළියක් වුණාම ඕන අභියෝගයක් බාරගන්න ඕන කියලද ඔබ කියන්නේ?නෑ එහෙම වෙන්න ඕන නෑ. නිළියක් වුණා කියලා ඕන චරිතයක් බාර ගත යුතු නෑ. තමන්ට කරන්න පුළුවන් දේවල් තිබෙනවා. බැරි දේවල් තිබෙනවා. නමුත් මම විශ්වාස කරන්නේ තමන් වැඩක් බාර ගත්තොත් ඒක හරියට කළ යුතුයි කියලා.තමන් චරිතයක් බාර ගන්නේ තිර රචනය කියවලනේ. ඊට පස්සෙ අරක බෑ. මේක බෑ කියන එක වැරැදියි. මගේ වගකීම සහ යුතුකම තමයි බාරගත්ත වැඩය හරියට කිරීම.ඔබ හිතනවද මේ චිත‍්‍රපටය වෙනුවෙන් ඔබේ වගකීම සහ යුතුකම ඉෂ්ට කළා කියලා.ඔව්. මේ චරිතය නිළියකට අභියෝගයක් කියලා මම දන්නවා. ඒක මම බාරගන්ත නිසා ඒ වගකීම යුතුකම මම හරියට ඉෂ්ට කළා කියලා මම හිතනවා. මම director’s Actor කෙනෙක්. අධ්‍යක්ෂවරයාගේ කෘතියට අවශ්‍ය දේ මම දුන්නා කියලා හිතනවා.මේ සඳහා අධ්‍යක්ෂවරයාගෙන් සහ අනෙක් නළු නිළියන්ගෙන් ඔබට ලැබුණු සහයෝගය කෙබඳුද?විශේෂයෙන් අධ්‍යක්ෂවරයා මෙතැනදී මාව හඳුනාගෙන කටයුතු කිරීම මට සතුටක්. ඔහු මගේ ස්වභාවය දැනගෙන හැම මොහොතෙම මාව සතුටින් තැබුවා. මම තැනක ඉන්නව නම් එතැන කතාබහේ ඉඳලා සැම දෙයක්ම මගේ හිතට අල්ලන්න ඕන.නැතිනම් ඒක මට ප‍්‍රශ්නයක්. මේ සියල්ල ඔහු හොඳින් සම්පාදනය කරන්න පළමු හේතුව වෙන්න ඇත්තේ ඔහුත් හොඳ නළුවෙක් වීම නිසා වෙන්න ඕන.මොනවද ඔබ ලබපු අත්දැකීම්?අත්දැකීම් නම් රැසක් ලැබුවා. පළමුවැනි දේ තමයි මට නුවරඑළියේ සීතල දරාගන්න බැරි වීම. ෂූටිං පටන් අරන් O.K. කියපු ගමන් මම වෙව්ලනවා. සමහර අවස්ථාවල සීතල දරාගන්න බැරුව මට උණ ගැනුණා.නිළියක් කියන තැනින් බැහැර වුණාම තරුණියක් විදියට ඔබට ආදරය පිළිබඳ තිබෙන අත්දැකීම් මොනවද?ආදරය, පේ‍්‍රමය පිළිබඳ අත්දැකීම් මට නැතුවා නොවෙයි. එහෙම නෑ කිව්ව නම් ඒක මගේ ජීවිතේ තිබෙන ලොකුම අඩුවක්. මගේ ජීවිතේ එහෙම life එකකුත් තිබෙනවා. නමුත් මේ අවස්ථාව වනවිට පෙ‍්‍ර්මවන්තයෙක් නම් නෑ.එතකොට ඔබ විවාහය ගැන හිතන්නේ නැතිද?මම අනාගතය ගැන හිතන කෙනෙක් නම් නොවෙයි. මම හිතන්නේ අද ගැන විතරයි.විවාහ වෙන්න කියලා විශේෂ පුද්ලයකු සෙවීමේ වුවමනාවකුත් මට නෑ. මම හිතන්නේ මගේ කෙනා මං ගාවට ආවොත් මිසක් මම නම් ඔහුව හොයාගෙන යන එකක් නෑ කියලයි.කොහොම වුණත් මම ඉන්නේ විවාහ වෙන්නම ඕන කියන තැනවත්, විවාහ නොවී ඉන්න ඕන කියන තැනවත් නොවෙයි.කිසිදේකින් අන්තයට යන කෙනෙක් නොවෙයි මම. මට හම්බවෙන විදියට හම්බවෙන තරමට බාරගන්න කෙනෙක්. එහෙම නොවුණ නම් මට සදා සතුටින් ඉන්න බෑ.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>07</day>
    </date>
    <link>http://www.silumina.lk/2009/06/07/_art.asp?fn=av0906076</link>
    <topic>මොකද මං එනවට කැමැති නැද්ද ?</topic>
    <author/>
    <content>කවරයේ කතාවකැලයට ගියත් අමතක නොවූ ‘සෙනෙහස’සිනමාවට සේවයක් කළා මිස වැරදි පූර්වාදර්ශ දී නැහැරොබින් ප‍්‍රනාන්දු හරසර ප‍්‍රණාම සිනමා දැක්මක්වෙළෙන්දාගේ මරණය ගෙනෙන ජෙරොම්මම මුලින්ම රඟපාන්න බෑ කිව්වාමොකද මං එනවට කැමැති නැද්ද ? (රසදුන නව කථාව)උන්හිටිතැන් අහිමි වූ කෝටිපතියන්ගේ පුංචි පුතා!වෙඩි ප‍්‍රහාරයෙන් බේරෙන්න වැල්ලේ මුහුණු ඔබාගෙන විනාඩි 20ක් විතර හිටියාආක්ෂේගෙන් ‘අප්සෙට්’රැඟුමක්මවුපිය ඇසුරින් පිබිදුණු නර්තන ශිල්පියාකැලේ කොළේ රුදුරු සතුන්ගෙන් වහංවී රාජකාරිය කළේ දේවකාරිය විදිහටබුවා පැටවු බෑග් පුරා ගේන පූරුවේ පැවරුම්හර්ෂ ජයවර්ධනගේ ‘හිප්නොටයිස්’ චිත‍්‍ර දැක්මආහාර විහරණ රටාව ව්‍යායාමය දියවැඩියාවට පිළිතුරක්දෙවඟනක් වැනි රුක්මණී දේවිය ඇඟට අත තිබ්බ ගමන් මට හීන්දාඩිය දැම්මාකොහොමද තොරතුරුවිවාහය මගේ ඇසින්රූ විසිතුරුමෙතෙක් කතාව...ගමේ ප‍්‍රභූ පවුලක එකම දරුවා වූ මහේෂ් දුප්පත් යුවතියක වූ මුතු සමඟ සබඳතාවක් ඇති කරගනී. රූමත් අවිහිංසක යුවතියක වන මුතූ මහේෂ්ට දැඩිසේ ආදරය කළ අතර, මේ නිසා ම මහේෂ් අතින් මුතූ අනාථ වෙයි.අප්පච්චී සහ අම්මා මේ සිදුවීම දැනගත් පසු මහේෂ්ගේ ඇවැස්ස නෑනණ්ඩිය වූ අර්මිලා වෙසෙන එංගලන්තය බලා තම පුතු පිටත් කර යැවීමට කටයුතු කරයි. එහිදී අර්මිලා ගේ ඇසුර නිසා මුතු පිළිබඳව අමතක කර දමන මහේෂ් අර්මිලා සහ විවාහ වෙයි. වසර අටකට පසු මහේෂ් සිය මවු රටට යළි පැමිණෙන්නේ සිය බිරිය සමගිනි. එහිදී ඔවුනට මුතු සහ සුරංග මුණ ගැසේ.එහිදී මහේෂ්, මුතූ සහ සුරංග අර්මිලාට හඳුන්වා දෙන අතර, ඔවුන් දොළ පහරේ දියනා විනෝද වෙයි. මේ එකතුව නිසා මුතූ පිළිබඳව පැහැදෙන අර්මිලා මහේෂ්ට හොරෙන් මුතූ ගේ නිවෙසට යයි.එළවළු පුරවා ගත් ගෝනියක් කරේ හා අතේ රැඳුණ බරකින්, සුරංග ගේ රූපය වන වදුළු අතරින් දිස්වන්නට විය. ඔහුගේ ජවය ගැන දැන සිටියත් මෙ තරම් බරක් දරා ගැනීමට තරම් ශක්තියක් ඒ සිරුර තුළ තිබේදැයි අර්මිලාට පුදුම සිතුණි. මහේෂ්ට ආදරය කළද, දරුවකු ලැබී අනාථ වූවාටත් පසුව, මෙවැනි කාය බල ඇති ප‍්‍රසන්න සැමියකු ලැබුණද, මුතුට අතීතය අමතක වී නැත. අර්මිලාට මේ සියලු හැඟීම් තේරුම් ගැනීමට තරම් අත්දැකීම් නැත. ඒ හැමටම වඩා වසර අටකට ආසන්න කාලයක් තුළ නොමැරී පැවති පෙ‍්‍ර්මයක් ගැන ඇය දැන සිටියේ ද නැත.සුරංග නතර වූයේ මුතු හා අර්මිලාගේ සමීපයේමය. යම් කිසි උණුසුම් සිදුවීමක් සිදුවී ඇති බව ඔහු, දෙදෙනාගේම ඉරියව් වලින් වටහා ගත්තේය. අර්මිලාගේ මුහුණට මඳ සිනහවක් නැගී ආවද එයද ආයාසයෙන් නගා ගත්තකි.”නෝනා.. උක්කුං අයියට රැවටුණා..” මුතු අන්තිමට කීවාය.”රැවටුණා!””සුරංග එයම ප‍්‍රතිරාවය කළේ පුදුමයෙනි.”මොනවටද?.. උක්කුං අයිය මොනවද නෝනට කිව්වේ?””මං ආවේ සුරංග බලන්න.. ඒ මෑන් හරියට ඔයා වාගේ අර අතන මෙහෙම හිටියා.. මං හිතුවා ඔයා කියලා”සුරංග සිනාසුණේ සියල්ල අසා සිටීමෙන් අනතුරුවය.”ඇයි නෝනා මාව හෙව්වේ?” සුරංග ගෝනිය කර මතින් බිමට බෑවේය.”කොමඩු නැද්ද?”අර්මිලා ගේ මිහිරි ස්වරය සුරංගට නව පණක් ගෙන දුන්නේය.”මම දන්නැහැනෙ නෝනා ඉන්න බව.. හිටින්ඩකො මම බලල එන්නම්...””මුතු... මාත් සුරංග එක්ක යන්න ඕන” අර්මිලා තිර හඩින් කීවාය. සුරංග හිස කසමින් මුතු දෙසත් අර්මිලා දෙසත් බලන්නට වූවේ මඳක් පැටලිලි සහිත දෑසකින්ය.අර්මිලා ගේ රන් පැහැති කොපුල් තලවල මස් පිඬු තදවෙන විට එහි ඇති තිර බව මුතුට මෙන්ම සුරංගට ද වැටහුණ නමුත්, ඔහු බොහෝ දුර දිගට සිතා බැලුවේය. අර්මිලා සුරංග දෙස දෑස් කුඩාකර ප‍්‍රශ්නාර්ථයෙන් බලා සිටියාය.”ඇයි? සුරංග කැමැති නැද්ද මං එනවට?””නෑ නෑ නෝනා...” සුරංග වහා අස්වැසුවේය.”බේබි මහත්තය මෙලහකට නෝනව හොයනව ඇති.. නේද මුතූ? මං කිව්වේ නෝනා ඉන්න මං දුවල ගිහින්...””ඕනම නෑ.. සුරංග කැමැති නැහැ මං එනවට.. මට ඔයා ගේ කොමඩු ඕනම නෑ.””අයියෝ නෝනා මං කිව්වේ...”මම තරහයි මුතු.. මම යනවා.. ආයෙත් එන්නෙවත් නෑ..””නෝනා...”දෑත් දෙපසට විහිදාගත් මුතු අර්මිලා වළකා ගත්තේ අමාරුවෙනි.”සුරංග එහෙම කිව්වේ තරහට නෙවෙයි නෝනා ආදරේට... බේබි මහත්තයා ආවොත්?””ඉතින්..””මම දුවල ගිහින් කොමඩු ගෙඩිය කපාගෙන එන්නම්.. මඟට ගෙනැල්ල දෙන්නම්..”මුතූගේ අත අතහැර අර්මිලා නිහඬව සුරංග ඉදිරියෙන් හේන පැත්තට ගමන් කළාය. මුතූ සුරංගට හිසෙන් සන් කළේ ඇය අනුගමනය කරන්නටය. අර්මිලාගේ ලැසි ගමනට සුරංගගේ කට කොනකට සිනහ පහළ වූවේය. කිසිදු වග විභාගයක් නැතිව ඇය තමා හා ලන්දට ඇදෙන අපූරුව. බැරි වෙලාවත් ඇය සොයා ලොකු නෝනා පැමිණිය හොතින් උද්ගත වන තත්වය පිළිබඳව සිතීමටවත් කාලයක් ඉතිරිව නැත. අර්මිලා එතරම්ම වේගවත් වී ඇත. ඔහු ඇය පසුකර ඉදිරියෙන් ගමන් කළේය.”සුරංග...”ඒ ඇමතුමක් නොව අණ කිරීමකි. නියෝගයකි. හිටිවනම නැවතුණ ද ඔහු ආපසු හැරෙන්නට උත්සාහ නොගත්තේය.”මොකද මං එනවට කැමැති නැද්ද?””කැමතියි...”සුරංගගේ කෝප සහගත පිළිතුර එකවරම පිටවූයේ වෙඩිල්ලක් මෙනි.”මාව බය කරන්නද තරහ වෙලා කතා කරන්නේ? මම බයත් නෑ.. ආපසු යන්නෙත් නෑ..””නෝනා.. මම කියන්නෙ නෝනගෙයි බේබි මහත්තයගෙයි හොඳට.. මේවා කොහොම කියල දෙන්ඩද මං..””ෂ්.. කට වහන්න..”අර්මිලා සුපුරුදු බසින් තද ලෙසම කීවාය.”මට දැනගන්න තියෙන දේවල් මම දැන ගන්නම ඕන.. සුරංග ගෙන් හරි මුතූගෙන් හරි.. තේරුණාද? එහෙම දැනගත්තට පස්සෙ මම යන්න යනවා..”අර්මිලා සුරංගට යන්න ඉඩ හැර ආපසු දිව ආවේ වේගයෙනි. මුතූ ඉදිරිපිට මොහොතක් නතර වූ ඕ අර පුරුදු සෙනෙහස රැගත් බැල්මින් තත්පරයක්.. දෙකක්... තුනක් බලා සිටියාය. දශකයකට වඩා ඇසුරු කළ සහෝදරියක යන හැඟීමකින් දෙදෙනාගේම හදවත් උණුසුම් වී තිබුණි.”නෝනා තනියම සුරංගයියා එක්ක ඉන්නව බේබි මහත්තය දැක්කොත්... මොනව හිතයිද කියල බයටයි...””කාටද? මහත්තයට ද මුතූට ද එහෙම හිතෙන්නේ?...”අර්මිලා උපහාසයෙන් ඇසුවේ මුතූ කතාව හමාර කිරීමටත් පෙරය.දෙතොල් පටවල් සපාගෙන මුනිවත රැක්කද ඒ කතාවෙන් මුතූගේ සිත බොහෝ දුරට පෑරුණි. නොපෑහෙන සෙනෙහසක් ඇති කරගත්තා මදිවට කුරුලු යුවළකට, නොදැනුවත්වම ගලක් ගසා ඇති බව මුතූ අවබෝධ කරගෙන සිටියාය.වසර අටකට ආසන්නව තමා කල්මරමින් බලා සිටියේ වරදට සමාව දී යළි බිඳී ගිය හදවත පාස්සා ගැනීමටද? එසේ නම් ඉර හඳ දෙක ද ඇල්ලීමට තමාට හැකිවනු ඇතැයි සිතීම වුවද වරදක් නොවේ.”මුතූ? ඔයා මට මොනවද හංගන්නේ? මම ඔයාට වරදක් කිව්වද? බැන්නද? මගේ මහත්තය එක්ක ඔයා ලවර්ස්ල වගේ ඉන්නව දැකලත්...””නෝනා.. නෝනා කියන දේවල් ඔක්කෝම ඇත්ත... බේබි මහත්තයට වගේම මං නෝනටත් හරි ආදරෙයි. ඒකයි මං කියන්න ඕන දේ ටික විතරක් කිව්වේ.””ඒ කිව්වේ මුතූ තව ගොඩාක් දේ දන්නවා... ඇයි මට ඒවා කියන්නැත්තේ?”අර්මිලාගෙන් බේරිල්ලක් හෝ ගැලවීමක් නොමැති බව මුතූ තේරුම් ගත්තේ ඇගේ උරහිසට සිය දෑත් තබා වැරයේ තමා දෙසට හරවා ගෙන බලා සිටින අර්මිලා ගේ දෙනෙත් දැකීමෙනි.”දැන් කියන්න මුතූ... ඔක්කොම කියන්න.. නොකිව්වොත් ඔයාට විතරක් නෙවෙයි.. මහේෂ්ටවත් මගෙන් බේරෙන්න බෑ තේරුණාද?””අනේ නෝනා මේවා අහලා අපරාදේ නෝනා දුක් විඳිනව බලන්න මට පුලුවන්ද?””නෑ... මම ප‍්‍රශ්නයක් කරගන්නෑ.. මහේෂ්ට මාව එපා වුණොත් රූං ගාලා මං යනවා.. එහෙ ගිහින් වෙන බෝයි කෙනෙක් මැරි කරනවා.. එච්චරයි..”තව කොටසක් ලබන සතියේ</content>
  </post></root>