<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=n1206216</link>
    <topic>කඳපොළ, හලාවත, මිණිපේ තද සුළං</topic>
    <author/>
    <content>ප්‍රදේශ කිහිපයකටම පෙරේදා ඇතිවූ තද සුළං තත්ත්වයක් හේතුවෙන් නිවාස හා දේපල රැසකට හානි සිදුවී තිබේ. පෙරේදා අලුයම ඇතිවූ සුළං හේතුවෙන් නුවරඑළිය දිස්ත්‍රික්කයේ ‍කඳපොළ පොලිස් වසමේ පාක්වත්තේ සේනමලේ කොටසේ නිවාස නමයකට හානි සිදුවී තිබේ.සිද්ධියෙන් අයෙකු තුවල ලබා රෝහල් ගත කර තිබෙන අතර අවතැන් වූවන්ට වියළි ආහාර හා සෙසු පහසුකම් සැපයීමට නුවරඑළිය දිස්ත්‍රික් ආපදා කළමණාකරණ මධ්‍යස්ථානය පියවර ගෙන ඇත.මේඅතර හලාවත හා තදාසන්න ප්‍රදේශවලට ද මේ දැඩි සුළං තත්ත්වය බලපා ඇති අතර ප්‍රදේශයේ නිවාස 15කට හානි සිදු වී තිබේ. මිණිපේ ප්‍රාදේශීය ලේකම් බල ප්‍රදේශයේ බුලත්වැල් කඳුර ග්‍රාමය හරහා හමාගිය සුළඟින් එම ප්‍රදෙශයේ නිවාස 05කට හානි සිදුවී ඇත.සුළඟ නිසා පීඩාවට පත් වී සිටින මිණිපේ ජනතාවට අවශ්‍ය සහන සැපයීම තවමත් සිදුවී නොමැති හෙයින් ඒ පිළිබඳ අදාළ අංශවල අවධානය යොමු ‍වෙතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=n1206217</link>
    <topic>මෝටර් රථ-ටිපර් රථ අනතුරෙන්තුන් හැවිරිදි සිඟිත්තා මරුට</topic>
    <author>පොළොන්නරුව විශේෂ ගාමිණී ඔබේසේකර</author>
    <content>විදේශයක සිට උපන් බිමට පැමිණ පොළොන්නරුවේ සිය මවගේ නිවසට මෝටර් රථයෙන් යමින් සිටි මව, පියා එකම දරුවා සහ තවත් අයෙකු මින්නේරිය ප්‍රදේශයේ දී වැලි පැටවූ ටිපර් රථයක හැපී තුන් හැවිරිදි දරුවා මිය ගියේය.මෙසේ මිය ගොස් ඇත්තේ සන්දීව් ඉඳුවර ගුණසිංහ (3) නමැති දරුවෙකි. මේ මෝටර් රිය අනතුරින් මහේන්ද්‍ර දිනේෂ් ගුණසිංහ, අයන්ති සහ රසිකා දයානි නමැති අය තුවාල ලැබ ප්‍රතිකාර සඳහා පොළොන්නරුව මහ රෝහලට ඇතුළත් කොට තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=n1206218</link>
    <topic>මතට තිත මෙහෙයුමෙන්42500ක් අත්අඩංගුවට</topic>
    <author>විජයානි එදිරිසිංහ</author>
    <content>මත්ද්‍රව්‍ය මෙරටින් සම්පූර්ණයෙන්ම තුරන් කර දැමීමේ අරමුණ ඇතිව ක්‍රියාත්මක කළ ‘මතට තිත’ වැඩසටහන යටතේ කළ මෙහෙයුම්වලින් පුද්ගලයන් 42500 ක් පසුගිය වසරේදී අත්අඩංගුවට ගෙන තිබේ. පොලිසිය මත්ද්‍රව්‍ය නාශක අංශය සහ සුරාබදු වැටලීම්වලින් මේ පිරිස අත්අඩංගුවට ගැනීමට හැකිවී තිබේ.අත්අඩංගුවට පත් පිරිසෙන් වැඩිම ප්‍රමාණයක් ගංජා වැටලීම් වෙයි. එම ප්‍රමාණය 28047 කි. හෙරොයින් 14440, හෂීස් 07, කොකේන් 04 සහ වෙනත් මත්ද්‍රව්‍ය චෝදනාකරුවන් 05 දෙනෙකි.වැටලීම් වලදී හෙරොයින් කිලෝ ග්‍රෑම් 39 යි ග්‍රෑම් 257ක්ද, ගංජා කිලෝ ග්‍රෑම් 28 යි ග්‍රෑම් 186 ක්, හෂීස් 18582, කොකේන් කිලෝ 10 කුත් ග්‍රෑම් 46 ක් සහ වෙනත් මත්ද්‍රව්‍ය කිලෝ එකකුත් ග්‍රෑම් 760 ක් සොයා ගෙන තිබේ.මතට තිත තැබීම යටතේ රජය වසරකට රුපියල් කෝටි ගණනක් වියදම් කරයි. 2010 වසරේ අන්තරායකර ඖෂධ පාලක ජාතික මණ්ඩලයේ වාර්ෂික වාර්තාවට අනුව රජය මගින් ඒ සඳහා රුපියල් කෝටි අටකට වැඩි මුදලක් වියදම් කර තිබේ.මීට අමතරව ලබන 26 වැනිදා මත්ද්‍රව්‍ය අන්තර්ජාතික විරෝධී දිනයේ සිට ක්‍රියාත්මක වන පරිදි මත්ද්‍රව්‍ය වැටලීම් නොකඩවා සිදු කරන ලෙසට පොලිස්පතිවරයා සියලුම පොලිසි වලට චක්‍ර ලේඛයක් යවා තිබේ.මත්ද්‍රව්‍ය සම්බන්ධව දරුණුම දඬුවම් ලබා දෙන ලෝකයේ එකම රට ලංකාවයි.එනම් හෙරොයින් ග්‍රෑම් දෙකක් ළඟ තබා ගත් පුද්ගලයකුට මරණ දඬුවම හිමි වෙයි.මෙරට සිරගත වන පිරිස අතරින් සියයට 45 ක් මත්ද්‍රව්‍ය වැරදිවලට සම්බන්ධ අයවලුන්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=n1206219</link>
    <topic>සෙලින්කෝ ලයිෆ් වෙතින්තවත් ප්‍රජා සත්කාරයක්</topic>
    <author/>
    <content>ජීවිත රක්ෂණ ක්ෂේත්‍රයේ නායකත්වය හිමි සෙලින්කෝ ලයිෆ් තම ප්‍රජා සත්කාරක ප්‍රවේශය තවදුරටත් පුළුල් කරමින් කොළඹ රිජ්වේ ආර්යා ළමා රෝහලේ අවශ්‍යතා රැසක් සපුරාලීමට පියවර ගත්තේය.සමාගම විසින් මෑතකදී සිදුකළ මේ ප්‍රජා සත්කාරය යටතේ රෝහලේ වාට්ටු අංක 1 සඳහා හකුළුවා තැබිය හැකි ඇඳන් 25 ක් පරිත්‍යාග කළ අතර වාට්ටුවේ ආලෝක සහ විදුලි පරිපථ පද්ධතිය නවීකරණය කිරීමත් විදුලි පංකා සවි කිරීම සහ කොන්ක්‍රීට් බදාමයේ පළුදු ස්ථාන පිළිසකර කිරීම සිදු කෙරිණි.රෝහලේ නේවාසිකව ප්‍රතිකාර ලබන දරු දැරියන් සමඟ ඔවුන්ගේ අවශ්‍යතාව සඳහා නැවතී සිටින මවුපියන්ගේ ප්‍රයෝජනය වෙනුවෙන් මේ හකුළුවා තැබිය හැකි ඇඳන් වෙන් කෙරේ.රිජ්වේ ආර්යා ළමා රෝහලේ වාට්ටු අංක 1 සඳහා සෙලින්කෝ ලයිෆ් විසින් සිදුකළ පරිත්‍යාගයට සිය ස්තුතිය පළ කළ කොළඹ වෛද්‍ය විද්‍යාලයේ ළමා රෝග චිකිත්සක අංශයේ ප්‍රධානී මහාචාර්ය මනෝරි පී. සේනානායක පැවැසුවේ “ඔබ ආයතනයේ පරිත්‍යාගශීලී බව නිසාම අසාධ්‍ය තත්ත්වයේ පසුවන දරුවන් සමඟ නැවතී සිටින මවුවරුන්ට දැන් රාත්‍රී කාලයේ දී යම් විවේකයක් ගත හැකියි” යනුවෙනි.මේ ළමා වාට්ටුවේ භෞතික පරිසරය වැඩි දියුණු කිරීම සඳහා සෙලින්කෝ ලයිෆ් දැක් වූ කැපවීම ළමා රෝග අංශය අගයන බව පවසන්න කැමැතියි” යනුවෙන් ඇය වැඩිදුරටත් සඳහන් කළාය. ආයතනික සමාජ වගකීම් පෙරදැරි කර ගනිමින් අඛණ්ඩව වසර අටක් පුරාවට සෞඛ්‍ය ක්ෂේත්‍රයට අදාළ වූ විවිධ සමාජීය ව්‍යාපෘතීන් රැසක් සඳහා සෙලින්කෝ ලයිෆ් තම දායකත්වය ලබාදී ඇත. මේ ව්‍යාපෘතීන් අතර වාර්ෂිකව ලංකාව පුරාම නොමිලේ සංවිධානය කරනු ලබන “වෛද්‍ය හමුව“ වෛද්‍ය සායන මාලාව තුළින් පමණක් ග්‍රාමීයව වෙසෙන ලක්ෂයකට අධික පිරිසකට සෙත සැලසී ඇත. සෙලින්කෝ ලයිෆ් විසින් සංවිධානය කරන්නට යෙදුණු අනෙකුත් සෞඛ්‍ය ක්‍රියාකාරකම් අතර ගැබිණි මවුවරුන්ට ලබාදෙන උපදේශන වැඩමුළු මාලාව, ජාතික රුධිර පාරවිලයන මධ්‍යස්ථානයේ සහයෝගීතාවෙන් දිවයින පුරාම සංවිධානය කරන ලේ දන්දීමේ වැඩසටහන ද ප්‍රමුඛස්ථානයක් ගනී.ග්‍රාමීයව පිහිටි අවශ්‍යතා සහිත පාසල්වල යටිතල පහසුකම් සංවර්ධනය කිරීම වෙනුවෙන්ද සෙලින්කෝ ලයිෆ් සිය කැපවීම ලබාදී ඇත. මේ ආයතනික සමාජ වගකීම් ක්‍රියාවලියේදී එක් එක් පාසලට අවශ්‍ය පරිදි පන්ති කාමර ගොඩනැගීම, පානීය ජලය ලබාදීම ආදී යටිතල පහසුකම් ගොඩනැගීම සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=n12062110</link>
    <topic>ජුලම්පිටියේ අමරේ 29 දා උසාවියට</topic>
    <author>භක්ති ධර්මප්‍රිය මෙන්ඩිස්</author>
    <content>කටුවන හැඳිවත්තේදී ජනතා විමුක්ති පෙරමුණ ජනහමුවේ සිදු වූ ද්විත්ව ඝාතන සිද්ධියේ සැකකරුවෙකු ලෙස ‘ජුලම්පිටියේ අමරේ’ නැමැත්තා ලබන 29 වනදා වලස්මුල්ල අධිකරණය වෙත ඉදිරිපත් කරන බව පොලිස් ප්‍රකාශක පොලිස් අධිකාරී අජිත් රෝහණ මහතා පැවසීය.2002 වසරේදී තංගල්ල බන්ධනාගාරයෙන් පලා යාම සහ මිනීමැරුම් චෝදනා රැසක් සම්බන්ධව පොලිසිය මේ සැකකරු සොයමින් සිටියේය.ගීගන ගමගේ අමරසිරි නොහොත් ජුලම්පිටියේ අමරේ (42) නැමැති මේ සැකකරු තංගල්ල මහාධිකරණය වෙත නීතිඥ මහතෙකු මගින් පෙරේදා (19) භාර විය.එහෙත් කටුවන ද්විත්ව ඝාතනය සම්බන්ධයෙන් මොහු සැකකරුවෙකු බව ප්‍රකාශ වීම නිසා පොලිසිය විසින් මහාධිකරණය වෙත ඉල්ලීමක් කරමින් කටුවන සිද්ධියට අදාළව සැකකරුවෙකු ලෙසත් අමරේ නැමැත්තා වලස්මුල්ල අධිකරණය වෙත ඉදිරිපත් කිරීමට අවසර ලබා ගෙන ඇත.කටුවන ද්විත්ව ඝාතනය සම්බන්ධයෙන් මේ වන විට රහස් පොලිසියේ විශේෂ කණ්ඩායමක් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=r1206211</link>
    <topic>එ.ජා. සාමසාධක හමුදාවේ දාහතර වැනි කණ්ඩායමවිසිරයෑමේ උත්සවය පනාගොඩ දී</topic>
    <author>මංජුල හිරිපිටිය හෝමාගම සංචාරක</author>
    <content>එක්සත් ජාතීන්ගේ දාහතර වැනි සාම සාධක හමුදා බළ ඇණියේ විසිරයෑමේ උත්සවය හෝමාගම පනාගොඩ ශ්‍රී ලංකා කාලතුවක්කු රෙජිමේන්තු ක්‍රීඩාංගණයේ දී කාලතුවක්කු බල සේනාධිපති බ්‍රිගේඩියර් නිශාන්ත වන්නිආරච්චි මහතාගේ ප්‍රධානත්වයෙන් සිදු කෙරිණි.විසිරයනු ලැබූ කණ්ඩායම යුද, නාවික හා ගුවන් හමුදාවල සාමාජිකයන් දෙසිය දෙනකුගෙන් සමන්විත වන අතර, කණ්ඩායමේ ප්‍රධාන අණදෙන නිලධාරි වශයෙන් ශ්‍රී ලංකා කාලතුවක්කු රෙජිමේන්තුවේ මේජර් ඩබ්ලිව්. ඩබ්ලිව්. කේ. රොහාන් මහතා කටයුතු කරයි. මෙහිදී අදහස් දැක්වූ බ්‍රිගේඩියර් නිශාන්ත වන්නිආරච්චි මහතා:-එක්සත් ජාතීන්ගේ සාම සාධක හමුදාවේ දාහතර වැනි බළ ඇණිය ලෙස සය මසක සේවා කාලයක් සඳහා ලබන මස මෙරටින් පිටත් වී යෑමට නියමිතයි. හයිටි රාජ්‍යයේ පවතින දේශපාලන අස්ථාවරභාවය නිසා එරට පීඩා විඳින ජනතාවගේ ජන ජීවිතය නැංවීම වෙනුවෙන් අප හමුදාවේ සේවය ලබා ගන්නවා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=r1206212</link>
    <topic>නියෝජ්‍ය විදුහල්පතිවරයා ශිෂ්‍ය නායක පදවියක් දෙන්න සිසුවකුගෙන් මත්පැන් බෝතලයක් ඉල්ලලා</topic>
    <author>බිබිල මධ්‍යම විශේෂ</author>
    <content>ශිෂ්‍ය නායක පදවියක් ලබාදීමට සිසුවකුගෙන් මත්පැන් බෝතලයක් ඉල්ලා සිටි නියෝජ්‍ය විදුහල්පතිවරයකු පිළිබඳ පුවතක් ගිරාඳුරුකෝට්ටේ ප්‍රදේශයෙන් අසන්නට ලැබේ.පාසල් සංවර්ධන රැස්වීමේදී එම සිසුවාගේ පියා, තම පුතාට ශිෂ්‍ය නායක තනතුරක් දීමට එම විදුහලේ නියෝජ්‍ය විදුහල්පතිවරයා මත්පැන් බෝතලයක් ඉල්ලා ඇති බවත් එය පාසලකට සුදුසුදැයි ප්‍රශ්න කොට ඇත.පදවි, තානාන්තර මුදලට හෝ මත්පැන්වලට ලබාදීමේ පිළිවෙත පාසල් සිසුන් අතරට ගෙන ඒම නොහොබිනා ක්‍රියාවක් බව මෙහිදී මවුපියෝ පැවසූහ.මේ කථාව විහිළුවට කළ එකක් බව එම‍ නි. විදුහල්පතිවරයා පවසා ප්‍රශ්නය එතනින් අවසන් කෙළේය.කෙසේ වෙතත් මේ ප්‍රශ්නය පැන නගිත් ම එම නියෝජ්‍ය විදුහල්පතිවරයා නැගිට ඉවත්ව යාම, එය දුරදිග නොගොස් අවසන් වීමට මග පෑදිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=r1206213</link>
    <topic>පාරිභෝගික පනත උල්ලංඝනය කළ මහනුවර වෙළෙඳසල් 184කට නඩු</topic>
    <author>හාරිස්පත්තුව මධ්‍යම විශේෂ – ගාමිණී බී. දිසානායක</author>
    <content>මහනුවර දිස්ත්‍රික් පාරිභෝගික අධිකාරිය මැයි මස පළමු (1) දින සිට තිස්එක් වැනි දින (31) දක්වා මාසයක් ඇතුළත පාරිභෝගිකයන් ආරක්‍ෂා කිරීමේ පනත යටතේ වෙළෙඳසල් එකසිය අසූහතරකට එරෙහිව, මහනුවර, නාවලපිටිය, තෙල්දෙණිය, ගලගෙදර සහ ගම්පොළ යන මහේස්ත්‍රාත් අධිකරණයන්හි නඩු පවරා චූදිතයන් වරදකරුවන් කිරීමෙන් රජයට රුපියල් එකොළොස් ලක්‍ෂ හැට එක් දහසක (11,61000/=) දඩ මුදලක් රජයට අයකර දීමට සමත්ව ඇත.මෙම වැටලීම් මහනුවර දිස්ත්‍රික් ලේකම් ගාමිණී සෙනෙවිරත්න මහතා ගේ උපදෙස් පරිදි සිදුකොට ඇත්තේ මහනුවර නගර සීමාව, ගම්පොළ, තෙල්දෙණිය, පන්විල, නාවලපිටිය, ගලගෙදර සහ මහියංගණය යන ප්‍රදේශවල ය. මෙම වෙළෙඳුන්ට එරෙහි චෝදනා වූයේ සඳහන් මිලට වැඩියෙන් භාණ්ඩ අලෙවි කිරීම, ප්‍රමිති සහතික SLS නොමැති භාණ්ඩ අලෙවි කිරීම, මිල ප්‍රදර්ශනය නොකිරීම, කල් ඉකුත් වූ භාණ්ඩ අලෙවි කිරීම ය.තවද මෙයට අමතරව පාරිභෝගික අධිකාරි පනතේ කාලයානුරූපීව නිකුත් කෙරුණු විවිධ පනත් යටතේ පැවැරී ඇති බලතල අනුව වෙළෙඳුන් හතර දෙනෙකුට පළමු වතාවට දැනුවත් කිරීම් සිදුකොට තිබේ. මෙම සාර්ථක වැටලීම් පාරිභෝගික අධිකාරියේ ස්ථානාධිපති එම්. ඒ. පී. මදාරාගොඩ මහතා ඇතුළු නිලධාරීන් කණ්ඩායමක් විසින් සිදුකොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=r1206214</link>
    <topic>කුකුළු හොරකමේ ගිය සිරිපාලකලවැද්දන්ට අටවපු උගුලකට අසුවෙලා</topic>
    <author>නුගේගොඩ සමූහ – ඩබ්ලිව්. විදානපතිරණ</author>
    <content>රෑ දෙගොඩ හරියෙ කුකුල් හොරකමේ ගිය සිරිපාල, තිලක්ගෙ ගෙදර කුකුල් කූඩුවට අතපොවන විටම කලවැද්දන්ට අටවපු උකුලකට මාට්ටුවෙලා. අඅතට බේත් කරන්න සති දෙකක් පමණ රෝහලේ නැවතී සිටියලු. මේ කුකුල් සිද්්ධිය වාර්තා වුනේ අවිස්සාවේල්ල ප්‍රදේශයෙනි.කුලී වැඩක් පලක් කරල ජීවත්වන තිලක්, අමතර ආදායමක් ලබා ගන්නට කියල හිතල කූඩුවක් හදල කුකුළු පැටව් හත් අට දෙනෙක් හැදුව. මාසයක් දෙකක් යනවිට කුකුල් පැටව් ටික ලොකු මහත්වුණා. දවල්ට කූඩුවෙන් එළියට යවනව. උන් එහේ මෙහේ ඇවිදල කෑම සොයාගෙන කාල සවසට කූඩුවට ආවහම තිලක් කූඩුවෙ දොර වහල තියෙනව.දින කීපයයි ගත වුණේ රෑට රෑට කුකුල්ලු ටික කෑ මොර දෙනව. අනුමානයක් නැහැ කලවැද්දෙක් කුකුල්ලු කන්න එනව ඇති කියල තිලක් මැදියම් රාත්‍රියේ නින්දෙන් ඇහැරල විදුලි පන්දම එළිය කළත් කලවැද්දෙක්ගෙ ශබ්දයක් නම් නැහැ. මේ නිසා තිලක්ට දැන් නින්දකුත් නැහැ. මේ අතරෙ තිලක් නැති දිනක කුකුල්ලු ටික කෑගසද්දී කුකුලකු අරගෙන ගිහින්. මේ වදේ හැමදාම කරන්න බැහැ කියල සිතුව තිලක් කලවැද්දට උගුලක් අටවන්න සූදානම් කරල ඒකෙ වැඩ. මෙතනින් ගියපු සරත් තිලක් අයිය බර වඩක් වගේ. අනේ ඔව් මල්ලි, මේ කුකුල් කූඩුවට හැමදාම කලවැද්දෙක් ද කොහේද පනිනව. ඒකෙන් මට නින්ඳකුත් නැහැ. අද මම උගුලක් අටවන්නයි හදන්නෙ කිව්ව.දැන් තිලක් හා සරත් ශක්තිමත් ලෙසට හොඳ උගුලක් ඇටෙව්ව. සරත් කිව්වෙ මේ උගුලට අහුඋනොත් නම් මිනිහෙකුට වුණත් තුවාල වෙනව කියලයි. මේ අතරෙ එක් දිනක රාත්‍රි 2 ට විතර කුකුල්ලු ටික කෑගහනව. ඒ අතරෙ අනේ තිලක් අයියේ, මගේ අත අහුවුණා කියමින් හඬා වැලපෙනව. විදුලිපන්දම රැගෙන එළියට බැහැල කුකුල් කූඩුව ළඟට ගිය තිලක්ට දකින්නට ලැබුනෙ ගමේ ඉන්න සිරිපාල..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=r1206215</link>
    <topic>21 රියන් බුදු පිළිමය ඉදිකරන්න දෙමළ තරුණයකුගෙන් පන්සලට පරිත්‍යාග</topic>
    <author>ගම්පහ සංචාරක නිමල් ජයසිංහ</author>
    <content>ප්‍රතිමාවක්, දාගැබක්, විහාරයක් ගොඩනැගූවිට ඒවාට මල් පහන් පුද පූජා කළ යුතුය. එවිටයි පින් ලැබෙන්නේ යැයි කැලණිය විද්‍යාලංකාර විශ්වවිද්‍යාලයේ කුලපති වැලමිටියාවේ කුසලධම්ම නාහිමියෝ පැවසූහ.උන්වහන්සේ එසේ පැවසුවේ ගම්පහ ඉහළගම ශ්‍රී පූර්වාරාම පුරාණ විහාරයේ අභිනවයෙන් ඉදිකළ විසිඑක් රියන් රන් ආලේපිත බුද්ධ ප්‍රතිමාව නිරාවරණය කිරීමේ පූජෝත්සවයේදීය.මෙම විහාරස්ථානයේ විහාරාධිපති හාන්දු ගම්පොළ හේමානන්ද හිමිපාණන්ගේ අනුශාසනා පරිදි මෙම ප්‍රතිමාව මීට අවුරුදු කිහිපයකට පෙර ඉදිකිරීම ආරම්භ කළත්, එය අතරමඟ නැවතිණි.මෙම විහාරස්ථානයට යාබදව පිටුපසින් දිවයන උඩරට දුම්රිය මඟට මෙම අඩක් නිමකළ බුද්ධ ප්‍රතිමාව පෙනුණි.දුම්රියේ දිනපතා ගමන්කරන ද්‍රවිඩ තරුණයකුගේ නෙතට මෙම දසුන ලක්විය. දිනක් විහාරාධිපති හිමියන් මුණගැසුණු ද්‍රවිඩ තරුණයා ඔහුගේ වියදමින් මෙම ප්‍රතිමාව නිම කිරීමට අවස්ථාව ලබාගති. ඒ අනුව රුපියල් ලක්ෂ අටක් පමණ පෞද්ගලික ධනය වැයකොට මෙම ප්‍රතිමා වහන්සේගේ වැඩ නිමකරදී ඇත.වී . සිවරාජසිංහම් නම්වූ මෙම තරුණයාගේ මව බෞද්ධ කාන්තාවකි. මොහු විවාහ වී සිටින්නේ ක්‍රිස්තියානි ආගම අදහන කාන්තාවක සමඟය. මෙවන් අයකු දායක වීම ගැන ඉහළගම ගම්වාසීන්ගේ සතුටට හේතුවී ඇත. මෙය ශ්‍රී ලංකාවාසී සැමට ආදර්ශ පින්කමකි. ගම්වාසින් එක්ව ඔහුට තුටු පඬුරක් ලෙස එම බුද්ධ ප්‍රතිමාවේ අනුරුවක් ප්‍රදානය කෙරුණි.සිවරාජසිංහම් මහතා-මම මීට වසර තුනකට පෙර කතරගම ගියා. එහිදී ලොකු බුදුපිළිමයක් දුටුවා. එදා මම අදිටන් කර ගත්තා මා මිය යන්නට පෙර මෙවන් බුදුපිළියක් හදන බවට. අද මගේ පැතුම ඉටුවුණා. මේ වගේ පිළිමවහන්සේ නමක් වසර ගණනාවක් පවතිනවා. මගේ අම්මා බෞද්ධ නිසා මමත් බෞද්ධ ආගම අදහන්නේ. අනෙක් ආගම්වලටත් ගරු කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=s1206211</link>
    <topic>ආසියානු බීච් ක්‍රීඩාවේ පදක්කම් සිහිනයසැබෑ කරන දවස අතලග</topic>
    <author/>
    <content>ආසියානු වෙරළ ක්‍රීඩා උලෙළකදී ඉතිහාසයේ මුල් වරට ශ්‍රී ලංකාවට පදක්කම් 2ක් දිනා දීමේ අදිටනින් කබඩි ක්‍රීඩක ක්‍රීඩිකාවෝ අද සටන් බිමට පිවිසෙති.වසර දෙකකට වරක් පැවැත්වෙන ආසියානු වෙරළ ක්‍රීඩා උලෙළේ නිමාවූ තරගාවලි දෙකකදීම කිසිදු පදක්කමක් දිනා නොමැති ශ්‍රී ලංකාව මෙවර 3වැනි ආසියානු වෙරළ ක්‍රීඩා උලෙළේ පිරිමි හා කාන්තා කබඩි කණ්ඩායම් දෙකම පදක්කම් ආසන්නයේ සිටිති.කාන්තා පිල අද ඉන්දියාව සමග අවසන් පූර්ව තරගයට පිවිස සිටින අතර එම තරගයෙන් පරාජය වුවද ශ්‍රී ලංකාවට ලෝකඩ පදක්කම හිමිවේ. දෙවරක්ම ආසියානු බීච් කබඩි ශූරතා දිනාගෙන තම ආධිපත්‍ය පතුරුවන ඉන්දියාව අද තරගයෙන් පරාජය කළහොත් එය මේ ක්‍රීඩා උලෙළේ පෙරලිකාරම සිදුවීමද වේ.පිරිමි කණ්ඩායම අද ඇෆ්ගනිස්තානය සමග තරග වදින අතර මේ තරගයෙන් ජයගෙන අවසන් පූර්ව වටයට පැමිනීම එකම සැලසුමවී ඇත.එය එතරම් අපහසු නොවනු ඇතැයි ශ්‍රී ලංකා කබඩි ක්‍රීඩකයෝ විශ්වාසය පළ කරති. ඔවුන් ඊයේ ප්‍රබල පාකිස්තානයට එරෙහිව ලකුණු 35-21ක් ලෙස හා කාන්තා කණ්ඩායම තායිලන්තය හමුවේ ලකුණු 35-65ක් ලෙස පරාජය වීම පදක්කම් සොයා යන ගමනට බාධාවක් නොවන බව පවසති.තායිලන්තය සමග කබඩි තරගයේදී ආබාධයකට ලක්වූ කෝකිලා එදිරිසිංහ හයියෑන් රෝහලට ඇතුල් කිරීමට තරගාවලියේ වෛද්‍ය ඒකකය තීරණය කළ අතර පැය දෙකක් පමණ හයියෑන් රෝහලේ පරීක්ෂණ කිහිපයක්ම සිදු කළේය.ඇයගේ ළය පෙදෙසට තරගයේදී වැදුනු පහරක් හේතුවෙන් අභ්‍යන්තර තැලීම් සිදුව ඇතැයි ශ්‍රී ලංකා කණ්ඩායමේ වෛද්‍ය ප්‍රධානී ලාල් ඒකනායක මහතා සදහන් කළේය.එය බරපතල තත්ත්වයක් නොවන බව ස්කෑන් පරීක්ෂණයකින් තහවුරු වූ බව ඒකනායක මහතා වැඩිදුරටත් පැවැසීය.ශ්‍රී ලංකා හෑන්ඩ්බෝල් ක්‍රීඩකයෝ තියුණු සටනකින් අනතුරුව මොන්ගෝලියාව දඩුවම් පහරින් පරාජය කලහ.මෙය ශ්‍රී ලංකාව බීච් හෑන්ඩ් බෝල් ක්‍රීඩාවෙන් ලැබූ පළමු විදෙස් ජයග්‍රහණය ලෙස සටහන් විය.තරගයේ නියමිත කාලයේදී දෙපිලම තරගවටය බැගින් ජය ලබා දඩුවම් පහර පිරිනැමුණු අතර එහිදී ශ්‍රී ලංකා ක්‍රීඩකයෝ ලකුණකින් ඉදිරියට පැමිණියහ. හයියෑන් ෆෙන්සියෑන් වෙරළ තීරයේ ඊයේ පැවැති මේ තරගයේ පළමු භාගයේදී ශ්‍රී ලංකාව ලකුණු 14ක් හා මොංගෝලියාව ලකුණු 17ක් ලෙසද, දෙවැනි භාගයේදී ශ්‍රී ලංකාව ලකුණු 14ක් හා මොංගෝලියාව ලකුණු 8ක්ද ලැබීය.අනතුරුව දඩුවම් පහර පහ බැගින් දෙපිලට හිමිවූ අතර එහිදී මොංගෝලියාව ලකුණු 6ක් හිමිකර ගනිද්දී  ශ්‍රී ලංකාව ලකුණු 7ක් ලබා ජය තහවුරු කර ගත්තේය.මේ ජයග්‍රහණය ආසියානු වෙරළ ක්‍රීඩා උලෙළේදී ශ්‍රී ලංකා හෑන්ඩ්බෝල් පිල ලැබූ පළමු ජයග්‍රහණය වීම කැපී පෙණුනි.මෙයට පෙර වියට්නාමය සමග තරගයේදීද නියමිත කාලයේ දෙපිලම ලකුණු සමවී දඩුවම් පහර පිරිනැමී ශ්‍රී ලංකාව තියුණු පරාජයක් ලැබීය.ඊයේ තරගයේ ජයග්‍රහණයත් සමග ශ්‍රී ලංකා පිලට ඉදිරියේදී හෑන්ඩ්බෝල් ක්‍රීඩාවෙන් දක්ෂතා අතරට ඒමේ සහජ හැකියාව ඔප්පු කළ බව ශ්‍රී ලංකා හෑන්ඩ්බෝල් කළමනාකරු ගිහාන් දල්පදාදු මහතා පැවැසීය.“ශ්‍රී ලංකා හෑන්ඩ්බෝල් ක්‍රීඩාව ආරම්භ කොට වැඩි කාලයක් නෑ.අපේ ක්‍රීඩකයන්ගේ තාක්ෂණික හැකියාව හොදයි.අවශ්‍ය විදෙස් පුහුණුව හා විදෙස් තරග අත්දැකීම ලැබුණොත් අපට දකුණු ආසියාව ජයගන්න අපහසු වෙන්නේ නෑ“ දල්පදාදු මහතා පැවැසීය.ආසියානු වෙරළ ක්‍රීඩා උලෙළේ පදක්කම් සටහන අනුව චීනය රන් පදක්කම් 7ක් දිනා ඉදිරියෙන් සිටින අතර කොරියාව හා ඉන්දුනිසීයාව රන්පදක්කම් 6 බැගින් ලබා සිටිති.තායිලන්තය රන් පදක්කම් 5ක්,චීන තායිපේ රන් පදක්කම් 3ක් ලබා ඇති අතර ජපානය,ඉන්දියාව හා ඇෆ්ගනිස්කානය රන් පදක්කම බැගින් දිනා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=s1206212</link>
    <topic>පුනරුත්ථාපනය වන එල්ටීටීඊ සාමාජිකයෝ ජාතික ක්‍රීඩා සංචිතවලට</topic>
    <author/>
    <content>දැනට බන්ධනාගාර ගතව හා පුනරුත්ථාපන අමාත්‍යාංශය යටතේ පුනරුත්ථාපනය වන එල්ටීටීඊ සාමාජිකයන් ක්‍රීඩාව තුළින් රටට අභිමානයක් ගෙන දීම සඳහා ඉදිරිපත් වී ඇතැයි නිවේදනයක් නිකුත් කරමින් ක්‍රීඩා අමාත්‍යාංශය පවසයි.ක්‍රීඩා අමාත්‍යාංශය හා බන්ධනාගාර හා පුනරුත්ථාපන අමාත්‍යාංශයේ මග පෙන්වීම යටතේ දැනට පුනරුත්ථාපනය වන එල්ටීටීඊ සාමාජිකයින් ක්‍රීඩාවට යොමු කිරීමේ වැඩසටහන යටතේ ක්‍රිකට්, පාපන්දු, වොලිබෝල්, පිහිනුම්, කරාටේ, බර ඉසිලීම, කබඩි, කැරම්, මලල ක්‍රීඩා, බැඩ්මින්ටන්, මල්ලවපොර, වෙඩි තැබීම, ඉසව් සඳහා තෝරා ගැනීමේ පුහුණු කඳවුරක් සුගතදාස ක්‍රීඩාංගණයේදී ක්‍රීඩා අමාත්‍ය මහින්දානන්ද අලුත්ගමගේ බන්ධනාගාර හා පුනරුත්ථාපන අමාත්‍ය චන්ද්‍රසිරි ගජධීර අමා්‍යවරුන්ගේ ප්‍රධානත්වයෙන් පසුගියදා පැවැත්විණි.දශක 03 කට අධික කාලයක් උතුරු නැගෙනහිර පළාතේ පැවැති යුදමය වාතාවරණය හේතුවෙන් ලාංකීය ක්‍රීඩාවට අවශ්‍ය දක්ෂ ක්‍රීඩක ක්‍රීඩිකාවන් එම පළාත් වලින් ජාතික සංචිත නියෝජනය කිරීමට බාධාවක් ව පැවැතිනි. නමුත් රටට සාමය උදා වීමත් සමග උතුරු නැගෙනහිර පළාත් වල දක්ෂ ක්‍රීඩක ක්‍රීඩිකාවන් රැසකට එම අවස්ථාව ලබාදීම සඳහා ක්‍රීඩා අමාත්‍යාංශය උතුරු නැගෙනහිර පළාත්වල ක්‍රීඩා යටිතල පහසුකම් සංවර්ධනය කරමින් ක්‍රීඩා සංවර්ධන ව්‍යාපෘතියක් මේ වන විට ආරම්භ කර ඇත. එම ව්‍යාපෘතියේ තවත් පියවරක් ඉදිරියට තබමින් එල්ටීටීඊ සංවිධානයේ සන්නද්ධ සාමාජිකයින්ගේ ක්‍රීඩා දක්ෂතා හඳුනාගෙන එම දක්ෂතාවන්වලට විශේෂ වටිනාකමක් ලබාදීම සදහා ජාතික සංචිත නියෝජනය කිරීමට අවස්ථාවක් ලබාදීමට ක්‍රීඩා අමාත්‍යාංශය පියවර ගෙන ඇත.එල්ටීටීඊ සංවිධානයේ සන්නද්ධ අංශයේ දක්ෂ වෙඩික්කරුවන් හඳුනාගෙන ඔවුන් වෙඩි තැබීමේ ක්‍රීඩා ඉසව්වට යොමු කිරීම සඳහා පසුගියදා කොළඹ නාවික හමුදා කඳවුරේදී කුසලතා හඳුනා ගැනීමේ පුහුණුවක් පැවැත්වූ අතර එයින් ජාතික කණ්ඩායම් නියෝජනය කිරීම සඳහා ක්‍රීඩකයින් කීප දෙනෙකු තෝරා ගැනීමට හැකි වෙතැයි ක්‍රීඩා අමාත්‍යාංශය විශ්වාසය පළ කරයි.එල්ටීටීඊ සංවිධානයේ මුහුදු කොටි බළකායේ සාමාජිකයින් ලෙස කටයුතු කරමින් පිහිනුම් ක්‍රීඩාවේ දක්ෂතා දැක්වු ක්‍රීඩකයින් පිහිනුම් ක්‍රීඩාවට යොමු කිරීමට ක්‍රීඩා අමාත්‍යාංශය පියවර ගෙන ඇති අතර පිහිනුම් ක්‍රීඩාවට යොමු වූ ඇතැම් සාමාජිකයින්ට සැතපුම් 10 ක දුර ප්‍රමාණයක් පිහිනීමේ දක්ෂතා තිබෙන බවද අනාවරණය වී ඇත.සෙසු ක්‍රීඩා ඉසව් වන ක්‍රිකට්, පාපන්දු, වොලිබෝල්, පිහිනුම්, කරාටේ, බර ඉසිලීම, කබඩි, කැරම්, මලල ක්‍රීඩා, බැඩ්මින්ටන්, මල්ලවපොර, වෙඩි තැබීම ඉසව්වල කුසලතා හඳුනා ගැනීමත් මෙහිදී සිදු විය.මේ කුසලතා හඳුනා ගැනීමේ පුහුණු කඳවුරට ක්‍රීඩා සංගම් පුහුණුකරුවන්, ක්‍රීඩා පරිපාලකයින්, ක්‍රීඩා නිලධාරීන් පිරිසක් සහභාගී වූ අතර ක්‍රීඩා අමාත්‍යංශයේ ලේකම් උදය ආර්. සෙනෙවිරත්න, පුනරුත්ථාපන හා බන්ධනාගාර අමාත්‍යාංශයේ ලේකම් පී. දිසානායක මහතා ඇතුළු ජ්‍යෙෂ්ඨ නිලධාරීන් පිරිසක් සහභාගී වු බව එම නිවේදනයේ සඳහන් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=s1206213</link>
    <topic>“සෑම් චන්ද්‍රසිංහ පාපන්දු තරගාවලිය” 23-24 දෙදින ආනන්ද විදුහල් පිටියේදී</topic>
    <author/>
    <content>ආනන්ද විද්‍යාලයීය පාපන්දු ක්‍රීඩාව ජනපි‍්‍රය කරවීම හා නැංවීම, පාපන්දු ක්‍රීඩාව ප්‍රචලිත කරවීම හා දක්ෂතා ඇති පාපන්දු ක්‍රීඩකයින් දිරිමත් කිරීමේ අරමුණින් 10 වැනි වරටත් සංවිධානය කෙරෙන “සෑම් චන්ද්‍රසිංහ පාපන්දු තරගාවලිය” මෙම 23 හා 24 යන දිනයන්හි කොළඹ ආනන්ද විද්‍යාලයීය ක්‍රීඩාංගණයේදී පැවැත්වේ.වයස අවුරුදු 17 න් පහළ සත් සාමාජික පාපන්දු තරගාවලියක් ලෙස පිළිමළුන් පිටුදැකීමේ ක්‍රමයට පැවැත්වෙන මේ තරගාවලිය සඳහා මූල්‍ය අනුග්‍රහය දක්වන්නේ එංගලන්තයේ සුප්‍රසිද්ධ ව්‍යාපාරිකයකු වන සෑම් චන්ද්‍රසිංහ මහතා ය.ආනන්ද විද්‍යාලය ශ්‍රී ලංකා පාපන්දු සම්මේලනය හා ශ්‍රී ලංකා පාසල් පාපන්දු සංගමය මේ තරගාවලියට සහාය දක්වන ආයතනයෙකි.තරගාවලියේ ජයග්‍රාහකයිනට කුසලාන, ත්‍යාග හා සහතික පත්‍ර පිරිනැමෙන අතර සහභාගි වන සෑම ක්‍රීඩකයෙකුටම වටිනා ත්‍යාගයක් හා සහතික පත්‍රයක් ලැබෙනු ඇත.සෑම ක්‍රීඩකයකු සඳහාම උදෑසන දිවා ආහාර මෙන්ම තරග පැවැත්වෙන අතරවාරයේ බීම නොමිලේ සැපයෙනු ඇත. දුර බැහර පාසල් සිසුන් සඳහා නවාතැන් පහසුකම් ලබා දීමටද කටයුතු යොදා තිබේ.2003 වසරේ මේ තරගාවලිය ආරම්භයේදී පාසල් 32ක් සහභාගි කර ගැනුනු අතර මේ වන විට එය පාසල් 48 දක්වා වැඩි වී තිබේ.2009 වසරේ සිට මේ තරගාවලිය; ‘සෑම් චන්ද්‍රසිංහ’ අභියෝග ශූරතා කුසලානය, පළඟ ශූරතාව හා බඳුන ශූරතාව වශයෙන් අංශ 3 කින් පැවැත්වේ.තරගාවලියේ පළමු වටයෙන් පරාජය වන කණ්ඩායම් බඳුන කුසලානයටද, දෙවැනි වටයේ පරාජිත කණ්ඩායම් පළඟ ශූරතාවටද, අපරාජිත කණ්ඩායම් ‘සෑම් චන්ද්‍රසිංහ’ කුසලානයටද තරග කිරිම සඳහා සුදුසුකම් ලබති.මුළු දිවයිනම නියෝජනය වන පරිදි පාසල් සහභාගි කර ගැනෙන මෙම ආරාධිත පාපන්දු තරගාවලියට 2009 වසරේ සිට උතුරු නැගෙනහිර පාසල් ද සහභාගි කර ගැනේ. මෙවරද යාපනය දිස්ත්‍රික්කයෙන් පාසල් 2ක්, මුලතිව්, මන්නාරම, කිලිනොච්චි, ත්‍රිකුණාමලය හා මඩකලපුව දිස්ත්‍රික්කවලින් පාසල් 1 බැගින් හා අම්පාර දිස්ත්‍රික්කයෙන් පාසල් 3ක් මෙම තරගාවලියට සහභාගි වෙති.තරගාවලියේ පසුගිය වසරේ ශූරතාව රාජගිරිය ජනාධිපති විද්‍යාලයට හිමි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=s1206214</link>
    <topic>වෙළෙඳ ‍සේවා යුගල බැඩ්මින්ටන් සමස්ත ශූරතාව සම්පත් බැංකු පිලට</topic>
    <author/>
    <content>හැටන් නැෂනල් බැංකු කණ්ඩායම තරග වට 3-1ක් ලෙස පරාජයට පත්කළ සම්පත් බැංකු 'ඒ'කණ්ඩායම වෙළෙඳ සේවා යුගල බැඩ්මින්ටන් තරගාවලියේ සමස්ත ශූරතාව අත්කර ගැනීමට සමත්විය.තරගාවලියේ පළිහ ශූරතාව සඳහා අවසන් තරගයේදී ඩයලොග් 'ඒ'කණ්ඩායම සමග තරග වැදුණු කොමර්ෂල් බැංකු කණ්ඩායම තරග වට 3-2ක් ලෙස ජයගත් අතර ශ්‍රී ලන්කන් කණ්ඩායම සමග පැවැති අවසන් තරගයෙන් වට 3-2ක් ලෙස ජය හිමිකරගත් සෙලින්කෝ කණ්ඩායම පළඟ ශූරතාව අත්කර ගත්තේය.බඳුන ශූරතාව සඳහා සම්පත් බැංකු 'බී' කණ්ඩායම සමග පැවැති අවසන් තරගයෙන් වට 3-0ක ජයක් අත්කර ගැනීමට ගුවන් තොටුපල සහ පර්යන්ත සේවා කණ්ඩායම සමත්විය.කණ්ඩායම් 36ක් තරග වැදුණු වෙළෙඳ ‍සේවා යුගල බැඩ්මින්ටන් තරගාවලියට විවිධ ආයතන නියෝජනය කරමින් ජාතික මට්ටමේ ක්‍රීඩක ක්‍රීඩිකාවන් රැසක් සහභාගි වූහ‍..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=s1206215</link>
    <topic>ඉන්දීයා ක්‍රිකට් පිලේ ශ්‍රී ලංකා සංචාරය ජූලි 22දා</topic>
    <author/>
    <content>ශ්‍රී ලංකාව සමග ජාත්‍යන්තර එක්දින තරග 5කට හා විස්සයි20 තරගයකට සහභාගි වීම පිණිස ඉන්දියා ක්‍රිකට් කණ්ඩායම ජූලි මස 19 වැනි දින දිවයිනට පැමිණෙයි.එක්දින තරගමාලාවේ පළමු තරග 2 හම්බන්තොට සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේදීත්, ඊළඟ තරග 2 කොළඹ ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදීත් පැවැත්වෙන අතර අවසාන එක්දින තරගය හා විස්සයි20 තරගය පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී පැවැත්වීමට නියමිතය.තරග සටහන මෙසේයජූලි 22 : පළමු එක්දින තරගය – මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයජූලි 24 : දෙවැනි එක්දින තරගය – මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයජූලි 28 : තෙවැනි එක්දින තරගය – ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයජූලි 31 : සිවුවැනි එක්දින තරගය – ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයඅගෝස්තු 5 : පස්වැනි හා අවසාන එක්දින තරගය – පල්ලෙකැලේ ජාත්‍යන්තර ක්‍රිකට් ක්‍රීඩාංගණයඅගෝස්තු 7 : විස්සයි20 තරගය – පල්ලෙකැලේ ජාත්‍යන්තර ක්‍රිකට් ක්‍රීඩාංගණය.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=s1206216</link>
    <topic>ජාතික ස්නූකර් ශූරතාවලියේ දිස්ත්‍රික් තරග හෙට ඇරැඹේ</topic>
    <author>ෆවුස් මො‍හොමඩ්</author>
    <content>ශ්‍රී ලංකා බිලියර්ඩ් සහ ස්නූකර් සංගමය විසින් සංවිධානය කරනු ලබන යූ.ඩබ්.සුමතිපාල අනුස්මරණ කුසලාන 60 වැනි ජාතික ස්නූකර් ශූරතාවලියේ දිස්ත්‍රික් තරග හෙට (22) ආරම්භ වේ‍.සුමති සමූහ ව්‍යාපාරයේ අනුග්‍රහයෙන් පැවැත්වෙන මේ ශූරතාවලිය දිස්ත්‍රික්, සමස්ත ලංකා සහ ජාතික වශයෙන් අදියර 3කින් පැවැත්වේ. හෙට කොළඹ, මහනුවර සහ ගාල්ල දිස්ත්‍රික් තරග පැවැත්වෙන අතර ඊට ක්‍රීඩකයන් 183 දෙනෙකු තරග වදිති. කොළඹ පැවැත්වෙන තරගවලට ක්‍රීඩකයන් 95ක් ද, ගාල්ල පැවැත්වෙන තරගවලට ක්‍රීඩකයන් 67ක්ද, මහනුවර පැවැත්වෙන තරගවලට ක්‍රීඩකයන් 21ක් ද සහභාගි වෙති.ලබන මස 1 වැනිදා දක්වා පැවැත්වෙන දිස්ත්‍රික් තරගවලින් තෝරාගන්නා ක්‍රීඩකයන් සමස්ත ලංකා තරගාවලියට සුදුසුකම් ලබනු ඇත. එහිදී ජය අත්කර ගන්නා ක්‍රීඩකයන් ජාතික ශූරතාවලියට සහභාගි වනු ඇත.වැඩිම වාර ගණනක් ජාතික ස්නූකර් ශූරතාව දිනාගත් සුසන්ත බොතේජු පසුගිය වසරේ දී ද ශූරතාව අත්කර ගත් අතර මුවර්ස් ක්‍රීඩා සමාජයේ ‍මොහොමඩ් මුන්සිර් අනු ශූරයා විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=f1206211</link>
    <topic>රටවල් ඇතුළෙ කචල් නම්;අපට පුළුවන් උපදෙස් දෙන්න</topic>
    <author>සාකච්ඡා කළේ</author>
    <content>යුද්ධයක් තිබිලා නිමා වූ රටවල් ගත්තොත් ඒ රටවල් දෙකට බෙදිලා තමයි අවසන් වෙලා තියෙන්නේ. සිවිල් යුද්ධ විසඳන්න වෙනත් රටවල් වලින් හමුදා ඇවිත් ඒවා අවසන් කළත් වෙනත් තත්ත්වයන් නිර්මාණය වෙලා තමයි ඒ ප්‍රශ්න අවසන් වුණේ. මේ විදිහට යුද්ධ නිමා වූ සෑම අවස්ථාවකම ඒ රටවල් දිහා බැලුවොත් යුද්ධයෙන් පසුව ආර්ථික කඩාවැටීමකට ලක් වූ බව පැහැදිලිව පෙනෙනවා. මෙතෙක් එහෙම නොවුණේ ලංකාවෙ විතරයි. යුද්ධය අවසන් කිරීම වගේම මේ කාරණයත් වාර්තාගත සිද්ධියක්. ත්‍රස්තවාදී කණ්ඩායමක් පරාජය කළ එකම රට හැටියටත් අපට සතුටු වෙන්න පුළුවන්: ලෝකයේ එවැනි කිසිම උදාහරණයක් නෑ.ත්‍රස්තවාදය කියන එක රටකට යුදමය වශයෙන් පරාජය කරන්න බෑ කියන න්‍යාය තමයි මෙතෙක් ලෝකය පිළිගත්තෙ. හැබැයි ඒක මිත්‍යාවක්. බව පළමුවරට සනාථ වුණේ ලංකාවේදී ත්‍රස්තවාදය පරාජය කරමින් යුද්ධය නිමා කිරීම සඳහා දායකත්වය දැක් වූ නායකත්වයට මෙවැනි ප්‍රශ්න නිසා පීඩා විඳින ලෝකයේ රටවලට උපදෙස් දීමට පවා හැකියාව තියෙනවා.ඒත් සමඟම වර්තමාන ලෝකයේ ලංකාව සිටින තැන පිළිබඳ එක් කෝණයකින් බලන කොට සතුටකුත් තවත් කෝණයකින් බලනකොට කනගාටුවකුත් ඇතිවෙනවා. සතුටක් තියෙන්නෙ කොපමණ අභියෝග මැද වුණත් ත්‍රස්තවාදී ප්‍රශ්නය අවසන් කරලා රට දැවැන්ත සංවර්ධන මාවතකට යොමු කිරීමට හැකිවී ඇති නිසා රටේ සෑම දිස්ත්‍රික්කයකම විශාල සංවර්ධනයක් සිදු වෙනවා. ඒ අතරට ග්‍රාමීය මට්ටම දක්වාම සංවර්ධනය ගමන් කර තිබෙනවා.මේ අතරම රටට තියෙන ප්‍රශ්නයක් ලෙස මම දකින්නේ අන්තර් ජාතික සබඳතා නිසියාකාර තුලනය කරනොගැනීමේ ගැටලුව. එහිදී අපේ රජය 100% සාර්ථකයි කියල කියන්න බෑ.මෙහෙමයි, විදේශ සම්බන්ධතා පවත්වා ගැනීමට අදාළව අපේ රජයේ ස්ථාවරය හරි ඒ ගැන තර්කයක් නෑ. යුද්ධයෙදී වුණත් අපේ අතින් වැරැදි වෙලා නෑ කියන රජයේ ස්ථාවරය නිවැරැදියි. නමුත් එය ඉදිරිපත් කරන ක්‍රමය සමහරවිට මීට වඩා සූක්‍ෂම විය යුතුයි කියන තැන මම සිටිනවා. ඒක එක්කෙනෙක් දෙන්නෙක්ගෙ වරදක් නිසා සිදුවූවක් නෙවෙයි. අපේ විදේශ ප්‍රතිපත්තියෙත් යම් යම් අඩු පාඩු තියෙන්න පුළුවන්. දෙමළ ඩයස්පෝරාව මොන තරම් බලවත් තත්ත්වයකට පත්වුණත් රජයක් හැටියට අපට ඊට මුහුණදීමට හැකියාව තිබෙනවා. යුද්ධය දිනාගත්තා වගේම අන්තර් ජාතික මතය දිනාගැනීමත් ඉතා වැදගත්.නමුත් ඒ සඳහා යොදවාගෙන ඇති පිරිස වගේම එම ප්‍රතිපත්තිමය වැඩපිළිවෙළ ගැනත් යම් ප්‍රශ්න තියෙනවා. යම් ප්‍රතිපත්තියක් තිබෙනවා වුණත් ඒ ඒ කාර්යයන් සඳහා නොයෙක් නියෝජිතයන් යොමු කරන්න ගියාම සමහර විට රජයේ එක් මතයක් නොවෙයි පිළිබිඹු වෙන්නෙ. සමහර අන්තර් ජාතික ප්‍රශ්න වලදී රජයේ එක් එක් නියෝජිතයන් වෙනස් වෙනස් ප්‍රකාශ පළකිරීම නිසා ගැටලුකාරී තත්ත්වයක් ඇතිවෙන්න පුළුවන්. මේ නිසා ඒක අප කාගේත් අවධානයට ලක්විය යුතුයි.විදෙස් රටවල් සමඟ ගනු දෙනු කිරීමේදී ඒ අය එන්නෙ කොතැනින්ද කියල අපි හරියාකාර තේරුම් ගැනීමත් අවශ්‍යයි. සමහරවිට අපට මේ මේ දේවල් කරන්න කියල බලපෑම් කරන්නෙ ඒ අයගෙ අභ්‍යන්තර කාරණා නිසා වෙන්නත් පුළුවන්. උදාහරණයක් හැටියට, ඉන්දියාව සාමාන්‍යයෙන් අපට සහයෝගය දෙන රටක්. ඒ වුණත් එහෙ මැතිවරණ කාලයකදී නම් තමිල්නාඩු ප්‍රාන්තයේ සහාය ගැන ඒ අය සංවේදීයි. ඒ වගේ වෙලාවක තමිල්නාඩුවෙන් බලපෑමක් තිබුණොත් ලංකාවට විරුද්ධව තීරණයක් ගන්න කියලා, ඔවුන් බලන්නේ තමන්ගේ රඳා පැවැත්ම ගැනයි. ඒ නිසාම අපට ඉන්දියාවත් එක්ක තරහවෙන්න පුළුවන්කමක් නෑ. කොහොමටත් ඉන්දියාව අමනාප කරගෙන අපට මේ ගමන යන්න අමාරුයි.ඒ එක්කම අපි තේරුම් ගන්න ඕන කාරණයක් තමයි, කොකා කෝලා, බොන්න එපා කියල හරි, යුරෝපය එක්ක ගනුදෙනු කරන්න එපා කියල හරි අපේ ආර්ථිකය ගොඩනඟන්න අමාරුයි. අදත් අපේ විදේශ අපනයනවලින් 70%ක් විතරම යොමුවෙන්නෙ අමෙරිකාවට සහ යුරෝපයට. ඒවාට බලපෑමක් ඇතිවුණොත් ඒක අපේ ආර්ථිකයට කොපමණ බලපායි ද කියන එක අපට තේරුම් ගන්න පුළුවන්.මේ කාරණයේදී රජය හරි මාර්ගයේ යමින් ඇති බව කියන්න ඕන. එය තවදුරටත් ක්‍රමවත් කළ හැකියි. හැබැයි ගමන් මාර්ගය නම් හරි . අපි වවමු රට නඟමු, දිවිනැඟුම වගේ වැඩ සටහන් ඵලදායකයි. ඒවා ඔස්සේ අපි තවත් ඉදිරියට යා යුතුයි.මොකද, අපි කෘෂිකාර්මික රටක් - කෘෂිකාර්මික රටක් කියන්නේ බොහෝ බෝග වගා කළ හැකි සරු පසක් ඇති රටක් . මේ ලෝකයේ එවැනි රටවල් තියෙන්නෙ බොහොම ටිකයි. ලංකාවට වඩා සිය ගුණයක් විතර විශාල ඉන්දියාව ගත්තත්, විශාල ප්‍රාන්ත තියෙනවා කිසිම දෙයක් වගාකරන්න බැරි ඕස්ට්‍රේලියාවෙ වුණත් එහෙමයි. කාන්තාර ප්‍රදේශත් තියෙනවා.ලෝකයේ ජනගහනයටත් සාපේක්‍ෂව බැලුවොත් වගාකරන්න පුළුවන් භූමි ප්‍රමාණය හරිම ටිකයි. අපි ජපානයේදී දකින්නෙ භූමියේ හැම බිම් අඟලක්ම වගා කරලා එය මඳවීම නිසා පී. වී. සී. පයිප්ප, ජාල වගේ දේවල් හරහා ඉහළටත් වගාකරනවා. පොඩි ඉඩක් වැඩි වගාවකට යොදා ගන්නවා. වගාකරන්න බොහොම මහන්සි වෙන බවක් පෙනෙනවා.මනා සරු පසත් දේශගුණයත්, ජලය ආදී සෑම දෙයක්ම තියෙන අපේ රටේ වගාවට ඒතරම් මහන්සි නොවෙන එක ගැන නම් සතුටු වෙන්න බෑ. අනෙක කෘෂිකර්මය කියන්නෙ එළවළු පලතුරු ආදී වගාවන් පමණක් නොවෙයි. ආශ්‍රිත කර්මාන්ත. බොහොමයක් තියෙනවා. විජලනය කළ පලතුරු වෙනමම කර්මාන්තයක්. ටින් කළ පලතුරු යුෂ වගේ දේවල් තවත් කර්මාන්තයක්. ඒ වගේ ක්‍ෂේත්‍ර වලටත් අපි යා යුතුයි.පවතින විධායක ජනාධිපති ක්‍රමය ජේ. ආර්. ජයවර්ධන මහත්මයා ඇති කළ ව්‍යවස්ථාවේ මූලික ලක්‍ෂණයක්. පෞද්ගලිකව මා ඊට මනාප නෑ. ඒවගේම සමානුපාතික නියෝජන ක්‍රමය නැත්නම් මනාප ක්‍රමයටත් මනාප නෑ. මම හිතින්නේ ශ්‍රීලනිපයෙන් බිහිවූ ජනාධිපතිවරුන් දෙදෙනා වන චන්ද්‍රිකා මැතිනිය වගේ.මහින්ද රාජපක්‍ෂ ජනාධිපතිතුමාත් මේ දෙකටම විරුද්ධයි. මෙය වෙනස් කළ යුතු බව කල්පනා කළත් විශේෂයෙන් විධායක ජනාධිපති ක්‍රමයට අදාළව ප්‍රායෝගික ගැටලුවක් තිබුණා. ත්‍රස්තවාදී උවදුරට මුහුණදී පරාජය කිරීමේදී එය ඉතාමත් අවශ්‍ය වුණා. එවැනි බලතල නොතිබුණා නම් අවශ්‍ය වෙලාවට තීන්දු තීරණ ගැනීමට පවා බැරිවෙනවා.ඒ නිසා යුද්ධය තිබියදී මේක වෙනස් කළානම් යුද්ධය කරන්න පුළුවන් වෙයි කියල. මම සිතන්නේ නෑ. විශේෂයෙන් ජනාධිපතිතුමාට විශාල ධෛර්යයක්, අධිෂ්ඨානයක්, වුවමනාවක් තිබුණා මේ යුද්ධය කෙසේ හෝ අවසන් කරනවා කියලා.අපි කවුරුත් විශ්වාස කළේ නෑ මේක කරන්න පුළුවන් වෙයි කියලා. මොකද, අපේ ඔළුවල හැදුණු මතයක් තිබුණා, ත්‍රස්තවාදය යුද්ධයෙන් පරාජය කරන්න බැරි බවට. නමුත් යුද්ධය දිනාගැනීම සඳහා ජනාධිපතිතුමාට මේ ජනාධිපති ක්‍රමයත් විශාල ශක්තියක් වුණා. දැන්, යුද්ධය විසඳී අවසන් නිසා තවදුරටත් මෙය පවත්වාගත යුතුද කියන එක ගැන අපිට සිතන්න පුළුවන්.මහින්ද රාජපක්‍ෂ ජනාධිපතිතුමා යටතේ විධායක බලතල භයානක අන්දමින් භාවිත නොකෙරුණත් කවුරුන් හෝ ආඥාදායක පාලකයෙක් ආවොත් මොකද වෙන්නෙ? ඒ නිසා විධායක ජනාධිපති ක්‍රමය අහෝසි කිරීමට නොව සංශෝධන ඇතිකිරීමවත් ගැන සිතන්න පුළුවන් නම් හොඳයි .මහින්ද රාජපක්‍ෂ ජනාධිපතිතුමා බලයේ සිටින තුරු මැතිවරණ තරගයක් නැති බව කියන්න ඕන. ඒක අපේ “වාසනාවක්” එතුමාගේ නායකත්වය පිළිබඳ ජනතාවට ඉතාමත් විශ්වාසයි. ඒ නිසා මේ මැතිවරණ තරගයක් වේ යැයි සිතන්නේ නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=f1206212</link>
    <topic>අපේ පක්‍ෂයට සුද්දොත් බඳවා ගත්තා</topic>
    <author>සටහන – අනුර ප්‍රේමලාල්</author>
    <content>ලංකා වෙ‍ෙළඳ කාර්මික සහ පොදු කම්කරු සංගමය (සී.එම්.යූ) හි 64 වන සංවත්සරය හා එහි ප්‍රධාන ලේකම් බාලාතම්පෝ මහතා අනූවෙනි වියට පා තැබීම නිමිති කොට ගෙන සැකැසූ ලිපියකි.ඇන්. ඇම්. පෙරේරා, පිලිප් ගුණවර්ධන, ලෙස්ලි ගුණවර්ධන, එඩ්මන්ඩ් සමරක්කොඩි යන මේ රටේ හිටපු දැවැන්ත වාමාංශික නායකයින් ගේ සෙව‍ෙන් සිටි ඒ පරපුරේ අවසන් නායකයා ඔහුය.ජාත්‍යන්තර වෘත්තීය සමිති ව්‍යාපාරයේ ප්‍රබල චරිතයක් ලෙස කවුරුත් දන්නා හඳුනන බාලා තම්පෝ සහෝදරයා මේ රටේ කම්කරු සටන් ව්‍යාපාරයට ලබා දුන්නේ අපමණ ශක්තියකි. ඒ මහතා තමා පැමිණි දීර්ඝ ගමන පිළිබඳ මතකය අවධි කළේ ය.වසර 1941 දී මම උසස් අධ්‍යාපනය ලබන ශිෂ්‍යයෙක්. එකල විශ්වවිද්‍යාල තිබුණේ නැහැ. තිබුණේ යුනිවර් සිටි කොලේජි. බ්‍රිතාන්‍ය යටත් විජිතයක් නිසා අපි මුහුණ දුන්නේ ඒ රටේ විභාග වලට යි. මම අධ්‍යාපනය හැදෑරුවෙ විද්‍යා අංශයෙන්. දවසක් මට නාට්‍ය පිළිබඳ අධ්‍යයනයක් කරන්න උනන්දුවක් ඇති වුණා. ඒ වනවිට කලා අංශයෙන් අධ්‍යාපනය ලබමින් සිටි ඩිකි ආටිගල, ට්‍රෙවර් ටීමර් යන මිතුරන් හමු වූයේ මගේ අදහස දනවනු පිණිස යි. ඔවුන් ඉතාම චතුර ලෙස ඉංග්‍රීසි භාෂාව පරිහරණය කළ අයයි. එකල අධිරාජ්‍යවාදී පාලනයේ හා දෙවන ලෝක යුද්ධයේ පීඩනයට එරෙහි ව කටයුතු කළ අය යි.ඒ වගේම මගේ මිතුරන් දෙදෙනාම ලංකා සමසමාජ පක්ෂයේ ක්‍රියාකාරී සාමාජිකයින්. එහෙත් පැවැති අධිරාජ්‍යවාදී පාලනය විසින් ඒ වන විටත් ලංකා සමසමාජ පක්ෂය තහනම් කොට තිබුණා.ඒ නීති විරෝධී පක්ෂයේ නායකයින් දෙදෙනා වූයේ ඩෙරික් සූසා හා සිරිල් මැතිව් . සිරිල් මැතිව් ගේ සහෝදරයකු වන ඇලෙක්සැන්ඩර් මැතිව් වෙත මා කැඳවාගෙන යෑමට මගේ මිතුරන් කටයුතු කළා. ඒ අවස්්ථාවේ එම නායකයින් ට මගේ විප්ලවකාරී හැඟීම් තේරුම් ගිය බැවින් දෝ ලංකා සම සමාජ පක්ෂයේ දේ්ශපාලන කටයුතුවලට මා සම්බන්ධ කර ගත්තා. මේ වන විට ලංකා සමසමාජ පක්ෂයේ ප්‍රධාන කාර්ය භාරය වුණේ බ්‍රිතාන්‍ය අධිරාජ්‍යවාදය භංග කරමින් ශ්‍රී ලංකාවට පූර්ණ නිදහස ඇතිකර ගැනීම යි.ඒ වන විට ලංකා සම සමාජ පක්ෂයේ ප්‍රධානීන් අතර ඇන්. ඇම්. පෙරේරා, පිලිප් ගුණවර්ධන, එඩ්මන්ඩ් සමරක්කොඩි, ලෙස්ලි ගුණවර්ධන යන අය මහනුවර බෝගම්බර සිරගෙදර සිරගතව සිටියා.මේ අතර මටත් මගේ මිත්‍රයාටත් මේ රටේ සිටි බ්‍රිතාන්‍ය සොල්දාදුවන් අතරට ගොස් යුද විරෝධි ආකල්ප ඇති කිරිම හා ඊට අදාළ අත් පත්‍රිකා බෙදීමට විපක්‍ෂය විසින් පැවරුවා. මෙය ඉතාම භයානක කාර්යයක් වුවත් හිතේ තිබූ උද්වේගකර හැඟීම් අපි ඉදිරියට තල්ලු කළා. මේ කාර්යයේ නියුක්තව සිටින අතරතුර වතුකරයේ පැවැති වැඩ වර්ජනයට ද සහයෝගය ලබා දෙමින් එහි සම්බන්ධීකරණ කටයුතු කිරීමට මට පැවරුණා. මෙම කාර්යයන් ඉතා රහසේ සිදු වුණා. ඒ කාලේ හැටියට අසු වුණා නම් අපිට උරුම වන්නේ මරණය බව සියලු දෙනා දැන හිටියා.මේ අතර දිනක් අපේ ප්‍රධානීන් බලන්න බෝගම්බර හිර ගෙදරට යෑමේ ආසාවක් මගේ හිත තුළ උපන්නා. එනිසාම කුරුප්පු යන නමින් පෙනී සිට මම හිර ගෙදරට ගියා. එහි ඒ දැවැන්ත නායකයින් මුල් වරට දැකපු ගමන් මගේ හැඟීම් තවත් තීව්‍ර වුණා. මගේ දේශපාලන ගමනේ පැහැදිලිතාවක් ඇති වුණා.අපි නීති විරෝධි ලංකා සමසමාජ පක්ෂයට බ්‍රිතාන්‍ය සොල්දාදුවන් පවා බඳවා ගැනීමට කටයුතු කළා. එපමණක් නොව ඒ වන විට බෝගම්බර හිරගෙදර බාරව සිටි සොලමන් නම් බ්‍රිතාන්‍ය ජාතිකයාව මිත්‍ර කරගෙන අවස්ථා කිහිපයක දී දේශපාලන කටයුතුවලට හිර ගෙදරින් පිටතට පැමිණ යළිත් ඒ තුළට යෑමේ වැඩපිළිවෙළක් අපේ නායකයන් යොදාගෙන තිබුණා. මේ සිදුවීම් අධිරාජ්‍යවාදීන්ට එරෙහිවත් යුද්ධයට එරෙහිවත් අපි සිදු කළ දේ ආස්වාද ජනක වුණත් ඒවා ජීවිතය පරදුවට තබා කළ සටන්.මේ සියලු සිදුවීම් 1941 – 1942 කාලයේ දී සිදුවූ අතර 1942 අප්‍රේල් 05 ජපන්නු ලංකාවට බෝම්බ දැම්මා. මෙය අපේ රටේ ජනතාවට නුපුරුදු සිදුවීමක් නිසා ඔවුන්ට විශාල කම්පනයක් ඇති වුණා. මේ අනතුරුදායක සිදුවීම හේතුකොට ගෙන මට කොළඹ සිට පේරාදෙණියේ අපේ මාමා කෙනකුගේ ගෙදර නැවතීමට සිදු වුණා.ජපන් හමුදාව ශක්තිමත් වෙමින් පැවතුණු නිසා අපේ පක්ෂය තීරණයක් ගත්තා නායකයින් සියලු දෙනා හිරගෙදරින් පැන ඉන්දියාවට යායුතුයි කියලා. මේ සියලු කරුණු මැද අපේ කාර්ය වූ බ්‍රිතාන්‍ය සොල්දාදුවන්ට පත්‍රිකා බෙදීම, ඒ අය තුළ යුද විරෝධී හැඟීම් ඇති කිරීම දිගටම කරගෙන ගියා. ජපන්නු බෝම්බ දැමීම නිසා මාර්ගවල ආලෝකය නැහැ. කළුවරයි.මේ කාලයේ දී සිනමා ශාලාවල චිත්‍රපට නැරඹීමට පැමිණෙන්නේ බ්‍රිතාන්‍ය සොල්දාදුවන්. අපි සිනමා ශාලා තුළට ගොස් අපේ කටයුතු කෙරුවා. එදා රට පත්ව තිබුණෙ කනගාටුදායක තත්ත්වයක්. ජනතාවට එල්ල වී තිබූ පීඩනයත් වචනයෙන් විස්තර කරන්න බැහැ. ඒ තුළ අපේ හිතේ ඇති වූ විප්ලවකාරී හැඟීම්, දක්ෂ නායකයින් යටතේ ක්‍රියා කිරීමේ අවස්ථාව ලැබීම නිසා අභියෝගවලට අපි මුහුණ දුන්නා.මේ කාර්යයන් දක්ෂ ලෙස ඉටුකිරීමට හැකි වූයේ ආටිගල සහෝදරයාගේ චතුර ඉංග්‍රීසි කතා බහ නිසයි. ඔහු බුරුමය, ඉන්දියාව, ශ්‍රී ලංකාව එක්ව පිහිටුවා තිබූ බොල්ෂෙවික් ලෙනින් පක්ෂයේ සභිකයෙක් බව මම පසුව දැනගත්තා. ඒ පක්ෂයේ ශ්‍රී ලංකාවේ කාර්ය භාරය ඉටු කළේ ලංකා සම සමාජ පක්ෂයයි.මේ සියලු කාර්යන්වල නියැළුණත් මගේ ඡන්ද පිළිබඳ ප්‍රිය මනාපයක් නැහැ. ට්‍රොස්කි වාදය පිළිගෙන කටයුතු කිරීම පමණයි අරමුණ. සිංගප්පූරුවේ දී බ්‍රිතාන්‍ය හමුදාව පරාජය වීමෙන් අනතුරුව අපේ නායකයින් ඉන්දියාවට පලා ගියා. ඒ වන විට ඉන්දියාවට යෑමට නීතිමය තත්ත්වයක් තිබුණේ නැහැ. යාපනයට ගොස් ඉන් පසුව මුහුදු තීරය හරහා තමයි රහසේ පැන යන්නේ. මේ වන විට යාපනය රහස් වෙළඳ මධ්‍යස්්ථානයක්. මේ ගමනත් අපූරු සිදුවීමක්.මේ සියලු කටයුතු මැද 1943 දී මම ගෞරව උපාධියක් ලබා ගත්තා. 1944 දී කෘෂිකාර්මික විද්‍යාලයේ කථිකාචාර්ය වරයෙක් ලෙස පත්වීමක් ලැබුවා. මට තිබුණේ මේ රටේ පලතුරු වගාව ප්‍රචලිත කිරීම සඳහා සිසුන්ට දැනුම ලබාදීමට යි. ඒ සඳහා රට වටේ පිහිටුවා තිබූ කෘෂි මධ්‍යස්ථාන වලට යෑමට සිදුවුණා. මේ වනවිටත් මා හොරෙන් දේ්ශපාලන පන්ති පවත්වමිනුයි සිටියේ. වසර 1945 දී යුද්ධය අවසන් වුණා. භාණ්ඩ මිල අධික ලෙස ඉහළ ගියා. වතුකරයේ වැඩ වර්ජන රැල්ලක් ඇති වුණා.අනතුරුව ස්ටාර්ලින්වාදය මුල් කරගෙන ලංකා සම සමාජ පක්ෂය තුළ යුද්ධයට පක්ෂ හා විපක්ෂ වශයෙන් කණ්ඩායම් දෙකක් ඇති වුණා. යුද්්ධයට පක්ෂ අය පක්ෂයෙන් ඉවත් වීමෙන් දොස්තර එස්. ඒ. වික්‍රමසිංහ මහතා ගේ ප්‍රධානත්වයෙන් එක්සත් සමාජවාදී පක්ෂය බිහි වුණා. පසුව පීටර් කෙනමන් මහතා ද ඊට එකතුවීමෙන් ශ්‍රී ලංකාවේ කොමියුනිස්ට් පක්ෂය පිහිටුවා ගත්තා. මේ වන විට ලංකා සමසමාජ පක්ෂය මට තවත් වැඩක් පැවරුවා. ඒ සියලු රහස්‍ය ලිපි ලේඛන බාරව කටයුතු කිරීමට. එහිදී කොල්වින් ආර්. ද සිල්වා මහතාව වතුකරයේ වෙඩි තබා මැරූ අයෙක් වන ගෝවීන් ද ලෙස ද පිලිප් ගුණවර්ධන මහතාව පුරන්අප්පු ලෙස හැඳින්වුණා. මේ වන විට ඉන්දියාවට නිදහස ලැබීම නිසා ලංකා සම සමාජ පක්ෂයේ නායකයින් තුළ ජාතික වාදය ඇතිවීමෙන් කොල්වින්, ලෙස්ලි, බර්නාඩ් එක්ව බෝෂෙවික් සම සමාජ පක්ෂය පිහිටුවා ගත්තා. ඊට මමත් එකතු වුණා. මේ හේතුවෙන් ලංකා සමසමාජ පක්ෂයට සම්බන්ධ වෘත්තීය සමිති ද දෙකට බෙදුණා.වසර 1947 දී වෘත්තීය සමිති අයිතිය හා දේ්ශපාලන නිදහස ඉල්ලා ගාලු මුවදොර පිට්ටනියේ විශාල උද්ඝෝෂණයක් හා උපවාසයක් ආරම්භ කළා.එහිදී ඇතිවූ මහ වැඩ වර්ජන අවස්ථාවේ දී ජුනි 03 දින මහනුවර දළදා මාලිගාව ඉදිරිපිට දී වැඩ වර්ජකයින් අමතා මම ඓතිහාසික කථාවක් සිදු කළා. ඒ අවස්්ථාවේ දී ආණ්ඩුකාරවරයා විවේචනය කිරීම හේතුවෙන් මා රැකියාවෙන් පහ කළා. මේ වැඩ වර්ජනයට එක්ව සිටි ටී. බී. ඉලංගරත්න මහතාවත් රැකියාවෙන් ඉවත් කළ බව සිහිපත් කළ යුතුයි.ඉන් පසු පැවැති මැතිවරණයේ දී මම දේශපාලන ප්‍රචාරක කටයුතුවලට සහභාගි වුණු අතර මගේ කථිකත්වය ඊට ප්‍රයෝජනවත් වුණා. මේ වන විට රටේ මට යම් ප්‍රසිද්ධියක් ඇතිවී තිබුණු බැවින් වරාය ඇතුළු ආයතන කිහිපයක සේවකයින් පැමිණ මට සී. එම්. යූ. හි ප්‍රධාන ලේකම් ධුරයට තරග කරන මෙන් ඉල්ලා සිටියා.ඒ අයගේ උනන්දු කිරීම මත පැවැති නිලවරණයට ඉදිරිපත් වී 1948 පෙබරවාරි 01 දා සිට එහි ප්‍රධාන ලේකම් ධුරයට පත් වුණා. එදා සිට මේ සමිතිය ලංකා වෙළඳ කාර්මික හා පොදු කම්කරු සංගමය ලෙස හැඳින් වුවත් සී. එම්. යූ නමත් භාවිතා කරනවා.මේ රටේ පැවැති බහු ජාතික සමාගම් හරහා ඛනිජ තෙල් ගෙන්වීමේ ක්‍රමය නවතා රටට ඍජුවම ඉන්ධන ආනයනය කිරීමේ ක්‍රමයට දායක වීමට මට අවස්ථාව ලැබුණා. ටී. බී. ඉලංගරත්න මහතා මේ රටේ කම්කරු ඇමැති වූ විගස මාව කැඳවා උපදෙස් විමසුවා. එහිදී 1947 කම්කරු ආරවුල් පනත සංශෝධනය කොට කම්කරු උසාවි ඇති කිරීමට හා කම්කරුවන්ගේ සේවය අවසන් කිරීමේ පනත සකස් කිරීමට අවශ්‍ය කරුණු පෙන්වලා දුන්නා. එප්පාවල පොස්ට්පේට් නිධිය බේරා ගැනීමටත් මගේ දායකත්වය ලබාදී තිබෙනවා.පසු කලෙක අපේ සමිතියේ විධායක සභාවේ තීරණ අනුව 1960 දී කොළඹ නගර සභාවටත් මැද කොළඹින් පාර්ලිමේන්තුවට ලංකා සමසමාජ පක්ෂයෙන් මා තරග කළා. එහිදී ආර්. ප්‍රේමදාස මහතා ඡන්ද දෙදහස් පන්සීයක් අඩුවෙන් ගත්තේ. පසුව එහිදී තරග කළ රසීක් ෆරීඩ් ශ්‍රී ලංකා නිදහස් පක්ෂයට එක්වීමත් ලංකා සම සමාජ පක්ෂය ඒ පක්ෂයට එකතුවීමත් නිසා අපි දේශපාලනයෙන් ඉදිරියට පැමිණියේ නැහැ. මේ නිසා වමේ බලයත් හීන වුණා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=f1206213</link>
    <topic>මාදු ගඟේ සිසිල විඳින මහා කප්පින වලව්ව</topic>
    <author>මහින්ද අබේසුන්දර</author>
    <content>ගම්පෙරළියේ පියල් සහ නන්දාත්, මඩොල්දූවේ ජිනදාසත් කයිසාරුවත්තේ මුහන්දිරම්ලාත්, විරාගය චිත්‍රපටයේ අරවින්දලාත් අද බලපිටිය වැලිතර මහා කප්පින වලව්වේ නැත. එම චරිත සහ කප්පින වලව්ව සිනමා පටවලට සීමාවී තිබේ. මීට වසර හාරසීයකට පෙර වලව්කාරකම, ආඩම්බරකම, තේජස පැතිරවූ මහමුදලිලා අද නැත. ගරා වැටුණු මහා කප්පින වලව්වට යළි පණ දෙන්නට එම වලව්වේ දැන් වැඩමකර සිටින්නේ මහාචාර්ය බලපිටියේ සීවලී පොඩි හාමුදුරුවන්ය.උන්වහන්සේ මෙහි වැඩ වසන්නේ වලව්කාරයන්, මහමුදලිවරුන්, බුදුදහමේ චිරස්ථිතිය පිණිස කප්පින වලව්ව හරහා කළ උතුම් ආගමික මෙහෙවරට යළි පණක් දෙන්නටය. පරම්පරාවෙන් අයිතිය තහවුරු කරගත් මුදලිවරුන් ජීවත්වූ රටේ කුරුඳු ඒකාධිකාරිය හිමි කරගෙන සිටි මහා කප්පින වලව්වේ කතාව පටන් ගන්නේ මීට වසර හාරසීයකට පෙර රටේ කුරුඳු ඒකාධිකාරිය අයිතිකර ගත් අදියන් ද අබ්‍රේව් විජය ගුණරත්න රාපක්‍ෂ මැතිතුමාගෙනි. හලාවත සිට හම්බන්තොට දක්වා කුරුඳු ඉඩම් තමන්ගේම මුදලින් මිලට ගත් මහමුදලිතුමා කප්පින වලව්ව හදන්නට පියවර ගත්තේය.වලව්ව හදන්නට අත්තිවාරම හාරන්නට සූදානම් වෙද්දී කිරි ඉබ්බෙකු මතුවී තිබේ. කිරි ඉබ්බා මතුවීමත් උගේ ගමන් මාර්ගයත් ගෙයකට අත්තිවාරම් දමන්නට යොදා ගන්නා සිරිතක් අතීතයේ තිබුණේය. ඒ අනුව මහාකප්පින වලව්ව ඉදි කෙරිණි. මහා පෘථිවිය ඔසවාගෙන සිටින්නේ කිරි ඉබ්බකු බවට බොහෝ දෙනා පිළිගනිති. කිරි ඉබ්බා ගිය වට රවුමේ හැදූ වලව්වට මැද මිදුල් 4 ක්, කාමර 14 ක් අශ්ව ගාලක් සහ සේවකයන්ට වෙනම කාමරයක් තිබුණ බව ඉතිහාසය කියයි.අක්කර ගණනක භූමි භාගයේ ඉදිවුණ කප්පින වලව්වේ දෙවෙනි අයිතිය හිමිවූ සැම්සන් රාජපක්‍ෂ මුදලිතුමාගේ ජීවිතයේ සුවිශේෂීවූ සිද්ධියක් ගැනද සටහන් වී තිබේ. එංගලන්තයේ පස්වෙනි ජෝර්ජ් රජතුමාගේ රාජාභිෂේකයට ලංකාවෙන් ධනපතියන් හතරකට ආරාධනා ලැබී තිබුණි. ඉන් එක් අයකු වූයේ සැම්සන් රාජපක්‍ෂය.මහා කප්පින වලව්වේ අයිතිය පිළිවෙළින් ටියුඩර් රාජපක්‍ෂ, හියුබට් රාජපක්‍ෂ, වයලට් රාජපක්‍ෂ හිමිවී පාලනය ගෙන ගියහ. ඔය අතරතුර මරදානේ පරණවාඩියේ අක්කර තුනහමාරක ඉඩමක් ආනන්ද විදුහලටද පැවරිණි. කොළඹ බොරැල්ල වෛද්‍ය විද්‍යාලයේ ඉඩමද , මීගමුව සුන්තාගර ඉඩමද, බලපිටිය ;රීහල ඉඩමද පැවරුණේ කප්පින වලව්වේ නියමයෙනි. 1971 වනතුරු එස්. එල්. පී. රාජපක්‍ෂත්, 1996 වනතුරු වයලට් රාජපක්‍ෂත් කප්පින වලව්ව භාරව සිටියහ. 1996 න් පසු ඔවුන්ගේ දරුවෝ තිදෙනෙක් වන ගිරිජා රාජපක්‍ෂ, ජයනාත් රාජපක්‍ෂ සහ ෂෙරීන් රාජපක්‍ෂ ද කප්පින වලව්වේ අයිතියට සිටියහ.මේ තිදෙනා අතරින් ගිරිජා රාජපක්‍ෂ ගමන්ගත් රිය ගුවන් විදුලි කාර්යාලය ඉදිරිපිට බස් නැවතුමේ හැපී අවාසනාවන්ත ලෙස මිය යෑම දේශපාලන ලෝකයද තරමක් කැළඹීමට පත්කළේ ය. කප්පින වලව්ව ආශ්‍රිත මාදු ගඟේ විනය කර්මය අමරපුර සිරි සද්ධම්ම වංශ නිකාය වෙනුවෙන් ඉටු විය. මුල්ම විනය කර්මයට බුරුමයේ සිට චාගර සංඝරාජ හිමියෝ වැඩම කළහ.විනය කර්මය ඉටුකරන්නට සතර දිගින් වඩින මහා සංඝරත්නයට විශාල දාන ශාලාවක් (200 නමකට එකවර දානය වැළැඳීය හැකි) බුදු මැදුරක් සංඝා වාසයක් ඉදිකෙරුණි.එදා මෙදා කාලය තුළ කප්පින වලව්ව වල්බිහි විය. අක්කර විසිදාහක් පමණවූ ඉඩමෙන් කොටස් ගමේ අය අල්ලා ගත්හ. කෙසේ හෝ දැන් බලපිටියේ සීවලී හිමියන්ගේ පාලනයට නතු වන අක්කර දහක භූමි භාගයක් සහ ශාලාවක් ඇත. උන්වහන්සේ දැන් මාදු ගඟ අසබඩ සීමා මාලකයද ඉදිකර තිබේ.සීමාමාලකයත් උපසම්පදා විනය කර්මයත් ගැන කතා කරද්දී අතිශයින්ම කනගාටුදායක ප්‍රවෘත්තියක්ද වාර්තා වෙයි. මෙම ප්‍රවෘත්තිය වාර්තාවෙන්නේ 1802 දීය. ඤාණවිමලතිස්ස හිමියන් මහණවී අවුරුදු විස්ස සම්පූර්ණවු විට මල්වත්තට ගොස් උපසම්පදාව ඉල්ලා ඇත. එහෙත් කුල ප්‍රශ්නය මත එය නොලැබුණි. බලපිටියේ කළ උපසම්පදාවද තහනම් විය. මෙහිදී සැම්සන් රාජපක්‍ෂ එංගලන්තයට බලපෑමක් කරන්නට තීරණය කළේ මෙම උපසම්පදා තහනම මුල් කර ගෙනය. ලංකාවේ කුරුඳු ඒකාධිකාරය හිමි සැම්සන් රාජපක්‍ෂ කුරුඳු තැලීම නතර කොට මල්වත්තට සිය විරෝධය පළකර තිබේ. එංගලන්ත ආණ්ඩුවේ කුරුඳු ආදායම නතර විය. ෆෙඩ්රික් නෝර්ත් ආණ්ඩුකාරවරයා මේ ගැන සොයා බලා මල්වත්ත පාර්ශවයට බලපෑම් කළේය. කුරුඳු ආදායම නතරවූ නිසා එංගලන්තයේ බලපෑම් මත උපසම්පදාව පිළිගැනීමට තීරණය විය.කෙසේ හෝ ශ්‍රී ලංකාවේ ප්‍රථම හර්තාලය ලෙස වාර්තා වන්නේ 1953 හර්තාලය නොව 1802 කුරුඳු වර්ජන හර්තාලයයි. දැන් ඉතින් කප්පින වලව්වේ සුළු ඉඩම් ප්‍රමාණය අයිති සිරිසද්ධම්ම වංශ මහා නිකායටයි. දැන් අවටින් කරදර නැත. බලපෑම් නැත. මහාචාර්ය බලපිටියේ සීවලී හිමියෝ ඉදිරි වැඩ සටහන්වලට සූදානමින් සිටිති. කප්පින්න වලව්ව සංඝරත්නය වෙනුවෙන් වෙන් කිරීමට මාදු ගඟේ සීමා මාලකය ආරම්භ කිරීමට සංඝරත්නය එක්වී කමිටුවක් පිහිටුවා ගෙන තිබේ.‍ෙබන්තර වලල්ලාවිට කෝරළයේ ප්‍රධාන සංඝනායක ශාස්ත්‍රපති ගල්වෙහෙර විමලසිරි, බලපිටිය ගුරු විද්‍යාලයේ කථිකාචාර්ය ශාස්ත්‍රපති අහුන්ගල්ලේ සීවක, කොස්ගොඩ සිරිවිමල, කොස්ගොඩ මහින්ද යන ස්වාමීන් වහන්සේලා එම කමිටුවට ඇතුළත් වෙති.මෙම සීමා මාලකයේ ප්‍රථම උපසම්පදා විනය කර්මය ජුනි 21, 22, 23 දිනවල පැවැත්වෙයි. රාජකීය පණ්ඩිත බලන්ගොඩ සුදම්මවංශ නාහිමියන්ගේ අනුශාසකත්වයෙන් පැවැත්වෙන මෙම විනය කර්මයේදී රට පුරා වැඩ සිටින සාමනේරයන් වහන්සේලා පනස්හත් නමක් උපසම්පදාව ලබති.මෙවැනි මහ පින්කමක් ආරම්භ කොට දිගටම එම සම්පදා විනය කර්මය පවත්වාගෙන යාමට සීමාමාලකය පහසුකම් සහිතව පවත්වාගෙන යාමට රුපියල් ලක්ෂ 56ක මුදලක් වෙන්කර දී ඇත්තේ දකුණු පළාත් මහ ඇමැති ෂාන් විජයලාල් ද සිල්වා මහතාය. එම පින්කමට මේසා විශාල මුදලින් දායක වන්නට සියලු වැඩ පිළිවෙළ යෙදීම මාධ්‍යවේදියකු මැදිහත්වීම ඉතා ඉහළින් අගය කරන බව මහාචාර්ය සීවලී හිමියෝ ප්‍රකාශ කරති. එම මාධ්‍යවේදියා අප හිතවත් දිලිප් නිශ්ශංකයි.සීමාමාලකයේ සංඝයා වහන්සේලා දෙසිය නමකට එකවර වැඩසිටිය හැකිය. ගොඩබිමට සම්බන්ධ නැති විදුලි පද්ධතියක්ද සීමා මාලකයේ ක්‍රියාත්මක වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=f1206214</link>
    <topic>රූපාවලිය අනුව තැණූ මකර තොරණ</topic>
    <author>- නිලූකා</author>
    <content>මකර තොරණ වාස්තු ශිල්පයෙහි ලා සැලකෙන සුවිශේෂී අංගයකි. දෙපස මකර රූප දෙකක් සහිතව අලංකාර ලියවැල්, මල්කම් හා ගරාදි වැට, පේකඩ සහිතව නිමවන මකර තොරණ සෞභාග්‍යය හා ඉෂ්ටාර්ථයන් සංකේතවත් කරයි. මෙම සාම්ප්‍රදායික මකර තොරණක් යටින් යෑම පවා සර්ව උපද්‍රවයන්ගෙන් මිදීමට තුඩුදෙන කාරණාවකි. බෞද්ධ විහාර දේවාල ආශ්‍රිත චිත්‍ර මූර්ති ශිල්ප පවත්වා ගැනීම සඳහා සංස්කෘත බසින් ලියැවුණු කෘති රැසක් වෙයි.මේ අතර වාස්තු විද්‍යාවේ සුවිශේෂි කෘති ලෙස මායාමතය, රූපාවලිය හා ශාරිපුත්‍රය සැලකේ. එකී ශාස්ත්‍රිය ශිල්ප විධි අනුව තැනුණු මකර තොරණක් පසුගිය දිනෙක ගොඩඋඩ සිරිසුමනාරාමයේ දී විවෘත කෙරිණි. ඒ ජ්‍යෙෂ්ඨ මහාචාර්ය ජයසේන කෝට්ටගොඩ මහතාගේ පූර්ණ පරිත්‍යාගයෙන් හා අනුශාසකත්වය පෙරදැරිව ය. සිය මවුපියෝ සිහිකොට තැණූ මකර තොරණ පිළිබඳ අදහස ඔහු තුළට ආයේ බොහෝ කලකට ඉහත දීය.ඒ සිය පර්යේෂණ කාර්යයන් හි නියුතුව සිටියදී ජයසේන කෝට්ටගොඩ මහතාට අපූරු පුස්කොළ පොතක් හමුවීමත් සමඟ ය. එය ශාරිපුත්‍රය, මයිමතය, සහ රූපාවලිය කෘති එක් ව ඈදා ලියූවක් වූ අතර බෙලිඅත්ත අගුල්මඩුවේ ප්‍රවීණ ප්‍රතිමා මූර්ති ශිල්පියකු වූ උභයරත්න මහතාට අයිතිව තිබිණි. එහි රූපාවලියෙහි 148 වන ශ්ලෝකයෙන් කියැවුණේ මකර රූපය නිමැවිය යුත්තේ කෙසේ ද යන්න යි.ශ්ලෝකයෙහි දැක්වෙන පරිදි හස්තියකුගේ හොඬයෙන් ද සිංහයකු ගේ පාද වලින් ද සමන්විතව මකර රූපය නිම විය යුතුය.ගම්මඩු, දෙවොල්මඩු ආදී යාගයන්හි දී තොරණ විස්තර ගායනා කිරීමට ප්‍රථමයෙන් මකර තොරණ පිළිබඳ ශ්ලෝක සන්න ගායනා කරයි. එවන් නිර්මාණාත්මක සන්නසක් පහත දැක්වෙයි. එය ගයත්‍රි ජන්දය හෙවත් අක්ෂර හයකින් සමන්විත ඉහත සඳහන් ශ්ලෝකය සිංහල බසින් මෙම සන්නස සකස්කොට ඇත.“.... ගජේන්ද්‍ර හස්තං යනු කී හෙයින් කාලවක, ගංග්‍යෙය පාණ්ඩරතබ්බ, සිංහල, ගන්ධ, මංගල, හේම, උපෝෂත, ඡද්දන්ත යැයි කියනු ලද්දා වූ දශවිධ කුලයන්ට අධිපති වන්නා වූ ෂට් දන්ත කුල හස්තිරාජයාගේ හස්තම්බ්යන්න වූ සොඩක් ද, කෘත පාද සිංහම් යනු කී හෙයින් කාල සිංහ, පාණ්ඩු සිංහ, නර සිංහ, ක්‍රින සිංහ, කේසර සිංහ, යයි කියන ලද පංච ප්‍රකාර සිංහයන් අතුරෙන් සිවු පා ජාතීන්ට අධිපති වන්නා වූ කේසර සිංහ රාජයාගේ දෙපා දෙකකින් ද, වරාහ කර්ණණං යනු කී හෙයින් ක්‍රදී මාලා දියෙහි සුප්‍රකට වූ මහා රෝමයෙන් ගැවසී ගත්තා වූ ඌරෙකුගේ කන්වලින් ද, හනුමන්ත නේත්‍රම් යනු කී හෙයින්, චලිතා චලිත තරු ගහනව හැසිරෙන්නා වූ වඳුරෙකුගේ ඇස්වලින් ද, හරවාල දන්තං යනු කී හෙයින් හිරිකඩ ශෝභා වන්නා වූ කුරිරු ගැඹුරු ජලස්ථානයෙහි වාසය කරන්නා වූ කිඹුලෙකුගේ දත් වලින් ද, හෘද මත්ස්‍ය දේහං යනු කී හෙයින් කුරිරුතර ගැඹුරු ජලයෙහි වාසය කරන්නා වූ තිමිරය, තිමංගලය ආනන්ද යැයි කියන ලද මහා මත්ස්‍ය රාජයාණන්ගේ දේහ ශරීරයකින් ද, විචිත්‍ර පත්‍රම් යනු කී හෙයින්, උදාගිරි පර්වතය, අවරගිරි පර්වතය, හංස ගිරි පර්වතය, චිත්‍රකූට පර්වතය, මහා මේරු පර්වතය, රන්ගිරිපර්වතය, මහා මේඝ පර්වතය යන සප්ත කූට පර්වතයෙහි වාසය කරන්නා වූ හංස රාජයාගේ පත්‍රවලින් ද, මකරස්වරූපම් යන මේ මකර තොරණ දක්වා මෙවැනි ආතුරයින්ගේ සර්වාන්තරාය සර්ව උපද්‍රව නිවාරණය කරනු පිණිස ජය මංගල්‍යයක් කරන සේක්වා...”දෙපසට මකර රූප දෙකක් සහිතව මුදුන කිහිඹි මුහුණකින් සමන්විත වන මකර තොරණේ දෙපස දොරටුපාල රූප සහ සිංහ රූප සහිතව අලංකාර ලියවැල්, මල්කම් හා ගරාදි වැට, පේකඩ සහිතව මකර තොරණක් සැකසිය යුතු ය. බෞද්ධාගමික විහාර ආදියට ප්‍රවිෂ්ට වන ප්‍රවිෂ්ට ද්වාරවල මෙවන් ආරුක්කුමය තොරණ සැකසීම සෞභාග්‍යය ගෙන දෙන සහ ඉෂ්ටාර්ථය සඳහා බෙහෙවින් යෙදෙන සාම්ප්‍රදායික සැරසිලි මෝස්තරයකි. මෙවන් මකර තොරණක් යටින් යාම පවා රෝග නිවාරණය. සර්ව උපද්‍රව නිවාරණය සඳහා බෙහෙවින් බල පවත්වන බව ඉහත සඳහන් සන්නයෙන් පැහැදිලි වේ.ඒ අනුව තැනුණු මෙම මකර තොරණට පෞරාණික බෞද්ධ කලාශිල්පයන් ගේ ආකෘති එක් කොට තිබීම තවත් සුවිශේෂත්වයකි. එසේම මෙම මහඟු නිර්මාණය ප්‍රදේශයටත් විහාරස්ථානයටත් කලාවේ පුනර්ජීවයටත් තුඩු දෙන බව ගොඩඋඩ සිරි සුමනාරාමාධිපති ශාස්ත්‍රපති දික්වැල්ලේ ධම්මවිලාස හිමියන් ගේ අදහස යි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=n120622_br2</link>
    <topic>මෙරට භූමිය අවට සාගරය ලෝක බලවතුන්ට අනිසි භාවිතයට ඉඩ දෙන්නෑ</topic>
    <author/>
    <content>(2012-06-22 12:35) ලෝකයේ මහ බලවතුන්ට අන්‍යෝන්‍ය ප්‍රතිවාදී ක්‍රියාකාරකම් සඳහා ශ්‍රී ලංකා භූමිය හෝ ඒ අවට සාගරය යොදා ගැනීමට කිසිවිටෙකත් ඉඩ නොදෙන බව ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් මහතා අවධාරණය කරයි. ඉන්දියාවේ කේරළයේ පැවැති සමුළුවක් අමතමින් ඒ මහතා මේ බව ප්‍රකාශ කර ඇතැයි විදේශ කටයුතු අමාත්‍යාංශය පවසයි.. අතීතයේ සිටම ලෝක බලවතුන් ඔවුන්ගේ ක්‍රියාකාරකම් ඉටුකර ගැනීම සඳහා ඉන්දියන් සාගරය ප්‍රයෝජනයට ගෙන තිබෙන බව පෙන්වාදුන් මහ කොමසාරිස්වරයා පෙර අපර වෙළෙඳ කටයුතුවලදී ඒ තත්ත්වය හොඳින් දක්නට ලැබුණු බවත් ශ්‍රී ලංකාව එහි වැදගත් ස්ථානයක පිහිටා තිබෙන බවත් සඳහන් කර ඇත. මේ හේතුව මත ශ්‍රී ලංකාවට විවිධ බලපෑම් නිරන්තරයෙන් එල්ල වන බව පෙන්වාදී තිබෙන ප්‍රසාද් කාරියවසම් මහතා එසේ වුවද ශ්‍රී ලංකාව සෑම අවස්ථාවකම තම ස්වාධීනත්වය ආරක්ෂා වන පරිදි කටයුතු කර තිබෙන බවත් හැමවිටම කලාපීය ස්ථාවරත්වය හා ආරක්ෂාව තහවුරු වන පරිදි දැඩි විමසිල්ලෙන් කටයුතු කර තිබෙන බව පවසා තිබේ.. ඉන්දියාවේ සැලකිල්ල සම්බන්ධයෙන් අවධානය යොමුකරන බව සඳහන් කර ඇති ඒ මහතා කලාපීය ක්‍රමෝපායික ස්ථාවරත්වයට දායක වන පරිදි කටයුතු කරන බව අවධාරණය කර ඇත. ශ්‍රී ලංකාව ලෝකයේ සියලු රටවල් සමඟ මිත්‍රශීලීව කටයුතු කරන බව සඳහන් කර ඇති ප්‍රසාද් කාරියවසම් මහතා ඉන්දියාව, චීනය, පාකිස්තානය, ජපානය, ඉන්දුනීසියාව ඇතුළු රටවල් සමඟ සහයෝගයෙන් කටයුතු කිරීමට සූදානම් බවද ප්‍රකාශකර තිබේ.  .</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=n120622_br1</link>
    <topic>වසා දමා තිබු ඉගිණියාගල වී ගබඩා සැකසිමේ කටයුතු හමුදාව භාරයට</topic>
    <author/>
    <content>(2012-06-22 12:25) දශක ගණනාවක් තිස්සේ වසා දමා දිරාපත් වෙමින් තිබු අම්පාර ඉගිණියාගල සයිලෝ වී ගබඩා සංකිර්ණය සහල් සැකසිම සදහා ශ්‍රී ලංකා යුද හමුදාවට පවරා ඇත. සහල් සැකසිම ගබඩා කිරිම සඳහා මෙම ගබඩා සංකිර්ණය ඉදිකර තිබුණද මෙතෙක් කලක් එහි නිසි පරිදි එම කටයුතු සිදු කර නැති බවත් වී ගබඩාවක් ලෙස පමණක් මෙතෙක් කලක් වී අලෙවි මණ්ඩලය මගින් භවිතා කල බවත් වී අලෙවි මණ්ඩලය පවසා සිටි.සිලින්ඩරාකාර හැඩයෙන් යුත් වී ගබඩා කළ හැකි විශාල සයිලෝ ගබඩා දොලහකින් හා මධ්‍යම ප්‍රමාණයේ ගබඩා හයකින් මෙම ගබඩා සංකිර්ණය සමන් විතය. වී සහල් බවට පත් කිරිම සඳහා වීශාල යන්ත්‍ර උපකරණ පද්ධතියක් මෙම ගබඩා සංකිර්ණයේ තිබුණද බොහොමයක් යන්ත්‍ර උපකරණ කාලයාගේ ඇවැමෙන් විනාශයට පත්ව ඇත.නැඟෙනහිර පළාතේ පවතින යුද හමුදා කදවුරු සදහා මසකට සහල් කිලෝ ලක්ෂ දෙකක් පමණ ප්‍රමාණයක් අවශ්‍යවන අතර එම සහල් ප්‍රමාණය මෙම සයිලෝ වී ගබාඩා සංකිර්ණයෙදිම සකසා ගැනිම මෙහි මුලික අරමුණ වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=n12062212</link>
    <topic>තිරසාර සංවර්ධනයේ සුබවාදී ප්‍රතිඵල ශ්‍රී ලංකාව අද අත්කරගෙන තිබෙනවා</topic>
    <author/>
    <content>මීට වසර දෙසීයකට පෙර සිට තිරසාර සංවර්ධනය පිළිබද සංකල්පය ක්‍රියාවට නැංවූ ශ්‍රී ලංකාව ඒ තුලින් කැපී පෙනෙන ප්‍රතිඵල අත් කරගෙන තිබෙන බව ජනාධිපති මහින්ද රාජපක්ෂ මහතා අවධාරණය කරයි.ශ්‍රී ලංකාවේ පුරාණ රාජධානි විසින් නිර්මාණය කරන ලද කෘෂිකාර්මික ආර්ථික කළමනාකරණය, විනය ගරුක සමාජය හා ආර්ථික සංවර්ධනය සමඟ දැඩි ලෙස බද්ධ වූවක් බව පෙන්වාදෙන ජනාධිපතිවරයා අපේ මුතුන් මිත්තන් අනුගමනය කළ මෙම සුසංගත භාවිතය හේතුවෙන් පාරිසරික හා ආර්ථික තිරසාරත්වය සේම සමාජ හා දේශපාලන ස්ථාවරත්වය ලබා තිබෙන බවද ඒ මහතා පෙන්වා දෙයි.ජනාධිපතිවරයා මේ බව සඳහන් කළේ බ්‍රසීලයේ රියෝ ද ජනයිරෝ නගරයේදී පෙරේදා (20) ආරම්භ වූ ලෝක පරිසර සමුළුව හෙවත් මිහිකත සමුළුව අමතමිනි.එහිදී වැඩිදුරටත් අදහස් දක්වමින් ජනාධිපති මහින්ද රාජපක්ෂ මහතා සඳහන් කළේ, පාරිසරික අර්බුදය ආමන්ත්‍රණය කිරීමේ කටයුත්ත සංවර්ධන වෙමින් පවතින රටවලටම දරා සිටීමට නොහැකි බවත් පාරිසරික අර්බුදයට එදා දායක වූ හා තවමත් දායක වෙමින් සිටින සංවර්ධිත රටවල් තම ආර්ථික සංවර්ධනයේ වියදමින් සංවර්ධනය වෙමින් පවතින රටවලට පරිසරය බේරා දීමේ වගකීම පැහැරහැරිය නොහැකිවාක් මෙන්ම ඔවුන් එය පැහැර නොහැරිය යුතු බවත්ය.හරිත ආර්ථිකයකට මාරුවීම සිත් ඇදගන්නා සුළු වුවද එය තිරසාර නොවූ පරිභෝජනය හා නිශ්පාදන ක්‍රියා අවම කිරීමට හැකි බොහෝ මෙවලම්වලින් එකක් බව පෙන්වා දුන් ජනාධිපතිවරයා හරිත ආර්ථිකයකට මාරුවීම රටක සමාජ හා ආර්ථික සංවර්ධනය හින කිරීමට තුඩු දෙන අසුබවාදී ප්‍රතිඵල ඇති නොකළ යුතු බවද සඳහන් කළේය. මේ නිසා තිරසාර සංවර්ධනය සඳහා විසඳූම දරිද්‍රතාව දුරලීම, සම්පත් හා බලශක්ති කාර්යක්‍ෂමතාව, සියලු ජනතාව සඳහා සමානතාව හා වඩා හොඳ ජීවන තත්ත්වයන් සමඟ එක් කළ යුතු යැයි පෙන්වාදුන් මහින්ද රාජපක්ෂ මහතා මෙයට විසි වසරකට පෙර එනම් 1992 දී බ්‍රසීලයේ රියෝ ද ජනෙයිරෝ නගරයේදී පවත්වන ලද පරිසරය හා සංවර්ධනය පිළිබඳ ඵෙතිහාසික සම්මේලනයට වසර 20 ක් සැපිරීම සිහිගන්වමින් 2012 සමුළුව රියෝ + 20 ලෙස නම් කොට තිබෙන බවද ප්‍රකාශ කළේය.ශ්‍රී ලංකාවේ වත්මන් ප්‍රගතිය සම්බන්ධයෙන් අදහස් පළකළ ජනාධිපති මහින්ද රාජපක්ෂ මහතා සඳහන් කළේ රටේ යටිතල පහසුකම් ශීඝ්‍රයෙන් සංවර්ධනය වෙමින් හා ආයෝජන අවස්ථා විශාල වශයෙන් වැඩි වෙමින් පවතින නිසාවෙන් ශ්‍රී ලංකාව අද වන විට අපනයනය මඟින් මෙහෙයවන වෙළඳාම හා වානිජ ව්‍යාපාර සඳහා දැනුම පදනම් කරගත් කලාපීය කේන්ද්‍රයක් බවට පත්වී තිබෙන බවය.ඊට අමතරව අපි මේ සියලු ආර්ථික සාර්ථකත්වයන් අත් කරගෙන සිටින්නේ පරිසර සංරක්‍ෂණය ආරක්‍ෂා කරන අතරතුර බවත් එහි ප්‍රතිඵලයක් ලෙස වසරකට ටොන් 0.6 ක් වන අපගේ ඒක පුද්ගල කාබන් දහනය බොහෝ රටවල් හා සසඳන විට ඉතා සුළු අගයක් බවත් පැවසූ ඒ මහතා අපේ සංවර්ධන ආකෘතිය පරිසරයට ගරු කරන, අපෙන්ම හැදුණු ආකෘතියක් බවද ප්‍රකාශ කළේය.රියෝ + 20 සමුළුව සඳහා ලෝක නායකයෝ රැසක් සමඟ විවිධ සංවිධාන රැසක නියෝජිතයන්, පෞද්ගලික අංශයේ සාමාජිකයන්, රාජ්‍ය නොවන සංවිධානවල සාමාජිකයන් සහ වෙනත් විවිධ අංශවලට අයත් නියෝජිතයන් දහස් සංඛ්‍යාත පිරිසක් මෙවර සහභාගී වී සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=n1206222</link>
    <topic>ජනපති මහින්ද චිලි-භූතාන රාජ්‍ය නායකයන් සමඟ සාකච්ඡා</topic>
    <author/>
    <content>ශ්‍රී ලංකා ජනාධිපති මහින්ද රාජපක්ෂ මහතා චිලි රාජ්‍යයේ ජනාධිපති සෙබස්තියන් පිනෙරා එචිනික් හා භූතාන අගමැති ජිග්මි තින්ලේ මහත්වරුන් සමග බ්‍රසීලයේ රියෝද ජැනීරෝ නුවරදී ද්විපාර්ශවීය සාකච්ඡා පැවැත්වීය.රියෝ + 20 පරිසර සමුළුවට සහභාගී වීම සඳහා ශ්‍රී ලංකා ජනාධිපතිවරයා බ්‍රසීලයට ගිය අතරවාරයේ දී මේ නායකයන් සමඟ සාකච්ඡා කළ අතර යුද ජයග්‍රහණයෙන් පසුව ශ්‍රී ලංකාව එක් එක් අංශයන්හි ප්‍රගතිය සම්බන්ධයෙන් දීර්ඝ වශයෙන් සාකච්ඡා කළහ.රාජ්‍ය නායකයන් දෙපළ මෙහිදී ඉතා සුහද කතා බහක නිරත වූහ. චිලි රාජ්‍යයේ ප්‍රචලිත ටින් මාළු කර්මාන්තය පිළිබඳ මෙහිදී දීර්ඝ වශයෙන් කථා බහට ලක් වූ අතර එම තාක්ෂණ දැනුම ශ්‍රී ලංකාවේ ද යොදා ගැනීමේ හැකියාව පිළිබඳ අවධානය යොමු කළහ. යම් යම් පිරිස් ශ්‍රී ලංකාව පිළිබඳ ජාත්‍යන්තරයේ ගෙන යන වැරැදි ප්‍රචාර පිළිබඳව චිලි රාජ්‍ය නායකයා දැනුවත් කිරීමට ද ජනාධිපතිතුමා මෙහිදී කටයුතු කළ අතර ශ්‍රී ලංකාවේ සැබෑ තත්ත්වය සියැසින් දැක බලා ගැනීමට නොබෝ දිනකදීම ශ්‍රී ලංකාවට පැමිණෙන්නේ යැයිද ඇරයුම් කළේය.වසර 30 ක් සමාජ, ආර්ථික, සංස්කෘතික විනාශයක් සිදු කළ එල්ටීටීඊ ත්‍රස්තවාදය පලවා හැරීමෙන් පසු අද ශ්‍රී ලංකාව සංවර්ධනය කරා සාර්ථකව ගමන් කරමින් සිටින බවද මෙහිදී චිලි ජනාධිපතිවරයාට පෙන්වා දුන් ජනාධිපති මහින්ද රාජපක්ෂ මහතා එල්ටීටීඊ ය පැවැති ප්‍රදේශවල ජනතාවගේ ජන ජීවිතය නැවත ගොඩනැඟීමට රජය සිදු කළ කැපවීම් පිළිබඳවද සිහිපත් කළේය.ශ්‍රී ලංකාවේ සිදු වූයේ ජාතියක් තවත් ජාතියකට එරෙහිව කටයුතු කිරීම නොව රටම විනාශ කළ දරුණු ත්‍රස්තවාදයට එරෙහිව කටයුතු කිරීම බවද මෙහි දී පැවසූ ජනාධිපතිවරයා ත්‍රස්තවාදය පරාජය කර දැමීමෙන් පසු රටේ සියලු ජාතීන්ට එකට එක්ව සතුටින් ජීවත්වීමට අවස්ථාව උදා වී ඇති බව පෙන්වා දුන්නේය.චිලි ජාතික කවියකු වන පැබ්ලෝ නෙරූෂා ශ්‍රී ලංකාවේ සංචාරය කළ අවස්ථාවේ ශ්‍රී ලංකාව පිළිබඳ ලියන ද කවි පිළිබඳවද මෙහිදී ජනාධිපතිතුමා චිලි ජනාධිපතිවරයාට සිහිපත් කර සිටියේය. ඇමැති විමල් වීරවංශ මහතා සහ ජනාධිපති ලේකම් ලලිත් වීරතුංග මහතා ද මෙම සාකච්ඡාවට එක්ව සිටියහ.ඉන් අනතුරුව ජනාධිපති මහින්ද රාජපක්ෂ මහතා සහ භූතාන අගමැති ම්ග්මේ තින්ලේ මහතා අතර සාකච්ඡා ඇරඹිණි.එක්සත් ජාතීන්ගේ සංවිධානය ‘සතුට’ පිළිබඳ පවත්වන ලද සැසියකින් අනතුරුව සතුට පිළිබඳ ජාතික දර්ශකයක් භූතානයේ ක්‍රියාත්මක වන බව භූතාන අගමැතිවරයා මෙහි දී ජනාධිපතිතුමා සමඟ පැවසූ අතර ශ්‍රී ලංකාවේ පරිසර අමාත්‍යාංශය සම්බන්ධකර ගනිමින් භූතාන රජයේ ද සහාය ඇතිව එවැනි දර්ශකයක් ශ්‍රී ලංකාවේ ක්‍රියාත්මක කිරීමට සාකච්ඡා කළහ.භූතානගේ ඉදිරියේ දී පැවැත්වීමට නියමිත මැතිවරණ සම්බන්ධයෙන් ද භූතාන අගමැතිවරයා ජනාධිපති මහින්ද රාජපක්ෂ මහතා දැනුවත් කළේය. තරුණයන් දේශපාලනය වෙත පැමිණීමේ වැඩි ප්‍රවණතාවයක් අද ශ්‍රී ලංකාවේ සේම භූතානයේ දක්නට ලැබෙන බව භූතාන අගමැතිවරයා පැවසූ අතර එය ඉතා සුබවාදී ලක්ෂණයක් බව කියා සිටියේය.භූතාන ජනාධිපතිවරයා වෙනුවෙන් ජනාධිපති මහින්ද රාජපක්ෂ මහතා වෙත සුබ පැතුම් පිරිනැමීමටද මෙහිදී භූතාන අගමැතිවරයා කටයුතු කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=n1206223</link>
    <topic>මහ බැංකුවෙන් ඩොලර් බිලියනයක ස්වෛරීත්ව බැඳුම්කර</topic>
    <author>මහින්ද අලුත්ගෙදර</author>
    <content>අමෙරිකානු ඩොලර් බිලියනයක (රුපියල් කෝටි 13,000) ජාත්‍යන්තර ස්වෛරීත්ව බැඳුම්කර නිකුත් කිරීමට ශ්‍රී ලංකා මහ බැංකුව පියවර ගෙන ඇත.ශ්‍රී ලංකා රජය වෙනුවෙන් මේ බැදුම්කර නිකුත් කිරීමට පියවර ගෙන තිබෙන අතර එහ සුදුසු කල් පිරීමේ කාලයක් සහිතව ජාත්‍යන්තර ප්‍රාග්ධන වෙළෙඳ පොළ වෙත නිකුත් කරන බව ශ්‍රී ලංකා මහ බැංකුව පවසයි.ඩොලර් සංචිතය ශක්තිමත් කර ගැනීමේ අරමුණින් ජාත්‍යන්තර ස්වෛරීත්ව බැඳුම්කර නිකුත් කිරීමට ශ්‍රී ලංකා මහ බැංකුව පියවර ගෙන තිබෙන අතර ඒ වෙනුවෙන් ලැබුණු යෝජනා 08ක් ඇගයීමෙන් අනතුරුව මේ පියවර ගෙන තිබේ.කළමනාකරුවන්, ගනුදෙනු පවත්වාගෙන යන්නන් හා ප්‍රතිරක්ෂකයන් වශයෙන් කටයුතු කිරීම සඳහා ආයතන හතරක් පත්කර තිබෙන අතර බෑන්ක් ඔෆ් අමෙරිකා මෙරිල්ලින්ච්, බාක්ලේස් කැපිටල්, සිටි බෑන්ක් එන් ඒ සහ හොංකොං ඇන්ඩ් ෂැංහයි බෑන්ක් කෝපරේෂන් යන ජාත්‍යන්තර ආයෝජන බැංකු ඒ අතර වෙයි.ඊට අමතරව මෙම යෝජිත බැදුම්කර නිකුතුව සම්බන්ධයෙන් කටයුතු කිරීම සඳහා ඒකාබද්ධ නියමු කළමනාකරුවන් සිවුදෙනා සමඟ සම කළමනාකරුවකු වශයෙන් මහජන බැංකුව තෝරාගෙන ඇතැයිද ශ්‍රී ලංකා මහ බැංකුව සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=n1206224</link>
    <topic>කනක් ඇතුළත දූවිලි මයිටාවන් වර්ධනයවීම පළමු වරට හඳුනා ගැනේ</topic>
    <author>සිතාරා සේනානි</author>
    <content>පුද්ගලයකුගේ කණක් ඇතුළේ දූවිලි මයිටාවන් වර්ධනයවීමේ අවස්ථාවක් ප්‍රථම වතාවට හඳුනාගෙන ඇති බව බොරැල්ල වෛද්‍ය පර්යේෂණායතනය පවසයි. Dermatophagoids Pteronyssimus- House dust mite නමැති මේ මයිටාවා දූවිලි සහිත පරිසරයේ නිතර දැකගත හැකි වුවත් උන් පුද්ගලයකුගේ කණක් ඇතුළේ ජීවත්වන ආකාරය සොයාගත් පළමු අවස්ථාව මෙය බව වෛද්‍ය පර්යේෂණ ආයතනයේ අධ්‍යක්ෂ විශේෂඥ වෛද්‍ය අනිල් සමරනායක මහතා පවසයි.කළුතර ප්‍රදේශයේ පදිංචි හතළිස් අටහැවිරිදි නිරෝගී පුද්ගලයකුගේ කණේ සිටියදී මේ මයිටාවන් හමුවී තිබේ. කණේ ඇතිවූ අපහසුතාවක් හේතුවෙන් මේ පුද්ගලයා කළුතර රෝහලේ කණ, නාසය, උගුර පිළිබඳ විශේෂඥ වෛද්‍යවරයකු හමුවී ප්‍රතිකාර ගෙන තිබේ. ඔහුගේ කණ පරීක්ෂා කර බැලීමේදී එහි සුදු පැහැති කුඩු වැනි යමක් තිබෙනු දැක ඇති වෛද්‍යවරයා ඒවායේ නිදර්ශකයක් වැඩිදුර පරීක්ෂණ සඳහා වෛද්‍ය පර්යේෂණායතනය වෙත යවා තිබේ. අන්වීක්ෂ මඟින් ඒවා පරීක්ෂා කිරීමේදී මිලිමීටරයකින් සියයකින් පංගුවක් පමණ වූ විශාලත්වයෙන් යුත් දූවිලි මයිටාවන් තිහක් හතළිහක් පමණ සොයාගෙන තිබේ.මේ මයිටාවන් අතර වැඩුණු මයිටාවන් මෙන්ම පැටවුන්ද, බිත්තර ද තිබී ඇති බැවින් මේ පුද්ගලයාගේ කණ ඇතුළේ කලක් තිස්සේ ජිවත් වෙමින් පැටවුන් බෝකරමින් සිට ඇති බව හෙළිවන බවද වෛද්‍ය පර්යේෂණායතනයේ අධ්‍යක්ෂවරයා සඳහන් කළේය.මේ දූවිලි මයිටාවා සම්බන්ධයෙන් කිසිසේත් බියක් ඇතිකරගත යුතු නැති බවත්, සිරුරේ කිසිදු ඉන්ද්‍රියකට හානිකිරීමේ හැකියාවක් ඌට නොමැති බවත් ඒ මහතා පැවසීය. මේ මයිටාවා ජංගම දුරකථනවල සිට හමුවූ මයිටාවා බවට හඳුනාගත හැකි කිසිදු සාධකයක් මෙතෙක් හමුවී නොමැති බවත්, මේ පුද්ගලයාගේ කණට උන් ඇතුළුවී ඇත්තේ කුමන ආකාරයෙන්ද යන්න පිළිබඳ තවමත් සොයාගෙන නැති බවත්, හෙතෙම පැවැසීය. මේ සම්බන්ධයෙන් වෛද්‍ය පර්යේෂණ ආයතනය වැඩිදුර පර්යේෂණ පවත්වන බවද කීය.දූවිලි මයිටාවා සම්බන්ධයෙන් බොරැල්ල වෛද්‍ය පර්යේෂණ ආයතනයේදී මාධ්‍ය වෙත ඊයේ (21) අදහස් දක්වමින් හෙතෙම මේ බව පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=n1206225</link>
    <topic>සරණාගතයන් 200ක් රැගත් යාත්‍රාවක් පෙරළී 75 දෙනකු මරුට</topic>
    <author>මහින්ද අලුත්ගෙදර</author>
    <content>සරණාගතයන් 200 රැගත් යාත්‍රාවක් ඕස්ට්‍රේලියාවේ ක්‍රිස්මස් දූපත ආසන්න මුහුදේදී ඊයේ (21) අනතුරට ලක්ව තිබේ.නීති විරෝධී සංක්‍රමණිකයන් රැගත් මෙම යාත්‍රාව ඕස්ට්‍රේලියාව බලා යාත්‍රා කරමින් තිබියදී පෙරළී යාමෙන් අනතුර සිදුව තිබෙන අතර එම අනතුරින් පුගලයන් 75 දෙනකු පමණ ජීවිතක්ෂයට පත්වන්නට ඇතැයි විශ්වාස කෙරේ.ඉන්දීය මුහුදු සීමාවේ සිට නාවික සැතපුම් 120 ක් සහ ඕස්ට්‍රේලියානු ක්‍රිස්මස් දූපතට කිලෝමීටර් 2600 කට ඈතින්වූ ඉන්දුනීසියානු මුහුදු සීමාවේදී මේ යාත්‍රාව අනතුරට පත්ව තිබෙන බව විදේශ කටයුතු අමාත්‍යාංශය සඳහන් කරයි. අනතුරටපත් යාත්‍රාවේ සිටින පිරිස් බේරා ගැනීමට සහ අතුරුදන් වූවන් සෙවීම සඳහා ඔස්ට්‍රේලියානු හා ඉන්දුනීසියානු නාවික හමුදා, ගුවන් හමුදා කණ්ඩායම් ඒකාබද්ධ මෙහෙයුම් ආරම්භ කර තිබෙන බවද එම අමාත්‍යාංශයේ ජ්‍යෙෂ්ඨ ප්‍රකාශකයෙක් පැවසීය.නීති විරෝධී සංක්‍රමණිකයන් රැගෙන යන බෝට්ටු අනතුරු අතර මෙය විශාලතම අනතුරක් බවද අදාළ යාත්‍රාව අනතුරට ලක්ව ඇති බවට ඕස්ට්‍රේලියානු නාවික සේවා අධිකාරියට අනතුරු දැන්වීමේ පණිවිඩයක් ලබාදී තිබෙන බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=n1206226</link>
    <topic>නිදහස් මාධ්‍ය ව්‍යාපාරයේ කෝටි ගණනක වංචාවක්</topic>
    <author>විජයානි එදිරිසිංහ</author>
    <content>නිදහස් මාධ්‍ය ව්‍යාපාරයේ රුපියල් කෝටි ගණනක මුල්‍ය වංචාවක් සම්බන්ධව විදේශ රටක සිට පැමිණිල්ලක් රහස් පොලිසියට ලැබී තිබේ.එම මාධ්‍ය ව්‍යාපාරයේ ප්‍රබලයන් සිවුදෙනෙක් මුල්‍ය වංචාවට සම්බන්ධව බවට නම් කර ඇත. නිදහස් මාධ්‍ය ව්‍යාපාරයට විවිධ අංශවලින් ලැබුණු රුපියල් කෝටි ගණනක මුදලක් එම ව්‍යාපාරයේ කිහිප දෙනෙක් පමණක් වංචාකාරී ලෙස ලබාගෙන ඇති බව මේ පැමිණිල්ලේ සඳහන්ය.මේ අතර එම මාධ්‍ය ව්‍යාපාරයේ කැඳවුම්කරු ලෙස සිටි පුද්ගලයා ඉල්ලා අස්වී තිබේ. ඒ වෙනුවට වෙනත් කාන්තාවක් එම තනතුරට පත් කර ඇත. පත්වූ එම කාන්තාව පසුගිය යුද සමයේදී කළු කොටි තරුණයන් අගයන වැඩසටහනක් සකස් කර රාජ්‍ය නොවන සංවිධානවලින් යැපෙන පෞද්ගලික නාලිකාවකින් ප්‍රචාරය කර තිබේ.පැමිණිල්ල සම්බන්ධව රහස් පොලිසිය ළඟදීම පරීක්ෂණ ආරම්භ කිරීමට කටයුතු කරගෙන යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=n1206227</link>
    <topic>එයාර් ටෙල් ලංකා ග්‍රාහකයන්ට තව තවත් ප්‍රතිලාභ</topic>
    <author/>
    <content>ආසියාව හා අප්‍රිකාවේ රටවල් 20ක ඒකාබද්ධ සන්නිවේදන සේවා සපයන භාරති එයාර්ටෙල් ‘සිම් එක වැඩ නම් ජය නියතයි’ ප්‍රවර්ධන වැඩසටහන හඳුන්වා දුන්නේ ය.මින් නොමිලේ ඇමතුම් කාලය, මුදල් තෑගි, මෝටර් සයිකල්, රන් කාසි සහ මෝටර් රථයක් ද දිනා ගැනීමේ අවස්ථාව එයාර්ටෙල් ග්‍රාහකයන්ට හිමි වෙයි. දිනපතා සිය එයාර්ටෙල් සබඳතාව භාවිතා කිරීමෙන් මේ අවස්ථාව උදාවෙන අතර කලක් සිය සබඳතාව භාවිතා නොකළ ග්‍රාහකයන්ට ද සිය රිලෝඩ් සබඳතාව සක්‍රිය කිරීමෙන් මේ තරගය සඳහා එක්වීමේ අවස්ථාව උදාවෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=n1206228</link>
    <topic>ඇමැති නියෝගයෙන් පාරිභෝගික අධිකාරිය රට පුරා සිමෙන්ති ගබඩා පීරයි</topic>
    <author>විජයානි එදිරිසිංහ</author>
    <content>රට පුරා පිහිටි සියලුම සිමෙන්ති ගබඩා පරීක්ෂා කිරීමේ විශේෂ වැඩපිළිවෙළ පාරිභෝගික අධිකාරිය මගින් ආරම්භ කර තිබේ. පෞද්ගලික සහ රජයේ සෑම සිමෙන්ති ගබඩාවක්ම පරීක්ෂා කිරීම මෙහිදී සිදු කෙරේ. පාරිභෝගික අධිකාරියේ වැටලීම් කණ්ඩායම් 20 ක් පමණ මේ සඳහා යොදා ඇත.කල් ඉකුත් වූ සිමෙන්ති අලෙවි කර මහජනතාවට වංචා කිරීම තවදුරටත් කරගෙන යාමට ඉඩ නොතබමින් මේ වැටලීම් සාර්ථකව සිදු කරන ලෙස සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා පාරිභෝගික අධිකාරියට නියෝග කර තිබේ.මෙරටට සිමෙන්ති ආනයනය කරන පෞද්ගලික සිමෙන්ති ව්‍යාපාරික ආයතන ගණනාවක් කල් ඉකුත් වු සිමෙන්ති යළි අසුරා අලුත් දින වකවානු යොදා අලෙවි කරන බවට පාරිභෝගික අධිකාරියට පැමිණිලි ලැබී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=n1206229</link>
    <topic>ලුණුගලට ගිනි ඇවිළී අක්කර 3000ක් විනාශයි</topic>
    <author>ඌව පළාත් සමූහ මාපා බණ්ඩාර</author>
    <content>ලුණුගල ප්‍රාදේශීය ලේකම් කොට්ඨාසයේ දින ගණනාවක් තිස්සේ කඳු ගිනි ගැනීමෙන් අක්කර 3000 ක් පමණ දැවී ගොස් ඇති බව ප්‍රදේශවාසීහු පවසති.දොරපොද, රිලාඋළු, අලකොළගල, උඩකිරුව, පල්ලකිරුව, පීස්ස, සූරියගොඩ, සෝලන්ස්, හොප්ටන්, මිල්ලබැද්ද, මඩොල්සිම, මැටිගහතැන්න, රෝබේරිය, යන කඳු පන්ති දැවී ගොස් තිබේ.කඳු ගිනි ගැනීමෙන් කීන, දඹ, මාදම්, කුඩුදවුලා, ටූනා, පතොක් මානම් ශාක විනාශ වී තිබේ. ගිනි ගැනීමෙන් ජල පෝෂක ප්‍රදේශ විනාශ වී තිබෙන අතර වන සතුන්ද මිය ගොස් ඇත.හොර්ටන් කඳු වැටිය දැනට දින තුනක් තිස්සේ ගිනි ගනිමින් පවතින බවද ප්‍රදේශවාසීහු පැවසුහ.අලකොළගල, සුරියගොඩ, සහ සෝලන්ස් කඳු ගිනි ගැනීමේ දී ලුණුගල පොලිස් නිලධාරීන් කිහිප වරක්ම නිවා දැවූ බව පොලිස් ස්ථානාධිපති පොලිස් පරීක්ෂක බී. යූ. පී. මානියන්ගම මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=n12062210</link>
    <topic>කාසල්රී-මාඋස්සාකැලේ ජල මට්ටම ශීඝ්‍රයෙන් පහළට</topic>
    <author>අසේල කුරුළුවංශ</author>
    <content>අධික වියළී කාලගුණික තත්ත්වයන් සමඟ ජාතික ජල විදුලි පද්ධතියට ජලය සැපයෙන මාඋස්සාකැලේ හා කාසල්රී ජලාශවල ජල මට්ටම ශීඝ්‍රයෙන් පහත වැටෙමින් තිබේ. කාසල්රී හා මාඋස්සාකැලේ ජලාශවල ජල මට්ටම ඊයේ (21) වන විට පිටාර මට්ටමේ සිට පිළිවෙළින් අඩි 58 හා 55 දක්වා පහත බැස තිබේ.මේ ජලාශ වලින් විමලසුරේන්ද්‍ර, කැනියන්, ලක්‍ෂපාන, නව ලක්ෂපාන, පොල්පිටිය යන විදුලි බලාගාර වෙත ජලය සැපයෙයි.පවතින වියළි කාලගුණික තත්ත්වය තවදුරටත් පැවතුනහොත් මේ බලාගාර මඟින් ජල විදුලිය නිපදවීම ගැටලු සහගත වන බව විදුලි ඉංජිනේරුවරු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=n12062211</link>
    <topic>රජරට නියඟය නිමාවන ලකුණු</topic>
    <author>තෙන්නකෝන් කුලසේකර</author>
    <content>මාස ගණනාවක් තිස්සේ පවතින නියඟයෙන් දැඩි පීඩාවට පත් වී සිටින ‘වැව් බැඳි රාජ්‍යයේ’ ගොවි ජනතාවගේ දෑස්වලට සතුටු කඳුළු නංවමින් රජරට අහස් කුස වැහිවලාවන්ගෙන් බර වී කඩින් කඩ වැසි ඇදහැළෙන්නට පටන් ගෙන තිබේ.රජරට නියඟය හමාර වී වැසි ඵල ලබා දෙන ලෙස දේව කන්නලව් කරමින් පසුගිය දා රුවන්වැලි චෛත්‍ය ඉදිරිපිට නෙළුම් මල් ලක්ෂයක් පූජා කොට අධිෂ්ඨාන පුජාවක් පවත්වා සර්ව රාත්‍රික ‘වැසි පිරිත්’ සජ්ඣායනාවක් ද පවත්වනු ලැබීය.ඉන් පසු දින කීපයක් තිස්සේ අනුරාධපුරයේ ගම්මාන රැසකට සුළු වැසි ඇද වැටුණු අතර අද හෙට මහ වැසි ඇද හැළෙන ලකුණු දක්නට ඇත.දැඩි නියඟයෙන් වැව් අමුණු ඇළ දොළ ගංගා පමණක් නොව ළිං ද සිඳී ජනාව දැඩි දුෂ්කරතාවයකට පත් වී සිටින අතර යල් කන්නයේ ජලය නොමැතිව දා වැටී මැරී යන්නට ආසන්න කුඹුරුවලට ජලය ඉල්ලා රජරට ගොවීහු තැනින් තැන උද්ඝෝෂණවල ද නියැළී සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=r1206221</link>
    <topic>රත්තොට මඩකුඹුර විදුහල වැහිලා: යළි විවෘත කරන්නැයි ගම්වැසියන්ගෙන් ඉල්ලීමක්</topic>
    <author>රත්තොට සමූහ කිංස්ලි රිචඩ් ද සිල්වා</author>
    <content>රත්තොට මඩකුඹුර විද්‍යාලය වසා දමා දැනට වසර කිහිපයක් ගතවී තිබේ. 70 දශකයේදී පමණ ආරම්භ වූ මේ පාසල 1980 - 85 කාලය වන විට හොඳ නමක් දිනා සිටි තත්ත්වයකට පත්වී තිබුණි. නමුත් ඊට පසු වසර 10 ක් - 12 ක් ගත වෙද්දි පාසල ක්‍රමයෙන් අභාවයට යන ලදී.වසර කීපයක් පැවති මේ තත්ත්වය මත 2004 පමණ වන විට පාසලේ ශිෂ්‍ය සංඛ්‍යාව දෙතුන් දෙනකුට සීමා වීමෙන් අනතුරුව එය වසා දමන ලදී. පාසල අවට වැසියෝ ඒ ගැන මෙසේ කීය.නිමල් කරුණාරත්න මහතාමේක තමා අපේ ගමේ තිබ්බ එකම රාජ්‍ය ආයතනය. මේක පටන්ගෙන අවුරුදු 20 ක් විතරම ඉතාම හොඳ තත්ත්වයක තිබ්බා. ඊට පස්සේ තමා මේකට සෙනසුරු දසාව ලැබුවේ.1995 වසරේදී පමණ පාසලේ ගුරු පුරප්පාඩු තිබුණා. ගුරුවරු දෙදෙනෙක් තුන් දෙනෙක් විතර තමා ඒ කාලේ හිටියේ. ඒ අයත් හරියට පාසලට ආවේ නෑ. ආවත් ආවේ දවල්ට.මඩකුඹුර අභිනවාරාම විහාරස්ථානයේ විහාරවාසි නිකපිටියේ උපනන්ද හිමිගමකට පන්සලක් වගේම පාසලකුත් තියෙන්නම ඕන. එතකොට තමා හොඳ සමාජයක් හදාගන්න ලැබෙන්නේ. පාසල කියන්නේ ගමට තියෙන සම්පතක්.මවුපියෝ ළමයි අස්කරලා රත්තොට දික්කුඹුර වගේ පාසල්වලට ළමයි දැම්මා. ඒකයි මේක වහන්න හේතුව.ඩී. ජී. ධනපාල මහතාබලධාරීන් කියන්නේ ළමයි නැති නිසා පාසල වැහුවා කියලයි. ළමයි නැති වන්න හේතුව එයාලා කියන්නේ නෑ අවශ්‍ය තරම් ගුරුවරු දුන්නා නම් ඒ ගුරුවරු හරියට වැඩ කළා නම් ළමයි මේක අත ඇරලා යන්නේ නෑ.මෙහි උඩතැන්න බෝගහගෙදර වැල්හීරිය බඹරග ජනපදය යන ගම් වල ළමයි ඉගෙන ගත්තා. අද ඒ ළමයි ඈත ස්කෝලවලට යනවා. මේ ළමයි කුඩා නිසා අම්මලාටත් දැන් ඒ අය පස්සේ යන්න වෙලා. මේක ඒ අයට ලොකු වදයක්.අපි කියන්නේ තාමත් හොඳ මට්ටමේ තියෙන මේ පාසල්වල ගොඩනැඟිල්ලේ යළි පාසල ආරම්භ කරන්න කියලයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=r1206222</link>
    <topic>නැදුරන පවුල් 30ක් මහවිට ඇළෙන් එගොඩ-මෙගොඩ වෙන පාලම අබලන්</topic>
    <author>ඇහැලියගොඩ සමූහ නැදුරන එච්. ඇම්. කිත්සිරි රූපසිංහ</author>
    <content>ඇහැලියගොඩ ප්‍රාදේශීය ලේකම් කොට්ඨාසයේ නැදුරන ගේපිටක්කනහේන්යාය ප්‍රදේශයේ පවුල් 30 කට පමණ යාමට තිබෙන මහපිට ඇළ හරහා ඇති පාලම අබලන්වීම හේතුවෙන් එහි අනතුරු දායක තත්ත්වයක් පවතින බව ප්‍රදේශවාසීහු පවසති.වසර 25ක් පමණ ඉපැරැණි මේ පාලමේ එක් පැති බැම්මක කළුගල් බැම්ම කඩා වැටී තිබේ. එසේම පාලමේ එක් යකඩ ඇන්දක්ද ගැලවී ඇත.මේ පාලම කඩා වැටුණොත් ජනතාවට එගොඩ මෙගොඩ වීමට නොහැකි වනු ඇත. ප්‍රදේශවාසීහු මෙසේ කීය.ප්‍රියංකා දීපානි මහත්මියමේ පාලම කාලයක සිටම අබලන් වෙලා කොයි වෙලාවක කඩා වැටේ දැයි කියන්න බැහැ. මේ ප්‍රදේශයේ පවුල් 30 ක් පමණ වෙසෙනවා. ඒ හැමෝම යන්නෙ එන්නෙ මේ පාලමෙන්. අනෙක ගංවතුර ගැලුවොත් මේ පළාතම යට වෙනවා. දින 2 - 3 ක් විතර වතුර රැඳී තියෙනවා. ඒකට හේතුව මේ ඇළ කැලෑවෙන් වැහිලා. ඇළ පිළිසකර කරන්නේ නැහැ. ඒ නිසා යට වෙනවා. ඇළ පිළිසකර කරනවා නම් මේ ප්‍රදේශය යට වෙන්නෙ නැහැ.මේ ගැන බලධාරීන්ගේ අවධානය යොමු විය යුතුයි.එස්. එම්. ඥාානවතී මහත්මියකොහොම හරි මේ පාලම හදල පාරත් හදල දෙන්න කියල තමයි අපි බලධාරීන්ගෙන් ඉල්ලා සිටින්නේ.මේ ප්‍රදේශයේ ඉන්න අපි හරි දුප්පත්. කුලී වැඩ කරල තමයි ජීවත් වෙන්නෙ.යු. කේ. නිලන්ති මහත්මියඅපේ ගමට ත්‍රිවිල් එකක් වත් එන්න බැහැ. අඩි හයකවත් පාරක් වෙන් කරල දීල පාලමත් හොඳට හදල දුන්නොත් වටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=r1206223</link>
    <topic>අනුරපුර විදුලිය නැති පවුල් 1400කට සූර්යකෝෂ ලැන්තෑරුම්</topic>
    <author>උතුරුමැද පළාත් විශේෂඑස්. ටී. බී. සේනාරත්න</author>
    <content>අනුරාධපුර දිස්ත්‍රික්කයේ විදුලිය නැති පවුල් එක්දහස් හාරසිය අනූපහකට උතුරුමැද පළාත් ප්‍රධාන ඇමැති බර්ටි ප්‍රේමලාල් දිසානායක මහතාගේ සංකල්පයකට අනුව ක්‍රියාත්මක ගැමි එළිය ව්‍යාපෘතිය මගින් සූර්ය කෝෂ ලැන්තෑරුම් ප්‍රදානය කෙරිණි.මේ උත්සවය පසුගියදා අනුරාධපුර සැනසුම කාර්යාලයේදී පැවැත්විණි. මෙහිදී බෙදා දුන් සූර්යකෝෂ ලැන්තෑරුම්වල මුළු වටිනාකම රුපියල් ලක්ෂ දෙසිය විසි පහකි.විවිධ රෝගාබාධවලට ලක්ව ප්‍රතිකාර ලබන රෝගීන් හැත්තෑ අට දෙනෙකු වෙත ප්‍රධාන ඇමැති අරමුදල වෙතින් රුපියල් ලක්ෂ පහමාරක මූල්‍ය ප්‍රතිපාදනයක්ද මෙහිදී පරිත්‍යාග කිරීම විශේෂ සිද්ධියක් විය. ඊට අමතරව සෝයා වගාව අනුරාධපුර දිස්ත්‍රික්කය පුරා ව්‍යාප්ත කරවීම අරමුණු කොට ගෙන දිස්ත්‍රික්කයේ ගොවීන් පන්දහසකට වතුර මෝටර ලබාදීමේ වැඩසටහන යටතේ ගොවීන් පනස් දෙනකුට වතුර මෝටර් ලබාදීමද මෙහිදී සිදු කෙරිණි.රුපියල් අනූදහසක් පමණ වටිනා මේ වතුර මෝටරය සඳහා එක් ගොවියකුගෙන් රුපියල් තිස්තුන්දහස් දෙසිය පනහක මුදලක් පමණක් අය කෙරෙන අතර ඉතිරි මුදල ප්‍රධාන අමාත්‍යාංශය මගින් දරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=r1206224</link>
    <topic>පන්නල ඇලබඩගම නිවෙසක සැඟවූ සුදු සඳුන් දැව කිලෝ 441ක් අත්අඩංගුවට</topic>
    <author>කුලියාපිටිය විශේෂ ඩබ්ලිව්. රණසිංහ</author>
    <content>රක්‍ෂිත ඖෂධ දැව වර්ගයක්වන සුදු හඳුන් දැව කැබලි කිලෝ 441ක් බහා තිබූ මලු 16ක් පන්නල පොලිස් වසමේ ඇලබඩගම ප්‍රදේශයේ නිවෙසක ගබඩා කොට තිබියදී සැකකරුවකු ද සමග කුලියාපිටිය පොලිසියේ කොට්ඨාස අපරාධ විමර්ශන අංශයෙන් අත්අඩංගුවට ගෙන ඇත.මාතලේ ප්‍රදේශයෙන් ගෙනැවිත් ගබඩා කොට ඇති සුදු සඳුන් දැව කැබලි තොගය පිළිබඳව කුලියාපිටිය පොලිස් අධිකාරී දිනේෂ් කරුණානායක මහතාට ලැබුණු තොරතුරක් මත වැටලීම සිදු කර ඇත.මේ සම්බන්ධයෙන් අත්අඩංගුවට ගෙන ඇති එම්. එන්. මොහමඩ් අසාමි නමැති සැකකරු ව්‍යාජ මුදල් නෝට්ටු මුද්‍රණය කිරීමේ සිද්ධියක් සම්බන්ධයෙන් කුලියාපිටිය මහේස්ත්‍රාත් අධිකරණයේ පවරා ඇති නඩුවක සැකකරුවකු බවද පොලිසිය පවසයි.කුලියාපිටිය පොලිස් අධිකාරී දිනේෂ් කරුණානායක මහතාගේ උපදෙස් මත කුලියාපිටිය පොලිසියේ කොට්ඨාස අපරාධ විමර්ශන අංශයේ ස්ථානාධිපති පො. ප. පී. එන්. පුෂ්පකුමාර, පො. ප. වීරසිංහ, උ. පො. ප. ඒකනායක, පො. සැ. (49036) කුලතිලක, පො. සැ. (57424) වික්‍රමනායක, පො. කො. (49077) ආනන්ද, පො. කො. (45987) යාසින්, පො. කො. (36232) සුමේධ, පො. කො. (35826) වීරසේකර, පො. කො. (32610) රත්නායක හා පො. කො. රියැදුරු (39673) ජයසිංහ යන මහත්වරු පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=r1206225</link>
    <topic>මාතර දිස්ත්‍රික්කයේ සරසවි වරම් ලැබූ සිසුන් 566කට ශිෂ්‍යත්ව</topic>
    <author>මාතර සමූහ ඩබ්ලිව්. පී. ධර්මසේන</author>
    <content>සරසවි වරම් ලැබූවකුට මසකට රුපියල් 2500 ක ප්‍රතිලාභයක් ලබාදීමට පියවර ගෙන ඇත. මාතර දිස්ත්‍රික්කයෙන් සරසවි වරම් ලැබු 566 දෙනෙකුට මාතර ශාන්ත තෝමස් කුමර විද්‍යාලයේදී එම ශිෂ්‍යත්ව පිරිනැමීමේ උළෙලක් පැවැත්විණි.මාතර මහ දිසාපති ඩබ්ලිව්. කේ. කේ. අතුකෝරල මහත්මියගේ උපදෙස් පරිදි මාතර සහකාර දිස්ත්‍රික් ලේකම් සුසන්ත අත්තනායක මහතාගේ මෙහෙයවීමෙන් දිස්ත්‍රික් ලේකම් කාර්යාලයේ නිලධාරීහු මෙම උත්සවය සංවිධානය කළහ.දකුණු පළාත් අධ්‍යාපන ඇමති චන්දිම රාසපුත්‍ර මහතා මෙහිදී කතා කළේයජනාධිපතිතුමාගේ බලාපොරොත්තුව දකුණ දැනුමේ කේන්ද්‍රස්ථානයට පත් කිරීමයි.රැකියා සඳහා ඉල්ලුමක් තියෙන තොරතුරු තාක්ෂණ විෂයක් හදාරන්න. ඉංග්‍රීසි භාෂාව ආදි විදේශ භාෂාවන් ඉගෙන ගැනීම වැදගත්. ශිෂ්‍යත්වයෙන් උපරිම ප්‍රයෝජන ගෙන හොඳින් ඉගෙන ගත්හ.මාතර දිස්ත්‍රික් පාර්ලිමේන්තු මන්ත්‍රී සනත් ජයසූරිය මහතා -ශිෂ්‍යත්ව ප්‍රදානය කරන්නේ විශිෂ්ට දක්ෂතා දැක්වූ අයටයි. මෙම ශිෂ්‍යත්ව මුදලින් උපරිම ප්‍රයෝජන ගෙන හොඳින් ඉගෙන ගෙන රටට වැඩක් කරන්න.මාතර දිස්ත්‍රික් ලේකම් ඩබ්ලිව්. කේ. කේ. අතුකෝරල මහත්මිය-මෙම ශිෂ්‍යත්ව සඳහා වැය කරන්නේ අහිංසක මිනිසුන්ගේ් මුදල් බව තේරුම් ගෙන විශ්වවිද්‍යාලයේ කඩා කප්පල්කාරී දේවල් වලට යොමු නොවී හොඳින් ඉගෙන ගෙන සමාජයට වැඩදායි පුරවැසියන් වන ලෙස ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=s1206221</link>
    <topic>ආසියානු වෙරළ ක්‍රීඩා ඉතිහාසයේ මුල් වරට ශ්‍රී ලංකාව පදක්කම් දෙකක් දිනා ගනියි</topic>
    <author/>
    <content>ආසියානු වෙරළ ක්‍රීඩා උලෙළකදී මුල්වරට පදක්කම් දෙකක් හිමි කරදීමේ ඓතිහාසික අවස්ථාව ශ්‍රී ලංකා කබඩි ක්‍රීඩක ක්‍රීඩිකාවෝ ඊයේ උදා කර ගත්හ.හයියෑන් ෆන්සියෑන් වෙරළ තීරයේදී ශ්‍රී ලංකා පිරිමි හා කාන්තා කන්ඩායම් දෙකම ලෝකඩ පදක්කම් දිනා මේ ගෞරවය ශ්‍රී ලංකාවට අත්කර දුන්හ. වසර දෙකකට වරක් පැවැත්වෙන ආසියානු වෙරළ ක්‍රීඩා උලෙළේ නිමාවූ තරගාවලි දෙකකදීම කිසිදු පදක්කමක් දිනා නොමැති ශ්‍රී ලංකාව මෙවර 3වැනි ආසියානු වෙරළ ක්‍රීඩා උලෙළේ පිරිමි හා කාන්තා කබඩි කණ්ඩායම් දෙකම පදක්කම් දිනා ගැනීම විශේෂත්වයකි.පිරිමි අවසන් පූර්ව තරගය ඉරානය සමග පැවැති අතර එහිදී ශ්‍රී ලංකාව ලකුණු 50-23කින් පරාජයට පත් විය.කාන්තා අවසන් පූර්ව තරගයේදී පිට පිට දෙවතාවක් වෙරළ ක්‍රීඩා කබඩි ශූරතා දිනාගෙන සිටින ඉන්දියාව හමුවේ ශ්‍රී ලංකා ක්‍රීඩිකාවෝ ලකුණු 57-21කින් පරාජයට පත්වූහ.පිරිමි තරගය ඉතා උණුසුම් මුහුණුවරක් ගත් අතර පළමු භාගය නිමා වූයේ ලකුණු 26-15ක් ලෙස ඉරානය ඉදිරියෙනි.ඉරානය මේ තරගාවලියේ විශාලතම පෙරැළිය සිදු කරමින් කබඩි ක්‍රීඩාවේ පෙරමුණේම සිටි ඉන්දියාව මූලික වටයේදී පරාජය කළේය.ඉරාන ක්‍රීඩකයන් වසර දෙකක කාළයක් මේ තරගාවලිය වෙනුවෙන්ම නේවාසිකව පුහුණු වීම ජයග්‍රහණයට ප්‍රධානතම හේතුව විය.ශ්‍රී ලංකා ක්‍රීඩකයෝ ඊයේ පෙරවරුවේ ඇෆ්ගනිස්තානය ඉතා පහසුවෙන් පරදා ඉරානය සමග අවසන් පූර්ව වටයට සුදුසුකම් ලැබීය.එහිදී ලකුණු 53-25ක දැවැන්ත ජයක් හිමි කර ගැනීමට ශ්‍රී ලංකා ක්‍රීඩකයෝ සමත් වූහ.කාන්තා අවසන් පූර්ව තරගය මුල සිටම ශ්‍රී ලංකාවෙන් ගිලීහී ගොස් තිබුණි.එහි පළමු භාගය නිමා වූයේ ලකුණු 31-12ක් ලෙස ඉන්දියාව හිමි කර ගනිමිණි.කබඩි පිරිමි රන් පදක්කම් සටනට ඉරානය හා පාකිස්තානයද,කාන්තා රන් කිරුළ වෙනුවෙන් ඉන්දියාව හා තායිලන්තයද අද සටනට පිවිසෙති.ඊයේ “වින්ඩ්සර්ෆින්“ ටෙක්නෝ 293 ඉසව්වට එක්වූ චමීර ලක්ෂාන් ක්‍රීඩකයන් 14ක් අතරින් 7වැනි ස්ථානයට පත්විය.මේ තරගයේදී “වින්ඩ්සර්ෆින්“ ශූරයෙකුවූ ඉන්දුනීසියාවේ අස්තිකා මාදේ ශ්‍රී ලංකාවේ ක්‍රීඩකයාට පරාජය වීම කැපී පෙනුණි.මෙහි රන් පදක්කම චීනයට,රිදී පදක්කම හා ලෝකඩ පදක්කම් දෙක තායිලන්තයට හිමි වූහ.ආසියානු වෙරළ ක්‍රීඩා උලෙළේ අවසන් දිනය අද වන අතර මේ වන විට පදක්කම් සටහනේ පෙරමුණ ගැනීමට තායිලන්තය සමත්ව සිටී.ක්‍රීඩා උලෙළෙ ආරම්භවූ දිනයේ සිට ඊයේ සවස් භාගය වන තුරුම පෙරමුණේ සිටි චීනය පසු කොට තායිලන්තය රන් පදක්කම් 11ක් දිනා පෙරමුණ ගත්තේය.චීනය රන් පදක්කම් 10ක් ලබා දෙවැනි තැනට පත් වෙද්දී ,කොරියාව හා ඉන්දුනීසියාව රන් පදක්කම් 6 බැගින්,චීන තායිපේ රන් පදක්කම් 3ක්,ජපානය ,ඇෆ්ගනිස්තානය හා ඉන්දියාව රන් පදක්කම් එක බැගින් දිනා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=s1206222</link>
    <topic>එක්දින තරග ජයග්‍රහණයේ රස වැටුණු  ශ්‍රී ලංකාව ටෙස්ට් තරගමාලාවට ඉව අල්ලයි</topic>
    <author>වර්නන් ගුණසේකර</author>
    <content>ශ්‍රී ලංකාව හා පාකිස්තානය අතර ත්‍රිත්ව ටෙස්ට් ක්‍රිකට් තරගමාලාවේ පළමු තරගය අද ගාල්ල ජාත්‍යන්තර ක්‍රිකට් ක්‍රීඩාංගණයේදී ආරම්භ වේ.ගෙවුනු වසරක කාලය තුළ සිය අසතුටුදායක ටෙස්ට් වාර්තාව මේ තරගමාලාවේදී දියුණු කර ගැනීමට ශ්‍රී ලංකාව සෑම උත්සාහයක්ම ගනු ඇත.ශ්‍රී ලංකාව ඔවුන් සහභාගි වූ පසුගිය ටෙස්ට් තරග 14න් ජයගෙන ඇත්තේ තරග 2ක් පමණි. තරග 6කින් පරාජය වී තිබේ. එහෙත්, මව්බිමේ තරග කරද්දී සැලකිය යුතු තරමේ දක්ෂ කණ්ඩායමක් වන ශ්‍රී ලංකාව පසුගිය මාර්තු – අප්‍රේල් වකවානුවේ, ලොව ඉහළින්ම ශ්‍රේණිගතව සිටින එංගලන්තය සමග පැවැති ද්විත්ව ටෙස්ට් තරගමාලාව සමකර ගැනීමට සමත් විය.පාකිස්තානයට එරෙහිව පසුගියදා නිමාවට පත්වූ ජාත්‍යන්තර එක්දින තරගමාලාවේදී විශිෂ්ට දස්කම් පෑ තුන් ඉරියව්වෙන්ම කැපී පෙනෙන ක්‍රීඩක තිසර පෙරේරා ශ්‍රී ලංකා ටෙස්ට් කණ්ඩායමට ඇතුළත්ව සිටී. මීට අමතරව, නුවන් කුලසේකර, ජීවන් මෙන්ඩිස් හා නුවන් ප්‍රදීප් ද ටෙස්ට් සංචිතයට කැඳවා තිබේ. උපුල් තරංග හා ලහිරු තිරිමාන්න සංචිතයට ඇතුළත් කර නැත.තරග 5කින් සමන්විත වූ එක්දින තරගමාලාව තරග 3 – 1කින් ජය ගනිමින් ශ්‍රී ලංකාව දැනටමත් පාකිස්තානයට අනතුරු අඟවා තිබේ.“ටෙස්ට් තරගමාලාවක් සැමවිටම ලොකු අභියෝගයක්. නමුත් ජයග්‍රහණය යනු කෙනෙකු තුළ තිබිය යුතු හොඳ පුරුද්දක්. ඒ නිසා මේ ජයග්‍රාහී ක්‍රීඩාව දිගටම ගෙන යන්න අපට හැකිවේවි කියලා ප්‍රාර්ථනා කරනවා” ශ්‍රී ලංකා නායක මහේල ජයවර්ධන කියයි.“පළපුරුදු ක්‍රීඩකයන් කිහිප දෙනෙකු ටෙස්ට් තරග සඳහා කණ්ඩායමට පිවිසෙනවා. මෙය අපට ලැබෙන හොඳ අවස්ථාවක්. අපි ප්‍රාණවත්ව හා හොඳින් තරගය ආරම්භ කිරීම ඉතා වැදගත්.”පසුගිය වසරේ එක්සත් අරාබි එමීර් රාජ්‍යයේදී සෑම ආකාරයේම ක්‍රිකට් ක්‍රීඩාවෙන් ශ්‍රී ලංකාව පැරදවූ පාකිස්තානය පසුගියදා පැවැති එක්දින තරගාවලියේදී පිතිකරණයේ හා පන්දු රැකීමේදී දුර්වල විය.එහෙත් අද දවසේ ඔවුන් මුහුණ දෙන ලොකුම ප්‍රශ්නය වී තිබෙන්නේ ඔවුන්ගේ නායක මිස්බා උල් හක් ක්‍රීඩා නොකිරීමය. පසුගිය සඳුදා පැවැති ශ්‍රී ලංකා – පාකිස්තාන 5 වැනි හා අවසාන ජාත්‍යන්තර එක්දින තරගයේදී නියමිත වේලාවට ඕවර සංඛ්‍යාව නොයැවීම හේතුවෙන් උල් හක් ට එක් තරගයක තහනමක් ජගත් ක්‍රිකට් කවුන්සලය විසින් පනවා තිබේ. ඒ අනුව ඔහුට අද ඇරැඹෙන පළමු ටෙස්ට් තරගයට සහභාගි වීමට නොහැක.උල් හක් ට මේ දඬුවම පමුණුවා ඇත්තේ පාකිස්තාන කණ්ඩායම එම තරගයේදී නියමිත වේලාව වන විට ඕවර 3ක් අඩුවෙන් යවා තිබීම නිසාවෙනි. මෙය ජාත්‍යන්තර එක්දින තරගවල “බරපතළ වැරැද්දක්” බව ජගත් ක්‍රිකට් කවුන්සලයේ තරග තීරක ක්‍රිස් බ්‍රෝඩ් පවසා තිබේ.උල් හක් වෙනුවට මොහමඩ් හෆීස් අද තරගයේදී පාකිස්තානය මෙහෙයවනු ඇත. එහිදී යළිත් මේ තරග සංචාරයේ ඉදිරියට පැමිණ ටෙස්ට් ක්‍රීඩාවේ පාකිස්තානයේ විශිෂ්ට වාර්තාව දිගටම පවත්වා ගෙන යාමට පාකිස්තානය උත්සාහ කරනු ඇත.පාකිස්තානය, ඔවුන් සහභාගි වූ පසුගිය ටෙස්ට් තරග 9න් 7ක් ම ජය ගෙන තිබෙන අතර මීට ඇන්ඩෲ ස්ට්‍රාවුස්ගේ එංගලන්ත කණ්ඩායම තරග 3 – 0ක් පරාජය කිරීමද ඇතුළත්ය.ඵලදායී පිට දඟ පන්දු යවන්නකු වන සයීඩ් අජ්මාල්ගේ මූලිකත්වයෙන් යුත් ප්‍රබල පන්දු ප්‍රහාරය කෙරෙහි පාකිස්තානය බලාපොරොත්තු තබා සිටී. තරග 8කදී කඩුලු 50ක් ලබා ගත් අජ්මාල් පසුගිය වසරේ ලොව වැඩියෙන්ම ටෙස්ට් කඩුලු ලබා ගත් පන්දු යවන්නා විය.මේ වසරේදී ඔහු දැනටමත්, එංගලන්තයට එරෙහි ටෙස්ට් තරග තුනේදී කඩුලු 24ක් ලබා ගෙන සිටින අතර ශ්‍රී ලංකාවට මුහුණ දීමට සිදුවන ලොකුම අභියෝගය අජ්මාල් වනු ඇත.පාකිස්තාන කණ්ඩායම අවසන් වතාවට ටෙස්ට් තරගමාලාවක් සඳහා ශ්‍රී ලංකාවට පැමිණියේ 2009 වසරේදීය. එම සංචාරයේදී ඔවුන් තරග 2 – 0කින් පරාජය විය.එම තරගමාලාවේ ගාල්ලේ පැවැති පළමු ටෙස්ට් තරගයේදී පාකිස්තානුවන්ට ලකුණු 168ක පහසු ජයග්‍රාහී ඉලක්කයක් මගහැරී ගියේය. එහිදී එක් අවස්ථාවක කඩුලු 2කට ලකුණු 71ක් ලබා ගෙන සිටි පාකිස්තානය අවසානයේ ලකුණු 117කට දැවී ගියේය.කොළඹදී පැවැති දෙවැනි ටෙස්ට් තරගයේදී ලකුණු 90කට පළමු ඉනිමේ දැවී ගිය පාකිස්තානයට දෙවැනි ඉනිමේදී ලකුණු 26කට කඩුලු 8ක් අහිමි වූ අතර ඔවුන් කඩුලු 7කින් තරගය පරාජය විය.පාකිස්තානය අදින් ඇරැඹෙන තරගමාලාව තරග 3 – 0කින් ජයග්‍රහණය කළහොත් ඔවුන් ඉන්දියාව අභිබවා ගොස් ටෙස්ට් ශ්‍රේණිගත කිරීම්වල 4 වැනි ස්ථානයට පත්වනු ඇත. තරග 2 – 0ක ජයක් වාර්තා කළහොත් ඉන්දියාව සමග සම තත්ත්වයට පිවිසෙනු ඇත.6 වැනියට ශ්‍රේණිගතව සිටින ශ්‍රී ලංකාව තරග 3 – 0ක් හෝ 2 – 0කින් මේ තරගමාලාව ජය ගතහොත් ඔවුන් පාකිස්තානයට ඉහළින් 5 වැනි ස්ථානයට පත්වනු ඇත.ශ්‍රී ලංකා සංචිතය : මහේල ජයවර්ධන (නායක), ඇන්ජලෝ මැතිව්ස් (උප නායක), කුමාර් සංගක්කාර, තිලකරත්න ඩිල්ෂාන්, තරංග පරණවිතාන, දිනේෂ් චන්දිමාල්, තිලාන් සමරවීර, ප්‍රසන්න ජයවර්ධන, රංගන හේරත්, සුරාජ් රන්දිව්, ජීවන් මෙන්ඩිස්, චානක වෙලගෙදර, නුවන් කුලසේකර, තිසර පෙරේරා, නුවන් ප්‍රදීප්.පාකිස්තාන සංචිතය : මොහමඩ් හෆීස් (නායක), අද්නන් අක්මාල්, අයිසාස් චීමා, අසාර් අලි, ජුනයිඩ් ඛාන්, සයීඩ් අජ්මාල්, උමාර් ගුල්, අබ්දුර් රහ්මාන්, අෆාක් රහීම්, අසාඩ් ෂෆික්, ෆයිසාල් ඉක්බාල්, මොහමඩ් අයුබ්, මොහමඩ් සාමි, ටව්ෆීක් උමාර්, යූනුස් ඛාන්..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=s1206223</link>
    <topic>රාජකීය-ඉසිපතන තරගය අද</topic>
    <author>ෆවුස් මොහොමඩ්</author>
    <content>සිංගර් අන්තර් පාසල් අවුරුදු 20න් පහළ රගර් ලීග් තරගාවලියේ පළමු කොටසේ ශූරයන් තීරණය කෙරෙන තීරණාත්මක අවසන් තරග වටය ආරම්භ කරමින් රාජකීය විදුහල සහ ඉසිපතන විදුහල අද (22) සී.ආර්.පි‍ටියේ දී තරග වදිති.පසුගිය වටයේ දී ත්‍රිත්ව විදුහල වෙතින් අනපේක්ෂිත පරාජයක් ලබා ප්‍රසාද ලකුණු සටහනේ දෙවැනි ස්ථානය‍ දක්වා පසුබැසීමට සිදුවූ පසුගිය වසරේ ශූරයන් වන රාජකීයයන්ට මේ තරගය අතිශයින්ම වැදගත්ය. අනෙක් අත‍ට පසුගිය තරග වටයේ දී ප්‍රබල සාන්ත පීතර පිල පරදවා ප්‍රසාද ලකුණු සටහනේ තෙවැනි තැන ගත් ඉසිපතනය වෙතින් අද රාජකීයයන්ට දැඩි අභියෝගයක් එල්ල වනු නිසැකය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=f1206221</link>
    <topic>භීෂණය ගැන කතා කරන්න එජාපයට-ජවිපෙට සදාචාරාත්මක අයිතියක් ඇද්ද?</topic>
    <author/>
    <content>කටුවන සිදු වූ වෙඩි තැබීමක් රටක් සසල කරවන්නා වූ දේශපාලන සංසිද්ධියක් බවට පත්කර ගැනීමට ජනතා විමුක්ති පෙරමුණ උත්සාහ දරමින් සිටී. එක්සත් ජාතික පක්ෂ නායකයා ද මෙම සිද්ධිය මුල් කර ගෙන රට තුළ සිදුවන අපරාධ ආණ්ඩුව පිට පටවන්නට කරුණු ගොනු කරමින් සිටී. ඒ නිසා රට තුළ සිදුවන අපරාධ ගැනත් ආණ්ඩුව ඒ සම්බන්ධයෙන් ගන්නා ක්‍රියාමාර්ග ගැනත් එයින් ඉස්මතු වන දේශපාලන ඉතිහාසයත් මෙහිදී සාකච්ඡා කළ යුතුව තිබේ.කටුවන පැවැතියේ පුංචි වතු රැස්වීමකි. එවැනි වතු රැස්වීමකට හෝ ඊටත් වඩා විශාල මහජන රැලියකට හෝ වෙඩි තැබීම, එම රැස්වීම කඩාකප්පල් කිරීම, ඒ තුළින් මිනිස් ජීවිතවලට හානි සිදු කිරීම හෙළා දැකිය යුතු කාරණයකි. ප්‍රජාතන්ත්‍රවාදය රට පුරා ස්්ථාපිතව තිබිය දී ඕනෑම පක්ෂයකට දේශපාලනය කිරීමේ නිදහස ලැබී තිබේ. එම නිදහස ක්‍රියාත්මක කිරීමේ දී එයට ගිනි අවිය – ටී. 56 හරස් නොවිය යුතුය. කටුවන සිද්ධිය සිදු වූ විගස පොලිසිය සියලු පියවර ගත්තේ අපරාධකරුවන් නීතිය හමුවට ගෙන ඒමට ය. එය තවමත් සිදුවෙමින් පවතී. ඒ අනුව කටුවන සිදු වූ වෙඩි තැබීමෙන් මියගිය 51 හැවිරිදි මාලනී මහත්මිය ගේත් 18 හැවිරිදි හෙෂාන් තරුණයා ගේත් මරණ සම්බන්ධ වගකිව යුතු අය සොයා පරීක්ෂණ ආරම්භ කර තිබේ.කටුවන වෙඩි තැබීම සිදු වූ විගස පොලිසියටත් කලින් පරීක්ෂණ ආරම්භ කර තිබුණේ ජනතා විමුක්ති පෙරමුණේ අනුර කුමාර දිසානායක මහතා සහ ලේකම් ටිල්වින් සිල්වා මහතා ය. ඔවුන් දෙදෙනා සියලු විස්තර දන්නා අපරාධ විශේ්ෂඥයන් ලෙස ක්‍රියා කිරීම අපට නම් පුදුමයක් නොවේ. ඔවුන් ඒ සම්බන්ධ මනා අත්දැකීම් ඇත්තෝ වෙති.ජනතා විමුක්ති පෙරමුණට මුලින්ම වැරැදුනේ කටුවන හා මැදමුලන අතර දුර ප්‍රමාණය ගැන යි. මේ ප්‍රදේ්ශයේ ජීවත් වන දේ්ශපාලනඥයන් ගැන ද ජනතා විමුක්ති පෙරමුණ කතා කළේ දේශපාලන කුමන්ත්‍රණ නිර්මාණය කර ගැනීමට ය. ජූලම්පිටිය අමරේ ගැන ද මුලින්ම කීවේ අනුර කුමාර දිසානායක ය. අමරේ ට වරෙන්තු අටක් ඇත. ඔහු මිද්දෙනියේ ඝාතනයක් ගැන සැක කරන්නේ 2002 සිට ය. එම ඝාතනය සිදු වූයේ 2002 එක්සත් ජාතික පක්ෂය බලයේ සිටිය දී ය.කටුවන දේ්ශපාලනඥයන් ගැන කතා කරන අනුර කුමාර දිසානායකට සෑම පක්ෂයකම අයත් දේශපාලනඥයන් එම ප්‍රදේශයේ පදිංචිව සිටින බව මතක් කරන්නට කැමැත්තෙමු. ඒ නිසා ගිනි අවිය – ටී 56 – තුණ්ඩු කෑල්ල – පරාල ඇණය – අමතක කොට ප්‍රජාතන්ත්‍රවාදය වැලඳ ගෙන සිටින දේශපාලනඥයන් පරිණත විය යුතුය. මෙවැනි අවස්ථාවල දී කරන ප්‍රකාශ හරවත් විය යුතුය. අර්ථාන්විත විය යුතුය.ප්‍රභාකරන් නිර්මාණය කළ භීෂණය දැන් නිමාවට පත් වී තිබේ. ත්‍රස්තවාදීන් සිදු කළ ඝාතන සියල්ල නතර වී තිබේ. බිම් බෝම්බයක් තබා අත් බෝම්බයක්වත් පිපිරෙන්නේ නැත. ඒ නිසා දැන් මාධ්‍ය ඔස්සේ පාඨකයන්ට අලෙවි කරන්නේ අපරාධ වාර්තා ය. වෙඩි තැබීම්, පැහැර ගැනීම්, බිය වැද්දීම් අද ඊයේ සිදු වන දේවල් නොවන බව ජනතා විමුක්ති පෙරමුණ සහ එක්සත් ජාතික පක්ෂය හොඳින් දනී.එහෙත් ජනතා විමුක්ති පෙරමුණත් එක්සත් ජාතික පක්ෂයත් නින්දෙන් අවදි වූවා සේය. අමුතු තිගැස්මක් ඇති වූවා සේය. කිසිදා අසා නැති දැක නැති බිහිසුණු පරිසරයක් ශ්‍රී ලංකාව තුළ නිර්මාණය වූවා සේය. අප මෙසේ කියන්නේ රනිල් වික්‍රමසිංහ මහතා පසුගිය අඟහරුවාදා පාර්ලිමේන්තුවේ දී කළ ප්‍රකාශයක් අනුව ය.කිසිදු බාධාවකින් තොරව ගිනි අවි රැගෙන මහ මඟ සැරි සරන්නන්ට මිනී මරන්නන්ට රැකවරණය සලසන්නේ කවුදැයි හෙතෙම ප්‍රශ්න කරයි. අපේ රටේ පැරැන්නන් ආඩම්බරයෙන් කී කතාවක් ද වික්‍රමසිංහ මහතාට සිහිපත් වී තිබේ. වටිනා රන් අබරණින් සැරසුණ තරුණියකට එදා දෙවුන්දර තුඩුවේ සිට පේදුරුතුඩුව දක්වා කිසිදු උපද්‍රවයකින් තොරව යා හැකි තත්ත්වයක් තිබුණි. ඒ එදාය. එහෙත් අද එසේ නොවන බව වික්‍රමසිංහ මහතා කියයි.වික්‍රමසිංහ මහතාට ඒ සම්බන්ධ අත්දැකීමක් ද තිබේ. ඔහු 2002 පෙබරවාරි මාසයේ වවුනියාවට ගියේ රන් පොරවා ගෙන නොවේ. කලිසමකින් හා කමිසයකින් සැරසිලා ය. රටේ කලබල නොවුවා නම් උන්නැහේට කිලිනොච්චියට ගොස් රට පාවා දෙන සටන් විරාම ගිවිසුම අස්සන් කරන්නට තිබුණි. ලෝකයේ කොහේ හෝ ගිවිසුමක් අස්සන් කරන්නේ නම් එය එක තැනකදී සිදුවිය යුතුය. එහෙත් රට මොන තරම් එදා සාමාකාමී දැයි කිව හොත් වික්‍රමසිංහ මහතාට යා හැකි වූයේ වවුනියාවට පමණි.අද රටේ සිදුවන අපරාධ ගැන වික්‍රමසිංහ මහතා කම්පාවට පත් වෙයි. එසේ කම්පා වන වික්‍රමසිංහ මහතා ගෙන් අපි කාරුණික ඉල්ලීමක් කරමු. පොඩ්ඩක් දෑස් පියාගෙන බටලන්ද වධකාගාරයට සිත යොමනු මැනවි. බිත්තිවල එල්ලෙමින් තිබුණ මස් වැදලි - ලේ පැල්ලම් සිහියට නඟා ගත මැනවි. බටලන්ද වධකාගාරයේ මරලතෝනිය නැතිව නින්ද නොයන දේශපාලනඥයන් ද සිටි බව සිහියට නගා ගත මැනවි. නීතිඥ විජේදාස ලියනආරච්චි තංගල්ල සිර මැදිරියේ සිට බටලන්දට ගෙන්වා ගත්තේ වික්‍රමසිංහ මහතාගේ අණින් බව බටලන්ද නඩුවේ දී අනාවරණය වූ බවත් මතකයට නගා ගත යුතුය. ජනතා විමුක්ති පෙරමුණේ අයියලා අද අපරාධ ගැන ආණ්ඩුවට ඇඟිල්ල දික් කරන අනුර කුමාර දිසානායකලා එදා විජේදාස ලියනාරච්චිගේ මළ සිරුර අලුත්කඩේට ගෙන යාම වික්‍රමසිංහ ආණ්ඩුව නතර කළ හැටිද සිහිපත් කර ගත යුතුය.බටලන්ද ගැන තව තවත් කියා කිසිවකුගේ සිත් පාරවන්නට අපි නොකැමැත්තෙමු. මානව හිමිකම් නඩුවලට පෙනී සිටි චරිත ලංකාපුරට – කාංචන අබේපාලට සිදුවූ දේවල් ද අපට වඩා හොඳින් අද අපරාධ ගැන කඳුළු සලන දේශපාලනඥයෝ දනිති. අප සිහිපත් කළේ මේ රටේ සිදු වූ මහ පොළොව නොඋසුලන අපරාධ දෙක තුනක් පමණි. ඇණ ගැසූ හැටි බෙලි කැපූ හැටි, කැපූ බෙලි වැටවල්වල සවිකරපු හැටි එකින් එක සිහිපත් කර ගැනීමට දැන් කාලය ළඟා වී ඇත. මේ සියල්ල සිහියට නඟා ගෙන රටේ අපරාධ ගැන බහුභූත කතා කියමින් රටේ ජනතාව ඉදිරියේ ශුද්ධවන්තයන් වන්නට එක්සත් ජාතික පක්ෂයට සහ ජනතා විමුක්ති පෙරමුණට සදාචාර අයිතියක් නැති බව ඔවුන්ගේ හෘද සාක්කිය තහවුරු කරනු ඇත.එහෙත් මෙහිදී ආණ්ඩුවට ද එක් දෙයක් කියා සිටිමු. අපරාධයක්, ඝාතනයක් සිදු වූ විගස ඒ ගැන විධිමත් පරීක්ෂණයක් පැවැත්වීම ආණ්ඩුවේ ප්‍රධාන යුතුකම හා වගකීම වෙයි. කටුවන වෙඩි තැබීමේ සිද්ධියේ දී ආණ්ඩුවත් පොලිස්පතිතුමාත් කළ යුතු හැම දෙයක්ම මේවන විට කර තිබේ. ඒවා නො කරන්නට කිසිදු බලපෑමක් නැත. අනුර කුමාර කියූ ජුලම්පිටියේ අමරේ ද භාරවී තිබේ. අපරාධකරුවන් හැකි ඉක්මණින් අල්ලා ගැනීමට සියලු පියවර ගෙන ඇතැයි සභානායක නිමල් සිරිපාල ද සිල්වා මහතා පාර්ලිමේන්තුවේ දී ප්‍රකාශ කර තිබේ.රට ගැන වික්‍රමසිංහ මහතා මතු කරගෙන ඇති හුඹස් බිය පසෙක ලා කළ යුත්තේ අපරාධකරුවන් අල්ලා ගැනීමට දිය යුතු පූර්ණ සහයෝගය ලබා දීම ය. එසේ නැතිව රටේ නිදහසේ ඇවිදින්නට බැරි යැයි බොරු ප්‍රචාර ඇද බෑම විපක්ෂ නායක වශයෙන් වික්‍රමසිංහ මහතාට අයිතියක් නැත. මෙවර මැයි දිනය පැවැත්වූයේ ද යාපනයේ බව වික්‍රමසිංහ මහතා අමතක කළ යුතු නැත.වසර තිස් හත් දහසක් පමණ පැරැණි ආදි මානවක ඇටසැකිල්ලක් හමු වී තිබේ. ඉතිහාසය කියන මෙම ඇටසැකිල්ල පුරා විද්‍යාවට කැමැති, පුරාවිද්‍යාව හදාරන අයට මහාර්ඝ වස්තුවකි. අප වැනි පෘථග්ජනයන්ට පරණ ඇටකටු - හිස්කබල්, බොල් පිළිම හා ගල් පිළිමවලින් පලක් නැත – වැඩක් නැත.කෞතුකාගාරයේ ඇති අතිශයින් ම වටිනා පැරැණි භාණ්ඩ තිබිය යුත්තේ කෞතුකාගාරයේම මිස වෙනත් කෙනකුගේ ගෙදරක නොවේ. වටිනා භාණ්ඩයක වටිනාකම දන්නා අය ම වටිනා දේ ආරක්ෂා කර ගත යුතුය.අපට පරණ බඩු ගැන මතක් වුණේ විශේෂ කරුණක් ගැන කියන්නට ය. තෙල් සංස්ථාවේ ලොකු ලොක්කනුත් සිමෙන්ති සංස්ථාවේ ලොකු පොඩි නිලතල දරන අයත් හිතාගෙන ඉන්නේ පරණ පැට්‍රල් සහ පරණ සිමෙන්ති පැරැණි ඇටකටු වගේම වටිනවා කියලාය. බාල හෙවත් පරණ පැට්‍රල්වලින් ජනතාව ගසා කෑ වංචාව නතර වන විට දැන් සිමෙන්ති සෙල්ලමක් පටන් ගෙන තිබේ.කල් ඉකුත් වූ සිමෙන්ති කොට්ට කොපමණ වෙළෙඳ පොළට නිකුත් කර ඇත් දැයි සොයා බලා ඒවා ආපසු ගන්නා ලෙස වෙළෙඳ ඇමති ජොන්ස්ටන් ප්‍රනාන්දු මහතා පාරිභෝගික අධිකාරියට නියෝග කර ඇත.අලුත් සිමෙන්ති වෙනුවට කල් ඉකුත් වූ සිමෙන්ති වෙළෙඳ පොළට නිකුත් කළ නිලධාරී මහත්වරුන්ගේ සේවය අත්හිටුවීම නොසෑහේ. සිමෙන්ති අලාභය ඔවුන්ගේ වැටුපින් අය කරගත්තාට මදිය. හිරේ විලංගුවේ දැම්මාට වැඩක් නැත. ඒ නිසා කළ යුත්තේ තවත් මේ වගේ බාල නොසණ්ඩාල වැඩ නොකරන්නට කල් ඉකුත් වූ සිමෙන්ති ගල් වන්නා සේ පරණ සිමෙන්ති විකිණු තැනැත්තන් ගල් කිරීම ය. එසේ ගල් කොට පාර අයිනේ සිටුවිය යුතුය. එවිට පාරේ යන අයට ඔවුන්ගේ කම්මුල අතගා බැලිය හැකි ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=f1206222</link>
    <topic>තෙතමන‍ය රකින්න ලෝකය ම එකතු වෙයි</topic>
    <author/>
    <content> ලෝක පරිසර සමුළුව හෙවත් මිහිකත සමුළුව මෙම මස 20 සිට 22 දක්වා බ්‍රසීලයේ රියෝද ජනයිරෝ හි දී පැවැත්වේ. මෙම සමුළුවට සහභාගී වන රාජ්‍ය නායකයන් අතර ශ්‍රී ලංකා ජනාධිපති මහින්ද රාජපක්ෂ මහතා ද සිටින අතර, එහිදී විශේෂ දේශනයක් කළේය.රියෝ +20 සමුළුවත් සමඟ ම යළිත් වරක් ලෝකය පරිසර ප්‍රශ්න පිළිබඳ අවධානය යොමු කිරීමේ ප්‍රවණතාවක් දක්නට ඇත. එක්සත් ජාතීන්ගේ පරිසර ව්‍යාපෘතිය විසින් කරනු ලබන අනතුරු ඇඟවීම් දෙස මෙම මස 20 වෙනි දා බ්‍රසීලයේ දී ආරම්භව දින දෙකක් පුරා පැවැත්වෙන රියෝ +20 සමුළුවේ දී අවධානය යොමු කිරීමට නියමිත ය. මෙහි දී අවධානය යොමු කරනු ලබන්නේ ලෝකයට ප්‍රබල ලෙස බලපානු ලබන පාරිසරික ප්‍රශ්න පිළිබඳව ය. මිහිකත සමුළුවේ මෙවර තේමාව වන්නේ “තිරසාර සංවර්ධනයයි” බ්‍රසීලයේ රියෝද ජනයිරෝ නගරයේ ආරම්භ වූ සමුළුව රියෝ +20 වශයෙන් නම් කර ඇත. මෙම සමුළුවේ ප්‍රධාන ඉලක්කය හරිත සංවර්ධනයයි.මෙයට විසි වසරකට පෙර එනම් 1992 දී බ්‍රසීලයේ රියෝ ද ජනෙයිරෝ නගරයේ දී පවත්වන ලද පරිසරය හා සංවර්ධනය පිළිබඳ ඓතිහාසික සම්මේලනය සිහිගන්වමින් එයට වසර 20ක් සපිරෙන මෙම වසරේ දී එම නගරයේදීම 2012 වර්ෂයේ රියෝ +20 සම්මේලනය පැවැත්වීමට සුදානම් කොට ඇත. මෙම සම්මේලනය සංවිධානය කරනු ලබන්නේ එක්සත් ජාතීන්ගේ ආර්ථික හා සාමාජීය කටයුතු පිළිබඳ දෙපාර්තමේන්තුව මඟිනි. මෙය එක්සත් ජාතීන්ගේ සංවිධානයේ පොදු ප්‍රයත්නයක ප්‍රතිඵලයක් ලෙස සැලකිය හැකි ය. එක්සත් ජාතීන්ගේ මණ්ඩලවල මුලික කටයුතු සංවිධානය කිරීමත් ඒ සඳහා පහසුකම් සලසා දීමත් පිළිබඳ වගකීම පැවරී ඇත්තේ ලේකම් කාර්යාලයකටය. රියෝ +20 ලේකම් කාර්යාලය, සම්මේලනයේ මහා ලේකම් ෂා සුකාග් මහතාගේ ප්‍රධානත්වයෙන් එක්සත් ජාතීන්ගේ ආර්ථික හා සමාජ කටයුතු දෙපාර්තමේන්තුවේ එල්සබෙත් තේම්සන් (බාබඩොස් හි හිටපු පාරිසරික අමාත්‍ය) හා ඇම්බසඩර් බ්‍රයිස් ලාලොන්ඩේ (ප්‍රංශයේ හිටපු පාරිසරික අමාත්‍ය) යන අයගේ සහයෙන් පවත්වාගෙන යනු ලැබේ.මේ සම්මේලනය මගින් දරිද්‍රතා මට්ටම අඩුකොට සමාජ සාධාරණත්වය ඉහළ නංවා පෙර නොවූ විරූ ආකාරයෙන් ජනාකීර්ණ වී ඇති ලෝකයේ පරිසරය අපට අවශ්‍ය පරිදි ආරක්ෂා කර ගන්නේ කෙසේ දැයි විමසා බැලීමට විවිධ රාජ්‍ය නියෝජිතයින්, පෞද්ගලික අංශයේ සාමාජිකයින්, රාජ්‍ය නොවන සංවිධානවල සාමාජිකයින් සහ වෙනත් අංශවලට අයත් නියෝජිතයින් දහස් සංඛ්‍යාත පිරිසක් සමඟ ලෝක නායකයෝ රියෝ +20 සම්මේලනයට සහභාගි වීමට නියමිතය. මෙහිදී ප්‍රමුඛතා දක්වන ක්ෂේත්‍ර හතක් කෙරෙහි අවධානය යොමු කිරීමට නියමිතය. රියෝ +20 ප්‍රාරම්භක සැසිවල දී හුවා දක්වන ලද ක්ෂේත්‍ර වන්නේ යෝග්‍ය රැකියා ලබාදීම, බලශක්තිය, තිරසාර නගර, ආහාර සුරක්ෂිත කර ගැනීම, තිරසාර කෘෂි කර්මාන්තය, ජලය, සමුද්‍ර හා ආපදා සඳහා සූදානම්ව සිටීම යන ඒවා වේ.මෙවර රියෝ +20 සම්මේලනය ලෝක ජනතාවට ඉතා වැදගත් සංධිස්ථානයකි. 1992 දී පරිසරය හා සංවර්ධනය යන තේමාව මුල්කරගෙන පවත්වන ලද සම්මේලනය සඳහා මෙම වර්ෂයේ දී ප්‍රමුඛස්ථානය දී ඇත්තේ් එක්සත් ජාතීන්ගේ හා ජාත්‍යන්තර ප්‍රජාවගේ තිරසාර සංවර්ධනය කෙරෙහිය.මෙවර තේමාවන් දෙකක් යටතේ සමුළුව පැවැත්වීමට මෙහි සාමාජික රාජ්‍ය එකඟත්වයකට එළඹ ඇත. එනම්,තිරසාර සංවර්ධනය හා දරිද්‍රතාව මුලිනුපුටා දැමීම සඳහා හරිත ආර්ථිකයක් සහ තිරසාර සංවර්ධනය සඳහා ආයතනික රාමුව යන්නයි.මේ තේමාවන් සහ අරමුණු යටතේ ආරම්භ වන රියෝ +20 සමුළුව දෙස ආපසු හැරී බලන එක්සත් ජාතීන්ගේ පරිසර ව්‍යාපෘතිය ප්‍රකාශ කරන පරිදි පරිසර සංරක්ෂණ ඉලක්ක 90 න් විශේෂ ප්‍රගතියක් අත්කරගෙන ඇත්තේ අංශ 4 කින් පමණි. එවැනි පරිසරයක් යටතේ ආරම්භ කෙරෙන රියෝ +20 පරිසර සමුළුවේදී දුෂ්කර ඉලක්ක මුදුන්පමුණුවා ගැනීම සඳහා එකඟතාවකට පැමිණෙන ලෙස එක්සත් ජාතීන්ගේ පරිසර ව්‍යාපෘතිය ලෝක නායකයින්ගෙන් ඉල්ලා සිටී. එහෙත් රියෝ +20 සමුළුව ඉදිරියේ පැවැත්වෙන සාකච්ඡා ප්‍රශ්න තුළ තවදුරටත් පවතින තත්ත්වයක් දැන් දක්නට ඇත. එයට හේතු ලෙස පෙනී යන්නේ පොසිල ඉන්ධන සඳහා සපයන සහන දීමනා ඉවත් කිරීම, ගැඹුරු මුහුදේ මත්ස්‍ය දඩයමට අදාළ රෙගුලාසි ආදිය සම්බන්ධයෙන් ගිවිසුම්වලට එළඹීමට ලෝකයේ ආණ්ඩු පසුගිය ජනවාරි මාසයේ සිට මේ දක්වාම අපොහොසත් වීමයි. වනාන්තර විනාශය, මත්ස්‍ය සම්පත පහත වැටීම, ජලය සඳහා ඇති ඉල්ලුම ඉහළ යාම, දේශගුණ විපර්යාසයන් පාලනය කර ගැනීමට අවශ්‍ය පියවර නොගැනීම, පරිසරයට කරන හානිය පිළිබඳව එක්සත් ජාතීන්ගේ පරිසර ව්‍යාපෘතිය අනතුරු ඇඟවීමක් කරයි.ඔවුන් ගේ තක්සේරු අනුව ප්‍රගතියක් දැකිය හැක්කේ පරිසර කරුණු 4 ක් සම්බන්ධයෙන් පමණි. ඊයම් රහිත පෙට්ට්‍රල් භාවිතය, ඔසෝන් ස්ථරයට කෙරෙන හානිය අඩුවීම, පිරිසිදු ජල පහසුකම් වර්ධනය සහ සාගර පරිසර දූෂණය පරීක්ෂණ නංවාලීම මේ අතර වෙයි. ජගත් පරිසර ඉදිරි දර්ශකය පෙන්වා දෙන ආකාරයට ශාක සහ සත්ත්ව වාසයට රැකවරණය සැලසීම, වන විනාශ මට්ටම සීමා කිරීම ඇතුළු පරිසර කරුණු 40ක් අතින් ද මැද ප්‍රගතියක් දැන් දක්නට ලැබේ. එහෙත් දේශගුණ විපර්යාසයන් පාලනය කිරීමට ගනු ලබන පියවර ද ඇතුළුව තවත් අංශ 24 ක ප්‍රගතියක් දක්නට නොමැත.ඊට අතිරේකව සහශ්‍ර සංවර්ධන ඉලක්ක හැටියට දක්වන දුප්පත්කම තුරන් කිරීම සහ මන්දපෝෂණය අවසන් කිරීම ආදියට තවත් ජාත්‍යන්තර එකඟතා බොහෝමයකට එළඹ ඇත. එහෙත් ගෙදර දොර හා ඉන් පිටත වායු දූෂණය නිසා වසරකට වාර්තා වන අකාල මරණ හැට ලක්ෂයකට අධිකය. හරිතාගාරවලින් නිකුත් කෙරෙන අහිතකර විෂ වායු එක්වීමෙන් 2100 වන විට ලෝකයේ උෂ්ණත්වය සෙන්ටිග්‍රේට් අංශක 3 ක සාමාන්‍ය අනුපාතයකින් ඉහළ යාමේ තත්ත්වයක් පවතින අතර ගංගා නිම්නවල රැෙඳන්නේ භාවිතයට සහ පානයට නුසුදුසු ජලයයි. එක්සත් ජාතීන්ගේ පළමු පරිසර සමුළුව වන ස්ටෝක්හෝම් සමුළුව ආරම්භ වූයේ මෙයට වසර 40 කට පෙරය. රියෝ මිහිකත සමුළුවෙන් අවුරුදු 20කට පසුවයි රියෝ +20 සමුළුව මෙවර කැඳවා ඇත්තේ. මේ සමුළුව රැස්වන්නේ වායු දූෂණය සහ දේශගුණ විපර්යාසය නිසා ලෝක ආර්ථිකයට බලපාන බරපතළ විනාශයන් අත්වෙමින් ඇති මොහොතකය. දැන් අපි ශ්‍රී ලංකාව දෙස හැරී බලමු.ශ්‍රී ලංකාව වර්ග කිලෝමීටර 65,610 ක ප්‍රමාණයෙන් යුක්ත ය. එකිනෙකට වෙනස් දේශගුණයන්ගෙන් යුක්තය. මුහුදුබඩ උෂ්ණත්වය 26 c0 කි. එය මධ්‍යම කඳුකරයේ 15 c0 – 20 c0 අතර වේ. මුහුදු මට්ටමේ සිට ඇති උස ප්‍රමාණය අනුව එසේ පහතරට, මැදරට සහ උඩරට යනුවෙන් හැඳින් වේ. වියළි කලාපය හා තෙත් කලාපය වශයෙන් කොටස් දෙකකි. රටේ ප්‍රධාන ගංගා මධ්‍යම කඳුකර කලාපයෙන් ආරම්භ වේ. ශ්‍රී ලංකාවේ මුළු ජනගහණය 21,283,913 කි. සිංහලයින් 73.8%කි. මුස්ලිම් ජාතිකයන් 7.2% කි. ඉන්දියන් දමිල 4.6% කි. ලංකා දමිළ 3.9%කි. වෙනත් ජාතීන් 0.5% කි. නිශ්චිත නොවන ජාතීන් 10% කි. ජනගහණය වැඩිවීමේ වේගය 1.1% කි.ඝර්ම කලාපීය රටක් වන ශ්‍රී ලංකාව, මුහුදු ජල මට්ටම ඉහළ යාම, දීර්ඝ කාලීන ඉඩෝර, ප්‍රබල ජල ගැලීම්, නාය යාම්, ජීව විවිධාංගීකරණ වෙනස්කම් යනාදියට පහසුවෙන් ගොදුරුවන රටකි. එවැනි ආපදා සංවර්ධනයට අහිතකර හෙයින් ඒ පිළිබඳව විශේෂ අවධානයක් ලක්කොට ඇත. මීට අමතරව පශු සම්පත ධීවර කර්මාන්තය සෞඛ්‍ය, ජලය, බලශක්තිය හා යටිතල පහසුකම් සහ තාක්ෂණය පිළිබඳව අවධානය යොමු කරමින් කටයුතු කරනු ඇත.තිරසාර සංවර්ධනයේ මුලික සාධක තුන ලෙස හැඳින්වෙන සමාජීය, ආර්ථික හා පාරිසරික ප්‍රවර්ධනය සඳහා ජාතික හා ජාත්‍යන්තර ආයතන ක්‍රමවේදයන් ශක්තිමත් කළ යුතුය යන ස්ථාවරයේ ශ්‍රී ලංකා රජය කටයුතු කරන අතර, ආර්ථිකය දියුණු කිරීමට කර්මාන්ත, කෘෂිකර්මය, වෙළෙඳාම, ප්‍රවාහනය, බලශක්තිය, යටිතල පහසුකම් හා අධ්‍යාපනය මෙන්ම පණිවිඩ හුවමාරුව වැනි සේවාවන් ද වර්ධිත තත්ත්වයක තිබිය යුතු යැයි සලකා කටයුතු කරනු ලබයි.තිරසාර සංවර්ධනයක් උදෙසා හරිත ආර්ථිකයක් නඟා සිටුවාලීමට ශ්‍රී ලංකාව විවිධ පියවර රැසක් ගෙන ඇත. පාරිසරික අමාත්‍යාංශය විසින් 2009 වසරේදී ‘හරිත ලංකා’ නමින් වැඩසටහනක් දියත් කර ඇත. එමගින් තිරසාර සංවර්ධනය සඳහා ජාතික මණ්ඩලයක් පිහිටුවිය. එමගින් අපේක්ෂා කරන ලද්දේ පිරිසිදු වාතය, සත්ව හා ශාක සංරක්ෂණය, දේශගුණික විපර්යාසයට මුහුණදීම, භූමි සම්පත නිවැරැදිව යොදා ගැනීම, අපද්‍රව්‍ය කළමනාකරණය, සැමට ජලය, සෞඛ්‍ය හා සෞභාග්‍ය සඳහා හරිත නගර යන කාර්යන්ය.මෙය සෑම අමාත්‍යාංශයකම දායකත්වයෙන් යුත් ක්‍රියාදාමයකි. මෙම සැලසුම කෙටිකාලීන, මධ්‍ය කාලීන සහ දීර්ඝ කාලීන වශයෙන් 2009 සිට 2010 තෙක් ක්‍රියාත්මක කෙරුණි. තිරසාර සංවර්ධනය සඳහා වන ජාතික මණ්ඩලය අතිගරු ජනාධිපතිතුමාගේ නායකත්වය යටතේ පාරිසරික ඒකාබද්ධතාවය තුළින් මුළු රට තුළ ආර්ථික හා සමාජීය සංවර්ධනයක් අරභයා පිහිටුවන ලදී. මේ මණ්ඩලයේ සාමාජිකයෝ ආර්ථික සංවර්ධනයට අදාළ කැබිනට් අමාත්‍යවරුන්ය. පාරිසරික අමාත්‍යාංශය එහි ලේකම් කාර්යාලය වශයෙන් ක්‍රියා කරයි.බලශක්තිය, භූමිය, සෞඛ්‍ය, ජීව විවිධාංගීකරණය, දේශගුණික විපර්යාස, ප්‍රවාහනය, අපනයන කළමනාකරණය, කර්මාන්ත, නාගරික සංවර්ධනය, සමුද්‍රාසන්න පරිසරය, ජලය, කෘෂිකර්මය හා පශු සම්පත්, ශාක සහ සත්ව එකී සාධකයන් ය.තිරසාර සංවර්ධනය සහ දේශගුණික විපර්යාසයන්ට පිළියම් වශයෙන් ශ්‍රී ලංකාවේ සුනිත්‍ය බලශක්ති අධිකාරිය 2007 වසරේදී පිහිටුවන ලදී. පරිසර හිතකාමී බලශක්ති නිෂ්පාදනය සහ පරිභෝජනය මෙන්ම බලශක්ති ප්‍රවර්ධනය සඳහා ද විදුලි හා බලශක්ති අමාත්‍යාංශය විසින් මෙම අධිකාරිය මගින් ක්‍රියාකරනු ලැබී ය.ඒ අතර ‘හිරු සවිය’ ව්‍යාපෘතිය ගොඩනගන ලද්දේ ශ්‍රී ලංකාවේ සුනිත්‍ය බලශක්ති අධිකාරිය විසින් ජාතික විදුලිබල පද්ධතියෙන් පරිබාහිර ව සුර්ය තාප විදුලිබලය, ග්‍රාමීය ප්‍රදේශවලට ලබාදීම සඳහා ය. ඒ අතර ප්‍රථම සුර්ය බලශක්ති විදුලිය ලබාගත් ගම්මානය මොණරාගල දිස්ත්‍රික්කයේ ගල්ගමුව ය. එමගින් නිවාස 260 කට සහ ග්‍රාමීය පාසැල්වලට විදුලිය ලබා දී ඇත. මෙහි විශේෂත්වයක් වනුයේ රතුගල වැදි ජනතාවට ද විදුලිය සැපයීමට ද හැකිවීම ය.ශ්‍රී ලංකාවේ අපද්‍රව්‍ය කළමනාකරණය පිළිබඳ වගකීම ප්‍රධාන වශයෙන් ගැනෙනුයේ ප්‍රාදේශීය අධිකාරීන් යටතට ය. ශ්‍රී ලංකාවේ අපද්‍රව්‍ය ප්‍රධාන වශයෙන් ජීව අපද්‍රව්‍ය 62% කඩදාසි 6.5% පොළිතීන් සහ ප්ලාස්ටික් 6% දැවමය 6%, වීදුරු 2% යනාදී වශයෙන් වෙන් කළ හැකි ය. අපද්‍රව්‍ය කළමනාකරණයට නිසි පියවර නොගැනීම සම්බන්ධයෙන් නෛතික ක්‍රියාමාර්ග ගැනීමට මධ්‍යම පාරිසරික අධිකාරිය ක්‍රියා කරයි. ඉදිරි වසර පහ ඇතුළත අපද්‍රව්‍ය ප්‍රශ්නය විසඳීම සඳහා මධ්‍යම පරිසර අධිකාරිය 2008 වසරේදී ‘පිලිසරු’ ව්‍යාපෘතිය නමින් ව්‍යාපෘතියක් ආරම්භ කළේ ය. එම ව්‍යාපෘතිය යටතේ අපද්‍රව්‍ය ප්‍රතිචක්‍රීකරණය මගින් නැවත ප්‍රයෝජනයට ගැනීමේ කාර්යය කරයි. විදත් වර්ගයේ අපද්‍රව්‍ය එකතු කොට ඒවා නිවැරදි පරිදි ඉවත ලෑමේ ක්‍රමවේදයක් 2010 දී ආරම්භ කරන්නට කටයුතු යොදා ඇත. රථවාහනවලින් ලැබෙන අපද්‍රව්‍ය සඳහා 2007 දී ජංගම සේවයක් ආරම්භ කරන්නට යෙදුනි.රියෝ +20 සමුළුවේ ප්‍රධාන තේමාවක් වන “තිරසාර සංවර්ධනය හා දරිද්‍රතාව මුලිනුපුටා දැමීම සඳහා හරිත ආර්ථිකයක්” යන්න ළඟාකර ගැනීම සඳහා කර්මාන්ත අංශය ඉතා වැදගත් තැනක් උසුලයි. ශ්‍රී ලංකාවේ වැදගත් අංශයක් වන කර්මාන්ත අංශය ආර්ථික සංවර්ධනය හා පාරිසරික කළමනාකරණ යන ක්ෂේත්‍රයන්හි විවිධ කොටස් සමඟ සම්බන්ධ කර ඇත. ජනතා හිතවාදී හරිත ආර්ථිකයකට රට පරිවර්තනය කිරීමට රැකියා අවස්ථා, පරිසර හිතවාදී තාක්ෂණය, ආර්ථික හා සමාජීය සංවර්ධන කටයුතු අවශ්‍ය අංගෝපාංග වේ. ශ්‍රී ලංකාවේ දර්ශනය මනා සෞඛ්‍ය තත්ත්වයක් රට තුළ පවත්වාගෙන යාම ය.දේශගුණික විපර්යාසයන් නිසා උදාවන පාරිසරික අභියෝගවලට මුහුණදීම සඳහා එක්සත් ජාතීන්ගේ හා කියෝතෝ සම්මුතියේ මෙරට කේන්ද්‍රස්ථානයක් ලෙස පාරිසරික අමාත්‍යාංශය යටතේ පාරිසරික විපර්යාස ලේකම් කාර්යාලයක් ආරම්භ කරන ලදී. ක්‍රියාශීලි ලෙස කාබන් අලෙවි කටයුතුවල දී සාර්ථක ලෙස සහභාගීත්වය ලබාදීම සඳහා පාරිසරික අමාත්‍යාංශය විසින් ශ්‍රී ලංකා කාබන් අරමුදල 2008 දී ආරම්භ කරන ලදී. 2008 ජූලි 1 සහ 2 දිනවල ඩකා නගරයේ දී රැස් වු සාර්ක් සංවිධානයේ පාරිසරික අමාත්‍යවරුන් අට දෙනා දේශගුණ විපර්යාසයන් පිළිබඳ තුන් අවුරුදු කාර්ය සැලැස්මක් අනුමත කර ගත්හ. ශ්‍රී ලංකාවේ කැබිනට් අමාත්‍යවරු සාර්ක් සැලැස්මට එකඟ වු අතර, සෙසු අමාත්‍යාංශවල එකඟත්වයෙන් එම සැලැස්මට අනුව කටයුතු කිරීම ශ්‍රී ලංකාව එකඟ වී ඇත. දහවන සාක් සමුළුවේ දී ක්‍රියාත්මක කිරීම සඳහා එකඟත්වයට පැමිණි තම්පෝ ප්‍රකාශය පිළිබඳව අදාළ රේඛීය ආයතන දැනුවත් කර ඇත.එක්සත් ජාතීන්ගේ දේශගුණ විපර්යාස පිළිබඳ සම්මුති රාමුව 1993 නොවැම්බර් මාසයේ දී රැස් වු කැබිනට් මණ්ඩලය විසින් අනුමත කරන ලදී. එලෙස එම සම්මුති රාමුව අනුමත කොට පිළිගත් රටවල් 50 න් එකක් ශ්‍රී ලංකාවය. මෙම ගිවිසුමට අනුව කලින් කළ දේශගුණ විපර්යාසයන් පිළිබඳව ජාතික සන්නිවේදනයක් කිරීමට ශ්‍රී ලංකාව බැඳී සිටී.ශ්‍රී ලංකාව මැදි මට්ටමේ ආදායම් ලබන රටක් වුවද එහි සංවර්ධනය වන රටක සියලුම ලක්ෂණ තිබේ. ගෝලීය ආර්ථික තත්ත්වය හමුවේ ශ්‍රී ලංකාවේ වැඩිම අවධානය යොමු විය යුතු වන්නේ දිළිඳුකම තුරන් කිරීම, ඉඩම් හා ජලය තවදුරටත් හානියට පත්වීමට ඉඩ නොතබා ආහාර සුරක්ෂිත කිරීම, පිරිසිදු ජලය සැපයීම, සනීපාරක්ෂාව සැලසීම, මුලික අවශ්‍යතා සඳහා විදුලිය හා බලශක්තිය ප්‍රමාණවත්ව ලබාදීම, සුවදායක පරිසරයක් ඇති කිරීම, වායු දූෂණය වැළැක්වීම සහ ස්වභාවික ආපදාවලින් ආරක්ෂා වීමේ මාර්ග සැලසීම යනාදියයි.මේ සඳහා තාක්ෂණික, මූල්‍ය හා පුහුණු මානව සම්පත් යනාදිය මගින් රටට විදේශාධාර අවශ්‍ය වේ. පසුගිය දශක දෙකක කාලය තුළ පරිසර සංරක්ෂණය, ස්වභාවික සම්පත් සංරක්ෂණය සඳහා ජාතික ප්‍රතිපත්ති සම්පාදනය කොට ඇත. තව ද තිරසාර සංවර්ධනය, පරිභෝජනය සහ නිෂ්පාදනය ආදිය පිළිබඳව ජනතාව දැනුවත් කර ඇත.ශ්‍රී ලංකාවේ තිරසාර සංවර්ධනයක් කරා යන ගමනේ ස්වභාවයන් මෙසේ දැක්විය හැකි අතර, එක්සත් ජාතීන්ගේ පරිසර ව්‍යාපෘතිය ප්‍රකාශ කරන ආකාරයට ක්‍රියාවිරහිත දෙගිඩියාවට තිත තැබීමට අවශ්‍ය මොහොත දැන් උදාවී ඇත. කරුණු කාරණා තේරුම් ගත යුතු මොහොත පැමිණ ඇත. සියලු ජනකොටස් එකමුතු කරන පොදු මනුෂ්‍යත්වයට අපි මුහුණදීමට අවශ්‍ය අක්‍රමවත් සැලසුම් ක්‍රියාත්මක කිරීමෙන් මිදී තිරසාර සංවර්ධනයක් දෙසට ප්‍රගතියේ හා සංවර්ධනයේ අව්‍යාජ මාවතකට යොමු වීමට අවශ්‍ය කාලය පැමිණ ඇත. රියෝ +20 මිහිකත සමුළු මාලාවෙන් සිය ගණනක් ගිවිසුම් දැනටමත් ඇති කරගෙන ඇතත්, මනා අර්ථාන්විතව ක්‍රියාවට නැංවීමේ මුලෝපායකට ලෝක බලවතුන් තවමත් එකඟ වී නැත. වැඩි පරතරයක් යටතේ් මෙම රියෝ +20 මිහිතක සමුළුවත් තවත් සාකච්ඡාවක් පමණක්ම වේද? නැත්නම් එය ඉදිරි අනතුර හමුවෙහි අවශ්‍ය කඩිනම් පියවර ගනු ලබන පරිසර සංරක්ෂණ ක්‍රියාවලියෙහි සංධිස්ථානයක් බවට පත්වේ ද යන්න අපි බලා සිටිමු!.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>22</day>
    </date>
    <link>http://www.dinamina.lk/2012/06/22/_art.asp?fn=f1206223</link>
    <topic>ඔබ නික්ම ගියේය... ඉඩෝරය පැමිණ ඇත</topic>
    <author/>
    <content>පසුගියදා අප අතරින් වියෝවූ සිනමා කැමරා අධ්‍යක්‍ෂ සුමින්ද වීරසිංහ, සිනමා හා වේදිකා රංගන ශිල්පීන් වන නවනන්දන විජේසිංහ හා වික්ටර් රාමනායක ගැන රඟසොබා තබන සටහනකි මේ.පසුගිය සතිය ගෙවී ගියේ කලා ලෝකයට ශෝකී හිඩැස් කිහිපයක් ඇති කරමිනි. මෙරට වේදිකා නාට්‍ය කලාවේ හා සිනමාවේ වර්ධනයට අනගි දායකත්වයක් දුන් ශිල්පීන් තිදෙනෙක් එම කෙටි කාලය ඇතුළත අප හැර ගියේ ය.සුමින්ද වීරසිංහ, වික්ටර් රාමනායක, නවනන්දන විජේසිංහ ඔවුන් තිදෙනා ය. ආසන්න සතියේ තවත් ජනපි‍්‍රය හාස්‍ය රංගන ශිල්පියෙක් වූ ජනේ්ශ් සිල්වා මිය ගියේ ය. ඔවුන් අතරින් සාමාන්‍ය ආයු කාලය බුක්ති විඳීමේ භාග්‍ය ලද්දේ නවනන්දන විජේසිංහ රංගන ශිල්පියා පමණි.වර්තමානය වන විට පුද්ගල පරමායුෂ ඉහළ යාම නැතහොත් වැඩිහිටි ජනගහනය වර්ධනය වීම අනාගත ගැටලුවක් ලෙස සාකච්ඡාවට ගැනේ. එහෙත් ලාංකේය කලාවට බලපාන ඉදිරි ගැටලුව වන්නේ දීර්ඝ කාලීන පුහුණුවක් අපේක්‍ෂා කරන කැපවීමක් සහිත ආරම්භක පියවරයන් ගේ සිට ඉහළ ගමන් කිරීමට අපේක්‍ෂා කරන දක්‍ෂතා සහිත ශිල්පීන්ගේ හිඟය ය. ගෙවී ගිය සතියේ සෞන්දර්ය කලා අවකාශයෙන් ඈත් වූයේ එබඳු කැපවීමක් දැක් වූ පරිණත කලාකරුවන් තිදෙනෙකි.සම්මානනීය සිනමා කැමරා අධ්‍යක්‍ෂ සුමින්ද වීරසිංහ නිර්මාණ ක්ෂේත්‍රයට ප්‍රවිෂ්ඨ වූයේ තවත් එවැනිම විශිෂ්ඨයෙක් වූ සුමිත්ත අමරසිංහ ඇසුරේ ය. ඔහුගේ සහය කැමරා ශිල්පියා වීම සුමින්ද ට වැඩ බිමක් වූයේ ය. රංගන ශිල්පී වික්ටර් රාමනායක වේදිකා නාට්‍ය ක්ෂේත්‍රයට පිවිසියේ සයිමන් නවගත්තේගමගේ සුභ සහ යස හා ස්ත්‍රී (1974) නාට්‍ය දෙකෙහි රඟපෑමෙනි. අනතුරුව ඔහු දීර්ඝ කාලයක් රඟපෑමෙන් හා සහය අධ්‍යක්‍ෂණයෙන් ධර්මසිරි බණ්ඩාරනායක ගේ නිර්මාණයන්ට දායක වූයේ ය.සිනමා හා වේදිකා රංගන ශිල්පී නවනන්දන විජේසිංහ රංගනයට සම්බන්ධ වූයේ උපාලි වනසිංහ ගේ ‘දස්කොන්’ නාට්‍යයෙනි. පසුව එම නාට්‍ය සිනමාවට නැඟුණු විට ඔහු එයට ද එක්වෙමින් සිනමා රංගන ශිල්පියෙක් බවට පත් වූයේ ය.නවනන්දන යන නම ඇසූ පමණින් මතක් වන්නේ ඔහු රඟ පෑ හාස්‍යයෙන් පිරි වේදිකා නාට්‍ය හෝ සිනමා ජවනිකාවකි. ඔහු කලක් මෙරට දක්‍ෂතම අභිරූපණ රංගන ශිල්පියෙක්ව සිටියේ ය. නවනන්දන එම නිර්මාණ කාර්යයට පිවිසෙන විට මෙරට අභිරූපණ කලා ක්ෂේත්‍රයේ හතර මායිම්වත් නිශ්චිතව සටහන්ව තිබුණේ නැත.නිරූපණ ශිල්පියෙක් ලෙස මුහුණින් සියුම් භාවයන් තාත්විකව දැක්වීමේ ඛ්ැකියාවක් නවනන්දන සතු විය. ඔහුට එය දායාද වන්නට ඇත්තේ අභිනය කලාවෙන් විය යුතුය.සුගතපාල ද සිල්වා, හෙන්රි ජයසේන, ප්‍රේම රංජිත් තිලකරත්න, දයානන්ද ගුණවර්ධන වැනි පුරෝගාමීන් ගේ මුල් කාලීන නිර්මාණයන්ට නවනන්දන රංගනයෙන් දායක විය. 1964 වසරේ පැවැති රාජ්‍ය නාට්‍ය උළෙලේ දී රංගනය සඳහා හොඳම නළුවාට හිමි අග්‍රාණ්ඩුකාරවරයා ගේ ත්‍යාගය දිනා ගන්නා ලද්දේ නවනන්දන විජේසිංහය. ඒ ප්‍රේම රංජිත් තිලකරත්නගේ “වහලක් නැති ගෙයක්” නාට්‍ය සඳහා ය.බෝඩිංකාරයෝ, ජනේලය, හරිම බඩු හයක්, හෙලේ නැග්ග ඩෝන් පුතා ඔහු රංගනයෙන් දායක වූ හතළිහකට ආසන්න නාට්‍ය අතරින් කිහිපයකි. ඔහු ඊට අමතරව ලූෂන් බුලත්සිංහල, බන්දුල විතානගේ, නීල් අලස්, කේ. බී. හේරත්, ප්‍රසන්න විතානගේ, වැනි නාට්‍යකරුවන් රැසකගේ සාර්ථක හා ජනපි‍්‍රය නාට්‍ය රාශියකට රංගනයෙන් දායකව ඇත.එලෙසම නවනන්දන චිත්‍රපට සියයකට ආසන්න ගණනක රඟපා ඇත. ඔහු හාස්‍ය රංගන ශිල්පියෙක් ලෙස හැඳීන් වුවද යථාර්ථවාදී ශෛලියේ සිනමා කෘතින් කිහිපයක් ද ඔහුගේ රංගනයෙන් හැකියාවෙන් ඔපවත් කර ඇත. ද්විතීයික හා අප්‍රධාන චරිත මතකයේ රැඳෙන චරිත බවට පත් කළ රූපණ ශිල්පියෙක් ලෙස නවනන්දන සැලකේ. ලෙස්ටර් ගේ “බැද්දේගම” චිත්‍රපටයේ ඔහු රඟපෑ “කාසින් ලෙබ්බේ” ගේ චරිතය හා “දෙලොවක්” අතර චිත්‍රපටයේ නිරූපණය කළ කෙටි නළු භූමිකා එයට නිදර්ශන ය. එවැනිම රංගන කෞෂල්‍යයක් ‘සිහින හතක්’ චිත්‍රපටයේ මිනී පෙට්ටි සාප්පු සේවකයාගේ හා ‘වැලිකතර’ සිනමාවේ එන බට්ලර් ගේ චරිතයේ දැකගත හැකි ය.නවනන්දනගේ රංගනය පසු කාලීනව වාණිජ සිනමාවේ නිත්‍ය අංගයක් විය. එලෙස ඔහු වර්ණවත් කළ චිත්‍රපට අතරින් මධු සිහින, චෙරියෝ ඩොක්ටර්, කිංකිණි පාද, මේජර් සර්, වීදුරු ගෙවල්, සලඹක් හඬයි දැක්විය හැකිය.“සොමිය” නම් කැසට් පටයට ඔහුම රචනා කර ගායනා කළ “සීනි මෝදරින් ගෙනාපු දෝන කතරිනා” ගීතය හා “ජෝඩු ජෝඩුමයි එන්නේ” ඔහුගේ තවත් දක්‍ෂතාවයක් පෙන් වූයේ ය. ඒවා පසුව තුඩ අඟ රැව් දෙන ගීතයක් බවට පත්විය.ඝෝෂා කිරීමෙන් හෝ “මේ ඇහුණ ද?” යනාදි ලෙස නෙළුම් කවි කියන තාලයට දෙබස් කීමෙන් ප්‍රේක්‍ෂකයා ග්‍රහණයට ගැනීමට උත්සාහ කිරීම් සිංහල නාට්‍ය වේදිකාවේ අති සුලබ ය. මෙකී නාට්‍ය අතරින් මිනිස් හඬෙහි පෞරුෂය විහිදාලු රංගවේදීන් අහඹු ලෙස මතුවේ. වික්ටර් රාමනායක ඒ අතරින් ප්‍රමුඛයෙකි.රංග භූමියේ පෙනී නොසිට, වේදිකාවේ පැති තිරයෙන් මෙපිට තැනක සිට කුඩා මිමිණීමක් වුවද රඟහලේ අවසන් කෙළවරේ අසුන්ගෙන සිටින ;ප්‍ර්ක්‍ෂකයාට පවා ඇසෙන පරිදි පැවසීමේ හැකියාවක් ඔහුට තිබිණ. වික්ටර් ගේ කටහඬ ගැඹුරු ය. නිරවුල් ය ප්‍රතාපවත් ය. එවැනි පෞරුෂවත් කටහඬක් රංගන ශිල්පියෙකුගේ නිරූපණයකට අමතර වටිනාකමක් එක් කරයි.ධර්මසිරි බණ්ඩාරනායක ගේ ඒකාධිපති, ධවල භීෂණ හා යක්‍ෂාගමනය සහ ජයන්ත චන්ද්‍රසිරිගේ මෝරා ඔහුගේ අද්විතීය රංගන හැකියාවෙන් ආලෝක වූ නාට්‍ය අතරින් කිහිපයකි.භාව ප්‍රකාශනයෙහි ඔහු මිනිස් කටහඬ නිර්මාණාත්මක ලෙස හැසිරවීමට දැක්වූ දක්‍ෂතාවය නිසාම ගුවන් විදුලි නාට්‍යයන්ට හා හඬ කවන ලද රූපවාහිනි නිර්මාණයන්ට හේ් අත්‍යවශ්‍ය පුද්ගලයෙක් වූයේ ය.සුමින්ද වීරසිංහ සිනමා රූප රාමුවේ සෞන්දර්ය සොයා ගිය කැමරා අධ්‍යක්‍ෂවරයෙකි. ඔහු රූප රචනය කළ සිනමා සිත්තමක ස්වකීය අනන්‍යතාවය සටහන්ව ඇත. ඔහු වර්ණයන්ගේ ගුණ නිර්භයව භාවිතා කළ සිත්තරෙක් වැනිය. සිනමා ඡායාරූපකරණය යනු අධ්‍යක්‍ෂවරයාගේ රූප ප්‍රකාශනය මැනවින් හඳුනාගත යුතු මාධ්‍යයක්ය යන්න හේ හොඳින් වටහාගෙන සිටියේය. ඔහු යුග කිහිපයකට අයත් අමරනාත් ජයතිලක, ගාමිණී පොන්සේකා, වසන්ත ඔබේසේකර, චන්ද්‍රරත්න මාපිටිගම, ප්‍රසන්න විතානගේ, බුද්ධික කීර්තිසේන, ජැක්සන් ඇන්තනී වැනි අධ්‍යක්‍ෂවරු රැසක් සමඟ සිනමාකරණයේ නිරතව සිටියේය.චිත්‍රපටයක කැමරා ශිල්පියා අධ්‍යක්‍ෂවරයාගේ පෙම්වතිය වැනිය යන්න සිනමාවේ භාවිත ප්‍රචලිත අදහසකි. එයින් අදහස් වන්නේ සිනමා කැමරාකරණයේ නිරත වන්නා අධ්‍යක්‍ෂවරයාගේ ශෛලිය හා චින්තනය හඳුනාගත යුතුය යන්නය. සුමින්දට විවිධාකාරයේ සිනමා අධ්‍යක්‍ෂවරු යටතේ කටයුතු කිරීමට සිදු විය. එක් එක් අධ්‍යක්‍ෂවරයාගේ වුවද සිනමා සත්කාරය චිත්‍රපටය අනුව වෙනස් වේ. මේ තත්ත්වය මැනවින් හැඳීන සිනමා කෘතිය ඉල්ලා සිටින රූප රචනයක් ලබා දෙන අතරම එයට ස්වකීය මුද්‍රාව තබන්නට ද සුමින්ද සමත් විය.සිනමා ඡායාරූපකරණයේ වෘත්තීයභාවය ආරක්‍ෂා කරන්නට මුල් වූවන් අතර ඔහු ප්‍රමුඛයෙකි.මාවත් තුනක් නියෝජනය කළ කලාව ගැන වෙනස් අදහස් දැරූ දක්ෂ ශිල්පීන් තිදෙනෙක් මෙලෙස පසුගිය සතියේ අප හැර ගියේය. ක්ෂණිකාලෝක දල්වන වර්තමාන කලා අඹරෙහි ඔවුන් තිදෙන අනභිභවනීයය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=n1206231</link>
    <topic>අනතුරට පත් වූ යාත්‍රාවේ ශ්‍රී ලාංකික කිසිවෙක් නැහැ</topic>
    <author>මහින්ද අලුත්ගෙදර</author>
    <content>ඕස්ට්‍රේලියාවේ ක්‍රිස්මස් දූපත ආසන්නයේදී අනතුරට පත්වූ යාත්‍රාවේ සිට දිවි බේරාගත් සරණාගතයන් අතර ශ්‍රී ලාංකිකයන් කිසිවකු නැතැයි විදේශ කටයුතු අමාත්‍යාංශය අවධාරණය කරයි.මෙලෙස දිවි බේරාගත් පිරිස අතර ශ්‍රී ලාංකිකයන් කිසිවකු නොමැති බවට ඕස්ට්‍රේලියානු සාගරික ආරක්ෂක අධිකාරිය මඟින් සඳහන් කළ බවට එරට ශ්‍රී ලංකා මහ කොමසාරිස් අද්මිරාල් තිසර සමරසිංහ මහතා ප්‍රකාශ කළේ යැයි විදේශ කටයුතු අමාතයාංශයේ පොදු සන්නිවේදන අංශයේ අධ්‍යක්ෂ ජනරාල් සරත් දිසානායක මහතා දිනමිණ ට පැවසීය.මේ අතර බේරාගනු ලැබූ 110 දෙනාගෙන් සිව්දෙනකුද පසුව ජීවිතක්ෂයට පත්වූ බව ඉන්දුනීසියාවේ ශ්‍රී ලංකා තානාපති නන්ද මල්ලවආරච්චි මහතා සඳහන් කර ඇත.කෙසේ වුවද ඕස්ට්‍රේලියාව බලාගිය මෙම යාත්‍රාවේ සිටි තවත් 90 දෙනකු පමණ අතුරුදන් වී තිබෙන අතර ඔවුන් සෙවීම සඳහා ඕස්ට්‍රේලියානු හා ඉන්දුනීසියානු නාවික හමුදා, ගුවන් හමුදා කණ්ඩායම් ඒකාබද්ධ මෙහෙයුම් ආරම්භ කර තිබෙන බවද ඒ මහතා සඳහන් කළේය.අනතුරට පත් යාත්‍රාවේ ගමන් කළ සියලු දෙනාම පිරිමින් වන අතර වයස අවුරුදු 13 ක කුඩා දරුවකුද ඒ අතර වන බව වාර්තා වෙයි.මෙම යාත්‍රාවේ සිටි බොහෝ පිරිසක් ඇෆගනිස්තාන ජාතිකයන් බවට හඳුනාගෙන ඇති අතර බේරාගත් පිරිස අතරින් තිදෙනකුගේ සෞඛ්‍ය තත්ත්වය අයහපත් වීම හේතුවෙන් රෝහල්ගත කර තිබෙන බවද සෙසු සාමාජිකයන් විශේෂ රැඳවුම් මධ්‍යස්ථානයක් වෙත රැගෙන යාමට ඕස්ට්‍රේලියානු බලධාරීන් පියවර ගත් බවද වාර්තා වෙයි.ඉන්දීය මුහුදු සීමාවේ සිට නාවික සැතපුම් 120 ක් සහ ඕස්ට්‍රේලියානු ක්‍රිස්මස් දූපතට කිලෝමීටර් 2600 කට ඈතින්වූ ඉන්දුනීසියානු මුහුදු සීමාවේදී මේ යාත්‍රාව අනතුරට පත්ව තිබෙන බව විදේශ කටයුතු අමාත්‍යාංශය සඳහන් කරයි.මේ අතර විදේශ කටයුතු අමාත්‍යාංශය පෙන්වා දෙන්නේ නීති විරෝධී ආකාරයෙන් ශ්‍රී ලාංකික සංක්‍රමණිකයන් විශාල පිරිසක් පසුගිය කාලයේ ඕස්ට්‍රේලියාවට ඇතුළු වීමට උත්සාහ දරා තිබෙන බවත් ඔවුන්ගෙන් වැඩි ප්‍රමාණයක් එරට බලධාරීන්ගේ අත්අඩංගුවට පත්ව ක්‍රිස්මස් දූපතේ රඳවා තිබෙන බවත්ය.රුපියල් ලක්ෂ ගණනින් මුදල් වැය කොට ඕස්ට්‍රේලියාවට ගියද කිසිඳු ඵලක් නොවන බව පෙන්වා දෙන එම අමාත්‍යාංශය ඊට අමතරව සිදුවූ අනතුරු හේතුවෙන් ඇතැමුන් ජීවිතක්ෂයට පත්වූ අවස්ථා වාර්තා වන බවද කියාසිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=n1206232</link>
    <topic>ඉන්දු-ශ්‍රී ලංකා සබඳතා පළුදුවීමට ඉඩ තබන්නේ නැහැ</topic>
    <author/>
    <content>දීර්ඝ ඉතිහාසයකට උරුමකම් කියන ඉන්දු - ශ්‍රී ලංකා සබඳතා පළුදුවීමට මොනම හේතුවක් නිසාවත් ඉඩ නොතබන බව දෙරටේ රාජ්‍ය නායකයෝ අවධාරණය කරති.ශ්‍රී ලංකාවත් ඉන්දියාවත් අතර ඇති සබඳතා පිළිබඳ දෙරටම නිරන්තර අවධානයෙන් සිටින බවත් රාජ්‍ය නායක දෙපළ පෙන්වා දෙති.බ්‍රසීලයේ රියෝ ද ජෙනයිරෝ නුවර පැවැත්වෙන රියෝ + 20 පරිසර සමුළුවට සහභාගීවීම සඳහා බ්‍රසීලයට ගොස් සිටින ජනාධිපති මහින්ද රාජපක්ෂ මහතා සහ ඉන්දීය අග්‍රාමාත්‍ය මන් මෝහන් සිං මහතා අතර පෙරේදා (21) පැවැති හමුවේදී මේ බව අවධාරණය කෙරිණ.ද්වි පාර්ශ්වික සාකච්ඡා ඇරඹීමට ප්‍රථම ඉන්දු - ශ්‍රී ලංකා රාජ්‍ය නායකයන් පමණක් සහභාගී වූ හමුවක් ද පැවැති අතර මේ පෞද්ගලික හමුව සහ ද්විපාර්ශ්වික සාකච්ඡා ඉතා සුහදශීලීව පැවැත්විණ.ඉන්දියාවත් ශ්‍රී ලංකාවත් අතර පවතින දීර්ඝකාලින බැඳීම පිළිබඳ මෙහිදී රාජ්‍ය නායකයන් දෙපළගේ කතා බහට ලක් විය. ගැටලුකාරී අවස්ථාවලදී සාකච්ඡා මාර්ගයෙන් එයට විසඳුම් සෙවීමේ හැකියාව ඇති බවද අවධාරණය කෙරිණ.ඉන්දීය රජයේ ද සහාය ඇතිව උතුරු නැඟෙනහිර ඉදිකිරීමට යෝජිත නිවාස 50,000 වැඩපිළිවෙල පිළිබඳ මෙහිදී සාකච්ඡාවට බඳුන් විය.ඉතාම කඩිනමින් එම නිවාසවල ඉදිකිරීම් ඇරඹීමට තීරණය කෙරුණු අතර සාම්පූර් විදුලි බලාගාරයේ ඉදිකිරීම් පිළිබඳ ද දීර්ඝ වශයෙන් සාකච්ඡා කෙරිණි. අමාත්‍යවරුන් වන මහාචාර්ය ජී.එල්.පීරිස්, අනුර පි‍්‍රයදර්ශන යාපා, විමල් වීරවංශ, පාඨලී චම්පික රණවක, මහින්ද අමරවීර, නියෝජ්‍ය ඇමතිනි නිරූපමා රාජපක්ෂ, පා.ම සජින් වාස් ගුණවර්ධන, ජනාධිපති ලේකම් ලලිත් වීරතුංග, පාලිත කොහොන යන මහත්ම මහත්මීහුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=n1206233</link>
    <topic>ඩෙංගු මඬින සටන ඇරැඹෙයි</topic>
    <author>කොටදෙනියාව සමූහ එම්.පී.කුමාර</author>
    <content>සෞඛ්‍ය ඇමති මෛත්‍රීපාල සිරිසේන මහතාගේ සහ ආරක්ෂක ලේකම් ගෝඨාභය රාජපක්ෂ මහතාගේ මෙහෙයවීමෙන් ඊයේ (22) ආරම්භවූ ඩෙංගු මඬින සටනට ආරක්ෂක අමාත්‍යාංශය දායකවීමේ වැඩ සටහන යටතේ ගුවන් හමුදා සෙබළු 1200 කගේ සහාය ඇතිව දිවුලපිටියේ ග්‍රාම නිලධාරි වසම් 49 ක මෙහෙයුම් හා ශ්‍රමදාන ඊයේ 22 පෙරවරුවේ ආරම්භ කෙරිණි.රාජ්‍ය ආයතන , පොදු ස්ථාන මෙන්ම පෞද්ගලික නිවෙස් ද මෙහිදී පරීක්ෂාවට ලක් කෙරිණි. ඒකල ගුවන් හමුදා කදවුරේ අණ දෙන නිලධාරී ගෲප් කමාන්ඩර් ලක්සිත ගුණවර්ධන මහතාගේ මෙහෙයවීමෙන් වින්ග් ක්මාන්ඩර් වසන්තද සිල්වා මහතාගේ ප්‍රධානත්වයෙන් යුත් සෙබළ පිරිස කණ්ඩායම් 49 කට බෙදී මෙම ඩෙංගු මැඞීමේ කටයුතුවල යෙදුණේය.ඒ ඒ වසම් වල ග්‍රාම නිලධාරින් ඇතුළු සෙසු ක්ෂේත්‍ර නිලධාරීන් දිවුලපිටිය ප්‍රාදේශීය ලේකම්එච්.එම්.එල්.එස්. හේරත් මහත්මිය විසින් යොදවා තිබූ අතර දිවූලපිටිය පොලීසියේ නීලධාරීහුද මේ සදහා දායකවූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=n1206234</link>
    <topic>ඊළඟ කන්නයේ වගා කිරීම සඳහා ගොවීන්ට සහන</topic>
    <author>සමන්මලී ප්‍රියශාන්ති</author>
    <content>වියළි කලාපයේ ගොවි බිම් හෙක්ටයාර් 50000 ක් පමණ නියඟය හේතුවෙන් තර්ජනයට ලක් ව ඇතැයි කෘෂිකර්ම ඇමැති මහින්ද යාපා අබේවර්ධන මහතා ප්‍රකාශ කළේය.තවත් සති දෙක තුන ඇතුළත වැසි ලැබුණොත් තර්ජනයට පත්ව ඇති ගොවි බිම්වලින් භාගයක් පමණ රැක ගැනීමට ඉඩ ලැබෙන බවද හෙතෙම පැවසීය‍.නියගය නිසා විනාශ වු කොටස් ගණනය කිරීමේ කටයුතු වැසි ලැබුණු පසු සිදු කරන බවත් ඒ අනුව වගාවන්ට සිදු ව ඇති හානියට සරිලන පරිදි ඊළඟ කන්නයේ වගා කිරීම සඳහා ගොවීන්ට සහන ලබා දෙන බවත් අබේවර්ධන මහතා කීවේය.ස්වාභාවික විපත් හේතුවෙන් විනාශවන වගාවන් සඳහා රජය සැම විටම වන්දි ලබා දීමට ඉදිරිපත් වන බවත් පසුගිය වසරේ එසේ වගා හානි වූ ගොවීන්ට මුදල් අධාර ලබා දී තිබෙන බවත් කීය‍.ඊට අමතරව ගොවීන්ට නොමිලයේ බිත්තර වී ලබා දීම, භෝග වර්ග ලබාදීම, තාක්ෂණය ලබාදීම ඇතුළු කාර්යයන් ද රජය මඟින් ඉටු කර ඇතැයි හෙතෙම පැවසීය.වියළි කලාපයේ ‍ගොවින් සම්බන්ධයෙන්ද රජය අවශ්‍ය වෙලාවට අවශ්‍ය අයුරින් තීරණ ගන්නා බවත් අබේවර්ධන මහතා වැඩි දුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=n1206235</link>
    <topic>ඇමැති අතාවුදට ඇප</topic>
    <author>දයාරත්න බණ්ඩාර – කෑගල්ල දිස්ත්‍රික් සමූහ</author>
    <content>වරකාපොළ කොහොඹදෙනියේ පෞද්ගලික ඉඩමකට ඇතුළු වී එම නිවසේ සිටි පදිංචිකරුවන්ට බැණ වැදී තර්ජනය කිරීමේ නඩුවක විත්තිකරුවකු වූ ග්‍රාමීය කටයුතු පිළිබඳ ජ්‍යෙෂ්ඨ ඇමැති අතාවුද සෙනෙවිරත්න මහතා වරකාපොළ මහේස්ත්‍රාත් අමන්ත ලක්මාල් වික්‍රමසූරිය මහතා විසින් ලක්ෂ දහයක ශරීර ඇප සහ පුද්ගල ඇප මත මුදාහරින ලදී.ඇමැති ආරක්ෂකයන් දෙදෙනකු අධිකරණයේ පෙනී සිිටි අතර ඉන් එක් අයකුට රුපියල් ලක්ෂ දහය බැගින් ශරීර ඇප හා පුද්ගල ඇප මත මුදාහැර ඇත.පසුගිය 12 වෙනි දින හෝ ඊට ආසන්න දිනයක කොහොඹදෙණියේ පදිංචි කරුණානායක ජයලත් බණ්ඩාර යන අයගේ ඉඩමට බලහත්කාරයෙන් ඇතුළු වී පදිංචිකරුවනට බැණ වැද තර්ජනය කර බිය ගන්වා එම ඉඩමේ තිබු ජල ව්‍යාපෘතියට අයත් දේපළවලට අලාභ හානිකර එහි කොටසක් සොරාගෙන යාම පිළිබඳ මෙම නඩුවෙන් චෝදනා ලබා ඇත්තේ ඇමැති අතාවුද සෙනෙවිරත්න, වරකාපොළ ප්‍රාදේශීය සභා මන්ත්‍රී සරත් සුමනසූරිය, අනෝමා සේනාරත්න, අමිල වික්‍රමසිංහ, ආනන්ද කුමාරසිංහ, කේ. ඩී. ගුණවර්ධන, ලාල් දිසානායක, අජිත් සිසිර කුමාර, ඇස්. බී. ගුණසේන, ඇම්. ඒ. ජයතිලක, කේ. කරුණාවතී, මල්ලිකා දමයන්ති, කේ. ටී. පියසේන, ජේ. එම්. පේමරත්න, තරංග කුමාර, කේ. ගුණවර්ධන, අරුණ කුමාර, ගුණරත්න, ඉන්දික ජය සුනන්ද, ඇම්. ඒ. ජයතිලක හා සුමේදනී ද සිල්වා යන අයයි.ඇමැති අතාවුද සෙනෙවිරත්න මහතා පසුගිය 14 වෙනි දින අධිකරණයේ පැවැති මෙම නඩුවට ඉදිරිපත් නොවී 22 වැනි දින ඉදිරිපත් වීම නිසා ඉහත ඇප මත මුදාහැර ඇත.නීතිඥ ලියනසේකර, ශාන්ත වර්ණකුලසූරිය යන මහත්වරු ඇමැතිවරයා වෙනුවෙන් පෙනී සිට ඇමැතිවරයාගේ නිර්දෝෂිභාවය ප්‍රකාශ කළේය.පැමිණිල්ල වෙනුවෙන් පෙනී සිටි නීතිඥ අමල් රන්දෙනිය මහතා කියා සිටියේ පැමිණිලි පක්ෂය ජලය ලබා ගැනීමට නළ ළිඳ තැනූ අවස්ථාවේ මේ වැසියන් ඇතුළු මන්ත්‍රීවරුන් පැමිණ ජල ව්‍යාපෘතිය කඩා බිඳ දමා සිමෙන්ති ගෙනැවිත් ඒ තුළට පිරවූ බවය. මෙම ව්‍යාපෘතිය සඳහා මූලික වාර්තා ලබාගෙන ඇති බවත් අධිකරණයේ ඉදිරියේ පැවැසීය.පසුව දෙපාර්ශ්වය ඇමතූ® මහේස්ත්‍රාත්වරයා ඇමැතිවරයාට ලක්ෂ දහයක ශරීර ඇපයක් හා පුද්ගල ඇපයක් නියම කර සතියකට දිනක් වරකාපොළ පොලිසියේ අස්සන් තැබීමට නියෝග කළේය.තවද නියමිත දිනයේ අධිකරණයේ පෙනී සිටින ලෙසත් ඇප කොන්දේසි ලිහිල් නොකරන බවත් කිසිවකුට තර්ජනය නොකරන ලෙසටත් නියෝග කළේය. වැඩිදුර නඩුව ජුලි මස 20 වෙනි දිනට කල් තැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=n1206236</link>
    <topic>නව ලිහිසි තෙල්  වර්ගයක් වෙළෙඳ පොළට</topic>
    <author/>
    <content>ලොව ලිහිසි තෙල් නිපදවන ප්‍රමුඛතම සමාගමක් වන ප්‍රංශයේ මොතුල් සමාගමේ ශ්‍රී ලංකාවේ බලයලත් අලෙවි නියෝජිතයා වන ඩයිනමික් මොටර්ස් සමාගම මෝටර් රථවල අශ්වබල ශක්තිය 7 ගුණයකින් වර්ධනය කරන ඊස්ටර් කෝර් (EASTER CORE)තාක්ෂණයෙන් නිපදවන අධි ක්‍රියාකාරිත්වයෙන් යුත් මොතුල් 300 ඍ ලිහිසි තෙල් පසුගියදා මෙරට වෙළෙඳ පොළට හඳුන්වා දුන්නේය.මෝටර් රථ ධාවකයන් සඳහා විශේෂයෙන් නිපද වූ මේ මොතුල් 300 ඍ ලිහිසි තෙල් හඳුන්වා දීමත් සමගම මොතුල් සමාගම විසින් ලොවට හඳුන්වා දුන්ඡ්ඉඊඡ්අ ඛ්ර්‍ණඅඡ් සුවිශේෂි තාක්ෂණයේ විශිෂ්ටත්වය මෝටර් රථ ධාවකයන්ට උපයෝග කරගත හැකි වෙයි.මේ ලිහිසි තෙල් භාවිත කිරීමෙන් කිසිදු යාන්ත්‍රික නවීකරණයකින් තොරව මෝටර් රථයක අශ්ව බල ශක්තිය වර්ධනය කරයි. ඊට අමතරව එන්ජිමේ දිගුකාලීන පැවැත්ම, ඉන්ධන පිරිමැස්ම මෘදු ධාවනය හා පරිසර හිතකාමිත්වයද වර්ධනය වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=n1206237</link>
    <topic>කොළඹ කත්මණ්ඩු සෘජු ගුවන් සේවා ඇරැඹේ</topic>
    <author/>
    <content>කොළඹ සහ කත්මණ්ඩු නුවර අතර සෘජු ගුවන් සේවා කටයුතු කඩිනමින් ආරම්භ කිරීමට පියවර ගෙන ඇත.ජනාධිපති මහින්ද රාජපක්ෂ මහතා සහ නේපාල අගමැති Baburan Bhattaraj මහතා අතර බ්‍රසීලයේ රියෝ ද ජෙනයිරෝ නුවර දී පැවති හමුවකදී මේ පිළිබඳ දීර්ඝ වශයෙන් සාකච්ඡා වූහ.මේ අනුව මිහින් ලංකා ගුවන් සේවය මගින් කොළඹ – කත්මණ්ඩු අතර සෘජු ගුවන් සේවයක් ආරම්භ කෙරෙනු ඇත.  එය ඉතා ඉක්මනින් ක්‍රියාවට නැංවීමට මෙහිදී තීරණය කෙරිණි. ශ්‍රී ලංකාව හා නේපාලය යන දෙරට විසින්ම සිදුකරනු ලබන ජල විදුලි උත්පාදන කටයුතු පිළිබඳව ද මෙහිදී නායකයින් දෙපළ අතර සාකච්ඡාවට බඳුන්වූහ.නේපාලයේ ජල විදුලි නිපදවීමේ ව්‍යාපෘති වැඩි දියුණු කිරීම සඳහා ශ්‍රී ලංකාවේ ජල විදුලි ක්ෂේත්‍රයේ ඉංජිනේරුවන්ගේ සහ තාක්ෂණික සහාය ලබාදෙන ලෙස නේපාල අග්‍රමාත්‍යතුමා මෙහිදී මහින්ද රාජපක්ෂ මහතාගෙන් ඉල්ලීමක් කළේය.නේපාල අග්‍රාමාත්‍යවරයාගේ ඉල්ලීම කඩිනමින් ඉටුකිරීමට අවශ්‍ය පියවර ගන්නා ලෙස එම අවස්ථාවේදීම ජනාධිපතිතුමා විදුලිබල අමාත්‍යවරයා වෙත උපදෙස් ලබා දුන්නේ ය.එසේම ලුම්බිණි සංවර්ධන කටයුතු පිළිබඳව ද මෙම හමුවේ දී දීර්ඝ වශයෙන් සාකච්ඡා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=n1206238</link>
    <topic>සෞඛ්‍ය වෛද්‍ය නිලධාරියාටතර්ජනය කළේ නැහැ</topic>
    <author>දකුණු පළාත් සංචාරක</author>
    <content>මළ අපද්‍රව්‍ය බැහැර කිරීම සම්බන්ධයෙන් සෞඛ්‍ය වෛද්‍ය නිලධාරි සමඟ ඔහුගේ කාර්යාලයට ගොස් සාකච්ඡා කළා මිස කිසිදු බැණවැදීමක් හෝ තර්ජනය කිරීමක් තමා විසින් නොකළ බව ගාල්ල මහ නගර සභාවේ නගරාධිපති  මෙත්සිරි ද සිල්වා මහතා පවසයි.“කාලයක පටන් දඩල්ල ප්‍රදේශයේ විවෘත භූමියක කසළ බැහැර කරනවා කාගෙන්වත් පැමිණිල්ලක් නැහැ. එහෙත් සෞඛ්‍ය වෛද්‍ය නිලධාරියා කියන්නේ මළ අපද්‍රව්‍ය එම ස්ථානයට බැහැර කිරීම සුදුසු නැහැ කියලයි.මේ වන විටත් නගරයේ වැසිකිළි කිහිපයක් උතුරා යනවා ඒවා ඉවත් කරන ලෙස අයදුම් පත්‍ර දැම්මා. එහෙත් ඒවා ඔහු ප්‍රතික්ෂේප කරලා. මේ ගැන කතා කරන්නයි මම ඔහුගේ කාර්යාලයට ගියේ. ඒ ගිහින් සාකච්ඡා කළා මිස කිසිදු බැන තර්ජනය කිරීමක් මගෙන් සිදු වුණේ නැහැ” යිය නගරධිපතිවරයා පවසයි.ගාල්ල මහ නගර සභාවේ නගරාධිපති මෙත්සිරි ද සිල්වා මහතා නගර සභාවේ සෞඛ්‍ය වෛද්‍ය නිලධාරී වෙනුර සිඟාරආරච්චි මහතාට තර්ජනය කළේ යයි කියන සිද්ධියක් මත ගාල්ල මහ නගර සභාවේ සෞඛ්‍ය දෙපාර්තමේන්තුවේ සියලුම නිලධාරීන් හා සේවකයෝ ඊයේ (22) පස්වරුවේ සිට සේවා කටයුතුවලින් බැහැර වූහ.මේ ප්‍රධානියා තමාට බැණ වැදී තර්ජනය කළ බවට වෙනුර සිඟාරආරච්චි මහතා ඊයේ (22) පොලිසියට පැමිණිල්ලක් ද කර තිබුණි.ගාල්ල මහ නගර සභා බල ප්‍රදේශයේ මළ අපද්‍රව්‍ය තවදුරටත් මහමෝදර කලපුව ආශ්‍රිත දඩල්ල ප්‍රදේශයේ විවෘත පරිසරයට මුදාහැරීමට නිර්දේශ ලබා දෙන ලෙස ඉල්ලා නගරාධිපතිවරයා තමාට තර්ජනය කළ බව මේ පිළිබඳ කළ විමසුමකදී සිඟාරආරච්චි මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=n1206239</link>
    <topic>පාඩු ලබන ලංගම ඩිපෝ ගැන සමීක්ෂණයක්</topic>
    <author>ශීලා උඩුවර</author>
    <content>පාඩු ලබන සියලුම ලංගම ප්‍රාදේශිකවල බස් ධාවනය පිළිබඳව සමීක්ෂණයක් කිරීමේ වැඩ පිළිවෙලක් ශ්‍රී ලංගම අරඹා තිබේ.මේ යටාත් වන ප්‍රථම සමීක්ෂණය මේ දිනවල කළුතර ප්‍රාදේශිකයේ අරඹා ඇති අතර ,එම රාදේශිකයට අයත් අලුත්ගම, පාණදුර, කළුතර,හොරණ හා මතුගම යන ඩිපෝ 5 පරීකක්ෂාවට ලක් කෙරේ.ප්‍රවාහන ඇමති තුමාර වෙල්ගම මහතාගේ උපදෙස් පරිදි ලංගම සභාපති ශෂී වෙල්ගම මහතාගේ මෙහෙය වීමෙන් මෙම සමීක්ෂණය සිදු කරන අතර, ප්‍රධාන කාර්යාලයේ හා ප්‍රාදේශිකයේ නිලධාරින් සැම බස් රථයකම එක්කෙනා බැගින් ගමනන් කරනු ලැබේ.මෙම සමීක්ෂණය ආරම්භ කීරීමෙන් පසු එම ඩිපෝවල දෛනික ආදායම ඉහළ ගොස් ඇති බව සභාපතිවරයා පැවසීය.සෙනසුරාදා , ඉරිදා දින යන් ඇතුළුව සතියේ දින 7ම මෙ සමීක්ෂණය කරන බවත්, සමීක්ෂණය කරන හා නොකරන දිනයන් මේ අනුව සසඳා බැලිය හැකි බවත් සභාපතිවරයා සඳහන් කළේයලංගම දෛනික ආදායමෙන් සියයට 15 ක් පමණ නොලැබී යාම නිසා මෙම පියවරගෙන ඇති අතර , බස්රියේ ප්‍රවේශපත් නිතුත් තිරිම, මගීන් සංඛ්‍යාව ඇතුළු කරුණු රැසක් කෙරෙහි මෙහිදී අවධානය යොමු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=n12062310</link>
    <topic>ඩෙංගු පරික්ෂාවට ගිය නිලධාරීන්ට මරදාන ප්‍රසිද්ධ පාසලක විදුහල්පති බැණවදී</topic>
    <author>ජීවනී පතිරණ</author>
    <content>ඩෙංගු මදුරු කීටයින් ඇතැයි ලැබුනු දුරකතන ඇමතුමක් මත මරදාන ප්‍රදේශයේ ප්‍රසිද්ධ පිරිමි විදුහලක් පරීක්ෂාවට ගිය මහජන සෞඛ්‍ය පරීක්ෂකවරයෙකුට එම විදුහලේ විදුහල්පතිවරයා දැඩි ලෙස දෝෂාරෝපනය කරීමේ සිද්ධියක් කොළඹ නගර සභා ආරංචිමාර්ග අනාවරණය කරයි.විදුහල් ක්‍රීඩාපිටිය කෙලවරේ තිබූ ටයර්, තැඹිලි කෝම්බ කීපයක හා බේසමක මදුරු පිලවුන් සිටි බවත් එම ස්ථානය ශ්‍රද්ධ පවිත්‍ර කර ගත යුතු බවත් විදුහල්පතිවරයා දැනවත් කිරීමට ගිය අවස්ථාවේ මෙම සිදුවීමට මුහුන පෑමට සිදු වී ඇත.ක්‍රීඩා පිටිය අයත් ඉඩම පාසලට අයිති නොවන බැවින් පිරිසිදු කිරීමේ කටයුතු සිදු කළ නොහැකි බවද පාසලේ නඩත්තු නිලධාරීතුමා මහජන සෞඛ්‍ය පරීක්ෂකවරයාට දන්වා තිබේ.තමන්ට ඇත්තේ පාසලේ ඉගැන්වීමේ කටයුතු මිස ඩෙංගු ගැන සෙවීම නොවන බව පවසා ඇති විදුහල්පතිවරයා, නැවත පාසැල පැත්ත පලාතේ නොඑන ලෙසද අදාල මහජන සෞඛ්‍ය පරීක්ෂකවරයාට දන්වා තිබේ.කසල ඉවත්කිරීමට සඳහා කොළඹ මහා නගර සභාවේ ලොරි රථයක් විදුහල් භූමියට ගෙන ආවද තම රාජකාරිය වැලැක්වූ විදුහල්පතිවරයා සෞඛ්‍ය අමාත්‍යවරයාට හා පොලිස්පතිවරයාට තමා මේ සම්බන්ධයෙන් දැනුම් දෙන බවද පවසා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=n12062311</link>
    <topic>අනියම් සැමියා විවාහ වූ දිනයේ දෙදරු මව කළු ගඟට පැනලා</topic>
    <author>කළුතර මධ්‍යම සමූහ</author>
    <content>තම අනියම් සැමියා විවාහ වීම විඳ දරා ගත නොහැකි වූ 21 හැවිරිදි දෙදරු මවක් දිවි නසා ගැනීම සඳහා පෙරේදා (21) සවස කළු ගඟට පැන ඇති අතර සුළු වේලාවක් තුළදී නාවික හමුදා භටයින් විසින් ඇය බේරාගෙන ඇත.ඇගේ අනියම් සැමියාගේ විවාහය සිදුවී ඇත්තේ පෙරේදා (21) ය. ගුවන් හමුදා භටයෙකු සමග විවාහ වී සිටි ඇය තම අනියම් සැමියාගේ විවාහය වලක්වා ගැනීම සඳහා කළු ගඟට පැන්න බව පොලිසියට ප්‍රකාශ කර තිබේ.නාවික හමුදා භටයින් විසින් බේරා ගනු ලැබූ එම කාන්තාව දකුණු කළුතර පොලිසිය මගින් කළුතර නාගොඩ මහ රෝහලට ඇතුළත් කර තිබූ අතර ඇගේ මාපියන් පෙරේදා (21) රාත්‍රියේම ඇය රෝහලින් කැඳවාගෙන ගොස් ඇතැයි රෝහල් පොලිසිය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=n12062312</link>
    <topic>කෘමීන් ගෙනගිය විදේශික යුවළක් කුරුඳුගහහැතැක්මේ දී අත්අඩංගුවට</topic>
    <author>නිමල් රාජපක්‍ෂ සහ රක්‍ෂණ ශි‍්‍රයන්ත</author>
    <content>කෘමීන් අටදෙනකු රැගෙන අධිවේගී මාර්ගය ඔස්සේ ගමන්කළ විදේශික යුවළක් කුරුඳුගහහැතැක්ම පොලිසිය මගින් ඊයේ (22) සවස 3.45ට පමණ අත්අඩංගුවට ගෙන ඇත.අදාළ විදේශික යුවළ වැලිගම ප්‍රදේශයේ සිට කොළඹ තරුපහේ හෝටලයකට මෙම කෘමීන් රැගෙන එන බවට ලද තොරතුරක් මත ඔවුන්ව කොටුකරගත් බව පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා දිනමිණට පැවසීය.ස්ලෝවැකියානු ජාතිකයකු වූ හතලිස් හත්හැවිරිදි අයෙකු හා චෙක් ජාතික විසිහත්හැවිරිදි යුවතියක් මෙසේ අත්අඩංගුවට ගෙන ඇති අතර ඔවුන් මෙම කෘමීන් පරීක්ෂණ නළ තුළ දමාගෙන තිබූ බව පොලිසිය පවසයි.සිද්ධිය සම්බන්ධව ඇල්පිටිය පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=n12062313</link>
    <topic>නියඟ කාලගුණය නිසා එළවළු මිල ඉහළ යා හැකියි</topic>
    <author/>
    <content>පවතින අධික නියඟය හේතුකොට ගෙන එළවළු මිල ඉදිරියේදී තුන්ගුණයකින් ඉහළයාමේ අවදානමක් පවතින බව මධ්‍යම පළාත් නියෝජ්‍ය කෘෂිකර්ම අධ්‍යක්‍ෂ චන්ද්‍රසිරි පෙරේරා මහතා පැවැසීය.මෙම යල කන්නයේදී පවතින නියඟය නිසා වී වගාව සිදුකොට ඇත්තේ හෙක්ටයාර් දොළොස් දහසකින් හෙක්ටයාර් තුන්දහසකට ආසන්න ප්‍රමාණයක බවත් පසුගිය වර්ෂවලට සාපේක්ෂව එළවළු වගාකොට ඇත්තේ ඉතා සුළු බිම් ප්‍රමාණයක පමණක් බවත් චන්ද්‍රසිරි මහතා වැඩිදුරටත් පැවැසීය.මේ බව අනාවරණය වූයේ මහනුවර දිස්ත්‍රික් ලේකම් එච්. එම්. ගාමිණී සෙනෙවිරත්න මහතාගේ ප්‍රධානත්වයෙන් පැවැති මහනුවර දිස්ත්‍රික් කෘෂිකර්ම කමිටුවේදීය.ජල ජීවී අධිකාරියේ මහනුවර දිස්ත්‍රික් නිලධාරී එස්. වික්‍රමසිංහ මහතා ප්‍රකාශ කළේ මේ වසරේදී වික්ටෝරියා ජලාශයට මත්ස්‍ය පැටවුන් ලක්‍ෂ දහතුනක් මුදාහැරීමට සැලසුම් කොට තිබුණත් ජල මට්ටම පහත බැසීම නිසා මත්ස්‍ය පැටවුන් විසිහයදහසක් පමණ මුදාහල බවයි.නියඟය හේතුවෙන් මහනුවර දිස්ත්‍රික්කයේ කුඩා තේවතු නිෂ්පාදනය සියයට විස්සකින් පහත වැටී ඇති බව කුඩා තේවතු සංවර්ධන අධිකාරියේ නිලධාරීන් විසින් මෙහිදී අනාවරණය කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=r1206231</link>
    <topic>අවිස්සාවේල්ල අවට හෙරොයින් අලෙවි කළ ජාවාරම්කරු මත්කුඩු පැකට් සමඟ අල්ලයි</topic>
    <author>මංජුල හිරිපිටිය හෝමාගම සංචාරක</author>
    <content>කොළඹ සිට අවිස්සාවේල්ල හා ඒ අවට ප්‍රදේශවලට හෙරොයින් බෙදා හැරිය ප්‍රධාන පුද්ගලයා හෙරොයින් පැකට් තොගයක් සමඟ අත්අඩංගුවට ගැනීමට අවිස්සාවේල්ල පොලිසිය සමත් වී ඇත.ජංගම දුරකථන ඔස්සේ ජාවාරම කරගෙන ගිය සැකකරු අවිස්සාවේල්ලට නුදුරු පුවක්පිටිය ප්‍රදේශයේදී කැලෑවක සිට හෙරොයින් බෙදා හැරීමට සූදානම්ව සිටියදී අවිස්සාවේල්ල පොලිසියේ අපරාධ අංශයේ නිලධාරී කණ්ඩායමක් අත්අඩංගුවට ගෙන තිබේ.සීතාවක කොට්ඨාසය භාර ජ්‍යෙෂ්ඨ පොලිස් අධිකාරී අතුල වීරසිංහ මහතාගේ උපදෙස් මත අවිස්සාවේල්ල පොලිස් ස්ථානාධිපති ප්‍රධාන පොලිස් පරීක්ෂක ලලිත් පුස්සැල්ල මහතාගේ අධීක්ෂණය යටතේ අපරාධ අංශයේ ස්ථානාධිපති උ. පො. ප. සුධීර මහතා ඇතුළු කණ්ඩායමක් සැකකරු අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව සැකකරු රක්ෂිත බන්ධනාගාර ගත කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=r1206232</link>
    <topic>ගෝනපොළ හන්දිය තැපැල්හලට ස්ථිර ගොඩනැඟිල්ලක් නෑ</topic>
    <author>හොරණ සමූහ බන්ධුල ආර්. ගුලවත්ත</author>
    <content>1940 පටන් කුලී සහ බදු පදනමෙන් යුත් ගොඩනැඟිලිවල පවත්වාගෙන ආ ගෝනපොළ හන්දිය තැපැල් කාර්යාලයට ස්ථිර ගොඩනැඟිල්ලක් ලබා ගැනීමේ ගැටලුවට මෙතෙක් විසඳුම් ලැබී නැත.උප තැපැල් කාර්යාලයක්ව පැවැති මෙම තැපැල් කාර්යාලය 1991 පටන් තැපැල් කාර්යාලයක් බවට ශ්‍රේණිගත කෙරිණි.ග්‍රාම නිලධාරී වසම් 20ක ජනතාවට සේවා සපයන මෙම තැපැල් කාර්යාලය දැනට පවත්වා ගෙන යන ස්ථානයෙන් ඉවත් වීමට සිදුව ඇත්තේ බදු මුදල් නැවත වැඩි කිරීමට අදාළ ගොඩනැඟිලි හිමියාගේ ඉල්ලීමක් මත බව අනාවරණය වේ.නව තැපැල් කාර්යාල ගොඩනැඟිල්ලක් සඳහා මේ වසරට තැපැල් දෙපාර්තමේන්තුවෙන් මුල්‍ය ප්‍රතිපාදන ද අනුමත වී ඇතැයි වත්මන් තැපැල් ස්ථානාධිපතිවරයා පැවැසීය.එහෙත් ගෝනාපොළ හන්දිය වාණිජ කලාපය සමීපයේ සුදුසු රජයේ ඉඩමක් නොමැති හෙයින් සංකීර්ණ ගැටලුවක් මතුව ඇත.කෝරලඉම පෙදෙසේ පිහිටි රජයේ ඉඩමකින් අවශ්‍ය බිම් ප්‍රමාණය ලබා දිය හැකි බව හොරණ ප්‍රාදේශීය ලේකම් නිශාන්ති ජයසිංහ මහත්මිය පැවසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=r1206233</link>
    <topic>හංවැල්ල මදුරු තවාන් දැමූ පුද්ගලයකුට දඩ</topic>
    <author>මීගොඩ සමූහ ඩබ්ලිව්. ඩී. ජයතිස්ස</author>
    <content>කොන්ක්‍රීට් පාදමක් මත ජලය එක් රැස් වී මදුරු කීටයන් බෝවීමට ඉඩ හැරීම නිසා හංවැල්ල ජල්තර පදිංචිකරුවකුට හෝමාගම මහේස්ත්‍රාත් සුමිත් අරුණ පෙරේරා මහතා රුපියල් පන්දහසක දඩ මුදලක් නියම කළේය.හංවැල්ල ආටිගල මහජන සෞඛ්‍ය පරීක්ෂක උදිත නලින් රණසිංහ සහ හංවැල්ල පොලිසියේ පො. සැ. 48723 රංජිත් සිරිසේන යන මහත්වරු වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=r1206234</link>
    <topic>පදමට වෙරි වූ ඥාතියා මංගල සභාවේදී මනාලියගේ හිටපු පෙම්වතා ගැන කියලා</topic>
    <author>නුගේගොඩ සමූහ – ඩබ්ලිව්. විදානපතිරණ</author>
    <content>මේ කතාව අසන්නට ලැබුණේ රක්වාන ප්‍රදේශයේ හෝටලයක පැවැත්වූ මංගල උත්සවයකදී ය.මනාලිය වූ තරුණිය මීට පෙර ප්‍රදේශයේ තරුණයෙකු සමග අවුරුදු දෙකක පමණ ප්‍රේම සබඳතාවක් පැවැත්වූවා.ටික කලකින් තරුණයා තරුණිය රවටා ගමෙන් පැන ගියේය.තරුණියගේ් මව් පියෝ කපු මහතකුගේ යෝජනාවකට අනුව දියණියට වෙනත් විවාහයක් සූදානම් කළෝය.දෙපාර්ශවයේම ඥාතීන් සහභාගි කරවාගෙන මංගල උත්සවය පැවැත්විණි.මංගල යුවළ මධුසමයට පිටත්වීමේ වේලාවත් ක්‍රමයෙන් ළංවී ඇති බැවින් උත්සව සභාවක් රැස්විය.මුලින්ම මනමාලියගේ පාර්ශ්වයේ කථිකයකුට ඇරයුම් කළත් ඔහුට කථාකරන්න තබා කෙලින් සිටගන්නවත් බැරි තරමට වෙරි වී සිටියේය. ඒත් ඔහු සභාවේ ඉදිරියට පැමිණ වචන පටලවමින් මනාලියගේ ගුණ යහපත්කම වර්ණනා කෙළේය.මේ කෙල්ලව අද මනමාලියක් වෙලා ඉන්නව දැක්කම මට තියෙන්නෙත් කියන්න බැරි තරම් සතුටක්.මීට කලින් මේකිව බඳින්න කියල ආපු කොල්ල අවුරුදු දෙකක් විතර කෙල්ලව ආශ්‍රය කරල ගමෙනුත් පැනල ගියා.පාර්ශව දෙකේම ඥාතීන් එකිනෙකාගේ මුහුණු බලාගත්හ.මනාලයද මෙතෙක් තමන් නොදන්නා රහසක් හෙළි වූ බැවින් මනාලියගේ මුහුණ බැලුවේය.වහාම එතැනට පැමිණි මනාලියගෙ පාර්ශවයේ කීප දෙනෙක් කථිකයා පැත්තකට ඇදගෙන ගියේ ‘මොනවද මිනිහො ඒ කථා කෙළේ, තමුසෙ හදන්නෙ අදම මේ මගුලත් කඩල දාන්නද’ කියමිනි.මංගල සභාවේ කතා එතනින් හමාර විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=r1206235</link>
    <topic>යතුරු පැදි සොරා ගන්නා දෙදෙනෙක් අත්අඩංගුවට</topic>
    <author>මල්වාන සමූහ මහානාම විතානගේ</author>
    <content>කිරිඳිවැල හා අවිස්සාවේල්ල පොලිස් වසම්වල යතුරුපැදි සොරකම් කිරීමේ යෙදී සිටි සැකකරුවන් දෙදෙනකු සොරාගත් යතුරු පැදි පහක් සමග අත්අඩංගුවට ගෙන ඇත.ලබන 25 දක්වා රක්ෂිත බන්ධනාගාර ගත කර තැබීමට පූගොඩ මහේස්ත්‍රාත් හා අතිරේක දිසා විනිසුරු ජී. එල්. ප්‍රියන්ත මහතා නියම කළේය.මේ දෙදෙනාගෙන් එක් අයකු පොලිස් විශේෂ කාර්ය බළකා සේවයෙන් පැන ගිය අයෙකු වන අතර අනෙක් පුද්ගලයා දාහතර හැවිරිදි පාසල් ශිෂ්‍යයෙකි.මේ දෙදෙනා කිරිඳීවැල හා දෙහිඕවිට ප්‍රදේශවල පදිංචිකරුවෝ වෙති.කිරිඳීවැල පොලිස් ස්ථානාධිපති පොලිස් පරීක්ෂක කේ. ඊ. එන්. දිල්රුක් හා අපරාධ විමර්ශන අංශයේ ස්ථානාධිපති පොලිස් පරීක්ෂක ලයනල් සේනානායක යන නිලධාරීන් ඇතුළු පොලිස් කණ්ඩායමක් වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=r1206236</link>
    <topic>මාවනැල්ල පෞද්ගලික බස් නැවතුම් පොළේඅලි නාවන වළවල්</topic>
    <author>ඡායාරූපය මාවනැල්ල සමූහ-පී. සෙනෙවිරත්න</author>
    <content>බොහෝ කලකින් නඩත්තු කර නොමැති මාවනැල්ල පෞද්ගලික බස් නැවතුම් පොළේ තාර ගැලවී වළවල් සෑදී ඇත. මේ දිනවල ඇද හැළෙන වර්ෂාව නිසා එම වළවල් වල ජලය පිරී මගීන්ගේ ඇඳුම් වල විසිවන බව කියති. මේ බස් නැවතුම්පොළ කඩිනමින් අලුත්වැඩියා කරන ලෙස මගීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=r1206237</link>
    <topic>දිවා කාලයේ නිවෙසේ තනිව විසූ දැරියකට අතවර කරලා</topic>
    <author>නුගේගොඩ සමුහ ඩබ්ලිව්. විදානපතිරණ</author>
    <content>දාහතර හැවිරිදි දැරියකට ලිංගික අතවර කළ 20හැවිරිදි තරුණයකු පොලිසිය මගින් අත්අඩංගුවට ගෙන තිබේ.මේ වන විට එම දැරිය රෝහල් ගත කර ඇති බවත් මව රැකියාවට ගොස් පැමිණෙන තෙක් නිවසේ තනිවම රැඳී සිටින දැරියට දහවල් කාලයේදී මේ සැකකාර තරුණයා ලිංගික අතවර කර ඇති බවත් ප්‍රශ්න කිරීමේදී හෙළිවී තිබේ.මේ සිද්ධිය පිළිබඳව හොරණ මූලස්ථාන පොලිස් පරීක්ෂක එම්. ටී. බී. පත්මකුමාර මහතාගේ උපදෙස් අනුව ළමා හා කාන්තා කාර්යාංශයේ ස්ථානාධිපතිනි පොලිස් පරීක්ෂක පී. එස්. සුභාෂිණී මහත්මිය ඇතුළු පොලිස් නිලධාරීහු වැඩිදුරටත් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=r1206238</link>
    <topic>ජා- ඇළ පොලිස් නිලධාරියකුට පහර දුන්පුද්ගලයෙක් ඇප මත මුදා හරී</topic>
    <author>ජා ඇළ මධ්‍යම ලෙස්ලි පෙරේරා</author>
    <content>ජා ඇළ පොලිසියේ පොලිස් නිලධාරියකුට පහරදී තුවාල සිදු කළ පුද්ගලයෙක්ට රු. 5000 ක මුදල් ඇපයක් හා රු. ලක්ෂ 2 ක ශරීර ඇප මත මුදා හැරීමට මීගමුව ප්‍රධාන මහේස්ත්‍රාත්වරයා නියෝග කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=s1206231</link>
    <topic>ශ්‍රී ලංකාවට ලෝකඩ පදක්කම් 2ක් හිමිවූ ආසියානු වෙරළ ක්‍රීඩා උලෙළ නිමා වෙයි</topic>
    <author/>
    <content>චීනයේ හයියෑන්හී පැවැති 3වැනි ආසියානු වෙරළ ක්‍රීඩා උලෙළ අලංකාර ලෙස නිමාවට පත්වෙයි.ආසියානු වෙරළ ක්‍රීඩා උලෙළකදී පදක්කම් දිනා ගැනීමේ අපේක්ෂාවෙන් පසුවූ ශ්‍රී ලංකාවට ලෝකඩ පදක්කම් දෙකක් හිමිවීම මෙවර ක්‍රීඩා උළෙලේදී විශේෂම සිදුවීමකි.පිරිමි හා කාන්තා කබඩි ක්‍රීඩක ක්‍රීඩිකාවෝ ශ්‍රී ලංකාවට ලෝතඩ පදක්කම් දෙක හිමිකර දෙමින් එම සුවිශේෂී ගෞරවය ගෙන දුන්හ. ආසියාවේ රටවල් 45කින් රටවල් 43ක්ම සහභාගීවූ දැවැන්තම තරගාවලිය ලෙසද 3වැනි ආසියානු වෙරළ ක්‍රීඩා උලෙළ මෙවර ඉතිහාසයට එක්වීමද විශේෂත්වයකි.4වැනි ආසියානු වෙරළ ක්‍රීඩා උලෙළ තායිලන්තයේ පූකට් දිවයිනේ පැවැත්වීම උදෙසා ආසියානු ඔලිම්පික් කමිටුවේ සත්කාරකත්වය භාර දීමද මේ ක්‍රීඩා උලෙළ අවසානයේදී සිදු කෙරිණි.ශ්‍රී ලංකාව වෙනුවෙන් මේ තරගාවලියේදී කැපී පෙනෙන දක්ෂතා දැක්වූ “වින්ඩ් සර්ෆින්“ ක්‍රීඩක චමීර ලක්ෂාන් ගුණවර්ධන මෙවර ක්‍රීඩා උලෙළේ මුල්වරට ශ්‍රී ලංකාවේ දී ක්‍රීඩා නෙකළ ඉසව්වකට ඉදිරිපත්වී 7වැනි ස්ථානයට පැමිණීම පිළිබදව විශේෂ සදහනක් කරමින් පැවැසූවේ ඉදිරියේදී මේ ඉසව්වේදී තරග කර විශාල පෙරැළියක් කිරීමේ හැකියාව ගොඩනැගුණු බවයි.මේ තරගාවලියට සහභාගීවීමෙන් තමාට ලැබුණු අත්දැකීම ඉදිරියේදී විශාල ප්‍රයෝජනයක්වූ බව හෙතෙම සදහන් කළේය.“චීනයේ නිමාවූ තරගාවලියේදී සෙන්ටිමීටර් 293ක් දිග බෝඩ් එකක් උඩයි තරග කරන්න වුණේ.ඒක ශ්‍රී ලංකාවේ නෑ.මුල් වරට එවැනි තරගයකට යොමුවී ආසියාවේ දක්ෂයන් පරාජය කර ඉදිරියට එන්න ලැබීම විශාල දිරියක්“ හෙතෙම පැවැසීය.ආසියානු වෙරළ ක්‍රීඩා උලෙළ නිමාවෙද්දී පදක්කම් සටහනේ පෙරමුණ ගැනීමට චීනය සමත් විය.චීනය රන් පදක්කම් 14ක් රිදී පදක්කම් 10ක් හා ලෝකඩ පදක්කම් 12ක් දිනා ගත්තේය. තායිලන්තය රන් පදක්කම් 13ක් රිදී පදක්කම් 9ක් හා ලෝකඩ පදක්කම් 12ක් ලබා ගත් අතර දකුණු කොරියාව රන් පදක්කම් 6ක් රිදී පදක්කම් 7ක් හා ලෝකඩ පදක්කම් 10ක් දිනා තෙවැනි තැනට පත්වීය.ඉන්දුනීසියාව රන් 6ක් රිදී 6ක් හා ලෝකඩ පදක්කම් 4ක්ද,චීන තායිපේ රන් 3ක් රිදී 6ක් හා ලෝකඩ 6ක් ,ඉන්දියාව රන් 2ක් ලෝකඩ 1ක්,ඉරානය රන් 2ක්,ජපානය රන් 1ක් රිදී 3ක් හා ලෝකඩ 2ක්,ඇෆ්ගනිසිතානය හා කටාර් රන් පදක්කම් 1 බැගින් දිනා ගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=s1206232</link>
    <topic>ත්‍රිත්ව විදුහල ශූරතාව අබියස</topic>
    <author>ෆවුස් මොහොමඩ්</author>
    <content>සිංගර් අන්තර් පාසල් අවුරුදු 20න් පහළ රගර් ලීග් පළමු කොටසේ තරගාවලියේ ආරම්භයේ සිටම රාජකීයයන් සහ සාන්ත පීතර ක්‍රීඩකයන් අතර දෝලනය වූ ප්‍රසාද ලකුණු සටහනේ ප්‍රථම ස්ථානය අත්කරගෙන සිටින ත්‍රිත්ව විදුහල පාසල් රගර් ඉතිහාසයේ ප්‍රථම වරට ලීග් ශූරතාව දිනාගැනීමේ බලාපොරොත්තුවෙන් අද (23) පල්ලේකැලේ පිටියේ දී ඩී.එස්.සේනානායක විදුහලට එරෙහිව සිය අවසන් තරගයට සහභාගි වෙයි.පසුගිය තරග වටයේ දී එතෙක් පෙරමුණේ සිටි රාජකීය විදුහල පරදවා විශිෂ්ට ජයක් වාර්තා කරමින් පෙරමුණ ගත් ත්‍රිත්ව ක්‍රීඩකයෝ අද මුහුණදෙන්නේ ප්‍රසාද ලකුණු සටහනේ අවසන් ස්ථානයේ පසුවන කණ්ඩායම සමගය.එබැවින් අද ඔවුන්ට තරගය ජයගැනීමේ වැඩි අවස්ථාවක් උදාවී ඇත.මේ අතර ප්‍රසාද ලකුණු සටහනේ සිවුවැනි තැනට පත්ව සිටින සාන්ත පීතර විදුහල විද්‍යාර්ථ විදුහල් පිල සමග සාන්ත පීතර විදුහල් පිටියේ දී තරග වදින අතර කිංග්ස්වුඩ් විදුහල සහ විද්‍යා විදුහල් පිල අතර තරගයත් අද බෝගම්බර පිටියේ දී පැවැත්වේ. පළමු කොටසේ 'ඒ' කාණ්ඩයේ අවසන් තරගය වන සාන්ත ජෝශප් විදුහල සහ සාන්ත අන්තෝනි විදුහල අතර තරගය ද අද සී.ආර්.පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=s1206233</link>
    <topic>ශ්‍රී ලංකාව කඩුලු 2කට ලකුණු 300යි</topic>
    <author/>
    <content>පාකිස්තානයට එරෙහිව කුමාර් සංගක්කාර හා තිලකරත්න ඩිල්ෂාන් ලබා ගත් අනගි ශතක මත ඉනිම ගොඩනැගූ ශ්‍රී ලංකාව ගාල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන පළමු ටෙස්ට් ක්‍රිකට් තරගයේ ඊයේ ආරම්භක දිනය නිමා වන විට කඩුලු 2කට ලකුණු 300ක් රැස්කර ගෙන සිටියේය.ඊයේ තරගය නතර කරන විට සංගක්කාර නොදැවී ලකුණු 111ක්ද, නායක මහේල ජයවර්ධන නොදැවී ලකුණු 55ක්ද ලබා ගෙන සිටියහ. මේ දෙදෙන තෙවැනි කඩුල්ල වෙනුවෙන් ලකුණු 113ක නොබිඳි සබඳතාවක් ගොඩනගා ගෙන තිබිණි.‘සංගා’ගේ පන්දු 194ක නොදැවුනු ඉනිම හතරේ පහර 13කින් වර්ණවත් වී තිබිණි. ජයවර්ධන පන්දු 109කට මුහුණ දී සිටි අතර හතරේ පහර 8ක් එල්ල කොට තිබිණි.මිනිත්තු 235ක කාලයක් තිස්සේ පන්දු 180කට මුහුණ දෙමින් කල්පනාකාරී ඉනිමක නිරත වූ ඩිල්ෂාන් හතරේ පහර 13ක් හා හයේ පහරක් සමග ලකුණු 101ක් ලබා ගත්තේය.ඊයේ බිඳ වැටුනු ශ්‍රී ලංකා කඩුලු 2 ම ලබා ගත්තේ දඟ පන්දු යවන සයිඩ් අජ්මාල් ය.ඔහු ලකුණු 81කට මේ කඩුලු 2 ලබා ගත්තේය. සවස තේ පානය සඳහා තරගය නතර කරන විට ශ්‍රී ලංකාව කඩුලු 2ක් දැවී ලකුණු 188ක් රැස්කර ගෙන සිටියේය.කාසියේ වාසිය දිනා ගෙන පළමුව පන්දුවට පහර දීමට තීරණය කළ ශ්‍රී ලංකා කණ්ඩායමේ පළමු කඩුල්ල දිවා ආහාරයට පෙර බිඳ වැටිණි.අජ්මාල්ගේ පන්දුවකට කඩුලු රකින අද්නන් අක්මාල්ගේ ‘ස්ටම්ප්’ කිරීමකට ලක්ව තරංග පරණවිතාන ලකුණු 24කට දැවී ගියේය. පන්දු 59කට මුහුණ දුන් ඔහු හතරේ පහර 4ක් එල්ල කළේය.තේ පානයට තවත් එක් ඕවරයක් පමණක් ඉතිරිව තිබියදී අනෙක් ආරම්භක පිතිකරු තිලකරත්න ඩිල්ෂාන් දැවී ගියේය. අජ්මාල්ගේ දෙවැනි කඩුල්ල ලෙසින් ඔහු දැවී ගියේ කඩුල්ල මුවා කිරීමේ වරදට හසුවෙමිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=s1206234</link>
    <topic>කාල්ටන් සුපර් සෙවන්ස් තරගාවලියට ලබන වසරේදී කණ්ඩායම් 12ක්</topic>
    <author>ෆවුස් ‍මොහොමඩ්</author>
    <content>ලබන වසරේ පැවැත්වෙන කාල්ටන් සුපර් ‍සෙවන්ස් රගර් තරගාවලියට කණ්ඩායම් 12ක් තරග වදින බවත්, අලුතින් එක්වෙන කණ්ඩායම් 2හි හිමිකාරකත්වය විදේශීය රටවලට ලබාදෙන බවත් කාල්ටන් සුපර් සෙවන්ස් තරගාවලි අධ්‍යක්ෂ ජෝර්ජ් සිම්කින් මහතා ප්‍රකාශ කළේය.පසුගිය කාල්ටන් සුපර් සෙවන්ස් තරගාවලියේ සාර්ථකත්වය පිළිබඳව සහ ජාතික රගර් කණ්ඩායමේ ඉදිරි තරග සංචාරයන් පිළිබඳව පසුගියදා කොළඹ පැවැති මාධ්‍ය දැනුවත් කිරීමේ හමුවේදී ඒ මහතා මේ බව පැවැසීය.කාල්ටන් සුපර් සෙවන්ස් තරගාවලිය අන්තර් ජාතික වශයෙන් ඉතාමත් සාර්ථක තරගාවලියක් වූ අතර ඉහළම මට්ටමේ විදේශීය ක්‍රීඩකයන් 40 දෙනෙකු තරගාවලියට සහභාගිවීමේ හේතුවෙන් ඊට අන්තර් ජාතික මට්ටමේ වැදගත්කමක් ලැබී තිබිණි.ලබන වසරේ තරගාවලියේදී ද ලොව විශිෂ්‍ටතම ක්‍රීඩකයන්ගේ දායකත්වය ලබාගැනීමට අදහස් කරන බැවින් තරගාවලියේ කාල වකවානු වෙනස් කිරීමට සිදුවී ඇතැයි ද සිම්කින් මහතා පැවැසීය.වසර 4කට වරක් පැවැත්වෙන ලෝක රගර් ශූරතාවලිය ලබන වසරේ ජූනි මස අග භාගයේදී රුසියාවේ මොස්කව් නුවර පැවැත්වෙන බැවින් එම ශූරතාවලිය නිමාවනතුරු කාල්ටන් සුපර් සෙවන්ස් තරගාවලිය සඳහා සිය ක්‍රීඩකයන් නිදහස් කිරීමට ‍සෙසු රටවල් එකඟ නොවනු ඇතැයි ද, එබැවින් කාල්ටන් සුපර් සෙවන්ස් තරගාවලිය ලෝක රගර් ශූරතාවලියෙන් පසුව පැවැත්වීමට අදහස් කරන බව ද ඒ මහතා පැහැදිලි කළේය.ලබන වසරේ තරගාවලියේ පළමු අදියර ගාල්ල නගරය කේන්ද්‍ර කරගනිමින් පැවැත්වීමට නියමිත අතර දෙවැනි අදියර කොළඹ පැවැත්වේ‍.එමෙන්ම තරගාවලියට පෙර මෙරට රගර් පුහුණුකරුවන්ට නවසීලන්ත ඕල් බ්ලැක්ස් කණ්ඩායමේ පුහුණුකරු වන ගෝර්ඩ්න් ටිචර්ස් යටතේ පුහුණු වැඩමුළුවක් පැවැත්වීමට ද කටයුතු යොදා ඇත.වසර ගණනාවක් පුරා පොදු රාජ්‍ය මණ්ඩලයීය ක්‍රීඩා උලෙළේ රගර් ශූරතාව නවසීලන්තයට හිමිවූයේ ටිචර්ස්ගේ පුහුණුකාරත්වය යටතේය.මේ අතර ජාතික රගර් කණ්ඩායමේ පුහුණුකරු ලෙස කටයුතු කළ ෆිල් ‍ග්‍රිනින්ගේ සේවය තවත් වසර 2ක කාලයක් සඳහා‍ දීර්ඝ කළ බව රගර් සංගමයේ සභාපති අසංග සෙනෙවිරත්න මහතා මාධ්‍ය හමුවේ දී පැවසීය. ග්‍රිනින් ජාතික කණ්ඩායමට අමතරව අවුරුදු 21න් පහළ කණ්ඩායමේ ද පුහුණුකරු ලෙස කටයුතු කරනු ඇතැයි ද ඒ මහතා සඳහන් කළේය. රගර් සංගමයේ ලේකම් රිස්ලි ඉලියාස් මහතා ද මාධ්‍ය හමුවට එක්වී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=s1206235</link>
    <topic>කාන්තා විස්සයි20 ලෝක කුසලානයට ශ්‍රී ලංකා සංචිතය නම් කරයි</topic>
    <author>ෆවුස් මොහොමඩ්</author>
    <content>එළැඹෙන විස්සයි20 ලෝක කුසලාන කාන්තා තරගාවලියට 30 දෙනෙකුගෙන් යුතු ශ්‍රී ලංකා සංචිතයක් නම් කරනු ලැබූ අතර එහි නායකත්වයට ශෂිකලා සිරිවර්ධන පත් කොට තිබේ.සංචිතයේ උපනායිකාව ලෙස සඳමාලි දොලවත්ත නම් කර ඇති අතර පසුගිය අන්තර් පළාත් විස්සයි20 තරගාවලියේ දස්කම් දැක්වූ නවක ක්‍රීඩිකාවන් වන යුද හමුදාවේ නිලක්ෂි සිල්වා, රංගිකා ප්‍රනාන්දු, කැන්ඩි ලේඩිස් පි‍‍ලේ මධුෂිකා මෙත්තානන්ද සමග යොවුන් ක්‍රීඩිකා හංසිමා කරුණාරත්න ද සංචිතයට එක් කොට තිබේ.මෙවර විස්සයි20 ලෝක කුසලාන තරගාවලියේ ප්‍රවර්ධන තානාපතිනියක ලෙස කටයුතු කරන ශෂිකලා එවැනි තනතුරකට පත්වූ ප්‍රථම ශ්‍රී ලාංකික ක්‍රීඩිකාව ද වන්නීය. ඉන්දියාවේ මුම්බායි නුවර රූගත කරන විස්සයි20 ප්‍රවර්ධන චිත්‍රපටයකට රංගනයෙන් එක්වීම සඳහා අයි.සී.සී.යේ ආරාධනය පරිදි ඇය අද ඉන්දියාව බලා පිටත්ව යාමට නියමිතය.විස්සයි20 ලෝක කුසලාන තරගාවලියට සමගාමීව පැවැත්වෙන කාන්තා තරගාවලියට කණ්ඩායම් 8ක් තරග වදින අතර ගාල්ලේ දී හා කොළඹ දී තරග පැවැත්වේ.කාන්තා සංචිතය මෙසේය.ශෂිකලා සිරිවර්ධන (නායිකා), සඳමාලි දොලවත්ත (උප නායිකා), චමරි අතපත්තු, දිලානි මනෝදරා, චමනී සෙනෙවිරත්න, ඊෂානි ලොකුසූරිය, උදේශිකා ප්‍රබෝධනී, ප්‍රසාදිනී වීරක්කොඩි, ඉ‍නෝකා ගලගෙදර, යසෝධා මෙන්ඩිස්, සෙරීනා රවිකුමාර්, ශ්‍රීපාලී වීරක්කොඩි, ඕෂධී රණසිංහ, මධුරී සමුද්‍රිකා, දර්ශනී ධර්මසිරි, දීපිකා රසාංගිකා, ලසන්ති මධුෂානි, චමරි පොල්ගම්පොල, චන්දිමා ගුණරත්න, ඉනෝකා රණවීර, නිලක්ෂි සිල්වා, චාමිකා බණ්ඩාර, රංගිකා ප්‍රනාන්දු, නිලූකා කරුණාරත්න, හංසිමා කරුණාරත්න, මධුෂිකා මෙත්තානන්ද, නිපුනි හංසිකා, අමා කාංචනා, කාංචනා වීරක්කොඩි, ශාලිකා නිලුක්ෂි.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=s1206236</link>
    <topic>දංකොටුව විවෘත රේසිංපාපැදි සවාරිය හෙට</topic>
    <author/>
    <content>දංකොටුව තරුණ කැල පස්වැනි වරටත් සංවිධානය කරන විවෘත රේසිං පා පැදි සවාරිය හෙට (24) පෙරවරු 8.30 දංකොටුව නගරයෙන් ආරම්භ වෙයි.ශ්‍රී ලංකා පා පැදි අතුරු පාලක කමිටුවේ සහයෝගය ඇතිව ප්‍රාදේශීය සභා මන්ත්‍රී රුක්මන් කොළඹගේ් මහතාගේ ප්‍රධාන අනුග්‍රාහකත්වයෙන් පැවැත්වෙන මෙම පා පැදි සවාරිය දංකොටුව නාත්තන්ඩිය මාරාවිල වෙන්නප්පුව සහ තෝප්පුව හරහා වටපහකින් යුක්තය.කිලෝමීටර් 140 ක් දුරැති මෙම තරගයේ ජයග්‍රාහකයාට මුදලින් රුපියල් 50000 ක්ද දෙවන්නාට රුපියල් 30000 ක්ද තෙවැන්නට රුපියල් 25000 ක්ද පිරිනැමෙන බවත් පහලොස් වැන්නා දක්වා ජයග්‍රාහකයින්ට ද මුදල් තිළිණ පිරිනැමෙන බවත් සංවිධායකයින් සඳහන් කර සිටී. තරගයේ වැඩි විස්තර ප්‍රධාන සංවිධායක 0777 175993 ඇමතීමෙන් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=s1206237</link>
    <topic>නුදුටු පුතු දැකගැනීමේ නොඉවසිල්ලෙන් බට් හිරෙන් නිදහස්ව එයි</topic>
    <author>ලාහෝර් (ඒ.එෆ්.පී.)</author>
    <content>“උපන් දා සිට නොදුටු මගේ දෙවැනි පුතා දැකගන්නකන් මට ඉවසුමක් නෑ”, බ්‍රිතාන්‍ය බන්ධනාගාරයක සිර දඬුවම් විඳ ඊයේ යළි මව්බිමට පැමිණි හිටපු පාකිස්තාන ක්‍රිකට් නායක සල්මන් බට් ලාහෝරයේ ජාත්‍යන්තර ගුවන් තොටුපළේදී පැවසීය.“මගේ ජීවිතයේ අමාරු දවස්වල මට උදව් කළ සියළු දෙනාට මම ස්තූතිවන්ත වෙනවා. මගේ නරක දවස් ඉවරයි කියලා මම බලාපොරොත්තු වෙනවා. මගේ පුංචි පුතා බලන්න මට හරි ආසයි” බට් කීවේය. ඔහුගේ දෙවැනි පුතා මෙලොව එළිය දුටුවේ බට් ට සිර දඬුවම් නියම කෙරුණු පසුගිය නොවැම්බර් 3 වැනි දිනයේය.බට්ගේ පියා වන සුල්ෆිකාර් ඇතුළු බට්ගේ ක්‍රීඩා ලෝලීන් 200ක් පමණ ලාහෝර් ගුවන් තොටුපළට රොක්ව සිටියහ. කොළ පැහැති කමිසයක් හා ජීන්ස් කලිසමක් පැළඳ සිටි බට් දර්ශනය වීමත් සමග බැනර ඔසවා ගෙන සිටි ක්‍රීඩා ලෝලීහු බට් ට පක්ෂව උද්යෝග පාඨ හඬ නගන්නට වූහ.කෝපයට පත්ව සිටි බට් ගුවන් තොටුපළින් පිටත්ව යාමට පෙර, තමන්ට ඉඩකඩ සලසා දෙන මෙන් ඉල්ලා කෑගැසුවත් මාධ්‍යවේදීන්ට කතා කිරීම පිණිස මිනිත්තු දහයකට පසුව ඔහු යළි ආවේය. එහිදී, තමන්ගේ ක්‍රීඩා දිවිය කණපිට හැරවූ තරග පාවාදීමේ චෝදනාවලින් තමාගේ නම ශුද්ධ කරන බවට බට් ප්‍රතිඥා දුන්නේය.“මට හරි සන්තෝෂයි. සහනයක් දැනෙනවා” බට් කියා සිටියේය. “මට දවස් දෙක තුනක් මගේ පවුලත් එක්ක ගත කරන්න ඕන. ඊට පස්සේ මම විස්තරාත්මක මාධ්‍ය සාකච්ඡාවක් පවත්වනවා. එහිදී තරග පාවාදීමෙන් මගේ නම ශුද්ධ කර ගන්න මම සියළුම ප්‍රශ්නවලට උත්තර දෙනවා.”2010 අගෝස්තු මාසයේ ලෝඩ්ස්හි එංගලන්තයට එරෙහිව පැවැති ටෙස්ට් තරගයේදී දූෂිත අයුරින් මුදල් ලබා ගැනීමේ චෝදනාව මත 27 හැවිරිදි බට් ට මාස 30ක සිර දඬුවමක් නියම කෙරිණි. එහෙත්, නියමිත සිර දඬුවම් කාලයෙන් කාලකටත් අඩුවෙන් ගෙවීමෙන් පසුව ඔහුට නිදහස ලැබිණි.මුදල් වෙනුවෙන් හිතාමතාම නීති විරෝධී පන්දු යැවීමේ චෝදනාව මත බට්, ඔහුගේ කණ්ඩායම් සගයන් වන මොහමඩ් අසිෆ්, මොහමඩ් ආමිර් හා මසාර් මජීඩ් ඒජන්තවරයා සිරගෙට යැවිණි.සිය හය මසක සිර දඬුවමෙන් අඩක් ගෙවීමෙන් පසුව ආමිර් පසුගිය පෙබරවාරියේ නිදහස් කෙරුණු අතර මාස 12ක සිර දඬුවමක් නියම වූ අසිෆ් පසුගිය මැයි මාසයේදී නිදහස් කෙරිණි.“තරග පාවාදීමට මගේ කිසිම සම්බන්ධයක් නැහැ. මා කළ එකම වරද නම් මට මුදල් දෙන්නට ගිය අය ගැන පැමිණිලි නොකිරීමයි. මම මගේ නීති උපදේශකයන් එක්ක සාකච්ඡා කර අයි.සී.සී. තහනමට එරෙහිව ඇපෑලක් ඉදිරිපත් කරන්නේ කවදාද කියලා තීරණය කරනවා. හොඳ පුද්ගලයෙක් හා ක්‍රිකට් ක්‍රීඩකයෙක් හැටියට මට ආයෙත් ජීවිතේට මුහුණ දෙන්න ඕන” සල්මන් බට් අවසානයේ ප්‍රකාශ කර සිටියේය.බට්, අසිෆ් හා ආමිර් යන පාකිස්තාන ක්‍රිකට් ක්‍රීඩකයන් තිදෙනාට අවම වශයෙන් වසර පහක තරග තහනමක් ජගත් ක්‍රිකට් කවුන්සලය (අයි.සී.සී.) විසින් පනවා තිබේ. මේ තිදෙනා පුනරුත්ථාපනය කරන ලෙසට කවුන්සලය පාකිස්තාන ක්‍රිකට් මණ්ඩලයට නියෝග කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=f1206231</link>
    <topic>සමහරු මැති ඇමැතිවරුන්ට බැන්නට ජනාධිපතිතුමාට වචනයක් කියන්නේ නෑ</topic>
    <author>සාකච්ඡා කෙළේ චූල බණ්ඩාර කුලසේකර ඡායාරූප කිත්සිරි වනසිංහ</author>
    <content>ඉදිරියේ දී පැවැත්වීමට නියමිත මැතිවරණ, රජය සිදුකර ඇති සංවර්ධන වැඩසටහන් සහ පවතින දේශපාලන තත්ත්වය පිළිබඳව අනුරාධපුර නැගෙනහිර ශ්‍රී ලංකා නිදහස් පක්‍ෂ ප්‍රධාන සංවිධායක උතුරුමැද පළාත් සභා සමුපකාර, කර්මාන්ත, නිවාස සහ ග්‍රාම සංවර්ධන ඇමැති එච්. බී. සේමසිංහ මහතා සමඟ කළ සාකච්ඡාවකි.* ඉදිරියේ දී ඔබ නියෝජනය කරන පළාත් සභාව විසුරුවා හරින බවට රාවයක් තිබෙනවා. එහි සත්‍යතාව කෙබදු ද?විසුරුවා හරින බවට කතා තියෙනවා. ඒවාගේම විසුරුවා හරින්නත් ඉඩ තියෙනවා. නමුත් නිල වශයෙන් ප්‍රකාශයට පත්වෙලා නෑ. ඉදිරියේ දී උතුරුමැද, සබරගමුව නැගෙනහිර යන පළාත් සභා විසුරුවා හරින බවට විවිධ මාධ්‍යයන්ගෙන් සහ දේශපාලන ආරංචි මාර්ග මගින් සඳහන් වෙනවා.පළාත් සභාව විසුරුවා හැරීම සඳහා මහ ඇමැතිවරයා ට ආණ්ඩුකාරවරයා වෙත දැනුම් දීමේ බලයක් ව්‍යවස්ථානුකූලව ලැබී තිබෙනවා. ඒ අනුව අවශ්‍ය කටයුතු සිදු කෙරෙයි. ආණ්ඩුවක් පරදින්න මැතිවරණ තියන්නෙ නෑ. හැබැයි විපක්‍ෂයටත් හොඳ අවස්ථාවක් විදියට මේ අවස්ථාව පාවිච්චි කරන්න පුලුවන්. මැතිවරණයට බයේ හැංගිලා විපක්‍ෂය ඉදල හරියන්නේ නෑ. ඒ සඳහා මුහුණ දීලා තමන් ඉන්න තැන මැන ගන්න ඕනෑ.* මහජන නියෝජිතයින්ට ජනතාව ඉදිරියට යන්න බැරි තත්ත්වයක් උදාවෙලා තිබෙනවා ද?සමහරුන්ට එහෙම තත්ත්වයක් තියෙනවා. ඒක ආණ්ඩුවේ වරදක් නිසා නෙවෙයි. මිනිස්සු සමහර මන්ත්‍රීවරුන්ට ඇමැතිවරුන්ට හොඳටම බනිනවා. නමුත් ජනාධිපතිතුමාට වචනයක් කියන්නේ නෑ. ඔවුන් ජනාධිපතිතුමාට දේවත්වයෙන් සලකනවා. සමහරු මනාප දෙන්නේ නෑ. නමුත් සන්ධානයේ බුලත් කොලේට ඡන්දෙ දෙනවා ජනාධිපතිතුමා නිසා කියලා. ඒ නිසා මහජන නියෝජිතයින් මේ ගැන සැළකීමක් වෙන්න ඕනෑ.මේ රටේ ජනතාව විශේෂයෙන් මේ ආණ්ඩුව රකින්නේ ජනාධිපතිතුමාගේ වැඩපිළිවෙළට ගරු කරලයි. හොඳ වැඩ කරන මහජන නියෝජිතයින් විශාල පිරිසක් සිටිනවා. කිහිප දෙනෙක් ගැන තමයි කතා කරන්නේ. හොඳ නරක අය සෑම පක්‍ෂයකම සිටිනවා. නමුත් රට වෙනුවෙන් තම පක්‍ෂය ප්‍රතිපත්තීන් ක්‍රියාත්මක වෙන්න ඕනෑ. සන්ධානය ක්‍රියාත්මක කරන්නේ රට පෙරට කර ගත් ප්‍රතිපත්තියක්.මේ නියෝජිතයෝ පත් කරන්නේ ජනතාවයි. එක පාරක් බලය දීලා බැනලා බැනලා වැරදි කියලා පස්සේ ආයෙත් මනාප පාවිච්චි කරනවා නම් එහි වරද ඡන්ද දායකයාගේ.වැරදි කරන අය පත් නොකරගෙන හිටියාම ඉවරයි. තමන් පත් කරලා පස්සේ අර දූෂණේ මේ දූෂණේ කියනවාට වැඩිය හොඳයි හොඳ අවබෝධයෙන් යහපත් අය පත් කර ගන්න එක.ජනාධිපතිතුමාගේ පිරිසිදු ගමන් මඟ උපයෝගී කරගෙන යහපත් අපේක්‍ෂකයින්ව ඉදිරියට ගන්න හැකියාව ජනතාව සතුව තිබෙනවා. ඔවුන් යුතුකම නියමාකාරයෙන් ඉටු කරයි. මහජන නියෝජිතයින්ට ජනතාව ඉදිරියට යන්න බැරි තත්ත්වයක් උදාවෙලා නෑ. සමහර පුද්ගලයින්ට එවැනි තත්ත්වයන් තියෙනවා තමන්ගේ පෞද්ගලික චරියාව හේතුවෙන්.* බඩු මිල වැඩිවීම ජනතාවට දරාගන්න බෑ කියලා විපක්‍ෂය චෝදනා කරනවා. ප්‍රජාතන්ත්‍රවාදය තහවුරු කරන ලෙසට විපක්‍ෂය ඉල්ලා සිටිනවා. ඒ ගැන ඔබගේ මතය කුමක් ද?මුලින්ම අද රටේ නියම විපක්‍ෂයක් තියෙනවා ද කියන ප්‍රශ්නය තියෙනවා. බඩු මිල යම් වැඩිවීමක් තියෙන එක ඇත්ත. ලෝක වෙළෙඳපොළේ තත්ත්වයට අපිත් මුහුණ දෙන්න සිදුවෙනවා. ඉතින් තත්ත්වය ඒ තත්ත්වය නිසා විපක්‍ෂය කරන චෝදනාවට පිළිතුරක් ජනතාවගෙන් ගන්න ඇයි විපක්‍ෂය මැලිවෙන්නේ. විපක්‍ෂයට කියන්න දෙයක් අද ඉතිරි වෙලා නෑ. රට දිනෙන් දින දියුණු වෙනවා. එය එක අංශයකින් කියන්න බෑ. සෑම අංශයකින්ම මේ රටේ නොසිතන දියුණුවක් කරා ගමන් කරනවා.මේ රටේ සිදුවන දැවැන්ත සංවර්ධනය අපිට නෙමෙයි උරුම වෙන්නේ.මේ රටේ අනාගත පරපුරට යි. විපක්‍ෂය කියන්නේ අනාගත පරපුර වෙනුවෙන් කරන මහා දැවැන්ත කාර්ය නවතා බඩුමිල පමණක් අඩුවට දීලා අනාගත පරපුරේ අනාගතයක් නැති කරන්න කියල ද? මුලින්ම රටක විපක්‍ෂය වගකීම අවබෝධ කරගත යුතුයි. රට වෙනුවෙන් පක්‍ෂ විපක්‍ෂව ඉදිරිපත් විය යුතුයි. වැරැද්ද සිදුවෙන තැන විපක්‍ෂය එය පහදා දිය යුතුයි.අද අපේ රටේ විපක්‍ෂය කෑලි කෑලිවලට කැඩිලා. හැමෝම නායකත්වය හඹාගෙන යනවා. ඉතින් ඔවුන්ට රට වෙනුවෙන් වැඩක් කරන්න කතා කරන්න වෙලාවක් නෑ. තම තමන්ගේ තැන ආරක්‍ෂා කරගන්න ඔවුන් උත්සාහ කරනවා.විපක්‍ෂයට අද සටන් පාඨ නෑ. විපක්‍ෂය කියන සටන් පාඨ ජනතාවට දැනිලා නෑ. ඒකයි වෙලා තියෙන්නේ.මේ රටේ අද ගුවන් තොටුපළවල්, වරායවල් මහා ක්‍රීඩාංගන, අධිවේගී මාර්ග මැවෙනවා වාගේ හැදෙනවා. රට එහෙම වෙනකොට ගමේ පාර, ගමේ වතුර, ගමේ විදුලිය ඇතුළු අනෙකුත් යටිතල පහසුකම් ලැබෙනවා. ගම නැගුම, මග නැගුම, දිවි නැගුම ආදි ව්‍යාපෘති ක්‍රියාත්මක වෙනවා. දැයට කිරුළ හරහා සිදු වූ සංවර්ධනය අනුරාධපුරයේ කිසිදා සිදුවන්නේ නෑ. අද අපේ රට දිනෙන් දින ගම නගරයට ලං වෙනවා. අපේ මාර්ග පද්ධතින් සමඟ මුළු රටම ලංකාවට එකට යා වී බැදී තියෙනවා. මේවා විපක්‍ෂයට පෙනෙන්න ඕනෑ. හොද දේට ආණ්ඩු විපක්‍ෂ කියා නැතිව එකමුතු වෙන්න ඕනෑ. අපි දේ්ශපාලනය කළේ එහෙමයි.* ප්‍රජාතන්ත්‍ර වාදය තහවුරු කිරීමක් ගැන විපක්‍ෂය කතා කරනවා කිවුවා නේද?කාටවත් නොහැකි වූ ප්‍රජාතන්ත්‍රවාදය තහවුරු කළේ මහින්ද රාජපක්‍ෂ ජනාධිපතිතුමායි. එදා උතුරේ තබා දකුණේ වත් ප්‍රජාතන්ත්‍රවාදීව කටයුතු කරන්න බැරිව තිබූ තත්ත්වය නවතා දැම්මේ මහින්ද රාජපක්‍ෂ ජනාධිපතිතුමායි. අද ප්‍රජාතන්ත්‍රවාදය ගැන කතා කරන විපක්‍ෂය යාපනේ ගිහින් මැයි රැළිය පවත්වා එනවා. ජනතාව බියෙන් සැකෙන් තොරව කටයුතු කරනවා. එදා තිබූ මානසික ආතතිය ඔය කතා කරන අයට වඩා වසර තිහක් යුද බියෙන් මර බියෙන් සිටි සමස්ත ජනතාවත් විශේෂයෙන් ඒ සඳහා දැඩිව මුහුණ දුන් මේ ප්‍රදේශයේ ජනතාවත් දන්නවා.ඔවුන් පාරක ගියේ නෑ. කැලෑවේ නිදාගත්තේ. දරුවන්ට අධ්‍යාපනයක් තිබුණේ නෑ. අද මායිම් ගම්මාන මායිම් නොවී සංවර්ධනයේ අරණලු දකිනවා. ඉතින් තහවුරු කළ යුතු ප්‍රජාතන්ත්‍රවාදය කුමක් ද? විපක්‍ෂය කතා කරන්නේ රටේ ජනතාවට නෙවෙයි. මේ රටේ සංවර්ධනය දරාගන්න බැරි ජාත්‍යන්තර පිරිස් වලටයි.ඔය කියන අය රටේ පුරවැසියකු ගේ ගෙදරට ගිහින් ප්‍රජාතන්ත්‍රවාදය ගැන ඇහුවොත් ඒ සඳහා ඔවුන් පක්‍ෂ විපක්‍ෂ බේදයෙන් තොරව හොඳ උත්තරයක් දෙයි. විපක්‍ෂය කරන ඔය චෝදනා දෙකට ජනතාවගේ ප්‍රතිචාරය මොකක් ද කියලා ඉදිරියේ දී දැක ගන්න පුළුවන් වෙයි.* මේ මැතිවරණ ක්‍රමය තුළ සෑම පක්‍ෂයකම තම තමන්ගේ කණ්ඩායම් අතර ගැටුම් ඇති වෙනවා. ඒ පිළිබඳ ඔබගේ අදහස කුමක් ද?මේ මැතිවරණ ක්‍රමයේ මනාප හේතුවෙන් තමන්ගේම පක්‍ෂයේ අය අතර විවිධ මත, ගැටුම් ඇතිවෙනවා. මම 1977 මැතිවරණයටත් මුහුණ දුන්නා. ඒ වෙලාවේ මනාප ක්‍රමය තිබුණේ නෑ. අද තරම් එදා වියදමක් දරන්න ඕනෙ නෑ. අපේක්‍ෂකයාට ප්‍රචාරක රැස්වීම් ඉවර වෙලා රෑ ඇවිත් නිදහසේ නිදාගන්න පුළුවන්. අද ඡන්දය දිනන්න කෝටි ගණන් වියදම් කරන්න වෙලා. එදා ඡන්ද දායකයෝ ගමට ගියාම අපිට සල්ලි වලින් මල්මාලා දාලා දිරිගැන්වූවා. අද ඒ තත්ත්වය වෙනස් වෙලා. අපහසුතා තිබුණත් එදා ක්‍රමයට යම් මට්ටමකට හෝ යන්න පුළුවන් නම් වඩා හොඳ යි.මම 77 මැතිවරණයේ දී දවසක් රැස්වීම් අවසන් කරලා සවස එනකොට මගේ ආසනේ අනෙක් පක්‍ෂයේ අපේක්‍ක්‍ෂකයාට අයත් ජීප් රියක ඩීසල් ඉවරවෙලා. ඔවුන් මගේ ජීප් රියේ නංවාගෙන රැගෙන ආවේ මමයි. ඒතරම් සහයෝගීතාවක් පක්‍ෂ විපක්‍ෂ අය අතර පවා එදා තිබුණා. අද මේ මැතිවරණ ක්‍රමයේ ඒවාගේ ගුණදම් හෝදා පාළුවට ලක්වෙලා. බලය උදෙසා මරාගන්න තත්ත්වයට පත් වෙලා. ඒ නිසා මේ ක්‍රමයේ වෙනසක් සිදුවෙනවා නම් වඩා හොඳ බව මගේ පුද්ගලික මතයයි.අද අපේ ආණ්ඩුවත් මේ පිළිබඳව විශේ්ෂ අවධානය යොමු කරලා තියෙනවා. ආසන ක්‍රමයේත් යම් යම් අඩුපාඩු තිබුණත් ඡන්දදායකයාට වගකියන නියෝජිතයෙක් සිටිනවා නම් වඩා හොඳයි. ඒ තුළින් ඡන්ද දිනන කෙනාට මග අරින්න බෑ. එහෙම වුනොත් ඊළඟ පාර ඒ පුද්ගලයාව ගෙදර යවනවා. අපේ ජනාධිපතිතුමා මේ ක්‍රමය ගැන හොඳින් දන්නවා. එතුමා 70 පාර්ලිමේන්තුවට පත්වූ කෙනෙක්. එතුමාත් මේ ක්‍රම දෙකම හොඳින් අවබෝධ කරගත් නායකයෙක්. ලාබාලම මන්ත්‍රීවරයකු වශයෙන් පත් වූ එතුමා අද අපේ රටේ නායකයා යි. ඒ නිසා ඉදිරියේ දී එතුමාගේ ආණ්ඩුව යටතේ ඉතා ප්‍රායෝගික සංශෝධන අපිට උරුම වේවි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=f1206232</link>
    <topic>මාවනැල්ල, අයගම බෝධිමණ්ඩලාරාම විහාරස්ථානය</topic>
    <author>සටහන - ජයසිරි මුණසිංහ ඡායාරූප - සිරි ගුණසේකර</author>
    <content>මාවනැල්ල, අයගම, බෝධි මණ්ඩලාරාම විහාරස්ථානයේ වැඩ විසු හිඟුල ධර්මකීර්ති ශ්‍රී පියරතන ආදී කර්තෘ වහන්සේට පුණ්‍යානුමෝදනා කිරීමේ සහ වර්තමාන විහාරාධිපති වෑගන්තලේ ඥානරතන නාහිමිපාණන්ට දීර්ඝායුෂ ප්‍රාර්ථනා කිරීමේ පින්කම් මාලාවක් අදත් (23) හෙටත් (24) එම විහාරස්ථානයේදී පැවැත්වේ. මේ ලිපිය ඒ නිමිත්තෙනි.බුද්ධ, ධම්ම, සංඝ යන ත්‍රිවිධ රත්නයේ අනන්ත වූ ගුණ බලයෙන් රටටත්, මාවනැල්ල, අලුත්නුවර අයගම ප්‍රධාන සියලු ප්‍රදේශවලටත් ජනතාවටත් ආශීර්වාද ප්‍රාර්ථනා කිරීමේ පුණ්‍ය කටයුත්තක් සංවිධානය කිරීම මැනැවැයි වර්තමාන අයගම බෝධිමණ්ඩලාරාම විහාරාධිපතින් වහන්සේ වන වෑගන්තලාවේ ඥානරතන හිමියෝ කල්පනා කළහ. මේ අදහස විහාරාධිපතින් වහන්සේ තම විහාරස්ථානයේ වැඩවාසය කරන සද්ධර්මවාගිෂ්වර කාව්‍ය ශ්‍රී යක්ඇල්ලේ සුනන්ද පොඩි හාමුදුරුවන්ට පවසා සිටියහ.මේ සුපින්වත් අදහස දෙසවනට ඇසුණු මොහොතේම “ඔව්! අපි ලොකු හාමුදුරුවන් වහන්සේගේ සිතුවිල්ල යථාර්ථයක් බවට පත්කිරීමට කටයුතු පිළියෙළ කරමු. ඒ සඳහා ප්‍රදේශයේ මහා සංඝරත්නයේ විහාරස්ථානයේ සතර පේරුවේ දායක සභාවේ සැදැහැවත් උපාසක, උපාසිකාවන්ගේ පමණක් නොව තරුණ පෙළිගේ සහාය ලබා ගැනීමට කටයුතු කරමු! “ යන අධිෂ්ඨානය පෙරදැරිව යක්ඇල්ලේ සුනන්ද හිමියෝ ක්‍රියා කළහ.එහි ප්‍රතිඵලයක් ලෙස අද (23) අයගම බෝධිමණ්ඩලාරාම විහාරස්ථානයේ දී මහා සංඝරත්නය විසින් පවත්වන සර්වරාත්‍රික පරිත්‍රාණ ධර්ම දේශනාවක් ද හෙට (24) මහා සංඝරත්නය විසිපස් නමක් විෂයෙහිලා සපිරිකර සහිත සංඝගත දක්ෂිණාවක් ද පැවැත්වේ.මහනුවර - කොළඹ ප්‍රධාන මාර්ගයේ මාවනැල්ල හිඟුල මංසන්දියෙන් වමට හැරී කිලෝමීටර් 7 ක් ගියවිට සුන්දර අයගම ගම්මානය හමුවේ මේ ගම දුරාතීතයේ පටන් බව භෝග සම්පතින් ආඩ්‍ය ප්‍රභූවරු ජීවත් වු සාමකාමී, සහජීවනය පිරි ගම්පියසක් විය. එහි හරි මැද මීට වසර අසූ දෙකකට පෙර බෝධීන් වහන්සේ නමක් පාදක කොට මේ විහාරස්ථානය ආරම්භ කැරිණි. මෙය අයගම බෝධිමණ්ඩලාරාමය නම් විය. එහි ආරම්භකයාණෝ හිඟුල ධර්මකීර්ති ශ්‍රී පියරතන හිමියෝය.වසර 1930 දී පමණ ඉතාම කුඩාවට ඇරැඹී මේ විහාරස්ථානය එදා මෙදාතුර ශාසනික, ආගමික සහ සමාජීය සංවර්ධනය පුනරුදය උදෙසා ලබා දුන් නායකත්වය ඉටුකළ සේවාව අතිමහත්ය.දෙවනගල, මැදගොඩ, මහාපිටිය, අලුත්නුවර, යනාදී ප්‍රදේශ රැසක ජනතාවට ආගමික අලෝකය ලබාදීම පිණිස මේ විහාරස්ථානය ආරම්භයේ පටන් ම කටයුතු කළේය. ආදි කර්තෘන් වහන්සේ ප්‍රකට වුයේ, සිරිලක සිව්දෙසින් ඇස් ලෙඩ සුවකර ගැනීමට පැමිණි අසරණ රෝගීන්ට ඉක්මන් සුවය ලබාදීමට සමත් අසමසම ජීවකයාණෝ නමක් ලෙසය.ඇස්වල රෝගවලට ප්‍රතිකාර කරනු ලබන නායක හාමුදුරුවන් වහන්සේගේ සෙවණේ විහාරස්ථානයේ වැඩ වාසය කළ වර්තමානය වන විට හැත්තෑපස් වියේ පසුවන විහාරාධිපති වෑගන්තලේ ඥානරතන හිමියෝ අප සමඟ අතීතය අනුස්මරණය කළේ මෙලෙසිනි.“එදා අපේ පන්සලට ශ්‍රී ලංකාවේ සිව්දෙසින් ඇස්වලට ප්‍රතිකාර ලබා ගන්න පිරිස් එනවා. අපේ නායක හාමුදුරුවෝ බොහෝ උනන්දුවෙන්, කැපවීමෙන් ඔවුන්ට ප්‍රතිකාර ලබා දෙනවා.අසරණ රෝගීන්ට ප්‍රතිකාර, උපස්ථාන කිරීම සම්මා සම්බුදු රජාණන් වහන්සේට කරන උවතැනක් යැයි නායක හාමුදුරුවෝ සිතුවේ. අපට කිව්වේත් එහෙමයි. අපිත් ඒ අනුවම කටයුතු කළා” විහාරාධිපති වහන්සේ ප්‍රකාශ කළහ.අපේ එකම ගෝල හාමුදුරුවෝ තමයි දැනට බුලත්කොහුපිටිය නෙළුවක්කන ශ්‍රී සුධර්මාරාමාධිපති අල්පිටියේ ධම්මකිත්ති හාමුදුරුවෝ, උන්වහන්සේගේ එකම ගෝල හාමුදුරුවෝ තමයි කාව්‍ය ශ්‍රී යක්ඇල්ලේ සුනන්ද පොඩි හාමුදුරුවෝ. උන්වහන්සේ අපේ පන්සලට වැඩම කළායින් පස්සේ ආයේමත් ගමවත්, පන්සලටත් ආලෝකය උදාවුණා.”“පොඩි හාමුදුරුවෝ ප්‍රදේශයේ මහා සංඝරත්නය වාගේම සතරපේරුවේ දායක උපාසක ඇත්තන්ගේ විශේෂයෙන් ම ගමේ තරුණ පිරිසගේ සිත් දිනා ගනිමින් අප කළාටත් වඩා හොඳින් ආගමික, සමාජයීය සේවාවන් ඉටු කරනවා. අපිට හරිම සතුටුයි”නායක හාමුදුරුවෝ සඳහන් කළහ.“වර්තමාන විහාරාධිපතින් වහන්සේට දීර්ඝායුෂ ප්‍රාර්ථනා කරමින් ජීව දානමය පින්කමක් කිරීම ඉතාම වැදගත්. අපි ඒ නිසයි විශේෂයෙන්ම මේ පින්කම සංවිධානය කළේ. අපිට හැමදෙනාගෙන්ම විශාල සහයෝගයක් ලැබෙනවා. අපි “නැඟෙන තරු යෞවන සමාජය” ආරම්භ කළා. මේ කටයුතුවලට ඔවුන්ගෙන් විශේෂ සහයක් දායකත්වයක්, ලැබෙනවා. තරුණ පිරිස දනට, පිනට යොමුවීම ඉතාම වැදගත් දෙයක් හැටියටයි අපි සලකන්නේ” යැයි යක්ඇල්ලේ සුනන්ද පොඩි හාමුදුරුවෝ කීහ.බෝධීන් වහන්සේ, විහාර ගෙය, ධර්ම ශාලාව, ඝණ්ඨාර කුළුණ, ආවාස ‍ෙගය, චෛත්‍ය යනාදී සියලු විහාරාංගවලින් සමන්විත මේ විහාරස්ථානය මුල්කොට ප්‍රදේශවාසීන්ගේ ආගමික සමාජියීය ප්‍රබෝධය ඇති කිරීමට වැඩි වැඩියෙන් ක්‍රියා කිරීම අරමුණ බවද සුනන්ද පොඩි හාමුදුරුවෝ පෙන්වා දුන්හ.“ඔබ මේ ඇතුළු වන්නේ බුදුරජුන් දවස විසූ සැරියුත්, මුගලන් සඟ පරපුරෙන් ආරම්භ වූ බුද්ධ පුත්‍රයන් වැඩ වාසය කරන අතිපුජනීය සිද්ධස්ථානයකටයි යන උපදේශනාත්මක ඔවදන මෙහි සඳහන් කොට ඇත. එපමණක් නොව ‘ධම්මො භවේ රක්ඛති ධම්මචාරී” (ධර්මයෙහි හැසිරෙන්නා ධර්මය විසින්ම ආරක්ෂා කරන්නේය) යන බුදුවදන මෙහි ලියා තිබේ.මෙලෙස ඉතා විනීතව, ගැඹුරු අධ්‍යාත්මික පරිකල්පනයක් සහිත සද්ධාසම්පන්න බොදු බැතියෙන් සපිරුණු පිරිසක් බිහිකිරීමට මේ විහාරස්ථානය මුල්වී තිබේ. එමෙන්ම ගමේ අවමංගල්‍යාධාර සමිතිය, සණස සමිතිය, දායක සභාව පන්සල කේන්ද්‍රකොට ක්‍රියාවට නැගේ.මේ සියල්ල වඩාත් හොඳ යහපත් රටක්, සමාජයක් බිහිකිරීමට ඉවහල් වන කරුණු කාරණා වේ. ඒ අතින් ගත් කළ අයගම බෝධිමණ්ඩලාරාමය සැමට පූර්වාදර්ශයට ගත හැකි පින්බිමක් බව අමුතුවෙන් කිව යුතු නොවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>23</day>
    </date>
    <link>http://www.dinamina.lk/2012/06/23/_art.asp?fn=f1206233</link>
    <topic>එළිය දෙන රටට විකල්ප බලශක්ති</topic>
    <author>සී. එම්. අමිතා ප්‍රසන්නි ප්‍රවෘත්ති නිලධාරි රජයේ ප්‍රවෘත්ති දෙපාර්තමේන්තුව</author>
    <content>අනාගතයේදී ඇතිවිය හැකි බලශක්ති අර්බුදයට පිළියමක් ලෙස විකල්ප බලශක්ති ප්‍රභේද හඳුනා ගැනීම කෙරෙහි ලොව පුරා අවධානය යොමු වී ඇත. නැවත නැවත ප්‍රයෝජනයට ගත හැකි බව ශක්තිය පුනර්ජනනීය බලශක්තිය ලෙස අර්ථ දැක්විය හැකිය. ජල විදුලිය, සුළං, ඩෙන්ඩ්‍රෝ, මුහුදු රළ, කෘෂිකාර්මික හා කාර්මික අපද්‍රව්‍ය, නාගරික අපද්‍රව්‍ය හා භූ තාපය අප රට තුළ බලශක්තිය නිපදවිය හැකි පුනර්ජනනීය බලශක්ති ප්‍රභවයන් ලෙස හඳුනාගෙන ඇත.මෙලෙස ලොව පුරා රටවල් තම රටට ගැළපෙන විකල්ප බලශක්තීන් වෙත යොමු වෙමින් පවතී. එමෙන්ම බලශක්තීන්ගෙන් පරිපූර්ණ රටවල්ද බලශක්ති සංරක්ෂණය හා පුනර්ජනනීය බලශක්තීන් කෙරේ යොමු වීමේ සම්මුතියකට එළඹී ඇත. මේ අනුව ශ්‍රී ලංකාවද 1985 දී බලශක්ති සංරක්ෂණ අරමුදල පිහිටුවන ලදී. මෙමඟින් තිබෙන සම්පත්වලින් උපරිම ප්‍රයෝජන ගැනීමටත් සූර්ය බලශක්තිය සුළං හා කුඩා ජල විදුලි බලාගාර වැනි පුනර්ජනනීය බලශක්තීන් වැඩි දියුණු කිරීමටත් මේ සම්බන්ධයෙන් අදාළ බලධාරීන් හා පාසල් දරුවන් දැනුවත් කිරීමටත් පියවර ගෙන ඇත.ශ්‍රී ලංකාව තුළ දිනකට විදුලිය අවශ්‍යතාව ගිගාවොට් පැය 33 ක් වේ. මෙය වාර්ෂිකව 10 % කින් ඉහළ නැංවේ. මේ වන විට විදුලිය අවශ්‍යතාවයෙන් 92 % ක් සම්පූර්ණ කර ඇති අතර 2012 අවසන් වන විට වැඩි වන වාර්ෂික ඉල්ලුමත් සමගම එය 100% දක්වා සම්පූර්ණ කිරීමට විදුලිබල හා බලශක්ති අමාත්‍යාංශය සැලසුම් කර ඇත. මෙම අවශ්‍යතාවය සපුරාලීම සඳහා මේ වන විට ලංකා විදුලිබල මණ්ඩලයට අයත් ජල විදුලි බලාගාරවලින් මෙගා වොට් 1207 ක ධාරිතාවයක් ජාතික විදුලිබල පද්ධතියට එක් කෙරේ.සපුගස්කන්ද හා කැලණිතිස්ස තාප විදුලිබලාගාරවලින් මෙගාවොට් 548 ක්ද කෙළවරපිටිය තාප බලාගාරය මඟින් මෙගා වොට් 270 ක්ද පුද්ගලික අංශයට අයත් ඉන්ධනවලින් ක්‍රියාත්මක වන බලාගාර මඟින් මෙගා වොට් 837 ක විදුලිය ධාරිතාවයක්ද විදුලිබල අවශ්‍යතාවය සපුරාලීම සඳහා පද්ධතියට එක් කෙරේ. එමෙන්ම පුත්තලම ගල් අඟුරු බලාගාරය මගින් මෙගා වොට් 300 ක්ද පද්ධතියට එක් කෙරේ.ඉදිරියේදී ඉහළ කොත්මලේ ජල විදුලි බලාගාරයෙන් මෙගා වොට් 150 ක්ද පුත්තලම ලක් විජය ගල් අගුරු බලාගාරය මගින් තවත් මෙගාවොට් 600 ක ධාරිතාවයක්ද ජාතික විදුලිබල පද්ධතියට එක්කිරීමට නියමිතය.මේ වන විට ලොවේ ප්‍රධානතම බලශක්ති ප්‍රභවයන් වන්නේ තෙල්, ගල් අඟුරු හා ගෑස් යන බලශක්ති ප්‍රභවයන් වේ. මෙම පොසිල ඉන්ධනයන් අනාගතයේදී නැති වී යාමේ තර්ජනයක් මතු වී තිබේ.ඛනිජ තෙල් සම්පත තවත් වසර 60 කට වඩා ප්‍රයෝජනයට ගැනීමට නොහැකි වනු අතැයිද ගෑස් තවත් වසර 60 කට ද ගල් අඟුරු තවත් වසර 200 - 220 ත් අතර කාලයකට වඩා ප්‍රයෝජනයට ගැනීමට නොහැකි වනු ඇතැයිද විශ්වාස කෙරේ. ඒවා වඩාත් ශීඝ්‍රයෙන් මිනිසාගේ ප්‍රයෝජනයට යොදා ගැනීම නිසා ලොව පුරා බෙදීමේ රටාවක් පවතී. එමෙන්ම ඉන්ධන මිල ඉහළ යාම සිදු වෙමින් පවතින අතර මේ නිසා එය දුප්පත් රටවලට දරා ගැනීමට නොහැකි තත්ත්වයක් උදාවී ඇත.එමෙන්ම පොසිල ඉන්ධන දහනයේදී කාබන්ඩයොක්සයිඩ්, මීතේන් වැනි වායුන් පිට වේ. ගෝලීය උණුසුමෙන් 70 % කට වගකිව යුත්තේද මෙම වායුන් බව හඳුනාගෙන ඇත. මේ හේතුවෙන් අයිස් කඳු දියවීම සුළි සුළං ඇතිවීම අකුණු සර වැඩි වීම නියඟයන් වැනි ස්වභාවික විපත් ඇතිවේ. ඊට අමතරව ඇතැම් ජීව විශේ්ෂ වඳ වී යාමේ තර්ජනයක්ද මතු වී ඇත. මේ අනුව බලන කල බලශක්ති හිඟයටත් ගෝලීය උණුසුමට ඇතිවන බලපෑමත් අවම කිරීම සඳහා වෙනත් විකල්ප බලශක්ති ප්‍රභවයන් සොයා ගැනීම අත්‍යවශ්‍ය කරුණකි. එමෙන්ම දැනට හඳුනාගෙන ඇති පුනර්ජනනීය බලශක්තීන් වර්ධනය කර ගැනීම කෙරේ ලෝකයේ අවධානය යොමු වී ඇත.මේ වන විට බලශක්තිය නිපදවීමේදී පුනර්ජනනීය බලශක්තියේ දායකත්වය 7 % ක් වන අතර 2015 වන විට එය 10 % දක්වා වර්ධනය කිරීම සුනිත්‍ය බලශක්ති අධිකාරියෙහි අපේක්ෂාවයි. එයින් විශාල කොටසක් ලැබෙනුයේ ජල විදුලිය මගිනි. කුඩා ජල විදුලි බලාගාර මගින් විදුලිය ලබා ගත හැකි ඉහළම සීමාව වෙත මේ වන විට ළඟා වෙමින් පවතින බැවින් ඉතිරි 3 % ක් ලබා ගත යුතුව ඇත්තේ සුළං සූර්ය හා ජෛව ස්කන්ධ මගිනි.ශ්‍රී ලංකාව තුළ වූ පුනර්ජනනීීය බලශක්ති ප්‍රභවයන් අතරට සුළං කුඩා ජල විදුලි බලාගාර, මුහුදු රළ හා භූ තාපය (පොළොවේ උෂ්ණත්වය මගින්) කැළිකසළ, සත්ව අපද්‍රව්‍ය, කෘෂිකාර්මික හා කාර්මික අපද්‍රව්‍ය හා දැව අයත් වේ. මේවායින් බලශක්තිය නිපදවීම මේ වන විට ක්‍රියාත්මක වෙමින් පවතී.පෞද්ගලික අංශයට අයත් කුඩා සුළං බලාගාර 4 ක් මේ වන විට පුත්තලම ප්‍රදේශයේ ස්ථාපිත කර ඇත. මින් මෙගා වොට් 30 ක් ජාතික විදුලිබල පද්ධතියට එක් කෙරේ. හම්බන්තොට තවත් එක් සුළං බලාගාරයක් ක්‍රියාත්මක වන අතර එමගින් මෙගාවොට් 3 ක්ද ජාතික විදුලිබල පද්ධතියට එක් කෙරේ.මන්නාරම් දූපතේ කරන ලද පර්යේෂණයන්ට අනුව රටේ වෙරළබඩ කලාපයේ විශිෂ්ට බලශක්තියක් සහිත සුළං ධාරිතා හැකියාවක් ඇති බව හඳුනාගෙන ඇත. එබැවින් ප්‍රථම විශේෂ සුළං බලශක්ති උද්‍යානයක් ඉදිකිරීමට පසුගියදා කැබිනට් අනුමැතිය ලැබිණි. මේ සඳහා වන තාක්ෂණික සහාය ලබාදීමට ආසියානු සංවර්ධන බැංකුව හා ලෝක බැංකුව එකඟ වී ඇත.මෙම බලශක්ති ප්‍රභවයන්ට අමතරව අප රට තුළ ඉතා සුලබව සපයා ගත හැකි සම්පතකි සූර්ය බලශක්තිය. විකල්ප බලශක්ති ප්‍රභවයන් සංවර්ධනය කිරීමේ වැඩසටහන යටතේ ශ්‍රී ලංකාවේ ප්‍රථම සූර්ය බලශක්ති බලාගාරය පසුගියදා හම්බන්තොට බරුත කන්දේදී ආරම්භ කෙරිණ. රුපියල් මිලියන 417 ක් වූ කොරියන් රජයේ ආධාර යටතේ ඉදිකෙරුණු මෙම බලාගාරය මගින් කි. වොට් 500 ක ධාරිතාවයක් ජාතික විදුලිබල පද්ධතියට එක් කෙරේ.තවත් සූර්ය බලාගාරයක් මෙම සූර්ය බලශක්ති උද්‍යානය තුළ ඉදිවී ඇති අතර එය ඉදිරියේදී මෙමගින් ජාතික විදුලිබල පද්ධතියට විදුලිය එක් කිරීමට නියමිතය. ජපන් ආධාර යටතේ ඉදිවන මෙම බලාගාරයවර්තමානයේ කැළි කසල බැහැර කිරීම විශාල ජාතික ප්‍රශ්නයක් බවට පත් වී ඇත. මෙම ප්‍රශ්නයට පිළිතුරක් ලෙසද පුනර්ජනනීය බලශක්ති ප්‍රභවයක් ලෙස කැළි කසල යොදා ගැනීම කෙරේ අවධානය යොමු කර ඇත. එමෙන්ම සත්ව අපද්‍රව්‍ය යොදා ගෙන ජීව වායුව නිපදවීම කෙරේද අවධානය යොමු කර ඇති අතර මේ වන විට ගෘහස්ත මට්ටමෙන් විදුලිය නිපදවා ගැනීම සඳහා මෙම ක්‍රමය උපයෝගී කර ගනී. පිදුරු දහයියා ලී කුඩු දැව වැනි කෘෂි කාර්මික අපද්‍රව්‍ය මගින්ද බලශක්තිය නිපදවීමට යොමු වෙමින් පවතී. පොළොන්නරුවෙහි පිහිටා ඇති දහයියා බලාගාරය මගින් මෙගාවොට් 3 ක බලශක්තිය නිපදවයි. ත්‍රිකුණාමලයෙහි සිමෙන්ති කම්හලෙහි දැව මඟින් මෙගාවොට් 10ක ධාරිතාවයක විදුලිය නිෂ්පාදනය කරනු ලබයි.ස්වීඩනය ජර්මනිය වැනි රටවල ප්‍රධාන නගර ආශ්‍රිත පොදු බස් ප්‍රවාහනය සඳහා යොදා ගනුයේ ජීව වායුවයි. මෙමගින් ශබ්ද දූෂණය ද අඩුවන අතර ප්‍රවාහන වියදම් ද බොහෝ අඩුවේ.වනාන්තර විනාශ නොකර ගිනි සීරියා වැනි ශාක වවා ඒවා දහනයෙන් බලශක්තිය නිපදවීම කෙරේද අවධානය යොමු වෙමින් පවතී. කෘෂිකාර්මික අපද්‍රව්‍ය මගින් විදුලිය නිපදවීමේ ව්‍යාපෘති 2 ක් මගින් තවත් මෙගාවොට් 11 ක් ජාතික විදුලි පද්ධතියට එක්කෙරෙන අතර තවත් ව්‍යාපෘති 3 ක් මඟින් මෙගා වොට් 6 ක් නිපදවනු ඇත. වසර 2000ක පැරැණි පාෂාණ ඇති රටවල භූ තාපය අඩු විය හැකි නමුත් ශ්‍රී ලංකාවේ එක් තීරුවක එනම් ත්‍රීකුණාමලය හා හම්බන්තොට උස්සන්ගොඩ අතර කි. මි. 350 ක ප්‍රදේශයක භූ තාපය අධික බව හඳුනා ගෙන ඇත.ත්‍රීකුණාමලය පොලොන්නරුව යන ප්‍රදේශවල රේඛියවත් බදුල්ල මොනරාගල යන ප්‍රදේශවල කවාකාරවත් නැවත උඩ වලව හා උස්සන්ගොඩ ප්‍රදේශවල රේඛීයවත් මෙම භූ තාපය පැතිරි ඇති බව සමීක්ෂණවලින් අනාවරණය වී ඇත. මෙම භූ පැල්මට ආසන්නව උණු දිය උල්පත් 11 ක් පිහිටා තිබෙනුයේ මෙම හේතුව නිසා බව හඳුනා ගෙන ඇත. මූලික අධ්‍යයන ආයතනය මඟින් මෙම සමීක්‍ෂණය සිදු කරන අතර එංගලන්තය කැනඩාව යන රටවල විශේෂඥයන්ගේ සහාය මේ සඳහා ලැබී ඇත. ස්කොට්ලන්ත ජාතික බෲස් හොබ්ස් හා ශ්‍රී ලාංකීය විශේෂඥයෙක් වන ආචාර්ය මොරල් ෆොන්සේකා යන මහත්වරුන් ඇතුළු විශේෂඥ කණ්ඩායමක් මෙම කාර්යයෙහි නියැලී සිටී.ලංකාවේ මින් පෙර සිදු නොවුණු නූතන තාක්ෂණය උපයෝගී කර ගෙන පර්යේෂණ සිදු කරන අතර පොළව යට ඇති චුම්බකත්වය හා ප්‍රතිරෝධතාවයන් මැනීම මඟින් පොළොව තුළ කි. මී. 100 ක දත්තයන් හඳුනා ගත හැකිය.මෙලෙස ප්‍රධාන බලශක්තී ප්‍රභවයන් මෙන්ම පුනර්ජනනීය බලශක්ති ප්‍රභවයන් මඟින් විදුලිබල අවශ්‍යතාව සම්පූර්ණ කිරීමට විදුලිබල හා බලශක්ති අමාත්‍යංශය ගන්නා උත්සාහය සාර්ථක කර ගැනීම සදහා සුනිත්‍ය බලශක්ති අධිකාරිය විසින් වැඩ සටහන් රාශියක් ක්‍රියාත්මක කරමින් පවතී. මේ යටතේ සිදු කරන ලද ග්‍රාම ශක්ති වැඩසටහනින් කරන ලද සමීක්ෂණයකින් ජාතික පද්ධතියෙන් විදුලිය ලබා දිය නොහැකි දුෂ්කර ගම්මානයන්හි පවුල් 37818 ක් තිබෙන බව හඳුනා ගෙන ඇත.මෙම නිවාස විදුලිබල මණ්ඩලයට ඉදිරි වසර 5 ඇතුළත විදුලිය ලබා දිය නොහැකි ගම්මානයන්ය. මොවුන් සඳහා ග්‍රාමශක්ති වැඩසටහන යටතේ සූර්ය බළශක්තියෙන් විදුලිය නිපදවිය හැකි උපකරණ ලබාදීමටත් සැලසුම් කර ඇත.‍ෙමලෙස ජනනය කර ගන්නා විදුලිය රටේ සංවර්ධනය සඳහා විශාල දායකත්වයක් සපයයි. එමෙන්ම සැමට විදුලිය සංකල්පය සාක්ෂාත් කර ගැනීමේ ජනපති තුමන්ගේ අපේක්ෂාව 2012 වසරේදී සපිරීමත් සමගම මෙතුවක් කල් දේශපාලන පොරොන්දුවක් හා ජනතාවගේ සිහිනයක්ව පැවති සැමට විදුලිය තවදුරටත් සිහිනයක් නොවනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=n120625_br2</link>
    <topic>දුම්රියේ හොරෙන් ගිය 33 ක් කොටුවෙලා</topic>
    <author>නිමල් රාජපක්ෂ</author>
    <content>(2012-06-25 12:10)නිලධාරීන් හතරදෙනකු ප්‍රවේශ පත්‍ර නොමැතිව ගමන්ගත් මගීන් තිස්තුන්දෙනෙකු (33) අත්අඩංගුවට ගත් පුවතක් දුම්රිය ආරක්ෂක සේවයෙන් වාර්තාවෙයි.මෙම වැටලීම සිදුකොට ඇත්තේ අද (25) අළුයම 3.30 ට කොළඹ කොටුව දුම්රිය ස්ථානයෙන් වේයන්ගොඩ බලා ධාවනය වු අංක 109 දරණ මන්දගාමී දුම්රියෙණි. දුම්රිය ආරක්ෂක සේවයේ නිලධාරීන් එඩේරමුල්ල දුම්රිය ස්ථානයේ සිට වේයන්ගොඩ දුම්රිය ස්ථානය දක්වා කළ ප්‍රවේශ පත්‍ර පරික්ෂාවකදී කැළණිය හා හුණුපිටිය යන දුම්රිය ස්ථානවලට ප්‍රවේශ පත්‍ර ලබාගෙන ගම්පහ හා වේයන්ගොඩ දුම්රිය ස්ථානවලට ගමන් කළ හා ප්‍රවේශ පත්‍ර නොමැතිව ගමන් කළ මගීන් කොටු කරගැනීමට සමත්වී ඇත.අත්අඩංගුවට ගත් මගීන් ගෙන් දහසයදෙනකු අද පෙරවරු දහය පමණ වනවිට රුපියල් පහලොස් දහස් පන්සිය විස්සක (15520/=) දඩමුදලක් අයකරගෙන තිබිණ. ඉතිරිඅය ඇපකර තබාගොස් ඇතැයිද දුම්රිය ආරක්ෂක සේවයේ ජේ්‍යෂ්ඨ නිලධාරියකු දිනමිණට පැවසීය.ප්‍රවේශ පත්‍ර ‍නොමැති මගීන් තිස්තුන් දෙනාගෙන් ම දඩ අයකරගත් විට රුපියල් තිස්දෙදහස් දහයක දඩමුදලක් දුම්රිය දෙපාර්තුමේන්තුවට ලබාදීමට හැකිවෙතැයිද දුම්රිය ආරක්ෂක සේවයේ නිලධාරීන් පවසයි.නියොජ්‍ය ගමනාගමන අධිකාරි ඒ.ඩී.ජී‍ සෙනෙවිරත්න, දුම්රිය ආරක්ෂක හමුදා අධිකාරි යන මහත්වරුන්ගේ උපදෙස් මත, සම්බන්ධීකරණ නිලධාරී ඒ.එන්.ඩී.එන් වි‍ජේරත්න මහතාගේ අධීක්ෂණය යටතේ , දුම්රිය ආරක්ෂක සේවයේ නිලධාරීන් වන එම්.කේ අමරසේකර, උපාලි විජේරත්න, ඩබ්ලිව්. නවීන්ද්‍ර, කේ.ඒ. සුජිත් යන නිලධාරීහු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=n120625_br1</link>
    <topic>2011 උසස් පෙළ විභාගයට අදාළ ඉසෙඩ් අගයන් බල රහිතයි</topic>
    <author>නෙල්කා මැදගෙදර</author>
    <content>(2012-06-25 13:55) පසුගිය වසරේ පැවැති අ.පො. ස. උසස් පෙළ විභාගයට අදාළව නිකුත් කරන ලද ඉසෙඩ් අගයන් (z-score) බල රහිත බවට තීරණය කළ ශ්‍රේෂ්ඨාධිකරණය පැරැණි සහ නව නිර්දේශ වෙන් වෙන්ව ගෙන එම ඉසෙඩ් අගයන් නැවත ගණනය කර ප්‍රකාශයට පත් කරන ලෙස විශ්ව විද්‍යාල ප්‍රතිපාදන කොමිසමට ඊයේ (25) නියෝග කෙළේය.එහිදී පිළිගත් සංඛ්‍යානමය සිද්ධාන්ත සහ මූලධර්ම අනුව එම ඉසෙඩ් අගයන් ගණනය කර අනවශ්‍ය ප්‍රමාද වලින් තොරව එම ඉසෙඩ් ප්‍රතිඵල නැවත නිකුත් කරන ලෙස නියමකරන ලදී. 1978 විද්‍යාල ප්‍රතිපාදන කොමිසන් සභා පනතේ අංක 15 (vii) දරණ වගන්තිය අනුව එම ගණනය කිරීම් කරන ලෙස නියම කරන ලදී.පැරණි සහ නව විෂයය නිර්දේශයන් දෙකට පෙනී සිටි සිසුන් එකම ගණයක් සේ සලකා ඉසෙඩ් අගයන් තීරණය කිරීම හරහා විශ්ව විද්‍යාල ප්‍රතිපාදන කොමිසම විසින් ආණ්ඩුක්‍රම ව්‍යවස්ථාවෙහි 12 (1) ව්‍යවස්ථාව මඟින් සහතික කර ඇති නීතිය ඉදිරියේ සමාන ලෙස සැලකීමේ සිසුන්ගේ මූලික අයිතිවාසිකම් උල්ලංඝනය කර ඇතැයි ශ්‍රේෂ්ඨාධිකරණය තීන්දු කෙළේය.පසුගිය වසරේ නිකුත් කරන ලද අ.පො.ස උසස් පෙළ විභාගයේ ඉසෙඩ් ප්‍රතිඵල බල රහිත කරන ලෙස ඉල්ලා සිසුන් පිරිසක් ගොනු කළ මූලික අයිතිවාසිකම් පෙත්සම සම්බන්ධ නඩු තීන්දුව ප්‍රකාශ කරමින් ශ්‍රේෂ්ඨාධිකරණය මේ බව ප්‍රකාශ කෙළේය.පෙත්සම් විභාගය සිදු කළ නිමල් ගාමිණී අමරතුංග, කේ. ශ්‍රි. පවන් යන ශ්‍රේෂ්ඨාධිකරණ විනිසුරුවරුන් ගේ එකඟත්වය ඇතිව සකස් කළ මෙම තීන්දුව අගවිනිසුරු ආචාර්ය ශිරාණී බණ්ඩාරනායක මහත්මිය විවෘත අධිකරණයේදී ප්‍රකාශයට පත් කළාය. පිටු 38 කින් මෙම නඩු තීන්දුව සමන්විත විය.මෙරට පවත්වනු ලබන ප්‍රධානතම තරගකාරී විභාගය අ.පො.ස. උසස් පෙළ බව ශ්‍රේෂ්ඨාධිකරණ තීන්දුවේ දැක්වේ.මෙම විභාගයට අදාළව ඉසෙඩ් අගයයන් තීරණය කිරීමේ ක්‍රමය හදුන්වා දුන්නේ විශ්ව විද්‍යාල ප්‍රතිපාදන කොමිසම විසිනි.2000 වසරේ සිට භාවිතා කළ ගණනය කිරීමේ ක්‍රමය අනුව පැරැණි සහ නව විෂයය නිර්දේශයන්ට පෙනී සිටි සිසුන් කණ්ඩායම් හෙවත් ගහනයන් දෙකක් ලෙස සලකනලදී. 2011 වසරේදී මෙම ගණනය කිරීමේ ක්‍රමය ප්‍රථම වරට වෙනස් කර තිබේ.එහෙත් එවැනි වෙනස් කිරීමක් කරන බව ට පූර්ව දැනුම් දීමක් සිසුන්ට කර නැත. එය නඩු තීන්දු ගණනාවකින් තහවුරු කර ඇති නීතිමය අපේක්ෂාවට ඇති අයිතිය අහිමි කිරීමකි.විසල් ප්‍රභාසිත කවිරත්න ඇතුළුව උසස් පෙළ විභාගයට පෙනී සිටි සිසුන් පිරිසක් සහ ලංකා ගුරු සංගමය මඟින් මෙම පෙත්සම ගොනු කර තිබිණි.විභාග කොමසාරිස් ජෙනරාල්වරයා , උසස් අධ්‍යාපන ඇමැතිවරයා, විශ්ව විද්‍යාල ප්‍රතිපාදන කොමිසම, මහාචාර්ය අර්.ඕ. තට්ල්,සහ නීතිපති මෙහි වග උත්තරකරුවෝ වූහ.මෙවර යොදාගෙන ඇති විෂයය නිර්දේශ දෙකටම පොදු ලෙස ඉසෙඩ් අගයන් ගණනය කිරීමේ ක්‍රමය නිසා සිසුන් විශාල පිරිසකට අසාධාරණයකට ලක් වීමට සිදුව ඇති බැවින් එම ගණනය කිරීම් අනුව නිකුත් කරන ලද ප්‍රතිඵල මත පදනම්ව සිසුන් සරසවිවලට ඇතුළත් කර ගැනීම වළක්වන්නැයි මෙම පෙත්සම මගින් අධිකරණයෙන් ඉල්ලා තිබිණි.එහෙත් එලෙස එකම ගණයක් ලෙස සලකා ඉසෙඩ් අගයක් ගණනය කිරීමෙන් කිසිවකුට අසාධාරණයක් වන්නේ නැතැයි වගඋතතරකරුවෝ කරුණු ඉදිරිපත් කළහ.නීතිඥ සංජීව කළුආරච්චි මහතාගේ උපදෙස් මත නීතිඥ ජේ. සී. වැලිඅමුණ මහතා පෙත්සම්කරුවන් වෙනුවෙන් පෙනී සිටියේය.නීතිඥ සේනානි දයාරත්න මහතා මැදිහත් පෙත්සම් පෙත්සම්කරුවන් වෙනුවෙන් පෙනී සිටියේය.ජනාධිපති නීතිඥ ෆයිස් මුස්තාපා මහතා , මහාචාර්ය ආර්.ඕ. තටිල් මහතා , සහ රජයේ නීතිඥ නෙරිල් පුල්ලේ යන මහත්වරු වගඋත්තරකරුවන් වෙනුවෙන් පෙනී සිටියහ.(2012-06-25 11:16) පසුගිය උසස් පෙළ විභාගයේ ඉසෙඩ් ලකුණු ක්‍රමවේදය අහෝසි කර පැරණි හා නව නිර්දේශ යටතේ විභාගයට පෙනී සිටි සිසුන්ට වෙන වෙනම ඉසෙඩ් ලකුණු සකස් කරන ලෙස ශ්‍රේෂ්ඨාධිකරණය විසින් අද නියෝග කර තිබේ.උසස් පෙළ සිසුන් පිරිසක් හා ලංකා ගුරු සංගමය  විසින් ගොනු කරන ලද මූලික අයිතිවාසිකම් පෙත්සමක තීන්දුව ලබාදෙමින් අද අගවිනිසුරු ශිරාණි බණ්ඩාරනායක, නිමල් ගාමිණී අමරතුංග, කේ. ශ්‍රි. පවන් යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම විභාග කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=n1206251</link>
    <topic>රජයේ මැති-ඇමැතිවරු අවධාරණය කරති</topic>
    <author>නුවන් කොඩිකාර</author>
    <content>රටේ පළාත් කිහිපයකට වර්ෂාව ඇදහැ­‍ෙළන අතර තවත් ප්‍රදේශ කිහිපයකට බලපාන ලෙස නියඟයක් පැතිර යමින් තිබේ. මේ නියඟය නො ව තව නියඟ දහයක් ආවත් රටේ ජනතාව කුසගින්නේ නො තබන බව ගොවිජන සේවා හා වනජීවී අමාත්‍ය එස්. එම්. චන්ද්‍රසේන මහතා අවධාරණය කර සිටී.අපේ ගොවි ජනතාව සිය ඩහදිය මහන්සියෙන් නිපදවන බත් ගිලිමින්; ඔවුන් මුළාකොට අමුඩ ගස්වා කොළඹ විරෝධතාවකට ගෙන්වීමේ ප්‍රයත්නයක් ජනතා විමුක්ති පෙරමුණ විසින් ගෙන යන අතර ඊට මුළා වී රටේ ගොවිතැන හා ජන ජීවිතය අඩාල කර නො ගන්නා ලෙස කෘෂිකර්ම අමාත්‍ය මහින්ද යාපා අබේවර්ධන මහතා ජනතාවගෙන් ඉල්ලා සිටී.ප්‍රදේශ කිහිපයකට බලපා ඇති නියං තත්ත්වය රටේ සමස්ත වී නිෂ්පාදනයට කිසිසේත් බලපෑමක් ඇති නොකරන බව රජය අවධාරණය කරයි.පසුගිය වසරවල වී නිෂ්පාදනය ක්‍රමයෙන් වර්ධනය වූ නිසා ඉදිරි කන්න දෙක වගා නොකළත් වසරකට අවශ්‍ය සහල් හා අනෙකුත් බෝග මෙරට සතුව තිබෙන බව ද රජය පෙන්වා දෙයි. දැනට උද්ගත වී ඇති නියං තත්ත්වය පොළොන්නරුව, අනුරාධපුර සහ කුරුණෑගල දිස්ත්‍රික්කයේ ඇතැම් ප්‍රදේශ කිහිපයකට පමණක් බලපා ඇති බවත්, එම ප්‍රදේශයන්හි ගොවීන්ට කඩිනමින් සහන ලබාදීමට කටයුතු කරන බවත්, රජයේ ඇමැතිවරු ප්‍රකාශ කරති.තවදුරටත් නියඟය පැවතුණද ඉන් සිදුවන හානිය අව ම බව ද කෘෂිකර්ම ඇමැති මහින්ද යාපා අබේවර්ධන, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා හා ගොවිජන සේවා හා වනජීවී ඇමැති එස්. එම්. චන්ද්‍රසේන මහත්වරු අවධාරණය කර සිටිති.මේ වන විටත් සහලෙන් ස්වයංපෝෂිතව ඇති බවත්, අනෙකුත් බෝගයන් ද අවශ්‍ය ප්‍රමාණයට තිබෙන බවත් අමාත්‍ය චන්ද්‍රසේන මහතා කියයි.දැනට උද්ගත වී ඇති තත්ත්වයෙන් ආහාර හිඟයක් ඇතිවේදැයි කෘෂිකර්ම ඇමැති මහින්ද යාපා අබේවර්ධන මහතාගෙන් අප විමසූ විට ඒ මහතා පවසා සිටියේ, දැනට පවතින නියඟය නිසා දැඩි හානියක් සිදු වී නැති බව ය. ප්‍රදේශ කිහිපයකට පමණයි මේ නියං තත්ත්වය බලපා තියෙන්නේ. ඉදිරියේදී වර්ෂාව ඇතිවුණහොත් එයද වළක්වා ගත හැකියි. නියඟයට ඔරොත්තු දිය හැකි වී ප්‍රභේද කිහිපයක් පිළිබඳවත් පරීක්‍ෂණ සිදුකරමින් සිටිනවා. ඇතැම් කඩාකප්පල්කාරී පිරිස් ගෙන යන කුමන්ත්‍රණවලට හසුවෙන්න එපා කියලා මා ජනතාවගෙන් ඉල්ලා සිටිනවා. යම් නියං තත්ත්වයක් පැමිණිය හැකි බවට අප මුල සිටම ගොවීන් දැනුවත් කළා. ඊට මුහුණ දිය හැකි ක්‍රමවේදයන් පිළිබඳ දැනුවත් කිරීම් කළා. දැනට ඇති වී තිබෙන නියඟය වී නිෂ්පාදනයට බලපාන්නේ නැතැයි වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා වැඩිදුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=n12062512</link>
    <topic>පොතුහැර මාරක අනතුරෙන් 5ක් දිවි හැර යති</topic>
    <author>ගලේවෙල මධ්‍යම සමූහ බී. ජී. ගුණතිලක සහ වයඹ පළාත් සංචාරක සේන ඉදිරිසිංහ</author>
    <content>කොළඹ-කුරුණෑගල මාර්ගයේ පොතුහැර දම්බොක්ක ප්‍රදේශයේ දී බස් රථයක් හා ත්‍රිරෝද රථයක් මුහුණට මුහුණ ගැටීමෙන් ත්‍රිරෝද රථයේ ගමන් කළ (5) පස් දෙනාම මිය ගොස් ඇත.මෙම අනතුර ඊයේ (24) ප.ව. 4.45 ට පමණ සිදු වී ඇතැයි පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා පැවසී ය.මිය ගිය අයගෙන් තිදෙනකු පිරිමින් වන අතර අනෙක් දෙදෙනා කාන්තාවෝ ය. අනතුර සිදු වූ ස්ථානයේ දීම ඔවුන් මිය ගොස් ඇත.අනතුරට ලක් වූ ත්‍රිරෝද රථය කුරුණෑගල දෙසටත් බස් රථය කොළඹ දෙසටත් ධාවනය වී තිබේ. ත්‍රිරෝද රියැදුරාගේ නොසැලකිල්ල මේ අනතුරට හේතුව බව දැනට කරන ලද පරීක්‍ෂණවලින් අනාවරණය වී ඇතැයි පොලිස් මාධ්‍ය ප්‍රකාශකවරයා පවස යි.අඩක් හිස් කළ මත්පැන් බෝතලයක් අනතුරට පත් ත්‍රිරෝද රථයේ තිබී ඇති අතර ත්‍රිරෝද රථය පැදවූ පුද්ගලයා මත්පැන් පානය කර සිටියේ ද යන්න පිළිබඳ පරීක්‍ෂා කෙරෙන බව ද පොලිස් මාධ්‍ය ප්‍රකාශකවරයා කීය.මිය ගිය අයගේ මෘතදේහ කුරුණෑගල ශික්‍ෂණ රෝහලේ තැන්පත් කර ඇති අතර පොතුහැර පොලිසිය පරීක්‍ෂණ පවත්වයි.මෙම අනතුරෙන් මියගොස් ඇත්තේ ආර්. ඒ. චන්ද්‍රරත්න (54) ඩබ්ලිව්. ඒ. සරත් චන්ද්‍රකුමාර (53) ඩබ්ලිව්. ඒ. විජයලතා (48) ආර්. ඒ. තුසිත කරුණාසිංහ (30) සහ ඩබ්ලිව්. ඒ. යශෝධා ධර්මරත්න (21) යන අයයි.ඡායාරූප-පොතුහැර විශේෂෆැන්සිස් වර්ණකුලසූරිය.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=n1206252</link>
    <topic>එදා වී ගබඩා ගිනි තැබූ අය අද කිඹුල් කඳුළු හෙළනවා</topic>
    <author>විජයානි එදිරිසිංහ</author>
    <content>නියඟය ඇතිවී කුඹුරු අක්කර ලක්ෂ ගණනක් විනාශ වුවත් මේ රටේ ජනතාවට කන්න තුන හතරක් යනතෙක්ම පාරිභෝජනයට ගැනීම සඳහා අවශ්‍ය තරම් වී ගබඩා කර තිබෙන බව සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා පැවසීය.අද නියඟය ගැන කතා කරන ලාල් කාන්තලා 1987 දී රජයේ වී ගබඩා, සහල් මෝල්, කෙත් වතු ගිනි තබා විනාශ නොකළා නම් මීටත් වඩා මේ රටේ වී වගාව දියුණු කරන්නටත් වී සංචිත ගබඩා කර තැබීමටත් ඉඩ තිබූ බව පවසන ජොන්ස්ටන් ප්‍රනාන්දු අමාත්‍යවරයා අද ලාල් කාන්ත ගොවියන්ට අමුඩය ගසන්න උත්සහ කරන්නේ එදා ඔවුන්ට මහ පාර උරුම කර දුන් බව අමතක වී දැයි තවදුරටත් විමසයි.මහින්ද රාජපක්‍ෂ රජය බලයට ආපසු මේ රටේ වී ගොවිතැන දියුණු කර ගොවියාට පොහොර සහනාධාරය ලබා දුන් නිසා ඉතිහාසයේ කිසිදු කලක නොලැබූ තරම් වී අස්වැන්නක් ලබා ගැනීමට හැකි විය.අද රජය විදේශ රට වලට සහල් මෙට්‍රික් ටොන් ලක්ෂයක පවා ඇණවුම් බාර ගත්තේ අවශ්‍ය තරම් වී තොග තිබෙන නිසාය.යුද්ධයෙන් පසු මන්නාරම අක්කර විසි පන්දහසක සහල් නැලිය, කෙත්වතු යාය හිමිකර ගත්තේ වසර තිහකට පසු බව ජ.වි.පෙ, එ.ජා.ප පමණක් නොව ජාත්‍යන්තරය ද දන්නා කරුණක් බව ද පවසන අමාත්‍යවරයා, යන එනමං නැති ජ.වි.පෙ ට රටේ දියුණුවට එරෙහිව කටයුතු කරනවාට වඩා කැඩී බිදී ගිය පක්ෂය එකතු කර ගන්න බැලුවොත් නරක දැයි අමාත්‍යවරයා විමසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=n1206253</link>
    <topic>රටට වාසි රැසක් අරන් ජනපති සැපත් වෙයි</topic>
    <author>ධනුෂ්ක ගොඩකුඹුර</author>
    <content>ජාත්‍යන්තරයේ හොඳහිත තහවුරු කරමින් රටට වාසි රැසක් අත්කර දුන් සාර්ථක බ්‍රසීලය නිල සංචාරය නිමා කළ ජනාධිපති මහින්ද රාජපක්ෂ මහතා ඊයේ (24) යළි මවුබිමට පැමිණියේය.බ්‍රසීලයේ රියෝ ද ජෙනයිරෝ නුවර පැවැති ‍රියෝ + 20 සමුළුවට සහභාගී වීම සඳහා ජනාධිපතිතුමා පසුගියදා බ්‍රසීලයට ගියේය.‍පරිසරය හා සංවර්ධනය පිළිබඳව පැවැති ඵෙතිහාසික සමුළුවට විසි වසරක් පිරීම නිමිත්තෙන් පැවැති රියෝ +20 සමුළුවේ පස් වැනි දේශකයා වශයෙන් ජනාධිපතිතුමා ඇමතුවේය.සමුළුවට සහභාගී වීමට පැමිණ සිටි රාජ්‍ය නායකයන් රැසක් සමඟ ජනාධිපතිතුමා ද්විපාර්ශ්වික සාකච්ඡා පැවැත්වූයේය.ඉන්දීය අගමැති ආචාර්ය මන්මෝහන් සිං, ඉරාන ජනාධිපති මොහොමඩ් අහමදි නිජාඩ්, නේපාල අගමැති බාබු රාම් බට්‍රායි, භූතාන අගමැති ලියෝන්චියෝ ජිග්මි තින්ලේ, චිලී ජනාධිපති ‍සෙබස්තියන් පිනෙරා ඉවෙනිකිව්, හංගේරියන් ජනාධිපති ‍ජානෝස් ඇඩර් මහත්වරු සහ මොන්ටේගු ඇගමැතිවරයා සමඟ ජනාධිපතිවරයා සාකච්ඡා කළේය.ඇමැතිවරුන් වන මහාචාර්ය ජී. එල්. පීරිස්, අනුර ප්‍රියදර්ශන යාපා, විමල් වීරවංශ, පාඨලී චම්පික රණවක, මහින්ද අමරවීර, නියෝජ්‍ය ඇමැතිනි නිරූපමා රාජපක්ෂ, පාර්ලිමේන්තු මන්ත්‍රී සජින් ද වාස් ගුණවර්ධන, බස්නාහිර පළාත් මහ ඇමැති ප්‍රසන්න රණතුංග, බස්නාහිර පළාත් පරිසර ඇමැති උදය ගම්මන්පිල, ජනාධිපති ලේකම් ලලිත් වීරතුංහ මහත්ම මහත්මීහුද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=n1206254</link>
    <topic>තමිල්නාඩු කඳවුරුවල සිටි ශ්‍රී ලාංකික 150ක් අතුරුදන්</topic>
    <author>මහින්ද අලුත්ගෙදර සහ රක්ෂණ ශ්‍රියන්ත</author>
    <content>තමිල්නාඩුවේ සරණාගත කඳවුරුවල රැඳී සිටි ශ්‍රී ලාංකික සරණාගතයින් 150 දෙනකු පමණ පසුගිය සති දෙකක කාලය තුළ අතුරුදන් වී ඇති බව වාර්තා වේ. මේ පිළිබද වැඩි අවධානයක් යොමු කර ඇත්තේ යාබද කේරළ ප්‍රාන්තයයි. කේරළයේ සිට මුහුදු මාර්ගයෙන් විදේශගතවීමට උත්සාහ කළ ශ්‍රී ලාංකිකයන් 151 දෙනෙක් කේරළයේ කොල්ලම් නගරය ආසන්නයේ දී මීට සති තුනකට පෙර පොලිසිය විසින් අත්අඩංගුවට ගනු ලැබූහ.තමිල්නාඩුවේ කදවුරුවලින් පලා යන ශ‍්‍රී ලාංකික සංක‍්‍රමණිකයන් මුහුදු මාර්ගයෙන් සිය රටට පැමිණෙනු ඇති බවට ඕස්ටේ‍්‍රලියාව ද බිය පළ කර ඇත.මෙම සරණාගතයන් මුහුදු මාර්ගයෙන් වෙනත් රටකට යාමට උත්සාහ දරා ඇත්නම් ඉන්දීය සාගරයේ මෝසම් සුළං පවතින මේ කාලය තුළ පසුගිය දා ඕස්ට්‍රේලියාවේ ක්‍රිස්මස් දූපත අසල මුහුදේ දී සරණාගතයන් පිරිසක් රැගත් යාත්‍රාවක් පෙරළී සිදුවූ අනතුර වැනි තවත් අනතුරක් පිළිබඳව බලධාරීන් සැක පළකරයි.තමිල්නාඩුවේ සරණාගත කඳවුරුවලින් සරණාගතයින් අතුරුදහන් වන බවට වාර්තා ලැබී ඇති බව කේරළයේ කොල්ලාම් පොලිසිය සඳහන් කරයි.එමෙන්ම පසුගිය සති 2ක කාලය තුළ සරණාගතයින් රැගත් කිසියම් යාත්‍රාවක් පිටත්වී ඇද්ද යන්න පිළිබඳ විමර්ශන කටයුතු සිදුකරන බව ද එම පොලිසිය පවසා ඇත.කෙසේවෙතත් මේ සරණාගතයින් පිරිස එසේ ඉන්දියාවෙන් පිටත්වී ඇද්ද යන්න පිළිබඳ තහවුරු කිරීම සඳහා මෙතෙක් කිසිදු වාර්තාවක් ලැබී නොමැති බවද කේරළයේ කොල්ලාම් පොලිසිය පවසයි.ශ‍්‍රී ලංකාවේ සිට ඍජුවම ඕස්ටේ‍්‍රලියාව බලා නීති විරෝධී සංක‍්‍රමණිකයන් ගමන් කිරීම දැන් මුළුමනින්ම නතර වී ඇති බවට නාවික හමුදාව පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=n1206255</link>
    <topic>ඩෙංගු මඬින ජාතික මදුරු මර්දන මාසය හෙට සිට</topic>
    <author/>
    <content>ඩෙංගු රෝගය මේ වන අධිවසංගත රෝග තත්ත්වයක් දක්වා වර්ධනය වී ඇති බැවින්, සෞඛ්‍ය අමාත්‍යාංශය ප්‍රමුඛව ජනාධිපති ඩෙංගු මර්දන කාර්ය සාධක බළකාය විසින් අද සිට (25) ලබන ජූලි මස 25 දින දක්වා ජාතික මදුරු මර්දන මාසයක් ප්‍රකාශයට පත්කරනු ලැබීය.පසුගිය සතියේ රැස් වූ ජනාධිපති ඩෙංගු මර්දන කාර්ය සාධක බලකාය විසින් මෙම තීරණය ගත් බව සෞඛ්‍ය අමාත්‍ය මෛත්‍රීපාල සිරිසේන මහතා පවසයි.සෞඛ්‍ය අමාත්‍ය මෛත්‍රිපාල සිරිසේන මැතිතුමාත්, ආරක්‍ෂක ලේකම් ගෝඨාභය රාජපක්‍ෂ මහතාත් අතර පසුගිය සතියේ මේ සම්බන්ධව සාකච්ඡාවක් පැවැති අතර, මෙම ප්‍රථම ජාතික මදුරු මර්දන මාසයේ දී මදුරු මර්දන වැඩසටහන් ක්‍රියාත්මක කිරීම සඳහා ආරක්‍ෂක අංශ නිලධාරීන් අතිවිශාල ප්‍රමාණයක් යෙදවීමට තීරණය කර තිබේ. ඒ අනුව ත්‍රිවිධ හමුදාව, පොලිසිය මෙන්ම සිවිල් ආරක්‍ෂක බළකායේ නිලධාරීන් ද, මහජන සෞඛ්‍ය පරීක්‍ෂකවරු, කීට විද්‍යා සහකාරවරු ඇතුළු විශාල පිරිසක් දිවයින පුරා මෙම වැඩසටහන් ක්‍රියාත්මක කිරීමට දායකත්වය සපයනු ඇත.මේ අතර ජනාධිපති ලේකම්තුමා විසින් නිකුත් කර තිබෙන චක්‍රලේඛය අනිවාර්යයෙන්ම ක්‍රියාත්මක කරන ලෙස සියලුම රේඛීය අමාත්‍යාංශ, දෙපාර්තමේන්තු, අධිකාරි, ව්‍යවස්ථාපිත මණ්ඩල, කොමිසන් සභා, සංස්ථා, ව්‍යවස්ථාපිත ආයතනවලට ජනාධිපති ඩෙංගු කාර්යසාධක බළකාය උපදෙස් දී ඇත. ජනාධිපති ලේකම්තුමා විසින් චක්‍රලේඛයක් යවමින් සෑම රාජ්‍ය ආයතනයකම මදුරු මර්දන කටයුතු සඳහා ඒ ඒ ආයතනවල කමිටු පිහිටුවන ලෙස උපදෙස් දුන්නත් මෙතෙක් එම කමිටු පිහිටුවා ඇත්තේ රේඛීය අමාත්‍යාංශ 45 කින් 09 ක පමණි. එමෙන්ම දෙපාර්තමේන්තු 90 න් 04 ක ද, අධිකාරි 33 න් 01 ක් ද, මණ්ඩල 30 න් 01 ක් ද, කොමිසන් සභා 21 කින් 01 ද, සංස්ථා 24 කින් 01 ද, ව්‍යවස්ථාපිත ආයතන 142 කින් 06 ක් ද, පමණි. ඉතිරි රාජ්‍ය ආයතන සියල්ලම මෙම කමිටු පිහිටුවීම පැහැරහැර ඇත.අද (25) ආරම්භ වන ජාතික මදුරු මර්දන මාසය තුළ කවර හෝ අවස්ථාවක ආරක්‍ෂක අංශ නිලධාරීන් මෙන්ම සෞඛ්‍ය බලධාරීන් ප්‍රමුඛ කණ්ඩායම, රාජ්‍ය ආයතන, පුද්ගලික ආයතන සහ නිවාස පරීක්‍ෂාව සඳහා පැමිණෙනු ඇත. කිසියම් පරිශ්‍රයක මදුරුවන් බෝවිය හැකි ස්ථාන තිබේ නම් හෝ එවැනි ස්ථාන කිසිසේත්ම නඩත්තු නොකරන බවට පෙනී ගියහොත් එවැනි ස්ථාන සියල්ලම විනාශ කිරීමට පියවර ගනු ඇත. එමෙන්ම එවැනි ස්ථාන පවත්වාගෙන යන පුද්ගලයින් හට තරාතිරම නොබලා නීතිය ක්‍රියාත්මක කිරීමට පියවර ගන්නා අතර, නඩු පැවැරීමට කටයුතු යොදනු ලැබේ. මේ කටයුතු සඳහා ආරක්‍ෂක අමාත්‍යාංශය නොමඳ සහයෝගයක් ලබා දෙනු ඇත.අද සිට ආරම්භ වන ජාතික මදුරු මර්දන මාසයේ සමාරම්භක වැඩසටහන ප. ව. 9.00 ට හලාවත මැල්පුර දී සෞඛ්‍ය අමාත්‍ය මෛත්‍රිපාල සිරිසේන මහතාගේ ප්‍රධානත්වයෙන් ආරම්භ කෙරේ.මේ අතර දිවයිනේ සියලුම පාසල්වල අද දින සිට පෙ. ව. 7.30 සිට 8.30 දක්වා මදුරු මර්දන කටයුතු ක්‍රියාත්මක කළ යුතු අතර, මෙම කටයුතු අධීක්‍ෂණය කිරීම මෙන්ම පාසල් දරුවන් දැනුම්වත් කිරීම සඳහා මහජන සෞඛ්‍ය පරීක්‍ෂකවරු සහභාගි වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=n1206256</link>
    <topic>පාසිකුඩා යන සංචාරකයන්ට සී ප්ලේන්</topic>
    <author>එරාවුර් සමූහ වාර්තාකරු</author>
    <content>මඩකළපුව පාසිකුඩා මුහුදු වෙරළට පැමිණෙන සංචාරකයන්ගේ ගමන් පහසුවට මුහුදු ගුවන් සේවාවක් (සී ප්ලේන්) ආරම්භ කර ඇත.මේ සඳහා පරීක්ෂණ ධාවනයක් (පෙරහුරු) පැවැත්විණි. මෙම ගුවන් සේවය නිමිත්තෙන් කල්කුඩා පේතාලේ කළපු ධීවර වරාය යොදවීමට තීරණය කර ඇත.සංචාරකයන් 15 දෙනකු ගමන් කරන ගුවන් යානාවක් කොළඹ සිට මඩකලපුව නගරය හා කල්කුඩා පේතාල කලපු දක්වා සේවය කිරීමට නියමිතයි. මේ පෙරහුරු සේවයට බලධාරීන් පිරිසක් පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=n1206257</link>
    <topic>ශ්‍රී ලාංකික කතකගේ විදෙස් රැකියා ඒජන්සියට අරාබි රජයෙන් තහනමක්</topic>
    <author>මහින්ද අලුත්ගෙදර</author>
    <content>ශ්‍රී ලාංකික කාන්තාවක් විසින් පවත්වාගෙන ගිය විදේශ රැකියා නියෝජිතායතනයක් වහාම ක්‍රියාත්මක වන පරිදි තහනම් කිරීමට එක්සත් අරාබි එමීර් රාජ්‍යය තීරණය කර ඇත.මේ රැකියා නියෝජිතායතනයට එරෙහිව ශ්‍රී ලාංකිකයන් ඇතුළුව විශාල පිරිසකගෙන් පැමිණිලි ලැබී තිබෙන අතර ඒවා සැළකිල්ලට ගෙන මේ තීරණය ගෙන තිබෙන බව එක්සත් අරාබි එමීර් රාජ්‍යයේ ශ්‍රී ලංකා තානාපති කාර්යාලය පවසයි.අබුඩාබි නගරයේ පවත්වාගෙන ගොස් තිබෙන මේ රැකියා නියෝජිතායතනය වෙත පැමිණෙන ශ්‍රී ලාංකික කාන්තාවන් ඇතුළු විදේශීය කාන්තාවන් විශාල පිරිසකට විවිධ වධ හිංසා සිදුකර තිබෙන බවටත් ඔවුන් දුෂ්කරතා රැසකට මුහුණදුන් බවටත් පැමිණිලි ලැබී තිබේ.මේ කරුණු සියල්ල සැළකිල්ලට ගෙන එක්සත් අරාබි එමීර් රාජ්‍යයේ කම්කරු අමාත්‍යාංශය, විගමන දෙපාර්තමේන්තුව සහ අබුඩාබි පොලීසිය එක්ව එම රැකියා ඒජන්සිය තහනම් කිරීමට පියවර ගෙන තිබෙන අතර යළි කිසිඳු අවස්ථාවක මෙවැනි රැකියා ඒජනසියක් ආරම්භ කිරීමටද නොහැකි බව එක්සත් අරාබි එමීර් රාජ්‍යයේ ශ්‍රී ලංකා තානාපති කාර්යාලය සඳහන් කරයි.ශ්‍රී ලාංකික කාන්තාව මෙහෙයවා තිබෙන අතර ඒ සඳහා එක්සත් අරාබි එමීර් රාජ්‍යයේ පිරිසක් කාර්ය මණ්ඩලය සඳහා බඳවාගෙන තිබේ.මේ අතර එම තානාපති කාර්යාලය අදාළ සිද්ධිය සම්බන්ධයෙන් විමර්ශනයකර තිබෙන අතර එහිදී විදේශ රැකියා නියෝජිතායතනයක් පවත්වාගෙන යාමට කිසිඳු සුදුසුකමක් නොමැති බවට අනාවරණය කරගෙන ඇතැයිද ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=n1206258</link>
    <topic>ගිය වසරේ උසස් පෙළ ප්‍රතිඵල බල රහිත කරන්නැයි ඉල්ලූ නඩුවේ තීන්දුව අද</topic>
    <author>නෙල්කා මැදගෙදර, සුභාෂිණි සේනානායක</author>
    <content>පසුගිය වසරේ නිකුත් කරන ලද අ.පො.ස උසස් පෙළ විභාගයෙහි ප්‍රතිඵල බල රහිත කරනලෙස ඉල්ලා සිසුන් පිරිසක් ගොනු කළ මූලික අයිතිවාසිකම් පෙත්සම සම්බන්ධ ශ්‍රේෂ්ඨාධිකරණ නඩු තීන්දුව අද ( 25) අගවිනිසුරු ආචාර්ය ශිරාණී බණ්ඩාරනායක මහත්මිය ප්‍රමුඛ විනිසුරු මඩුල්ලක් විසින් ප්‍රකාශ කිරීමට නියමිතය.විසල් ප්‍රභාසිත කවිරත්න ඇතුලුව උසස් පෙළ විභාගයට පෙනී සිටි සිසුන් පිරිසක් සහ ලංකා ගුරු සංගමය විසින් ගොනු කර තිබු මෙම පෙත්සම අගවිනිසුරු ආචාර්ය ශිරාණී බණ්ඩාරනායක, නිමල් ගාමිණී අමරතුංග, කේ. ශ්‍රි. පවන් යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම විභාග කෙරිණි.විභාග කොමසාරිස් ජෙනරාල්වරයා , අධ්‍යාපන සහ ඇමැතිවරයා, විශ්ව විද්‍යාල ප්‍රතිපාදන කොමිසම, මහාචාර්ය අර්.ඕ. තට්ල්,සහ නීතිපති මෙහි වග උත්තරකරුවෝ වෙති.මෙවර යොදාගෙන ඇති විෂයය නිර්දේශ දෙකටම පොදු ලෙස ඉසෙඩ් අගයන් ගණනය කිරීමේ ක්‍රමය නිසා සිසුන් විශාල පිරිසකට අසාධාරණයකට ලක් වීමට සිදුව ඇති බැවින් එම ගණනය කිරීම් අනුව නිකුත් කරන ලද ප්‍රතිඵල මත පදනම්ව සිසුන් සරසවි වලට ඇතුළත් කර ගැනීම වළක්වන්නැයි මෙම පෙත්සම මගින් අධිකරණයෙන් ඉල්ලා තිබිණි.එහෙත් එලෙස එකම ගණයක් ලෙස සලකා ඉසෙඩ් අගයක් ගණනය කිරීමෙන් කිසිවකුට අසාධාරණයක් වන්නේ නැතැයි වගඋතතරකරුවෝ කරුණු ඉදිරිපත් කළහ.නීතිඥ සංජීව කළුආරච්චි මහතාගේ උපදෙස් මත නීතිඥ ජේ. සී.වැලිඅමුණ මහතා පෙත්සම්කරුවන් වෙනුවෙන් පෙනී සිටියේය.නීතිඥ සේනානි දයාරත්න මහතා මැදිහත් පෙත්සම් පෙත්සම්කරුවන් වෙනුවෙන් පෙනි සිටියේය.ජනාධිපති නීතිඥ ෆයිස් මුස්තාපා මහතා , මහාචාර්ය ආර්.ඕ. තටිල් මහතා , සහ රජයේ නීතිඥ නෙරිල් පුල්ලේ යන මහත්වරු වගඋත්තරකරුවන් වෙනුවෙන් පෙනී සිටියහ.මේ අතර මේ තීන්දුව ප්‍රකාශයට පත්විමත් සමඟ උසස් පෙළ නැවත සමීක්ෂණ ප්‍රතිඵල නිකුත් කිරීමට ශ්‍රී ලංකා විභාග දෙපාර්තමේන්තුව සූදානමින් සිටී.මේ වනවිටත් සූදානම් කර ඇති නැවත සමීක්ෂණ ප්‍රතිඵල මේ සම්බන්ධයෙන් පවරා ඇති නඩුවේ තීන්දුව ප්‍රකාශයට පත්කරන තුරු නිකුත් නොකරන ලෙස නිතිපතිවරයා විභාග දෙ‍පාර්තමේන්තුවට උපදෙස් දී තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=n1206259</link>
    <topic>විල්පත්තු ජාතික වනයේ නිදන් හාරමින් සිටි 11ක් අත්අඩංගුවේ</topic>
    <author>අනුරාධපුර මධ්‍යම විශේෂ</author>
    <content>විල්පත්තුව ජාතික වනෝද්‍යානයට අයුතු ලෙස ඇතුළු වී පුරා විද්‍යා බිමක් ලෙස සැලකෙන ස්ථානයක නිදන් හාරමින් සිටි 11 දෙනෙකු ඉකුත් 22දා සවස ලැබුනු තොරතුරකට සැකපිට නොච්චියාගම පොලීසිය අත්අඩංගුවට ගෙන ඇත.සැකකරුවන් විල්පත්තුව ජාතික වනෝද්‍යානයේ වැලි ඇළ රජ වැව ප්‍රදේශයේ ඉපැරණි විල්පත්තු ජාතික වනයේ බිසෝ කොටුවක නිදන් සෙවීමට පොළව කණිමින් සිටියදී අත්අඩංගුවට ගෙන තිබේ.අත්අඩංගුවට පත් සැකකරුවන් ළඟ තිබී පිකස් උදලු යකඩ ඉනි තෙල් වර්ග සහ රසායන ද්‍රව්‍ය තොගයක් ඉපැරණි මන්ත්‍ර පොත් ද අත්අඩංගුවට ගෙන ඇත. පොලිසිය වැටලීම සිදු කරන අවස්ථාවේ සැකකරුවන් ඉපැරණි බිසෝ කොටුවේ අඩි 09ක් ගැඹුරට කැනීම් කර තිබු බවත් එහි දිග අඩි 07ක් හා පළල අඩි 05ක් බවද පොලිසිය පවසයි.අත්අඩංගුවට පත් සැකකරුවන් අතර යුධ හමුදාවෙන් පළා ආ සෙබලෙකුද සිටින බව පොලීසිය පවසයි. නිදන් හෑරූ පිරිස මාතර නෙළුව කඹුරුපිටිය ගොඩකවෙළ හතරලියද්ද දුටුවැව ගලෙන්බිදුනුවැව නොච්චියාගම හා කටුකැලියාව යන ප්‍රදේශවල පදිංචිකරුවන්ය.නොච්චියාගම පොලීසියේ අපරාධ විමර්ශන අංශයේ පො.ප. බස්නායක සැරයන් 29781 චන්ද්‍රසේන 47369 ශාන්ත 56575 තිලකවර්ධන 53688 සුභසිංහ කොස්තාපල්වරුන් වන 7014 පතිරාජ 33555 හේරත් 47924 තිලකරත්න 35096 කඹුරාවල 47934 සරත් උප නියාමක 4274 රත්නසිරි සී.අ.බ. 90130 නිමල් යන නිලධාරීන් වැටලීමට සහභාගි වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=n12062510</link>
    <topic>උතුරු-නැ‍ෙඟනහිරටප්‍රා. සංවර්ධන බැංකු ශාඛා 25ක්</topic>
    <author>ජයසිරි මුණසිංහ</author>
    <content>ඉදිරි දෙවසර ඇතුළත උතුරු -නැ‍ෙඟනහිර පළාත් දෙක හි ප්‍රාදේශීය සංවර්ධන බැංකු RDB ශාඛා 25ක් ආරම්භ කිරීමට තීරණය කොට තිබේ. ඒ අනුව යමින් යාපනය ස්ටැන්ලි මාවතේ දී අද (25) උදේ 9.30 ට යාපනය ශාඛාව විවෘත කරන බව බැංකුවේ සභාපතිනි කේෂලා ජයවර්ධන මහත්මිය “දිනමිණ” ට ප්‍රකාශ කළාය.ලංකාවේ ශාඛා සංඛ්‍යාව තුන්වැනි තැනට වැඩිම බැංකුව තමන් බවද අච්ඕ බැංකු සභාපතිනිය කීවාය. මේ වන විට ශාඛා 258 ක් බැංකුව සතුය. සියලු ශාඛා පරිගණක ජාල ගත කොට තිබේ. කෘෂිකාර්මික, ධීවර, සත්ත්ව නිෂ්පාදන, ව්‍යාපෘති ණය මෙන්ම ඉතුරුම් වැඩි දියුණු කිරීමට බැංකුව ජාතියට මඟ කියන බව ද සභාපතිනිය පැවැසුවා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=n12062511</link>
    <topic>මල්වානේ කුකුල් හොරා වනජීවී දෙපාර්තමේන්තුවට</topic>
    <author>මල්වාන සමූහ මහානාම විතානගේ</author>
    <content>මල්වානේ වල්ගම කුකුල් කොටුවට කුකුලකු පැහැර ගෙන යාම සඳහා පැමිණි හඳුන් දිවියකු කුකුළු කොටුව තුළ අටවන ලද උගුලකට හසු විය. එම හඳුන් දිවියාගේ උස අඩි දෙක හමාරක් පමණ වන අතර දිග අඩි පහමාරක් පමණ වේ. පසුගිය සිකුරාදා (22 වැනිදා) වන ජීවි දෙපාර්තමේන්තුවට එම හඳුන් දිවියා භාර දෙන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=r1206251</link>
    <topic>අනුරපුර කුඹල් ගම්මාන 24ක නිෂ්පාදන ඉහළ නැංවීමේ වැඩසටහන්</topic>
    <author>අමිල ප්‍රභාත් වනසිංහ</author>
    <content>පාරම්පරික කුඹල් කර්මාන්තය යළි නගා සිටුවීම සඳහා රජය මගින් විශේෂ වැඩපිළිවෙළක් ආරම්භ කර ඇත. ළමා සංවර්ධන හා කාන්තා කටයුතු අමාත්‍යාංශය හරහා සිදු කෙරෙන මෙහි ප්‍රථම අදියර අනුරාධපුර දිස්ත්‍රික්කයෙන් ආරම්භ කෙරේ. මේ අනුව දිස්ත්‍රික්කයේ අඩු ආදායම්ලාභී පවුල්වල ආර්ථිකය ශක්තිමත් කිරීමේ අරමුණ ඇතිව එම අමාත්‍යාංශය ආරම්භ කර ඇති මේ වැඩසටහන යටතේ අනුරාධපුර දිස්ත්‍රික්කයේ කුඹල් කර්මාන්ත ගම්මාන 24 ක නිෂ්පාදන ඉහළ නැංවීමට අවශ්‍ය යටිතල පහසුකම් ලබා දෙමින් අදාළ නිෂ්පාදන මිලට ගැනීමට කටයුතු කර තිබේ.අමාත්‍යාංශය මිලදී ගත් මැටි වළං අනුරාධපුර ඇතුළු දිවයිනේ විවිධ ප්‍රදේශවල පවුල් එක්ලක්ෂ හැත්තෑපන්දහස් හයසිය අසූවකට මේ වන විට නොමිලේ ලබා දී තිබේ.ගලෙන්බිඳුණුවැව ඇල්ලවැව සහ මිහින්තලේ හේනවත්ත යන ප්‍රදේශවල පවුල් 1157 කට නොමිලේ මැටි වළං බෙදා දීම පසුගියදා ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතාගේ ප්‍රධානත්වයෙන් සිදු කෙරිණි.කුඹල් කර්මාන්තය ආශ්‍රිත ගම්මාන වල කාන්තා කමිටු පිහිටුවා කාන්තාවගේ ආර්ථිකය ඉහළ නැංවීමටද, එම දිස්ත්‍රික්කයේ බහුලව දක්නට ලැබෙන වකුගඩු රෝගයට පිළියමක් ලෙසද මෙලෙස මැටි වළං බෙදා දීමට පියවර ගෙන ඇතැයි ඇමැති තිස්ස කරල්ලියද්ද මහතා කීවේය.ගලෙන්බිඳුණුවැව ඇල්ලවැව මැටි වළං බෙදා දීමේ අවස්ථාවට උතුරුමැද පළාත් සභා මන්ත්‍රීනි කල්‍යාණි කරල්ලියද්ද මහත්මිය හා ගලෙන්බිඳුණුවැව ප්‍රාදේශීය සභාවේ සභාපති නාමල් විජේවර්ධන මහතා ඇතුළු ප්‍රදේශවාසීහු විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=r1206252</link>
    <topic>පාහියන් ගල්ලෙන කැණීම්වලදී හමුවූ ඇටසැකිල්ල වැඩිදුර පරීක්ෂාවට</topic>
    <author>මතුගම සංචාරක</author>
    <content>කළුතර දිස්ත්‍රික්කයේ බුලත්සිංහල පිහිටි ප්‍රාග් ඓතිහාසික යුගයට අයත් පාහියන්ගල්ලෙන ආශ්‍රිතව කරන ලද කැණීම්වලදී වසර තිස්පන්දාහක් පමණ පැරැණි යැයි සැලකෙන ඇටසැකිල්ලක් හමුවී ඇත. බළංගොඩ මානවයාට නෑකම් කියන මේ ඇටසැකිල්ල ඉතාමත් පැහැදිලිව ගල් පර්වතයක් මත දක්නට ලැබේ.පාහියන්ගල්ලෙන ආසන්නයේම මෙය මිහිදන් කර තිබුණි. මේ ඇට සැකිල්ල මැදිවියේ මිනිසෙකුගේ බව පුරා විද්‍යා දෙපාර්තමේන්තුවේ නිලධාරීහු කියති.ශ්‍රී ලංකාවේ ඇති ප්‍රාග් ඓතිහාසික ගල්ලෙන්වලින් හමු වූ ඉතාමත් විශාල අංග සම්පූර්ණ ඇට සැකිල්ල වන්නේද මෙයයි.පුරාවිද්‍යා දෙපාර්තමේන්තුවෙන් මෙවර කැණීම් ආරම්භ කළේ 2012 පෙබරවාරි මාසයේදීය. පසුගිය සතියේදී මේ ඇට සැකිල්ල සොයා ගැනීමට හැකි විය.මේ කැණීම් කරන ස්ථානයේ තිබී විවිධ පාෂාණ සත්ව කොටස් හා භෂ්මාවශේෂ නටබුන් කොටස් රාශියක් හමු විය.පුරාවිද්‍යා දෙපාර්තමේන්තුවේ නියෝජ්‍ය අධ්‍යක්‍ෂ ජනරාල් ආචාර්ය නිමල් පෙරේරා මහතා මෙසේ කීයප්‍රාග් ඓතිහාසික යුගයට අයත් බලන්ගොඩ මානවයාගේ වසර තිස්පන් දහසක් පමණ පැරැණි යැයි සිතන ඇට සැකිල්ල හමුවූ බව විශ්වාස කරනවා. මෙහි සිදු කරන කැණීම් දින කිහිපයකින් අවසන් කර සුරක්ෂිතව තබා ජාත්‍යන්තර පුරාවිද්‍යා විද්‍යාඥයන් කණ්ඩායමක් සමග පරීක්ෂණ කටයුතු කරනවා. මෙය ශ්‍රී ලංකාවේ කරන ලද කැණීම්වලදී හමුවූ ඉතාමත් වැදගත් අංග සම්පූර්ණ ඇට සැකිල්ලක්. හිටපු පුරාවිද්‍යා අධ්‍යක්‍ෂ ජනරාල් ආචාර්ය ශිරාන් දැරණියගල මහතා බලන්ගොඩ මානවයාට අයත් මේ ඇටසැකිල්ල පිළිබඳ කාල නිර්ණය කිරීම සිදු කරනවා. පාහියන්ගල ගල්ලෙන නවීන මානව පරිනාමය පිළිබඳ ලෝක උරුමයන්ට ඇතුළත් කිරීමට කටයුතු කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=r1206253</link>
    <topic>විදෙස් රැකියා පෙන්වා රුපියල් ලක්ෂ 11කට විදලා</topic>
    <author>අත්තනගල්ල විශේෂ – ජයවීර සුගතපාල</author>
    <content>විදේශයක රැකියාවක් ලබාදෙන බව කියමින් වංචනික ලෙස රුපියල් ලක්ෂ එකොළහක් ලබාගත් බවට චෝදනා ලැබ අධිකරණයේ පෙනී සිටි අයකුට අත්තනගල්ල අතිරේක දිසා විනිසුරු බී. සී. ආර්. සිසිර කුමාර මහතා රුපියල් විසි දහසක මුදල් ඇප සහ රුපියල් ලක්ෂ පහ බැගින් ශරීර ඇප දෙකක් නියම කෙළේය.මෙහි පැමිණිල්ල ඉදිරිපත් කරන ලද්දේ ගම්පහ කොට්ඨාස විශේෂ වංචා විමර්ශන ඒකකය මඟිනි.විත්තිකරු විදේශයක රැකියාවක් ලබාදෙන බවට පොරොන්දු වී අත්තනගල්ල ඌරාපොළ පදිංචි තරුණයකුගෙන් රුපියල් ලක්ෂ එකොළහක් ලබාගෙන වංචා කොට ඇතැයි පැමිණිල්ලේ සඳහන් වේ.එකී තරුණයා විසින් ගම්පහ කොට්ඨාස විශේෂ වංචා විමර්ශන ඒකකය වෙත කරන ලද පැමිණිල්ලක් අනුව විත්තිකරු අත්අඩංගුවට ගෙන රිමාන්ඩ් භාරයට පත්කර ඇත.නඩුව විභාගකොට අවසන් වන තෙක් සෑම මසකම අවසන් ඉරුදින ගම්පහ විශේෂ වංචා විමර්ශන ඒකකයේ පෙනී සිටින ලෙස විත්තිකරුට නියෝග කළ අතිරේක දිසා විනිසුරුවරයා නැවත නඩුව කැඳවීම ඔක්තෝබර් 5 වැනි දිනට කල් තැබීය.ගම්පහ කොට්ඨාස විශේෂ වංචා විමර්ශන ඒකකයේ සැරයන් ජේ. එම්. චන්ද්‍රසිරි මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=r1206254</link>
    <topic>ජිම්නාස්ටික් ක්‍රීඩාවේදී හිස බිම වැදී රද්දොළුවේ අට හැවිරිදි දැරියක් මරුට</topic>
    <author>නිශ්ශංක පියරත්න - සීදුව සමූහ</author>
    <content>කොළඹ සංඝමිත්තා බාලිකා විද්‍යාලයේ හතර වැනි ශ්‍රේණියේ දක්ෂ ලෙස ඉගෙනීම ලැබු රද්දොළුව වැලිවත්ත පදිංචිව සිටි අට හැවිරිදි සචිනි නවෝද්‍යා කෝදාගොඩ දැරිය හදිසියේ මියයෑම ගැන ප්‍රදේශයම කම්පාවට පත්විය.රද්දොළුව වැලිවත්ත පදිංචි නන්දලාල් කෝදාගොඩ සහ පුෂ්පා නන්දනි යුවළගේ බාල දියණිය වු සචිනි ජිම්නාස්ටික් ක්‍රීඩාවේ නිරතව සිටියදී ඔළුව බිම වැදී ඇත.ඇය පසුව ඒ බව මවුපියන්ට කීවත් ඔළුව වැදීම පිළිබඳව විදුහලේ කිසිවෙක් මවුපියන්ට කියා නැත.පසුගිය 8 වැනිදා සවස ඇය ඔළුව රිදෙන බව කියා වමනෙ දැමුවාය. දැරිය සිහිමද ගතියෙන් පසුවු බැවින් මවුපියෝ සචිනිව සීදුව විජය කුමාරතුංග රෝහලට ගෙන ගියහ. පසුව දැරිය රාගම රෝහලට ඇතුළත් කෙරිණි.රාගම රෝහලේ වෛද්‍යවරු ඇය පරීක්ෂා කර ස්කෑන් කර බලා වෛද්‍ය කණ්ඩායමක්ද සමඟ ගිලන් රථයෙන් කොළඹ ජාතික රෝහලට මාරුකර යැවිණි.ජාතික රෝහලේ ස්නායු ශල්‍ය ඒකකයට රැගෙන ආ පසුව දැඩිසත්කාර ඒකකයේ 05 වැනි කාමරයට ඇතුළත් කෙරිණි.ඇය හුස්ම ගත්තේ දැඩිසත්කාර ඒකකයේ යන්ත්‍රවල ආධාරයෙනි.සතියක පමණ කාලයක් ජාතික රෝහලේ ජීවිතයත් මරණයත් අතර සටන් කළ සචිනි නවෝද්‍යා කෝදාගොඩ දැරිය පසුගිය 15 වැනි දින අලුයම සදහටම දෙනෙත් පියා ගත්තාය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=r1206255</link>
    <topic>ලොකු හාමුදුරුවන්ගේ වස් කවිය නිසා කලින් කලට කමිස මාරු කරන්න කරුණාපාලට සිදුවෙලා</topic>
    <author>බූස්ස සමූහ දේව. දෙව්නිස් ද සිල්වා</author>
    <content>කාලයකට එක දිගට අත්කොට කමිස අඳින කරුණාපාල කාලයකට එක දිගට අඳින්නේ අත් දිග කමීසය.මේ ගැන සොයා බැලුවාම ඔහු ගැන හොඳට දන්නා අයකු කීවේ මෙන්න මෙහෙමයි.‘මහත්තයෝ... අවුරුදු ගණනකට කලින් කරුණාපාලයි තවත් අයකුයි එකතුවෙලා පන්සලක පින් කැටයක් කැඩුවා. ඒක හරිම අනුහස් තියෙන පුරාණ පන්සලක්.ඒ පන්සලේ හිටිය ලොකු හාමුදුරුවෝ වස්කවි ලියන්නත් වස්කවි කියන්නත් හරිම හපනෙක්. උන්නාන්සේ ලියන වස් කවි කිව්වොත් කිරිගහට ඇන්නා වගේ තමයි.ඉතින් ඔන්න දවසක් දා කරුණාපාලත්, අනිත් ගැටයත් එකතුවෙලා පන්සලේ පින් කැටය කැඩුවා. තිබුණු සල්ලි දෙන්නාම බෙදා ගත්තා.පින් කැටේ කැඩූ අයට දඬුවම් දෙන්න හාමුදුරුවෝ වස්කවි කියන්න සූදානම් වන බව අනිත් ගැටයා දැනගත්තා. ඔහු කරුණාපාලටත් හොරෙන් ඇවිත් හාමුදුරුවන්ගෙන් සමාව ඉල්ලුවා. ගත්ත සල්ලිත් ආපසු දුන්නා.ඊට පස්සේ හාමුදුරුවෝ කිව්ව වස්කවි කරුණාපාලට වැදුණා. ඉතින් එදා ඉඳලා පින් කැටේ කඩපු කාලෙට කරුණාපාලගේ අත්දෙකම වණ වෙනවා. අන්න ඒ කාලෙට තමයි මහත්තයෝ කරුණාපාල අත් දිග කමිස අඳින්නේ’ හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=s1206251</link>
    <topic>ශ්‍රී ලංකාව ආසියාවේ ක්‍රීඩාවේ කේන්ද්‍රස්ථානය කිරීම අපේ අරමුණයි</topic>
    <author>ෆවුස් මොහොමඩ්</author>
    <content>මෙරට ස්ථාපිත වී ඇති ක්‍රීඩා සංගම් 52 අතරින් මේ වනවිට ක්‍රිකට් ක්‍රීඩාවෙන් පමණක් ලබා තිබෙන ගෞරවය හා කීර්තිය තව දුරටත් පුළුල් කරමින් තවත් ක්‍රීඩා 5ක් පමණ ඇතුලත් වන ආකාරයෙන් ශ්‍රී ලංකාව ආසියාවේ ක්‍රීඩාවේ කේන්ද්‍රස්ථානය කිරීම රජයේ අරමුණ බැව් ක්‍රීඩා අමාත්‍ය මහින්දානන්ද අලුත්ගමගේ මහතා ප්‍රකාශ කළේය.'ඒ සඳහා අවශ්‍ය පහසුකම් හා නවීන තාක්ෂණය ලබාදෙමින් ඉදිරියේ දී ශ්‍රී ලංකාව ආසියාවේ ක්‍රීඩාවේ බලවත්ම රාජ්‍යය බවට පත්කිරීම අපේ අරමුණයි. ආසියානු ‍වෙරළ ක්‍රීඩා උලෙළ පසුගිය වසරේ දී ඉතා උත්කර්ෂවත් අන්දමින් පැවැත්වීමට අපට හැකිවුණා. එමගින් මෙරට ක්‍රීඩාලෝලින් අතර ක්‍රීඩාව පිළිබඳ විශාල උනන්දුවක් ඇතිවුණා. පසුගියදා නිමාවට පත්වූ ආසියානු කනිෂ්ඨ මලල ක්‍රීඩා උලෙළට ක්‍රීඩා‍ලෝලින්ගේ අතිවිශාල ප්‍රතිචාරයක් අපට ලැබුණා. ඒ ක්‍රීඩා උලෙළේ දී මෙරට මලල ක්‍රීඩා ඉතිහාසයේ වැඩිම පදක්කම් ප්‍රමාණයක් ලබා ගැනීමට අපේ ක්‍රීඩක ක්‍රීඩිකාවෝ සමත්වුණා.' අමාත්‍යවරයා එසේ පැවැසුවේ පසුගියදා ජාතික ක්‍රීඩා විද්‍යායතනයේ පැවැති ආසියානු කායවර්ධන ශූරතාවලියේ රන් පදක්කම්ලාභී සංජීව රුවන් කුමාරට උපහාර පිදීමේ උත්සවයේදීය.ශ්‍රී ලංකා කායවර්ධන සම්මේලනය විසින් සංවිධානය කරනු ලැබූ මේ උත්සවයේ ප්‍රධාන ආරාධිතයා ලෙස එක්වෙමින් අමාත්‍යවරයා සඳහන් කළේ මෙරට දී අන්තර් ජාතික තරගාවලි සංවිධානය කිරීමට නිරතුරුවම සූදානමින් සිටින බවය.'සෑම වියදමක්ම දරමින් අන්තර් ජාතික තරගාවලි සංවිධානය කරන්න පුලුවනි. හැබැයි පරදින්න බෑ.මට ජයග්‍රහණ අවශ්‍යයයි. ලබන සතියේ ලෝක චෙස් ශූරතාවලිය ගාල්ලේ දී පැවැත්වෙනවා. අගෝස්තු මාසයේ දී ආසියානු දැල්පන්දු තරගාවලිය පවත්වනවා.ඒ සඳහා සහභාගිවීමට රටවල් 10ක් මේ වනවිටත් කැමැත්ත පළකොට තිබෙනවා. විස්සයි20 ලෝක ක්‍රිකට් තරගාවලියත් සමග මේ වසරේ දී පමණක් අපිට අන්තර් ජාතික තරගාවලි 4ක් මෙරට දී පවත්වන්න හැකි වී තිබෙනවා.' ඔහු පැවැසීය.වසර 30කට අධික කාලයක් මෙරට පැවැති යුද්ධය නිමා කොට අන්තර් ජාතික ප්‍රජාවට ශ්‍රී ලංකාවට නිදහසේ පැමිණීමේ අවස්ථාව උදාකරදුන් ජනාධිපති මහින්ද රාජපක්ෂ මහතා ඇතුළු ත්‍රිවිධ හමුදා රණවිරුවන්ට ස්තූතිවන්ත විය යුතු බව ද මේ අවස්ථාවේදී අමාත්‍යවරයා සඳහන් කර සිටියේය.ලබන වසරේ දී ඉන්දියාවේ පැවැත්වෙන සාක් තරගාවලිය ඉලක්ක කරගනිමින් ප්‍රථම වරට මෙරට ක්‍රීඩා සංගම් 14කට වි‍දේශ පුහුණුකරුවන්ගේ සහාය ලබාදීමට කටයුතු යොදා ඇති බවත්, එමගින් සාක් තරගාවලියේ දී ආසියානු ප්‍රබලයන් වන ඉන්දියාවට විශාල අභියෝගයක් එල්ල කිරීමට ශ්‍රී ලංකාවේ ක්‍රීඩක ක්‍රීඩිකාවන්ට හැකියාව ලැබෙනු ඇති බවත් අමාත්‍යවරයා වැඩි දුරටත් සඳහන් කළේය.2014 වසරේ ආසියානු අයෝමය ශූරතාවලිය ශ්‍රී ලංකාවේ පැවැත්වීමට කටයුතු යොදා ඇති අතර ඒ සඳහා අවශ්‍ය සියළු පහසුකම් ලබාදීමටත් මෙරට කාය වර්ධන මධ්‍යස්ථාන ක්‍රීඩා අමාත්‍යාංශයේ ලියාපදිංචි ‍කොට ක්‍රීඩාව විධිමත් කිරීමේ වැඩ පි‍ළිවෙලක් ඇරැඹීමට අදහස් කරන බවද අමාත්‍යවරයා පැවසීය.‍එමෙන්ම නීතිපතිවරයාගේ උපදෙස් ලබාගනිමින් ඉදිරියේදී තහනම් උත්‍‍‍තේජන භාවිතා කිරීමේ වරදට හසුවන ක්‍රීඩක ක්‍රීඩිකාවන්ට සහ ඔවුන්ගේ පුහුණුකරුවන්ට ජීවිතාන්තය දක්වා තරග තහනමක් පැනවීමටත්, තහනම් උත්තේජන සැපයූ අදාල වෛද්‍යවරයාට වසර 2ක සිර දඬුවමක් ලබාදීමටත් කටයුතු කරන බව ද අමාත්‍යවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=s1206252</link>
    <topic>පාකිස්තානයට ලකුණු 510ක අසීරු ඉලක්කයක්</topic>
    <author/>
    <content>ශ්‍රී ලංකා පිලේ විශිෂ්ට පන්දු යැවීමේ හේතුවෙන් පාකිස්තානය සමග ගාල්ල අන්තර් ජාතික ක්‍රීඩාංගණයේ පැවැත්වෙන පළමු ටෙස්ට් තරගයේ තුන්වැනි දිනය වූ ඊයේ (24) තරගය නතර කරන විට ශ්‍රී ලංකාව ලබාදුන් ලකුණු 510ක අසීරු ඉලක්කය හඹායන පාකිස්තානය කඩුලු 3ක් දැවී ලකුණු 36ක් රැස් කරගෙන සිටියේය.මේ අනුව පාකිස්තානය තවත් කඩුලු 7ක් අතැතිව ලකුණු 474ක් පසුපස සිටියි.ඊයේ දිනය වනවිට පන්දු යවන්නන්ට යෝග්‍ය ලෙස හැඩගැසී තිබුණු ගාල්ල තණතීරුවේ ලකුණු රැස්කිරීම දුෂ්කර කාර්යයක් බවට පත්වී තිබූ අතර ශ්‍රී ලංකා දෙවැනි ඉනිමේ කඩුලු 4ක් ඉක්මනින්ම බිඳ වැටිණි.සිය දෙවැනි ඉනිම ඇරැඹූ පාකිස්තානයේ පළමු කඩුල්ල මුලු ලකුණු 8ක්ව තිබියදී බිඳ දැමීමට නුවන් කුලසේකර සමත්විය. දැවීගිය පිතිකරු වූයේ මොහොමඩ් හෆීස්ය.ඔහු ලකුණු 4ක් ලබා සිටියදී නායක මහේල ජයවර්ධන අතට උඩ පන්දුවක් දී දැවීගිය අතර අසාර් අලි දැවීගියේ මුලු ලකුණු සංඛ්‍යාව 21ක්ව තිබියදීය. කුලසේකරගේ පන්දුවක් කෙලින්ම කඩුල්ලේ වැදීමෙන් ඔහු දැවී යනවිට රැස්කොට තිබුණේ ලකුණු 10ක් පමණි. තුන්වැනි කඩුල්ල ලෙස දැවීගියේ ටවුෆීක් උමාර්ය. ඔහු තිලාන් සමරවීර වෙත උඩපන්දුවක් ලබාදී ලකුණු 7කට දැවී ගියේය. ඒ වනවිට පාකිස්තාන දෙවැනි ඉනිම ලකුණු 25ක් විය. පන්දු යැවීමේ දී කුලසේකර කඩුලු 2ක් ද, හේරත් එක් කඩුල්ලක් ද දවා ගත්හ.පෙ‍රේදා උදෑසන තරගය ආරම්භ වනවිට කඩුලු 2ක‍ට ලකුණු 300ක් රැස්කරගෙන සිටි ශ්‍රී ලංකා ඉනිම සවස තේ පානයෙන් පසු ලකුණු 472ක දී නිමාවට පත්වූයේ පෙර දින නොදැවී සිටි කුමාර් සංගක්කාරට ඔහු‍ගේ 9 වැනි ද්විත්ව ශතකය එක් ලකුණකින් අහිමි කරමිනි. ඉනිම අවසන් වනතුරු නොදැවී සිටි සංගක්කාර නොදැවී ලකුණු 199ක් ලබා ගැනීමට සමත්විය. ඔහුගේ අගනා ඉනිම හතරේ පහර 18කින් සහ හයේ පහර 2කින් වර්ණවත් විය. දිනය නිමාවනවිට පාකිස්තානුවන්ගේ මුල්පෙලේ කඩුලු 5ක් ම ලකුණු 48ක් ඇතුළත දවාලීමට ශ්‍රී ලංකා පන්දු යවන්නෝ සමත්වූහ.ඊයේ කඩුලු 5ක් අතැතිව ඉනිම ඇරැඹූ පාකිස්තානයේ කිසිදු පිතිකරුවෙකුට ලකුණු අතරට පැමිණීමට ඉඩ නොදුන් ශ්‍රී ලංකා පිලේ සුරාජ් රන්දීව් සහ රංගන හේරත් දිවා ආහාරයට පෙර ඔවුන්ගේ ඉනිම ලකුණු 100 කදී බිඳ දැමූහ.විශිෂ්ට පන්දු යැවීමක නිරත වූ රන්දීව් කඩුලු 4ක් දවාලූ අතර ඔහුට අනගි සහායක් ලබාදුන් හේරත් කඩුලු 3ක් බිඳ දැමුවේය.‍මේ අනුව ලකුණු 372ක් ඉදිරියෙන් සිටිමින් සිය දෙවැනි ඉනිම ඇරැඹූ ශ්‍රී ලංකාව තේ පානයෙන් මඳකට පසුව කඩුලු 4කට ලකුණු 137ක් ලබා සිටියදී ඉනිම අත්හිටුවීමට තීරණය කළේය. ශ්‍රී ලංකා දෙවැනි ඉනිමට වැඩිම හානියක් කළ පන්දු යවන්නා වූයේ ජුනෙයිඩ් ඛාන්ය. ඔහු ලකුණු 44කට කඩුලු 3ක් දවාලීමට සමත්විය.අද තරගයේ සිවුවැනි දිනයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=s1206253</link>
    <topic>නාවික හමුදා පිල තුන් වැනි ජයත් ලබයි</topic>
    <author>ෆවුස් මොහොමඩ්</author>
    <content>තරගයේ අවසන් මිනිත්තුවේ දී දිනූෂ ප්‍රනාන්දු තැබූ විශිෂ්ට උත්සාහක දිනුම හේතුවෙන් අන්තර් සමාජ ඩය‍ලොග් ලීග් පළමු කොටසේ රගර් තරගාවලියේ යුද හමුදා පිල සමග පැවැති තරගය ලකුණු 19-14ක් ‍ලෙස ජයගැනීමට නාවික හමුදාව සමත්විය. මෙවර තරගාවලියේ දී නාවික හමුදා පිල පිට පිට ලැබූ තුන්වැනි ජයග්‍රහණය ද මෙය විය.තිඹිරිගස්යාය පොලිස් පිටියේ පැවැති මේ තරගයේ පළමු භාගය නිමාවනවිට ලකුණු 11-6ක් ලෙස පෙරමුණ ගැනීමට යුද හමුදාව සමත් වූව ද දෙවැනි භාගයේ දී විශිෂ්ට අයුරින් තරගයට අවතීර්ණ වූ නාවික හමුදා ක්‍රීඩකයෝ උත්සාහක දිනුම් 2ක්, දඬුවම් පහර 2ක් සහ ඩ්‍රොප් ගෝලයක් මගින් සිය ලකුණු සංඛ්‍යාව සම්පූර්ණ කළ අතර උත්සාහක දිනුමක් සහ දඬුවම් පහර 3ක් යුද හමුදා පිලේ ලකුණු සංඛ්‍යාවට ඇතුලත් විය.හැව්ලොක්ස් පිලට 47-5ක ජයක්‍මේ අතර ගුවන් හමුදා පිල සමග රත්මලාන ගුවන් හමුදා පිටියේ පැවැති තරගය ලකුණු 47-5ක් ලෙස ජයගනිමින් මෙවර තරගාවලියේ තුන්වැනි ජය වාර්තා කිරීමට හැව්ලොක්ස් පිල සමත්විය.තරගයේ පළමු භාගයේ දී ලකුණු 28-0ක් ලෙස ඉදිරියෙන් සිටි හැව්ලොක්ස් පිල ගෝල් 6ක් සහ උත්සාහක දිනුමක් වාර්තා කළ අතර ගුවන් හමුදා පිලට ලබාගත හැකිවූයේ උත්සාහක දිනුමක් පමණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=s1206254</link>
    <topic>හයියෑන් ආසියානු වෙරළ ක්‍රීඩා උලෙළේ රටවල් 43කින් ශ්‍රී ලංකාවට 17වැනි තැන</topic>
    <author>ප්‍රින්ස් ගුණසේකර</author>
    <content>ආසියානු වෙරළ ක්‍රීඩා උලෙළේදී රටවල් 43කින් ශ්‍රී ලංකාවට 17වැනි ස්ථානය හිමි විය.මෙතෙක් පැවැති තරගාවලි දෙකකදීම කිසිදු පදක්කමක් දිනා නොගත් ශ්‍රී ලංකාව මෙවර 3වැනි ආසියානු වෙරළ ක්‍රීඩා උලෙළේ ලෝකඩ පදක්කම් දෙකක් දිනා ගැනීම මේ සදහා දායක විය.දකුණු ආසියාවෙන් බංග්ලාදේශය ශ්‍රී ලංකාවට පසුපසින් සිටින අතර ඉන්දියාව,ඇෆ්ගනිස්තානය හා පාකිස්තානය ඉදිරියට පැමිණියහ.ආසියාවේ රටවල් 20කට වෙරළ ක්‍රීඩා උලෙළේ කිසිදු පදක්කමක් හිමිවී නැත.ජනප්‍රියම ක්‍රීඩාව කබඩිදකුණු ආසියාවේ ගම්මාන වලින් ජාත්‍යන්තර කරළියට දායාද වූ කබඩි ක්‍රීඩාව ආසියානු වෙරළ ක්‍රීඩා උලෙළේදී වැඩිම ප්‍රේක්ෂක ප්‍රසාදයක් දිනා ගත්තේය.නිමාවට පත්වූ ආසියානු වෙරළ ක්‍රීඩා උලෙළේ පැවැති ක්‍රීඩා 13ක් අතුරින් චීන ජාතිකයන් විශාල පිරිසක් දිනපතාම ප්‍රේක්ෂකාගාර වෙත පැමිනියේ කබඩි තරග නැරැඹීමටය.වෙරළ ක්‍රීඩා උලෙළට කබඩි ක්‍රීඩාවෙන් සත්කාරක චීනය නියෝජනය නොකළද,චීන ජාතිකයන් කබඩි ක්‍රීඩාවෙන් විශාල වින්දනයක් ලැබීම ජනප්‍රියත්වය ක්‍රමයෙන් වැඩිවීමට හේතුවකි.ශ්‍රී ලාංකේය ජන ක්‍රීඩාවක්වූ “චක්ගුඩු“ වලට මුලුමනින්ම සමානවූ කබඩි ක්‍රීඩාවේදී ප්‍රතිවාදී ක්‍රීඩකයා තනිව ගොස් අනෙක් අන්තයේ සිටන ක්‍රීඩකයන්ගේ ග්‍රහණයට හසු නොවී ස්පර්ශ කොට නැවැත පැමිණීමේදී චීන ජාතිකයෝ දැඩි උනන්දුවක් පළ කළහ.ප්‍රතිවාදී පිලේ අයෙකු ස්පර්ශ කොට පැමිණීමට ක්‍රීඩකයා ගන්නා අසාර්ථක උත්සහයකදී උස් හඩින් සිනා සෙමින්ද,උත්සහය සාර්ථක වෙද්දී ඔල්වරසන් හඩ නගා දිරි ගන්වමින් චීන ජාතිකයෝ වින්දනයක් ලැබූහ.මෙලෙස වැඩි ප්‍රේක්ෂක අවධානයක් ඇතිවීම හේතුවෙන් 2014 තායිලන්තයේ ආසියානු වෙරළ ක්‍රීඩා උලෙළේදී කබඩි කණ්ඩායම් සහභාගීත්වයේ වර්ධනයක් ඇතිවනු ඇතැයි ආසියානු ඔලිම්පික් කවුන්සිලයද විශ්වාසය පළ කරයි.චීනයේ හයියෑන් වෙරළ ක්‍රීඩා උලෙළට රටවල් 43ක් නියෝජනය කළද කබඩි පිරිමි අංශයෙන් රටවල් අටක් හා කාන්තා අංශයෙන් රටවල් හතරක් නියෝජනය විය.පිරිමි ශූරතාව මුල්වරට ඉරානය දිනාගත් අතර රිදී පදක්කම පාකිස්තානයට හිමිවිය.මෙතෙක් ආසියානු ශූරතා දෙකක් පිට පිටම දිනා ගත් ඉන්දියාව මූලික වටයේදී ඉරානයට පරාජයවීමේ හේතුව මත ලෝකඩ පදක්කමට සීමා විය.කාන්තා කබඩි ශූරතාව පිට පිට තෙවැනි වරටත් ඉන්දියාව සතුවූ අතර රිදී පදක්කම තායිලන්තයට,ලෝකඩ පදක්කම් ශ්‍රී ලංකාව සමග බංග්ලාදේශය දිනා ගත්හ.පළපුරුදුම විනිසුරු අපෙන්ආසියානු වෙරළ ක්‍රීඩා උලෙළේ කබඩි තරග විනිශ්චය සදහා සහභාගීවූ ආසියාවේ පළපුරුදුම විනිසුරු වූයේ මොණරාගල ක්‍රීඩා නිලධාරී ලක්සිරි බණ්ඩාර රත්නායක මහතාය.ශ්‍රී ලංකාව සහභාගීවූ තරග හැර පැවැති බොහොමයක් තරග විනිහ්චයට රත්නායක මහතා යොදා ගැනීමට තරග සංවිධායකයෝ පියවර ගෙන තිබුණි. 2001 වසරේ ආසියානු කබඩි සම්මේලනය මගින් ජාත්‍යන්තර විනිසුරු පදවිය ලද ඔහු 2006 වසරේදී ජාත්‍යන්තර විනිසුරුවරුන් තේරීමේ විභාගයෙන් සමත්වූ අයෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=s1206255</link>
    <topic>ත්‍රිත්ව- ඉසිපතන ජය ලබති</topic>
    <author>ෆවුස් මොහොමඩ්</author>
    <content>සිංගර් අන්තර් පාසල් අවුරුදු 20න් පහළ ලීග් රගර් පළමු කොටසේ තරගාවලියේ ප්‍රසාද ලකුණු සටහන අවසන් මොහොතේ උඩුයටිකුරු කළ ත්‍රිත්ව විදුහල් ක්‍රීඩකයෝ තරගාවලියේ ඔවුන් සහභාගි වූ අවසන් තරගයේ දී ඩී.එස්.සේනානායක විදුහල් පිල ලකුණු 76-5ක් ලෙස පරාජය කිරීමට සමත්විය‍.තරගාවලියේ අවසන් මො‍හොත දක්වාම ප්‍රසාද ලකුණු සටහනේ පෙරමුණ ගෙන සිටි පසුගිය වසරේ ශූරයන් වූ රාජකීය විදුහල් පිල පසුගිය තරග වටයේදී පරාජය කිරීමත් සමගම ක්‍රීඩා ලෝලින්ගේ අවධානය ත්‍රිත්ව විදුහල් පිල වෙත යොමුවූ අතර වසර 25කට පසුව පාසල් රගර් පිටියේ ශූරතාව අත්කර ගැනීමේ ‍ඓතිහාසික අවස්ථාවට ඔවුන් දැන් ප්‍රවිෂ්ට වී සිටිති.පල්ලේකැලේ පිටියේ පැවැති මේ තරගයේ පළමු භාගය නිමාවනවිට ලකුණු 51-5ක් ලෙස ඉදිරියෙන් සිටි ත්‍රිත්ව පිල සිය ලකුණු සංඛ්‍යාවට ගෝල් 3ක් සහ උත්සාහක දිනුම් 11ක් වාර්තා කිරීමට සමත් වූ අතර ඩී.එස්.සේනානායක විදුහල් පිලට රැස්කරගත හැකිවූයේ උත්සාහක දිනුමක් පමණි.‍මේ අතර සෙ‍සු කණ්ඩායම්වලට ප්‍රබල අභියෝගයක් එල්ල කළ ඉසිපතන විදුහල ද අවසන් තරගයේ දී රාජකීය විදුහල ලකුණු 34-22ක් ලෙස පරාජය කරමින් ලීග් ශූරතාව සඳහා ළඟාවීමට සමත්විය. තරගයේ පළමු භාගය නිමාවනවිට ලකුණු 17-15ක් ලෙස රාජකීයයෝ පෙරමුණේ පසුවූව ද දෙවැනි භාගයේ දී ආක්‍රමණශීලි ක්‍රීඩා රටාවක නිරත වූ ඉසිපතන ක්‍රීඩ‍කයෝ තරගයේ ජය අත්කර ගත්තේය. ගෝල් 2ක් සහ උත්සාහක දිනුම් 4ක් රැස් කිරීමට ඉසිපතනය සමත් වූ අතර රාජකීය විදුහල ගෝල් 2ක්, උත්සාහක දිනුමක් සහ දඬුවම් පහරක් එල්ල කළේය.ඒ අනුව දෙපිල අතර තරගය සඳහා පිරිනැමෙන මිල්රෝයි ප්‍රනාන්දු කුසලානය ඉසිපතනයට හිමිවිය. පසුගිය වසරේ මේ කුසලානය අත්කරගෙන සිටියේ රාජකීය විදුහලය. මේ වනවිට ඉසිපතනය 12වතාවක් ද, රාජකීය විදුහල 7 වතාවක් ද මේ කුසලානය හිමිකරගෙන ති‍බේ.කෙසේවෙතත් ලීග් ශූරතාව අත්කර ගනිමින් ජයපැන් බීමේ අවස්ථාව හෙට ‍වනතුරු කල් දැමීමට ත්‍රිත්ව ක්‍රීඩකයන්ට මෙන්ම ඉසිපතන ක්‍රීඩකයන්ට ද සිදුවී තිබේ. ඒ මේ තරගාවලියේ පළමු වටයේ ලකුණු 19-19 වශයෙන් ජය පරාජයෙන් ‍තොරව නිමාවූ ඉසිපතන -විද්‍යාර්ථ තරගයේ දී විද්‍යාර්ථ විදුහල් පිල වෙතින් තරගයට අසාධාරණයක් සිදුවූ බවට නැගුණු ‍චෝදනාව හේතුවෙනි.ඉසිපතන විදුහල විසින් කරනු ලැබූ මේ පැමිණිල්ල සඳහා හෙට පරික්ෂණයක් පැවැත්වෙන අතර චෝදනාව ඔප්පු වුවහොත් තවත් ප්‍රසාද ලකුණු 2.5ක් සමග තරගයේ ජය ඉසිපතනයට හිමිවනු ඇත. එය එසේ වුවහොත් ප්‍රසාද ලකුණු ස‍ටහනේ අවසන් ප්‍රථිපලය වෙනස්වෙන අතර ත්‍රිත්ව හා ඉසිපතනය සම ලකුණු ලබනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=s1206256</link>
    <topic>ගාලු ලකුණු පුවරුව ‘සංගා’‍ගේ උපන්දින තෑග්ග උදුරා ගනී</topic>
    <author>-ෆවුස් මොහොමඩ්</author>
    <content>පාකිස්තානයට එරෙහිව ගාල්ලේ පැවැත්වෙන ‍පළමු ටෙස්ට් තරගයේ ශ්‍රී ලංකා පළමු ඉනිමේ විශිෂ්ට පිතිහරඹයක නිරත වූ කුමාර් සංගක්කාර ලකුණු පුවරුවේ සිදුවී තිබූ ප්‍රමාද දෝෂයක් හේතුවෙන් වාර්තාගත ද්විත්ව ශතකය එක් ලකුණකින් අහිමිවීමේ අවාසනාවන්ත ඉරණමට ‍ගොදුරු විය.ශ්‍රී ලංකාව වෙනුවෙන් වැඩිම ද්විත්ව ශතක රැස්කරගත් පිතිකරු වන 34 හැවිරිදි සංගක්කාරට මේ ද්විත්ව ශතකය රැස් කිරීමේ අවස්ථාව ලැබුණේ නම් ලොව වැඩිම ටෙස්ට් ද්විත්ව ශතක ලාභීන් අතර බ්‍රයන් ලාරා සමග දෙවැනි ස්ථානයේ සම වාර්තාව හිමිවීමට තිබිණි.පෙරේදා ශ්‍රී ලංකා පළමු ඉනිමේ අවසාන පිතිකරු ලෙස නුවන් ප්‍රදීප් ‍‍මොහොමඩ් හාෆීස්ගේ පන්දුවක් කෙලින්ම කඩුල්ලේ වැදීමෙන් දැවී යාමට පෙර ඕවරය (සයීඩ් අජ්මාල්ගේ)ආරම්භ වනවිට සංගක්කාර නොදැවී ලකුණු 193ක් ලබා සිටිය ද ලකුණු පුවරුවේ සඳහන්ව තිබුණේ ලකුණු 194න් ලෙසය.ශ්‍රී ලංකා ඉනිම නිමාවීමට පෙර සිය ද්විත්ව ශතකය වාර්තා කිරීමේ අදහසින් සිටි සංගා ඒ ඕවරයේ පස්වැනි පන්දුවට යෝධ හයේ පහරක් කරමින් සිය 9 වැනි ද්විත්ව ශතකය වාර්තා කිරීමේ සතුට සැමරුවද, ක්‍රීඩාගාරයේ සිටි නායක මහේල ජයවර්ධන ඇතුළු සෙසු ක්‍රීඩකයන් ලකුණු පුවරුව වැරැදි බවට සංඥා කිරීමෙන් පසුව දැඩි අසීරුතාවයකට පත්විය.අජ්මාල්ගේ ඕවරයේ අවසන් පන්දුවට ලකුණක් ලබාගැනීමට ද ඔහුට නොහැකි විය. නුවන් ප්‍රදීප් දැවීගියේ ඊළඟ ඕවරයේ පළමු පන්දුවේදීය.ඒ අනුව ටෙස්ට් ඉතිහාසයේ ලකුණු 199 නොදැවී සිටි ලොව දෙවැනි පිතිකරු ලෙස සංගක්කාර වාර්තා පොතට එක්විය.ඊට පෙර 2001 වසරේ දී සිම්බාබ්වේ පිලේ ඇන්ඩි ෆ්ලවර් දකුණු අප්‍රිකාවට එරෙහිව හරාරේ නුවර පැවැ‍ති ටෙස්ට් තරගයේ දී නොදැවී ලකුණු 199ක් රැස් කර තිබිණි.‍'ඒ ‍‍මොහොතේ මගේ සිතේ ඇති වූ හැඟීම මට ආපහු විස්තර කරන්න බෑ. ‍හොඳම දේ තමයි ඇස් පියාගෙන හොඳ හුස්මක් අරගෙන ඒ හැඟීම සිතෙන් ඉවත් කරගන්න එක. මම වෙන මොනව කරන්නද? ක්‍රීඩාවේ හැ‍ටි ඔ‍හොම තමයි.'නොදැවී ලකුණු 199ක් රැස් කරගනිමින් ආපසු ක්‍රීඩාගාරයට පැමිණි සංගක්කාර මාධ්‍ය හමුවේ එසේ ප්‍රකාශ කළේය.'එදා මගේ තාත්තගේ උපන්දිනය.ද්විත්ව ශතකයක් රැස්කළා කියන්නේ තාත්තට වෙන උපන්දින තෑග්ගක් දෙන්න ඕනේ නෑ කියන එකයි.' සංගා සිය හැඟීම් එසේ මාධ්‍ය වෙත මුදා හැරියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=f1206251</link>
    <topic>අනේ අපි කාටවත් පාට් දාන්නේ නෑ</topic>
    <author/>
    <content>ශ්‍රී ලංකාව ආසියාවේ ආශ්චර්යය වෙත යන ගමනේ දී වත්මන් රජය මුහුණ දෙන ගැටලු හා අභියෝග පිළිබඳත් ඒවා ජය ගන්නා ආකාරය පිළිබඳත් පුත්තලම දිස්ත්‍රික් පාර්ලිමේන්තු මන්ත්‍රී වික්ටර් ඇන්තනී මහතා සමඟ දිනමිණ කළ සාකච්ඡාවකි මේ.මේ රජය යටතේ පිකටින් කිරීම හර්තාල් කිරීම හා ඕනෑම දෙයක් කිරීමට ඉඩ පහසුකම් ලබා දී තිබෙනවා. පසුගියදා සිදු වූ ජ.වි.පෙ රැස්වීමට කළ ප්‍රහාරය එම පක්ෂයේම දෙකඩ වූ පිරිසක් අතර ඇතිවූ ගැටුමක් ලෙසයි මා දකින්නේ. ශ්‍රී ලංකා නිදහස් පක්‍ෂය එතරම් පහත් තත්ත්වයට පත් වී නෑ. අද වර්තමානයේ ප්‍රධාන විපක්ෂය අතරත් ගැටුම් තියෙනවා. විපක්ෂ නායකවරයාට පවා එම පක්ෂය දෙකට තුනට කැඩී ඇති බැවින් විපක්ෂ නායක වරයාට එම පක්ෂයේම අය පහර දුන් බව මේ රටේ ජනතාවට රහසක් නොවෙයි.එ.ජා.ප ප්‍රධාන කාර්යාලයට පවා එම පක්ෂයේ අය පහර දී කඩා බිඳ දැමූ බවද මේ රටේ ජනතාව දෙඇසින් දුටු කරුණක්. අද ජනතා විමුක්ති පෙරමුණ ද කල්ලි දෙකකට ප්‍රසිද්ධියේ කැඩී තිබෙනවා. එහි රැඩිකල් කණ්ඩායමක් ඇති බව අද කවුරුත් දන්නවා. කටුවන ප්‍රදේශයේ ජ.වි.පේ රැලියට පහරදීම හා වෙඩි තැබීම ද මෙම රැඩිකල් කණ්ඩායමක් විසින් කර ඇති බව අපට අනුමාන කළ හැකියි.පොලිසියකට ක්‍රියාමාර්ගයකට යෑමට නීත්‍යානුකූල තත්ත්වයක් තියෙනවා. එවැනි තත්ත්වයන් නො මැතිව ක්‍රියා කිරීමෙන් සමහර පොලිස් නිලධාරීන් කෝට් ගලවා ගෙදර ගිහින් තිබෙනවා.එම නිසා පොලිස් නිලධාරීන් නීත්‍යානුකූල නොවන ක්‍රියාමාර්ග ගැනීමට එළැඹෙන්නේ නෑ. එම නිසා අදාළ නීත්‍යානුකූල ක්‍රියාමාර්ග ගැනීමෙන් පසු හා නිසි බලධාරීන්ගෙන් නියෝග ලැබුණු පසු එය අකුරටම ක්‍රියාත්මක වනු ඇතැ’යි මගේ විශ්වාසය යි. එසේ නොමැතිව පොලිසියට චෝදනා කිරීම වැරදියි.මෙය දෙපැත්තටම බලපාන කාරණයක්. ඇතමුන් මෙය ආර්ථිකය කඩා වැටීමක් සේ හුවා දක්වනවා. මා දන්නා තරමින් ආර්ථිකය කෙසේවත් කඩා වැටී නෑ. ආර්ථිකය දිනෙන් දින ශක්තිමත් ගමනකට අඩිය තබමින් ඉදිරියට යාම තමයි මා දකින්නේ. සමස්තයක් ලෙස මුළු රටම අද පිබිදීමක් වී තිබෙනවා මංමාවත්, මඩ පාරවල්, වැලි පාරවල් අද කොන්ක්‍රීට්, කාපට් පාරවල් බවට පරිවර්තනය වී තිබෙනවා. දැවැන්ත පාලම් ඉදිවී තිබෙනවා.මුළු රටේම විදුලිය තිබෙනවා. තව ඉතාම සුළු කොටසකට පමණයි විදුලිය අවශ්‍ය වී ඇත්තේ. තාප බලාගාර, සුළං බලාගාර, ගල් අඟුරු බලාගාර රට පුරාම ඉදිකරමින් යනවා. නොරච්චෝල තාප බලාගාරයෙන් සියයට සියයක් ම මේ රටේ ජනතාවට විදුලිය ලබාදෙන බව විශ්වාසයෙන් ප්‍රකාශ කරනවා.කොත්මලේ ඇතුළු ජල යෝජනා ක්‍රම ගණනාවකින් විදුලිය ලබා දීමට වැඩපිළිවෙළ සකස් වී තිබෙනවා. අද රට පුරා පහසුවෙන් ගමන් කරන්න අධිවේගී මාවත් ඉදිවෙමින් යනවා. පාසල්, රෝහල් නව ගොඩනැඟිලි, භෞතික සම්පත්, ගුරු මානව සම්පත් අද සියල්ලෙන්ම පිරිපුන් වෙමින් යනවා. දරුවන්ට හොඳ අධ්‍යාපනයක් මෙන්ම පරිගණක ක්ෂේත්‍රය තුළින් ඔවුන් ගේ දැනුම් සම්භාරය මුළු රටටම යනවා.අද සහල් පිට රට යැවීමට තරම් අපි ස්වයං පෝෂිත වී තිබෙනවා. එදිනෙදා ගොවියාගේ අතට මුදල් ගලා එනවා. පොළවට සමතලා වී තිබූ නව ව්‍යාපෘති ගණනාවක් අද මුදල් උත්පාදනය කරනවා. අපනයන වේගය වැඩි වී තිබෙනවා. වැඩි කලක් යන්නට මත්තෙන් ඩොලර්වලින් පවුම්වලින්, මාර්ක්වලින්, යෙන්වලින් මේ රටේ සුළු නිෂ්පාදකයාගේ අතට මුදල් ගලා එන තත්ත්වයක් තිබෙනවා. මෙහෙම වෙද්දී ආර්ථිකය කඩා වැටුණා කියා කියන්නේ කෙසේ ද?සංචාරක ව්‍යාපාරය දිගට හරහට දියුණු වනවා. යුරෝපීය සංචාරකයින් ඔවුන් ගේ ආර්ථිකය කඩා වැටීම නිසා මේ දිනවල සංචාරය කිරීම අඩුවෙලා තිබෙනවා. නමුත් ආසියානු හා මැද පෙරදිග සංචාරකයින් විශාල වශයෙන් ලංකාවට එනවා. අද නැඟෙනහිර පළාතේ හෝටල් කාමරයක් වෙන් කර ගන්න අමාරුයි. කල්පිටිය ප්‍රදේශයේත් එසේම යි. එහෙම නම් ආර්ථිකය කඩා වැටුණා කියන්නේ කොහොම ද? මෙවර වෙසක් හා පොසොන් උත්සවය දිහා බලන්න.රට පුරාම බැතිමතුන් ආගම් භේදයෙන් තොරව අඩියෙන් අඩිය දන්සැල් ව්‍යාපාර, දහම් ව්‍යාපාර, මම නම් දකින්නේ ජනතාව සතුටින් නිදහස් ශ්‍රී ලංකාව තුළ ජීවිතය විඳිනවා.ප්‍රශ්න ඇති නමුත් එකවර විසඳා ගැනීම අමාරුයි, ග්‍රාම සේවා වසම් 14319 කට එකවර සෑම පවුලකටම තිරසාර අර්ථ ක්‍රමයක් ගොඩනැඟීම සඳහා ව්‍යාපෘති සකස් කරමින් යනවා. ඒ සෑම පවුල් ඒකකයක්ම තිරසාර අර්ථ ක්‍රමයකට එසවීම රජයේ බලාපොරොත්තුව යි. මහින්ද චින්තනයේ අරමුණයි, මෙය බලාගෙන ඉන්න බැරි කොටසක් රජයේ වැරදි කියමින් කූට ව්‍යාපාර, කූට කුමන්ත්‍රණ මඟින් ජනතාව නොමඟ යවන්න උත්සහ කරනවා. ඔවුන් දන්නවා තව වසර දෙකක් යන විට මේ රට ආශ්චර්යවත් සංවර්ධනයක් කරා යොමුවන බව. හැළියේ දාපු කකුළුවන් වගේ ඔවුන් දඟලන්න පටන් අරන්. යට රත්වෙන කොට කොහොමත් ඔවුන් ගේ බලාපොරොත්තු ඉටුවන්නේ නෑ.එහි කිසියම් ඇත්තක් තිබෙනවා. ජනාධිපතිතුමා ඇතුළු බොහෝ දෙනෙක් මෙය විධිමත් අයුරින් කිරීමට වෙර දරනවා. ඇතැම් අය මේ පිළිබඳ හැඟීමක් නොමැතිව කටයුතු කිරීම කනගාටුදායක යි.පැහැදිලිව ම ඔව්. එකම පක්ෂය තුළ මරා ගැනීම්, පාක්ෂිකයා අසරණ වීම, පාක්ෂිකයාට සේවයක් සලසා ගැනීමට නොහැකි වීම, පාක්ෂිකයා කළකිරීම, වර්තමාන මැතිවරණ ක්‍රමය තුළ පවතින දෙයක්. එබැවින් මැතිවරණ ක්‍රමයේ වෙනසක් සිදුවීම කාලෝචිතයි කියන එකයි මගේ අදහස.අප හැකි තරම් අප වටා තිබෙන මුහුදේ මත්ස්‍ය ප්‍රජානනය වැඩි වශයෙන් ඇති කිරීමට අවශ්‍ය පසුබිම සකස් කළ යුතුයි. මත්ස්‍ය ප්‍රජනන මධ්‍යස්ථාන විනාශ කරන තහනම් දැල් ක්‍රම අවිධිමත් දැල් ක්‍රම වහාම ඉවත් කළ යුතුයි. මෑත මුහුදේ පමණක් නොව ඈත මුහුදේ මසුන් නෙළා ගැනීම සඳහා වැඩි ප්‍රවේශයකට එළඹිය යුතුයි. මත්ස්‍ය ප්‍රජනනය හා මත්ස්‍ය සම්පත් පිළිබඳ හා ජලජ සම්පත් පිළිබඳ සමීක්ෂණ හා පරීක්ෂණ සඳහා වැඩි මුදලක් යොමු කර අවශ්‍ය තාක්ෂණය ද ලබා ගත යුතුයි. ධීවර ජනතාව මත්ස්‍ය මවු සතුන්, බිත්තර දමන සහ පැටවුන් දමන ලංකා වෙරළ ආශ්‍රිතව කළපු සහ කඩොලාන රක්ෂිතයන් දැඩි රක්ෂණයට යොමු කළ යුතු බව හා මත්ස්‍ය ප්‍රජනනය රැකෙන ආකාරයට ධීවර ජනතාව දැනුවත් කළ යුතුයි යන්න මගේ කෙටි පිළිතුරයි.මම දේශපාලනය ආරම්භ කළේ පාසලේ දීමයි. ගම්මානයේ ප්‍රජා මණ්ඩලය, ග්‍රාම සංවර්ධන සමිති, මරණාධාර සමිති ඇතුළු ප්‍රජා සංවිධානවල නිලතල දරමින් ජනතාවගේ දුක් වේදනා පිළිබඳ, ජනතාවගේ ප්‍රශ්න ගැටලු පිළිබඳ අවබෝධයක් ඇතිවයි මා දේශපාලනයට ආවේ.මා එක වරම පාර්ලිමේන්තුවට ගියේ නෑ. ප්‍රාදේශීය සභාව, පළාත් සභාව එයින් පසු පාර්ලිමේන්තුව යන ස්්ථානයට අඩියෙන් අඩිය, පඩියෙන් පඩිය ගිය ගමනකුයි තිබෙන්නේ.ඒ නිසා සේවය ලැබිය යුතු ස්ථානය පිළිබඳ මට දැනීමක් තිබෙනවා. එසේ දීර්ඝ ගමනක් ආ නිසා මට නිර්මාණශීලී ගමනක් හා වැඩපිළිවෙළක් ක්‍රියාත්මක කිරීමට පුළුවන්කම තිබෙනවා. ඒ අතීතයෙන් ලැබූ ආදර්ශයන් හා පූර්වාදර්ශයන් පිළිබඳ මා සතුටු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=f1206252</link>
    <topic>බුදු දහමේ සැබෑ වටිනාකම අද බටහිර ජාතීන්ටත් අවබෝධ වෙලා</topic>
    <author/>
    <content>පස් කම් සැප විඳිමින්, ඉහළ ම බලවතුන් ලෙස ලොව හමුවේ තම අණසක පතුරන අමෙරිකාව ප්‍රමුඛ බටහිර ජාතීන්, බුදු දහමේ ඇති උතුම් දර්ශනය පිළිගන්නා ප්‍රවණතාවේ ශීඝ්‍ර වර්ධනයක් මෑත කාලයේ ගොඩනැඟෙමින් පවතී. ලෝක බලවතා ලෙස පිළිගැනෙන අමෙරිකා එක්සත් ජනපදයේ පමණක් ලක්‍ෂ 20 ක බෞද්ධ ජනතාවක් අද වන විට බුදු දහම වැලඳගෙන සිටිති. මේ ප්‍රවණතාවේ ඇතුළාන්තය කුමක් ද? බුදු දහමේ ඇති සුවිශේෂත්වය සහ බටහිර ජාතීන් බෞද්ධ දර්ශනය හැදෑරීමට හේතු සාධක පිළිබඳ, ධර්ම ප්‍රචාරණයේ වසර 15 ක අත්දැකීම් ඇති, අමෙරිකාවේ ලොස් ඇන්ජලීස් හි මෛත්‍රී විහාරාධිකාරී, කථිකාචාර්ය අපරැක්කේ පුඤ්ඤසිරි හිමියන් සමඟ කළ සාකච්ඡාවකි මේ.බටහිර ජාතීන් මොන තරම් උසස් ජීවන මට්ටමක් හිමිකරගෙන හිටියත්, ඔවුන්ගේ ජීවිත තුළ තිබෙන්නේ ආධ්‍යාත්මික හිස් බවක්. මේ හිස් බව පුරවන්නට බුදු දහමේ තරම් ආධ්‍යාත්මික සංවර්ධනයක් ඇතිකළ හැකි, සමාජ හර පද්ධතීන් ගැන අර්ථයෙන් ධර්මයෙන් අනුශාසනා කළ හැකි දර්ශනයක්, වෙනත් කිසිම ආගමක නැහැ. මේ නිසා උසස් සමාජ පසුබිමක් ඇති උගතුන්, බුද්ධිමතුන්, වෘත්තිකයන් වගේ ම බටහිර සමාජ ක්‍රියාකාරීකයන් පවා විශාල වශයෙන් බුදු දහමට නැඹුරුවීමේ ප්‍රවණතාවක් දැන් ඇතිවී තිබෙනවා.මිනිසුන් තුළ ඇති ආශාවන් සංතර්පණය කරන්නට අවශ්‍ය සියලු ම පසුබිම බටහිර ජාතීන්ට තියෙනවා. ඔවුන් ඒවා අත්පත් කරගෙන තියෙනවා. තව තවත් අත්පත් කර ගනිමින් සිටිනවා. ධනය, බලය මේ සියල්ලක්ම අමෙරිකාව මූලික කරගත් බටහිර සමාජය තුළ තිබෙනවා. මෙහි අවසානය මොකක්ද? මොන තරම් ධනය තිබුණත්, මොන තරම් බලය තිබුණත්. මොන තරම් සුඛවිහරණ ලැබුවත්. මොන පුද්ගලයා ද ඉන් තෘප්තිමත් බවක් ලැබුවේ. කිසිදු මානසික සංතර්පනයක් ලැබුවේ නැහැ. ලබන්න ලබන්න තව තව දේ හොයනවා. ඒවා තම ධනය, බලය තුළින් ඔවුන් හිමිකර ගන්නවා. අන්තිමට ඉන් තෘප්තිමත් වූ කිසිදු පුද්ගලයකු නැහැ. මේ සියලු දේ හිමිකර ගත්තත් අවසානයට ඉතිරි වුණේ මානසික හිස් බව පමණයි. මේ නිසා මේ හිස් බව පුරවන්න උගත්, බුද්ධිමත් ජනතාව දහමට නැඹුරු වෙනවා.1990 – 2000 අතර දශකය තුළ අමෙරිකාව ප්‍රමුඛ බටහිර ජාතීන් තුළ සියයට එකසිය හැත්තෑවකින් (170%) බුදු දහම පැතිරිලා තියෙනවා. දැනට ලක්‍ෂ 20 ක් අමෙරිකානුවන් ඉන්නවා. ඉන් 550 ක් මහණ දම් පුරනවා.බෞද්ධ ආගම කියනවාට වඩා ඉතා ම නිවැරැදි වන්නේ බෞද්ධ දර්ශනය කියන එකයි. එහි ඇදහිල්ලක් නැහැ. බෞද්ධ දර්ශනයෙන් උගන්වන්නේ පිළිපැදීමයි. යම් ප්‍රතිපත්ති මාලාවක් එහි අඩංගුයි. ඒවා පිළිපැදීම තමාටත්, සමාජයටත් යහපතක් සිදුවෙනවා. එය පිළි නොපැද්දොත් වෙන්නෙ තමාටත්. සමාජයටත් අයහපතක්. මේ තුළ අසීමිත නිදහසක් තියෙනවා. අනිවාර්යයෙන් පෝයට සිල් ගත යුතුයි, පන්සල් යා යුතුයි කියල නීතියක් නැහැ. ඒ වගේම තමයි බටහිර ජාතීන් තුළ තිබෙන ඔවුන්ට ම ආවේණික වූ සමාජ ගැටලු, සමලිංගික සේවනය, විවාහ බිඳ වැටීම් ආදී මානසික පීඩාවලදී එයට මුහුණ දෙන ආකාරය, එහි යථාර්ථය සහ එය නැතිකර ගැනීමේ මාර්ගය බුදු දහමේ සරලව, ගැඹුරින් විග්‍රහ කර තියෙනවා. ඒ දුක, දුක ඇතිවීමට හේතුව, දුක නැතිකිරීම, දුක නැති කිරීමේ මාර්ගය යන කරුණුය. ඒ නිසා මේ නිදහස සහ ගැඹුරු සරල බව තේරුම් ගත්, එවැනි සමාජ ප්‍රශ්නවලට මුහුණ දුන් බොහෝ පිරිසක් මේ බටහිර ජාතීන් අතරින් අද බුදු දහමට නැඹුරු වී තිබෙනවා.එය කාරණා දෙකක්. පළමුව කරන්නෙ ඔවුන් බුදු දහම හැදෑරීම. එහිදී සමහර ආගමික විශ්වාස, බෝධි පූජා, මල් පහන් පත්තු කිරීම වගේ දේවල් ඔවුන් අවඥාවෙන් බැහැර කරනවා. ඒත් බුද්ධ ධර්මයේ යථාර්ථය තේරුම් ගෙන, එය තම ජීවිතයේ පැවැත්මට ආදර්ශයක් කර ගන්නවා. ඉන් ඔවුන් ලබන ජයග්‍රහණය, ආධ්‍යාත්මික වර්ධනය ගැන පැහැදෙනවා. ඉන් පස්සේ ටිකින් ටික මේවා වර්ධනය කරගන්නවා. තමන් ආධ්‍යාත්මික වශයෙන් සංවර්ධනය වෙන්න වෙන්න, ඇදහිලි, විශ්වාස කෙරෙහිත් ඔවුන් නැඹුරු වෙනවා. වෙසක් පොහොයට සිදුකරන ආමිස පූජා, බෝධි පූජා, මල් පහන් පූජා කිරීම් ආදියට ඔවුන් නැඹුරු වෙන්නෙ යථාර්ථවාදීව බෞද්ධ දර්ශනය තේරුම් ගත්තට පස්සෙ ඉන් පස්සෙයි ඔවුන් බෞද්ධාගම වැළඳ ගන්නෙ. මෙය බෞද්ධ ආගම හදාරන්න පටන්ගෙන වසර 5 – 6 ක් ඇවෑමෙන් සිද්ධවෙන දෙයක්. ඔවුන් ආධ්‍යාත්මයෙන් මහා බලසම්පන්න 100% ක්ම බෞද්ධයන්.අපේ රටේ 79% ක්ම බෞද්ධයෝ. ඔවුන්ගෙන් දශම ගණනක් හැරෙන්නට අනෙක් අය උපතින්ම බෞද්ධයෝ. උපතින් බෞද්ධයන් වීම නිසාම, සිරිතක් වශයෙන් ආමිස පූජාවේම යෙදෙනවා. පොහොයට ගිහියන් සිල් සමාදන් වෙනවා. ඒත් තමාගේ ප්‍රශ්න ගැටලු හමුවේ ඒවාට බුදු දහමින් විසැඳුම් හොයන්න යන්නෙ නැහැ.ආමිස පූජාව හොඳයි. ප්‍රතිපත්ති පූජාව ඊටත් වඩා හොඳයි. ඒත් මේ ගැඹුරු යථාර්ථවාදී දර්ශනය අපේ ආධ්‍යාත්මික වර්ධනය ඇතිකර ගන්නට ප්‍රයෝජනයට ගන්නේ නැහැ. එයයි උපතින් බෞද්ධ වුණ අපෙයි, බෞද්ධ දර්ශනය වැළඳගත් බටහිර ජාතීන්ගෙයි වෙනස.බටහිර ජාතීන් කියන්නෙ බෞද්ධ දර්ශනයේ ඇති ඉගැන්වීම් හරියට රත්තරන් පෙට්ටියක බහා තිබෙන රන් රිදී මුතු මැණික් වගේ කියලයි. ඔවුන් මේ රන් මංජුසාව ඇරලා, එහි ඇති රන්, රිදී, මුතු, මැණික් හොඳට අතපත ගාලා, එහි වටිනාකම හොඳින් හඳුනාගෙන තියෙනවා. උපතින් බෞද්ධ වුණු අපි මේ රන් මංජුසාව ඉබි යතුරු දාලා වහලා, ඒක උඩ ඉඳගෙන ඉන්නවා. කවදාවත් ඇරලා, අතපාතගාලා බලන්නෙ නැහැ.ඒක බුදු දහමේ වැරැද්ද නෙමෙයි. අපේ රටේ පවතින සමාජ, දේශපාලන, ආර්ථික ක්‍රමයේ වැරැද්ද. ජපානය කියන්නේ නිරන්තර ස්වභාවික උපද්‍රව වලට ගොදුරුවන රටක්. ඒ රටේ 90% ක් බෞද්ධයෝ ඉන්නෙ. ලෝකයේ දෙවැනි ප්‍රබල ම රාජ්‍යය. එහෙනම් කොහෙමද බලවත් නැහැ කියන්නෙ. ප්‍රබලත්වයට දහමෙන් ඵල ලබන්න පුළුවන්. එය ආධ්‍යාත්මිකයි. ඒත් ඔබ කියන බලය, ආධ්‍යාත්මය නෙවෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>25</day>
    </date>
    <link>http://www.dinamina.lk/2012/06/25/_art.asp?fn=f1206253</link>
    <topic/>
    <author/>
    <content>“සින්නෙයියා පසුපති බොහොම හොඳ මනුෂ්‍යයා...”දුම්රිය දෙපාර්තමේන්තුවේ ඕපර්සියර් කෙනෙක් විදියට හිටිය සීන්නෙයියාට ආදරය කළ මිනිස්සු බොහොම දෙනෙක් කිව්ව කතාවක්. වැඩි කතාබහක් නැතිව තමන්ගේ පාඩුවේ ජීවත්වෙන මේ මනුෂ්‍යයාට තලේමන්නාරමේ මිනිස්සු බොහොම ආදරය කළා. ඒ විතරක් නෙමෙයි දේශපාලනය පිළිබඳ ඔහුට තිබුණේ පුදුම උනන්දුවක්.ඒ නිසාමදෝ සීන්නෙයියා ඒ කාලයේ තිබුණු දේශපාලන කතාබහ ඇසෙන වේදිකා අසල නිතර ගැවසුනා. ඒ 1952 වසරේ මැයි රැලිය පැවැත්වුණු දවසක්. අනුරාධපුරයේ පැවැත්වුණු මැයි පෙළපාලියේ රැස්වීම අමතන්නට අපූරු කථිකයෙක් ඇවිත් සිටියා. ජීවානන්දම් ඉන්දියාවේ ඉදලා ආව මේ කථිකයා කොමියුනිස්ට් පාක්‍ෂිකයෙක්.ඔහු කළ කතාබහ සීන්නෙයියාගේ හිතේ කොයිතරම් ඇඳුණ ද කිව්වොත් ගැබ්බර බිරිඳ බිහි කරන්නට ඉන්නා ඊළඟ දරුවාට කථිකයාගේ නම තියන්න ඔහු තීරණය කළා. හරියටම ඊළඟ දිනයේ 1952 වසරේ මැයි 02 වැනිදා බිරිඳ පුතෙක් බිහි කළේ සීන්නෙයියාගේ අදහසට අලගු තියන්න වගෙයි. අද තල් සංවර්ධන මණ්ඩලයේ සභාපති ලෙස සේවය කරන පසුපතිට ඒ නම ලැබෙන්නේ එහෙමයි. අද මේ පිටුව සැරැසෙන්නේ ඔහු සමඟ කළ කතාබහකින්.“ ඒත් අද මගේ උප්පැන්නයේ තිබෙන්නේ පසුපති සීවරත්තිනම් කියලයි. එදා අප්පා බොහොම ආශාවෙන් මට තිබ්බ පසුපති ජීවරත්නම් කියන නම වෙනස් වුයේ උප්පැන්නයේ ලිව්ව කෙනාගේ වරදින්. ඔහු ජීවරත්නම් කියන නම වෙනුවට සීවරත්තිනම් කියලා ලිව්වා. ඒත් අප්පා මට හැමදාම කතා කළේ ‘ ජීවා’ කියලයි. ඔහු ‘ජීවා’ කියලා කතා කරන ඒ ළයාන්විත ස්වරය මට මේ දැනුත් ඇහෙනවා වගෙයි.”තල් සංවර්ධන මණ්ඩලයේ සභාපති පසුපති සීවරත්තිනම් සිය හඬ අවදි කළේ පුංචි කාලයේ සිය මතකය ඇසුරින්. අප්පාට ජීවා වුණු නිසාම ගමේ හැමෝටමත් පසුපති ‘ ජීවා’ වුණා. “ජීවා” යන ආදරණීය නාමයට ඔහු අදත් ආදරෙයි. ජීවාගේ පවුල බොහොම බරපතළ පවුලක්. සහෝදරයන් පස් දෙනයි. සහෝදරියන් හතර දෙනයි. දහ දෙනෙකුගෙන් යුත් පවුලේ ජීවා තුන්වැනියා. වැඩිමලා තවුමනී. දෙවැන්නා සුබ්‍රමනියම්. සිව්වැන්නා සෙල්වමනි. පස්වැන්නා ගුණරත්නම්. සයවැන්නා පිරිපති. හත්වැන්නා පරමානන්දම්. අටවැනියා සහෝදරියක්. ඈ මහේෂ්වරී. පවුලේ බඩ පිස්සා පිස්සි නිවුන්නු. ඒ සුරේන්ද්‍ර වගේම සුරේන්ද්‍රා... තමන්ගේ දරුවෝ දහදෙනාව උස්මහත් කරන්නට සීන්නෙයියා වගේම වල්ලි අම්මත් දහදුක් වින්ඳා.“මේ තරගකාරී ජීවන රටාවේ දරුවන්ගේ ඇස් පාදන්න ඕන.”මේ නිසාමයි ජීවා තලෙ මන්නාරමේ රජයේ පාඨශාලාවට අකුරු කරන්නට ගියේ. කාලය ගෙවිලා ගියේ ඉබි ගමනින්. දඟකාර මේ පුංචි කොලු ගැටයා ඉගෙන ගන්න හැබෑම දක්‍ෂයෙක්. ගණිතය විෂයයට තිබුණේ උපන් හපන්කමක්. ඔහු අටේ පන්තියට පාස් වුණා විතරයි. එළිපත්තෙන් ඇතුල් වුණු අගහිඟකම් ජීවලාගේ නිවෙස වසා ගත්තා. ඉන්පස්සේ අප්පගෙන් අහන්න ලැබුණේ ජීවා කවදාවත්ම බලාපොරොත්තු නොවුණු වචන පෙළක්.”“මට උඹට ඔයිට වඩා උගන්වන්න සල්ලි නෑ. ටේලර් වැඩක්වත් හොයා ගනිං...”අප්පගේ ඒ හඬ ජීවාට දැනුණේ තමන් ළඟම අකුණු සැරයක් පිපිරුවා වගේ ඔහුගේ හඬ ජීවාගේ හද පතුළේ නිතරම දෝංකාර දුන්නා. ඉගෙන ගන්න දක්‍ෂ ජීවා පුතාට මේ සිද්ධ වෙන්න යන ඇබැද්දිය ගැන සිහිවුණු අම්මාගේ නෙතේ ඉපදුණු කඳුළ ඈ සාරි පොටෙන් පිහිද ගත්තා.“ මොකක්ද මේකට කරන්නේ.... ?”ඈ ඇගෙන්ම ප්‍රශ්න කළා. ඇගේ නෙත නතර වුණේ නිවෙස අසලම සාරෙට වැවිලා තිබුණු තල් පඳුරක් අසල. අඩි පනහක් හැටක් උසට වැඩෙන තල් ගහේ ගෙඩි තද දම් පාටට බැබළුණා.පවුලේ සාමාජිකයන් ගණන වැඩි වෙන විට ඒ හැමෝගෙම අවශ්‍යතා සපුරන්න අප්පගේ රස්සාව ප්‍රමාණවත් වුණේ නැහැ. ඒක තමයි අප්පට තිබුණු එකම ප්‍රශ්නය . මේ නිසා වැඩිමහල් සොහොයුරෙක් විදියට මට පැවරුණේ වගකීම් රාශියක් . මේ වගකීම් ඉෂ්ට කරමින් මගේ ආශාව ඉෂ්ට කරගන්න පුළුවන් මාර්ගයක් ගැන කිව්වේ අම්මා. තල් ගහ ආශි‍්‍රතව යම් යම් නිර්මාණ කරන්න ඈ දැනගෙන හිටියා. අපේ නිවෙස අවට තිබුණු තල් ගහ අපට ආදායම් මාර්ගයක් වුණේ ඒ විදියටයි. අම්මා තල් කොළ වේලලා මැදලා පැදුරු විව්වා. බෑග් හැඳුවා. ඒ දවස්වල මන්නාරම් කරවල ඔතන්න අපි පැදුරු නිර්මාණය කළා. කරවල 150ඬඨක් පමණ ඔතන්න පුළුවන් පැදුරු නිර්මාණයට අපට හොඳ ආදායමක් ලැබුණා. තල් කෙඳිවලින් බුරුසු නිර්මාණය කළා. මේ හැම වැඩකටම මමත් අම්මට සහාය වුණා. බෑග්වලට රටා දමන්න, පුංචි පුංචි අත්කම් නිර්මාණ කරන්න සහභාගි වුණේ බොහොම කැමැත්තෙන්.”ඉස්කෝලේ ගිහින් ගෙදර දුවන ජීවා පොත් බෑගය ඇඳ උඩට වීසි කරලා බත් පිඟාන කටට දෙකට ගිල දමනවා. ඒ එදා වේල හම්බ කර ගන්නා අම්මට අවශ්‍ය තල් කොළ ගේන්න. ජිවාගේ කෙසඟ ශරීරයේ හැංගිලා තිබුණේ අපූරු ශක්තියක් ඒ ශක්තියට ඔට්ටු අල්ලන්න පුළුවන් අපූරු යාළුවෝ කිහිප දෙනෙකුත් මේ කෙසඟ කොල්ලා වටා හිටියා. ඔවුන් සමඟ ජීවා රාස්සිගේ අව්ව වැටුණු ගමේ ඉඩම්වල තිබුණු තල් ගස්වල කොළ ගැලෙව්වා. තල් කෙඳි ගැලෙව්වා.“ ඒ කාලේ මට අපූරු දක්‍ෂතාවයක් තිබුණා. ඒ වළල්ලක් නැතිව තල් ගහේ නඟින්නයි. කොයිතරම් උස ගහක් වුණත් වළල්ල නැතිව ගහේ මුදුනටම යන්න මට පුළුවන් . පුංචි කාලයේ යාළුවෝත් එක්ක ගස්වල නඟින්න පුරුදු වුණු මේ සෙල්ලම අවසානයේදී මගේ ජීවිතයට ප්‍රයෝජනවත් වුණේ පුදුම විදියට. මේ ළඟදිත් මම අඩි 50ක් හැටක් තරම් උස තල් ගහකට නැග්ගා. ඒ ඉස්සර වගේ වළල්ලෙන් නම් නෙමෙයි. දැන් ගස් නඟින්න භාවිතා කරන අලුත්ම තාක්‍ෂණය අත්හදා බලන්නත් එක්කයි.”ජීවා කිව්වේ ඒ කාලේ හිතේ තිබුණු ශක්තිය තවමත් මා ළඟ තියෙනවා කියන්නා වගේ.ඒ වගේම ජීවා පීනන්නත් දක්‍ෂයා. ඔහු කොයිතරම් හොඳට පිහිනුම් ශිල්පය ප්‍රගුණ කරලා තිබුණද කිව්වොත් ඒ කාලේ සිද්ධ වුණු අපූරු සිද්ධියක් අපට කිව්වේ හිනාවෙවී.“ ඒ දවස්වල පිහිනුමට දක්‍ෂ ප්‍රසිද්ධ පුද්ගලයෝ දෙන්නෙක් හිටියා. නවරත්නම් සාමි, අලි කුමාරගේ කියන දෙන්න බොහොම ජනපි‍්‍රය චරිත දෙකක්. මේ අය පෝක් සමුද්‍ර සන්ධිය හරහා ඉන්දියාවට පිහිනනවා. අවස්ථාවකදි අපේ ප්‍රදේශයේ පිහිනුම් තරගයක් සංවිධානය කළා. එහිදී මේ පිහිනන්න දක්‍ෂ පිහිනුම්කරුවන් දෙදෙනාත් තරගයට සහභාගි වුණා. ඔවුන් සමඟ ඔවුන්ගේ සහායට පිහිනන්න මමත් යහළුවෝ කිහිප දෙනෙකුත් ඉදිරිපත් වුණා. වේගයෙන් පිහිනන මේ දෙදෙනා සමඟ කරට කර පිහිනන්න මට පුළුවන් වුණා. මේක දුටුව බොහෝ දෙනෙක් පසුව මට ප්‍රශංසා කළා. මම කොයිතරම් පිහිනන්න ආශා කළාද කිව්වොත් මට මේ සභාපති තනතුරේ නොසිටියා නම් අද නවතින්නේ පිහිනුම් ශූරයෙක් වෙලා.”ඊළඟට ජීවා පාසල් ගියේ රජයට අනුබද්ධ රෝමානු කතෝලික පාසලක් වුණු මුරුංගං පාසලටයි. නවවැනි ශ්‍රේණියේ ලබනා අධ්‍යාපනයෙන් පසුව ඔහුට නැවතත් අකුරු කරන්නට මන්නාරමෙහි පිහිටි සිද්ධි විනයාගර් හින්දු පාසලට යන්නට සිදු වුණා. එතැන් පටන් අධ්‍යාපන පොදු සහතික පත්‍ර විභාගය ලියනතුරු ජීවා පාසල් ගියේ මන්නාරමේ . ඒක බොහොම දුෂ්කර ගමනක්.මන්නාරමේ ඉදන් ගමට එන්න ගොඩක් බස් තිබුණේ නෑ. ඒ නිසා පාන්දර 4.00ට විතර නැඟිටලා සූදානම් වෙන අපි උදෙන්ම තිබෙන බස් එකෙන් මන්නාරමට යනවා. බස් එක පොල් පැටෙව්වා වගේ. කිලෝමීටර හතර පහක් දුර ගිය ඒ ගමනේදී හවසට ගෙදරට එන්නේ අපි හොඳටම හෙම්බත් වෙලා. ඉස්කෝලේ යන්න තිබුණු ආශාව නිසාම අපි හැම දුෂ්කරතාවයක්ම ඉවසුවා...”ඉස්කෝලෙ යන කාලේ ජීවාට තවත් අපූරු දක්‍ෂතා ගොඩක් තිබුණා. ඔහු දක්‍ෂ කථිකයෙක්. ඒ 1968 අවුරුද්ද ඉස්කෝලෙ තිබුණු කථික තරගයට ඔහු ඉදිරිපත් වුණත් සිතේ යම් තිගැස්මක් නැතිවාම නොවෙයි. “ ගොවිතැනට ආරාධනා කරමු” කියන මාතෘකාවට කළ කතාවෙන් ජීවා මුළු පාසලේම ජනපි‍්‍රය චරිතයක් වුණා. ඒ විතරක්ද ? ඔහුට හැම සභාවකම කතාවක් ලැබුණා. පසුපති සීවරත්තිනම් කියන පුද්ගලයා අද සිටින සභාපති තනතුර දක්වා පැමිණෙන්න එක් හේතුවක් වුණේ ඔහු තුළ වූ මේ කථිකත්වයයි. ඔහුට මේ කථිකත්වය දියුණු කර ගන්න උදව් කළේ අපූරු මිනිසෙක්.‘ සිව සම්බු’ වැඩිමහල් අක්කාගේ මහත්තයා. සිවසම්බු ඒ කාලයේ දක්‍ෂ කථිකයෙක්. ඒ වගේම සෑම දේශපාලන වේදිකාවක් අසලම සිටිය කෙනෙක්. අයියා යන මේ හැම තැනම මාව එක්කගෙන යන්න අමතක කළේ නැහැ. ඔහු වේදිකාවල කතා කරනකොට අහගෙන ඉන්න ආසයි. ඒ නිසා ඇති වුණු ආශාව තමයි මාව කථිකයෙක් කළේ. අද දක්වා මා පැමිණි ගමනේ පසුපස හා වටපිටාව නිර්මාණය වෙන්නේ මගේ පවුල් පසුබිමින්.”1970 වසරෙදි පාසල් අධ්‍යාපනය අවසන් කරන ජීවා නොහොත් පසුපති සීවරත්තිනම් ක්‍රියාකාරී දේශපාලනයට පිවිසෙන්නේ හේතු රාශියක් පෙරදැරිව. විශ්වවිද්‍යාල අධ්‍යාපනයට කැමැත්තෙන් සිටිය පසුපතිට ඊට ඇතුළත් වෙන්න නොලැබීම ඉන් එක් හේතුවක්. 1971 දී ගෙනා ලකුණු වර්ගීකරණයක් නිසා සිංහල ශිෂ්‍ය ශිෂ්‍යාවන්ට අඩු ලකුණු මට්ටමින් විශ්වවිද්‍යාලයට ඇතුළත් වෙන්න අවස්ථාව ලැබුණා. මින් දෙමළ ශිෂ්‍ය ශිෂ්‍යාවන්ට විශ්වවිද්‍යාලයට යන්න නම් තිබිය යුතු වුණේ ඉහළ ලකුණු මට්ටමක්. මේ කාරණය අපේ සිත්වලට අරගෙන ආවේ පුදුම දුකක්. දේශපාලනයට පිවිසිය යුතුය කියන අදහස ඇති වෙන්න මෙන්න මේ හේතුව මගේ සිතට තදින්ම බලපෑවා. මේ නිසා අපි හැමෝම එකතු වෙලා දෙමළ ශිෂ්‍ය සංගමය නිර්මාණය කළා. ඊට පස්සේ මන්නාරම් දිස්ත්‍රික්කයේ සිටිය සියලු දෙනාම සම්බන්ධ කර ගනිමින් ටැමිල් ලිට්රිචස් අසෝසේෂියන් කියන සංවිධානය පිහිටුවා ගත්තා. මේ කාලයේදී තමයි දෙමළ පර්යේෂණ සමුළුව පැවැත්වුණේ. දෙමළ අයගේ සිත්වල තිබුණු ප්‍රශ්න, ඔවුන්ගේ හැඟීම් එළියට දාන්න මේ සමුළුව විශාල කාර්යභාරයක් ඉටු කළා.”මේ සියලු සංවිධානවල ක්‍රියාකාරී සාමාජිකයෙක් වුණු පසුපතිගේ කථිකත්වය සභා ගැබේ විහිදුණා. ඔහු ප්‍රසිද්ධ දේශපාලනයට පිවිසීම ආරම්භ වන්නේ සිය බිරිඳ මහාදේවි සමඟ විවාහ වී යාපනයට පදිංචියට යෑමෙන්. මහාදේවිගේ පවුලේ කිසිම කෙනෙක් හිටියේ නෑ. ඇගේ අම්මා, අප්පා මැරුණේ ඈට වයස අවුරුදු තුනේදී. ඒත් නෑදෑපිරිවර අතර හැඳුණු වැඩුණු මහාදේවිගේ ජීවිතයට ආලෝකයක් දෙන්න ඇගේ අත ගත්තේ පසුපති කියන තරුණයා.“ 1978 දී මහාදේවිත් සමඟ පදිංචියට යාපනයට ගියාට පස්සේ එහි තිබුණු ‘ඡ්පධඵ’ කියන පක්‍ෂයට බැඳිලා මම වැඩ කර ගන්න පටන් ගත්තා. කාලයක් යද්දි ඉන් ඉවත්වී ඡ්ර්‍ථඅඹ්ජ් කියන සංවිධානය ඔස්සේ ජනතාව අතරට ගියා. සමාජවාදී ප්‍රතිපත්තිවලට මුල්තැන දුන්න මේ පක්‍ෂය මගේ සිත් ගත්තා. ඔවුන්ට මහ ජනතාවගේ විශ්වාසය දිනා ගන්නත් හැකි වුණා. මහජනතාවගේ ඉඩම් ප්‍රශ්න, ආගම්, කුල භේද ප්‍රශ්නවලට මේ සංගමය හරහා ලැබුණු විසැඳුම් ඡ්ර්‍ථඅඹ්ජ් මහජනතාව අතරට රැගෙන ගියා. ඒත් මෙය තහනමට ලක්වෙන්නේ 1986 වසරේදී විතර වගෙයි මගේ මතකයේ තිබෙන්නේ. ඒ එල්. ටී. ටී. ඊ. යේ ආරම්භයත් සමඟයි . නැවතත් ඊ. පී. ආර්. එල්. එෆ්. සංවිධානය ක්‍රියාශීලීවන්නේ ඉන්දීය හමුදාව ලංකාවට පැමිණෙන අවදියෙයි.”ඉන්දීය හමුදාවත් සමඟ ක්‍රියාකාරී ලෙස කටයුතු කරන ඊ. පී. ආර්. එල්. එෆ්. සංවිධානයේ ප්‍රධාන කමිටු සාමාජිකයා ලෙස තේරී පත්වන පසුපති කියන තරුණයා 1969 දි පළාත් සභා සාමාජිකයෙක් විදියට කටයුතු කිරීමට තරම් වාසනාවන්තයෙක්. නැවතත් ඔහු ඇතුළු පිරිස සිය මව්බිම අතහැර ඉන්දියාවට පිවිසෙන්නේ ආරක්‍ෂාව පිළිබඳ ගැටලු පැන නැඟීමෙන්. සිය බිරිඳත් දරුවන් සමඟ පසුපති ගිය මේ ගමනේ ප්‍රතිඵලයක් ලෙස අදත් බිරිඳ හා දරුවන් කිහිප දෙනෙකු පදිංචිය වී ඇත්තේ ඉන්දියාවෙයි. වරින් වර සිය ආරක්‍ෂාව තහවුරු කර ගනිමින් ඉන්දියාවේ සිට සිය මව්බිමට පැමිණි පසු ඊ. පී. ආර්. එල්. එෆ් සංවිධානයට සමු දෙන්නේ එහි සමහර තීන්දු තීරණවලට සිය සිතෙහි නැගෙනා අකැමැත්ත හේතුවෙන්. දේශපාලනය යන්න සිය ජීවිතයේම කොටසක් වූ බැවින් ඔහු නැවතත් ඩග්ලස් දේවානන්දගේ නායකත්වයෙන් යුතු ඊ. පී. ඩී. පී. සංවිධානයට පිවිසෙනවා. පසුපතිටම ආවේණික වූ චතුර කථිකත්වය ඔස්සේ එම සංවිධානයේ සියල්ලන් වසඟයට ගනිමින් වලිතෙක්කු ප්‍රාන්තයේ සාමාජිකයෙක් ලෙසත්, උපසභාපති තනතුරෙන්, සභාපති තනතුර දක්වා උසස් වීම් කරා ඔහු දිව යනවා.“ අද ඊ. පී. ඩී. පී. සංවිධානයේ ජාතික මට්ටමේ සාමාජිකයෙක් වීමට තරම් මා භාග්‍යමත් පුද්ගලයෙක්. 2010 වසරේ පැවැත්වුණු ඡන්දයේදී සුළු ඡන්ද ප්‍රමාණයකින් පාර්ලිමේන්තුවට යන්නට මට නොහැකි වුණත් අද තල් සංවර්ධන මණ්ඩලයේ සභාපති මමයි. එහි සභාපති ලෙස ගත කරනා මේ ජීවිතය බොහොම තෘප්තිමත්. මා කුඩා කල සිටම දන්නා තල් ගසෙන් තම ජීවිකාව සරිකර ගන්නා මිනිසුන්ට සේවය කිරීමට ලැබීම දෛවයේ හාස්කමින් සිදු වූ දෙයක් වගෙයි මට දැනෙන්නේ. මේ අවස්ථාව ලබා දුන්න සම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශයේ අමාත්‍ය ඩග්ලස් දේවානන්ද මැතිතුමාට වගේම ජනාධිපති මහින්ද රාජපක්‍ෂ මැතිඳුන්ටත් මා ස්තූති කරන්න කැමැතියි. මගේ උපරිම ශක්තිය යොදමින් ජනතාවට සේවය කිරීමට බැඳී සිටින බවත් කියන්නට ඕන.’’පසුපති සීවරත්තිඬම් තල් සංවර්ධන මණ්ඩලයේ සභාපති පවසන්නේ තමාට ජීවිතය දුන් ඒ සොඳුරු ගම්මානය සිහිපත් කරමින්. සිය ජීවිතයෙන් ලබා ගත් පන්නරය ඔප දමමින් යාපනයෙහි උඩුවිල ප්‍රදේශයෙහි සිටිනා පසුපති සීවරත්තිනම් සත්දරු පියෙකි. ජීව දර්ශනී, නව ජීවනා, ජීවනා දේවි, ජීව මේසලා ජීව නන්දිනී, ජීව රංගිකා යන දියණිවරුන් සයකුත් ජීවිදන් යන එකම පුතණුවන් ඔහුගේ ජීවිතයට ආලෝකයක්.“උසස් ලෙස අධ්‍යාපනය නිමවා ඇති ඔවුන්ගෙන් සමහර අය විවාහකයි. ඒ වගේම විවාහ වී ඉන්දියාව , එංගලන්තය ඇතුළු රටවල් කිහිපයක පදිංචි වී සිටිනා ඔවුන් මට නිතරම වගේ කතා කරනවා. බාලම දුවත්, පුතත් ඉන්නේ මාත් සමඟයි. පුතා ගැන විශේෂයෙන් යමක් කියන්නම ඕන. ඔහුත් මා වගේම කථිකත්වයට දක්‍ෂයෙක්. වයස අවුරුදු 05ක් වුණත් දක්‍ෂ ලෙස කතා කරන්නට ඔහු දක්වන හැකියාව මාව පුදුමයට පත් කරනවා. කවදා හෝ දිනක ඔහු මා ගිය මඟ යාවි කියලා මට හිතෙනවා.”පුංචි තැනින් ජීවිතය ආරම්භ කළ මේ සොඳුරු මිනිසා සිය ජීවිතය විඳින්නේ සතුටිනි. ඒ සිය අතීතය, ජීවිතය ගොඩනඟන්නට උදව් වූ අයුරු සිහි කරමින්ය තම ජීවිතයට පැමිණි දුක් පැණි රසයි කියමින් උත්සාහයෙන් ජීවිතය දිනු මෙවන් මිනිසකු අප සමාජයට ආදර්ශයකි. ඔහු මේ වෙහෙසෙන්නේ සිය ජීවිතයේදී ලැබූ දේ ඔස්සේ අනාගතයේදී කම්කටොලුවලින් ඈත් වූ සමාජයක් ගොඩ නඟන්නටයි. කම්කටොලුවලින් පීඩිත වූ මිනිසුනට සිසිලසක් වී ජීවිතය දෙන්නටයි .සෙවණත් නොලැබුණු ඔවුන්ට විසල් රුකක් වන්නටයි. එවන් මිනිසුන් මුළු ලොවටම ආදර්ශයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=n120626_br5</link>
    <topic>ශ්‍රී ලාංකික ගෘහ සේවිකාවන්ට සිංගප්පූරුවේ වැඩි රැකියා අවස්ථා</topic>
    <author>මහින්ද අලුත්ගෙදර සහ රක්ෂණ ශ්‍රියන්ත</author>
    <content>(2012-06-26 14:30)ශ්‍රී ලාංකික ගෘහ සේවිකාවන් තම රටට වැඩි වශයෙන් බඳවා ගැනීමට සිංගප්පූරු රජය තීරණය කර ඇත.ඉන්දුනීසියාව ඇතුළු අග්නිදිග ආසියාතික රටවලින් ගෘහ සේවිකාවන් සැපයීම පහත වැටීමත් සමඟ ශ‍්‍රී ලංකාවට මේ අවස්ථාව හිමි වී තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.මේ සම්බන්ධයෙන් සිංගප්පූරු රැකියා නියෝජිත සම්මේලනය සහ ශ‍්‍රී ලංකා විදේශ සේවා නියුක්ති කාර්යාංශය අතර සාකච්ඡා ආරම්භ කිරීමට නියමිතව තිබෙන අතර එය ඉතා ඉක්මණින් සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=n120626_br4</link>
    <topic>ඩෙංගු රෝගය පාලනයට "පංචතිත්ත"</topic>
    <author>ජීවනී පතිරණ</author>
    <content>(2012-06-26 13:15)සීඝ්‍ර්‍රයෙන් පැතිරෙමින් පවතින ඩෙංගු රෝගය පාලනය කිරීමට ආයුර්වේදයේ සඳහන් "පංචතිත්ත"ඖෂධයට හැකියාව ඇතැයි බස්නාහිර පළාත් ආයුර්වේද කොමසාරිස් වෛද්‍ය නිමල් කරුණාසිරිමහතා පවසයි.දැනටමත් ඩෙංගු රෝගීන් යැයි සැක පුද්ගලයින් 80 කට අධික පිරිසක් සුවපත් කිරීමට එමඟින් හැකිවී ඇතැයි ද හෙතෙම සඳහන් කරයි.විශේෂයෙන් මෙම ඖෂධය මඟින් රෝගියාගේ රුධිර පට්ටිකා (platelet) අඩුවීම පාලනය කළ හැකි යැයි පැවසූ ඒ මහතා, උණ රෝගයෙන් පීඩා විඳින රෝගීන් මෙය ලබාගැනීමෙන් කිසිඳු හානියක්නොවන බවද පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=n120626_br3</link>
    <topic>රසායනාගාර ප්‍රතීතන සාකච්ඡා සාර්ථකයි</topic>
    <author>උපාලි කරුණාරත්න</author>
    <content>(2012-06-26 13:00)වෛද්‍ය රසායනාගාර ප්‍රතීතනය කිරීම සම්බන්ධව සෞඛ්‍යය අමාත්‍යාංශය සමඟ පැවැත් වූ සාකච්ඡා බෙහෙවින් සාර්ථක වූ බව ශ්‍රී ලංකා ප්‍රතීතන මණ්ඩලයේ සභාපති දිදුල් කෝදාගොඩ මහතා පැවසීය. මේ වනවිට සෞඛ්‍යය අමාත්‍යාංශය තෝරාගත් රජයේ රෝහල් පහක ‍වෛද්‍ය රසායනාගාර ප්‍රතීතනය කිරිමේ කටයුතු ආරම්භ කර ඇති බව ප්‍රකාශ කළ සභාපතිවරයා ඒවායේ සේවක සේවිකාවන්ට ඒ පිළිබඳව මූලික අවබෝධයක් ලබා දීමේ කටයුතු ආරම්භ කර ඇති බවද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=n120626_br2</link>
    <topic>SLIIT සහ Exetel වෙතින් ස්ව්‍යංක්‍රීයව පාරිභෝගික සේවා සපයන මෘදුකාංගයක්</topic>
    <author/>
    <content>(2012-06-26 09:20)SLIIT සහ Exetel ආයතනවල එකමුතුවෙන් හඳුන්වා දෙනCalliope නම් නවතම මෘදුකාංගය, කෘත්‍රිම ඥානය (Artificialintelligence හෙවත් Machineintelligence) පාදක කරගෙන නිර්මාණය කළ ස්වයංක්‍රීය පාරිභෝගික සේවා පද්ධතියකි. ඔස්ට්‍රේලියාවේ අන්තර්ජාල සේවා සැපයුම්කරුවකු වනExetel සමාගමේ අදහසක් හා අවශ්‍යතාවක් මත මේ නවතම මෘදුකාංගය නිර්මාණය කර තිබේ. SLIIT සහ Exetel ආයතන අතර මීට වසර දෙකකට පෙර අස්සන් තැබූ ගිවිසුමකට අනුව Calliope මෘදුකාංග පද්ධතිය නිර්මාණය කෙරිණි. Exetel ආයතනය විසින් අලෙවි කරන විවිධ බ්‍රෝඩ්බැන්ඩ් සේවාවන් සිට දුරකථන, කෙටි පණිවුඩ ආදි විශාල පරාසයක සේවා සහ නිෂ්පාදන මිලදී ගන්නා පාරිභෝගිකයන් බහුලව අසන ප්‍රශ්න තේරුම් ගතහැකි කෘත්‍රීම ඥානය ඇසුරෙන් මේ මෘදුකාංග පද්ධතිය සකස් කර තිබීම විශේෂත්වයකි.Exetel සමාගමේ අවශ්‍යතා අනුව මහාචාර්ය සිසිල් කුමාරවඩු මහතා (ව්‍යාපෘතියේ ප්‍රධාන පර්යේෂක) සහ SLIIT පර්යේෂණ කණ්ඩායම විසින් නිර්මාණය කෙරුණු අති නවීන Calliope පද්ධතිය ඔස්ට්‍රේලියාවට හඳුන්වා දෙයි. SLIIT ආයතනයේ සභාපති මහාචාර්ය එස්. කරුණාරත්න මහතා ප්‍රකාශ කළේ දේශීය කර්මාන්ත භාවිතය සඳහා ස්වයංක්‍රීය සේවා පද්ධතිවලට ඇති ඉල්ලුම සපුරාලීමට තම ආයතනයට හැකි වී අති බවයි. ශ්‍රී ලංකාවේ සමාජ හා ආර්ථික සංවර්ධනය සඳහාSLIIT ආයතනය කැපවී සිටින අතර SLIIT හි අභිමානවත් පර්යේෂණ කටයුතුවල ප්‍රතිඵලයක් ලෙස මෙම නව පද්ධතිය නිර්මාණය කළ බව එහි ප්‍රධාන විධායක නිලධාරී මහාචාර්ය ලලිත් ගමගේ මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=n120626_br1</link>
    <topic>ගල්කිස්ස, හෝටල්පාර ඉදිරිපිට තෙමහල් ගොඩනැඟිල්ලක හදිසි ගින්නක්</topic>
    <author/>
    <content>(2012-06-26 08:02)අද අලුයම 1.30 ට පමණ ගල්කිස්ස, හෝටල්පාර ඉදිරිපිට ටයර් වෙළඳසැලක ඇතිවූ හදිසි ගින්නකින් එක් අයෙකු ජීවිතක්ෂයට පත්වී තවත් දෙදෙනකු තුවාල ලබා තිබේ. මේ වනවිට ගින්න මැඩපැවැත්වා ඇති අතර  රථවාහන ගමනාගමනය යථා තත්ත්වයට පත්ව ඇති අතර ගින්න  දෙහිවල-ගල්කිස්ස මහ නගරසභා හා කොළඹ මහ නගර සභාවේ ගිනි නිවන ඒකක මෙන්ම ගුවන් හමුදාවේ සහයෙන් මැඩපැවත්වා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=n1206261</link>
    <topic>Z ලකුණු බල රහිතයි ශ්‍රේෂ්ඨාධිකරණය තීන්දු කරයි</topic>
    <author>නෙල්කා මැදගෙදර</author>
    <content>පසුගිය වසරේ පැවැති අ.පො.ස.උසස් පෙළ විභාගයට අදාළව නිකුත් කරන ලද ඉසෙඩ් අගයන් (z-score) බල රහිත බවට තීරණය කළ ශ්‍රේෂ්ඨාධිකරණය පැරැණි සහ නව නිර්දේශ වෙන් වෙන්ව ගෙන නැවත ගණනය කර එම ඉසෙඩ් අගයන් අලුතින්ම ප්‍රකාශයට පත් කරන ලෙස විශ්වවිද්‍යාල ප්‍රතිපාදන කොමිසමට ඊයේ (25) නියෝග කෙළේය.එහිදී පිළිගත් සංඛානමය සිද්ධාන්ත සහ මූලධර්ම අනුව එම ඉසෙඩ් අගයන් ගණනය කර අනවශ්‍ය ප්‍රමාදවලින් තොරව එම ඉසෙඩ් ප්‍රතිඵල නැවත නිකුත් කරන ලෙස විශ්වවිද්‍යාල ප්‍රතිපාදන කොමිසමට නියම කරන ලදී.1978හි අංක 16 දරන විශ්වවිද්‍යාල ප්‍රතිපාදන කොමිසන් සභා පනතෙහි අංක 15 (vii) දරන වගන්තිය අනුව එම ගණනය කිරීම් කරන ලෙසද නියම කරන ලදී.පැරණි සහ නව විෂයය නිර්දේශයන් දෙකට පෙනී සිටි සිසුන් එකම ගණයක් සේ සලකා ඉසෙඩ් අගයන් තීරණය කිරීම මගින් විශ්වවිද්‍යාල ප්‍රතිපාදන කොමිසම විසින් ආණ්ඩුක්‍රම ව්‍යවස්ථාවෙහි 12(1) ව්‍යවස්ථාව මගින් සහතික කර ඇති නීතිය ඉදිරියෙහි සමාන ලෙස සැලකීමේ සිසුන්ගේ මූලික අයිතිවාසිකම් උල්ලංඝනය කර ඇතැයි ශ්‍රේෂ්ඨාධිකරණය තීරණය කෙළේය.පසුගිය වසරේ නිකුත් කරන ලද අ.පො.ස උසස් පෙළ විභාගයෙහි ඉසෙඩ් ප්‍රතිඵල බල රහිත කරන ලෙස ඉල්ලා සිසුන් පිරිසක් ගොනු කළ මූලික අයිතිවාසිකම් පෙත්සම සම්බන්ධ ශ්‍රේෂ්ඨාධිකරණ නඩු තීන්දුව ප්‍රකාශ කරමින් ශ්‍රේෂ්ඨාධිකරණය මේ බව තීන්දු කෙළේය.පෙත්සම් විභාගය සිදු කළ නිමල් ගාමිණී අමරතුංග, කේ. ශ්‍රී. පවන් යන ශ්‍රේෂ්ඨාධිකරණ විනිසුරුවරුන්ගේ එකඟත්වය ඇතිව සකස් කළ මෙම තීන්දුව අගවිනිසුරු ආචාර්ය ශිරාණී බණ්ඩාරනායක මහත්මිය විවෘත අධිකරණයේදී ප්‍රකාශයට පත් කළාය. පිටු 38 කින් මෙම නඩු තීන්දුව සමන්විත විය.මෙරට පවත්වනු ලබන ප්‍රධානතම තරගකාරී විභාගය අ.පො.ස. උසස් පෙළ විභාගය බව ශ්‍රේෂ්ඨාධිකරණ තීන්දුවෙහි දැක්වේ. මෙම විභාගයට අදාළව ඉසෙඩ් අගයයන් තීරණය කිරීමේ ක්‍රමය හදුන්වා දෙන ලද්දේ විශ්වවිද්‍යාල ප්‍රතිපාදන කොමිසම විසිනි.2000 වසරේ සිට භාවිත කළ ගණනය කිරීමේ ක්‍රමය අනුව පැරැණි සහ නව විෂයය නිර්දේශයන්ට පෙනී සිටි සිසුන් කණ්ඩායම් හෙවත් ගහනයන් දෙකක් ලෙස සලකන ලදී. 2011 වසරේදී මෙම ගණනය කිරීමේ ක්‍රමය ප්‍රථම වරට වෙනස් කර තිබේ. එහිදී විෂයය නිර්දේශ දෙකටම පෙනී සිටි සිසුන් එක ගහනයක් ලෙස සලකා ඉසෙඩ් අගයන් ගණනය කර තිබේ. එවැනි වෙනස් කිරීමක් කරන බවට සිසුන්ට පූර්ව දැනුම් දීමක් කර නැත. එහෙත් එවැනි වෙනස් කමක් සිදු කරන්නේ නම් ඒ බවට පූර්වයෙන් දැනුම් දිය යුතුය. මෙතෙක් අනුගමනය කළ ඉසෙඩ් අගයන් ගණනය කිරීමේ ක්‍රමය මෙවරද අනුගමනය කරනු ඇතැයි එම විභාගයට පෙනී සිටි සිසුන් දැඩි අපේක්ෂාවකින් පසු වූ බවද ශ්‍රේෂ්ඨාධිකරණ තීන්දුවෙහි දැක්වේ. එලෙස දැනුම් දීමකින් තොරව එම ක්‍රමවේදය වෙනස් කිරීම වැරැදි බව එම තීන්දුවෙහි සඳහන් වේ. එය නඩු තීන්දු ගණනාවකින් තහවුරු කර ඇති නීතිමය අපේක්ෂාවට ඇති අයිතිය සිසුන්ට අහිමි කිරීමක් බවට ශ්‍රේෂ්ඨාධිකරණය තීන්දු කර තිබේ.මෙම විෂයය නිර්දේශ දෙක යටතේ පෙනී සිටි සිසුන්ට ලබා දී තිබූ ඇතැම් ප්‍රශ්නපත්‍රවල අඩංගු ප්‍රශ්නවල ස්වභාවය, පිළිතුරු සැපයීමට ලබා දී තිබූ කාල සිමාව, ලකුණු ලබා දීමේ ක්‍රමය යනාදියෙහි පැහැදිළි වෙනස්කම් ඇති බව මැදිහත් පෙත්සම් කාර සිසුන් වෙනුවෙන් ඉදිරිපත් කළ කරුණු අනුව පැහැදිළි විය. එසේ තිබියදී මෙම සිසුන් එකම කොටසක් ලෙස සලකා ඉසෙඩ් ගණනය කිරීම බරපතළ වරදක් බව එම තීන්දුවෙහි සඳහන් වේ.මෙරට ආණ්ඩු ක්‍රම ව්‍යවසුථාව මගින් අධ්‍යාපන අයිතිය විශේෂ කොට දක්වා නැතැත් සිසුන්ට ඇති එම අයිතිය සම්බන්ධයෙන් අධිකරණ දැඩි සැලකිල්ලක් දක්වන බව ශ්‍රේෂ්ඨාධිකරණ තීන්දුවෙහි දැක්වේ. විශ්වවිද්‍යාලවලට සිසුන් ඇතුළත් කර ගැනීම වැනි කරුණු සම්බන්ධ තීරණ ගැනීමේදී එම අයිතිය පිළිබඳව අවධානය යොමු කළ යුතු බව ශ්‍රේෂ්ඨාධිකරණය විසින් පෙන්වා දී තිබේ.කෙසේ වුවද එම විභාගයට අදාළව නිකුත් කළ ප්‍රතිඵල සම්බන්ධයෙන් කිසිදු නියෝගයක් නොකරන බව එම තීන්දුවෙහි සඳහන් වේ.විසල් ප්‍රභාසිත කවිරත්න ඇතුළුව උසස් පෙළ විභාගයට පෙනී සිටි සිසුන් පිරිසක් සහ ලංකා ගුරු සංගමය විසින් මෙම පෙත්සම ගොනු කර තිබිණි.විභාග කොමසාරිස් ජෙනරාල්වරයා, අධ්‍යාපන ඇමැතිවරයා, විශ්වවිද්‍යාල ප්‍රතිපාදන කොමිසම, මහාචාර්ය අර්.ඕ.තට්ල් සහ නීතිපති මෙහි වග උත්තරකරුවෝ වූහ.මෙවර යොදාගෙන ඇති විෂයය නිර්දේශ දෙකටම පොදු ලෙස ඉසෙඩ් අගයන් ගණනය කිරීමේ ක්‍රමය නිසා සිසුන් විශාල පිරිසකට අසාධාරණයකට ලක් වීමට සිදුව ඇති බැවින් එම ගණනය කිරීම් අනුව නිකුත් කරන ලද ප්‍රතිඵල මත පදනම්ව සිසුන් සරසවිවලට ඇතුළත් කර ගැනීම වළක්වන්නැයි මෙම පෙත්සම මගින් අධිකරණයෙන් ඉල්ලා තිබිණි.එහෙත් එලෙස එකම ගණයක් ලෙස සලකා ඉසෙඩ් අගයක් ගණනය කිරීමෙන් කිසිවකුට අසාධාරණයක් වන්නේ නැතැයි වගඋතතරකරුවෝ කරුණු ඉදිරිපත් කළහ.නීතිඥ සංජීව කළුආරච්චි මහතාගේ උපදෙස් මත නීතිඥ ජේ. සී.වැලිඅමුණ මහතා සහ නීතිඥ සංජිව සමරජීව මහතා පෙත්සම්කරුවන් වෙනුවෙන් පෙනී සිටියේය.නීතිඥ සේනානි දයාරත්න මහතා මැදිහත් පෙත්සම් පෙත්සම්කරුවන් වෙනුවෙන් පෙනි සිටියේය.ජනාධිපති නීතිඥ ෆයිස් මුස්තාපා මහතා, මහාචාර්ය ආර්.ඕ. තටිල් මහතා, සහ රජයේ නීතිඥ නෙරිල් පුල්ලේ මහත්වරු වගඋත්තරකරුවන් වෙනුවෙන් පෙනී සිටියහ. .</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=n1206262</link>
    <topic>ඇතැමුන්ගේ ද්වේශ සහගත ප්‍රකාශනඩු තීන්දුවෙන් ප්‍රතික්‍ෂේප වුණා</topic>
    <author>සුභාෂිණි සේනානායක</author>
    <content>පසුගිය වසරේ අ. පො. ස. උසස් පෙළ ප්‍රතිඵල නිවැරදි බවට ඊයේ (25) ශ්‍රේෂ්ඨාධිකරණය ලබා දුන් නඩු තීන්දුවේ ප්‍රකාශ කොට තිබූ බවත්, පටු දේශපාලන අරමුණු හා ද්වේශ සහගතව ඇතැමුන් සිදුකළ ප්‍රකාශ එම නඩු තීන්දුව මගින් ප්‍රතික්‍ෂේප වී ඇති බවත් අධ්‍යාපන ඇමැති බන්දුල ගුණවර්ධන මහතා පවසයි.දුක් මහන්සි වී විභාගය සඳහා පෙනී සිටි දරුවන්ගේ ඉදිරි ගමන්මඟ පටු අරමුණු හේතුවෙන් ඇහිරීමට ඇතැමුන් උත්සාහ කළ බවත් අධ්‍යාපන ඇමැතිවරයාට සහ හිටපු විභාග කොමසාරිස්වරයාට ඉල්ලා අස්වන ලෙසට මොවුන් බලපෑම් කළ බව කී ඇමැතිවරයා, මේ නඩු තීන්දුව මගින් දුක් මහන්සි වී විභාගයට ඉදිරිපත් වූ දරුවන්ට සැනසුම් සුසුමක් ලැබී ඇතැයි ද කීය.උසස් අධ්‍යාපන අමාත්‍යාංශය විශ්වවිද්‍යාල ප්‍රතිපාදන කොමිසමට උසස් පෙළ ඉසෙඩ්කෝ ක්‍රමය වෙන් වෙන්ව ගණනය කිරීමට ශ්‍රේෂ්ඨාධිකරණය නියෝග කර ඇති බැවින් කිසිදු දරුවකුට අසාධාරණයක් නොවන පරිදි උසස් අධ්‍යාපන අමාත්‍යාංශය නියමිත කලට වේලාවට සිසුන් ඇතුළත් කර ගැනීමේ ක්‍රමවේදය ක්‍රියාත්මක කරනු ඇතැයි ද අධ්‍යාපන ඇමැතිවරයා අවධාරණය කෙළේය. ඇමැතිවරයා මේ බව පැවසුවේ ශ්‍රේෂ්ඨාධිකරණ තීන්දුව සම්බන්ධව “දිනමිණ” සිදුකළ විමසීමකදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=n1206263</link>
    <topic>අධිකරණ නියෝගයට අනුව කඩිනමින්ඉසෙඩ් ලකුණු නිකුත් කරනවා</topic>
    <author>සමන්මලී ප්‍රියශාන්ති</author>
    <content>නව සහ පැරැණි විෂය නිර්දේශයන් වෙන් වෙන් වශයෙන් සලකා ඉසෙඩ් ලකුණු නිකුත් කිරීමට කඩිනමින් කටයුතු කරන බව උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා පැවසීය.ඊට ප්‍රථමයෙන් විද්‍යාඥයන් හා අදාළ පාර්ශ්වයන් සමඟ මේ සම්බන්ධයෙන් සාකච්ඡා කිරීමට අවශ්‍ය බවත් ලේකම්වරයා කීය.ඉසෙඩ් අගය සම්බන්ධයෙන් ගොනු කර තිබු නඩුවකට ශ්‍රේෂ්ඨාධිකරණය ඊයේ (25) ලබා දුන් තීන්දුවට ගරු කරමින් මෙම කටයුතු කඩිනම් කරන බවද නවරත්න මහතා ප්‍රකාශ කළේය.ඉසෙඩ් අගය සකස් කළ විද්‍යාඥයින්, විශ්වවිද්‍යාල ප්‍රතිපාදන කොමිසන් සභාවේ නිළධාරීන් ඇතුලු වගකිව යුතු සියලු නිලධාරීන් මේ සම්බන්ධයෙන් දැනුවත් කර සාකච්ඡා පවත්වා වෙන වෙනම ඉසෙඩ් අගයන් ලබා දීමේ කටයුතු වගකීමෙන් යුතුව ඉටු කිරීමට පියවර ගන්නා බවත් හෙතෙම වැඩි දුරටත් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=n1206264</link>
    <topic>රටට බත සපයන ගොවි ජනතාව අපහසුතාවට පත්වන්නට ඉඩ තබන්නේ නෑ</topic>
    <author/>
    <content>පොළොන්නරුව හා අනුරාධපුර දිස්ත්‍රික්කය ඇතුළු ප්‍රදේශ රැසක නියඟය නිසා ගොවි ජනතාවට මුහුණපෑමට සිදුව ඇති තත්වයන් සඳහා කඩිනම් විසඳුම් ලබා දීමට ජනපති තීරණය කරයි.ඊයේ පස්වරුවේ අනුරාධපුර හා පොළොන්නරු දිස්ත්‍රික්කවල මැති ඇමැතිවරුන් එම ප්‍රදේශයේ ගොවි ජනතාව, අමාත්‍යාංශ ලේකම්වරු හා අදාළ නිලධාරීන්ගේ සහභාගිත්වයෙන් පැවති හදිසි සාකච්ඡාවක දී මේ තීරණය ගනු ලැබීය. නියඟය නිසා හානියට පත් වූ වගාවන්ට වන්දි ගෙවීම සඳහා හෙට සිටම වැඩපිළිවෙළක් ක්‍රියාවට නැංවීමට නිලධාරීන්ට උපදෙස් දුන් ජනාධිපතිතුමන් මහා භාණ්ඩාගාරය, වාරිමාර්ග දෙපාර්තමේන්තුව, ගොවිජන සේවා හා වනජීවී දෙපාර්තමේන්තුව, කෘෂිකර්ම අමාත්‍යාංශය, ආපදා කළමනාකරණ අමාත්‍යාංශය ඇතුළත් වන පරිදි කමිටුවක් පත් කළ අතර මේ කමිටුව මගින් අදාළ වන්දි ගෙවීමේ වැඩපිළිවෙළ ක්‍රියාත්මක කිරිමට ජනාධිපතිතුමා උපදෙස් දෙන ලදී.මේ විශේෂ රැස්වීමට සහභාගි වූ ගොවි ජනතාවගේ අදහස්වලට සවන් දුන් ජනාධිපතිතුමන් කියා සිටියේ ගොවි ජනතාව අපසුතාවට පත් වීමට කිසිසේත් ඉඩ නොතබන බවයි.බොහොමයක් වැව්වල ජලය ප්‍රමාණවත් මට්ටමට වඩා සිඳී ගොස් ඇති බවත්, මේ වැව්වල රොන් මඩ පිරී ඇති බවටත් ඉදිරිපත් කළ කරුණු සලකා බැලූ ජනාධිපතිතුමන් ප්‍රධාන වැව්වල හා සෙසු වැව්වල රොන් මඩ ඉවත් කිරීමට අදාළ ආයතනවලට නියෝග නිකුත් කරන ලදී. එය කඩිනම් කරන ලෙසද තවදුරටත් උපදෙස් දෙන ලදී. කලා වැව සමඟ පෝෂිත වැව් 65ක් තිබෙන අතර සමහර වැව් විශාල කාලයකින් ප්‍රතිසංස්කරණය කර නොමැති බව පෙන්වාදුන් ගොවීන් එම වැව්වල රොන් මඩ ඉවත් කළ හොත් විශාල ජලය ප්‍රමාණයක් රඳවාගත හැකි බව පෙන්වා දෙන ලදී. පොළොන්නරුව ඇළහැර කොටස, බකමූණ, මහවැලි එච් කලාපය, ඇතුළු ප්‍රදේශ ගණනාවක වගාව දැනටමත් ජලය නොමැති කමින් විනාශ වෙමින් පවතින බව මෙහිදී අනාවරණය විය.ගොවීන්ට වගා හානි සඳහා වන්දි ගෙවීම, ගොවීන්ගේ වගා ළිං යන්ත්‍ර යොදා සුද්ධ පවිත්‍ර කිරීම (ගොඩ දැමීම), ගොවීන්ට අවශ්‍ය වතුර පොම්ප අවශ්‍ය පරිදි ලබාදීම, ඉදිරි කන්නය සඳහා අවශ්‍ය බීජ සංරක්ෂණය කිරීම හා ඒ සඳහා අවශ්‍ය වැඩපිළිවෙළ සකස් කිරීම, වගා ණය පිළිබඳ සහනයක් ලබාදීම, කලා වැව ඇතුළු සෙසු වැව්වල රොන් මඩ ඉවත් කර වැඩි ජල ධාරිතාවක් රඳවා ගත හැකි පරිදි සංරක්ෂණය කිරීම යන කරුණු පිළිබඳ මෙහිදී අවධානය යොමු කරමින් සාකච්ඡා කරණු ලැබීය.වියලි කාළගුණය මේ ප්‍රදේශයට පමණක් නොව කඳුකර ප්‍රදේශවලටද දැඩි සේ බලපා ඇති අතර ඉදිරියටත් මේ තත්ත්වය පැවතුනහොත් ජල විදුලිය හා සෙසු අවශ්‍යතා සඳහා ජලය කළමනාකරණය කරනුයේ කෙසේද යන්න පිළිබඳව ජනාධිපතිතුමා නිලධාරීන්ට උපදෙස් දෙන ලදී.මෙවර වී වගාව සඳහා පෙර කන්නවලට වඩා වැඩි භූමි ප්‍රමාණයක් ගොවීන් විසින් යොදා ගැනීමත් ජල පරිභෝජනය ඉහළ යාමට තුඩුදුන් කරුණක් වන අතර වී වගාවට අමතරව ජලය අඩුවෙන් භාවිත කරන වගාවන් සඳහා ජනතාව යොමු කිරීමේ වැදගත්කම මෙහිදී පෙන්වා දෙන ලදී.මේ රැස්වීමට පැමිණි ගොවි ජනතාව අදහස් දක්වමින් පැවසුවේ ජනාධිපතිතුමන් සාර්ථක විදේශ සංචාරයකින් පසු දිවයිනට පැමිණි මොහොතේම ගොවි ජනතාවගේ ප්‍රශ්න සොයා බලා ඔවුන් කැඳවා ඔවුන්ගේ අදහස් ලබා ගෙන කඩිනමින් මේ ගැටලුවට පිළිතුරු ලබා දීමට ගනු ලැබූ ක්‍රියාමාර්ගය ඓතිහාසික වන බවයි. ඒ පිළිබඳව ගොවි ජනතාවගේ ස්තුතිය ජනාධිපතිතුමන්ට පිරිනමන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=n1206265</link>
    <topic>ශ්‍රී ලාංකික ද්‍රවිඩයන් දෙදහසක් ස්විස්ටර්ලන්තයෙන් පිටුවහල්</topic>
    <author>මහින්ද අලුත්ගෙදර සහ රක්ෂණ ශ්‍රියන්ත</author>
    <content>සරණාගතභාවය ලබා ගැනීම සඳහා ස්විස්ටර්ලන්තයට පැමිණි ශ්‍රී ලාංකික ද්‍රවිඩ ජාතිකයන් 2000 කට අධික පිරිසක් ශ්‍රී ලංකාවේ සාමය තහවුරු වී ඇති නිසා එරටින් පිටුවහල් කිරීමට ස්විස්ටර්ලන්ත රජය තීරණය කර ඇත. ඉකුත් සිකුරාදා එරට ආගමන විගමන හා ආරක්‍ෂක නිලධාරීන් පැවැත් වු සාකච්ඡාවකදී මෙම තීරණය ගෙන ඇත්තේ 2010 වසරේ දී ඉදිරිපත් වු යෝජනාවක් කඩිනමින් බලාත්මක කිරීමටය.මානව හිමිකම් ක‍්‍රියාකාරීන් විසින් විරෝධය පළ කිරීම නිසා එම යෝජනාව බලාත්මක කිරීම මෙතෙක් කල් අත්හිටුවා තිබුණි. එහෙත් යුධ ගැටුම් නිමා වී ශ‍්‍රී ලංකාවේ සාමය තහවුරු වී ඇති නිසා දැන් එම යෝජනාව බලාත්මක කළ හැකි බව සිකුරාදා පැවැත් වු සාකච්ඡාවේදී තීරණය කර ති‍‍‍බේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=n1206267</link>
    <topic>අඳ-බිහිරි පාසලේ සියවස සමරාතැපැල් මුද්දරයක්</topic>
    <author>උපාලි කරුණාරත්න සහ රක්ෂණ ශ්‍රියන්ත</author>
    <content>ශ්‍රී ලංකා අඳ බිහිරි පාසලට වසර සියයක් පිරීම නිමිත්තෙන් ශ්‍රී ලංකා තැපැල් දෙපාර්තමේන්තුවේ මුද්දර කාර්යංශය අන්ධ ජනතාවට අතින් ස්පර්ශ කරමින් කියවිය හැකි රුපියල් පහක වටිනාකමකින් යුත් මුද්දරයක් නිකුත් කර ඇත.ජනපති ආර්යා ශිරන්ති රාජපක්ෂ මැතිණියගේ ප්‍රධානත්වයෙන් පසුගිය 17 දින එම පාසලේ පැවති උත්සවයේදී මෙම මුද්දරය නිකුත් කෙරුණි. I Love You යන පාඨය මෙම මුද්දරය මත බේල් ක්‍රමයට මුද්‍රණය කර ඇත. මෙවැනි මුද්දරයක් ශ්‍රී ලංකාවේ නිර්මාණය කර තිබෙනුයේ ප්‍රථම වතාවට බව ශ්‍රී ලංකා මුද්දර කාර්යංශය ප්‍රකාශ කරයි.මෙම මුද්දර ලක්ෂ තුනක් පමණ මුද්‍රණය කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=n1206268</link>
    <topic>කහවත්ත අක්ක-නගෝ ඝාතන නඩුවේසැකකරු රහසිගත ප්‍රකාශයකට සූදානම්</topic>
    <author>රත්නපුර දිසා විශේෂ නිරෝෂන පෙරේරා</author>
    <content>කහවත්ත අක්කා නගෝ ඝාතන නඩුවේ සැකකාර ඥාති පුත්‍රයා මහේස්ත්‍රාත්වරිය හමුවේ රහසිගත ප්‍රකාශයක් කළ යුතු බව අධිකරණයේ දී පැවසූ අතර ඊට අවසර ලැබුණි.සැකකරුගේ ඉල්ලීමට අනුව එම ප්‍රකාශය ලබාදීමට අවසර පැල්මඩුල්ල මහේස්ත්‍රාත් චාන්දනී නිරංජලා ඩයස් මහත්මිය ඊයේ (25) ලබා දුන්නා ය. කහවත්ත කොටකෙතන වරාපිටියේ දී එස්. දයාවතී (61), එස්. තිලකාවතී (51) මහත්මීන් ඝාතනය සම්බන්ධ සැකකාර ඥාති පුතා වන කේ. ඒ. නන්ද නම් අය රහස් පොලිසිය විසින් අත්අඩංගුවට ගෙනඅධිකරණයට ඉදිරිපත් කළ පසු රක්‍ෂිත බන්ධනාගාර ගත කර සිටී.ඊයේ (25) සැකකරු පැල්මඩුල්ල මහේස්ත්‍රාත් අධිකරණයට ඉදිරිපත් කරන ලදී. සැකකරු විත්ති කූඩුවේ අත ඔසවා ගෙන සිටි අතර මහේස්ත්‍රාත්වරිය අමතමින් “ස්වාමීනි මට ඔබ තුමිය ඉදිරියේ රහසිගත ප්‍රකාශයක් කරන්න ඉඩ දෙන්න” යැයි කීය.මහේස්ත්‍රාත්වරියගේ නිල කාමරයේ දී එම රහසිගත ප්‍රකාශය ලබා ගැනීමට නියමිතව තිබුණි. අක්කා නගෝ ඝාතනයට සම්බන්ධ නඩු භාණ්ඩ 12 ක් ඊයේ අපරාධ පරීක්‍ෂණ දෙපාර්තමේන්තුව හා රත්නපුර අපරාධ පරීක්‍ෂණාගාරය (සොකෝ) නිලධාරීන් විසින් අධිකරණය ට ඉදිරිපත් කළේ ය. ඝාතන සිදුවූ නිවසේ ජනේල තුනේ, ලේ සහිත රෙදි කැබැල්ලක්, ලේ සලකුනු ගැන සටහන් ඒ අතර විය. ඒවා වැඩිදුර පරීක්‍ෂණ සඳහා යොමු කෙරුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=n1206269</link>
    <topic>බසයට යටවූ ශිෂ්‍යාව එතැනදීම මරුට</topic>
    <author>හල්දුම්මුල්ල සමූහ ඌව සමූහ යාපා බණ්ඩාර</author>
    <content>හපුතලේ සිට තිරවනාගම දක්වා උදේ 6.30 ට ගමන් ගන්නා බණ්ඩාරවෙල ඩිපෝවට අයත් බස් රථයට (25) දින පෙ. ව. 7.30 ට පමණ සීලතැන්න 1 කණුව අසලදී පාසල් ශිෂ්‍යාවක් යටවූ අතර ඇය එතනම මිය ගොස් තිබුණි.මෙසේ මිය ගියේ බ/සොරගුණේ මහා විද්‍යාලයේ ඉගෙනුම ලැබූ එම්. හර්ෂණී මධුමාලි නැමැති 16 හැවිරිදි ශිෂ්‍යාවක් බව හපුතලේ පොලිසිය කියයි. ඇයගේ ඔළුව රෝදයට යටවීම නිසා එතනම මිය ගොස් සිටියාය.හපුතලේ පොලිස් ස්ථානාධිපති - පොලිස් පරීක්‍ෂක පි‍්‍රයන්ත කුමාර, රථ වාහන අංශයේ ස්ථානාධිපති රෝහිත අනවිරත්න, සැරයන් තිලකසිරි, හල්දුම්මුල්ල පොලිස් ස්ථානාධිපති වෙලේකුඹුර යන මහත්වරු වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=n12062610</link>
    <topic>ලංකා පුත්‍ර සංවර්ධන බැංකුවෙන්තොරතුරු තාක්ෂණ දැනුම ප්‍රවර්ධනයටවිශේෂ ණය යෝජනා ක්‍රමයක්</topic>
    <author/>
    <content>මෙරට ව්‍යවසායකයන්, වෘත්තිකයන් සහ රාජ්‍ය සේවකයන් හා තොරතුරු තාක්ෂණ දැනුම ප්‍රවර්ධනය අරමුණු කොට විශේෂ ණය යෝජනා ක්‍රමයක් ලංකා පුත්‍ර සංවර්ධන බැංකුවෙන් ක්‍රියාත්මක වෙයි.මේ ණය යෝජනා ක්‍රමය මගින් පරිගණක සාක්ෂරතාව හා තොරතුරු තාක්ෂණ දැනුම වර්ධනය වෙනුවෙන් ලැප්ටොප් පරිගණක ලබාගත හැකි වෙයි. රජය විසින් ක්‍රියාත්මක තොරතුර තාක්ෂණ ප්‍රවර්ධන වැඩසටහනට සහයෝගී වැඩසටහනක් වශයෙන්ද මේ යෝජනා ක්‍රමය ක්‍රියාත්මක වෙයි.මෙයට අදාළ අවබෝධතා ගිවිසුම පසුගියදා ලංකා පුත්‍ර සංවර්ධන බැංකු ප්‍රධාන කාර්යාලයේදී අස්සන් කෙරිණි. ලංකා පුත්‍ර බැංකුව හා ඊ. විස් (e-wiz) ආයතනය අතර අස්සන් තැබුණු මේ ගිවිසුම හරහා ව්‍යවසායකයන්, වෘත්තිකයන් හා සේවකයන්ට ලැප්ටොප් පරිගණක ලබාගැනීම සඳහා සහනදායි ණයක් ලබාගත හැකි වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=n12062611</link>
    <topic>2012 මුල් මාස තුනේ දී කෝටි 10,000ක ආයෝජන</topic>
    <author>ජයසිරි මුණසිංහ</author>
    <content>දෙස් විදෙස් ආයෝජන ලැබීම් අතින් වෙනදාටත් වඩා මේ වසර රටට හොඳ යැයි ශ්‍රී ලංකා ආයෝජන මණ්ඩලයේ සභාපති සහ අධ්‍යක්‍ෂ ජනරාල් එම්. එම්. සී. ෆර්ඩිනැන්ඩු මහතා ප්‍රකාශ කරයි.පසුගිය වසරේ මුල් මාස තුන හා සැසදීමේ දී අයැදුම්පත් ලැබීම්, ව්‍යාපෘති අනුමත කිරීම්, ආයෝජනවල වටිනාකම් යන සෑම අතින් ම මේ වසරේ එම කාලයේ දී සියයට සියයක වර්ධනයක් අත්පත් කර ගැනීමට සමත් වූ බව ද ෆර්ඩිනැන්ඩු මහතා පෙන්වා දුන්නේ ය.රුපියල් කෝටි දස දහසකට ආසන්න ආයෝජනයක් 2012 මුදල් මාස තුනට රටට ලැබී තිබේ. ඉන් අලුත් රැකියා 10,000 ක් ජනිත වනු ඇතැයි ද සභාපතිවරයා කීය.මේ ආයෝජන වලින් රුපියල් කෝටි 5000 කට කිට්ටු ප්‍රමාණයක් විදේශීය ආයෝජන ව්‍යාපෘති වේ. ඉතිරි ඒවා දේශීය ආයෝජන යෝජනාවන් ය.ජනාධිපති මහින්ද රාජක්‍ෂ මහතාගේ නායකත්වයෙන් යුතු වත්මන් රජය ක්‍රියාත්මක කරන ආයෝජක විශ්වාසනීයත්වය ගොඩ නඟන වැඩපිළිවෙළ සහ දිරිදීම් මෙලෙස ආයෝජන ඉහළ යෑමට හේතු වී ඇතැයි ද සභාපතිවරයා පැහැදිළි කෙළේ ය.රුපියල් කෝටි හත්සීයකට වැඩි මුදලක් ආයෝජනය කොට නව කර්මාන්ත ශාලා 18 ක් මේ වසරේ මුල් මාස තුනේ දී ආරම්භ කොට තිබේ.ඉන් ඍජුව ම රැකියා අවස්ථා පන්දහසක් උදාවී ඇතැයි ද ශ්‍රී ලංකා ආයෝජන මණ්ඩලයේ සභාපතිවරයා ප්‍රකාශ කෙළේය.වසර 2011 මුල් මාස තුනේදී ව්‍යාපාරික අවස්ථා ඇරඹු කර්මාන්ත ශාලා ගණන 20 ක් වුව, එහි ආයෝජන වටිනාකම රුපියල් කෝටි 308 ක් වූ බවද ෆර්ඩිනැන්ඩු මහතා පෙන්වා දෙන්නේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=n12062612</link>
    <topic>මදුරු මර්දනයට ආරක්ෂක අංශයේ නිලධාරීහු දසදහසක්</topic>
    <author>සන්ධ්‍යා කරුණාරත්න</author>
    <content>ජාතික මදුරු මර්දන මාසයේ මදුරු මර්දන කටයුතු සඳහා ආරක්ෂක අංශයේ නිලධාරීන් දසදහසක් (10,000) යෙදවීමට ආරක්ෂක අමාත්‍යාංශ‍ය කටයුතු කර ඇත. මේ මාසය පුරා ක්‍රියාත්මක කරන වැඩසටහන් සාර්ථකව සිදුකිරීමේ අරමුණෙන් සෞඛ්‍ය ඇමැති මෛත්‍රීපාල සිරිසේන මහතා ආරක්ෂක අමාත්‍යාංශ‍යේ ලේකම් ගෝඨාභය රාජපක්ෂ මහතා සමඟ සිදු කළ සාකච්ඡාවක ප්‍රතිඵලයක් ලෙස මේ පිරිස මදුරු මර්දන වැඩසටහන්වලට යෙදවීමට එකඟ වී තිබේ.ජාතික මදුරු මර්දන මාසය ‍ඊයේ (25) ඇරඹිණ. මේ මාසය පුරා ක්‍රියාත්මක කරන මදුරු මර්දන වැඩසටහන් සඳහා ආරක්ෂක අමාත්‍යාංශ‍යේ පූර්ණ දායකත්වය හා සහයෝගය ලබාදීමට ආරක්ෂක අමාත්‍යාංශය එකඟ වී ඇති බව සෞඛ්‍ය ඇමැති මෛත්‍රීපාල සිරිසේන මහතා පවසයි.හලාවත මැල්පුර ක්‍රීඩාංගණයේ දී පැවැති මදුරු මර්දන මාසයේ සමාරම්භක උත්සවය අමතමින් ඇමැතිවරයා ඊයේ (25) මේ බව ප්‍රකාශ කළේය.ඩෙංගු රෝගීන්ගේ වාර්තා වීම පසුගිය දිනවල ඉහළ යාමත් සමඟ ජාතික මදුරු මර්දන මාසයක් ප්‍රකාශයට පත්කිරීමට ජනාධිපති ඩෙංගු කාර්ය සාධන බලකාය පියවර ගෙන ඇත. ඒ අනුව ඊයේ (25) සිට ලබන මස 25 දා දක්වා මේ මාසය ක්‍රියාත්මක කෙරේ. විශේෂයෙන්ම මේ මස 29 දා රට පුරා පිහිටි සියලුම පාසල් ආවරණය වන පරිදි ඩෙංගු මදුරු මර්දන වැඩසටහනක් ක්‍රියාත්මක කිරීමට අධ්‍යාපන අමාත්‍යාංශය කටයුතු යොදා ඇත. ඊට අදාළ චක්‍රලේඛය පසුගියදා සියලුම පාසල්වල විදුහල්පතිවරුන් වෙත යැවීමට අධ්‍යාපන අමාත්‍යාංශය පියවර ගෙන තිබේ.පාසල් 9000 ක් ආවරණය වන පරිදි ක්‍රියාත්මක කරන මේ වැඩසටහන සඳහා සිසුන්, ගුරුවරුන්, දෙමාපියන් සහභාගී කර ගැනීමට නියමිතය. රාජ්‍ය ආයතන, දෙපාර්තමේන්තු, සංස්ථා, පෞද්ගලික ආයතන හා නිවාස හිමියන් ද මදුරු මර්දන කටයුතු සිදු කරන්නේ නම් ඩෙංගු රෝගය පමණක් නොව මදුරුවන්ගෙන් බෝ වන සියලුම රෝග තුරන් කළ හැකි බව ඇමැතිවරයා පවසයි. මේ අවස්ථාවට වයඹ පළාත් ප්‍රධාන ඇමැති අධිනීතිඥ නිමල් විජේසිංහ, වයඹ පළාත් සෞඛ්‍ය ඇමැති අශෝක වඩිගමංගාව මහත්වරු සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=r1206261</link>
    <topic>හිඟ ණය ගන්න ගිය නිලධාරියාටගෙහිමියාගෙන් ගණන් හදන පාඩමක්</topic>
    <author>අවිස්සාවේල්ල විශේෂ – එස්. පද්මපෙරුම</author>
    <content>නිවාස ණය ආපසු අයකිරීමට කහහේන ප්‍රදේශයට පත්කර ඇති නිලධාරියකු නාමලේඛනය අනුව ඇති නිවෙසට ගියේය. ගෙහිමියා ඔහුට වාඩිවන ලෙස පවසා ගෙතුළට ගොස් ලිපියක් රැගෙන ආවේ තරමක කෝපාවිශ්ඨවය.මහත්තයා දන්නවනේ මම ගත්ත ණය මුදල ආපසු ගෙවමින් සිටින බව. මම දන්න විදිහට එක්දහස් පන්සියක පමණ හිඟ මුදලක් ගෙවන්නත් ඇති. මහත්තයලගේ කන්තෝරුවෙන් දහතුන්දහස් පන්සියයක් ගෙවන්න තියෙනවා කියලා ලියුමක් එවල තියෙනවා. කමක් නැහැ ඒක ගණන් හද කෙට වැරදිලා වෙන්නැති කියල හිතමුකෝ. බලන්නකෝ ඔය ලියුම් දිහා, මගේ නමත් වෙනස්කරලා. මාව ගැහැණියකුත් කරලා.මහත්තයා දන්නවනේ මගේ නම මැකාර්ති බව. ඉතින් මැකාර්ති කියන නමට ලියල තියෙන්නේ මල්කාන්ති කියලා. මම ගෙදර හිටිය නැති වෙලාවක ගෙදර නොම්මරය තියෙන නිසා ලියුම දාල ගිහිල්ලා.මම හිතාගෙන හිටියේ කන්තෝරුවෙ ඉන්නෙ ගණන් දන්නැති අය විතරයි කියලයි. බලනකොට අකුරු දන්නේ නැති අයත් ඉන්නවනේ. මට නඩු දමනව කියලයි එවල තියෙන්නේ. දැන් මමයි නඩු දමන්න ඕනෙ මට කළ අපහාසෙට.කිසිවක් නොපැවසූ නිලධාරියා හීන්සැරේ නිවෙසින් පිටව ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=r1206262</link>
    <topic>මාවනැල්ල සමෘද්ධි ලාභීන්ට ගිණුම්පොත් ලබා දුන් දා...</topic>
    <author>සබරගමුව සංචාරකගාමිණී ජයන්ත</author>
    <content>සමෘද්ධිලාභීන්ට වැඩි කරන ලද සමෘද්ධි දීමනාව ඔවුන්ගේ නව බැංකු ගිණුම්වලට බැර කොට ඒ සඳහා ඔවුන්ට ගිණුම්පොත් ලබා දීමේ වැඩසටහනේ මාවනැල්ල ප්‍රාදේශීය ලේකම් කොට්ඨාසයේ උත්සවය පසුගියදා ග්‍රාමීය කටයුතු ජ්‍යෙෂ්ඨ ඇමැති අතාවුද සෙනෙවිරත්න මහතාගේ ප්‍රධානත්වයෙන් රන්දිවල මහා විද්‍යාල ශ්‍රවණාගාරයේදී පැවැත්විණි.මේ නව වැඩසටහනින් මාවනැල්ල මැතිවරණ කොට්ඨාසයේ සමෘද්ධි කලාප පහක සමෘද්ධි ප්‍රතිලාභී විසිහත්දාහකට සෙත සැලසී ඇති අතර ඔවුන් සඳහා මසකට ලක්ෂ අනුවකට අධික මුදලක් බැංකුවට බැරකරනු ඇත.මෙහිදී රන්දිවල සමෘද්ධි කලාපයේ ප්‍රතිලාභීන් දෙසිය දෙනකුට බැංකු ගිණුම් ප්‍රදානය කෙරිණි.මේ අවස්ථාවට සහභාගි වූ අතාවුද සෙනෙවිරත්න මහතා පැවැසුවේ මෙතෙක් කලක් සමෘද්ධිලාභීන්ට ලබා දුන් සමෘද්ධි සහනාධාරය වෙනුවට මුදල් ලබාදීමට පියවර ගෙන ඇති බවත් එම මුදල් ඔවුන්ගේ බැංකු ගිණුමට බැර කරන බවත් ය. මෙමගින් ප්‍රතිලාභීන්ට අවශ්‍ය මුදල් ලබා ගෙන ඉතිරි මුදල් ඉතිරි කරගත හැකි බවත් ඒ මහතා වැඩිදුරටත් කීවේය.මේ අවස්ථාවට සහභාගි වූ මාවනැල්ල ප්‍රාදේශීය සභාවේ සභාපති ඉදුනිල් ශාන්ත ගුණසේකර මාවනැල්ල ප්‍රාදේශීය සභා මන්ත්‍රී කේ.ඇම්.සී. බණ්ඩාර, රන්දිවල සමෘද්ධි කලාපයේ බැංකු සංගමය කලමනාකාරණී. අනෝමා හේරත් යන මහත්ම මහත්මීහු අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=r1206263</link>
    <topic>සේවකයකුට අර්ථ සාධක ගෙවා නෑ:පාණදුර ඩිපෝවේ පාලනාධිකාරියට දඩ</topic>
    <author>පාණදුර සමූහ කපිල සෝමරත්න</author>
    <content>ලංකා ගමනා ගමන මණ්ඩලයේ පාණදුර ඩිපෝවේ සේවකයකු වෙත විශ්‍රාම පාරිතෝෂික සහ අර්ථ සාධක අරමුදල් නොගෙවීමේ චෝදනාවට වරදකරු වූ ඩිපෝවේ නියෝජිතයකුට රුපියල් හයලක්ෂ තිස්හත් දහස් හත්සිය හැත්තෑ තුනක දඩයක් පාණදුර මහේස්ත්‍රාත් ආර්. එස්. ඒ. දිසානායක මහතා විසින් නියම කරන ලදී.මෙම දඩය නියම වූයේ පාණදුර ලංගම ඩිපෝව නියෝජනය කරමින් අධිකරණ නඩු විභාගයට පෙනී අයකුටය.එම දඩය ගෙවීමට මුදල් නැති බව ලංගම වෙනුවෙන් කරුණු දැක්වූ නීතිඥවරු අධිකරණයට දන්වා සිටියහ. එම කතාවෙන් අධිකරණයට පලක් නැහැ. දඩය නියම කර ඇත්තේ අධිකරණ යයි. දඩය ගෙවීමට ඔක්තෝබර් මස 10 වැනිදා දක්වා කල් ලබා දෙන බවද මහේස්ත්‍රාත්වරයා ලංගම නියෝජිතවරයාට පැවැසීය.මෙවැනි නඩු හතක් සඳහා අධිකරණය වෙත මුදල් තැන්පත් කළ යුතුව තිබෙනවා යැයි ද මහේස්ත්‍රාත්වරයා පැවසීය.සියලුම නඩු එදිනට කල් තැබිණි. ලංගම ඩිපෝවෙන් විශ්‍රාම ගිය සේවකයන්ට විශ්‍රාමික පාරිතෝෂික සහ අර්ථසාධක අරමුදල් නොගෙවීම ගැන ලංකා ගමනා ගමන මණ්ඩලයට නඩු පවරා තිබුණේ පාණදුර සහකාර කම්කරු කොමසාරිස් වරයා විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=r1206264</link>
    <topic>ඩෙංගු සහ මැලේරියා මර්දනය පිළිබඳව ක්ෂේත්‍ර නිලධාරීහු දැනුවත් කැරෙති</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>ඩෙංගු සහ මැලේරියා රෝගී තත්ත්වය පිළිබඳව සහ ඒවා මැඬපැවැත්වීමේ ක්‍රියාමාර්ග පිළිබඳව කෑගල්ල දිස්ත්‍රික්කයේ සෞඛ්‍ය වෛද්‍ය කොට්ඨාසවල ක්ෂේත්‍ර නිලධාරීන් දැනුවත් කිරීමේ සම්මන්ත්‍රණ දෙකක් ඉකුත් සතියේ කෑගල්ල සෞඛ්‍ය සේවා අධිකාරි කාර්යාල ශ්‍රවණාගාරයේදී පැවැත්විණි.කෑගල්ල සෞඛ්‍ය සේවා අධ්‍යක්‍ෂ ගාමිණී සෙනවිරත්න මහතාගේ උපදෙස් පරිදි මෙම වැඩසටහන පැවැති අතර වැඩසටහන සඳහා දේශන පැවැත්වීම ප්‍රාදේශීය මැලේරියා නිලධාරි එච්. එම්. ෆයිසාල් මහතා අතින් සිදු කෙරිණි.මෙහිදී මැලේරියා සහ ඩෙංගු රෝගී ලක්‍ෂණ පිළිබඳව වෙන් වෙන් වශයෙන් එම මදුරු විශේෂත්වය ඔවුන් බෝවන ස්ථාන ඒ සඳහා විනාශ කළ යුතු ආකාරය, උණ රෝගීන්ගෙන් ලේ සාම්පල් ගෙන පරීක්‍ෂා කිරීම ආදිය ප්‍රායෝගිකව සිදුකර පෙන්වීය.මෙම අවස්ථාවට කෑගල්ල මහජන සෞඛ්‍ය පරීක්‍ෂක (වාහක රෝග මර්දන අංශ) එච්. එම්. පී. කේ. ඩබ්ලිව්. බණ්ඩාර, කෑගල්ල මහජන සෞඛ්‍ය ක්ෂේත්‍ර නිලධාරි ඩබ්ලිව්. එම්. සේනක වීරසේකර යන මහත්වරුන් සහ කෑගල්ල දිස්ත්‍රික්කයේ සෞඛ්‍ය වෛද්‍ය නිලධාරි කාර්යාල ක්ෂේත්‍ර නිලධාරීහු එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=r1206265</link>
    <topic>ගම්පහ සා‍මණේර භික්ෂුන්ගේනායකත්ව පුහුණු වැඩමුළුව</topic>
    <author>මල්වාන සමූහ මහානාම විතානගේ</author>
    <content>ගම්පහ ප්‍රදේශයේ පිරිවෙන්වල අධ්‍යාපනය ලබන සා‍මණේර හිමිවරුන් සඳහා නායකත්ව පුහුණු වැඩමුළුවක් පසුගියදා ගම්පහ – පහළගම විද්‍යා රවින්ද පිරිවෙනේ දී පැවැත්විණි.වෑබඩ – දකුණ ශ්‍රී ධර්මවර්ධනාරාම විහාරස්ථ හෙළ විජය පදනම මඟින් මෙය සංවිධානය කරන ලදී.මෙයට පහළගම විද්‍යා රවින්ද්‍ර, බණ්ඩාරවත්ත විද්‍යාවංශ හා ජාත්‍යන්තර සාම විහාර යන පිරිවෙන්වල අධ්‍යාපනය ලබන සාම­‍ෙණ්ර හිමිවරුන් දෙසිය නමක් පමණ සහභාගි වූහ.මෙහිදී විශේෂ දේශනයක් පැවැත්වූ අභිමානි සමාජ සංවර්ධන හා අධ්‍යාපන පදනමේ සහ අතුරුගිරිය භික්ෂු පුහුණු මධ්‍යස්ථානයේ නිර්මාතෘ මාවරලේ භද්දිය හිමියන් කියා සිටියේ පැවිදි හිමිවරුන්ට ඉදිරියට යෑමට උගත්කම අවශ්‍ය බවත් ඒ සඳහා උන්වහන්සේලා පිරිවෙන් අධ්‍යාපනය හැදෑරිය යුතු බවත් ය.විද්‍යා රවින්ද පිරිවෙනේ ආදි ශිෂ්‍ය තලපත්කන්දේ සිරිනන්ද හිමියන්ගේ විශේෂ අනුග්‍රහය ද ලැබී තිබූ මේ වැඩමුළුවේ දී ප්‍රවීණ මනෝ විද්‍යා උපදේශක ආනන්ද දිසානායක මහතා ද දේශනයක් පැවැත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=s1206261</link>
    <topic>ශ්‍රී ලංකාව ලකුණු 209කින් පාකිස්තානය පරදවයි</topic>
    <author/>
    <content>පාකිස්තානයට එරෙහිව ගාල්ල ජාත්‍යන්තර ක්‍රිකට් ක්‍රීඩාංගණයේදී පැවැති පළමු ටෙස්ට් තරගයේ තවත් දිනයක් ඉතිරිව තිබියදී ශ්‍රී ලංකාව ඊයේ ලකුණුු 209ක ජයක් වාර්තා කළේය.පාකිස්තානය දෙවැනි ඉනිමේදී ලකුණු 300කට දැවී ගියේය. නුවන් කුලසේකර ලකුණු 48කට කඩුලු 3ක්ද, සුරාජ් රන්දිව් ලකුණු 86කට කඩුලු 3ක්ද ලබා ගත් අතර රංගන හේරත් ලකුණු 91කට කඩුලු 2ක් ලබා ගත්තේය.යූනුස් ඛාන් හා අසාඩ් ෂෆික් ඕවර 56යි පන්දු 4ක් කඩුල්ලේ රැඳී සිටිමින් ශ්‍රී ලංකා ජයග්‍රහණය පමා කළද එය වැළැක්වීමට ඔවූහු අසමත් වූහ.පෙර දින කඩුලු 3 ට ලකුණු 36 සිට ඊයේ තරගය ඇරැඹූ පාකිස්තානය දිවා ආහාරය වන විට කඩුලු 4ක් දැවී ලකුණු 108ක් ලබා ගෙන සිටියේය. දැවී ගිය පිතිකරුවා වූයේ සයිඩ් අජ්මාල් (12) ය. මුළු ලකුණු ප්‍රමාණය 38ක්ව තිබියදී ඔහු ‘කවර්ස්’හි පන්දු රකිමින් සිටි සුරාජ් රන්දිව් කෙළින්ම පන්දුව කඩුල්ලට එල්ල කිරීමෙන් දුවද්දී දැවී ගියේය. අජ්මාල් දැවී ගියේ ඊයේ යැවුණු තෙවැනි ඕවරයේදීය.ටෙස්ට් තරග 77කට සහභාගි වී ඇති පාකිස්තාන කණ්ඩායමේ වඩාත්ම පළපුරුදු පිතිකරුවා වන යූනුස් ඛාන් හා අසාඩ් ෂෆික් එක්ව පාකිස්තානය වැටී සිටි අසරණ තත්ත්වයෙන් මුදා ගනිමින් කල්පනාකාරී පිතිකරණයක නියැළුනහ.මේ දෙදෙන 5 වැනි කඩුල්ල වෙනුවෙන් ලකුණු 151ක් රැස් කරමින් සිටියදී රංගන හේරත් විසින් එම සබඳතාව බිඳ දමන ලදී. ඔහුගේ පන්දුවකට ෂෆික් දුන් උඩ පන්දුව ‘ස්ලිප්’හි පන්දු රකිමින් සිටි මහේල ජයවර්ධන රැක ගැනීමෙන් ෂෆික් දැවී ගියේය. දිවා ආහාරයෙන් පසුව මේ කඩුල්ල බිඳ වැටෙන විට පාකිස්තාන මුළු ලකුණු ප්‍රමාණය 189ක් විය. පන්දු 165කට මුහුණ දුන් ෂෆික් හතරේ පහර 13ක් සමග ලකුණු 80ක් රැස් කළේය.සවස තේ පානය සඳහා තරගය නතර කරන විට පාකිස්තානය දෙවැනි ඉනිමේ කඩුලු 5ක් දැවී ලකුණු 205ක් ලබා ගෙන සිටියේය.පාකිස්තාන මුළු ලකුණු සංඛ්‍යාව කඩුලු 5 ට ලකුණු 208ක්ව තිබියදී නව පන්දුව ලබා ගැනුනු අතර එහි පළමු ඕවරය යවමින් යූනුස් ඛාන්ගේ වටිනා කඩුල්ල ලබා ගැනීමට නුවන් කුලසේකර සමත් විණි. ඔහු යැවූ නව පන්දුවේ පස්වැනි පන්දුවට කඩුලු රකින ප්‍රසන්න ජයවර්ධන වෙත උඩ පන්දුවක් දෙමින් ඛාන් ලකුණු 87කට දැවී ගියේය. පන්දු 213කට මුහුණ දුන් ඔහු හතරේ පහර 7ක් එල්ල කළේය. ඛාන් හා මොහමඩ් අයුබ් 6 වැනි කඩුල්ලට ලකුණු 23ක් එක් කළහ.පාකිස්තාන 7 වැනි කඩුල්ල මුළු ලකුණු 243දී බිඳ වැටිණි. අයුබ් හා අද්නන් අක්මාල් ඕවර 13.5ක් තුළ ලකුණු 31ක් රැස් කරමින් සිටියදී අයුබ්, නුවන් ප්‍රදීප්ගේ පන්දුවකට කඩුල්ල මුවා කරමින් දැවී ගියේය. පන්දු 65කට මුහුණ දුන් අයුබ් හතරේ පහර 2ක් සමග ලකුණු 22ක් ලබා ගත්තේය.අබ්දුර් රහ්මාන් ලකුණු 14ක් ලබා ගත් අතර මින් ලකුණු 12ක්ම වාර්තා වූයේ හතරේ පහරවලිනි. සුරාජ් රන්දිව්ගේ පන්දුවකට කුමාර් සංගක්කාර අතට උඩ පන්දුවක් දෙමින් ඔහු මුළු ලකුණු 266දී දැවී ගියේය. 9 වැනි කඩුල්ල ලෙසින් උමාර් ගුල් (4), රන්දිව්ගේ පන්දුවකට තිලාන් සමරවීර වෙත උඩ පන්දුවක් දෙමින් මුළු ලකුණු 280දී දැවී ගියේය.ජුනයිඩ් ඛාන්, රන්දිව්ගේ පන්දුවකට අතිරේක ක්‍රීඩක ජීවන් මෙන්ඩිස් වෙත උඩ පන්දුවක් දෙමින් ලකුණු 8කට දැවී යාමත් සමග ශ්‍රී ලංකා ජයග්‍රහණය තහවුරු විය. අද්නන් අක්මාල් හතරේ පහර 5ක් එල්ල කරමින් පන්දු 105කින් නොදැවී ලකුණු 40ක් ලබා ගත්තේය.ශ්‍රී ලංකා පළමු ඉනිමේදී නොදැවී ලකුණු 199ක් වාර්තා කළ කුමාර් සංගක්කාර ‘තරගයේ වීරයා’ ලෙස නම් කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=s1206262</link>
    <topic>සමස්ත ශූරයෝ මාරිස්ටෙලා; ශූරියෝ මලියදේව බාලිකා</topic>
    <author/>
    <content>මීගමුව මාරිස්ටෙලා විදුහල සහ කුරුණෑගල මලියදේව බාලිකාව ශ්‍රීමත් ජෝන් ටාබට් 43 වැනි කනිෂ්ඨ මලල ක්‍රීඩා උලෙළේ සමස්ත බාලක හා බාලිකා ශූරතා දිනා ගැනීමට සමත්වූහ. පාසල් 370ක් නියෝජනය කරමින් ක්‍රීඩක ක්‍රීඩිකා‍වෝ 5000කට ආසන්න ප්‍රමාණයක් තරග වැදුණු මෙවර ක්‍රීඩා උලෙළේ හොඳම ක්‍රීඩකයා ලෙස මාරිස්ටෙලා විදුහලේ කේ.එම්.ඩී.පී.වන්නිතිලක සම්මාන දිනූ අතර අඹගමුව මහා විද්‍යාලයේ ඩී.එම්.වයි.දුලාංජලී හොඳම ක්‍රීඩිකාව ලෙස සම්මාන දිනා ගත්තාය.සමස්ත බාලක ශූරතාව දිනූ මාරිස්ටෙලා විදුහල ලකුණු 90ක් ලබාගත් අතර කොළඹ රාජකීය විදුහල ලකුණු 86ක් රැස් කරමින් දෙවැනි ස්ථානයත්, ලකුණු 76ක් ලබාගත් වත්තල ලයිසියම් ජාත්‍යන්තර පාසලතුන්වැනි ස්ථානයත් අත්කර ගත්හ. සමස්ත බාලිකා ශූරතාව දිනූ කුරුණෑගල මලියදේව බාලිකාව ලකුණු 70ක් රැස් කළ අතර මීගමුව ආවේ මරියා කන්‍යාරාමය ලකුණු 69ක් ලබා දෙවැනි ස්ථානයට පත්විය. ලකුණු 51ක් ලබාගත් පසුගිය වස‍රේ ශූරියන් වූ කෑගල්ල සාන්ත ජෝශප් බාලිකාවට තුන්වැනි ස්ථානය හිමිවිය.මෙවර ක්‍රීඩා උලෙළේ දී නව තරග වාර්තා 4ක් බිහිවිය. අවුරුදු 14න් පහළ බාලිකා යගුලිය දැමීමේ තරගයේ දී මීගමුව ආවේ මරියා කන්‍යාරාමයේ ජානි ගයනා ද සිල්වා මීටර් 8.93ක දුරක් වාර්තා කරමින් කොළඹ සාන්ත බ්‍රිජට් කන්‍යාරාමයේ අමන්ති ඕෂධී සිල්වා විසින් තබන ලද මීටර් 8.75ක වාර්තාව බිඳ දැමීමට සමත්වූවාය.අර්ධ මැරතන් බාලක තරගය පැය 1කුත්, මිනිත්තු 9ක් සහ තත්පර 45කින් ජයගත් හොරණ තක්ෂිලා විදුහලේ කසුන් අකිරංග සහ අර්ධ මැරතන් බාලිකා තරගය පැය1කුත්, මිනිත්තු 22ක් සහ තත්පර 49කින් ජයගත් කටුගස්තොට රාහුල විදුහලේ මලීනා කුමාරි සෙනෙවිරත්න ද නව තරග වාර්තා බිහිකිරීමට සමත්වූහ. නෙස්ලේ සමාගමේ අනුග්‍රහයෙන් පාසල් මලල ක්‍රීඩා සංගමය විසින් සංවිධානය කරනු ලැබූ මේ ක්‍රීඩා උලෙළ දින 4ක් පුරා ඇඹිලිපි‍ටියේ මහවැලි ක්‍රීඩාංගණයේ දී පැවැත්විණි.අවුරුදු 15න් පහළ බාලිකා යගුලිය දැමීමේ තරගයේ දී වත්තල ලයිසියම් ජාත්‍යන්තර පාසලේ 13හැවිරිදි ශිල්පා ප්‍රනාන්දු මීටර් 9.55ක දුරක් වාර්තා කරමින් නව තරග වාර්තාවක් බිහි කළාය.එහි පෙර වාර්තාව වූයේ මීටර් 8.97කි. ඇය මීටර් 27.70ක් දුර කවපෙත්ත වීසි කිරීමෙන් ද රන් පදක්කම දිනා ගැනීමට සමත්වූවාය. ශිල්පා යගුලිය දැමීමේ හිටපු ජාතික ශූරයා වන නික්සන් ප්‍රනාන්දු මහතාගේ දියණිය වන අතර තිනකරන් පුවත්පතේ කර්තෘ එස්. තිල්ලේනාදන් මහතාගේ මිනිබිරියක ද වන්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=s1206263</link>
    <topic>සය සාමාජික ක්‍රිකට් තරගාවලියක්30 වැනිදා වනවාසලදී</topic>
    <author/>
    <content>කැලණිය වනවාසල ප්‍රගති අධ්‍යාපන ආයතනය සංවිධානය කරන සය සාමාජික ක්‍රිකට් තරගාවලිය මෙම 30 වැනි දින පෙරවරු 8.00 සිට කැලණිය වනවාසල නාගසේන විදුහල් පිටියේදී පැවැත්වේ.කැලණිය ප්‍රාදේශීය සභා මන්ත්‍රී එච්.ඩී.සෝමවර්ධන මහතාගේ ප්‍රධානත්වයෙන් පැවැත්වෙන මෙම තරගාවලිය මෙවර සංවිධානය කෙරෙනුයේ සිවුවැනි වතාවටය. පිරිමි හා කාන්තා කණ්ඩායම් 50ක් පමණ සහභාගි වෙති. වනවාසල ප්‍රගති, හුණුපිටිය යසස් හා වත්තල ඔෂධ යන අධ්‍යාපන ආයතනයන්හි ඉගෙනුම ලබන සිසු දරු දැරියන් මේ තරගාවලියට සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=s1206264</link>
    <topic>සුපිරි පාසල් පැරද වූ මැදබැද්දපාසල් හෑන්ඩ්බෝල් කිරුළු දිනයි</topic>
    <author>සටහන හා ඡායාරූප : පී.ජී.ගුණතිලක (ගලේවෙල මධ්‍යම සමූහ)</author>
    <content>නගරබද පාසල් විස්මයට පත් කරමින් ගම්බද පාසලක් වන ගලේවෙල අධ්‍යාපන කලාපයේ මැදබැද්ද මහා විද්‍යාලය සමස්ත ලංකා හෑන්ඩ්බෝල් බාලක හා බාලිකා ශූරතා දිනා ගැනීමට සමත්ව සිටී.ශ්‍රී ලංකා ක්‍රීඩා ක්ෂේත්‍රයට අලුතින්ම එක්ව තිබෙන්නේ හෑන්ඩ්බෝල් (අත්පන්දු) ක්‍රීඩාවයි. මැදබැද්ද මහ විදුහල් කණ්ඩායම් මේ හපන්කම කර ඇත්තේ ශ්‍රී ලංකා පාසල් අත්පන්දු සංගමය ප්‍රථම වතාවට සංවිධානය කළ වයස අවුරුදු 13න් පහළ සමස්ත ලංකා අත්පන්දු තරගාවලියේදීය. කෝට්ටේ ආනන්ද ශාස්ත්‍රාලයීය ක්‍රීඩා පිටියේදී පසුගියදා පැවැති මේ තරගාවලියට පාසල් කණ්ඩායම් 28ක් සහභාගි වූහ.මැදබැද්ද මහ විදුහල් ශිෂ්‍ය ශිෂ්‍යාවෝ මේ නව ක්‍රීඩාව සඳහා පුහුණු වී ඇත්තේ ඊට අදාළ කිසිම ක්‍රීඩා උපකරණයක් නොමැතිවය. නියමිත අත්පන්දුව වෙනුවට වෙනත් බෝලයක් යොදා ගෙන ඔවුන් පුහුණු වී තිබේ.මේ දිරිය සිසුන්ට සපත්තු, ක්‍රීඩා ඇඳුම් ආදිය ගැනීමට වත්කමක් තිබුනේ නැත. ක්‍රීඩාවට යොදා ගන්නා නියම බෝලය ගෙන ඇත්තේ තරගයට පෙර දිනයේය.“මේ වගේ බාධක හා දුෂ්කරතා මැද අපේ පාසලේ සිසුන් අත්කර ගත් කීර්තිය ඉතිහාසයේ රන් අකුරින් ලියැවෙනවා සිකුරුයි” මැදබැද්ද මහා විද්‍යාලයේ විදුහල්පති පී.ජී.නවරත්න මහතා පවසයි.කොළඹදී පැවැති මේ තරගාවලියට සහභාගි වීම සඳහා මේ සිසුන්ට නවාතැන් පහසුකම් සපයා දී ඇත්තේ දේවි බාලිකා හා කෝට්ටේ ආනන්ද ශාස්ත්‍රාලයයි. මේ පාසල් දෙකේ විදුහල්පතිවරුන්ටත්, පාසල් අත්පන්දු සංගමයේ සභාපති කපිල ප්‍රදීප් මහතාටත් මැදබැද්ද මහා විද්‍යාලයේ ක්‍රීඩා භාර ගුරුතුමිය වන එල්.ඩී.ආර්.පෙරේරා මහත්මිය සිය ස්තූතිය පළකර සිටින්නීය.“මේ ක්‍රීඩාව වෙනුවෙන් මම 2011දී කොළඹ ඩී.එස්.සේනානායක විද්‍යාලයේ වැඩමුළුවකට සහභාගි වුණා. ඒ අනුව ක්‍රමානුකූල පුහුණුවක් අපේ සිසුන්ට ලබා දුන්නා. අපේ පාසලෙන් ඉස්සෙල්ලාමවයස අවුරුදු 15න් පහළ හෑන්ඩ්බෝල් බාලිකා කණ්ඩායමක් 2011දී සහභාගි වුණා.එහිදී සමස්ත ලංකා තුන්වැනි තැන අපි හිමිකර ගත්තා” යැයි පෙරේරා මහත්මිය කියන්නීය. එපමණක් නොව, එම තරගාවලියේදී හොඳම ක්‍රීඩිකාව ලෙස මේ විදුහලේ ටී.ජී.ඩී.දසුනි සංජානා ඒකනායක සිසුවිය තේරී පත්විණි.මැදබැද්ද මහා විද්‍යාලය ගලේවෙල කලාපයේ පාසල් 105 අතරින් ක්‍රීඩාව මෙන්ම විභාග ප්‍රතිඵල අතින් ද ඉදිරියෙන් සිටින පාසලකි. මේ ජයග්‍රහණ සියල්ල ඔවුන් ලබා ගෙන ඇත්තේ මෙම විදුහලේ ඇති අඩු යටිතල පහසුකම් යටතේ ය. 1935 වසරේ ආරම්භ කර ඇති මේ විදුහලේ සිසුන් 1351ක් සිප්සතර හදාරති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=f1206261</link>
    <topic>ජනසම්මතේට පිටුපාලාවිපක්ෂයට නාන්නයි වෙන්නෙ</topic>
    <author>සාකච්ඡා කළේ උදිත ගුණවර්ධන</author>
    <content>පළාත් සභා මහ ඇමැතිවරයාට ඕනෑම මොහොතක පළාත් සභාව විසිරවීමට බලතල පැවරී තිබෙනවා. ඒ වගේම දැන් උතුරු මැද පළාත් සභාවේ නිල කාලයෙන් බොහෝ කාලයක් ගතව තිබෙනවා. ඒ නිසා උතුරු මැද ඡන්දය ආරංචියේ යම් සත්‍යතාවයක් තිබෙනවා.මේ චෝදනාවල සත්‍යතාවක් නැහැ. වියදම් වීම ගැන කතා කරද්දී ප්‍රජාතන්ත්‍රවාදී ක්‍රමය ශක්තිමත් වීමට යම් වියදමක් දැරිය යුතුයි. එය නාස්තියක් නොවෙයි. එදා එජාපය නම් මැතිවරණ කල්දමමින් කටයුතු කළා. ඒත් ජනාධිපතිතුමාට ඒ විදිහට වැඩ කරන්න ඕනෑකමක් නැහැ. මොකද ජනාධිපතිතුමා වෙතත් පොදුවේ ආණ්ඩුවටත් ජනතාව අතර විශාල පදනමක් තිබෙනවා. විශ්වාසයක් තිබෙනවා. 2005 සිට අද දක්වා මේ ජනතා කැමැත්ත බිඳක් හෝ අඩුවෙලා නෑ.අද විපක්ෂය මැතිවරණයකට මුහුණ දීමට තරම් ශක්තියක් නැති අසරණ තත්ත්වයකයි තිබෙන්නේ. එදා විපක්ෂයට මැතිවරණයක් කියන්නේ හොඳ අවස්ථාවක්. ඒත් අද තත්ත්වය හාත්පසින්ම වෙනස්. ඒ නිසා මේ මොහොතේදී විපක්ෂය කළ යුත්තේ ඡන්ද ක්‍රමය ගැන මැතිවරණ පැවැත්වීම ගැන විවේචනය කිරීම නොවෙයි. තමනුත් මැතිවරණවලට මුහුණ දිය හැකි ශක්තිමත් දේශපාලන පක්ෂයක් බවට පත්වීමයි.එහෙම නැතිව තමන්ගේ අඩුපාඩු වසා ගන්න අනුන්ව විවේචනය කිරීමෙන් ප්‍රතිඵලදායි තත්ත්වයක් ලබාගන්න බැහැ. ජනසම්මතවාදයට පිටුපා ඒකාධිපතිත්වය ඇති කරනවාට වඩා මැතිවරණ පවත්වා ප්‍රජාතන්ත්‍රවාදය තහවුරු කිරීම යහපත් දෙයක් විදියටයි හඳුන්වන්න පුළුවන්කම තිබෙන්නේ.කවුද කියන්නේ ආණ්ඩුවේ ජනප්‍රියත්වය පහළ ගිහින් කියලා. එහෙම තත්ත්වයක් මා නම් දකින්නේ නැහැ. මේ තරම් රට වෙනුවෙන් වැඩ කළ ජනතාව වෙත සෙත සැලසූ ආණ්ඩුවක්, නායකයෙක් මා නම් දැකලා නැහැ. මා අද ඊයේ දේශපාලනය කළ කෙනෙක් නොවෙයි, අවුරුදු තිහකට කිට්ටු දේශපාලන ජීවිතයේදී එතුමා තරම් ජනතාවට කිට්ටු වූ නායකයෙක් ආණ්ඩුවක් මා දැක නැහැ. මා අවුරුදු ගණනාවක් එජාපය නියෝජනය කළා. ඒ කාලයේදී සිටි නායකයන්ට වඩා ඉතාමත් ජනප්‍රිය තත්ත්වයක සිටින්නේ. සමහරු සිතනවා ඇති ආණ්ඩුව ජනප්‍රිය නැහැ ජනප්‍රියත්වය පිරිහී ගිහින් කියලා. ඒත් එය විපක්ෂයේ අය දකින ඉෂ්ඨ නොවන සිහින පමණයි.අනුරාධපුරය වැනි දිස්ත්‍රික්ක එදා ආණ්ඩු විසින් කොන් කළා. ඒත් අද අනුරාධපුරය කියන්නේ වේගවත්ව දියුණු වෙන දිස්ත්‍රික්කයක්. පසුගිය පොසොන් දිනයේත් අප විදුලි ව්‍යාපෘති කිහිපයක් ජනතාව වෙත පවරා දුන්නා. මාර්ග රාශියක් විවෘත කළා. මේ සියලු තත්ත්වයන් පිළිබඳ සලකා බලද්දී වැටහෙන දේ තමයි කවුරුන් මොන විදිහේ තර්කයක් ගොඩනැඟුවත් වැඩ කරන ආණ්ඩුවක් විදිහට ජනතාව අතර ජනප්‍රියත්වය හීන වෙලා නැහැ. ඒ නිසා අවුරුදු විස්සක් ගියත් මේ ආණ්ඩුව බිඳවැටෙන්නේ නැහැ.තෙල් මිල ඉහළ යාමත් ඒ මිල ගණන් පාලනය කිරීමටත් ආණ්ඩුවට පුළුවන්කම නැහැ. ඒත් මේ ගැන නොදන්නා අයත් දැනගත්තත් එය නොපෙන්වන අයත් මේ සඳහා ආණ්ඩුව වගකිව යුතු බවට චෝදනා කරනවා.දිවිනැගුම වැනි වැඩපිළිවෙළ නිසා එදිනෙදා ඇතිවූ බඩු මිල ප්‍රශ්න මඟහරවා ගැනීමට පුළුවන් වෙලා තිබෙනවා. මේ දේවල් නිසා ආණ්ඩුවට පුළුවන් වෙලා තිබෙනවා ජනතාව මුහුණ දෙන අපහසුතා යම් තරමකට හෝ පාලනය කිරීමට.ගයන්ත කරුණාතිලක මහත්මයාගේ පක්ෂයේ අයට ගෙන්ගෙට යාමට බැරිව ඇති. ඒත් මෙරටට දෙවැනි නිදහස උදාකර දුන් ජනාධිපතිතුමා නායකත්වය දරන ආණ්ඩු පක්ෂයේ ශ්‍රීලනිපයට ජනතාව ඉදිරියට යාමට බැරිකමක් නැහැ.අපි ගෙන්ගෙට යද්දී එක අම්මා කෙනෙක් කීවා අපට මොනව නැති වුණත් කමක් නැහැ නිදහසේ ජීවත්වන්න පුළුවන්කම තිබෙනවා. ඒ උදාර කාරණය නිසා අපට ජනාධිපතිතුමාට පිටුපාන්න බෑ කියලා. එවැනි ජනතා විශ්වාසයක් හා ආදරයක් තමයි ජනාධිපතිතුමා හා ශ්‍රීලනිප වෙත පළවී තිබෙන්නේ. ඒ නිසා එජාපයේ සමහරු කියන විදිහේ තත්ත්වයක් නැහැ.රජරට පමණක් නොවෙයි රට හැම තැනදීම ආණ්ඩුවත් එහි ප්‍රධාන දේශපාලන පක්ෂය වන ශ්‍රීලනිපයට ඇති ජනතා සහාය අහිමි වී නැහැ. ඒ නිසා මීළඟට පවත්වන ඕනෑම මැතිවරණයකින් ශ්‍රීලනිපය ප්‍රමුඛ ආණ්ඩු පක්ෂයට පහසු ජයග්‍රහණයක් ලබා ගන්න පුළුවන්.මම කියන්නේ නැහැ රටේ සියලු තැන්වල සියයට සියයක් ආණ්ඩුවට සහාය දක්වනවා කියලා. කවුරු හරි හිතනවානම් එය එහෙම විය යුතුයි කියලා එය විහිළුවක් ඒත් මුළු රටේම සියයට පනස් පහක බහුතර සහායක් ශ්‍රීලනිපයට තිබෙනවා.පළාත් සභා මන්ත්‍රීවරු සියලු දෙනා මේ කාරණයට විරුද්ධව කටයුතු කරන්නේ් නැහැ. කෙනෙක් අකමැති නම් ඒ මූල්‍ය හේතු මිසක් දේශපාලන හේතු නොවෙයි. අපි වුණත් මුදල් දුෂ්කරතා නිසා එකපාරටම මැතිවරණයක් එනවා කීවාම තිගැස්සෙනවා. ඒත් එයට දේශපාලන කාරණයක් නැහැ. අද මන්ත්‍රීවරයකු විරුද්ධ වෙනවා නම් විරුද්ධ වෙන්නේ මේ කාරණයටම තමයි. එහෙම නැතිව මැතිවරණය පරාජය ‍ෙවයි කියලා මැතිවරණවලින් පලායාමේ මානසිකත්වයක් නොවෙයි මෙතන තිබෙන්නේ. සල්ලි නැති මිනිහා උත්සාහ කරනවා අන්තිම මොහොත දක්වා මැතිවරණය කල්දමා ගැනීමට. එය තමයි ස්වභාවික තත්ත්වය.ජල ප්‍රශ්නයක් ඉස්සර තිබුණේ නැහැ. ඒත් අද වන විට ජලය පිළිබඳව ගැටලුකාරී තත්ත්වයක් තිබෙනවා. අප එයට හේතු වුණේ මොකක්ද එයට බලපෑ හේතුව මොකක්ද කියලා සොයාබැලිය යුතුයි. එහෙම සොයද්දී අපට තේරෙන එකම දේ වන්නේ වැව් පද්ධතිය ගොඩවීම කියන කාරණයයි. අප ඒ නිසා මූලිකව කළ යුත්තේ වැව්වල තැන්පත්ව ඇති මඩ තට්ටු ඉවත් කිරීමයි. අද තත්ත්වය අනුව හරියට පැය හයක් වැස්සොත් වැව් පිටාර ගලනවා. මෙය සාමාන්‍ය තත්ත්වයක් නොවෙයි. සාමාන්‍යයෙන් වැවක් පිටාර ගලන්න දිනක්වත් වහින්න ඕනෑ. එදා එහෙමයි වුණේ. අද වැව් තිබුණට ජලය රඳවා ගැනීමට ක්‍රමයක් නැහැ ඉඩක් නැහැ. ඒ නිසා මූලිකවම කළ යුත්තේ හැකි ඉක්මනින් වැව් සුද්ද පවිත්‍ර කිරීමයි.මා දැනට කුඩා වැව් කිහිපයක් පවිත්‍ර කර මඩ ඉවත් කළා. ඒ වැව් ඉතාමත් සාර්ථක විදියට ක්‍රියාත්මක වෙනවා. ගම්වැසියන්ගේ සහායත් මේ සඳහා ලැබෙනවා.මෙවර ගොවීන් දැනුවත් කිරීම් කළා ගොඩ බෝගත් වී සමඟ වගා කරන්න කියලා. ඒත් එය බොහෝ ගොවීන් ඉටු කළේ නැහැ. මාත් වෘත්තීය ගොවියෙක්. මම වුණත් මේ ඉල්ලීම් ගණන් නොගෙන වී වගාව පමණක් කළා. අද ගොවීන් වන අපට භුක්ති විඳින්න සිදුවෙලා තිබෙන්නේ එහි ආදීනවයි.ඔවුන්ටත් මේ වගේ තත්ත්වයකදී තමන්ගේ වගකීම් අතහැර අමතක කර කටයුතු කරන්න බැහැ. අපේ ඇතැම් නිලධාරීන්ට කෘෂිකර්මය පිළිබඳ අධ්‍යාපනික අවබෝධයක් තිබුණට ප්‍රායෝගික අවබෝධයක් නැහැ. මෙය නරක තත්ත්වයක්. ඒ නිසා නිලධාරීනුත් කාර්යාලවල සීත කාමරවලින් එළියට බැහැල ගොවි ජනතාව අතරට ගිහින් තීරණ ගන්න ඕනෑ. එය එසේ වුවහොත් තමයි ගොවිතැනට සුදුසු පරිසරයක් ඇති ගොවිතැනට උනන්දු ජනතාවක් සිටින මෙරට ගොවිතැන දියුණු කර්මාන්තයක් බවට පත්කර ගැනීමට පුළුවන්කම ලැබෙන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>26</day>
    </date>
    <link>http://www.dinamina.lk/2012/06/26/_art.asp?fn=f1206262</link>
    <topic>උතුරට කිරි උතුරයි</topic>
    <author>පණ්ඩුක සමරසේකර (උතුරු ප්‍රදේශ සංචාරයෙන් පසු) ඡායාරූප – රජයේ ප්‍රවෘත්ති දෙපාර්තමේන්තුව</author>
    <content>ඊළාම් රාජ්‍ය සිහිනය සැබෑ කර ගැනීම සඳහා දශක තුනක් පුරා සටන් වැදුණු එල්. ටී. ටී. ඊ. ය, තම ජාතිය විනාශය කරා රැගෙන ගියා මිස, සිහින සැබෑ කර ගත්තේ නැත. එහෙත් උතුරේ ජනතාවට සාමය උදාකර දෙන්නට පෙළගැසුණේ, එදා සතුරන් ලෙස හංවඩු ගැසූ මේ දකු‍ෙණ් වැසියන් ම ය. විජයග්‍රහණයෙන් වසර තුනකට පසු නවෝදයේ රිවි කිරණින් නැහැවෙන, උතුරු ප්‍රදේශ සංවර්ධනයේ වත්මන් කතාව සැබැවින් ම සුන්දර ය.වසර 30 ක කුරිරු ත්‍රස්තවාදයෙන් මුළු රට ම භීතියට පත්ව තිබියදී, එහි බිහිසුණු බව වැඩියෙන්ම අත්වින්ඳේ උතුරේ ජනතාවයි. ඒ, ත්‍රස්තවාදයේ බලකොටුව උතුරුකරය වූ බැවිනි. දකුණේ ජනතාව අත්විඳින සොබාදහමේ සුවය පවා ඔවුනට අහිමිය. ඇළ දොළ ගංඟා කඳු හෙල් මතින් කඩාහැලෙන දිය ඇළි නොව නිසි කලට ඇදහැළෙන වැසි දිය පොදක් ද උතුරුකරයට නැත.ඒ නිසා බීමට සුදුසු ජලය ද එහි නැත. ගිනි ගහන අව් කූටකයෙන් පවා පීඩා විඳින ඔවුන්, යම් සුවයක් ලද්දේ හීයක වේගයෙන් හමන දැඩි සුළඟිනි. එය ද වැලි දූලි මුසු වූ පීඩාකාරී එකකි.සොබා දහමින් මෙවන් වූ පීඩා විඳින උතුරේ ජනයාට, වසර තිහක් අත්විඳින්නට සිදුවූ යුද්ධයේ ශාපයෙන් ගලවා ගන්නට, වත්මන් ජන නායකයා ප්‍රමුඛ රණවිරුවන් කළ කැපවීමට, උතුරේ ජනයා සිරස නමා සිය භක්ති ප්‍රණාමය පුද කරති. දැන් ඇත්තේ වැළලූ ඒ බිහිසුණු අතීතය අමතක කර, උතුරේජනයාගේ ජීවිත සුඛිත මුදිත කිරීම ය. ඒ සඳහා වත්මන් රජය නිරන්තරවම කැප වී සිටී.සරු පසක් සහිත මහ පොළොවත්, ඒ වටා ඇති මහා සාගරයත්, උතුරේ ජනයාට ඇති මහා ආර්ථික නිධානයයි.මහ පොළොවේ අඩි 7 – 8 ක් ගැඹුරින් ජල උල්පත් පිහිටා තිබේ. මේවා මතුකරගෙන, සාරවත් පසෙහි මිදි, කෙසෙල්, පැපොල් වැනි පලතුරු ද, ලූනු, මිරිස්, අර්තාපල් මෙන් ම, සීතල කඳුකරයට පමණක් ආවේණිකව තිබූ ලීක්ස්, බීට්රූට්, ගෝවා ආදි එළවුළු ද වගාකර, අද වන විට සරු අස්වැන්නක් ලබා ගනිති. සරු පස නිසා කෘෂිකර්මාන්තයෙන් ද, මහා සාගරය නිසා ධීවර කර්මාන්තයෙන් ද, උතුරේ ජනයා තම ජීවනෝපාය සරිකර ගනිති.මෙවන් වූ ජනයාට විමුක්තිය උදාකර දෙන්නට යැයි පවසමින් වසර 30 ක් පුරා බිම් කඩකට වලි කෑ එල්. ටී. ටී. ඊ. ය කරනු ලැබුවේ, ඔවුන්ගේ ජීවිත ක්‍රමයෙන් අඳුරු ආගාධයකට ඇද දැමීම ය. මේ නිසා ඊනියා විමුක්තිකාමීන්ගෙන් උතුරුකරය මුදාගන්නට, සැබෑ විමුක්තිකාමියාට සිදුවිය. උතුර මුදාගත් ජන නායකයා, උතුරේ ජනතාවට වසන්තය උදාකරන්නට කඩිනම් වැඩසටහනක් ඇරැඹීය. ඒ “උතුරු වසන්තය” යි. ඒ යටතේ උතුරේ ජනතාවගේ ජීවන තත්ත්වය උසස් කිරීමට, යටිතල පහසුකම් දියුණු කිරීමේ දින 90 කඩිනම් වැඩසටහනක් දියත් කෙරිණි.පානීය ජල ව්‍යාපෘති, මංමාවත්, වාරිමාර්ග, විදුලිබල පද්ධති අලුතින් ආරම්භ කෙරිණි. මාර්ග පහසුකම් නැංවීම නිසා, ගොවිපළේ සිට වෙළෙඳ පොළට සිය නිෂ්පාදන ප්‍රවාහනය කරන්නට හැකි විය. ධීවර කාර්මිකයාට සිය මත්ස්‍ය අස්වැන්න වඩාත් පුළුල් වූ පාරිභෝගික පිරිසකට, තරගකාරී මිලකට අලෙවි කරගන්නට හැකි විය.සීමිත පිරිසකට, ඉතා සොච්චම් මුදලකට අලෙවි කළ සිය නිෂ්පාදන, පුළුල් මාර්ග පද්ධති නිසා ප්‍රවාහනය පහසුවීමෙන් මුළු රට තුළ ම බෙදාහැරීමට හැකි වුණි. නැවුම් එළවළු, පලතුරු මෙන් ම, මත්ස්‍ය නිෂ්පාදන ද වඩාත් පුළුල් වූ වෙළෙඳපොළක් වෙත බෙදාහැරීමට, තරගකාරී ලෙස වැඩි මුදලකට අලෙවි කර ගැනීමට, මේ වෙළෙන්දාට මේ වන විට හැකියාව ලැබී තිබේ. එමෙන් ම, මත්ස්‍ය කර්මාන්තයේ යෙදෙන ධීවර කාර්මිකයාට ද හොඳ කල දවසක් උදා වී ඇත. මෙයින් ගොවියාගේ මෙන් ම, ධීවර කාර්මිකයාගේ ද අතමිට සරුව තිබේ.යුද සමයේ රුපියල් 6 කට අලෙවි කළ කෙසෙල් කිලෝව අද වන විට මිල රුපියල් 60 කි. රුපියල් 80 ට අලෙවි කළ මිදි කිලෝව අද රුපියල් 500 කි. රුපියල් 80 ට අලෙවි කළ තෝර කරවල කිලෝව මේ වන විට රුපියල් 600 කට විකිණේ. මේ බව පැවසුවේ මන්නාරම මුහුදු තීරයේ සිය මත්ස්‍ය කර්මාන්තය කරන ජේ. එල්. ෆලීල්ය.ෆලීල් මසකට කටුගොයි කරවල කිලෝ දහසක් පමණ වෙළෙඳ පොළට ලබා දෙයි. කටුගොයි කරවල කිලෝව තොග මිල රුපියල් 120 කි. ඒ අනුව ෆලීල් එයින් පමණක් මසකට රුපියල් එක්ලක්‍ෂ විසිදහසක මුදලක් උපයයි.”දැන් අපට වෙළෙඳාම් කර ගන්න කිසිම ප්‍රශ්නයක් නැහැ. මාළු කොච්චර අහුවුණත්, විකුණගන්න වෙළෙන්දො එනවා. පාරවල් හොඳට කාපට් කරලා තියෙනවා. මන්නාරම් පාලම දැම්මට පස්සෙ යාපනය, තලෙයිමන්නාරම, පුත්තලම වගේ ප්‍රදේශවලට යන්න හැකිවන පරිදි පාරවල් දීර්ඝ කර සංවර්ධනය කෙරුණා. දැන් ඕනෑ තරම් වෙළෙන්දො එනවා. කිසිම තදබදයක් නැහැ. බඩු ගබඩා කරගෙන ඉන්න වෙන්නෙත් නෑ. බඩු දුන්න ගමන් සල්ලි හම්බ වෙනවා” ෆලීල් පවසයි.ෆලීල්ට මෙන් ම මන්නාරම් කරවල කර්මාන්තයේ යෙදෙන ධීවර කාර්මිකයන්ට ඇති මූලිකම ගැටලුව, ඉන්දීය ට්‍රෝලර් යාත්‍රා පැමිණ ශ්‍රී ලංකා මුහුදු සීමාව ආක්‍රමණය කිරීම බව ඔවුහු පවසති.”.... අපි සතියට දවස් 3 යි මුහුදු යන්නෙ. දවස් 4 ක් ඉන්දියාවෙ ට්‍රෝලර් තමයි අපේ මාළු ටික අල්ලගෙන යන්නෙ. පුළුවන්නම් මේ තත්ත්වය නැතිකරලා දෙන්න...”ධීවර කාර්මිකයෝ බැගෑපත්ව රජයෙන් ඉල්ලති.කුඹුරු ගොවිතැන් කටයුතු අතින් ද උතුරේ ජනතාව ශීඝ්‍ර දියුණුවක් ලබා ඇත. රුපියල් මිලියන 32 ක වියදමින්, රජයේ සංවර්ධන අරමුදල් ප්‍රයෝජනයට ගෙන සංවර්ධනය කළ කනගරායකුලම් වැව, අක්කර 314 කට ජලය සපයන තවත් විශාල සංවර්ධන ව්‍යාපෘතියකි. මීටර් 1300 ක දිග වැව් බැම්ම ප්‍රතිසංස්කරණයෙන් ගොවි පවුල් 210 කට සෙත සැලසී ඇත.වවුනියා දිස්ත්‍රික්කය තුළ පමණක් වී මෙට්‍රික් ටොන් 4000 බැගින් ගබඩා කළ හැකි වී ගබඩා 4 කි. ඒවා මේ වන විටත් පිරී අවසන්ය.සාම්ප්‍රදායික වී ගොවිතැන, එළවුළු හා පලතුරු ගොවිතැන මෙන් ම, ධීවර කර්මාන්තයෙන් බැහැරව, උතුරේ තරුණ තරුණියන්ට වෘත්තීය පුහුණුව හා කර්මාන්ත ශාලාවල රැකියා කිරීම සඳහා තලෙයිමන්නාරම පෙරියකුලම් ප්‍රදේශයේ අක්කර 25 ක් භූමි භාගයක් තුළ කර්මාන්ත පුරයක් ඉදිකිරීම සඳහා දැනටමත් වෙන්කර ඇති බව වානිජ හා කර්මාන්ත ඇමැති රිෂාඩ් බදියුදීන් මහතා පවසයි.යෝධ වැවේ සංවර්ධනයෙන් එහි සිට මල්වතු ඔය හරහා ජලය ලබාගෙන, අක්කර 30,000 ක පුරන් කුඹුරු ප්‍රමාණයක් වගා කිරීමට හැකි වී තිබේ. මෙතෙක් කලක් 7000 ක් වූ එම කුඹුරු අහස් දියෙන් වැපිරීය. යෝධ වැවේ සංවර්ධනයෙන් කුඹුරු අක්කර 23 ක දැවැන්ත වගා ව්‍යාපෘති ආරම්භ කිරීමට හැකිවිය.පිරිසකගේ චෝදනාව වන්නේ පිට පළාත්වලින් රැගෙනවිත් උතුරේ පදිංචි කරන පවුල් ඇති බවයි. එහෙත් රිෂාඩ් බදියුදීන් ඇමැතිවරයා පවසන්නේ, කිසිදු පිටස්තර පවුලක් උතුරේ කිසිදු තැනක පදිංචි කර නැති බවය.’පුර නැඟුම’, ‘මඟ නැඟුම’ ව්‍යාපෘති මගින් මන්නාරම පුත්තලම හරහා කොළඹ මාර්ගය චීන රජයේ ආධාර මුදලින් ඉදිවෙමින් පවතී.වව්නියා දිස්ත්‍රික් රෝහල, මේ රටේ කිසිදු රෝහලකට දෙවැනි නොවන ලෙස නවීන පහසුකම් සහිතව ඉදිකර තිබේ.උතුරේ ක්‍රියාත්මක වූ ‘උතුරු වසන්තය’ කඩිනම් සංවර්ධන වැඩසටහනේදී ඉදිකළ වව්නියා දිස්ත්‍රික් මහ රෝහලට තවත් මිලියන 75 ක් යොදවා, අක්ෂි සායනය, විදුලි සෝපානය හදිසි ප්‍රතිකාර ඒකකය ඇතුළු සිව් මහල් සායන සංකීර්ණයක් ද, හෙද නේවාසිකාගාරය සහ දන්ත චිකිත්සාගාරය, ජීව විද්‍යා ඒකකය සමඟින් අංග සම්පූර්ණ මහ රෝහලක් බවට පත්කර ඇත.මුහුදු මාර්ග සංවර්ධනය කිරීමේ ව්‍යාපෘතිය යටතේ ජපන් රජයේ සහ ජනතාවගේ මූල්‍ය ආධාර මත මැදවච්චිය, මන්නාරම, තලෙයිමන්නාරම, මන්නාරම කළපුව හරහා ඉදිකරන ලද මන්නාරම පාලම සහ දියමංකඩ හේතුවෙන්, මේ වන විට එම ප්‍රදේශය පුරා ශීඝ්‍ර දියුණුවක් අත්කරගෙන තිබේ.වව්නියාවේ ඕමන්තේ පිහිටි වේප්පන්කුලම් හි දැවැන්ත නිවාස යෝජනා ක්‍රමයකි. ජන සෙවන නිවාස දසලක්‍ෂයේ වැඩසටහන යටතේ වව්නියාවේ රාජ්‍ය සේවකයන් සඳහා පර්චස් 40 බැගින් නිවාස ඉදිකිරීමට ඉඩම් කට්ටි 640 ක් වෙන්කර දී ඇත. එහි දැන් නිවාස ඉදිවෙමින් පවතී.නැවත පදිංචිකිරීමේ වැඩසටහන යටතේ, මන්නාරම් දිස්ත්‍රික්කයේ පවුල් 24317 ක් මේ වන විට පදිංචි කර ඇත. එහිදී ඔවුන්ට රජයේ සහ ජාත්‍යන්තර සංවිධාන මගින් එක් පවුලකට රුපියල් 25,000 ක මුදලක් ද හිමිවනු ඇත.සිය ජීවනෝපාය කර්මාන්ත සඳහා කෘෂි උපකරණ, ධීවර ආම්පන්න, බයිසිකල්, ගෘහ උපකරණ, ගව පාලනයේ දී අවශ්‍ය වන කිරි එකතු කිරීමේ භාජන ආදිය ද, නැවත පදිංචි කිරීමේදී බෙදා දෙනු ලබයි. ඒ අනුව මේ වන විට සිය අවශ්‍යතා සඳහා පවුල් 6078 කට එම උපකරණ බෙදා දී අවසානය.ඒ අනුව මන්නාරම දිස්ත්‍රික්කයේ සංවර්ධන කටයුතු සහ ජන ජීවිතය නැංවීම සඳහා රජය සහ රාජ්‍ය නොවන ජාත්‍යන්තර සංවිධාන මගින් ලබා දී ඇති මුළු මුදල රුපියල් මිලියන 11,584.06 කි. මේ වසරේ පළමු කාර්තුව තුළ එයින් රුපියල් මිලියන 1942.90 ක් සංවර්ධන ව්‍යාපෘති සඳහා යොදවා ඇත.වව්නියාව දිස්ත්‍රික්කයේ සංවර්ධනය සඳහා රුපියල් මිලියන 14,479 ක් ද, මුලතිව් දිස්ත්‍රික්කය සඳහා රුපියල් මිලියන 20,148 ක් ද, රජය මගින් වෙන්කර ඇත. ඒ අනුව මන්නාරම, මුලතිව් හා වව්නියාව දිස්ත්‍රික්කවල සංවර්ධන හා යටිතල පහසුකම් සඳහා වෙන්කර ඇති මුළු මුදල රුපියල් හතළිස් හයදහස් දෙසීය එකොළහක් බව වව්නියා, මුලතිව් සහ මන්නාරම් දිස්ත්‍රික් ලේකම්වරු ප්‍රකාශ කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=n1206271</link>
    <topic>සිවිල් ගුවන් සේවා අධිකාරිය රු.මි.600ක් අනිසි ලෙස පාවිච්චි කරලා</topic>
    <author>විජයානී එදිරිසිංහ</author>
    <content>රජයේ චක්‍ර ලේඛ ගණන් නොගනිමින් සිවිල් ගුවන් සේවා අධිකාරිය නීති විරෝධී ලෙස රුපියල් මිලියන හයසීයක් පමණ මුදල් ස්ථාවර තැන්පතු සහ භාණ්ඩාගාර බිල්පත්වල යොදවා ඇති බව රජයේ විගණන පරීක්ෂණවලින් අනාවරණය වී තිබේ.මේ ආයෝජනය හරහා ලැබෙන ආදායම් භාණ්ඩාගාරය වෙත නොයවා අධිකාරියට අවශ්‍ය පරිදි විවිධාකාර අනවශ්‍ය වියදම්වල යොදවා නාස්තිකර ඇතැයි සොයාගෙන ඇත. මේ ආයතනය රජයේ වග කිවයුතු ආයතනයක් ලෙස නොව පෞද්ගලික ආයතනයක් ලෙස කටයුතු කරන බව විගණනය පෙන්වා දෙයි.හිටපු සිවිල් ගුවන් සේවා ඇමතිවරයකු වූ තිලක් මාරපන මහතා විසින් මීට වසර දහයකට පමණ පෙර පත් කරන ලද ජ්‍යෙෂ්ඨ නිලධාරින් කිහිප දෙනකුගේ අභිමතය පරිදි සිවිල් ගුවන් සේවා අධිකාරියේ පරිපාලන කටයුතු වංචාකාරි ලෙස සිදුවෙන බවත් රජයේ නියෝග පැහැර හරින බවත් මහා භාණ්ඩාගාරයේ නිලධාරියෙක් කීය.මේ අධිකාරියේ වැඩ කටයුතු සම්බන්ධව සිවිල් ගුවන් සේවා අමාත්‍යංශයේ ලේකම්වරයා අවස්ථා ගණනාවකදීම අවවාද කර ඇතත් එම අවාවද නියෝග නොතකා හැර කටයුතු කර තිබේ.සිදුකර ගෙන යන එම කටයුතු සම්බන්ධව වහාම පිළිතුරු දෙන ලෙසට රජයේ විගණන අංශය මගින් පරීක්ෂණ පවත්වා විගණන විමසුම් රැසක් ඉදිරිපත් කර තිබේ.එහෙත් ඒවාට පිළිගත හැකි පිළිතුරක් දී නැත. ඇතැම් ඒවාට පිළිතුරු දී නොමැත.අධිකාරියේ නිලධාරින්ට ප්‍රවාහන දීමනා ගෙවනු ලබන්නේ රජයේ පිළිගත් චක්‍රලේඛ උල්ලංගනය කරමින් ය.ඒ යටතේ ප්‍රසූත නිවාඩු ලැබූ අයට සහ මසකට වඩා කාලයක් විදේශගතව සිටින අයටද එම ප්‍රවාහන දීමනා ගෙවයි.උපාධිය නොලැබූ පුහුණු වන සේවකයන්ට රුපියල් පහළොස්දහසක ප්‍රවාහන දීමනාවක් ඇතුළුව මසකට රුපියල් 45,280 ගෙවනු ලබයි.සිවිල් ගුවන් සේවා අධිකාරියේ ප්‍රධාන කාර්යාලය සඳහා කුලියට ගත් ගොඩනැගිල්ලේ අනවශ්‍ය අලුත්වැඩියා කිරීම් සඳහා රුපියල් කෝටි තුනක් පමණ රජයේ මුදල් වැය කර තිබේ.එම වියදම් අධිකාරිය නොව ගොඩනැගිලි හිමියා විසින් දැරිය යුතු බව විගණනය පෙන්වා දෙයි.සිවිල් ගුවන් සේවා අධිකාරියට ප්‍රධාන අංශ තුනකින් ආදායම් ලැබේ.1971 අංක 38 දරන මුදල් පනතේ 10(5) වගන්තිය අනුව අධිකාරියේ ලාභය බෙදාහැරීමෙන් පසු ඉතිරි වන ආදායම් අතිරික්තය ඒකාබද්ධ අරමුදලට බැර කළ යුතු වෙයි.එහෙත් 2002 වර්ෂයේ දී එම අධිකාරිය පිහිටුවීමෙන් පසු වසර අටකටත් වැඩි කාලයක් ඉතිරි වන ආදායම ඒකාබද්ධ අරමුදලට ලබා දී නැත. ප්‍රථම වර මුදලක් ලබාදී ඇත්තේ 2011 වර්ෂයේ පමණි.මේ අධිකාරියේ නීති විරෝධී පත් කිරීම් ගණනාවක්ද වෙයි. එවැනි පත්කිරීමක් කළ පුද්ගලයකුට මූලික වැටුප හා දීමනා වශයෙන් රුපියල් ලක්ෂ අටක් පමණ ගෙවා තිබේ.වාහන සහ ඉන්ධන අයථා පරිහරණය සහ එම අධිකාරියේ මුදල් වලින් ඇතැම් නිලධාරින් පදනම් රහිතව විදේශ සංචාර රැසක්ද සිදුකර තිබේ.2000.01.11 දිනැති චක්‍රලේඛයට මුළුමනින්ම පටහැනි වන පරිදි අධිකාරියේ නිලධාරින්ට දිගින් දිගටම විශේෂ දීමනා රැසක් දී ඇති බව විගණනය පෙන්වා දෙයි.මේ අතර නිලධාරින්ගේ අවශ්‍යතාවයන් වෙනුවෙන් ඔවුන්ගේ පෞද්ගලික මුදලින් භාණ්ඩ මිලදී ගැනීම සඳහා සහ ඔවුන්ගේ උපයන විට ගෙවීම් එම අධිකාරියේ මුදලින් ගෙවා තිබේ.තවද රුපියල් හැටදහසකට වඩා වැඩි මාසික ජංගම දුරකථන බිල්පත්ද එම මුදල්වලින් ගෙවා තිබේ.මේ වනවිට සිවිල් ගුවන් සේවා අධිකාරිය රජයේ උපදෙස් චක්‍රලේඛ පිළිනොගෙන කටයුතු කරන ආයතනයක් බවට පත්වී ඇත.රජයේ විගණන අංශ එම අධිකාරිය තුළ සිදුකරන විගණන පරීක්ෂණවලට ද බාධා එල්ල වී ඇත.මේ නිසා සිවිල් ගුවන් සේවා අධිකාරියේ මේ ක්‍රියා පිළිවෙත සහ නාස්තිකාර වියදම් නැවැත්වීම සඳහා එහි පාලනයේ කඩිනම් වෙනසක් සිදු කළ යුතු යැයි රජයේ විගණනනය යෝජනා කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=n1206279</link>
    <topic>සරසවි අනධ්‍යයන සේවක වර්ජනය නිමවෙයි</topic>
    <author>අනුර ප්‍රේමලාල් සහ සමන්මලි ප්‍රියශාන්ති</author>
    <content>විශ්වවිද්‍යාලවල අනධ්‍යයන කාර්ය මණ්ඩලවල සේවක වෘත්තීය සමිති මෙතෙක් ක්‍රියාත්මක කළ වැඩවර්ජනය නවතා දමා අද (27) දින සිට සේවා සඳහා වාර්තා කිරීමට කම්කරු හා කම්කරු සබඳතා අමාත්‍යාංශයේදී එකඟවී තිබේ.කම්කරු සහ කම්කරු සබඳතා ඇමැති ගාමිණී ලොකුගේ මහතාගේ ප්‍රධානත්වයෙන් ඊයේ කම්කරු අමාත්‍යාංශයේදී විශ්වවිද්‍යාල ප්‍රතිපාදන කොමිසම් සභාවේ නිලධාරීන් හා අන්තර් විශ්වවිද්‍යාල වෘත්තීය සමිති ඒකාබද්ධ කමිටුවට අයත් වෘත්තීය සමිතිවල නායකයන් අතර පැවති සාකච්ඡාවකින් පසු මෙම තීරණයට එළඹී තිබේ.මෙහිදී දින 45ක් ඇතුළත ඉල්ලීම් සම්බන්ධයෙන් විසඳුම් ලබාදීම සඳහා විශ්වවිද්‍යාල ප්‍රතිපාදන කොමිසම් සභාවේ නිලධාරීන් හා වෘත්තීය සමිති ඒකාබද්ධ කමිටුවේ වෘත්තීය සමිතිවල නායකයන් එකඟතා ගිවිසුමකට අත්සන්තැබීම සිදුවිය. කම්කරු කොමසාරිස් ජනරාල් පර්ල් වීරසිංහ මහත්මියද ඊට අස්සන් තැබුවාය.කම්කරු හා කම්කරු සබඳතා ඇමති ගාමිණී ලොකුගේ මහතා පැවසුවේ ඉතා අසීරුවෙන් මේ එකඟතාවයට පැමිණි බවයි. කම්කරු කොමසාරිස් ජනරාල් පර්ල් වීරසිංහ මහත්මිය කියා සිටියේ දින වකවානු සහිතව සාකච්ඡා කර එකඟතාවයට පත්වීමට දෙපාර්ශ්වයම එකඟවූ බවයි.උසස් අධ්‍යාපන අමාත්‍යාංශයේ අතිරේක ලේකම් පී.ජී. ජයසිංහ මහතා කියා සිටියේ වෘත්තීය සමිති සමග පැවැති සාකච්ඡාවකදී ඔවුන්ගේ ඉල්ලීම් ආසන්න ආකාරයට විසඳීමට මෙහිදී එක¼ඟවූ බවයි.ඒ අනුව සතියක් ඇතුළත වෘත්තීය සමිති යෝජනා අමාත්‍යාංශය වෙත ලබාදිය යුතු අතර විශ්වවිද්‍යාල ප්‍රතිපාදන කොමිසම හා වැටුප් කොමිසම , මුදල් අමාත්‍යාංශය එක්ව සාකච්ඡා කොට මීට විසඳුම් ලබාගත යුතුවේ. ඒ සඳහා මාස 1 1/2ක කාලයක් ගතකරන බව ඒ මහතා පැවසුවේය.වෘත්තීය සමිති ඒකාබද්ධ කමිටුවේ කැඳවුම්කරු ආර්.එම්. චන්ද්‍රපාල මහතා “27 දින පෙරවරුවේ සියලු වෘත්තීය සමිති නායකයන් තම සාමාජිකත්වය දැනුවත් කොට සවස්වරුවේ සියලු සේවකයින් සේවා සඳහා වාර්තා කිරීමට එකඟවූ බව කීය.දින 45ක් තුළ මේ ගැටලු විග්‍රහකොට විසඳාගැනීමට මෙහිදී දෙපාර්ශ්වයම එකඟවූ බව ඒ මහතා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=n12062710</link>
    <topic>අපහැදිලිතාවක් පවතින හෙයින් නැවත ශ්‍රේෂ්ඨාධිකරණයට යෑමට විශ්වවිද්‍යාල ප්‍රතිපාදන ‍කොමිසම තීරණය කරයි</topic>
    <author>සමන්මලී ප්‍රියශාන්ති</author>
    <content>ශ්‍රේෂ්ඨාධිකරණය ඉසෙඩ් අගය සම්බන්ධයෙන් ලබා දුන් තීන්දුව ක්‍රියාත්මක කිරීම සම්බන්ධයෙන් අපහැදිලිතාවක් පවතින බැවින් එය නිවැරදි කර ගැනීමට නැවත ශ්‍රේෂ්ඨාධිකරණයට යෑමට විශ්වවිද්‍යාල ප්‍රතිපාදන ‍කොමිසම තීරණය කළ බව එහි සභාපති මහාචාර්ය ගාමිණි සමරනායක මහතා පැවසීය.එම තීන්දුව ක්‍රියාත්මක කළ යුතු වන්නේ කවුරුන්ද යන්න ගැටලුවක්ව පවතින බැවින් එය නිවැරදි කර ගැනීම සඳහා නැවත ශ්‍රේෂ්ඨාධිකරණයට යෑමට තීරණය කළ බවත් මේ වන විට ඒ සම්බන්ධයෙන් නීතිඥයන් සමඟ සාකච්ජා කරන බවත් සමරනායක මහතා පැවසීය. ඉසෙඩ් අගය නිකුත් කිරීම පැවරෙන්නේ විභාග දෙපාර්තමේන්තුවට බවත් ඒ සඳහා අයිතිය හා පහසුකම් විශ්වවිද්‍යාල ප්‍රතිපාදන කොමිසමට නොමැති බවත් සමරනායක මහතා කීවේය.මින් පෙර නිකුත් කර තිබු ඉසෙඩ් අගයන් අවලංගු කළ ශ්‍රේෂ්ඨාධිකරණය, සිය තීන්දුව මඟින් ඉදිරියට ගත යුතු ක්‍රියාමාර්ගයන් පිළිබඳ උපදෙස් දී තිබෙන බවද විශ්වවිද්‍යාල ප්‍රතිපාදන කොමිසන් සභාව ශ්‍රේෂ්ඨාධිකරණ තීන්දුවට අනුව කටයුතු කරන බවද හෙතෙම ප්‍රකාශ කළේය.විශ්වවිද්‍යාල ප්‍රතිපාදන කොමිසම විභාග දෙපාර්තමේන්තුවට ඉසෙඩ් අගය ගණනය කරන සුත්‍රය සකස් කර දුන් පසු විභාග දෙපාර්තමේන්තුව මඟින් ඉසෙඩ් අගයන් ප්‍රකාශයට පත් කරයි. විශ්වවිද්‍යාල ප්‍රතිපාදන‍ කොමිසම මඟින් විශ්වවිද්‍යාල කඩඉම් ලකුණු නිකුත් කිරීම සිදු කරනු ලබයි.ඉසෙඩ් අගය නිකුත් කරන්නේ විශ්වවිද්‍යල ප්‍රතිපාදන කොමිසම විසින් බවට වැරදි වැටහීමක් බොහෝ දෙනා තුළ තිබෙන බවත් සමරනායක මහතා පැවසීය. හෙතෙම මේ අදහස් පළ කළේ විශ්වවිද්‍යාල ප්‍රතිපාදන කොමිසන් සභාවේ ඊයේ (26) පැවැති මාධ්‍ය සාකච්ඡාවකදීය.එහිදි උසස් අධ්‍යාපන ඇමැති එස්.බී. දිසානායක මහතා ප්‍රකාශ කළේ ශේෂ්ඨාධිකරණ තීන්දුවට අනුව මේ වන විටත් නව හා පැරණි විෂය නිර්දේශ වෙන වෙනම ගෙන ඉසෙඩ් අගය ගණනය කිරීමේ කටයුතු සිදු කර තිබෙන බවයි. ප්‍රමාදයකින් තොරව විශ්වවිද්‍යාලවලට සිසුන් ඇතුළත් කර ගැනීමට අවශ්‍ය කටයුතු යොදන බවද ඇමැතිවරයා කිවේය.නව ක්‍රමය යටතේ ඉසෙඩ් අගයන් හි වෙනස් වීමක් සිදු වුවහොත් එම සිසුන් විශ්වවිද්‍යාලවලට ඇතුළත් කර ගැනීම සඳහා නැවත අයදුම්පත් කැඳවීමක් සිදු කරන බවද දිසානායක මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=n1206273</link>
    <topic>නවක වදයෙන් රුහුණ සරසවි සිසුවියකට බරපතළයි</topic>
    <author>මාතර දිසා විශේෂ ජස්ටින් කොඩිකාර සහමාතර සමූහ ඩබ්ලිව්. පි. ධර්මසේන</author>
    <content>රුහුණ විශ්ව විද්‍යාලයේ සිසුවියකට නවක වදය දී බරපතළරෝගී තත්ත්වයකට පත් කළ සැකකාර සිසුවියක මාතර පොලීසිය විසින් අත්අඩංගුවට ගෙන ඇත.මෙසේ අත්අඩංගුවට ගෙන ඇත්තේ රුහුණු විශ්ව විද්‍යාලයේ මානව ශාස්ත්‍ර පීඨයේ දෙවන වසර ඉගෙණුම ලබන අකුරැස්ස ප්‍රදේශයේ පදිංචි සිසුවියකි.2011.12.27 වන දින රුහුණ විශ්ව විද්‍යාලයේ මානව ශාස්ත්‍ර පීඨයේ ඉගෙනුම ලැබූ බළපිටිය, ගාලු පාර, නො.351 ලිපිනයෙහි පදිංචි දෙහිගේ වයලා කුමුදුනී සිල්වා යන සිසුවියට සිසුවියන් පිරිසක් එක්ව බරපතළ ලෙස නවක වදය දෙමින් ඇයගේ සිරුර ඇදීම නිසා ඇයගේ දෙපා පණ නැති වීමෙන් බරපතළ ලෙස රෝගී තත්ත්වයට පත් විය.පළමුවෙන් ඇය ප්‍රතිකාර සදහා මාතර මූලික රෝහලට ඇතුළත් කිරීමෙන් අනතුරුව වැඩිදුර ප්‍රතිකාර සදහා කොළඹ ජයවර්ධනපුර රෝහලට ඇතුළත් කරන ලදි.මෙම රෝගී තත්ත්වය නිසා අද වන තෙක් එම සිසුවිය ප්‍රතිකාර ලබමින් සිටින බව පොලිස් ආරංචි මාර්ග පවසයි.සිද්ධිය සම්බන්ධයෙන් පුලුල් විමර්ශනයක් කළ පොලීසිය විසින් 25 වන දින සවස් කාලයේ මේ සිද්ධියට සම්බන්ධ සැකකාර සිසුවිය අත්අඩංගුවට ගෙන ඇත.සැකකාර සිසුවිය අද (26) දින මාතර මහේස්ත්‍රාත් අධිකරණයට ඉදිරිපත් කිරීමට නියමිතව ඇත.සිද්ධිය සම්බන්ධයෙන් දකුණු පළාත් ජ්‍යෙෂ්ඨ නියෝජ්‍ය පොලිස්පති ලලිත් ඒ.ජයසිංහ මහතාගේ උපදෙස් පරිදි මාතර වැඩ බලන ජ්‍යෙෂ්ඨ පොලිස් අධිකාරී සිසිර කුමාර, මාතර පොලිස් අධිකාරී (1) දමයන්ත විජය ශ්‍රී යන මහත්වරුන්ගේ මෙහෙය වීමෙන් මාතර මූලස්ථාන පොලිස් පරීක්ෂක හේමාල් ප්‍රසන්ත මහතා ඇතුළු පොලිස් නිලධාරීන් සිද්ධිය පිළිබඳ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=n12062715</link>
    <topic>සාමය විකුණමින් අමෙරිකාව මානව හිමිකම් උල්ලංඝනය කරනවා</topic>
    <author/>
    <content>ලෝක සාමය වෙනුවෙන් පෙනී සිටින බව පෙන්වමින් අමෙරිකාව කරන්නේ මානව හිමිකම් උල්ලංඝනය කිරීම බව අමෙරිකාවේ හිටපු ජනාධිපතිවරයකු වු ජිමී කාටර් මහතා නිව්යෝර්ක් ටයිම්ස් පුවත්පතට ප්‍රකාශ කර තිබේ.ත්‍රස්තවාදය මැඩලීම සඳහා අමෙරිකාව ගන්නා ක්‍රියාමාර්ගවලදී බරපතළ ලෙස මානව හිමිකම් උල්ලංඝනය වී ඇති බව හෙතෙම කීවේය.නියමුවන් රහිත යානාවලින් මෙන්ම හමුදා මෙහෙයුම්වලින් කාන්තාවන් හා ළමයින් ද ඇතුළුව සිවිල් වැසියන් විශාල වශයෙන් ජීවිතක්ෂයට පත්වන බව පෙන්වා දී ඇති කාටර් මහතා එම අහිංසක සිවිල් වැසියන් සතුරන් වන්නේ කෙසේදැයි එරට රජයෙන් ප්‍රශ්න කර සිටින බවද ප්‍රකාශ කර තිබේ.මෙම වසර තුළ අමෙරිකා ආරක්ෂක අංශ ඇෆ්ගනිස්ථානය, පාකිස්තානය, සෝමාලියාව, යේමනය ඇතුළු රටවල් කිහිපයකට ගුවන් ප්‍රහාර එල්ල කරමින් සිටින බවත්, අමෙරිකා හමුදාව එල්ල කරන ප්‍රහාරවලින් මිය යන සිවිල් වැසියන් පිළිබඳ හැකි නම් නිවැරදි සංඛ්‍යා ලේඛන වාර්තා ඉදිරිපත් කරන ලෙසත් ජිමී කාටර් මහතා අමෙරිකා පාලනයට අභියෝග කර තිබේ.පූර්ණ වශයෙන් මානව හිමිකම් සුරකින බවට ලෝකයට සහතිකයක් ලබාදී ඇති ඇමෙරිකාව මෙම ක්‍රියාකලාපය හරහා ලෝකයට වැරදි පූර්වාදර්ශයක් සපයන බවත්, තවත් අතකින් එය ලෝක සාමයේ සතුරන්ට අනුබලදීමක් බවත් හිටපු ජනාධිපතිවරයා නිව්යෝර්ක් ටයිම්ස් පුවත්පතට වැඩිදුරටත් ප්‍රකාශකර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=n12062716</link>
    <topic>ගල්කිස්සේ ටයර් වෙළෙඳසලක ගින්නෙන් සේවකයෙක් මරුට</topic>
    <author/>
    <content>ගල්කිස්ස ගාලු පරේ තෙමහල් ටයර් වෙළෙඳසලක ඊයේ 26 අලුයම ඇතිවූ ගින්නකින් එහි සේවකයකු මියගොස් තිදෙනකුට සුළු තුවාල සිදුවී ඇති බව ගල්කිස්ස මූලස්ථාන පොලිසිය පවසයි.ගොඩනැගිල්ලට හා ටයර් ආම්පන්නවලට දැඩි හානි සිදුවී ඇති අතර, සිදුවූ අලාභය පිළිබඳ මෙතෙක් ගණන් බලා නොමැති බව පොලිසිය කියයි.ගින්න මැඩපැවැත්වීමට දෙහිවල ගල්කිස්ස, කොළඹ ගිනි නිවන ඒකක සහ ශ්‍රී ලංකා ගුවන් හමුදාවේ ගිනි නිවන භටයන් ද දැඩි උත්සාහයක නිරතව සිටි අතර, ගින්න සම්පූර්ණයෙන්ම මැඩපැවැත්වීම සඳහා පැය 4 ක් පමණ ගතවූ බවද පොලිසිය පවසයි.ගුවන් හමුදාවේ ස්නොකල් යන්ත්‍රයේ උදව්වෙන් ඉහළ මහලේ ගින්න මැඩපැවැත්වූ අතර, ගින්න පැතිර ගියේ නම් දැඩි හානියක් සිදුවීමට ඉඩ තිබූ බව ද පොලිසිය කීය.මියගිය අය එම වෙළෙඳසලේ සේවකයෙකි. පහත මහලේ නිදා සිටි ඔහු ගින්නෙන් බේරීම සඳහා තෙවැනි මහලට ගොස් ඇතත් අධික රශ්මිය සහ ගින්න හේතුවෙන් මියයන්නට ඇතැයි පොලිසිය වැඩිදුරටත් පවසයි.මියගිය අය මධ්‍යම හක්මන මාතර පදිංචි ලහිරු ප්‍රසන්න නමැති 20 හැවිරිදි තරුණයෙකි. ගල්කිස්ස ප්‍රධාන මහේස්ත්‍රාත් නිරෝෂා ප්‍රනාන්දු මහතා මහේස්ත්‍රාත් පරීක්ෂණ ඊයේ සවස සිදු කර ඇති අතර, මෘත ශරීරය ඥාතීන්ට බාරදෙන ලෙසත් සම්පූර්ණ වාර්තාවක් අධිකරණයට ඉදිරිපත් කරන ලෙසත් පොලිසියට වැඩිදුරටත් නියෝග කළේය. .</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=n1206272</link>
    <topic>මැණික් එබ්බවූ ඉපැරැණි අසිපතක්තලාවේඇඳක් යට</topic>
    <author>අනුරාධපුර මධ්‍යම විශේෂ</author>
    <content>තලාව දළදාපුර ප්‍රදේශයේ නිවසක තිබී වසර 250 ක් පමණ පැරැණි අසිපතක් අත්අඩංගුවට ගත් බව තලාව පොලිසිය පවසයි.සතුන් දඩයම් කිරීමට යොදා ගන්නා බඳීන තුවක්කුවක් තිස්සපුර දළදාපුර ප්‍රදේශයේ තිබෙන බවට ලැබුණු තොරතුරකට අනුව පොලිසිය එහි ගොස් නිවස පරීක්ෂා කරද්දී තඹ පැහැයෙන් යුක්ත වූ අඩි එකයි අඟල් 11 දිග අසිපත ඇඳක මෙට්ටය යට සඟවා තිබෙද්දී පොලිසිය සොයාගෙන ඇත.එම කඩුව බහාලන තඹ කොපුව ද පොලිසිය සොයාගෙන ඇති අතර, එහි කැටයම් තිබෙන බව ද පොලිසිය පවසයි.කඩුවේ තුඩ කැඩී තිබූ බවත්, අත් මිටෙහි උඩ සිංහ මුහුණක් හා එහි රතු පැහැ මැණික් ඔබ්බවා තිබූ බවත් පොලිසිය පවසයි.සැකකාර ගෙහිමියාගෙන් කළ ප්‍රශ්න කිරීම්වලදී ඔහු පොලිසියට පවසා ඇත්තේ තම වත්ත ශුද්ධ පවිත්‍ර කරද්දී කඩුව හා කොපුව හමුවූ බවයි. අත්අඩංගුවට ගත් සැකකරු තඹුත්තේගම මහේස්ත්‍රාත් අධිකරණයට ඉදිරිපත් කිරීමෙන් අනතුරුව මේ මස (28) දක්වා රක්ෂිත බන්ධනාගාර ගත කරන ලෙස තඹුත්තේගම මහේස්ත්‍රාත් චාමර කැකිරිදෙණිය මහතා නියෝග කළේය.අත්අඩංගුවට ගත් අසිපත පුරාවිද්‍යා වටිනාකමක් ඇතිදැයි යන්න තහවුරු කර ගැනීම සඳහා පුරාවිද්‍යා වාර්තාවක් කැඳවන ලෙස ද මහේස්ත්‍රාත්වරයා පොලිසියට නියෝග කළේය. නිවසේ තිබී බඳින තුවක්කුවක් ද පොලිසිය සොයාගෙන ඇත.තලාව පොලිසියේ ස්ථානාධිපති පොලිස් පරීක්ෂක ප්‍රේමලාල් විජේරත්න මහතාගේ උපදෙස් මත වැඩිදුර පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=n12062714</link>
    <topic>ඉන්දීය මුහුදු සීමාවේදී අත්අඩංගුවට පත් ධීවරයන් 10ක් සහ යාත්‍රා 2ක් නිදහස් කරයි</topic>
    <author>බුද්ධිකා ඉඹුලාන</author>
    <content>ඉන්දීය තමිල්නාඩු මුහුදු සීමාවේදී අත්අඩංගුවට පත් ශ්‍රී ලාංකික ධීවරයන් 10 දෙනකු සහ යාත්‍රා 02 ක් ඉන්දීය බලධාරීන් විසින් නිදහස් කර ඇත.ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ මැදැහත් වීම මත නිදහස් කර ගැනීමට හැකි වූ මෙම ධීවරයන් සහ යාත්‍රා මෙම මස 29 දා මෙරටට පැමිණීමට නියමිතය.මෙම වසරේ අප්‍රේල් මස 13 දා මීගමුව ධීවර වරායෙන් මුහුදු ගිය පියුමාලී ධීවර යාත්‍රාව සහ එහි ගමන් ගත් ධීවර කාර්මිකයන් 05 දෙනා මැයි මස 14 දින ඉන්දීය වෙරළාරක්ෂක බලකාය මගින් අත්අඩංගුවට ගත් අතර අප්‍රේල් මස 28 දා ත්‍රිකුණාමලය ධීවර වරායෙන් මුහුදු ගිය ධනුෂ්ක පුතා -2 ධීවර යාත්‍රාව සහ එහි ගමන් ගත් ධීවර කා්මිකයන් 05 දෙනා මෙසේ නිදහස ලබන අතර ඔවුන් මෙම 29 දා කන්කසන්තුරේදී ශ්‍රි ලංකා නාවික හමුදාවට භාරදීමට නියමිතය.මෙම ධීවරයන් නිදහස ලැබීමෙන් පසු තවත් ශ්‍රී ලංකා ධීවරයන් 17 ක් සහ යාත්‍රා 03 ක් පමණි .මෙයින් 05 දෙනකු හා සොලමන්-02 නැමැත් ධීවර යාත්‍රාව තමිල්නාඩුවේද, තවත් ධීවර කාර්මිකයන් 12 නෙකු හා නතාෂා දුව -06,කවීෂා -02 ධීවර යාත්‍රාවන් අන්ද්‍රා හිද අත්අඩංගුවේ පසුවෙයි.වෙනත් රටවලට අයත් මුහුදු සීමා උල්ලංඝනය කරමින් ඔවුන්ගේ මුහුදු සම්පත් කොල්ලකෑමේ යෙදීමෙන් දෙරටේම හොඳ හිත පළුදු නොකරන ලෙස සියලුම ධීවර කාර්මිකයන්ගෙන් සහ යාත්‍රා නියමුවන්ගෙන් ධීවර ඇමැති වෛද්‍ය රාජිත සේනාරත්න මහතා යළි යළිත් ඉල්ලා සිටින අතර ධීවර යාත්‍රා හිමිකරුවන්ගෙන් ද මේ පිළීබඳ සැලකිලිමත් වන ලෙස ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=n1206274</link>
    <topic>ෆේස්බුක් වෙබ් අඩවියෙන් කළ වංචා ගැන ශ්‍රී ලංකාවෙන් පැමිණිලි 360ක්</topic>
    <author>භක්ති ධර්මපි‍්‍රය මෙන්ඩිස්</author>
    <content>ෆේස්බුක්’ වෙබ් අඩවිය සම්බන්ධයෙන් මේ වසර තුළ පැමිණිලි 360ක් පමණ ලැබී ඇති බව ශශ්‍රී ලංකා පරිගණක හදිසි ප්‍රතිචාර සංසදය පවසයි.ව්‍යාජ නම් සඳහන් කරමින් පුද්ගලයන් ෆේස්බුක් වෙබ් අඩවියේ ක්‍රියාත්මක වීම මෙහිදී පැමිණිලි අතර ප්‍රධාන තැනක් ගන්නා බව ශ්‍රී ලංකා පරිගණක හදිසි ප්‍රතිචාර සංසදයේ තොරතුරු ආරක්ෂක ඉංජිනේරු රොෂාන් චන්ද්‍රගුප්ත මහතා ‘දිනමිණ’ ට (26) ඊයේ පැවැසීය.බලහත්කාරයෙන් පරිගනක ගිණුම්වලට ඇතුළත් වී එහි සඳහන් කරුණු වෙනස් කිරීමද බහුලව දැක ගත හැකි ගැටලුවක් බව රොෂාන් මහතා පැවැසීය. මේ තත්ත්වය මගහරවා ගැනීමට නම් ‘ෆේස්බුක්’ වෙබ් අඩවිය භාවිතා කරන්නන් තමන්ගේ ‘මුරපදය’ පිළිබඳව දැඩි අවධානයක් යොමු කළ යුතු බව පරිගණක හදිසි ප්‍රතිචාර සංසදය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=n1206275</link>
    <topic>රොබට් නොක්ස් සැඟව සිටි මුතුර් සියඹලා ගස රැක ගනිමු</topic>
    <author>මූතුර් විශේෂ ආර් ආර් ජේ රාජසිංහ</author>
    <content>1658 ජනවාරි මස 21 වන දින ඈන් නැමති නැවෙන් පැමිණි සුදු ජාතිකයකු වූ රොබට් නොක්ස් සහ එතුමාගේ පුතෙකු වන රොබට්, කොඩ්ඩාර් වරායට පා තබා තමන්ගේ පෞද්ගලික ආරකෂාව සදහා සගවී සිටි නොක්ස් සියඹලා ගස මෙයයි. ‍කෙසේ වෙතත් රොබට් නොක්ස් මහතා මූතූර් ප්‍රදේශයට ගොඩ බැසීමෙන් අනතුරුව මෙම ගසෙහි විවේක ලබද්දී එවකට රජකළදෙවන රාජසිංහ රජතුමා හා එතුමාගේ භටපිරිස් මොවුන් කො‍ටුකර මහනුවර රාජධාණිය වෙත ගෙන ගොස් තිබේ.රොබට් නොක්ස් මහතා ‍මේ ගසතුළ විවවේකයෙන් ගතකළ හේතුවෙන් මේ ගසට රොබට් නොක්ස් (Knox tree) නම පටබැදී තිබේ.මේ ගස බොහෝ කලක සිට ශ්‍රී ලංකා ආණුඩුව විසින් ආරකෂා කර ඇත. අඩි 54 ක් පමණ වට ප්‍රමාණයකින් යුත් මේ රෑක්ෂය වයසට පත්වීමත් 1957 දෙසැම්බර් 24 පැවති තද ගංවතුර හා 1964 දෙසැම්බර් මස 24 වන දින පැවති දැඩි සුළිසුළං හේතුවෙන් විනාශයට පත් ව ඇති අතර, එහි ශාඛාවක් දැනට මූතුර් මධ්‍යම මහා විද්‍යාලය ඉදිරිපිට එතුමා සැගවී සිටි ස්ථානයේ දී දැකගත හැකි වේ.එදා හෙලදිව නැමති කෘතිය රචනා කල රොබට් නොක්ස් සිහිවීම සදහා වාසනාවකට මෙන් මේරෑක්ෂයෙහි කොටසක් කොළඹ රැගෙන විත් ජාතික කෞතුකාගාරයේ තබා ඇති බැව් විශ්‍රාම ලත් විදුහල්පතිවරයෙකු වන එම් ඒ සමදු මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=n1206276</link>
    <topic>‍ඩෙංගු පාලනයට ආයුර්වේදයේ ‘පංචතිත්තය’</topic>
    <author>ජීවනී පතිරණ</author>
    <content>ශ්‍රීඝ්‍රයෙන් පැතිරෙමින් පවතින ඩෙංගු රෝගය පාලනය කිරීමට ආයුර්වේදයේ සඳහන් "පංචතිත්ත" ඖෂධයට හැකියාව ඇතැයි බස්නාහිර පළාත් ආයුර්වේද කොමසාරිස් වෛද්‍ය නිමල් කරුණාසිරි මහතා පවසයි.දැනටමත් ඩෙංගු රෝගීන් යැයි සැක පුද්ගලයන් 80 කට අධික පිරිසක් සුවපත් කිරීමට එමගින් හැකි වී ඇතැයි ද හෙතෙම සඳහන් කරයි.විශේෂයෙන් මේ ඖෂධය මගින් රෝගියාගේ රුධිර පට්ටිකා (platelet)අඩුවීම පාලනය කළ හැකි යැයි පැවසූ ඒ මහතා, උණ රෝගයෙන් පීඩා විදින රෝගීන් මෙය ලබාගැනීමෙන් කිසිදු හානියක් නොවන බවද පෙන්වා දෙයි.ඩෙංගු රෝගයේදී සංකූලතා අඩුකර ගැනීම වඩා වැදගත් වන බව පවසන වෛද්‍ය නිමල් කරුණාසිරි මහතා, බටහිර වෛද්‍ය උපදෙස් ලබාගනිමින් සිටියදීම මෙම ඖෂධය ලබාගැනීමෙන් කිසිදු වරදක් නොවන බවද සඳහන් කරයි.එමෙන්ම දේශීය ඖෂධ අතරින් ගස්ලබු කොළ යුෂ ඩෙංගු රෝගියෙකුට ඉතා හොඳ ඖෂධයක් යැයිපැවසූ ඒ මහතා, පැය පහකට වරක් මේස හැන්දක් රෝගියෙකුට ලබාදීමෙන් මරණාසන්න රෝගීන්ට පවා හොඳ ප්‍රතිපල ලබාගත හැකි බවද වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=n1206277</link>
    <topic>කොත්මලෙන් විදුලිය තව දින 5කට පමණයි</topic>
    <author>ගම්පොළ සමූහ එස්. එන්. ගොඩමුන්න</author>
    <content>කොත්මලේ ජලාශයේ ජල මට්ටම ඉතා ශීඝ්‍ර ලෙස පහත බැස යාම නිසා එහි ඇති ජලය ඉදිරියට ප්‍රමාණවත් වන්නේ දින 5 ක පූර්ණ විදුලිය නිපදවීමට පමණක් බව කොත්මලේ බලාගාරයේ විදුලි ඉංජිනේරු (නඩත්තු) එන්. සාලී මහතා සඳහන් කරයි.කඳුකර ප්‍රදේශයට ප්‍රමාණවත් පරිදි වැසි නොලැබීමෙන් අද වන විට ජලාශයේ ජල මට්ටම 30% දක්වා පහත බැස ඇත.මේ හේතුව අනුව බලාගරය සතු විදුලි ජනක යන්ත්‍ර 3න් දෙකක් සම්පූර්ණ අක්‍රිය කර ඇති බවත් එක් යන්ත්‍රයකින් දිනකට පැය 2 ක පමණ කාලයක් විදුලිය නිපදවන බවත් විදුලි ඉංජිනේරු වරයා සඳහන් කරයි.මේ අයුරින් දිනකට අඩුපැය ගණනක් විදුලිය නිපදවා එය කළමනාකරණය කිරීම තුළින් ද ඉදිරියට එය කළ හැක්කේ දින 30 ක කාලයකට පමණක් බවද සඳහන් කරන සාලී මහතා ප්‍රමාණවත් පරිදි වැසි නොලදහොත් විදුලිය නිපදවීම නවතා දැමීමට සිදුවන බවද සඳහන් කරයි.කඩිනම් මහවැලි ව්‍යාපෘතිය යටතේ 1979 වසරේ ඉදිකිරීම් ආරම්භ කොට 1985 වසරේ දී විවෘත වූ කොත්මලේ ජලාශයේ ජල ධාරිතාව අක්කර අඩි 141000ක් හෙවත් ඝණ ලීටර් 174000000කි.මේ මඟින් මෙගාවෝට් 134 ක විදුලියක් නිපදවීමට පියවර ගෙන ඇති අතර වගා බිම සඳහා මහවැලි දියවර ලබා දීමටද සැලසුම් කොට ඇත. නමුත් වරින් වර දිවයින පුරා පැවැති නියඟයත් සමඟ පසුගිය වසර කීපය පුරාම මේ අරමුණු ඉටුකර ගැනීමට නොහැකිවී ඇත.මේ පිළිබඳව අදහස් දැක්වූ විදුලි ඉංජිනේරු සාලී මහතා පවසා සිටියේ ලංකාවේ වැසි රටාවේ වෙනසක් සිදුව ඇති බවයි. පසුගිය වසරට වඩා මේ වසරේ දී වැසි ක්‍රමය 50%කින් අඩු වී ඇති බවද සඳහන් කරන ඒ මහතා ලංකාවේ ජනතාවද තේරුම් ගෙන ජලය මෙන්ම විදුලියද අරපිරිමැස්මෙන් පරිහරණය කරන මෙන් ඉල්ලා සිටි.කොත්මලේ ජලාශයේ ජලය අඩුවීමත් සමඟ එම ජලාශයට යට වූ කඩදොර පිහිටි විහාරය, ඕතලාව පන්සල, තිස්පනේ චෛත්‍ය ආදී වෙහෙර විහාර යළි මතු වී ප්‍රදේශයේ ජනතාවගේ ගරු බුහුමන්වලට පාත්‍ර වී ඇති අයුරුද දක්නට තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=n1206278</link>
    <topic>සාර්ථක ඇපල් වගාවක් තිස්පණෙන්</topic>
    <author>ගම්පොළ සමූහ එස්. එන්. ගොඩමුන්න</author>
    <content>ලංකාවේද හොඳින් ඇපල් වගා කළ හැකි බවට කදිම නිදසුනකි මේ. දැනට නුවරඑළිය වැනි ප්‍රදේශවල පෙයාර්ස් වගා කළ ද සාර්ථක ඇපල් වගාවක් දක්නට නොලබේ.ඕස්ට්‍රේලියාව වැනි රටවල හොඳින් වැඩෙන ඇපල් ඝර්ම කලාපීය රටවල වගා කළ නොහැකි වේ. තිස්පණේ පදිංචි සෝමදාස මේ ඇපල් ගස් වවා තිබේ.දැනට මේ ගස්වල හොඳින් ඉදුනු ඇපල් හැදී ඇති අතර ඒවා රසයෙන්ද ඉහළ බව අප ද අනුබව කිරීමෙන් අවබෝධ කර ගතිමු.තමන්ට මේ වගාව සඳහා උදවු කරන්නේ නම් මේ වගාව දියුණු කළ හැකි බවද සෝමදාස මහතා සඳහන් කරයි.ඔහු නිවසේදී මේ පැළ රෝපණය කොට විකිණීමෙන් දැනට අමතර ආදායමක් ද ලබා ගන්නා බව පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=n12062711</link>
    <topic>නාඳුනන පිරිමි මළ සිරුරක් කල්පිටිය මූදු තීරයේ</topic>
    <author>කල්පිටිය සමූහ</author>
    <content>කල්පිටිය කප්පලඩිය මුහුදු තීරයට 25 දින රාත්‍රියේ නාඳුනන පිරිමි මළ සිරුරක් ගොඩගසා ඇතැයි කල්පිටිය පොලිසිය පවසයි.වයස අවුරුදු 55ක් පමණ වන අඩි පහමාරක් පමණ උසැති මොහුගේ සිරුරේ උඩුකය නිරුවත්ව තිබූ අතර යට ඇඳුමක් පමණක් විය. කිසිදු බාහිර තුවාලයක් දක්නට නැත.කල්පිටිය පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=n12062712</link>
    <topic>සිසුවිය ඩැහැගන්න ආ සෙබළා කොටුවෙයි</topic>
    <author>ලුණම සමූහ සනත් ගමගේ</author>
    <content>තංගල්ල විදුහලකින් 14 හැවිරිදි පාසල් සිසුවියක පැහැරගෙන යෑමට පැමිණි නාවික හමුදා සෙබළකු තංගල්ල මූලස්ථාන පොලීසිය මගින් අත්අඩංගුවට ගත් බව තංගල්ල මූලස්ථාන පොලිස් පරීක්ෂක බී.ජී.කාලිංග මහතා පවසයි.සැකකාර සෙබළා යතුරු පැදියකින් පැමිණ සිසුවිය පැහැරගෙන යාමට උත්සාහ කිරීමේදී ඒ බව 119 දුරකථන අංකයට දැනුම් දීමෙන් පසුව වහාම ක්‍රියාත්මක වූ තංගල්ල පොලීසිය සැකකරු අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=n12062713</link>
    <topic>ග්‍රාම නිලධාරියාට පහර දුන්නාට කල්පිටියේ විරෝධතා</topic>
    <author>කල්පිටිය සමූහ</author>
    <content>කල්පිටිය ප්‍රාදේශීය ලේකම් කාර්යාලයට අනුයුක්තව සේවයේ නිරතව සිටි ග්‍රාම නිලධාරිවරයකුට කල්පිටිය පොලිසිය විසින් පහර දීමට එරෙහිව පෙරේදා (25) සන්ධ්‍යාවේ කල්පිටිය ප්‍රාදේශීය ලේකම් කාර්යාලය ඉදිරිපිට උද්ඝෝෂණයක් පැවැත්විණි.‍.කල්පිටිය ප්‍රාදේශීය ලේකම් කාර්යාලයේ සියලුම ග්‍රාම නිලධාරීන්, සමෘද්ධි සංවර්ධන නිලධාරීන් සහ කල්පිටිය ප්‍රාදේශීය ලේකම් කාර්යාලයේ සියලු නිලධාරීන් මෙම උද්ඝෝෂණයට එක්ව සිටියහ. උද්ඝෝෂකයෝ කළුපටි පැළඳ විරෝධතා පුවරු රැගෙන උද්ඝෝෂණයේ නිරත වූහ.මාම්පූරිය ග්‍රාම නිලධාරි වසමේ, ග්‍රාම නිලධාරිවරයා වූ ඇන්ටන් ජෝන් ගැමුණු මහතාට පසුගිය 23 දින රාත්‍රියේ මාම්පූරියේ සැණකෙළි භූමියකදී කල්පිටිය පොලිස් නිලධාරීන් පිරිසක් පහර දී තුවාල සිදුකර තිබිණි.මෙම පොලිස් නිලධාරීන් පිරිස වෙනත් තරුණයකුට පහර දෙමින් සිටියදී එම තත්ත්වය විමසූ ග්‍රාම නිලධාරිවරයාට මෙම ප්‍රහාර එල්ල කරතිබේ. ග්‍රාම නිලධාරිවරයා පුත්තලම රෝහලේ නේවාසිකව ප්‍රතිකාර ලබයි.මෙම පහරදීම් සිදුකළ පොලිස් නිලධාරීන්ට එරෙහි නීතිය ක්‍රියාත්මක කරන තුරු, තමන් වසම්වල රාජකාරියෙන් බැහැර වෙන බැව් උද්ඝෝෂණයේ නිරත ග්‍රාම නිලධාරීවරු පැවසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=r1206276</link>
    <topic>මීගමුව ජල සම්පත් මණ්ඩල භුමියෙන් වටිනා ලෝහමය භාණ්ඩයක් සොරකම් කරලා</topic>
    <author>කොච්චිකඩේ විශේෂ - ඩී. මිහිදුකුල</author>
    <content>මීගමුව ජල සම්පත් මණ්ඩල භූමියේ තිබූ විශාල ජල ව්‍යාපෘති සඳහා භාවිතා කරන ලෝහමය භාණ්ඩයක් එහි සේවකයන් බිය වද්දා රැගෙන ගියේ යැයි කියන සිද්ධියක් සම්බන්ධයෙන් චෝදනා ලැබූ පුද්ගලයන් හතර දෙනෙකු මීගුමව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා විසින් රක්‍ෂිත බන්ධනාගාරගත කිරීමට නියෝග කරන ලදී.මෙලෙස රක්‍ෂිත බන්ධනාගාර ගතවූයේ තලාදුව හා කඩොල් කැලේ ගම්මානවල පදිංචි නිශාන්ත ප්‍රනාන්දු, ටී. ඒ. මධුශාන්, මධුශාන් කුමාර, ජූඩ් ගයාන් යන හතර දෙනෙකි.සිද්ධිය පැමිණිලි කර ඇත්තේ ජල සම්පත් මණ්ඩලයේ සේවයේ නියුතු මිරිහාන කංකානමලාගේ සංජය නැමැති මෙහි සේවක මහතෙකි.පසුගිය 7දා රාත්‍රි 8.30ට පමණ ත්‍රිවිලයකින් පැමිණි හතර දෙනෙකු ජලසම්පත් මණ්ඩලයට අයත් මීගමුවේ ප්‍රධාන කාර්යාල භූමියට ඇතුළු වී ඇත.පැමිණිලි කළෝත් මරණ බවට තර්ජනය කර කාර්යාල භූමියේ තිබූ එම වටිනා ලෝහමය භාණ්ඩය හතර දෙනාම එක්ව ත්‍රිවිලයේ දමා ගෙන ගිය බව පැමිණිල්ලේ සඳහන්ය.ලාංඡන තිබූ නිසා මෙම භාණ්ඩය කිසිවෙකු විසින් මිලදී ගෙන නොමැත.පැමිණි ත්‍රිවිලයේ අංකය මත මීගමුව පොලිසිය විසින් සැකකරුවන් අත්අඩංගුවට ගෙන තිබුණි.රාජ්‍ය දේපළ සොරකම් කිරීම හා සන්තකයේ තබා ගැනීම යන චෝදනා යටතේ පැමිණිල්ල ගොනු කර තිබුණි. මීගමුව පොලිසියේ උප පොලිස් පරීක්ෂක රංජිත් මහතා සැකකරුවන් අධිකරණයට ඉදිරිපත් කර පැමිණිල්ල මෙහෙය වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=r1206271</link>
    <topic>මිහින්තලේ වෙහෙරබැඳිවැව කැලෑ වැදිලා</topic>
    <author>එප්පාවල සමූහ - බණ්ඩාර ඒකනායක</author>
    <content>පණ්ඩුකාභය කුමරු ළමා කාලයේදී සැඟවී සිටියේ යැයි කියන දොරමඩලාව ගමට යාබදව පිහිටි ‘උක්කුලං කුලම’ වැව ඒ යුගයේ සිටම පවතින පැරැණි වැවකි. මේ වැවේ නමින් ඒ ගමද හඳුන්වන්නේ ‘උක්කුලං කුලම’ යනුවෙන්.උක්කුලංකුලම ගමේ මහවැවට අමතරව තවත් පුංචි වැවක් තිබේ. එය ‘වෙහෙරබැඳිවැව’ නමින් හැඳින් වේ. මේ වැව් පෙදෙස අද මුකලානකි.විශාල පෙදෙසක පැතිරී ගිය ගල්තලාවක කෙළවරට වන්නට ඉදිකර තිබූ වෙහෙර අද ගරා වැටී ඇත. මේ ගල පාමුල වැව ඉදිකර තිබේ. වැව පාමුල පුරන් වී ගිය කුඹුරු යායක් තිබේ.කෙත්යාය පාමුල ගම්මානය පිහිටා ඇත. ගම – කෙත – වැව - මුකලාන - වෙහෙර යන සිංහල සංස්කෘතියේ පංචාංගය මේ ගම හා බැඳී පවතී.මේ වැව වනගතවීම නිසා වැව යටතේ වගා කරන ලද අක්කර 15ක් පුරන් වී ඇත.මේ වනගත වී ගොස් ඇති වෙහෙරබැඳිවැව - නැවත හදා දීමට ස්වර්ණහංස පදනම ඉදිරිපත් වී ඇත.මේ පිළිබඳව එම පදනමේ සභාපති ගාල්ලගේ පුණ්‍යවර්ධන මහතා මෙසේ කීවේය.ශ්‍රමයෙන් කළ හැකි වැඩ කොටස් ගමේ අය විසින් ඉටු කළ යුතුයි. යන්ත්‍රානුසාරයෙන් කළ යුතු වැඩ ස්වරණහංස පදනමෙන් ඉටුකර දෙනවා.වැදගත්ම දෙය වැව හැදීම නොව වැව හදාගත් පසු එය වල්වදින්නට නොදී රැකගැනීමයි. ගමේ සංවිධානයක් ඇතිකර ගෙන අවුරුදුපතාම වැව නඩත්තු කරගැනීමේ ක්‍රමවේදයක් ඇති කර ගත යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=r1206272</link>
    <topic>රත්නපුර සීවලී විදුහලේ අඩුපාඩු සපුරන්න බලධාරීන්ගේ අවධානය ඕනෑ</topic>
    <author>කුරුවිට සමුහ - රූපිකා කේ. බණ්ඩාර</author>
    <content>රත්නපුර නගර මධ්‍යයේ පිහිටි සීවලී විදුහල, අඩුපාඩුවලින් පිරී පවතී. සියවසද ඉක්මවා තිබෙන විදුහලේ, අඩුපාඩු මෙතෙක් සපුරා නොදීම පිළිබඳව මවුපියෝ කනස්සල්ලට පත්ව සිටිති.විදුහල පිහිටා තිබෙන්නේ කළු ගඟට මායිම්වය. ගං ඉවුරු ඛාදනය නිසා විදුහලේ ගොඩනැඟිලි ගඟට සේදී යාමේ අවදානමක් ද පවතී. ගොඩනැඟිලි ගඟට සමීපව පිහිටියද ගඟත් විදුහලත් අතර ආරක්‍ෂක බැම්මක් හෝ වැටක් නොමැතිවීම බරපතළ ගැටලුවකි.ඉතා දිළිඳු පවුල්වල සිංහල, දෙමළ, මුස්ලිම් දූ දරුවෝ 400ක් පමණ මෙහි අධ්‍යාපනය ලබති. ගුරු මණ්ඩලය 26කි. වසර 100ට වඩා පැරණි වූ ගොඩනැඟිල්ලක ප්‍රාථමික පන්ති පැවැත්වේ. අ. පො. ස. උ. පෙළ දක්වා දරුවන්ට සිප්නැණ ලබා දුන්නත් 12 – 13 වසර සඳහා ඉඩකඩ කොහෙත්ම ප්‍රමාණවත් නොවේ.විද්‍යාගාරය, ගෘහ විද්‍යාගාරය, සෞන්දර්ය අංශය සඳහා ස්ථානයක් නැත. වැස්සට නොතෙමෙන පන්ති කාමරයක් නැති තරම්ය.සියලුම අඩුපාඩුකම් විඳ දරා ගනිමින් ඇතැම් අවශ්‍යතා ගුරුභවතුන්ගේ පෞද්ගලික වියදමින් සපුරා දීමට තරම් ගුරු මණ්ඩලය කාරුණික වී සිටින බව මවුපියෝ කියති.මවුපියන්ට මෙහි අඩුපාඩු සකස්කර දීමට පුළුවන්කමක් නැති බව ඔවුහු පෙන්වා දෙති. එබැවින් ඔව්හු බලධාරීන්ගෙන් ඉල්ලා සිටින්නේ එම අඩුපාඩු සම්පූර්ණ කර දීමට පියවර ගන්නා ලෙසයි. මේ පිළිබඳව බලධාරීන්ට කීපවරක්ම දන්වා තිබෙන බවද ඔවුහු කියති.මීට වසර 10ට පමණ පෙර, පේෂකර්ම මධ්‍යස්ථානයක් සඳහා ලබාගෙන තිබූ විදුහල් ගොඩනැඟිල්ලක්, නැවත ලබාදීමට සබරගමු පළාත් ප්‍රධාන ඇමැති මහීපාල හේරත් මහතා කටයුතු කිරීම පිළිබඳවද මවුපියෝ ප්‍රසාදය පළ කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=r1206273</link>
    <topic>කෑගල්ලේ පුද්ගල ඝාතන සිද්ධියක සැකකරුට මරණීය දණ්ඩනය</topic>
    <author>සබරගමුව සමූහ</author>
    <content>සොහොයුරාගේ ලේලිය සමග අනියම් සබඳතාවක් පැවැත්වූ පුද්ගලයෙක් මරණයට පත්කළ සැකකරුවෙකුට කෑගල්ල පළාත් බද මහාධිකරණයේදී මරණිය දණ්ඩනය නියම විය.මෙසේ මරණයට පත්කර ඇත්තේ සිසිර කුමාර සෙනෙවිරත්න නැමැති අයෙකි.පිංදෙනිය පොලිස් වසමේ කඩිගමුව ප්‍රදේශයේදී 2010 පෙබරවාරි 28 වැනි දින හෝ ඊට ආසන්න දිනක රාත්‍රි මේ මරණය සිදු කර ඇත.මරණය සම්බන්‍ධයෙන් සැකපිට සුදු හකුරුගේ උපාලි ප්‍රේමතිලක යන අය අත්අඩංගුවට ගෙන නඩු විභාගයට කෑගල්ල මහේස්ත්‍රාත් ඉදිරියට පැමිණ වීමෙන් පසු කෑගල්ල පළාත් බද මහාධිකරණය වෙත යොමුකර තිබුණි.කෑගල්ල පළාත් බද මහාධිකරණයේ විනිසුරු මේනකා විජේසුන්දර විනිසුරු වරිය ඉදිරියේ දීර්ඝ ලෙස නඩුව විභාගයට ගැනීමෙන් පසු නඩුවේ විත්තිකාර සුදුහකුරුගේ උපාලි ප්‍රේමතිලක යන අයට මරණීය දඬුවම නියම කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=r1206274</link>
    <topic>මතුගම පදික වේදිකාවට ආරක්ෂිත වැටක් නෑ</topic>
    <author>මතුගම සංචාරක</author>
    <content>මතුගම නගර මධ්‍යයේ ආරක්ෂක වැටක් නොමැති කමින් නගරයට පැමිණෙන ජනතාව පාර හරහා මාරුවේ.වාහන ගමන් කරන අවස්ථාවලදීත් මගීන් මෙසේ මාරුවීම නිසා අනතුරු රැසකට මුහුණපා ඇත.ආරක්ෂිත වැටක් ඉදිකර දෙන ලෙස වසර ගණනක් තිස්සේ ඉල්ලීම් කළත් මෙතෙක් ඉදිකර නොමැති බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=r1206275</link>
    <topic>සර්පයන්ට බිය නැතැයි පුරාජේරු ගැසූ කොබොනිස් පොල් පිත්තටත් බියවෙලා</topic>
    <author>බර්ටි ලයනල් උඩුගම්පොළ</author>
    <content>කො‍ෙබානිස් යනුවෙන් අමතන මේ පුද්ගලයා එම ප්‍රදේශයේ කිසිවකුට පිහිටක් නොවන පුද්ගලයෙකි. බොරු පුරාජේරුකම් දොඩවන ඔහු සතා සිවුපාවාට පවා බියෙන් පසුවේ.සර්පයන්ට බිය නැති බවත් විශාල නාගයන් පවා මරා දැමූ හැටි ඔහු සැවොම ඉදිරියේ පවසන්නේ මහත් පුරාජේරුවටය.නාගයකුගේ දළ පහර කා ඇඟිල්ලක් අහිමි වී ගිය බව පවසන ඔහු ‘කෝබ්‍රානිසා’ ඇඟිල්ල අහිමි වූ නිසාවෙන් පසු කලකදී කොබෝනිස් යන අන්වර්ථ නාමය පටබැඳුණු බව පවසයි.උප්පැන්නයේ නම ‘සාපිං’ වුවද පසුකලක දී ‘කොබොනිසා’ යන නාමයෙන් කොබෝනිස් විය.ගමේ විෂ වෛද්‍ය සිරිල් කිසිදිනක කොබොනිස්ගේ සර්ප විස්කම් පිළිගත්තේම නැත. ඔහු නිතරම පැවසුවේ “ඔය කයිවාරුගහන පුද්ගලයා කිසිම දිනක නයෙක් දැකලවත් නැතුව ඇති”ය කියාය. දරුවනේ ඔය කියන විදියට නයි නොවේ කිසිම සර්පයෙක් දමනය කරන්න බෑ. අඩු ගණනෙ පොඩි මංත්‍රයක්වත් තියෙන්න ඕනෑ කියමින් වෙද මහතා ලද අත්දැකීම් කීපයක් ද විස්තර කෙළේය.දිනක් ගම හරහා වැටී ඇති අඩි පාරක කොබොනිස් වැටී සිටිනු දැක තරුණ පිරිස මේ බව වෙද මහතාට දන්වා යැවීය. වෙද මහතා “දරුවනේ මට තේරෙන හැටියට මිනිහා සර්පයකුට බය වෙලා වගේ දැනෙනවා” කෝකටත් බලමු යැයි කියා ගියේය.දරුවනේ මෙයා නයෙකුට බයවෙලා.අර ඉන්නේ නයායැයි වෙල්යායේ වැටී ඉදිරියට එසවී තිබුණු පොල්පිති හිස පෙන්වීය.ඇත්ත නේන්නම් නයෙක්ම තමා. යකෝ... මේ නයි මුගටි පොළොංගු මරණ චන්ඩියා පොල්පිති ඔළුවටනේ බයවෙලා තියෙන්නේ”යැයි තරුණයෝ සිනාසෙන්නට වූහ ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=r1206277</link>
    <topic>මාවනැල්ල කුඹුරු අක්කර ගණනක් ජලය නැතිව පුරන්</topic>
    <author>අරණායක විශේෂ - පී. ඒ. මීගහමුල්හේන</author>
    <content>මාවනැල්ල හා අරණායක ප්‍රදේශවලට කලක සිට පවතින නියගය හේතුවෙන් වගා කටයුතු කිරීමට නොහැකි තත්ත්වයක් පවතින බව ගොවීහු කියති.මේ තත්ත්වය නිසා ළිං බොහෝමයක් සිඳීයාම නිසා උග්‍ර ජල හිඟයකට ගම්වාසීහු පත්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=r1206278</link>
    <topic>පානදුර ව්‍යාපාරිකයා ඝාතන සිද්ධියේ සැකකරු-සැකකාරිය රිමාන්ඩ්</topic>
    <author>පානදුර සමූහ කපිල සෝමරත්න</author>
    <content>හොරේතුඩුවේ ව්‍යාපාරිකයකු වූ ගාමිණී ප්‍රනාන්දු නැමැත්තාගේ මරණය පිළිබඳව සැකකරන ඔහුගේ නිවෙසේ මෙහෙකාරිය සහ ඇගේ මස්සිනා ද පාණදුර මහේස්ත්‍රාත් ආර්. එස්. ඒ. දිසානායක මහතා විසින් රක්ෂිත බන්ධනාගාර ගත කරන ලදී.ඔවුන් ව්‍යාපාරිකයාට පහරදී අල්ලා ළිඳකට දමා ඇත. මියගිය ව්‍යාපාරිකයාගේ මරණය මිනී මැරුමක් බවට පානදුර මහේස්ත්‍රාත් ආර්.එස්. ඒ. දිසානායක මහතා විසින් පැවැත්වූ මරණ පරීක්‍ෂණයේදී අනාවරණය විය.මොහුගේ මරණය ගැන තවත් සැකකරුවකු අත්අඩංගුවට ගැනීමට පරීක්‍ෂණ පවත්වන බව පානදුර උතුරු පොලිසියේ සැරයන් ධර්මපාල මහතා අධිකරණය වෙත වාර්තාවක් සපයමින් කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=s1206271</link>
    <topic>ආසියා කනිෂ්ඨ මලල ක්‍රීඩා පදක්කම්ලාභීන්ට මුදල් තෑගි සමඟ රාජ්‍ය මට්ටමේ ඇගැයීම හෙට</topic>
    <author>ප්‍රින්ස් ගුණසේකර</author>
    <content>කොළඹ දී පැවැති ආසියානු කනිෂ්ඨ මලල ක්‍රීඩා ශූරතාවලියේ රන්, රිදී හා ලෝකඩ පදක්කම් දිනා ශ්‍රී ලංකාවට කීර්තියක් අත්කර දුන් ක්‍රීඩක ක්‍රීඩිකාවන්ට රුපියල් ලක්ෂ 30 ක මුදල් තෑගි සමඟ රාජ්‍ය මට්ටමේ ඇගැයීමක් ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ දී හෙට පස්වරු 4 ට පැවැත්වේ.මෙයට අමතරව රන් පදක්කම් දිනූ ක්‍රීඩකයාට හා ක්‍රීඩිකාවට මසකට රුපියල් 20000 බැගින්, රිදී පදක්කම් දිනූ ක්‍රීඩිකාවට හා සහය දිවීමේ කණ්ඩායමට මසකට රුපියල් 15000 බැගින් ලෝකඩ පදක්කම් දිනූ ක්‍රීඩකයාට හා ක්‍රීඩිකාවට මසකට රුපියල් 10000 බැගින් වසර දෙකක පෝෂණ දීමනා ජනාධිපතිතුමා අතින් ප්‍රදානය කෙරේ.ක්‍රීඩා ඇමැති මහින්දානන්ද අලුත්ගමගේ මහතාගේ ආරාධනාවෙන් මේ ඇගැයීම් උත්සවයට පදක්කම් දිනූ ක්‍රීඩක ක්‍රීඩිකාවන්ගේ මවුපියන්, පුහුණුකරුවන් හා ආසියාතික කනිෂ්ඨ මලල ක්‍රීඩා ශූ®රතාවලියේ සංවිධායක කමිටුව සහභාගී වෙති.නිමාවට පත් වූ 15 වැනි ආසියාතික කනිෂ්ඨ මලල ක්‍රීඩා ශූරතාවලියේ දී ශ්‍රී ලංකාවට ඉතිහාසයේ වැඩිම පදක්කම් සංඛ්‍යාවක් හිමිවිය.ආසියාතික කනිෂ්ඨ මලල ක්‍රීඩා ශූරතාවලියේ දී රන් පදක්කම් දිනූ ශිවන්ති රත්නායක (මීටර් 400) හා දුලාජ් මධුසංඛ (මීටර් 400) දෙදෙනාට ලක්ෂ 5 බැගින් ප්‍රදානය කෙරෙන අතර රිදී පදක්කම් දිනූ නිමේෂා සිරිවර්ධන (උස පැනීම) ලක්ෂ 3 ක් හා මීටර් 400 සහය දිවීමේ කණ්ඩායමට ලක්ෂ 4.5 ක් ප්‍රදානය කෙරේ.රන් පදක්කම් දිනූ ශිවන්ති රත්නායක සමඟ සහය දිවීමේ කණ්ඩායමට එක් වූ පී. බී. හංසනී, නදීෂානී හෙන්ඩර්සන් හා සුබෝධි කුමාරි යන තිදෙනාට ලක්ෂ එකහමාර බැගින් ප්‍රදානය කෙරේ. ලෝකඩ පදක්කම් දිනාගත් චාමිකා මුණසිංහ (මී.3000 බාධක) හා සුපුන් විරාජ් රන්දෙණිය (මී. 110 කඩුලු) දෙදෙනාට ලක්ෂ එකහමාර බැගින් පිරිනැමේ.කොළඹ සුගතදාස ක්‍රීඩාංගණයේ තරගාවලිය පැවැත්වෙන අතරතුර ජනාධිපතිතුමා පැමිණ දක්ෂතා දැක්වූ ක්‍රීඩක ක්‍රීඩිකාවන් මුණ ගැසුණු අතර ච්2ඩා ඇමැතිවරයාට පවසා සිටියේ විදෙස් පුහුණුකරුවන්ගේ සේවය ලබාදී ඔවුන්ගේ දක්ෂතා ඔප් නංවන ලෙසය.එම කටයුතු ඉදිරියේදී ක්‍රියාත්මක කරන බව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය “දිනමිණ” ට පැවැසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=s1206272</link>
    <topic>පේරාදෙණිය-පාණදුරසම ශූරතා දිනති</topic>
    <author>ෆවුස් ‍මොහොමඩ්</author>
    <content>මෙරට පාසල් බොක්සිං තරගබිමේ පැරැණිතම තරගාවලියක් වන ටී.බී.ජයා අනුස්මරණ බොක්සිං ශූරතාවලියේ වසර 36කට පසුව ප්‍රථම වරට විදුහල් 2ක් සම ශූරතාව දිනා ගැනීමට සමත්වූහ. කන්තලේ ගන්තලාව මහා විද්‍යාලයේ පසුගියදා පැවැති මේ ශූරතාවලියේ සම ශූරයන් බවට පත්වූයේ ලකුණු 26 බැගින් ලබාගත් පේරාදෙණිය මැදි විදුහල සහ පාණදුර ශ්‍රී සුමංගල විදුහලය.මීට පෙර 1975 වසරේ දී දෙහිවල සාන්ත මරියා විදුහල සහ කොළඹ රාජකීය විදුහල සම ශූරයන් බවට පත්වූහ.කොළඹ, මහනුවර සහ හොරණ පමණක් සීමා වූ මේ ශූරතාවලිය පළමු වතාවට නගරයෙන් පිටතට ගෙනයමින් කන්තලේ ගන්තලාව මහා විද්‍යාලයේ පැවැත්වීම ද විශේෂ සිදුවීමකි.වයස් කාණ්ඩ 13-14, 15-16 සහ 17-18 යටතේ තරග ඉසව් පැවැති ‍මේ ශූරතාවලියේ තුන්වැනි ස්ථානය සිල්වෙස්තර විදුහලට හිමිවූ අතර රන් පදක්කම් 2ක් සහ ලෝකඩ පදක්කම් 2ක් දිනූ නුගේගොඩ සාන්ත ජෝන්ස් විදුහල් පිල සහ හොරණ විද්‍යාරතනය සිවුවැනි ස්ථානය දිනා ගත්හ.ශූරතාවලියේ හොඳම ක්‍රීඩකයා ලෙස පානදුර ශ්‍රී සුමංගල විදුහලේ එම්.පී.දෙල්පෙචිත්‍ර සම්මාන දිනූ අතර කෙන්ගල්ල මහා විද්‍යාලයේ මොහොමඩ් පෙසාල් හොඳම පරාජිත ක්‍රීඩකයාට හිමි සම්මානය දිනා ගත්තේය. මෙහි දී පදක්කම් දිනූ ක්‍රීඩකයන්ට ලබන සැප්තැම්බර් මස පැවැත්වෙන ජාතික පාසල් බොක්සිං තරගාවලියට තරග වැදීමේ අවස්ථාව හිමිවිය.පාසල් බොක්සිං සංගමය විසින් සංවිධානය කළ ටී.බී.ජයා අනුස්මරණ බොක්සිං ශූරතාවලියට පාසල් 43ක් නියෝජනය කරමින් ක්‍රීඩකයන් 205 දෙනෙ‍කු සහභාගි වූහ.තරග ප්‍රථිපලඅවුරුදු 13-14 වයස් කාණ්ඩයකිලෝ ග්‍රෑම්-33-35-1)එස්.පී.පුෂ්පකුමාර (විද්‍යාර්ථ),කි.ග්‍රෑ.35-37-1)ඩී.එම්.ඩී.ඩිල්ෂාන්(නුගේගොඩ සා.ජෝන්ස්), කි.ග්‍රෑ.37-39-1)ආර්.එස්.එම්.ද සිල්වා (ශ්‍රී සුමංගල පාණදුර), කි.ග්‍රෑ.39-41-1)එම්.පී.මධුසංඛ (ශ්‍රී සුමංගල පාණදුර), කි.ග්‍රෑ.41-43- 1)ටී.ඩී.සී.ලක්පසිඳු(පේරාදෙණිය මැදි විදුහල), කි.ග්‍රෑ.43-45-1)ආර්.එස්.ජී.ඩිල්ෂාන් (වෙන්ද්‍රේසපුරම් ම.වි. කන්තලේ), අවුරුදු 15-16 වයස් කාණ්ඩයකි.ග්‍රෑ.44-46-1)යූ.එස්.රූපස්සර (පේරාදෙණිය මැදි විදුහල), කි.‍ග්‍රෑ.46-48-1)වී.පී.සමරනායක(ඇලහැර ක.වි.), කි‍.ග්‍රෑ.48-50-1)බී.එන්.විජේරත්න(විද්‍යාරතන හොරණ), කි.ග්‍රෑ.50-52-1)ආර්.ඒ.එස්.සඳමාල්(විද්‍යාරතන ‍හොරණ),කි.ග්‍රෑ.52-54-1)එම්.ඒ. පතිරණආරච්චි(නුගේගොඩ සා.ජෝන්ස්),අවුරුදු 17-18 වයස් කාණ්ඩය - කි.ග්‍රෑ.46-49-1)එම්.පී.දෙල්පෙචිත්‍ර(ශ්‍රී සුමංගල පානදුර), කි.ග්‍රෑ.49-52-1)ජී.පී.පුෂ්පකුමාර(පේරාදෙණිය මැදි විදුහල), කි.ග්‍රෑ.52-56-1)එල්.එච්.හේමසිරි(සා.මරියා වේයන්ගොඩ), කි.ග්‍රෑ56-60-1)එස්.එස්.නාපාගොඩ(වේයන්ගොඩ බණ්ඩාරනායක), කි.ග්‍රෑ.60-64-1)බී.ඩී.කුමාර(සිල්වෙස්තර),.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=s1206273</link>
    <topic>ශ්‍රී ලංකා -ඉන්දියා එක් දින තරගාවලියට අතිරේක දින ඇතුළත් කරයි</topic>
    <author/>
    <content>සංචාරක ඉන්දියා ක්‍රිකට් කණ්ඩායම හා ශ්‍රී ලංකාව අතර පැවැත්වෙන සීමිත ඕවර තරගාවලියේ දින සටහනේ වෙනසක් සිදුකර ඇතැයි ශ්‍රී ලංකා ක්‍රිකට් ආයතනය නිවේදනය කරයි.ඒ අනුව පළමු ජාත්‍යන්තර එක්දින තරගය ජූලි 21 වැනිදා පැවැත්වීමට නියමිතය. මේ තරගය කළින් පැවැත්වීමට යොදා ගෙන තිබුණේ ජූලි 22 වැනිදාය. තරග දින සටහනේ මේ වෙනස සිදුකර ඇත්තේ වර්ෂාවෙන් බාධා ඇතිවුවහොත් ඒ වෙනුවට අතිරේක තරග දින ඇතුළත් කිරීම පිණිස යැයි ශ්‍රී ලංකා ක්‍රිකට් ආයතනය කියයි.එක්දින තරගමාලාවේ පළමු තරග 2 හම්බන්තොට සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේදීත්, ඊළඟ තරග 2 කොළඹ ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදීත් පැවැත්වෙන අතර අවසාන එක්දින තරගය හා විස්සයි20 තරගය පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී පැවැත්වීමට නියමිතය.තරග සටහන මෙසේය.ජූලි 21 : පළමු එක්දින තරගය – මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයජූලි 24 : දෙවැනි එක්දින තරගය – මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයජූලි 28 : තෙවැනි එක්දින තරගය – ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයජූලි 31 : සිවුවැනි එක්දින තරගය – ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයඅගෝස්තු 4 : පස්වැනි හා අවසාන එක්දින තරගය – පල්ලෙකැලේ ජාත්‍යන්තර ක්‍රිකට් ක්‍රීඩාංගණයඅගෝස්තු 7 : විස්සයි20 තරගය – පල්ලෙකැලේ ජාත්‍යන්තර ක්‍රිකට් ක්‍රීඩාංගණය.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=s1206274</link>
    <topic>මහනුවර පිලට 25-0ක ජයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර ක්‍රීඩා සමාජය සහ පොලිස් පිල අතර නිත්තවෙල පැවැති තරගයෙන් ලකුණු 25-0ක ජයක් වාර්තා කිරිමට මහනුවර කණ්ඩායම සමත්විය. පළමු භාගයේ දෙපිලටම ලකුණු ලබා ගැනීමට නොහැකි විය.නමුත් දෙවැනි භාගයේ දී ‍ගෝලයක්, උත්සාහක දිනුම් 3ක් සහ දඬුවම් පහරක් එල්ල කිරීමට මහනුවර පිල සමත්විය.මෙහි විශේෂත්වය වන්නේ මහනුවර පිලේ ෆ්ලැන්කර් ක්‍රීඩක එස්.විජේසිංහ උත්සාහක දිනුම් ත්‍රිත්වයක් ලබා ගැනීමය. අනෙක් උත්සාහක දිනුම විදේශීය ක්‍රීඩක එල්.ඉටුවෙට් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=s1206275</link>
    <topic>ඉතිහාසයේ ප්‍රථම වතාවට නෙට්බෝල් කිරුළ යාපනයට</topic>
    <author>සටහන සහ ඡායාරූප- වේහැල්ලේ පියතිලක-මහරගම විශේෂ</author>
    <content>ජාතික යෞවන ක්‍රීඩා උලෙළේ නෙට්බෝල් තරගාවලියේ අවසන් මහා තරගයේ දී කලුතර දිස්ත්‍රික් කණ්ඩායමට එරෙහිව ලකුණු 42-37ක විශිෂ්ට ජයක් වාර්තා කළ යාපනය දිස්ත්‍රික් කණ්ඩායම ජාතික යෞවන ක්‍රීඩා ඉතිහාසයේ ප්‍රථම වතාවට නෙට්බෝල් ශූරතාව අත්කර ගැනීමට සමත්විය.සියලුම දිස්ත්‍රික්ක නියෝජනය කරමින් කණ්ඩායම් 54ක් සහභාගි වූ මේ තරගාවලියේ හොඳම ක්‍රීඩිකා සම්මානය හිමිවූයේ යාපනය දිස්ත්‍රික් කණ්ඩායමේ එස්.වත්සලාටය.පිරිමි අවසන් මහා තරගයේ දී බදුල්ල දිස්ත්‍රික් පිල ලකුණු 49-33කින් පරදවා ශූරතාව අත්කර ගැනීමට කෑගල්ල දිස්ත්‍රික් පිල සමත් විය.කෑගල්ල දිස්ත්‍රික් පිලේ ටී.යූ.ඒ.චිරන්ත හොඳම ක්‍රීඩක සම්මානය හිමිකර ගත්තේය.ජාතික තරුණ සේවා සභාව විසින් මෙහෙයවනු ලැබූ මේ තරගාවලියේ ජය සංකේත ප්‍රදානය ලබන මස හෝමාගම දියගම මහින්ද රාජපක්ෂ ක්‍රීඩාංගණයේ දී පැවැත්වීමට නියමිත 24වැනි ජාතික යෞවන ක්‍රීඩා උලෙළේදී සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=f1206271</link>
    <topic>ගමේ හද ගැස්ම එජාපයට තේරෙන්නේ නෑ</topic>
    <author>සාකච්ඡා කළේ උදිත ගුණවර්ධන</author>
    <content>වර්තමාන දේශපාලන වාතාවරණය, හා මාතලේ දිස්ත්‍රික්කයේ සංවර්ධන කටයුතු පිළිබඳ මාතලේ දිස්ත්‍රික් එජනිස පාර්ලිමේන්තු මන්ත්‍රී ලක්ෂ්මන් වසන්ත පෙරේරා මහතා සමඟ කළ සාකච්ඡාවකි මේ.* ඔබ ප්‍රකට ව්‍යාපාරිකයෙක් විදිහටයි සමාජය මුලින් දැනගෙන සිටියේ. අද රටේ ආර්ථිකය බිඳ වැටී ඇති බවට සමහර ආර්ථික විශ්ලේෂකයෝ අදහස් පළ කරනවා. මේ මතවාදවල පදනමක් තිබෙනවාද?ආර්ථිකය පිළිබඳ තත්ත්වය අපට දේශීයව පමණක් ගණනය කරන්න බැහැ. එහිදී අප ජාත්‍යන්තර ආර්ථික තත්ත්වය පිළිබඳත් අවධානය යොමු කළ යුතුයි. ඒ විදිහට සාධාරණ ලෙස විශ්ලේෂණය කරද්දී මේ රටේ පැහැදිලිව පෙනෙන ආර්ථික බිඳවැටීමක් හෝ අර්බුදයක් ඇතැයි අපට පෙනෙන්න නැහැ.ඩොලරය ඉහළ යාමත්, රුපියල පාවීමට හැරීමත් නිසා යම් යම් අර්බුදකාරි තත්ත්වයක් ඇතිවෙලා තිබෙනවා.එය තමයි අද ආර්ථික අර්බුදයක් ඇති බවට සමහරු මතුකරන කාරණය වෙන්නේ. එහෙත් ඒ විදිහේ අර්බුදකාරි වාතාවරණයක් හෝ ආර්ථිකයේ බිඳවැටීමක් දක්නට නැහැ. ඒත් ඇතැම් අය හිතන විදිහට ආර්ථිකය හා එහි වර්ධනය එක් සරල රේඛාවක හෝ පියගැටපෙළක මෙන් ඉහළට යන්නේ නැහැ. අඩුවීම්, වැඩිවීම් සිදුවෙනවා. මෙය සාමාන්‍ය තත්ත්වයක් මිසක් අර්බුදකාරී තත්ත්වයක් නොවෙයි.එහෙත් විපක්ෂයේ ඇතැම් අය රට ගැන නොසිතමින් තමන්ගේ පටු පරමාර්ථ පමණක් ඇතිව, ආර්ථිකය බිඳවැටේවා! ජනතාව අගාධයේ වැටේවා! කියා ප්‍රාර්ථනා කරනවා. මේ අයම තමයි එදා යුදමය අවස්ථාවේදී රණවිරුවන්ට එරෙහිව ප්‍රභාකරන්ගේ පැත්ත ගෙන කටයුතු කළේ. ආර්ථිකයේ අර්බුදයක් බිඳවැටීමක් තිබුණා යැයි අපි හිතමු. එහෙත් මේ මොහොතේදී සියලුදෙනා එක්ව මේ අර්බුදයෙන් ගොඩ ඒමට කටයුතු කළ යුතුයි.* ආණ්ඩුවේ ආර්ථික බලධාරින් පසුගිය කාලයේදී ප්‍රකාශ කළේ මෙරට ආර්ථිකයේ වර්ධනීය තත්ත්වයක් ඇති බවයි. එහෙත් එහි ප්‍රතිලාභ ජනතාව වෙත ලැබෙන බවක් දක්නට නැහැ. මේ ගැන ඔබේ මතය පැහැදිලි කළ ඛ්ැකිද?පසුගිය කාලයේදී ජනතාව වෙත විශාල ලෙස ආර්ථික හා සහන ප්‍රතිලාභ ලැබුණා. මාර්ග සංවර්ධනය, රැකියා වැඩිවීම, ජීවන තත්ත්වය ඉහළයාම සිදුවෙලා තිබෙනවා.බඩු මිල ඉහළ යාමේ ප්‍රශ්නය සුලබ ප්‍රශ්නයක්. මේ ආණ්ඩුව විතරක් නොවෙයි, වෙන ආණ්ඩුවක් තිබුණත් බඩු මිල ගැටලුව විසඳන්න බැහැ. එදා තිබුණ මිල නොවෙයි අද. අපට මතකයි 2009 දී සහල් කිලෝවක මිල රුපියල් සියය, එකසිය දහය දක්වා ඉහළ ගියා. අද මිල රුපියල් හැටයි, හැත්තෑවයි. මේ විදිහේ තත්ත්වයක් තිබෙන්නේ. ස්වභාවික හේතු වගේම ආණ්ඩුවකට පාලනය කරන්න බැරි හේතුත් තිබෙනවා. මෙය තමයි සාමාන්‍ය තත්ත්වය විදිහට හඳුන්වන්න පුළුවන්.* ජනමාධ්‍ය ආයතනයක් ආරම්භ කළ පුද්ගලයකු විදිහට මෙරට ජනමාධ්‍ය නිදහස පිළිබඳ එල්ල වෙන චෝදනා ගැන ඔබේ අදහස මොකක්ද?මා කලකට පෙර පුද්ගලික ගුවන්විදුලි නාලිකාවක් ආරම්භ කළ පුද්ගලයකු විදිහට මෙරට නාට්‍ය නිදහස පිළිබඳ එල්ල වන චෝදනා බොරු. නාට්‍යවලට ඕනෑතරම් නිදහස තිබෙනවා. අද පුවත්පත් විශාල ප්‍රමාණයක් පළ වෙනවා. ගුවන්විදුලි නාලිකා හතලිස් අටක් තිබෙනවා. රෑපවාහිනි නාලිකා විස්සකට වැඩි ප්‍රමාණයක් තිබෙනවා. මේ මාධ්‍ය සියල්ල ඉතාමත් නිදහස් විදිහට ක්‍රියාත්මක වෙනවා. මාධ්‍ය නිදහස නැහැ. රජයේ බලපෑම් එල්ල වෙනවා කියනවා නම් එය සම්පූර්ණයෙන්ම වැරැදි අදහසක්.* මැතිවරණ ක්‍රමය සංශෝධනයට ලක්විය යුතු බවට කතාබහක් තිබෙනවා. මේ පිළිබඳ අවධානය යොමුව තිබෙනවා. මේ සංවර්ධනය සිදුවිය යුත්තේ කෙසේද?මැතිවරණ ක්‍රමය පිළිබඳ සංශෝධනයක් ඇතිවිය යුතු බවට සමාජයේ මතයක් ඇතිවෙලා තිබෙනවා. ඒ මතයේ යම්කිසි සත්‍යතාවක් තිබෙනවා. ඉදිරියේදී ඇතිවන සංශෝධනයකදී මේ ගැනත් අවධානය යොමුවෙනු ඇතැයි මා බලාපොරොත්තු වෙනවා. මැතිවරණ ක්‍රමයේදී ජනතාව වෙත වගේම දේශපාලනඥයන්ටත් ගැටලු ඇති වෙලා තිබෙනවා.* මැතිවරණ ක්‍රමය ගැන මේ විදිහට කතාබහ කරද්දී යළිත් පළාත් සභා මැතිවරණ පිළිබඳ කතා බහ ඇතිවෙලා තිබෙනවා. මේ විදිහට නිල කාලය සපිරීමට පෙර, පළාත් සභා පැවැත්වීම කෙතෙක් දුරට සාධාරණද?පළාත් සභා මැතිවරණ පැවැත්වීම පිළිබඳ මෙතෙක් නිල අදහසක් පළ වෙලා නැහැ. ඒ නිසා මට ඒ ගැන අදහසක් කියන්න බැහැ. ඒත් මේ ආණ්ඩුව හැමවෙලාවේදීම ප්‍රජාතන්ත්‍රවාදය හා ජන සම්මතවාදය පිළිබඳ විශ්වාසය තබලා තමයි කටයුතු කරන්නේ. රටක මහජන මතය මොකක්ද ජනතාවගේ හදවත්වල ආණ්ඩුව ගැන තිබෙන්නේ මොන වගේ අදහසක්ද? කියන දේ චනගෙන තමයි ප්‍රධාන මැතිවරණ අතර කාලයේදී පළාත් සභා මැතිවරණයක් පවත්වන්නේ. මෙය මහ අපරාධයක් හෝ ප්‍රජාතන්ත්‍ර විරෝධී දෙයක් නොවෙයි. ප්‍රජාතන්ත්‍රවාදය අනුකූල නීත්‍යානුකූ®ල දෙයක්. මේ විදිහේ මැතිවරණ පැවැත්වීමෙන් ආණ්ඩු පක්ෂයට පමණක් නොවෙයි, විපක්ෂයටත් වාසියක් ගන්න පුළුවන්. ඒත් විපක්ෂයට අද එවැනි වාසියක් ලබා ගැනීමට බැරිවෙලා තිබෙන්නේ. ඔවුන්ගේ එකමුතුභාවයෙන් තොරවීම නිසයි. අද විපක්ෂය මැතිවරණයක් ජයග්‍රහණය කරනවා කියා මැතිවරණයක් සඳහා තරග කිරීමටවත් ශක්තියක් නැතිවයි සිටින්නේ.* ආණ්ඩුව මාධ්‍යවලින් මවන චිත්‍රය ගමේ ජනතාව අතර නැතැයි විපක්ෂය කියනවා. රටේ දුරබැහැර ප්‍රදේශයක් නියෝජනය කරන මන්ත්‍රීවරයකු විදිහට මේ චෝදනාවල ඇත්ත නැත්ත මොකක්ද?විපක්ෂය කිය-න්නේ මොකක්ද කියලා අපට තේරුම් ගන්න බැහැ. එජාපය අද ගමට යනවාද කියන එක ප්‍රශ්නයක්. මා දන්නා පරිදිනම් විපක්ෂයේ බහුතරය අද දේශපාලනය කරන්නේ කොළඹ සීතල කාමරවල ඉඳලා. එහෙම අයට ගමේ ජනතාවගේ හදගැස්ම හඳුනා ගැනීමට පුළුවන්කමක් නැහැ. මේ විදිහේ දේශපාලනයක් කරන අය කොහොමද ජනහදවත්වල තියෙන දේ තේරුම් ගන්නේ. ඉස්සර ගම්වලට ගියාම යන්න එන්න පාරක් නැහැ. දරුවට රස්සාවක් නැහැ. ඒත් අද තත්ත්වය හාත්පසින් වෙනස් ගමේ ජනතාවටත් විශාල ලෙස රැකියා උත්පාදනය වෙලා. පාරවල් හැදිලා. මේ වගේ විශාල සංවර්ධනයක් සිදුවුණේ ජනාධිපතිතුමාගේ ආණ්ඩු කාලයේදියි. ගමේ ජනතාව තමන්ගේ ගම්බිම් සංවර්ධනය කළ නිසා ජනාධිපතිතුමාට ස්තුති කරනවා.* නියඟය නිසා වි ගොවිතැන ඇතුළු කෘෂිකර්මාන්තයට හානි සිදුවුවත් ඒ ගැන රජයේ අවධානය යොමුවී නැතැයි චෝදනා එල්ල වෙනවා. මේ ගැන ඔබේ අදහස මොකක්ද?නියඟයෙන් දැඩි බලපෑමක් තාමත් එල්ල වී නැහැ. නියඟය ඇතැම් ප්‍රදේශවලට දැඩිව බලපෑවත්, මේ ගැන ආණ්ඩුවේ අවධානය යොමුවී නැතැයි කියතොත් එය ද්වේෂයෙන් එල්ල කරන චෝදනාවක්. මේ ආණ්ඩුව තරම් ගොවියාට කෘෂිකර්මයට සහාය ලබා දුන් යුගයක් විදිහට මේ යුගය හඳුන්වන්න පුළුවන්. ඒ නිසා ගොවියාගේ ගැටලු, අර්බුද මඟහැර මේ ආණ්ඩුව කටයුතු කරන්නේ නැහැ.* ඔබ මාතලේ දිස්ත්‍රික් සංවර්ධන කමිටුවේ සභාපතිවරයා විදිහට ප්‍රදේශයේ සංවර්ධනය සැලැසුම් කර ඇත්තේ මොන විදිහටද?මාතලේ දිස්ත්‍රික්කය කියන්නේ දිගු කාලයක් බලධාරින්ගේ අවධානයෙන් ගිලිහී ගිය දිස්ත්‍රික්කයක්. මෑතක් වනතුරුම මාතලේ දිස්ත්‍රික්කය තිබුණේ පසුගාමී තත්ත්වයකයි එදා මාතලේ ජනතාවට කාපට් පාරක් කියන්නේ සිහිනයක් ඒත් අද වෙද්දි වේගවත්ව පාරවල් කාපට් කිරීම් සිදුකරමින් තිබෙනවා. මේ කටයුතුවලට බැසිල් රාජපක්ෂ මහතාගේ අමාත්‍යාංශයෙන් විශාල මැදිහත්වීමක් සිදුකරනවා. ඒ ගැන මා මාතලේ ජනතාව වෙනුවෙන් ස්තුතිය පළ කරනවා. අද වෙද්දි විශාල මූල්‍ය සම්පත් ප්‍රමාණයක් මේ ප්‍රදේශයට ලැබිලා තිබෙනවා.ඒ ගැන අප සතුටුවිය යුතුයි. අප අතර දේශපාලන බේද තිබෙන්න පුළුවන්. විරසක වීම් තිබිය හැකියි. එය වෙනම කාරණයක්, එහෙත් මෙතැනදී අප බැලිය යුත්තේ ඒ පටු අරමුණු ගැන නෙවෙයි. දිස්ත්‍රික්කය දියුණු කිරීම පිළිබඳවයි ඉතාමත් නුදුරු දිනෙකදී ජනාධිපතිතුමා මාතලේ දිස්ත්‍රික්කයට එනවා. සංවර්ධන කමිටු රැස්වීමට සහභාගි වීමට එතැනදී අප ජනාධිපතිතුමාගෙන් රජයෙන් ලබා ගන්න ඕනෑ. සහාය ලබා ගන්න ඕනෑ. එතැනදී අප සියලු බේද අතහැරිය යුතුයි. රට බේරා ගැනීමට මුළු රටම එක්සත් වුණානම් අපට ප්‍රදේශයේ දියුණුව වෙනුවෙන්ද එකතුවීමට පුළුවන්කම තිබිය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=f1206272</link>
    <topic/>
    <author>සංවාදය ධම්මික සෙනෙවිරත්න</author>
    <content>විදුලි සංදේශ හා තොරතුරු තාක්‍ෂණ අමාත්‍ය රංජිත් සියඹලාපිටිය මහතා විසින් ලියන ලද උල්පත් පෑන පුවත්පත් තීරු ලිපිය, කෘතියක් ලෙස හෙට (28) අරලියගහ මන්දිරයේ දී ජනාධිපතිතුමාගේ ප්‍රධානත්වයෙන් එළිදැක්වේ . මේ එය නිමිතිකොට ගනිමින් සිදු කළ සංවාදයකි.* උල්පත් පෑන ‘ පුවත්පත්’ තීරු ලිපිය කෘතියක් ලෙස එළි දක්වනවා. මේ තීරු ලිපියේ අනන්‍යතාව හඳුනා ගනිමින් අපි මේ සංවාදයට පිවිසෙමු.?‘ උල්පත් ‘ පෑන තීරු ලිපි එකතුවක්. මේ තීරු ලිපි මඟින් මම සෑම විට ම උත්සාහ කළේ පාඨකයාගේ සිතට දැනෙන සරළ කතාන්දරයක් අපේ තේමාවට අනුව කියන්නයි. මේවා දේශපාලන තීරු ලිපි කියල කියන්නත් පුළුවන්. හැබැයි, මේකෙන් දේශපාලනය ගැන කතා කරන්නේ. ලිපියේ ප්‍රමාණයට සාපේක්‍ෂව සියයට 10ක් , 15ක් හරි 20ක් විතර ප්‍රමාණයක්.මං මේ තීරුව මඟින් වැඩි වශයෙන් කතා කරන්න උත්සාහ කළේ මගේ ම ළමා කාලයේ සහ පාසල් වියේ අත්දැකීම්, ගමේ දී දැකපු විවිධාකාර චරිත ඔවුන්ගේ චර්යාවන් වගේ දේවල්. වර්තමානයට අදාළව තේමාව තෝරා ගත්තත් අපි අත්දකින සමාජමය සිද්ධීන් තරමක් සෞන්දර්යාත්මකව විග්‍රහ කරන්න. මම වෑයම් දරනවා. හැම කෙනෙක්ගෙ ම වගේ හැසිරීම තුළත් සෞන්දර්යාත්මක පැත්තක් තියෙනවා. මේ දේවල් උල්පත් පෑනෙන් ලියැවුණා. මේවා වර්තමානයට ගැළපීමට යාමේ දී තමයි මේ තීරුවට දේශපාලනය සම්බන්ධ වෙන්නෙ.* තීරු ලිපි’ වෙනම ම සාහිත්‍යංගයක් ලෙස වර්ධනය වීමට තරම් ඒවාට ඇති පාඨක ආකර්ෂණය බලවත්. ‘උල්පත් පෑන’ මොන විදිහට වර්ගීකරණය කරන්නද ඔබ කැමැති වෙන්නෙ?මේ තීරු ලිපිය අයිති වෙන්නෙ දේශපාලන තීරු ලිපිය වර්ගයට මේකෙන් සෑම විටෙක ම වගේ් ලොකු දේශපාලන මතයක් මතුකරන්න මම වෑයම් කරනවා. මෙහි දී මම හරියි කියල දකින දෙ කියන්නත් මම උත්සාහ කරනවා. මගේ දේශපාලන, සමාජමය දැක්ම මේක අවසානයේ මම ඉදිරිපත් කරනවා. හැබැයි සියයට 75ක් ම තියෙන්නෙ දේශපාලයට වඩා වෙනස්, රසවත් සමාජ සිද්ධියක්. ඒ නිසා මේක තනිකර ම දේශපාලන තීරු ලිපියක් ලෙස ලඝු කරන්නත් බෑ.තීරු ලිපියක් සාර්ථක වෙන්න නම් පාඨකයා එය කියැවිය යුතුයි. ඇත්තට ම, මේ තීරු ලිපිය වැඩි දෙනෙක් කියවනවා. මේකේ තියෙන වෙනස් බව නිසා තමයි ඔවුන් මේක දේශපාලන තීරු ලිපියක් කියලා බැහැර කරන්නෙ නැත්තෙ.* තීරු ලිපියකට තියෙන අනන්‍යතාවත් එක්ක සාමාන්‍යයෙන් පුවත්පතක තීරු ලිපි පාඨකයා අතර වඩා ජනපි‍්‍රය වෙනවා. ඔබේ තීරු ලිපියට මොන විදියේ ප්‍රතිචාරද තියෙන්නේ?ඇත්තට ම, හොඳ ප්‍රතිචාර තියෙනවා. විශ්වකෝෂගත නිර්වචනයන්ට අනුව තීරු ලිපියකට වචන 250 පටන් 750 පමණ දක්වා යාමට පුලුවන්. හැබැයි තීරු ලිපිය පුවත්පතක පොඩි ඉඩක් අයිති කරගත්තම එය විෂයය පථය හරිම පුළුල්. විශ්වය දක්වා ඕනෑම දෙයක් තීරුවක කතා කරන්න පුළුවන්. ලේඛකයාගේ දක්‍ෂතාව තමයි, තමන්ට ඕනෑ දේ. කතාකරන අතර පාඨකයාට කියැවීමට රුචි වන පරිදි තීරු ලිපිය සකස් කිරීම. ඒක තමයි තීරු ලිපියක තියෙන අභියෝගය. මගේ තීරු ලිපියට යම් පාඨක ප්‍රජාවක් සිටින බව මම දන්නවා.විවිධ තරාතිරම්වල අය හමු වුණා ම ඇමැතිවරයාටත් වඩා ඔවුන් මට ආදරයෙන් කතා කරන්නෙ ඔබතුමාගේ තීරු ලිපිය අපි කියවනවා කියලා. මං ගිය සතියෙත් කියෙව්වා. අපේ ළමයින්ටත් ඒක කියවන්න දෙනවා කියල කියන අයත් ඉන්නවා. මට අපේ ගම, ඉස්කෝලෙ කාලෙ මතක් වෙනවා කියලත් සමහරු කියනවා. අනෙක තමයි, මේ තීරුවේ පාඨක ප්‍රජාව විවිධයි. නොයෙක් තරා තිරම්වල, වයස් කාණ්ඩවල, වෘත්තීන්වල අය එය කියවනවා. ඒ නිසා මේ ප්‍රතිචාර ජීවිතයේ මට ලැබෙන රසවත් මෙන් ම හොඳ ම සම්මාන කියලත් සිතෙනවා.* දේශපාලනඥයෙක් වීම සහ ඇමැතිවරයෙක් වීම ඔබ මේ තීරු ලිපිය මඟින් කීමට හදන කාරණා ඉදිරිපත් කිරීමේ දී ඔබට යම් බාධකයක්, සීමාවක් වී නැති ද?මං තීරු ලිපිය ලියන්නේ සෑම විට ම සිතට එකඟව. කිසිම වෙලාවක මගේ දේශපාලන අවශ්‍යතා වෙනුවෙන්වත් මගේ සිතට විරුද්ධව තීන්දු තීරණ අරන් නෑ. මේ වේලාවේ සමාජයට මේ පණිවිඩය දිය යුතුයි කියල සිතුණා ම මගේ සිතට එකගව මා එය ලියනවා. මේ වේලාවේ කතා කළ යුතු ව මාතෘකාවක් වුණත්, මගේ සිතට එකඟව කතා කරන්න බැරි නම් මා එය ලියන්නේ නෑ. හැබැයි, අපේ දර්ශනය හා වැඩපිළිවෙල තුළ ජීවිතයට අවශ්‍ය බොහෝ දේ තිබෙනවා. උදාහරණයක් හැටියට, ජනමාධ්‍ය ගත්තොත් අපේ රටේ එය ඉතා පුළුල් ලෙස ව්‍යාප්ත වෙලා.කවුරු හරි කියනවා නම් මාධ්‍ය නිදහසක් නෑ කියලා ඒක තනිකරම බොරුවක්. වසර 2005 පටන් 2011 දක්වා බැලුවොත් මාධ්‍යයේ ව්‍යාප්තිය හරිම පුළුල්. අභ්‍යන්තර යුද්ධයක් පැවැති මොනම රටකවත් මේ විදියේ මාධ්‍ය වර්ධනයක් ඇතැයි මා නම් සිතන්නේ නෑ. 2005 දී අපේ රටේ තිබුණේ පුවත්පත් 90ක් පමණයි. 2011 දී එය 168 දක්වා වැඩි වෙලා. 2005 දී රූපවාහිනී සේවා 13ක් තිබෙනවා. 2011 දී 21ක් වුණා. 2005 දී ගුවන් විදුලි නාලිකා 32ක්, දැන් 52 දක්වා වැඩිවෙලා. මේ වැඩි ම හරිය පෞද්ගලික මාධ්‍ය. මේ බොහොමයක් මාධ්‍ය සුබවාදී පැත්තට වඩා අසුබවාදී පැත්ත ගැන කතා කරනවා. මා එය වැරැදියි කියල දකින්නේ නෑ.එසේ කිරීමට වෙනවා. මොකද මේක හරි පුළුල් තරඟයක්, ව්‍යාපාරයක්.අපේ සමාජය බොහෝ විට හුරුවෙලා තියෙන්නේ හොඳ ම දේ කියැවීමට නෙවෙයි. විශේෂයෙන් පවතින රජයකට විශාල අභියෝගයක් තමයි, හොඳ දේ කියන්නේ කොහොමද කියන එක. පාසලක් අලුතෙන් හැඳුවා කියන එකට වඩා පාසලක වහලෙ උළු කැටයක් ළමයෙක්ගෙ ඇඟට වැටුණා කියන එක කියන්න මේ වැඩි දෙනෙකුට සිද්ධ වෙනවා. නැවතත් කියන්නෙ, ඒක වරදක් නෙවෙයි. එහෙම තමයි මේක වෙන්නෙ. මොකද මේක හරිම තරඟකාරී ලෝකයක් . හැබැයි, අර හොඳ දේ කියන්නත් ක්‍රමයක් තියෙන්න ඕන. ඒ නිසා කාට හරි එක කරන්න පුලුවන් නම් එය සමාජමය යුතුකම ඉටු කිරවීමකුත් වෙනවා.* බොහෝ විට පුවත්පත්වල පළ වන තීරු ලිපි කෘතියක් ලෙස පසුව පළවීම සිදු වෙනවා. තරමක් දුරට ඒක සම්ප්‍රදායක් වෙලා. ඔබ එතැනින් වෙනස් වුණා ද?මේ තීරු ලිපි කෘතියක් හැටියට පළ කරන්න කියලා ඉල්ලීම් ලැබුණා. මගේ මිත්‍රයන්ගෙන් පමණක් නෙවෙයි, කලින් කිවා විදියේ විවිධ පාඨකයන්ගෙනුත් ඒ ඉල්ලීම ලැබුණා. මෙය කෘතියක් හැටියට පළ වෙන්නෙ ඒ නිසාම මගේ මිත්‍රයන් එකතු වෙලා තමයි මෙය කළේ. මම මෙයින් ආදාමක් බලාපොරොත්තු වෙන්නෙ නෑ. තීරු ලිපිය පුවත්පතේ සතිපතා පළ වුණත්, යළි යළිත් කියැවීමට තරම් දේවල් මේවායේ අන්තර්ගතයි. ඒ නිසා සාමාන්‍ය සම්ප්‍රදාය අනුව මේක ආදායමක් බලාපොරොත්තුවෙන් කරන වැඩක් නෙවෙයි. අනෙක, පුවත්පතේ සතිපතා පළ වූ දේවල් එක්තැන් කර කියැවීමට මෙය කෘතියක් ලෙස පළවීම නිසා පාඨකයාට ඉඩ ලැබෙනවා.* ඇමතිවරයෙක් දේශපාලනඥයෙක් හැටියට ඔබ කාර්ය බහුලයි. සාහිත්‍ය පරිශිලනය කිරීමට තරම් වේලාවක්, නැඹුරුවක් තිබෙනවාද?මම මහා සාහිත්‍යකරයෙක් නම් නෙවෙයි. හැබැයි මට ලැබෙන ඉඩකඩ මේ තීරු ලිපි ලියන්න මම යොදා ගන්නවා. මේකෙදි දැවැන්ත පොත්-පත් පරිශීලනයක් කරන්න තරම් හැකියාවක් නෑ. ඒ සඳහා වේලාව ගත කිරීමත් පහසු නෑ. අනෙක් අයට එහෙම කරන්න කියනවා නෙවෙයි, නමුත්, මගේ ශෛලිය අනුව බොහෝ විට තීරු ලිපියට ගන්නේ මගේම අත්දැකීමක්. ඒකට වර්තමාන දේශපාලන කාරණත් එකතු වෙනවා. මේ ලිවීමේ දී මම මගේ කාර්යබහුලත්වය ඊට හරස් කරගන්නෙ නම් නෑ. කෙටි වේලාවක් තුළ ලියැවුණත් යලි යළි කියනවා මම කීමට අවශ්‍ය දේ කියැවුණද කිය බලනවා. සමහර විට ඒ වාහනයේ යන අතර, නැත්නම් වෙනත් වැඩක යෙදෙමින් වුණත් වෙන්න පුලුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=f1206273</link>
    <topic/>
    <author>රන්ජන් අමරරත්න</author>
    <content>ගියවර “කට ගැස්ම” තීරයට විවිධ චෝදනා හා විවේචන එල්ල විය. ඒ – හර්මන් හෙස නම් කීර්තිමත් ලේඛකයාගේ සිද්ධාර්ථ නම් කෘතිය ගැන අප දරන මතයක් සම්බන්ධයෙනි. පොළොන්නරුවේ විදුහලක ගුරුවරියක් දුරකථනයෙන් පත්‍ර කාර්යාලයට කතා කොට; රන්ජන් අමරරත්න නමැත්තා සිද්ධාර්ථ පොතවත් නො දැක ඒ පිළිබඳ බොරු ප්‍රවාද ගොඩනඟන බවක් කියා ඇත.තව ද ගුරුතුමියගේ සිසුන් නොයෙක් විමසීම් කරන බව ද, ඒ – ඉදිරියෙහි එතුමිය තුෂ්ණීම්භූත වන බව ද කියා ඇත. උගත් ගුරුතුමිය කැලණිය විශ්වවිද්‍යාලයයෙහි උපාධිධාරිනියක් බව ද තවදුරටත් පෙන්වා දී ඇත.මේ ගුරුතුමියගේ ගෝල – බාලයන් ගැන බලවත් ප්‍රසාදයක් අප සිත්හි පහළ වේ.ලෝකයේ විශිෂ්ට නවකතාවක් ගැන ද එහි කතුවරයා ගැන ද විමසන්නට තරම් විඥානයක් ඔවුන් සතු වේ. සිසුන්ගේ විචක්ෂණය තවදුරටත් දියුණු කිරීම යහපත් ය. සාම්ප්‍රදායික ගුරුන් ඉක්ම ගොස් ස්වයං අධ්‍යයනයක යෙදෙන්නැ’යි අපි මේ සිසුනට යෝජනා කරමු. ඒ සඳහා හොඳ උත්තේජකයක් හර්මන් හෙසගේ ජීවන චර්යාවෙන් ලබාගත හැකි බව ද පෙන්වා දෙමු.පොළොන්නරුවේ ගුරුතුමිය පමණක් නො ව, තවත් ගුරුවරු දහ - දොළොස් දෙනෙක් දුරකථන මාර්ගයෙන් මගේ නිවසට කතා කළහ. ඔව්හු විවිධා’කාර ප්‍රශ්න නඟති. අප හිතවත් කපිල කුමාර කාලිංග මහතා ද දිනමිණ කර්තෘතුමාට කියා ඇත්තේ රන්ජන්ට වැරැදී ඇති බව ය. වැරැදී ඇත්තේ කාටදැ’යි සොයා බලමු.හර්මන් හෙසගේ සිද්ධාර්ථ කියැවීම සඳහා ශ්‍රී ලංකාවේ භාවිත ප්‍රධාන පරිවර්තන හතරක් තිබේ. දෙකක් ඉංග්‍රීසි පරිවර්තන ය.දෙකක් සිංහල පරිවර්තන ය. එක් ඉංග්‍රීසි පරිවර්තනයක් Hilada Rosner ගේ ය. (1951 – මුල් ම පරිවර්තනය ලෙස සැලකේ.) අනෙක් පරිවර්තනය Kathleen helal හා Cynthia Brantly Johnson යන දෙදෙනාගේ ය. (2008) එක් සිංහල පරිවර්තනයක් දයාරත්න ගරුසිංහගේ ය.1974 – මුල් ජර්මන් කෘතියෙන් පරිවර්තනය කළ බව පැවසේ.) අනෙක් පරිවර්තනය සුසිල් සිරිවර්ධන හා එස්. විජේසූරිය යන දෙදෙනාගේ ය. මේ එකිනෙක පරිවර්තන අතර සුළු - සුළු වෙනස්කම් ද පවතී. සිද්ධාර්ථ මුල් කෘතිය ජර්මන් බසින් ලියැවුණු බව කව්රුත් දනිති.“Novella” යන ගද්‍ය ප්‍රභේදයෙන් සිද්ධාර්ථ හැඳින්වේ. එහි අර්ථය සංක්ෂිප්ත ගද්‍ය කාව්‍යය යන්න ය. ආඛ්‍යායිකාව යන වචනය ද යෙදිය හැකි ය. මෙබඳු ගද්‍ය කාව්‍යයක යටි පෙළ වටහාගැනීම සඳහා ආඛ්‍යානයේ රූපක, නිරූපණ, සංකේත, වාක්‍යාංශ, වාක්‍ය රටා, රිද්මය, ශෛලිය යන සියල්ල සියුම් ලෙස නිරීක්‍ෂණය කළ යුතු ය. තව ද හර්මන් හෙසගේ සිද්ධාර්ථ කෘතිය දාර්ශනික පදනමක් මත විස්තාරණය වන බැවින් ඔහුගේ දර්ශනය හා අරමුණ ද හඳුනාගත යුතු ය. මෙහි තර්කනය බුදු දහම හා හින්දු දහම අතර සිදු වන බැවින් එකී ආගම්වල හරය ගැන යම් වැටහීමක් තිබීම ද වැදගත් ය.සිද්ධාර්ථ නවකතාව ගැන ද එහි කතුවරයාගේ දර්ශනය ගැන ද බරපතළ සංවාද පැවැතියේ පෙරදිග නො ව අපරදිග ය. ඇමෙරිකාවේ, එංගලන්තයේ, ප්‍රංශයේ විශ්වවිද්‍යාලවල ද, ආගම හා දර්ශනය උගන්වන උසස් අධ්‍යාපන ආයතනවල ද සිද්ධාර්ථ පිළිබඳ සංවාදය අදත් පවතී. යුදෙව් දහම අනු ව, ක්‍රිස්තියානි දහම අනු ව, හින්දු දහම අනු ව හා බුදු දහම අනුව ද සිද්ධාර්ථ තේරුම් ගැනීම සඳහා ප්‍රයත්න දරා ඇත. ඇතැම් විට දීර්ඝ සංවාද පවත්වා ඇත.එක් මතයකින් ප්‍රකාශ වන්නේ සිද්ධාර්ථ නම් තරුණයා බෞද්ධ දර්ශනය ද ප්‍රශ්න කරන බව ය. එහෙත් එය පිළිගත නො හැකි ය. මේ කෘතියේ කිසිදු තැනෙක බෞද්ධ දර්ශනය ප්‍රශ්න කිරීමකට ලක් වන්නේ නැත. ඒ ගැන සැකයක් සිද්ධාර්ථ තුළ නැත.“මම එක මොහොතක දී වත් ඔබ වහන්සේ සැක නොකළෙමි.” – සිද්ධාර්ථසිද්ධාර්ථ නම් බ්‍රාහ්මණ තරුණයා බුදු දහම වෙතින් උගත් වැදගත් පාඩමක් තිබේ. එනම්; තමාගේ විමුක්තිය තමා විසින් ම සොයා ගත යුතු බව ය. එය ධර්මය හැදෑරීමෙන් කළ නො හැකි ය. එය දැනුමෙන් කළ නොහැකි ය. එය කළ හැක්කේ් ප්‍රත්‍යක්ෂය තමා විසින් ම මනා කොට අවබෝධ කර ගැනීමෙන් ය.සකුඤාවෙන් හා මනසින් ද යුක්ත වූබඹයක් පමණ වූ මේ සිරුරෙහි මලෝකයත්, ලෝකයේ හටගැන්මත්,ලෝකයේ නැතිව යෑමත්, එහි මනැතිවීමට හේතු වන මාර්ගයත් පණවමි.- බුදුන් වහන්සේහර්මන් හෙස යනු මූලික වශයෙන් සොයන්නෙකි. ගවේෂණය කරන්නෙකි. ඔහු මුල් කාලයේ සිට ම ප්‍රධාන ගැටලු තුනක් පසුපස හඹා ගියේ ය.i. ලෝක සාමය හා එක්සත් බව ඇතිකිරීමේ මාර්ගය කුමක් ද?ii. පුද්ගල සංවරභාවය හා විනය ඇති කරගත හැකි නියම මාර්ගය කුමක් ද?iii. දුකෙන් මිදී ආත්ම විමුක්තිය ප්‍රත්‍යක්ෂයෙන් අවබෝධ කරගත හැකි පිළිවෙළ කුමක් ද?හෙස මේ ගැටලු තුනට පිළිතුරු සෙවීම සඳහා තමාගේ මුළු ජීවිත කාලය ම කැප කළේ ය. ඔහුට මුලින් ම අසන්නට හා කියවන්නට ලැබෙන්නේ පෙරදිග - භාරතයේ චින්තන ධාරාවන් ය. ඔහුගේ සීයා ඉන්දියාවේ පූජකවරයෙකි. ආචාර්ය උපාධියක් ලබාගත් භාෂා විසි ගණනක් දැන සිටි ප්‍රාමාණික උගතෙකි. මව - පියා ඉන්දියන් ය. සීයාගේ විශාල පුස්තකාලයෙහි වූයේ චීන හා ඉන්දියන් දර්ශන පිළිබඳ තඩි පොත් ය.මේවා කියවන – අසන හෙස ඉන් තෘප්තියට පත් නො වී නිට්ෂේ, සාත්‍රේ, කැමූ, කියෙකගාඩ්, නිමේෂ්, කාල් යුං, ජේ. බී. ලෑන්, ගර්තේ වැනි අය ද හදාරයි. ඔහුගේ ගැටලුවලට පිළිතුරු නො ලැබේ. හෙස යාන්තමින් තෘප්තිමත් වන්නේ බුදු දහම ගැන ය. ඊළඟට ඔහු බුදු දහම හා හින්දු දහම ගැඹුරින් හදාරන්නට පටන් ගනී. ඊටත් පසු ඔහුගේ ගැඹුරු හැදෑරීමට පාත්‍ර වන්නේ බෞද්ධ දර්ශනය යි.හර්මන් හෙස සිද්ධාර්ථ ලියන කාලයෙහි ඔහුගේ ප්‍රධාන තේමාව වන්නේ ආත්මීය සැනසීම සපයා ගත හැකි මාර්ගය යි.ඔහු හින්දු ධර්මයේ ආචාර විධි හා දැඩි හික්මීමත් බෞද්ධ දර්ශනයේ යථාර්ථවාදී නිදහස් මාර්ගයත් දැඩි ලෙස වැලඳ ගත් බව පෙනේ. එයිනුදු සිදුහත් චරිතය හා එම චරිතයේ චර්යාවන් ඔහුගේ් සැලැකිල්ලට ලක් විය. ඔහු සිද්ධාර්ථ සොයමින් පෙරදිගට පැමිණෙයි. 1911 දී ශ්‍රී ලංකාවට ද එන ඔහු ථෙරවාදී බුදු දහම, ජාතක කතා, භගවත් ගීතා පමණක් නො ව සඳකිඳුරු දා කව පවා හද­ාරයි. මේ තොරතුරු හෙළිදරව් වන්නේ 1911 පෙරදිග චාරිකාවෙන් පසු හෙස ලියා තබන දින සටහන්වලිනි.සමස්තය විග්‍රහ කරන විට පැහැදිලි වන්නේ ඔහුගේ පරම දර්ශනය බෞද්ධ දර්ශනය බව ය. ඔහුගේ පරමාදර්ශී චරිතය සිද්ධාර්ථ බව ය. හෙවත් බෝසත් - සිදුහත් බව ය. ඔහු ගේ පෞද්ගලික ජීවිතයට එබී බලන විට පැහැදිලි වන්නේ අන්ත දෙකෙහි ම කලකිරීමක්. පශ්චාත්තාපයක් හෙසට තිබුණු බව ය. හෙස දිවි නසා ගන්නට ගියේ ය. කිහිප වරක් විවාහ වුණේ ය. කිහිපවරක් දික්කසාද වූයේ ය. ජීවිතය යනු සැනසීමක් නැති කරදර ගොඩක් බව ඔහු බොහෝ තැන්වල ලියා තිබේ.සිද්ධාර්ථ විග්‍රහ කරන බටහිර විචාරකයෝ ප්‍රධාන ප්‍රවාද හතරක් ගොඩනඟා තිබේ.i. සිද්ධාර්ථ යනු ආත්මීය සැනසීම සොයමින් දීර්ඝ චාරිකාවක යෙදෙන සන්නාසියකුගේ ජීවිත නිරූපණය යි.ii. සිද්ධාර්ථ යනු බ්‍රාහ්මණ ජීවිතයත් බෞද්ධ චර්යාවත් එක ම වේදිකාවක දී ගැටීමට සලස්වන අපූරු නව ප්‍රබන්ධයකි.iii. සිද්ධාර්ථ යනු තමාගේ විමුක්තිය තමා විසින් ම සාක්ෂාත් කර ගනු ලබන – අර්ථ සිද්ධිය ජයගත් සාර්ථක පුද්ගලයකුගේ චරිත නිරූපණය යි.iv. සිද්ධාර්ථ යනු බෝසත් - සිදුහත් (ගෞතම බුදුන්) චරිතය ම වෙනත් අයුරකින් නිරූපණය කිරීමකි.මේ ප්‍රවාද හතර සඳහා ම හේතු - සාධක සිද්ධාර්ථ කෘතියෙන් උකහා ගත හැකි ය. එහෙත් සමස්තයක් ලෙස සිද්ධාර්ථ ගද්‍ය කාව්‍යය විග්‍රහ කරන විට ද, කර්තෘගේ දර්ශනය හා අරමුණු වටහාගන්නා විට ද iii හා iv ප්‍රවාද වඩාත් සාධාරණ හා නිවැරැදි බව වටහා ගත හැකි ය. හෙස අන්ත දෙකක චරිත දෙකක් ඝට්ටනය කිරීමට ද, මැද මාවත හඳුනා ගැනීමට ද වෑයම් කරයි. ගෝවින්ද හා සිද්ධාර්ථ අතරට ද එම ගැටුම පවතී. සිද්ධාර්ථගේ ආත්මය තුළ ද එම ගැටුම පවතී.හෙසගේ තවත් කතා කිහිපයකින් ද මේ ගැටුම නිරූපණය වේ. අන්ත දෙක ප්‍රත්‍යක්ෂයෙන් වටහාගෙන මැදුම් පිළිවෙත වෙත ගමන් කරන පැහැදිලි දර්ශනය ඇත්තේ බෞද්ධ දර්ශනය තුළ ය. එය වටහා ගන්නේ සිදුහත් ය. දේශනා කරන්නේ බුදුන් වහන්සේ ය. (ප්‍රථම ධර්ම දේශනය)Jonalhan Smith නම් විචාරකයාගේ අදහසට අනුව සිද්ධාර්ථ යනු බුදුන්ගේ චරිතය වෙනත් විලාසයකින් නිරූපණය කිරීමකි. ඔහු ජපානයේ හයිකු පද්‍ය රැසක් නිදසුනට ගනිමින් ඒ බව සනාථ කරයි. ඔහුගේ මතය පිළිගත හැකි ය. සිද්ධාර්ථගේ ස්වයං තර්ක, ස්වයං විචාර, සිදුහත්ගේ ආත්ම කථනයට සමාන ය.ඔහුගේ තර්කනයට සමාන ය. වෙනසකට ඇත්තේ මේ කතාව ජර්මන් රොමෑන්තිකවාදයට අනුව ගොඩනැඟීම හා ඊට අනුව චරිත නිරූපණය කිරීම ය. නවකතාවේ විලාසයට අනුව මේ සිද්ධාර්ථ නම්; චන්න කෝ? කන්තක අශ්වයා කෝ? යශෝධරා කෝ? ගෞතම බුදුන් වෙන ම චරිතයක් වූයේ කෙසේ ද? යන විමැසීම් කිරීම වැරැදි සහගත ය. හර්මන් හෙස මූලික වශයෙන් සිය කතාවට පාදක කර ගන්නේ සිදුහත් විමුක්තිය සොයා යන මාර්ගයේ පිළිවෙළ ය. නැතහොත් එහි හරය යි. එනම්; තමාගේ විමුක්තිය තමා ම ප්‍රත්‍යක්‍ෂයෙන් දැන ගත යුතු ය යන සිද්ධාන්තය යි.හර්මන් හෙස සිය ගද්‍ය කාව්‍යයේ ප්‍රධාන චරිතය හැඩගස්වන්නේ සිදුහත්ගේ චරිතයට සමගාමී ලෙස ය. සිදුහත් සිය බිරිය හා කුළුඳුල් දරුවා හැර දමා විමුක්තිය පතමින් ගිහි ගෙය හරී. මේ අභිනිෂ්ක්‍රමණය සිද්ධාර්ථ විසින් ද කරනු ලැබේ. කමලා හා නූපන් දරුවා අතහරින හෙතෙම නදී තෙර භාවනාවට යයි. සිදුහත් නදී තෙර වැලි තලාවේ සිට ආත්මීය විමුක්තිය හා නිදහස සොයයි. සිද්ධාර්ථ ද ගං තෙරට පැමිණ තොටියා සමඟ සංසාරය ගැන කතා කරති. සිදුහත් දුක - සැප යන අන්ත දෙකම ප්‍රත්‍යක්‍ෂයෙන් හඳුනා ගනී. සිද්ධාර්ථ ද මේ දෙක ම හඳුනා ගනී. සිදුහත් බෝ ගසක් මුල සිට චිත්ත ගවේෂණය ආරම්භ කරයි. සිද්ධාර්ථ අඹ ගසක් මුල සිට අවසන් තීන්දුවට පැමිණෙයි.හර්මන් හෙස සිදුහත් චරිතය සිද්ධාර්ථ වෙත ආරෝපණය කරනුයේ ඓතිහාසික සාධක හෝ මතුපිට කරුණු හෝ සංසන්දනය කරමින් යැයි සිතුවහොත් එය නො මඟ යෑමකි. ගෞතම බුදුන්ගේ දේශනාවේ ඇති හරය කැටි කොට එය සිද්ධාර්ථගේ චරිතය තුළින් ඉස්මතු කිරීමට හර්මන් හෙස වෑයම් කරයි. එය ව්‍යාජයක් හෝ විකාරයක් හෝ වන්නේ නැත. මේ ගද්‍ය කාව්‍යයෙහි නාටකීය ස්වරූපයත්, කාව්‍යමය ස්වරූපයත් නිසා සිද්ධාර්ථ චරිතයේ ඇති සිදුහත් ලකුණ බොහෝ විට වැසී යයි.එහෙත් හොඳ නිරීක්‍ෂණයක් ඇති කෙනකුට මේ නම් සිදුහත් ම යැයි වැටහෙනු ඇත. ගෞතම බුදුන් මෙහි නිරූපණය වන්නේ සත්‍යය, යථාර්ථය, ධර්මය, දර්ශනය යන සංකේතයක් ලෙස පමණි.ඉලක්කම්, වර්ෂ, සූත්‍ර හා හුදු තර්ක කෙරෙහි පමණක් විශ්වාසය තබන කෙනකුට සිද්ධාර්ථ නවකතාවේ යටි පෙළ තේරුම් ගත නො හැකි ය. කෙසේ වුව අදටත් මේ පිළිබඳ සංවාදය නිම වී නැත. හෙස සිද්ධාර්ථ ලිවීම ආරම්භ කරනුයේ 1919 දී ය. ඒ ස්විස්ටර්ලන්තයේ හුදෙකලා නගරයක සිට ය. ඔහු පළමුව මේ කතාවේ දීර්ඝ කෙටිකතාවක් ලෙස සකස් කළ බව කියැවේ.1922 අවසන් වනතුරුම ඔහු මේ කෘතිය නැවත – නැවත සංශෝධනය කරමින් නැවත – නැවත ලිය යි. මේ කාලය තුළ ඔහුගේ ප්‍රධාන භූමිකාව වන්නේ සිදුහත් ය. ඔහුගේ ජීවිතය පුරා ආත්මය සේ බැඳී සිටින චරිතය සිදුහත් ය. සිද්ධාර්ථ යනු ඒ බෝසත් ම මිස අන් කවරකු හෝ නොවේ.පුලින තලයේ ශරීරයට දුක් දෙමින් විමුක්තිය සොයන සිද්ධාර්ථ උපවාස කරයි. නැවත ඒ මඟ හැර කමලා සමඟ සැපදායී කාම ජීවිතයක් ගත කරති. එහෙත් නිදහස හා විමුක්තිය නො ලැබේ. සිද්ධාර්ථ නැවත යථාර්ථය දෙසට හැරෙයි. ඔහුට ගෝවින්ද මුණ ගැසෙයි. ඔහු ළඟ නවතින සිද්ධාර්ථ ජීවිතයේ අරමුණත්; ආත්මයේ විමුක්තියත් හඳුනා ගනී. හෙතෙම යාන්තමට සිනා සේ.(මේ සිදුහත් යැයි හඬගා කිව යුතු ද?).</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>27</day>
    </date>
    <link>http://www.dinamina.lk/2012/06/27/_art.asp?fn=f1206274</link>
    <topic>ප්‍රබුද්ධ සංචාරකයන්ගේ අනාගත තේරීම Colombo ity</topic>
    <author>සංස්කරණය -චතුරිකා ගමගේ</author>
    <content>මම අධ්‍යාත්මික සුවය පතා සංචාරයෙහි යෙදෙන සංචාරකයෙක්මි. පහසුකම් සහිත නිසංසල - නිදහස් නගරයක් සොයා දෙන්නැ’යි දෙවියන්ගෙන් ඉල්ලා සිටියෙමි.ඔව් මගේ ගවේෂණය සාර්ථක ය!ලන්ඩන් යනු පුරාණ රාජකීය නගරයෙකි. දැන් එය වයස්ගත ය. නිව්යෝර්ක් තදබදය වැඩි ය. හොංකොං තදබදය වැඩි ය. පැරිස් පෙම්වතුන්ගේ නගරයෙකි. ඩුබායිවල ඇත්තේ උස් ගොඩනැඟිලි පමණි. සිංගප්පූරුව සූදු අන්තුවන්ගේ තෝතැන්නක් වී තිබේ. දෙවියන් වහන්සේ මට ශ්‍රී ලංකාවේ colombo city නගරය තෝරා දී තිබේ.මම විජේවර්ධන මාවත දිගේ ඇවිද යමි. එහි ඇති පිළිවෙළ, නිහඬතාව හා හරිත උයනෙහි සිසිල මගේ ගත මෙන් ම සිත ද නිවාලයි. මංමාවත් ශුද්ධ වතුරෙන් සෝදාහරින ලද නිල්වන් ගංගාවන් සේ ය. රථ - වාහන එක පෙළට එක ම පැත්තට ගමන් ගනී. හදිස්සියක් නැත. සියල්ල නිහඬ ය ශාන්තය.මෙහි වීථි දෙපස පිහිටි හරිත උයන් ද සුපිරිසුදු පදික වේදිකා ද මගේ සිත් පැහැර ගනී. අතිනත ගත් පෙම්වතුන් උයන් යටින් සෙමෙන් සෙමෙන් පා ඔසවනු දකින්නට ලැබේ. නගරය මැද පිහිටි අපූරු විල ලොව කොතැනක හෝ ඇති නගරයක නො පිහිටි භෞතික සාධකයකි.මෙහි යනෙන ජනී - ජනයාගේ් සිනහව, ආචාරශීලී බව දිව්‍ය - ලෝකයෙන් ලැබුණු සම්පතක් බඳු ය. මම ඉදිරියට ම යමි. ලෝටස් කුළුණ තෙක් යමි. එහි උස ම - උස මුදුනතට නඟින විදුලි සෝපානය මට පෙනේ. මම ඒ වෙත ගමන් කරමි. ඉනික්බිති කුළුණ මත පිහිටි පාවෙන අවන්හලට ඇතුළු වෙමි. ජීවිතයත් - ආත්මයත් සනහාලන සැපය හා නිදහස එතැන තිබේ.අප ඉහතින් සටහන් කරන ලද්දේ 2015 දී හෝ 2016 දී හෝ යුරෝපීය සංචාරකයකු ශ්‍රී ලංකාවේ කොළඹ ගැන ලියා තබන්නට නියමිත සටහනකින් ස්වල්පයකි.කොළඹ යනු මීට වසර පන්සියයකට පමණ පෙර ඝන කැළෑවකි. එහි අලි - ඇත්තු වාසය කළහ. එහෙත් කුඩා නැව් තොටක් එහි තිබිණි. පෙරදිග සංචාරකයෝ හා වෙළෙන්දෝ ඉඳ - හිට එහි සේන්දු වූහ. කොළඹ මුළු ලෝකයට ම විවෘත වූයේ 1505 න් පසු ය. නැවත එය දියුණුවේ අඩිතාලම ලැබුයේ ඉංග්‍රීසි පාලන සමයේ ය. නිදහසින් පසු එය ශ්‍රී ලංකාවේ අග - නගරය විය. 2025 පමණ වන විට කොළඹ යනු ලෝකය පුරා සංචාරකයන්ගේ හා ආයෝජකයන්ගේ ආකර්ෂණය දිනාගත් අංක එකේ නගරයක් වනු ඇත.නගර අලංකරණය විප්ලවයකි. වත්මන් නාගරික විප්ලවයේ ඉදිරියෙන්ම සිටින්නේ දකුණු කොරියාවේ සියොල්, චීනයේ ෂැංහයි, ඕස්ට්‍රේලියාවේ සිඩ්නි අගනගරයන්ය. ඒවායෙහි ඉතා හොඳ ආයෝජන සහ සංචාරක ආකර්ණයක් පවතී. ඉහළ ජීවන මට්ටමක් පැවතීම සහ සමාජ ඒකාබද්ධතාව වර්ධනය එහි ලක්ෂණ වෙති.ශ්‍රී ලංකාවේ අගනගරය කොළඹ නගරය කොට්ඨාස 15 ක එකතුවෙකි. කොළඹ බහු නගරයකි. ජනාවාසයකි, ආර්ථික මධ්‍යස්ථානයකි. කර්මාන්ත ශාලා පරිශ්‍රයක රැකියා වෙළඳපොළකි. සංචාරක පුරවරයකි. වෙළෙඳ නගරයකි. ජාත්‍යන්තර නාවික මධ්‍යස්ථානයකි. කොළඹ කේන්ද්‍ර කර ගනිමින් මහා මාර්ග පද්ධතිය, දුම්රිය, බස් රිය, ප්‍රවාහන සේවා, ගමනාගමන පහසුකම් රට පුරා විහිදී පවතී. ගුවන් සේවා සැපයීම සහ ආයෝජකයින්, සංචාරකයින් මුලින්ම පැමිණෙන්නේ අගනුවරටයි.කොළඹ නගරය ලෝකයේ අංක එකට ගෙන ඒමේ ක්‍රියාවලියේ මෙහෙයුම්කරු ආරක්ෂක ලේකම් ගෝඨාභය රාජපක්ෂය. ඔහු එල්ලය බලා වැඩ කිරීමට දනී. අනාගත ‍ලෝතයේ සංචාරක ව්‍යාපාරය ද ආයෝජන ගනුදෙනු ද වටහාගෙන සිටින ඔහු ඊට ගැලපෙන ලෙස කොළඹ නගරය සැලසුම් කරමින් සිටීආර්ථික සහ ජන ජීවිත සංවර්ධනය රටක සංවර්ධනයේ ප්‍රතිලාභ වේ. ආර්ථික සංවර්ධනයේ නිර්නායක ලෙස ගැනෙන විදෙස් ආයෝජනය, සංචාරක ප්‍රතිලාභ, ජන ජීවිතවල ප්‍රතිලාභ, යටිතල පහසුකම් යන කාරණා ගැන සැලකීමේදී එකිනෙකට බැඳුණු සමස්ත ක්‍රියාදාමයක් කොළඹ නගරයේ නොතිබුණි. ජන ජීවිත ගැන සැලකීමේදී ජීවන රටාව විකෘති වී තිබුණි.බොහෝ පවුල්වලට යටිතල පහසුකම් ද නොතිබුණි. මූලික අවශ්‍යතා , ප්‍රියමනාප ඉඩකඩ සහිත නිවසක්. වැසිකිළි පහසුකම් , කුණු බැහැර කිරීමේ පිළිගත් ක්‍රම , සනීපාරක්ෂක පානීය ජලය, නාගරික ජන ජීවිත මුහුණ දෙන පොදු තත්ත්වයයි. විවෘත ආර්ථිකය සමඟ කොළඹ නාගරිකකරණය දැඩි පිඩාකාරී විය. නගරයේ සියලු මාර්ග, මාවත්, කෙටි මාවත්, ලාබදායි වෙළඳාමට යොමු විය. ඒ අනුව මාර්ග සහ මාවත් දෙපස ලාබදායි වෙ‍ෙළඳාම වෙනුවෙන් වෙ‍ෙළඳ කුටි බිහි විය. බොහෝ සදාචාර විරෝධි ගනු දෙනු සිදු වූයේ මේවායෙහියබ්ලූ මැන්ඩල් කුණු කන්ද, මහරගම - නාවින්න කුණු කන්ද, රාජගිරිය කුණු කන්ද කාලයක් පුරා කොළඹ නගරයේ වූ කසළ කඳුය. කිලෝමීටර් ගණනාවකට දුගඳ හමන මේ කුණු කඳුවලට අමතරව තැන තැන ගොඩ ගැසුණු කසළ ගොඩවල්ය. අපිරිසුදු වීථි දෙපස ගරා වැටෙන පෙට්ටි කඩ, කන් බිහිරි කරවන පදික වෙ‍ෙළඳුන්ගේ හඬ, නගරය මැද අපවිත්‍ර ඇළ මාර්ග, කිසි නඩත්තුවක් නොකිරීම නිසා වැසී ගොස් තිබූ ඇළ මාර්ගවල කාලවර්ණ ජලයෙන් හමන දුඟද ඒ කොළඹ තිබූ පරිසරයයි.ජලය බැසයන කාණු පද්ධති නඩත්තු නොකිරීමෙන් වැසි දිනවල දී ගංවතුර තර්ජන, ඇළ මාර්ග දෙපස අනවසර පැල්පත්, අශෝභන හා අක්‍රමවත් මුඩුක්කු ගෙවල්, සීමිත ඉඩකඩක විශාල පිරිසක් විසීමෙන් වන සෞඛ්‍ය ගැටලුවලින් පීඩාකාරි හා කටුක ජීවිත ඉතා සංවේදී කාරණා විය.දෙස් විදෙස් සංචාරකයින් ආකර්ෂණය කර ගැනීමේ කලාගාර, කෞතුකාගාර, රංගශාලා, විනෝදවීමේ අවස්ථා, ආකර්ෂණීය පොදු ඉඩකඩ, නිදහසේ ඇවිදීමට හැකි වීම, යටිතල පහසුකම්, පාරිසරික ගුණාත්මකභාවය, ඓතිහාසික වැදගත් උරුමයන් හා නාගරික හරිත කලාප ආරක්ෂා කර ගැනීම, ජලය හා කුණාටු ලෙස එන ජල ප්‍රවාහයන්ට මුහුණදීමේ සහ ඒවා පිරිසුදු කිරීම, නැවත භාවිතය ක්‍රම ඇතුළත් ජල කළමනාකරණ ක්‍රමයක්, ප්‍රවාහන ජාලය, මංසන්ධි සැපයුම් ක්‍රමයක්, ගොඩනැඟිලි සහ නිවාස සඳහා නව මූලධර්ම ක්‍රියාවලියක් ඇතුළුව ක්‍රමෝපායන් ගණනාවකි.මේ වන විට අනවසර පැල්පත්, මුඩුක්කු ජනතාව වෙනුවෙන් ක්‍රියාත්මක විශේෂ නිවාස ව්‍යාපෘතියකි. ජීවන මාර්ග සහ ව්‍යාපාරික අවස්ථා සැලසීමද සමඟ හරිත සහ තුලිත සංවර්ධනය සඳහා ව්‍යුහාත්මක සැළසුමකි. මෙම නාගරික සමස්ත සැළසුම නිවාස, ජල හා අපද්‍රව්‍ය කළමනාකරණය, ජෛව විවිධත්වය, යටිතල පහසුකම්, ජල පහසුකම්, බලශක්තිය යනාදියෙන් සමන්විත වෙයි. මෙම සංකීර්ණ අභියෝගය සම්බන්ධයෙන් කටයුතු කිරීමේදී රාජ්‍ය , පෞද්ගලික හා මහජන අංශයන්ට පැවරෙන වගකීම අතිවිශාලය.කොළඹ නගරය සීමාසහිත වූ වර්ග කිලෝමීටර් ප්‍රමාණයකින් යුක්ත වේ. සම්පත් සීමිතය අවශ්‍යතාවන් සීමාරහිතය. දශක ගණනාවක් පුරා පවතින නාගරික ගැටලුවලට විසඳුම් ලබාදිය යුතු අංශ ගණනාවකි. නාගරික දරිද්‍රතාවය සමඟ බැඳුණු පැල්පත් ජීවිත මුදාගැනීම විශාල ගැටලුවකි. ඡන්ද පදනම මත සහ පටු දේශපාලන අරමුණු ඇතිව මෙම ජීවිත දඩමීමා කොටගෙන දේශපාලන ව්‍යාපෘතිවල සිරකොට තිබූ. අඩු ආදායම්ලාභී එම පවුල් දස දහසක් වෙනුවෙන් නිවාස ව්‍යාපෘතියකි.එම නිවාස ව්‍යාපෘතිය මූලික පහසුකම්වලින් සමන්විතය. කොළඹ නගර සංවර්ධනය සිදු කෙරෙන්නේ සුන්දරත්වය ද සමඟිනි. බේරේ වැව, නිදහස් චතුරස්‍රය, ලන්දේසි රෝහල, තුරඟ තරග පිටිය, සෙත්සිරිපාය මේ වනවිට නිමකොට ඇති සහ සංවර්ධනය වෙමින් පවතින ව්‍යාපෘතීන්ය.දිනපතා කොළඹ නගරයට පැමිණෙන දස දහස් ගණනක ජනතාවගේ නෙත සිතට විඩාව ගෙන දෙන කොන්ක්‍රීට් මහ පොළොව සහ ගොඩනැඟිලිද ඒවායින් නික්මෙන ගිනි රශ්නය මකා දමා නිල්වන් ගහ කොළ, සහ සුන්දර රටාවන් මවන තණ පිඩලි බොහෝ තැන්වල දක්නට තිබේ. විනෝද වීමට පාපැදිකරුවන්ට, ව්‍යායාමවල යෙදෙන්නන්ට, කුඩා දරු දැරියන්ට, වයෝවෘද්ධ අයට, පෙම්වතුන්ට, දුරබැහැර සිට නගරයට පැමිණෙන ජනතාවට සෑම තරාතිරමකම අයට වෙහෙස නිවාගත හැකි විවිධ උද්‍යානයන්ය. මාර්ග දෙපස සුන්දර බිම් තීරුය. සංචාරක නෙත් සිත් පිනවන විශාල පරිසර ව්‍යාපෘතියකි.කොළඹ නගරය අභිමානවත්ව ඔප් නැංවෙයි. පිවිතුරුය, සුන්දරය, ඕනෑම මාවතක නිදහසේ හුස්ම ගැනීමට පුළුවන.ශ්‍රී ලංකා නිදහසේ අභිමානය කියාපාන නිදහස් චතුරස්‍රය ඉතාම සුන්දර ලෙස ප්‍රතිනිර්මාණය කර ඇත. නිදහසේ වංශ කතාව ලියැවෙන කෞතුකාගාරයකි. චතුරස්‍ර පරිශ්‍රය විචිත්‍රවත්ය.ඕලන්ද ජාතිකයින් මෙරට පාලනය කළ සමයේ දී ඔවුන්ට ප්‍රතිකාර කිරීම සඳහා ඉදි කළ ගොඩනැඟිල්ල ලන්දේසි රෝහලයි. එහි පුරාවිද්‍යාත්මක වටිනාකම නොනැසෙන ලෙස සාප්පු සංකීර්ණයක් ගොඩ නැගෙති.අන්තර්ජාතික රගර් ක්‍රීඩාංගණයක් සහ ගොඩනැගිලි සංකීර්ණයක් සඳහා තුරඟ තරග පිටිය නවීකරණය කෙරෙයි. ප්‍රධාන පෙළේ දෙස් විදෙස් ව්‍යාපාර සමාගම් කීපයක් ඒ සඳහා මේ වනවිටත් ඉදිරිපත්ව සිටී.නැඟෙනහිර, බටහිර, ගාලුමුවදොර පෙදෙස සහ නිරිතදිග වශයෙන් කොටස් හතරකින් සමන්විත වු බේරේ වැව, වැව වටා බිම් තීරුව ඉතා සුන්දර ලෙස නිර්මාණය කර තිබේ. බේරේ වැව කලක් පැවැතියේ කොළඹ නාගරික සීමාවෙහි අපද්‍රව්‍ය මධ්‍යස්ථානය ලෙසිනි.කොළඹ නගරයේ වූ පරිපාලන ආයතන බත්තරමුල්ල මහල් ගොඩනැගිල්ලේ ස්ථාපිත කෙරෙති.පාර්ලිමේන්තු වටරවුම, පාර්ලිමේන්තු මාර්ග දෙපස පදික වේදිකාව, දියවන්නා රක්ෂිතය සැබෑ වෙනසකට ලක් කරමින් සුන්දරත්වය දෙගුණ තෙගුණ කොට තිබේ. මෙම සංවර්ධන කටයුතු ආශ්‍රිතව පුරාවෘත ලියැවී තිබේ. ඒවා සංකීර්ණ සංවර්ධන ක්‍රියාදාමයන්ය. අධික වර්ෂා කාලයට ගංවතුර උවදුරට පිළියමක් ලෙස දියවන්නාව ගැඹුරු කර ඇත.සියලු සංවර්ධන ව්‍යාපෘති නගර සංවර්ධන සැලැස්මට අනුව සිදු කෙරේ. නාගරික සංවර්ධන අධිකාරියේ මූලිකත්වයෙන් ඉඩම් ගොඩ කිරීමේ හා සංවර්ධනය කිරීමේ සංස්ථාව, නිවාස සංවර්ධන අධිකාරිය, පරිසර අධිකාරිය, ජල සම්පත් සංවර්ධන මණ්ඩලය, නගර සභාව යන ව්‍යාපෘතිවලට අදාළ ආයතන මෙහිදී සම්බන්ධ කර ගැනෙති.නාගරික සංවර්ධන අධිකාරියේ සභාපති නිමල් පෙරේරා, අධ්‍යක්ෂ ජෙනරාල් නිහාල් ප්‍රනාන්දු, අතිරේක අධ්‍යක්ෂ ජෙනරාල් බ්‍රිගේඩියර් සමන්ත ජයසුන්දර යන මහත්වරු ව්‍යාපෘති නියමුවෝ වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=n120628_br3</link>
    <topic>ජපා‍නයේ බන්සායි සිකියුරිටීස් සමාගම ශ්‍රී ලංකාවේ ආයෝජනයට කැමැත්ත පළ කරයි</topic>
    <author>මහින්ද අලුත්ගෙදර</author>
    <content>(2012-06-28 03:47) අමෙරිකානු ඩොලර් මිලියන 125 ක් (රුපියල් කෝටි 1700) වටිනා ශ්‍රී ලංකා රජයේ භාණ්ඩාගාර බැදුම්කර සහ භාණ්ඩාගාර බිල්පත් මත ආයෝජනය සිදු කිරීම සඳහා ජපානයේ ආයෝජන සමාගමක් පියවර ගෙන ඇත.ජපා‍නයේ ටෝකියෝ නුවර පිහිටි ප්‍රමුඛතම ආයෝජන ආයතනයක් වන බන්සායි සිකියුරිටීස් සමාගම ශ්‍රී ලංකාවේ භාණ්ඩාගාර බැදුම්කර සහ භාණ්ඩාගාර බිල්පත් මත ආයෝජනය කිරීමට සූදානමින් සිටින අතර ඉදිරි මාස 12 ඇතුළත මේ ආයෝජන සිදු කෙරෙන බව ජපානයේ ශ්‍රී ලංකා තානාපති කාර්යාලය පවසයි.මෙම ආයෝජනයේ පළමු පියවර ලබන ජූලි මස 15 දාට ප්‍රථම සිදු කිරීමට සැලසුම්කර තිබෙන බවද එම කොටසේ වටිනාකම අමෙරිකානු ඩොලර් මිලියන 20 ක් (රුපියල් කෝටි 260) බවද තානාපති කාර්යාලය සඳහන් කරයි.ජපානයේ පළමු සුරැකුම්පත් සමාගම වන ද නිව් වර්ල්ඩ් සිකියුරිටි පෞද්ගලික සමාගමේ අනුමැතියද මෙම මූල්‍ය ගණුදෙනුව වෙනුවෙන් හිමිවී තිබෙන බව පෙන්වා දෙන ජපානයේ ශ්‍රී ලංකා තානාපති කාර්යාලය මේ සඳහා පෑන් ඒෂියා බැංකුව ශ්‍රී ලංකාවේදී පහසුකම් සලසන බව කියා සිටී.මේ ආයෝජනය වෙනුවෙන් ජපානයේ ශ්‍රී ලංකා තානාපති අද්මිරාල් වසන්ත කරන්නාගොඩ මහතා ඇතුළු තානාපති කාර්ය මණ්ඩලය විශාල කාර්ය භාරයක් ඉටුකර තිබෙන අතර ද නිව් වර්ල්ඩ් සිකියුරිටි පෞද්ගලික සමාගම සමඟ එක්ව ආයෝජන සම්බන්ධයෙන් දැනුවත් කිරීමේ වැඩසටහන් කිහිපයක්ද පවත්වා ඇත.ඒ අනුව ශ්‍රී ලංකාවේ භාණ්ඩාගාර බැදුම්කර සහ භාණ්ඩාගාර බිල්පත් සඳහා ජපානයේ ආයෝජකයන් අතර ඉහළ ඉල්ලුමක් ජනිත වනු ඇතැයි ජපානයේ ශ්‍රී ලංකා තානාපති කාර්යාලය විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=n120628_br2</link>
    <topic>බස්නාහිර උපාධිධාරින් 241කට ගුරු පත්විම්</topic>
    <author>ජීවනී පතිරණ</author>
    <content>(2012-06-28 12:00) බස්නාහිර පළාතේ තවත් උපාධිධාරීන් 241දෙ‍නෙක් සඳහා ගුරුපත්වීම් ලබාදීමට බස්නාහිර පළාත් අධ්‍යාපන අමාත්‍යාංශය පියවර ගෙන තිබේ. ඔවුන් අතරින් කලා උපාධිධාරීන් 221 දෙනෙක් සිටින අතර ලකුණු 112-114 සීමාව යටතේ ගුරු පත්විම් සඳහා මොවුන් තෝරාගෙන තිබේ. අවමලකුණු සීමාව යටතේ ඉංග්‍රීසි මාධ්‍ය ගුරුවරුන් 20 දෙනෙක් තෝරාගැනීමටද අමාත්‍යාංශය කටයුතු කැර ඇත.2011 වසරේ පැවති තරඟ විභාග සමත් වූ උපාධිධාරීන්ගේ 3 වැනි කණ්ඩායමට මෙසේ නව පත්වීම් පිරිනැමෙන අතර, ප්‍රථම අදියරේ උපාධිධාරීන් 746 දෙනෙක් හා දෙවන අදියරේ උපාධිධාරීන් 254 ක් ගුරු පත්වීම් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=n120628_br1</link>
    <topic>ගලේවෙල කොස්පොත රක්ෂිතයේඅක්කර 500ක් ගින්නෙන් විනාශයි</topic>
    <author>දේවහූව සමූහ ඇම්. ඩී. මහින්දසිරි</author>
    <content>(2012-06-28 10:00)හදිසි ගින්නකින් මාතලේ සහ කුරුණෑගල දිස්ත්‍රික් මායිමේ අක්කර පන්සීයක පමණ රක්‍ෂිත වනාන්තරයක් විනාශ විය. දැවී විනාශ වූයේ කරනම්පොත හා කොස්පොත යන කඳු හා අවට ප්‍රදේශයයි. ගිනිගෙන විනාශ වූ භූමියෙන් වැඩි ප්‍රමාණයක් ගලේවෙල ප්‍රාදේශීය ලේකම් කොට්ඨාසයේ කොස්පොත ග්‍රාම නිලධාරී වසමට අයත්ය.පස්වරු තුනට පමණ ඇරඹි ගින්න රාත්‍රි 8 පමණ වන තුරු පැවතුණි. ගම්වාසීන්, පොලිසිය හා එක්ව ගින්න නිවා දැමීමට උත්සාහයක නිරත වුවද අසාර්ථක විය. ඇද හැලුණු වර්ෂාවකින් ගින්න නිවී ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=n1206281</link>
    <topic>රජයට නො දුන් මිලියන 600 භාණ්ඩාගාරයට වහාම එවනු</topic>
    <author>විජයානි එදිරිසිංහ</author>
    <content>සිවිල් ගුවන් සේවා අධිකාරිය රජයේ අනුමතයකින් තොරව ස්ථාවර තැන්පතු සහ භාණ්ඩාගාර බිල්පත්වලින් ආයෝජනය කර ඇති මුදල් වහාම ලබා දෙන්නැයි මහා භාණ්ඩාගාරය එම අධිකාරියට නියෝග කර තිබේ.භාණ්ඩාගාර දෙපාර්තමේන්තුව අද (28) මේ නියෝගය ලිඛිතව දැනුම් දීමට පියවර ගත් බව එහි ජ්‍යෙෂ්ඨ නිලධාරියෙක් “දිනමිණ” ට පැවසීය.සිවිල් ගුවන් සේවා අධිකාරිය රුපියල් මිලියන හයසියයකට ආසන්න මුදලක් (593,732,847) ස්ථාවර තැන්පතු සහ භාණ්ඩාගාර බිල්පත්වල  ආයෝජනය කර තිබේ. ප්‍රධාන ගණන් දීමේ නිලධාරියා ලෙස අමාත්‍යාංශ ලේකම්වරයා භාණ්ඩාගාර අනුමත යකින් තොරව කවර හෝ මුදලක් ආයෝජනය කිරීමට පියවර නොගන්නා ලෙස අංක MCA/AC/F02/COPE -2011 හා 2012 – 02 – 13 දිනැති ලිපියෙන් සිවිල් ගුවන් සේවා අධිකාරියේ අධ්‍යක්ෂ ජෙනරාල්වරයාට දැනුම් දී තිබේ.සිවිල් ගුවන් සේවා අධිකාරියේ අධ්‍යක්‍ෂ ජනරාල්වරයාගේ අංක DG/1/3 – 12 හා 2012 – 03 – 02 දිනැති ලිපියෙන් එම උපදෙස් පිළිබඳ එකඟ නොවන බව ද ලේකම්වරයා වෙත දැනුම් දී තිබිණි.සියලු රාජ්‍ය සංස්ථා අනුගමනය කරන පොදු කරුණක් පිළිපදින ලෙසට ප්‍රධාන ගණන්දීමේ නිලධාරියා ලෙස අමාත්‍යාංශ ලේකම්වරයා දෙන උපදෙස් පිළිගැනීමට පවා එකඟ ‍නොවන බව දන්වමින් ප්‍රධාන ගණන් දීමේ නිලධාරියාගේ නියෝග ක්‍රියාත්මක නොකිරීමට තරම් අධ්‍යක්‍ෂ ජනරාල්වරයා බලවත් වී ඇත්තේ කෙසේද යන්න හා අත්තනෝමතික ලෙස කටයුතු කිරීමට තරම් අධ්‍යක්‍ෂ ජනරාල්වරයාට ලැබී ඇති බලය කුමක්ද? යන්න විගණනයට දන්වන ලෙස ද දැනුම් දී ඇත.මීට පෙර අවස්ථා ගණනාවකදී ම සිවිල් ගුවන් සේවා අධිකාරියට භාණ්ඩාගාරය වෙත ලබා දිය යුතු ආදායම් ලබා දෙන ලෙසට දැනුම් දී තිබුණි.එහෙත් ඒ ඉල්ලීම් නොතකා හැර ඇත.සිවිල් ගුවන් සේවා අධිකාරිය රජයේ අවසරයකින් තොරව පවත්වාගෙන ගිය මේ ස්ථාවර තැන්පතු සහ භාණ්ඩාගාර බිල්පත් ආයෝජනය කිරීමෙන් රුපියල් මිලියන තුන්සියයක පමණ අමතර ආදායමක් ද උපයා ඇත.සිවිල් ගුවන්සේවා අධිකාරියේ වෙනසක් වියයුතුයැයි ඊයේ (27) පළවූ වාර්තාවේ විගණනය යෝජනා කරයි. යන්න වෘත්තීය සමිති යෝජනා කරයි යනුවෙන් සදහන් විය යුතු වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=n1206282</link>
    <topic>හෙළිදරව්වටවහාම පරීක්‍ෂණයක්</topic>
    <author/>
    <content>සිවිල් ගුවන් සේවා අධිකාරිය රුපියල් මිලියන 600ක් අනිසි ලෙස පාවිච්චි කරලා” යන ශීර්ෂයෙන් ඊයේ (27) දිනමිණ පුවත්පතේ පළ වූ ප්‍රවෘත්තිය පිළිබඳ වහාම පරීක්‍ෂණයක් පවත්වා කඩිනම් වාර්තාවක් ලබා දෙන ලෙස සිවිල් ගුවන් සේවා ඇමැති පියංකර ජයරත්න මහතා අමාත්‍යාංශ ලේකම්වරයා වෙත ඊයේ (27) නියෝග කෙළේය.මේ සම්බන්ධයෙන් විවිධ අවස්ථාවලදී අමාත්‍යාංශ ලේකම්වරයා විසින් අවවාද කර ඇති බව එම ප්‍රවෘත්තියේ සඳහන්ව ඇති බැවින් ඒ පිළිබඳ තමා දැනුම්වත් කරන ලෙසද ඇමැති ජයරත්න මහතා ලේකම්වරයා වෙත දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=n1206283</link>
    <topic>උපයා ගත් මුදල් ඉදිරි වැඩ සඳහා ආයෝජනය කළා</topic>
    <author/>
    <content>සිවිල් ගුවන් සේවා අධිකාරිය උපයා ගත් මුදල් ආයතනයෙහි ඉදිරි සැලසුම් ක්‍රියාත්මක කිරීම සඳහා භාණ්ඩාගාරයෙහි සහ රාජ්‍ය බැංකුවක ආයෝජනය කර ඇතැයි සිවිල් ගුවන් සේවා අධිකාරියේ සභාපති ජෙනරාල් රොහාන් දළුවත්ත මහතා පවසයි.2012 ජුනි 27 (ඊයේ) දිනමිණ පුවත්පතේ ප්‍රධාන ශීර්ෂ පාඨය ලෙස පළවූ ප්‍රවෘත්තිය සම්බන්ධව නිවේදනයක් නිකුත් කරමින් ප්‍රකාශ කරයි.එම නිවේදනයේ මෙසේ ද සඳහන් වෙයි.එහි සඳහන් කර ඇති පරිදි රු. මිලියන 600 ක මුදලක් අනිසි ලෙස පාවිච්චි කර නොමැත.2011.08.26 දින පැවති පොදු ව්‍යාපාර පිළිබඳ පාර්ලිමේන්තු කාරක සභා රැස්වීමේදී එම මුදල් සකසුරුවම් ලෙස යොදවන ලෙසත්, ඒ සඳහා භාණ්ඩාගාර අනුමතිය ලබා ගන්නා ලෙසත් අධිකාරිය වෙත දන්වා ඇත. අනතුරුව එම මුදල් ආයෝජනය කිරීමට යෝජනා කරන සැලැස්ම ආයතනයෙහි තුන් අවුරුදු ප්‍රසම්පාදන වැඩසටහනෙහි අඩංගු කර, රේඛීය අමාත්‍යාංශය හරහා භාණ්ඩාගාරය වෙත දැනටමත් ඉදිරිපත් කර ඇත.තවද විගණකාධිපතිතුමා වෙනුවෙන් විගණන පරීක්ෂකවරයකු විසින් දැනට කරගෙන යනු ලබන විගණන මූලික විමසීම් සඳහා අවශ්‍ය පිළිතුරු සපයා ඇත. විමසුම් කිහිපයක් පිළිබඳ පිළිතුරු දැනට සකස් කරමින් පවතී. රාජ්‍ය ආයතනයක් වන මෙම අධිකාරිය රජයේ කීර්තිනාමය පළුදු වන අන්දමේ ක්‍රියාවක් කිරීම සඳහා කිසිදු අදහසක් නොමැත.මුදල් පාලන කටයුතු රජය විසින් පත්කරනු ලබන අධ්‍යක්ෂ මණ්ඩලයේ අනුමතියට අනුකූලව කරනු ලබයි. ආයතනය පවත්වාගෙන යාමේදී සිදුවිය හැකි අතපසුවීම් විගණකාධිපතිවරයා පෙන්වා දුන් අවස්ථාවකදී එය නිවැරැදි කිරීම සඳහා අවශ්‍ය කටයුතු නොපමාව ක්‍රියාත්මක කරන බවද වගකීමෙන් යුතුව ප්‍රකාශ කිරීමට කැමැත්තෙමි‍ යිද ජනරාල් රොහාන් දළුවත්ත මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=n1206289</link>
    <topic>උතුරු මැද-සබරගමුව-නැ‍ෙඟනහිර පළාත් සභා විසුරුවා හරී</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>උතුරු මැද, සබරගමුව සහ නැගෙනහිර පළාත් සභා ඊයේ (27) මධ්‍යම රාත්‍රියේ සිට විසුරුවා හරින ලදී.පළාත් මහඇමැතිවරුන්ගේ ඉල්ලීම පරිදි ආණ්ඩුක්‍රම ව්‍යවස්ථාවෙන් තමන්ට පැවරී ඇති බලතල ප්‍රකාරව ආණ්ඩුකාරවරු මෙම පළාත් සභා විසුරුවා හැරියහ.පළාත් සභා විසුරුවා හැරීමේ ගැසට් පත්‍රයට ආණ්ඩුකාරවරු ඊයේ දහවල් අස්සන් තබා තිබේ.උතුරු මැද පළාත් ආණ්ඩුකාර කරුණාරත්න දිවුල්ගනේ, සබරගමු පළාත් ආණ්ඩුකාර වි.ජ.මු ලොකුබණ්ඩාර, නැ‍ෙඟනහිර පළාත් ආණ්ඩුකාර රියර් අද්මිරාල් මොහාන් විජේවික්‍රම මහත්වරු මෙසේ අස්සන් තැබූහ.ආණ්ඩුක්‍රම ව්‍යවස්ථාවට අනුව පළාත් සභාවක් විසුරුවා හැර මාස තුනක කාලයක් තුළ මැතිවරණයක් පැවැත්විය යුතු අතර ඒ අනුව සැප්තැම්බර් මාසයේ මැතිවරණය පැවැත්වෙනු ඇතැයි රජයේ ආරංචි මාර්ග පැවසීය. ආණ්ඩුකාරවරයා වශයෙන් තමන්ට පැවරී ඇති බලතල අනුව පළාත් සභාව විසුරුවා හැරීමට අදාළ ගැසට් පත්‍රයට තමා අස්සන් තැබූ බව උතුරු මැද පළාත් ආණ්ඩුකාර කරුණාරත්න දිවුල්ගනේ මහතා දිනමිණට පැවසීය.උතුරු මැද, සබරගමුව සහ නැගෙනහිර පළාත් සභා විසුරුවා හැරීමේ ගැසට් නිවේදනය මුද්‍රණයට යැවූ බවත් ඒ අනුව එම පළාත් සභා ඊයේ මධ්‍යම රාත්‍රියේ සිට විසුරුවා හරින ලද බවත් මැතිවරණ කොමසාරිස් මහින්ද දේශප්‍රිය මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=n1206284</link>
    <topic>කොමිසමේ උපදෙස් ලැබීදෙසතියක් තුළ Z ලකුණු</topic>
    <author>සුභාෂිණී සේනානායක</author>
    <content>විශ්වවිද්‍යාල ප්‍රතිපාදන කොමිස‍ෙම් උපදෙස් ලැබී සති දෙකක් ඇතුළත උසස් පෙළ ඉසෙඩ් අගය ගණනය කර ප්‍රතිඵල නිකුත් කරන බව විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා පවසයි.අලුත් ක්‍රමවේදයට අනුව සියලු දරුවන්ගේ ඉසෙඩ් අගය වෙනස්විය හැකි යැයිද කොමසාරිස්වරයා ප්‍රකාශ කරයි.2001 වසරේ ඉසෙඩ් අගය ක්‍රියාත්මක කළ බවද කී පුෂ්පකුමාර මහතා 1968 විභාග පනතේ ඉසෙඩ් අගය පිළිබඳ සටහන් වී නැතැයිද කීය.කෙසේ වුවද විශ්වවිද්‍යාල ප්‍රතිපාදන කොමිෂන් සභා ලබාදෙන ක්‍රමවේදයට අනුව සිසුන්ට අසාධාරණයක් නොවන ලෙස ඉසෙඩ් අගය ගණනය කිරීමට සියලු කටයුතු සූදානම් කර ඇතැයිද විභාග කොමසාරිස් ජනරාල්වරයා ප්‍රකාශ කළේය.උසස් පෙළ නැවත සමීක්ෂණ ප්‍රතිඵල සම්බන්ධයෙන් ඊයේ (27) පැවැති මාධ්‍ය හමුවට එක්වෙමින් විභාග කොමසාරිස්වරයා මේ බව පැවසීය.මෙම අවස්ථාවට අධ්‍යාපන අමාත්‍ය බන්දුල ගුණවර්ධන, අධ්‍යාපන ලේකම් ගෝඨාභය ජයරත්න මහත්වරු එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=n1206285</link>
    <topic>වෛද්‍ය සන්නිවේදන දීමනාව අත්හිටුවන්නේ නෑ</topic>
    <author>සන්ධ්‍යා කරුණාරත්න</author>
    <content>වෛද්‍ය නිලධාරින්ට ලබා දෙන සන්නිවේදන දීමනාව කිසිදු ආකාරයකින් අත්හිටුවීමට රජය තීරණය කර නොමැති බව සෞඛ්‍ය අමාත්‍යාංශය පවසයි.2006/06 දරන චක්‍රලේඛයට අනුව සියලු වෛද්‍ය නිලධාරින් විධායක ශ්‍රේණියට අයත් වන බවත් ඒ අනුව ඒ නිලධාරින් සියලුදෙනාටම සන්නිවේදන දීමනාව ලබාදෙන බවත් සෞඛ්‍ය අමාත්‍යාංශයේ ලේකම් විශේෂඥ වෛද්‍ය රවින්ද්‍ර රුබේරු මහතා ප්‍රකාශ කරයි.වෛද්‍ය නිලධාරින්ට හිමි සන්නිවේදන දීමනාව අත්හිටුවීමට රජය පියවර ගෙන ඇති බවට ඇතැම් මාධ්‍ය මඟින් කළ ප්‍රචාරය පදනම් විරහිත බව ද ලේකම්වරයා පැවැසුවේය.වෛද්‍යවරුන්ට හිමි මේ සන්නිවේදන දීමනාව ලබාදීම සම්බන්ධයෙන් රේඛීය අමාත්‍යාංශ ආයතන ප්‍රධානීන්, පළාත් සභා ප්‍රධාන ලේකම්වරු, පළාත් සෞඛ්‍ය අමාත්‍යාංශ ලේකම්වරු, පළාත් සෞඛ්‍ය සේවා අධ්‍යක්ෂවරු, ප්‍රාදේශීය සෞඛ්‍ය සේවා අධ්‍යක්ෂවරු වෙත චක්‍රලේඛයක් නිකුත් කර ඇති බව ද ඒ මහතා පවසයි‍.වෛද්‍යවරුන්ට හිමි සන්නිවේදන පහසුකම් සැපයීම හා බිල්පත් නිරවුල් කිරීමට අඳාළ පියවර ගන්නා ලෙස එම චක්‍රලේඛයේ සඳහන් වේ. මේ චක්‍රලේඛයට හා 2010.09.01 දිනැති රාජ්‍ය මුදල් චක්‍රලේඛ 446 ට අනුකූලව මේ ගෙවීම් සිදු කළ යුතු බවත් එසේ ගෙවීම් පැහැර හරින නිලධාරින්ට ‍එරෙහිව විනයානුකූල පියවර ගන්නා බවත් වෛද්‍ය රුබේරු මහතා සඳහන් කරයි.ඒ අනුව සියලුම ශ්‍රේණිවලට අයත් වෛද්‍ය නිලධාරින් සඳහා පෙර පරිදිම පෙර කාණ්ඩ යටතේම පෙර දීමනාවන්ටම යටත්ව අඛණ්ඩව දුරකථන දීමනා ලබාදීමට රජ‍ය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=n1206286</link>
    <topic>සරසවි ඇදුරු පඩි මුදුනටම නඟී</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල ජ්‍යෙෂ්ඨ මහාචාර්යවරුන්ගේ වැටුප සියයට 73.88කින් වැඩි වෙයි. මේ වසරේ ඔක‍්තෝමබර් මාසයේ සිට මේ අනුව ජ්‍යෙෂ්ඨ මහාචාර්යවර‍යකුට රුපියල් එක්ලක්ෂ හතළිස් දහස් හාරසිය විසි එකක වැටුපක් ලැබෙයි. උසස් අධ්‍යාපන ඇමැති එස්.බී. දිසානායක මහතා මේ වැටුප් වැඩිවීම ගැන කරුණු පැහැදිලි කළේය.විශ්වවිද්‍යාල ආචාර්යවරුන්‍ට මේ වසරේ දී අස්වාභාවික ලෙස වැටුප් වැඩි කර තිබෙන බව පවසන දිසානායක මහතා ආචාර්යවරුන් ලබන 4 වැනිදා සිට ආරම්භ කරන වැඩ වර්ජනය දේශපාලන වුවමනාවක් මත සිදු වන්නක් බවද ප්‍රකාශ කළේය.මේ වැඩවර්ජනයට උපකුලපතිවරුන් විරෝධය පළ කර තිබෙන අතර ආචාර්යවරුන් බොහෝ දෙනකුද ඊට සහභාගී නොවීමට තීරණය කර ඇති බවද ඇමැතිවරයා පැවසිය. විශ්වවිද්‍යාල කටයුතු දේශපාලන වුවමනා නිසා කඩාකප්පල් නො කර වැඩවර්ජනවලින් ඉවත් වන්නැයි සියලු ආචාර්යවරුන්ගෙන් ඉල්ලීමක් කරන බවත් ඇමැතිවරයා අමාත්‍යාංශයේ පැවැති මාධ්‍ය හමුවකදී කීය.ජ්‍යෙෂ්ඨ මහාචාර්යවරයකුගේ මුලික වැටුප මේ මස 30 වැනිදා වන විට රුපියල් 57,755ක් වන අතර ඔක්තෝබර් 1 දා සිට එය 67,100ක් දක්වා රුපියල් 9345කින් වැඩි කර තිබෙන බවත් පර්යේෂණ දීමනා හා අධ්‍යයන දීමනා ආදීය එකතු වීමෙන් පසු මුලික වැටුප 1,40,721ක් දක්වා රුපියල් 59,789කින් වැඩි වන බවත් විශ්වවිද්‍යාල ප්‍රතිපාදන කොමිසමේ සභාපති මහාචාර්ය ගාමිණි සමරනායක මහතා මෙහිදී සඳහන් කෙළේය.සියලු දීමනා සහිතව ඔක්තෝබර් මාසයේ සිට මහාචාර්යවරයකු රුපියල් 1,22,250ක වැටුපක් ලබන බවත් මේ අනුව මහාචාර්යවරයකුගේ මුළු වැටුප් වැඩිවීම රුපියල් 50,223ක් බවත් සභාපතිවරයා කීවේය. එය සියයට 69.73ක වැඩිවීමක් බවද ඒ මහතා අවධාරණය කළේය.සහාය මහාචාර්යවරයකුගේ වැටුප රුපියල් 1,08,736ක් දක්වා වැඩි වන අතර මුළු වැටුප් වැඩිවීම රුපියල් 43281ක් බවත් එය සියයට 66.12ක වැඩිවීමක් බවත් සමරනායක මහතා කීවේය. පළමු ශ්‍රේණියේ ජ්‍යෙෂ්ඨ කථිකාචාර්යවරයකුගේ වැටුප රුපියල් 98761ක් දක්වා වැඩි වන බවත් මුළු වැටුප් වැඩිවීම රුපියල් 37,466ක් වන අතර එය සියයට 61.13ක වර්ධනයක් බවත් හෙතෙම පැවසීය. දෙවැනි ශ්‍රේණියේ ‍ජ්‍යෙෂ්ඨ කථිකාචාර්යවරයකුගේ වැටුප රුපියල් 86,950ක් දක්වා වැඩිවන අතර මුළු වැඩිවීම රුපියල් 32,155කි. එහි ප්‍රතිශතය සියයට 58.68කි. කථිකාචාර්යවරයකුගේ වැටුප රුපයල් 75,179ක් වන අතර එහි වැඩිවීම රුපියල් 25,844කි. ප්‍රතිශතය සියයට 52.39කි.පරිවාස කාලයේ කථිකාචාර්යවරයකුගේ වැටුප රුපියල් 55,775ක් දක්වා වැඩි වන අතර එහි වැඩි වීම රුපියල් 14,955ක් වේ. ප්‍රතිශතය සියයට 36.64 ක් වන බවද සභාපතිවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=n1206287</link>
    <topic>ශ්‍රී ලංකාව - චිලී රාජ්‍යය අතරවීසා නැතිව සංචාරයට වරම්</topic>
    <author>මහින්ද අලුත්ගෙදර</author>
    <content>විදේශ ගමන් බලපත් හිමි තානාපති සේවා නිලධාරීන් සහ රජයේ නිල සේවාවන්හි නියුතු නිලධාරීන් සඳහා වීසා අවශ්‍යතාවකින් තොරව ශ්‍රී ලංකාව සහ චිලී රාජ්‍යය අතර සංචාරය සඳහා අනුමැතිය ලබාදෙන ගිවිසුමකට අත්සන් තබයි.මේ ගිවිසුම අත්සන් කිරීම ශ්‍රී ලංකා විදේශ කටයුතු අමාත්‍යාංශයේදී සිදු කෙ‍රුණු අතර ශ්‍රී ලංකාව නියෝජනය කරමින් විදේශ කටයුතු අමාත්‍යාංශයේ ලේකම් කරුණාතිලක අමුණුගම සහ චිලී රාජ්‍යය නියෝජනය කරමින් ශ්‍රී ලංකාවේ චිලී තානාපති ක්‍රිස්ටියන් බරෝස් මහත්වරු අත්සන් කළහ.ශ්‍රී ලංකාව සහ චිලී රාජ්‍යය අතර අත්සන් කළ නව ගිවිසුමත් සමඟ දෙරටේ තානාපති සේවා නිලධාරීන්ට සහ රජයේ නිල සේවාවන්හි නියුතු නිලධාරීන්ට වීසා ලබා ගැනීමකින් තොරව සංචාරය කිරීමේ අවස්ථාව හිමිවන අතර වීසා නොමැතිව දින 90 ක කාලයක් රැඳී සිටීමේ අවකාශ ලැබෙන බවද විදේශ කටයුතු අමාත්‍යාංශය සඳහන් කරයි.මෙවැනි වැඩපිළිවෙළක් දැනටමත් සාර්ක් රාජ්‍යයන් අතර ක්‍රියාත්මක වන බව පෙන්වා දෙන විදේශ කටයුතු අමාත්‍යාංශය තානාපති සේවා නිලධාරීන් සහ රජයේ නිල සේවාවන්හි නියුතු නිලධාරීන්ට අමතරව සෙසු පුරවැසින් වෙනුවෙන්ද වීසා අවශ්‍යතාවකින් තොරව ශ්‍රී ලංකාව සහ චිලී රාජ්‍යය අතර සංචාරය සඳහා අවස්ථාව සලසාදීම වෙනුවෙන් ඉදිරියේදී පියවර ගන්නා බවද එම අමාත්‍යාංශයේ ජ්‍යෙෂ්ඨ ප්‍රකාශකයෙක් දිනමිණ ට පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=n1206288</link>
    <topic>සොෆ්ට් ලොජික් මැක්ස්මෝවෙ‍ෙළඳ පොළට</topic>
    <author/>
    <content>නවතම ලැප්ටොප් පරිගණක පෙළ ‘සොෆ්ට්ලොජික් මැක්ස්මෝ’ නමින් වෙළෙඳපොළට මුදා හරී. එමඟින් ශ්‍රී ලාංකික ජනතාව වෙත නවීන තාක්ෂණයෙන් පිරිපුන් ලැප්ටොප් පරිගණක පෙළක් හඳුන්වා දෙයි.ඉන්ටෙල් ප්‍රොසෙසරය සහ මයික්‍රොසොෆ්ට් වින්ඩෝස් මෘදුකාංගය සහිතව ආකර්ෂණීය මිලකට පාරිභෝගිකයා වෙත ඉදිරිපත් කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=n12062810</link>
    <topic>අභ්‍යාස පොත්ගසාකෑමේ තැත වරදී</topic>
    <author>මැදකොළඹ සමූහවයිමන් හෙට්ටිආරච්චි</author>
    <content>අඩු ආදායම්ලාභී පවුල්වල පාසල් දරුවන්ට බෙදා දීම සඳහා කොළඹ මහ නගර සභාවට සැපයූ අභ්‍යාස පොත් තොගයකින් ගසාකෑමට ගිය ව්‍යාපාරිකයකුගේ උත්සාහයක් නාගරික මන්ත්‍රීවරයෙකුගේ ඔත්තුවක් නිසා වැළකී ගොස් ඇත.පිටු 160 අභ්‍යාස පොත් සඳහා මිල ගණන් ඉදිරිපත් කොට මේ ව්‍යාපාරිකයා විසින් සපයනුලැබ ඇත්තේ 120, 130 වැනි අඩුපිටුවලින් යුත් පොත්ය. මේ බව දැනගත් මන්ත්‍රීවරයා නගරාධිපතිවරයා වෙත ඒ බව දැනුම්දී තිබේ. පසුව මොහු සිද්ධිය ගැන පරීක්ෂාකිරීමටත් පෙර එම පොත් තොගය වත් කර නියමිත පිටු ගණන්වලින් යුත් අභ්‍යාස පොත් සපයා තිබේ.ආරංචිය දුන් මන්ත්‍රීවරයා නගරාධිපතිවරයාගෙන් ඉල්ලා ඇත්තේ, පොත් සැපයූ අයට හා ඒවා භාරගත් අයට නිසි දඬුවම් ලබා දෙන ලෙස හා පරීක්ෂණ නිම වන තෙක් මොවුන්ගේ සේවය අත්හිටුවන ලෙසය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=n12062811</link>
    <topic>පාසල් ආශ්‍රිතව ඩෙංගු මර්දන වැඩසටහන් රැසක්</topic>
    <author/>
    <content>සෞඛ්‍ය අමාත්‍යාංශය විසින් මෙම 25 සිට ජුලි 25 දින දක්වා ඩෙංගු මර්දන මාසය ලෙස නම් කර ඇති අතර ඊට සමගාමීව පාසල් තුළ ඩෙංගු මර්දන වැඩසටහන් මාලාවක් ක්‍රියාත්මක කිරීමට අධ්‍යාපන අමාත්‍යාංශය පියවර ගෙන ඇත. අධ්‍යාපන ඇමැති බන්දුල ගුණවර්ධන මහතාගේ සංකල්පයක් අනුව මෙම විශේෂ ඩෙංගු මර්දන වැඩසටහන ජුනි මස 29 වැනි දා සිට ක්‍රියාත්මක කෙරෙනු ඇත.මෙදින පාසල් සහ අනෙකුත් සියලු ම අධ්‍යාපන ආයතන තුළ විශේෂ ශ්‍රමදාන, දැනුවත් කිරීමේ වැඩසටහන් හා ප්‍රජාසත්කාරක වැඩසටහන් සැලසුම්කර ක්‍රියාත්මක කිරීමට අදාළ පාසල් ප්‍රධානින් හා ආයතන ප්‍රධානින් විසින් පියවර ගත යුතු බව අධ්‍යාපන අමාත්‍යාංශය දැනුම් දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=n12062812</link>
    <topic>ව්‍යාපාරිකයන්ගේ ගැටලු ලියා එවන්නැයි මහා භාණ්ඩාගාරයෙන් ඉල්ලීමක්</topic>
    <author>ජයසිරි මුණසිංහ</author>
    <content>සුළු හා මධ්‍ය පරිමාණ ව්‍යවසායකයන් මුහුණ දෙන ප්‍රශ්න සහ ගැටලු ලියා එවන්නැයි මහා භාණ්ඩාගාරය ඉල්ලීමක් කරයි.මහා භාණ්ඩාගාර ලේකම් ආචාර්ය පී. බී. ජයසුන්දර මහතාගේ ප්‍රධානත්වයෙන් රාජ්‍ය ආයතන ප්‍රධානීන්ගේ සහභාගීත්වයෙන් ව්‍යවසායකයින් සමඟ එකට එකතුව දෙමසකට වරක් රැස්වී මේ ප්‍රශ්නවලට විසඳුම් ලබාදීමට තමන් සූදානම් යැයි මහා භාණ්ඩාගාරයේ ආර්ථික සංවර්ධනය සඳහා වූ ජාතික සභාව දන්වා සිටියි.සුළු හා මධ්‍ය පරිමාණ ව්‍යවසායකයන් නඟාසිටුවීමට අදාළ යෝජනා පිළිගැනීමටද ආර්ථික සභාව සූදානමින් සිටියි. තම නම දුරකථන අංකය හා ලිපිනය ලියා ඕනැම ගැටලුවක් ආර්ථික සංවර්ධනය සඳහා වූ ජාතික සභාව , මුදල් අමාත්‍යාංශය, කොළඹ 01 ලිපිනයට හෝ ෆැක්ස් අංක 012 394154 යොමු කරන්නැයි ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=r1206281</link>
    <topic>තෝලංගමුව - මංගෙදර මාර්ගයේ කළුගල් මතුවෙලා</topic>
    <author>ඡායාරූපය – කෑගල්ල දිස්ත්‍රික් සමූහ – දයාරත්න බණ්ඩාර</author>
    <content>කෑගල්ල තෝලංගමුවේ සිට කෙහෙල්හේන හරහා මංගෙදර මාර්ගයේ තාර ගැලවී ගල් මතු වී ඇත. මේ මාර්ගයේ පාපැදියක්වත් ධාවනය කිරීමට නොහැකි නිසා මගීන්ට පයින්ම ගමන් කිරීමට සිදු වී ඇත. මේ පිළිබඳව වගකිවයුත්තන්ගේ අවධානය යොමුකර මාර්ගය සංවර්ධනය කරන ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=r1206282</link>
    <topic>රාත්‍රියේ මෘත දේහයක් රැගෙන ගියඅවමංගල රථයක රියැදුරෙක් රිය මහමඟ නවතා නිදාගෙන</topic>
    <author/>
    <content>බීමතින් මෘත දේහයක් රැගත් අවමංගල රථයක් පදවා ගෙන ගිය රියැදුරෙකුට මුහුණදුන් අපූරු සිදුවීමකි මේ.යක්කල තිත්තලපිටිගොඩ ප්‍රදේශයේ පවත්වා ගෙන යන මේ අවමංගල සේවා සථානයට මියගිය පුද්ගලයකුගේ දේහය අවසාන කටයුතු සඳහා සුදුසු වන අන්දමින් සකස්කර දීමට භාරදී තිබුණි.එම කටයුතු අවසන් වනතුරු මල් ශාලාවේ රැදී සිටි ඥාතීහු මල්ශාලා හිමිකරුට දේහය රැගෙන නිවෙසට ඒමට පාර කියා ගියහ.මල් ශාලාව පිහිටි ස්ථානයේ සිට නිවෙසට පැය භාගයකින් ළඟාවිය හැකි වුවද නිවැසියන් නිවෙසට ගොස් පැය දෙකක් ගතවන තුරුත් දේහය නිවෙසට ගෙන ආවේ නැත. කලබලයට පත්වූ ගෙහිමියෝ ප්‍රමාදයට හේතුව සොයා බැලීමට ආපසු මල් ශාලාවට යෑමට පැමිණියහ.අඳුර වැටීගෙන එන වේලාවේ අධික ලෙස බීමත්ව අවමංගල රථයේ ඉදිරි පස තිබූ දැල්වෙන එක් විදුලි බල්බයක එළියෙන් රථය පදවා ගෙන ආ රියැදුරු රථයක අවමංගල රථය හප්පා ගැනීම නිසා දැල්වෙමින් තිබූ වාහනයේ එකම ලයිට් එකද කැඩිබිදී ගොස් ඇත.මෘත දේහය අයත් පිරිස අවමංගල රථයේ රියැදුරා ගැන සොයා බැලීමේදී අවමංගල රථය පාර අයිනේ තබා රියදුරා නිදා සිටිනු දක්නට ලැබුණි.අනතුරට මුහුණදුන් ත්‍රීරෝද රථ රියදුරු ඒ බව ගම්පහ මූලස්ථාන පොලිසියේ රථවාහන අංශයට දැනුම්දීමෙන් පසුව නගරයේ වෙනත් අවමංගල රියක් ගෙන්වාගෙන අසල්වැසියන්ගේද සහායෙන් දේහය නිවෙසට ගෙනයෑමට කටයුතු කර තිබේ.පසුව තද නින්දේ ගොරවමින් සිටි රියදුරා නින්දෙන් අවදිකිරීමට කිහිප වරක් උත්සාහ ගෙන ඇත. කිහිපවරක් අවදි කිරීමෙන් පසු හිස ඔසවා වටපිට බලද්දී පොලිස් නිලධාරීන් දැක පොලිසියටත් ඕනෑ නැති කෙහෙල්මලක් නැහැ. ඔය හර්ස් එක ඇතුලේ මිනියක් තියෙනවා මට ඒක ඒ ගෙදරට ගිහින් දෙන්න ඕනෑ.ඒ නිසා රාලහාමිලා මිනිය තියලා හර්ස් එක ගෙනිහින් ඉක්මනට ආපසු ගෙනත් දෙන්නයි කියා නැවත නින්දට වැටී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=r1206283</link>
    <topic>ගුවන් මඟින් මෙරටට හෙරොයින් ගෙනාපාකිස්තානු ජාතිකයා දිවි ඇති තෙක් හිරේ</topic>
    <author>මීගමුව විශේෂ - එච්. ප්‍රනාන්දු</author>
    <content>පාකිස්තානයේ සිට හෙරොයින් ශ්‍රී ලංකාවට ගෙන ඒමේ චෝදනාවට වරද පිළිගත් පාකිස්තානු ජාතිකයකුට මීගමුව පළාත් බද මහාධිකරණ විනිසුරු ශිරාන් ගුණරත්න මහතා ජීවිතාන්තය දක්වා සිරදඬුවමක් නියම කෙළේ ය.මෙසේ සිරදඬුවම් නියම වූයේ මොහොමඩ් රියාස් නැමැත්තෙකුටය.2009 මැයි මස 31 දින හෙරොයින් ග්‍රෑම් 208.8ක් ශ්‍රී ලංකාවට ගෙන ඒම ළඟ තබා ගැනීම හා ජාවාරම් කිරීම විත්තිකරුට නඟා තිබූ චෝදනාය.විත්තිකරු හෙරොයින් ගුලි 60ක් ගිල පාකිස්තානයේ සිට ගුවන් මගින් කටුනායක ගුවන් තොටුපළට පැමිණිවිට ගුවන් තොටුපළේ දී විත්තිකරු අත්අඩංගුවට ගෙන ඇත්තේ පොලිස් මත්ද්‍රව්‍ය නාශක කාර්යාංශයේ පොලිස් පරීක්‍ෂක පුෂ්ප කුමාර මහතාය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=r1206284</link>
    <topic>වැඩි වාරයක් ලේ පරිත්‍යාග කළ අයටඋපහාර ප්‍රදානය පානදුරේ දී</topic>
    <author>එච්. එල්. සුනිල් ශාන්තකළුතර ඩේලි නිවුස් වාර්තාකරු</author>
    <content>ලෝක රුධිර පරිත්‍යාගශීලීන්ගේ දිනයට සමගාමීව, ප්‍රධාන රෝහල් ගණනාවකට, ඒ ඒ පළාත්වල වැඩිම වාර ගණනක් රුධිරය පරිත්‍යාග කළ පුද්ගලයන්ට සහ වැඩිම සංඛ්‍යාවක් ලේ දන්දීමේ කඳවුරු සංවිධානය කළ සංවිධායකයන් කැඳවා ඔවුන්ට උපහාර පිදීමේ විශේෂ උත්සවයක් පසුගියදා පානදුර නගර ශාලාවේදී පැවැත්විණි.පානදුර නගර සභාවේ නියෝජ්‍ය නගරාධිපති හා රියන්සි ප්‍රනාන්දු පදනමේ සභාපති, රියන්සි ප්‍රනාන්දු මහතාගේ මූලිකත්වයෙන් යුක්තව පානදුර කේතුමතී කාන්තා රෝහල් කාර්ය මණ්ඩලය හා එම රෝහලේ ලේ බැංකුව මගින් මෙම උත්සවය සංවිධානය කරන තිබුණි.පානදුර සහකාර පොලිස් අධිකාරී, පානදුර දකුණ පොලිස් ස්ථානාධිපති ඇතුළු ප්‍රදේශයේ උසස් රාජ්‍ය නිලධාරීන් රැසක්ම මෙම විශේෂ උපහාර උත්සවයට සහභාගි වූහ.වෛද්‍ය ගාමිණී පෙරේරා මහතා - ඈත අතීතයේදී නීරක්තිය හෝ අධික ලෙස රුධිර වහනය වූ අවස්ථාවකදී අනිවාර්යයෙන්ම රෝගියාට ලේ දීමේ තද බල අවශ්‍යතාවය පැන නැගුණා.මේ හදිසි තත්ත්වය හමුවේ රෝගියා මෙන්ම රෝගියාගේ භාරකරුවන්ට වැඩි මානසික පීඩනයක් ගෙන දුන් බරපතළ ගැටලුවක් වුණා. එහෙත් අද තත්ත්වය සම්පූර්ණයෙන්ම සුබදායක අතට වෙනස් වී තිබෙනවා.ශ්‍රී ලංකාව වැනි බෞද්ධ රටකට මේ ලේ දීමේ උදාර සේවාව කිසිසේත්ම අලුත් දෙයක් නොවේ. ලේ පරිත්‍යාග කරන්නා හුදෙක්ම ස්වෙච්ඡාවෙන්ම කිසිදු ලාභ ප්‍රයෝජනයක් හෝ මුදලක් අපේක්ෂාවෙන් තොරව දාන පාරමිතාවක් හැටියට තම වටිනා ලේ ධාතුව, තමන් කවරදාකවත් නොදැකපු හා නොහඳුනන කෙනෙකුට දන්දීම ඉතා වටිනා මිනිස් ගුණයක්.මෙම වැඩසටහන සංවිධානය කළ පානදුර නගර සභාවේ නියෝජ්‍ය නගරාධිපති රියන්සි ප්‍රනාන්දු මහතා පැවසුවේ තමාගේ ජීවිතයේ මුල්ම වරට මෙවැනි වටිනා වැඩසටහනක් සංවිධානය කරන්ට ලැබීම ඉමහත් සතුටට හේතුවක් වූ බවයි.මෙහිදී කළුතර දිස්ත්‍රික්කයේ වැඩිම වාර ගණනක් ලේ දන්දීමෙන් වාර්තාවක් තැබූ මීගහතැන්නේ බාලචන්ද්‍ර ආරච්චිගේ ලලිත් මහතා, ලේ දන්දීමේ වීර සම්මානයෙන් උපහාර ලැබුවේය.පානදුර කේතුමතී කාන්තා රෝහලේ සහකාර වෛද්‍ය අධිකාරී එම්. එච්. අසාත් මහතා විසින් උපහාර සම්මාන පිරිනමන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=r1206285</link>
    <topic>පොලිස් වෙසින් පැමිණි තරුණයන් දෙදෙනෙක්දුම් පානය කළ අයකුගේ රුපියල් 500කට විදලා</topic>
    <author>සිසිර ජයනාත් පීරිස් අම්පිටිය සමූහ</author>
    <content>හැත්තෑ හැවිරිදි ඔහු හිටපු විදුහල්පතිවරයෙකි. මධ්‍යම වෙළෙඳ පොළේ ඉහළ මහලට නගින පියගැට පෙළ අසළ කිසිවෙක් සිටියේ නැති නිසා අත තිබූ දුම්වැටිය දල්වාගෙන උගුරු කිහිපයක් ඇද්දේය.හදිසියේම මොහු අසළට ආ තරුණ ගැටයකු මහත්තයා මටත් ගින්දර පොඩ්ඩක් දෙන්න කියා දුම්වැටියක් අතට ගත්තේය. විශ්‍රාමික විදුහල්පතිවරයා තමන් දල්වාගෙන තිබූ දුම්වැටිය තරුණයාට දුන්නේය.දුම්වැටිය අතට ගත් තරුණයා එය බිත්තියේ ගසා නිවා දමා මහත්තය මම ඔහෙව අත්අඩංගුවට ගන්නව ප්‍රසිද්ධ ස්ථානයක දුම් බිව්වාට ඇයි දන්නේ නැද්ද මතට තිත – එක්ක දුම්පානය තහනම් කියල. විශ්‍රාමිකයාගේ ඉහින් කනින් දාඩිය වැටෙන්න විය. අනේ මහත්තයා සමාවෙන්න මම මේ පැත්තකට වෙලා කාටත් කරදරයක් නොවෙන්න...ඒවා හරියන්නේ නැහැ තහනම් නම් තහනම්. මාත් එක්ක ඒ සෙල්ලම් හරියන්නේ නැහැ කියමින් තුන්වැන්නෙක් ද එතනට පැමිණ මෙයාගේ අයිඩින්ටිය අරගෙන විස්තර ලියාගන්න යනුවෙන් විශ්‍රාමික විදුහල්පතිවරයා අත්අඩංගුවට ගත් තරුණයාට පවසා මඳක් ඉවතට ගියේ ගාම්භීරවය.විශ්‍රාමිකයාගෙන් හැඳුනුම්පත ඉල්ලූ තරුණයා, අංකල් ඒ අපේ ලොක්කා රු. 500ක් විතර දුන්නනම් වැඩේ ෂේප්කර ගන්න පුලුවන්. උසාවි ගියොත් 2000ක් යැයි පැවසූ විට විදුහල්පතිවරයා දෙවරක් නොසිතා ඊට එකඟවූයෙන් රු. 500 රැගත් තරුණයා අතුරුදන් විය.එතනට වටවුණ පිරිසට විශ්‍රාමික විදුහල්පතිවරයා කරුණු පැහැදිළි කරද්දී ඔහුට තේරුම් ගියේ තමන් වංචාකාරයකුට අසුවූ බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=s1206281</link>
    <topic>චෝදනා ලැබූ විදුහල් තුනක් ගැන විභාගයට අධ්‍යා‍පන අමාත්‍යාංශයෙන් උපදෙස් පතයි</topic>
    <author>ෆවුස් මොහොමඩ්</author>
    <content>සිංගර් අන්තර් පාසල් අවුරුදු 20න් පහළ පළමු කොටසේ ලීග් රගර් තරගාවලියේ තරග කීපයක දී විවිධ අකටයුතුකම් සිදුකළ බවට ප්‍රධාන පෙ‍ෙළ් පාසල් 3කට එරෙහිව මේ වනවිට පැමිණිලි ලැබී ඇතැයි පාසල් රගර් සංගමයේ ලේකම් සුසන්ත මෙන්ඩිස් මහතා දිනමිණට පැවැසීය.‍මේ තරගාවලියේ 'ඒ' කොටසින් තරග වැදුණු පාසලකටත්, 'බී' සහ 'සී' කොටසින් තරග වැදුණු පාසල් 2කටත් විරුද්ධව අදාළ චෝදනා එල්ලවී තිබේ. මේ පරික්ෂණ කටයුතු නිමාවනතුරු නිල වශයෙන් ලීග් තරගාවලියේ ශූරයන් නම් කිරීම ප්‍රමාද කිරීමට සිදුවන බව ද ඒ මහතා සඳහන් කළේය.අදාළ චෝදනා එල්ල වී ඇති පාසල්වලට එරෙහිව පරික්ෂණ පැවැත්වීමට සඳහා අධ්‍යාපන අමාත්‍යාංශයේ උපදෙස් ලබා ගත යුතු බැවින් අධ්‍යාපන අමාත්‍යාංශයේ ක්‍රීඩා අධ්‍යක්ෂ රෝහණ කරුණාරත්න මහතා වෙත මේ පැමිණිලි ඉදිරිපත් කිරීමට කටයුතු කරන බව ද ලේකම්වරයා වැඩි දුරටත් පැවැසීය.තරගාවලියේ අවසන් මොහොතේ දී ප්‍රසාද ලකුණු සටහන උඩුයටිකුරු කළ ත්‍රිත්ව විදුහල් ක්‍රීඩකයෝ ඔවුන් සහභාගි වූ අවසන් තරගයේ දී ඩී.එස්.සේනානායක විදුහල් පිල ලකුණු 76-5ක් ලෙස පරාජය කරමින් ප්‍රසාද ලකුණු සටහනේ පෙරමුණට පත්වූ අතර වසර 25කට පසුව පාසල් රගර් පිටියේ ශූරතාව අත්කර ගැනීමේ ‍ඓතිහාසික අවස්ථාවට ඔවුන් දැන් ප්‍රවිෂ්ට වී සිටිති.මේ අතර සෙ‍සු කණ්ඩායම්වලට ප්‍රබල අභියෝගයක් එල්ල කළ ඉසිපතන විදුහල ද අවසන් තරගයේ දී රාජකීය විදුහල ලකුණු 34-22ක් ලෙස පරාජය කරමින් ප්‍රසාද ලකුණු සටහනේ දෙවැනි තැන ලබා ගැනීමට සමත්ව සිටියි. ‍මෙවර තරගාවලියේ 'ඒ' කාණ්ඩයෙන් තරග වැදුණු මහනුවර සාන්ත අන්තෝනි විදුහල‍ට සහ ඩී.එස්.සේනානායක විදුහලට කිසිදු ජයග්‍රහණයක් ලබාගත නොහැකි විය.ප්‍රසාද ලකුණු සටහනේ 9වැනි සහ 10 වැනි ස්ථාන ලැබූ ඔවුන් ලබන වස‍රේ දී 'බී' කාණ්ඩයෙන් තරග වදිනු ඇත. ඒ අනුව 'බී' කාණ්ඩයේ ප්‍රථම හා දෙවැනි ස්ථාන ලබාගත් මහනුවර ධර්මරාජ විදුහලට සහ වෙස්ලි විදුහලට ලබන වසරේ තරගාවලියේ දී 'ඒ' කාණ්ඩය දක්වා උසස්වීමක් ලැබෙනු ඇත.මේ අතර 'බී' කාණ්ඩයේ 9වැනි සහ 10 වැනි ස්ථාන ලැබූ ලුම්බිණි විදුහල සහ කේරී විදුහලට ලබන වසරේ දී 'සී' කාණ්ඩය දක්වා පසුබැසීමට සිදුවී ඇත.ඒ අනුව 'සී' කාණ්ඩයේ පෙරමුණ ගත් වේල්ස්කුමර විදුහලට ලබන වසරේ දී 'බී' කාණ්ඩය දක්වා උසස්වීමක් ලැබෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=s1206282</link>
    <topic>අවුරුදු 19න් පහළ ආසියානු කුසලාන ක්‍රිකට්</topic>
    <author/>
    <content>අවුරුදු 19න් පහළ ආසියානු කුසලාන ක්‍රිකට් තරගාවලියේ අර්ධ අවසන් පූර්ව වටයේ දී කටාර් රාජ්‍යයට එරෙහිව ලකුණු 87ක ජයක් වාර්තා කළ ශ්‍රී ලංකා කණ්ඩායම අවසන් පූර්ව වටයට සුදුසුකම් ලැබීමට සමත්විය.පළමුව පන්දුවට පහරදුන් ශ්‍රී ලංකාව ඕවර 26කදී කඩුලු 2කට ලකුණු 124ක් රැස් කරමින් සිටියදී වර්ෂාව ඇද හැලුණු අතර ඒ අනුව ඕවර 26කට තරගය සීමා‍ කරමින් ‍කටාර් රාජ්‍යයට ලකුණු 188ක ඉලක්කයක් ලබාදීමට විනිසුරුවරුන් කටයුතු කළහ. නමුත් ඕවර 26 කදී කටාර් පිලට රැස්කරගත හැකිවූයේ කඩුලු 8කට ලකුණු 100ක් පමණි.ශ්‍රී ලංකා ඉනිමේ විශිෂ්ට පිතිහරඹයක නිරතවෙමින් පන්දු 81කදී හත‍රේ පහර 10ක් සමග ලකුණු 76ක් රැස්කළ පබසර වඩුගේ තරගයේ වීරයා ලෙස නම් කෙරිණි.අර්ධ අවසන් පූර්ව වටයේ සෙසු තරගවලදී ජය අත්කරගත් පාකිස්තානය, ඉන්දියාව සහ ඇෆ්ගනිස්තානය ද අවසන් පූර්ව වටයට සුදුසුකම් ලැබූහ. ඒ අනුව අද (28)ඇෆ්ගනිස්තානය සහ පාකිස්තානය අතර පළමු අවසන් පූර්ව තරගය පැවැත්වෙන අතර හෙට(29) ශ්‍රී ලංකාව සහ ඉන්දියාව අතර දෙවැනි අවසන් පූර්ව තරගය පැවැත්වීමට නියමිතය.ඉන්දියාව, මලයාසියාව, බංග්ලාදේශය, නේපාලය, කටාර්, ඇෆ්ගනිස්තානය, පාකිස්තානය සමග ශ්‍රී ලංකාව මේ තරගාවලියට සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=s1206283</link>
    <topic>සානියා මිර්සාඔලිම්පික් යයි</topic>
    <author/>
    <content>ඉන්දියාවේ සුපිරි ටෙනිස් ක්‍රීඩිකා සානියා මිර්සා ලන්ඩන් ඔලිම්පික් උලෙළේදී යුගල තරගවලට සුදුසුකම් ලබා ඇත. ඒ, ඇය විම්බ්ල්ඩන් තරගාවලිය ජයග්‍රහණයකින් ආරම්භ කිරීමෙන් පසුවය. මිර්සා ලන්ඩන් ඔලිම්පික් උලෙළේදී මිශ්‍ර යුගල තරගාවලියටද ක්‍රීඩා කරන අතර කාන්තා යුගල තරගාවලියේදී ඇය රුෂ්මි චක්‍රවර්ති සමග ක්‍රීඩා කරනු ඇත.“මම ඔලිම්පික්ස් යන බව දැනගත්තම මට ලොකු සතුටක් ඇතිවුණා. ඔලිම්පික් උලෙළේ තරග කරනවා කියන්නේ ඉහළම මට්ටමේ ක්‍රීඩා කිරීමයි. පැහැදිළිවම මම එහිදී පදක්කමක් දිනා ගන්න උත්සාහ කරනවා” මිර්සා පවසන්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=s1206284</link>
    <topic>යුද හමුදා 57වැනි බළසේනාවේ වොලිබෝල් තරගාවලිය කිලිනොච්චියේ</topic>
    <author>ඡායාරූපය-සුදත් මලවීර</author>
    <content>කිලිනොච්චියේ යුද හමුදා 57වැනි බළසේනාවේ වොලිබෝල් තරගාවලිය පසුගියදා කිලිනොච්චියේ නගර සභා ක්‍රීඩා පිටියේ දී පැවැත්විණි. එහිදී හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාට 57 වැනි බළසේනා වොලිබෝල් කණ්ඩායම හඳුන්වා දුන් අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=s1206285</link>
    <topic>නාලන්දා ආදි ක්‍රිකට් ක්‍රීඩකමහ සභා රැස්වීම හෙට</topic>
    <author/>
    <content>නාලන්දා විදුහල් ආදි ක්‍රිකට් ක්‍රීඩකයන්ගේ සංගමයේ 9වැනි වාර්ෂික මහ සභා රැස්වීම හෙට (29) පස්වරු 6.00ට විද්‍යාලයීය ශාලාවේ දී පැවැත්වේ. නාලන්දා විදුහලේ සියලුම ආදි ක්‍රිකට් ක්‍රීඩකයන්ට මේ රැස්වීමට සහභාගි වන ලෙස සංවිධායක කමිටුව දන්වා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=s1206286</link>
    <topic>යෞවන ක්‍රීඩා උලෙළට බීච් වොලිබෝල් එක් වෙයි</topic>
    <author>වේහැල්ලේ පියතිලකමහරගම විශේෂ</author>
    <content>ජාතික තරුණ සේවා සභාව විසින් මෙහෙ‍යවනු ලබන 24වැනි ජාතික යෞවන ක්‍රීඩා උලෙළට පළමුවරට බීච් ‍වොලිබෝල් ක්‍රීඩා ඉසව්ව ඇතුලත් කර තිබේ. මේ බීච් වොලිබෝල් තරගාවලිය ලබන 30 වැනිදා සහ ජූලි මස 1වැනිදා මීගමුව බ්‍රවුන්ස් බීච් හෝටල් වෙරළ තීරයේ දී පැවැත්වේ.තරගාවලිය සඳහා කාන්තා සහ පිරිමි කණ්ඩායම් 15ක් සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=s1206287</link>
    <topic>ක්‍රිකට් තීරණ කැමරාවෙන් ලබා දෙනයූ.ඩී.ආර්.එස්.ක්‍රමවේදයට ඉන්දියාවේ විරෝධය</topic>
    <author/>
    <content>අන්තර් ජාතික ක්‍රිකට් බිමේ ටෙස්ට් සහ එක්දින තරගවලදී ක්‍රියාත්මක වන පිටියේ විනිසුරු තීරණ යළි සලකා බැලී‍මේ රූපවාහිනී වීඩි‍යෝ තාක්ෂණ ක්‍රමවේදයට (UDRS) සම්පූර්ණ සහයෝගය ලබාදීමට ක්වාලලම්පූර් නුවර පැවැති අන්තර් ජාතික ක්‍රිකට් කවුන්සිලයේ විධායක රැස්වීමේ දී ක්‍රිකට් බලධාරීන් ගත් තීරණයට ඉන්දියාව තව දුරටත් සිය විරෝධතාව පළකළේය.මීට වසරකට පෙර ඉන්දියාව මේ ක්‍රමවේදයට විරුද්ධත්වය ප්‍රකාශ කිරීමේ හේතුවෙන් ටෙස්ට් ‍හෝ එක්දින තරග පැවැත්වෙන රටවල් දෙකෙහි එකඟතාව පරිදි පමණක් මේ ක්‍රමවේදය භාවිතා කිරීමේ හෝ නොකිරීමේ ඉඩ ලබාදීමට අයි.සී.සී.ය කටයුතු කළේය.නමුත් මෑත කාලයේ ක්‍රිකට් පිටියේ ඇති වූ ඇතැම් මතභේදාත්මක විනිසුරු තීරණ‍ හේතුවෙන් මේ ක්‍රමවේදය අනිවාර්ය කිරීම පිළිබඳව සිය අවධානය යොමුකිරීමට අයි.සී.සී.යට සිදුවී තිබිණි.'විධායක කමිටු සාමාජිකයන් ටෙස්ට් තරගවලදී පන්දුව පළුදු කිරීමේ අර්බුද වගේම වෙනත් ගැටළු මතුවන අවස්ථාවන් පිළිබඳ සැළකිල්ල යොමුකරමින්සෙසු රටවලට මේ ක්‍රමවේදයේ වැදගත්කම අවබෝධ කරදීමටත්, එය ලෝකයේ සෑම රටකටම ටෙස්ට් හා එක්දින තරග සඳහා නිර්දේශ කිරීමටත් මේ සාකච්ජාවේ දී ඒකමතිකව එකඟතාවයට පැමිණියා.' යැයි නිවේදනයක් නිකුත් කරමින් අයි.සී.සී.යේ ප්‍රධාන විධායක නිලධාරී හරූන් ලොගාර්ට් මහතා ක්වාලලම්පූර් නුවර පැවැති සමුළුවේ දී පෙරේදා පැවැසීය.නමුත් මේ පිළිබඳ නිවේදනයක් නිකුත් කරන ඉන්දියා ක්‍රිකට් පාලක මණ්ඩලය සඳහන් කළේ යූ.ඩී.ආර්.එස්. ක්‍රමවේදය සම්බන්ධව සිය පෙර තීරණයේ කිසිදු වෙනසක් නොමැති බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=s1206288</link>
    <topic>තර්ස්ටන් ඉසිපතන රගර් ගැටුම අද</topic>
    <author/>
    <content>කොළඹ තර්ස්ටන්- ඉසිපතන වාර්ෂික රගර් මහ ගැටුම කොළඹ සීඑච් ඇන්ඩ් එප්සී පිටියේ දී අද (28) පස්වරුවේ පැවැත්වේ. තර්ස්ටන් හිටපු රගර් නායක‍යකු වූ නාවික හමුදාවේ රියර් අද්මිරාල් ජයන්ත පෙරේරා ප්‍රධාන ආරාධිතයා ලෙස මේ අවස්ථාවට එක් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=s1206289</link>
    <topic>යෞවන ක්‍රීඩා කඹ ඇදීමේ ශූරතාව අනුරාධපුරයට</topic>
    <author>වේහැල්ලේ පියතිලකමහරගම විශේෂ</author>
    <content>ජාතික යෞවන ක්‍රීඩා උලෙළේ කඹ ඇදීමේ තරගාවලියේ පිරිමි අවසන් මහා තරගයෙන් ගම්පහ දිස්ත්‍රික් පිල පරදවා ශූරතාව අත්කර ගැනීමට අනුරාධපුර දිස්ත්‍රික් පිල සමත්විය. තෙවැනි ස්ථානය හිමිවූයේ කොළඹ දිස්ත්‍රික් කණ්ඩායමටය.කාන්තා ශූරතාව දිනාගනු ලැබුවේ කොළඹ දිස්ත්‍රික් කණ්ඩායම විසිනි. කාන්තා අවසන් මහා තරගයේ දී ඔවුන් වෙතින් පරාජය වූයේ ගම්පහ දිස්ත්‍රික් පිලය. තෙවැනි ස්ථානය කෑගල්ල දිස්ත්‍රික් පිලට හිමිවිය.මේ තරගාවලියට පිරිමි හා කාන්තා කණ්ඩායම් 22ක් සහභාගි විය. ජාතික තරුණ සේවා සභාව මෙහෙයවනු ලැබූ මේ තරගාවලිය පසුගියදා කුරුණෑගල මල්කඩුවාව නගර සභා පිටියේ දී පැවැත්විණි.තරගාවලියේ ජයග්‍රාහකයන්ට ත්‍යාග පිරිනැමීම ජූලි මස පැවැත්වීමට නියමිත ජාතික යෞවන ක්‍රීඩා උලෙළේ දී සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=s12062810</link>
    <topic>බස්නාහිර පළාත් පාසල් නෙට්බෝල් ශූරතාව කොළඹ ගෝතමියට</topic>
    <author/>
    <content>කොළඹ සිරිමාවෝ බණ්ඩාරනායක විදුහල් පිටියේ පසුගියදා පැවැති බස්නාහිර පළාත් පාසල් නෙට්බෝල් තරගාවලියේදී කොළඹ ගෝතමී බාලිකා විද්‍යාලය ලකුණු 12 – 9කින් කළුතර බාලිකා විද්‍යාලය පරදවමින් වයස අවුරුදු 15න් පහළ ශූරතාව දිනා ගත්තේය.ජයග්‍රාහී කණ්ඩායම (ඉදිරි පෙළ වමේ සිට): එච්.ආර්.ඉසුරි චින්මානි (නායිකා), කේ.නිපුනි දුලාංජනා මෙනවිය (කණ්ඩායම් භාර ආචාරිනි), කේ.හර්ෂා චාමිනි පෙරේරා මහත්මිය (ක්‍රීඩා භාර ආචාරිනි), සෝමා මුණසිංහ මහත්මිය (විදුහල්පතිනිය), චන්ද්‍රානි ජයසේකර මහත්මිය (සහකාර විදුහල්පතිනිය), එච්.ඩී.දිල්ෂානි බුද්ධිකා මහත්මිය (පුහුණුකාරිනී), කේ.දැහැමි විමර්ශනා - උප නායිකා, (පසුපෙළ වමේ සිට): ඩබ්ලිව්.ඩී.දැහැමි තාරුකා, ඩී.එස්.කුෂානි රුවංජනා, කේ.ඒ.නිල්මි ධනංජනා, කළණි ක්‍රිෂානි කරුණාරත්න, කේ.හිරුණි කෝෂිලා පෙරේරා, මනෝලි රන්දිතා දිවාකර, තවීෂි නදීමා හෙට්ටිආරච්චි, එච්.පියුමි දේශානි, නිසංසලා තත්සරණ පෙරේරා, සහංගි දිල්මිකා කරුණානායක..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=s12062811</link>
    <topic>මධ්‍යම පළාත් කාන්තා පාසල්ක්‍රිකට් ශූරතාව වත්තේගමට</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>වත්තේගම බාලිකා විදුහල මධ්‍යම පළාත් බාලිකා පාසල් සැහැල්ලු පන්දු ක්‍රිකට් ශූරතාව දිනා ගැනීමට සමත් විය. මධ්‍යම පළාත් අනු ශූරතාව දිනා ගැනීමට සමත් වූයේ ලෑලිඅඹේ මැදි විදුහලයි. තුන්වැනි ස්ථානය හිමිවූයේ මීට පෙර වසරවල ශූරතා දිනා ඇති මහනුවර මහමායා බාලිකා විදුහලටය.අධ්‍යාපන දෙපාර්තමේන්තුව මෙහෙය වූ මෙම තරගාවලිය සඳහා කණ්ඩායම් 30 ක් ඉදිරිපත් වී තිබුණු අතර එහි සිව් වැනි ස්ථානය දිනා ගත්තේ උලපනේ මැදි විදුහලයි.මෙම තරගාවලිය පසුගියදා කටුගස්තොට ශ්‍රී රාහුල සහ සාන්ත අන්තෝනි බාලිකා විදුහල් ක්‍රීඩා පිටිවලදී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=s12062812</link>
    <topic>ආදි මොරටු විදුහල් පිලට පළමු ඉනිමේ ජයක්</topic>
    <author>ඩිල්වින් මෙන්ඩිස්මොරටුව ක්‍රීඩා</author>
    <content>ශ්‍රී ලංකා ක්‍රිකට් ආයතනය සංවිධානය කළ අන්තර් සමාජ අවුරුදු 23න් පහල ක්‍රිකට් තරඟාවලියේදී ආදි ආනන්ද ක්‍රීඩා සමාජය පරදවා ලකුණු 28ක පළමු ඉනිමේ ජයක් වාර්තා කිරීමට ආදි මොරටු විදුහල් ක්‍රීඩා සමාජය සමත් විය.ප්‍රථමයෙන් පන්දුවට මුහුණ දුන් ආදි මොරටු විදුහල් ක්‍රීඩා සමාජය ලකුණු 266ක් වාර්තා කළ අතර ලූක් ජයදේව ලකුණු 66ක්ද, අනුරුද්ධ කල්හාර ලකුණු 51 ක්ද රැස්කිරීමට සමත් වූහ.පිළිතුරු ඉනිම ක්‍රීඩා කළ ආදි ආනන්ද ක්‍රීඩා සමාජයට ලබාගත හැකි වුයේ ලකුණු 238ක් පමණි. මෙහිදි ධනුක මධුශාන් ලකුණු 89 වාර්තා කළ අතර හෂාන් හේවනායක ලකුණු 34කට කඩුලු හතරක් දවාලීමට සමත් විය.ආදි මොරටු විදුහල් පිල -266- ලූක් ජයහේවා 66, අනුරුද්ධ කල්හාර 51, හෂාන් හේවනායක 36, දමිත් සිල්වා 35, කණිෂ්ක ප්‍රභාත් 32 (දෙනුක හෂාන් 3/50, සමලක අබේගුණසේකර 3/46, ඉශාන් බණ්ඩාරණායක 2/47)ආදි ආනන්ද පිල -238- ධනුක මධුෂාන් 89, තරණ රවිඳු 32 (හශාන් හේවනායක 4/34, ගයාන් හේවනායක 3/37).</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=f1206281</link>
    <topic>නියඟය සැරයිවිදුලිය බරයි</topic>
    <author>රාමන්</author>
    <content>නියඟය ස්වභාවිකව සිදු වන්නක්. පොදුවේ මිනිසාගේ ක්‍රියාකාරකම් ද නියඟයට හේතුවන බව දැන් පොදු පිළිගැනීමක් බවට පත් වෙලා. ඊට අප මුහුණ දිය යුතු ආකාර දෙකක් ගැන ජාතික හා අන්තර් ජාතික මට්ටමින් කතා බහ වෙනවා. එක් ආකාරයක් ගෝලීය වශයෙන් ද අනෙක ජාතික වශයෙන් ද සිදුවිය යුතු බවටයි පරිසරවේදීන් හා මීට අදාළ පර්යේෂණ කරන විද්වතුන් සඳහන් කරන්නේ.ගෝලීය ක්‍රියාදාමය තනි රටකට පාලනය කළ නොහැකියි. ඊට අදාළව මුළුමහත් ලෝක ප්‍රජාවම එකඟ වන වැඩ පිළිවෙලක් අවශ්‍යයි. එවන් වැඩ සටහන් සම්බන්ධයෙන් කතා බහ වෙන අන්තර්ජාතික සමුළු පැවැත්වෙන නමුත් කතාවේ තරමට ප්‍රතිඵල දක්නට ලැබෙන්නේ නැහැ. අන්තර්ජාතික ව කෙසේ වෙතත් ජාතික වශයෙන් පවතින වැසි වනාන්තර කුඩා වීම, තෙත්බිම් විනාශ වීම, මීට යම් ප්‍රමාණයකට හේතු වන බවට ඇති මතවාදය ද බැහැර කළ නොහැකියි. එ් සම්බන්ධයෙන් ද ජාතික වශයෙන් නීති රෙගුලාසි පවතින නමුත් වන විනාශයේ ද අඩුවක් දක්නට ලැබෙන්නේ නැහැ.කෙසේ නමුත් නියඟේ බලපෑමට දිනෙන් දින අප ගොදුරු වෙමින් පවතිනවා. ජලාශ හිඳී යෑම නිසා වගා විනාශ වීමට අමතරව එය රටේ විදුලිය නිෂ්පාදනයට එල්ල කරනු ලබන බලපෑම සුළු පටු නොවෙයි. ආරම්භයේ සිට අපේ රටේ විදුලිය නිෂ්පාදනය පදනම් වන්නේ ජල විදුලිය මුල් කර ගනිමින්. එහෙත් ජල විදුලිය මඟින් කෙරෙන විදුලි නිෂ්පාදනයේ සීමාව සටහන් වී තිබුණේ මීට දශක 3කට පෙර සිටයි.මහවැලි ව්‍යාපාරය ඇරඹීමෙන් පසු 1985දී පමණ නිකුත් වූ සමීක්ෂණ වාර්තා සඳහන් කළේ එ වන විටත් ජල විදුලිය මඟින් යා හැකි දුර අවසන් වී තිබු බවයි. එදා ගණන් බැලීම්වල දී ද සඳහන් වූයේ එ් වන විට ඉතිරිව ඇති මහා පරිමාණයේ ජල විදුලි ව්‍යාපෘති වන්නේ සමනල වැව හා ඉහළ කොත්මලේ පමණක් බවයි. ඊට අමතරව මෙගාවොට් සුළු ප්‍රමාණයක් නිපදවිය හැකි කුඩා ප්‍රමාණයේ ජල විදුලි ව්‍යාපෘති සම්බන්ධයෙන් ද යම් අවබෝධයක් අදාළ ක්ෂේත්‍රවල විද්වතුන් ඇති කර ගෙන තිබුණා.එනිසාම ශ්‍රී ලංකාව තුළ වාර්ෂිකව ඇතිවෙමින් පැවති අනාගත විදුලි ඉල්ලූම අබියස මෙම ජල විදුලි ව්‍යාපෘති කිසිසේත් ම ප්‍රමාණවත් නොවන බව ඔවුන් තම සමීක්ෂණ මාර්ගයෙන් අදාළ බලධාරීන් දැනුවත් කර තිබුණා.එයින් අදහස් කළේ 1985 පසු රටේ වැඩි වන විදුලි ඉල්ලූම අබියස විකල්ප බලශක්ති සොයා ගත යුතු බවයි.මේ නිසා ජල විදුලියට අමතරව විකල්ප බලශක්ති කෙරෙහි පොදුවේ මේ රට පාලනය කළ අය එතරම් උනන්දුවක් දක්වා තිබුණේ නැහැ. ලාභදායී විකල්ප බලශක්ති ලෙස හැඳින් වෙන්නේ ගල් අඟුරු ,ස්වභාවික ගැස් හා පරමාණු බලශක්තියයි. පරමාණු නම ඇසෙන විට ම අපේ වගකිව යුත්තන් තුළ ඇති වන්නේ බියක්. මේ නිසා විදුලිය හැරුණු විට ඇති මිල අඩුම බලශක්ති විශේෂය ගල් අඟුරුයි. අපේ රටේ ගල් අඟුරු නිධි ඇත්තේ නැහැ. ගල් අඟුරු පිටින් ගෙන්වා ගත යුතු යි. එසේ ගෙන්වා ගෙත්තත් ඛනිජ තෙල් මඟින් විදුලිය නිපදවනවාට වඩා එය ලාබ දායකයි.වර්තමාන මිල ගණන් යටතේ වුව ද ඛනිජ තෙල් මඟින් විදුලි එ්කකයක් නිපදවීමට විදුලි බලමණ්ඩලයට රු. 28/=, 27/=ක් වැය වන විට ගල් අඟුරු මඟින් වැය වන්නේ රු. 7.74ක්. එසේ ම ඛනිජ තෙල් මඟින් නිපදවන විදුලි එ්කකයක් පෞද්ගලික අංශයෙන් මිලට ගන්නා විට ඊට වැය වන මුදල රු. 24/= සිට 62/= දක්වා පරාසයක පවතිනවා. මේ නිසා ගල් අඟුරු මඟින් විදුලිය නිපදවීම ජල විදුලිය හැරුණු විට ලාභදායක බවට විවාදයක් නැහැ. එහෙත් මේ පිළිබඳව අදහස් විද්වතුන් මඟින් ඉදිරිපත් වුයේ 1985 සිටයි. නැතිනම් ජලයෙන් විදුලිය නිපදවීමේ උපරිම සීමාව හැඳින ගැනීමෙන් පසුවයි. එහෙත් අපේ රටේ දේශපාලනඥයින් මේ පිළිබඳව එතරම් උනන්දුවක් දක්වා නැහැ. ඔවුන් වඩාත් ම නැඹුරුවක් දක්වා තිබෙන්නේ ඛනිජ තෙල් මඟින් විදුලිය නිපදවීමට හා පෞද්ගලික අංශයෙන් එවන් විදුලිය නිෂ්පාදන මිල දී ගැනීමටයි. මේ නැඹුරුව සඳහා විවිධ හේතු තිබිය හැකියි. එසේ ම අත යට ගනුදෙනුව සිදු විය හැකි බවටත් සැක පහළ වෙනවා.මේ නිසා ගල් අඟුරු බලාගාර බිහි වීම දින සති මාසවලින් නොව වසර දශකවලින් ප්‍රමාද වුණා. නොරොච්චෝලේ බලාගාරයේ අදියර දෙකම මීට වසර 10කට පෙරවත් විවෘත විය යුතුව තිබුණා. එහෙත් ජනාධිපති මහින්ද රාජපක්ෂ මහතා බලයට පැමිණෙන තුරුම විවිධ හේතු මත එහි ඉදි කිරීම් කටයුතුවත් ඇරඹීමට නොහැකි වුණා. වත්මන් ජනාධිපතිවරයා නොසිටින්නට නොරොච්චෝලේ අපට තවමත් ගල් අඟුරු බලාගාරයක් ඉදි නොවී තිබීමට ඉඩ තිබුණා. එසේ වුවානම් අද නොරොච්චෝලේ ගල් අඟුරු මඟින් නිපදවන විදුලි මො.වො. 270වත් නොලැබීමට ඉඩ තිබුණා.නොරොච්චෝලේ සමස්ත ධරිතාව මෙ.වො. 900යි. 2011 වසරේ සමස්ත විදුලිය උත්පාදනය ගිගාවොට් පැය 11521යි. එය පෙර වසරට වඩා 7.5%ක වර්ධනයක්. එසේ ම 2010 53%ක් ම පැවැති ජල විදුලිය නිෂ්පාදනය 2011 දි 40%ක් දක්වා අඩු වී තිබුණා. ඉතිරි 60% පියවා ගනු ලැබුවේ ජල විදුලියෙන්. නොරොච්චෝලේ ගල් අඟුරු බලාගාර පද්ධතිය සම්පූර්ණ වී තිබුණා නම් තාප විදුලිය සඳහා වෙන් වූ 60%න් 50%ක් ම සම්පුර්ණ කර ගැනීමට ඉඩ තිබුණා. එහෙත් 2011 දි ගල් අඟුරු මඟින් නිපදවා ගැනීමට හැකි වුයේ සමස්ත ධාරිතාවෙන් 10%ක් පමණයි. ඉතිරි ජල විදුලිය හා ගල් අඟුරුවලින් බැහැර සියල්ල තෙල් හා ගැස් මඟින් නැතිනම් මිල අධික ම බලශක්ති විශේෂ මඟින් සොයා ගැනීමට අපට සිදු වුණා. මේ නිසා දැන් අපේ රටේ ඛනිජතෙල් සඳහා ඇදී යන විදේශ විනිමයෙන් අඩකට වඩා වැය වන්නේ විදුලිය සඳහායි. ඉන්දියාවේ මේ ප්‍රතිශතය 10%ක් දක්වා අවම කර ගෙන තිබෙනවා.නියඟ නිසා මේ වසරේ අර්බුදය මීටත් වඩා දරුණුයි. පසුගිය සතිය වන විට ජල විදුලිය නිපදවීමේ හැකියාව සමස්ත විදුලිය නිෂ්පාදනයෙන් 14.5% දක්වා අඩු වී තිබුණා. මේ වන විට එය මීටත් වඩා අඩු විය හැකියි. 14.5% ක් දක්වා ජල විදුලිය නිෂ්පාදනය අඩු වුණාය කියන්නේ ඉතිරි 85.5%ක් අප සපයා ගත යුතු වන්නේ තාපයෙන්. මින් ගල් අගුරුවලට හිමි වන ප්‍රතිශතය 10%-15% අතර නම් ඉතිරි සියල්ල ගෑස් හා ඛනිජ තෙල් මඟින් සපයාගත යුතුයි. ස්වාභාවික ගෑස් නොමැති පසුබිමක ගෑස් පවා විදේශයෙන් ආනයනය කිරීමට සිදු වෙනවා. බොරතෙල් පිරිපහදුවේ ප්‍රතිශතය ද අඩු නිසා එමඟින් නිපදවන ගෑස් නිෂ්පාදනයේ ද අඩුවක් දක්නට ලැබෙනවා.මේ කතාවේ සමස්ත පින්තුරය ගත් කල නියඟ නිසා අඩු වන ජල විදුලිය ධාරිතාව මඟින් අප යොමු කරමින් සිටින්නේ පිටරටින් ඛනිජ තෙල් ආනයනය කර එමඟින් විදුලිය නිපද වීමට. එසේ නිපදවන විදුලිය ද අලාභයක් ලබමින් ජනතාවට අලෙවි කිරීමට සිදු වීම තවත් අර්බුදයක්. වර්තමානයේ විදුලි එ්කකයක් පාරිභෝගිකයාට ලබා දෙන්නේ රු. 16.74කට ලංකා විදුලි බල මණ්ඩලයට තාප විදුලි එ්කකයක නිෂ්පාදන වියදම රු. 28 .27ක් වෙනවා. පෞද්ගලික අංශයෙන් මිල දී ගන්නා එ්කකයකට මීට වඩා වැඩියි.එක් අතකින් මිල අධික මුලාශ්‍ර ඔස්සේ විදුලිය නිපදවීමට සිදු වී තිබෙන අතර එසේ නිපදවන විදුලිය අලාභයට අලෙවි කිරීමට සිදු වෙලා. මේ නිසා විදුලිය අපට ඔරොත්තු නොදෙන මට්ටමේ මිල අධික භාණ්ඩයක් බවට පත් වෙලා.විදුලිය අරපිරිමැස්මෙන් පාවිච්චි කරනවා හැරෙන්නට වෙන කළ හැකි යමක් ක්ෂණිකව දක්නට ලැබෙන්නේ නැහැ. විදුලි බල හා බලශක්ති අමාත්‍ය පාඨලී චම්පික රණවක ජනතාව අතරට යමින් දෙනු ලබන්නේ මේ පණිවිඩයයි.ඔහු මේ සම්බන්ධයෙන් පෘථුල අවබෝධයක් ඇති ඇමැතිවරයෙක්. ඔහු ජනතාව අතරටම යමින් මේ පිළිබඳව කරුණු කියා දෙමින් විදුලිය අරපිරිමැස්සමෙන් භාවිතා කරන ලෙස කරනු ලබන පෙළඹවීමට ජනතාවගෙන් හොඳ ප්‍රතිචාරයක් ලැබී තිබෙනවා.එය අන් අයට ද ආදර්ශයක් වනවාට සැකයක් නැහැ. ඇමතිවරයා ඉටු කරමින් සිටින්නේ මේ මොහොතේ කළ හැකි හොඳම කාර්යයි. මේ නියඟය අභියස රටේ අඛණ්ඩ ලෙස විදුලිය සැපයුම වෙනුවෙන් මීටත් වඩා වැඩි වැය බරක් දැරීමට රටට සිදු වෙනවා. ඊට වැය කිරීමට සිදු වන්නේ ද ජනතාවගේ ම මුදල්. ඊට වඩා විදුලිය අරපිරිමැස්මෙන් පාවිච්චි කිරීම අපේ ම යහපතට හේතු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=f1206282</link>
    <topic>මේ බර්ටිට මුළු රජරට ම ආදරෙයි</topic>
    <author>සාකච්ඡා කළේ -නිලූකා ඩී. තිලකරත්න</author>
    <content>මැතිවරණයක් කියන්නෙ ජනතාවගේ කැමැත්ත. ජනතාවගෙ කැමැත්තෙන් අදහස් කරන්නේ මේ මේ ආණ්ඩුවට, පක්‍ෂයට ඡන්දය දුන්නහම රටට, ජාතියට, ගමට මේ අයගෙන් සේවයක් වනවා යැයි ජනතාව පිළිගන්නවා කියන එකයි. ඒ කාරණය ආපස්සට හැරී බැලුවාම අපට පැහැදිලිව පේන්න තියෙනවා. ජනාධිපතිතුමා රටේ නායකයා හැටියටත්, මං පළාතේ් ප්‍රධාන ඇමැතිවරයා හැටියටත් අපි ජනතාව වෙනුවෙන් ගමට, රටට යුතුකම් ඉෂ්ට කරල තියෙනවා. ඒ නිසා අපට පැහැදිලි විශ්වාසයෙන්, ඕනෑම මොහොතක මැතිවරණයකදී ජය ලබන්න පුළුවන්. ඒකට හේතුව අපි ජනතා බලාපොරොත්තු ඉටු කරල තියෙන නිසයි.පක්‍ෂ අවතක්සේරු කරන්න මම සූදානම් නෑ. ඒ ඒ පක්‍ෂ මොන ආකාරයෙන් උත්සාහ කළත්, අපේ පක්‍ෂය බොහොම ශක්තිමත්. ජනතාව අතරට ගිහින් කිව හැකි සාධාරණ හා පිළිගත හැකි කරුණු බොහොමයක් අපට තියෙනවා. අරක දෙන්නම්, මේක දෙන්නම් කියල නෙමෙයි. අපි ජනතාව වෙනුවෙන් පොරොන්දු ඉටුකරල තියෙනවා.මම මහ ඇමැති තනතුරට ආවේ කැබිනට් ඇමැතිකමක් අතහැරලයි. සාමාන්‍යයෙන් දේශපාලනඥයෝ බලන්නෙ පහළ ඉඳන් ඉහළට යන්නයි. ඒත් මං කැබිනට් ඇමැතිකම දාලා, නැත්නම් ජාතික දේශපාලනය අත්හැරල, මෙතැනට එද්දී, දේශපාලනමය වශයෙන් මට පෞද්ගලික අවාසියක් තිබුණා. එහෙත් මගේ පුද්ගලික තත්ත්වයට වඩා, මගේ පළාත ඉදිරියට ගෙන යාමටයි මට අවශ්‍ය වුණේ. එතැනදි මං බලාපොරොත්තු වූ සංවර්ධනය පළාත තුළ ඉටු කරන්න පුළුවන් වුණාම, පුද්ගලිකව මට වූ දේශපාලන අවාසිය ගැන මම තැවෙන්නේ නැහැ.පැහැදිලිවම ඔව්. පළාතක් තවත් පළාතකට වඩා ඉදිරියට ගෙන යෑමේදී, නිශ්චිත සැලැස්මක් අවශ්‍යයයි. මං ඒ න්‍යාය පත්‍රයේ ප්‍රථම ස්ථානය දුන්නෙ අධ්‍යාපනයටයි. මේ ඉදිරි ගමනේ දී පළාත තුළ බුද්ධිමතුන් සිටිය යුතුයි. ඒ දැනුම හරහා ඉදිරි ගමනක් නිසැකවම අපට අපේක්‍ෂා කළ හැකියි. ඒ නිසාම මම ඊට තේමා පාඨයක් නිර්මාණය කළා. ඒ “උතුරුමැද පළාතේ දරුවන්ට අධ්‍යාපනයෙන් තොර අනාගතයක් නැත” යන්නයි.එය වචනවලට හෝ බෝඩ් ලෑල්ලකට සීමා වුණේ නෑ. පළාතට ලැබෙන මුදල් අනුව අද හැම ප්‍රාදේශීය ලේකම් කොට්ඨාසයක ම පාසල් හතක් හෝ අටක් ඉහළ ම පහසුකම් සහිතයි. ක්‍රීඩා, පුස්තකාල, විද්‍යාගාර, පරිගණක තාක්ෂණය මේ හැම දෙයක් ම ඊට අයත්. පසුගියදා පැවැති ආසියානු මලල ක්‍රීඩා උළෙල කණිෂ්ඨ තරගයේදී මලල ක්‍රීඩා 35 අතුරින් දෙවැනි ස්ථානය දිනාගත්තේ ගලෙන්බිඳුණුවැවේ දැරියක්.අපේ න්‍යාය පත්‍රයේ ඊළඟ අංකය හිමි වුණේ සෞඛ්‍යයටයි. හේතුව පළාතක් තවත් පළාතකට වඩා ඉදිරියට යෑමට එම පළාත තුළ නිරෝගී පිරිසක් සිටිය යුතුයි. අද අනුරාධපුර රෝහල, කොළඹ ජාතික රෝහලට නොදෙවෙනි අංග සම්පූර්ණ රෝහලක්. බයිපාස් සැත්කමක් හැර සියලු ප්‍රතිකාර එහිදී සිදු කෙරෙනවා. විවිධ මඩ ගැසීම් මැද්දෙ අනුරාධපුර රෝහලට තට්ටු පහක ගොඩනැගිල්ලක් හැදුවා. පර්යේෂණ ආයතන ඇතුළු සියලු රෝගීන්ට අවශ්‍ය සියලු පහසුකම් අපි හදල තියෙනවා. මේ සියලු අංගෝපාංග හදලයි මේ රෝහල මධ්‍යම ආණ්ඩුවට බාර දුන්නේ. එතෙක් පළාත් සභාව විසිනුයි එය පාලනය කරගෙන ගියේ.මම මේ පළාත භාරගනිද්දී මහ රෝහලේ ඇඳන් තිබුණේ දෙසිය ගණනක්. 1962 පටන් ගත්ත මේ රෝහල රුවන්වැලි සෑය ළඟයි තිබුණෙ. මම ඉපදුණෙත් ඒ ඉස්පිරිතාලෙ. 62 ඉඳල 99 වනතුරුත් තිබුණෙ ඇඳන් දෙසීය ගණනයි. දැන් ඇඳන් එක්දහස් ගණනක් තියෙනවා. ප්‍රාදේශීය වශයෙන් පවතින රෝහල් මූලික රෝහල් බවට පත් කළේ, ඒවට අවශ්‍ය පහසුකම් දීලයි. මහ රෝහලේ රෝගී තදබදය අඩු කිරීමටත්, අපි කටයුතු කරල තියෙනවා. ඒ නිසා මේ පළාතේ සෞඛ්‍ය පහසුකම් බොහොම ඉහළ මට්ටමින් තියෙනවා.මේ ආණ්ඩුව බලයට පත්වෙන්න කලින් මේ ප්‍රදේශයේ විදුලි බලය තිබුණේ 25% - 30% විතරයි. ඒත් අද තත්ත්වය හාත්පසින් ම වෙනස්. දැන් පළාතේ විදුලිය 90% ක් තියෙනවා. ඉතුරු 10% ටත් මේ වසර ගතවීමට පෙර විදුලි බලය ලබාදීමට කටයුතු කරනවා. ඒ සඳහා ප්‍රතිපාදන අපට ලැබිලා තියෙනවා. පිරිසුදු පානීය ජලය මේ අතර වැදගත්. ඒකට හේතුව වකුගඩු රෝගීන් බහුලව හමුවන්නේ මේ පළාතේ උඩ කොටසට ගියහමයි. මේ නිසා දැනට ජලයෝජනා ක්‍රමයක් සඳහා ආධාර ලබා දීමට ජපන් රජය එකඟ වෙලා තිබෙනවා. ඒ උතුරු ජල ව්‍යාපෘතිය යටතේ මහකනදරාව සහ වාහල්කඩ ලෙසින් ව්‍යාපෘති දෙකක් ක්‍රියාත්මකයි. ගලෙන්බිඳුණුවැව, වාහල්කඩ, රඹෑව, කහටගස්දිගිලිය, වාහල්කඩ, පදවිය, මිහින්තලේ, මැදවච්චිය ආදී සියලු ප්‍රාදේශීය ලේකම් කොට්ඨාසයක් ම ආවරණය කරමින් සෑම ගෙදරකට ම ජලය ලබා දීමට අපි කටයුතු කරනවා.ජනාධිපතිතුමාගේ මඟපෙන්වීම යටතේ “දැයට කිරුළ” ප්‍රදර්ශනය හරහා ප්‍රධාන මාර්ග සියල්ලක්ම අංගසම්පූර්ණ ලෙසින් සංවර්ධනය කරලා තිබෙනවා. දැන් රටේ සෑම ප්‍රධාන නගරයකටම කෙටි කාලයක් ඇතුළත අපට සම්බන්ධ විය හැකියි. එය මේ පළාත ලැබූ විශාල ජයග්‍රහණයක් ලෙස සඳහන් කළ හැකියි. පැය ගණන් කාලය නාස්ති කරමින් ගමන් බිමන් ගිය ජනතාව, අද සතුටින් ගමනාන්තයට ළඟා වෙනවා.මොනව තිබුණත් වැඩක් නෑ. මිනිස්සුන්ට සල්ලි නැත්නම්. මේ පළාත කෘෂි කාර්මික ජන ජීවිතවලින් පිරුණු පළාතක්. එහිද ප්‍රධාන තැනක් හිමිවුණේ වී ගොවිතැනට. එහෙත් කතා කළ යුතු සත්‍ය කාරණය තමයි, වී ගොවිතැනින් පමණක් පළාතේ ආර්ථිකය නැංවීම කළ නොහැකියි කියන කාරණය. තියෙන කුඹුරු ප්‍රමාණය කවදාවත් වැඩි වෙන්නෙ නෑ. ඒ නිසා විකල්ප වැඩපිළිවෙළක් අප සැලසුම් කළා.එහිදී අපේ ඉලක්කය වුණේ බඩ ඉරිඟු වගාවයි. ඒ වගේම ශ්‍රී ලංකාවට බඩ ඉරිඟු මෙට්‍රික් ටොන් ලක්ෂ දෙකක ප්‍රමාණයක් ගෙනාවා. ඒත් බඩ ඉරිඟු කියන්නෙ මේ පළාතේ බොහොම පහසුවෙන් වගා කළ හැකි බෝගයක්. ඒ බෝගය වගා කළ හැකි ඉඩම්, ගොවීන් වැනි සම්පත් ඇති තරම් අප සතුව තිබෙනවා. ඒ නිසා මීට අවුරුදු 10කට උඩදී අපි සැලැසුම් කළ මේ දෙය නිසා, පිටරටට යන සල්ලි මේ පළාතට ගෙන්න ගැනීමට හැකිවී තිබෙනවා. ඒ සඳහා බඩ ඉරිඟු බීජ ගෙන්වන සමාගම්. මිලදී ගන්නා සමාගම්, රක්ෂණ සමාගම්, බැංකු, කෘෂිකර්ම දෙපාර්තමේන්තුව මේ සියල්ලම එකතු කරගත්තා. ආරම්භයේදී අක්කර 2000 - 3000 ක ප්‍රමාණයකයි අපි බඩ ඉරිඟු හැඳුවේ. ඒත් ගිය අවුරුද්ද වෙද්දි ඒ ප්‍රමාණය අක්කර එක් ලක්ෂ විසිපන් දහසකට (125000) ඉහළ දැම්මා. ගිය වසරෙ අපි ඉන් ලබපු ආදායම ලක්ෂ 70,000 පමණ වුණා. එතැන දේශපාලනයක් නෑ. ඒ මුදල් ජනතාව‍ෙග් සංවර්ධනයට අපි යොදවල තියෙනවා.ඊළඟට අපි සෝයා වගාව ආරම්භ කළා. මේ වැස්ස නිසා ඊට යම් බලපෑමක් එල්ල වේවි. එහෙත් ලබන වසරේදී සෝයා අක්කර ලක්ෂයකට යෑමට අප බලාපොරොත්තු වනවා. අද වනවිට සත්ත්ව ආහාර මෙට්‍රික් ටොන් ලක්ෂ 2ක් පමණ අපේ රටට ගෙන්වනවා. මේ සත්ත්ව ආහාර හදන්නෙ සෝයාවලින්. බඩ ඉරිඟු හරහා සිදු කළ සංවර්ධනය, සෝයා තුළිනුත් පළාතට ලබා ගැනීමට අප කටයුතු යෙදුවා. වී ගොවිතැනට අමතරව පළාත තුළ මේ ආදායම් ඉපැයීම පළාතේ ජනතාවට අමතර ආදායම් මාර්ගයක්. එහි ඊළඟ අදියර, හැකි තරම් පාන්පිටි භාවිතයෙන් ජනතාව මුදා ගැනීමයි. හැම පෝෂ්‍යදායි ආහාරයක්ම අපි රට තුළ නිෂ්පාදනය කරල, ඒවා පිටරටට විකුණලා, අපි පාන් පිටි කනවා. මේ ජීවන රටාව වෙනස් කිරීමේ මෙහෙවරට මේ වනවිට උතුරුමැද පළාත අඩිය තියලා ඉවරයි.පැණිබීම ජාති පානයට ජනතාව යොමුවීමේ ප්‍රවණතාවටත් මේ ව්‍යාපෘති හරහාතිත තැබීමට අප බලාපොරොත්තු වෙනවා. ඒ වෙනුවට දේශීය පලතුරු බීම වර්ග හඳුන්වාදීම ඉදිරියේදී සිදු කිරීමට අපේක්ෂිතයි. එයින් පිටරටට යන මුදල්වලින් ලක්ෂ 50,000 ක පමණ ආදායමක් පළාතට ලබා ගැනීමට අප බලාපොරොත්තු වෙනවා. මේවයෙ ප්‍රතිඵල අද පළාතේ ජනතාව භුක්ති විඳිනවා. ඒ බව මහබැංකු වාර්තා පවා සාක්ෂි දරනවා. දැනට ශ්‍රී ලංකාවේ ආර්ථිකයෙන් කොළඹ නගරයට පමණයි උතුරුමැද පළාත දෙවැනි වන්නේ. රටේ දෙවැනි ආර්ථිකය හිමි පළාත ලෙස වාර්තාගත වන්න අපට හැකියාව ලැබුණේ බඩ ඉරිඟු නිසයි.එහි කිසිදු සත්‍යතාවක් නෑ. මම අභියෝග කරනවා ඕනෑම පක්ෂයක, ඕනෑම ප්‍රබලයකුට ඇවිත් අප සමඟ තරග කර දිනන්න කියලා. අපි මෙවරත් විශිෂ්ට ජයක් ලබනවා. ඒ තරමට මට උතුරු මැද ජනතාව විශ්වාසයි. එහි කිසිම තර්කයක් නෑ. මිනිස්සු සාමාන්‍යයෙන් මැතිවරණයක් තියෙනවා කිව්වම කියන්නෙ දිනනවා කියලයි. සමීක්ෂණ කරල තියෙනවා. ඒවයෙ ප්‍රතිඵල මේ මේ විදිහයි කියනවා. ඕනෑම කෙනකුට විවිධ දේ කියන්න පුළුවන්. ඒවයේ කතා වලින් ජනතාව නොමඟ අරින්න බෑ. වැඩකරන බවත්, වැඩ කෙරෙන බවත් ජනතාව දන්නවා. දකිනවා. ඒ නිසා ඔය වාර්තා වල තාර බර ඇරල ගන්න ඕනෑ.මේ රට පරිපාලනය කිරීම සඳහා ජනතාවට වැඩියෙන්ම සේවයක් කළ හැකි මොනයම් හොඳ ක්‍රමවේදයක් තියෙනවා නම්, අප ඊට එකඟ විය යුතුයි. කොයි ක්‍රමය මගින් වුවත් අවශ්‍ය වන්නේ, නිදහස් සාමකාමි රටක් තුළ ජනතා අවශ්‍යතා සපුරාලීමයි. එහිදී මහඇමැතිකම හෝ වෙනත් තනතුරු නැතිවීම පිළිබඳ ගැටලුවක් හෝ බලාපොරොත්තුවක් අවශ්‍ය වන්නේ නෑ. දේශයක් පාලනය සඳහා එම නියමුවන්ට අවශ්‍ය වන්්නේ පැහැදිලි මාර්ගයක් පමණයි. සාමාන්‍යයෙන් ග්‍රාම රාජ්‍යය හරහා ඉටු කරන කාර්යය භාරයම අදත් ප්‍රාදේශීය සභා හරහා සිදු කෙරෙනවා. වෙනස තියෙන්නේ නමේ පමණයි.ජල ප්‍රශ්නයට විකල්ප නෑ. කෘෂිකර්මාන්තයට, එහෙම නැතිනම් ගොවිතැනට ජලය අවශ්‍යයි. මේ ජලය ලබා ගැනීම සඳහා අපට තියෙන්නෙ ක්‍රමවේද කීපයක් පමණයි. ඒ මහවැලි ජලය, වර්ෂා ජලය, වර්ෂාවෙන් රැස්කරගත් ජලය කියන අවස්ථාවයි. වර්ෂාව නැත්නම් අපට ජලය ලබා ගැනීමේ වෙනත් විකල්ප ක්‍රමවේදයක් නෑ. පවතින මහවැලි ජලය භාවිතයට ගත්තායින් පසුව කඳුකරයෙන් ජලය ලැබෙන්නේ නැත්නම්. කළ හැකි විසැඳුමක් නෑ. එය ජනතාවගේ ආර්ථිකයට ප්‍රබල බලපෑමක් වේවි. ඒත් ඒ සඳහා රජයක් විදිහට මැදිහත් වෙලා අවශ්‍ය සහනාධාර විධික්‍රම ලබාදීමට අවශ්‍ය පියවර ගන්නවා. ඒ වෙනුවෙන් ඉදිරියේදී ජනාධිපතිතුමා හමු වී අවශ්‍ය පියවර ගැනීමට මා බලාපොරොත්තු වෙනවා.මම මහඇමැතිවෙලා අවුරුදු දහතුනක්. මේ කාලය පුරාම 13 වැනි ආණ්ඩුක්‍රම ව්‍යවස්ථාවේ අපට නම් අමුතු දෙයක් දැනිල නෑ. තියෙන බලය තුළින් වැඩ කිරීමට කිසිම අපහසුතාවයක් අපට නෑ. ඒ වගේම පළාතක් තුළ වැඩ කරන්න අමුතු බලයක් අවශ්‍ය වන්නේ නෑ. සියලු සංවර්ධනය කිරීම් සිදු කෙරෙනවා. මේ වෙද්දි වැව් 1500ක් විතර අප සංවර්ධනය කරල තියෙනවා.නැඟෙනහිර කියන්නේ ජන කොටස් තුනම නියෝජනය වන පළාතක්. මෙතැනදි සිංහල, දෙමළ, මුස්ලිම් ලෙස වෙන්නොවී ජාතින් තුනම එකට එක්වෙලා බෙදා හදාගෙන කටයුතු කිරීමයි අවශ්‍ය වන්නෙ. ජනාධිපතිතුමාගේ දර්ශනය වන්නේත් කිසිම ජාතියකට කිසිම වෙනස්කමක් නොකර එක හා සමානව එක්ව වැඩ කරමු කියන එකයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>28</day>
    </date>
    <link>http://www.dinamina.lk/2012/06/28/_art.asp?fn=f1206283</link>
    <topic>සොඳුරු ලොවකට නවමු පැතුමක්</topic>
    <author>සටහන නුවන්ති සඳුනි ප්‍රභා</author>
    <content>මිනිසත් බව ලැබීම දුර්ලබ දෙයක් බව බුදු දහමේ සඳහන් වේ. එහෙත් එම දුර්ලභ සම්පත, සම්පතක් ලෙස නොසිතන බව සමාජය තුළ සිදුවන යම් යම් සිදුවීම් මගින් වටහාගත හැකිය. බෞද්ධ පරිසරයක සුවය විඳිමින් ජිවත් වූ එදා මිනිසුන්, සතෙක් සීපාවෙක් පවා අසරණව සිටින විට පිහිට වූ බව අප සැම හොඳින්ම දන්නා කරුණකි. එනමුදු දියුණු යැයි කියා ගන්නා වත්මන් සමාජ රටාව තුළ එය හිතළුවක් පමණකි. අද වන විට මහ මග අසරණව වැටී සිටිනා මිනිසකුට පැන් පොදක් දීමට ඉදිරිපත් වන්නට කෙනෙකු හිටියහොත් එය දුලබ කරුණක් වනු ඇත. මෙවන් තත්ත්වයකට අප සමාජය ඇද වැටුණේ ඇයි? මේ පිළිබඳ විවිධ අය විවිධ අදහස් පළ කරනු ඇත. එනමුදු ඒ කිසිම වචනයකින්වත් මිනිසුන්ගේ ක්‍රියාකාරීත්වය වෙනසකට ලක් කිරීමට හැකි නොවනු ඇත.ජනතාව තැති ගැන්මකට ලක් කරමින්, රට ම භීතියට පත් කළ කොටි සංවිධානය, එදා මිනිසුන් අමු අමුවේ ඝාතනය කර දැම්මේ ය. එදා බසයක හෝ මහ මග ගමන් ගැනීම අතිශයින්ම බියකරු යුගයක් විය. එහෙත් අද එවන් තත්ත්වයක් නැත. ඕනෑම කෙනෙකුට දෙවුන්දර තුඩුවේ සිට පේදුරු තුඩුවටත්, පේදුරු තුඩුවේ සිට දෙවුන්දර තුඩුවටත් බියෙන් සැකෙන් තොරව යා හැකි ය. එහෙත් අද වන විට අපට සතුරන් බවට පත්ව ඇත්තේ අපේ ඥාතීන්ය. එසේත් නැත්නම් හිතමිතුරන් ය. අසල්වාසීන් ය. අපේ සමීපතමයන් අපට සතුරු වන විට, අපේ ජීවිත තුට්ටුවකටවත් ගණන් නොගෙන අකාලයේ මිලින කරනාවිට, ඒ ගැන කිව යුත්තේ කුමක් ද?පසුගිය කාලවකවානුව දෙස බලන විට, මෙරට විවිධ ප්‍රදේශවල විවිධ පුද්ගල ඝාතන සිදුවීම් රාශියක් අසන්නට ලැබුණි. ඒ බොහොමයක් සිදුවීම් දෙස බැලීමේ දී පැහැදිලි වන්නේ, මිනිසුන් තුළ ඉවසීම බිංදුවට ම වැටී ඇති බවය. මිනී මරා ගන්නේ සුළු සුළු ප්‍රශ්න ඇතිකර ගනිමිනි. එක්කෝ ඇත්තේ දේපළ ආරවුල් ය. එය ද පර්චස් ගාණක් සම්බන්ධයෙන් පැන නැගුණු මතභේදයකි. එසේත් නැත්නම් වචන හුවමාරුවක දී ඇති වූ අමනාපයකි. කාලාන්තරයක් පුරා පැසවමින් තිබුණු පරණ කෝන්තර එළියට එන්නේ මන්නාපිහියක ආධාරයෙනි. අවසන සිදුවන ඝාතන දෙස බැලීමේ දී, මේවා මිනිසත් බව ලබා උපන්නකුට කළ හැකිදැයි හිතීමටවත් නොහැකි ය.මිනිසුන් මේ තරමට ම කිපෙන්නේ ඇයි? ආදරය, කරුණාව, දයාව, අනුකම්පාව, ඉවසීම වැනි ගුණධර්ම අප සමාජයෙන් දුරස්ව ඇත්තේ ඇයි? මිනිසුන් යහ මගට යොමු කිරීම සඳහා සෑම දහමකින්ම අනුබල සපයා තිබේ. එහෙත් උප්පැන්න සහතිකයට පමණක් ‘ආගම’ යන්න සීමා වී ඇති බව, වත්මන් සමාජයේ බොහෝදෙනා හැසිරෙන ආකාරය මගින් පෙනෙන්නට තිබේ. වත්මන් පරපුර, පරම්පරාවෙන් තමන්ට ලැබුණු දායාදයක් ලෙස ආගම දෙස බැලීමට යොමුවී ඇත. ආගම දහම නිසි ලෙස දැන සිටියත්, ඒ අනුව ක්‍රියාත්මක වීමට කටයුතු නොකරයි. ආගම දහමෙන් පවසන යථාර්ථය අවබෝධ වූවත්, කරන්නා වූ වැරැදිවල ආනිසංස දැන සිටියත්, වරදට යොමු වීමට කැමැත්තක් දැක්වීම හෝ පළි ගැනීමේ වෛරී චේතනාව නිසා, බොහෝවිට අපරාධ සිදුවේ. සමාජය තුළ සිදුවන මේ අකටයුතුකම් වැළැක්වීමට අද අදම පියවර නොගතහොත්, සිදුවන්නා වූ විනාශය සුළුපටු නොවනු ඇත. එය වර්තමානයේ ජීවත් වන අප සැමට පමණක් නොව, අනාගතයේ උපදින පරම්පරාවට ද බලපාන්නා වූ ගැටලුවක් වනු ඇත.එහෙන් රට තුළ එකිනෙකා ඇනකොටා ගනිමින් මරණයට පත්වේ. තවත් විටෙක මහ මඟ සිදුවන රිය අනතුරු නිසා මරණයට පත්වේ. ඊටත් අමතරව ඩෙංගු මාරයා වසංගත තත්ත්වයට පත්ව මරණ සිදු කරයි. මේ පැතිකඩ තුන හරහාම මේ වන විට අප රට තුළ විශාල වශයෙන් මරණ සිදුවේ. මේ අවස්ථා තුන සඳහා ම නීතිය ක්‍රියාත්මක කෙෙරේ. එනමුදු මිනිසුන් තවදුරටත් කළ වැරැද්දම කරමින් සිටිනු පෙනෙන්නට තිබේ.මේ වන විට රට තුළ භෞතික වශයෙන් විවිධාකාරයෙන් සංවර්ධන ව්‍යාපෘති සාර්ථකව ක්‍රියාවට නැංවෙමින් ඇත. අන් කවරදාකටත් වඩා රටේ යටිතල පහසුකම් වර්ධනය වී තිබේ. මහා මාර්ග, රංග ශාලා, අධිවේගී මාර්ග ඈ නෙක් සංවර්ධන ව්‍යාපෘති මගින් රට යම්කිසි ස්ථාවර ගමන් මඟකට ප්‍රවිශ්ට වී ඇති බව පෙන්වයි. එනමුදු සමහරු තමන්ට රිසි මග යමින්, සමාජ විරෝධී ක්‍රියාවල නිරත වෙමින් සිටී. මිනිසුන් කරනා අමන ක්‍රියා නිසා, අවසන ඔවුන්ට ඉතිරිවන්නේ සිපිරි ගෙය පමණකි. රටේ ජනමාධ්‍ය ද දියුණු මාවතකට ප්‍රවිශ්ට වී ඇතත්, ජනතාව කරන්නා වූ බොහෝ වූ වැරැදිවලින් ඔවුන්ට අත්මිදීමට මග නොපෙන්වීමක් බොහෝ මාධ්‍ය සිදු නොකරයි. සිදුවන නරුම ක්‍රියා දින දින උලුප්පා දමමින්, මාධ්‍ය ආවරණ ලබාදීම නිසා අද වන විට මනුෂ්‍ය ඝාතනයක් යන්න ඒ තරමට ම මිනිසුන්ගේ හිත් කම්පා කරවන්නක් බවට පත් නොවන බව පෙනෙන්නට තිබේ. එසේ නම්, රටේ ජීවත් වන ජනතාව යහ මගට ගැනීම සඳහා අපට කිරීමට බොහෝ වගකීම් මෙන් ම යුතුකමක් පවතින බව අප සැම අවබෝධ කරගත යුතුව ඇත.රටේ ජනතාව කරන වැරැදිවලට දඬුවම් දීමට, මෙරට තුළ නීති පද්ධතියක් ඇත. එහෙත් සමහර අවස්ථාවල දී අපට දැකගත හැක්කේ වැරැදි කරන්නවුන්ට, මිනිසුන් එක්ව දඬුවම් ක්‍රියාත්මක කරවන බව ය. මේ පිළිබඳ අප නැවත නැවතත් සිතිය යුතුව ඇත. සාරධර්ම, ගුණධර්ම නැති අය මනුෂ්‍ය ඝාතනයක් හෝ කුමන ආකාරයේ වැරැද්දක් කළ ද, ඔවුන් පිටුපස නීතිය සිටින බව අප අමතක නොකළ යුතුය. එවන් වූ පිරිසක් කරන අමන වැඩ දෙස බලා, ඔවුන්ට දඬුවම් දීමට යාමෙන් අප කරන්නේ ද අපේ නොඉවසිල්ල, ආවේගකාරී බව විදහා දැක්වීමයි.වර්තමානය වන විට සමහරුන්ට නම් සිපිරිගෙය යනවා යන්න තම ගෙදර යාම හා සමාන දෙයකි. එයට හේතුව සිරගතව නිදහස් වී නැවත නැවතත් වැරැදි කර සිරගත වන හෙයිනි. ‘සිරකරුවන් ද මනුෂ්‍යයෝ ය’ යන්න වැලිකඩ බන්ධනාගාර තාප්පයේ සදා දිස්වෙමින් තිබේ. අපි ද මිනිසුන් කරන වැරැදිවලට සමාව දෙමින්, එම වැරැද්ධ මනුෂ්‍ය ගතිය නිසා කරන්නක් ද, තිරිසන් ගතිය නිසා කරන්නක් ද යන්න වටහාගත නොහැකිව සිටිමු. අපේ සමාජය තුළින් සිපිරිගෙය, සිරකරුවා සහ අලුගෝසුවා යන නම් තුරන් කරලීමට පියවර ගැනීමට අප කැමැති ය. එසේනම් ඒ සඳහා අප සැම එක්සිත්ව පෙළගැසිය යුතුව ඇත.දිනෙන් දින අපරාධකරුවන් ඉහළ යනවා යනු, සිපිරිගෙය තුළ සිරකරුවන් වැඩිවනවා යන්නයි. මනුෂ්‍ය ඝාතන, ස්ත්‍රී දූෂණ, ළමා අපචාර, මංකොල්ලකෑම්, මත්ද්‍රව්‍ය වෙළෙඳාම ඈ විවිධාකාර ක්‍රියා නිසා සිපිරිගෙය තුළ වැරැදිකරුවන් දිනෙන් දිනම ඉහළ යන ප්‍රවණතාවක් දැකිය හැකි ය. මෙවන් තත්ත්වයක් වැළැක්වීමට රජයකට පමණක් නොහැකි ය. මෙවන් තත්ත්වයක් වන විට, රජයට ඇඟිල්ල දිගු කිරීමට සමහරු පෙලඹී සිටිති.එහෙත් සිදුවිය යුත්තේ රටේ ලොකු කුඩා සැවොම එක්වී, පවත්නා තත්ත්වයෙන් ගොඩ ඒමට කටයුතු කිරීම ය. ආගමික නායකයින් තමන්ගේ කාර්ය හොඳින් ඉෂ්ට සිද්ධ කරමින්, ජනතාව යහමඟට ගැනීමට කැපවී ක්‍රියා කරන්නේ නම්, වැඩිහිටියන් ලෙස දරුවන් යහමඟට ගැනීමට කටයුතු කරන්නේ නම්, සමාජය මෙතරම් කුරිරු නොවනු ඇත.රටේ යහපත දැකීම සෑම පුරවැසියකුගේ්ම අරමුණ විය යුතු ය. ඒ සඳහා සිපිරි ගෙවල් සංකල්පය අපේ සමාජයෙන් ඉවත් කළ යුතු ය. සිරකරුවා යන ගර්හිත නාමය අපේ සමාජයෙන් සදා ඉවත් විය යුතුව තිබේ. එය අපට සිදු කළ හැකි නම්, එම සමාජ පරිවර්තනය තුළ අනාගතයේ සොඳුරු ලොවක් දැකිය හැකි වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=n120629_br3</link>
    <topic>ලංකාවේ විශාලම වියළි කලාපීය ඖෂධ උද්‍යානය හම්බන්තොට</topic>
    <author/>
    <content>(2012-06-29 14:35)ශ්‍රී ලංකාවේ විශාලතම වියළි කලාපීය ඖෂධ උද්‍යානය දකුණේ හම්බන්තොට දිස්ත්‍රික්කයේ මීගහජඳුර ප්‍රදේශයේ පිහිටුවීමට යයි. “දිව ඔසු නිපැයුම” ව්‍යාපෘතියට සමගාමීව දකුණු පළාතේ ගොඩ ඉඩම් අක්කර දෙදහස් පන්සියයක දේශීය ඖෂධ පැළෑටි වගා කිරීමේ වැඩ පිළිවෙළේ එක් අංගයක් ලෙස මෙම ඔසු උයන නිර්මාණය කොට ඇත. අක්කර පනහක විශාලත්වයකින් යුත් මීගහජඳුර ඖෂධ උද්‍යානයේ ඖෂධීය තුරු ලතා රෝපණය කිරීමේ පළමු අදියර හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා අතින් නොබෝදා ආරම්භ කෙරිණි. මෙහිදී දිවයිනේ වියළි කලාපයේ සාර්ථක ලෙස වගා කළ හැකි ඖෂධ ශාක විශේෂ හැටක් මූලිකව රෝපණය කෙරිණි. මෙම උද්‍යානයේ විශේෂයෙන්ම මේ වනවිට වඳ වී යාමට ලක්ව ඇති ඖෂධ ශාක රෝපණයට සැලසුම් කොට ඇත. දකුණු පළාත් සංවර්ධන අධිකාරිය “දිව ඔසු නිපැයුම” ව්‍යාපෘතිය සැලසුම් කොට ඇති අතර මෙම ව්‍යාපෘතිය වෙනුවෙන් මෙම වසර තුළ රුපියල් පහළොස් ලක්ෂයක් වැය කිරීමට නියමිත බව අධිකාරියේ අධ්‍යක්ෂ ජනරාල් නන්ද. කේ. හේවගේ මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=n120629_br2</link>
    <topic>පුද්ගලයන් හයකින් එක් අයෙක්ට ආඝාත රෝගය වැළදීමේ අවදානමක්</topic>
    <author/>
    <content>(2012-06-29 14:05)සෑම පුද්ගලයන් හයදෙනකුගෙන් එක් අයකු ආඝාත (Stroke) රෝගයට ගොදුරු වීමේ අවදානමක් පවතින බව කොළඹ ජාතික රෝහලේ කායික රෝග පිළිබඳ විශේෂඥ වෛද්‍ය ශ්‍රී ලංකා ජාතික අඝාත සංගමයේ සාමාජිකා මහාචාර්ය ආරියරාණි ඥානදාසන් මහත්මිය පැවැසුවාය. ඒ අනුව සෑම තත්පර හයකට වරක් ලෝකයේ කුමන හෝ ස්ථානයක ආඝාතය රෝගයෙන් එක් අයකු මිය යන බව ද සමීක්ෂණ වාර්තාවලින් හෙළි වී ඇති බව මහාචාර්යවරිය ප්‍රකාශ කළාය. ආඝාතය රෝගයෙන් වැළකී සිටින ආකාරය පිළිබඳ ලේක්හවුස් ආයතනයේ සේවක සේවිකාවන් දැනුවත් කිරීමේ වැඩසටහනට සහභාගී වෙමින් පෙරේදා(28) ඇය මේ බව පැවැසුවාය. ලේක්හවුස් ආයතනයේ තවත් සමාජ සත්කාර සේවාවක් ලෙස මේ වැඩසටහන පැවැත්විණ. ජාතික රෝහලේ ස්නායු රෝග පිළිබඳ විශේෂඥ වෛද්‍ය පද්මා ගුණරත්න මහත්මියගේ මූලික සංකල්පයක් ලෙස මේ දැනුවත් කිරීමේ වැ‍ඩස‍ටහන් රට පුරා සිදුකෙරේ. මෙරට පුද්ගලයන් ආඝාතය රෝගයට ගොදුරු වීමේ ප්‍රවනතාව ඉහළ ගොස් තිබේ. මේ රෝගය පිළිබඳ දැනුවත් වීම මඟින් රෝගයට ගොදුරු වීමෙන් වැළකී සිටිය හැකි බවත් ඒ අනුව පසුගිය වසරේදී පාසල් ළමුන් දැනුවත් කිරීමත් මේ වසරේදී රාජ්‍ය නිලධාරින් දැනුවත් කිරීමත් ශ්‍රී ලංකා ජාතික ආඝාත සංගමය මඟින් සිදු කරන බව මහාචාර්යවරිය පැවැසුවාය. මෙරට රෝහල්වලින් වාර්තා වන මරණ අතරින් හතරවැනි ස්ථානය ආඝාතය හේතුවෙන් සිදු වන බවට වාර්තා වී තිබේ. ආඝාතයේ රෝග ලක්ෂණ ඉතා ක්ෂණිකව ඇති වේ. වේදනා රහිත ය. විටෙක එම රෝග ලක්ෂණ සුළු වේලාවකට සීමා වේ. ශරීරයේ එක පසෙක මුහුණ, කකුල හෝ අතක ඇති වන හිරිවැටීම හෝ පණ නැති වීම, සිහිකල්පනාවේ වෙනසක්, කථා කිරීමේ අපහසුතාවක් හෝ කෙනෙකුගේ කතාව වටහා ගැනීමේ අපහසුතාව, ක්ෂණිකව ඇති වන පෙනීමේ වෙනස හෝ බොඳ වීම, ක්ෂණිකව ඇති වන තද හිසරදය යනාදිය මෙහි මූලික රෝග ලක්ෂණ වේ. තමාගේ රුධිර පීඩනය පිළිබඳ දැනුවත් වීම හා නියමිත මට්ටමේ පවත්වාගෙන යාම, දුම්පානයෙන් වැළකීම, තෙල් හා ලුණු අධික ආහාර ගැනීමෙන් වැළකී සිටීම, පලතුරු හා එළවළු වැඩිපුර ආහාරයට ගැනීම, නිතිපතා ශාරීරික ව්‍යායාමවල යෙදීම, මානසික සුවය සඳහා කාලය යෙදවීම, ආඝාත රෝග ලක්ෂණ ඇති වූ වහාම වෛද්‍ය උපදෙස් සඳහා යොමුවීම මඟින් ආඝාතයෙන් මිදී සිටීමට හැකි ය. මේ රෝග ලක්ෂණ ඇති වූ වහාම පැයක් ඇතුළත රෝහලකට ගොස් ප්‍රතිකාර ගැනීම සිදු කළ යුතු බව ද මහාචාර්යවරිය පැවැසුවාය. ‍මේ අවස්ථාවට සම්බුද්ධාලෝක විහාරවාසී කිරින්දේ පේමසිරි ස්වාමීන් වහන්සේ, ලේක්හවුස් ආයතනයේ නීති අධ්‍යක්ෂ රසාංග හරිස්චන්ද්‍ර, සාමාන්‍යාධිකාරි අබය අමරදාස, නියෝජ්‍ය සාමාන්‍යාධිකාරි නාරද සුමනරත්න, ජාතික රෝහලේ උපදේශිකා රේණු ශිරෝමාලා කරුණාමුනි මහත්ම මහත්මීන් ඇතුළු ලේක්හවුස් සේවක සේවිකාවෝ පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=n120629_br1</link>
    <topic>බුත්තල සිට කොළඹට ගංජා ගෙනාසංවිධානාත්මක කල්ලියක දෙදෙනෙක් රිමාන්ඩ්</topic>
    <author>(2012-06-29 10:00)කෝට්ටේ මධ්‍යම සමූහනන්ද ඒකනායක</author>
    <content>කතරගම – බුත්තල ප්‍රදේශයේ සිට ඉතාමත් සංවිධානාත්මකව ප්‍රවාහනය කරනු ලබන ගංජා ජාවාරමකට සම්බන්ධ පුද්ගලයන් දෙදෙනෙකු ගංජා කිලෝ දහයකට ආසන්න ප්‍රමාණයක් සමග අත්අඩංගුවට ගැනීමට වැලිකඩ පොලිසියේ දූෂණ මර්දන අංශයට හැකිවී ඇත.මේ ගංජා තොගයේ වටිනාකම රුපියල් දෙලක්ෂයක් පමණ විය හැකි බවද පොලිසිය කියයි.කතරගමින් අලුයම පිටත්වන බස් රථයෙන් ගංජා රැගෙන ආ පුද්ගලයා කලින් සිවිල් ආරක්ෂක බළකාය යටතේ සේවය කර ඇති අයෙක් බව ද පොලිසිය කියයි.ගංජා අඩංගු පාර්සලය රාජගිරිය බස්නැවතුම්පොළ අසලදී කොළඹ ප්‍රදේශයේ පදිංචි අයකුට බාර දෙනවිට දී එම සැකකරුවන් දෙදෙනා අත්අඩංගුවට ගැනීමට හැකිවී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=n1206291</link>
    <topic>මිනීමැරුම්-කුඩු ජාවාරම් ඇතුළු මහා පරිමාණ නඩු රැසක් ඒ අතර</topic>
    <author>විජයානි එදිරිසිංහ</author>
    <content>රජයේ රස පරීක්‍ෂක වාර්තාවල ප්‍රමාදය හේතුවෙන් විවිධ නඩු දසදහසක් පමණ අධිකරණවල ගොඩ ගැසී තිබේ.මිනීමැරුම්, මංකොල්ලකෑම්, සියදිවි හානිකර ගැසීම්, ස්ත්‍රී දූෂණ, මාරක රිය අනතුරු ඇතුළු මහා පරිමාණ අපරාධ නඩු සහ මත්ද්‍රව්‍ය ජාවාරම්වලට අදාළ නඩු විශාල ප්‍රමාණයක් ඒ අතර වෙයි.රහස් පොලිසිය, මත්ද්‍රව්‍ය නාශක අංශය, රථවාහන පොලිසිය සහ දිවයිනේ පොලිසි විශාල ප්‍රමාණයකින් අධිකරණයට ඉදිරිපත් කළ නඩුවලින් මේ අතර වෙයි.රස පරීක්‍ෂක වාර්තා ප්‍රමාදය සම්බන්ධයෙන් පොලිසි ඇතුළු පරීක්‍ෂණ අංශ නිරතුරුවම සිය කනස්සල්ල පළකරන අතර එම වාර්තා පැමිණෙන තෙක් ඔවුන්ගේ පරීක්‍ෂණ කටයුතු කර ගැනීම ප්‍රමාද වන බව පැවසේ.තවද එම අපරාධ සිද්ධීන්වලට සම්බන්ධ සැකකරුවන් දහස් ගණනක් රිමාන්ඩ් බන්ධනාගාර ගත වී සිටිති.මේ ප්‍රමාදයට හේතුව කුමක්දැයි රජයේ රස පරීක්‍ෂක දෙපාර්තමේන්තුවේ ප්‍රධාන රස පරීක්‍ෂක ටී. ආර්. එන්. එම්. ලියනාරච්චි මහතාගෙන් දිනමිණ කළ විමසීමකදී ඒ මහතා පැවසුවේ දැනට වසර දහයකට පමණ පෙර සිට රස පරීක්‍ෂක වාර්තා විසිදහසකට වඩා වැඩි ප්‍රමාණයක් ගොඩගැසී තිබූ බවයි.රස පරීක්‍ෂණ වාර්තා කැඳවන අධිකරණ ඉල්ලීම් මසකට දෙදහසකට ආසන්න සංඛ්‍යාවක් ලැබේ.එහෙත් මේ වාර්තා සම්බන්ධව කටයුතු කිරීමට පුහුණුවන රස පරීක්‍ෂකවරු ඇතුළු සිටින රස පරීක්‍ෂකවරුන්ගේ සංඛ්‍යාව 62 කි.මේ ප්‍රමාණය පවත්නා පරීක්‍ෂණ නිමකිරීමට ප්‍රමාණවත් නොවන බව ලියනාරච්චි මහතා කීය.පසුගිය වසරේ පමණක් අධිකරණයෙන් රස පරීක්‍ෂක වාර්තා කැඳවීම් විසි දෙදහසක් ලැබී ඇත.එම වසරේ එම ඉල්ලීම් ද ඇතුළත්ව රස පරීක්‍ෂක වාර්තා විසිහත්දහසක් ලබා දීමට රස පරීක්‍ෂක දෙපාර්තමේන්තු කාර්ය මණ්ඩලය කටයුතු කළ බව ප්‍රධාන රස පරීක්‍ෂක ලියනාරච්චි මහතා කීය.අවුරුදු ගණනාවක් තිස්සේ රස පරීක්‍ෂක දෙපාර්තමේන්තුවේ අඩුපාඩු විශාල ප්‍රමාණයක් පැවතී ඇත.එම අඩුපාඩු වර්තමාන රජයට පෙන්වා දීමෙන් පසු කඩිනමින් ලබා දීමට රජය පියවර ගෙන තිබේ.දෙපාර්තමේන්තුවට තිබූ ප්‍රධානම අඩුපාඩුව රසායනාගාර පහසුකම්වලින් සමන්විත ගොඩනැගිල්ලක් නොමැති වීමයි.වසර 25 ක 30 ක කාලයක් තිස්සේ තිබූ ගොඩනැගිල්ල වෙනුවට රුපියල් මිලියන 1400 පමණ වියදමකින් ඩී. එන්. ඒ. ඇතුළු නවීන රසායනාගාර පහසුකම්වලින් සමන්විත ගොඩනැගිල්ලක මේ වසරේ ඉදිකිරීමට නියමිතය.රසායනාගාර සහායකවරුන් ඇතුළු රාජකාරි සඳහා අවශ්‍ය නිලධාරීන් බඳවා ගැනීම මේ වන විටත් සිදුවෙමින් පවතී.එසේ බඳවා ගැනීමට සම්මුඛ පරීක්‍ෂණවලින් සමත් වූ වැඩි පිරිසක් සේවයට වාර්තා නොකිරීම දෙපාර්තමේන්තුව මුහුණ දී ඇති විශාල ගැටලුවක් බව රජයේ රස පරීක්‍ෂක ලියනාරච්චි මහතා කීය.දැනට ගොඩගැසී ඇති රස පරීක්‍ෂක වාර්තා දසදහස ඉතා කඩිනමින් අවසන් කිරීමට පියවර ගන්නා බව ද හෙතෙම පැවසීය.යම් නඩුවක් සම්බන්ධව පරීක්‍ෂණ වාර්තා කඩිනමින් ලබාගැනීමට අවශ්‍ය වේ නම් අදාළ පරීක්‍ෂණ අංශය එම ඉල්ලීම අධිකරණය හරහා සිදුකළහොත් ඒ සඳහා විශේෂ අවධානය යොමුකිරීමට රජයේ රස පරීක්‍ෂක දෙපාර්තමේන්තුව සූදානම් බව ද පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=n1206292</link>
    <topic>සිවිල් ගුවන් අධිකාරිය මිලියන 350ක් භාණ්ඩාගාරයට යවයි</topic>
    <author>විජයානි එදිරිසිංහ</author>
    <content>සිවිල් ගුවන් සේවා අධිකාරිය රජයට නොදී සිටි රුපියල් මිලියන 600න් රුපියල් මිලියන තුන්සිය පනහක් (350) මහා භාණ්ඩාගාරය වෙත ඊයේ (28) යවා තිබේ.භාණ්ඩාගාර බිල්පත්වලින් රුපියල් මිලියන 131 සහ ස්ථාවර තැන්පත් වලින් මිලියන 219 වශයෙන් මහ බැංකුවේ ගිණුම් අංක DST 4201 ට එම මුදල් යවා ඇත.සිවිල් ගුවන් සේවා අධිකාරියේ නියෝජ්‍ය ගණකාධිකාරී එච්. සී. ඊ. හරිස්චන්ද්‍ර මහතා මුදල් යවන ලෙස දන්වා ලංකා බැංකුවේ තැප්‍රොබේන් ශාඛාවට අදාළ ලියකියවිලි යවා ඇත.සිවිල් ගුවන් සේවා අධිකාරිය සිය ආදායම් මහා භාණ්ඩාගාරය වෙත නොයවන බවට සඳහන් පුවත පසුගියදා (27) සහ (28) දිනවල දිනමිණ පුවත්පතේ පල කෙරුණි.එම පුවත පල දරමින් මහා භාණ්ඩාගාරය එම මුදල් ලබා දෙන ලෙස නියෝගයක් සිවිල් ගුවන් සේවා අධිකාරියට යවා ඇත.මේ අතර සිවිල් ගුවන් සේවා අධිකාරියේ අධ්‍යක්‍ෂ ජෙනරාල්වරයාගේ වැටුප් රුපියල් එක්ලක්ෂ පහළොස් දහසකින් වැඩි කරන ලෙසට ඉල්ලූ යෝජනාවක්ද පසුගියදා අධ්‍යක්‍ෂක මණ්ඩලය වෙත ඉදිරිපත් කර තිබුණි.එම ඉල්ලීමට භාණ්ඩාගාර නියෝජිතයා දැඩි ලෙස විරුද්ධ වීම නිසා තවමත් එම යෝජනාව ක්‍රියාත්මක වී නැති බව සිවිල් ගුවන් සේවා අධිකාරියේ ජ්‍යෙෂ්ඨ නිලධාරියෙක් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=n1206293</link>
    <topic>නුවරඑළිය ගුවන් තොටුපළේ ඉදිකිරීම් කඩිනමින් අරඹන්න</topic>
    <author/>
    <content>යෝජිත නුවරඑළිය අභ්‍යන්තර ගුවන් තොටුපළේ ඉදිකිරීම් කටයුතු කඩිනමින් ආරම්භ කරන්නැයි ජනාධිපති මහින්ද රාජපක්ෂ මහතා අදාළ නිලධාරීන්ට උපදෙස් දුන්නේය.මේ සඳහා සුදුසු බිම් ප්‍රදේශ හඳුනාගෙන එම ඉදිකිරීම් කටයුතු ආරම්භ කරන්නැයි ඒ මහතා සඳහන් කළේය.ඒ මහතා මේ බව සඳහන් කළේ එම ගුවන් තොටුපළ පිළිබඳව අරලියගහ මන්දිරයේදී ඊයේ (28) පැවැති සාකච්ඡාවකදීය.සංචාරකයන් වැඩි වශයෙන් ගැවසෙන නුවරඑළිය ප්‍රදේශයට ගුවන් තොටුපළක් ලබාදීමෙන් මෙරට සංචාරක කර්මාන්තය නව ප්‍රවේශයක් කරා ගමන් කරනු ඇතැයි මෙහිදී විශ්වාසය පළ කළ ජනාධිපතිවරයා එහි අවශ්‍යතාවය හඳුනාගනිමින් මේ වසර අවසන් වීමට පෙර ගුවන් තොටුපළේ වැඩ අරඹන්නැයි ද නිලධාරීන්ට වැඩි දුරටත් උපදෙස් ලබා දුන්නේය.මත්තල ජාත්‍යන්තර ගුවන්තොටුපළේ ඉදිකිරීම් කටයුතුවල ප්‍රගතිය පිළිබඳව ද මෙහිදී සාකච්ඡාවට ලක් විණි.ඇමැතිවරුන් වන කෙහෙළිය රඹුක්වැල්ල, මහින්ද යාපා අබේවර්ධන, මහින්දානන්ද අලුත්ගමගේ, මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන ඇමැති සරත් ඒකනායක, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ යන මහත්වරු ඇතුළු අමාත්‍යාංශ ලේකම්වරු සහ රජයේ නිලධාරීහු රැසක් මේ සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=n1206294</link>
    <topic>තොරතුරු තාක්ෂණ ගුරුවරුන් 4000කට පත්වීම්</topic>
    <author>සුභාෂිණි සේනානායක</author>
    <content>තොරතුරු තාක්ෂණ ගුරුවරුන් 4000 කට පත්වීම් ලිපි ප්‍රදානය කිරීමේ උත්සවය අද (29) පෙරවරුවේ ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ දී පැවැත්වේ. දැනට සංවර්ධනය කරමින් පවතින ද්වීතීයික පාසල් දහසට මෙම ගුරුවරු යොමු කරන බව අධ්‍යාපන ඇමැති බන්දුල ගුණවර්ධන මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=n1206295</link>
    <topic>රාජ්‍ය භාෂා බලතල ගමටත්</topic>
    <author/>
    <content>රාජ්‍ය භාෂා කොමිෂන් සභාවේ කාර්යයන් ගම් මට්ටමට ගෙන යාම සම්බන්ධ වැඩපිළිවෙළක් රාජ්‍ය භාෂා කොමිෂන් සභාව ක්‍රියාත්මක කර ඇති බව එහි සභාපති නිමල් ආර්. රණවක මහතා පැවසීය.ජාතික භාෂා හා සමාජ ඒකාබද්ධතා අමාත්‍යාංශයට අදාළව රට පුරා දිස්ත්‍රික් ලේකම් කාර්යාලවලට අනුයුක්ත කර ඇති සමාජ ඒකාබද්ධතා ප්‍රවර්ධන සහකාර නිලධාරීන් හරහා මෙය ක්‍රියාත්මක කෙරේ.ඒ අනුව රාජ්‍ය භාෂා කොමිෂන් සභාව මගින් ඉහත නිලධාරීන්ට රාජ්‍ය ආයතන වල රාජ්‍ය භාෂා ප්‍රතිපත්තිය ක්‍රියාත්මක කිරීම පිළිබඳව විමර්ශනය සහ අධීක්ෂණය කර රාජ්‍ය භාෂා කොමිෂන් සභාව වෙත වාර්තා කිරීමේ බලය පවරා ඇත.මීට අමතරව රාජ්‍ය භාෂා ප්‍රතිපත්තිය ක්‍රියාත්මක කිරීම සම්බන්ධයෙන් ප්‍රාදේශීය මට්ටමින් ලැබෙන පැමිණිලි රාජ්‍ය භාෂා කොමිෂන් සභාව වෙත ඉදිරිපත් කිරීමේ බලයද මෙකී නිලධාරීන්ට පවරා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=n1206296</link>
    <topic>වතුර සොයා පැමිණි හඳුන් දිවියා වගා ළි‍ඳේ</topic>
    <author>බන්දුල සෙනෙවිරත්න වවුනියාව උතුර සමුහ</author>
    <content>බීමට වතුර සොයා පැමිණි දුර්ලභ ගණයේ හඳුන් දිවියෙක් වගා ළිඳකට වැටී සිටියදී වවුනියාව වන ජීවී නිලධාරීහු පෙරේදා (27) බේරා ගත්හ.වවුනියාව විරපුරම් ප්‍රදේශයේ ළිඳකට වැටී සිටිය දී බේරා ගත් මේ හඳුන් දිවියා දිගින් අඩි තුනයි අගල් හයක් පමණ වේ.ප්‍රදේශයේ පවතින දැඩි නියඟය හේතුවෙන් ජල පිපාසයෙන් පැමිණි දිවියා ළිඳට වැටෙන්නට ඇතැයිද වනජීවී නිලධාරීහු කියති. බේරාගත් හඳුන් දිවියා විල්පත්තු වන උද්‍යානයට මුදා හැරීමට වනජීවී නිලධාරීන් ක්‍රියා කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=n1206297</link>
    <topic>මහනුවර ගෙවල් බින්ද සත පනහේ කල්ලිය කොටුවෙයි</topic>
    <author>ඉන්දික පොල්කොටුව</author>
    <content>මධ්‍යම පළාතේ ඉහළ පොලිස් නිලධාරියකුගේ ඥාති පුත්‍රයකුගේ නිවෙසක් ඇතුළු මහනුවර හා ඒ අවට ප්‍රභූ නිවෙස් 18 ක් බිඳ රුපියල් ලක්‍ෂ විස්සකට අධික භාණ්ඩ සොරාගත් බව කියන “සත පනහේ කල්ලිය” රුපියල් ලක්‍ෂ පහළොවක භාණ්ඩ තොගයක් සමඟ මධ්‍යම දිසා බුද්ධි හා තොරතුරු ඒකකය විසින්් අත්අඩංගුවට ගනු ලැබ ඇත.බෝගම්බර බන්ධනාගාරයේ රක්ෂිතව සිටිය දී ඇති කැරගත් මිතුදම් අනුව මේ කල්ලිය එකට එක්වී ගෙවල් බිඳුම් සිදු කැර ඇතැයි අනාවරණය වේ.”සත පනහ” නමින් හැඳින්වෙන මෙහි ප්‍රධාන සැකකරු කොල්ලකෑම් සම්බන්ධයෙන් රක්ෂිතව සිටිය දී අනෙක් සැකකරුවන් බෝගම්බර බන්ධනාගාරයේ දී හමුවී ඇති අතර අනතුරුව ශත පනහේ කල්ලිය ඔවුන් ඉන් ගොඩනඟාගෙන ඇතැයි පොලිස් පරීක්‍ෂණවලින් අනාවරණය වේ.මහනුවර, පේරාදෙණිය, ගම්පොළ, වත්තේගම හා තෙල්දෙණිය යන ප්‍රදේශවල මේ කල්ලිය ගෙවල් බිඳුම් සිදුකැර ඇති බවට තොරතුරු හෙළිවේ.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල, නියෝජ්‍ය පොලිස්පති ජී. බී. පෙරමුණේ, මහනුවර කොට්ඨාස භාර ජ්‍යෙෂ්ඨ පොලිස් අධිකාරි කිත්සිරි ගනේගම යන මහත්වරුන්ගේ උපදෙස් මත මධ්‍යම දිසා බුද්ධි හා තොරතුරු ඒකකයේ ස්ථානාධිපති පොලිස් පරීක්‍ෂක ටී. එම්. යූ. තෙන්නකෝන් මහතාගේ මෙහෙයවීමෙන් උප පොලිස් පරීක්‍ෂක ඩී. ජයසූරිය, සැරයන් කරුණාරත්න, ටී. කෝට්ටගේ, කොස්තාපල් ඩී. දසනායක, ඒකනායක යන නිලධාරීහු ඇතුළු පිරිසක් වැඩිදුර පරීක්‍ෂණ පවත්වති.අත්අඩංගුවට ගැණුනු සැකකරුවන් මහනුවර මහේස්ත්‍රාත් අධිකරණ හමුවට ඉදිරිපත් කිරීමෙන් පසු ලබන 4 දා තෙක් රක්ෂිත බන්ධනාගාර ගතකෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=n1206298</link>
    <topic>ආහාර විස වී හාලිඇළ දෙමළ විදුහලේ සිසුහු 123ක් රෝහලේ</topic>
    <author/>
    <content>හාලිඇළ ශාන්ත ජේම්ස්වත්ත දෙමළ විදුහලේ ප්‍රාථමික අංශයේ සිසු සිසුවියන් 132 ක් ඊයේ (28) ආහාර විසවීමකින් බදුල්ල මහ රෝහලට ඇතුළත් කළහ.බිත්තර, කිරිහොදි සහ කැරට් සම්බෝල සමඟින් මේ සිසු සිසුවියෝ ඊයේ (28) උදෑසන විදුහලෙන් ලබා දුන් පෝෂණ ආහාර වේල ගෙන ඇත. ඉන්පසු ඔවුන්ට වමනය හා බඩේලිය යාමට පටන් ගෙන ඇත.රෝහලට ඇතුළත් කළ සිසු සිසුවියන්ගෙන් 20 දෙනකු නිවෙස් කරා ගොස් ඇතැයි බදුල්ල රෝහලේ අධ්‍යක්‍ෂ වෛද්‍ය සම්පත් ඉන්දික මහතා “දිනමිණ” ට පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=n1206299</link>
    <topic>AMW බදු සහනය හෙටින් අවසන්</topic>
    <author>උදුලා පීරිස්</author>
    <content>රජය මෑතක දී පැන වූ වාහන ආනයන බද්දෙන් ඇසෝසියේටඩ් මෝටර් පුද්ගලික සමාගම (AMW ) ඔවුන්ගේ ගැනුම්කරුවාට ලබාදී තිබු සියයට පනහක බදු කාල සීමාව මේ මස 30 වෙනිදායින් අවසන් කිරීමට එම සමාගම තීරණය කැර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=n12062910</link>
    <topic>වර්ජන කළත් නොකපාම විදුලිය</topic>
    <author/>
    <content>ලබන ජූලි 4 වැනිදා විදුලි බල මණ්ඩලයේ වෘත්තිය සමිති කිහිපයක් එක්ව වැඩ වර්ජනයකට සුදානම් වුවත් විදුලි කප්පාදුවකින් තොරව විදුලිය ලබා දෙන බව විදුලිබල හා බලශක්ති ඇමැති පාඨලී චම්පික රණවක මහතා පවසයි.වෘත්තිය සමිති නිලධාරින් බහුතරයක් විදුලිබල මණ්ඩලයට සේවය නොකරන බවත්, ඔවුන් තමන්ගේ පක්ස වෙනුවෙන් වැඩ කරමින් විදුලිබල මණ්ඩලයෙන් වැටුප් පමණක් ලබා ගන්නා බවත් ඇමැතිවරයා අනාවරණය කළේය.වර්ජන නිසා විදුලි පාරිභෝගිකයන්ට කිසිදු අපහසුතාවකින් තොරව විදුලිය ලබා දිමට කටයුතු කරන බවත් රණවක මහතා අවධාරණය කළේය.ඕනෑම කෙනකුට වැඩ වර්ජන කළ හැකි බවත්, ඒ සදහා කිසිදු බාධාවක් නොමැති බවත් හෙතෙම පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=n12062911</link>
    <topic>සබරගමුව-උතුරුමැද-නැ‍ඟෙනහිර පළාත් සභා නාමයෝජනා ජූලි 12 සිට</topic>
    <author>භක්ති ධර්මප්‍රිය මෙන්ඩිස් සහ චමීර ඇල්ලදෙණිය</author>
    <content>සබරගමුව,උතුරුමැද හා නැ‍ගෙනහිර පළාත් සභා මැතිවරණය සඳහා නාම යෝජනා කැඳවීම ජූලි මස 12 සිට 19 වන දින දක්වා සිදුකරන බව මැතිවරණ කොමසාරිස් දෙපාර්තමේන්තුව පවසයි.නියමිත නිල කාලය ගෙවී යන්නට මත්තෙන් සබරගමුව, උතුරු මැද හා නැගෙනහිර පළාත් සභා ඊයේ මධ්‍යම රාත්‍රීයේ සිට බලපැවැත්වෙන පරිදි වහාම විසුරුවා හැරීමට තීරණය කළේය. ඒ අනුව අදාළ පළාත් සභාවල මැතිවරණය සම්බන්ධයෙන් සාකච්ඡා කිරිම සඳහා මැතිවරණ කොමසාරිස් මහින්ද දේශප්‍රිය මහතා විසින් සහකාර මැතිවරණ කොමසාරිස්වරුන් හා දිස්ත්‍රීක් ලේකම්වරුන් සමග විශේෂ සාකච්ඡාවක් ඊයේ (28) කැඳවා තිබිණි.මේ නාම යෝජනා භාරගැනීම් අදාල දිස්ත්‍රික්කවල දිස්ත්‍රික් ලේකම් කාර්යාල රැස්විම් ශාලවේ පිහිටුවනු ලබන විශේෂ මධ්‍යස්ථානවලදි සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=n12062912</link>
    <topic>කොටින්ට දෙන්න කෝටි 1½ක් ඇඳ යට</topic>
    <author>කොච්චිකඩේ විශේෂ ඩී. මිහිඳුකුල</author>
    <content>එල්ටීටීඊ. සංවිධානය යළි ප්‍රතිසංවිධානය කිරීමේ අරමුණින් මත්ද්‍රව්‍ය හා මිනිස් ජාවාරම්වලට සම්බන්ධ වී අනුබල දුන්නේ යැයි කියන කොච්චිකඩේ පුද්ගලයකු අපරාධ පරීක්‍ෂණ දෙපාර්තමේන්තුවේ විශේෂ කණ්ඩායමක් විසින් රුපියල් එක්කෝටි හතළිස් හතර ලක්ෂ අසූහාරදහසක මුදලක් ද සමඟ සැකපිට අත්අඩංගුවට ගෙන ඇත.නීතිවිරෝධී ලෙස පුද්ගලයන් ශ්‍රී ලංකාවේ සිට වෙනත් රටවලට බෝට්ටු මගින් යැවීමෙන් උපයා ගන්නා ලද රුපියල් ලක්‍ෂ තුන්සීයක් හෝ ඊට ආසන්න මුදලක් ත්‍රිකුණාමලයේ සිට පැමිණි තැනැත්තකු අත්අඩංගුවට ගත් සැකකරුට බාර දී ඇති බවටත්, ඔහු එම මුදල් සිය නිවසේ හෝ වෙනත් ස්ථානයක හෝ සඟවා ඇති බවටත් එම මුදල වෙනත් ස්ථානයකට රැගෙන යෑමට සුදානම් කරන බවටත් පෞද්ගලික ඔත්තුකරුවකු විසින් අපරාධ පරීක්‍ෂණ දෙපාර්තමේන්තුවේ නියෝජ්‍ය පොලිස්පතිවරයා වෙත 2012.06.26 දින තොරතුරු ලබා දී ඇත.සැකකරු එම මුදල් වෙනත් ස්ථානයකට ඉක්මනින් රැගෙන යාමට කටයුතු යොදා තිබීම නිසා සෝදිසි වරෙන්තුවක් ලබාගැනීමට ප්‍රමාණවත් කාලයක් නොමැති බැවින් ආන්තරායදායක ඖෂධ පනතේ 37(2) වගන්තියෙන් ලැබී ඇති බලතල අනුව අපරාධ පරීක්‍ෂණ දෙපාර්තමේන්තුවේ නිලධාරි කණ්ඩායම ඒ ස්ථානය පරීක්‍ෂාවට ලක්කර තිබේ.සැකකරුගේ නිදන කාමරයේ ඇඳ යට තිබි රුපියල් එක්කෝටි හතළිස් හතර ලක්ෂ අසූහාරදහසක මුදල සොයාගෙන ඇත.සැකකරුගෙන් ප්‍රශ්න කිරීමේදී එකී මුදල් ත්‍රිකුණාමලයෙන් පැමිණි තැනැත්තා විසින් සඟවා තැබීමට බාර දුන් බවත්, මීට පෙරද ඔහු තමාට මුදල් රැගෙන විත් බාර දී පසුව ඒවා රැගෙන යන බවත් ප්‍රකාශ කර තිබේ.ත්‍රිකුණාමලයේ සිට පැමිණි තැනැත්තා අන්වර්ථ නම් කීපයකින් හැඳීන්වෙන බවද ඔහු ශ්‍රී ලංකා නාවික හමුදාවට අනුයුක්තව සිටින්නකු බවට තොරතුරු ලැබී ඇති බවද අපරාධ පරීක්‍ෂණ දෙපාර්තමේන්තුව ඉදිරිපත් කළ තොරතුරු වාර්තාවේ සඳහන් වෙයි. මොහු නීති විරෝධි මිනිස් ජාවාරම් මෙන්ම මත්ද්‍රව්‍ය ජාවාරමේ යෙදෙන්නන් සමඟ සමීපව කටයුතු කරන බවටද කරුණු අනාවරණය වී ඇත.මේ ජාවාරම්කරුවන් එල්.ටී.ටී.ඊ සංවිධානය ප්‍රතිසංවිධානය කිරීමේ අරමුණින් මේ අරමුදල් රැස් කරන කණ්ඩායම්වලට අවශ්‍ය විශාල මුදල් ප්‍රමාණයක් සැපයීමට කටයුතු කරන බවට සැකපහළ වී ඇතැයිද එම වාර්තාවේ සඳහන්ය. අපරාධ පරීක්‍ෂණ දෙපාර්තමේන්තුවේ සාමුද්‍රික අංශයේ නිලධාරි විසින් සැකකරු හා අත්අඩංගුවට ගත් මුදල් මීගමුව මහේස්ත්‍රාත් අධිකරණයට ඉදිරිපත් කළ අතර මීගමුව අතිරේක මහේස්ත්‍රාත් රජින්ද්‍රා යු. ජයසුරිය මෙනෙවිය ජුලි 4 දක්වා සැකකරු අපරාධ පරීක්‍ෂණ දෙපාර්තමේන්තුවේ රඳවාගෙන ප්‍රශ්න කිරීමට අවසර දුන්නාය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=n12062913</link>
    <topic>කොළඹ කටුගෙදර නිදන් රත්රන් කඩවත වත්තකින් ගොඩ අරන්</topic>
    <author>විජයානි එදිරිසිංහ</author>
    <content>කොළඹ කෞතුකාගාරයේ කෞතුක වස්තු සොරකම් කිරීමේ සිද්ධිය සම්බන්ධ පරීක්ෂණ පවත්වන කොළඹ අපරාධ කොට්ඨාසය නිදන් වස්තු යැයි සැක කැරෙන ග්‍රෑම් හයසීයක් බර රත්රන් ගුලි නවයක් ඊයේ (28) සොයා ගත්තේය.එම කොට්ඨාසයේ පරීක්ෂණ නිලධාරියකුට පෞද්ගලිකව ලැබුණ ඔත්තුවක් ඔස්සේ යමින් මේ රත්රන් ගුලි සොයා ගනු ලැබූවේ කඩවත බියන්විල ප්‍රදේශයේ නිවෙසක පිටුපස වළ දමා තිබියදීය.පවුම් 78 ක් පමණ වන එම රත්රන් යම්කිසි වටිනා රන් ආභරණ හෝ වෙනත් නිදන් වස්තු හෝ උණුකර ගුලි කළ ඒවා විය හැකි බවද නැතහොත් ගුලි වශයෙන් නිදන්කරන ලද රත්රන් විය හැකි බවද සැක කෙරේ.මේවා තිබූ නිවසේ හිමිකරු පවසා තිබෙන්නේ එම රත්තරන් ගුලි ඔහු විසින් නිවසේ මිදුල සෑදීමට ගෙන එන ලද පස් තොගයක තිබී හමුවූ බව යි. කෙසේ වුවද ඔහු ඉදිරිපත් කරන තොරතුරු පොලිසියට නොපිළිගත හැකි බව කියන පොලිසිය, පස්ගෙන ආවේ යයි කියන ස්්ථානය අද (29) වැටලීමට නියමිතව තිබේ.සැකකරු එතෙක් අධිකරණය වෙත ඉදිරිපත් කිරීමට ද නියමිතව තිබුණි.කොළඹ ප්‍රදේශය භාර ජ්‍යෙෂ්ඨ නියෝජ්‍ය පොලිස්පති අනුර සේනානායක, කොළඹ අපරාධ කොට්ඨාසයේ අධ්‍යක්ෂක ජ්‍යෙෂ්ඨ පොලිස් අධිකාරී ඩී. ආර්. එල්. රණවීර, පොලිස් ස්්ථානාධිපති හේමන්ත දික්ඕවිට මහත්වරුන්ගේ උපදෙස් මත පොලිස් පරීක්ෂක විජයරත්න මහතා ඇතුළු කණ්ඩායමක් වැටලීම කෙළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=r1206291</link>
    <topic>මහියංගණයේ නියඟය උග්‍රයි: වැව් අමුණු රැසක් සිඳිලා</topic>
    <author>විගොඩ හේමපාලබිබිල මධ්‍යම විශේෂ</author>
    <content>මහියංගණය ප්‍රදේශයට හටගෙන ඇති දැඩි නියඟය නිසා ප්‍රදේශයේ පිහිටි වැව් අමුණු රාශියක ජලය සිඳී වියළීමට පටන් ගෙන ඇත. මේ නිසා කුඹුරුවලට ජලය නොමැති කමින් වී වගාව විනාශ වෙමින් පවතී.මහියංගණ ප්‍රාදේශීය ලේකම් කොට්ඨාසයට අයත් කුකුලාපොළ ග්‍රාම නිලධාරී වසමේ පිහිටි නමුඩුගස්වැව සිඳීගොස් තිබේ. දඹාන ග්‍රාම නිලධාරී වසමේ පිහිටි කැකුලාන වැව දැලිකුදලිවැව කිරමනා ගල්කදුරවැව යන වැව් වලද මේ වන විට ජලය සිඳී ගොස් ඇත. කෝටි එකහමාරක මුදලක් වැය කොට යුරෝපා ආර්ථික හවුල මගින් 2009 වර්ෂයේදී ඉදි කළ දඹාන ගුරුකුඹුරේ වැදි ගම්මානයේ ආදිවාසී ගොවීන් සඳහා ඉදි කළ කිරමනාගල් කදුරවැව 2010 වර්ෂයේ අධික වර්ෂාවට වැව් කණ්ඩිය පුපුරා සේදී යාමෙන් පසු එය නැවත අලුත්වැඩියා නොකිරීම නිසා මේ දක්වා වී වගා කටයුතු කර නැත. දැනට වැවේ ගිනිපෙට්ටි පාලමද කැඩී ගොස්ය.වසර ගණනාවකින් ඇති නොවූ මේ දැඩි නියඟයෙන් ප්‍රදේශයේ වැව් අමුණු සියල්ලම සිඳී ගොසිනි. එම නිසා මෙවර යල් කන්නයේ වී වගා කිරීමට නොහැකි වීමෙන් ගොවීන් ආර්ථික දුෂ්කරතාවලට මුහුණ පා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=r1206292</link>
    <topic>ගව කුර සහ මුඛ රෝගයට ශ්‍රී ලංකාවෙන් එන්නතක්</topic>
    <author>ප්‍රියන්ත සුමනසේකර – උකුවෙල සංචාරක</author>
    <content>ගවකුර හා මුඛ රෝගය සඳහා රජය රුපියල් මිලියන 30 ක් වැය කරනවා. එය අවම කර ගැනීම හා ගොවියට අවශ්‍ය සහන ලබාදීම ආදිය මුල්කරගෙන දෙපාර්තමේන්තුවක් වශයෙන්, මෙරටදීම ගවකුර හා මුඛ එන්නත් නිෂ්පාදනය සඳහා පියවර ගන්නවා යැයි සත්ව නිෂ්පාදන හා සෞඛ්‍ය දෙපාර්තමේන්තුවේ අධ්‍යක්ෂ ජනරාල් වෛද්‍ය ඩබ්ලිව්. කේ. ද සිල්වා මහතා පැවැසීය.ඒ මහතා එසේ පැවැසුවේ සත්ත්ව නිෂ්පාදන හා සෞඛ්‍ය දෙපාර්තමේන්තුවේ පොල්ගොල්ල සත්ව විෂාණු පර්යේෂණ ආයතනය මගින් ප්‍රථම එන්නත් නිෂ්පාදන තොගය අමාත්‍යාංශ ලේකම්වරයා වෙත මහජන ප්‍රයෝජනය සඳහා බෙදාදීමේ උත්සව අවස්ථාවට සහභාගි වෙමිනි.ඒ මහතා මෙසේද කීය.ගව හා මුඛ රෝගය වැළෙ­‍ෙඳන්නේ වෛයිරසයක් මගින් මෙම රෝගය ඉතා ශීඝ්‍රයෙන් පැතිර යනවා. වසංගත තත්ත්වයක් ලෙස සලකනවා. මෙම රෝගය ලංකාවේ මුල ඉඳලම තිබුණු රෝගයක්. මෙහි මූලික ලක්ෂණය වන්නේ පාදයේ හා කටෙහි (ගව කුර මුඛ) බිබිලි හටගෙන ආසාදන තත්ත්වයට පත්වීමයි.මෙම රෝග තත්ත්වය නිසා කිරිදෙන සතුන්ගේ කිරි නිෂ්පාදනය 25% ක් අනිවාර්යයෙන් අඩු වෙනවා. සතුන් මිය යනවාට වඩා සත්ව කිරි නිෂ්පාදන පහළ මට්ටමක තිබීම ආර්ථික වශයෙන් විශාල පාඩුවකි. ආවරණ කලාප හඳුනාගෙන ඇති නිසා ප්‍රතිකාර පහසුයි.අපගේ මූලික ඉලක්කය වන්නේ දෙපාර්තමේන්තුවක් වශයෙන් 2020 වනවිට ලංකාවෙන් කුර හා මුඛ රෝගය තුරන් කරන්නයි.එන්නත් නිෂ්පාදනය සඳහා රුපියල් මිලියන 30 ක් විතර වැය වෙලා තිබෙනවා. ඉදිරියේදී මෙය තුන් ගුණයකින් වැඩි කරන්න ගන්න උත්සාහය ඉදිරියේ අප සිටින මෙම එන්නත සතුන් වෙනුවෙන් ගොවියාට ලබා දෙන්නේ නොමිලේ. ගොවියාට අවශ්‍ය තරම් සැපයීම වගකීමයි. පශු වෛද්‍යවරුන් හා ක්ෂේත්‍ර නිලධාරින් හරහා ලබා දෙනවා. විශේෂයෙන් රෝගය බහුල වශයෙන් ව්‍යාප්ත වන්නේ වියළි කලාපයේ’ උතුරු නැඟෙනහිර, දකුණු හා කොළඹ ආශ්‍රිත ප්‍රදේශවලින්. අප නිෂ්පාදනය කරන එන්නත ඉහළ මට්ටමක තිබෙනවා. එම නිසා ගොවියාට මෙම එන්නත ගැන කිසිම සැකයක් හිතන්න අවශ්‍ය නෑ.මෙම අවස්ථාවට අමාත්‍යාංශයේ නිලධාරින් හා දෙපාර්තමේන්තුවේ නිලධාරිවරුන් හා අමාත්‍යාංශ ලේකම් කේ. එම්. ටී. කෑදරාගම මහතාද සහභාගිවූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=r1206293</link>
    <topic>මරාගෙන මැරෙන ත්‍රස්තයන්ගේ ඇඳුම් කට්ටල 4ක් ළඟ තබාගත් දෙදෙනකු රක්ෂිත බන්ධනාගාරයට</topic>
    <author>ආරච්චිකට්ටුව සමූහ අතුකෝරළ යූ. ගුණපාල</author>
    <content>මරාගෙන මැරෙන ඇඳුම් කට්ටල හතරක් ළඟ තබාගෙන සිටියේ යයි චෝදනා ලබා සිටින විත්තිකරුවන් දෙදෙනෙක් රක්ෂිත බන්ධනාගාර ගත කිරීමට හලාවත පළාත්බද මහාධිකරණ විනිසුරු ඩබ්ලිව්. එම්. එම්. මාලනී ගුණරත්න මෙනවිය නියම කළාය.හලාවත ජූඩ්වත්ත පදිංචි මිහිඳුකුලසූරිය ජූඩ් සුරේෂ් කුමාර් ප්‍රනාන්දු නොහොත් සුරේෂ් සහ හලාවත අලුත්වත්ත පදිංචි වර්ණකුලසූරිය ඇන්ටනී ජෝශප් යන දෙදෙනා විත්තිකරුවෝ වෙති. හලාවත පළාත්බද මහාධිකරණ කලාපයට අයත් වූ මයිනා දූපතේ දී මරාගෙන මැරෙන ඇඳුම් කට්ටල හතරක් තබාගෙන සිටියේ යයි ත්‍රස්තවාදී විමර්ශන කොට්ඨාසය නඩුව ඉදිරිපත් කර ඇත.ත්‍රස්තවාදී විමර්ශන කොට්ඨාසයේ නිලධාරීන් විත්තිකරුවන් දෙදෙනා අත්අඩංගුවට ගැනීමෙන් පසු එම නිලධාරීන් විත්තිකරුවන් සමඟ මයිනා දූපතට ගොස් ඇඳුම් කට්ටල අත්අඩංගුවට ගෙන තිබේ.මේ බව ත්‍රස්තවාදී විමර්ශන කොට්ඨාසය මහාධිකරණයට ඉදිරිපත් කර ඇති ලේඛණයක සඳහන් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=r1206294</link>
    <topic>යතුරු පැදියක් පදවා වයෝවෘද්ධ කතකට තුවාල සිදු කළ අයකුට රු. 25,000 වන්දියක්</topic>
    <author>තෙල්දෙණිය සමූහ</author>
    <content>අපරීක්ෂාකාරී ලෙස යතුරු පැදියක් පදවා, අවු. 60 ක කතකට තුවාල සිදු කළ වරදකරුවකුට අගතියට පත් වයෝවෘද්ධ කතට රු. 25,000 ක වන්දියක් ගෙවීමට තෙල්දෙණිය මහේස්ත්‍රාත් රොහාන් ජයවර්ධන මහතා විසින් නියෝග කෙරිණි.අදාළ අනතුරින් තුවාල ලැබ දින 23ක් රෝහල් ගතව හුන් වයෝවෘද්ධ කත කිහිලිකරු වාරුවෙන් අධිකරණයට පැමිණහුන් අතර පාර මාරුවීමට යාමේදී මේ අනතුරට මුහුණ පා ඇත.මහේස්ත්‍රාත්වරිය අදාළ කතගේ වෛද්‍ය වාර්තා පරීක්ෂා කොට බැලුවේය. අගතියට පත් කාන්තාව රු. 50,000 ක මුදලක් ඉල්ලා සිටි අතර රු. 25,000 ක මුදලක් වන්දි ලෙස ලබාදීමට මෙහිදී විත්ති පාර්ශ්වය කැමැත්ත පළ කළේය.එහිදී දෙපාර්ශ්වයේම එකඟතාවන් සලකා බැලූ මහේස්ත්‍රාත් රොහාන් ජයවර්ධන මහතා, අදාළ රු. 25,000 ක වන්දි මුදල එකවර ගෙවා දැමිය යුුතු බවට නියෝග කොට වන්දිය ලබාදීමේ දිනය ලෙස සැප්. මස 24ට දින නියම කළේය.මෙහිදී පැමිණිලි පාර්ශ්වය වෙනුවෙන් නීතිඥ සරත් ප්‍රේමකුමාර මහතා පෙනී සිටි අතර විත්ති පාර්ශ්වය වෙනුවෙන් නීතිවේදිනී වරුණි යාපාරත්න මහත්මිය පෙනී සිටියාය. .</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=r1206295</link>
    <topic>විවාහක බිරිය නැගණිය යැයි පවසා දෙදරු පියෙක් වෙනත් විවාහයක් කරගෙන</topic>
    <author>වීරකැටිය සමූහ සහ මැදමුලන සමූහ</author>
    <content>විවාහක බිරිඳ තම නැගණිය ලෙස හඳුන්වා තවත් විවාහයක් කරගත් අපුරු ස්වාමිපුරුෂයෙක් ගැන වීරකැටිය පොලිසියේ සුළු පැමිණිලි විභාගයකදී අනාවරණය විය.වලස්මුල්ල ප්‍රදේශයේ එක්තරා ගමක පදිංචි මේ පුද්ගලයා දෙදරු පියෙකි. ඔහු තම බිරියට වඩා අන් කතුන් ගැන දැඩි උනන්දුවක් දැක්වීය. බිරියද මේ පිළිබඳව දැන සිටියද දරු දෙදෙනාගේ අනාගතය ගැන සිතා සියල්ල ඉවසා සිටියාය.කෙසේ වුවද සැමියා වීරකැටිය ප්‍රදේශයේ අවිවාහක කාන්තාවක් හා සම්බන්ධතාවයක් පවත්වන බව දැනගත් බිරිය ඇය සොයා පැමිණ සියලු තතු හෙළි කළාය.නමුත් මේ පුද්ගලයා සටකපටකමින් මේ අවිවාහක තරුණිය රවටා ගත්තේය. තමා විවාහකයකු නොවන බවත් ඒ පැමිණියේ තමාගේ බිරිය නොව නංගී බවත් කීය.එම තරුණියද තම පෙම්වතාගේ වදන් පිළිගත්තේය. පසුව ඔවුහු විවාහ ගිවිස ගත්හ.ඔහුගේ මුල් බිරිය මේ සම්බන්ධයෙන් වීරකැටිය පොලිසියට පැමිණිල්ලක් කළාය.ඒ අනුව සියල්ලෝම පොලිසියට කැඳවනු ලැබූහ. එහිදී කළ පැමිණිලි විභාගයේදී ඉහත කරුණු අනාවරණය විය.පැමිණිල්ල විභාග කළ පොලිස් පරීක්ෂක බන්දුලසේන සහ සැරයන් ගුණපාල (18816) යන මහත්වරු බහු විවාහය සම්බන්ධයෙන් සැමියාට විරුද්ධව තංගල්ල වංචා විමර්ශන ඒකකයට ගොස් පැමිණිලි කරන ලෙස බිරියට දැනුම් දුන්හ.එසේම එම නිලධාරීහු දෙපාර්ශ්වයටම අවවාද කොට පිටත් කර යැවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=s1206291</link>
    <topic>කනිෂ්ඨ මලල ක්‍රීඩා පදක්කම්ලාභීන්ට වටිනා නිවාස 2ක් සමග දහසින් බැදි පියලි</topic>
    <author>ප්‍රින්ස් ගුණසේකර</author>
    <content>ආසියානු කනිෂ්ඨ මලල ක්‍රීඩා ශුරතාවලියේදී රන් පදක්කම් දිනා ශ්‍රී ලංකාවට කීර්තියක් අත්කර දුන් ශිවන්ති රත්නායකට හා දුලාජ් මධුෂංඛට දහසින් බැදි පියලි සමග නිවාස ‍2ක් ජනාධිපති මහින්ද රාජපක්ෂ මහතා අතින් ඊයේ අරලිය ගහ මැදුරේ පැවති උත්සවයකදී තිළිණ ‍කෙරුණි.එයට අමතරව වසර 2ක කාලයක් මසකට රුපියල් 20,000බැගින් පෝෂණ දීමනාවක් ද පිරිනැමුණි.කොළඹදී නිමාවට පත්වු ආසියානු කනිෂ්ඨ මලල ක්‍රීඩා ශුරතාවලියේදී රන්,රිදී හා ලෝකඩ පදක්කම් දිනු ක්‍රීඩක ක්‍රීඩිකාවන්ට රාජ්‍ය උපහාර පිරිනැමීම උදෙසා ‍මේ උත්සවය සුදානම් කර තිබුණි.රන් පදක්කම් දිනු ශිවන්තිට හා දුලාජ්ට රුපියල් ලක්ෂ 5 බැගින් පිරිනැමුණු අතර රිදී පදක්කම් දිනු නිමේෂා සිරිවර්ධනට රුපියල් ලක්ෂ 3ක් හා මීටර් 400 සහය දිවීමේ කණ්ඩායමේ ක්‍රීඩිකාවන්ට රුපියල් ලක්ෂ 4.5ක් පිරිනැමුණි.එමෙන්ම ලොකඩ පදක්කම් දිනාගත් චාමිකා මුණසිංහ හා සුපුන් විරාජ් රන්දෙනියට ලක්ෂ එකහමාර බැගින් සහ පදක්කම් දිනු ක්‍රීඩක ක්‍රීඩිකාවන්ගේ පුහුණුකරුවන්ට මුදල් තැගි පිරිනැමිණි.ක්‍රීඩා ඇමති මහින්දානන්ද අලුත් ගමගේ මහතාගේ ආරාධනාවෙන් පැවති මේ උත්සවයට නිවාස හා ඉදිකිරිම් පොදු පහසුකම් ඇමති විමල් වීරවංශ මහතා ද එක් විය.ක්‍රීඩක ක්‍රීඩිකාවන්ගේ මව්පියන්, විදුහල්පතිවරුන්, ශ්‍රී ලංකා මලල ක්‍රීඩා සංගමයේ නිලධාරීහු ඇතුලු පිරිසක් ද මේ උත්සවයට එක්වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=s1206292</link>
    <topic>එස්.එස්.සී.ටෙස්ට් තරගයට දිල්හාර කැඳවයි</topic>
    <author>ෆවුස් මොහොමඩ්</author>
    <content>වේග පන්දු යවන ක්‍රීඩක චානක වෙලගෙදර ආබාධයකට ‍ලක්වී සිටීමේ ‍හේතුවෙන් පාකිස්තානයට එරෙහිව හෙට (30) එස්.එස්.සී.පිටියේ දී ආරම්භ වන දෙවැනි ටෙස්ට් තරගය සඳහා වේග පන්දු යවන ක්‍රීඩක දිල්හාර ප්‍රනාන්දු කැඳවා තිබේ.දිල්හාර අවසන් වරට ශ්‍රී ලංකා ටෙස්ට් පිල නියෝජනය කළේ 2011 වසරේ ශ්‍රී ලංකා පිලේ දකුණු අප්‍රිකානු සංචාරයේ ඩර්බන් නුවර පැවැති ටෙස්ට් තරගයේ දීය. එස්.එස්.සී. ටෙස්ට් තරගය සඳහා නම් කළ 15 දෙනෙකුගෙන් සමන්විත ශ්‍රී ලංකා සංචිතයට දිල්හාර කැඳවා ඇති බවත්, ඔහුගේ උරහිසේ ආබාධය මේ වනවිට සුව වී ඇති බවත් තේරිම් කමිටු ප්‍රධානි අසන්ත ද මැල් පැවැසීය.ගාල්ල ටෙස්ට් තරගයට ක්‍රීඩා කළ ශ්‍රී ලංකා කණ්ඩායමේ සිදුකොට තිබෙන එකම වෙනස එය පමණි. ගාල්ල ටෙස්ට් තරගයට ක්‍රීඩා කළ නුවන් ප්‍රදීප් ඉතිහාසය පුරාම ආබාධවලට ලක්වීමේ ප්‍රවණතාවක් පෙන්නුම් කර ඇති බැවින් ඔහුට එක පිට ටෙස්ට් තරග දෙකකට ක්‍රීඩා කිරීමට හැකි‍වේ දැයි යන්න කිව නොහැකි බව ද ඔහු පැවැසීය. 'එහෙම වුණොත් ඔහු විවේක ගන්වා තිසර පෙරේරාට හෝ දිල්හාර ප්‍රනාන්දුට අවස්ථාව දිය යුතු වෙනවා. අසන්ත පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=s1206293</link>
    <topic>රුමේනියාවේ සුරූපිනියට විස්මිත ටෙනිස් ජයක්</topic>
    <author>ලන්ඩන් (ඒ.එෆ්.පී.)</author>
    <content>විම්බල්ඩන් ටෙනිස් ශූරතාවලියේ දෙවැනි වටයේ දී ආසියාවේ අංක එකේ ක්‍රීඩිකා චීනයේ ලී නා ලකුණු 6-3ක් සහ 6-4ක් ලෙස පරාජය කිරීමට රුමේනියාවේ සොරානා කර්ස්ටී සමත්වූවාය.අන්තර් ජාතික ක්‍රීඩා පිටියේ වඩාත් සුන්දරතම ක්‍රීඩිකාවක් ලෙස විචාරකයන් හඳුන්වන 22 හැවිරිදි සොරානා කාන්තා ටෙනිස් ශ්‍රේණිගත කිරීම්වල පසුවන්නේ 50 වැනි ස්ථානයේය. එබැවින් මේ ජයග්‍රහණය ටෙනිස් පිටිය විස්මයට පත් කළ එකක් විය.'මෙය විස්මිත ජයක්.මට අදහාගන්නත් බෑ.'ටෙනිස් ලොව ජය කෙහෙලි නැංවූ ස්ටෙෆී ග්‍රාෆ්ට සහ රොජර් ෆෙඩරර්ට වැඩි කැමත්තක් දක්වන සොරානා ජයග්‍රණයෙන් පසුව පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=s1206294</link>
    <topic>විස්සයි20 ලෝක කුසලාන ටිකට් ලක්ෂයකට වඩා අලෙවි වෙයි</topic>
    <author/>
    <content>ශ්‍රී ලංකාවේ පැවැත්වෙන විස්සයි20 ලෝක කුසලාන ක්‍රිකට් තරගාවලියේ ප්‍රවේශපත් 100,000කට වැඩි ප්‍රමාණයක් අලෙවි වී ඇතැයි ජගත් ක්‍රිකට් කවුන්සලය ප්‍රකාශ කරයි.මේ ප්‍රවේශපත්වලින් වැඩි ප්‍රමාණයක් ගොස් ඇත්තේ ශ්‍රී ලංකා වෙළඳපොලට බවද කවුන්සලය කියයි. ලබන සැප්තැම්බර් 18 සිට ඔක්තෝබර් 7 දක්වා කොළඹ, හම්බන්තොට හා පල්ලෙකැලේදී තරගාවලිය පැවැත්වේ.“ටිකට් වේගයෙන් විකිණෙනවා.නමුත් තවත් ටිකට් ඉතිරිවෙල තියෙනවා. ජූලි මාසයේ ටිකට් විකුණන්නේ නෑ. ඒ නිසා කලින්ම ටිකට් මිලදී ගන්න කියලා මම ක්‍රිකට් ලෝලීන්ගෙන් ඉල්ලා සිටිනවා” යැයි තරගාවලියේ අධ්‍යක්ෂිකා උපේඛා නෙල් පවසන්නීය.දැනට අලෙවි වී ඇති ප්‍රවේශපත්වලින් සියයට 55ක් ගොස් ඇත්තේ දේශීය වෙළඳපොලටය. සියයට 40කට ආසන්න ප්‍රමාණයක ප්‍රවේශපත් අලෙවි වී තිබෙන්නේ අන්තර් ජාලය හරහාය.දැනට වැඩිම ඉල්ලුම තිබෙන්නේ ශ්‍රී ලංකාව සහභාගි වන තරග හා අවසන් පූර්ව හා අවසාන තරගය සඳහාය. වැඩිම ප්‍රවේශපත් අලෙවියක් වාර්තා වී ඇත්තේ කොළඹ හා මහනුවර කාර්යාලවලිනි.ප්‍රවේශපත්‍ර අලෙවියේ පළමු අදියර මාර්තු 26 වැනිදා ආරම්භ වූ අතර දෙවැනි අදියර ජූනි 12 වැනි දින දියත් කෙරිණි.තෙවැනි හා අවසන් අදියර අගෝස්තු 1 වැනිදා ආරම්භ වන අතර එය සැප්තැම්බරයේ තරගාවලිය ආරම්භ වන තෙක් ක්‍රියාත්මක වනු ඇත.දැනට කිසිම තරගයක ප්‍රවේශපත් විකිණී අවසන් වී නැත. සියළුම තරග සඳහා ඉතිරිව තිබෙන ප්‍රවේශපත් අවසන් අදියරේදී මුදා හැරෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=f1206291</link>
    <topic>එජාප - ජවිපෙ පරණ ලණු දෙකක එල්ලේ</topic>
    <author>මහින්ද අබේසුන්දර</author>
    <content>විපක්ෂයේ දේශපාලන පක්ෂ - විශේෂයෙන් එක්සත් ජාතික පක්ෂය සහ ජනතා විමුක්ති පෙරමුණ ගෙවුණ සතියේ ප්‍රශ්න දෙකක් දෑතින් ඔසවා ගත්තේ ය. ඒ ප්‍රශ්න දෙක ඔවුන්ගේ ප්‍රධාන සටන් පාඨය කර ගත්තේ ය. ජනතාව අතරට පිවිසෙන්නට ඕනෑම ප්‍රශ්නයක් අල්ලාගෙන ඒ පිළිබඳ විශේෂඥයන් වන්නට ඉහත කී පක්ෂ දෙකම එක හෙළාම සූදානම් ය. ප්‍රශ්න අල්ලාගෙන මොන තරම් දැඟලුවත් අන්තිමේදී සියලු දේ පුස්සක් බවට පත් වන්නේ ප්‍රශ්නයට මුහුණ දෙන ජනතාවගේ විශ්වාසය දිනා ගන්නට ශක්තියක් නැති නිසා ය.ගෙවුණ සතියේ මූලික ප්‍රශ්න දෙක ලෙස එජාපය සහ ජ.වි.පෙ. අතට ගත්තේ උතුරුමැද දිස්ත්‍රික් තුනක පෑවිල්ලය. ජල හිඟයයි. වී ගොවිතැනට ජලය නැති නිසා මුහුණ දී ඇති අවදානමයි.අනාදිමත් කාලයක සිට ඇළ දොළ වැව් ගංගා ඇසුරේ හැදුණ වැඩුණ - ජලය සම්පතක් කරගත් ගොවීන් ජලය ආරක්ෂා කළේත්, ජලය පරිහරණය කළේත් පොතින් පතින් ඉගෙන ගෙන නොවේ. ගුරු උපදේශ ලබාගෙන නොවේ. ඔවුන් ජලය කිසි දිනෙක අපතේ ඇරියේ නැත. ජලයට වැස්සට සහ මහ පොළොවට ඔවුහු හැමදාමත් ආදරය කළහ.ජල හිඟකම නිසා ගොවීන්ට ආදරණීය උපදෙසක් ලැබුණි. උපදෙස ලැබුණේ නිමල් සිරිපාල ද සිල්වා ඇමැතිතුමාගෙනි. ඔහු කීවේ ජලය හිඟ නිසා වෙනදා මෙන් සියයට සීයක් නොව වගා කටයුතු සියයට හතළිහට සීමා කරන ලෙස ය. ජ.වි.පෙ. නිමල්ගේ කතාව අල්ලා ගත්තේ ය. එජාපය ජල කළමනාකරණය බදා ගත්තේ ය.ඇතැම් ප්‍රශ්නවලදී ඇමැතිවරුන්ගේ අඩුපාඩු අතපසුවීම් නැත්තේ නොවේ. එහෙත් ජ.වි.පෙ. හිතන තරමටම ඇමැතිවරුන් පසු බැස්සේ නැත. ජල හිඟයට පිළියම් දෙන්නට ඇති එකම මඟ වැස්සය. වැස්ස වස්සන්නට ඇමැතිවරුන්ට තබා දැන් කාලයේ වැස්ස වලාහක දෙවියන්ටද බලයක් නැත. වැස්ස නැති වුණාම වගා පාලු වෙයි. වගා නතර වෙයි. එවිට අග හිඟකම්වලින් අඩුවක්ද නැත.කියුබා සහ බ්‍රසීල සංචාරයෙන් පසු දිවයිනට පැමිණි වහාම ජනාධිපතිතුමා ප්‍රශ්නයට අත තැබුවේ ය. ගොවි නායකයන් සහ ඇමැතිවරුන්ද එකතු කරගෙන ප්‍රශ්නය ගැන දීර්ඝ ලෙස සාකච්ඡා කළේ ය. ගතයුතු සියලු පියවර ගත්තේ ය. වන්දි ගෙවීමටද කටයුතු පිළියෙළ කළේ ය. ඒ සඳහා වන්දි කමිටුවක් පත් කළේ ය. ඒ අනුව දැන් කළ යුත්තේ නිලධාරීන් කූද්දවා ගෙන ඇමැතිවරුන් ප්‍රශ්නයට විසැඳුම් සෙවීමය. එසේ විසඳුම් සොයා ගොවීන්ගේ මූලික ප්‍රශ්නය හඳුනා ගත්විට සටන් පාඨ කාරයන්ට තවත් සටන් පාඨයක් අහිමි වනු ඇත.ජනතා විමුක්ති පෙරමුණ ඊළඟට අල්ලා ගත්තේ ඉසෙඩ් ලකුණු ක්‍රමය ගැන ශ්‍රේෂ්ඨාධිකරණය දුන් තීන්දුවයි. එම තීන්දුවෙන් පැහැදිලිව කියා ඇත්තේ නව හා පැරැණි නිර්දේශ වෙත වෙනම ගණනය කොට ඉතා නොපමාව ප්‍රතිඵල නිකුත් කරන ලෙසය. මෙම තීන්දුවෙන් පසු විශ්වවිද්‍යාල ප්‍රතිපාදන කොමිසම කරුණු කීපයක් පැහැදිලි කර ගැනීමට යළි අධිකරණය හමුවට යාමට බලාපොරොත්තු වෙයි.ශිෂ්‍ය සංගමයත්, ගුරු සංගමයත් සහ එජාපය මේ අස්සේ ඉල්ලා සිටින්නේ ඇමැතිවරුන් දෙදෙනාම ඉල්ලා අස්විය යුතු බවයි. උසස් අධ්‍යාපන ඇමැති එස්.බී.දිසානායක, අධ්‍යාපන ඇමැති බන්දුල ගුණර්ධන එම ඇමැතිවරු දෙදෙනා වෙති. ශ්‍රේෂ්ඨාධිකරණ නියෝගයේ නම් ඇමැතිවරුන්ට අස්වන ලෙස නියමයක් කර නැත. ඇමැතිවරුන් පත් කරන්නේත් ඉවත් කරන්නේත් ජනාධිපති විසිනි. එසේ ඉවත් නොකළහොත් කැමැති ඕනෑම කෙනෙකුට අස්වීමටද නිදහස තිබේ. විපක්ෂයටත් , ගුරු සංගම්වලටත්, ශිෂ්‍ය සංගමයටත් ඇමැතිවරුන්ට ඉල්ලා අස්වීමට බල කරන්නට පුළුවන. මෙහිදී මතු වන්නේ අස්වීමක් නොව, වැරැදි යමක් සිදුවූයේ නම් ඒවා නිවැරැදි කර ගැනීමය. ශිෂ්‍යයන්ට අසාධාරණයක් සිදු වූයේ නම් එය සාධාරණීකරණය කිරීමයි. දුම්රිය පෙරළුණාම බස් රථ හැප්පුණාම විභාග ප්‍රශ්න පත්‍ර පිටවුණාම ඉල්ලා අස්වන ඇමැතිවරුන් ශ්‍රී ලංකාවේ නැත. ඔය විදියට අස්වනවා නම් එහි කෙළවරක් නැත.අප නම් ඇමැතිවරුන් ඉල්ලා අස්වනවාට කොහෙත්ම කැමැති නැත. තමන්ගේ රාජකාරියේ අඩුපාඩු පියවා ගෙන කටයුතු කරගෙන යාම ඇමැතිවරුන්ගේ වගකීම වන්නේ ය. ඒ නිසා කොයි දේටත් ඇමැතිවරු ගෙදර යනු -ඉල්ලා අස්වනු - ආණ්ඩුව වහා ඉවත් වෙනු ආදී වශයෙන් වන සටන් පාඨ දැන් යල් පැන ගිය ඒවා ලෙස සැලකිය යුතුය. එම සටන් පාඨ දැන් ජනතාවට ඩෙංගු සේම වසංගතයකි.ඒ නිසා ජනතා විමුක්ති පෙරමුණටත් එක්සත් ජාතික පක්ෂයටත් පිළිපැදීමට කැමැති නම් අපගේ දැනුමේ තරමට උපදේශයක් දීමට කැමැත්තෙමු. දේශපාලන උපදෙස් දෙන්නට අපි දේශපාලන විශේෂඥයෝ නොවෙමු. එහෙත් ජනතාව අතර සිටින ජනතාවගේ අදහස් හොඳීන් අධ්‍යයනය කරන අපට කියන්නට බොහෝ දේවල් ඇත.මුලින්ම කළ යුත්තේ පක්ෂ තුළ උද්ගත වී ඇති අර්බුද නතර කර ගැනීමය. නායකත්වය පිස්සු නටන්නේ නැතිව ගෝලයන් කීකරු කර ගතයුතුය. ජනතා විමුක්ති පෙරමුණත් දෙකට වෙන් වී ඇත. එක්සත් ජාතික පක්ෂය වෙන් වුණේ් නැතත් හැමදාමත් නායකත්වය සමඟ සණ්ඩු සරුවල්ය. ශ්‍රී ලංකාවට ඇවිත් පැය හතර හමාරක් කළුතර ජනතාව ඇමතූ සෝමවංශ අමරසිංහ තවමත් ජනතාවගේ අදහස් අධ්‍යයනය කර නොමැත. ස්වාධීන රූපවාහිනියට ගොස් හැඬූ කඳුළින් කතා කළ සෝමවංශ දේශපාලන වශයෙන් කොතරම් පිරිහී ඇත්දැයි කිවහොත් ලිප්ටන් වට රවුමට ගොස් යකෝ - මේ අහපල්ලා - තොපට අප කියන්නේ ආදි වශයෙන් කෑ ගැසීම නායකත්ව ලක්ෂණ නොවන බව කිව යුතුමය. පක්ෂ හදන්නට අපට අවශ්‍ය නැත. එහෙත් දේශපාලන පක්ෂ පිස්සු නටනවිට බලාගෙන ඉන්නට බැරි තරමටම අජූවය. ජනතාව අතර විශ්වාසය ගොඩ නඟා ගැනීම ඒ හැටි ලෙහෙසි නැත. මේ රටේ ජනතාව ඒ තරමටම බුද්ධිමත්ය.හිසරදයට කළ යුත්තේ පුංචි ප්‍රතිකාරයෙකි. වේදනාව අඩු කරන පෙත්තක් ගිල්ලාම හිසරදය පැය කීපයකින් සුව වන්නේ ය. එහෙත් සෞඛ්‍ය ඇමැති මෛත්‍රිපාල සිරිසේන මහතාට වැලඳි ඇත්තේ අනුන්ගේ හිසරදයකි. ඒ ඩෙංගු හිසරදයයි.මෙහිදී ඩෙංගු පිළිබඳ සංඛ්‍යා ලේඛන ඉදිරිපත් කරන්නට අපට අවශ්‍ය නැත. එම සංඛ්‍යා ලේඛන හැමෝම දනිති. සදහටම මර්දනය කළ හැකි හා කළයුතු රෝගයක් නිසා ජීවිත රැසක් බිලිවීම කරුමයට ඉඩදී නිහඬ වන්නටද නොහැකිය.ඩෙංගු රෝගය පිළිබඳ තත්ත්වය මූලික අවස්ථාවේ පවතිද්දී සෞඛ්‍ය ඇමැතිවරයා දිය යුතු උපදෙස් ලබාදීමටත් ඩෙංගු මර්දනයට අවශ්‍ය සියලු පිළියම් යෙදීමටත් පියවර ගත්තේ ය.අපේ මිනිසුන්ට හැමදේම සතියෙන් දෙකෙන් අමතක වන්නේ ය. ඩෙංගු රෝගය මර්දනයට අවශ්‍ය මූලික පිළියම් යෙදීමද අමතක වීමේ රෝගය නිසා ම අමතක කළහ. තම තමන්ගේ නිවෙස්වල ආයතනවල, පාසල්වල පැයක ක්‍රියාකාරිත්වය තුළ ඩෙංගු මදුරුවා බෝවන ස්ථාන විනාශ කළ හැකිය. ඒ විනාශ කිරීම හැමදාමත් කළ යුතුය.එහෙත් අපි ඒවා ඉතා ඉක්මණින් අමතක කරමු. මදුරුවා යනු මහා ලොකු සතෙකු නොවන නිසා කවුරුත් ගණන් ගත්තේ නැත. ඒ නිසා ගෙවත්ත, ආයතනය, පාසල අමතක කරති. එහි ප්‍රතිඵලය වූයේ රෝගය වේගයෙන් පැතිර යාමය. අහිංසක ජීවිත බිලි ගැනීමය.ඩෙංගු මර්දන වැඩ පිළිවෙළට සහාය දී ඇත්තේ අමාත්‍යංශ නවයක් පමණක් බවද පසුගිය දා අනාවරණය විය. එයින් අදහස් කරන්නේ ඩෙංගු ඉතා ලඝුවෙන් ගණන් ගැනීමය. එහි ප්‍රතිඵලය වූයේ ජීවිත රැසක් බිලි ගැනීමය. එහෙත් තවදුරටත් මේ තත්ත්වය පැවතිය නොහැක. මුල් අවස්ථාවේ ඩෙංගු මදුරු වසංගතයට නිසි පිළියම් කරන්නට නිවාසවලට ගිය සෞඛ්‍ය ක්‍ෂේත්‍රයේ නිලධාරීන්ටද සිදුවූ කෙනහිලි කෙළවරක් නැත.සෞඛ්‍ය ඇමැතිවරයා සටන අත්හළේ නැත. මදුරුවකුට අහිංසක ජීවිත බිලි ගන්නට ඉඩ දිය යුතු නැත. ඒ නිසා හමුදාවේත් පොලීසියේත් සහාය ලබා ගැනීමට තීරණය විය. ආරක්ෂක ලේකම්තුමාගේ උපදෙස් පරිදි දැන් ඩෙංගු මදුරුවා මෙල්ල කරන්නට හමුදාව සහ පොලීසිය පාරට බැස තිබේ. කොටි මෙල්ල කළ හමුදාවට මදුරුවා ඒ හැටි ගණනක් නොවේ.හමුදාව මූලික වූ විට ඕනෑම වැඩක් හරිහැටි ආරම්භ කරන බව හැමවිටම ඔප්පු කර තිබේ. හමුදාවට ජනතා සහායද ලැබේ. මේ තත්ත්වය යටතේ ආරක්ෂක හමුදාව සිය රාජකාරිය නිසි ලෙස ඉටු කරනු ඇත. ජනතාව මඟ නොහරිනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>29</day>
    </date>
    <link>http://www.dinamina.lk/2012/06/29/_art.asp?fn=f1206292</link>
    <topic>සිනමාවේ අර්බුද හැමදාම තිබුණා</topic>
    <author/>
    <content>සිංහල සිනමාවේ අග්‍රගණ්‍ය හා ජනප්‍රියම නිළිය වූ අන්තර්ජාතික කීර්තියට පත් මාලනී ෆොන්සේකාගේ සිනමා දිවියට ලබන වසරට අඩ සියවසක් ලබයි. නොබෝදා ඇගේ උපදේශකත්වයෙන් පිහිටුවා ගැනුණු ලාංකේය සිනමා ශිල්පීන්ගේ සංධානය ගැන හා සිනමාවේ අනාගතය ගැන ඇය දැක්වූ අදහස් මෙසේය.ජාතික චිත්‍රපට සංස්ථාව බිහිවීමට පවා හේතු වූයේ කර්මාන්තයේ නියුතු ශිල්පීන් ගෙන ගිය සිනමා සංගම් ව්‍යාපාරයයි. ජාතික චිත්‍රපට සංස්ථාවේ බිහිවීම හා මගේ සිනමා පිවිසුම එකම කාලයක සිදුවූ දෙයක්. ආරම්භක යුගයේදී සංස්ථාව විශාල පිබිදීමක් සමඟ ඉදිරියට ගමන් කළා. ඉහළ මට්ටමකින් තිබුණු අපේ සිනමාවේ මේ වන විට ගැටලු කිහිපයක් ඇතිව තිබෙනවා. මෙය හදිසියේ අද ඊයේ සිදුවූ දෙයක් නෙවෙයි. කාලයක් තිස්සේ වර්ධනය වූ ගැටලුවක්.අවුරුදු තිහක යුද්ධයකට මුහුණ දෙමින් අපි පසුගිය කාලයේ ගත කළේ මහා අඳුරු යුගයක්. ඒ තත්ත්වය යටතේ කඩා වැටීමක් ඇති වුයේ සිනමාවේ පමණක් නෙවෙයි. හැම දෙයක්ම කඩා වැටුණා.එවැනි පරිසරයක වුවත් චිත්‍රපට කර්මාන්තය අත හරින්නේ නැතිව දිගටම සිනමාව සමඟ රැඳී සිටින එය සමඟ ජීවත් වන හා ආදරය කරන පිරිසක් ඉන්නවා. අපි සිනමාව ගැන කල්පනා කළේ ‘අපේ සිනමාව‘ කියලා. නැතිනම් ‘මගේ සිනමාව‘ කියලා.චිත්‍රපට කර්මාන්තයෙන් පිටස්තර දෙයක් ගැන අපි කවදාවත් හිතුවෙ නැහැ. සිනමාවෙන් බැහැර දෙයක් ගැන අපි හඬක් නැඟුවා නම් ඒ රට ගැන පමණයි. මම ඒ පිරිස අතර සිටින එක් අයෙක්. අපේ දේවල්වලට සිනමාවට යම් අනතුරක් ඇති විය හැකි බව දැනෙන විට මට ලොකු දුකක්, කැක්කුමක් ඇති වෙනවා.නැහැ. සිංහල සිනමාව කවදාවත් නැති වෙන්නේ නැහැ. කර්මාන්තයේ පසුබෑමක් ඇති වෙන්න පුළුවන්. ඒත් සිංහල සිනමාව සදාකාලිකයි. මම විශ්වාසයෙන් කියන්නේ සිංහල සිනමාව නැති කරන්න බැහැ. හින්දි, ඉංග්‍රීසි චිත්‍රපට ප්‍රදර්ශනය කළාට සිංහල සිනමාවට තිබෙන තැන කවදාවත් නැති කරන්න බැහැ. සහල් හිඟයකට, පොල් හිඟයකට පිටරටින් ගෙනල්ල විසඳුම් සොයන්න පුළුවන්. සිංහල සිනමාවට ආදේශකයක් නෑ. පිටරටින් චිත්‍රපට ආනයනය කිරීම දේශීය සිනමාවේ ගැටලුවට විසඳුමක් නෙවෙයි.ලබන වසරට මම සිනමාවට පිවිසිලා වසර පනහක් වෙනවා. මේ අතරතුර කාලයේදී සිනමාවට, අපිට විවිධ ප්‍රශ්නවලට මුහුණ දීමට සිදු වුණා. යුදමය වාතාවරණය ඒ අතරින් ප්‍රධානයි. කළු ජූලිය නිසා සිනමාශාලා රාශියක් වගේම චිත්‍රපට රැසක් විනාශ වුණා. ඉන් පස්සේ අපේ සිනමා කර්මාන්තයට මුහුණ දීමට සිදුවූ තවත් ප්‍රශ්නයක් වූයේ රූපවාහිනියේ පැමිණීමයි. එවැනි අලුත් මාධ්‍ය පැමිණිය යුතුයි. අපි එයටත් මුහුණ දුන්නා.විදේශීය චිත්‍රපට අසීමිත ලෙස ප්‍රදර්ශනය කිරීම සිංහල සිනමාව එක් අවධියකදී ඇතිවූ තවත් තර්ජනයක්. චිත්‍රපට බෙදා හැරීම සංස්ථාවෙන් ඉවත් කර පෞද්ගලික අංශයට පැවරීම සිනමා කර්මාන්තයට බලපෑමක් ඇති කළ සිදුවීමක්. මේ විදිහට එක් එක් කාලවලදී විවිධ ප්‍රශ්න ආවා. ඒත් සිංහල සිනමාව තවම ඔළුව කෙළින් තියාගෙන ඉන්නවා.රවින්ද්‍ර රන්දෙණිය, රෝයි - සුමනා, ශාන්ති ලේඛා, සනත් හා මම එකතුව 80 දශකයේදී සිනමා ශිල්පීන්ගේ සංගමය පිහිටුවා ගත්තා. පසුගිය කාලයේදී එය තරමක් දුරස්වන විට සිනෙස්ටාර් පදනම ඇති වුණා. ගායක ගායිකාවන් වෙනුවෙන් ඔස්කා පදනම තිබෙනවා. සිනමා නිෂ්පාදකවරු වෙනුවෙන් යසපාලිත නානායක්කාර මහතාගේ මූලිකත්වයෙන් සංගමයක් පිහිටුවා ගැනුණා. සිනමා කාර්මික ශිල්පීන් හා ඡායාරූප ශිල්පීන් වෙනුවෙන් සංවිධාන තිබෙනවා. මේ සංගම් වලින් සිනමාවට ලැබුණු ජයග්‍රහණ තිබෙනවා. නමුත් වඩා වැදගත් මේ සංගම් අතර ඒකරාශී වීමක් ඇති වීමයි.අපි විවිධ සංගම්වලට එකතුවෙලා සටන් කළේ පුද්ගලික වුවමනාවන් වෙනුවෙන් නෙවෙයි. අපේ සිනමාව කියන මතයේ ඉඳගෙනයි. මම චිත්‍රපට නිෂ්පාදනය නොකළත් නිර්මාණයන්ට සම්බන්ධ වුණා. සිනමාව දිහා බලන් ඉන්න විට අපිට පෙනෙනවා මේ ආයතන ක්‍රම ක්‍රමයෙන් දියාරු තත්ත්වයට පත් වෙන බවක්. සංස්ථාව සිනමාව ආරක්ෂා කළ යුතු බව අපි කවුරුත් බලාපොරොත්තු වෙනවා. නමුත් එය ඇතුළේ විවිධ ප්‍රශ්න තිබෙන බව පෙනෙනවා. තත්ත්වය එහෙම නම් සිනමා කර්මාන්තයට ආරක්ෂාවක් නැතිව ගොස් තිබෙනවා.ලාංකේය සිනමා නිෂ්පාදකයන් ආරක්ෂා කරන ලෙවි ක්‍රමයක් ඇති කර තිබෙනවා. කැමරා උපකරණ හා දළ සේයාපට ගෙන්වීමට පහසුකම් ලබාදී තිබෙනවා. මේ රජය වෙනත් කිසිම රජයක් නොකරපු ආකාරයට සිනමාවට පහසුකම් හා බදු නිදහසක් ලබාදී තිබෙනවා.‘රන්මිණිතැන්න’ වගේ නිෂ්පාදන ගම්මානයක් ඇති කිරීමේ යෝජනාවක් වත් අපේ කර්මාන්තයෙන් ඇවිත් තිබුණේ නැහැ. නමුත් ජනාධිපතිතුමාට තිබෙන විශේෂ උනන්දුව නිසා සිනමාවට එවැනි ප්‍රදානයක් ලැබුණා. සිනමාවට දිරිය ගෙන දෙන එවැනි විශේෂ වැඩපිළිවෙල සකස් කරද්දි දළුගම චිත්‍රාගාරය නඟා සිටුවන්න ක්‍රියාමාර්ග ගනිද්දි සිනමාවේ ගැටලු ඇතිව තිබෙන්නේ කර්මාන්තයේ නිරතව සිටින සමහර දෙනෙක්ගේ ආත්මාර්ථකාමී වුවමනාවන් නිසයි.එක නිෂ්පාදකයෙක් තමුන්ගේ චිත්‍රපටයෙන් පිටපත් 50ක් 60ක් එකවර ප්‍රදර්ශනය කරන කොට අනික් නිෂ්පාදකයන් චිත්‍රපට පෙන්වන්නේ කොහොමද? මේ සඳහා පැහැදිලි වැඩපිළිවෙළක් සකස් විය යුතුයි. චිත්‍රපට සංස්ථාවේ සභාපතිවරයා මේ ගැන අප සමඟ කතා කර දැන් එවැනි නිශ්චිත වැඩපිළිවෙළකට එකඟව තිබෙනවා. ඒ අනුව ඉදිරියේදී පොලිමෙන් පිට පැන චිත්‍රපට ප්‍රදර්ශනය නතර කිරීමටත්, රැඟුම් පාලක මණ්ඩලයේ බලපත්‍රය නිකුත් කල දිනය මත පදනම් ප්‍රදර්ශන අනුපිළිවෙල ලබාදීමටත් එකඟව තිබෙනවා. ඒ වගේම අසීමිත ලෙස පිටපත් මුද්‍රණය කිරීමේ ක්‍රමය නිවැරදි ක්‍රමවේදයකට ගන්නත් සංස්ථා මණ්ඩලය ශක්තිමත් කිරීමට හා නව සිනමාශාලා ඉදි කිරීමටත් දැන් චිත්‍රපට සංස්ථාව වැඩපිළිවෙළක් සකස් කර තිබෙනවා. මෙය සිනමාවේ අනාගතය සම්බන්ධ යහපත් වර්ධනයක්.දැන් රටේ වාතාවරණය හොඳයි. නිෂ්පාදකයෝ සිනමාවට එනවා. ඒ අයට උදව් කරන්න පියවර රැසක් අරගෙන තිබෙනවා. නමුත් බෙදා හැරීමේ ක්‍රමවේදය සකස්වීම හා සිනමාශාලාවල පහසුකම් වර්ධනය කිරීම ගැන අවධානය යොමු විය යුතුයි.අසීමිත විදිහට පිටපත් මුද්‍රණය කරලා ඊට පස්සේ මේ පිටපත් වලට මොනවද කරන්නේ? පොහොරවලට ගන්නද? කාලයක් යන විට මේ පිටපත් පේමන්ට් එකේ විකුණන්න තිබේවි. ඒ වගේ තත්ත්වයකට සිංහල සිනමාව පත් වෙන්න දෙන්න නරකයි. ලෝකය පිළිගත් මහා සිනමාවක් අපිට තිබෙනවා. ළිඳේ ඉන්න ගෙම්බෝ වගේ රට ඇතුළෙම හිරවෙලා ඉන්න කොට මේක පෙනෙන්නේ නැහැ. විදේශ රටවල අපේ සිනමාවට ඉහළ පිළිගැනීමක් තිබෙනවා.ඒ මතය මම පිළිගන්නේ නැහැ. නව පරම්පරාවේ දක්‍ෂයින් සිටිනවා. සිනමාව කර්මාන්තයක් ලෙස පසුගිය කාලය තුළ කඩා වැටී තිබෙන නිසා එහි වරද වර්තමාන පරම්පරාවට පැටවීම අසාධාරණ නිගමනයක්. ඒ කාලේ කලාත්මක චිත්‍රපට වගේම හොඳ ජනප්‍රිය චිත්‍රපට කෙරුණා. ලෙනින් මොරායස්, කේ. ඒ. ඩබ්ලිව් පෙරේරා වැනි අය හොඳ ජනප්‍රිය ධාරාවේ චිත්‍රපට හැදුවේ. පසුගිය කාලේ එවැනි චිත්‍රපට හැදුණේ නැහැ.මට ලෙනින් මොරායස්ගේ සිට ලෙස්ටර් ජේම්ස් පීරිස් දක්වා අධ්‍යක්‍ෂවරුන්ගේ චිත්‍රපටවල රඟපාන්න අවස්ථාව ලැබුණා. වර්තමාන පරම්පරාවල එවැනි අවස්ථාවක් ලැබිලා නැහැ. මමත් සිනමාවට පිවිසනෙ කාලේ එවැනි විශේෂ දක්‍ෂතාවයක් තිබුණයි කියලා හිතන්නේ නැහැ. අද ලෙස්ටර් හෝ පතිරාජ වැනි සිනමාකරුවන් චිත්‍රපට කරන්නේ නැහැ. ප්‍රසන්න හෝ හඳගමගේ චිත්‍රපටයක් ප්‍රදර්ශනය වන්නේ් කලාතුරකින්. නමුත් සිනමාවේ වර්ධනයක් ඇති වෙන්න නම් හොඳ චිත්‍රපට අඛණ්ඩව ප්‍රදර්ශනය විය යුතුයි. 70 දශකය ගැනම කතා කරලා වැඩක් නැහැ. වර්තමාන පරම්පරාව දක්‍ෂයි මේ තිබෙන ගැටලු විසඳා ගත්තොත් 2020 වන විට හොඳ සිනමාවක් හැදෙන එක ගැන සැකයක් නැහැ.මෙම අංශවල පමණක් නෙවෙයි අද විධායකය නියෝජනය කරන්නේත් කලාකරුවෙක්. මහින්ද රාජපක්ෂ ජනාධිපතිතුමා සිනමාවට දායක වූ කලාකරුවෙක් බව අපි අමතක කරන්න නරකයි. ඔහුගේ රජයේ කලාකරුවන්ට විශේෂ තැනක් ලබා දුන්නේ කලාවට කරන සැලකීමක් ලෙසයි.චිත්‍රපට සංරක්‍ෂණාගාරයක් ඇති කිරීමටත් ජනාධිපතිතුමාට විශේෂ උනන්දුවක් තිබෙනවා. මේ ගැන අවස්ථා ගණනාවකදී අදාළ පුද්ගලයන් කැඳවා එතුමා කතා බහ කළා. දැනට තිබෙන දේවල් ආරක්ෂා කිරීමට ප්‍රමුඛත්වය ලබා දිය යුතුය යන පදනමින් සරසවි චිත්‍රාගාරය වැඩි දියුණු කරමින් තිබෙනවා. සරසවි චිත්‍රාගාරයේ සංරක්ෂණාගාරයක් ඇති කිරීමට අවශ්‍යය පියවරයන් ගැනෙමින් තිබෙනවා.මේ අදහස ලෙස්ටර් ජේම්ස් පීරිස් මහතා කාලාන්තරයක් තිස්සේ කියූ දෙයක්. ඔහුට කරන ගෞරවයක් හැටියට මේ සංරක්‍ෂණාගාරය ඉදිකිරීමට කටයුතු කරගෙන යනවා. දළ සේයාපට පමණක් නොවෙයි ඉදිරියේදී තාක්‍ෂණයේ ඇතිවන වර්ධනයට ගැලපෙන ආකාරයට ඩිජිටල් චිත්‍රපට සංරක්‍ෂණය කල හැකි ලෙස මෙය සකස් වෙනවා.චිත්‍රපට වලට අමතරව සිනමා පෝස්ටර්, ඡායාරූප, ගීත යනාදි සෑම දෙයක්ම මෙම සංරක්‍ෂණාගාරයට අයත්. එය ඉදිරියේදී කළයුතු දෙයක් නෙවෙයි.මේ මොහොතේද සිදු කෙරෙමින් තිබෙන කටයුත්තක්..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=n1206301</link>
    <topic>කන්තලේ සීනි කම්හලේ කෝටි සිය ගණනක් වටිනා යන්ත්‍ර සූත්‍ර වාහන දිරාපත් වෙලා</topic>
    <author>කන්තලේ සමූහ</author>
    <content>වසා දමා ඇති කන්තලේ සීනි කර්මාන්ත ශාලා භූමියේ පිහිටි සුවිශාල ගොඩනැගිල්ලක හා ඉන් පිටත කෝටි ගණනක් වටිනා යන්ත්‍ර සූත්‍ර හා වාහන දිරාපත් වෙමින් පවතී. සීනි නිෂ්පාදනයට යොදා ගන්නා යන්ත්‍ර සූත්‍ර වාහන, බර වාහන ට්‍රැක්ටර් උක් අදින ටේලර් ආදිය මෙසේ දිරාපත්වීමට ලක්වී ඇත.මීට වසරකට පමණ උඩ දී කම්හල් භූමියේ තිබූ විශාල යකඩ ප්‍රමාණයක් හොර රහසේ ටෙන්ඩර් කැඳවා තම හිතවතකුට කිලෝවක් රුපියල් 10 බැගින් බලධාරීන් ලබාදුන් බව ප්‍රදේශවාසීහු පවසති.කාලයක සිටම මෙහි ඇති තඹ බට, පිත්තල, ඇලුමේනියම්, යකඩ ඇතුළු වටිනා ද්‍රව්‍යයන් සොරුන් රැගෙන යද්දී පොලිසිය අල්ලා උසාවිය වෙත ඉදිරිපත් කළ අවස්ථා සිය ගණනකි.මේ අතර පසුගිය 20 දා රාත්‍රි කම්හල් භූමියේ යතුරු පැදියකින් අනවසරයෙන් ගමන්කරමින් සිටි පුද්ගලයන් දෙදෙනකු කන්තලේ මූලස්ථාන පොලිසිය අත්අඩංගුවට ගෙන අධිකරණය වෙත ඉදිරිපත් කිරීමෙන් පසු දින 14 ක් රක්ෂිත බන්ධනාගාර ගත කෙරිණි.වර්ෂ 1960 සැප්තැම්බර් මස 2 වන සිකුරාදා කන්තලේ ජනපදයට පමණක් නොව මුළු රටටම නව ඉතිහාස පිටුවක් පෙරළමින් එවකට රටේ රාජ්‍ය නායිකාව ලෙස සිටි සිරිමාවෝ ආර්. ඩී. බණ්ඩාරනායක මැතිනිය විසින් පළමු උක් දණ්ඩ ඇඹරුම් යන්ත්‍රයට ඇතුළු කරමින් එහි නිෂ්පාදන කටයුතු ආරම්භ කළාය.1993 ජූලි මාසයේදී මේ දැවැන්ත යෝධයා තවදුරටත් පාලනය කර ගැනීමට නොහැකිවූ එවකට පැවැති එක්සත් ජාතික පක්‍ෂ ආණ්ඩුව විසින් රුපියල් කෝටි 4කට ආසන්න මුදලකට පුද්ගලික ව්‍යාපාර ආයතනයකට විකුණා දමන්නේ කන්තලේ ජනපදවාසීන්ගේ දැවැන්ත විරෝධතා උද්ඝෝෂණ ව්‍යාපාර හමුවේය.කෝටි 400ක වටිනාකමකින් යුතු මෙම කර්මාන්ත ශාලා ගොඩනැගිල්ල මේ වන විට ගරාවැටෙමින් පවතී. එදා දහස් ගණනකගේ කුස ගිනි නිවූ මෙම ආයතනයේ අදටත් සේවකයන් 40 ක් පමණ සේවය කරති. ඒ ආයතනයේ ආරක්ෂාව භාරවය. මේ පිළිබඳ අප ඊයේ (29) ආයතනයේ දැනට උසස් නිලයක් දරන අයකුගෙන් විමසා සිටි විට ඔහු කියා සිටියේ දැනට රජයේ අනුමැතිය ලත් ආයෝජකයකු සොයා බාරදීමට තෝරාගෙන ඇති බවය.දැනටමත් සීනි ආයතන භමියේ අක්කර 10ක පමණ බීජ උක් වවා ඒ සඳහා සූදානම් වීමේ කටයුතු ද සිදුකරගෙන යන බව හෙතෙම පැවසුවේය. මේ සම්බන්ධයෙන් ජනාධිපතිතුමාගේ උපදෙස් මත අමාත්‍යවරුන් වන දයාශි‍්‍රත තිසේරා, නිමල් සිරිපාලද සිල්වා, දිනේෂ් ගුණවර්ධන, සරත් අමුණුගම, යන මහත්වරුන් සමඟ මේ දිනවල දීර්ඝ ලෙස සාකච්ඡා පැවැත්වෙන බවද කීය. .</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=n1206302</link>
    <topic>DHL එක්ස්ප්‍රස් මෙහෙයුම් දැන් දකුණේත්</topic>
    <author/>
    <content>පාර්සල් ප්‍රවාහනයේ අන්තර්ජාතිකව පිළිගත් ප්‍රමුඛතම සමාගමක් වන ඩීඑච්එල් එක්ස්ප්‍රස් (DHL EXPRESS) සිය මෙහෙයුම් කටයුතු තවත් පුළුල් කරමින් දකුණු පළාතටද ව්‍යාප්ත කරයි.මේ යටතේ දකුණු පළාතේ සිය පාරිභෝගික ජනතාවගේ කටයුතු තවත් පහසු කරමින් ගාල්ල හා මාතර නගරවල නව සේවා මධ්‍යස්ථාන දෙකක් විවෘත කිරීමත් සමඟ දිවයින පුරා තම සේවා කටයුතු කිරීම සඳහා පිහිටුවා ඇති ශාඛා 16ක් බවට පත් වෙයි.නව සේවා මධ්‍යස්ථාන සතියේ දින 6ක් විවෘතව තැබෙන අතර එමඟින් දකුණු පළාතේ ජනතාවට අවශ්‍ය පාර්සල් ප්‍රවාහන කටයුතු පහසු හා නියමිත බර ප්‍රමාණයන්ට අනුව සාධාරණ මිල ගණන් යටතේ නිසි ලෙස ඇසුරුම් කර ප්‍රවාහනය කිරීමට අවශ්‍ය සියලු පහසුකම් සලසා දෙනු ඇත.පාර්සල් ගුවන් මගින් ප්‍රවාහනයේදී පැන නගින ගැටලු නිරාකරණය කර දෙමින් එම කටයුතු පහසු කිරීමටද විධිවිධාන යොදා ඇත. .</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=n1206309</link>
    <topic>තොරතුරු තාක්‍ෂණ අධ්‍යාපනය නැංවීමට කොරියාවෙන් ඩොලර් මිලියන 49ක්</topic>
    <author>ජයසිරි මුණසිංහ</author>
    <content>ශ්‍රී ලංකාවේ පාසල්වල තොරතුරු තාක්‍ෂණ අධ්‍යාපන පහසුකම් වැඩිදියුණු කිරීමට දකුණු කොරියාව අමෙරිකානු ඩොලර් මිලියන 49ක මුදලක් ලබාදීමට කැමැත්ත පළකොට ඇත.ජනාධිපති මහින්ද රාජපක්‍ෂ මහතා ඉකුත් දා දකුණු කොරියාවේ සිදු කළ රාජ්‍යතාන්ත්‍රික සංචාරය අවස්ථාවේ දී එරටින් කළ ඉල්ලීමට මෙලෙස වහාම ප්‍රතිචාර ලැබීම ජාතියේම වාසනාවකැයි අධ්‍යාපන ඇමැති බන්දුල ගුණවර්ධන මහතා ප්‍රකාශ කෙළේය.තොරතුරු තාක්‍ෂණ විද්‍යාවේදී උපාධිධාරීන් දහසක් සහ විද්‍යාපීඨ ගුරුවරු තුන්දහසක් දෙනා එක්ව හාරදහසකට තොරතුරු තාක්‍ෂණ ගුරුපත්වීම් පිරිනැමීමේ ප්‍රදානෝත්සව අවස්ථාව අමතමින් ඇමැතිවරයා මේ සුබ පණිවුඩය දැනුම් දුන්නේය.සුපිරි සම්පත් පිරි පාසල් පද්ධතියට පවතින ඉල්ලුම අවම කිරීමට සපිරි පාසල් දහසක් ලෙස ද්විතියික පාසල් දහසක සම්පත් වැඩිදියුණු කිරීමේ ව්‍යාපෘතියට සමගාමීව බඳවාගනු ලැබූ ගුරුවරු පිරිස ඒවායේ රාජකාරියට යොමුකරවන බවද අධ්‍යාපන ඇමැතිවරයා කීය.මහින්ද චින්තන ජාතික පුනරුද වැඩපිළිවෙළ යටතේ කොළඹින් දුරබැහැර ඈත පිටිසර පාසල්වල පහසුකම් නැංවීමට කටයුතු කරන බවද බන්දුල ගුණවර්ධන මහතා වැඩිදුරටත් සඳහන් කෙළේය. .</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=n12063010</link>
    <topic>පෞද්ගලික බස් රථය පාරෙන් ඉවතට</topic>
    <author>බන්දුල සෙනෙවිරත්න වවුනියාව උතුර සමූහ</author>
    <content>ඒ නමය මාර්ගයේ වවුනියාව තාණ්ඩිකුලම් ප්‍රදේශයේදී ඊයේ (29) සවස පෞද්ගලික මගී බස්රථයක් අනතුරට ලක්වීමෙන් එහි ගමන්ගත් පුද්ගලයන් තිස්හය දෙනකු තුවාල ලබා වවුනියාව රෝහලට ඇතුළත් කර තිබේ.වවුනියාව සිට නෙදුන්කර්නි හරහා ධාවනය වූ එම බස්රථය සවස 4.20ට පමණ බෝක්කුවක හැපී පාරෙන් ඉවතට පැන පෙරලීයාම නිසා මෙම අනතුර සිදුවී ඇති බව වවුනියාව පොලීසිය පවසයි. තුවාලකරුවන්ගෙන් හතරදෙනකුගේ තත්ත්වය බරපතල බවද වවුනියාව රෝහල් ආරංචිමාර්ග සඳහන් කරයි.අධික වේගය නිසා මේ අනතුර සිදුව ඇතැයි පවසන පොලීසිය බස්රථයේ පිටුපසේ රෝද දෙක ගැලවී බස්රථය තුන්වරක් පමණ එකතැන කැරකී පාරෙන් ඉවතට පැන තිබේ.තුවාලකරුවන් වවුනියාව රෝහලට ඇතුළත් කිරීමෙන් පසු බරපතල තුවාල ලබා ඇති රෝගීන් අනුරාධපුර රෝහලට මාරුකර යැවීමට කටයුතු කර ඇත.මේ පිළිබඳ වැඩිදුර විමර්ශන වවුනියාව පොලිසිය පවත්වයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=n1206305</link>
    <topic>රජය විදේශාධාර ලබා ගන්නේ රටේ අනාගතය ගොඩ නඟන්නයි</topic>
    <author/>
    <content>රජය විදේශාධාර ලබා ගන්නේ කන්නට, බොන්නට නොව, රටේත්, ජාතියේත් අනාගතය ගොඩනඟන්නට” යැයි ජනාධිපති මහින්ද රාජපක්ෂ මහතා ප්‍රකාශ කළේය.ලංකා ඉතිහාසයේ පළමු වතාවට වැඩිම පිරිසකට එකවර තොරතුරු තාක්‍ෂණ විද්‍යාවේදී උපාධිධාරීන් ලෙස සහ විද්‍යාපීඨ ඩිප්ලෝමාධාරීන් ලෙස පත්වීම් හාරදහසක් ලබාදීමේ ජාතික මහෝත්සවය ඊයේ (29) දහවල් අරලියගහ මන්දිරයේදී පැවැති අවස්ථාවේ ජනාධිපතිවරයා එසේ කීය.වසර 2005 සිට මේ දක්වා ගුරුවරුන් වශයෙන් පමණක් පනස්පන් දහසකට අධික පිරිසක්  බඳවා ගනිමින් මේ රජය ඉතිහාසයේ රන් අකුරින් ලියා තැබෙන වාර්තාවක් පිහිටුවා ඇතැයිද මේ උත්සව සභාවේදී අනාවරණය විය.එහිදී වැඩිදුරටත් අදහස් දැක්වූ ජනාධිපතිතුමා මෙසේද කීය.“අපි ණයක් ගන්න ගිය විට විවිධ අය විවිධ දේ කියනවා. අපි ණය ගන්නේ කන්නට, බොන්නට නොවෙයි, රටේ සම්පත් ගොඩනගන්නයි. අද ජාත්‍යන්තර මට්ටමේ වරායන්, ගුවන්තොටුපලවල්, අධිවේගී මාර්ග හැදෙනවා. ඒවා අපි කරන්නේ අනාගත ආයෝජන ලෙස සලකායි. මේ සම්පත්වල වටිනාකම අදටත් වඩා හෙට වැඩි වෙනවා.රටේ සම්පත් ගොඩනැගීම අපේ වගකීමයි. අපි මේ ඉටුකරන්නේ ඒ වගකීමයි. රට සෞභාග්‍යමත් දේශයක් කිරීමට අපි ක්‍රියා කරනවා. මේ රටේ අනාගතය ඉතාමත් ම යහපත් සුබවාදී එකක් බවට පත් කිරීමේ වගකීමයි ඔබට මේ ගුරු මෑණිවරු, පියවරු ලෙස පත්වීම් පිරිනමමින් භාර කරන්නේ. ඔබ ඒ වගකීම යුතුකම රට ගැන රටේ අනාගත පරපුර ගැන සිතා ඉටුකරන්න.අපේ රටේ රාජ්‍ය සේවය ලක්‍ෂ 13ක්. මේ තරම් විශාල පිරිසක් රාජ්‍ය සේවයට අපි එක් කළේ රාජ්‍ය සේවය ගැන විශ්වාසය තබලයි. අපි රාජ්‍ය සේවය හකුලන්නට ක්‍රියා කරන්නේ නැහැ. එයයි අපේ ආණ්ඩුවේ ප්‍රතිපත්තිය.අපේ රටෙන් බිහි වූ උගතුන්, විශේෂයෙන් තොරතුරු තාක්‍ෂණ විද්‍යාවේදීන් පිරිසක් තමයි එංගලන්තයේ කොටස් වෙළෙඳපොළ සියලුම තාක්‍ෂණික කටයුතු සිදු කරන්නේ. එය අපට ආඩම්බරයක්. මේ බව එංගලන්තයේ අගමැතිවරයා මේ නොබෝදා හමුවූ අවස්ථාවේ මට කිව්වා.අපේ රටේ 2005 දී තොරතුරු තාක්‍ෂණ සාක්ෂරතාවය තිබුණේ සියයට 5 මට්ටමේ. එය මේ වන විට සියයට 35 දක්වා ඉහළ දමා ගැනීමට අපි සමත් වුණා. අපේ ඉලක්කය වසර 2016 දී සියයට 75 ක් බවට පත් කිරීමයි” ජනාධිපතිතුමා කියා සිටියහ.මේ අවස්ථාව අමතා අධ්‍යාපන ඇමැති බන්දුල ගුණවර්ධන, මධ්‍යම පළාත් මහ ඇමැති සරත් ඒකනායක, දකුණු පළාත් අධ්‍යාපන ඇමැති චන්දිම රාසපුත්‍ර, මහාචාර්ය තීක්‍ෂණ සුරවීර, අධ්‍යාපන අමාත්‍යාංශ ලේකම් ගෝඨාභය ජයරත්න යන මහත්වරු කථා කළහ.සර්ව ආගමික නායකයෝ ප්‍රධානව මේ අවස්ථාවට පාර්ලිමේන්තු මන්ත්‍රී ඒ. එච්. එම්. අස්වර්, පළාත් ආණ්ඩුකාරවරු ප්‍රධාන ඇමැතිවරු අධ්‍යාපන ක්ෂේත්‍ර ප්‍රධානීහු සහ පත්වීම්ලාභීු අතිවිශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=n12063011</link>
    <topic>‘ශ්‍රී ලංකා මිරර්’ කර්තෘ ඇතුළු නමයක් අත්අඩංගුවට</topic>
    <author>භක්ති ධර්මප්‍රිය මෙන්ඩිස්</author>
    <content>ජාතික ආරක්ෂාවට තර්ජන එල්ල කිරීම සහ සමාජයට වැරදි තොරතුරු ලබා දීමේ චෝදනා මත ‘ශ්‍රී ලංකා මිරර්’ වෙබ් අඩවියේ කර්තෘ ඇතුළු නවදෙනකු රහස් පොලිසිය ඊයේ (30) අත්අඩංගුවට ගෙන තිබේ.රාජගිරියේ පිහිටි එම වෙබ් අඩවියේ කාර්යාලය වැටලූ රහස් පොලිසිය එහි තිබූ පරිගණක ඇතුළු උපාංග රැසක්ද රැගෙන ගොස් ඇත. රහස් පොලිසිය අධිකරණ නියෝගයක් ලබා ගනිමින් මේ වැටලීම සිදුකර තිබේ.මේ වෙබ් අඩවිය අක්‍රිය කිරීමටද පොලිසිය පියවර ගෙන ඇත. පුද්ගලයන්ට නොයෙක් බොරු චෝදනා එල්ල කරමින් මෙම වෙබ් අඩවිය සමාජයට අසත්‍යය තොරතුරු ප්‍රචාරය කර ඇති බවට පොලිසිය චෝදනා කරයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=n1206303</link>
    <topic>පාසල් සිසුවිය පැහැරගත් සැකකරු අත්අඩංගුවට</topic>
    <author>ප්‍රසාද් පුර්ණමාල් පුත්තලම දිසා සමුහ</author>
    <content>ආරචිචිකට්ටුව ප්‍රදේශයේ ප්‍රධාන පෙළේ පාසලක ඉගෙනුම ලබන 15 හැවිරිදි සිසුවියක පෙරේදා (28) පාසලට එමින් සිටියදී පැහැරගෙන යාමට සම්බන්ධ ප්‍රධාන සැකකරු ලොරි රථයක්ද සමග හලාවත පොලිසියේ බුද්ධි අංශ නිලධාරීන් විසින් අත්අඩංගුවට ගෙන ඇත.සිසුවිය පැහැරගැනීමට හතර දෙනකු සම්බන්ධ බවට පොලිසියට තොරතුරු ලැබි ඇති අතර අත්අඩංගුවට පත්වන අවස්ථාවේ ප්‍රධාන සැකකරු සිසුවිය සමග ආරචිචකට්ටුව විජයකටුපොත ප්‍රදේශයේ වැවක් අසබඩ ලොරිය තුළ සිට ඇතසිසුවිය වෛද්‍ය පරික්ෂණයක් සඳහා හලාවත මහ රෝහලට ඇතුළත් කර ඇති අතර ප්‍රධාන සැකකරු ඊයේ (29) දහවල් හලාවත මහේස්ත්‍රාත් අධිකරණයට ඉදිරිපත් කිරීමට නියමිතව තිබිණි. හලාවත මුලස්ථාන පොලිස් පරික්ෂණ මනෝජ් රණගල මහාතාගේ උපදෙස් පරිදි හලාවත පොලිසිය ළමා හා කාන්තා කාර්යංශයේ නිලධාරීහු වැඩිදුර පරික්ෂණ පවත්වති. .</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=n1206304</link>
    <topic>සැලව රජමහ විහාරයෙන් සොරාගත් රන් මිශ්‍ර ඝණ්ටාරය වසර 6කට පසු සොයාගෙන</topic>
    <author>ගම්පොළ සමූහ එස්.එන්.ගොඩමුන්න</author>
    <content>සැලව රජමහ විහාරයට අයත් වසර සිය ගණනක් පැරණි මිල කළ නොහැකි රන් මිශ්‍ර ඝණ්ටාරයක් සොරාගෙන ගොස් විකුණා තිබියදී නාවලපිටිය පොලිසිය මගින් සොයා ගෙන ඇත.කිලෝ 10කට අධික බරකින් යුත් මෙම රන් මිශ්‍ර ඝණ්ටාරය සොරාගෙන ගොස් තිබුණේ 2006 වසරේදී ය. ඒ පිළිබඳ අරණායක පොලිසිය වෙතද පැමිණිලිකොට තිබුණද වසර 6ක් වනතුරු එය සොයා ගැනීමට නොහැකි වී ඇත.මේ අතර සංචාරක වෙළෙන්දකු නාවලපිටිය මොන්ටක්‍රිස්ටෝ වත්තේ කෝවිලක ඝණ්ටාරය තිබෙන අයුරු දැක ඒ පිළිබඳ සැලව රජමහ විහාරය වෙත දන්වා තිබිණි. මහනුවර මල්වතු විහාරයේ භාරකාර බී.බී. ජයසුන්දර මහතා විසින් මේ පිළිබඳ මධ්‍යම පළාත් ජ්‍යෙෂ්ඨ නියෝජ්‍ය පොලිස්පති අඹන්වල මහතාට දැන්වීමෙන් පසු එහි පරීක්ෂණ කටයුතු නාවලපිටිය පොලිස් ස්ථානාධිපති උදය වික්‍රමසේකර මහතා වෙත බාර කර තිබිණි.මේ පිළිබඳ සිදුකළ පරීක්ෂණ වල දී අනාවරණය වී ඇත්තේ මෙය සොරාගත් අය එම ඝණ්ටාරය තවත් පුද්ගලයකුට විකුණා ඇති බවත් ඔහු එය මෙම කෝවිලට ලබා දී ඇති බවත්ය. එම පුද්ගලයා 2009 වසරේදී මිය ගොස් තිබීමෙන් මෙය කාගෙන් මිලදී ගත්තේද යන්න සොයා ගැනීම අසීරු වී තිබේ.පැමිණිළිකරුවන්ගේ ඉල්ලීම මත එහි වැඩිදුර විමර්ශන කටයුතු නනිමවා එම ඝණ්ටාරය හිමිකරුවන්ට ලබා දීම සඳහා අරණායක පොලිසිය වෙත බාරදීමට කටයුතු යොදා තිබේ. ගම්පොල කොට්ඨාසබාර ජ්‍යෙෂ්ඨ පොලිස් අධිකාරි රොෂාන් ප්‍රනාන්දු, ස.පො.අ.බී. විමලදාස යන මහත්වරුන්ගේ උපදෙස් මත නාවලපිටිය පොලිස් ස්ථානාධිපති උදය වික්‍රමසේකර, පො.සැ.පි‍්‍රයන්ත විජේතුංග, විජේසූරිය යන නිලධාරිහු පරීක්ෂණ කටයුතු සිදු කළහ.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=n1206306</link>
    <topic>කොටි සැකකරුවන්ගේ ප්‍රාණ ඇපයේ සිටි බන්ධනාගාර නිලධාරීන් තිදෙනා මුදා ගනියි</topic>
    <author>බුද්ධිකා ඉඹුලාන වවුනියාව උතුර සමූහ බන්දුල සෙනෙවිරත්න සහ අනුරාධපුර මධ්‍ය විශේෂ</author>
    <content>වවුනියාව බන්ධනාගාරයේ කොටි සැකකරුවන්ගේ ප්‍රාණ ඇපයේ සිටි බන්ධනාගාර නිලධාරීන් තිදෙනා ඉතා සුරක්ෂිතව මුදා ගැනීමට පොලිස් විශේෂ කාර්ය බළකාය ඊයේ(29) සමත්විය.වේලාව දහවල් 12.00 ට ආසන්න වෙමින් තිබියදී ආරම්භ කෙරුණු මෙම ගලවා ගැනීමේ මෙහෙයුම දහවල් 12.10 පමණ වන විට අවසන් කෙරුණු අතර ඒ සඳහා කොමාණ්ඩෝ බළකාය,සහ පොලිස් කැරලි මර්දන ඒකකය ද එක් වී තිබේ.පොලිස් විශේෂ කාර්ය බළකා නිලධාරීන් කණ්ඩායම් දෙකක් ලෙස එක්ව බන්ධනාගාර භූමියට ඇතුළු වී කඳුළු ගෑස් දමා රැඳවියන් මෙල්ල කිරීමේ මෙහෙයුම ආරම්භ කළ අතර එම සිරමැදිරි අසල වූ බිත්තියක් කඩා දමා නිලධාරීන් රඳවා ගෙන සිටි කුටියට ඇතුළු වී ඔවුන් නිරුපද්‍රිතව බේරා ගැනීමට හැකිවී ඇත.මෙම ක්‍රියාන්විතය ඉතා උපක්‍රමශීලීව සිදු කළ අතර අවම බලය යොදා ගැනීමෙන් මෙම ගැටුම පාලනය කළ බව විශේෂ කාර්ය බළකා නිලධාරියෙක් පැවසීය.මෙම නිලධාරීන්ට දරුණු තුවාල සිදුවී නැතත් ඔවුන් පරීක්ෂා කිරීමට අනුරාධපුර රෝහල වෙත ගිලන් රිය තුනකින් යවා ඇත.බන්ධනාගාර රැඳවියන් මෙල්ල කිරීමෙන් පසු එම රැඳවියන් අනුරාධපුර බන්ධනාගාරය වෙත යවා තිබේ.පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා , මෙම මෙහෙයුමට එක්වූ පොලිස් විශේෂ කාර්ය බළකා නිලධාරීන්ට ස්තුතිය පිරිනමමින් ,කිසිඳු අනතුරක් නොමැතිව බන්ධනාගාර නිලධාරීන් ඉතා දක්ෂ අයුරින් බේරා ගැනීම පිළිබඳ සිය සතුට පළ කළේය..මෙම කැරැල්ල මෙහෙය වූ එල්.ටී.ටී‍ඊ සැකකරුවන් ට එරෙහිව අධිකරණ ක්‍රියාමාර්ග ගැනීම සඳහා මෙන්ම බන්ධනාගාර අධිකරණයෙන් ද විශේෂ පරික්ෂණයක් පවත්වන බවද ඇමැතිවරයා පැවැසීය.එල්.ටී.ටී.ඊ සැකකරුවන්ගේ නඩු කඩිනමින් විභාග කිරීමට වෙනමම අධිකරණ පිහිටු වීම මෙන්ම එම නඩු කඩිනමින් විසඳීමට ප්‍රතිඥා දී තිබියදී මෙසේ කලහ කාරී ලෙස හැසිරීම ඉතා ම්ලේච්ඡ ක්‍රියාවක් බවද ඇමැතිවරයා සදහන් කළේය. පොලිස් ත්‍රස්ත විමර්ශන ඒකකය මඟින් බූස්ස කඳවුරට රැගෙන ගිය කොටි සැකකරුවන් අදාළ පරීක්ෂණ නිමවන තුරු යළි වවුනියාව බන්ධනාගාරය වෙත කුමන හේතුවක් මත හෝ රැගෙන එන්නේ නැති බවද ඇමැතිවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=n1206307</link>
    <topic>ගව ඝාතකාගාරයක හිමිකරුවෝ සහ කිරළව ගම්මු ගැටෙති</topic>
    <author>සීගිරිය විශේෂ</author>
    <content>හොර රහසේ පවත්වාගෙන ගිය ගව ඝාතකාගාරයක් පිළිබඳ පොලිසියට තොරතුරු ලබාදුන්නේ යැයි කියන සිද්ධියක් මුල් කැරගෙන සතුන් ඇතිකරණ ව්‍යාපාරිකයන් පිරිසක් හා ගම්මුන් පිරිසක් අතර ඊයේ (29 උදේ ඇති වූ ගැටුමකින් දෙපිරිසේම සිවු දෙනෙක් තුවාල ලබා දඹුල්ල හා ගල්කිරියාගම රෝහල්වලට ඇතුළත් කැර සිටිති.ගල්කිරියාගම කිරළව ප්‍රදේශයේ මෙම ගැටුම සිදුවී ඇතැයි ගල්කිරියාගම පොලිසිය කියයි.කිරළව ප්‍රදේශයේ මහවැලියට අයත් රක්ෂිතයක් පිටස්තර ව්‍යාපාරිකයකුට සත්ත්ව ගොවි පළක් සඳහා ලබාදී තිබෙන බවත් එම ගොවිපලෙන් අවට පදිංචිකරුවන්ට දැඩි සෞඛ්‍ය ප්‍රශ්න ඇති බවට නිරන්තර පැමිණිලි ලැබුණු බව පොලිසිය කියයි.පසුගියදා ගම්මුන්ගෙන් ලැබුණු තොරතුරක් මත එම ගොවිපලේ හොර රහසේ පවත්වාගෙන ගිය ඝව ඝාතකාගාරය වටලා ගවමස් හා පුද්ගලයන් අත්අඩංගුවට ගෙන අධිකරණයට ඉදිරිපත් කළ බව පොලිසිය කියයි.ඊයේ (29) උදේ ගමේ පදිංචි අයකු එම ගොවිපල අසලට යද්දී පොලිසියට තොරතුරු දුන්නේ යැයි පවසමින් ගොවිපල හිමිකරුවන් විසින් ඔහුට පහර දී තියුණු ආයුධ වලින් කපා කොටා ඇති බවත් එය බේරීමට ගිය අයකුටද පහරදී දෙදෙනාම කැපුම් තුවාල සහිතව රෝහල්ගත කළ බව ගල්කිරියාගම පොලිසිය කියයි.පසුව ගම්මුන් එක්ව ගොවිපල අයිතිකරුට සහ එහි තවත් අයකුට පහරදී එම දෙදෙනාද රෝහල්ගත කළ බව පොලිසිය කියයි. කුකුළන්, එළුවන්, කලුකුං, හරකුන්, මෙම ස්ථානයේ මස් කරන බවත් බල්ලන් , කපුටන් ආදි සතුන් මස් කැබලි සහ කටු තැන තැන දමන බවත් පානීය ජලය ලබා ගන්නා ළිං හා ඇළදොළ වලද අපද්‍රව්‍ය දමන බව ගම්මු පවසති.කිරළව ගම්මුන් මේ විනාශය ගැන මහවැලි බලධාරීන්ට දැනුම් දුන්නද එම ඉඩම රජයේ ප්‍රබල ඇමැතිවරයෙකු විසින් ලබාදීම නිසා ඇඟිලි ගැසීමට නොහැකි යැයි පවසන බව ගම්මු කියති. සිද්ධිය පිළිබඳ ගල්කිරියාගම ;පාලිසියේ ස්ථානාධිපති පො.ප. ප්‍රසන්න වැලිකළ මහතා ඇතුළු පිරිස පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=n1206308</link>
    <topic>ගිරිතලේ ජලාශයට මහවැලි ජලය</topic>
    <author>ගාමිණී ඔබේසේකර පොළොන්නරුව විශේෂ</author>
    <content>ජල හිඟයට මුහුණපා සිටින ගිරිතලේ ජලාශයට මහවැලි ජලය ලබාදීමටත්, දැනට ඉතිරිව පවත්නා අක්කර අඩි 2000ක ජල ප්‍රමාණය වහාම කුඹුරුවලට ලබාදීමට ක්‍රියා කරන බව ඉඩම් හා ඉඩම් සංවර්ධන නියෝජ්‍ය ඇමැති සිරිපාල ගම්ලත් මහතා පැවසීය.ගිරිතලේ ගොවි ජනපදයේ මෙවර යල කන්නයේ ගොවි ජනතාව විසින් වගා කොට ඇති අක්කර 12000ක වී වගාව ජලය නොමැතිකමින් විනාශයට පත්වීම නිසා ජලය ඉල්ලා ගොවීන් දෙදහසක් පමණ ඊයේ (29) පෙරවරුවේ ජයන්තිපුර නගරයේ සිට ගිරිතලේ වැව දක්වා පා ගමනින් පැමිණ මහ මඟ හරස්කොට උද්ඝෝෂණයක නිරත වූහ.මෙම ස්ථානයට පැමිණි නියෝජ්‍ය ඇමති සිරිපාල ගම්ලත් මහතා, වාරිමාර්ග නියෝජ්‍ය අධ්‍යක්‍ෂකවරයා සමඟ දුරකථනයෙන් සාකච්ඡා කොට මෙම තීරණය ගොවීන්ට දැන්වීය.මේ වන විට ගිරිතලේ ජලාශයේ අක්කර අඩි 2000 ක ජල ධාරිතාවයක් පවතින බවත් මේ දිනවල යෝධ ඇළෙන් දිනකට ජලය අක්කර අඩි 500 ක් ලැබෙන බවත් ගොවීහු මෙහි දී නියෝජ්‍ය ඇමතිවරයාට පෙන්වා දුන්හ.මේ වනවිට ගිරිතලේ ව්‍යාපාරයේ ගොවීන්ගේ වගාවට මාස දෙකක් පමණ ගතවී ඇතැයි ද වැවේ පවත්නා ජලයත්, මහවැලියෙන් තවත් ජල ප්‍රමාණයක් ලබාදෙන්නේ නම් වගාව ආරක්ෂා කර ගැනීමට හැකිවන බවද ගොවීහු කියා සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=n12063015</link>
    <topic>ශ්‍රීලනිප නාම යෝජනා මණ්ඩල සම්මුඛ පරීක්ෂණය ජූලි 6දා</topic>
    <author/>
    <content>ශ්‍රී ලංකා නිදහස් පක්ෂයේ නාම යෝජනා මණ්ඩල සම්මුඛ පරීක්ෂණය ලබන ජූලි මස 06 වැනි සිකුරාදා ප.ව.2.00 ට කොළඹ මහවැලි කේන්ද්‍රයේදී පැවැත්වේ.දැනට විසුරුවා ඇති නැඟෙනහිර උතුරුමැද, හා සබරගමුව පළාත් සභාවලට ශ්‍රී ලංකා නිදහස් පක්ෂයෙන් තරග කිරීමට බලාපොරොත්තු වන සාමාජිකයන් එම නාම යෝජනා මණ්ඩල සම්මුඛ පරීක්ෂණයට අනිවාර්යයෙන්ම සහභාගී විය යුතුª බව ශ්‍රී ලංකා නිදහස් පක්ෂ මහ ලේකම් හා සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කර ඇත.මෙදිනට එම පළාත් සභාවල දැනට සිටින ශ්‍රී.ල.නි.ප. සියලුම මැති ඇමැතිවරුන්ද සහභාගි විය යුතු බව මෛත්‍රීපාල සිරිසේන මහතා වැඩිදුරටත් ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=n12063016</link>
    <topic>නොරොච්චෝල බලාගාරයට අයත් ඩීසල් හොරට විකුණූ දෙදෙනෙක් දැලේ</topic>
    <author>මුන්නේශ්වරම සමූහ</author>
    <content>නොරොච්චෝලේ තාප බලාගාරයට ගල් අඟුරු ප්‍රවාහනය කරන ස්කැමල් වාහන වලින් සොරාගන්නා ඩීසල් අලෙවි කිරීමේ ජාවාරමක් වටලා සැකකරුවන් දෙදෙනකු හා අලෙවියට සූදානම් කැර තිබූ ඩීසල් ලීටර් 450ක් පෙරේදා (28දා) අත්අඩංගුවට ගත් බව හලාවත පොලිසිය කියයි.කොට්ඨාස බුද්ධි අංශ ස්ථානාධිපති පොලිස් පරීක්ෂක සරත් මහතා වෙත ලැබී තිබූ තොරතුරක් මත මූලස්ථාන ප්‍රධාන පොලිස් පරීක්ෂක මනෝජ් රණගල මහතාගේ උපදෙස් මත එම නීති විරෝධී ඉන්ධන ජාවාරම කළ නල්ලදරන්කට්ටුව ආනවිලුන්දාවේ නිවස වෙත ගොස් වැටලීම කර ඇත.නොරොච්චෝලේ බලාගාරයට දිනපතා ගල් අඟුරු ගෙන යන වාහනවල රියැදුරන් ලීටරයක් රුපියල් 90 බැගින් තම වාහන වලින් ඉන්ධන හොරාගෙන මෙම ස්ථානයට විකුණා ඇත. එහිදී එම ඩීසල් ලීටරය රුපියල් 105කට අලෙවිකැර ඇත. මෙම ජාවාරම කාලයක සිට කැරගෙන ගොස් ඇති බව කියයි.කොට්ඨාස බුද්ධි විමර්ශන ඒකකය වැඩිදුර පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=n12063017</link>
    <topic>සිසුවියට අතවර කළ සැකකරුවෝ අත්අඩංගුවේ</topic>
    <author>ඉන්දික පොල්කොටුව</author>
    <content>මහනුවර ප්‍රධාන පෙළේ බාලිකා විදුහලක නව වන වසරේ සිසුවියක මහනුවර නගරයේදී පැහැරගෙන ගොස් ගෙලිඔය ප්‍රදේශයේ නිවසක් තුළදී අතවරයට ලක්කළ බව කියන විසි තුන් හැවිරිදි පුද්ගලයකු මහනුවර ළමා හා කාන්තා කාර්යාංශය මඟින් අත්අඩංගුවට ගනු ලැබීය.අදාළ සැකකරුට අමතරව දැරිය පැහැරගෙන ගිය ත්‍රීරෝද රථයක සැකකරුට එම පැහැරගැනීම සඳහා සහය දුන් තවත් පුද්ගලයකු පොලිස් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=n12063018</link>
    <topic>විවාහක කාන්තාවක කෙළසුවාටවසර 2ක අත්හි‍ටවූ සිර දඬුවම්</topic>
    <author>අනුරාධපුර - මධ්‍යම විශේෂ</author>
    <content>විවාහක කාන්තාවකට අයුතු බලපෑම් කැර බලහත්කාරයෙන් ඇය කෙලෙසූ බවට අනුරාධපුර මහාධිකරණය හමුවේ අධිචෝදනා ලැබ සිටි විත්තිකරුවකු එකී චෝදනාවට වරදකරු බව අධිකරණය හමුවේ පිළිගැනීමෙන් අනතුරුව විත්තිකරුට වසර 02ක බරපතළ වැඩ සහිත සිර දඬුවමක් නියම කළ උතුරුමැද පළාත්බද මහාධිකරණ විනිසුරු සුනන්ද කුමාර රත්නායක මහතා එම සිර දඬුවම වසර 07කට අත්හිටුවනු ලැබීය.ඊට අමතරව රුපියල් විසිදහසක දඩ මුදලක්ද රුපියල් එක් ලක්ෂ පනස්දහසක මුදලක්ද අගතියට පත් කාන්තාවට ගෙවනලෙස විනිසුරුවරයා නියෝග කළ අතර එම දඩ සහ වන්දි මුදල් නොගෙවන්නේනම් මාස 03 බැගින් වූ ලිහිල් සිර දඬුවමක්ද නියම කෙළේය.විනිසුරුවරයා නියම කළ වන්දි මුදල ගෙවා දැමීම සඳහා මාස කිහිපයක සහන කාලයක්ද ලබා දීමට විනිසුරුවරයා කටයුතු කෙළේය. ඒ අනුව රුපියල් හැත්තෑපන්දහසක මුදලක් ජුලි මස 30 වන දා ගෙවීමටත් අගෝස්තු මස 28 වන දා ඉතිරි හිඟ මුදල් ගෙවීමටත් විනිසුරුවරයා විත්තිකරුට නියෝග කෙළේය.වර්ෂ 2005 නොවැම්බර් මස 15 හෝ ඊට ආසන්න දිනකදී පලුගස්වැව මීගලෑව පදිංචිව සිටි කාන්තාවක් කෙලෙසූ බවට විත්තිකරුට එරෙහිව නීතිපතිවරයා විසින් අනුරාධපුර මහාධිකරණය හමුවේ අධිචෝදනා ගොනු කර තිබුණි.මෙම නඩුවේ මූලික සාක්කි විභාගය කැකිරාව දිසා මහේස්ත්‍රාත් අධිකරණයේ දී විභාග කෙරුනු අතර වැඩිදුර විභාගය සඳහා අනුරාධපුර මහාධිකරණයට යොමු කැර තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=r1206301</link>
    <topic>බුලත්සිංහල තේ කම්හලක රු.කෝටි 1 1/2ක් ව්‍යාජ ලේඛන සකස් කර වංචා කරලා</topic>
    <author> කළුතර දිසා සමූහ – දයාරත්න කුමාරසිංහ</author>
    <content>බුලත්සිංහල තේ කම්හලකට ප්‍රදේශයේ කුඩා තේ ඉඩම් හිමියන් දිනපතා සපයන තේ දළුවලින් දළු කිලෝ දෙලක්‍ෂ තිස්පන්දහසක් පමණ වසර එකහමාරක් තිස්සේ ව්‍යාජ ලේඛන සකස් කර කරන ලද රුපියල් කෝටි එකහමාරකට ආසන්න මුදල් වංචාවක් මතුගම පොලිසියේ විශේෂ අපරාධ විමර්ශන අංශය මගින් සොයාගෙන ඇත.කම්හලට ලැබෙන තේ දළු ප්‍රමාණයට සරිලන මිනි තේ ප්‍රමාණයක් කම්හලින් නිෂ්පාදනය නොවන බැවින් තේ කම්හලේ හිමිකරු ප්‍රමුඛ නිලධාරීන් පිරිසක් ලිපි ලේඛන පරීක්‍ෂා කිරීමේදී 2010 ජූලි මාසයේ සිට 2011 නොවැම්බර් මාසය දක්වා මාස දාහතක් ඇතුළත කර ඇති මුදල් වංචාව පිළිබඳ කරුණු අනාවරණය වී තිබේ.මතුගම පොලිසියට කරන ලද පැමිණිල්ලක් අනුව සිද්ධියට සම්බන්ධ බැව් කියන කම්හලේ ලිපිකාරිනියක් සහ ඇගේ සැමියා පොලිසිය විසින් සැකපිට අත්අඩංගුවට ගන්නා ලදී.සැකකරුවන් මතුගම මහේස්ත්‍රාත් දමින්ද රාමනායක, වැලිගොඩපිටිය මහතා වෙත ඉදිරිපත් කිරීමෙන් අනතුරුව සැකකරු රක්ෂිත බන්ධනාගාර ගතකළ අතර සැකකාරිය ගැබිනියක බැවින් ඇප මත නිදහස් කැරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=r1206302</link>
    <topic>මහපාරේ මත්පැන් පානය කළපුද්ගලයන් තිදෙනකුට දඩ</topic>
    <author>ගම්පහ සංචාරක නිමල් ජයසිංහ</author>
    <content>මහපාරේ මත්පැන් බොමින් සිටි පුද්ගලයන් තිදෙනකු ගම්පහ අධිකරණයට ඉදිරිපත් කරනු ලදුව එක් පුද්ගලයෙකුට රුපියල් 1500/- බැගින් තිදෙනාටම රුපියල් 4500/- ක දඩ මුදලක් ගම්පහ අතිරේක මහේස්ත්‍රාත් ඉන්දික අත්තනායක මහතා නියම කෙළේය.පැමිණිල්ල ගම්පහ පොලිසියේ දූෂණ මර්දන අංශයේ පො.සැ. ගුණසේකර මහතා විසින් ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=r1206303</link>
    <topic>මිල්ලනියේ පොදු ළිඳ වසර ගණනාවකින් නඩත්තුවක් නෑ</topic>
    <author>හල්තොට සමූහ විනීතා මානෙල් ගමගේ</author>
    <content>මිල්ලනිය මානාන පාරේ පොදු ළිඳ වසර 30කින් පමණ කිසිදු ප්‍රතිසංස්කරණයක් නොකිරීමෙන් කඩා වැටී විනාශ වෙමින් පවතින බව ප්‍රදේශවාසීහු පවසති.වසර 80ක් පමණ පැරැණි මෙම ළිඳ විශාල පිරිසකට ප්‍රයෝජනවත් වුවත් අද අතහැර දැමීමට සිදුව ඇත්තේ වැසි කාලයට පිටාර ගලන වතුර ළිඳට පිරෙන බැවිනි.ළිදේ වටේ බැම්මද කැඩී ඇති අතර පායන කාලයට බීමට පවා ජලය ලබා ගත් මේ ළිඳ ප්‍රතිසංස්කරණය කර දෙන්නැයි ගම්වැසියෝ ඉල්ලා සිටිති.ගුණදාස හෙට්ටිආරච්චි මහතා - ම් පොදු ළිඳ අවුරුදු 80 ක් විතර පරණයි. ගම්මුලාදෑනිය හදවපු එකක්. දැන් ළිඳ හොඳටම අබලන්. පාර පැත්තේ බැම්මත් කැඩිල. පිටාර වතුර ආවම අඩි 4 ක විතර වතුර මට්ටමක් පිරෙනවා.ළිං මිදුල උස්සල හදල වතුර පාර කාණුවට හරවන්න ඕනෑ. බණ්ඩාරගම ප්‍රාදේශීය සභාවටයි මේ ළිඳ අයිති. ප්‍රතිසංස්කරණ කටයුතු නොකෙරෙන නිසයි මේ විදියට විනාශ වෙන්නේ. මුළු ගමටම ප්‍රයෝජනවත් වෙනව මේ ළිඳ හැදුවොත්..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=r1206304</link>
    <topic>නිවෙසින් ඉවත දැමූ භාණ්ඩ තොගයක් පාර අයිනේ මහ රෑ ගොඩ ගහලා</topic>
    <author>නිට්ටඹුව සමූහ ජෙනට් ජයසිංහ</author>
    <content>ගම්පහ මූලස්ථාන පොලිසියේ පරිසර ඒකකයේ ස්ථානාධිපති පොලිස් පරීක්ෂක එම්. බී. කරුණාරත්න මහතා ඇතුළු නිලධාරීහු පරිසර පරීක්ෂාව සඳහා ගම්පහ මාකෙවිට ප්‍රදේශයට ගියහ.ත්‍රිරෝද රථයෙන් එම ප්‍රදේශයේ ප්‍රසිද්ධ මාවතක යන විට මහපාර අයිනේ පුරන් කුඹුරක අඩක් පමණ වැසි යනසේ දැමූ විශාල කුණු ගොඩක් දකින්නට ලැබුණි.සෑම සතියකට වරක් මේ පාර දිගේ ගමන් කරන නිලධාරීන් පිරිසට මේ සතියේ දකින්නට ලැබුණු මේ විශාල කුණු ගොඩ ගැන විමතියක් ඇති විය.සුන්බුන් අතර තිබි හතරට නැමු කොළ කැබැල්ලක් හමුවිය. දිගහැර බැලු විට එය රජයේ එක්තරා දෙපාර්තමේන්තුවක් මගින් ප්‍රදේශයේ ළදරු පාසලක පාලිකාවකගේ නමට එවූවකි. නිලධාරී පිරිසට එය හොඳටම ප්‍රමාණවත් ය. එතැන් සිට ඔවුන් ලිපිනය හඹා ගියේය.පොලිස් ස්ථානාධිපතිවරයා ලියුම ඇගේ අත තැබුවාය. මේ ලියුම ඔය මහත්මියට අයිතිද? ලියුම නම් මට තමා. ඒ වුණත් මට මෙතෙක් හමුවෙලා තිබුණේ නැහැ.මහත්මයාට මේක ලැබුණේ කොහොමද? කුණු ගොඩේ තිබිලා යැයි පොලිස් පරීක්ෂකවරයා ඇඟට පතට නොදැනී පැවසීය.කොහේ කුණු කොඩේද? පාර අයිනෙ දමලා තිබුණ විශාල කුණු ගොඩේ තිබිලා. ඇය නොදන්නා බව කීවාය.පොලිස් පරීක්ෂකවරයාගේ ඉවසීම හොඳටම නැති විය. මේ නෝනා ඇත්ත වහන්න හදන්නෙ නැතිව වරද පිළිගත්තොත් අපට වැඩේ වැදගත් විදියට නිම කරන්න පුළුවන්. ඇය වරද පිළිගත්තාය. තවදුරටත් තමා පවසන බොරු වලින් පොලිස් නිලධාරීන් රැවටීම කළ නොහැකි බව දැනගත් ඇය ඇත්ත පැවසුවාය.මහත්මයා අපි අපේ අම්මාට අලුත් ගෙයක් හදලා ඒකට අලුත් බඩු අරන් දීලා ඒකෙ පදිංචි කෙරෙව්වා. අම්මා පරණ ගෙයි පාවිච්චි කළ සියලුම පරණ බඩු රෑ ලොරියක පටවලා පාර අයිනට ගෙනහින් දැම්මා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=r1206305</link>
    <topic>බුත්තල සිට කොළඹට ගංජා ප්‍රවාහනය කළ සංවිධානාත්මක කල්ලියක දෙදෙනෙක් රිමාන්ඩ්</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>කතරගම – බුත්තල ප්‍රදේශයේ සිට ඉතාමත් සංවිධානාත්මකව ප්‍රවාහනය කරනු ලබන ගංජා ජාවාරමකට සම්බන්ධ පුද්ගලයන් දෙදෙනෙකු ගංජා කිලෝ දහයකට ආසන්න ප්‍රමාණයක් සමග අත්අඩංගුවට ගැනීමට වැලිකඩ පොලිසියේ දූෂණ මර්දන අංශයට හැකිවී ඇත.පොලිසියට ලැබුණු ඔත්තුවක් අනුව දූෂණ මර්දන අංශයේ නිලධාරීන් යොදවා මේ සැකකරුවන් දෙදෙනා අත්අඩංගුවට ගැනීමට හැකිවූ බව එම අංශයේ ස්්ථානාධිපති පොලිස් උප පරීක්ෂක අරුණ සම්පත් මහතා කීය.මේ ගංජා තොගයේ වටිනාකම රුපියල් දෙලක්ෂයක් පමණ විය හැකි බවද පොලිසිය කියයි.තරගමින් අලුයම පිටත්වන බස් රථයෙන් ගංජා රැගෙන ආ පුද්ගලයා කලින් සිවිල් ආරක්ෂක බළකාය යටතේ සේවය කර ඇති අයෙක් බව ද පොලිසිය කියයි.ගංජා අඩංගු පාර්සලය රාජගිරිය බස්නැවතුම්පොළ අසලදී කොළඹ ප්‍රදේ්ශයේ පදිංචි අයකුට බාර දෙනවිට දී එම සැකකරුවන් දෙදෙනා අත්අඩංගුවට ගැනීමට හැකිවී තිබේ.නුගේගොඩ කොට්ඨාසයේ පොලිස් අධිකාරී සාලිය සිල්වා, කොළඹ දිස්ත්‍රික්කය භාර නියෝජ්‍ය පොලිස්පති සුමිත් එදිරිසිංහ, සහකාර පොලිස් අධිකාරී කමල් පරිස්කාර් යන මහත්වරුන්ගේ අධීක්ෂණය යටතේ හා වැලිකඩ පොලිස් ස්ථානාධිපති ප්‍රධාන පොලිස් පරීක්ෂක කමල් අමරසිංහ මහතාගේ උපදෙස් මත මේ වැටලීම සිදු කෙරිණි.පොලිස් උප පරීක්ෂක අරුණ සම්පත්, පොලිස් කොස්තාපල්වරුන් වන නාලක (69445), ක්‍රිෂාන්ත (60696), කුමාර (70707), වෙලගෙදර (88637) ආරියරත්න (89449) විමලසිරි (70292) රත්නවීර (38320) හා කාන්තා නියාමක අනුෂා (1657) යන නිලධාරීහු මේ වැටලීමට සහය වුණි.ඉතාමත් සූක්ෂ්ම ලෙස කාඩ්බෝඩ් පෙට්ටියක අසුරා තිබූ ගංජාවල සුවඳ පිටතට නොදැනෙන්නට සුවඳ විලවුන් ඉස තිබූ බව පොලිසිය කීය.සැකකරුවන් අලුත්කඩේ අධිකරණයේ මහාධිකරණ විනිසුරු ප්‍රසන්න අල්විස් මහතා වෙත ඉදිරිපත් කිරීමෙන් පසු ලබන ජුලි 9 වැනි දින තෙක් රක්ෂිත බන්ධනාගාර ගත කිරීමට නියෝග කරනු ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=r1206306</link>
    <topic>අනතුරුවලට අත වනනගොඩගම කුණු වළ</topic>
    <author>මීගොඩ සමූහ ඩබ්ලිව්. ඩී. ජයතිස්ස</author>
    <content>හෝමාගම, ගොඩගම, සුභාරතී මහා විද්‍යාලය ඉදිරිපිට ඇති අනාරක්‍ෂිත වළ අනතුරුදායක තත්ත්වයක තිබේ.සිසුන් හා වැඩිහිටියන් බොහෝ දෙනකු මේ නිසා අනතුරුවලට මුහුණ පෑහ. අඩි තුනක් පමණ ගැඹුරු මේ වළ බෝතල්, ටින් ඇතුළු අපද්‍රව්‍ය රැසකින් පිරී තිබේ. මේ ගැන අදාළ බලධාරීන්ගේ ඇස නොගැටෙන්නේ මන්දැ’යි ජනතාව විමසති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=r1206307</link>
    <topic>හොරණ කනේවල මහ අමුණ කැඩිලා:</topic>
    <author>කළුතර දිසා සමූහ –දයාරත්න කුමාරසිංහ</author>
    <content>හොරණ පොකුණුවිට කනේවෙල පිහිටි මහ අමුණ කැඩී බිඳී ගොස් වසර දාහතරක් ගෙවී ගොස් ඇති නමුත් තවමත් එය පිළිසකර කර නැති බැවින් කුඹුරු අක්කර හාර සියයකට වැඩි ප්‍රමාණයක් පුරන්ව තිබේ. මේ නිසා ගොවි පවුල් දහසකට වැඩි සංඛ්‍යාවක් දුෂ්කරතාවට පත්වී සිටිති.කනේවල, වැලිකල, හුංගමුව, නාගමුව හා හේනේගම ප්‍රදේශ දක්වා පැතිරී ඇති මේ මහා වෙල්යාය දැනට මී ගවයන් ගේ රජ දහනක් බවට පත්ව ඇත.කනේවල මහ අමුණේ ආරම්භය ගැන කනේවල ගොවි සංවිධානයේ සභාපති විශ්‍රාමික විදුහල්පති පී. අමරබන්දු මහතා මෙසේ කීවේය.1948 වසරේ දී අග්‍රාමාත්‍ය ඩී. ඇස්. සේනානායක මහතා කෘෂිකර්මය දියුණු කර ගොවි ජනතාව වෙනුවෙන් විවිධ ව්‍යාපෘති ආරම්භ කළා.හොරණ මැතිවරණ කොට්ඨාසයට අයත් පොකුණුවිට කනේවල වෙල්යාය මැදින් වැටී ඇති ඇළ මාර්ගය පළල්කර මීටර් හාරසියයක් දිග කනේවල අමුණ ඉදිකර වැඩ නිම කිරීමෙන් පසු අක්කර හාරසියයක් විශාල මහ කෙත්යායට යල මහ කන්න දෙකේ දීම කිසිදු ප්‍රමාදයකින් තොරව ජලය ලබා ගැනීමට හැකිවූ නිසා, ගොවීන්ට කිසිදු අපහසුතාවකින් තොරව වගා කටයුතු කිරීමට හැකි වුණා.අමුණට සමීපව ඇති ඉඩම් මිලට ගත් පුද්ගලයන් හා කම්හල් ඉදිකර ව්‍යාපාර ඇරැඹූ පුද්ගලයන් අමුණට සම්බන්ධව ඉදිකර තිබූ කොන්ක්‍රීට් බැමි ඩයිනමයිට් දමා හොර රහසේ කඩා දැමීමෙන් පසු ජලය එන මාර්ග අවහිර වුණා.මේ නිසා අමුණ පිළිසකර කර ගොවි ජනතාවට සහන සැලසීමට පියවර ගන්නා ලෙස බලධාරීන්ගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=r1206308</link>
    <topic>පෑන යැයි සිතා දත් බුරුසුව සාක්කුවේ දමාගෙන කාර්යාලයට ගිය සිරිපාල මිතුරන් ඉදිරියේ ලජ්ජාවට</topic>
    <author>පොල්ගහවෙල සමූහ එල්. පී. තිලකරත්න</author>
    <content>පෑන යැයි සිතා දත් බුරුසුවක් සාක්කුවේ දමාගෙන ගොස් රාජකාරි අත්සන් ලේඛනයේ, අත්සන් තැබීමට සූදානම් වූ කාර්යාලීය සේවකයකු ගැන රසවත් පුවතකි මේ.එම සිද්ධිය මෙසේ ය.සිරිපාල රාජ්‍ය ආයතනයක සුළු සේවකයකු ලෙස රාජකාරියට එක් වී මාස කිහිපයකි. ප්‍රධාන නගරයේ ඇති රාජකාරි ස්ථානය ට යෑම සඳහා සිරිපාල නිවෙසින් පිටත්වන්නේ හිරු නැගීම ට මත්තෙනි.එදින උදෑසන ද මව විසින් පිළියෙළ කර දුන් බත් පාර්සල් දෙක ද රැගෙන, නිවස අසලින් ධාවනය වන බසයට ගොඩ විය.ඔහු කාර්යාලයට පැමිණෙන විට ද කිහිපදෙනෙකු අත්සන් ලේඛනයේ අත්සන් කිරීමට බලා සිටියහ. සිරිපාල ද තමාගේ අත්සන් වාරය එළබෙත්ම, කලිසමේ සාක්කුවට අත දමා පෑන රැගෙන අත්සන් තැබීමට සූදානම් විය.නමුත් සිදු වී ඇත්තේ අරුමයකි. තමා පෑන යැයි සිතා කලිසමේ සාක්කුවට දමාගෙන ඇත්තේ දත් බුරුසුව බව දැන ගත්විට ඔහුට තරු පෙනුණි.මොකද... මොකද සිරිපාල උදේ දත් මදින්න අමතක වෙලා ද? බුරුසුව අරන් ආවේ...” යැයි එය දුටු කිහිප දෙනකු සිරිපාල ගෙන් ඇසීය. පැයක්, දෙකක් ගත වන විට සිද්ධිය මුළු කාර්යාලයම දැන ගත්තේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=s1206301</link>
    <topic>පාකිස්තානයට එරෙහිව ශ්‍රී ලංකාව අද තරග බිමට</topic>
    <author>ෆවුස් ‍මොහොමඩ්</author>
    <content>වසර 3කට පසුව සිය මව්බි‍මේ දී ටෙස්ට් තරගමාලාවක් ජයගැනීමේ බලා‍පොරොත්තුව අතැතිව ශ්‍රී ලංකා කණ්ඩායම අද (30) එස්.එස්.සී.පිටියේ දී පාකිස්තානයට එරෙහි දෙවැනි ටෙස්ට් තරගයට මුහුණ දෙයි. ශ්‍රී ලංකා පිල අවසන් වරට ශ්‍රී ලංකාවේ දී ටෙස්ට් තරගමාලාවක් ජය ගනු ලැබුවේ 2009 වසරේ දී නවසීලන්තයට එරෙහිවය. එම ටෙස්ට් තරගමාලාව ශ්‍රී ලංකාවට තරග 2-0ක ජයක් හිමිකර දුන්නේය.පාකිස්තානයට එරෙහිව ගාල්ලේ පැවැති පළමු ටෙස්ට් තරගයෙන් ලකුණු 209ක විශිෂ්ට ජයක් අත්කර ගත් ශ්‍රී ලංකා පිල අද තරගයට සහභාගි වන්නේ ජයග්‍රාහී මානසිකත්වයකින් යුතුවය. එබැවින් අද ඇරැඹෙන ටෙස්ට් තරගය පාකිස්තානයට වැඩි පීඩනයක් එල්ල කරන තරගයක් ලෙස හැඳින්විය හැකිය.එස්.එස්.සී. පිටියේ මේ දක්වා පැවැති ටෙස්ට් තරග 37න් තරග 17ක් ජය ගැනීමට ශ්‍රී ලංකාව සමත්ව සිටියි. පරාජය වූ තරග සංඛ්‍යාව 6ක් පමණි. තරග 12ක් ජයපරාජයෙන් තොරව නිමාවට පත් වූ අතර තරග 2ක් අවලංගු කිරීමට සිදුවී තිබිණි. ශ්‍රී ලංකාව අවසන් වරට එස්.එස්.සී. පිටියේ දී ටෙස්ට් තරගයක් පරාජයට පත්වූයේ 2004 වසරේදීය.එම වසරේ මාර්තු මස ඔස්ට්‍රේලියානු කණ්ඩායම හමුවේ ශ්‍රී ලංකා පිල ලකුණු 121කින් පරාජය විය. එස්.එස්.සී. පිටියේ පැවැති අවසන් තරග 11න් 6ක්ම ජයගැනීමට ශ්‍රී ලංකාව සමත්ව තිබේ. ඒ අනුව ශ්‍රී ලංකා පිලට වාසිදායක එස්.එස්.සී. තණතීරුවේ උපරිම ඵල නෙලාගනිමින් ‍ටෙස්ට් තරගමාලාව ජය ගැනීම ශ්‍රී ලංකා පිලේ අරමුණ වනු නිසැකය.කෙසේ වෙතත් තරගමාලාවේ තවත් තරගයක් ඉතිරිව ඇති බැවින් මේ තරගයේ දී එම අතිරේක පීඩනය කරපින්නා ගැනීමට නායක මහේල ජයවර්ධන ඇතුළු සෙසු ක්‍රීඩකයන් කල්පනා නොකරනු ඇත.අද ඇරැඹෙන තරගයේ දී ශ්‍රී ලංකා පිලට වැඩිපුර අවධානය යොමුකිරීමට සිදුවන්නේ වේගපන්දු යැවීමේ අංශය වෙතය. චානක වෙලගෙදර ආබාධයකට ලක්වී සිටින බැවින් ඔහු වෙනුවට දිල්හාර ප්‍රනාන්දු සංචිතයට ඇතුලත්ව සිටියි.ගාලු තරගයේ දී එක් කඩුල්ලක් පමණක් දවාගත් නුවන් ප්‍රදිප් වෙනුවට දිල්හාරට හෝ තිසර පෙරේරාට අද තරගයේ දී අවස්ථාව හිමිවීමට බොහෝ දුරට ඉඩකඩ තිබේ.අද ඇරැඹෙන තරගයට ධනාත්මකව මුහුණ දිය යුතු බව නායක මහේල ජයවර්ධනගේ ද අදහස වී ඇත.'ගාලු තරගය අමතක කොට වැඩි කැපවීමකින් යුතුව පිතිහරඹයෙන්, පන්දු යැවීමෙන් වාගෙම පන්දු රැකීමෙන් ද අපි දියුණුවිය යුතුයි. එස්.එස්.සී.පිටියේ තණතීරුව හොඳින් අවබෝධ කරගෙන ප්‍රතිවාදීන්ට විශාල පීඩනයක් එල්ල කරන්නට කල්පනා කළ යුතුයි' නායක මහේල පැවැසීය. මේ අතර පළමු ටෙස්ට් තරගයට ක්‍රීඩා කිරීමට අවස්ථාව නොලැබූ පාකිස්තාන නායක මිස්බා උල් හක් අද තරගයේ දී සුපුරුදු ලෙස කණ්ඩායම මෙහෙයවයි.ශ්‍රී ලංකා සංචිතයමහේල ජයවර්ධන (නායක), තිලකරත්න ඩිල්ෂාන්, තරංග පරණවිතාන, කුමාර් සංගක්කාර, තිලාන් සමරවීර, දිනේෂ් චන්දිමාල්, ඇන්ජෙලෝ මැතිව්ස්, ප්‍රසන්න ජයවර්ධන, සුරාජ් රන්දීව්, රංගන හේරත්, නුවන් කුලසේකර, නුවන් ප්‍රදීප්, තිසර පෙරේරා, ජීවන් මෙන්ඩිස්, දිල්හාර ප්‍රනාන්දුපාකිස්තාන සංචිතයමිස්බා උල් හක් (නායක), මොහොමඩ් හෆීස්, ටවුෆීක් උමාර්, අසාර් අලි, යූනිස් ඛාන්, ‍මොහොමඩ් අයුබ්, අසාඩ් ෂෆීක්, අද්නාන් අක්මාල්, උමාර් ගුල්, සයීඩ් අජ්මාල්, අබ්දුර් රෙහ්මාන්, මොහොමඩ් සාමි, ෆයිසාල් ඉක්බාල්, ජුනෙයිඩ් ඛාන්, අෆාක් රහීම්, අයිසාස් චීමා.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=s1206302</link>
    <topic>නාවලපිටිය ජයතිලක ක්‍රීඩා සංකීර්ණයජනපති අතින් හෙට ජනතා අයිතියට</topic>
    <author/>
    <content>ක්‍රීඩා අමාත්‍යංශයේ පළාත් ක්‍රීඩා සංකීර්ණ ව්‍යාපෘතිය යටතේ රුපියල් මිලියන 250ක වියදමින් නිමකළ නාවලපිටිය ජයතිලක ක්‍රීඩා සංකීර්ණය ජනාධිපති මහින්ද රාජපක්ෂ මහතා අතින් හෙට (1) පස්වරු 3.00 ට ජනතා අයිතියට පත් කෙරේ.දිවයිනේ ග්‍රාමීය මට්ටමේ සිට ක්‍රීඩා යටිතල පහසුකම් සංවර්ධනය කර ග්‍රාම්‍ය මට්ටමේ සිටින දක්ෂ ක්‍රීඩක ක්‍රීඩිකාවස් ජාතික හා ජාත්‍යන්තර තලය දක්වා ගෙන යාම පිණිස ජාත්‍යන්තර ප්‍රමිතියකින් හා ඉහළ තාක්ෂණයකින් යුත් ක්‍රීඩා සංකීර්ණ ප්‍රාදේශීය, දිස්ත්‍රික්, පළාත් මට්ටමින් ඉදිකරන අතර පළාත් මට්ටමින් පසුගිය වසරේ ආරම්භ කරන ලද උතුරු පළාතේ කිලිනොච්චි ක්‍රීඩාංගණය, ඌව පළාතේ ක්‍රීඩාංගණය, උතුරු මැද පළාත් ක්‍රීඩාංගණ අතරින් ප්‍රථමයෙන් නිම කළ නාවලපිටිය ජයතිලක ක්‍රීඩාංගණය හෙට ජනතා අයිතියට පත් කෙරෙන අතර සෙසු ක්‍රීඩාංගණ ද මේ වසර අවසාන වන විට ජනතා අයිතියට පත් කිරීමට නියමිත බව ක්‍රීඩා අමාත්‍යංශය පවසයි.මෙතෙක් කල් කොළඹට පමණක් සීමා වී තිබූ ක්‍රීඩා පහසුකම් කොළඹින් පිට දුෂ්කර ග්‍රාමීය ප්‍රදේශවලට ගෙන යාමෙන් ගම්බද සිටින දක්ෂ ක්‍රීඩක ක්‍රීඩිකාවන්ට මෙම ක්‍රීඩා සංකීර්ණ ව්‍යාපෘති තුළින් විශාල සේවාවක් සැපයේ. විශේෂයෙන් ක්‍රීඩා 25ක් ක්‍රීඩා කිරීමට අවශ්‍ය පහසුකම් මෙම ක්‍රීඩා සංකීර්ණ ව්‍යාපෘතිය තුළින් ලබා දී ඇති අතර මීටර් 400ක ධාවන පථයක්, මීටර් 200ක පුහුණු ධාවන පථයක්, ක්‍රිකට් ක්‍රීඩාංගණයක්, පාපන්දු හා රගර් ක්‍රීඩා කළ හැකි ක්‍රීඩාංගණයක් මෙම ව්‍යාපෘතියට ඇතුළත් වෙති. ක්‍රීඩා 25ක් පුහුණු විය හැකි අංග සම්පූර්ණ ගෘහස්ථ ක්‍රීඩාංගණයක්ද මීට ඇතුළත් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=s1206303</link>
    <topic>නාමල් රාජපක්ෂ අභියෝගතා කුසලානවිස්සයි20 ක්‍රිකට් ශූරතාව වරායට</topic>
    <author/>
    <content>ශ්‍රී ලංකා වරාය අධිකාරිය ප්‍රථම වරට සංවිධානය කළ නාමල් රාජපක්ෂ අභි‍යෝගතා කුසලාන විස්සයි 20 සිවුකොන් ක්‍රිකට් තරගාවලියේ ශූරතාව අත්කර ගැනීමට වරාය අධිකාරි පිල සමත්විය.හම්බන්තොට සූරියවැව මහින්ද රාජපක්ෂ අන්තර් ජාතික ක්‍රිකට් ක්‍රීඩාංගණයේ පසුගිය දා පැවැති මේ තරගාවලියට 2011 වසරේ ජනසතු සේවා ක්‍රිකට් තරගාවලියට සහභාගි වූ ‍හොඳම කණ්ඩායම් වූ වරාය පිල සමග ලංකා සෝල්ට් සමාගම, මහජන බැංකුව සහ ශ්‍රී ලංකා ඛණිජ තෙල් සංස්ථාව තරග වැදුණි.අවසන් මහා තරගයේ දී සෝල්ට් සමාගම් පිල ලබා දුන් ලකුණු 134ක ඉලක්කය පන්දු වාර 19.2කදී කඩුලු 5ක් පමණක් දැවී ලබා ගැනීමට වරාය අධිකාරී පිල සමත්විය.තරගයේ වීරයා ලෙස වරාය අධිකාරියේ ලස්සන ඩයස් ද, තරගාවලියේ හොඳම පිතිකරු‍ ලෙස සෝල්ට් සමාගමේ ඒ.නානායක්කාර ද, තරගාවලියේ හොඳම පන්දු යවන්නා ලෙස වරාය අධිකාරියේ රොමේෂ් මාලක ද, තරගාවලියේ වීරයා ලෙස වරාය අධිකාරියේ ෂෙහාන් අරවින්ද ද සිල්වා ද සම්මාන දිනූහ.ත්‍යාග ප්‍රදානෝත්සවය සඳහා වරාය අධිකාරියේ සභාපති ආචාර්ය ප්‍රියත් බී.වික්‍රම, සෝල්ට් සමාගමේ සභාපති ප්‍රදීප් විජේසිරිවර්ධන, වරාය අධිකාරියේ ප්‍රධාන ඉංජිනේරු (දක්ෂිණ වරාය සංවර්ධන) අගිල් හේවාගීගන, ප්‍රධාන ඉංජිනේරු (නාවික) විජිත අබේසුන්දර, නියෝජ්‍ය ප්‍රධාන කළමනාකාර (සන්නිවේදන හා මහජන සම්බන්ධතා) නලීන් අපෝන්සු, වරාය අධිකාරියේ ක්‍රීඩා සමාජ ලේකම් එස්.ඩී.වීරසිංහ, ක්‍රීඩා සමාජ උපදේශක සජිත් ප්‍රනාන්දු මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=s1206304</link>
    <topic>ඔස්ට්‍රේලියා පොලිස් ආයතනයෙන් නෙට්බෝල් ක්‍රීඩිකාවන්ට පුහුණුවක්</topic>
    <author/>
    <content>ශ්‍රී ලංකා නෙට්බෝල් පිලට ඔස්ට්‍රේලියාවේ පොලිස් අධ්‍යපන ආයතනයෙන් නායකත්ව පුහුණු වැඩ මුළුවක් පැවත්වීමට යයි.ලබන අගෝස්තු මාසයේ කොළඹ දී පැවැත්වෙන ආසියානු නෙට්බෝල් ශුරතාවලිය ඉලක්ක කොට ගෙන ශ්‍රී ලංකා නෙට්බෝල් පිල මේ දිනවල ඔස්ට්‍රේලියවේ පුහුණුවිම්වල නිරතව සිටී.ඔස්ට්‍රේලියානු ජාතික සූ ගාඩියන් මහත්මිය යටතේ පුහුණුව ලබන ශ්‍රී ලංකා නෙට්බෝල් ක්‍රීඩිකාවෝ නායකත්ව පුහුණු වැඩ මුලුවකට යොමුවිම තුලින් යහපත් මානසික මට්ටමක් ගොඩනගා ගැනීමට අ‍පේක්ෂා කරති.ආසියානු නෙට්බෝල් කිරුළ දෙවතාවක් දිනා සිටින ශ්‍රී ලංකා නෙට්බෝල් පිලට මෙවර නායකත්වය ලබා දෙන්නේ ගයත්‍රි ලංකා තිලක හා තර්ජනී සිවලිංගම් විසිනි.පුහුණුකාරණී හයසින්ත් විජේසිංහ,සහය පුහුණුකාරිනී දීප්ති ද අල්විස් හා කළමනාකාරිණී දිනෙලි පිටිගල ආරච්චි සංචාරයට එක්ව සිටිති. ඔස්ට්‍රේලියාවේ මාස 2ක පුහුණු සැසියකින් අනතුරුව ශ්‍රී ලංකා පිල ජුනි 30දා නැවත පැමිණෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=f1206301</link>
    <topic>ගිය සැරේ නළුවෙක් එවලත් අන්තිමේ අධ්‍යක්ෂ වූණේ මම</topic>
    <author>සාකච්ඡා කළේ පත්මසේකර නිශ්ශංක රඹුක්කන සමූහ</author>
    <content>සබරගමුව පළාත් සභාවේ නිල කාලය අවසන් වීමටත් මත්තෙන් හදිසි මැතිවරණයකට අවතීර්ණ වීම පිළිබඳත්, මෙවර පළාත් සභා මැතිවරණය සමඟ රටේ අනාගත ගමන් මඟ ගැනත් සබරගමු පළාතේ හිටපු ප්‍රධාන අමාත්‍ය මහීපාල හේරත් මහතා සමඟ දිනමිණ කළ සාකච්ඡාවකි මේ.* ආණ්ඩුව මෙවරත් සබරගමුව, උතුරුමැද හා නැඟෙනහිර පළාත් සභා විසුරුවා හැරියා ඒ පිළිබඳ ඔබේ අදහස?මෙවර මැතිවරණය සුවිශේෂී මැතිවරණයක්. මම එහෙම කියන්නේ ගිය වාරයේ විසුරුවා හැරියේ සබරගමුවයි, උතුරුමැදයි විතරයි. ඒත් මෙවර එක පිම්මක් අපි ඉස්සරහට පැන්නා. මම එහෙම කියන්නේ නැඟෙනහිර පළාතේ ප්‍රජාතන්ත්‍රවාදය ස්ථාපනය වෙලා තියෙන නිසයි.එය අපිට ලොකු ආඩම්බරයක්. අවුරුදු තිහක් තිස්සේ යුද්ධයෙන් බැටකාපු ජනතාව ජනාධිපති මහින්ද රාජපක්ෂ මැතිතුමාගේ රජය යටතේ නිදහස් දේශයක හිමිකාරිත්වය උරුමකරගෙන සිටිනවා. ජනතාව තමන්ගේ ප්‍රජාතන්ත්‍රවාදී අයිතිය සුරක්ෂිත කරගන්න යන මොහොතක් මේක.මුළු රටේම පළාත් සභා මැතිවරණයකට ගියොත් පරිපාලනය අස්ථාවර වෙනවා. එතකොට මීට වඩා වැඩි පිරිවැයක් දරන්න වෙනවා. ඒ නිසා මගේ පෞද්ගලික මතය මේ ක්‍රමවේදය ඉතාම කාලෝචිත බවයි. ඒ මොන ආකාරයෙන් මැතිවරණවලට අවතීර්ණ වුණත් ජනතාව අපේ පැත්තේ.* ඒ නමුත් මේ මැතිවරණ පිළිබඳ විපක්ෂයේ විවිධාකාර ප්‍රතිවිරුද්ධ මතවාද ගොඩනැඟී තිබෙනවා?විපක්ෂය හෝ වේවා වෙනත් ස්වාධීන කණ්ඩායම්වල අපේක්ෂකයෝ හෝ වේවා විවිධාකාරයේ මතවාද ගොඩනඟයි. එහෙත් කියන්න තියෙන්නේ සබරගමුව පළාත් සභාවට, මේ ආණ්ඩුවට අභියෝග කරන්න කිසිම ජගතෙක් නැහැ. කෙටියෙන් කියනවා නම් කෝ කෑගල්ල දිස්ත්‍රික්කයේ එ.ජා.ප. පක්ෂ බලමණ්ඩලයක්? මෙහෙ සමහර තැන්වල ප්‍රාදේශීය සභා මන්ත්‍රීකමක්වත් නැති සංවිධායකවරුයි ඉන්නේ.* එහෙත් අභියෝග කරන්න පුළුවන් දේශපාලන චරිතයක් මතු නොවේ යැයි ඔබ හිතනවාද?ගියවර විපක්ෂයෙන් ඉදිරිපත් වුණේ ජනප්‍රිය නළුවෙක්. ඒත් ඔහු මට අභියෝගයක් වුණේ නෑ. ඒ වතාවේ ප්‍රවෘත්ති සාකච්ඡාවකදීත් මම කීවේ කවුරු මේ පළාත් සභාවේ රඟපෑවත් ඒ පළාත් සභාවේ චිත්‍රපටියේ අධ්‍යක්ෂකවරයා මමයි කියලා. ඒක එහෙම වුණේ නැද්ද? මට මෙවරත් කියන්න තියෙන්නේ කවුරු විපක්ෂයෙන් තටු ගසා දාලා ආවත් ඉදිරි සබරගමුව පළාත් සභාවත් ජනාධිපති මහින්ද රාජපක්ෂ මැතිතුමාගේ ආණ්ඩුවටම තමයි හිමිවෙන්නේ.* ඔබතුමා දෙවතාවක්ම සබරගමුව පළාත් සභාවේ ප්‍රධාන අමාත්‍ය ධුරය දැරුවා. එම කාලසීමාව තුළ කළ මෙහෙවර ගැන ඔබ සතුටු වෙනවද?පැහැදිලිවම ඔව්. ඒ අතුරින් ඉදිරියෙන්ම සිටින්නේ අධ්‍යාපනයයි. ඒක තමයි රටේ අනාගතය. මම අධ්‍යාපන ක්ෂේත්‍රයේ භෞතික සම්පත් ලබාදීම, මානව සම්පත් ලබාදීම, ඉතා ඉහළ මට්ටමින් ඉටුකරලා තියෙනවා. ඒවාගේ ප්‍රතිඵල ලබාගත් දරු දැරියෝ රටේ සුපතළ වුණා. ජාත්‍යන්තර ප්‍රසිද්ධියට පත්වුණා. ඒ පිළිබඳ මා නිහතමානිව සතුටු වනවා. අද සබරගමුව පළාතේ, ග්‍රාමීය මාර්ග පද්ධතීන් විදුලිය, පානීය ජලය, කෘෂිකර්ම ක්ෂේත්‍රය නඟාසිටුවීම, ස්වයංරැකියා ඇති කිරීම මේ සියල්ලකටම හැකි උපරිම දායකත්වය පළාත් සභාවෙන් ලබා දුන්නා.එහිදී ජනාධිපතිතුමා ආර්ථික කටයුතු සංවර්ධන අමාත්‍ය බැසිල් රාජපක්ෂ මැතිතුමා, ආරක්ෂක ලේකම් ගෝඨාභය රාජපක්ෂ මැතිතුමා ලබා දුන් සහය අමතක කරන්න බෑ. ඒ වගේම මධ්‍යම රජයේ කැබිනට් අමාත්‍යවරුන් මට විශාල අතදීමක් කළා. මම දේශපාලනය කරන්නේ වෘත්තියක් හැටියට නෙමෙයි. සමාජ මෙහෙවරක් හැටියටයි.මම 1994 තමයි දේශපාලනයට ආවේ. එදා ඉඳලා මේ වනතුරු මාව ජනතාව ප්‍රතික්ෂේප නොකළේ මම දිස්ත්‍රික්කයට, රටට වැඩකරන බව කෑගල්ල දිස්ත්‍රික්කයේ ජනතාව දන්නා නිසා.* පසුගිය දිනවල කෑගල්ල දිස්ත්‍රික්කයේ පක්ෂ ප්‍රතිසංවිධාන වැඩ කටයුතු ඇරඹුවේ වෙනත් දේශපාලනඥයන්ගේ සහය ඇතිවයි. ඇයි ඔබ ඇතුළු කෑගල්ල දිස්ත්‍රික්කයේ දේශපාලනඥයන් කෙරෙහි ජනතා විශ්වාසය බිඳිලද?කිසිසේත්ම නැහැ. ඒ පිළිබඳ ඉදිරි පළාත් සභා ඡන්ද ප්‍රතිඵලයෙන් බලාගන්න පුළුවන්. මේ දේවල් ගැන හැමදාම වැරදි කෝණයෙන් දකින අයට මට කියන්න තියෙන්නේ විපක්ෂයේ වගේ පිල් බෙදීමේ දේශපාලනයක් අපි අතරේ නෑ කියලයි.* ආණ්ඩු පක්ෂයේත්, විපක්ෂයේත් රටට වැඩදායක සේවයකට ළැදි දේශපාලනඥයන් එකතු කරගෙන පොදු සන්ධානයක් ගොඩනඟන බවට දේශපාලන මතවාදයක් ගොඩනැඟෙමින් පවතිනවා. එහි සත්‍යතාව කෙබඳුද?මම හිතන්නේ ජනාධිපති මහින්ද රාජපක්ෂ මැතිතුමා බලයේ ඉන්න තුරාවට කිසිම දේශපාලන බලවේගයක් ගොඩනැඟෙන්නේ නැහැ. අනික එතුමාට අභියෝග කරන්න. මේ දේශපාලන කරළියේ ජගතෙක් නැහැ.* වැඩ වර්ජන, විශ්වවිද්‍යාල පද්ධතියේ ගැටුම්, මතවාද ජීවන මිල ආදී මේ ප්‍රශ්න හමුවේ පළාත් සභා මැතිවරණයේ ජයග්‍රහණය ගැන සහතික වන්නේ කොහොමද?ඔය ප්‍රශ්න අපේ රජයට පමණක් සීමා වෙච්ච දේවල් නෙමෙයි. දේශපාලන ඉතිහාසයේ පක්ෂ භේදයකින් තොරව පැවතුණ හැම ආණ්ඩුවකටම ඔය අභියෝග තිබුණා. ඒ හැම ආණ්ඩුවක්ම ජයග්‍රහණය කළේ නැද්ද? පවතින රජයත් ජනතාවට කිසිම දවසක අමතක කරන්න බැරි වැඩ කොටසක් කරලා තියෙනවා. යුද්ධය අවසන් කරපු එක මේ රටේ කිසිම නායකයකුට කරන්න පුළුවන් වුණාද? අයිතිවාසිකම් දිනන්න කලින් ජීවත් වෙලා ඉන්න එපායෑ. ඒ අයිතිය ලබාදුන්නේ අපේ රජයයි. එනිසා අපිට කිසිම සැකයක් නැහැ අපේ ජයග්‍රහණය ගැන.ජීවන මිල දර්ශකය ඉහළ යාම ගැන තර්කය හැමදාම මතුකරන්න කවුරුත් උත්සහ කරනවා. අතීතයේ හාල් සේරු දෙකකට සීමා වෙච්ච, එක් පුද්ගලයකුට දවසකට පාන් කාලකට සීමා වෙච්ච, යුගයක් තිබ්බේ නැද්ද මේ රටේ. දැන් කෘෂිකර්මාන්තය එන්න එන්නම දියුණු වෙලා. ඒ තුළින් රට ස්වයංපෝෂිත වෙලා නැද්ද? මේ ජීවන ප්‍රශ්නය ගැන කථා කරන්නේ ගොවිතැන් බත් කරන උදවිය නෙමෙයි. නිකම්ම නිකම් කාලය කා දමන උදවියයි. ඇත්ත වශයෙන්ම අන්තර්ජාතිකව තියෙන අභියෝගත් එක්ක මේ රට ගැන හිතුවොත් මේ රටේ ජනතාව වාසනාවන්තයි.* ගොවියන්ගේ ප්‍රශ්න හමුවේ ආණ්ඩුවට උතුරුමැද සහ නැඟෙනහිර ඡන්දය දිනන එක අභියෝගයක් වෙයි නේද?ඔය ප්‍රශ්නය හිසරදයක් කරගෙන ඉන්නේ මේ දකුණේ ඉන්න දේශපාලනඥයෝ. වියළි දේශගුණයක් ඇවිල්ලා වතුර හිඟවෙච්ච එක අපේ ආණ්ඩුවේ වැරැද්දක්ද? මීට වසර තුනකට උඩදී වෙඩි උණ්ඩවලට, බිම්බෝම්බවලට මරණ සහතිකය ලියන දවස ඇස් මනාපිට පෙනි පෙනි හිටපු ගොවි ජනතාවට සිවිල් පුරවැසියන්ට, ආත්ම විශ්වාසයක් ඇතිව ජීවත් වෙන්න නිදහස් දේශයක් බිහිකිරීම ඔය ප්‍රශ්න සියල්ලකටම වඩා වැදගත් බව එහෙ ඉන්න ජනතාව දන්නවා.මේ යුගය මේ රටේ ජනතාවට ස්වර්ණමය යුගයක්. මේ රටේ ජනාධිපතිතුමා විදේශ සංචාරවල නිරතවෙනකොට මොන තරම් අභියෝග තිබුණද? ඒත් එතුමා තමන්ගේ ආරක්ෂාව ගැනවත් නොසිතා වීදි බැහැපු තැන් තියෙනවා. මේ රටේ කොයි නායකයාද පිටරට ගිහිල්ලා එඩිබල පෙන්නුවේ. ඒක කළෙත් ජනපති මහින්ද රාජපක්ෂ පමණයි. ඒ නිසා මේ රටේ නායකයා ගැන මුළු ලෝකයාම බලාගෙන ඉන්නේ විශ්මයෙන්. ඒ නිසා මේ රටේ අනාගත අභිවෘද්ධිය ගැන කිසිම සැකසංකාවක් නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=f1206302</link>
    <topic>ආඩම්බරයෙන් කන්න පුළුවන් අපේ රටේ ඇපල්</topic>
    <author>සටහන සමන්ති වීරසේකර, එස්. එන්. ගොඩමුන්න ඡායාරූප එස්. එන්. ගොඩමුන්න ගම්පොල සමූහ</author>
    <content>ඇපල් ගෙඩියක් කඩෙන් නොගන්නා කෙනෙක් ලංකාවෙම නැති තරම්. අනෙක් හැම පලතුරක්ම ගෙවත්තේ වගා කරන්නත්, වෙළෙඳපොළෙන් ලබාගන්නත් පුළුවන් වුණාට ‘ඇපල්’ වගා කරන්න බැරි බව කවුරුත් හිතාගෙන හිටියා.ඒත් දැන් ඒ සිතිවිල්ල වැරැදි බව තිස්පනේ ගොවි මහතෙක් අපට පෙන්වා දී තිබෙනවා.තිස්පනේ යූ. ජී. සෝමදාස මහතා තිදරු පියෙක්. සෝමදාස ගොවි මහත්තයාගේ මුල් පදිංචිය කොත්මලේ වටද්දර වුණත්, මහවැලියට ඉඩම් පවරා ගත්ත නිසා 1986 කාලේදී නව තිස්පනේ පදිංචියට ගියා. හැමදේම වෙන්නේ හොඳට කියන කතාව සනාථ කරමින් සෝමදාස මහත්තයාට නව තිස්පනේ තේ අක්කර එකයි කාලක් ලැබුණා.සෝමදාස මහත්තයා ඉස්කෝලේ පහේ පන්තියට යනකල් විතරක් ගියත්, වත්තේ පිටියේ ගස් කොලන් ගැන අත්දැකීම් ලබලා හොඳ දැනුමක් තිබුණා. එයින් ප්‍රයෝජනයක් ගන්න එක නුවණට හුරුයි කියලා හිතපු සෝමදාස අක්කර කාලක් සහිත ගෙවත්තක් සහ අක්කර භාගයක එළවළු කොටුවක් හැදුවා.යස අගේට ගහකොල ඵලබර වුණා විතරක් නෙවෙයි, රටම කතා බහ කරන තැනට වගා කරලා ජයක් ගන්න සෝමදාස ගොවි මහත්තයාට හැකිවුණා. ඒ මහතාගේ ඇපල් වගාව ගැන ඔහු කී දේ මෙසේයි.අපේ රටේ කොයි තැනකත් තියෙන්නේ රත්තරං වගේ පස්. මේවට අමුතුවෙන් මහ පොහොරක් අවශ්‍ය නෑ.මගේ පුරුද්දක් තියෙනවා අතු කෑල්ලක්, මුල් කෑල්ලක්, රිකිල්ලක්, ඇටයක් පසට යට කරලා බලනවා.දවසක් අපේ ගෙදරට කඩෙන් ගෙනාපු ඇපල් ගෙඩියක ඇට කිහිපය මම පස් යට තද කළා. ඒ ඇට අතරින් එකක් පැළවුණා. මම බොහොම ආදරෙන් සාත්තු කරලා ටික ටික ලොකුවුණා. අවුරුදු හතරක් වෙද්දි හොඳ ලොකු ඇපල් ගහක් අපේ මිදුලේ රජ කළා.එක සැරයක් ගෙඩි 7, 8 ක් හැදුනා. මම ඒවායින් ආයෙත් ඇට පැළ කළා. ඔය වගේ තමයි ඇපල් ගස් ටික හදා ගත්තේ.දැන් මගේ ගෙවත්තේ හොඳට ගෙඩි හැදෙන ඇපල් ගස් තුනක් තියෙනවා. තව පොඩි පැළ ගස් තුන හතරක් තියෙනවා. ඇපල් පැළ පැකට් බොහෝ දෙනා ඉල්ලාගෙන යනවා. මේ වැඩේට මට කව්රු හරි කෘෂිකර්ම මහත්තයෙක් උදව් කරනවා නම්, හොඳ වගාවක් කර ගන්න පුළුවන්.ඇපල් අතු රිකිලි පැළවෙන්නේ නෑ. ඇපල් ඇට විතරයි මොටෙයි දාලා රිකිලි දාලා පැළ වෙන්නේ. සමහර ඇට මොටෙයි දාලා දෙකට බෙදෙනවා. එතකොට සීරුවට දෙකට වෙන් කරලා පැළ දෙකක් හදන්න පුළුවනි. මේ ඇපල් හරි රසයි. ඇඹුලක් නෑ. පැණි රස මිශ්‍ර රසක් තියෙන්නේ.අපේ ගෙදරත් ඇපල් ගහක් තිබෙනවා නම් කොපමණ අපූරුද කියා ඔබට සිතෙනවා ඇති. අපටත් පුළුවන්ද ඇපල් වවාගන්න? බණ්ඩාරවෙල ප්‍රාදේශීය කෘෂිකර්ම පර්යේෂණ සංවර්ධන මධ්‍යස්ථානයේ නියෝජ්‍ය කෘෂිකර්ම අධ්‍යක්ෂ බන්දුල හේමචන්ද්‍ර මහතා ඒ පිළිබඳ දැක් වූ අදහස් මෙසේයි.කෘෂිකර්ම දෙපාර්තමේන්තුවේ මැදිහත් වීම මත 1960 ගණන්වල සිට ඇපල් ප්‍රභේද කිහිපයක් ශ්‍රී ලංකාවට ගෙනැවිත් වගා කරන්න අපි උත්සාහ කළා. ශීත පළාත්වල ඇපල් වගා කරන්න පුළුවන්. ඒත් මේවා මහා පරිමාණ වගාවක් ලෙස පවත්වාගෙන යාම අපහසුයි. ඇපල් ගස්වල ගෙඩි වසර පුරාම හත අට වගේ හැදෙනවා.රහංගල කෘෂි පර්යේෂණ ආයතනයේදී පැළ පර්යේෂණ මඟින් විවිධ අත්හදා බැලීම් පවා කළා. ගෙවතු වගාව සඳහා ඇපල් වගා කළ හැකි වූවත් මහා පරිමාණ ව්‍යාපාර සඳහා ඇපල් වගාව කිරීම අපහසු බව අපට හැඟුණා.ව්‍යාපාරයක් ලෙස ඇපල් වගා කිරීමට ඩයිනමයිට් ඕතො ක්රොසෝල් රසායනික ද්‍රාවණය ගසට ඉසීමෙන් ඇපල් කොල හැලී මල් පිපීම උත්තේජනය කිරීමත්, දෙසැම්බර් ජනවාරි කාලවලදී හොඳ ඵලදාවක් ලබා ගැනීමට හැකි බවත් අපි සොයා ගත්තා.නමුත් ඕතො ක්රොසෝල් ආනයනය නතර කර දැමීම නිසා එම වැඩපිළිවෙළද අසාර්ථක වුණා.ගෙවතු වගාව හරහා ඇපල් වගා කරන්නන් ඒ සඳහා දිරිගැන්වීම ඉතා කාලෝචිතයි. කෘෂිකර්ම දෙපාර්තමේන්තුව මගින් අපේක්ෂා කරන සහය ලබාදීමට අප නිරතුරුවම සූදානම්”.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=f1206303</link>
    <topic>ලෙඩ මවන පාන් පිටි ආහාර එපා</topic>
    <author>කේ. බී. ගුණරත්න සහකාර කෘෂිකර්ම අධ්‍යක්ෂ (මාධ්‍ය) කෘෂිකර්ම දෙපාර්තමේන්තුව පේරාදෙණිය</author>
    <content>තිරිඟු පිටි පරිභෝජනය අප රටෙහි විශාල ලෙස වැඩි වී තිබේ. තිරිඟු පිටි ආනයනය සඳහා වාර්ෂිකව වියදම් වන මුදල ඉතා විශාල ය. අපගේ සහල් නිෂ්පාදනය දිනෙන් දින ඉහළ යමින් පවතින අතර සහල් පිටි නිෂ්පාදනය ද වර්ධනය වෙමින් පවතී.තිරිඟු පිටි වෙනුවට සහල් පිටි ආහාර නිෂ්පාදනයට යොදා ගතහොත් තිරිඟු පිටි ආනයනයට වැය වන මුදලින් කොටසක් ඉතිරි කර ගැනීමට හැකිවන අතර සහල් පිටි තිරිඟු පිටිවලට වඩා ශරීර සෞඛ්‍යයට ද හිතකරය.දියවැඩියාව, හදවත් රෝග සහ වකුගඩු රෝග ආදියෙන් වැළකී සිටීම සඳහා ආහාර පුරුදු මනා ලෙස පාලනය කරගත යුතුය. තිරිඟු පිටිවලින් නිෂ්පාදිත ආහාර පරිභෝජනයෙන් පසු රුධිරයේ සීනි ප්‍රමාණය ශීඝ්‍රයෙන් ඉහළ යයි.රුධිරයේ සීනි ප්‍රමාණය ශීඝ්‍රයෙන් ඉහළ යාම දියවැඩියා රෝගීන්ට පමණක් නොව නිරෝගී පුද්ගලයන්ට පවා අහිතකරය. සීනි ප්‍රමාණය වැඩි වූ විට ඉන්සියුලින් ස්‍රාවය වන ප්‍රමාණයද ශරීර සෞඛ්‍යයට අහිතකර ලෙස වැඩි වේ. එබැවින් තිරිගු පිටි ආහාර දිගුකලක් පරිභෝජනය දියවැඩියාව වැනි රෝගවලට මුලපිරීමක් වේ.රතු කැකුළු සහල් සුදු කැකුළු සහල්වලට වඩා සෞඛ්‍යයට හිතකර වන අතර තම්බන ලද සහල් වඩාත්ම හිතකරය. තම්බන ලද සහල් ආහාරයට ගැනීමෙන් රුධිරයෙහි සීනි මට්ටම ඉහළ යාම සිදුවන්නේ තිරිඟු පිටි ආහාරයට ගත් විට සිදුවන වේගයට වඩා අඩු වේගයකිනි.එසේම තම්බන ලද සහල් ආහාරයට ගත්විට එය ශරීරයට අවශෝෂණය වීමට වැඩි කාලයක් ගතවන බැවින් බඩගිනි දැනීම ද අඩුවේ. මෙමගින් ආහාර ගැනීම අඩුකරන අතර ශරීර බර වැඩි වීමද පාලනය වේ. සමහර ආහාර වර්ග සහල් පිටි පමණක් යොදා ගනිමින් නිෂ්පාදනය කළ නොහැක.සහල් පිටි යම් ප්‍රමාණයක් කලවම් කර සෑදීමෙන් එම ආහාරයේ සෞඛ්‍යයට හිතකාමී බව වැඩි කර ගත හැකිය. පිටිවලින් පමණක් නිෂ්පාදිත ආහාර හැකිතාක් අඩුවෙන් ගැනීම වඩාත් ඥානාන්විතය. දියවැඩියාව, හදවත් රෝග සහ වකුගඩු රෝග ඇත්නම් එම ආහාරවලින් සම්පූර්ණයෙන් වැළකීම සුදුසුය.සහල් පිටිවලින් තනන ලද ඉඳිආප්ප, ආප්ප, පිට්ටු, රොටී, වන්ඩු ආප්ප වැනි අපගේ් දේශීය කෑම වර්ග සැබවින්ම සෞඛ්‍යයට හිතකාමීය. මේවා තැනීමේදී හෝ ආහාරයට ගැනීමේ දී පොල් භාවිතා කරන බැවින් එහි අඩංගු මේදය රුධිරයේ සීනි ප්‍රමාණය තවදුරටත් පාලනය කිරීමට ඉවහල් වේ.එසේම දේශීය ආහාර වේලක් ගැනීමේදී, කොළ මැල්ලුම්, කෙඳි සහිත එළවළු ආහාරයට එක්වන නිසා සහල්වලින් ලැබෙන සීනි තවදුරටත් පාලනය වීමක් සිදුවේ.තවද පිළිකා සෑදීමේ ප්‍රවණතාව ද වර්තමානයේ ශීඝ්‍රයෙන් ඉහළ යමින් පවතී. පිළිකා ඇතිවීම වැළැක්වීමට ප්‍රති ඔක්සිකාරක මඟින් විශාල පිටුවහලක් සපයයි. ප්‍රති ඔක්සිකාරක ලබා ගැනීම සඳහා අපට අමුතුවෙන් වියදම් දැරීමට සිදු නොවේ. මේවා බහුල වශයෙන් ගම්බද පළතුරුවල අඩංගු වේ. එබැවින් නිරෝගී ජීවිතයකට පළතුරු සහ එළවළු පරිභෝජනය ඉතා වැදගත් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>30</day>
    </date>
    <link>http://www.dinamina.lk/2012/06/30/_art.asp?fn=f1206304</link>
    <topic>රණවිරුවන්ගේ විස්මිත වික්‍රමය කන්දකාඩු ගොවිපොළ</topic>
    <author>නුවන් කොඩිකාර ඡායාරූප වාසිත පටබැඳිගේ</author>
    <content>මහවැලි ගඟටත්, සෝමාවතී චෛත්‍යයටත්, පොළොන්නරුවටත් මැදිව පිහිටි කන්දකාඩු ගොවිපොළ හෙක්ටයාර් 4400ක භූමි භාගයකින් සමන්විතය.නැඟෙනහිර පළාතට හිමිකම් කියන කන්දකාඩු ගොවිපොළ මෙරට පිහිටි ගොවිපොළ අතුරින් විශාලම ගොවිපොළ ලෙස ප්‍රමුඛස්ථානය ගෙන තිබේ.පශු සම්පත් සංවර්ධන අමාත්‍යාංශය විසින් 1958 වසරේදී පමණ මෙම ගොවිපොළ ආරම්භ කර තිබුණු අතර දකුණු ආසියාවේ විශාලතම ගොවිපොළ ලෙස ද එදා මෙය හැඳින්විණි.වී ගොවිතැන, එළවළු, පලතුරු මෙන්ම සත්ත්ව පාලනය ද මෙහි තිබී ඇති අතර මේ මඟින් රැකියා විශාල සංඛ්‍යාවක් ද ප්‍රදේශයේ මෙන් ම අවට ජනතාවට ද ලබාදීමට එවකට පැවැති රජයන් විසින් කටයුතු කර තිබේ.ඉතා සාරවත් පසකට හිමිකම් කී කන්දකාඩු ගොවිපොළ, ප්‍රදේශයට ආවේනික වූ පලතුරු, එළවළු රැසකින් සමන්විත ය. එහෙත් ත්‍රස්තවාදය පැතිරීමත් සමඟ මෙම ගොවිපොළේ වැඩකටයුතුවල නිරත වී සිටි අයගේ ජීවිතවලට ද කණ කොකා හඬන්නට විය. ඇතැමකුගේ ජීවිත පවා නැති විය. ඒ හේතුවෙන් නොබෝ දිනක් ගතවන්නට මත්තෙන් කන්දකාඩු ගොවිපොළ ඝන කැලෑවක් බවට පත් විය.ත්‍රස්තවාදය අවසන් කර සාමය ස්ථාපිත කිරීමෙන් පසු යළිත් මෙම ගොවිපොළේ වගාවන් ආරම්භ කරන්නට රජය තීරණය කළේය. මේ සඳහා නියමුවන් ලෙස තෝරා ගත්තේ වීරෝදාර රණවිරුවන් ය. එහි ප්‍රධාන නියමුවා ලෙස යුද හමුදාවේ කෘෂිකර්ම හා පශු සම්පත් අධ්‍යක්‍ෂ කර්නල් බුවනෙක ගුණරත්න මහතා වෙත වගකීම පැවරීය. තුවක්කුව, උණ්ඩය පසෙකින් තැබූ රණවිරුවෝ කැත්ත, උදැල්ල, නඟුල ගෙන කන්දකාඩු පොළොව සමඟ පොරබදමින් ගොවිපොළ යළි සරුසාර ලෙස අස්වද්දන්න පටන් ගත්හ.අක්කර 300ක වී ගොවිතැනත්, අක්කර සියයක එළවළුත්, අක්කර සියයක පලතුරු ද වගාකර අස්වැන්න නෙළීමට රණවිරවෝ සමත්ව සිටිති. මීට අමතරව කිරි ගවයන් හා එළුවන් ද මෙම ගොවිපොළෙහි ඇති කෙරේ. එක් කිරි ගවයකුගෙන් දිනකට කිරි ලීටර් 60ක් ගැනීමට හැකිව තිබේ. මුදවපු කිරි හා දියර කිරි විකිණීමෙන් ආදායමක් ලබන්නට ද මෙම පිරිස සමත්ව සිටිති. ඉදිරියේදී කිරි ගවයන් දස දහසකින් සමන්විත ශීතාගාරයක් මෙම ගොවිපොළේ ස්ථාපිත කිරීමට සැලසුම් සකස් කර ඇති බව බුවනෙක ගුණරත්න මහතා පැවැසීය.මෙම ඉලක්ක සාර්ථක වුවහොත් වසර දෙකක් ඉක්මවීමට පෙර සමස්ත රටටම අවශ්‍ය දියර කිරි ලබාදීමේ හැකියාව පවතින බව ඒ මහතා පැවසුවේය. දැනට පවතින අක්කර ප්‍රමාණය වැඩිකර වගා කිරීමටත්, එළුවන් සහ ගවයන් ප්‍රමාණය වැඩි කිරීමටත් කටයුතු යොදා ඇත. ඇල්ල කන්තලේ ගොවිපොළේ ද ගොවිතැන් කිරීමටත්, එළවළු හා පලතුරු භෝග නිෂ්පාදනය කිරීමටත් පියවර ගෙන ඇති බව කර්නල්වරයා පැවසීය.දෙහිඅත්තකණ්ඩිය ප්‍රදේශයේ ජනතාවගෙන් ද රජයේ මිල ගණන්වලට හා ප්‍රමිතියට අනුකූලව වී මිලදී ගැනීමට ද හමුදාව විසින් ආරම්භ කර තිබේ.මේ වන විට වී කිලෝ ග්‍රෑම් 150000ක් පමණ මිලදී ගෙන ඇති අතර එය සහල් කර නැඟෙනහිර පළාතේ යුද හමුදා කඳවුරුවල සහල් අවශ්‍යතාව සපුරා ගැනීමට කටයුතු යොදා ඇත. දැනට වසා දමා තිබෙන ඉඟිනියාගල රජයේ සහල් මෝල යුද හමුදාව වෙත පවරාගෙන සහල් සැපයීම ඉලක්ක කරගෙන ඇති බව බ්‍රිගේඩියර් රවි මායාදුන්න මහතා පැවැසීය. මෙම කාර්යයන්ට අමතරව නැඟෙනහිර පළාතේ කෘෂි කර්මාන්තය නංවාලීම සඳහා රණවිරුවෝ විශාල කාර්යභාරයක යෙදී සිටිති. කර්කෂ පරිසරය වෙනුවට නිල්ල පිරුණු හෙටක් අනාගතයේදී නැඟෙනහිරෙන් දැකගත හැකිවනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=n120702_br3</link>
    <topic>2013 දැයට කිරුළට කෝටි 1653ක්</topic>
    <author>මහින්ද අලුත්ගෙදර</author>
    <content>(2012-07-02 11:05) ලබන වසරේදී පැවැත්වෙන දැයට කිරුළ - 2013 සංවර්ධන ප්‍රදර්ශනයට සමඟාමීව ඒ ඒ ප්‍රදේශයන්හි සංවර්ධනය වෙනුවෙන් රුපියල් මිලියන 16,528 ක (රුපියල් කෝටි 1653) මුදලක් වෙන් කිරීමට රජය පියවර ගෙන ඇත.ජාතික නිදහස් සැමරුමට සමගාමිව පවත්වන දැයට කිරුළ 2013 වැඩසටහන යටතේ පොලොන්නරුව, මඩකළපුව, ති‍්‍රකුණාමලය හා අම්පාර යන දිස්ති‍්‍රක්කයන් සංවර්ධනය කිරීමට සැළසුම් කර තිබෙන අතර ඒ මඟින් එම ප්‍රදේශයන්හි විශාල දියුණුවක් ඇතිවන බව ජනාධිපති ජ්‍යෙෂ්ඨ උපදේශක හා ආර්ථික සංවර්ධන ඇමැති බැසිල් රාජපක්‍ෂ මහතා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=n120702_br2</link>
    <topic>අවි පෙන්වා මගීන්ගේ අභරණ සහ මුදල්කොල්ලකෑ සැකකරුවකු වසර 20ක් හිරේ</topic>
    <author>පානදුර සමූහ කපිල සෝමරත්න</author>
    <content>(2012-07-02 11:01) වාද්දුව ගාලු පාරේ ගමන් කළ සුඛෝපභෝගී බස් රථයක් නවතා අවි පෙන්වා මගීන්ගේ රන් අභරණ සහ මුදල් කොල්ල කෑම සම්බන්ධ චෝදනා පහකට වරද පිළිගත් විත්තිකරුවකුට බරපතළ සිර දඬුවම් සහ දඩ පානදුර පළාත්බද මහාධිකරණ විනිසුරු කුසලා සරෝජනී වීරවර්ධන මහත්මිය නියම කළාය.එක් චෝදනාවකට බරපතළ වැඩ ඇතිව අවුරුදු හතර බැගින් අවුරුදු විස්සක සිර දඬුවමක්ද රුපියල් විසිපන්දහසක දඩයක්ද නියම කෙරිණි.නඩුව කැඳවු විට විත්තිකරු චෝදනා පහටම වරදකරු බව අධිකරණයට කියා සිටියේය.මේ දඬුවම් නියම වූයේ අගුරුගොඩ පදිංචි එක්දරු පියකුටය.කොල්ලකෑම සිදුවී ඇත්තේ වර්ෂ 2007 නොවැම්බර් 20 වැනිදා වාද්දුව ප්‍රදේශයේදීය. රුපියල් 85000 ක් වටිනා ආභරණ සහ මුදල් විත්තිකරු කොල්ල කා ඇති බව පිළිගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=n120702_br1</link>
    <topic>පාණදුර අධිකරණය අසල මත් කුඩු විකුණුකාන්තාවක් සහ තරුණයකු අත්අඩංගුවට</topic>
    <author>පාණදුර සමූහ කපිල සෝමරත්න</author>
    <content>(2012-07-02 10:55) පාණදුර අධිකරණ සංකීර්ණය අසල මහ පාරේ හෙරොයින් මත්කුඩු අලෙවි කරමින් සිටි මැදිවියේ කාන්තාවක් සහ තරුණයකු ද පින්වත්ත පොලිස් මුරපොළේ ස්ථානාධිපති සුරංග රණවීර මහතා විසින් අත්අඩංගුවට ගන්නා ලදී.කාන්තාව ළඟ ග්‍රෑම් දෙකක් බරැති හෙරොයින් මත්කුඩු පැකට් සියයක් තිබුණ අතර තරුණයා ළඟ මිලිග්‍රෑම් සියයක් බරැති හෙරොයින් මත්කුඩු පැකට් 10 ක් තිබිණි.මොරටුවේ පදිංචි ලොකුලියනආරච්චිගේ ලක්මාලි සහ නාමල් පුෂ්පකුමාර යන දෙදෙනා මහේස්ත්‍රාත්වරයා විසින් ලබන මස 10 දක්වා රක්ෂිත බන්ධනාගාර ගත කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=n12070211</link>
    <topic>හිසක් කඩාගෙන ජිප් චැසිය විසිවෙයි</topic>
    <author>රක්ෂණ ශ්‍රියන්ත සහ පණ්ඩුක සමරසේකර</author>
    <content>කොච්චිකඩේ පොලිස් වසමට අයත් ඕවිටිවත්ත ප්‍රදේශයේ ඊයේ (1) පැවැති ජීප් රථ ධාවන තරගයකදී ඇතිවූ හදිසි අනතුරකින් නරඹන්නන් දෙදෙනකු මරණයට පත්වූ අතර බරපතළ තුවාල ලැබූ අයෙකු රෝහල් ගත කෙරිණි.මේ අනතුරින් මියගොස් ඇත්තේ පාණදුරේ පදිංචි හේවගේ ඉරේෂ් එරංග පෙරේරා (22) සහ අනුරුද්ධ නමැති දෙදෙනෙකි.කාර්මික දෝෂයක් හේතුවෙන් ධාවනය ඇනහිටි ජීප් රථයක් දොඹකර ආධාරයෙන් ඉවත් කිරීමට යාමේ දී ජීප් රථයේ චැසිය ගැළවී විසිවී ඇති අතර එය ජංගම දුරකතනයෙන් රූගත කරමින් සිටි එක් නරඹන්නකුගේ හිසෙහි වැදී හිසෙන් කොටසක් ගැලවී ගොස් එතැනම මියගොස් ඇති බව ද, තවත් නරඹන්නන් දෙදෙනකුගේ බෙල්ලේ සහ උදරයේ වැදීමෙන් ඔවුන් බරපතළ තත්ත්වයෙන් රෝහල් ගත කර ඇති අතර රෝහල් ගත කිරීමෙන් පසුව තවත් අයකු මියගොස් ඇති බවද පොලිස් මාධ්‍ය ප්‍රකාශක කාර්යාලය කියයි.දැඩි අවදානම් සහ අනතුරු සහිත මේ ධාවන තරගය සඳහා තරගකරුවන් 40ක් සහභාගී වී ඇති අතර එයින් හත්දෙනෙක් කාන්තාවෝ වෙති.නොයෙක් බාධක සහිත ධාවන පථයේ එක් වටයක් ගමන් කිරීම සඳහා තරගකරුවකුට උපරිම වශයෙන් විනාඩි 20 ලබා දෙන අතර එයට වැඩි කාලයක් ලබා ගන්නා තරගකරුවන් ජීප් රථය ද සමඟ තරගයෙන් ඉවත් කිරීම තරග කොන්දේසියකි. මෙම කොන්දේසියට අනුව ජීප් රථයක් ඉවත් කිරීමට යෑමේ දී මෙම අනතුර සිදුවී තිබේ.මීගමු පොලිසිය වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=n1207022</link>
    <topic>ශ්‍රීලනිප අපේක්ෂකයන් තේරීම 6 වැනිදා</topic>
    <author>ධනුෂ්ක ගොඩකුඹුර</author>
    <content>උතුරු මැද, සබරගමුව සහ නැඟෙනහිර පළාත් සභා මැතිවරණ වෙනුවෙන් ශ්‍රී ලංකා නිදහස් පක්ෂයේ අපේක්ෂකයන් තෝරා ගැනීමේ සම්මුඛ පරීක්ෂණ මෙමස 06 වැනිදා කොළඹ මහවැලි කේන්ද්‍රයේදී පැවැත්වේ.අපේක්ෂකයන් තෝරා ගැනීම සඳහා අනුර ප්‍රියදර්ශන යාපා, ඩබ්ලිව්. ඩී. ජේ සෙනවිරත්න, නිමල් සිරිපාල ද සිල්වා ඇමැතිවරුන‍්ගේ ප්‍රධානත්වයෙන් නාමයෝජනා කමිටු තුනක් ද පත් කර තිබේ.අනුර ප්‍රියදර්ශන යාපා ඇමැතිවරයා නැගෙනහිරටත් ඩබ්ලිව්. ඩී . ජේ. සෙනවිරත්න මහතා උතුරු මැදටත්, නිමල් සිරිපාල ද සිල්වා ඇමැතිවරයා සබරගමුවටත් පත් කර තිබේ.හිටපු ප්‍රධාන ඇමැතිවරුන්, පළාත් ඇමැතිවරුන් ඇතුළු  මැතිවරණයට තරග කිරීමට බලාපොරොත්තු වන සියලු අපේක්ෂකයන් මෙම සම්මුඛ පරීක්ෂණවලට සහභාගී වීම අනිවාර්ය‍ බව පක්ෂයේ මහලේකම් ඇමැති මෛත්‍රීපාල සිරිසේන මහතා පවසයි.උතුරු මැද, සබරගමුව හා නැගෙනහිර පළාත් සභා පසුගිය සතියේ විසුරුවා හරින ලද අතර ඒවායේ මැතිවරණ සැප්තැම්බර් මුල පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=n1207023</link>
    <topic>ජී.එස්.පී බදු සහනය ශ්‍රී ලංකාවට අඛණ්ඩවම</topic>
    <author>මහින්ද අලුත්ගෙදර</author>
    <content>ජී.එස්.පී තීරුබදු සහනය අඛණ්ඩව ශ්‍රී ලංකාවට ලබාදීමට ඇමෙරිකා එක්සත් ජනපදය තීරණය කර ඇත.කම්කරු අයිතිවාසිකම් ආරක්ෂා කිරීම සහ කම්කරු සුබසාධනය වෙනුවෙන් ශ්‍රී ලංකාව කැපී පෙනෙන පියවර රැසක් ගෙන තිබීම හේතුවෙන් මේ සහනය ශ්‍රී ලංකාව වෙත පිරිනැමීමට තීරණය කර තිබෙන බව අමෙරිකා එක්සත් ජනපදයේ ශ්‍රී ලංකා තානාපති ජාලිය වික්‍රමසූරිය මහතා පවසයි.පසුගිය වසර කිහිපයේදී ශ්‍රී ලංකාවේ කම්කරු අයිතීන් ආරක්ෂා කිරීම සහ කම්කරු සුබසාධනය පිළිබඳ විශේෂ අවධානය යොමු කරමින් ප්‍රගතිශීලී පියවර රැසක් ගෙන ති‍බෙන අතර ඒ නිසාම ශ්‍රී ලංකාවේ කම්කරු සුබසාධනය හා කම්කරු අයිතිවාසිකම් සමාලෝචනය කිරීමෙන් අනතුරුව මේ සහනය ශ්‍රී ලංකාවට අඛණ්ඩවම ලබාදීමට ඇමෙරිකානු කම්කරු අයිතිවාසිකම් පිළිබඳ ජී.එස්.පී කමිටුව තීරණය කර ඇත.කම්කරු අයිතීන් ආරක්ෂා කිරීම වෙනුවෙන් ශ්‍රී ලංකා රජය කැපී පෙනෙන කාර්යභාරයක් ඉටුකර තිබෙන බවද ඇමෙරිකා එක්සත් ජනපද වාණිජ කටයුතු පිළිබඳ තානාපති රොන් කිර්කි මහතා ප්‍රකාශ කළ බව ඇමෙරිකා එක්සත් ජනපදයේ ශ්‍රී ලංකා තානාපති කාර්යාලය ප්‍රකාශ කරයි.මේ තීරුබදු සහනය යටතේ ලොව පුරා රටවල් 128 කින් භාණ්ඩ 4800 ක් පමණ ඇමෙරිකා එක්සත් ජනපදය ආනයනය කරන බවද එම සහනය ශ්‍රී ලංකාවට ලැබීමත් සමඟ අපනයන වෙළෙඳාම වැඩි දියුණු වීමට ඉවහල් වන බවද තානාපති ජාලිය වික්‍රමසූරිය මහතා සඳහන් කරයි.විශේෂයෙන් කම්කරු අයිතීන් උල්ලංඝනය වීමේ අවස්ථා විමර්ශනය කිරීම, නිදහස් වෙළඳ කලාපවල වෘත්තීය සමිති මධ්‍යස්ථාන පිහිටුවීම සහ කම්කරු අයිතීන් උල්ලංඝනය කිරිමේ අවස්ථාවලදී පනවන දඩ මුදල් ඉහළ නැංවීම ශ‍්‍රී ලංකාව මෙලෙස කම්කරු අයිතීන් සම්බන්ධයෙන් ලබා ඇති ප‍්‍රගතියට ඇතුළත් බවද ඇමෙරිකා එක්සත් ජනපදය පවසයි. ශ්‍රී ලංකාවෙන් ඇමෙරිකා එක්සත් ජනපදයට කළ අපනයන පසුගිය 2011 වසරේදී සියයට 22 කින් වර්ධනය වී තිබෙන අතර එහි මූල්‍ය වටිනාකම ඇමෙරිකානු ඩොලර් බිලියන 21ක් (රුපියල් කෝටි 27300) බව ඇමෙරිකා එක්සත් ජනපදයේ ශ්‍රී ලංකා තානාපති කාර්යාලය අවධාරණය කරයි. ඊට අමතරව මේ වසරේ පළමු මාස තුන ඇතුළත ශ්‍රී ලංකාවෙන් ඇමෙරිකාවට අපනයනය කර තිබෙන භාණ්ඩ ප්‍රමාණය පසුගිය වසරේ මුල් මාස තුනට සාපේක්ෂව සියයට 30 කින් වර්ධනය වී තිබේ.ජී.එස්.පී තීරුබදු සහනය ශ්‍රී ලංකාවට අඛණ්ඩව ලබාදීමට තීරණය කිරීමත් සමඟ ශ්‍රී ලංකාව සහ ඇමෙරිකා එක්සත් ජනපදය අතර තිබෙන වෙළෙඳ සබඳතා වැඩිදියුණු වන බවද ශ්‍රී ලංකා තානාපති ජාලිය වික්‍රමසූරිය මහතා කියාසිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=n12070212</link>
    <topic>තංගල්ලේ දැරියක අපහරණය:14ක් රිමාන්ඩ් 3ක් ලුහුබඳී</topic>
    <author>පණ්ඩුක සමරසේකර සහ ලුනම සමූහ සනත් ගමගේ</author>
    <content>තංගල්ල ප්‍රදේ්ශයේ 13 හැවිරිදි දැරියක අපහරණය කිරීමේ සිද්ධියට සම්බන්ධ සියලු දෙනා වහාම අත්අඩංගුවට ගැනීමට ක්‍රියා කරන බව හම්බන්තොට දිසාව බාර නියෝජ්‍ය පොලිස්පති ඩී. ඊ. වීදිසිංහ මහතා පවසයි.සිද්ධිය සම්බන්ධයෙන් තංගල්ල ළමා හා කාන්තා කාර්යාංශයේ නිලධාරීන් හා පොලිසිය එක්ව කළ පරීක්‍ෂණවලින් මේ වන විට 14 දෙනකු සැකපිට අත්අඩංගුවට ගෙන මෙම 10 දින දක්වා රක්ෂිත බන්ධනාගාර ගත කර ඇති බවද නියෝජ්‍ය පොලිස්පතිවරයා පවසයි. මේ සිද්ධියෙන් පසු තංගල්ල ප්‍රදේ්ශයේ හෝටල් 3ක් දැනට සීල් තබා ඇති බවත්, තවත් සැකකරුවන් තිදෙනකු අත්අඩංගුවට ගැනීමට විශේෂ පොලිස් කණ්ඩායම් යොදවා ඇති බවත් නියෝජ්‍ය පොලිස්පතිවරයා පවසයි.අපයෝජනයට ලක්වූ දැරියගෙන් මේ වන විට විශේෂ ප්‍රකාශයක් ලබාගෙන ඇති බවත් පරීක්ෂණ කටයුතු ඒ ඔස්සේ පුළුල් කරන බවත් වීදිසිංහ මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=n1207024</link>
    <topic>සිසු සිසුවියන් 15000ක් එක්වන පෙරහර හෙටයි</topic>
    <author>සුභාෂිනී සේනානායක</author>
    <content>ජාතික සමඟිය ආගමික සහජීවනය සංකේතවත් කරමින් පැවැත්වෙන ලොව විශාලතම සිසු පෙරහැර හෙට (03) කොළඹ මහානාම විදුහල අසලින් ආරම්භ කෙරේ.2600 වන සම්බුද්ධත්ව ජයන්තිය වෙනුවෙන් සිසු සිසුවියන් සහභාගී කරවීමේ අරමුණින් අධ්‍යාපන අමාත්‍යංශය ආරම්භ කළ වැඩසටහනකි.සියලු ජන වර්ගවලට අයත් සිසු සිසුවියත්15000ක් පමණ සේ පෙරහරට සහභාගී වන බව අධ්‍යාපන අමාත්‍යංශයේ උසස් නිලධාරියෙක් දිනමිණට ප්‍රකාශ කළේය. ලංකාවේ සියලු දිස්ත්‍රික්ක නියෝජනය කරමින් මේ ඇසළ පෙරහර සඳහා පාසල් සිසුන් සහභාගී වන අතර නර්තන විෂය භාර ආචාර්යවරු, පාසල් බාලදක්ෂ කණ්ඩායම්, ශාන්ත ජෝන් ගිලන්රථ සේවා ඒකකවල සිසුහු මේ සඳහා සහභාගි වෙති.මේ පෙරහරේ සුවිශේෂීත්වය වන්නේ උතුරේ දෙමළ පාසල්වල සිසුන්ගේ සහ මුස්ලිම් පාසල්වල සිසුන්ගේ නර්තන අංගයන් පෙරහැරේ දක්නට ලැබීමය.සියලු ජන වර්ගවලට අයත් සිසුන් සහභාගී වන මේ පෙරහරේ සිසුන් ඉදිරිපත් කරන නර්තන දක්ෂතා මෙන්ම අලි ඇතුන්, කුඩ සේසත් ධජ පතාක දර්ශනය කෙරෙන අතර සිසුන් ගේ දක්ෂතා නැරඹීමට මාර්ගය දෙපසට එක්වන මෙන් පෙරහර සංවිධායක කමිටුව ඉල්ලා සිටී.පෙරහැර කොළඹ මහානාම විදුහලින් සවස 3.00 ට ආරම්භ කෙරෙන අතර ලිබර්ටි වටරවුම ඔස්සේ ගංගාරාම විහාරස්ථානයට ළගාවේ.ගංගාරම විහාරස්ථානයට පෙරහැර ළගාවීමෙන් අනතුරුව ධම්මචක්ක්ප්පවත්තන සූත්‍රය දේශනා කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=n1207025</link>
    <topic>නියඟයෙන් වගා හානිවූවන්ට වන්දි</topic>
    <author>උදුලා පීරිස්</author>
    <content>දැඩි නියගයෙන් පීඩාවටපත් වගා හානි වෙනුවෙන් වන්දි ලබාදීමට රජය කටයුතු යොදා ඇතැයි ආපදා කළමනාකරණ ඇමැති මහින්ද අමරවීර මහතා පැවසීය.අම්පාර, කුරුණෑගල, නුවර එළිය, මහනුවර,කෑගල්ල, යාපනය, කිළිනොච්චිය, මඩකලපුව, පොලොන්නරුව, අනුරාධපුරය, මන්නාරම, මොනරාගල හා පුත්තලම යන දිස්ත්‍රික්ක සදහා මේවන විට දැඩි නියගයක් පවතින බැවින් වගා හානි පිළිබඳ තක්සේරු කිරීමෙන් අනතුරුව වන්දි මුදල් ගෙවීමට තීරණය කර ඇතැයිද ඇමැතිවරයා කීය.එම ප්‍රදේශවල පානීය ජල අවශ්‍යතාව සපුරාලීම සදහා රජය රුපියල් ලක්ෂ දෙසිය දහ අටක් (218) ලබාදී ඇතැයිද කී ඇමැතිවරයා අවශ්‍ය තරම් මුදල් ආධාර ලබාදීම දිස්ත්‍රික් ලේකම්වරුන් හරහා ලබා දීමට තීරනයකර ඇති බවද ඇමැතිවරයා කියා සිටියේය.නියං තත්වය ඇතැම් දේශපාලඥයන් වෙනත් වාසි ප්‍රයෝජනයට ගෙන කටයුතු කරන බවද එහෙත් ගොවි ජනතාව රැවටීමට ඔවුන්ට නොහැකි බවද ඇමැතිවරයා ‍පසුගියදා අමාත්‍යාංශයේ පැවති මාධ්‍ය හමුවකදී කියා සිටියේය.ි .</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=n1207026</link>
    <topic>වවුනියා රැඳවියන් අත ජංගම දුරකතන 55ක්-මුදල් රැසක්</topic>
    <author>බුද්ධිකා ඉඹුලාන සහ සුභාෂිනි සේනානායක වවුනියාව උතුර බන්දුල සෙනෙවිරත්න</author>
    <content>වවුනියාවේ රිමාන්ඩ් බන්ධනාගාරයේ සිටි රැඳවියන් සතුව ජංගම දුරකතන සහ මුදල් විශාල ප්‍රමාණයක් තිබුණේ කෙසේ ද යන්න පිළිබඳ විශේෂ පරීක්‍ෂණයක් අරඹන ලෙස පුනරුත්ථාපන හා බන්ධනාගාර ප්‍රතිසංස්කරණ ඇමති චන්ද්‍රසිරි ගජධීර මහතා බන්ධනාගාර නිලධාරීන්ට උපදෙස් ලබා දී තිබේ.මේ මුදල් නෝට්ටු හා ජංගම දුරකතන තබාගෙන ඇත්තේ කිසියම් සංවිධානාත්මක ජාවාරමකට ද යන්න පිළිබඳ බන්ධනාගාර බුද්ධි අංශ නිලධාරීන් මේ වන විට පරීක්‍ෂණ අරඹා තිබේ.බන්ධනාගාරය තුළ ඇතිව තිබූ අර්බූදකාරී තත්ත්වය නිමා කිරීමෙන් පසු පෙරේදා (30) පෙරවරුවේ වවුනියාව මූලස්ථාන පොලිසිය මගින් බන්ධනාගාර සිර මැදිරි ඇතුළු භූමිය පරීක්‍ෂා කිරීමේ මෙහෙයුමක් ආරම්භ කරන ලදී. මේ පරීක්ෂණවලට පොලිස් විශේෂ කාර්ය බළකාය සහ බන්ධනාගාර නිලධාරීහු ද සහභාගි වූහ.පැය 04 ක් පුරා සිදු කළ සෝදිසි කිරීමේ දී බන්ධනාගාර රැඳවියන් සිරමැදිරි තුළ, ඒ ආශි‍්‍රතව තැනින් තැන සඟවා තිබූ විවිධ මාදිලියේ ජංගම දුරකථන 55 ක්, හෙරොයින් බහාලු සුර 03 ක්, (ආරක්‍ෂාව හෝ අපල උපද්‍රව සඳහා පලඳීන), ගංජා පැකට් 06, දුරකථන චාජර්, මුදල් රුපියල් 23,000/= ක්, සතියකට පමණ ප්‍රමාණවත් වියලි ආහාර ද්‍රව්‍ය සහ යකඩ පොළු මුගුරු විශාල ප්‍රමාණයක් මෙහි දී සොයාගෙන ඇත.අත්අඩංගුවට පත්වූ ජංගම දුරකථන පිළිබඳ පොලිසියේ විශේෂ අවධානය යොමුවී ඇති අතර රැඳවියන් මේ දුරකථන භාවිතා කර සම්බන්ධතා පැවැත්වූ කතා බහ කළ බාහිර පුද්ගලයන් පිළිබඳ අවධානය යොමු කරන බව ද මූලස්ථාන පොලිස් පරීක්‍ෂක එරික් පෙරේරා මහතා පවසයි.ඊට අමතරව සිර මැදිරියක නොතිබිය යුතු මේ සියලු භාණ්ඩ සිරකරුවන් වෙතට පත්වූ ආකාරය පිළිබඳ පරීක්‍ෂණ වලදී විශේෂ අවධානය යොමු කරන බව පවසන වවුනියාව ජ්‍යෙෂ්ඨ පොලිස් අධිකාරී හේමන්ත අධිකාරී මහතා රැඳවියන් ප්‍රචණ්ඩකාරී ලෙස හැසිරීමට මෙන්ම අනිසි ක්‍රියා මාර්ග වලට පෙළඹවීමට සිර මැදිරි තුළට නීති විරෝධී දේ ඇතුළුවීම හේතුවී ඇතැයි ද පවසයි.වවුනියාව ජ්‍යෙෂ්ඨ පොලිස් අධිකාරිවරයාගේ උපදෙස් පරිදි මූලස්ථාන පොලිස් පරීක්‍ෂක එරික් පෙරේරා මහතාගේ මෙහෙයවීම යටතේ සෝදිසි කිරීම් කටයුතු පෙරේදා (30) පෙ. ව. 9.30 සිට ප. ව. 1.30 පමණ දක්වා සිදු විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=n1207027</link>
    <topic>ඉහළ කොත්මලේ බලාගාරයෙන් දැන් මෙ.වොට් 150ක විදුලිබලය</topic>
    <author>ගම්පෙ‍ාළ සමූහ එස් එන් ගොඩමුන්න</author>
    <content>ඉහළ කොත්මලේ ජල විදුලි බලාගාරය මගින් මෙගාවොට් 150 ක ධාරිතාවක් විදුලිබල පද්ධතියට එක්කිරීම පෙරේදා (30) සම්පූර්ණ කළේ ය.පසුගිය මාර්තු මස මෙගාවොට් 75ක ධාරිතාවක් ජාතික විදුලි බල පද්ධතියට එක් කළ අතර එහි දෙවන අදියර යටතේ කොත්මලේ ජල විදුලි බලාගාරය පෙරේදා තවත් මෙගාවොට් 75 ක ධාරිතාවක් ජාතික විදුලි බල පද්ධතියට එක් කරමින් සිය ඉලක්කය සපුරා ගන්නා ලදී.ව්‍යාපෘති අධ්‍යක්‍ෂ හා අතිරේක සාමාන්‍යාධිකාරී (ව්‍යාපෘති) ශවේන්ද්‍රනාත් ප්‍රනාන්දු මහතා ඉහළ කොත්මලේ දෙවන අදියර විවෘත කරයි.  .</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=n1207028</link>
    <topic>ඉන්දියාවෙන් මත්කුඩු ගෙන ආබෝට්ටුව මන්නාරම් මුහුදේදී දැලේ</topic>
    <author>බණ්ඩාරගම - විමල් එස්. ජයසිංහ</author>
    <content>ශ්‍රී ලංකා නාවික හමුදාව පෙරේදා (30) රාත්‍රි මන්නාරම දකුණු ප්‍රදේශයේ මහ මුහුදේදී ඉන්දියාවේ සිට බෝට්ටුවකින් රැගෙන එමින් තිබූ මත්කුඩු කිලෝ පහකට අධික ප්‍රමාණයක් ඉන්දියා ජාතිකයින් සිව් දෙනෙකු සමඟ අත්අඩංගුවට ගෙන ඇත.ඉන්දියාවේ රාමේස්වරම් සිට රැගෙන එන ලද මේ මත්කුඩු කුඩා බෝතල් වශයෙන් පෙට්ටි වල බහා එම පෙට්ටි මලු තිස් දෙකක් අසුරා තිබී ඇත. මත්ද්‍රව්‍ය තොගය සැකකරුවන් දෙදෙනාද සමඟ වැඩිදුර පරීක්ෂණ සඳහා නාවික හමුදාව මගින් කල්පිටිය පොලිසියට බාර දී ඇත.ශ්‍රී විජය ලක්‍ෂමි නිෂ්පාදන චෙන්නායි යනුවෙන් සඳහන් ග්‍රෑම් දහය බැගින් මත්කුඩු අඩංගු බෝතල් පනස්හය දහසක් තිබූ බව පොලිසිය කියයි. කල්පිටිය පොලිසියේ ස්ථානාධිපති පොලිස් පරීක්‍ෂක ඇල්ප්‍රඩ් හෙට්ටිආරච්චි මහතාගේ උපදෙස් මත පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=n1207029</link>
    <topic>766කගෙන් විසි නවලක්ෂයකදඩ මුදල්</topic>
    <author>සන්ධ්‍යා කරුණාරත්න</author>
    <content>මදුරු කීටයන් බෝ වන ස්ථාන පවත්වාගෙන ගිය පුද්ගලයන් 766 දෙනකුට එරෙහිව නඩු දමා පසුගිය දින පහක කාලය ඇතුළත රුපියල් ‍විසි අට ලක්ෂ අනූඅටදහසක (2,898,000) මුදලක් දඩ වශයෙන් අය කර ගත් බව ශ්‍රී ලංකා මහජන සෞඛ්‍ය පරීක්ෂකවරුන‍්ගේ සංගමය පවසයි.ඩෙංගු මාසයට සමගාමීව ස්ථාන එක්ලක්ෂ තිස්තුන්දහස් හාරසිය හයක් (133,406) පරීක්ෂා කළ බවත් ඉන් මදුරුවන් බෝ විය හැකි ස්ථාන 6218ක් පැවැති බවත් එම සංගමයේ ලේකම් සෙනරත් බණ්ඩාර මහතා ප්‍රකාශ කළේය.රට පුරා මහජන සෞඛ්‍ය පරීක්ෂකවරුන් මඟින් පසුගිය 25 වැනිදා සිට 29 වැනිදා දක්වා සිදු කළ වැටලීම්වලින් මේ දඩ මුදල් ප්‍රමාණය අය කර ගෙන තිබේ. මදුරුවන් බෝ වන ස්ථාන පවත්වා ගෙන ගිය පුද්ගලයන්ට අවවාද කර එම ස්ථාන ඉවත් නොකළහොත් ඉදිරි සති දෙක තුළදී ඔවුන්ට ‍එරෙහිව නඩු පවරන බවට දැනුවත් කළ බව ද හෙතෙම කීය.වැඩිපුරම මදුරුවන් බෝ වන දිස්ත්‍රික්ක ලෙස කළුතර, ගම්පහ, කොළඹ නම් කළ හැකි බව ද ඩෙංගු මාසය පුරාම බෝ වන ස්ථාන පරීක්ෂා කර එම ස්ථාන ඉවත් කිරීම කෙරෙහි වැඩි අවධානයක් යොමු කරන බව ද ඒ මහතා පැවැසුවේය.කොන්ක්‍රීට් ස්ලැබ්, මල් පෝච්චි, ගෘහාශ්‍රිත පොකුණු, වැහිපිහිලි, වැසිකිලි පෝච්චි යනාදී ස්ථානවල මදුරුවන් බෝ වන ස්ථාන වැඩිපුර පැවති බව ද ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=n12070210</link>
    <topic>සේරි නැචුරල්ස් ආයතනයෙන් විශ්‍රාමික හමුදා වනිතාවන්ටරූපලාවන්‍ය පුහුණුව</topic>
    <author>චන්ද්‍රිකා පෙරේරා</author>
    <content>ත්‍රිවිධ හමුදා සේවයෙන් විශ්‍රාම ගිය වනිතාවන් සවිබල ගැන්වීමට හා රටේ ආර්ථික ක්‍රියාවලියට දායක කර ගැනීම සඳහා රූපලාවන්‍ය පුහුණුව ලබාදීමට සේරි නැචුරල්ස් ආයතනය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=n12070213</link>
    <topic>ගාල්ලේ පෝද්දල උණුසුම් තත්ත්වයක්</topic>
    <author>මහින්ද අලුත්ගෙදර</author>
    <content>ධර්ම දේශනාවක් සඳහා ගාල්ල, පෝද්දල, කාසිදෙණිය ප්‍රදේශයට වැඩම කළ සිරි සමන්තභද්‍ර (විද්‍යාවේදී පිටදූවේ සිරිදම්ම) හිමියන් ආපසු හරවා යැවීමට එම ප්‍රදේශයේ මහා සඟරුවන හා ප්‍රදේශවාසීන් පියවර ගෙන ඇත.බුදුරජාණන් වහන්සේගේ ධර්මය විනාශ කිරීමට උන් වහන්සේ උත්සාහ දරන බව ප්‍රකාශ කරමින් මෙලෙස ආපසු හරවා යැවීමට පියවර ගෙන තිබෙන අතර විවිධ පුවරු රැගෙන ඒ අවස්ථාවේදී විරෝධතා ව්‍යාපාරයක්ද සංවිධානය කර තිබිණි.එම ධර්ම දේශනාව ඊයේ (01) පස්වරු 4.00ට පැවැත්වීමට නියමිතව තිබූ අතර මේ අවස්ථාවේදී සිරි සමන්තභද්‍ර හිමියන් සමඟ පැමිණි පාර්ශ්වය හා ප්‍රදේශවාසීන් අතර උණුසුම් තත්ත්වයක්ද හටගැණිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=n12070214</link>
    <topic>අපයෝජනය කර ඇළක ගිල්වූ අවු: 7ක දැරියගේ සිරුර සොයාගෙන</topic>
    <author>පණ්ඩුක සමරසේකර</author>
    <content>අපයෝජනයට ලක්කර දියේ ගිල්වා මරා දැමූ වසර 7ක දැරියකගේ මළ සිරුරක් ඊයේ (01) අලුයම කිරුලපන පොලිසිය විසින් සොයාගෙන ඇති බව පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා පවසයි.අතුරුදන් වීමක් සම්බන්ධයෙන් දැරිය ගේ දෙමාපියන් විසින් කිරුලපන පොලිසියට කරන ලද පැමිණිල්ලකට අනුව පරීක්ෂණ පැවැත්වූ පොලිස් නිලධාරීන් විසින් දැරියගේ මළ සිරුර කිරුලපන ප්‍රදේශයේ ඇළක තිබී සොයාගෙන ඇත.සිද්ධිය සම්බන්ධයෙන් දැරියගේ මාමා කෙනෙකු ඇතුළු තවත් අයකු පොලිසිය විසින් අත්අඩංගුවට ගෙන ප්‍රශ්න කරගෙන යන බවද පොලිස් අධිකාරිවරයා දිනමිණ ට පැවසී ය.අවසන් වරට දකින විට සිය මාමා සමඟ දැරිය ගමන් කරනු දුටු තොරතුරකට අනුව පරීක්ෂණ පැවැත්වීමේ දී අත්අඩංගුවට ගත් මාමාගෙන් සියලු කරුණු අනාවරණය කරගෙන ඇති බව පොලිස් මාධ්‍ය ප්‍රකාශකවරයා පැවසීය.සැකකරුවන් අද අධිකරණයට ඉදිරිපත් කිරීමට නියමිත අතර සිද්ධිය සම්බන්ධයෙන් කිරුළපන පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=r1207021</link>
    <topic>මරදන්කඩවල සෙට්ටිකුලම ගමේ නිතර ගැවසෙන වන අලි දෙදෙනකුගෙන් ගම්වැසියන්ට කරදර</topic>
    <author>කැකිරාව සමූහ ආර්. ඒ. අධිකාරි</author>
    <content>මරදන්කඩවල සෙට්ටිකුලම ගම්මානයට වන අලි ජෝඩුවකින් නිතර කරදර ඇතිවන බව එම ගම්වැසියෝ කියති. පසුගිය දිනෙක ඒ ගමේ පදිංචි ආර්. ලෙස්ලි විජේමාන්න මහතාගේ නිවෙසේ කාමර දෙකකට එම වන අලියන්ගෙන් හානි සිදුවී තිබේ.කාමර දෙක කඩා බිඳ දමා එහි තිබූ වී මිටි 26ක් පමණ කා දමා ඇතැයි විජේමාන්න මහතා කීවේය. ඒ අනුව රුපියල් එක්ලක්ෂ පනස්දහසක පමණ පාඩුවක් සිදුවී තිබේ.හෙතෙම මෙසේද කීවේය. වී කාලා පමණක් බේරුණා නම් මදැයි. වත්තේ් වගා කර තිබුණ පොල් වගාවත් විනාශ කරලයි වල් අලි දෙන්නා පිටවී ගොස් තිබෙන්නේ.මා ගොවිතැන් කර ජීවත්වන කෙනෙක්. මෙවර මහ කන්නෙන් ලබා ගත් මුළු අස්වැන්නම වල් අලි ජෝඩුව විනාශ කළා. දැනට දරු පවුල ජීවත් කර ගන්න බැරි තත්ත්වයකටයි මා මුහුණ දී සිටින්නේ.මට මගේ නිවස පිළිසකර කර ගැනීමට මෙන්ම දරු පවුල ජීවත්කර ගැනීම සඳහා වන්දි ආධාර මුදලක් හැකි ඉක්මනින් ලබා දෙන ලෙස බලධාරීන්ගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=r1207022</link>
    <topic>අම්පාරේ වැල්කැටිය වැව වසර ගණනාවකින් පිළිසකර කර නෑ</topic>
    <author>අම්පාර සමූහ රවීන්ද්‍ර මැදගෙදර</author>
    <content>ඉංග්‍රීසි පාලන සමයේ ඉදිකරන ලද අම්පාර තොට්ටම වැල්කැටිය වැව මේ වන විට සම්පූර්ණයෙන්ම තණපඳුරු හා ජලජ ශාකවලින් වැසීගොස් ඇත. වැවේ වේල්ලද කැලෑවෙන් වැසී ගොසිනි.කුඹුරු අක්කර 200කට අධික සංඛ්‍යාවකට යල මහ දෙකන්නයටම දියවර සපයන මේ වැව මෙසේ වල් බිහි වන්නට ඉඩ හැර තිබීම පිළිබඳ ගොවීහු කනගාටුවට පත්වී සිටිති.සුළු වාරියෝජනා ක්‍ර‍්‍රමයක් වන මෙහි පාලනය ගොවිජන සේවා දෙපාර්තමේන්තුව සතු වුවද වසර ගණනාවකින් මේ ජලාශයේ හෝ වේල්ලේ කිසිදු නඩත්තු කටයුත්තක් කර නැත.මේ වේල්ලේ එක් තැනක ජලාශය පැත්තේ සිට කිඹුලන් විසින් බිත්තර දැමීම සඳහා විශාල බෙනයක් හාරා තිබේ. ඒ නිසා කොයි මොහොතක හෝ වැව් බන්ට් එක කැඩී විශාල හානියක් සිදුවීමට ඉඩ ඇතැයිද එම ගොවීහු පෙන්වා දෙති.මේ වැවෙන් කුඹුරුවලට ජලය සැපයෙන ප්‍රධාන ඇළ මාර්ගය නිතර නිතර කැඩී යන ස්ථාන කොන්ක්‍රීට් කර සවිමත් කිරීම සඳහා රුපියල් ලක්ෂ 15ක් වෙන් කර කොන්ත්‍රාත්කරුවකුට දී ඇතත් ඒවා නිසි ප්‍රමිතියට නොකිරීමෙන් කෙටි කලකින්ම ඒවා කැඩී ගොස් ඇති අතර දැනට මේ දිනවල ඇති කුඹුරු ගොයමට ජලය සපයාගැනීමට නොහැකි තත්ත්වයක් උදාවී ඇතැයිද ගොවීහු කියති.පී. ඩී. ඉන්ද්‍රසේන ගොවි මහතා මෙසේ කීය.මට මේ යායේ කුඹුරු අක්. 2 1 / 2 ක් තියෙනවා. 1973 ඉඳලා මේ වැව මේ විදිහමයි. කවදාවත් සුද්ධ කරලා නැහැ. ප්‍රධාන ඇළ මාර්ගය නම් වරින් වර හැදුවා. මෑතකදී රු. ලක්ෂ 15ක් වෙන් වුණා. නමුත් ඔක්කොම හදන්න සල්ලි මදි කියල ඇළේ තුන් පොළක විතර කොන්ක්‍රීට් කරල කානු හැදුවා. නමුත් කැඩිල ගියා. තුන්පාරක් විතර හැදුවා. දැන් මේ කන්නයට වතුර ගන්න බැහැ. නිලධාරීන්ට කිව්වට වැඩක් නැහැ. ගොවියෝ එකතු වෙලා කැඩිල ගිය තැන්වලට පස් දමා බැන්දත් හරි ගියේ නැහැ.ඩී. ඇම්. ප්‍රේමදාස මහතාමේක රජකාලේ හදපු වැවක්. ගල්ඔය සංවර්ධන මණ්ඩලය යටතේ නැවත එක්දහස් නවසිය පනස් ගණන්වල හැදුවා. ඊට පස්සෙම කිසි දෙයක් කළේ නැහැ. පසුගිය කාලයේ ගමනැගුම යටතේ රු. ලක්ෂ 15 ක් ලැබුණා. එම මුදල ගොවි සංවිධානයට දෙන්න කිව්වත් දුන්නේ නැහැ. වෙන පිටස්තර පුද්ගලයකුට දුන්නා. ඔහු එය නිසි ප්‍රමිතියකට කළේ නැහැ. දැන් කුඹුරුවලට වතුර ගන්න විදිහක් නැහැ. ගොවියෝ ගහ මරා ගන්න තත්ත්වයට ඇවිල්ලා.තොට්ටම ගොවි සංවිධානයේ සභාපති රත්නායක මහතාවැල්කැටිය වැවේ ප්‍රධාන ඇළමාර්ගයේ පිළිසකර කිරීමේ රුපියල් ලක්ෂ 15 කොන්ත්‍රාත්තුව අප ගොවි සංවිධානයට ලබා දෙන්න කියල ඉල්ලීමක් කළා.ඒ අනුව එම කොන්ත්‍රාත්තුව අපට දෙන්න ප්‍රාදේශීය ලේකම්තුමිය එකඟ වුණා. සියලු ලියකියවිලි සහ ගිවිසුම් පත්‍ර සකස් කරල අස්සන් කරන්න ගිය වෙලාවේ එය ඉහළින් ලැබුණු නියෝගයක් අනුව වෙනත් අයකුට පවරාදී තිබුණා. ඔවුන් එය නිසි ප්‍රමිතියට සිදු කළේ නැහැ.ඡායාරූපඅම්පාර සමූහ.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=r1207023</link>
    <topic>පිහියකින් ඇන කතක් ඝාතනය කළ විත්තිකරුට පහළොස් වසරක සිර දවම්</topic>
    <author>මීගමුව විශේෂ එච්. ප්‍රනාන්දු</author>
    <content>අනියම් මිනී මැරුමට වරද පිළිගත් විත්තිකරුවකුට මීගමුව පළාත්බද මහාධිකරණ විනිසුරු ශිරාන් ගුණරත්න මහතා බරපතළ වැඩ ඇතිව අවුරුදු 15ක සිර දඬුවමක් නියම කෙළේය.මීගමුව ආඬිඅම්බලම වල්පොළ පදිංචිකරුවකුට මෙසේ සිර දඬුවම් නියම කැරිණි.2008 මැයි මස 25 වැනි දින හෝ ඊට ආසන්න දිනකදී යටියන දී ඩබ්ලිව්. කේ. සීලවතී (65) නැමැතිත්යට පිහියකින් ඇන මරා දමන ලදැයි විත්තිකරු මෙම නඩුවෙන් චෝදනා ලැබ සිටියේය.රජයේ අධිනීතිඥ පද්මාල් වීරසිංහ ද සිල්වා මහතා මෙම නඩුවේ පැමිණිල්ල වෙනුවෙන් පෙනී සිටි අතර නීතිඥ පී. ජනකසිරි සම්පායෝ මහතා විත්තිය වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=r1207024</link>
    <topic>නගරය මැද බෝධියේ පූජාසනය දඩ කොළ ලියන්න භාවිතයට ගෙන</topic>
    <author>හොරණ මධ්‍යම විශේෂ - චන්ද්‍රා ශ්‍රී පෙරේරා</author>
    <content>හොරණ නගර මධ්‍යයේ පිහිටා ඇති බෝධීන් වහන්සේ ඉදිරිපිට ඇති පූජාසනය මත මල් පූජා නොකර වෙනත් කටයුතු සඳහා භාවිතා කරන බව ප්‍රදේශවාසීහු චෝදනා කරති.මෙය බුදු දහමට කරනු ලබන විශාලතම අගෞරවයක් බවද ඔවුහු පවසති. නිතර දෙවේලේ මල් පහන් සුවඳ දුම් හඳුන්කූරු රැගෙන එන නගරයේ සැදැහැවතුන්ට ද තම වතාවත් කර ගැනීමට බාධාවක්වී ඇති බවද පැවසේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=r1207025</link>
    <topic>‘ඩෙංගු වලට අපි බය නෑ’ චිත්‍ර තරගයේ ජයග්‍රාහකයන්ට ත්‍යාග ප්‍රදානය කරයි</topic>
    <author>හෝමාගම විශේෂ ජිනදාස ගමගේ</author>
    <content>ඩෙංගු මදුරු මර්දනය කිරීම ගැන කුඩා ළමයින් දැනුවත් කිරීමෙන් වැඩිහිටියන්ද එම ක්‍රියා පිළිවෙත අනුගමනය කිරීමට පෙළඹෙනවා යැයි හෝමාගම සහකාර අධ්‍යාපන අධ්‍යක්‍ෂිකා එස්. චන්ද්‍රාවතී මහත්මිය පැවසුවාය.ඒ මහත්මිය එසේ පැවසුවේ ලෝක රතු කුරුස දිනයට සමගාමීව කොළඹ රතු කුරුස සමාජය විසින් මෙහෙයවනු ලැබූ ‘ඩෙංගු වලට අපි බය නෑ’ තේමාව යටතේ හෝමාගම කලාපයේ ප්‍රාථමික අංශයේ සිසුන් අතර චිත්‍ර තරගයක් පවත්වා එහි ත්‍යාග හා සහතික පත්‍ර බෙදා දීමේ උත්සවයේදීය.හෝමාගම මධ්‍ය මහා විද්‍යාලයේ පැවති මෙම චිත්‍ර තරගය සඳහා චිත්‍ර 300ක් පමණ ඉදිරිපත්වී තිබුණු අතර තවදුරටත් අදහස් දැක්වූ සහකාර අධ්‍යක්‍ෂවරිය මෙසේද පැවසුවාය.අද ඩෙංගු මදුරුවාගෙන් මාරාන්තික උණ රෝගය පැතිරී යන බවට පිළිගෙන තිබෙනවා. ඉකුත් යුද්ධයේදී මිය ගිය සංඛ්‍යාවට වඩා වැඩි සංඛ්‍යාවක් මෙම රෝගයෙන් මිය යා හැකි බවට අනුමාන කර තිබෙනවා.එම නිසා යුද්ධයට හා සමානව මෙම මාරාන්තික ඩෙංගු උණ රෝගය මැඩ පැවැත්වීමට ජනතාව හා අදාළ ආයතන උනන්දු විය යුතුයි.ශ්‍රී ලංකා රතු කුරුස සමාජය මෙම ඩෙංගු උවදුරෙහි ඇති භයානක තත්ත්වය තේරුම් ගෙන මෙවැනි වැඩසටහනක් ඉදිරිපත් කිරීම ගැන ප්‍රශංසා කළ යුතුයි.ඩෙංගු මර්දනය ගැන කුඩා ළමයින් අතර මතයක් ගොඩනැගීමට මෙම චිත්‍ර තරගය පැවැත්වීමෙන් සාර්ථක ප්‍රතිඵල ලබාගැනීමට හැකිවේවි.ශ්‍රී ලංකා රතුකුරුස සංවිධානයේ කොළඹ ශාඛාවේ නියෝජිත මාධ්‍යවේදී එස්. පන්නිල මහතාද කතා කළ අතර රතු කුරුස සංවිධානයේ කොළඹ සංවිධායක සී. එම්. සෝමපාල ප්‍රාථමික අංශ භාර අධ්‍යාපන අධ්‍යක්‍ෂිකා මාලනී මල්දෙණිය හෝමාගම මහ විද්‍යාලයේ විදුහල්පතිනි පී. විජේතුංග යන මහත්ම මහත්මීහුද සහභාගි වූහ.ජයග්‍රාහක සිසු සිසුවියන්ට ත්‍යාග හා සහතික පත් ප්‍රදානය කිරීම ආරාධිත අමුත්තන් අතින් සිදු විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=s1207021</link>
    <topic>නාවලපිටිය ජයතිලක ක්‍රීඩාංගණය ජනපති අතින් විවෘත වෙයි</topic>
    <author>ප්‍රින්ස් ගුණසේකර,ජයසිරි මුණසිංහ සමගගග ඉහළ සමූහ,නාවලපිටිය සමූහ, නාවලපිටිය විශේෂ</author>
    <content>ග්‍රාමීය මට්ටමේ ක්‍රීඩාව නගා සිටුවීමේ මහින්ද චින්තන ප්‍රතිපත්තිය අනුව රුපියල් මිලියන 250ක වියදමින් ඉදි කරන ලද නාවලපිටිය ජයතිලක ක්‍රීඩා සංකීර්ණය ජනාධිපති මහින්ද රාජපක්ෂ මහතා අතින් ඊයේ විවෘත විය.ක්‍රීඩා ඇමැති මහින්දානන්ද අලුත්ගමගේ මහතාගේ ආරාධනාවෙන් නාවලපිටියට පැමිණි ජනාධිපතිතුමා අතින් ජයතිලක ක්‍රීඩා සංකීර්ණයේ නවීකරණය කරන ලද ක්‍රීඩාංගණයද, අලුතින්ම ඉදිකරන ලද අංග සම්පූර්ණ ගෘහස්ථ ක්‍රීඩාංගණය හා පිහිනුම් තටාකය විවෘත විය.ක්‍රීඩා 25 ක් සඳහා අවශ්‍ය පහසුකම් මෙම ක්‍රීඩා සංකීර්ණය තුළින් ලබා දීමට අපේක්‍ෂා කෙරෙන අතර මීටර් 400 ක ධාවන පථයක්, මීටර් 200ක පුහුණු ධාවන පථයක්, පාපන්දු සහ රගර් ක්‍රීඩා කළ හැකි ක්‍රීඩාංගණයක් මෙයට ඇතුළත් වේ. ක්‍රීඩා ගණනාවක් පුහුණු විය හැකි නවීන තාක්ෂණය ඇතුලත් අංගසම්පූර්ණ ගෘහස්ථ ක්‍රීඩාංගණයකින්ද සමන්විත බැවින් මෙය මධ්‍යම පළාතේ ක්‍රීඩා කේන්ද්‍රස්ථානය සේ සැලකේ.වසර 1947දී රාජ්‍ය මන්ත්‍රන සභාවට කම්කරු පක්ෂයෙන් තේරී පත්වූ ආර්.ඒ.ජයතිලක මහතා ඉදිකරන ලද මේ ක්‍රීඩාංගණය නාවලපිටිය ප්‍රදේශයේ ඓතිහාසික සටහනක් සේ සලකනු ලබයි.ඉඹුල්පිටිය කදුවලල්ලෙන් වටවූ අලංකාර භූමි භාගයක පිහිටා ඇති ජයතිලක ක්‍රීඩාංගණය අසලින්ම මහවැලි නදිය ගලා බසී.නිශ්ශංක මල්ලව රජු ශ්‍රී පාදස්ථානය වෙත යද්දී එම ගමන් මාර්ගයේ සලකුණක් ලෙස සිටවූ “බෝගසක්“ ක්‍රීඩාංගණයේ එක් පසෙක තවමත් තිබෙන බව නාවලපිටිය වැසියෝ ආඩම්භරයෙන් පෙන්වා දෙති.ක්‍රීඩා අමාත්‍යංශය මගින් රටපුරා පළාත් නවයේ ජාත්‍යන්තර මට්ටමේ ක්‍රීඩා පිටි 9ක් ඉදිකරන අතර ජයතිලක ක්‍රීඩාංගණය මධ්‍යම පළාතට ලැබුණු දායාදයකි.එයට අමතරව ප්‍රාදේශීය ලේකම් කොට්ඨාශ මට්ටමින්ද රටපුරා ක්‍රීඩාංගණ පහසුකම් ඇති කිරීම රජයේ සැලසුම වී තිබේ.ග්‍රාමීය මට්ටමේ සිට ක්‍රීඩා යටිතල පහසුකම් සංවර්ධනය කිරීමෙන් දක්ෂ ක්‍රීඩක ක්‍රීඩිකාවන්ට ජාතික හා ජාත්‍යන්තර මට්ටමේ දොරටු විවර කිරීම ක්‍රීඩා අමාත්‍යංශයේ අරමුණ වී තිබේ.එම පහසුකම් ලබා දීමේදී ජාත්‍යන්තර ප්‍රමිතියකින් හා ඉහළ තාක්ෂණයකින් පළාත් ක්‍රීඩා සංකීර්ණ ජනතා අයිතියට පැවැරීම විශේෂත්වයකි.පළාත් ක්‍රීඩා සංකීර්ණ ඉදිකර ක්‍රීඩාව නැංවීමේ ජාතික සැලැස්මට අනුව, උතුරු පළාතේ කිලිනොච්චි ක්‍රීඩාංගණය, ඌව පළාත් වින්සන්ට් ඩයස් ක්‍රීඩාංගණය හා උතුරු මැද පළාතේ ක්‍රීඩාංගණය ජාත්‍යන්තර ප්‍රමිතියකින් හා ඉහළ තාක්ෂණයකින් මේ වනවිටත් ඉදිකෙරමින් පවතී. “අද දක්ෂතා දක්වන, ජයග්‍රහණය කරන දරුවන්ගෙන් බොහෝ දෙනෙකු ගම් වලින් පැමිණි අය බව පෙනෙනවා.ඒ දක්ෂ ක්‍රීඩක ක්‍රීඩිකාවන්ට තව තවත් ශක්තියක් සැපැයීම අපේ බලාපොරෙත්තුවයි.“ සුභ පැතුම් එක්කළ ජනාධිපති මහින්ද රාජපක්ෂ මහතා පැවැසීය.ක්‍රීඩාංගණය ඉදිකිරීමෙන් අනතුරුව ක්‍රමවත්ව නඩත්තු කිරීමේ වැඩ පිළිවෙලක් සකස් කිරීමේ වැදගත්කම පෙන්වා දුන් ජනාධිපතිතුමා පැවැසූවේ මහින්දානන්ද අලුත්ගමගේ මහතාගේ කැපවීම හා උනන්දුව මත වේගයෙන් දියුණුවන නාවලපිටියට, ජයතිලක ක්‍රීඩා සංකීර්ණය ආලෝකයක් සැපැයූ බවයි. “නාවලපිටිය නගරය අලුතින් ඉදිවුණේ මහින්ද චින්තනය අනුවයි. නාවලපිටියේ මට තවත් කරන්න දෙයක් ඉතිරිව නෑ.කරන්න ඉතිරිවෙලා තිබුණේ මේ වගේ ක්‍රීඩාංගණයක් සෑදීම විතරයි“ නාවලපිටියේ මෙවැනි අන්තර්ජාතික තත්ත්වයේ ක්‍රීඩාංගණ හා අනෙක් සියලු පහසුකම් ඇතිවූයේ ජනාධිපති මහින්ද රාජපක්ෂ මහතාගේ නායකත්වයෙන් හා මග පෙන්වීමෙන් බව ක්‍රීඩා ඇමැති මහින්දානන්ද අලුත්ගමගේ මහතා පැවැසීය.උත්සවය අලංකාර කිරීමට මහනුවර ස්වර්ණමාලී බාලිකාවෝ නර්තනයක් ඉදිරිපත් කළ අතර විවෘත කළ ක්‍රීඩා පිටියේ මුල්ම තරගය ලෙස මහනුවර අප් කන්ට්‍රීස් හා පොලිස් ක්‍රීඩා සමාජය අතර රගර් ගැටුමක් පැවැත්වුණි.ජයතිලක ක්‍රීඩාංගණය විවෘත කිරීමේ උලෙළ නැරැඹීමට හා තරගය නැරැඹීමට 20000ක ප්‍රේක්ෂක් පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=s1207024</link>
    <topic>පළමු තරගයේ ජය පොලිසියට</topic>
    <author/>
    <content>නාවලපිටිය ජයතිලක ක්‍රීඩාංගණය විවෘත කිරීමෙන් අනතුරුව පැවැති පළමු රගර් තරගයෙන් අප් කන්ට්‍රි ලයන්ස් පිල පරදවා පොලිස් ක්‍රීඩා සමාජය ලකුණු 12 -10ක ජයක් අත්විය.තරගයේ පළමු භාගයේදී පොලිස් ක්‍රීඩා සමාජය ලකුණු 6 – 3ක් ලෙස ඉදිරියෙන් සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=s1207022</link>
    <topic>ශ්‍රී ලංකාවේ අනුවණ තීරණයෙන් පාකිස්තානයට දැවැන්ත ඉනිමක්</topic>
    <author>ෆවුස් මො‍හොමඩ්</author>
    <content>කාසියේ වාසිය ලබා තිබියදීත් පළමුව පන්දුවට පහරදීමේ අවස්ථාව පාකිස්තාන පිලට ලබාදීමට ශ්‍රී ලංකා පිලේ නායක ම‍හේල ජයවර්ධන ගත් වැරැදි තීරණය හේතුවෙන් එස්.එස්.සී. පිටියේ පැවැත්වෙන ශ්‍රී ලංකා - පාකිස්තාන දෙවැනි ටෙස්ට් තරගයේ දෙවැනි දිනය වූ ඊයේ (1) අයහපත් කාලගුණය මත පස්වරු 4.15ට තරගය අත්හිටුවන විට සිය පළමු ඉනිම ක්‍රීඩා කරමින් සිටින පාකිස්තානය පළමු ඉනිම සඳහා කඩුලු 4ක් පමණක් දැවී ලකුණු 488ක් රැස් කිරීමට සමත්විය.අයහපත් කාලගුණය හේතුවෙන් ඊයේ දිනයේ වරින් වර තරගයට බ‍ාධා පැමිණි අතර පස්වරු 3.20ට ඇද හැලුණු වර්ෂාව දිගටම පැවැතීම නිසා පස්වරු 4.15ට ඊයේ දිනයේ තරගය නිමා කිරීමට විනිසුරුවරුන් තීරණය කළහ.තරගය නතර කරන විට නායක මිස්බා උල් හක් ලකුණු 29ක් සහ අසාඩ් ෂෆීක් එක් ලකුණක් ලබා නොදැවී කඩුල්ලේ රැඳී සිටියහ.පළමුව පන්දුවට පහර දී වැඩි ලකුණු ප්‍රමාණයක් රැස් කරමින් ප්‍රතිවාදීන්ට දැඩි අභියෝගයක් එල්ල කිරීම තම අරමුණ බැව් තරගය ආරම්භයට පෙර දින පැවැති මාධ්‍ය හමුවේ දී කී ශ්‍රී ලංකා නායකයා කාසියේ වාසිය ලබා තිබියදීත් පන්දුවට පහර දීමේ අවස්ථාව පාකිස්තානයට ලබාදීම මතහේදාත්මක සිදුවීමක් විය.පළමු දිනය අවසානයේ මාධ්‍ය හමුවේ දී ශ්‍රී ලංකා පිලේ පුහුණුකරු ග්‍රෙහැම් ෆෝර්ඩ් කාසියේ වාසිය ලබා සිටියදීත් පළමුව පන්දුවට පහරදීමේ අවස්ථාව පාකිස්තානයට ලබාදීම වැරැදි තීරණයක් බව ප්‍රකාශ කිරීමෙන් ඒ බව වඩාත් තහවුරු විය.ඊයේ දිනයේ තරගය ආරම්භ වනවිට එක් කඩුල්ලක් පමණක් දැවී ලකුණු 334ක් ලබා ප්‍රබල තත්වයක පසුවූ පාකිස්තානයේ දෙවැනි කඩුල්ල ලෙස ලකුණු 196ක් ලබා සිටි ආරම්භක පිතිකරු මොහොමඩ් හෆීස් දිවා ආහාරයට පෙර දවාලීමට රංගන හේරත් සමත්විය. හෆීස් දැවී ගියේ හේරත්ගේ පන්දුවක් කෙලින්ම කඩුල්ලේ වැදීමෙනි. සිය මංගල ද්විත්ව ශතකයට ලකුණු 4ක් අඩුවී සිටි හෆීස් දැවීයනවිට මිනිත්තු 424ක් කඩු‍ල්ලේ රැඳී සිටියේය. ඔහුගේ ඉනිමට හතරේ පහර 20ක් සහ හ‍යේ පහරක් ඇතුලත් විය. ඒ වනවිට හෆීස් සහ අසාර් අලි අතර දෙවැනි කඩුල්ල සඳහා වාර්තාගත සම්බන්ධතාව ලකුණු 287ක් විය.එය දෙරට අතර ටෙස්ට් තරග ඉතිහාසයේ දෙපිලෙන්ම දෙවැනි කඩුල්ලට වාර්තා වූ ‍හොඳම සම්බන්ධතාව ද විය. හෆීස් සහ අසාර් බිඳ දැමුවේ මීට වසර 30කට පෙර 1982 වසරේ ෆයිසලාබාද් නුවර පැවැති ටෙස්ට් තරගයේදී ශ්‍රී ලංකා පිලේ සිදත් වෙත්තමුණි සහ රෝයි ඩයස් විසින් දෙවැනි කඩුල්ලට තබන ලද ලකුණු 217 ක වාර්තාවය.හෆීස්ගේ දැවීයාමෙන් පසු ඕවරයේ (නුවන් ප්‍රදීප්ගේ) දෙවැනි පන්දුවට හතරේ පහරක් එල්ල කරමින් සිය ටෙස්ට් දිවියේ තුන්වැනි ශතකය වාර්තා කිරීමට අසාර් අලි සමත්විය. එය ඔහු විසින් ශ්‍රී ලංකාවට එරෙහිව ලැබූ දෙවැනි ශතකය ද විය.දිවා ආහාරයට මිනිත්තු 10කට පෙර වර්ෂාව පතිත වූ අතර ඒ සමගම දිවා ආහාර විවේකය ද ගැනිණි.දිවා ආහාර විවේකයේ දී ඇද හැලුණු ධාරාණිපාත වර්ෂාව හේතුවෙන් තරගය පැය එකහමාරකට අධික කාලයක් අත්හිටුවීමට විනිසුරුවන්ට සිදුවිය. පස්වරු 1.30 ට පිටිය පරික්ෂා කිරීමෙන් පසු තරගය පස්වරු ‍2.00 ට යළි ආරම්භ කිරීමට විනිසුරුවන් ‍තීරණය කළහ. ඊයේ දිනයට නියමිත ඕවර 90 ඕවර 83ක් දක්වා අඩුකිරීමටත් තේ පානය සඳහා වි‍වේකය පස්වරු 3.40ටත් ලබා ගැනීමට තීරණය විය. ඒ අනුව තරගය සවස 6 දක්වා පවත්වාගෙන යාමට තීරණය කෙරිණි.හෆීස්ගේ දැවීයාමෙන් පසුව අසාර් සමග එක්වූ යූනිස් ඛාන් තුන්වැනි කඩුල්ලට ලකුණු 70ක සම්බන්ධතාවක් ගොඩනැගීමට සමත්විය. පාකිස්තාන ඉනිමේ මුලු ලකුණු සංඛ්‍යාව 435ක් ව තිබියදී යූනිස් ඛාන් හේරත්ගේ පන්දුවකට කඩුල්ල මුවා කිරීමේ වරදට හසුවී ලකුණු 32කට දැවී ගියේය.අයහපත් කාලගුණය හේතුවෙන් තරගය නතර කිරීමට පෙර සුරාජ් රන්දීව් විසින් යවන ලද ඕවරයේ දී විශිෂ්ට පිතිහරඹයක නිරතවෙමින් සිටි අසාර් අලි රිවර්ස් ස්වීප් පහරක් එල්ල කිරීමට ගොස් නුවන් කුලසේකර වෙත පහසු උඩ පන්දුවක් ලබා දී ලකුණු 157කට දැවී ගියේය. මිනිත්තු 458ක් කඩුල‍්ලේ රැඳී සිටි අසාර් සිය අනර්ඝතම ඉනිමට හතරේ පහර 9ක් එල්ල කළේය.තරගයේ පළමු දිනය වූ පෙරේදා කාසියේ වාසිය දිනූ ශ්‍රී ලංකා නායක මහේල ජයවර්ධන පළමුව පන්දුවට පහරදීමේ අවස්ථාව පාකිස්තානයට ලබාදීමෙන් උපරිම ප්‍රයෝජනය ගත් පාකිස්තාන පිතිකරුවන් පළමු දිනයේ සම්පූර්ණ ගෞරව අත්කරගැනීමට සමත්වූහ.ශ්‍රී ලංකා පන්දු යවන්නන්ට කිසිදු අපහසුවකින් තොරව මුහුණදුන් පාකිස්තාන පිතිකරුවන්ගෙන් පළමු දිනයේ දැවීගිය එකම පිතිකරු වූයේ ටවුෆීක් උමාර් පමණි. ඔහු ඇන්ජෙලෝ මැතිව්ස්ගේ පන්දුවකට කඩුලු රකින ප්‍රසන්න ජයවර්ධන අතට උඩපන්දුවක් දී ලකුණු 65කට දැවීයන විට පාකිස්තානයේ මුලු ලකුණු සංඛ්‍යාව 78ක් විය. මිනිත්තු 97ක් කඩුල්ලේ රැඳී සිටි උමාර් හතරේ පහර 12ක් එල්ල කොට තිබිණි.විශිෂ්ට පිති හරඹයක නිරත වූ මොහොමඩ් හෆීස් පළමු දිනයේ දී වාර්තා කළේ සිය 5වැනි ටෙස්ට් ශතකයයි. අද තරගයේ තුන්වැනි දිනයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=s1207023</link>
    <topic>සෑම් චන්ද්‍රසිංහ අභියෝග ශූරතාව කොළඹ ආනන්ද විද්‍යාලයට</topic>
    <author/>
    <content>ආදි ආනන්දීය පාපන්දු සංගමය සංවිධානය කල සෑම් චන්ද්‍රසිංහ අභියෝග ශූරතාවය දිනා ගැනීමට කොළම ආනන්ද විද්‍යාලය සමත් විය. සෑම් චන්ද්‍රසිංහ අභියෝග ශූරතා කුසලානය සඳහා කොළඹ ආනන්ද විද්‍යාලය සමග ගාල්ල රිචිමන්ඩ් විද්‍යාලය තරඟවැදුනු අතර ගෝල 1-0ක් ලෙසින් කොළඹ ආනන්ද විද්‍යාලය ශූරතාවය දිනාගන්නා ලදි.මෙහිදි බඳුන ශූරතාවය අම්පාර හිගුරාන කණ්ඩායම 1-0ක් ලෙස පරාජය කරමින් ගාල්ල මහින්ද විද්‍යාලය දිනාගන්නා ලද අතර පළඟ ශූරතාවය මාතර රාහුල විද්‍යාලය 1-0ක් ලෙස පරාජය කරමින් යාපනය ශාන්ත පැට්ට්‍රික් විද්‍යාලය දිනාගන්නා ලදි.දසවන වරටත් පැවති මෙම තරගාවලිය සඳහා කණ්ඩායම් 48ක් සහභාගි වු අතර බඳුන ශූරතාවය, පළඟ ශූරතාවය සහ සෑම් චන්ද්‍රසිංහ අභියෝග ශුරතා කුසලානය යනුවෙන් කාණ්ඩ තුනක් යටතේ තරඟ පැවැත්විනි. මෙවර තරගාවලිය වයස අවු.17න් පහළ සත් සාමාජික ආරාධිත පාපන්දු තරඟාවලියක්සේ පැවැති අතර උතුරු නැගෙනහිර නියෝජනය කරමින් පාසල් 12ක් සහභාගිවිම විශේෂත්වයක් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=f1207021</link>
    <topic>ආණ්ඩුවේ සමහර අය කේක් ගෙඩිය යටින් කනවා</topic>
    <author>සාකච්ඡා කළේ චන්දන ජය­වීර ඡායාරූප - රංජිත් අසංක</author>
    <content>වර්තමාන දේශපාලන හා සමාජ වාතාවරණය, ඉදිරි පළාත් සභා මැතිවරණය සඳහා ආණ්ඩුවේ සූදානම පිළිබඳව ගාල්ල දිස්ත්‍රික් එක්සත් ජනතා නිදහස් සන්ධාන පාර්ලිමේන්තු මන්ත්‍රී - ජනමාධ්‍ය අමාත්‍යාංශයේ අධීක්ෂණ මන්ත්‍රී මනුෂ නානායක්කාර මහතා සමඟ සිදුකළ සාකච්ඡාවකි මේ.අපි ආණ්ඩුවට සම්බන්ධ වුණේ ජනාධිපතිතුමාගේ වැඩපිළිවෙළ සමඟ එකතු වීම සඳහායි. මේ ගමනේ දී අපි කිසිම තනතුරක් ගැන, නම්බු හෝ වෙනත් වරදානයක් ගැන කතා කරලා නැහැ. අපි ඉල්ලීම් කිසිවක් ඉදිරිපත් කළෙත් නැහැ. ඒ නිසා මේ ගමන කොන්දේසි විරහිතව ආපු ගමනක්.සමහරු තමන් ගේ හැකියාවන් එහෙම නැත්නම් මනාප ගැන කියලා ඇමතිකම් ඉල්ලනවා. හැබැයි මගේ ප්‍රතිපත්තිය ජනාධිපතිතුමාගෙන් ඇමතිකම් හෝ නියෝජ්‍ය ඇමැතිකම් ඉල්ලගෙන යාම නෙමෙයි. නමුත් එතුමා මාව තිබිය යුතු තැන තබයි කියලා මට විශ්වාසයක් තිබෙනවා.රජයට එකතු වූ අවස්ථාවේ සිට ආණ්ඩුවේ මන්ත්‍රීවරයෙක්් හැටියට ජනතා සේවය කිරීමට අවශ්‍ය පහසුකම්, ප්‍රතිපාදන ජනාධිපතිතුමා නිසි ආකාරයෙන් ලබා දුන්නා. දැනට පත්තරවලින්, නොයෙක් නොයෙක් ආරංචි මාර්ග හරහා කිහිප අවස්ථාවක ම නියෝජ්‍ය ඇමතිකම් ලැබිලා තිබෙනවා. සමහරු සුබපතලත් තිබෙනවා. හැබැයි ඒ සම්බන්ධයෙන් කිසි ම ඉල්ලීමක් මේ දක්වා මම කරලා නැහැ. ඉදිරියට කරන්නෙත් නැහැ.දේශපාලනයේ බංකොළොත් උදවිය ආණ්ඩුවට ආවයි කියලා එයින් රජයට ඇති වන සෙතක් නැහැ. ඒ වගේ ම දේශපාලනයෙන් විශ්‍රාම ගිය අයගෙ සහය අනිත් පැත්තට ගියයි කියලා ආණ්ඩුවට අවාසියකුත් නැහැ. දේශපාලන බංකොළොත් කමට විසඳුම පක්‍ෂ මාරු කිරීම නෙවෙයි.අද වෙනකොටත් එ.ජා.ප ය ප්‍රමුඛ විපක්‍ෂයේ මන්ත්‍රීවරු රැසක් රජයට එකතු වෙන්න කතා කරනවා. ඔවුන් අතර පාර්ලිමේන්තු මන්ත්‍රීවරු පළාත් සභා හා ප්‍රාදේශීය සභා නියෝජිතයන් සිටිනවා.මම ළඟදි එවැනි පිරිසක් රජයට සම්බන්ධ කරන්න ජනාධිපතිතුමා සමඟ කතා කළා. එතුමා කියන්නේ එන්නන් වාලේ ආණ්ඩුවට එකතු කර ගන්න එපා කියලයි. ආණ්ඩු පක්‍ෂයේ දොරටු නිතර ම විවෘතයි. ඒ නිසා දවසින් දවස විපක්‍ෂයෙන් ලැබෙන ඉල්ලීම් අනුව තවත් පිරිසකගේ සම්බන්ධවීම ඉදිරියේදී සිදු වේවි.කඩින් කඩ මැතිවරණ පැවැත්වීම ආරම්භ කළේ මේ ආණ්ඩුව නෙවෙයි. එ.ජා.පයත් ඔය දෙය ම කළා. මේ නිසා පළාත්වල කාලය අවසන් වෙන්නෙ විවිධ කාල වකවානුවලදී.මාධ්‍යවල දකුණු පළාත් සභා මැතිවරණය කළින් තිබෙනව කිව්වට රජය ඊට පෙර අනිත් පළාත් සභා තුනේ මැතිවරණය පැවැත්වූයේ කාලය අවසන් වන ආකාරයට මැතිවරණ පැවැත්විය යුතු නිසයි.දැන්ම ම දකුණට මැතිවරණයක් එන්නේ නැහැ. තව වසරක්වත් යනවා. පළාත් සභාවේ ධූර කාලය අවසන් වීමට ආසන්න සුදුසු මොහොතක සියලු ම ඡන්ද පවත්වනවා. මේක ඇදගෙන යන්න රජයට අවශ්‍යතාවක් නැහැ.දකුණ මැතිවරණයකට සූදානම්. ඉතිහාසයේ දිගට ම මහින්ද රාජපක්‍ෂ රජයේ ජනප්‍රියත්වය දකුණේ වැඩිව තිබෙනවා. කවදාවත් අඩුවෙලා නැහැ. ගාල්ල ගැන කතා කළොත් 2005 ජනාධිපතිවරණයේ දී ජනාධිපතිතුමා ගාලු නගරය දින්නේ සුළු ඡන්ද සංඛ්‍යාවකින්. නමුත් 2010 දී එම පරතරය ලක්‍ෂ ගණනාවකින් වැඩි වුණා.එ නිසා දකුණු පළාත් සභාව අනික් සියලු ම පළාත් සභාවන්ට වඩා බහුතර මන්ත්‍රී සංඛ්‍යාවකින් ජයග්‍රහණය කරනවා. එයට හේතුව රටේ අනෙක් ප්‍රදේශවල සිදු කෙරෙන සංවර්ධනයට සාපේක්‍ෂ සංවර්ධනයක් ගාල්ලට, මාතර හා හම්බන්තොටට සිදු කෙරෙනවා. මේ නිසා ආණ්ඩුව එපා කියන්න, එයට විරුද්ධව යන්න කිසිම හේතුවක් දකුණේ ජනතාවට නැහැ.වරෙන්තුකරුවන් හෝ සැකකරුවන් අත්අඩංගුවට ගැනීම පොලිසියේ වගකීමක්. එහි කිසියම් බිඳ වැටීමක් සිදුව තිබෙනවා නම් එයට පැහැදිලිව ම වග කිව යුත්තේ පොලිසියයි. එහි ස්වාධීනත්වයට බලපෑම් තිබෙනවා නම් බලපෑම් එන්නේ කොහෙන්ද කියලා ඔවුන් ප්‍රකාශ කළ යුතුයි.මේ කතා කරන්නේ විජේවීර හෝ ප්‍රභාකරන් වැනි රටක් හෙල්ලු මීනිමරුවෙක් ගැන නොවෙයි. ග්‍රාමීය චණ්ඩියෙක් ගැනයි. ඔහුට තිබෙන වරෙන්තු ගණන හතර ද පහ ද යන්න ගැන විවාද කිරීම මෝඩ වැඩක්. විපක්‍ෂය ඒ තත්ත්වයට පහත වැටිලා. වරෙන්තු එකක් තිබුණත් වැරැද්ද වැරැද්ද ම තමයි. අපි ඒවට සුදු හුණු ගාන්නේ නැහැ. හැබැයි අපි මතක තියා ගන්න වුවමනායි අපි කතා කරන්නේ් බොහෝ කුඩා චරිතයක් ගැන බව. නමුත් ඔහුට විශාල බරතැබීමක් කළේ හම්බන්තොට නිසයි.මේ ප්‍රශ්නය ගමේ දෙපාර්ශවයක් අතර ඇති වූ අර්බුදයක් එය එළියට පනින්නේ මේ ස්වරූපයෙන්. එතැන කවුරු හරි, වැරැදි කියන දෙය අපිට අදාළ නැහැ. වැරැද්දක් සිදුව තිබෙනවා. ඒ නිසා ඔවුන් අත්අඩංගුවට ගෙන අධිකරණයට ඉදිරිපත් කළ යුතුයි.කහවත්ත සිද්ධියෙදීත් සැකකරුවන් අල්ලන්නේ නැහැ කියලා චෝදනාවක් ආවා. එකවර අල්ලගන්න බැරිව ගියත් කාලයක් යන විට සියලු ම පාර්ශ්ව අල්ල ගත්තා. පරීක්‍ෂණ කණ්ඩායම් 15ත් 17 අතර සංඛ්‍යාවක් කාලයක් තිස්සේ පරීක්‍ෂණ කරලයි මේ කෙනා අල්ල ගත්තෙ. මේ සිදුවීම්වලට සම්බන්ධ සැකකරුවන් ඇල්ලීමට පොලිසියට කාලයක් ලබා දිය යුතුයි. පොලිසියේ වැරැදි තිබෙන තැන් තිබෙනවා.හැම දේට ම සිරිතක් හැටියට රජයට අත දික් කරනවා. එක්තරා පිරිසක් ආණ්ඩුවෙ නම විකුණගෙන නොයෙකුත් වංචා කරනවා. ඔවුන් මන්ත්‍රීවරුන්ගේ, ඇමතිවරුන් ගේ නම විකුණනවා. ඒවායේ නරක නමත් එන්නේ ආණ්ඩුවට. මේ වගේ කණ්ඩායම් ගැන හොයලා ජනාධිපති ලේකම් කාර්යාලය නඩු සියයකට වඩා දමලා තිබෙනවා. ඒ වගේ රජය අපහසුතාවයට පත්වෙන විදිහට හිතා මතා හෑල්ලුවට ලක් කරන පිරිසක් ඉන්නවා.පසුගිය කාලයේ ආපු ග්‍රීස් යකා සිද්ධියත් ඒ වගේ දෙයක්. ඒ වෙලාවෙත් ඇඟිල්ල දික් වුණේ ආණ්ඩුවට විරුද්ධවයි.මාධ්‍යවේදීන්ට ලියන්න කියන්න වගේ ම සිවිල් සමාජ ක්‍රියාකාරීන්ට සංවිධානය වෙන්න අයිතියක් තිබිය යුතුයි. ඒකට බාධා කරන්න කිසිම රජයකට අයිතියක් නැහැ. ජනාධිපතිතුමා මාධ්‍යවේදීන්ට බොහො ම හිතවත් නායකයෙක්. ජනමාධ්‍ය බිය ගන්වන්න ඔහුට කිසි ම අවශ්‍යතාවයක් නැහැ.ඒ නිසා මාධ්‍යයට එරෙහි වන පුද්ගලයන්ට දඩුවම් කළ යුතුය යන මතයේ රජය ඉන්නවා.ඒ එක්කම තව දෙයක් කිව යුතුයි. රජය ඇතුළෙ ම සිටින සමහර අය කේක් ගෙඩිය යටින් කනවා. ඔවුන් ගැන අවධානයෙන් සිටිය යුතුයි. හොඳ දෙයක දී අපිත් ඒකේ කොටස්කරුවන් කියලා අනිත් අය එහි කීර්තිය ඉල්ලුවට චෝදනා එන විට ඒක සම්පුර්ණයෙන් ම පටවන්නේ තනි පුද්ගලයෙක්ට ඒවට අපිත් වගකිව යුතුයි කියලා කවුරුවත් කියන්නේ නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>02</day>
    </date>
    <link>http://www.dinamina.lk/2012/07/02/_art.asp?fn=f1207022</link>
    <topic>බුදු දහමේ යථාර්ථවාදී බව මගේ මහණකමට හේතු වුණා</topic>
    <author/>
    <content>රොජර් ජාන් කී.ඇමරිකා එක්සත් ජනපදයේ කොලරාඩෝ ප්‍රාන්තයේ. 1948 අවුරුද්දේ.පවුලේ එකම දරුවා මම යි. මගේ පියා රජයේ කොන්ත්‍රාත් කරුවෙක්. මව ගෘහණියක්.අයිඩහෝ හි හයි ස්කූ®ල් එකේ. වෙලින්ටන්හිදී උපාධිය හැදෑරුවා.වැඩිදුර අධ්‍යාපනය හදාරන්න ඉන්දියාවට ගියා. ඉන්දියාවට ගිහින් චෙන්නායි හි ගුරුවරයෙක් හැටියට වසර 06 ක් සේවය කළා. ඒ 1971 වසරේ.1977 නැවත මව් රටට ගියා බැංකු සමාගමක ගණකාධිකාරිවරයකු හැටියට ස්ථිර පත්වීමක් ලැබුවා. බැංකු සමාගමේ නියෝජ්‍ය සභාපති තනතුර දක්වා රැකියාවෙන් උසස්වීම් ලැබුවා.විවාහ වීමේ අවස්ථාවන් දෙකක්ම මඟ හැරුණා. මුල් අවස්ථාව තමයි වැඩිදුර ඉගෙන ගන්න ඉන්දියාවට යන වෙලාවෙ මගේ පෙම්වතිය එයට අකමැති වූ එක. ඇය ඉන්දියාවට එන්න කැමති වුණේ නැහැ. අනෙක ඉන්දියාවෙදි ඇති වූ ප්‍රේමය. ඇයත් ඇමරිකාවට එන්න කැමති වුණේ නැහැ. මව බලාගන්නත් කෙනෙක් නොහිටිය නිසා අම්මට ඇති ආදරේට මම විවාහයක් කරගත්තෙත් නැහැ.ක්‍රිස්තු භක්තිකයෙක්ලොස් ඇන්ජලීස් හි මෛත්‍රි විහාරයට යන්න එන්න ලැබුනා. වසර 15 පමණ පෙර අපරැක්කේ පුඤ්ඤසිරි හාමුදුරුවෝ දැන හඳුනා ගත්තා. බුදු දහම ගැන ලියා තිබෙන පොත් පත් කියෙව්වා. මුලදී නම් වැදුම් පිදුම් බෝධි පූජා ආදිය ගැන පැහැදීමක් තිබුණෙ නැහැ. නමුත් බුදු දහම ලියැවී තිබුණ ත්‍රිපිටකය ගැන පැහැදීමක් තිබුණා. එහි ඇති ගැඹුරු යථාර්ථය තේරුම් ගත්තා. වසර 23 දී මම ඉන්දියාවේ චෙන්නායි වලදී මහායාන බුදු දහම ගැනත් කියෙව්වා. එය විචිත්‍රවත් දහමක්. නමුත් ථෙරවාද බුදුදහම ඉතා ගැඹුරුයි. ඉතා සරළව තේරුම් ගත හැකියි. ඒ නිසා එයට ඇති වූ ඇල්ම නිසා ථෙරවාද බුදු දහම වැළඳ ගත්තා.කිතුනු දහමේ තියෙන්නෙ මැවීම් සංකල්ප ය. නමුත් බුදු දහමේ තියෙන්නෙ යථාර්ථවාදී බව. උදාහරණයක් හැටියට ඔබ ඔය ඉඳගෙන ඉන්න පුටුව බලන්න. කිතුනු දහමේ හැටියට මෙය තනි ඒකකයක්. නමුත් බුදු දහමේ හැටියට මෙය සාමුහික ප්‍රයත්නයක ප්‍රතිඵලයක්.මෙය යම් කාලයක ගසක්. එය බිම හෙළලා - කුට්ටි කරලා, ලෑලි ඉරලා, ප්‍රවාහනය කරලා, වඩු මඩුවක වඩුවන් ලවා හැඩතලවලට කපල පුටුවක් බවට පත්කළා. මෙය යි මෙහි යථාර්ථ ය. එම යථාර්ථය කිතුනු දහමේ උගන්වන්නේ නැහැ. අනෙක මේ පුටුව නිම කරන්න දායක වූ පිරිස කවුදැයි ඔබ දන්නේ නැහැ. නමුත් එහි සුව පහසුව ඔබ වාඩි වී සිටිනවා. මෙය යි සාමූහික බැඳීම. එය තමයි දර්ශනය කියන්නෙ. බුදු දහම ආගමක් නොව පිළිපැදිය යුතු දර්ශනයක්. නමුත් කිතුනු දහම ඇදහිල්ලක්. එහි දර්ශනයක් නැහැ.ඔබ එහෙම කීවත් මට හිතෙන්නෙ මම බුද්ධ ශ්‍රාවකයෙක් වෙන්න තවත් පමා වුණා වැඩි යි කියලයි. මම පැවිදි බවට පත් වුණේ 2010 අගෝස්තු 15 වෙනිදා. ඒ තරම් කාලයක් මට ගත කරන්න සිද්ධ වුණේ මගේ මව බලාගන්න කෙනෙක් හිටියෙ නැති එක. ඇය මිය ගියාට පසුවයි මා මහණ දම් පුරන්න ගත්තෙ.ඉත්තෑපාන ධම්මාලංකාර හිමි, අපරැක්කේ පුඤ්ඤසිරි හිමි, මේ හිමිවරු යටතේ ලොස්ඇන්ජලීස් හි මෛත්‍රි විහාරයේ මා පැවිදි වුණා.විශේෂයෙන්ම භාවනාව එයම සිත නිවන්නත් ගත සැහැල්ලු කරන්නත් පුදුමාකාර බලයක් තියෙනවා. ජීවිතයේ සැපයි කියල හිතපු බොහෝ දේවල් දුකයි කියල දැන් දැනෙනවා. එය අස්ථිරයි කියලත් මම දන්නවා. මිනිසුන් හැටියට ඉපදිලා උතුම් දහමක් හැටියට බුදු දහම අනුව යමින් නිර්වාණය ලබා ගැනීමත් එයට මඟ කියා දීමත් තමයි මගේ අරමුණ.මා ඉගෙන ගත් දහම අන් අයට කියා දීම. උප සම්පදාව එයට සුදුසුකමක්. එය ලබා ගන්නා තුරු මම නොඉවසිල්ලෙන් හිටියේ.පැහැදිලි උත්තරයක් දෙන්න බැහැ. මගේ මවු රටේ මම ජීවත් වුණොත් බුදු දහමේ අගය මගේ ඥාති හිතවතුන්ට පහදා දෙන්න පුළුවන්. එයින් අදහස් කරන්නේ ඔවුන් කිතුනු දහමෙන් ගලවා ගන්නවා කියන එක නෙවෙයි. බුදු දහමේ සත්‍යය වටහා දෙනවා කියන එකයි. නමුත් ජීවිතයේ අවසාන භාගයේ ශ්‍රී ලංකාව වැනි රටක නිසංසල පරිසරයක භාවනානුයෝගීව සිට මිය යන්නට කැමතියි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=n1207031</link>
    <topic>වවුනියා බන්ධනාගාර සිද්ධිය ජාත්‍යන්තර කොටි ජාල‍යේ වැඩක්</topic>
    <author>චන්ද්‍රිකා පෙරේරා</author>
    <content>වවුනියාව බන්ධනාගාර සිද්ධිය ජාත්‍යන්තර කොටි ජාලය ඔස්සේ සිදු කළ සූක්ෂම වැඩපිළිවෙළක් බවට තොරතුරු හෙළිව තිබේ.මේ සිද්ධියට නායකත්වය දුන් එල්.ටී.ටී.ඊ රැඳවියන් ජාත්‍යන්තර සම්බන්ධතා පැවැත්වීමට යොදාගත් සැටලයිට් දුරකථනය ඇතුඵ ජංගම දුරකථන 54ක්, අමතර දුරකථන බැටරි, චාජර්, සිම් ඇතුළු උපකරණ තොගයක් බන්ධනාගාරය තුළ කළ වැටළීමේ දී එම රැඳවියන් ළඟ තිබී අත්අඩංගුවට ගත් බව විශේෂ කාර්ය බළකායේ අණදෙන නිලධාරී නි.පොලිස්පති චන්ද්‍රසිරි රණවන මහතා පැවැසීය.රැඳවියන් සිදු කළ සැලසුම් සහගත වැඩපිළිවෙළට දුරකථන ඔස්සේ තොරතුරු ලබාදෙමින්, ආරක්ෂක අංශ පිටත සිට ගන්නා ආරක්ෂක පියවර පිළිබඳ දැනුම් දෙමින් බන්ධනාගාරය අසළ පිටත ප්‍රදේශයේ රැඳී සිටි කාන්තාවක් හා තවත් පුදුගලයන් දෙදෙනකු තොරතුරු සැපයූ ජංගම දුරකන සමඟ එදිනම අත්අඩංගුවට ගත්බව හෙතෙම කීය.මහාධිකරණ නියෝග මත එල්.ටී.ටී.ඊ රැඳවියන් තිදෙනකු වෙනත් බන්ධනාගාරයකට මාරුකර හැරීම නිසා ඔවුන් නැවත වවුනියාවට මාරුකරන ලෙස ඉල්ලමින් උපවාසයක නිරතවූ වවුනියා බන්ධනාගාරයේ සිටි එල්.ටී.ටී.ඊ රැඳවියන් ඉකුත් 27දා බන්ධනාගාර නිලධාරීන් තිදෙනකු ප්‍රාණඇපයට ගනිමින් කළහකාරී ලෙස ක්‍රියා කළහ.ප්‍රාණ ඇපකරුවන් මුදාගැනීම සඳහා ඉකුත් 28 දා වවුනියාව මහෙස්ත්‍රාත් ඇතුළු පිරිසක් රැඳවියන් සමඟ සාකචඡාවක නිරත වූහ. ඒ අනුව ඔවුන් රැඳවියන්ගේ ඉල්ලීම් ලබාදීම මෙයට එකම විසඳුම බව සඳහන්කර ඇත.මේ කරුණ පිළිබඳ සොයා බැලූ ආරක්ෂක ලේකම් ‍ගෝඨාභය රාජපක්ෂ මහතා වවුනියා සිද්ධිය සමථයකට පත්කරන ලෙස විශේෂ කාර්ය බළකායට බාර දෙනු ලැබීය. ඒ අනුව ඉකුත් 29දා විශේෂ මෙහෙයුමක් දියත් කළ වි‍‍ශේෂ කාර්ය බළකාය කිසිවකුටත් හානියක් නොවන පරිදි විනාඩි දහයක් ඉක්මයාමට පෙර ප්‍රාණ ඇපකරුවන් මුදාගෙන රැඳවියන් සියලු දෙනා අත්අඩංගුවට ගනු ලැබීය.රැඳවියන් තම සිර කූඩු අගුළු දමා වසා ඒ තුළ මාස තුනකට පමණ ඇතිවන ලෙස වියළි ආහාර හා ජලය ගබඩාකරගෙන තිබුණු බව රණවන මහතා පවසයි.මේ සියලු කටයුතු සඳහා රැඳවියන්ට ජාත්‍යන්තර මෙන්ම මෙරට කිසියම් පිරිසක් හෝ කණ්ඩායමක් උපකාර කර තිබෙන බව හෙතෙම අවධාරණය කරයි. වි‍ශේෂ කාර්ය බළකායේ විශේෂ අවි හා උපක්‍රම අංශයේ ප්‍රධානී සහකාර පොලිස් අධිකාරි සිල්වෙස්ටර් විජේසිංහ ,ත්‍රිකුණාමළය කඳවුරේ අණදෙණ නිලධාරී (කුඩාකණ්ඩායම් බාර) සහකාර පොලිස් අධිකාරි එස්.එම්.ගුණරත්න මහත්වරුන්ගේ ප්‍රධානත්වයෙන් නිලධාරීන් 80ක් විශේෂ මෙහෙයුමට එක්ව ඇත.එම අවස්ථාවේ තවත් වි.කා.බ.නිලධාරීන් 100ක්, පොලිස් නිලධාරීන් 50ක්, බන්ධනාගාර නිලධාරීන් 50ක් පමණ අවට ආරක්ෂාවට ‍ආරක්ෂක හා නිරීක්ෂණ කටයුතුවලට යොදවා ඇත. වවුනියා බන්ධනාගාරයේ සිටි සියලු රැඳවියන් මේවන විට අනුරාධපුර බන්ධනාගාරයට යවා තිබේ. උතුර බාර ‍ජ්‍යෙෂ්ඨ නියෝජ්‍ය පොලිස්පති ගාමිණි සිලිවා මහතා ගේ උපදෙස් මත වවුනියාව පොලිසිය සිද්ධය පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=n1207032</link>
    <topic>ආපදා කළමනාකරණ අමාත්‍යාංශයත් මදුරු මර්දන සංග්‍රාමයට අත තබයි</topic>
    <author>සිතාරා සේනානි</author>
    <content>ආපදා කළමනාකරණ අමාත්‍යාංශයට අයත් භෞතික හා මානව සම්පත් සියල්ල රටේ ආපදාවක් නොමැති අවස්ථාවල දී මදුරු මර්දන කටයුතු සඳහාලබාදීමට එම අමාත්‍යාංශයට කටයුතු යොදා තිබේ.ජනාධිපති ඩෙංගු කාර්ය සාධක බළකාය ක්‍රියාත්මක කර ඇති ඩෙංගු මර්දන මාසය පුරා එක් එක් අමාත්‍යාංශ යටතේ මදුරු මර්දන වැඩසටහන් ක්‍රියාත්මක කරනු ලබන අතර ආපදා කළමනාකරණ අමාත්‍යාංශය ඒ යටතේ මේ වැඩපිළිවෙළ ක්‍රියාත්මක කරයි.ආපදා කළමනාකරණ ඇමැති මහින්ද අමරවීර මහතා එම අමාත්‍යාංශය යටතේ ඇති දිස්ත්‍රික් ආපදා කළමනාකරණ ඒකක සියල්ලේම මානව හා භෞතික සම්පත් මදුරු මර්දනය සඳහා යෙදවීමට මේ අනුව පියවර ගෙනතිබේ.මදුරු මරදන මාසය ක්‍රියාත්මක වන මේ කාලසීමාව මුළුල්ලේ ද මෙය ක්‍රියාත්මක කෙරේ.මෙයට අමතරව තවත් අවශ්‍යතා ඇතිනම් ඒ සඳහා ද සහයෝගය දැක්වීමට තමන් සූදානම් බවට ආපදා කළමනාකරණ ඇමැති මහින්ද අමරවීර මහතා සෞඛ්‍ය ඇමැති මෛත්‍රීපාල සිරිසේන මහතා වෙත දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=n1207033</link>
    <topic>එම්ටීවී-එම්බීසී මාධ්‍ය ආයතනවලටස්ථිර අතුරු තහනම් නියෝගයක්</topic>
    <author>නෙල්කා මැදගෙදර</author>
    <content>ඔලිම්පික් තරගාවලිය විකාශය කිරීම සම්බන්ධ පූර්ව ප්‍රචාරක කටයුතු කිරීමෙන් එම්ටීවී සහ එම්බීසී මාධ්‍ය ආයතන වළකාලන ස්ථිර අතුරු තහනම් නියෝගයක් කොළඹ වාණිජ මහාධිකරණය ඊයේ (2) නිකුත් කෙළේය.එම තරගාවලිය විකාශය කිරීම සම්බන්ධයෙන් තමන් ඒෂියා ෆැසිපික් බ්‍රෝඩ් කාස්ටින් ආයතනය සමඟ ගිවිසුමකට එළැඹ සිටියදී එම තරගාවලිය විකාශය සම්බන්ධ පූර්ව ප්‍රචාරක කටයුතු සිරස රූපවාහිනිය ඇතුළු එම්ටීවී , එම්බීසී ආයතනයට අයත් රූපවාහිනී සහ ගුවන් විදුලි නාලිකාවල ප්‍රචාරය කිරීමට එරෙහිව ශ්‍රී ලංකා රූපවාහිනි සංස්ථාව ගොනු කළ නඩුවක් සලකා බැලූ වාණිජ මහාධිකරණ විනිසුරු ගාමිණි අමරසේකර මහතා විසින් මේ නියෝගය නිකුත් කරන ලදී. එම නඩු විභාගය අවසන් කරන තෙක් මේ අතුරු තහනම් නියෝගය බල පැවැත්වේ. මේ පූර්ව ප්‍රචාරක කටයුතු තාවකාලිකව අත්හිටුවමින් අධිකරණය විසින් මීට පෙර තහනම් නියෝගයක් නිකුත් කර තිබිණි. එම අතුරු තහනම් නඩුව විභාග කර අවසන් වන තෙක් බල පවත්වන පරිදි ලබා දෙන්නේ ද යන්න පිළිබඳ තීන්දුව ප්‍රකාශ කිරීම ඊයේ(2) ට නියමිතව තිබිණි.ඒ අනුව තීන්දුව ප්‍රකාශ කළ විනිසුරු අමරසේකර මහතා ඉතා සංකීර්ණ නඩු විභාගයකින් පසුව මේ නියෝගය ලබා දෙන බව ප්‍රකාශ කළේ ය. මේ නඩුවේදී විත්තිකාර පාර්ශ්වයෙන් ඉදිරිපත් කළ තර්ක සලකා බැලූ බවත් ඒ අනුව මේ අතුරු තහනම් නියෝගය ලබා දෙන බවත් විනිසුරුවරයා සිය තීන්දුව ඉදිරිපත් කරමින් සඳහන් කෙළේය. සැබවින්ම නඩුවක් තිබේද යන්න ගැන නොව බැලූ බැල්මට නඩුවක් තිබේද යන්න ගැන මෙහිදී අවධානය යොමු කළ බව එම තීන්දුව ප්‍රකාශ කරමින් විනිසුරුවරයා සඳහන් කෙළේ ය.මේ නඩුවෙහි පෙත්සම්කරු වන ශ්‍රී ලංකා රූපවාහිනි සංස්ථාව බලපත්‍ර ලාභී සමාගමක් වන බැවින් මෙලෙස නඩු පැවරීමේ හැකියාවක් එම ආයතනයට නැතැයි යන්න මෙහිදී මතු වූ ප්‍රධානතම තර්කය බව තීන්දුවෙහි සඳහන් විය. බලපත්‍ර ලාභී සමාගමක් වුවත් නඩු පැවරීමේ අයිතිය ඇති බවත් එම අයිතිය එම පනතෙහි 16(02) වගන්තිය මගින් තහවුරු කර ඇති බවත් විනිසුරු අමරසේකර මහතා සඳහන් කෙළේය.මෙම සියලු කරුණු සලකා බලා මෙලෙස ස්ථිර අතුරු තහනම් නියෝගයක් පනවන බව එම තීන්දුවෙහි සඳහන් වේ.ඔලිම්පික් තරගාවලිය මෙරට විකාශය කිරීමේ අයිතිය මුදල් ගෙවා තමන් ලබා ලත් බවත් ඒ සම්බන්ධයෙන් ගිවිසුමක් ඇති බවත් පවසමින් ශ්‍රි ලංකා රූපවාහිනි සංස්ථාව මෙම නඩුව සම්බන්ධයෙන් කරුණු දක්වමින් පෙන්වා දී තිබිණි. එසේ තිබියදී ඔලිම්පික් නිල විකාශන අයිතිය ඒෂියා ෆැසිපික් බ්‍රොඩ්කාස්ටින් යුනියන් ආයතනයෙහි නිලධාරියකු වන ජෝන් බර්ටන් හරහා ලබා ගැනීමට සිරස ආයතනය උත්සහ කරන බවත් එමගින් තමන්ට විශාල අගතියක් වන බවත් පෙත්සම්කරුවන් පෙන්වා දී තිබිණි.කරුණු සලකා බැලීමෙන් පසුව අතුරු තහනම් නියෝගය නිකුත් කළ වාණිජ මහාධිකරණය මුල් පෙත්සම සම්බන්ධයෙන් විරෝධතා ලබන අගෝස්තු මස හෝ ඊට පෙර ගොනු කරන ලෙස වගඋත්තරකාර එම්ටීවී සහ එම්බීසී ආයතනයට නියම කෙළේය. නීතිඥ සනත් විජේවර්ධන මහතාගේ උපදෙස් මත ජනාධිපති නීතිඥ පාලිත කුමාරසිංහ මහතා ශ්‍රී ලංකා රූපවාහිනී සංස්ථාව වෙනුවෙන් පෙනී සිටියේ ය.නීතිඥ ජී.ජී අරූල් ප්‍රගාසම් මහතාගේ උපදෙස් මත ජනාධිපති නීතිඥ රොමේෂ් ද සිල්වා මහතා සහ නිතිඥ සුගත් කල්දේරා මහතා එම්ටීවී එම්බීසී ආයතනය වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=n1207034</link>
    <topic>අභයගිරිය පේසා වළලු අතරින්රන් පැහැති මංජුසාවක් හමුවෙලා</topic>
    <author>අනුරාධපුර මධ්‍යම විශේෂ</author>
    <content>පුරාවිද්‍යා වටිනාකමක් ඇති බවට සැකකරන කාසි කිහිපයක් බහාලූ රන් පැහැති මංජුසාවක් අභයගිරිය ස්තූපයේ පේසා වළලු අතර තිබී කැනීම්වල නිරත නිලධාරීන් පෙරේදා (1) සොයාගෙන ඇත.අඟල් තුනහමාරක් පමණ උස රන් පැහැයෙන් යුක්ත මේ මංජුසාවේ රතු පැහැති මැණික් ගලක් ද ඔබ්බවා තිබෙන බව පුරාවිද්‍යා නිලධාරීහු පැවැසූහ.අභයගිරිය ස්තූපයේ පේසාවළලු අතර ගරාවැටුණු ගඩොල් හා පස් අතර තිබී මේ මංජුසාව හමුවී ඇත.සොයාගන්නා ලද මංජුසාව කුමන කාලයකට අයත් එකක්ද, පුරාවිද්‍යා වටිනාකමක් ඇත්තේද යන්න හරිහැටි තහවුරු කර ගැනීම සඳහා තවදුරටත් පරීක්ෂණ පවත්වන බව ව්‍යාපෘතිය බාර නිලධාරීහු පැවසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=n1207035</link>
    <topic>කුරුණෑගල ඝාතනයට යොදාගත් උල් පිහිය හමුවෙයි</topic>
    <author>විජයානි එදිරිසිංහ</author>
    <content>කුරුණෑගල ප්‍රදේශයේ උඩවල්පොළ නිවෙසක දී කාන්තාවක් විසින් තවත් කාන්තාවක ඝාතනය කිරීමට යොදාගත් බව කියන උල් පිහිය සිද්ධිය වූ නිවෙසේම තිබී සොයාගෙන තිබේ.පෙරේදා (1) දහවල් මේ සිද්්ධිය වී ඇත. එම ඝාතනයෙන් මිය ගොස් තිබෙන්නේ ගම්පහ හෙනරත්ගොඩ පදිංචි 38 හැවිරිදි  චමිලා විතානාරච්චි නමැති කාන්තාවය. ඇය දෙදරු මවකි. ඝාතනය සිදු කළැයි කියන කාන්තාවගේ සැමියා සහ මිය ගිය කාන්තාවගේ සැමියා මිතුරන් බව පැවැසේ. මේ පවුල් දෙක කාලයක් තිස්සේ සමීප හිතවතුන් බව කියයි. පෙරේදා දහවල් එම මිය ගිය කාන්තාව සහ සැමියාත් දරුවනුත් සැකකාර කාන්තාවගේ නිවෙසට පැමිණ ඇත.දෙපිරිස දිවා ආහාරය ද ගෙන සතුටු සාමිචියේ යෙදි සිටිය දී සැකකාර කාන්තාවගේ සැමියා ඔවුන්ගේ දරුවකු බාහිර පන්තියකට දැමීමට ගොස් ඇත්තේ මිය ගිය බිරියගේ සැමියා ද සමඟ ය. ඒ අතරතුර මේ කාන්තාවන් දෙදෙනා අනියම් සබඳතාවක් පිළිබඳ කතාවක් දුර දිග යාමෙන් පසු ඝාතනය සිදුවී ඇතැයි කියයි.සිද්ධිය සම්බන්ධව සැකපිට අත්අඩංගුව ගත් කාන්තාව අධිකරණයට ඉදිරිපත් කිරීමෙන් පසු ලබන 9 වැනිදා දක්වා රිමාන්ඩ් භාරයට පත් කර ඇත. කුරුණෑගල පොලිසිය වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=n1207036</link>
    <topic>කඩවතින් හමු වූ රන් ගුලිපිටකොටුවේ කෝටිපතියාගේ ද?</topic>
    <author>විජයානි එදිරිසිංහ</author>
    <content>කඩවත ප්‍රදේශයේ නිවෙසක් පිටුපස සඟවා තිබී සොයා ගත් රත්රන් ගුලි සහ පටි පිටකොටුවේ කෝටිපති ව්‍යාපාරිකයකුට අයත් ගොඩනැගිල්ලක මීට වසර 30 – 40 කට පෙර සඟවා තැබූ ඒවා බව පරීක්‍ෂණවලින් අනාවරණය වී තිබේ.සිද්ධිය සම්බන්ධව අත්අඩංගුවට ගත් සැකකරු ඇතුළු පිරිසක් එම ගොඩනැගිල්ල සුද්ද පවිත්‍ර කිරීම සිදු කර තිබේ.එහිදී බිම කැඩී තිබූ ස්ථානයක කොන්ක්‍රීට් කෑලි ඉවත් කරද්දී සැකකරුට මේ රත්තරන් පසුම්බිය සොයා ගැනීමට හැකි වී ඇති බව ඔහු පාපොච්චාරණය කර තිබේ.මේ ගොඩනැගිල්ල දැනට හිමි ව්‍යාපාරිකයා හෝ ඊට පෙර හිමිව තිබූ ව්‍යාපාරිකයා මේ පිළිබඳව කිසිවක් නොදනියි.මීට වසර 30 – 40කට පෙර එම ගොඩනැගිල්ල හිමිව තිබී ඇත්තේ එක් ව්‍යාපාරිකයකුගේ සීයා කෙනකුට ය. ඔහු ඉන්දියන් ජාතිකයෙකි. ඔවුන් මේ රත්තරන් එම ස්ථානයේ සඟවා තබන්නට ඇති බව පොලිසියට ලැබී ඇති තොරතුරු මත විශ්වාස කරයි. මේ රත්තරන් ගුලි පවුම් 78ක පමණ වෙයි.මේ වන විට ඒවා හිමිකරුවකු නොමැති භාණ්ඩයක් බවට පත්වී තිබේ. කොළඹ අපරාධ කොට්ඨාසයේ අධ්‍යක්‍ෂක පොලිස් අධිකාරී පී. ආර්. එල්. රණවීර මහතාගේ අධීක්ෂණය යටතේ ස්ථානාධිපති ප්‍රධාන පොලිස් පරීක්‍ෂක හේමන්ත දික්ඕවිට මහතා ඇතුලු පිරිසක් පරීක්ෂණ පැවැත් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=n1207037</link>
    <topic>ඔස්ට්‍රේලියාවට පනින්න හැදූ 6 දෙනෙක් අත්අඩංගුවට</topic>
    <author>මහින්ද අලුත්ගෙදර සහ රක්ෂණ ශ්‍රියන්ත</author>
    <content>නීති විරෝධී ලෙස ඕස්ට්‍රේලියාව බලා පිටත්ව යාමට සූදානම් ව සිටි ශ්‍රී ලාංකික සංක්‍රමණිකයන් 6 දෙනකු කල්කුඩා ප්‍රදේශයේ දී අත් අඩංගුවට ගෙන ඇත.ඕස්ට්‍රේලියාව බලා පිටත්ව යාමට සූදානමින් සිටි මේ පිරිස කල්කුඩා පොලිස් බලප්‍රදේශයට අයත් කරුන්ගාලචෝල, අලියාගල මුහුදු තීරයේ දී අත්අඩංගුවට පත් වූ බව පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා දිනමිණ ට පැවැසීය.ඊයේ (02) අලුයම 1.30ට පමණ අත්අඩංගුවට ගත් ‍මේ නීති විරෝධී සංක්‍රමණිකයන් පිරිස වාලච්චේන ප‍්‍රදේශයේ පදිංචිකරුවන් වන අතර ඔවුන් අවුරුදු 22ත් 35ත් අතර වයසේ පසුවන බවද පොලිස් මාධ්‍ය ප්‍රකාශකවරයා සඳහන් කළේය.කල්කුඩා පොලිසියේ පොලිස් ස්ථානාධිපතිවරයා ඇතුළු නිලධාරීන් කණ්ඩායමක් විසින් මේ පිරිස අත් අඩංගුවට ගෙන තිබෙන අතර සියලු දෙනාම ද්‍රවිඩ ජාතිකයන් බවද ඔවුන් වාලච්චේන මහේස්ත්‍රාත් අධිකරණය වෙත ඊයේ (02) ඉදිරිපත් කිරීමට නියමිතව තිබුණු බවද හෙතෙම සඳහන් කළේය.මේ මිනිස් ජාවාරමේ ප‍්‍රධාන ජාවාරම්කරු කවුද යන්න ගැන අනාවරණය කර ගැනීමට කල්කුඩා පොලිසිය වැඩිදුර විමර්ශන පවත්වාගෙන යයි.පසුගිය දින කිහිපයේ දී නීති විරෝධී ලෙස ශ්‍රී ලාංකික සංක්‍රමණිකයන් විශාල ප්‍රමාණයක් ඔස්ට්‍රේලියාව බලා පිටත්ව ගිය අතර තවත් පිරිසක් එසේ යාමට සූදානමින් සිටිය දී අත් අඩංගුවට පත්වූහ.රැකවරණය පතා මෙලෙස නීති විරෝධී සංක්‍රමණිකයන් විශාල වශයෙන් ශ්‍රී ලංකාවෙන් පැන යාමට උත්සාහ කළ ද ශ්‍රී ලංකාවේ කිසිඳු අවධානම් තත්ත්වයක් නැතැයි ලෝකයේ විවිධ රටවල් සහ ජාත්‍යන්තර සංවිධාන රැසක් පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=n1207038</link>
    <topic>බෝල්ටික් මුහුදු පත්ලේ අභ්‍යාවකාශ වස්තුවක්</topic>
    <author/>
    <content>හදුනා නොගත් වස්තුවක් බෝල්ටික් මුහුදු පත්ලේ තිබෙන බවට ස්වීඩන් ගවේෂක කණ්ඩායමක් සොයාගෙන ඇත.මෙය අභ්‍යවකාශ වස්තුවක් විය හැකි බවට පර්යේෂණ සිදුකරන ගවේශකයෝ විශ්වාස කරති.මුහුදු පත්ලට කිඳා බැස ගවේශන කිරීමේ දී මේ හදුනා නොගත් වස්තුව දැක තිබෙන අතර ඒ සම්බන්ධයෙන් පිළිතුරක් සොයා ගැනීමේ අරමුණින් එම ස්ථානයට ළඟා වුවද පසුව ඒ පිළිබඳව ගැටලු රැසක් මතුවූ බව කිමිදුම්කරුවකු වන පීටර් ලින්බර්ග් ප්‍රකාශ කර ඇත.මේ වස්තුව මුහුදු මට්ටමෙන් අඩි 10ක් 13ක් එසවී තිබෙන අතර එය මුලින්ම ගලක් යැයි විශ්වාස කළ ද පසුව ගලක් නොවන බවද වෙනත් යමක් බවට අවබෝධ කරගත් බව ද හෙතෙම පෙන්වාදුන් බව වාර්තා වෙයි. කෙසේ වුවද මෙය බිත්තරයක හැඩය ගන්නා බව සඳහන් කර තිබෙන එම පර්යේෂණ කණ්ඩායම මතුපිටින් පාෂාණ ස්ථරයක ස්වරූපයක් ගන්නා බවද පවසා ඇත.කෙසේ වුවද මේ හදුනා නොගත් වස්තුව පුදුම සහගත දෙයක් බවද එය නිර්මාණය වී ඇති අයුරු සිතාගත නොහැකි බවද කිමිදුම්කරු පීටර් ලින්බර්ග් ප්‍රකාශකර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=n1207039</link>
    <topic>‘FACETS 2012’ප්‍රදර්ශනය සැප්තැම්බරයේ</topic>
    <author>මහින්ද අලුත්ගෙදර</author>
    <content>‘FACETS 2012’ මැණික් හා ස්වර්ණාභරණ දැක්ම ලබන සැප්තැම්බර් මස 05 දා සිට 08 දා දක්වා කොළඹ සිරිමාවෝ බණ්ඩාරනායක අනුස්මරණ ප්‍රදර්ශන මධ්‍යස්ථානයේදී පැවැත්වීමට කටයුතු සංවිධානය කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=n12070310</link>
    <topic>‘උතුරු මැද ඇළ’ යෝජනා ක්‍රමයයළි ක්‍රියාත්මක කිරීමට යයි</topic>
    <author>අනුරාධපුර අතිරේක දිස්ත්‍රික් සමූහ</author>
    <content>මුල් මහවැලි සංවර්ධන සැලසුමට අයත්ව තිබී පසුව 1977 වසරේදී එක්සත් ජාතික පක්‍ෂ රජය විසින් ක්‍රියාත්මක කළ කඩිනම් මහවැලි සංවර්ධන සැලසුමෙන් හැලී ගිය මහවැලි සංවර්ධන යෝජනා ක්‍රමයේ විශාලතම ව්‍යාපෘතිය ලෙස සැලකෙන ‘උතුරු මැද ඇළ’ සංවර්ධන යෝජනා ක්‍රමය නුදුරේදීම මහින්ද චින්තන වැඩපිළිවෙළ යටතේ ක්‍රියාවට නැංවීමට යයි.කඩිනම් මහවැලි සංවර්ධන යෝජනා ක්‍රමය යටතේ වර්ෂ 2011 වන විටත් වාරි ජලය සපයා ඇත්තේ ඉඩම් හෙක්ටයාර් 1,50,000 කට පමණක් වන අතර මෙය මුල් සැලසුමේ යෝජිත ප්‍රමාණයෙන් සියයට හතළිස් එකක් පමණකැයි වාරිමාර්ග හා ජල සම්පත් කළමනාකරණ අමාත්‍යාංශ ආරංචි මාර්ග පෙන්වා දෙයි.මෙම පසුබෑමට ප්‍රධාන හේතුව වී ඇත්තේ හෙක්ටයාර් 1,50,000ක් වූ උතුරු මැද ඇළ ව්‍යාපෘතිය සහ හෙක්ටයාර් 15,000ක් ඇතුලත් මාදුරුඔය දකුණු ඉවුර ව්‍යාපෘතිය ක්‍රියාත්මක නොකිරීමය.උතුරු මැද ඇළ ව්‍යාපෘතියේ ප්‍රතිලාභ ලැබීමට නියමිතව සිටි උතුරුමැද උතුර සහ නැගෙනහිර පළාත්වල ජනතාව මේ වනවිට උග්‍ර ජල හිඟයකින් පීඩා විඳින අතර උතුරු මැද පලාතේ පැතිරී යන වකුගඩු රෝගයටද එක් ප්‍රධාන හේතුවක් වනුයේ පිරිසිදු පානීය ජලය සුලභව නොලැබීයාම බැවින් ඒ සඳහා පිළියමක් වශයෙන් මහවැලි සංවර්ධන යෝජනා ක්‍රමයට ඇතුලත්ව තිබූ උතුරු මැද ඇළ ව්‍යාපෘතිය ක්‍රියාත්මක කිරීම අද යුගයේ අවශ්‍යතාවයක්ව ඇතැයි අමාත්‍ය නිමල් සිරිපාල ද සිල්වා මහතා විසින් රජයට අවධාරණය කර ඇත.උතුරු මැද ඇළ ඉදිකිරීම ආරම්භ කිරීම සඳහා මේවන විටත් ඒ සඳහා පත්කළ විශේෂ විද්වත් කණ්ඩායමක් විසින් සැලසුම් සකස් කිරීම කඩිනමින් කරගෙන යයි.උතුරු මැද ඇළ ව්‍යාපෘතිය ක්‍රියාත්මක කිරීම සඳහා මූලික අවශ්‍යතාවය වනුයේ මොරගහයකන්ද ජලාශය සහ එමගින් ජලය ගෙන යන ඉහළ ඇලහැර ඇළ මාර්ගය වේ.සංශෝධිත සැලසුමට අනුව රන්දෙනිගල ජලාශය කිලෝමීටර් 52 ඇල මාර්ගයක් මගින් කලුගඟ - මොරගහකන්ද ජලාශවලට සම්බන්ධ කිරීමද, මොරගහකන්ද සහ කලුගඟ ජලාශ තැනීමෙන් පසුවද අංගමැඩිල්ලන අමුණ හරහා මහවැලි ගඟට ගලා බසින ජල ප්‍රමාණයෙන් කොටසක් මින්නේරි ජලාශයට ලබාදීමද, අවසාන වශයෙන් මිනිපේ ඇළට පහළින් මහවැලි ගඟ දිගේ මුහුදට ගලාබසින ජල ප්‍රමාණයෙන් කොටසක් කාලිංග නුවර අසලින් මහවැලි ගඟ අමුණක් මඟින් හරස්කොට යෝජිත අංගමැඩිල්ල කුඩා ජලාශයට පොම්ප කිරීමද සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=r1207031</link>
    <topic>ඉවතලන දැයින්වෙසක් සැරසිලි හදන කලාකරුවෙක්</topic>
    <author>බර්ටි ලයනල් උඩුගම්පොළ</author>
    <content>විවිධ වූ කලා කුසලතාවන්ගෙන් පරිපූර්ණ වූ කලාකරුවෙක් පසුගියදා හමුවිය.ඔහු මිනුවන්ගොඩ හොරම්පැල්ලේ පදිංචි සුපුන් ශ්‍රී කුමාර පතිරණය. ඔහු වෘත්තියෙන් වඩු කාර්මිකයෙකි.මිනුවන්ගොඩ නාලන්දා මහ විද්‍යාලයෙන් අපොස සාමාන්‍ය පෙළ දක්වා ඉගෙන ගෙන ඇති සුපුන් රැකියාවක් පසුපස හඹා නොයමින් පියා සමග එක්වී වඩු කර්මාන්තයේ නියැලීමට පටන් ගත්තේය.පියා සතු සියලුම කලා කුසලතාවන් ප්‍රගුණ කළ සුපුන් චිත්‍ර ශිල්පියකු ලෙසින් වෙසක් තොරණ නිර්මාණයට පෙළඹුණේය. ඉවතලන ලී කැබලි වැනි දේවලින් වෙසක් සැරසිලි නිර්මාණය කරමින් විවිධ දස්කම් දක්වන මොහු මැටි පිඩකින් සත්ව රූප මිනිස් රූප නිර්මාණය කිරීමට දක්ෂය.සුපුන් තමන්ගේ වෙසක් සැරසිලි හා නිර්මාණ ගැන මෙසේ කීවේය. සෑම වෙසක් උත්සවයකටම විවිධ මාදිලියේ නිර්මාණ ඉදිරිපත් කරනවා. මේ කලා කෘති කිසිවෙක් අගය කරන්නේ නෑ. දුප්පත්කමට සැහැල්ලු ජීවිතයක් ගත කිරීමයි අදහස.වඩු කර්මාන්තයෙන් මගේ පවුල පෝෂණය කරනවා. වෙසක් එකට කරන නිර්මාණ සැරසිලි විකුණා මුදල් හම්බ කරන්නේ නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=r1207032</link>
    <topic>නාඳුනන මංගල උත්සවයකට සහභාගිවුණ තරුණයන්ට අමතක නොවන පාඩමක්</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>මෝටර් රථ උපකරණ අලෙවි කිරීමේ යෙදී සිටින තරුණයන් දෙදෙනකුට හදිසි අවශ්‍යතාවක් සඳහා කිරිඇල්ල ප්‍රදේශයට යෑමට අවශ්‍ය විය. ගමනට ඔවුන් ඥාතියකු වන මාමා කෙනෙකු ද හවුල් කර ගත්තේය.මොවුන් තිදෙනා කිරිඇල්ල බලා නිවෙසින් පිටත්වූයේ මදක් අඳුර වැටෙන වේලාවේදී යතුරු පැදි දෙකකිනි. ඔවුන් ඉංගිරියට ළඟාවන විට රාත්‍රී 7.30 පමණ විය.මොවුන් නගරයට ඇතුළු වන විටම රෝහල අසල නිවෙසක මංගල උත්සවයක් පැවැත්වෙන අයුරු දුටුවේය. ගමන් විඩාව නිසා එක් තරුණයකු එම මංගල උත්සවයට සහභාගී වෙමුයි යෝජනා කළේය. තිදෙනාම එයට කැමති වූහ.මංගල නිවසේ අය හා මනාල යුවළ ඔවුන් නොදන්නා වුවත් හොඳින් දන්නා බව පෙන්වමින් ඔවුන්ද ආචාර ගෞරව කරමින් පිළිගත්හ. මංගල නිවෙසට ඇතුළු වූයේ බඩ පුරා කා බී යන්නටය. මේ විශේෂ අමුත්තන්ටද මී විතෙන් සංග්‍රහ කළ විට ඔවුන් හොඳ පදමට පානය කළහ. මේ අතරතුරදී මංගල නිවසේ සිටි අයගෙන් කීප දෙනෙක් මේ අමුත්තන් ගැන රහසින් එකිනෙකා කුටු කුටු ගාන්නට විය.මේ අතර නිවැසියකුද 119 දුරකථනයට ඇමතුමක් දී මේ තිදෙනා ගැන පවසා තිබේ.දුරකථන ඇමතුම දී ටික වෙලාවක් ගතවන්නට මත්තෙන් පොලිස් නිලධාරීහු කීප දෙනෙක් එම ස්ථානයට ළඟාවනවාත් සමගම ආහාර ගනිමින් සිටිය විශේෂ අමුත්තන් තිදෙනා එතැනින් පලා ගියහ.තිදෙනාගෙන් දෙදෙනකු පලා ගිය අතර එක් අයකු පොලිස් අත්අඩංගුවට ගැණින.අත්අඩංගුවට ගත් සැකකරු හොරණ මහේස්ත්‍රාත් අධිකරණය වෙත යොමු කිරීමෙන් පසු රු. 5000 ක ඇප මත නිදහස් කර ඇත. අනෙක් සැකකරුවන්ද අත්අඩංගුවට ගෙන අධිකරණයට ඉදිරිපත් කිරීමෙන් පසු නාඳුනන මංගල උත්සවයට සහභාගී වූයේ කා බී ප්‍රීතිවීමට බව පවසා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=r1207033</link>
    <topic>මවගේ කැමැත්තෙන් දියණිය අපයෝජනයට ලක් කරලා</topic>
    <author>අලව්ව විශේෂ ඒ. කීර්තිසිංහ</author>
    <content>14 හැවිරිදි තරුණියක් අපයෝජනයට ලක් කළ තරුණයෙක් සහ ඊට අනුබල දුන්නේ යැයි කියන එම තරුණියගේ මව සහ තවත් අයෙක් අලව්ව පොලිසිය මගින් අත්අඩංගුවට ගෙන ඇත.අලව්වේ අබ්බෝව ප්‍රදේශයේ පොසොන් තොරණක් නැරඹීමට ගිය අවස්ථාවකදී මේ සිද්ධිය සිදුවී තිබේ. තොරණ නරඹමින් සිටි මේ මව සහ දියණිය අසළට පැමිණි සැකකාර තරුණයා මවගේ කැමැත්ත ඇතිවම තරුණිය අසල කැලයට ගෙන ගොස් අපයෝජනයට ලක් කර ඇතැයි පොලිසිය කියයි.සැකකරු තරුණියගේ මව හා මෙයට අනුබල දුන් තවත් අයෙක් පොලිසිය අත්අඩංගුවට ගෙන රිමාන්ඩ් බාරයේ තබා ඇත.මොවුන් පොල්ගහවෙල මහේස්ත්‍රාත් අධිකරණය වෙත ඉදිරිපත් කිරීමට නියමිතය. අලව්ව පොලිසියේ උසාවි සැරයන් වීරසිංහ මහතා පැමිණිල්ල මෙහෙයවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=r1207034</link>
    <topic>හොරෙන් ගෙන ගිය හකුරු බෑය වෙනුවට සාක්කුවේ පොල් මුඩ්ඩක්</topic>
    <author>තිලක් පුෂ්පකුමාර සේනානායක</author>
    <content>වත්තේගම ප්‍රදේශයේ ගමක එක් උපාසක මහතෙක් වාසය කළේය. ඔහු නොවරදවා පන්සලට ගියත් කොතරම් ආගමික කටයුතුවල යෙදුණත් අධික ආශාවෙන් නම් ගැල වී ගත නොහැකි විය.ගමේ ගිහි පිරිත් කියන කණ්ඩායමේ සාමාජිකයකු වූ හෙතෙම දිනක් මීගම්මන ප්‍රදේශයේ ගිහි පිරිතක් සඳහා ගියේ තම ගමේ කණ්ඩායම්ද සමගිනි.පිරිත් මණ්ඩපයේ සැරසිලිවල අඩුපාඩු විමසූ උපාසක මහතා ඒවා යළි සකස් කළ යුතු තැන් ගෙහිමියාට යෝජනා කළේය. එදින සවස තේ පානයේදී කිතුල් හකුරු මුල් දෙකක් ද සමඟ පොඩිවට කැපූ හකුරු කෑලිද මේසය මත තිබිණි.උපාසක මහතා තේ බී අවසාන කාටත් නොපෙනෙන්නට කිතුල් හකුරු බෑයක් තම සාක්කුවේ දමා ගත්තේය. එහෙත් ගිහි පිරිතට එක්ව සිටි ගමේ අයකුගේ උකුසු ඇසට උපාසක මහතාගේ මේ ක්‍රියාව හසුවිණි.උපාසක මහතා තමා ඇඳගෙන ආ ඇඳුම ගලවා තබා පිරිතට අවශ්‍ය සුදු ඇඳුම ඇඳ ගත්තේය. ඔහු කාමරයෙන් එළියට ගිය පසු අනිත් පිරිසට මේ බව කියු අනික් උපාසක මහතා සාක්කුවේ තිබූ හකුරු බෑය එළියට ගෙන ඒ වෙනුවට පොල්මුඩු පුරවා පත්තරයකින් ඔතා සාක්කුවේ බහා තැබීය.ගෙදර ආපසු උපාසක මහතා හොඳ කිතුල් හකුරු කෑල්ලක් සමඟ තේ බොන්නට සිතා මගේ කමිස සාක්කුවේ ඇති කිතුල් හකුරු බෑයක් ඒක කපල ගන්න කිරි තේ එකත් බොන්නැයි තම මායියාට පැවසීය.උපාසක මහතාගේ හාමිනේද ඔහු ඇඳගෙන ගිය ඇඳුමේ සාක්කුවට අත දමා හකුරු බෑය එළියට ගත්තේය. එය ඔතා තිබූ පත්තර කඩදාසිය ඉවත් කළ විට පොල්මුඩු ගොඩාක් බවට හකුරු බෑය පත්ව තිබෙනු දැක එකක් එකටම පිරිත් ගෙදරදී හකුරු බෑය සොරකම් කළ බව දැන හාමිනේ උපාසක මහතාට ලුණු ඇඹුල් ඇතිව දෙහි කැපුවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=r1207035</link>
    <topic>රන් අබරණ පැහැර ගන්නා කල්ලියක 6ක්බුලත්සිංහල දී අත්අඩංගුවට</topic>
    <author>මතුගම සංචාරක</author>
    <content>කළුතර දිස්ත්‍රි‍්‍රක්කයේ විවිධ ප්‍රදේශවලට යතුරු පැදිවලින් පැමිණ මාළු කපන පිහියක් හා පිස්තෝල පෙන්වා නිවෙස්වල ඇති රන් භාණ්ඩ හා කාන්තාවන් ගෙල බැඳී රන් ආබරණ පැහැර ගන්නා කල්ලියක නායකයා ඇතුළු සාමාජිකයන් හය දෙනෙකු බුලත්සිංහල පොලිසිය අත්අඩංගුවට ගෙන තිබේ.මෙම සොර කල්ලිය කරන ලද කොල්ලකෑම්වලදී රුපියල් ලක්ෂ විස්සක පමණ රන් ආභරණ පැහැර ගෙන ඇති බවට තොරතුරු අනාවරණය කර ගෙන ඇත.කොල්ල කෑ රන් ආභරණ හොරණ, බුලත්සිංහල ප්‍රදේශයේ උකස් මධ්‍යස්ථාවලට උකස් කර තිබුණි.බුලත්සිංහල ඈගල්ඔය ප්‍රදේශයේ දී යතුරු පැදියකින් පැමිණි මෙම කල්ලියේ සාමාජිකයන් දෙදෙනෙකු මාළු කපන මන්නයක් පෙන්වා කාන්තාවන් ගෙල බැඳී රන් ආභරණ කොල්ල කා පලායාමට සැරසෙද්දී පොලිසිය සැකකරුවන් දෙදෙනෙකු අත්අඩංගුවට ගෙන පරීක්ෂණ ආරම්භ කළේය.කොල්ලකෑමට යොදා ගත් යතුරු පැදියද සොරකම් කරන ලද එකකි. එහි දැනට සඳහන් වන්නේ ව්‍යාජ අංක තහඩුවක් බවද පොලිසිය කියයි.පරීක්ෂණවලින් පසු සොර කල්ලියට සම්බන්ධ තවත් සැකකරුවන් සිවුදෙනකු හා පිස්තෝලය, මාළු කපන මන්න පිහිය පොලිසිය සොයා ගෙන ඇත.යතුරු පැදියක් ව්‍යාජ අංක තහඩු සවිකර ලබුගම වැවට දමා තිබියදී සොයා ගෙන ඇත.බුලත්සිංහල, ඈගල්ඔය, කොබවක, මිල්ලනිය, ගෝවින්න, හොරණ, යාලගල ප්‍රදේශවල දී යතුරු පැදිවලින් පැමිණ කාන්තාවන් ගෙල බැඳ තිබුණු රන් අභරණ රාශියක් පැහැර ගෙන ගොස් ඇත.බොහෝ අවස්ථාවලදී කාන්තාවන්ගේ ගෙලට මාළු කපන මන්නය තබා මරණීය තර්ජන එල්ල කොට ඇත.බුලත්සිංහල ප්‍රදේශයේ දහවල් කාලයේ නිවැසියන් නැති අවස්ථාවලදී ඇතුළු වී රන් ආභරණ පැහැර ගෙන ගොස් ඇති බවටද පැමිණිලි බුලත්සිංහල පොලිසියට ලැබී ඇත.මෙම සැකකරුවන් බුලත්සිංහල හොරණ, මිල්ලනිය අග්ගොන ප්‍රදේශවල පදිංචිකරුවෝ වෙති.බුලත්සිංහල පොලිස් ස්ථානාධිපති එම්. ඒ. ගුණරත්න, උප පොලිස් පරීක්ෂක පද්මකුමාර, පොලිස් සැරයන් සිරිකුමාර 37705, පොලිස් කොස්තාපල් අශෝක 64581 බණ්ඩාර 60238 මහත්වරු පරීක්ෂණ මෙහෙවති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=s1207031</link>
    <topic>“ෆෝ බයි ෆෝ” ක්‍රීඩා පැවැත්වුණදවගකිව යුතු පාලන අධිකාරියක් නෑ</topic>
    <author>ප්‍රින්ස් ගුණසේකර</author>
    <content>මීගමුව කොච්චිකඩේ ප්‍රදේශයේ දී දෙදෙනෙකුට මරු කැදවූ “ෆෝ බයි ෆෝ” ත්‍රාසජනක ක්‍රීඩා තරග රටපුරා පැවැත් වුවද ක්‍රීඩා අමාත්‍යාංශය යටතේ පාලක සංගමයක් නොමැති බව වාර්තා වේ.මේ හේතුවෙන් “ෆෝ බයි ෆෝ” ක්‍රීඩාව පිළිබඳ වගකිව යුතු පිරිසකගෙන් සමන්විත සංගමයක් බිහිකර නීති පද්ධතියකට යටත් කළ යුතු බව මෝටර් රථ හා ජීප් රථ ධාවකයෝ ඉල්ලා සිටිති.මේ අතර කොච්චිකඩේ “ෆෝ බයි ෆෝ” ජීප් රථ ධාවන තරගය පිළිබඳ විධිමත් පරීක්‍ෂණයක් ආරම්භ කරන ලෙස ක්‍රීඩා ඇමැති මහින්දානන්ද අලුත්ගමගේ මහතා ක්‍රීඩා අධ්‍යක්‍ෂ ජෙනරාල් රංජනී ජයකොඩි මහත්මිය ට ඊයේ නියෝග කළේ ය.මීගමුව කොච්චිකඩේ ඕවිටියාවත්ත නැමැති ඉඩමේ මෝටර් රථ ධාවන තරගයක් පැවැත්වීමට අවසරය හා එය නැරඹීමේ දී ප්‍රේක්‍ෂකයන්ට නිසි ආරක්‍ෂිත කලාපයක් වෙන් කිරීමට කටයුතු යොදා තිබුණේ ද යන්න මේ පරීක්‍ෂණයෙන් කරුණු අනාවරණය කර ගැනීමට බලාපොරොත්තු වේ.ශ්‍රී ලංකා මෝටර් රථ ධාවකයන් ගේ සංගමයේ සභාපති මහේෂ් ගම්මන්පිල මහතා ගෙන් මේ පිළිබඳව කළ විමසීමක දී පැවසුවේ “ෆෝ බයි ෆෝ” ජීප් රථ ක්‍රීඩාව තම සංගමයට සම්බන්ධ නොමැති බව යි. එය තරගයක් නොවන බව පෙන්වා දුන් මහේෂ් ගම්මන්පිල මහතා පැවැසුවේ අභියෝග ජය ගැනීමක් ලෙස සිතන බව යි. මේ ආකාරයෙන් මැලේසියාවේ වනාන්තර ප්‍රදේශ ආශි‍්‍රතව ද “ෆෝ බයි ෆෝ” ක්‍රීඩාව පැවැත්වෙන බව පැවැසූ ඒ මහතා පැවැසුවේ කැලේ මැද සිට බාධක ගෙවා ජීප් රථ ධාවනය එම තරගයේ ස්වභාවය වන බව ය.කොච්චිකඩේ ඕවිටියාවත්ත නැමැති ඉඩමේ පැවැති තරගය එම ප්‍රදේ්ශයේ ක්‍රීඩා සමාජයක් සංවිධානය කර ඇති අතර තරගය නරඹමින් සිටි දෙදෙනෙකු මරණයට පත් විය.“ෆෝ බයි ෆෝ” ක්‍රීඩාවට එක්වූ ජීප් රථයක් ධාවන පථයේ විශාල වලක වැටී මඩේ එරී තිබූ හෙයින් දොඹකරයක් ආධාරයෙන් එය ඉවතට ගැනීමට උත්සහ දරා තිබේ. ජීප් රථය දොඹකරයෙන් අදින අයුරු ජංගම දුරකථනයක් මගින් Video කරමින් සිටි තරුණයන් දෙදෙනෙකු එම අවස්ථාවේ දී මරණයට පත් විය. දොඹකරයේ දම්වැලට සම්බන්ධ කොට තිබූ ජීප් රථයේ චැසිය ගැලවී වැදීමෙන් මේ සිද්ධිය ඇතිවී තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=s1207032</link>
    <topic>ස්පාඤ්ඤය ලොව හොදම පාපන්දු කණ්ඩායමයි</topic>
    <author/>
    <content>2012 යූරෝ කුසලාන පාපන්දු තරගාවලියේ අවසාන මහා තරගයේදී ඉතාලිය ගෝල් 4–0කින් පරාජය කිරීමෙන් ස්පාඤ්ඤය මෙතෙක් බිහිවූ ශ්‍රේෂ්ටතම ජාත්‍යන්තර කණ්ඩායම නමැති කිරුළට හිමිකම් කීවේය.සිනෙඩින් සිඩාන්ගේ ප්‍රංශය හෝ 1970 මැද ගණන්වල බටහිර ජර්මනියේ විශිෂ්ට කණ්ඩායම හෝ මේ අයුරින් යුරෝපීය ශූරතාව සාර්ථකව මීට කළින් රැකගෙන නැත.බොහෝ ජනප්‍රිය බ්‍රසීල කණ්ඩායම් හෝ සිවු වතාවක්ම ලෝක ශූරයන් වූ ඉතාලිය හෝ ජොහාන් ක්රුයිෆ්ගේ නෙදර්ලන්තය, ලෝක කුසලානය අතැතිව මහාද්වීප කිරුළු පිට පිට දිනා ගැනීමක් මෙතෙක් සිදුකර නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=s1207033</link>
    <topic>දෙවැනි ටෙස්ට් තරගයේ තුන්වැනි දිනයත් මහ වැසි වනසා දමයි</topic>
    <author>ෆවුස් මොහොමඩ්</author>
    <content>ශ්‍රී ලංකාව සහ පාකිස්තානය අතර එස්.එස්.සී. පිටියේ පැවැත්වෙන දෙවැනි ටෙස්ට් තරගයේ තුන්වැනි දිනය වූ ඊයේ (2) කොළඹ සිසාරා ඇද හැලුණු ධාරානිපාත වර්ෂාව හේතුවෙන් දින‍යේ වැඩි කාලයක් ක්‍රීඩාගාරයට කොටු වී වර්ෂාව දෙස බලා සිටීමට දෙපිලේහිම ක්‍රීඩකයන්ට සිදුවීය.ඊයේ දිනයේ යැවීමට නියමිතව තිබූ ඕවර 98න් යැවීමට හැකිවූයේ ඕවර 27ක් පමණි. උදෑසන පාකිස්තාන ඉනිමේ දී ඕවර 12ක් යැවුණු අතර දිවා ආහාරය වනතුරු ශ්‍රී ලංකාව ඕවර 15කට මුහුණ දී තිබිණි.ඊයේ දහවල් 12.30ට ආරම්භ වූ වර්ෂාව එක දිගටම ඇද හැලුණු නමුත් පස්වරු 1.45 වනවිට එය මුලුමනින්ම තුරන් විය. මේ අනුව ඊයේ දිනයේ තවත් ඕවර 36ක් පමණක් යැවීමටත්, පස්වරු 3.42ට තරගය ආරම්භ කිරීමටත් විනිසුරුවරුන් මුල දී තීරණය කොට තිබිණි.නමුත් පස්වරු 3.25 වනවිට යළිත් වතාවක් වැහි මන්දාරම එස්.එස්.සී. පිටියේ ඉහළ ආකාසයේ දක්නට ලැබුණු අතර ඊට මිනිත්තු 10කට පසු මහ වැසි ඇද වැටිණි.ඒ අනුව පස්වරු 3.40ට තුන්වැනි දිනයේ තරගය අත්හිටුවීමට විනිසුරුවරුන් තීරණය කළහ.ඒ වනවිට ශ්‍රී ලංකාව එක් කඩුල්ලක් දැවී ලකුණු 70ක් රැස් කොට තිබූ අතර පාකිස්තානයට වඩා ලකුණු 481ක් පසුපසින් සිටියේය. තිලකරත්න ඩිල්ෂාන් ලකුණු 46ක් ද, කුමාර් සංගක්කාර ලකුණු 22ක් ද ලබා ගනිමින් නොදැවී කඩුල්ලේ රැඳී සිටිති.ඊයේ උදෑසන 10.50ට සිය පළමු ඉනිම ආරම්භ කළ ශ්‍රී ලංකා පිලේ පළමු කඩුල්ල ලෙස දැවී ගියේ තරංග පරණවිතානය. ඔහු දැවී ගියේ ‍ජුනෙයිඩ් ඛාන්ගේ පන්දුවකට ෂෝර්ට් ලෙග් කලාපයේ පන්දු රැකීමේ නිරතව සිටි අසාර් අලි වෙත උඩ පන්දුවක් ලබාදීමෙනි. පරණවිතාන ලකුණු නොලබා දැවී යනවිට ශ්‍රී ලංකා‍ පිලේ ලකුණු සංඛ්‍යාව 11ක් විය.අනතුරුව කුමාර් සංගක්කාර සමග එක් වූ ඩිල්ෂාන් සිය පිති හරඹය වේගවත් කළ අතර දිවා ආහාරය වනවිට ශ්‍රී ලංකා ඉනිම ලකුණු 70 දක්වා ඉහළ නැංවීමට සමත්විය.ඊයේ උදෑසන තරගය ආරම්භ කරන විට කඩුලු 5ක් අතැතිව ලකුණු 488ක් ලබා සිටි පාකිස්තානය ඕවර 12ක් පිති හරඹයේ යෙදීමෙන් අනතුරුව සිය ඉනිම අත්හිටුවීමට තීරණය කළේය. ඒ වනවිට පාකිස්තාන ඉනිමට තවත් ලකුණු 63ක් එක්වී තිබිණි. ඒ අතරතුර කඩුලු 2ක් බිඳ දැමීමට ශ්‍රී ලංකා පිලේ පන්දු යවන්නෝ සමත්වූහ. දැවී ගිය පිතිකරුවන් වූයේ අසාඩ් ෂෆීක් සහ අද්නාන් අක්මාල්ය. සුරාජ් රන්දීව් විසින් යවන ලද ඊයේ දිනයේ දෙවැනි ඕවරයේ 5වැනි පන්දුවේ දී මිස්බා ලකුණක් කරා පැති මාරු කරගැනීමට උත්සාහ ගැනීමේ දී ස්ක්වෙයාර් ලෙග් කලාපයේ පන්දු රැකී‍මේ නිරතව සිටි තිලකරත්න ඩිල්ෂාන් කෙලින්ම කඩුල්ලට පන්දුව යොමු කිරීමෙන් ෂෆීක් දුවද්දී දැවී යාමට හසුවිය. අක්මාල් දැවී ගියේ ‍හේරත්ගේ පන්දුවකට ඩිල්ෂාන් වෙත උඩපන්දුවක් ලබාදීමෙනි. පාකිස්තාන ඉනිම අත්හිටුවීමට පෙර නායක මිස්බා සිය 17වැනි ටෙස්ට් අර්ධ ශතකය රැස් කරගත්තේය.අද තරගයේ සිවුවැනි දිනයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=s1207034</link>
    <topic>15න් පහළ හෑන්ඩ්බෝල්තරගාවලිය හෙට ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් හෑන්ඩ්බෝල් සංගමය විසින් සංවිධානය කරනු ලබන නියෝ අභියෝගතා කුසලාන අවුරුදු 15න් පහළ බාලක බාලිකා හෑන්ඩ්බෝල් තරගාවලිය හෙට (4) සහ අනිද්දා (5) පැලවත්ත බුද්ධදාස ක්‍රීඩා පිටියේ දී පැවැත්වේ.ප්‍රථම වරට යාපනය දිස්ත්‍රික්කය නියෝජනය කරමින් පාසල් 3ක් ද ඇතුලුව පාසල් 45ක් මෙවර තරගාවලියට සහභාගි වෙති.පසුගිය වසරේ ජූලි මස 4වැනිදා ආරම්භ කළ ශ්‍රී ලංකා පාසල් හෑන්ඩ්බෝල් සංගමයේ පළමු වර්ෂ පූර්ණයට සමගාමීව 15න් පහළ තරගාවලිය පැවැත්වීම විශේෂ සිදුවීමකි.පසුගිය වසරේ පැවැති තරගාවලියේ බාලක ශූරතාව මොරටුව වේල්ස් කුමර විදුහල අත්කර ගත් අතර බාලිකා ශූරතාව දිනාගනු ලැබුවේ ‍කොට‍හේන යහපත් එ‍ඬේරාගේ කන්‍යාරාමය විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=s1207035</link>
    <topic>මාතර පොලිස් ක්‍රිකට් ශූරතාව මූලස්ථාන පිලට</topic>
    <author>ජයසිරි පේදුරුආරච්චි ගන්දර සමූහ</author>
    <content>මාතර කොට්ඨාසයේ පොලිස් ස්ථාන අතර ‘මාතර ජ්‍යෙෂ්ට පොලිස් අධිකාරී අභියෝග ශූරතා කුසලානය’ සඳහා පැවැති ඕවර 8 සැහැල්ලු පන්දු ක්‍රිකට් තරගාවලියේ ශූරතාව හිමිකර ගැනීමට මාතර මූලස්ථාන පොලිස් කණ්ඩායම සමත් විය.පොලිස් ස්ථාන 14ක් නියෝජනය කරමින් කණ්ඩායම් සහභාගි වූ මේ තරගාවලියේ අනු ශූරතාව ගන්දර පොලිස් ස්ථාන කණ්ඩායමට හිමි විය. මාතර උයන්වත්ත ක්‍රීඩාංගණයේදී පැවැති මේ තරගාවලියේ වීරයා ලෙස උප පොලිස් පරීක්ෂක ඩිලන්ත රාමනායක ද, අවසන් තරගයේ වීරයා ලෙස සහකාර පොලිස් අධිකාරී-2 අසංක බණ්ඩාර ද තේරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=s1207036</link>
    <topic>ගුවන් හමුදාව වට 3-0කින් මාලදිවයින් ‍වොලිබෝල් පිල පරදවයි</topic>
    <author/>
    <content>ශ්‍රී ලංකාවේ සංචාරයක නිරත මාලදිවයින් ජාතික වොලිබෝල් කණ්ඩායම සහභාගී වු අවසන් තරඟය ශ්‍රී ලංකා ගුවන් හමුදා කණ්ඩායම සමඟ නිවිතිගල මහජන ක්‍රීඩාංගණයේදී පසුගියදා පැවති අතර, එහිදි තරඟවට 3-0ක් ලෙස පහසු ජයක් ලබා ගැනීමට ශ්‍රී ලංකා ගුවන් හමුදා කණ්ඩායම සමත් විය.තරගයේ පළමු වටය 25-20ක් ලෙස පහසුවෙන් ජය ගැනීමට ශ්‍රී ලංකා ගුවන් හමුදා කණ්ඩායම සමත් වු අතර දෙවැනි වටය මුල් භාගයේදී යම් පීඩනයක් ගුවන් හමුදාවට එල්ල කිරිමට මාලදිවයින් කණ්ඩායම සමත් විය.නමුත් දෙවැනි වටයේ අවසාන භාගය වන විට යලිත් ඉදිරියට පැමිණි ගුවන් හමුදාව එම වටයද 25-17ක් ලෙස ජයගත්හ.එක් තරඟ වටයක් හෝ ජයගෙන තරඟයේ ඉදිරියට යෑමේ බලාපොරොත්තුවෙන් මාලදිවයින් කණ්ඩායම තෙවැනි වටයට පිවිසියත් ඔවුන්ගේ එම බලාපොරොත්තුද සුන් කරමින් වේගවත් කෙටි ප්‍රහාරයන් රැසක් එල්ල කර තෙවැනි වටයද 25-22ක් ලෙස ජයගනිමින් සමස්ත තරඟය වට 3-0ක් ලෙස ජයගැනීමට ශ්‍රී ලංකා ගුවන් හමුදා කණ්ඩායම සමත් විය. ශ්‍රී ලංකා වොලිබොල් සම්මේලනයේ උප සභාපති, සබරගමු පළාත් සභා මන්ත්‍රී කංචන ජයරත්න මහතාගේ මෙහෙයවීමෙන් රත්නපුර දිස්ත්‍රික් වොලිබොල් සංගමය විසින් සංවිධානය කළ, විදුලිබල හා බලශක්ති නියෝජ්‍ය අමාත්‍ය ප්‍රේමලාල් ජයසේකර මහතාගේ ප්‍රධානත්වයෙන් ආරම්භ වු මෙම ප්‍රදර්ශන තරඟය නැරඹිමට අති විශාල ප්‍රේක්ෂක පිරිසක් පැමිණ සිටිමෙන් අවට ඇති ගොඩනැගිලි කුළුණු ආදිය ප්‍රේක්ෂකයන්ගෙන් පිරි ඉතිරි තිබිම විශේෂත්වයක් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=s1207037</link>
    <topic>ෆිල්ක්ස්ගෙන්වාර්තාගත දිවීමක්</topic>
    <author>ඔරිගන් (ඒ.එෆ්.පී.)</author>
    <content>දෙවතාවක්ම ඔලිම්පික් අනු ශූරිය වූ ඇලිසන් ෆිලික්ස් ඉතිහාසයේ 6 වැනියට වේගවත් කාන්තා මීටර 200 දුවමින් අමෙරිකා ඔලිම්පික් ජවන හා පිටිය සුදුසුකම් ලබා ගැනීමේ අවසන් තරගය ජය ගත්තාය.ඇය වාර්තා කළ කාලය තත්පර 21.69ක් වූ අතර එය ඇගේ හොඳම කාලය ද විය.ලන්ඩන් ඔලිම්පික් උලෙළේ සිය ස්ථානය තහවුරු කර ගැනීම සඳහා ෆිලික්ස් කළාක් මෙන් මීට පෙර ඇයට වඩා වේගයෙන් ධාවනයේ යෙදී ඇත්තේ තහනම් ශරීර උත්තේජන භාවිතා කළ බවට ඔප්පු වීමෙන් අපකීර්තියට පත් මේරියන් ජෝන්ස්, ජැමෙයිකාවේ මර්ලින් ඔටේ හා හිටපු ලෝක වාර්තාලාභිනී ෆ්ලොරන්ස් ග්‍රිෆිත්-ජොයිනර් පමණි.මෙය, 1998 වසරේ දකුණු අප්‍රිකාවේදී මේ ඉසව්වේ ජෝන්ස් වාර්තා කළ තත්පර 21.62 කාලයට පසුව සටහන් වූ වේගවත්ම කාලය වෙයි.ලෝක මීටර 100 වර්තමාන ශූරිය මෙන්ම 2011 ලෝක මීටර 200 අනු ශූරිය වන කාමෙලිටා ජෙටර් තරගයේ දෙවැනි ස්ථානයද (තත්පර 22.11), සන්යා රිචර්ඩ්ස්-රොස් තෙවැනි ස්ථානයද (තත්පර 22.22) හිමිකර ගනිමින් ඔලිම්පික් මං විවර කර ගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=s1207038</link>
    <topic>ආබාධිත වුවන්ගේ ලෝක බීච් වොලිබෝල්රිදී පදක්කම ශ්‍රී ලංකාවට</topic>
    <author/>
    <content>ජර්මනියේ පැවැති ලෝක ආබාධ සහිත වූවන්ගේ බීච් වොලිබෝල් තරගාවලියේ රිදී පදක්කම ශ්‍රී ලංකාව දිනා ගත්තේය මේ තරගාවලියට කණ්ඩායම් රැසක් සහභාගී වූ අතර අවසන් තරගයේදී සත්කාරක ජර්මනිය හමුවේ තරග වට 2–0කින් ලංකාව පරාජයට පත්විය ලංකා බීච් වොලිබෝල් පිලට කුමාර ජයතිස්ස, අනුර හා බුද්ධික අමරසිංහ කළහ.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=s1207039</link>
    <topic>ලන්ඩන් ඔලිම්පික් පදක්කම් දිනා ගන්නා පිහිනුම් ක්‍රීඩකයින්ට බෝනස් මුදල් ත්‍යාග</topic>
    <author>සිඩ්නි (ඒ.එෆ්.පී.)</author>
    <content>ඔලිම්පික් පදක්කම් දිනා ගන්නා හා ලෝක ශ්‍රේණිගත කිරීම්වල ප්‍රගතියක් දක්වන ඔස්ට්‍රේලියානු පිහිනුම් ක්‍රීඩකයින්ට මුදල් ත්‍යාග පිරිනැමෙනු ඇතැයි ඔස්ට්‍රේලියානු පිහිනුම් බළධාරීහු ඊයේ ප්‍රකාශ කළහ. ලන්ඩන් ඔලිම්පික් ක්‍රීඩා උලෙළෙ බලා යන ඔස්ට්‍රේලියානු පිහිනුම් කණ්ඩායමේ සියළුම සාමාජිකයන්ට එම ක්‍රීඩා උලෙළෙට අවසාන වශයෙන් සූදානම් වීමට උපකාරයක් ලෙසින් ඔස්ට්‍රේලියානු ඩොලර් 750,000ක (අමෙරිකානු ඩොලර් 767,000) මූලික දීමනාවක් ලැබෙනු ඇත.මෙම මූලික දීමනාවට අමතරව, ලන්ඩනයේ දක්වන දස්කම් හා දිනා ගන්නා පදක්කම් මත බෝනස් උපයා ගැනීමේ අවස්ථාවද එම ක්‍රීඩකයින්ට ලබා දී තිබේ. මේ අනුව, තනි ඉසව්වක රන් පදක්කමක් වෙනුවෙන් ඔස්ට්‍රේලියානු ඩොලර් 35,000ක්ද සහාය පිහිනුම් රන් පදක්කමක් වෙනුවෙන් ඔස්ට්‍රේලියානු ඩොලර් 60,000ක්ද ලැබෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=f1207034</link>
    <topic>ජීවිතයක සැනසුමමැදුම් මාර්ගයෙනි</topic>
    <author>ඉත්තදෙමලියේ ඉන්දසර හිමි</author>
    <content>පින්වත්නි,අද ඇසළ පුර පසළොස්වක පොහොය දිනයයි. ශ්‍රේෂ්ඨතම පුරුෂයකු ගිහි ජීවිතය අතහැර පැවිදි ජීවිතයට පත්වූයේ අද වැනි දිනකයි. උතුම් වූ අරමුණක් සාක්‍ෂාත් කර ගැනීමේ උසස් බලාපොරොත්තු ඇතිව පැවිදි වූ උන් වහන්සේ එම අරමුණ ඉටුකර ගැනීම සඳහා මෙලොව මිනිසෙකු විසින් නොවිඳිනා දුක් වින්දහ.අතිශය දුෂ්කර වූ ව්‍යායාමයෙක යෙදුන උන්වහන්සේ වසර හයකට පසු එම උතුම් වූ අරමුණ ඉටුකර ගත්හ. එය ඉටුකර ගැනීමෙන් පසු උන්වහන්සේ ලද සැනසුම ලෝක සත්වයාට ලබාදීමට ක්‍රියා කළහ. එහි ප්‍රතිඵලයක් වශයෙන් උන්වහන්සේ ලද සැනසුම අවබෝධ කරගත් මාර්ගය ලෝකයාට ඉදිරිපත් කළේ ද අද වැනි ඇසළ පුර පසළොස්වක පොහොය දිනයකය.මේ ලෝකයේ අන්තගාමී මාර්ග දෙකක් ඇත. එකක් අතිශය සුඛෝපභෝගී මාර්ගයයි. අනික අතිශය දුක්ඛදායී මාර්ගයයි. මේ එකදු මාර්ගයකින් මිනිසාට සැනසුම ලැබිය නොහැකි බව බුදුන් වහන්සේගේ අත්දැකීමයි. එබැවින් මධුරස්වරයක් නැඟීමට වීණාවක තත් සකස් කර ගන්නේ යම්සේ ද ජීවිතයක සැනසුම ද මැදුම් මඟින් සළසා ගත යුතු බව අවධාරණය කළහ.එම මැදුම් මඟ ධර්ම මාර්ගයයි. ධර්ම මාර්ගය යනු සත්වයකු වශයෙන් භුක්ති විඳිය යුතු සාධාරණ අයිතිවාසිකම් භුක්ති විඳීමට අවස්ථාව සළසා දීමයි. කායික සංවරය, වාචසික සංවරය, මානසික සංවරය යනුවෙන් ද අප හඳුන්වනුයේ එම අයිතිවාසිකම් සුරැකීමට යොදාගත් මාර්ගයකි. ත්‍රිවිධ සංවරය ඇතිකර ගැනීම යනු සත්වයකුගේ අයිතිවාසිකම් ආරක්‍ෂා කිරීමකි.අයිතිවාසිකම් උපරිමව ආරක්‍ෂා කිරීමට යොමු වූ තැනැත්තාගේ මනස තුළ අකුසල් යයි හඳුන්වන චෛතසික ක්‍රියාකාරිත්වය අවම ඔහු දුක් ගෙන දෙන සිදුවීම්වලට මැදිහත් නොවේ. මෙම ගැටෙන සැලෙන ලෝකයේ සංසිද්ධීන්වලට ඔහු මැදිහත් වුවද එයින් කම්පනයකට පත් නොවේ. සියල්ල උපේක්‍ෂාවෙන් ඉවසිය හැකි මානසික පසුබිමක් ඔහුට සකස් කර ගත හැකිය. මෝහයෙන් මුලාවී ඊර්ෂ්‍යා පාර්ශ්ව අන්‍යෝන්‍ය වශයෙන් ගහ මරා ගන්නා සමාජය දැක අනුකම්පාවෙන් යුතුව ගැටුම් ව්‍යසනයට ඔහු ගන්නා උත්සාහය පැසසිය යුතුය.බුදුරජාණන් වහන්සේ, උන් වහන්සේ හඳුන්වා දුන් මෙම ධර්මයෙහි හැසිරෙන ලෙස අවවාද කළහ. ඒ ධර්මයෙහි මනාසේ හැසිරෙන තැනැත්තා මේ ලෝකයෙහි ද පරලෝකයෙහි ද සුවසේ වෙසේ. එබැවින් මේ උතුම් වූ ඇසළ පුරපසළොස්වක පොහෝ දින ශ්‍රේෂ්ඨ වූ ශාස්තෲවරයාණන් වහන්සේගේ මංගල ධර්ම දේශනය සිහිපත් කරමින් අන්තගාමී මාර්ගයන්ගෙන් ඉවත්ව සියලුම සත්වයින්ගේ ආවේනිකව ඇති පොදු අයිතිවාසිකම් සුරැකිමින් එම ධර්ම මාර්ගයෙහි ගමන් කර මෙලොව සැනසුම සහ පරළොව සැනසුම ළඟා කර ගැනීමට කටයුතු කරණ ලෙස කරුණාවෙන් ඉල්ලමි. ඔබ සැමට තෙරුවන් සරණයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=f1207031</link>
    <topic>විජයදාස උන්නැහේ ‘පූජක’ ‘පූජ්‍ය’ වෙනස දන්නෙත් නැහැ</topic>
    <author>සාකච්ඡා කළේ උදිත ගුණවර්ධන</author>
    <content>පළාත් සභා ක්‍රමය පිළිබඳ අල්පයක හෝ දැනුවත් භාවයක් නැති අය තමයි මේ විදිහේ චෝදනා එල්ල කරන්නේ. මේ රටේ පළාත් සභා නවයක් තිබෙනවා. ඒ පළාත් සභා එකිනෙකට ස්වාධීන ආයතන විදිහටයි පවතින්නේ. බස්නාහිර පළාත දකුණු පළාතෙන් වෙන්වයි තිබෙන්නේ. අනෙක් පළාත් සභා ගත්තත් එහෙමයි. මේ විදිහේ එකිනෙකින් වෙන්වූ ආසනවල ඡන්ද එක් දිනයක තිබිය යුතුයි කියලා නීතියක් කිසි තැනක නැහැ.මහ ඇමැතිවරුන්ට පුළුවන් ආණ්ඩුකාරවරුන්ගෙන් ඉල්ලා සිටින්න පළාත් සභාව විසුරුවන්න කියන්න. ඒ විදිහට නීත්‍යානුකූල ක්‍රියාමාර්ගයක් ඔස්සේ තමයි මේ පළාත් සභා විසුරුවා හැර තිබෙන්නේ. ඒ නිසා මේ ගැන නීති විරෝධී තත්ත්වයක් මතුවන්නේ නැහැ.1988 වසරේ එජාපය විසිනුයි පළාත් සභා ක්‍රමය ඇති කළේ. එහිදී එජාපය එක් දිනයකදී පළාත් සභා මැතිවරණ පැවැත් වූයේ නැහැ. කඩින් කඩ තමයි මැතිවරණ පැවැත්වූයේ. ඉන්පසුව හැමදාම පළාත් සභා මැතිවරණය පැවැත්වූයේ කඩින් කඩයි. ඒ නිසා පළාත් සභා මැතිවරණ කඩින් කඩ පවත්වන්න ඕනෑ කියලා නීතියක් නැහැ.මේ වෙද්දී නැඟෙනහිර පළාත් සභාවේ නිල කාලය අවුරුදු හතරක් සම්පූර්ණ කර තිබෙන්නේ. උතුරු මැද හා සබරගමුව පළාත් සභාවල නිල කාලයත් ඊට ආසන්නයි. ඒත් දකුණු පළාත් සභාවේ නිල කාලයෙන් අඩක්වත් තවම සම්පූර්ණ වෙලා නැහැ. ඒ තත්ත්වය තුළ පළාත් සභා සියල්ල එකවර පැවැත්වීම ගැටලු සහගතයි.අප එක්සත් ජනතා නිදහස් සන්ධානයේ පාර්ශ්වයක්. ඒ නිසා අප මෙවරත් එක්සත් ජනතා නිදහස් සන්ධානයේ බුලත් කොලය යටතේ තරග කරනවා. අපේ එම තීරණයේ කිසිදු වෙනසක් වෙලා නැහැ. අප කටයුතු කරන්නේ පුද්ගලයන් මූලික කරගෙන නොවෙයි. ප්‍රතිපත්ති මූලික කරගෙනයි.කිසිදු ප්‍රතිපත්තියක් වෙනසක් වෙලා නැහැ. අදත් හෙළ උරුමය කටයුතු කරන්නේ, අපේ මූලික ප්‍රතිපත්ති මත පිහිටුවාගෙනයි. අප ඒ ප්‍රතිපත්තිමය රාමුවෙන් ඉවත් වෙන්නේ නැහැ. එහෙත් අද ඉන්නේ එක්සත් ජනතා නිදහස් සන්ධානය නම් පක්ෂ දහඅටකින් යුත් සන්ධානය සමඟයි. එහිදී ඒ ඒ පක්ෂවලට වෙන වෙනම ප්‍රතිපත්ති තිබුණත් එක්සත් ජනතා නිදහස් සන්ධානය තිබෙන්නේ මහින්ද චින්තනය නම් ප්‍රතිපත්තියකයි. එහිදී අපට බැහැ හෙළ උරුමය අනුගමනය කරන සියලු ප්‍රතිපත්ති ක්‍රියාත්මක කිරීමට. එහෙත් ආණ්ඩුව තුළින් අපට අපේ ප්‍රතිපත්තිවලින් යම් ප්‍රමාණයක් ක්‍රියාත්මක කිරීමට පුළුවන්කම ලැබී තිබෙනවා. මතට තිත ප්‍රතිපත්තිය, අසැබි වෙබ් අඩවි තහනම ආදී කටයුතු කර තිබෙනවා. දහම් පාසල් අධ්‍යාපනය ශක්තිමත් කිරීමත් එයට ඇතුළත්. ඒ නිසා නිදහස් සන්ධාන ආණ්ඩුව මඟින් අපට අවශ්‍ය මෙවැනි කාර්යයන් රැසක් ඉටුකර ගෙන තිබෙනවා. එය අප ලැබූ ප්‍රතිපත්තිමය ජයග්‍රහණයක් විදිහට හඳුන්වන්න පුළුවන්.ඒ වගේම ත්‍රස්තවාදය පරාජය කිරීමේ කාර්ය පිළිබඳ මුල සිටම එකම ප්‍රතිපත්තියක සිට කටයුතු කළා. එම ප්‍රතිපත්තිය යථාර්ථයක් බවට පත්කර ගැනීමට පුළුවන් කම ලැබුණා.මේ පනත විජයදාස රාජපක්ෂ මහතා ගෙන ඇවිත් තිබෙන්නේ හරිහැටි කරුණු නොදැන වගේම ද්වේෂ සහගත කූට අරමුණකින් යුතුවයි.මේ පනත මඟින් තහනම් කිරීමට සැලැසුම් කර තිබෙන්නේ පූජක පක්ෂයේ දේශපාලනය කිරීම තහනම් කිරීමේ අරමුණෙන් යුතුවයි. පූජක පක්ෂය කියන්නේ දේවාලයේ කපු මහතා, කෝවිලේ පූසාරි තුමා, දේවගැති තුමා යන අයයි. එහෙත් පූජ්‍ය පක්ෂය කියන්නේ සෙස්සන්ගෙන් පූජනීයත්වයට පත්වන අයයි. හිමිවරු කියන්නේ පූජකයෙක් නොවෙයි පූජ්‍ය පක්ෂයයි. ඒ නිසා මේ පනත මඟින් විජයදාස රාජපක්ෂ මහතා බලාපොරොත්තු වන දේ ඉෂ්ට කර ගැනීමට පුළුවන් කමක් නැහැ.එහෙත් ජාතික හෙළ උරුමය විදිහට අප මේ ගැන පාර්ලිමේන්තුව තුළ මෙන්ම සමාජයේදීත් පරාජය කිරීමට පෙළ ගැසිලා සිටින්නේ.පසුගිය එක්සත් ජාතික පක්ෂ නායකත්ව තරගයේදී මහනායක හිමිවරු ඒකාබද්ධ නිවේදනයක් මඟින් ඉල්ලා සිටියා කරු ජයසූරිය මහතාට සහාය ලබා දෙන්න කියලා. ඒත් එහිදී විජයදාස රාජපක්ෂ මහතා මහනායක හිමිවරුන්ගේ ඉල්ලීමට සවන් නොදී රනිල් වික්‍රමසිංහ මහතාට සහාය ලබා දුන්නා. විජයදාස රාජපක්ෂ මහතා සංඝරත්නයේ ඉල්ලීම්වලට කන් දෙන මහා උපාසක මහතෙක්නම් එදා ඔහුට ඒ ඉල්ලීම් දොහොත් මුදුන් දී පිළිගන්න තිබුණා. ඒත් විජයදාස මහතා එහෙම කළේ නැහැ.අද භික්ෂූන්වහන්සේ දේශපාලනය කිරීම ගැන අකමැත්ත පළකර තිබෙන්නේ එක් මහනායක හිමිනමක් පමණයි. ඒත් බහුතර හිමිවරු ප්‍රමාණයක් මේ ගැන විරෝධයක් හෝ අකමැත්තක් පළකර නැහැ.ධර්මය ගැන නීතිය ගැන ගැඹුරු අවබෝධයක් නැති නිසයි විජයදාස රාජපක්ෂ මහතා මේ විදිහේ විවාදයක් පිළිබඳව කතා කළේ. ඔහු මේ විදිහේ පනතක් ගෙන ආවෙත් මේ නිසයි. මා ඔහුට විවාදයකට අභියෝග කළාම ඔහු කියන්නේ දැන උගත් හිමිවරයකු සමඟ පමණක් විවාදයකට එන බවයි. විජයදාස රාජපක්ෂ මහතා සඳහන් කර තිබුණා ඇබිත්තයන් සමඟ වාද විවාද කර පළක් නැහැ කියලා. මා මුලින්ම ස්තූතිය පළ කරනවා මට ඇබිත්තයා කියලා ගෞරව කිරීම පිළිබඳව. ඇබිත්තයා කියන්නේ පෙර රජ දවසේ ඉහළ පෙළේ ගෞරවනීය තනතුරක්. එදා හිමිවරු ධර්ම කටයුතුවල නියැලීම නිසා පන්සලේ කටයුතු බලා ගත්තේ ඇබිත්ත නම් පුද්ගලයා. ඒ නිසා ඇබිත්ත කියන පුද්ගලයා ඉතා වැදගත් කාර්යයක් ඉටුකළ පුද්ගලයෙක්.අපේ පක්ෂයේ නායක ඕමල්පේ සෝභිත හිමි විජයදාස රාජපක්ෂ සමඟ ෂවාදයකට සූදානමින් සිටින්නේ.මත්කුඩු වෙළෙඳුන්, මත්පැන් අලෙවිකරුවන්, නූගත් චන්ඩින් දේශපාලනයට එනවාට වඩා සුදුසුයි ශික්ෂණයක්, බුද්ධියක්, උගත් කමක් ඇති භික්ෂුන්වහන්සේ නමක් පාර්ලිමේන්තුවට හෝ පළාත් පාලන ආයතනයට පිවිසීම වරදක් නොවෙයි. එමඟින් අපට පුළුවන් මෙරට රාජ්‍ය පාලනයේ විනයක් හික්මීමක් ඇති කිරීමට. අනෙක හාමුදුරුනමකට මැතිවරණවලට තරග කිරීම තහනම් කිරීමට කවුරුන් හෝ හිතනවානම් එය හිමිවරුන්ගේ ප්‍රජා අයිතිය වගේම මූලික අයිතින් උල්ලංඝනය කිරීමක් විදිහටත් හඳුන්වා දෙන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=f1207032</link>
    <topic>සංචාරක ආකර්ෂණය දිනූනේපාලයේ ෆීවා විල</topic>
    <author>සටහන සහ ඡායාරූප රුවන් තරස්වින්</author>
    <content>ඔබ ෆීවා විලේ සංචාරය කළොත්. එය හරි ම සුන්දර අත්දැකීමක් ලබා දෙනවාට සැකයක් නෑ. ගත වෙලාගෙන යන සීතල සුළඟ, විල ඉස්මත්තේ ඈතින් පෙනෙන හිරු එළිය වැටී රිදී පාටින් දිලිසෙන හිම කඳු වැටිය, හරි ම ලස්සනයි. ෆීවා විලේ ගමන හෙමින් හෙමින්. විලට රිදෙන්නෙ නැතුව තමයි ගමන. මේ විලේ මෝටර් බෝට්ටු පැදීම තහනම්. විලේ ගමන් කරන්න පුළුවන් හබල් ගාන බෝට්ටුවලටයි. රුවල් ඔරුවලටයි විතරයි. ඒක විලේ සුන්දරත්වය සහ පරිසරයේ ආරක්‍ෂාව සඳහා, ඒ රටේ පාලකයන් ගත්ත හොඳ තීරණයක්.කිලෝමීටර් 17 ක් දිග, කිලෝමීටර් 9 ක් පළල, මීටර් 24 ක් ගැඹුරින් යුත් ෆීවා විල පිහිටා තියෙන්නේ නේපාලයේ පොකාරාවලයි. පොකාරා කියන්නේ නේපාලයේ දෙවැනි විශාල ම නගරයයි. අන්නපූර්ණ හිමාල් කඳු වැටිය තරණය කිරීමට මෙන් ම හිමාලයේ “එවරස්ට්” කන්ද තරණය කිරීමටත්, හිමාල නිම්නයේ ලස්සන බැලීමටත් එන සංචාරකයන් නැවතී සිටින අවසාන නැවතුම් නගරය වන්නේ ද පොකාරා නගරයයි.හිම කඳු ප්‍රදේශයට යන අයට උපයෝගී වන උණුසුම් කබා, බූට්ස්, බෑග්, කූ®ඩාරම්, තොප්පි, ඇස් පළඳනා ආදිය කුලියට හෝ මිලදී ගැනීමට ඕනෑ තරම් තැන් මෙහිදී දැකගන්නට පුළුවන්.ඒ අතරම පොකාරාවල කඳුවැටි මතින් සුළඟේ පාවෙමින් යන ස්කයි රයිඩර්ස් ලාට වුවමනා උපකරණ මෙන්ම, අහසේ වරු ගණන් ගොස් අවට සුන්දරත්වය නැරැඹීමට අවශ්‍ය කුඩා ගුවන් යානා කුලියට ගැනීමට සහාය දීමට මේ නගරයේ සංචාරක ආයතන රාශියක්ම තිබෙනවා. ඒ වගේම සංචාරකයන්ට නැවැතීමට ඕනෑ තරම් සංචාරක හෝටල් ෆීවා විලේ ඉවුරේ සිට කිලෝමීටර් 4 ක් විතර ඈතට විහිදෙන ප්‍රධාන පාර දෙපස මෙන්ම, අතුරු පාරවල ද පිහිටා ඇත. ඒ අතරම විසිතුරු බඩු, සිහිවටන, ඇඳුම් ආදිය මිලදී ගැනීමටත්, ආහාර ගැනීමටත්, කඩ සාප්පු දහස් ගණනක් තිබෙනවා. මෙය සම්පූර්ණයෙන් ම සංචාරක පුරවරයක්.නේපාලයේ අගනගරය කත්මණ්ඩු සිට පොකාරා නගරයට දුර කිලෝමීටර් 200 යි. කඳු වැටි, පල්ලම්, ගංඟා හරහා වැටි ඇති කත්මණ්ඩු - පොකාරා මාර්ගය දුෂ්කරයි. වෙහෙසකර ගමනකින් පසුව කත්මණ්ඩු සිට පොකාරා වෙත ළඟා වීමට පැය 8 ක් පමණ ගතවෙනවා. කත්මණ්ඩු සිට පොකාරාවලට යන මාර්ගය කිලෝමීටර් 50 ක් විතර යනකම් හරිම කාර්යබහුලයි. නේපාලයට මුහුදක් නෑ. වරායක් නෑ. දුම්රිය පාරවල් නෑ. මේ රටට අවශ්‍ය සියලු ම බඩු වර්ග, කෑම් බීම ගේන්න ඕනෙ ඉන්දියාවේ කල්කටා නගරයේ වරායවල සිටයි. නේපාලයට බඩු ගේන ලොරි වගේම ගේන්න යන ලොරි බොහෝ ප්‍රමාණයක් දවසේ පැය 24 පුරා ම මේ මාර්ගයේ මුල හරියේ පිරිලා. විශාල වාහන යන එන නිසා මේ පාරවල් නිතරම කැඩිලා. අබලන් වෙලා.ෆීවා විලේ නිසල ජලය සසල කරමින් අප ගමන් ගත් ඔරු දෙක, සෙමෙන් සෙමෙන් ඉදිරියට ඇදී ගමන් ගත්තේ විල මැද පිහිටි එක් කුඩා දූපතක් වෙතයි. පැයක පමණ කාලයක් විලේ එක් කොණක සිට විල මැදට පැමිණි අපට, එම දූපතට ඇතුළුවන විට එය හින්දු බැතිමතුන්ගෙන් පිරී ඉතිරී ගිහින් තිබුණා. “ටල් බාහී” කියන්නේ ඒ දූපතේ තියෙන කෝවිලටයි. එය කාලි (දුර්ගා) දේවතාවිය වෙනුවෙන් කැපකරලයි තියෙන්නේ. මෙයට දිනපතාම සිය දහස් ගණනින් බැතිමතුන් පැමිණෙන්නේ, දෙවියන් යැදීමට හා බාරහාර වීමටයි.දූපතේ මඳ වේලාවක් නැවැතී සිටි අප, නැවතත් හබල් බෝට්ටුවල නැඟී ගොඩබිම දෙසට පැමිණෙන විට දුටුවේ, වෙනත් වෙනත් රටවලින් පැමිණි සංචාරකයන් රැගත් හබල් බෝට්ටු විශාල සංඛ්‍යාවක් ෆීවා විලේ සැරිසරන බවයි. ෆීවා විලේ පැය දෙකක පමණ සංචාරයෙන් පසුව, අප නැවත ගමන් ගත්තේ පොකාරා පැරැණි නගරයේ විසිතුරු නැරැඹීමටයි.ෆීවා විල් තෙරේ සිට පොකාරා සංචාරක නාගරික ප්‍රදේශයත්, පොකාරා ප්‍රධාන නගරයත් පසුකර, පොකාරා පැරැණි නගරය වෙත අප රැගෙන ගිය සංචාරක මඟ පෙන්වන්නා කීවේ, මේ පැරැණි පොකාරා නගරය නැරැඹීමට සංචාරකයන් විශාල සංඛ්‍යාවක් දිනපතාම පැමිණෙන බවයි. පැරැණි. නගර ප්‍රදේශය යුනෙස්කෝ ලෝක උරුමයක් බවට ද පත්කර තිබෙනවා. ‘ලනකෝමක්’ නමින් හැඳින්වෙන මේ පැරැණි මහල් ගොඩනැගිලි, ඒවාටම ආවේණික වූ පැරැණි සම්ප්‍රදායානුකූ®ල කැටයම් කලාවෙන් හැඩවූ, ජනෙල්, උළුවහු, දොරවල්වලින් යුක්තය.මෙහි පාරවල් පවා ගල් අතුරා, පදික වේදිකා වෙන්කොට පැරැණි ක්‍රමයට සකසා ඇති විදියටම අදත් පවතිනවා. මේ පැරැණි නගරයේ ජීවත්වන ජනයා, මේ ගොඩනැගිලි පැරැණි විදියටම තබා ගැනීමටත්, ඒ පැරැණි තාලයට ජීවත් වීමටත් කැමැත්තෙන් සිටින බව පෙනෙනවා. මෙහි තවත් විශේෂයක් වන්නේ, සෑම තැනම වාගේ් කුඩා කෝවිල් තනා තිබීමයි. කෝවිල් සමහර තැන්වල එම කුඩා කෝවිල් ඇත්තේ පාර මැද්දට වන්නටයි. නගරයේ පිහිටි මේ ගොඩනැගිලි, වසර 300 කටත් වඩා පැරැණි ඒවායි.පැරැණි නගරයේ සිට තවත් කිලෝමීටර් තුනක් පමණ එහායින් ඇති ඓතිහාසික කෝවිලක් නැරැඹීම සඳහා සංචාරක මඟ පෙන්වන්න අප රැගෙන ගියා. “වින්දබාසිනී ටෙම්පල්” නම් වූ මෙය කුඩා කඳු ගැටයක් මත පිහිටා තිබෙනවා. ගල් පඩි පනහක් පමණ නැඟ කෝවිල පිහිටි භූමිය වෙත ගිය විට, ‍ෙපාකාරා නගරයේ ප්‍රදේශ කීපයක්ම හොඳින් බලාගැනීමට පුළුවන්.මේ භූමිය දේවාල කීපයකින් යුක්තයි. කාලි (දුර්ගා) දේවතාවිය වෙනුවෙන් කැප කළ ප්‍රධාන කෝවිලත්, ශිව කෝවිලත්, ගණදෙවි කෝවිලත්, ශිව ලිංගයත් මෙහි පිහිටා තිබෙනවා. මිදුලේ පිහිටුවා ඇති ගලෙන් කරන ලද ගණදෙවි රූපය, සම්පූර්ණයෙන් ම රතු පාට සායමින් වැහිලා. රතු පාට සායමින් යුත් වතුරෙන් ගණදෙවි රූපය දෝවනය කිරීම, බාරහාර සඳහා මෙහි පැමිණෙන බැතිමතුන්ගේ සිරිතක්. ඉන්පසු අප ගමන් ගත්තේ හිම කඳු ග්ලැසියර් දිය වී, ගලා බසිනා “සෙටී” නම් ගංඟාව නැරැඹීම සඳහා සෙටී ජෝර්ජ් නම් ස්ථානයටයි.කඳු බෑවුමේ සිට එයට පහළින් සෙමෙන් සෙමෙන් ගමන් ගන්නා මේ හිම ගංඟාව, අතිශයින්ම සුන්දර දසුනක්. අළු පාටට හුරු නිල් පාටින් යුත් සුපිරිසුදු ජලයෙන් යුත් මෙය, නේපාලය මැදින් ගලා ගොස්, ඉන්දියාවේ ගංඟාවලට එකතුවන තවත් ගංඟාවක්. සෙටී ගඟේ අප නරඹන ලද ස්ථානයෙන් ජලය රැස්කර, පොකාරා නගරයට විදුලිය ගැනීමට ජල විදුලි බලාගාරයක් ඉදිකර තිබෙනවා. එහෙත් මුළු පොකාරා නගරයටම විදුලිය සැපැයීමට එය ප්‍රමාණවත් නෑ. මෙවැනි බලාගාර කීපයක්ම නේපාලයේ ඇති නමුත්, ඒවායින් රටට අවශ්‍ය තරම් විදුලිය නිපදවීමක් සිදුවන්නේ නෑ. ඒ නිසා ඉන්දියාවෙන් විදුලිය මිලට ගැනීමට නේපාලයට සිදුවෙනවා. ඉන්දියාව මේ වන විට ඔවුන්ගේ විදුලිය නේපාලයට ලබාදීම සීමාකරලා. ඒ, ඔවුන්ට ද විදුලි අර්බුද පවත්නා නිසයි.අප නේපාලයේ සංචාරය කළ කාලයේදීත්, පොකාරාවල දිනකට පැය හයක් විදුලිය විසන්ධි කිරීම්වලට භාජනය වුණා. නේපාලයේ සෑම පළාතකම පැය ගණන් විදුලිය කැපීම සැම විටම සිදුවන දෙයක්. පායන කාලවලදී මෙය උග්‍ර අතට හැරිලා, පැය 10, 14 දක්වා විදුලිය කප්පාදු කිරීම්වලට ලක්වෙනවා. එවිට සංචාරක හෝටල්වල පවා විදුලිය නොමැති නිසා, විදුලි සෝපාන පවා ක්‍රියාත්මක වන්නේ නෑ.”නේපාලයේ සංචාරයට යන ඔබ මේ සඳහා පූර්ව සූදානමකින් යා යුතුයි. විදුලි පන්දමක් රැගෙන යාම මෙහිදී අතිශයින්ම වැදගත්. නේපාලයේ අධික ශීක කාලගුණයක් ඇති කාලවලදී, විදුලිය නොමැති වනවිට, ඔබ නැවතී සිටින හෝටලයේ වතුර ගීසර් මෙන්ම, සීතල මැකීමට පාවිච්චි කරන විදුලි හීටර් ද වැඩ නොකරණ නිසා ඒවාට සූදානම් වී යා යුතුයි. සමහර සංචාරක හෝටල්වල ගෑස් බලයෙන් වැඩ කරන හීටර් තිබෙනවා. ඒත් බොහෝ ඒවායේ ඒවා නැත.නේපාලයේ ගංගා ගලා බසින්නේ බෙහෙවින් ගැඹුරු නිම්න, ආගාධ මැදිනුයි. කඳුකර ප්‍රදේශවල ගම්මාන පිහිටා තිබෙනවා. ඒවායේ පාලම් හැදීම හරිම දුෂ්කරයි. එයට හොඳ ම විසැඳුම කඳුගැට දෙකක් යාකර වැල් පාලම් හැදීමයි. මෙවැනි වැල් පාලම් නේපාලයේ හැම තැනකම වාගේ දැකීමට පුළුවන්.සංචාරක මඟ පෙන්වන්නා අපට පෙන්වීමට රැගෙන ගිය ස්ථානයේ ඇති වැල් පාලම මීටර් 400ක් පමණ දිගින් යුක්තයි. වැල් පාලමේ සිට කඳුවැටි දෙක මැදින් ගලා බසින ගඟ, මීටර් 200ක් පමණ පහළින් පිහිටා තිබෙනවා. අප ඇවිද ගිය වැල් පාලම ඉතා ශක්තිමත් වානේ කම්බි දෙකකින්, කඳු දෙකට සම්බන්ධ කර තිබෙනවා. ඇවිදින තීරුව සුදු යකඩයෙන් ක්‍රමවත් ලෙස සකස් කරලා. දෙපැත්තම යකඩ දැල් මගින් ආරක්ෂා කර ඇති නිසා, පාලමේ ගමන් කරනවිට කිසි බියක් දැනෙන්නේ නෑ.එහා ගම් කීපයක ජනයා වැල් පාලමෙන් මෙගොඩ වී, පොකාරා නගරයට පැමිණෙනවා. ඒ අතර වැල් පාලම නැරැඹීමට පැමිණි විදේශ සංචාරක ගැහැනු ළමයි තිදෙනෙක්, ඇස් පියාගෙන, තම පියාගේත් මවගේත් අත් අල්ලාගෙන වැල් පාලමේ ගමන් කළේ, පහළ බැලීමට ඇති බිය නිසයි. එහෙත් මේ වැල් පාලම බෙහෙවින් ආරක්ෂා සහිතයි.පොකාරා යන සෑම සංචාරකයෙකුම නැරැඹිය යුතු අසාමාන්‍ය දිය ඇල්ලක් තිබෙනවා. පොකාරාහී ක්‍රාස්කි දිස්ත්‍රික්කයේ අභ්‍යන්තර ගුවන් තොටුපළේ සිට කිලෝමීටර් දෙකක් පමණ ගියවිට ඔබට මෙයට ළඟා විය හැකියි. මෙය ‘ඩේවිස් දිය ඇල්ල’ ලෙස හැඳින්වෙනවා. දිය ඇල්ල අවට ප්‍රදේශය නේපාල සංචාරක මණ්ඩලය මගින් සංරක්ෂණය කරලයි තිබෙන්නෙ. සංචාරකයින්ට ඉතාමත් ම ආරක්ෂාකාරී ලෙස එය නැරැඹීමටත්, එහි ඡායාරූප ගැනීමටත් පහසුකම් සලසා තිබෙනවා.ඔබ දිය ඇලි කොතෙකුත් නරඹා ඇති. එහෙත් මේ දිය ඇල්ල අනෙක් සියලු ම දිය ඇලිවලට වඩා වෙනස්. මේ දිය ඇල්ලේ විශේෂත්වය වන්නේ, බිම දිගේ ගලන ජලය එක්වරම, විශාල ද්‍රෝණියක් සදමින් පොළොව යටට කඩාවැටීමයි.ෆීවා විලෙන් ගලායන මේ ජලය, එකවිටම පොළොව යටට වැටෙන්නේ අඩි 30ක් පමණ ප්‍රධාන දිය ඇල්ලත්, අඩි 10ක් පමණ කුඩා දිය ඇල්ලකුත් මවමින්, පොළොවේ විශාල කුහරයකටයි. ඉන්පසු මේ ජලය ගලනා තැනක් දැකගන්න ලැබෙන්නේ නෑ. එකවිටම පොළොව තුළට වැටෙන ජලය, දෙබොක්කාවක් මැදින් ටික දුරක් ගොස් නොපෙනී යනවා. ඉන්පසු මේ ජලය කොහේදීවත් දක්නට ලැබෙන්නේ නෑ.මේ දිය ඇල්ලට ‘ඩේවිස් පෝල්” යන නම යෙදීම පිළිබඳව ද කතාවක් තිබෙනවා. එය 1961 වර්ෂයයි. නේපාලයේ සංචාරයකට පැමිණි ස්විස් ජාතික කාන්තාවක් වූ ඩේවිස් මහත්මිය ෆීවා විලේ පීනමින් සිටියා. එකවිටම විලේ ජලය පිටාරා ගැලීම නිසා ඇය අනපේක්ෂිත ලෙස ජලයේ ගසාගෙන යන ආකාරය, ඇයගේ ස්වාමියා වූ ඩේවිස් මහතා අසරණව බලා සිටියා. ජලයේ ගසාගෙන ගිය ඩේවිස් මහත්මිය මේ දිය ඇල්ලෙන් පහළට වැටුණා. ජලය සමඟ පොළොව අභ්‍යන්තරයට ගිය ඇයගේ සිරුර, මේ වෙනතෙක්ම හමුවුණේ නැහැ. එදා සිට මේ දියඇල්ලට ‘ඩේවිස් දිය ඇල්ල’ යන නම භාවිත කළා.පොකාරා යන ඔබට තවත් අනුවේදනීය ස්ථානයක් නැරැඹීමට යා හැකියි. ඒ “ටිබෙට් සරණාගත කඳවුරයි” ටිබෙටයට චීන ජාතීන් සංක්‍රමණය වූ පසු, එහි නායක දලයි ලාමා තුමා, ටිබෙටය අතහැර ගියා. ඉන්පසු චීනයට බියවූ ටිබෙට් වැසියන් විශාල පිරිසක් හිමාල කඳුවැටිය තරණය කර, ආරක්ෂාව පතා නේපාලනට පැමිණියා. ඉන් කොටසක් ඉන්දියාවේ ඇතැම් ප්‍රාන්ත දක්වා ගමන් ගත්තා.ලක්ෂ දෙකක් පමණ ජනයා නේපාලයේ නතර වුණා. නේපාලය ඔවුන්ට අස්වැසිල්ලක් ලබා දුන්නා. නේපාල රජය මේ අසරණයන් පලවා හැරියේ නෑ. ඔවුන්ට නේපාලයේ කිහිපතැනක සරණාගත කඳවුරු සකස් කර දුන්නා. ඉන් එක් කඳවුරක් නේපාලයේ පොකාරා නගරය ආසන්නයේ තිබෙනවා. මේ ටිබෙට් සරණාගතයින්ට තම ජීවන වෘත්තිය වශයෙන් පොකාරා නගරයේ වීදිවල පදික වේදිකාවේ වෙළෙඳාම් කිරීමට, නේපාල් රජය ඉඩදී තිබෙනවා. උදේ සිට සවස් වනතෙක් තම දරුවන් ද සමඟින් පොකාරා වීදිවල වෙළෙඳාමේ නියුතු ටිබෙට් ජාතිකයන්, රාත්‍රිය ගතකිරීමට ටිබෙට් සරණාගත කඳවුරට යනවා.මේ අතර එම කඳවුර තුළ ටිබෙට් ජාතිකයින් පිරිසක් තමන්ට ආවේණික වූ අත්කම් භාණ්ඩ වගේම යැක් ගවයාගේ ලෝමවලින් සාදන වටිනා ශීත කබා, බුමුතුරුණු ආදිය නිෂ්පාදනය කරමින්, තම ජීවන වෘත්තියේ නියුක්ත වී සිටිනවා. අප එහි යනවිටත්, එහි ඇති අත්කම් කර්මාන්තායතනය තුළ ටිබෙට් ජාතික කාන්තාවන්, යැක් ගව ලෝමවලින් සෑදූ බුමුතුරුණු, උණුසුම් කබා ආදිය නිපදවමින් සිටියා. එක්තැනෙක ගව ලෝම ක්‍රමානුකූලව සකස් කරන වයසක කාන්තාවක්. තවත් තැනෙක අත් යන්ත්‍රයෙන් බුමුතුරුණු නිපදවන කාන්තාවන් කිහිපදෙනෙක්. එය නැරැඹූ පසු අප පැමිණියේ එහි ඇති විසිතුරු බඩු විකුණුම් මධ්‍යස්ථානය වෙතටයි. ටිබෙට් ජාතිකයින් නිෂ්පාදනය කළ විසිතුරු බඩු, මෙහිදී ඔබට මිලදී ගැනීමට පුළුවන්. එය ඔබගෙන් ඔවුන් වෙත පිදෙන හෘදයාංම තිළිණයක් වනවාට සැක නෑ. එය සැබවින්ම අසරණ වූ ඔවුන් දිරිමත් කිරීමක්.විනෝදවීම සඳහා ඔබ මීළඟ සංචාරයට නේපාලයට යන්න. පොකාරා නගරයේ සුන්දරත්වය විඳගන්න. පොකාරා වටා ඇති හිමෙන් වැසීගිය හිමාල කඳුවැටියේ අසිරිය විඳින්න. ඒ හරහා හමා එන සීතල සුළඟ, කඳුවැටි අතර විහිදී ඇති සුන්දර දසුන්, පොකාරාවල සම්ප්‍රදායානුකූල ආහාර ඔබගේ ගත, සිත, ඇස පිනවන බව නම් නො අනුමානයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>03</day>
    </date>
    <link>http://www.dinamina.lk/2012/07/03/_art.asp?fn=f1207033</link>
    <topic>උතුරට යමු කෝච්චියෙන්</topic>
    <author>ආරිය රූබසිංහ අධ්‍යක්ෂ - සංවර්ධන මාධ්‍ය මධ්‍යස්ථානය</author>
    <content>කොළඹ කොටුව දුම්රිය ස්ථානයෙන් රු. 360ක් ගෙවා තලෙයිමන්නාරමට දුම්රියෙන් ගොස්, දකුණු ඉන්දියාවේ ධනුස්කෝඩි දක්වා බෝට්ටුවෙන් යෑමට හැකි වූ බව අපේ වැඩිහිටියන් දන්නා කරුණකි. එදා මෙසේ ගමන් කළ පිරිස් බහුතරය සිංහල, මුස්ලිම් ජාතිකයන් විය.ඔවුහු දකුණු ඉන්දියාවට පොල්තෙල්, සබන්, කුළුබඩු රැගෙන ගොස් ඉන්දියන් සාරි, සරම් ඇතුළු රෙදිපිළි හා බෙහෙත් ද්‍රව්‍ය මෙරටට ගෙන ආහ. දුම්රියෙන් තලෙයිමන්නාරම් පියර් එක දක්වා ගොස් බෝට්ටුවකට ගොඩවීමට හැකිවීමත්, කිලෝ 100ක් පමණ ගෙන යෑමට හැකිවීමත් නිසා එකල භාණ්ඩ හුවමාරුව සරු විය.අද දක්නට ඇති දිරා යමින් පවතින පියර් එක ද, ශ්‍රී ලංකා රේගුව තලෙයිමන්නාරම නාම පුවරුව සහිත ගොඩනැගිලි ද, ගබඩා සමූහයද එදා සරු වෙළෙඳ හුවමාරුවක් තිබූ බවටත්, ජනාකීර්ණව පැවැති බවටත් සාක්‍ෂි දරනු ඇත.මේ සාමකාමී සහජීවන වෙළෙඳ රටාවත්, ජන ජීවිතයත්, මිලේච්ඡ ත්‍රස්තවාදයත් සමඟ මේ ප්‍රදේශවලින් තුරන් විය. අවසන් වරට තලෙයිමන්නාරමට දුම්රිය ධාවනය වූයේ 1990 බව මෙහි වැසියන් අප සමඟ පැවසූහ. මේ ලියුම්කරු ධීවර දෙපාර්තමේන්තුවේ සේවය කරන 1970 - 75 අවදියේ මන්නාරමට රාජකාරි ගමන් ගියේ දුම්රියේ පළමු පන්තියේ නිදන මැදිරියක බව මතකයේ රැඳී පවතී. රාත්‍රී තැපැල් දුම්රියට කොටුවෙන් ගොඩ වූ පසු රාත්‍රී ආහාරය අවශ්‍ය නම් දුම්රියේ ආපන ශාලාවෙන් ලබාගෙන, තවත් අතුරුපසක් ද දුම්රිය ආපන ශාලාවෙන් ලබාගෙන එම නිදන මැදිරියේ නිදාගත් විට, උදේ යාපනය හෝ මන්නාරමට යා හැකි විය.ත්‍රස්තවාදය මිනිස් ජීවිත පමණක් නොව, මේ දුම්රියත්, එම දුම්රිය ස්ථානත්, දුම්රිය පාරත් විනාශ කළේය. එකල ඉතා සුන්දර දැකුම්කළු දුම්රිය ස්ථාන වල්බිහිවී ඇති අතර, ඇතැම් විට බිම් බෝම්බ සහිත ප්‍රදේශ බවට පත් වී ඇත.රටට සාමය උදාවීමත් සමඟ ‘මහින්ද චින්තන’ ඉදිරි දැක්ම යටතේ රජය විසින් කොළඹ - මැදවච්චිය - තලෙයිමනාර් දුම්රිය ද, කොළඹ, යාපනය, කන්කසන්තුරේ මාර්ගය ද නැවත ප්‍රතිනිර්මාණය කිරීමේ දැවැන්ත සංවර්ධන ව්‍යාපෘතිය 2011 වර්ෂයේදී ආරම්භ කරන ලදී.මැදවච්චිය - තලෙයිමන්නාරම දුම්රිය මාර්ගයේ මුල් කොටස කි. මී. 43 කින් යුක්තය. ප්‍රධාන දුම්රිය ස්ථාන තුනකින් ද, දුම්රිය හරස් පාර 19 කින් ද සමන්විත වේ. ඉන්දියානු රජයේ ණය ආධාර යටතේ ඇ. ඩො. මිලියන 81.30ක් මේ සඳහා වැය කරනු ලැබිණි. 2011 වර්ෂයේ ආරම්භ කරන ලද ව්‍යාපෘතිය, 2013 අගෝස්තු මස පැවැත්වෙන මඩු මංගල්‍යය සඳහා ද මේ දුම්රිය උපයෝගී කර ගැනීමට හැකිවනු ඇතැයි විශ්වාස කෙරේ.දැනටමත් මෙහි ප්‍රධාන දුම්රිය මාර්ගය නැවත සකස් කර, මේ දිනවල සිල්පර හා රේල් පීලි ඇතිරීම සිදුවෙමින් පවතී. පැවැති සිල්පර හා රේල් පීලි ත්‍රස්තවාදීන් විසින් බංකර් තැනීම් ආදිය සඳහා ගලවාගෙන ගොස්, යකඩ පාලම් බෝක්කු කඩා විනාශ කර දමා ඇති අයුරු ද අද දැකිය හැකි ය.මඩු සිට තලෙයිමනාර් පියර් දක්වා වූ දුම්රිය මාර්ගය කි. මී. 63කි. මෙය කොළඹ තලෙයිමනාර් දුම්රිය මාර්ගයේ අවසාන කොටස වේ. සම්පූර්ණයෙන් ම විනාශ වී ඇති මේ දුම්රිය මාර්ගය, දුම්රිය ස්ථාන 8ක් හා හරස් පාර 39කින් ද යුක්ත ය. ඇ. ඩො. මි. 149.74ක් වූ ඉන්දියන් රජයේ ණය ආධාර යටතේ 2011 වසරේ මෙහි ප්‍රතිනිර්මාණ කටයුතු ආරම්භ කර ඇත. දැනට දුම්රිය මාර්ගයේ බිම්බෝම්බ ඉවත් කිරීම සම්පූර්ණ කර තිබේ. එළි පෙහෙළි කිරීමේ කටයුතු ද නිම කර ඇත. 2014 වර්ෂයේ මාර්ගය නිම කිරීමට බලාපොරොත්තු වේ. එවිට කොළඹ සිට තලෙයිමන්නාරම දක්වා ගමන් කිරීමේ සිහිනය සැබෑ වෙනු ඇත.යාපනය දුම්රිය මාර්ගය - ඕමන්තෙයි පලෙයි දක්වා කොටස කි. මී. 90.5 කින් යුක්තය. මේ දුම්රිය මාර්ගය, දුම්රිය හරස් පාර 67කින් ද, දුම්රිය ස්ථාන 16 කින් ද සමන්විත වේ. ඉන්දියානු ණය ආධාර යටතේ ලැබී ඇති. ඇ. ඩො. මි. 185.35ක් මේ සඳහා යොදවනු ලැබේ. මැනුම් කටයුතු, බිම් බෝම්බ ඉවත් කිරීම්, කැලෑ එළි කිරීම් හා සමීක්ෂණ කටයුතු අවසන් වී ඇත. 2011 වසරේ ආරම්භ වූ මේ ව්‍යාපෘතිය, 2014 දී නිම කිරීමට අපේක්ෂිතය.කොළඹ සිට අනුරාධපුර, යාපනය, කන්කසන්තුරේ දක්වා වූ යාපනය දුම්රිය මාර්ගයේ අවසන් කොටස වූ පලෙයි - කන්කසන්තුරේ දුම්රිය මාර්ගය දිගින් කි. මී. 56කි.ඉන්දියානු ණය ආධාර යටතේ් මේ සඳහා ඇ. ඩො. මි. 146.51 ලැබීමට නියමිතය. 2012 ආරම්භ වූ මේ ව්‍යාපෘතිය 2014 දී නිමවීමට නියමිත ය. මැනුම් කටයුතු, බිම් බෝම්බ ඉවත් කිරීම්, එළි පෙහෙළි කිරීම් හා සියලු සමීක්ෂණ කටයුතු ද නිම වී ඇත. සිල්පර හා රේල් පීලි දැනටමත් ලැබී ති‍ෙබ්.අනුරාධපුර - කන්කසන්තුරේ හා මැදවච්චිය තලෙයිමන්නාරම් මාර්ගවල දුම්රිය සංඥා හා සන්නිවේදන පද්ධති අලුතින් නිර්මාණය කර ස්ථාපිත කළ යුතුව ඇත. ඒ අනුව අනුරාධපුර සිට කන්කසන්තුරේ දක්වා වූ කි. මී. 208ක දුර ප්‍රමාණය ද, මැදවච්චිය සිට තලෙයිමන්නාරම් දක්වා වූ කි. මී. 105ක දුර ප්‍රමාණය සඳහා සංඥා හා සන්නිවේදන පද්ධති ඇති කළයුතු වේ.මේ සඳහා ඉන්දියානු ණය යටතේ ඇ. ඩො. මි. 88.5ක් සඳහා ණය ගිවිසුම් අත්සන් කර තිබේ. මේ වන විටත් මෙහි මූලික කටයුතු ආරම්භ කර ඇත. 2012 ආරම්භ වූ මේ ව්‍යාපෘතිය, 2014 දී නිමකිරීමට නියමිත ය.තලෙයිමන්නාරම හා යාපනය වෙත යා හැකි, දැනට කාපට් අතුරා ඇති ඒ9 හා ඒ 32 මාර්ගවලට බොහෝ සෙයින් සමාන්තරව දිවෙන මේ දුම්රිය මාර්ග නැවත වරක් උතුරට වසන්තය ගෙන එනු නො අනුමානයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=n120704_br3</link>
    <topic>කෘෂිකර්ම දෙපාර්තමේන්තුවේ සියවස් සමරු ප්‍රදර්ශනය 20දා සිට</topic>
    <author/>
    <content>(2012-07-04 15:10) කෘෂිකර්ම දෙපාර්තමේන්තුවේ සියවස් සමරු ප්‍රදර්ශනය ගන්නෝරුව කෘෂිකර්ම සංකීර්ණයේ දී කෘෂිකර්ම ඇමැති මහින්ද යාපා අබේවර්ධන මහතාගේ ප්‍රධානත්වයෙන් ආරම්භ කෙරේ. මෙම 20 දින සිට 25 දක්වා උදේ 8.30 සිට රාත්‍රී 10.00 දක්වා මෙය පැවැත්වේ. මීට සමගාමීව ජාතික කෘෂිකාර්මික කෞතුකාගාරයට සහ ජාතික කෘෂිකර්ම තොරතුරු සන්නිවේදන මධ්‍යස්ථානයට මුල් ගල තැබීම 22 වන දින ජනාධිපති මහින්ද රාජපක්ෂ මහතාගේ ප්‍රධානත්වයෙන් සිදු කෙරේ. ප්‍රදර්ශනය පැවැත්වෙන සෑම දිනකම කෘෂිකර්ම දෙපාර්තමේන්තුවේ වසර 30කට වැඩි සේවා කාලයක් හිමි නිලධාරීන්ට හා සේවකයන්ට තිළිණ ප්‍රදානය කෙරේ. මීට අමතරව දිනපතා රාත්‍රී 7.00ට ගන්නෝරුව ඓතිහාසික වැව ආශ්‍රිතව කෘෂිකර්ම දෙපාර්තමේන්තුවේ ඉතිහාසය විදහා දැක්වෙන සංස්කෘතික සංදර්ශනයක් පැවැත්වීමටද නියමිතය. කෘෂිකර්ම දෙපාර්තමේන්තුවට වසර සියයක් (1912 - 2012) පිරීම නිමිතිකොට ගෙන පැවැත්වෙන මෙම ප්‍රදර්ශනයට එළවළු, පතුරු, අල බෝග සහ මල් වගාව ආදී සියලු බෝග වර්ගවල ආදර්ශ ඇතුළත් කර ඇත. කෘෂිකර්ම දෙපාර්තමේන්තුවට අයත් වෙළඳකුටි 40කට වැඩි ප්‍රමාණයක සහ කෘෂිකර්ම ක්ෂේත්‍රයේ නියැළී සිටින පෞද්ගලික අංශයේ ප්‍රදර්ශන කුටි 200 ක් පමණ මේ සඳහා ඉදිරිපත් කිරීමට නියමිතය. මීට අමතරව පැළ සහ කෘෂිකාර්මික නිෂ්පාදන අලෙවි කරන ආයතන 50ට අධික සංඛ්‍යාවක් ප්‍රදර්ශන භූමියේ ස්ථාපිත කෙරේ. මෙහිදී කෘෂිකර්ම ක්ෂේත්‍රයේ සෑම පලතුරු වර්ගයක් මෙන්ම ඌන භාවිත පලතුරු ලෙස සැලකෙන මොර මාදං ගල් සියඹලා , හිඹුටු ආදියත් ඒවායේ පැළ වර්ගත් මිලදී ගැනීමට පිළිවන. කෘෂිකර්ම දෙපාර්තමේන්තුවට අයත් බතලගොඩ වී පර්යේෂණ හා සංවර්ධන ආයතනය, ගන්නෝරුව උද්‍යාන බෝග පර්යේෂණ හා සංවර්ධන ආයතනය සහ මහ ඉලුප්පලම ක්ෂේත්‍ර බෝග පර්යේෂණ හා සංවර්ධන ආයතනය සහ අනෙකුත් අයතන ඒකාබද්ධව මෙය පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=n120704_br2</link>
    <topic>නිදහස් ‍රටේ උණුදිය උල්පත්  බලන්න එන්න</topic>
    <author/>
    <content>(2012-07-04 11:15) දිය පිළිබදව කතාන්දර බොහොය. දිය පැන් වතුර ජලය විවිධ නමින් හදුන්වන දිය අගනා වු ලෝකයේ ස්වාභාවික මැවීමකි. අප අද ජලයට මරා ගන්නේ නැත නමුත් අනාගතයේ දී බිහිසුණු යුද්ධ හට ගන්නේ ජලය බෙදා ගන්නට ගොස් බව විද්‍යාඥයනගේ මතයයි. අප මේ කියන්නට යන්නේ උණු දිය ගැනය. නැතහොත් උණු දිය උල්පත් ගැනය. උණු දිය උල්පත් ලෝකය දැකිය හැකිය. ලංකාවේ ද උනු දිය උල්පත් ඇති බව ,අප සැම දන්නා වු කරුණකි. ඕස්ටේලියාව,කනඩාව,රටවල දැකිය හැකි මෙම උණුදිය උල්පත් ලංකාවේ දහයකට ආසන්න ප‍්‍රමාණයක් දැකිය හැකිය. මදුනාගල මහ පැලැස්ස ,සේනානායක සමුද්‍රයේ ඇති යටවු උණු දිය උල්පත,මහඔය සිට කිලෝමීටර් අටක් දුරින් පිහිටි කපුරුල්ල දිය උල්පත ලංකාවේ පිහටි වඩාත් උණුසුම්ම උණු දිය උල්පත වේ. පදියතලාව මරන්කල උණු දිය උල්පත ඉතා පියකරුය විවර දහ අටකින් ජලය විහිදෙන මෙය ස්වභාව ධර්මයේ මහගු නිපැයුමකි. මා ඔය ආසන්නයේ පිහිටා ඇති තුන්පත් උණු දිය උල්පත ,පොලොන්නරුවේ ගල්වැව,ත‍්‍රිකුණාමලයේ ගෝමරන්කඩවල රන්කිහිරිය උණු දිය උල්පත, කින්නියා සත් මහා උණුදිය උල්පත,අම්පාර ජයන්ති වැවට ආසන්නයේ කිවුලේගම උණුදිය උල්පත , අප ලංකාවේ දැකිය හැකිය. රට නිදහස් නිසාවෙන්, රට වට තිබෙන්නා වු උණු දිය උල්පත් නැරබීමට යන්නට ඔබටත් හැකිය. නෑමට හැකිය. එය එම උණු දිය උල්පත් වල සේවයේ රදවා සිටින නිලධාරිනගේ අවසරය ඇතිව කළ යුතු වන්නේය. නමුත් මුහුදේ දිය නාන විට මෙන් උණුදිය නෑමේ දී සබන් අවශ්‍ය නොවේ. එය උණු දිය උල්පතෙහි ආරක්ෂාවටද හිතකරය. ලෝකයේ උණු දිය උල්පත් සම්බන්ධයෙන්,විවිධ කතාන්දර ඇත.විස්වාසයෝද ඇති අතර දේව විස්වාද ආගමික සමාජ විශ්වාසද දැකිය හැකිය. සම ආදි රෝග දුරුවෙන බවත්, ග‍්‍රහ අපට දුරුවෙන බවත්, කලගුණාගුණ දුරුවෙන බවත්,ආයුෂ වර්ණය හා වැඩි ආයුෂ ලබන්නටද මෙය හේතුවන බව පිළිගැනීමය.යක්ෂ භූත සුරඟන විස්වාද ලොව රට රටවල සමාජ තොරතුරු ගවේෂණය කිරිමෙන් දැකිය හැකිය. උණු දිය උල්පත් ස්වභාවදර්මයේ රමණිය මැමුමකි. එය සත්තකින්ම සුන්දරත්වයේ නිපැයුමකි. ඒ සමගින් ඒකාත්මික වන්නට ඔබටද අපටද සැමටම හැකිය. එම දායාදය අපරට වැසියනට ලබා දි ඇති ආකාරය සුන්දරය එය රටවට විවිධ ස්ථානවල දැකිය හැකිය. නාන්න උණු වතුර නාන්න යන්න එන්න ලංකාවේ උන් දිය උල්පත් වෙත. ප‍්‍රධාන උණු දිය උල්පත සහිත තටාකය හෝ ළිඳ ඉන් පරිවාර ආකාරයට ගලා ගොස් මිනිස් කි‍්‍රියාකාරිත්වය සඳහා යොදා ගත යුතුය. ප‍්‍රධාන උණු දිය උල්පතෙන් දිය ගැනීම සමහර අවස්ථාවල අනතුරු සහිත වන්නට හැකිය. බොහෝවිට උණු දිය උල්පත් අසළ ඇල්දිය උල්පත්ද දැකිය හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=n120704_br1</link>
    <topic>ගෝනතලාව ගඟ හරහා ඉදිකර තිබූ කෝසුව කැඩිලා: ගමනාගමනයට බාධා</topic>
    <author/>
    <content>(2012-07-04 10:45) අඹලන්ද ගෝනතරාව මාර්ගයේ ගෝනතලාව ගඟ හරහා ඉදිකර තිබූ කෝසුව හරහා ගල් පැටවූ ටිපර් රථයක් ධාවනය වීමේදී කෝසුවේ මතුපිට කොන්ක්‍රීට් තහඩුව කැඩී ටිපර් රථයත් සමඟ ගඟට වැටීම නිසා ගමනාගමනය සම්පූර්ණයෙන්ම ඇනහිට ඇත. මොනරාගල අම්පාර මාර්ගයේ අඹලන්ද හන්දියෙන් අඹලන්ද ගෝනතලාව හරහා මොනරාගල මාරිඅරාව ප්‍රධාන මාර්ගයට ප්‍රවේශ විය හැකි මෙම මාර්ගයේ ගෝනතලාව මේ කෝසුව කඩා වැටීම නිසා උප ප්‍රධාන මාර්ගයක් ලෙස භාවිතා කළ මේ මාර්ගයේ ගමන් කළ දහස් ගණන් ජනතාව, පාසල් දරු දැරියෝ, ත්‍රීවිල් හා කෘෂි ද්‍රව්‍ය ප්‍රවාහනය කරන ට්‍රැක්ටර්, ලොරි රථ ධාවනය සම්පූර්ණයෙන් ම ඇනහිට ඇත. වසර දහයකට පමණ පෙර මේ කෝසුව ඉදිකර තිබේ. මෙහි කොන්ක්‍රීට් තට්ටුව ඉදිකිරීමේදී ඒ සඳහා යකඩ කම්බි කූරු භාවිතා කර නැති බවත්, නිසි ප්‍රමිතියකට ඉදිකර නැති බවත් හෙළි වී තිබේ. එබැවින් මෙය යළි නිසි පරිදි ප්‍රතිසංස්කරණය කර දෙන ලෙස ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=n1207041</link>
    <topic>මැති ඇමැති දූ පුතුන්ටශ්‍රීලනිපයෙන් නාම යෝජනා නෑ</topic>
    <author>සුභාෂිනී සේනානායක</author>
    <content>ඉදිරියේදී පැවැත්වෙන පළාත් සභා මැතිවරණය සඳහා මැති ඇමැතිවරුන්ගේ පවුල්වල සාමාජිකයන්ට නාමයෝ්ජනා ලබා නොදෙන බවට ශ්‍රී ලංකා නිදහස් පක්ෂය තීරණය කොට ඇත.මෙමගින් දේශපාලනයේ නියැලෙන ගම්වල තරුණ කොටස්වලට අවස්ථාව උදානොවන නිසා මේ තීරණය ගෙන තිබේ.මේ වනවිට පළාත් සභාවල සිටින අපේක්ෂකයන් යම් හේතුවක් නිසා විනය පරීක්ෂණයකට ලක්වී ඇත්නම් ඔවුන්ට නාම යෝජනා ලබා නොදීමටද ශ්‍රී ලංකා නිදහස් පක්ෂය තීරණය කර ඇත.ශ්‍රී ලංකා නිදහස් පක්ෂයෙන් මෙවර පළාත් පාලන මැතිවරණය සඳහා ඉදිරිපත් වන්නන්ගේ සම්මුඛ පරීක්ෂණ අනිද්දා (06) ආරම්භ කරන බව ශ්‍රී ලංකා නිදහස් පක්ෂයේ මහලේකම් මෛත්‍රීපාල සිරිසේන මහතා දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=n12070411</link>
    <topic>නැටුම්-ගැයුම්-වැයුම් සපිරි ඇසළ මහා සිසු පෙරහර</topic>
    <author/>
    <content>2600 වන ශ්‍රී සම්බුද්ධත්ව ජයන්තිය නිමිත්තෙන් අධ්‍යාපන අමාත්‍යාංශයේ මෙහෙයවීමෙන් සංවිධානය කෙරුණු ඇසළ මහා සිසු පෙරහර ඊයේ (3) පස්වරුවේ පැවැත්විණි.පාසල් දරුවන්ගේ විශිෂ්ට කුසලතා එළිදැක්වීමේ අරමුණින් පෙරහර සංවිධානය කර තිබූ අතර 2011 වසරේ මේ වැඩසටහන ආරම්භ කෙරිණි.මෙය අඛණ්ඩවම ඉදිරියට පවත්වාගෙන යාම අපේක්ෂාව බව අධ්‍යාපන අමාත්‍යාංශය පවසයි. දරුවන්ගේ නිර්මාණශීලි කුසලතාවන් එළිදක්වමින් දරුවන් අතර සාමූහිකත්වය සහ විනයගරුක බවත් අභිමානයත් සමස්ත සමාජයටම පෙන්වීම මෙහි අභිමතාර්ථය වෙයි.ඇසළ මහා සිසු පෙරහරට පාසල් 302ක සිසුන් 12,500කට අධික ප්‍රමාණයක් එක්ව සිටි අතර අලංකාර නැටුම්-ගැයුම්-වැයුම් වලින් පෙරහර සමන්විත විය.ඊයේ පස්වරුවේ කොළඹ මහානාම විද්‍යාලය අසලින් ඇසළ මහා සිසු පෙරහර ආරම්භ කළ අතර ලිබර්ටි වටරවුමෙන්, ගාලු පාර ඔස්සේ අරලියගහ මන්දිරයට පැමිණ රොටුන්ඩා උද්‍යානයෙන් නවම් මාවත ඔස්සේ ගංගාරාම විහාරස්ථානයට පැමිණ සමාප්තිය සනිටුහන් කෙරිණි.ඡායාරූපයෙන් දැක්වෙන්නේ එම පෙරහරට එක්වූ ශිෂ්‍යාවන් පිරිසක් කුලුමෝල් නැටුමක් ඉදිරිපත් කළ අයුරු සහ ජනාධිපති මහින්ද රාජපක්ෂ, අධ්‍යාපන ඇමැති බන්දුල ගුණවර්ධන, කම්කරු ඇමැති ගාමිණී ලොකුගේ, ජ්‍යෙෂ්ඨ අමාත්‍ය ඒ. එච්. එම්. ෆවුසි, අධ්‍යාපන අමාත්‍යාංශයේ අධීක්ෂණ මන්ත්‍රී මොහාන්ලාල් ග්‍රේරෝ සහ අමාත්‍යාංශ ලේකම් ගෝඨාභය ජයරත්න මහත්වරු පෙරහර නැරඹූ අයුරුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=n1207042</link>
    <topic>තහනම් ද්‍රව්‍ය බන්ධනාගාරවල තිබුණොත් අධිකාරිවරයා වගකිව යුතුයි</topic>
    <author>බුද්ධිකා ඉඹුලාන</author>
    <content>බන්ධනාගාර බුද්ධි අංශ නිලධාරින් සිදු කරන සෝදිසි මෙහෙයුම්වලදි බන්ධනාගාර තුළ තිබී මත්ද්‍රව්‍ය ,ජංගම දුරකථන,මුදල් ඇතුළු තහනම් දැ අසුවුවහොත් ඒ සම්බන්ධයෙන් එම බන්ධනාගාර අධිකාරිවරයා වගකිවයුතු වන බවට නිති සැකසෙන බව පුනරුත්ථාපන හා බන්ධනාගාර ප්‍රතිසංස්කරණ ඇමැත් චන්ද්‍රසිරි ගජදිර මහතා කියයි.මෙහිදි එම බන්ධනාගාර අදිකාරීවරයා වැඩතහනමකට පවා ලක්විය හැකි බවද ඇමැතිවරයා පවසයි.මේ සම්බන්ධයෙන් අදාල බන්ධනාගාරයේ ප්‍රධාන ජේලර්වරයාගෙන්ද නිදහසට කරුණු වීමසීමක් සිදුකෙරෙනු ඇත.බන්ධනාගාර තුළ සිදුවන අවිචාරවත් ක්‍රියා සහ නීති විරෝධී ක්‍රියා මර්දනයට වෙනමම ඒකකයක් ස්ථාපිත කිරීමටද කටයුකු යොදා ඇතැයි පවසන ඇමැතිවරයා මේ සඳහා නිළධාරීන්150 දෙනකු‍ බඳවා ගන්නා බවද අවධාරණය කරයි.මෙවැනි සෝදිසි මෙහෙයුම් බන්ධනාගාරබුද්ධි අංශ නිළධාරීන්ම බන්ධනාගාර වෙත ගොස් සිදු කරන තෙක් නොසිට තම බන්ධනාගාරවල තහනම් දෑ තිබේදැයි පරීක්ෂා කිරීම බන්ධනාගාර අධිකාරීවරුන්ගේ මෙන්ම අනෙකුත් වගකිව යුතු නිළධාරීන්ගේ වගකීම බවද ඇමැතිගජදීර මහතා පෙන්වා දෙයි.පසුගියදා වවුනියාව බන්ධනාගාරයේදීද රුපියල්20,000ක මුදල් අධි තාක්ෂණ උපකරණ පහසුකම් සහිත ජංගම දුරකතන,ආදියත් මීගමුව බන්ධනාගාරයේ මෝර වාට්ටුවේ සිටි විදේශික රැදවියන් ළඟතිබී හමුවු එවැන්ම වටිනා ජංගම දුරකතන,මුදල් ,මෙසේ නිළධාරීන් තම වගකීම් පැහැර හැරීමට හොඳම නිදසුන් වන අතර ඉදිරියේදී එවැනි සිදුවීම් සිදු නොවීමට තමන් ගන්නා මෙම පියවර ඉවහල්වනු ඇති බවද ඇමැතිවරයා කීයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=n1207043</link>
    <topic>සුළි සුළං හා අධික වර්ෂාවෙන් නිවාස 88කට හානි</topic>
    <author>චින්තා රණසිංහ</author>
    <content>අධික වර්ෂාව හේතුවෙන් හට ගත් සුළි සුළං තත්ත්වයෙන් ගත වූ පැය 48 ඇතුළත දිවයින පුරා නිවාස අර්ධ හානි 88ක් වාර්තා වී ඇතැයි ආපදා කළමනාකරණ මධ්‍යස්ථානය පවසයි.කුරුණෑගල දිස්ත්‍රික්කයේ පොල්පිතිගම , අර්ධ හානි 15ක් හා උඩුබද්දුව, 19ක් වශයෙන් වැඩිම අර්ධ හානි වාර්තා වී ඇති අතර සුළි සුළං තත්ත්වය බලපා බොහෝ නිවාසවල වහලයන් ගැලවී යාමෙන් මේ හානි සිදු වී තිබේ.හදිසියේ හටගත් මේ සුළං තත්ත්වයෙන් පවුල් 63ක් පීඩාවට පත් වී ඇති බවද ඉන් පුද්ගලයන් 233 දෙනෙකු අවතැන් වී ඇති බවද එම මධ්‍යස්ථානය පවසයි.අවිස්සාවේල්ලේ ගසක් කඩා වැටිමෙන් පුද්ගල මරණ එකක්ද කොත්මලේ තුවාලකරුවන් තිදෙනෙක්ද මාතලේ තුවාලකරුවන් දෙදෙනෙක්ද වාර්තා වී තිබේ. සුළි සුළං තත්ත්වය හේතුවෙන් කොත්මලේ එක් පූර්ණ නිවාස හානියක් වාර්තා වී තිබේ.මේ අනුව නුවරඑළිය දිස්ත්‍රික්කයේ අඹගමුව හා කොත්මලේ ප්‍රදේශවලත් ගම්පහ දිස්ත්‍රික්කයේ කටානත්, කොළඹ දිස්ත්‍රික්කයේ බම්බලපිටියේත් , කුරුණෑගල දිස්ත්‍රික්කයේ පොල්පිතිගම හා උඩුබද්දුව, මාතලේ දිස්ත්‍රික්කයේ දඹුල්ලේත්, ගාල්ල දිස්ත්‍රික්කයේ කරන්දෙනිය ප්‍රදේශයේත් මඩකළපුව දිස්ත්‍රික්කයේ කෝරලේපත්තුව ප්‍රදේශයේත් මෙම හානි වාර්තා වී ඇතැයි ආපදා කළමනාකරණ මධ්‍යස්ථානය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=n1207044</link>
    <topic>වීසා තොගයක් සමඟ ඉන්දීයන් ජාතිකයෙක් දැලේ</topic>
    <author>මහින්ද අලුත්ගෙදර</author>
    <content>වීසා බලපත්‍ර සහ විදේශ ගමන් බලපත්‍ර තොගයක් සමඟ ඉන්දීය ජාතිකයෙකු කටුනායක ජාත්‍යන්තර ගුවන්තොටුපළේ දී අත්අඩංගුවට ගෙන ඇත.මේ පුද්ගලයා අත් අඩංගුවට ගත් අවස්ථාවේදී ඔහු සතුව තිබී ඉතාලි වීසා 16 ක්, ඕස්ට්‍රේලියා වීසා 01 ක් සහ ඉන්දීය විදේශ ගමන් බලපත්‍ර තුනක් පොලිස් මත්ද්‍රව්‍ය කාර්යාංශයේ නිලධාරී කණ්ඩායමක් විසින් සොයාගත් බව පොලිස් මාධ්‍ය ප්‍රකාශක කාර්යාලය සඳහන් කරයි.පෙරේදා (02) ‍රාත්‍රියේ අත්අඩංගුවට ගත් මේ පුද්ගලයා චෙන්නායි නුවර සිට කටුනායක ගුවන් තොටුපළ වෙත පැමිණි ගුවන් යානාවකින් පැමිණ තිබෙන අතර එහිදී සිදු කළ පරීක්ෂා කිරීම් වලදී අදාළ වීසා බලපත්‍ර සහ විදේශ ගමන් බලපත්‍ර තොගය සොයාගෙන තිබේ.42 හැවිරිදි මේ පුද්ගලයා ඉන්දියාවේ චෙන්නායිහි පදිංචි කරුවෙකු වන අතර ඔහු සම්බන්ධයෙන් වැඩිදුර විමර්ශනය සඳහා ගුවන්තොටුපළ අපරාධ පරීක්ෂණ දෙපාර්තමේන්තුව වෙත බාරදී තිබේ.අදාළ සැකකරු ඊයේ (03) මීගමුව මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබෙන අතර මේ සම්බන්ධයෙන් අපරාධ පරීක්ෂණ දෙපාර්තමේන්තුව වැඩිදුර විමර්ශන කටයුතු සිදුකරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=n1207045</link>
    <topic>ජල පෝෂක ප්‍රදේශවලට තද වැසි</topic>
    <author>අසේල කුරුළුවංශ</author>
    <content>මධ්‍යම කඳුකරයේ ජල පෝෂක ප්‍රදේශවලට පෙරේදා (02) සිට වැසි ඇද හැලෙන්නට පටන් ගැනීමත් සමඟ ඇතිවූ තද සුළං තත්ත්වයෙන් නුවරඑළිය දිස්ත්‍රික්කයේ නිවාස හා දේපොළවලට හානි රැසක් සිදුව තිබේ.නුවරඑළිය හාවා එළිය ප්‍රධාන මාර්ගයේ නවතා තිබූ වෑන් රථයක් මතට ගසක් කඩා වැටීමෙන් වාහනයට දැඩි අලාභ හානි සිදුවූ අතර එමඟින් එම රථ වාහන ගමනා ගමනයට ද දැඩි බාධා එල්ල විණි.හැටන් ඩම්බාර ක්‍රීඩාංගනයේ සවිකර තිබූ විශාල දැන්වීම් පුවරුවක් තද සුළං තත්ත්වය හේතුවෙන් නිවසක් මතට කඩා වැටී ඇත. නොර්වුඩ් පොලිස් ස්ථානය අසල නිවාස දෙකක් මතටද ගසක් කඩා වැටීමෙන් එක් නිවැසියකු බරපතළ තුවාල ලැබ තිබේ.තද සුළං සහිත තත්ත්වය හේතුවෙන් තවත් අනතුරු සිදුවිය හැකි බැවින් අවධානයෙන් පසුවන ලෙස නුවරඑළිය දිස්ත්‍රික් ලේකම් ඩී. පී. ජී. කුමාරසිිරි මහතා ජනතාවගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=n1207046</link>
    <topic>ලංකා බැංකුව ශාඛා 11ක් අද උතුරේ විවෘත කරයි</topic>
    <author>මහින්ද අලුත්ගෙදර</author>
    <content>ශ්‍රී ලංකා ඉතිහා‍සයේ පළමු වරට වාණිජ බැංකුවක නව ශාඛාවන් 11 ක් විවෘත කිරීම උතුරු පළාත කේන්ද්‍ර කර ගනිමින් අද (04) සිදු කෙරේ.ඒ අනුව ලංකා බැංකුව උතුරු පළාතේ බැංකු අවශ්‍යතා විධිමත් හා කාර්්‍යක්ෂම කිරීමේ අරමුණින් තම නව ශාඛාවන් විවෘත කිරීමට පියවර ගෙන ඇති අතර එය එම බැංකුවේ සභාපති ආචාර්ය ගාමිණී වික්‍රමසිංහ මහතාගේ ප්‍රධානත්වයෙන් සිදු කෙරේ.මේ අතර ලංකා බැංකුවේ 1000 වැනි ශාඛාව විවෘත කිරීමද මෙහිදී සිදු කෙරෙන අතර එය පුදුකුඩිඉරිප්පු ප්‍රදේශයේදී ජනතා අයිතියට පත් කෙරෙන බව ලංකා බැංකුවේ ජ්‍යෙෂ්ඨ ප්‍රකාශිකාවක් සඳහන් කළාය.යුද ජයග්‍රහණයෙන් පසුව සීග්‍රයෙන් සංවර්ධනය කෙරෙන උතුරු පළාතේ ඉදිරි සංවර්ධන කටයුතු ක්‍රියාත්මක කිරීම සඳහා රජය ගෙනයන වැඩපිළිවෙලට ශක්තියක් වෙමින් ඒ ඒ ප්‍රදේශයන්හි ජනතාවට වඩා හොඳ බැංකු සේවාවක් ලබාදීමේ අරමුණින් මේ නව ශාඛාවන් ආරම්භ කරන බවද ලංකා බැංකුව පවසයි.ඊට අමතරව ඉදිරියටත් එම ප්‍රදේශයන්හි සංවර්ධන කටයුතු වෙනුවෙන් දායකත්වය දැක්වීමට ලංකා බැංකුව සූදානමින් සිටී.මෙම නව ශාඛාවන් විවෘත කිරීමේ අවස්ථාවට ලංකා බැංකුවේ ඉහළ කළමනාකාරිත්වය ඇතුළු පිරිසක් සහභාගි වීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=n1207047</link>
    <topic>කල් ඉකුත්වු සිමෙන්ති කොට්ට 1000ක් ළඟ තබාගත් බණ්ඩාරගම ව්‍යාපාරිකයෙක් අත්අඩංගුවට</topic>
    <author>මහින්ද අලුත්ගෙදර</author>
    <content>නීති විරෝධී ලෙස සිමෙන්ති අලෙවි කිරී‍මේ ජාවාරමකට සම්බන්ධ පුද්ගලයෙකු සහ සිමෙන්ති මිටි 1,000 ක් බණ්ඩාරගම ප්‍රදේශයේදී අත් අඩංගුවට ගැනීමට පාරිභොගික සේවා අධිකාරිය සමත්විය.බණ්ඩාරගම - කළුතර පාරේ ආදර්ශවත්ත ප්‍රදේශයේ පිහිටි සිමෙන්ති ගබඩාවක මෙම සිමෙන්ති ජාවාරම පවත්වාගෙන ගොස් තිබෙන අතර පාරිභෝගික සේවා අධිකාරියට ලද තොරතුරුක් මත විශේෂ වැටළීම් ඒකකය ඊයේ (03) සිදුකළ හදිසි වැටළීමකදී මේ පුද්ගලයා සමඟ සිමෙන්ති මිටි 1,000 අත් අඩංගුවට ගැනීමට හැකිවූ බව පාරිභොගික සේවා අධිකාරියේ ජ්‍යෙෂ්ඨ ප්‍රකාශකයෙක් දිනමිණ ට පැවසීය.කල් ඉකුත්වූ සිමෙන්ති නීති විරෝධී ආකාරයෙන් අලෙවි කිරීමට සූදානමින් සිටියදී ඊට සම්බන්ධ වූ පුදගලයා සමඟ සිමෙන්ති මිටි තොගය සහ එය ප්‍රවාහනය සඳහා යොදාගත් ලොරි රථයද අත් අඩංගුවට ගෙන තිබෙන අතර වැඩිදුර විමර්ශනය සඳහා බණ්ඩාරගම පොලීසියට බාරදුන් බවද එම ප්‍රකාශකයා සඳහන් කළේය.කිලෝ ග්රෑම් 50 සිමෙන්ති මිටි මෙම ජාවාරම සඳහා යොදාගෙන තිබෙන බවද වැටළීමෙන් පසු අදාළ සිමෙන්ති ගබඩාව සීල් තැබීමට පියවර ගත් බවද ඔහු ප්‍රකාශ ‍කළේය.මෙවැනි ජාවාරම් සිදුකරන වෙළෙඳ සැල්, ගබඩා සංකීර්ණ හා අනෙකුත් ආයතන වැටළීම සඳහා සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පාරිභෝගික සේවා අධිකාරිය වෙත උපදෙස් ලබාදී තිබෙන අතර ඒ අනුව මෙවැනි වැටලීම් අඛණ්ඩව ක්‍රියාත්මක කරන බවද එවැනි පුද්ගලයන්ට එරෙහිව නීතිමය ක්‍රියාමාර්ග ගන්නා බවද පාරිභෝගික සේවා අධිකාරිය කියාසිටී.මෑත කාලයේදී සිමෙන්ති ජාවාරම් සිදුකළ පුද්ගලයින් විශාල ප්‍රමාණයක් අත් අඩංගුවට ගැනීමට පාරිභෝගික සේවා අධිකාරිය සමත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=n1207048</link>
    <topic>මේ රට මුහුදු සිමාවට අනවසරයෙන් ඇතුළු වු ඉන්දියා ධිවරයන් 10ක් අල්ලාගනී</topic>
    <author>මහින්ද අලුත්ගෙදර</author>
    <content>ශ්‍රී ලංකා මුහුදු සීමාවට අනවස‍රයෙන් ඇතුළු වූ ඉන්දීය ජාතික ධීවරයන් 10 දෙනෙකු තලෙයිමන්නාරම උතුරු මුහුදු තීරයේදී නාවික හමුදාව විසින් අත්අඩංගුවට ගෙන ඇත.මෙම ධීවරයන් සමඟ ඔවුන් ගමන්ගත් ට්‍රෝලර් යාත‍්‍රා 02 ක් සහ අනෙකුත් ධීවර ආම්පන්නද තලෙයිමන්නාරම නාවික හමුදා කදවුරේ නිලධාරීන් විසින් අල්ලාගෙන ඇතැයි පොලිස් මාධ්‍ය ප්‍රකාශක කාර්යාලය සඳහන් කරයි.ශ්‍රී ලංකා නාවික හමුදාවේ අත් අඩංගුවට පත් ඉන්දීය ජාතිකයන් සම්බන්ධයෙන් වැඩිදුර විමර්ශනය සඳහා තලෙයි මන්නාරම පොලීසිය වෙත බාරදී තිබෙන අතර ඔවුන් පිළිබඳව විශේෂ විමර්ශනයක් සිදු කෙරෙන බවද එම කාර්යාලය කියාසිටී.අත් අඩංගුවට පත් ඉන්දීය ධීවරයන් මන්නාරම මහේස්ත‍්‍රාත් අධිකරණය වෙත ඊයේ (03) ඉදිරිපත් කිරීමට නියමිතව තිබුණි.මේ ආකාරයට නීති විරෝධී ලෙස ශ්‍රී ලංකා මුහුදු සීමාවට පැමිණි ඉන්දීය ධීවරයන් විවිධ අවස්ථාවලදී අත් අඩංගුවට පත්වූ අතර එහිදී ඔවුන් සම්බන්ධයෙන් සිදු කෙරෙන පරීක්ෂණ අවසානයේදී නිදහස් කිරීමට පියවර ගෙන තිබෙන බවද පොලිස් මාධ්‍ය ප්‍රකාශක කාර්යාලය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=n1207049</link>
    <topic>මාතලේ නාගරික මන්ත්‍රීගේ පතලෙන් ලක්‍ෂ 300ක මැණිකක් සේවකයා සොරා ගෙන</topic>
    <author>අසේල කුරුළුවංශ</author>
    <content>මාතලේ කළුගඟ මාඔය දේවාලදෙණියේ පිහිටි තම මැණික් පතලෙන් රුපියල් ලක්‍ෂ 300 ක් පමණ වටිනා නිල් මැණිකක් පතල් සේවකයකු විසින් සොරාගෙන ඇති බවට මාතලේ නගර සභාවේ සන්ධාන මන්ත්‍රී රොෂාන් සිල්වා මහතා අපරාධ පරීක්ෂණ දෙපාර්තමේන්තුවට පැමිණිල්ලක් ඉදිරිපත් කැර ඇත.තම පතලෙන් සොරාගත් නිල් මැණික සැකකරු මැණික් ව්‍යාපාරිකයකුට රුපියල් ලක්ෂ 80කට අළෙවි කැර තිබෙන බව රොෂාන් සිල්වා මහතා පවසයි.සිද්ධිය පිළිබඳ අපරාධ පරීක්ෂණ දෙපාර්තමේන්තුව පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=n12070410</link>
    <topic>යුනිලීවර් ‘සෞභාග්‍යා’ වෙතින් දිරිය කතුන් 70කට සම්මාන</topic>
    <author>රක්ෂණ ශ්‍රියන්ත</author>
    <content>යුනිලීවර් ශ්‍රී ලංකා සමාගම මඟින් සෞභාග්‍යා වැඩසටහන යටතේ දිරිය කාන්තාවන් හැත්තෑදෙනකුට සම්මාන හා ත්‍යාග පිරිනමයි.මෙවර සම්මාන උත්සවයේදී සිය ඉලක්ක සපුරාගත් දිරිය කාන්තාවන් හට මුදලින් රුපියල් මිලියන දෙකකට අධික මුදල් ත්‍යාග පිරිනැමිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=r1207041</link>
    <topic>පහළොස් හැවිරිදි ශිෂ්‍යාවක් රඳවාගෙන සිටි දාහත් වියැති සිසුවකු ඇල්ලීමට පොලිස් පරීක්ෂණ</topic>
    <author>නිට්ටඹුව සමූහ - ජෙනට් ජයසිංහ</author>
    <content>ජා-ඇළ පොලිස් බල ප්‍රදේශයේ රන්මිණිගම එකොළහ වසරේ ඉගනුම ලබන පහළොස් හැවිරිදි පාසල් ශිෂ්‍යාවක් නීත්‍යානුකූල විවාහයකින් තොරව දින 16ක් තමා භාරයේ රඳවා ගෙන සිටි මේ වනවිට පලාගොස් සිටින එම ප්‍රදේශයේම පදිංචි දාහත් හැවිරිදි පාසල් ශිෂ්‍යයකු අත්අඩංගුවට ගැනීමට ගම්පහ මූලස්ථාන පොලිසියේ ළමා හා කාන්තා කාර්යාංශය පරීක්‍ෂණ පවත්වයි.එකම ගමෙහි පදිංචි මෙම ළාබාල ශිෂ්‍යාව හා තරුණයා පසුගිය 07 වැනි දින පාසල් යන මුවාවෙන් නිවෙසින් පිටවී ගොස් 23 වැනි දින දක්වා තරුණයාගේ ගාල්ලේ සිටින යහළුවකුගේ නිවසෙහි ශිෂ්‍යාව සමග එකට ජීවත් වී තිබේ.පසුව ශිෂ්‍යාවගේ මවුපියන් මේ බව දැන දුරකථන මාර්ගයෙන් පණිවුඩ හුවමාරුකර ගනිමින් තරුණයා සමගම ශිෂ්‍යාවට ද නිවෙසට ඒමට අවසර දී ඇත. ඒ අනුව ශිෂ්‍යාව ද රැගෙන ඇයගේ නිවෙස පේනතෙක් මානය තෙක් පැමිණි තරුණයා ශිෂ්‍යාව එතැන තනිකර පලා ගොස් ඇති බව පැවසේ.ඉන්පසු තරුණයා පිළිබඳ තොරතුරක් නොමැති නිසා මේ බව ගම්පහ මූලස්ථාන පොලිසියේ ළමා හා කාන්තා කාර්යාංශයේ ස්ථානාධිපතිනි පොලිස් පරීක්‍ෂක සමන්ති රේණුකා මහත්මිය වෙත පැමිණිලි කර තිබුණි.ශිෂ්‍යාව වෛද්‍ය පරීක්‍ෂණයක් සඳහා ගම්පහ දිසා මහ රෝහල වෙත ඉදිරිපත් කර ඇති අතර පලාගිය තරුණයා අත්අඩංගුවට ගැනීම සඳහා ගම්පහ මූලස්ථාන පොලිසියේ ළමා හා කාන්තා කාර්යාංශයේ ස්ථානාධිපතිනි පොලිස් පරීක්‍ෂක සමන්ති රේණුකා, අදාළ අංශයේ කාන්තා පොලිස් පරීක්‍ෂිකා කේ. ඒ. චන්ද්‍රලතා මහත්මීහු ඇතුළු නිලධාරී පිරිස පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=r1207042</link>
    <topic>නෑබඩ තිලක් ජයනාත් මාර්ගය අබලන්</topic>
    <author>මතුගම සංචාරක</author>
    <content>මතුගම ප්‍රාදේශීය සභාවට අයත් නෑබඩ – තිලක් ජයනාත් මාර්ගය දැඩි ලෙස අබලන්වීම නිසා ප්‍රදේශවාසීහු මහත් දුෂ්කරතාවයන්ට මුහුණ පා සිටිති.මෙම මාර්ගයේ ගල් ගැලවී සෑදුන විශාල වළවල් දකින්ට ඇත.වැසි සහිත දිනවල වළවල ජලය රඳා පවතී.මතුගම ප්‍රාදේශීය සභාවේ අවධානය යොමුකොට ප්‍රතිසංස්කරණය කරදෙන ලෙස ප්‍රදේශවාසීහු ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=r1207043</link>
    <topic>දිනමිණ පුවතින් පසුලියුම් පෙට්ටියනිසි තැනක සවිකරයි</topic>
    <author>රඹුක්කන උතුර සමූහ විපුල එස් කුමාරතුංග</author>
    <content>‘ආප්ප දමන උපකරණ තබන්න ලියුම් පෙට්ටිය යොදාගෙන’ යන සිරස්තලය යටතේ වූ පුවත පල දරමින් ලියුම් පෙට්ටියට නිසි තැනක් ලබාදීමට පියවරගෙන තිබේ.මාවනැල්ල මූලික රෝහල් පරිශ්‍රයේ පිහිටි ආපන ශාලාවේ ආප්ප දැමීමේ උපකරණ තැබීම සඳහා යොදාගෙන තිබූ ලියුම් පෙට්ටිය එම ආපන ශාලාවේ ආප්ප දමන ස්ථානයෙන් ඉවත්කර, පිරිසුදුකර තීන්ත ආලේප කර, ඉබියතුරු දමා ආපන ශාලාවේ ඉදිරිපස බිච්චියේ එල්ලා තැබීමට පියවරගෙන තිබේ.මෙලෙස ලියුම් පෙට්ටිය එල්ලා ඒ තුළට ලියුම් දැමීම සඳහා මෙන්ම ලියුම් ගැනීමේදී ආපන ශාලාවේ වෙළෙඳ භාණ්ඩ ලියුම් පෙට්ටිය ඉදිරිපස පවා එල්ලා තැබීම නිසා අසීරුතාවන්ට මුහුණ පෑමට සිදුව තිබේ. මේ පිළිබඳවත් අවධානය යොමුකරන ලෙස බලධාරීන් ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=r1207044</link>
    <topic>මහනුවර දිගන සිට හවස 6.30 න් පසු බස් නෑ</topic>
    <author>තිලක් පුෂ්ප කුමාර සේනානායක</author>
    <content>මහනුවර දිගන නගරයේ සිට සවස 6.30 න් පසු බස්රථ ධාවනය නොවීම නිසා මහනුවරට පැමිණෙන විශාල පිරිසකට ඉමහත් දුෂ්කරතාවන්ට මුහුණදීමට සිදුව තිබේ.දිගන නගරය හරහා මහියංගණයේ සිට එන දීර්ඝ ගමන් සේවා බස් රථ නොනවත්වා ධාවනය වීමත් හේතුවෙන් මගීහු මහත් අපහසුතාවන්ට මුහුණ දෙති.මහනුවර ප්‍රදේශ ගණනාවක සවස 6.30න් පසු බස්රථ ධාවනය නොවීම ගැන බලධාරීන්ගේ අවධානය යොමුවිය යුතුව ඇතැයි මගී ජනතාව පෙන්වා දෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=r1207045</link>
    <topic>ඊරියවැටිය බස් නැවතුමමඩ ගොහොරුවක්</topic>
    <author/>
    <content>කිරිබත්ගොඩ නගරයේ ඊරියවැටිය මංසන්ධිය අසල ඇති බස් නැවතුම් ස්ථානය වැසි දිනවලට මඩ ගොහොරුවකි.මේ නිසා මගීහු අසීරුවට පත් වී සිටිති. මේ ස්ථානයේ මදුරුවන් බෝ වී ඇති බවද මගීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=r1207046</link>
    <topic>රත්තරන් මාලයක් කීයද ?රුපියල් 100යි</topic>
    <author>නුගේගොඩ සමූහ ඩබ්ලිව්. විදානපතිරණ</author>
    <content>ඇඹිලිපිටියේ සිට කොළඹ බලා ධාවනය කරන පෞද්ගලික බස්රථය නතර කළේ මගීන්ට තේ බීම සඳහා පරකඩුව හෝටලයක් ළඟය. පිරිමි බොහෝ දෙනෙක් බස් රථයෙන් බැස්සා. මේ අතර බස්රියට ගොඩවූ තරුණ මාල වෙළෙන්ඳකු අතට මාලයක් රැගෙන එක්කොනක් කටේ ගහ ගත්තා.අනිත් කොන වම් අතින් අල්ලා ඇදගෙන තමන්ගෙ අත තිබූ දුණු පිහියෙන් ජරාස් බරාස් ගාලා ඒ මේ අත පිහිය මාලේ ඇතිල්ලුවා. දැන් කාටත් පුදුමයි එම මාලෙ කැඩු‍ෙණ නැති නිසා ඉන්පසු එම තරුණයා අද රත්‍රං මාලයක් කීයද? මගුලකට උත්සවයකට යන්න අවශ්‍ය වුණහම තමන්ගෙ කර පාලුවට යන්න බැහැනේ.ඒත් කොහොමද රත්‍රං මාලයක් පලඳින්නෙ. ඒකත් හොරු කඩා ගන්නව. ඒකට හොඳම විසඳුමක් මම ගෙනාව. මේ මාල පාට වෙනස් වෙන්නෙ නැහැ. කැඩෙන්නෙ නැහැ. අවුරුදු 2ක් අපි මෙවට වගකියනව. පාට වෙනස් වුණොත් මගේ අංකයට කථා කරන්න මම ආපසු සල්ලි දෙනව. මාලයක් රුපියල් 100ක් . කථා කරල ඉල්ලන්න.කථාව අහපු කීප දෙනෙක් මාල දෙකතුනක් මිලට ගත්හ. දැන් බස් රථයේ ගමන් ආරම්භ කරන්නට වේලාව කිට්ටු නිසා බස් රියෙන් බැහැපු කීප දෙනෙක් බස්රියට ගොඩවුණා. එක් අයෙක් අර මාලකාරය දැකල තමුසෙ අල්ලගන්න කවදද කියලයි මම හිටියෙ.අදත් තමුසෙ මිනිස්සු රවටලා මාල ඇඟේ ගහනව. මම ගිය සතියෙ තමුසෙගෙන් ගත්ත මාලෙ කලුවෙලා. දවස් කීයද ගියේ. මට මාලේ සල්ලි දෙනව කිව්වාය. මාල මිලට ගත්ත කීප දෙනෙක්ම මාල දීල ආපසු මුදල් ගත්ත. දැන් මාල කාරයගෙ ඇස්ගෙඩි දෙක ගිනියම් වෙලා. ඔහු බස්රියෙන් බැහැල හෝටලය පිටුපසට ගියේ මොනවද කියමින් මුමුණමිනි.බස්රියේ සිටි මගීන් කිව්වෙ ඔය වගේ හොර වැඩ කරන එවුන්ට හොඳ පාඩම් කම්බිකෑලි පාටකරල විකුණනවා. අනේ අපිත් ඒවට මුලා වෙනව. අද මහත්තය සිටිය නිසා යාන්තං රුපියල් සීය බේරගත්තා කියලයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=r1207047</link>
    <topic>ඉංගිරියේ කුලී නිවෙසක ගණිකා මධ්‍යස්ථානයක්</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>ගණිකා නිවාසයක් පවත්වාගෙන යාම සම්බන්ධයෙන් උසාවිය හමුවේ වරද පිළිගත් පුද්ගලයකුට හොරණ මහේස්ත්‍රාත් මහින්ද රණසිංහ මහතා රුපියල් 1,50,000ක දඩයක් සහ වසර 5කට අත්හිටවූ මාස හයක සිර දඬුවමක් නියම කෙළේ ය.ඉංගිරිය පොලිසිය කරන ලද මේ වැටලීමේදී එහි සිට අත්අඩංගුවට ගත් කාන්තාවක් ගණිකා වෘත්තියේ නියැලීමේ චෝදනාව මත රක්ෂිත බන්ධනාගාර ගත කරන ලෙස මහේස්ත්‍රාත්වරයා නියම කෙළේ ය.විත්තිකරු මානාන, ඉංගිරිය ප්‍රදේශයේ පදිංචිකරුවකු වන අතර ඔහු විසින් එම ප්‍රදේශයේ කුලී පදනම මත ගත් නිවසක මේ ගණිකා මඩම පවත්වාගෙන ගොස් ඇත.විත්තිකාරිය වේරහැර, බොරලැස්ගමුව පදිංචිකාරියකි. ඉංගිරිය පොලිස් ස්ථානාධිපති උදය කුමාර මහතාගේ උපදෙස් පරිදි අපරාධ විමර්ශන අංශයේ ස්ථානාධිපති කේ.ජී.විජේරත්න, සැරයන් රූපසේන ඇතුළු නිලධාරිහු මේ වැටලීම කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=r1207048</link>
    <topic>මහනුවර පෙරිහිල් වත්ත ජනතාවට ජල හිඟයක්</topic>
    <author>තිලක් පුෂ්පකුමාර සේනානායක</author>
    <content>මහනුවර හාරිස්පත්තුව මැතිවරණ කොට්ඨාසයේ බරිගම කුරුඳුවත්ත පාරේ පෙරිහිල් ගාඩ්න් හා පෙරිහිල් වත්ත ජනපදවල වාසය කරන ජනතාවට පානීය ජල හිඟයකට මුහුණ දීමට සිදුවී ඇති බව ප්‍රදේශවාසීහු කියති.ජල බවුසර් මගින් මුදලට ගැනීමට මේ ජනතාවට සිදුවී ඇති අතර මේ පිළිබඳ වගකිවයුත්තන්ගේ අවධානය යොමුවිය යුතුª බව ඔවුහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=s1207041</link>
    <topic>සංගක්කාර- ඩිල්ෂාන් සුපිරි පිතිහරඹයක</topic>
    <author>ෆවුස් මොහොමඩ්</author>
    <content>කුමාර් සංගක්කාරගේ සහ තිලකරත්න ඩිල්ෂාන්ගේ වාර්තාගත පිතිහරඹය හේතුවෙන් පාකිස්තානයට එරෙහිව එස්.එස්.සී. පිටියේ පැවැත්වෙන දෙවැනි ටෙස්ට් තරගයේ සිවුවැනි දිනය වූ ඊයේ (3) තරගය නිමාවන විට සිය පළමු ඉනිම ක්‍රීඩා කරමින් සිටින ශ්‍රී ලංකාව කඩුලු 5ක් දැවී ලකුණු 278ක් රැස් කිරීමට සමත්විය.ඒ අනුව ශ්‍රී ලංකාව පාකිස්තානයට වඩා තවත් ලකුණු 273ක් පසුපසින් සිටියි. විශිෂ්ට ඉනිමක් ක්‍රීඩා කරන කුමාර් සංගක්කාර නොදැවී ලකුණු 144ක් ලබා සිටියි.වාර්තාගත සම්බන්ධතාවක් ගොඩනගමින් කුමාර් සංගක්කාර සමග එක්ව ශ්‍රී ලංකා ඉනිම ගොඩනැගූ තිලකරත්න ඩිල්ෂාන් ලකුණු 121කට දැවී යාමෙන් පසුව ඉක්මනින්ම තවත් කඩුලු 3ක් බිඳ දැමීමට පාකිස්තානුවන් සමත්වූහ.නායක මහේල ජයවර්ධන සහ තිලාන් සමරවීර ‍ලකුණු නොලබාම දැවීගිය අතර සුරාජ් රන්දීව් තරගය නිමාවන අවසන් මොහොතේ ලකුණු 5කට දැවීගියේය.ඊයේ තේ පානයෙන් පසුව ලකුණු ලබා ගැනීම වේගවත් කළ ඩිල්ෂාන් ශ්‍රී ලංකා ඉනිමේ 61වැනි ඕවරය යැවූ සයීඩ් අජ්මාල්ගේ පන්දුවකට දැවැන්ත හයේ පහරක් එල්ල කරමින් සිය ටෙස්ට් දිවියේ 14වැනි ශතකය වාර්තා කිරීමට සමත්විය.ඔහුගේ ශතකය පාකිස්තානයට එරෙහිව ලැබූ 3වැනි ශතකය ද විය. ඒ සමගම ශ්‍රී ලංකා ඉනිමේ 200වැනි ලකුණ වාර්තා විය.ඊට මඳ වේලාවකට පසු සංගක්කාර ද සිය ‍ශතකය වාර්තා කළේය. එය ඔහුගේ ටෙස්ට් දිවියේ වාර්තා වූ 30 වැනි ශතකය විය. ඒ සමගම දෙදෙනා අතර ලකුණු 200 ක සම්බන්ධතාව වාර්තා විය. සංගක්කාර ඊයේ රැස් කරනු ලැබුවේ පාකිස්තානයට එරෙහි ඔහුගේ 9වැනි ශතකයයි.ඒ අනුව පාකිස්තානයට එරෙහිව වැඩිම ටෙස්ට් ශතක ලැබූ ශ්‍රී ලාංකික පිතිකරු ලෙස ඔහු වාර්තා පො‍තට එක්විය. ඊට පෙර පාකිස්තානයට එරෙහිව වැඩිම ටෙස්ට් ශතක සංඛ්‍යාවක් ලැබූ පිතිකරු ලෙස පෙරමුණේ සිටියේ අරවින්ද ද සිල්වාය. ඔහු ශතක 8ක් ලබා මේ වාර්තාවට හිමිකම් කීවේය.ශ්‍රී ලංකා ඉනිමේ මුලු ලකුණු සංඛ්‍යාව 236ක්ව තිබියදී ඩිල්ෂාන් ජුනෙයිඩ් ඛාන්ගේ පන්දුවකට කඩුල්ල මුවා කිරීමේ වරදට හසුවී දැවීගියේ ටෙස්ට් ලකුණු 5000 සම්පූර්ණ කිරීමත් සමගය.ශ්‍රී ලංකාව වෙනුවෙන් ටෙස්ට් ලකුණු 5000ක් රැස්කළ 8වැනි ශ්‍රී ලාංකික පිතිකරු ඔහු වාර්තා පොතට එක්විය.ඩිල්ෂාන් දැවීයන විට සංගක්කාර සමග 2වැනි කඩුල්ලට ලකුණු 225ක සම්බන්ධතාවක් ගොඩනැගීමට සමත්වී තිබිණි. එය දෙවැනි කඩුල්ල සඳහා පාකිස්තානයට එරෙහිව ශ්‍රී ලංකාවෙන් වාර්තා වූ ‍හොඳම සම්බන්ධතාව ද වේ.ඊට පෙර 1982 වසරේ පාකිස්තානයේ ෆයිසලාබාද් නුවර දී සිදත් වෙත්තමුණි සහ රෝයි ඩයස් දෙවැනි කඩුල්ල වෙනුවෙන් ලකුණු 217ක සම්බන්ධතාවක් ගොඩ නගමින් එම වාර්තාවට හිමිකම් කීහ.සවස තේ පානය වනවිට ශ්‍රී ලංකාව එක් කඩුල්ලක් පමණක් දැවී ලකුණු 178ක් ලබා සිටියේය.ඩිල්ෂාන් නොදැවී ලකුණු 85ක් ද, සංගක්කාර නොදැවී ලකුණු 90ක්ද රැස් කොට තිබිණි.තේ පානයට පෙර අබ්දුර් රෙහ්මාන් යැවූ අවසන් ඕවරයේ දී ඩිල්ෂාන්ට ප්‍රබල තර්ජනයක් එල්ල විය. එම ඕවරයේ පන්දු කීපයකදීම කඩුල්ල මුවා කිරීමේ වරදට ඩිල්ෂාන් හසුකර ගැනීමට පාකිස්තානුවන් දැඩි උත්සාහයක නිරත වූහ.තරගයේ තුන්වැනි දිනය වූ පෙරේදා අයහපත් කාලගුණය හේතුවෙන් පස්වරු 3.40ට තරගය අත් හිටුවන විට එක් කඩුල්ලකට ලකුණු 70ක්ව තිබූ ශ්‍රී ලංකා ඉනිම මනා සංයමයකින් යුතුව ගොඩ නැගූ තිලකරත්න ඩිල්ෂාන් සහ කුමාර් සංගක්කාර ඊයේ දිවා ආහාරය වනවිට ශ්‍රී ලංකා ලකුණු පුවරුව 135 දක්වා ඉහළ දැමීමට සමත්වූහ. පෙරේදා රාත්‍රී කොළඹට ඇද හැලුණු ධාරාණිපාත වර්ෂාව හේතුවෙන් ඊයේ තරගය ආරම්භ වූයේ පෙරවරු 10.15ටය.ශ්‍රී ලංකා ඉනිමේ මුලු ලකුණු සංඛ්‍යාව එක් කඩුල්ලකට 116ක් ලෙස සටහන්ව තිබියදී ජුනෙයිඩ් ඛාන්ගේ පන්දුවකට සිය 57වැනි ලකුණ වාර්තා කරමින් ඔහු එස්.එස්.සී. පිටියේ ටෙස්ට් ලකුණු 2000 සම්පූර්ණ කළේය. ඒ අනුව එක් ක්‍රීඩාංගණයකදී ටෙස්ට් ලකුණු 2000ක් සම්පූර්ණ කළ ලොව සිවුවැනි පිතිකරු ලෙස සංගක්කාර වාර්තාපොතට ඇතුලත්විය.මීට පෙර එංගලන්තයේ ග්‍රෙහැම් ගූච් ලෝඩ්ස් පිටියේදීත්, දකුණු අප්‍රිකාවේ ජැක් කලිස් කේප්ටවුන් නුවර නිව්ලෑන්ඩ්ස් පිටියේදිත්, මහේල ජයවර්ධන ගාල්ල ක්‍රීඩාංගණයේ දී සහ එස්.එස්.සී. පිටියේදිත් ටෙස්ට් ලකුණු 2000ක් සම්පූර්ණ කරමින් මේ විරල වාර්තාවට හිමිකම් කීහ.දිවා ආහාර විවේකය අතරමැද වර්ෂාව පතිතවීමේ හේතුවෙන් දිවා ආහාරයෙන් පසුව තරගය ආරම්භ වූයේ පස්වරු 2.30 ටය.අද තරගයේ අවසන් දිනයයි.පාකිස්තානය පළමු ඉනිම කඩුලු 6කට ලකුණු 551 (ඕවර් 147) හෆීස් 196, උමාර් 65,අලී 157,මිෂිබා නොදැවී 66 (හේරත් 164/3,මැතිව්ස් 55/1,රන්දීව් 131/1)ශ්‍රී ලංකාව පළමු ඉනිම ටී.පරණවිතාන ඇ.අසාර් ප.ජුන­යිඩ් 0 ටී.එම්.ඩිල්ෂාන් ක.මු.කළා ප.ජුන­යිඩ් 121 කේ.සංගක්කාර නොදැවී 144 එම්.ජයවර්ධන ක.මු.කළා ප.ජුන­යිඩ් 0 තිලාන් සමර­වීර ක.මු.කළා ප.අජ්මාල් 0 එස්. රන්දිව් නොදැවී 5 අතිරේක 8 එකතුව කඩුලු 5කට (85.4)ලකුණු 278 කඩුලු වැටීම: 1-11,2-236,3-250,4-259 පන්දු යැවීම: චීමා 18-5-66-0,ජුන­යිඩ් 19-3-56-3,අජ්මාල් 26-0-77-1,රෙහෙ­මාන් 16.4-3-50-1,හෆීස් 6-0-21-0.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=s1207042</link>
    <topic>ආසියාවේ හොඳම යොවුන්පන්දු යවන්නා ශ්‍රී ලංකාවෙන්</topic>
    <author/>
    <content>ආසියානු කුසලාන 19න් පහල ක්‍රිකට් තරගාවලියේ හොදම පන්දු යවන්නා ලෙස දකුණතින් පිට දග පන්දු යවන තරිදු කෞෂාල් සම්මාන දිනා ගත්තේය.එන්.සී.සී.පිලට ක්‍රීඩා කරන තරිදු ගාල්ල දේවපතිරාජ විදුහලෙන් ක්‍රිකට් ක්‍රීඩාවට අවතීර්ණ විය.මැලේසියාවේ ක්වලාලාම්පූර්හී පැවැති ආසියානු කුසලාන 19න් පහල ක්‍රිකට් තරගාවලියේ තරග 4කදී කඩුලු 13ක් ලබා ගැනීමට තරිදු කෞෂාල් සමත් විය.ශ්‍රී ලකාව මේ තරගාවලියේ අවසන් පූර්ව වටයේ ඉන්දියාව හමුවේ පරාජයවී ඉවතට ගියේය.එමතරගයේදී ද තරිදු කෞෂාල් කඩුලු 2ක් බිද හෙලීය.ආසියානු කුසලාන 19න් පහල ක්‍රිකට් තරගාවලියේ ශූරතාව ඉන්දියාවට හා පාකිස්තානය දිනාගත්තේ අවසන් තරගයේ අවසන් පන්දුවේදී ලකුණු සමවීමෙනි.පාකිස්තානය ඕවර් 50කදී කඩුලු 9කට ලකුණු 282ක් ලබාගත් අතර ඉන්දියාව ඕවර් 50ක් අවසන් වෙද්දී එම ලකුණු ගණනටම සීමා විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=s1207043</link>
    <topic>ඔලිම්පික් පදක්කම් 30ක්දිනන බව අමෙරිකාව කියයි</topic>
    <author/>
    <content>ලන්ඩන් ඔලිම්පික් උලෙළේදී ඇමෙරිකාව පදක්කම් 30ක් දිනා ගන්නා බවට අනාවැකි පළ කරයි.එරට ප්‍රධාන මලල ක්‍රීඩා පුහුණුකරුඇන්ඩෘ වැල්මන් ඇතුලු නිලධාරීහු කිහිප දෙනෙකුම මේ පිළිබද දැඩි විශ්වාසයකින් පසු වේ.ඇමෙරිකානු ක්‍රීඩක ක්‍රීඩිකාවන් ඔලිම්පික් තේරීම් තරග වලදී දැක්වූ දක්ෂතා පදනම් කරගෙන මෙම තක්සේරුවට එළැඹ ඇත.පසුගිය ඔලිම්පික් තරගාවලියේදී දක්ෂතා දැක්වූ මලල ක්‍රීඩක ක්‍රීඩිකාවන් මෙන්ම නවකයන්ද ඇතුලත් ඇමෙරිකානු ඔලිම්පික් කණ්ඩායමේ පදක්කම් දිනාගත හැකි අය රැසක් සිටින බව පෙන්වා දෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=s1207044</link>
    <topic>ජයතිලක ක්‍රීඩාංගණය නඩත්තුවට විශේෂ පාලන කමිටුවක්</topic>
    <author>ප්‍රින්ස් ගුණසේකර</author>
    <content>රුපියල් මිලියන 250ක වියදමින් නවීකරණය කරන ලද නාවලපිටිය ජයතිලක ක්‍රීඩාංගණයේ හා අලුතින් ඉදිකරන ලද ක්‍රීඩා සංකීර්ණයේ නඩත්තු කටයුතු සඳහා නාවලපිටිය නගර සභාවේ අධීක්ෂණය යටතේ පාලක කමිටුවක් පත් කිරීමට ක්‍රීඩා ඇමැති මහින්දානන්ද අලුත්ගමගේ මහතා තීරණය කොට ඇත.ජයතිලක ක්‍රීඩා සංකීර්ණය විවෘත කිරීමට පැමිණි ජනාධිපති මහින්ද රාජපක්ෂ මහතා සුබ පැතුම් එක්කරමින් පැවැසුවේ ක්‍රීඩාංගණ ඉදිකිරීමෙන් පසුව නිසි නඩත්තුවකින් පවත්වාගෙන යෑමට කටයුතු කරන ලෙසයි.එම උපදෙස් මත ඉතා ඉක්මනින් ක්‍රීඩාංගණ පාලක කමිටුවක් පත් කිරීමට පියවර ගෙන ඇත.මේ පාලක කමිටුවට ආරක්ෂක හමුදා සහයෝගයද ලබාගැනීමට අපේක්ෂා කරයි.ක්‍රීඩා සංකීර්ණයෙන් ලැබෙන මුළු ආදායම වෙනම ගිණුමකින් ක්‍රියාත්මකවී නඩත්තු කටයුතුවලට යොදා ගැනීම අපේක්ෂාව වී ඇත.නාවලපිටිය ජයතිලක ක්‍රීඩාංගණයේ මීටර් 400 ධාවන පථයක් හා මීටර් 200 පුහුණු ධාවන පථයක්, පිහිනුම් තටාකයක්, නේවාසිකාගාර පහසුකම් ශාරීරික අභ්‍යාස ආයතනයක් ඉදිකොට ඇත.රට පුරා පළාත් නමයේ ක්‍රීඩා සංකීර්ණ නමයක් ඉදිකිරීමේ මහින්ද චින්තන ප්‍රතිපත්තිය මත නාවලපිටිය ජයතිලක ක්‍රීඩා සංකීර්ණය ඉදිකෙරුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=s1207045</link>
    <topic>ක්‍රිකට් රන් දෙවොලේ දුනු විදීමට සැරසෙයි</topic>
    <author/>
    <content>ක්‍රිකට් ක්‍රීඩාවේ රන් දෙවොල ලෙස සලකන එංගලන්තයේ ලෝඩ්ස් ක්‍රීඩාංගණයේදී ලන්ඩන් ඔලිම්පික් උලෙළේ දුනුවිදීමේ තරග පැවැත්වීමට සූදානම් කොට ඇත.මෙවර දුනු විදීමේ ඔලිම්පික් තරග වලදී දකුණු කොරියාව අංක එකට සිටින බව විචාරකයන්ගේ මතයවී ඇත.1972 ඔලිම්පික් උලෙළේදී දකුණු කොරියාව රන් පදක්කම් 18ක් දිනා ගත් අතර එය දෙවැනි තැනට පත් ඇමෙරිකාවට වඩා දෙගුණයක් විය.ලෝක ශූරතා දුනුවිදීමේ තරගාවලියේදීද රන් හා රිදී පදක්කම් සතු කර ගත්තේ කොරියාව විසිනි.පසුගිය බීජිං ඔලිමිපික් තරගාවලියේදී කොරියාවට කණ්ඩායම් තරග වලදී වැඩි වාසි අත්වුවද තනි ඉසව්වලදී සාර්ථකත්වයක් පෙන්නුම් නොකළේය.මෙවර ලන්ඩන් ඔලිම්පික් උලෙළේදී කොරියානු කණ්ඩායමට නායකත්වය දෙන්නේ බීජිං ඔලිම්පික් ශූර කිම් ඩොන් වීමද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=s1207046</link>
    <topic>ප්‍රංශ සවාරියේකැන්සලේරා පෙරමුණේ</topic>
    <author/>
    <content>මෙවර ප්‍රංශ සවාරියේ දෙවැනි අදියර නිමාවෙද්දී ස්විස්ටර්ලන්තයේ ෆේබියන් කැන්සලේරා පෙරමුණේ සිටී. අදියර 20ක් යටතේ කිලෝමීටර් 3497ක් දුරැති ප්‍රංශ සවාරියේ 2වැනි අදියර නිමාවෙද්දී කැන්සලේරා පැය 10:02:31 කින් පළමු ස්ථානයට පත්ව සිටී.දෙවැනි ස්ථානයට පත්වූ ජර්මනියේ බ්‍රැඩ්ලි විගින්ස් හා තෙවැනි තැනට පත්වූ ප්‍රංශයේ සිල්වින් චැවනෙල් තත්පර 7ක් පසු පසින් සිටිති.ප්‍රංශ සවාරියේ දෙවැනි අදියරේ ජය හිමි කරගත් ෆේබියන් කැන්සලේරා මෙවර තරගාවලියේ සිටින පළපුරුදුම ක්‍රීඩකයෙකි.ඔහු පළමු අදියරේ ජය ගත් අතර දෙවැනි අදියරේ ජය මාර්ක් කැවැන්ඩිෂ් දිනා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=f1207041</link>
    <topic>එජාපය අද රගපාන්නේ උපාසක බළල්ලු ‍වගේ</topic>
    <author>සාකච්ඡා කළේ ධම්මික සෙනෙවිරත්න</author>
    <content>රටේ මැර දේශපාලනයක් ක්‍රියාත්මක වෙනවා ද, ආර්ථිකය හැසිරෙමින් ඇත්තෙ කෙසේ ද යන්න සහ එය ජනතාවට දැනෙනවා ද, ඉදිරි පළාත් සභා මැතිවරණ සඳහා ඇති සූදානම කෙබඳු ද වැනි කාරණා පිළිබඳ විදුලි සංදේශ හා තොරතුරු තාක්‍ෂණ ඇමැති රංජිත් සියඹලාපිටිය සමඟ කළ සාකච්ඡාවකි.* ආසන්න යම් සිද්ධීන්වල දී මැර දේශපාලනය ක්‍රියාත්මක කරන බවට විපක්‍ෂයෙන් රජයට චෝදනා එල්ල වුණා. මේ චෝදනාව ගැන ඔබ මොකද කියන්නේ.?මේ සෑම එකක් දිහාම අපි බලන්න ඕන සාපේක්‍ෂව එක සිද්ධියක් අල්ලාගෙන මහා ආන්දෝලනයක් ඇති කරන්න අපට පුළුවන්. හැබැයි, මේ රට නිදහස ලබාගත් තැන් පටන් මෙපිටට බැලුවොත් ඒ සෑම පාලන වකවානුවකටම වඩා අද හොඳ නැද්ද? මේ රටේ මිනිස්සුන්ට නිදහසක් නැද්ද? සිද්ධියක් කොහේ හරි ඇති වෙන්න පුළුවන්. මේ රටේ දෙකෝටියක ජනගහනයක් ඉන්නවා. ඒ අතර විවිධාකාර මිනිස්සු ඉන්නවා. හොඳ මිනිස්සු ඉන්නවා වගේම දාමරිකයොත් ඉන්න පුළුවන්.එතකොට එක් සිද්ධියක් නිසා මහා වැඩපිළිවෙළක හරි වැරැදි දකින්න අපට පුළුවන්ද? අපි යුද්ධ කාලෙට ආපසු ගියොත් හැමදාමත් මිනිස්සු මැරෙනවා කියල අපට අහන්න දකින්න ලැබුණා. ඒ කාලෙ මේ වෙන එක සිද්ධියක්වත් කතාවකටවත් ගන්නෙ නැහැ. ඒත් අද එහෙම නෙවෙයි. ඇතිවෙන එක් සිද්ධියක් මහා දැවැන්ත ආන්දෝලනයක් ඇති කරනවා. මං කියන්න හදන්නෙ ඒ යම් හෝ සිද්ධියක් හොඳයි කියල නෙවෙයි. ඒ වෙන හැම සිද්ධියක්මත් අපි වළක්වාගන්න ඕන.ඒක තමයි අපේ සමාජ වුවමනාවත්, හැබැයි, මං ජනතාවට ආරාධනා කරන්නෙ මේ දේවල් සාපේක්‍ෂව දකින්න කියලා. පසුගිය අත්දැකීම් එක්ක ගත්තොත්. අද අපි ඊට වඩා හොඳ තැනක නැද්ද? අනික තමයි ඔය මහා චෝදනා නඟන කවුරු කවුරුත් වගේ මේ රට පාලනය කළා. ඊට අමතරව සමහරු පාලනය නැති වුණත්, පාලනය ගන්න විවිධ උපක්‍රම යෙදුවා. මේවා මේ කාටවත් අමතක නෑ. අද ඒ අය රගපා‍න්නේ උපාසක බළල්ලු ‍වගේ. ඒ. ඒ. වකවානුවල ඔය කියන මිනිස්සු සහ ඒ අයගේ දර්ශන මතවාද හැසිරුණ ආකාරය දෙස බැලුවාම අද මේ රටේ තියෙන සාධාරණය, නිදහස ඉතාමත් පුළුල් වගේ ඉහළයි.* රට ආර්ථික වර්ධනය අතින් ඉදිරියට ගොස් තිබෙනවා. හැබැයි මේ වර්ධනය ජනතාවට හැෙඟනවාද, දැනෙනවාද කියන ප්‍රශ්නය මතු කෙරෙනවා . ඔබ එය දකින්නෙ කොහොමද?ඔය හැඟෙන - දැනෙන ප්‍රශ්නය මතු කරන්නෙ දේශපාලන ප්‍රශ්නයක් හැටියට කියලයි මම නම් දකින්නෙ. ඇයි හැඟෙන්නේ දැනෙන්නේ නැත්තෙ? සරල උදාහරණයක්, කොළඹ ඉඳන් අනුරාධපුරයට ගිහින් බලන්න. එදා ගාට ගාට ගිය පාර නෙවෙයිද අද දියුණු මහා මාර්ගයක් බවට පත්වෙලා තියෙන්නෙ. ගාල්ලට යන්න අධිවේගී මාර්ගය ඉබේ හැදුනෙ නෑනෙ. අවුරුදු 5ක් පිටරට ඉඳල ආපු මිත්‍රයෙක් මට හමුවුණා. ඔහු අපේ පක්‍ෂයෙ කෙනෙකුත් නෙවෙයි.හැබැයි ඔහු අපි හැමෝටම පිංදුන්නා. මොකද මේ රට මේ තරම් වෙනස්වෙලා තියෙනවා දැකලා. ඇහැට පේන්නෙ නෑ. ඇඟට දැනෙන්නේ නෑ කියන අයට අවුරුදු 5ක් අතීතයට ගිහින් බලන්න කියන්න. එදා තමන්ගේ ගම තිබුණ හැටි මතක් කරල බලන්න. ගුරු පාර කොන්ක්‍රිට් වෙලා නැද්ද? විදුලිය ලැබිල නැද්ද? එකින් එකට මේ විදිහට හිතල බලන්න.ඇස්වල තියෙන පාට කණ්ණාඩි ගලවල පැත්තකින් තියල එහෙම හිතල බැලුවොත් බිලියන 20,000ක් වියදම් කරපු යුද්ධයක් අවසන් කළ අපි, ලෝක ආර්ථික අවපාතය 2008 පසුකරපු අපි, තෙල් මිල අහස උසට යද්දි ඒක දරාගත්ත අපි, අද මේ අවුරුදු කිහිපය තුළ හොඳ තැනක නැද්ද කියල කියන්න පුලුවන් වෙයි. නොයෙක් චෝදනා කරන අයගෙන් මං ඉල්ලන්නෙ ඒ විදිහට ටිකක් භාවනාවක වගේ යෙදිල හිතල බලන්න කියලයි. අන්න එතකොට මේ වෙනස හැඟෙන්න, දැනෙන්න පටන් ගනීවි.* රටේ ආර්ථිකය හැසිරෙමින් ඇති ආකාරය අනුව විනිමය අනුපාත පාවීමට ඉඩ හැරීම සුදුසු නමුත්, එය දීර්ඝ කාලීනව සිදු නොවිය යුතු බවයි ඇතැම් ආර්ථික විද්‍යාඥයන්ගේ අදහස. මේ පිළිබඳ ඔබේ අදහස කුමක්ද?රටක ආර්ථිකමය තීන්දු ගන්න පුලුවන් ඒ අවස්ථාවට ගැළපෙන අන්දමින්. ඒ අනුව තමයි ඔය තීන්දුව ගත්තෙත්. හේතුව , අපනයනවලට වඩා ගොඩක් ඉහළ මට්ටමක ආනයන ප්‍රමාණය පැවැතුණා. එය සාමාන්‍යයෙන් යුද්ධයක් අවසන් කළ රටක ඇතිවෙන්න පුලුවන් තත්ත්වයක් මොකද අපේ රටේ 1/3ක මිනිස්සු යුද්ධයකට හිරවෙලා සිටියා. ඒ මිනිස්සු වාහන ගේන්න නෙවෙයි, උදේ කෑමට රෑට කන්නෙ මොනවද කියලවත් දන්නේ නෑ.එතකොට අද යුද්ධය නිමාවී ඇති පසුබිමක මේ මිනිස්සුන්ට ඒ අවස්ථා දීම අවශ්‍යයි. පසුගිය කාලයේ වැඩිපුරම රටට ගෙනාවෙ මොනවද?වාහන, රත්‍රං. රත්‍රං වැඩිපුර පාවිච්චි කරන්නේ උතුර සහ නැගෙනහිර මිනිස්සු. යුද්ධය තියෙද්දිත් එ් මිනිස්සුන්ට රත්‍රං ගේන්න පුලුවන්කමක් තිබුණේ නෑ. ඇඳිවතවත් හරියට නැතුවයි හිටියේ. එතකොට මේ මිනිස්සුන්ට යම් ඉඩක් දෙන්න අපට සිදුවුණා. හැබැයි ඒක යම්කිසි තැනකට එනකොට එය පාලනය කිරීමත් අවශ්‍යයි. විශේෂයෙන් වාහන සඳහා එය අවශ්‍යයි. ඒ නිසා පාලනය කිරීම කළ හැකි සෘජුම ක්‍රමය හැටියට රුපියල අවප්‍රමාණය වීමට ඉඩ හැරියා. එහෙම අවප්‍රමාණය කළාට අපේ රටෙන් පිටරටට නිෂ්පාදන යවන අයට වාසියි.මෙහාට භාණ්ඩ ගෙනෙන කෙනාට පාඩුයි. මේ ගනු දෙනු දෙකම වෙන්නේ රුපියල්වලින්. මේ එක තීන්දුවක්වත් අවුරුදු 5 -10 ගැන බලල නෙවෙයි, ඒ වෙලාවේ ගතයුතු නිසා ගත්ත තීන්දු. ඒත් එක්කම ඒවා අනාගතයට බලපාන හැටිත් අපි හැමවිටම කල්පනා කරල තියෙනවා.විනිමය අනුපාත ගැන ඔය විදිහට කතා කරන අය 1977 යු. එන්. පි. ආණ්ඩුව ආවම සියයට සියයකින් රුපියල අවප්‍රමාණවීම ගැන කතා කරන්නේ නෑ. ඒක ඒ වෙලාවෙ අවශ්‍යතාවය. හැබැයි, එහෙම කළ අය අද මේ ගැන කතා කරනවා. රුපියල අවප්‍රමාණ කරන්න කියල මේ අවස්ථාවල කෑගැහුවෙත් ඔය අයම තමයි.* විදුලි සංදේශ ක්‍ෂෙත්‍රයේ ඇතිවී ඇති ශීඝ්‍ර වර්ධනය රටේ සංවර්ධනය පිළිබඳ මිම්මක් ලෙසත් ගන්න පුළුවන්. හැබැයි, ඒ සමඟම එය ඕනෑවටත් වැඩියෙන් ප්‍රසාරණය වී ඇතැයි කියන්න පුළුවන්ද?නෑ” මම නම් ඒක එහෙම දකින්නෙ නෑ, අපේ’ රටේ ජනගහනයත් එක්ක බැලුවොත් ජංගම සහ ස්ථාවර දුරකථන දෙකෝටි හතළිස් ලක්‍ෂයක් පනස් ලක්‍ෂයක් විතර තියෙනවා. ජනගහනය දෙකෝටියට මඳක් වැඩියි. හැබැයි, අපේ කාර්යක්‍ෂමතාවට මේවායින් ලොකු සේවයක් වෙනවා. කෙනෙකුට කියන්න පුළුවන් මේ නිසා ප්‍රශ්න ඇති වෙනවා කියල, ඕනෑම දේකින් ප්‍රශ්න ඇතිවෙනවා. පිහියක් ගත්තොත් ඒක මාළු කපන්න, කුස්සියේ - ගෙදර දොර අනෙක් වැඩවලට ඕනෑ වෙනවා.හැබැයි ඒකෙන් ඇඟට කොටාගත්තොත් හරි කාට හරි කෙටුවොත් හරි ප්‍රශ්නයක්. ඒ නිසා දුරකතනය පමණක් නෙවෙයි හැමදෙයක්ම නිසියාකාරව භාවිත නොකළොත් ප්‍රශ්නයක්. එතකොට දුරකතනය නිසා සමාජයට හානියක් වෙනව කියල කෙළින්ම කියන්න බෑ. මේවා නිසා සංවර්ධනයට ලැබෙන දැවැන්ත පිටුවහල ඉතා ඉහළයි. සන්නිවේදන කාර්යයන් විශාල ලෙස පහසු හා ඉක්මන් කිරීමට මේ තත්ත්වය හේතුවී තිබෙනවා. අද අපි සන්නිවේදන ක්‍ෂෙත්‍රයේ ඉතා දියුණු තත්ත්වයකයි ඉන්නෙ.* පළාත් සභා 3ක මැතිවරණ නුදුරේදී පැවැත්වීමට නියමිතයි. ආණ්ඩු පක්‍ෂය වගේම විපක්‍ෂයත් මැතිවරණ සටනට සූදානම් වන අතර විපක්‍ෂයේ විරසකභාවයන් වර්ධනය වෙමින් තියෙනවා. මේ මැතිවරණ ජයගැනීම ගැන ආණ්ඩුවට ඇත්තේ කවර මට්ටමේ විශ්වාසයක් ද?අතිශයින්ම ඉහළ විශ්වාසයක් තියෙන්නෙ. මහින්ද චින්තනයට විකල්පයක් මේ රටේ කොහේද තියෙන්නෙ? කලින් කිව්ව වගේ නිදහස ලබපු දා පටන් මෙපිටට බිහිවු පාලනයන් ගැන සිතල බලන්න. අපේ රටේ මිනිස්සුන්ට බුද්ධිමත්ව සිතන්න පුලුවන්. කවුරු හරි කිව්ව පළියට ඇහුම්කන් දෙන්න ඒ අය සූදානම් නෑ. අපේ රටේ ඡන්ද දායකයා බුද්ධිමත්. මේ සෑම දෙයක් දිහාම සාපේක්‍ෂව බලන්න ඔවුන් ලෑස්තියි. ආර්ථිකය දිහා බැලුවත්, සමාජයේ ඇති නිදහස දිහා බැලුව, ත්‍රස්තවාදය පරාජය කිරීම දිහා බැලුවත් ඔවුන් මේ වෙනස දකිනවා.මහින්ද චින්තන වැඩ පිළිවෙළට සමාන නෙවෙයි ඊට ලං වෙන්නටත් පුලුවන් වැඩපිළිවෙළක් ඉදිරිපත් කරල තියෙන්නේ් කවුද? ගතවූ කාලය තුළ ඒ වැඩ පිළිවෙළින් ඉදිරිපත් කළ දේවල් ක්‍රියාත්මක කරලා පෙන්නුවේ කවුද? බලාපොරොත්තු තැබිය හැක්කේ කා වෙතද? විපක්‍ෂයේ කෙළවරක් නැති ‘ කණ්ඩායම්’ තියෙනවනෙ. මේ දේවල් කළා කියල කියන්න පුලුවන් මොන කණ්ඩායමට ද? මොන කණ්ඩායමකටවත් බෑ.අද අපිට විපක්‍ෂය ගැන කතා කරන්න වෙලා තියෙන්නෙත් අහවල් පක්‍ෂය කියල නෙවෙයි, අහවල් පක්‍ෂයේ අහවලාගේ කණ්ඩායම කියලා, එතකොට එතැනත් එක කණ්ඩායමක් විතරක් නෙවෙයි, හතරක් - පහක් තියෙනවා. එහෙම අය ගැන බලාපොරොත්තු තියන්න මෑත භාගයේ නම් මේ රටේ මිනිස්සු සූදානම් කියල මම කිසිසේත් විශ්වාස කරන්නේ නෑ.ඒ නිසා, මැතිවරණ කියන්නෙ අපිට අභියෝගයක් නෙවෙයි, නමුත්, අපි හැමවිටම මැතිවරණ පවත්වලා මේ රටේ ජනතාවගේ මතය දැනගන්න, ඒ ගැන අපිත් යම් අවබෝධයක් ලබාගන්න ලෑස්තියි. කාලයක් තිබුණා මැතිවරණ සිතියම හකුළලා තමයි රට සංවර්ධනය කරන්නේ කියපු හැබැයි, අපි එහෙම නෙවෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=f1207042</link>
    <topic/>
    <author>සංවාද සටහන චතුරිකා ගමගේ</author>
    <content>සුවහසක් ජනතාවගේ දෙසවන් සිය මධුර, මනෝහර හඬින් පිනවූ සදාදරණීය ගායක එච්. ආර්. ජෝතිපාල කලාකරුවාණන් ජාතියෙන් සමුගෙන ජූලි මස 07 වැනිදාට විසිපස් වසරක් සපිරේ. ප්‍රවීණ මාධ්‍යවේදී අර්නස්ට් වඩුගේ මහතා විසින් ඒ නිමිත්තෙන් රචිත “ආදරණීය ජෝති - 2, හදවත රත්තරන්” කෘතිය පිළිබඳ ඔහු සමඟ සිදු කළ සංවාදයකි.* පුද්ගල චරිතයක් ආශ්‍රය කරගත් මේ කෘතිය රචනය සඳහා ඔබ පෙළඹවූ කරුණු මොනවාද?පසුගිය කාලේ පැවැති ජෝති අනුස්මරණ උළෙලක් නිමිත්තෙන් මම “අමරණීය ජෝති” නමින් කෘතියක් රසික ජනතාව වෙත තිළිණ කළා. එය තමයි ලංකාවේ ගායකයෙකු පිළිබඳ ලියැවුණු මුල්ම කෘතිය. ඒ කෘතිය රචනා කළේ සත්සර පත්‍රයේ පළවූ විශේෂාංග ලිපි පෙළක් ඇසුරෙන්.එහි ඇතුළත් වුණේ ජෝතිපාලයන්ගේ ජීවිත කතාව. පසුගිය කාලේ එම පොත වෙළෙඳපොළේ නැතිවුණාම එය නැවත මුද්‍රණය කරන්න කියලා ගොඩාක් ඉල්ලීම් ආවා. මම මේ කෘතිය රචනා කළේ ඒ නිසයි. මේ කෘතිය තුළින් ඉස්මතු වෙන්නේ 25 වසරක ජෝති අසිරිය.* එච්. ආර්. ජෝතිපාලයන් යනු එදත් අදත් අපේ රටේ ජනතාව ආදරය කරන කලාකරුවෙක්. මේ කෘතිය තුළින් ඔබ ඉස්මතු කරන්නේ ඔහුගේ ජීවිතයේ කවර පැතිකඩක් ද?ජෝතිපාලයන් කියන්නේ අපේ රටේ මහා ආන්දෝලනයක් ඇති කළ කලාකරුවෙක්. ඔහුගේ අවමංගල්‍යයට විශාල ජනතාවක් සහභාගි වුණා. එදා රටක් හඬවා ජෝති සමුගත් අවසන් හෝරාවේ එය ඇසින් දුටුවෙකු සිදුකරන අති සංවේදී විස්තරයක් මෙහි ඇතුළත් වෙනවා.යම් පුද්ගලයෙක් ජනප්‍රිය ශිල්පියෙක් වෙන්න ඒ පුද්ගලයා තුළ දක්‍ෂතාව, කුසලතාව, හැකියාව, කැපවීම පමණක් තිබීම ප්‍රමාණවත් නැහැ. පිරිපුන් කලාකරුවෙක් වෙන්න නම් ඔහු තුළ මානුෂීය ගුණධර්ම තිබිය යුතුයි.එච්. ආර්. ජෝතිපාලයන් ජනතාවට වඩාත් සමීප වුණේ ඔහු තුළ තිබූ මානුෂීය ගුණධර්ම නිසයි. ඔහු මියගොස් වසර 25 ක් ගත වුණත් අදත් සෑම දිනකම FM නාලිකාවල ඔහුගේ ගීත ප්‍රචාරය වෙනවා. ඇතැම් නාලිකාවල පැය ගණන් ඔහුගේ ගීත පමණක් ප්‍රචාරය කරනවා. මේ තමයි ඔහුගේ ආශ්චර්ය. ඔහු ජීවත්වෙලා සිටි කාලයටත් වඩා ඔහු මියගිය පසු ඔහු පිළිබඳ විවිධ වාද විවාද, මත ගැටුම් ඇතිවුණා. “හදවත රත්තරන්” කෘතියේ ඇතුළත් වන්නේ මේ සුවිශේෂී කලාකරුවාගේ මතක සටහන්.* “හදවත රත්තරන්” කෘතිය හරහා ඔබ උත්සහ කරන්නේ ජෝති පිළිබඳ මතකය අලුත් කරන්නද?ජෝතිපාලයන් අපෙන් සමුගෙන වසර 25 ක් ගත වුණත් ජනතාවට ඔහු අමතක වී නැහැ. ඒ නිසා ඔහු පිළිබඳ අමුතුවෙන් ජනතාවට මතක් කර දිය යුතු නැහැ. ඔහුගේ සුභායනීය ගායනයට වගේම ඔහුගේ මානව හිතවාදී බවට අදත් ජනතාව ආදරය කරනවා. විජය කුමාරතුංගයන් කියන්නේත් ජෝති වගේම මානව හිතවාදී බවේ ප්‍රතිමූර්තියක්. විජය කුමාරතුංගයන් සිය ජීවිතයේ අවසාන ප්‍රසිද්ධ කතාව සිදු කළේ ජෝති පිළිබඳ.ඒ සම්පූර්ණ කතාවත් මේ කෘතියේ අන්තර්ගත වෙනවා.ඒ වගේම ජෝතිගේ බිරිඳ බ්ලොසම් සිය අත් අකුරින් ජෝති පිළිබඳ ලියූ ලියුමක්, ඔවුන්ගේ මංගල ඡායාරූපය, ජෝති රාත්‍රියේදී ජෝතිගේ ඉස්මතු වූ මානුෂීය ගුණ සුවඳ, ජෝතිගේ අවසන් දින කිහිපය පිළිබඳව ඔහුට සමීප මාධ්‍යවේදියෙකු කරන සංවේදී විස්තරයක් සහ ජෝතිගේ කේන්දරය ඇතුළු ජෝතිපාලයන් පිළිබඳ මෙතෙක් බොහෝ දෙනා නොදැන සිටි කරුණු බොහොමයක් මේ කෘතියේ ඇතුළත්.* ජෝතිපාලයන්ගේ සමීපතමයෙක් ලෙස ඔහුගේ වෙන්වීම ඔබට දැනුණේ කොහොමද?ජෝති කියන්නේ උදාර මනුස්සකම්වලින් පිරුණු පුද්ගලයෙක්. ඔහු කන බත්පත, අඳින ඇඳුම නැතිබැරි මිනිසුන්ට පරිත්‍යාග කළා. ඔහු ජනමාධ්‍යවේදීන් සමඟත් ඉතාමත් මිත්‍රව කටයුතු කළා. ඔහුගේ වෙන්වීම අපිට වගේම අපේ රටේ කලාවට දරන්න බැරි පාඩුවක්. ජෝතිපාලයන් මියගිය දවස්වල අපේ ගෙවල්වල ලිපක් පත්තු වුණේ නැහැ. ඔහු සැබෑම මානව හිතවාදී මනුස්සයෙක්. අපි ඔහු ළඟින්ම ඇසුරු කළ. ඔහුගේ ගතිගුණ වචනයෙන් විස්තර කරන්න බැහැ. මේ කෘතිය බෝල්පොයින්ට් පෑනකින් නෙවෙයි හදවතින්ම ලියපු එකක්.* සිනමා, කලා මාධ්‍යවේදියෙකු ලෙස ජනප්‍රිය ඔබගේ ලේඛන දිවිය පිළිබඳ කතා කළොත්?මගේ ලේඛන දිවිය ආරම්භ කළේ ලේක්හවුස් ආයතනයෙන්. මම වසර 15 ක් පමණ සරසවිය පුවත්පතේ සේවය කළා. ඉන්පසු සරසි සහ සත්සර පුවත්පත්වල විශේෂාංග කර්තෘ බවට පත් වුණා. පසුව ප්‍රීතිරාජ් ප්‍රකාශන හා රස ප්‍රකාශන ආයතනවලට සම්බන්ධව පුවත්පත් 7 ක් පමණ අලුතින් ආරම්භ කළා. බිරිඳ, සම්පත, ඈ, රස, කුමාරයා, සුවඳ ඒ අතරින් කිහිපයක්. බිරිඳ සහ සුවඳ පත්තරවලට ඒ දවස්වල විශාල ප්‍රතිචාර තිබුණා. කාන්තා පුවත්පතක් ලෙස බිරිඳ පුවත්පත එදා විශාල ජනපි‍්‍රයත්වයක් ලැබුවා. ඒ පුවත්පත් හරහා ජනතාව අපිට වඩාත් සමීප වුණා. මම හිතන්නේ මගේ කලා ජීවිතය හරිම සුන්දරයි.* මෙතෙක් ඔබ අතින් රචිත කෘති බොහොමයක් තරුණ පරපුර හා කාන්තා පරපුර ඉලක්ක කරගත් කෘතීන් නේද?ඔව්, මගේ මුල්ම පොත “ආදරය මිහිරක් නොවේ.” ඊට අමතරව “පිනි කඳුළු, අමිල මල්, දේවතාවියේ, ඇය පූජනීයයි, මගේ මැණික” ආදී කෘතීන් වගේම මගේ ගමට උපහාරයක් ලෙස “ගම ගාල්ලේ” නමින් කෘතියකුත් රචනා කළා. “මුහුද තාමත් අහිංසකයි” මම සුනාමිය වෙනුවෙන් රචනා කළ කෘතිය. ඊට අමතරව “සදාදරණීය සිංහල සිනමාව“, “මගේ බිරිඳ මගේ සම්පතයි” ආදී පොත් ගණනාවක් රචනා කළා. “ඇයි අම්මේ අඬන්නේ” මගේ අලුත්ම නවකතාව, එය එළඹෙන සාහිත්‍ය මාසයේදී පාඨකයන් අතට පත් කරන්න මම බලාපොරොත්තු වෙනවා.* අඩසියවසකට ආසන්න කාලයක් පත්‍ර කලාවේදියෙකු ලෙස කටයුතු කිරීම පිළිබඳ ඔබේ හැඟීම කෙබඳුද?මගේ පත්‍රකලා ජීවිතය ඉතාම සාර්ථකයි. මම හැම විටම පෑන මෙහෙව්වේ සුබවාදී චින්තනයෙන්. වැරදි දුර්වලකම් ඕනෑම පුද්ගලයෙකුගේ තියෙන්න පුළුවන්. නමුත් අපි ඒ පුද්ගලයන්ගේ දක්‍ෂතාවයන් අගය කරන්න ඕනා. මැදපෙරදිග සේවය කරන ඇතැම් පුද්ගලයන් සියදිවි නසාගන්න උත්සාහ කරද්දී අපි පුවත්පත් හරහා ඔවුන්ට සමීප වෙලා ඔවුන්ගේ ජීවිත බේරාගත්තා. යම් පුවත්පතක් පිළිබඳ පාඨකයන්ට තමන්ගේ කියන හැඟීම ආවොත් තමයි එය සාර්ථක වෙන්නේ.මම කටයුතු කළ බොහෝ පුවත්පත් ජනතාවට සමීප කරවන්න මට හැකි වුණා. ඒ ගැන සතුටුයි. මගේ දියණිය මධාරා වඩුගේත් ඇයගේ සැමියා සුජීව ප්‍රසන්න ආරච්චිත් මේ වන විට යොවුන් පරපුර අතර ජනපි‍්‍රය චරිත දෙකක්. යොවුන් පුවත්පත් හරහා ඔවුනුත් විශාල කාර්යයක් සිදු කරනවා. එක් අවස්ථාවකදී මධාරා යොවුන් නවකතාකාරිනිය ලෙස සම්මාන ලබද්දී මම ඒ වේදිකාවේම හොඳම සිනමා මාධ්‍යවේදියා ලෙස සම්මාන ලැබුවා. එය ජීවිතේ අමතක නොවන සිදුවීමක්..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>04</day>
    </date>
    <link>http://www.dinamina.lk/2012/07/04/_art.asp?fn=f1207043</link>
    <topic>මේ පොත් ගෙඩිය පාඨකයාට වදයක්</topic>
    <author>රන්ජන් අමරරත්න</author>
    <content>කුමන ආස්ථානයක සිට විග්‍රහ කළ ද නවකතාව යනු මිථ්‍යා ප්‍රබන්ධයකි. එහි ඇති විද්‍යාවක් නැත. එහි ඇති සූත්‍රයක් නැත. එහි ඇති ප්‍රත්‍යක්‍ෂයක් ද නැත. නවකතාවක මූලික අපේක්‍ෂාව රසය යි.හැඟීම් ජනනය යි. එහෙත් සාර්ථක යැයි අප විශ්වාස කරන ප්‍රබන්ධයක වෙනත් ද්වීතීයික සාධක කිහිපයක් තිබේ. පළමුවැන්න අපේ ම ජීවිත ගැන පෙරළා විමසුමක යෙදෙන්නට උත්තේජකයක් සැපයීම ය. දෙවැන්න සමාජ තත්ත්වයන් විග්‍රහ කරගැනීමට නියැදියක් සැපයීම ය. තෙවැන්න ජීවිතය හා සමාජය පිළිබඳ යථාර්ථයන් හෙළිදරව් කිරීම ය.හතරවැන්න පවත්නා සමාජයේ ඓතිහාසික තත්ත්වයන් නිරූපණය කිරීම ය.බටහිර ආකෘතියේ නවකතාව ආරම්භ වී වසර තුන්සියයක් ගත වී නැත. විධිමත් සිංහල නවකතාවට වසර දෙසීයක් ගත වී නැත. ගෙවී ගිය කාලය තුළ දෙපාර්ශ්වයෙහි ම නවකතා දහස් ගණනක් නිර්මාණය වී ඇත ද කතාබහට ලක් වන හා නැවත – නැවත පරිශීලනය කළ හැකි ප්‍රබන්ධ ඇත්තේ ස්වල්පයකි. එම ස්වල්පය බරපතළ මිනිස් ශ්‍රමයක අගනා ප්‍රතිඵල වේ.ලෝක ප්‍රකට නවකතාකරුවකු වන අර්නස්ට් හෙමිං වේ, “මහල්ලා සහ මුහුද” කෘතිය දෙසිය වාරයක් සංස්කරණය කර තිබේ. “අ ෆෙයාර්වෙල් ටු ආම්ස්” කෘතිය තිස් නව වතාවක් සංස්කරණය කර තිබේ. නවකතාවක පරිසමාප්ත නිර්මාණය එළි දකින්නට බොහෝ කාලයක් ගත විය හැකිය. හර්මන් හෙස සිය “සිද්ධාර්ථ” නම් කෘතිය සම්පාදනය කිරීම සඳහා වසර හතරක් නිතිපතා ව්‍යායාමයක යෙදුණේ ය.හොඳ රචකයා එක වචනයක් වෙනුවෙන් දින ගණන් - සති ගණන් ගත කරයි. පරිපූර්ණ නිර්මාණයක රහස එය විය හැකි ය.සේපාලි මායාදුන්නේ “දෙබෙදුම” නම් නවකතාව රචනා කිරීමේ දී ඒ ක්‍රමය අනුගමනය කර ඇති බව ඉතා පැහැදිලි ය. එම ප්‍රබන්ධය සිංහල නවකතාවට අලුත් අත්දැකීමක් එක් කළේ ය. එමගින් අපගේ රස-භාව ප්‍රමුදිත විය. එහෙත් කතුවරියගේ “අවිහිංසක” නම් අභිනව කෘතිය නො සැලකිල්්ලෙන් ලියන ලද වාර්තාවකි. එය ඉතා නීරස වන්නා සේ ම නවකතාවක් ලෙස වර්ධනය වී නැත. ඇය හෙළිදරව්වක් කරන’මුත් එය අපගේ අවධානයට ලක්වන්නේ නැත.ආසියාවට, අප්‍රිකාවට, ලතින් අමෙරිකාවට බල පෑ සහ අදටත් යම් තරමකින් බලපාන පොදු ධර්මතාවක් වන්නේ යුරෝපීය දියුණු ජාතීන්ගේ සූරාකෑම ය. පහළොස්වන සියවසටත් පෙර සිට ආරම්භ වූ මේ සූරාකෑම වෙළෙඳාමෙන් පටන් ගැනිණි. ස්පාඤ්ඤ, පෘතුගීසි, ඕලන්ද, ඉංග්‍රීසි, ප්‍රංශ යනාදී ජාතිකයෝ එහි පෙරමුණ ගත් හ. ආසියාවේ – අප්‍රිකාවේ භෞතික සම්පත් පළමුව කොල්ල කෑහ. දෙවනුව ශ්‍රමය සූරා කන්නට පටන් ගත් හ. තෙවනුව එහි ජාන සම්පත් ද කොල්ලකමින් සිටිති. එදා යටත්විජිතවාදය ඔස්සේ ද අද නව ලිබරල්වාදය ඔස්සේ ද මේ ක්‍රියාවලිය සූක්ෂ්ම ලෙස සිදු වේ.නේපාලයේ අවධානයට ලක් වන්නේ ශ්‍රී ලංකාවේ ජාන සොරකමක් පිළිබඳ අනුවේදනීය ඇතැම් විට සත්‍යයක් විය හැකි සිද්ධි මාලාවෙකි. අධිරාජ්‍යවාදියා පමණක් නො ව දේශීය කුහකයා ද ඊට හවුල් වේ. දේශීය කුහකයා උගතෙකි. විද්‍යාඥයෙකි. එහෙත් ඔහුගේ චින්තනය හුදු ආත්මාර්ථය සමඟ බැඳී පවතී. ඔහු ශ්‍රී ලංකාවේ මධ්‍යම පන්තියේ ගරා වැටීම ද නියෝජනය කරයි. එහෙත් එය හරි හැටි විග්‍රහ වන්නේ නැත. කතුවරිය ප්‍රධාන චරිතය නිරූපණය කරනුයේ ඉතා දුර්වල ලෙස ය.පුවත්පතක පළවන ගවේෂණාත්මක ලිපියක, රචනාවක හා වාර්තාවක ඇති කුහුල හා ආකර්ශණය මේ කතාව තුළ තිබේ. එහෙත් එම තේමාව යටතේ ම ප්‍රබන්ධිත සාර්ථක නවකතාවක ඇති හැඟීම් – දැනීම් සේපාලිගේ කතාව තුළ නො වේ. ඇගේ චරිත නිරූපණ ශක්‍යතාව මෙන් ම සිද්ධි ගැළපීමේ හැකියාව ද දුර්වල ය. ඉතා වැදගත් තේමාවක් අයාලේ යැවීම ගැන බුද්ධිමත් පාඨකයා කතුවරියට දොස් නඟනු ඇත. ආතර් සී. ක්ලාක්, එච්. ජී. වේල්ස් වැනි රචකයන් අප සිහියට නැඟේ.සේපාලි මායාදුන්නේ විද්‍යාත්මක ප්‍රබන්ධ රචනයෙ හි ප්‍රකට ලේඛිකාවක නො වේ. එහෙත් ඇගේ තේමාව හා කතා පුවත විද්‍යාත්මක ප්‍රබන්ධ රචනයට අදාළ ය. ආතර් සී. ක්ලාක් මහතා අනාගත ඉලක්ක පිළිබඳ මැවීමක් කරන අතර ම මනුෂ්‍ය ජීවිතය දෙස දයාර්ද්‍ර බැල්මක් හෙළයි. මේ නිසා ම තම තර්කය ගොඩනැගීමේ සාර්ථක උපාය මාර්ගයක් සේ ම මනුෂ්‍යත්වය විග්‍රහ කිරීමේ කලාත්මක ආවේශයක් ද ක්ලාක් මහතාට ලැබිණි. සේපාලි මායාදුන්නේ ලේඛිකාව එම මාර්ග දෙක ම අහිමි කර ගනී. එබැවින් අප අතට පත්වනුයේ ඉතා නීරස - රසභාවයෙන් තොර අරුත්සුන් පොත් ගෙඩියකි.අපේ නවතාකාරයන්ගේ සිරිත වන්නේ කිසියම් තේමාවක් තෝරාගෙන ඊට අදාළ සිතුම් - පැතුම් සියල්ල කොළකෑලිවලට වැමෑරීම ය. චරිත ගවේෂණයක් නැත. සිද්ධි ගැළපීමක් නැත. නිරූපණයක් නැත. කථා - වින්‍යාසයක් ගොඩනැගීම සඳහා ලේඛකයකු දරන මානසික ව්‍යායාමය පිළිබඳ විස්තර බටහිර නවකතාකරුවන් වෙතින් ඕනෑතරම් සපයා ගත හැකි ය. අව ම ලෙස එවැන්නක් කියවා ප්‍රබන්ධක ඇති බරපතළ ස්වරූපය වටහා ගන්නට අපේ කතුවරුන් උනන්දු විය යුතු ය.අප කියන්නට උත්සාහ කරනුයේ සේපාලි මායාදුන්නේ මැතිනිය විද්‍යාත්මක ප්‍රබන්ධයක් කළ යුතු බව නො වේ. ඇගේ තේමාව හා මේ චරිත අවශ්‍ය නම් එම අංශයට සාර්ථක ලෙස යොමු කර ගත හැකි ව තිබූ බව අපගේ වැටහීම ය. කතුවරිය කතාව ඉදිරිපත් කරනුයේ යම් නැවුම් ආකාරයකට ය. ඇය චරිත කිහිපයක සාක්ෂි සටහන් පාඨකයා ඉදිරියෙහි තබයි. ඩග්ලස් හෙවත් පුංචා ගේ ප්‍රකාශය, සුනීතා චන්ද්‍රලතා ගේ ප්‍රකාශය, විජේසුන්දර මුදියන්සේලාගේ උපනන්ද බණ්ඩාරගේ ප්‍රකාශය ආදී ලෙසිනි. ප්‍රධාන චරිතය වූ ඩග්ලස් ගේ දෙවන ප්‍රකාශයක් ද තිබේ.මේ ප්‍රකාශ සටහන් මූලික වශයෙන් ඒකපාර්ශ්වික ය. “රෂොමන්” කතාවේ මෙන් සිද්ධියෙහි ගැඹුරට යන්නේ හෝ චරිත සූක්ෂ්ම ලෙස නිරූපණය වන්නේ හෝ නැත. එහෙත් මේ ඉදිරිපත් කිරීමෙහි අමුත්තක් තිබේ. සුනීතා ගැහැනියක ලෙස විශේෂයෙන් නූගත් ගැහැනියක ලෙස මහලු විද්‍යාඥයකුª සමඟ ගෙවන ගෘහ ජීවිතය කෙබඳු විය හැකි ද? ඇගේ චරිතය ඔස්සේ ගැහැනිය පිළිබඳ අපූරු නිරූපණයක් කරන්නට ඉඩ තිබිණි.සමාජ පරිවර්තන හා වෙනස් වීම් තීක්ෂණ අයුරින් නිරූපණය කොට පාඨක සමාජය අවදි කිරීමේ හැකියාවක් සාර්ථක නව කතාකාරයකුට තිබිය යුතු ය. කලාකරුවා යැයි අප හඳුන්වන ශ්‍රේෂ්ඨ මනුෂ්‍යයා සම්බන්ධයෙන් පොදු කියමනක් ලෙස එය ගත හැකි ය. මේ කියමන සකලාර්ථයෙන් ගන්නා විට අපගේ පුරාතන සාහිත්‍යය පොදු සමාජයට අනගි මෙහෙයක් ඉටු කර තිබේ. සද්ධර්ම රතනාවලිය පෙරළා බැලුවහොත් එහි ඇත්තේ ජීවිතය පිළිබඳ අගනා පාඩම් ය. එහි එක වචනයක්, පාඨයක් කපා හැරිය හැකි නො වේ. දැන් පළවන නවකතා වල පදාස ගණන් ඉවත් කළ හැකි ය. ඒවා හුදු කියමන් ය. නිෂ්ප්‍රයෝජන විස්තර ය. සේපාලි මායාදුන්න ගේ නවකතාවට ද එය අදාළ ය.නූතන ඇතැම් නවකතා විග්‍රහ කරන විට ඒ – ඒ චරිත හා සිදුවීම් වෙන - වෙනම ගෙන බරපතළ විග්‍රහයකට නො යන්නේ මන් දැ’ යි සමහරු ප්‍රශ්න කරති. ඊට දිය හැකි පිළිතුර වන්නේ එබඳු බරපතළ විග්‍රහයකට යෑමට තරම් සූක්ෂ්ම චරිත නිරූපණයක් හෝ සිද්ධි නිරූපණයක් හෝ මේ නවකතාවල නැති බව ය. අද පොත් කර්මාන්තය දියුණු ය. ලේඛක - ලේඛිකාවෝ ඉතා වේගයෙන් පොත් නිකුත් කරති. එහෙත් ඒවායෙහි ඇතුළාන්තය හිස් ය. එබඳු නවකතා ගැන සංවාදයක් ඇති කිරීම ද කාලය නාස්ති කිරීමකි. සේපාලි මායාදුන්නේ මහත්මිය ගේ අභිනව නව කතාවට ද එම කියමන සාධාරණ වේ.මාර්ටින් වික්‍රමසිංහයන් ගේ “විරාගය” නවකතාව නැවත – නැවත කියවන්නට පුළුවන. “ගම්පෙරළිය” නැවත ගෙන කියවන්නට පුළුවන. කියවන තරමට ඉන් අලුත් අරුත් උකහා ගත හැකි ය. මහාචාර්ය සරච්චන්ද්‍රයන් ගේ “මළගිය ඇත්තෝ” හා “මළවුන් ගේ අවුරුදු දා” කෘති දෙක වුව එලෙස ම ය. ඒවා සිහින කතා ලෙස බැහැර කරන අය ද සිටිති. ඒ පොට වරද්දා ගත් අය මිස නව ප්‍රබන්ධ හඳුනාගත් අය නො වේ.මෑත යුගයේ සිංහලෙන් පළ වූ විශාල නව කතා ප්‍රමාණය අතර නැවත කියැවිය හැකි පොතක් වෙතොත් ඒ ඉතා කලාතුරකින් ය. නව කතා ගොන්නෙන් අති බහුතරය කියවා කසළ ගොඩ ට වීසි කළ යුතු ඒවා ය. ඒවාට පොත් ගෙඩි ලෙස පරිභව කිරීමෙහි කිසිදු වරදක් නැත. කර්තෘ ම නිශ්චය කොට කර්තෘගේ ම අභිමතය පරිදි මුද්‍රණයෙන් පිටවන මේ කතාන්දර සමාජයට කිසිදු ගැම්මක් ඇති නො කොට කඩලකාරයා වෙතට යනු දක්නට ලැබේ.කතුවරිය මේ නවකතාව සඳහා භාවිත කරනුයේ ඉතා ගොරෝසු හඩු භාෂාවකි. ඇය භාෂාව භාවිතයේ දී කෙතරම් දුර්වල ද යත්; පල් හෑලි විස්තර කිරීම සඳහා නැවත – නැවත වරහන් ද යොදා ගනී. අවි හිංසක යැයි නම යොදා ඇතත් මේ කතාව පාඨකයාට දිගට ම හිංසා කරන බව නම් නො කියා බැරි ය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=n1207051</link>
    <topic>මූල්‍ය වංචාවලට හවුල් ලක්ෂ 15ක් Black Listed</topic>
    <author>විජයානි එදිරිසිංහ</author>
    <content>විවිධාකාර වූ මුල්‍ය වංචා නිසා නීතිමය ක්‍රියාමාර්ගවලට ලක් වී නැවත එවැනි ගනුදෙනුවක් කළ නොහැකි තත්ත්වයට “Black List” පත්ව සිටින පුද්ගල සංඛ්‍යාව ලක්ෂ 15කට ආසන්න වෙයි.බැංකු ණය, ක්‍රෙඩිට් කාඩ් ආදිය ගෙවීම් පැහැර හැරීම් සහ වෙනත් වංචාකාරී මුල්‍ය කටයුතු සම්බන්ධයෙන් මේ පිරිස මෙසේ “Black List” ගත වී තිබේ.ක්‍රෙඩිට් කාඩ් ගෙවීම් පැහැර හැරීම් නිසා නීතිමය ක්‍රියා මාර්ගවලට ලක්ව සිටින සංඛ්‍යාව ලක්ෂ 5 කට වැඩි වෙයි.දැනට අධිකරණවල විසඳෙන නඩුවලින් වැඩි ප්‍රමාණයක් ක්‍රෙඩිට් කාඩ් වංචාවන්ට අදාළ ඒවා වෙයි. ණය තොරතුරු කාර්යාංශයේ “CRIB” ලේඛනගත වී ඇති දත්තයන්ට අනුව දැනට බැංකු ගනුදෙනුවලට සම්බන්ධව සිටින පුද්ගල සංඛ්‍යාව ලක්ෂ 50කි.මහ බැංකුවෙන් අනුමත මුල්‍ය ආයතන 90කින් මේ පිරිස ණය ගනුදෙනුවලට සම්බන්ධ වී තිබේ. ණය ගනුදෙනුවලට ඇප වූ ඇපකරුවෝ සංඛ්‍යාව ද මීට ඇතුළත් වෙති. තවද 1990 ණය තොරතුරු කාර්යාංශ පනත අනුමත වීමෙන් පසු ණය ලබාගත් අය පමණක් මේ තොරතුරු කාර්යාංශ දත්තවලට ඇතුළත්ව තිබේ.අධිකරණ වාර්තාවලට අනුව ණය හා වෙනත් මුල්‍ය කටයුතු නිසා නීතිමය ක්‍රියාමාර්ගවලට ලක්ව සිටින සංඛ්‍යාව ලක්ෂ 15ක් පමණ වුවත් එයින් විශාල පිරිසක් එම ණය ගනුදෙනුවලට ඇපවූ පිරිස වෙති.මේ ඇපකරුවන්ට හෝ ණය කරුවන්ට මේ රටේ පිළිගත් මුල්‍ය ආයතනයකින් ණයක් හෝ වෙනත් මුල්‍යමය ගනුදෙනුවකට සම්බන්ධ විය නොහැක. එම ගනුදෙනුවලට ඇප වූ පිරිස “Black List” වීම නිසා කිසිදු බැංකු ණය කටයුත්තකට සම්බන්ධ වීමට නොහැකිව අසරණව සිටිති.බැංකුවලින් කෝටි ගණනින් ණය ලබාගෙන ඒවා නොගෙවා මෙරටින් පලාගිය ඇතැම් පුද්ගලයෝ ද මේ අතර වෙති.පුද්ගලයෙක් ණයක් ලබා ගත් විට ඔහුගේ හැඳුනුම්පත් අංකය සහ ඇපකරුගේ අංකය ණය තොරතුරු කාර්යාංශයේ සටහන් වෙයි. අනතුරුව ඔවුන් ණය ගෙවා අවසන්වන තෙක් සෑම වාරිකයකම ගෙවීම්, පැහැර හැරීම්, ගෙවා අවසන් කිරීම් සහ නීතිමය කටයුතු ඇතුළු සියලු දෑ ණය තොරතුරු කාර්යාංශ පරිගණක ජාලයේ සටහන් වෙයි.රටපුරා ඇති මුල්‍ය ආයතන මේ කාර්යාංශය හා එකම පරිගණක ජාලයකින් සම්බන්ධව ඇත. පුද්ගලයකුට ණයක් ලබාගත හැකි ද නොහැකි ද යන්න මේ කාර්යාංශයේ සටහන් වී ඇති තොරතුරුවලින් තීරණය කළ හැකි වෙයි.ඉතා රහසිගතව මෙහි තොරතුරු පවත්වාගෙන යන අතර යම් පුද්ගලයකුට තම බැංකු ගණුදෙනුවලට සම්බන්ධ තොරතුරු එහිදී දැන ගැනීමට අවස්ථාව සලසා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=n1207052</link>
    <topic>14 හැවිරිදි දැරියකට හදි කළැයි අකුරැස්ස ප්‍රා.සභාපති අත්අඩංගුවට</topic>
    <author>නුවන් කොඩිකාර භක්ති ධර්මප්‍රිය මෙන්ඩිස් සහ දික්වැල්ල සමූහ යූ එම් රුවන්</author>
    <content>දැරියක් දූෂ්‍යය කිරීම සම්බන්ධයෙන් සැකපිට අකුරැස්ස ප්‍රාදේශීය සභාවේ සභාපති සාරුව ලියනගේ සුනිල් නමැත්තා මාතර ළමා හා කාන්තා කාර්යාංශය මඟින් ඊයේ (4) අත්අඩංගුවට ගෙන තිබේ.පසුගිය මාර්තු මස 23 වැනිදා 30 වැනිදාත් අතර කාලයේ දිනක දී අදාළ පුද්ගලයා විසින් 14 හැවිරිදි දැරියක් දූෂ්‍යය කර ඇති බවට චෝදනා එල්ල වී ඇති බව පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා දිනමිණට ඊයේ පැවසීය. ඊයේ (4) අලුයම 1.00ට පමණ අකුරැස්ස ප්‍රදේශයේදී අකුරැස්ස ප්‍රාදේශීය සභාවේ සභාපතිවරයා අත්අඩංගුවට ගත් බව මාධ්‍ය ප්‍රකාශකවරයා කීවේය.සැකකරු මාතර මහේස්ත්‍රාත් අධිකරණයට ඊයේ (4) ඉදිරිපත් කිරීමට නියමිත බව පොලිසිය සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=n1207053</link>
    <topic>කිලිනොච්චියේ පාළු ළිඳක කොටි අවි ගබඩාවක්</topic>
    <author>කීර්ති මෙන්ඩිස්</author>
    <content>මතු ප්‍රයෝජනයට ගැනීමේ අදහසින් පාළු ළිඳක් තුළ ඉතා ආරක්ෂිතව අසුරා තිබූ කොටි ත්‍රස්තවාදීන්ට අයත් විශාලතම ආයුධ ගබඩාවක් ඉකුත්දා කිලිනොච්චිය පලෙයි එලුත්තුමට්ටුවාල් ප්‍රදේශයෙන් සොයා ගැනීමට පොලීසියට හැකිවිය.කිලිනොච්චිය පොලිසියේ සිට කිලෝමීටර් 28ක පමණ දුරකින් පිහිටි එලුත්තුමට්ටුවැල් ප්‍රදේශය මේ වන විට යුද හමුදා ඒකකය මඟින් සෝදිසියට ලක්කොට නැවත පදිංචි කිරීම් කර ඇති භූමි භාගයකි.එම භූමිභාගයේ තිබූ වැසීගිය ළිඳක් තුළ මෙම ආයුධ තොගය සූක්ෂම ලෙසත් ආරක්ෂක ලෙසත් අසුරා තිබිණි.ටී පනස් හයේ ජීව උණඩ දෙලක්ෂ පනස්දහසක් එම්.පී.එම්.ජී. ජීව උණ්ඩ එක්ලක්ෂ හතළිස් දාහක්, ගුවන් නාශක අවි (5.0) 75,000ක් එම්. 16 ජීව උණ්ඩ 855, මිලිමීටර් 81 මෝටාර් 7, මිලිමීටර් 60 උණ්ඩ 120 හා තවත් මෝටාර් උණ්ඩ 100, ක්ලේමෝ බෝම්බ 17ක් (කිලෝ 3) ක්ලේමෝ බෝම්බ (කිලෝ 5 ) 5ක්, වාහන නාශ උණ්ඩ 54, පුද්ගලනාශක 51, විවිධ වර්ගයේ අත්බෝම්බ 96, ආර්.පී.ජී. චාජර් 57, පුපුරුවන 3, පීඩන බෝම්බ 31ක් ඒ අතර වේ.කොට්ඨාස විශේෂ අපරාධ විමර්ශන අංශය භාර ස්ථානාධිපති සරත් කුමාර දෙනියගේ මහතාට පෞද්ගලික ඔත්තුකරුවෙකුගෙන් ලැබුණු තොරතුරක් මත එලුත්කුමට්ටුවාල් ගමට ගිය නිලධාරීන් මේ පාළු ළිඳ සොයාගැනීමට හැකිවිය. වැඩිදුර පරීක්ෂා කිරීමේදී ලැබුණු තොරතුරු සත්‍ය එකක් බවට හෙළිවීමෙන් පසු සහකාර පොලිස් අධිකාරී සේනාධීර මහතාගේ නියෝගය මත වැසීගිය පාළු ළිඳ හාරා බලන ලදී.අඩි තුනක් පමණ ළිඳේ ජඹුරට පොල් ලෙලි පොල් කෝම්බ, හනසු ආදිය දමා තිබූ අතර ඉන්පසුව අඩි තුනක ප්‍රමාණයක් පස් තට්ටුවක්ද එය ඉවත්කර පසු යූරියා බෑග්වල අසුරා වැලිකොට්ටද විය. දැඩි ආරක්ෂක ක්‍රමවේදයක් අනුගමනය කරමින් ඊට යටින් මුනින් අතට හැරවූ අවි ආයුධ පෙට්ටි පේලියක් ඉවත් කිරීමෙන් පසු මෙම අවි තොගය සොයාගැනීමට හැකිවිය. ක්ලෝමෝ බෝම්බ, ආර්.පී.ජී. උණ්ඩ, පැරා, ෂෙල්ස්, ඇතුළු ටී පනස්හය, එස්. එල්.ආර්., එල්.එම්.ජී. ඇතුළු ගිනි අවිවලට යොදාගන්නා උණ්ඩ විශාල ප්‍රමාණයක් ආරක්ෂිතව අසුරා තිබියදී ගොඩ ගැනීමට නිලධාරීන්ට හැකි වූහ.දහවල් 12ට ඇරඹි ළිඳ තුළ තිබූ අවි ගොඩ ගැනීමේ මෙහෙයුම පසුදා පාන්දර තුනට නිමා විය. අවි තොග පිටතට ගැනීමත් සමඟ ළිඳ තුළට වතුර ඇදී ඒමත් සමඟ ඉතිරි බඩු පිටතට ගැනීමට වතුර ඉසීමටද නිලධාරීන්ට සිදුවූහ.කලක් එල්.ටී.ටී.ඊ. ත්‍රස්තවාදීන්ගේ ආරක්ෂිත බංකර පේළිය පිහිටා තිබී ඇත්තේ එලුත්තුවට්ටුවල් හරහා බව පොලිසිය කියයි.පොලිස් කණ්ඩායම ගමට පැමිණ ළිඳ හිස් කොට අවි පතොරම් පිටතට ගන්නා තුරු ගම්වැසියන්ද මේ බව දැන නොසිටි බවද පොලිසිය කීවේය.උතුරු පළාත භාර ජ්‍යෙෂ්ඨ නියෝජ්‍ය පොලිස්පති ගාමිණිද සිල්වා මහතාගේ අධීක්ෂණය මත නියෝජ්‍ය පොලිස්පති නීල් දළුවත්ත මහතාගේ උපදෙස් මත සහකාර පොලිස් අධිකාරී ඩබ්ලිව්. පී.ජේ. සේනාධීර මහතාගේ මෙහෙයවීමෙන් කිලිනොච්චිය කොට්ඨාස අපරාධ විමර්ශන ඒකකයේ ස්ථානාධිපති සරත් කුමාර දෙනියගේ ප්‍රමුඛ සැරයන්වරුන් වූ සේනාධීර, අමරසූරිය, නවරත්න හා කොස්තාපල් රංගන හා සමරවීරන්, පොලිස් විශේෂ කාර්ය බළකායේ උප පරීක්ෂක තිලකරත්න, කොස්තාපල් පොල්ගම්පොළ හා දුමින්ද යන නිලධාරීහුද මීට එක්වූ අතර කිලිනොච්චිය මූලස්ථාන පොලිස් පරීක්ෂක චන්ද්‍රලත් කුමාර වීරසිංහ මහතාගේ මෙහෙයවීම මත සියල්ල සිදුවිය.අල්ලාගත් උපකරණ කිලිනොච්චිය මහේස්ත්‍රාත්තුමා වෙත ඉදිරිපත් කර සංග්‍රාමික උපකරණ විනාශ කිරීමටද පොලිසිය කටයුතු කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=n1207054</link>
    <topic>වතුර වළේ සිටි ඇතින්නබැකෝ යන්ත්‍රයෙන් ගොඩට...</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමලය ගෝමරන්කඩවල ප්‍රාදේශීය ලේකම් කොට්ඨාසයට අයත් ‘බෙල්ලික්කඩවල’ ප්‍රදේශයේ වතුර වළකට වැටී සිටි ඇතින්නක් දැඩි පරිශ්‍රමයකින් පසු ගොඩගත් බව වන ජීවී සංරක්ෂණ දෙපාර්තමේන්තුවේ ත්‍රිකුණාමල අඩවි කාර්යාලය කියයි.බෙල්ලික්කඩවල වැවේ බැම්ම හැදීමට ජලය ලබා ගැනීම සඳහා හාරා තිබූ මේ වලට ඇතින්න වැටී සිට ඇති අතර බැකෝ යන්ත්‍රයක ආධාරයෙන් වලේ එක් පැත්තක් හාරා ඇතින්න ගොඩගනු ලැබීය.ගොඩට ගනු ලැබු ඇතින්න අලි වෙඩි භාවිත කරමින් කැලයට මුදා හැරීමට කටයුතු කල බව වනජීවී නියාමක ඒ. රොෂාන් ලක්මාල් මහතා පැවසීය.උස අඩි 08 - 10 අතර වන මේ ඇතින්න හොඳින් වැඩුණු වයස අවුරුදු 16 ත් 18 වන බවත් ඇතින්නට කිසිදු අනතුරක් නොවන ආකාරයට බේරා ගත් බවත් වනජීවී නිලධාරීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=n1207055</link>
    <topic>ආබාධිත රණවිරුවකුට මසකට65,000ක දීමනාවක්</topic>
    <author>දුමින්ද ගුරුගේ, චමීර ඇල්ලදෙණිය සහ සුභාෂිණි සේනානායක</author>
    <content>ආබාධිත රණවිරුවෙක් සඳහා මසකට රුපියල් 65,000ක දිමනාවක් ලබා දෙන බව ආණ්ඩු පක්ෂ ප්‍රධාන සංවිධායක, ජලසම්පාදන හා ජලාපවාහන ඇමැති දිනේෂ් ගුණවර්ධන මහතා පාර්ලිමේන්තුවේදී ඊයේ (4) ප්‍රකාශ කළේය.මේ දිමනාවට එම රණවිරුවන්ගේ විශ්‍රාම වැටුප ද අදාළවන බවද ඇමැතිවරයා අනාවරණය කළේය. රණවිරුවන්ට වැඩිදිමනා සහ වැඩි සහන ලබා දුන් එකම රජය මහින්ද රාජපක්ෂ රජය බවද ගුණවර්ධන මහතා කීවේය.ඇමැතිවරයා මේ බව පැවසුවේ කොළඹ දිස්ත්‍රික් එක්සත් ජාතික පක්ෂ මන්ත්‍රී රවි කරුණානායක මහතා වාචික පිළිතුරු අපේකුෂාවෙන් ඇසු ප්‍රශානයකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=n1207056</link>
    <topic>කොමර්ෂල් බැංකුවට තවත් සම්මානයක්</topic>
    <author/>
    <content>එංගලන්තයේ ‘ට්‍රේඩ් ෆයිනෑන්ස්’ සඟරාව විසින් 2012 වසරේ ‘ශ්‍රී ලංකාවේ හොඳම වෙළෙඳ බැංකුව‘ ලෙස කොමර්ෂල් බැංකුව නම් කර ඇති අතර ව්‍යාපාරික ප්‍රජාව වෙත සේවා සැපයීමේ ප්‍රමුඛත්වය යළි යළිත් මේ සම්මානය මඟින් අවධාරණය කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=n1207057</link>
    <topic>රජය පෙරළන දැවැන්ත සැලැස්මක්ශ්‍රී ලංකා මිරර් වෙබ් අඩවි බිල්ඩිමේ</topic>
    <author>සිරන්ජනි කුමාරි</author>
    <content>රජයට හා ජනාධිපතිවරයාට විරුද්ධව අසත්‍ය තොරතුරු ප්‍රචාරය කරමින් රජය පෙරළීමේ දැවන්ත සැලසුම ක්‍රියාත්මක වීමේ තොරතරු ඇතුළත් පරිගණක ශ්‍රී ලංකා මිරර් වෙබ් අඩවි ගොඩනැඟිල්ලේ තිබි සොයා ගත් බවත් එම කරුණු කොළඹ විශ්වවිද්‍යාල පරිගණක ඉංජිනේරුවරුන් විසින් තහවුරු කර ඇතැයි රහස් පොලිසිය කොළඹ අතිරේක මහෙස්ත්‍රාත් ප්‍රසන්න සිල්වා මහතාට වැඩිදුර වාර්තාවක් මගින් දැනුම් දුන්නේය.මීට අමතරව ශ්‍රී ලංකාවේ තහනම් වෙබ් අඩවියක් වන ශ්‍රී ලංකා ඊ නිවිස් වෙබ් අඩවිය වෙත තොරතුරු මුදා හැරීමට යොදා ගත් පරිගණකයක් ද කොළඹ විශ්වවිද්‍යාල පරිගණක ඉංජිනේරුවන් විසින් මෙම ස්ථානයේ තිබී සොයා ගත් බවට රහස් පොලිසිය අධිකරණයට ගොනු කළ වාර්තාවේ සදහන්‍ වේ.රජයට හා ජනාධිපතිවරයාට විරුද්ධව අසත්‍ය තො‍රතුරු හා මහජනතාව නොමඟ යවන ලෙස රාජ්‍ය විරෝධී ක්‍රියා සිදුකරමින් තොරතුරු ප්‍රචාරය කිරීම සම්බන්ධයෙන් 2012/06/19 වන දින විශේෂ කාර්ය බළකායේ අධ්‍යක්ෂකවරයා විසින් නියෝජ්‍ය පොලිස්පතිවරයාට රහසිගතව යොමු කරන ලද තොරතුරුවලට අනුව රහස් පොලිසියේ පරිගණක අංශයේ ස්ථානාධිපති ඩී එම් ඒ එස් කේ සේනාරත්න මහතා විසින් මෙම සිද්ධියට අදාළව පරික්ෂණ පවත්වා තිබේ.නො 71/ ෆොරි පාර , ඇතුල්කොට්ටේ පිහිටි තෙමහල් නිවෙසක ක්‍රියාත්මක වු මෙම වෙබ් අඩවිය මගින් රාජ්‍ය විරෝධි ක්‍රියාවන් සිදුවන බවට තොරතුරු අනාවරණය වී ඇති අතර ජනාධිපතිවරයාට අගෞරව වන නින්දා සහගත හා අවඥා සහිත වචන සංඥා ඇතුළත් නිරුපනවලින් අසත්‍ය තොරතුරු ප්‍රචාරය වන බවට පොලිසිය අධිකරණයට ගොනු කළ වාර්තාවේ වැඩිදුරටත් සදහන් වේ.මෙසේ ජනතාව නොමග යවමින් අන්තර්ජාලය ඔස්සේ අසත්‍ය තොරතුරු ප්‍රචාරය කරමින් ඒ තුළින් රජය පෙරළීමේ දැවැන්ත සැලසුමක් ක්‍රියාත්මක වන බවට ද තොරතුරු අනාවරණය වී තිබේ.මේ සම්බන්ධව ස්ථානීය පරික්ෂාව සිදු කිරීමේදී උස් තාප්පයකින් වට වු මෙහි කටයුතු සම්බන්ධව හදුනාගැනීමට නොහැකි වන ලෙස ක්‍රියාවන් පවත්වාගෙන යන බවත් මෙම ස්ථානය රුවන් ෆඩිනැන්ඩස් යන අය විසින් පවත්වාගෙන යන අතර මීට තවත් දෙදෙනකු සෘජුවම සම්බන්ධ බවට කරුණු අනාවරණය වී තිබේ.ශ්‍රේෂ්ඨාධිකරණයේ නඩු අංක sc/fr548/11හා569/11 යටතේ ලබා දී ඇති නඩු තීන්දුව අනුව මෙම ආයතනය ලියාපදිංචි නොකර අනවසරයෙන් පවත්වා ගෙන යන බවට ද රහස් පොලිසිය අධිකරණයට කරුණු ගොනු කර තිබිණි.මෙම‍ ස්ථානය පරික්ෂා කරන අවස්ථාවේදී අන්තර් ජාලයට තොරතුරු මුදා හරිමින් සිට අත්අඩංගුවට ගනු ලැබූ ශිවන්ත රොඩ්‍රිගෝ , කේ අබ්දුල් හකීම් ,සුභාෂ් විරතුංග, එම් සෙනෙවිරත්න, ආර් එම් අප්පුහාමි , රාජපක්ෂ පතිරණගේ කෞෂල්‍ය ,චන්දිමා ශිරන්ති ,හිමාෂි කරුණාරත්න ,ආර් වී ප්‍රේමවති යන අය පොලිස් ඇප මත මුදා හැර තිබේ.ඊට අමතරව අත්අඩංගුවට ගනු ලැබූ පරිගණක අටක් ,දත්ත ගබඩා උපාංග දෙකක් ඇතුළු උපාංග විමර්ශනය කොට තොරතුරු ලබා ගැනීම සදහා කොළඹ විශ්වවිද්‍යාලයේ පරිගණක අධ්‍යක්ෂ වෙත නියෝගයක් කරන ලෙසට රහස් පොලිසිය අධිකරණයෙන් ඉල්ලීමක් ද කළේය.අදාළ කරුණු සලකා බැලූ මහෙස්ත්‍රාත්වරයා මෙහිදී නඩු භාණ්ඩ විමර්ශනය කොට වාර්තාවක් අධිකරණයට හා රහස් පොලිසියට ලබා දෙන ලෙසට කොළඹ විශ්වවිද්‍යෘල පරිගණක අධ්‍යක්ෂට නියම කළේය‍..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=n1207058</link>
    <topic>සරසවි ඇඳුරන්ගේ ගැටලු විසඳීමට කමිටුවක් පත් කිරීමට පියවර</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල ආචාර්යවරුන්ගේ ගැටලු සොයා බැලීම හා ඒවා විසඳීමට අවශ්‍ය පියවර ගැනීම සඳහා කමිටුවක් පත් කෙරේ..ජනාධිපති‍ ලේකම් ලලිත් වීරතුංග මහතාගේ ප්‍රධානත්වයෙන් යුතු මේ කමිටුවට උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න, විශ්වවිද්‍යාල ප්‍රතිපාදන කොමිසන් සභාවේ සභාපති මහාචාර්ය ගාමිණි සමරනායක මහත්වරු සහ මහා භාණ්ඩාගාරයේ සහ විශ්වවිද්‍යාල ආචාර්යවරුන්ගේ සමිති සම්මේලනයේ නියෝජිතවරු හතර දෙනකු ඇතුළත් වෙති. .ජනාධිපති ලේකම් ලලිත් වීරතුංග මහතාගේ ප්‍රධානත්වයෙන් පසුගියදා පැවැති සාකච්ඡාවේදී විශ්වවිද්‍යාල ආචාර්යවරුන්ගේ සමිති සම්මේලනයේ නියෝජිතවරු විශ්වවිද්‍යාල ආචාර්යවරුන්ගේ ගැටලු විසඳීම සම්බන්ධයෙන් යෝජනාවලියක් ජනාධිපති ලේකම්වරයා වෙත ඉදිරිපත් කර තිබේ.මේ යෝජනාවලියේ සඳහන් විසදුම් ක්‍රම පිළිබඳ සොයා බැලීම මේ කමිටුවේ ප්‍රධාන කාර්යය වන බව උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා පැවසීය.මේ කමිටුව ලබන 12දා නැවත රැස් වෙන අතර ආචාර්යවරුන්ගේ සමිති සම්මේලනය ලබා දුන් යෝජනාවලිය පිළිබඳ එදින සාකච්ඡා කිරිමට නියමිත බවත් නවරත්න මහතා ප්‍රකාශ කළේය.මේ කමිටුව හා ආචාර්යවරුන්ගේ සමිති සම්මේලනය අතර දිගුකාලීන වශයෙන් ක්‍රියාත්මක කළ හැකි අවබෝධතා ගිවිසුමක් ද අත්සන් තැබීමට නියමිත බවත් හෙතෙම කීවේය.රජයට භාර දුන් යෝජනාවලිය සම්බන්ධයෙන් රජයේ තීන්දුව ලිඛිත ප්‍රකාශයක් හරහා ලබා දිය යුතු බවත් එම ප්‍රකාශයේ සාධාරණත්වය මත වැඩවර්ජනය අවසන් කිරීම පිළිබඳ තීරණය කරන බවත් විශ්වවිද්‍යාල ආචාර්යවරුන්ගේ සමිති සම්මේලනයේ සභාපති ආචාර්ය නිර්මාල් රංජිත් දේවසිරි මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=n1207059</link>
    <topic>Z තීන්දුව ක්‍රියාත්මක කිරීමටඋපදෙස් දෙන විශේෂ කමිටුවක්</topic>
    <author>දුමින්ද ගුරුගේ, චමීර ඇල්ලදෙනිය සහ සුභාෂිණි සේනානායක</author>
    <content>ඉසෙඩ් අගය සම්බන්ධයෙන් වූ ශේෂ්ඨාධිකරණයේ තීන්දුව ක්‍රියාත්මක කිරීම සඳහා විශ්වවිද්‍යාල ප්‍රතිපාදන කොමිසමට උපදෙස් ලබාදීම පිණිස ජනාධිපති මහින්ද රාජපක්ෂ මහතා ඊයේ (4) විශේෂ කමිටුක් පත් කළ බව උසස් අධ්‍යාපන ඇමැති එස්. බී දිසානායක මහතා පාර්ලිමේන්තුවේදී ඊයේ (04) ප්‍රකාශ කළේය.ඇමැතිවරයා එසේ ප්‍රකාහ කළේ විපක්ෂ නායක රනිල් වික්‍රමසිංහ මහතා 23/2 යටතේ සිදුකළ ප්‍රකාශයට පිළිතුරු ලබා දෙමිනි.එහිදි ඇමැතිවරයා මෙසේද කීය.ඉසෙඩ් ලකුණු ක්‍රමය නිර්දේශ කිරීම සහ ඒ අනුව දත්ත ටික දුන් පසු සියල්ල සිදුවන්නේ විශ්වවිද්‍යාල ප්‍රතිපාදන කොමිසන් සභාව යටතේයි. 2011 වසරේ උසස් පෙළ නව හා පැරණි නිර්දේශ ප්‍රශ්න පත්‍ර දෙකට උත්තර ලබා දුන්නා. මෙම දරුවන් විශ්වවිද්‍යාලයට තේරීමට විද්වත් මණ්ඩලයක් පත් කළා.මහාචාර්යවරුන්ගෙන් සමන්විත මෙම කමිටුව ක්‍රමවේදයක් සකස් කිරීමට නම් ප්‍රතිපල ඇහැට දැකිය යුතු බව කීවා. ප්‍රතිපල නිකුත්වු පසු මෙම විද්වත් කමිටුව කීවේ මේ දෙක වෙන වෙනම ගණනය කළොත් විශ්වවිද්‍යාලයට දරුවන් ඇතුළත් කිරීමේ රටාවේ වෙනසක් ඇතිවේවි කියායි.ඒ නිසා දෙක එකට එකතු කර ගණනය කරන ලෙස ඔවුන් නිර්දේශ කළා. මෙයට මහාචාර්ය තටිල් මහතා විරෝධය පළ කළා. පත්කළ විද්වත් කමිටුව අදත් එම ස්ථාවරයේ තදින් සිටිනවා. මේ ගැන උසාවි ගියා. තවත් මහාචාර්යවරුන්ට භාරදී විසඳා ගන්නා ලෙස ජනාධිපතිතුමා උපදෙස් දුන්නා. අධිකරණය කීවේ එස් . බී දිසානායක ඇමැතිවරයා මෙහි වගඋත්තරකරුවකු නොවන බවයි.ලක්ෂ තුනක දරුවන්ගේ ප්‍රතිඵල අහෝසි කරන ලෙස අධිකරණයෙන් ඉල්ලුවත් ප්‍රතිඵල නිවැරදි බව අධිකරණය කීවා. පැරණි හා නව නිර්දේශයට අනුව දරුවන්ගේ ප්‍රතිඵල වෙන වෙනම ගණනය කරන ලෙස අධිකරණය නියෝග කළා. ජනාධිපති ලේකම්තුමා මහාචාර්ය තටයිල් මහතා ගෙන්වා කතා කළා.උසාවි තීන්දුව හරියාකාරව ක්‍රියාත්මක කිරීමට උපදෙස් ලබාදෙමින් මහාචාර්ය තටිල් ඇතුළු තිදෙනකුගෙන් යුතු කමිටුවක් ජනාධිපතිතුමා මේ සම්බන්ධයෙන් අද පත් කරනවා. මෙහි නිර්දේශ ලැබුණු විගස දරුවන් විශ්වවිද්‍යාලයට ඇතුළත් කිරීමට අවශ්‍ය කටයුතු අපි සකස් කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=n12070510</link>
    <topic>කොළ දිවියකු රත්නපුර රෝහලේමෝචරියේ මිනී කන්න පුරුදු වෙලා</topic>
    <author>එන්. පී. රාජදොරේ රත්නපුර විශේෂ</author>
    <content>රත්නපුර මූලික රෝහලේ මෝචරියේ (මෘත ශරීරාගාරයේ) පශ්චාත් මරණ පරීක්සණ කටයුතු සඳහා තබා ඇති මළ සිරුරු මාස කීපයක පටන් කොළ දිවියකු කන බව වාර්තා වේ.මෝචරියේ දොරවල් මාස කීපයකට පෙර අගුල් දැමීමට නොහැකි පරිදි අබලන්වීම නිසා දොරවල්බාගෙට වසා යාමෙන් රාත්‍රි කාලයේ මෝචරියට ඇතුළුවන කොළ දිවියන් පශ්චාත් මරණ කටයුතු සඳහා තබන මළ සිරුරු කා දමන බව දැන ගන්නට ඇත.මළ සිරුරු කොළ දිවියන් කා දැමීම නිසා පශ්චාත් මරණ කටයුතු කිරීමටද නොහැකි තත්ත්වයක් උදාවී ඇති අතරම මළ සිරුරු අයිතිකරුවන්ද මළ සිරුරු (ගෙනයාම) ප්‍රතික්ෂේප කරන බව දැනගන්නට තිබේ.මෘත ශරීරාගාරයේ දොරවල් අබලන්වී ඇති බවට මාස කීපයකට පෙර රත්නපුර මුලික රෝහලේ වගකිවයුත්තන්ට දැනුම් දී ඇතත් දොරවල් යථා පරිදි සකස් කිරීමට පියවර ගෙන නැති නිසා මේ තත්ත්වය උද්ගත වී ඇතැයි වාර්තා වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=n12070511</link>
    <topic>කොටියා සුනඛයා බෑ</topic>
    <author>ධනුෂ්ක ගොඩකුඹුර</author>
    <content>කිසිදු දේශපාලන පක්ෂයකට හෝ ස්වාධීන කණ්ඩයාමකට ඡන්ද සළකුණු වශයෙන් කොටියා සහ සුනඛයා ලබා නොදීමට තීරණය කළ බව මැතිවරණ කොමසාරිස් මහින්ද දේශප්‍රිය මහතා පවසයි.එම සළකුණු නොගැලපෙන නිසා ඉවත් කරන ලද බව කියන දේශප්‍රිය මහතා පරවියා සහ ගවයා ළකුණු ඕනෑ නම් ස්වාධීන කණ්ඩායමකට ගත හැකි බවත් කියයි.එසේම සේසත, නෙළුම් මල, සිංහයා, දෑකැත්ත සහ මිටිය, කඩු යුගල යන ළකුණුත් කිසිවකුට නොදෙන බව දේශප්‍රිය මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=n12070512</link>
    <topic>මධ්‍යම පළාතේ ළමයින් පනහට අඩු පාසල් සියයක ශිෂ්‍යයන්ට පරිගණක හා විද්‍යාගාර</topic>
    <author>මහනුවර දිසා සමුහ</author>
    <content>මධ්‍යම පළාතේ ළමයින් පනහට අඩු පාසල් සියයක ඉගෙනුම ලබන ශිෂ්‍යයන් සදහා පරිගණක හා පරිගණක විද්‍යාගාර ලබා දිමට පළාත් අධ්‍යාපන අමත්‍යංශය මගින් මේ වනවිටත් පියවර ගෙන තිබේ.මෙම වැඩසටහන යටතේ මහනුවර මාතලේ හා නුවරඑළිය යන දිස්ත්‍රික්ක තුනට අයත් පාසල් සියයක ශිෂ්‍යයන් සදහා පරිගණකඅධ්‍යාපනය හැදැරිමේ වාසනාව උදාවේ.පරිගණක විද්‍යගාරයක් ඉදිකර ගැනිම සදහා පාසලකට ලබා දෙන මුදල රුපියල් ලක්ෂ දෙකක් වන අතර එක් පාසලක් සදහා ලබා දෙන පරිගණක සංඛ්‍යව පහක් පමණ වේ.ග්‍රාමිය ප්‍රදේශවල අඩු පහසුකම් යටතේ අධ්‍යාපන කටයුතු කරන සිසු දරුවන්ට මෙම වැඩ පිළිවෙළ යටතේ විශාල වාසියක් අත්වන බව විදුහල්පතිවරු වගේම එම පාසල්වල ඉගැන්විම් කටයුතු කරන ගුරුවරුද මවුපියන්ද කියා සිටිති..ජනාධිපති ලේකම් කාර්යාලයේ අවධානය මෙම පාසල් වෙත යොමුව තිබිම ගැනද ජනතාව ප්‍රසාදය පළ කරති.අනාගතයේ ශිෂ්‍යයන් පනහට අඩු සෙසු පාසල් සදහාද මෙම පහසුකම් හිමිවන බව පළාත් අධ්‍යාපන අමත්‍යාංශයේ ප්‍රකාශකයෙක් කිය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=n12070513</link>
    <topic>දහම් පාසල් ගුරුවරියගේඇඟ අතගෑවයි රක්‍ෂිතයට</topic>
    <author>අත්තනගල්ල විශේෂ - ජයවීර සුගතපාල</author>
    <content>දහම් පාසලේ උගන්වා තම නිවෙස බලා යමින් සිටි තරුණ ගුරු මෙනෙවියකගේ ඇඟ පත අතගා යතුරුපැදියකින් පලාගිය බව කියන අයකු අත්තනගල්ල අතිරේක දිසා විනිසුරු බී. සී. ආර්. සිසිර කුමාර මහතා විසින් (02 දා) රිමාන්ඩ් භාරයට පත්කරන ලදී.මෙසේ රිමාන්ඩ් කෙරුණේ වේයන්ගොඩ කටුවස්ගොඩ ප්‍රදේශයේ පදිංචි විවාහකයෙකි.ඉකුත් ඉරුදින දඩගමුව පන්සල පාරේදී මෙම අතවරයට පත් ගුරු මෙනෙවිය එම මොහොතේදීම අදාළ පුද්ගලයාගේ යතුරුපැදියේ අංකය, ඔහුගේ හැඩරුව, ඇඳුමේ පාට සිය ජංගම දුරකතනයෙන් තම හිතවතුන්ට දන්වා ඇත. ඒ අනුව මග රැක සිටි පිරිසක් විසින් සැකකරු අල්ලා වේයන්ගොඩ පොලිසියට භාරදී ඇත.වේයන්ගොඩ පොලිසියේ අපරාධ විමර්ශන අංශයේ ස්ථානාධිපති පොලිස් පරීක්‍ෂක සුනිල් පේ‍්‍රමරත්න මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=r1207051</link>
    <topic>ලෝකාන්තයට එන සංචාරකයන්ටප්‍රමාණවත් පහසුකම් නෑ</topic>
    <author>නුවරඑළිය මධ්‍යම – එරික් තිලකරත්න</author>
    <content>ලෝකාන්තය නැරඹීමට එන දෙස් විදෙස් සංචාරකයන්ට හෝර්ටන් තැන්නේ ඇති පහසුකම් කිසිසේත්ම ප්‍රමාණවත් නොවන බව සංචාරකයෝ පවසති.මේ නිසා ලෝකාන්තය ඇතුළු හෝර්ටන් තැන්න දැකබලා ගන්නට එන දෙස් විදෙස් සංචාරකයන්ට විවිධ දුෂ්කරතාවන්ට මුහුණ දෙන්නට සිදුව ඇත.වැසිකිළි – කැසිකිළි පහසුකම් නිසි පරිදි නොමැතිකම ප්‍රමාණවත් ලෙස ආපනශාලා සංඛ්‍යාවක් නැතිකම, පවතින එකම ආපනශාලාවේ අවිධිමත් පාලනය හා ආහාරපාන සඳහා අධික මිලක් අයකිරීම, ගිමන්හල් නොමැතිකම, ඒවාට අවශ්‍ය උපකරණ නොමැතිකම වැනි අඩුපාඩුකම් රැසක් පවතින බව මෙහි එන සංචාරක පිරිස් පෙන්වා දෙති.සංචාරක ව්‍යාපාරය පිළිබඳ දැනුම හා පුහුණුව ඇති, සංචාරකයන්ගේ පහසුව සඳහා පහසුකම් සැලසීමට හැකි, කාර්ය මණ්ඩල හා සේවා සැපයුමක් මෙම සංචාරක මධ්‍යස්ථානයේ ක්‍රියාත්මක නොවීම මෙම ගැටලුව මතුවීමට ප්‍රධානතම හේතුව බව මෙහි එන බොහෝ දෙනාගේ මතය වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=r1207052</link>
    <topic>විවාහ අපේක්ෂිත තරුණ තරුණියන්ට උපදේශන වැඩ සටහනක් පන්විල දී</topic>
    <author>පන්විල සමූහ ටී. ජයවර්ධන</author>
    <content>පන්විල ප්‍රාදේශීය ලේකම් කොට්ඨාසයේ විවාහ අපේක්ෂිත තරුණ තරුණියන් හා අලුත විවාහ වූ අඹුසැමියන් සඳහා පවුල් ජීවිත යහපත්ව පවත්වාගෙන යන්නේ කෙසේද යන්න පිළිබඳව උපදේශන වැඩසටහනක් පන්විල ප්‍රාදේශීය ලේකම් කාර්යාල පරිශ්‍රයේ දී පැවැත්විණි.පන්විල ප්‍රාදේශීය ලේකම් පී. එච්.එච්.ඒ. ප්‍රේමසිංහ මහතාගේ උපදෙස් ඇතිව සමාජ සේවා නිලධාරි කමල් තලගොඩආරච්චි මහතා විසින් සංවිධානය කරන ලද මෙම වැඩ සටහන මධ්‍යම පළාත් සෞඛ්‍ය හා දේශීය වෛද්‍ය හා සමාජ සුබසාධන අමාත්‍යාංශයේ අනුග්‍රහයෙන් පැවැත්වීය.රටේ බොහෝමයක් අපරාධවලට තුඩු දී ඇති පවුල් ආරවුල්වලට හේතු වන ගැටලු විසඳා ගැනීමට ආගමික සමාජ විද්‍යාත්මක හා සෞඛ්‍යයමය පිළිවෙත් පිළිබඳව හර බර දෙසුම් රංගන ඇතුළත්ව ප්‍රායෝගිකද විධි ක්‍රම උපයෝගී කරගෙන මෙම වැඩසටහන මෙහෙය වූයේ ශ්‍රී ලංකා ජාතික බෞද්ධ විශ්වවිද්‍යාලයේ කථිකාචාර්ය එච්. සරත් චන්ද්‍රසේන, වෛද්‍ය නදීෂ ගලහිටියාව යන ප්‍රවීණ උපදේශකවරු විසිනි.විවාහ ජීවිතයේ දී මුහුණ පෑමට සිදුවන අඹුසැමි ගැටලු මානසික ආතතීන් ලිංගික හා සෞඛ්‍යමය ගැටලු ආදිය පිළිබඳව දැනුවත් කර ඒවා අවම කරගෙන යහපත් පවුල් ජීවිතයක් තුළින් රටේ යහපත් සමාජ වට පිටාවක් නිර්මාණය කර ගත හැකි ආකාරය පිළිබඳව දේශකයන් විසින් ඉතාමත්ම හරබරව මෙම වැඩසටහන මෙහෙය විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=r1207053</link>
    <topic>කිතුල්ගල මහබාගේ ගම්මානයේකුඩා තේවතු හිමියන්ට බෝග සායනයක්</topic>
    <author>ගිනිගත්හේන විශේෂ – ජී. ඒ. ගුණසේන</author>
    <content>කිතුල්ගල අයත් මහබාගේ ගම්මානයේ කුඩා තේ වතු හිමියන් සඳහා තේ බෝග සායනයක් පසුගියදා මහබාගේ “නවෝද්‍යා” කුඩා තේ වතු හිමියන්ගේ සමිති ශාලාවේදී පැවැත්විණි.ජෝන් කීල්ස් තේ කම්හල් පොදු සමාගමේ අනුග්‍රහය හා බවර් පොහොර සමාගමේ සහාය ඇතිව ගිනිගත්හේනේ කළුගල බ්‍රෝඩ්ලන්ඩ් තේ කම්හල මගින් එම සායනය සංවිධානය කර තිබුණි.එම තේ බෝග සායනය පැවැත්වීමේ අරමුණ වූයේ මහබාගේ දුෂ්කර ගම්මානයේ කුඩා තේවතු හිමියන් සඳහා නවීන තාක්ෂණයට අනුව තේ වගා කිරීම හා තේ දළු නිෂ්පාදනය කිරීම පිළිබඳව න්‍යායාත්මක හා ප්‍රායෝගික දැනුමක් ලබාදීමය.එහිදී අදහස් දැක්වූ කළුගල බ්‍රෝඩ්ලන්ඩ් තේ කම්හලේ කළමනාකාර ශ්‍රීලාල් වැලිකල මහතා නව තාක්ෂණයට අනුව තේ වගා කිරීමෙන් ඉහළ තත්ත්වයේ තේ දළු නිෂ්පාදනය කිරීමටත් එමඟින් වැඩි ආදායමක් උපයා ගැනීමටත් කුඩා තේවතු හිමියන්ට අවකාශය සැළසෙන බව සඳහන් කළේය.ජෝන් කීල්ස් තේ කම්හල් පොදු සමාගමේ කළමනාකාර (පාලන) ලලිත් අමල් ජයසිංහ එහි කළමනාකාර (නිෂ්පාදන) හැරිස් වනසිංහ හා කළුගල මහා විද්‍යාලයේ ආචාර්ය රත්නසේකර රූපසිංහ යන මහත්වරු ද කතා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=r1207054</link>
    <topic>ගෝනතලාව ගඟ හරහා ඉදිකළ කෝසුව කැඩිලා: ගමනාගමනයට බාධා</topic>
    <author>සියඹලාණ්ඩුව විශේෂ – ගුණපාල ලියනගේ</author>
    <content>අඹලන්ද ගෝනතරාව මාර්ගයේ ගෝනතලාව ගඟ හරහා ඉදිකර තිබූ කෝසුව මතින් ගල් පැටවූ ටිපර් රථයක් ධාවනය වීමේදී කෝසුවේ මතුපිට කොන්ක්‍රීට් තහඩුව කැඩී ටිපර් රථයත් සමඟ ගඟට වැටීම නිසා ගමනාගමනය සම්පූර්ණයෙන්ම ඇනහිට ඇත.මොනරාගල අම්පාර මාර්ගයේ අඹලන්ද හන්දියෙන් අඹලන්ද ගෝනතලාව හරහා මොනරාගල මාරිඅරාව ප්‍රධාන මාර්ගයට ප්‍රවේශ විය හැකි මෙම මාර්ගයේ ගෝනතලාව මේ කෝසුව කඩා වැටීම නිසා උප ප්‍රධාන මාර්ගයක් ලෙස භාවිතා කළ මේ මාර්ගයේ ගමන් කළ දහස් ගණන් ජනතාව, පාසල් දරු දැරියෝ සහ ත්‍රීවිල් හා කෘෂි ද්‍රව්‍ය ප්‍රවාහනය කරන ට්‍රැක්ටර්, ලොරි රථ ධාවනය සම්පූර්ණයෙන් ම ඇනහිට ඇත. වසර දහයකට පමණ පෙර මේ කෝසුව ඉදිකර තිබේ.මෙහි කොන්ක්‍රීට් තට්ටුව ඉදිකිරීමේදී ඒ සඳහා යකඩ කම්බි කූරු භාවිතා කර නැති බවත්, නිසි ප්‍රමිතියකට ඉදිකර නැති බවත් හෙළි වී තිබේ.එබැවින් මෙය යළි නිසි පරිදි ප්‍රතිසංස්කරණය කර දෙන ලෙස ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=r1207055</link>
    <topic>මහියංගණ තැපැල් කාර්යාලයට අයිති ඉඩමකඅනවසර ඉදිකිරීම්: බලධරයන් නිහඬයි</topic>
    <author>බිබිල මධ්‍යම විශේෂ – මහියංගණ සමූහ</author>
    <content>මහියංගණ තැපැල් කාර්යාලයට අයත් ඉඩම බලහත්කාරයෙන් අල්ලා ගත් නගරයේ ඇතැම් ව්‍යාපාරිකයන් පිරිසක් එහි නීති විරෝධි ඉදිකිරීම් කිරීමට පටන්ගෙන ඇත.දැනට මාසයකට වැඩි කාලයක් තිස්සේ ඔවුන් තමන්ගේ පෞද්ගලික මුදල් වැය කොට මෙහි කඩ කාමර ඉදිකරගෙන යන බවත්, තැපැල් දෙපාර්තමේන්තුවේ බලධාරීන් ඒ සම්බන්ධව නිහඬව සිටින බවටත් නගරවාසීහු චෝදනා කරති.තැපැල් කාර්යාල ඉඩමේ මහියංගණ බස් නැවතුම්පළ පැත්තට ඇති කොටසේ කම්බි වැට බලෙන් ඉවත් කර බිය වද්දා මේ අනවසර ඉදිකිරීම කරගෙන යන බව එම තැපැල් සේවකයෝ පවසති.මේ සම්බන්ධව තැපැල් ස්ථානාධිපති එස්. ඒ. ආර්. සේනාධීර මහතා කියා සිටියේ මේ සිද්ධිය ගැන මහියංගණ පොලිසියට හා බදුල්ල තැපැල් අධිකාරිවරයාට පැමිණිලි කර ඇති බවය.මහියංගණ පොලිස් ස්ථානාධිපති සිසිර වික්‍රමසිංහ මහතා කියා සිටියේ මේ ඉඩම් කොටස තැපැල් කාර්යාලයට අයිති නැති බැවින් ඒ සඳහා පරීක්‍ෂණ කළ නොහැකි බවය.නමුත් බදුල්ල තැපැල් අධිකාරි සිසිර කුමාර මහතා කියා සිටියේ 1972- 04-03 වන දින එවකට බින්තැන්න උප දිසාපති එම්. බී. සී. ද සිල්වා මහතා විසින් මේ ඉඩම් කොටස ද අයත් අක්කර එකක ඉඩම මහියංගණ තැපැල් කාර්යාලයට පවරා දී ඇති බවයි. එසේම අනවසරව ඉඩමට ඇතුල්වුණ පුද්ගලයන් ඉවත් කිරීමේ බලය පොලිසිය සතු බවය.මහියංගණ ප්‍රාදේශීය සභාපති ඩබ්ලිව්. ඇම්. සුනිල් මහතා කියා සිටියේ මේ ඉඩම් කොටස සභාව සතු බවත්, එහි කඩ කාමර ඉදිකිරීමට ඉඩම බදු දී ඇති බවය.නමුත් ඉඩමට අදාළ ඔප්පුවක් සභාව සතු නැති බව ද, හෙතෙම පිළිගත් අතර මෙය විසඳා ගැනීමට නොහැකි තත්ත්වයට අවුල් වී ඇති බව ද ඔහු කියා සිටියේය.මෙහිදී නම හෙළි නොකළ මෙහි අනවසර ඉදිකිරීම් කරන අයකු කියා සිටියේ ඔහු මේ කඩ කාමරයට ලක්‍ෂ හතක් දී ඇති බවය. එසේ හතළිස් ‍ෙදනෙකු මුදල් තිබෙන බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=s1207051</link>
    <topic>සංගක්කාරට දෙවැනි වතාවටත් ද්විත්ව ශතකය අහිමි වෙයි</topic>
    <author>ෆවුස් මොහොමඩ්</author>
    <content>ශ්‍රී ලංකාව සහ පාකිස්තානය අතර දෙවැනි ටෙස්ට් තරගය ඊ‍යේ (4) එස්.එස්.සී. පිටියේ දී ජය පරාජයෙන් තොරව නිමාවට පත්විය.ජයග්‍රහණය සඳහා පාකිස්තානය ලබා දුන් ලකුණු 261 ඕවර 37ක් ඇතුලත සපුරා ගැනී‍මේ අසීරු ඉලක්කය හඹාගිය ශ්‍රී ලංකා පිතිකරුවෝ තරගය නතර කරන විට කඩුලු 2ක් දැවී ලකුණු 86ක් ලබා සිටියහ. කුමාර් සංගක්කාර ලකුණු 24ක් සහ නායක මහේල ජයවර්ධන එක් ලකුණක් ලබා නොදැවී කඩුල්ලේ රැඳී සිටියහ.ඊයේ දක්නට ලැබුණු අවාසනාවන්තම සිදුවීම වූයේ ශ්‍රී ලංකා පළමු ඉනිමේ දී කුමාර් සංගක්කාර ද්විත්ව ශතකයට ලකුණු 8ක් ඉතිරිව තිබියදී දැවී යාමය. ඊයේ දිවා ආහාරයෙන් පසු අබ්දුර් රෙහ්මාන්ගේ පන්දුවකට මිඩ් ඕන් කලාපය හරහා එල්ල කිරීමට උත්සාහ කළ පහර උඩපන්දුවක් ‍ලෙසින් ස්ක්වෙයාර් ලෙග් කලාපයට ඇදී ගිය අතර ටවු‍ෆීක් උමාර් එය සුරක්ෂිතව රැක ගැනීම හේතුවෙන් සංගක්කාර ලකුණු 192කට දැවී ගියේය.මේ අනුව මෙම තරගමාලාවේ දෙවැනි වරටත් සංගක්කාරට සිය 9වැනි ද්විත්ව ශතකය අහිමිවිය. ගාල්ල ටෙස්ට් තරගයේදි ද ශ්‍රී ලංකා පළමු ඉනිම නිමාවන විට නොදැවී ලකුණු 199ක් ලබා සිටි සංගක්කාරට එවර ද්විත්ව ශතකය අහිමිවූයේ එක් ලකුණකින්ය.ලකුණු 192 ලබාගැනීම සඳහා සංගක්කාර මිනිත්තු 511ක් කඩුල්ලේ රැඳී සිටි අතර හතරේ පහර 15ක් සහ හයේ පහරක් එල්ල කිරීමට සමත්විය.ශ්‍රී ලංකා පළමු ඉනිම ලකුණු 391කට නිමාවීමෙන් පසුව පස්වරු 1.38ට ලකුණු 160ක් අතැතිව සිය දෙවැනි ඉනිම ආරම්භ කළ පාකිස්තානය තේ පානය වනවිට කඩුලු 2ක් දැවී ලකුණු 99ක් රැස් කළේය. තේ පානයෙන් පසුවත් ඕවර 1.2ක් පමණක් පිති හරඹයේ නිරත වූ පාකිස්තානුවන් මුලු ලකුණු සංඛ්‍යාව 100ක්ව තිබිය දී ඉනිම අත්හිටුවා දිනයේ අවසන් ඕවර 37 ඇතුලත ලකුණු 261ක් ලබා ගැනී‍මේ අභියෝගය ශ්‍රී ලංකාව හමුවේ තැබුවේය. ටවුෆීක් උමාර් නොදැවී ලකුණු 42ක් ලබා ගත්තේය. පාකිස්තාන ඉනිමේ බිඳ වැටුණු කඩුලු 2කම දවාගත්තේ රන්දීව් ය.ඊයේ පෙරවරු 9.45ට තරගය ආරම්භ වනවිට කඩුලු 5ක් අතැතිව පාකිස්තාන පළමු ඉනිමට වඩා ලකුණු 273ක් පසුපසින් සිටි ශ්‍රී ලංකාව දිවා ආහාරය වනතුරු ප්‍රතිවාදින්ට කඩුලු බිඳ දැමීමට අවස්ථාවක් ලබා නොදුන් අතර ඒ කාලය ‍තුළ ලකුණු 89ක් ලබා ගැනීමට ද සමත්විය. පෙර දින නොදැවී ලකුණු 144ක් ලබාසිටි සංගක්කාර දිවා ආහාර විවේකය වනවිට ලකුණු 187ක් රැස් කිරීමට සමත්විය.ඔහුට අනගි සහයක් දුන් උපනායක ඇන්ජෙලෝ මැතිව්ස් නොදැවී ලකුණු 46ක් ලබා ගත්තේය. දෙදෙනා අතර 6වැනි කඩුල්ලේ නොබිඳුණු සම්බන්ධතාව ලකුණු 89ක් විය.දිනය ආරම්භයේදී සිය වේගපන්දු බල ඈණියේ සාර්ථකම පන්දු යවන්නා වූ ජුනෙයිඩ් ඛාන් යොදා ගනිමින් සංගක්කාර දවාගැනීමේ ප්‍රයත්නයක යෙදුණු පාකිස්තානු නායක මිස්බා උල්හක් පසුව සිය දඟ පන්දු අංශය කෙරෙහි යොමුවිය. නමුත් සංගක්කාර සහ මැතිව්ස් වැඩි කලබලයකින් තොරව දඟ පන්දු යවන්නන්ට සාර්ථකව මුහුණදෙමින් රිසිසේ ලකුණු රැස් කළහ.නමුත් දිවා ආහාරයෙන් පසු යවනු ලැබූ දෙවැනි ඕවරයේ දී (ජුනෙයිඩ් ඛාන්ගේ) කඩුලු රකින අද්නාන් අක්මාල්‍ වෙත උඩපන්දුවක් ලබාදෙමින් මැතිව්ස් ලකුණු 47කට දැවීගියේය.ඒ වනවිට ශ්‍රී ලංකා පිලේ ලකුණු සංඛ්‍යාව 370ක් විය. මැතිව්ස් සහ සංගක්කාර 6වැනි කඩුල්ලට ලකුණු 92ක් එක් කළහ.විශිෂ්ටතම ඉනිමක් ක්‍රීඩා කළ සංගක්කාර දැවී ගියේ ඉන් අනතුරුවය. සංගක්කාරගේ දැවීයාමෙන් පසු ශ්‍රී ලංකා ඉනිමේ පසුපෙළ කඩුලු ඉතා ඉක්මනින් බිඳ දැමීමට පාකිස්තානුවෝ සමත්වූහ.ශ්‍රී ලංකා ඉනිමේ අවසන් කඩුලු 5 ඕවර 9කදී ලකුණු 21ක් ඇතුලත බිඳ වැටුණු අතර දිවා ආහාරයෙන් පසුව ශ්‍රී ලංකා පිලට රැස්කරගත හැකිවූයේ ලකුණු 24ක් පමණි.දිවා ආහාරයෙන් පසුව තරගය සිය අතට ගත් පාකිස්තානුවන්ගේ සාර්ථකම පන්දු යවන්නන් වූයේ වේගපන්දු යවන ජ‍ුනෙයිඩ් ඛාන් සහ දඟපන්දු යවන අබ්දුර් රෙහ්මාන් ය.ජුනෙයිඩ් ලකුණු 73කට කඩුලු 5ක් දවාලූ අතර රෙහ්මාන් ලකුණු 78කට කඩුලු 4ක් බිඳ දැමීය.ජ‍ුනෙයිඩ් ඛාන් තරගයේ වීරයා ලෙස නම් කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=s1207052</link>
    <topic>ඉන්දියාව යළි සෙවාග්-සහීර්කැඳවයි</topic>
    <author/>
    <content>වේගවත් ආරම්භක පිතිකරු විරේන්ද්‍ර සෙවාග් හා වේග පන්දු යවන සහීර් ඛාන් ඉන්දියා එක්දින ක්‍රිකට් කණ්ඩායමට යළි කැඳවා තිබේ. ජාත්‍යන්තර එක්දින තරග පහක් හා විස්සයි 20 තරගයක් සඳහා මේ මස ශ්‍රී ලංකාවේ සංචාරයක යෙදෙන ඉන්දියා කණ්ඩායමට මේ ක්‍රීඩකයින් දෙදෙන ඇතුළත් කිරීමට ඉන්දියා ක්‍රිකට් ක්‍රීඩක තේරීම් නිළධාරීහු ඊයේ තීරණය කළහ.සුපිරි පිතිකරු සචින් ටෙන්ඩුල්කාර් මේ තරගාවලියෙන් ඉවත් වී ඇති අතර ඒ අනුව, සාර්ථක අයි.පී.එල්.තරගාවලියක නිරත වූ අජින්කියා රහේන් කණ්ඩායමට ඇතුළත් කිරීමට තේරීම් නිළධාරීන්ට අවස්ථාව ලැබී තිබේ.පසුගිය ආසියානු කුසලාන තරගාවලියේ හා ඔස්ට්‍රේලියාවට එරෙහි තරගමාලාවේ අසාර්ථක වීම හේතුවෙන් තුන් ඉරියව්වෙන්ම කැපී පෙනෙන ක්‍රීඩක රවින්ද්‍ර ජඩේජා කණ්ඩායමෙන් පහකර ඇත. පහළොස් දෙනෙකුගෙන් යුත් ඉන්දියා කණ්ඩායමට ඇතුළත් වීමට පිට දඟ පන්දු යවන හර්බජන් සිං ද අසමත්ව සිටී. වෙනත් දඟ පන්දු යවන්නන් දෙදෙනකු වන රාහුල් ෂර්මා හා ප්‍රග්යාන් ඔජා කණ්ඩායමට ඇතුළත් කර ඇති අතර අයි.පී.එල්. තරගාවලියේ හා ඉන්දියා ‘ඒ’ කණ්ඩායමේ බටහිර ඉන්දීය කොදෙව් සංචාරයේ සැලකිය යුතු සාර්ථකත්වයක් පෙන්නුම් කළ අශෝක් ඩින්ඩා ට කණ්ඩායමේ ස්ථානයක් හිමිව තිබේ.ඉන්දියා කණ්ඩායම : විරේන්දු සෙවාග්, විරාට් කෝලි, ගෞතම් ගම්භීර්, ආර්.අශ්වින්, උමේශ් යාදව්, අශෝක් ඩින්ඩා, එම්.එස්.දෝනි (නායක), සුරේෂ් රයිනා, විනේ කුමාර්, රෝහිත් ෂර්මා, ප්‍රග්යාන් ඔජා, අජින්කියා රහේන්, මනෝජ් ටිවාරි, රාහුල් ෂර්මා, සහීර් ඛාන්..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=s1207053</link>
    <topic>ශ්‍රී ලංකා ප්‍රිමියර් ලීගයේ ජාත්‍යන්තර සංකේත ක්‍රීඩකයෝ ෂහීඩ් අෆ්රිඩි හා ක්‍රිස් ගේල්</topic>
    <author/>
    <content>ජගත් විස්සයි20 කෙළිබිමේ ආකර්ෂණීය ක්‍රීඩකයන් වන බටහිර ඉන්දීය කොදෙව් ආක්‍රමණශීලී ආරම්භක පිතිකරු ක්‍රිස් ගේල් හා පාකිස්තාන තුන් ඉරියව්වෙන්ම කැපී පෙනෙන ක්‍රීඩක ෂහිඩ් අෆ්රිඩි ලබන අගෝස්තු 10 වැනිදා ඇරැඹෙන ප්‍රථම ශ්‍රී ලංකා ප්‍රිමියර් ලීග් ක්‍රිකට් තරගාවලියේ ජාත්‍යන්තර සංකේත ක්‍රීඩකයන් දෙදෙනා ලෙස නම් කොට තිබේ.ගේල් උෘව පළාත් පිළ වෙනුවෙන්ද, අෆ්රිඩි නැගෙනහිර පළාත් පිළ වෙනුවෙන්ද ක්‍රීඩා කරනු ඇත. තරගාවලියේ අනෙක් කණ්ඩායම් පහේ සංකේත ක්‍රීඩකයින් ලෙස ශ්‍රී ලංකා ජනපි‍්‍රය ක්‍රීඩකයින් නම් කර ඇත.ශ්‍රී ලංකා ප්‍රිමියර් ලීග් තරගාවලිය සති තුනක් තිස්සේ පැවැත්වෙන අතර අවසාන මහා තරගය අගෝස්තු 31 වැනි දින පැවැත්වේ. තරගාවලිය තරග 24කින් සමන්විත වන අතර කොළඹ හා පල්ලෙකැලේදී මෙම තරග පැවැත්වෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=s1207054</link>
    <topic>කුසලතා පිරි පාපන්දු ක්‍රීඩකයන් 12කට එංගලන්තයේ මැන්චෙස්ටර් පාසලේ පුහුණුවක්</topic>
    <author>ප්‍රින්ස් ගුණසේකර</author>
    <content>තරුණ්‍යයට හෙටක් සංවිධානය හා ශ්‍රී ලංකා පාපන්දු සම්මේලනය එක්ව එයාර් ටෙල් අනුග්‍රහයෙන් කුසලතා පිරි ක්‍රීඩකයන් 12ක් තෝරාගෙන එංගලන්තයේ මැන්චෙස්ටර් පාපන්දු පාසලේ පුහුණුවක් ලබාදීමට යයි.“එයාර් ටෙල් නැගී එන පාපන්දු තරු” (Airtel Rising Stars) නම්වු මේ දීපව්‍යාප්ත වැඩසටහන අනුව ස්ථාන 14කදී තෝරා ගැනීමේ කටයුතු සිදු කෙරේ.යාපනය,මන්නාරම,අනුරාධපුරය,ත්‍රිකුණාමලය,කල්මුණේ,මාතර,කළුතර,කුරුණෑගල,මහනුවර,හැටන්,බදුල්ල,කොළඹ හා මීගමුව යන ප්‍රදේශවල මුලික තෝරා ගැනීම් සිදු කොට අවසන් දොලොස්දෙනා තෝරා ගැනීම කොළඹ සී.ආර්.පිටියේදී සිදු කෙරේ. තෝරා ගන්නා දොලොස්දෙනාට ඕල්ඩ්ට්‍රැෆර්ඩ්හී පිහිටි මැන්චෙස්ටර් යුනයිටඩ් ක්‍රීඩා සමාජයේදී සතියක පුහුණුවක් ලැබේ.පාපන්දු ක්‍රී‍ඩා කුසලතා පිරි අවුරුදු 20න් පහළ ක්‍රීඩකයන් මේ තෝරාගැනීමට සුදුසුකම් ලබති.පළමු අදියරේ මධ්‍යස්ථාන 13කදී තෝරා ගන්නා ක්‍රීඩකයන් 48ක් කොළඹට පැමිණෙන මැන්චෙස්ටර් යුනයිටඩ් ඇකඩමි පුහුණුකරුවන් යටතට පත් කරනු ඇත.එම ක්‍රීඩකයන් 48ට කොළඹදී සතියක විශේෂිත කඩිනම් පුහුණු කදවුරක් පවත්වා දක්ෂයන් 12ක් එංගලන්තයට යැවීමට තෝරා ගනු ඇත.මේ පිළිබද මාධ්‍ය හමුවක් ඊයේ සිනමන් ග්‍රෑන්ඩ් හෝටලයේදී පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් පැවැත්වුණි. “පාපන්දු ක්‍රීඩාවේ දැවැන්තයකු සමග කටයුතු කිරීමේ අවස්ථාව අපේ ක්‍රීඩකයන්ට ලැබීම සතුටක්. ජනතාවගේ ක්‍රීඩාව ලෙස සලකන පාපන්දු දියුණු කිරීමට අප හැමවිටම උදව් වෙනවා” නාමල් රාජපක්ෂ මහතා පැවසීය.මෙම වැඩසටහන දියත් කිරීම සම්බන්ධව එයාර් ටෙල් සහ මැන්චෙස්‍ටර් යුනයිටඩ් වෙත සිය ස්තුතියද නාමල් රාජපක්ෂ මහතා පිරිනැමීය.මේ මධ්‍ය හමුවේදී මැන්චෙස්‍ටර් යුනයිටඩ් වානිජ අධ්‍යක්ෂ රිචර්ඩ් ආර්නොල්ඩ්, ශ්‍රී ලංකා පාපන්දු කළමනාකරණ කමිටු සභාපති සහ ෆීෆා විධායක සාමාජික මනිලාල් ප්‍රනාන්දු යන මහත්වරුද අදහස් දැක්වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=s1207055</link>
    <topic>ප්‍රවීණයන්ගේ මලල ක්‍රීඩා ශූරතාව මහනුවර දිස්ත්‍රික් පිලට</topic>
    <author>මහනුවර ක්‍රීඩා විශේෂ</author>
    <content>දීප ව්‍යාප්ත ප්‍රවීණයන්ගේ මලල ක්‍රීඩා තරඟාවලියේ මෙවර ශූරතාව ලකුණු 515ක් ලබා ගෙන මහනුවර දිස්ත්‍රික් පිල දිනා ගත්තේය. ලකුණු 377ක් ලබා කොළඹ දිස්ත්‍රික් පිල අනු ශුරතාව දිනාගත් අතර තෙවැනි ස්ථානය ලකුණු 322ක් ලබා ගම්පහ දිස්ත්‍රික් පිල හිමි කරගත්හ.දිස්ත්‍රික් 21කින් ක්‍රීඩක ක්‍රීඩිකාවන් 635ක් මේ දෙදින තරඟාවලියට ඉදිරිපත්ව සිටි අතර තරඟ පසුගියදා බෝගම්බර ක්‍රීඩා පිටියේදි පැවැත්විණි.ත්‍යාග ප්‍රදානය මහනුවර පුරපති මහෙන් රත්වත්තේ මහතා අතින් සිදු කෙරුණු අතර මෙවර තරඟාවලිය සංවිධානය කරනු ලැබුවේ මහනුවර දිස්ත්‍රික් ප්‍රවීණයන්ගේ මලල ක්‍රීඩා සංගමයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=s1207056</link>
    <topic>බස්නාහිර පළාත් ක්‍රීඩා උලෙළ 7දා සුගතදාස ක්‍රීඩාංගණයේදී</topic>
    <author>කෝට්ටේ මධ්‍යම සමුහනන්ද ඒකනායක</author>
    <content>බස්නාහිර පළාත් සභා ක්‍රීඩා අමාත්‍යංශය මෙහෙයවන 2012 බස්නාහිර පළාත් ක්‍රීඩා උළෙල මෙම මස7 වැනි දින කොළඹ සුගතදාස ක්‍රීඩාංගණයේදී පැවැත්වේ.කොළඹ,කළුතර හා ගම්පහ දිස්ත්‍රික්කවලට අයත් ක්‍රීඩක, ක්‍රීඩිකාවන් 1050 දෙනෙකු මෙම තරඟාවලියට සහභාගි වෙති. තරගාවලියට තරග ඉසව් 50ක් ඇතුලත් වන අතර තරඟ 19ක් මේ වන විට අවසන් කර තිබේ.එම තරඟවල ප්‍රතිඵල අනුව ගම්පහ දිස්ත්‍රික්කය ඉදිරියෙන් සිටින අතර, කොළඹ හා කළුතර දිස්ත්‍රික් දෙකට ‍පිළිවෙලින් දෙවන හා තෙවන ස්ථාන හිමිවී ඇත.ක්‍රීඩා ඉතිහාසයේ ප්‍රථමවරට වොලිබෝල් පිරිමි හා කාන්තා ශූරතා දෙකම ගම්පහ දිස්ත්‍රික්කයෙන් ගිලිහී ගොස් කළුතර දිස්ත්‍රික්කයට හිමිවී තිබේ.මෙම ක්‍රීඩා උළෙල සඳහා බස්නාහිර පළාත් ක්‍රීඩා හා තරුණ කටයුතු අමාත්‍යංශය රුපියල් මිලියන තුනක් වැය කරන බව එම අමාත්‍යංශ ශ්‍රවණාගාරයේ පැවති මාධ්‍ය හමුවකදි ප්‍රවාහන,ක්‍රීඩා හා සංස්කෘත,සමුපකාර අමාත්‍ය උපාලි කොඩිකාර මහතා කීය.මෙම පළාත් ක්‍රීඩා තරඟාවලියේ සෑම තරඟ ඉසව්වකින්ම ජයග්‍රහණය කරන ජයග්‍රාහයකාට හෝ ජයග්‍රාහිකාවට මුදලින් රු:1000ක්ද, දෙවන හා තෙවන ස්ථානයන්ට රු:750ක් හා රු:500 බැගින් ද ත්‍යාග පිරිනැමේ. කණ්ඩායම් තරඟවල ජය ගන්නා කණ්ඩායමේ එක් අයෙකුට රු:750 බැගින්ද, දෙවන ස්ථාන කණ්ඩායමේ එක් අයෙකුට රු:500 බැගින් ද මුදලින් ත්‍යාග පිරිනැමෙන බව ‍ද කොඩිකාර මහතා කීය. අමාත්‍යංශ ලේකම් බර්නාඩ් වසන්ත හා ක්‍රීඩා අධ්‍යක්ෂ නාලිනී ඩයස් යන මහත්ම මහත්මීන්ද මෙම මාධ්‍ය සාකච්ඡාවට සහභාගි වුහ.ක්‍රීඩා අමාත්‍ය මහින්දානන්ද අලුත්ගම‍ගේ,බස්නාහිර පළාත් ආණ්ඩුකාර එස්.අලවිමව්ලානා, බස්නාහිර පළාත් ප්‍රධාන අමාත්‍ය ප්‍රසන්න රණතුංග හා ප්‍රධාන ලේකම් ජේ.එම්.සී.ජයන්ති යන මහත්ම මහත්මීන් ආරාධිතයින් ලෙස මෙම ක්‍රීඩා උත්සවයට සහභාගී වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=f1207051</link>
    <topic>නියඟය - වැස්ස ආණ්ඩුවකට පාලනය කරන්න බෑ</topic>
    <author>සාකච්ඡා කෙළේ උදිත ගුණවර්ධන</author>
    <content>ආණ්ඩුවට උතුරුමැද පළාත, නුවර කලාවිය ඇතුළු රජරට ප්‍රදේශය පුරා විශාල ජනපදනමක් ජන සහයෝගයක් තිබෙනවා. එය මා එක් ඡන්දයක ප්‍රතිඵලයක් අරගෙන කළ විග්‍රහයක් නොවෙයි. 1994 සිටම උතුරු මැද පළාත තුළ පැවැති සියලු මැතිවරණ වලින් ජයග්‍රහණය කළා.2005 දී ජනාධිපතිතුමා පළමුවරට තරග කරද්දී උතුරු මැදදි තීරණාත්මක ජයග්‍රහණයක් ලබා ගත්තා. එම වැඩි ඡන්ද ප්‍රමාණය ජනාධිපතිතුමාගේ ජයග්‍රහණයට ප්‍රබල බලපෑම් එක් කළ සාධකයක් වුණා. අද කියලත් එහි වෙනසක් නැහැ. ඉතාමත් පැහැදිලි බහුතර බලයක් එක්සත් ජනතා නිදහස් සන්ධානයට තිබෙනවා.එය කෘතිමව ඇති කළ තත්ත්වයක් නොවෙයි රජරට මහපොළොවේ ඇති යථාර්ථය එයයි.ජනාධිපතිතුමා පිළිබඳ විශාල ගෞරවයක් වගේම ආදරයක් ජනතාව තුළ තිබෙනවා. එදා ඔබටත් මටත් මතකයි අනුරාධපුරෙන් එහා පදවිය, තන්තිරිමලේ, මැදවච්චියෙන් එහා මායිම් ගම්මානවල ජනතාව ජීවිත් වුණේ.මරණය කොයි මොහොතක හෝ කියන බියෙන්. ත්‍රස්තවාදය අනුරාධපුර නගරයටම පැමිණි අවස්ථා ඕනෑ තරම් තිබුණා. ඒ මරණයේ රුදුරු සෙවනැලි දුරස් කළේ ජනාධිපතිතුමාගේ නායකත්වය යටතේ යැයි කීම අසත්‍යක් නොවේ. ඒ නිසා එම ගෞරවය පිළිබඳ රජරට ජනතාවට ඇත්තේ නිමා නොකළ හැකි තරමේ මතකයක්. ඒ නිසා ජනාධිපතිතුමාගේ පාලනය හා ආණ්ඩුව ගැන ජනතාවගේ විශ්වාසය අඩුවෙලා නැහැ.නියඟය , වැස්ස ආණ්ඩුව හිතා මතා ඇති කළ දෙයක් හෝ ආණ්ඩුවකට පාලනය කළ හැකි දෙයක් හෝ නොවෙයි. ස්වාභාවික තත්ත්වයක්. මේ තත්ත්වයට ආණ්ඩුව වග කියන්න ඕනෑ යැයි කිසිවකු කියනවා නම් ඔහු හෝ ඇය මෝඩයෙක්.හැබැයි රජරට ජනතාව කැත්ත, උදැල්ලට හුරු වුණ අය වුණාට මෝඩයෝ හෝ මැට්ටන් නොවෙයි. ඉතාමත් බුද්ධිමත් පිරිසක්. ඔවුන්ව රැවටීමට කිසිවකු සිතනවානම් එය විශාල මුලාවක් හා වරද්දා ගැනීමක් පමණයි.ගොවි ජනතාව විදිහට ආණ්ඩුව ගැන විශාල විශ්වාසයක් තිබෙනවා පමණක් නොවෙයි ඔවුන් වෙත සැලසූ සහන පිළිබඳවත් විශාල ගෞරවයක් තිබෙනවා. පොහොර සහනාධාරය, ඇතුළු සියලු සහනාධාර ලබා දුන්නා. මේ වගේ සේවාවන් ඉටු කළ ආණ්ඩුවකට ගොවිජනතාව ඡන්දය නොදී පිටුපා යන්නේ නැහැ. ඒ නිසා අපට රජරට ජනතාව විශ්වාසයි.නිල කාලය සම්පූර්ණ වනවිට පළාත් සභාව විසිරුවන්න බැහැ කියලා නීතියක් නැහැ. මහ ඇමැතිවරයාට අවශ්‍ය නම් ආණ්ඩුකාරවරයාට උපදෙස් ලබා දී විසිරුවා හැරීමට පුළුවන්කම තිබෙනවා.ඒ නිසා පළාත් සභාව නිල කාලයට පෙර විසිරුවීමේ කිසිදු වරදක් හෝ නීති විරෝධී තත්ත්වයක් නැහැ. ඡන්දවලට බය අය තමයි පළාත් සභා මැතිවරණය එපා යැයි හඬ නඟන්නේ. ඔය හඬ නඟන එජාපය හා ජවිපෙ ජන මතය පිළිබඳව විශ්වාසයක් නැති ජයග්‍රහණය පිළිබඳව විශ්වාසයක් නොමැති පිරිසක්. ඒ නිසා තමයි අද මේ දෙගොල්ලො මැතිවරණ එපා.. එපා .. කියලා කියන්නේආණ්ඩුව නිතරම ජන මතයට ගරු කරමින් ජනතාවගේ කැමැත්ත පිළිබඳව සොයා බැලීමක් කරන්නේ. එය ප්‍රජාතන්ත්‍රවාදය පාර්ශවයෙන් වැරැදි දෙයක් නොවෙයි.අපට 60% 65% කියලා ප්‍රතිශත විදිහට පෙන්වා දෙන්න බැහැ. ඒත් අපට 50% වැඩි බහුතරයකින් ජයග්‍රහණය කරන්න පුළුවන්. ඒ නිසා අපට ඉන් එහා කතා කිරීමෙන් ප්‍රතිඵලයක් ලබා ගන්න බැහැ.අපේ සන්ධානයේ අයට එහෙම ප්‍රශ්න නැහැ. ඒත් සමහර මාධ්‍යවලටයි විපක්ෂයටයි තමයි මේ ප්‍රශ්නය මතුවෙලා තිබෙන්නේ. ඒ හැර මේ ප්‍රශ්නයේ වෙනත් කිසිවක් නැහැ.කවුද ඔය කතාව කියන්නේ. අනුරාධපුර දිස්ත්‍රික්කයට රජරට කලාපයට තරම් සේවයක් වෙනත් පළාතකට සිදු නොවූ තරම්. පසුගිය දැයට කිරුළෙන් රජරටට විශාල සේවයක් ඉටු වුණා. මාර්ග සංවර්ධනය යටිතල පහසුකම් සංවර්ධනය ඉතාමත් ඉහළ ප්‍රමිතියකින් යුතුව ලබා දුන්නා.මේ වන විට රජරටට අවශ්‍ය විදුලිය ප්‍රමාණය 90% වඩා ඉහළ ප්‍රතිශතයක් දක්වා වර්ධනය වී තිබෙනවා. එදා රජරට විදුලිය තිබුණේ නාගරික ප්‍රදේශවලට සීමා වෙලා. එහෙත් ඒ තත්ත්වය අද වනවිට සම්පූර්ණයෙන්ම වෙනස් වෙලා තිබෙනවා.ජනාධිපතිතුමා ගේ පාලන කාලයේදී විදුලිය ලබාදීම වේගවත් කළා. එහි ප්‍රතිඵලය තමයි අද රජරට ජනතාව භුක්ති විඳින්නේ.නියඟයෙන් හානි වූ ගොවිතැන්වලට අවශ්‍ය සහනයන් ලබාදීම පිළිබඳවත් අවධානය යොමුවෙලා තිබෙනවා. එපමණක් නොවෙයි රොන් මඩ පිරීගිය වැව්වල මඩ ප්‍රමාණය ඉවත් කිරීමටත් කටයුතු කර තිබෙනවා. මේ සියල්ලම ජනාධිපතිතුමා ගේ උපදෙස් හා මැදහත් වීම මතයි.අත්‍යවශ්‍ය භාණ්ඩ මිල පාලනයට ආණ්ඩුවකට පූර්ණ ලෙස මැදහත් වෙන්න බැහැ උදාහරණයක් ලෙස ඉන්ධන මිල ගනිමු. ඒ මිල ගණන් ජාත්‍යන්තරයෙන් පාලනය වන්නේ. ගෑස් වුණත් එහෙමයි. ඒ නිසා මේ විදිහේ ලෝක වෙළෙද පොල මිල ගණන් ඉහළ යාම අපට වළක්වන්න බැහැ. ඒ නිසා ආණ්ඩුවටම කවුරුන් හෝ චෝදනා එල්ල කරනවා නම් එය සම්පූර්ණයෙන්ම වැරැදියි.මේ වන විට අපට යම් පාලනයක් ඇති කර ගැනීමට පුළුවන් කම ලැබී තිබෙනවා. එදා 27% තරම් ඉහළ ප්‍රතිශතයක තිබූ උද්ධමනය 5% තරම් පහළ තලයකට ගෙනවිත් තිබෙන්නේ ඒ වගේම ස්ථාවර තත්ත්වයකටත් මෙරට උද්ධමනය පත් කර තිබෙනවා. එය පවා අප ලැබූ ජයග්‍රහණයක් විදිහට හඳුන්වන්න පුළුවන්.අද වෙද්දී තරුණ තරුණියන් වෙත අවශ්‍ය රැකියා ප්‍රමාණය සම්පාදනය කිරීමට ආණ්ඩුව විශාල වැඩ ප්‍රමාණයක් ඉටුකර තිබෙනවා. දැන් උපාධිධාරින් වෙත අවශ්‍ය රැකියා ලබා දෙමින් තිබෙන අපට මෙරට ආර්ථිකයේ දියුණුව, කර්මාන්ත ඇතිවීම යන කරුණු නිසා රැකියා ප්‍රමාණය විශාල ලෙස ඉහළ ගිහින් තිබෙනවා.ස්වයං රැකියා ප්‍රමාණය ඉහළ ගිහින් තිබෙනවා. ඒ නිසා අපට කියන්න පුළුවන් එකම දේ තමයි අද විරැකියා තත්ත්වය සමනය වෙමින් රැකියා නියුක්තිය ඉහළ ගිහින් තිබෙනවා. ඒ නිසා රැකියා සඳහා අද තරුණ තරුණියන්ට විශාල අවස්ථාවන් සැලැසී තිබෙනවා.ජනාධිපතිතුමාගේ උපදෙස් හා මඟ පෙන්වීම මේ සඳහා ලැබී තිබෙනවා. ඒ නිසා මට කියන්න තිබෙන්නේ අපේ අනාගත පරම්පරාවේ අනාගතය කිසිසේත්ම අපැහැදිලි නැහැ. අද තරුණ පරපුර විදිහට අප කළ යුතු කාර්යභාරය විය යුත්තේ රට වෙනුවෙන් රටේ අනාගතය වෙනුවෙන් ඇප කැප විය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=f1207052</link>
    <topic>ජනරජ ලකුණ ඇන්දේලක් දෙරණේ ප්‍රෞඪත්වය දැනෙන්නයි</topic>
    <author>සටහන හා ඡායාරූප ලයනල් පී.පෙරේරා -කැලණිය විශේෂ</author>
    <content>හේ ලක්මවගේ අතීත ශ්‍රී විභූතිය ලොවට අනාවරණය කළ අයෙකි. රටට දැයට සුවිසල් මෙහෙවරක් ඉටුකළ මේ අසම සම මිනිසා පුරාවිද්‍යා චක්‍රවර්ති සම්මානයෙන් පිදුම් ලැබූවෙකි. වර්තමාන රාජ්‍ය ලාංඡනයේ නිර්මාතෘ වන එස්.එම්. සෙනෙවිරත්න මහතා පසුගිය අගහරුවාදා දැයෙන් සමු ගත්තේ ය. හෙතෙම ජීවත්ව සිටිය දී තම දිවියේ වගතුග මෙසේ දිග හැරියේ ය.මම ඉපැදුණේ 1922 ජූලි 19 වන දා කෑගල්ල කිවුල්පන නම් සුන්දර ගම්මානයේ. මගේ පියා එවක දැලිවල ගම්මුලාදෑනි තැන්පත් එස්.එම්.කිරිබණ්ඩා නිලමෙතුමා යි. මව ඩිංගිරි මැණිකේ කුමාරිහාමි යි.මම පවුලේ වැඩිමලා. බාල සොහොයුරකුත් සොහොයුරියකත් සිටි මගේ පවුල බොහොම සාමකාමී හා ගම්වැසියන් සමඟ යාව ගනුදෙනු කළ පවුලක්. ඒ අතර ජීවිතයේ අවාසනාවන්තම දවස මට අද වගේ මතකයි. ඒ මගේ මව මෙලොවින් සදහටම සමුගත් දවස. ඒ වෙද්දී මං පාසල් දරුවෙක්. මම මූලික අධ්‍යාපනය ලැබුවේ දැලිවල සිංහල විද්‍යාලයෙන්. ඒ විදුහල පිහිටුවන ලද්දේ මගේ පියා. ඒ සඳහා ඩී.එස්.සේනානායක මහතා ගේ උපදෙස් මනා පිටුවහලක් වූ බව ඒ දිනවල පියා නිතර සඳහන් කළා. පසුව මා උසස් අධ්‍යාපනය සඳහා කෑගල්ල ශාන්ත මරියා පිරිමි විද්‍යාලයට ඇතුළු වුණා.ඉන් අනතුරුව මා රජයේ කලායතනය ලෙසින් හැඳීන්වූ හේවුඩ් කලායතනයට ඇතුළුව චිත්‍ර කලාව , ඇඹීම හා සැලසුම් ශිල්පය යන පාඨමාලා හදාරා නිපුණත්වයක් ලබා ගත්තා. මේ අතර ලංකාවේ මෝස්තර පිළිබඳ සාරවත් ග්‍රන්ථයක් සම්පාදනය වූණා. ‘සිංහල මෝස්තර නැමැති ඒ කෘතිය සඳහා චිත්‍ර සටහන් ඇඳීමේ අවස්ථාව මට උදා වුණා. එහෙත් මාගේ උත්සාහය පුරා විද්‍යාව හා සම්බන්ධ හැකියාවකට යොමු වීමටයි. මගේ වැඩිහිටියෝ එම අදහසට එතරම් කැමැත්තක් නොදැක්වූයේ ඔවුන් විවිධාකාරයේ හේතු ඊට ගොනු කළා.මේ අංශයේ අදෘශ්‍යමාන බලවේග ඇති බවත්, විශේෂයෙන් බහිරවයාගේ උදහසට ලක්විය හැකි බවත්, එකල මතයක් තිබුණා. එහෙත් මා අදහස අත්හැරියේ නැහැ.අවසානයේ මගේ අධිෂ්ඨානය හරි ගියා. පුරා විද්‍යා දෙපාර්තමේන්තුවේ සම්මුඛ පරීක්ෂණයක් සඳහා මා කැඳවීම් ලැබුවා. එහි පරීක්ෂණ මණ්ඩලයේ මේසයේ පුංචි මහත්තයෙක් ඉඳගෙන සිටියා. එතුමා සෙනරත් පරණවිතාන මහතායි.මගේ මතකයේ හැටියට ඒ 1942 වසරයි. එදා මා පුරා විද්‍යාවට තෝරා ගත්තෙ ආධුනික සැලසුම් ශිල්පි තනතුරටයි. වැටුප දිනකට රුපියල් 2 යි. ප්‍රථමයෙන් පරණවිතාන මහතා මට පැවරුවේ කුට්ටම් පොකුණ සංරක්ෂණය කිරීමයි. කෙසේ හෝ මාස කීපයක් ගතකර එය දැන් තිබෙන තත්ත්වයට සංරක්ෂණය කළා. මේ අයුරින් මන්නාරම, ත්‍රිකුණාමලය, යාපනය, කිලිනොච්චිය, අම්පාර වැනි දුෂ්කර ප්‍රදේශයන්හි මා සේවය කළා. රාජකාරී කටයුතු නිසා. බොහෝ විට මාස ගණන් මගේ නෑ හිතවතුන් දැක බලා ගැනීමට මට නො හැකි වුණා. මා කටයුතු කළේ දේව කාර්යයක් කරන බව සිතට ගෙනයි. කාලය වේගෙන් ගලා ගියා. මගේ විවාහය පිළිබඳ කතාබහට මුල පිරුණේ මේ අතරතුරයි.එහි ප්‍රතිඵලය වුණේ ප්‍රේමා ධර්ම සිරිවර්ධන මෙනෙවිය සමඟ විවාහ ගිවිස ගැනීමයි. ඒ 1951 වසරේදීයි. අපේ කැදැල්ලට ආ දරුවන් පස් දෙනාගෙන් අපේ ජීවිත ආලෝකමත් වුණා. ඒ ගෞරවය, ආදරයත් පුරාවිද්‍යාව යන අපූරු විෂය හා යා වුණා. එය අදටත් නොවෙනස් කාරණයක්.වසර 35ක මගේ සේවා කාලය තුළදී සැලසුම් ශිල්පි, ප්‍රධාන සැලසුම් ශිල්පි, සහකාර පුරාවිද්‍යා කොමසාරිස් ලෙස උසස්වීම් ලැබ මින් ආ ගමන බොහෝ ආශ්වාදජනකයි. මේ කාලය තුළ දී මුළු රටේම පුරා විද්‍යා විටනාකම් ඇති ස්ථාන සියල්ලම සංරක්ෂණය කිරීමට මට හැකි වුණා. එවක පරිගණක, ස්කෑන් යන්ත්‍ර, තාක්ෂණික උපකරණ තිබුණේ නෑ. එහෙත් අපි අපේ රාජකාරිය හැකි උපරිමයෙන් කිරීමට ඇප කැප වුණා. ඒ නිසා අදත් එහි වටිනාකම් සතුටින් ස්මරණය කළ හැකියි. මේ අතර මට පැවරුණු සුවිශේෂී කාරණය වූයේ 1972 මැයි 22 දා ජනතා පරමාධිපත්‍ය පිළිගැනීම් වස් ජනරජයක් වීම නිමිතිකොටගෙන වර්තමාන ජනරජ ලාංඡනය නිර්මාණය කිරීමට ලැබීමයි.1970 වසරේ දී රාජ්‍ය පාලනය භාරගත් සිරිමාවෝ බණ්ඩාරනායක මැතිනිය සමගි පෙරමුණ රජය යටතේ ජනතා පරමාධිපත්‍ය මත නව ආණ්ඩුක්‍රම ව්‍යවස්ථාවක් සම්පාදනය කළා. ඒ අනුව 1972 මැයි 22 වන දින කොළඹ රාජකීය විද්‍යාලයේ නව රඟහලේ දී එක් වූ රජයේ නියෝජිතයින් එම ව්‍යවස්ථාව සම්මත කරගන්නා අයුරු සාකච්ඡා කළා.1972 ජනරජ ව්‍යවස්ථාව නමින් නම් කරනු ලැබූ රජය, ශ්‍රී ලංකාව, ජනතා පරමාධිපත්‍ය මත පාලනය කරන ජනරජයක් බවට පත් කරන ලැබුවා.කෙසේ හෝ මාස කීපයක් ඇතුළත ජනරජය බිහිවීමත් සමඟ භාවිතා කිරීම සඳහා නව රාජ්‍ය ලාංඡනයක් නිර්මාණය කිරීමේ අවශ්‍යතාවය සිරිමාවෝ මැතිනිය විසින් පෙන්වා දුන්නා. ඒ සඳහා එතුමිය ජනරජ ලාංඡන කමිටුවක් පත් කළා. මහාචාර්ය සෙනරත් පරණවිතාන, මැකී රත්වත්ත, නන්දදේව විජේසේකර , එච්.ආර්.ප්‍රේමරත්න, ආචාර්ය රෝලන්ඩ් සිල්වා යන මහත්වරු ඊට ඇතුළත් වුණා. පසුව පුවත්පත් හරහා සුදුසු නිර්මාණ කැඳ වූ නමුත් ඒවා ප්‍රතික්ෂේප වුණා. අවසානයේ එම කමිටුව විසින් එම භාරදූර කර්තව්‍යය මා වෙත පැවරුවා.ඒ වනවිට මා පුරා විද්‍යා සැලසුම් ශිල්පියකු ලෙසින් කටයුතු කරමින් සිටියා. ඉර හඳ පවතින තාක් මේ මිහිකතේ පූර්ණත්වයෙන් හෙබි, සෞභාග්‍යයෙන් පිරි, ස්වයංපෝෂිත සෞම්‍ය සංස්කෘතියකින් හෙබි, එඩිතර සිංහල ප්‍රෞඪ ජාතියක්, අන්‍ය ආගමිකයින් හා අන්‍ය ජාතීන් සමඟ සහජීවනයෙන්, සහයෝගයෙන් හා සමානාත්මතාවෙන් සුසැදිව ශ්‍රී සද්ධර්මය රක්ෂා කරමින් මේ ලක් දෙරණේ ජීවත් වෙනවා යන අරුත සම්පිණ්ඩනය කරමින් මම ජනරජ ලාංඡනය නිර්මාණය කළා.මෙම ශ්‍රී ලංකා රාජ්‍ය ලාංඡනය මා නිර්මාණය කළේ දැහැමි හා ප්‍රෞඪ භාවය සංකේතවත් වන පරිදි කොටස් 7කට බෙදමින්. ඉන් කියැවෙන්නේ, ධර්ම චක්‍රයේ අදහස, ශ්‍රී ලංකාව සෞභාග්‍යව ඉරහඳ පවතින තාක් කල් ධර්මානුකූලව පවතින බවත්, බුද්ධ ධර්මයේ මූලික හරයනට අනුගතව දේශයේ ජනතාව ජීවත් වන බවයි.මෙම නිර්මාණය කැබිනට් අනුමැතිය පිණිස ඉදිරිපත් කළ විට, ඒ සඳහා තම අස්සන යොදා එය තමන්සතු නිර්මාණයක් යැයි හැඟවීමට එක්තරා පූජ්‍ය පක්ෂයක අයකු විසින් කටයුතු කළත් ජනරජ ලාංඡන නිර්මාණ කමිටුව විසින් එම ක්‍රියාව සම්පූර්ණයෙන්ම ප්‍රතික්ෂේප කළා. ඔවුන් එය මාගේ නිර්මාණ අයිතියට අනුමත කර තිබෙනවා. පසුව මා හට අරලියගහ මන්දිරයේ දී මේ නිර්මාණය සඳහා අගමැතිතුමිය ගේ ආශිර්වාදයත් හිමි වූවා. මාගේ අස්සන යොදා නිර්මාණයේ මුල් පිටපත අදත් ලේඛනාගාරයේ තබා තිබෙනවා. එය ඕනෑම කෙනෙකුට දැක බලා ගත හැකියි.ශ්‍රී ලංකාවේ ජනරජ උත්සවය මැයි 22 වන දින අභිමානවත්ව පැවැත් වූ අතර, එතැන් සිට නව ව්‍යවස්ථාව අනුව සියලුම රාජ්‍ය ආයතන, පාර්ලිමේන්තුව හා මුළු රටේම සංකේතය වූයේ මේ ජනරජ ලාංඡනයයි.මේ අතර මා වෙත පැවරූ අනෙක් සුවිශේෂී කාර්යය වූයේ අප ජාතික කොඩිය තුළ සිංහයා වටකොට තිබූ පුටු කකුල් හතරක් වැනි සංකේත ඉවත්කොට ඒ වෙනුවට වෙනත් යමක් ආදේශ කිරීමයි. ඒ අනුව බෞද්ධ සලකුණක් වන බෝ පත්‍ර හතරක් ඒ තුළ අන්තර්ගත කළේ මා විසිනුයි. එතැනි සිට අද දක්වා ශ්‍රී ලංකා රාජ්‍යයේ මෙම ප්‍රධාන සංකේත ද්විත්වය භාවිත කිරීම පිළිබඳ මා තුළ ඇත්තේ නිහතමානී ආඩම්බරයක්.පුරා විද්‍යා ජීවිතය තුළ මා ඉතා ආදරයෙන් හා ගෞරවයෙන් සේවය කළ ස්ථානය සීගිරියයි. ඒ සුන්දර සෞභාග්‍යවත් වටාපිටාව හා එහි ඓතිහාසික වටිනාකම් බෙහෙවින් අගය කළ යුතුයි. 60 දශකයේ අග භාගයේදී යමෙක් පෞද්ගලික තරහක් හේතුවෙන් සීගිරිය චිත්‍රවල තීන්ත ආලේපකර ඒවා විනාශකර දැමුවා. මෙහිදී සිදු වූ ව්‍යසනයෙන් බිතු සිතුවම් බේරාගත යුතු යැයි සමස්ත ජාතියම එකම හඬින් කියා සිටියා.එවක රජය ඒ සඳහා ඉතාලි ජාතික ලුසියානු මරංසි මහතා මෙරටට ගෙන්වා ගනු ලැබුවා. ඔහුගේ උපදෙස් පරිදි මා දැඩි වෙහෙසකින් මාස හයක් පමණ කාලයක් තුළ ජාතිය එම බිතු සිතුවම් යළි යථා තත්ත්වයට පත් කළා. මෙම කටයුත්තෙන් පසු ලංකාවේ බොහෝ විහාර සිතුවම් සංරක්ෂණය කිරීමේ භාර දුර කටයුත්ත පැවරුණේ මා හටයි. මේ සියලු කටයුත්තක්ම සාර්ථකව නිම කිරීම සඳහා දැවැන්ත සහායක් වූයේ මහාචාර්ය සෙනරත් පරණවිතාන මහතා සහ ආචාර්ය රෝලන්ඩ් ද සිල්වා මහතායි. හිටපු දිසාපති වරයකු මෙන්ම අධ්‍යාපනඥයකු වූ ලීල් ගුණසේකර මහතා ද එහි කොටස් කරුවකු වූ බව සිහිකළ යුතුයි.පුරා විද්‍යාවේ පත්වීම ලැබෙන්නට ප්‍රථම මා ශ්‍රී මහා බෝධීන් වහන්සේ වැඳ පුදා ගෙන කළේ එකම ඉල්ලීමයි. එකම බාරයයි. ඒ මේ වෘත්තීය මට ලබා දෙන ලෙසයි. එය ඒ අයුරින්ම ඉටු වූවා, පමණක් නොවෙයි මට පැවරුණ ප්‍රථම රාජකාරියද කුට්ටම් පොකුණ නැවත යථා තත්ත්වයට පත් කිරීමයි.දෛවයත් කුසලයත් කර්මයත් මා දැඩි ලෙස විශ්වාස කරනවා. ජය ශ්‍රී මහා බෝධිය වටා ඉදි කළ රන්වැටේ සැලසුම සකස් කරන්නට පැවරුණේ මටයි. ඒ මොහොතේ මගේ දෑසින් වැටුණ කඳුළු බෝ මළුවේ වැලි තලාවට පතිත වුණා. පසු කාලීනව මා මිහින්තලා දා ගැබේ ප්‍රතිසංස්කරණ සැලසුම් ද ඇන්දා. ඒපමණක් නොවෙයි දැනට ජය ශ්‍රී මහා බෝධියේ සිට රුවන්වැලි මළුව දක්වා පාර ආලෝකවත් කර විධිමත් කරන්න සැලසුම් ද භාර දුන්නා. අනුරාධපුරයෙන් හමා එන සුළඟත් මට සැපතක් යැයි මා සිතනවා.මේ සියලු දේ අතර 70 දශකයේ මුල් කාලයේදී සෙනරත් පරණවිතාන මහතා හදිසියේ වියෝවූවා. ඒ වනවිට ලංකාවේ තරුණ නැඟිටීමකින් දැඩි භීෂණයක් ද පැවතුණා.එතුමාගේ දේහය ජනතා ගෞරවය සඳහා ජාතික කලා භවන වෙත ගෙන ආවද රාත්‍රියේ රටේ ඇඳිරි නීතිය පැනවීම නිසා කිසිවකු හෝ එහි නොසිට නිවෙස් බලා ගියා. එහෙත් මා පසුපස ශක්තිමත් සෙවනැල්ලක් වූ ඒ උදාර පුරුෂයාගේ දේහය තනි නොකර මා එහිම රැඳී සිටියේ දැඩි කණස්සල්ලෙන්.මා අතින් ජාතියට සිදු කරන්නට හැකි වූ සේවාවන් අදත් මම සිහි කරන්නේ අප්‍රමාණ සතුටකින්. ඒවා අතර, කිරිවෙහෙර ප්‍රතිසංස්කරණ සැලැස්ම, දැදිගම කොටවෙහෙර සැලැස්ම, මාතලේ නාලන්දා ගෙඩිගේ ප්‍රතිසංස්කරණ සැලැස්ම, රුවන්වැලි සෑ නව වාහල්කඩ සැලසුම, එහි සෑ මළුවේ ඝන්ටාර කුළුණ නිර්මාණය, මැදිරිගිරිය වටදාගේ සංරක්ෂණ සැලසුම, තිරියාය වට දා ගේ සංරක්ෂණය, අභයගිරිය සංරක්ෂණ සැලසුම, ජේතවනාරාම, පඬුවස්නුවර, යාපහුව, පොළොන්නරුව වටදාගේ, තිවංකය පිළිමය, ගල් විහාර බිතු සිතුවම්, හිඳගල ලෙන් විහාර බිතු සිතුවම්, ආදියේ සියලු සංරක්ෂණ කටයුතුත් මගේ සැලසුම් අනුව සිදු කරන්නට යෙදුණා. මීට අමතරව දෙගල්දොරුව චිත්‍ර සංරක්ෂණය හා පිටපත් කිරීම, මහනුවර දළදා මාළිගාවේ චිත්‍ර සංරක්ෂණය හා පිටපත් කිරීමත් ම’විසින් සිදු කළා.මහමෙව්නා උයන සංවර්ධන සැලසුම, දඹුල්ල ලෙන් විහාර බිතු සිතුවම් සංරක්ෂණය හා පිටපත් කිරීම, මහනුවර මැදවල විහාර සංරක්ෂණය හා ලංකා තිලක විහාර සංරක්ෂණය, ඇම්බැක්කේ කැටයම් පිටපත් කිරීම, කුරුණෑගල රිදී විහාර සංරක්ෂණය ඒ අතර සුවිශේෂී සේවාවන් ලෙස මගේ මතකයේ තිබෙනවා. ශ්‍රේෂ්ඨ ඉතිහාසයක් හා සංස්කෘතියක් ඇති මේ රටේ තිබෙන පුරාවස්තු , පූජ්‍ය වස්තු ලෙස මා සලකනවා. ඒවා පිළිබඳ මහා ගෞරවයක් මා තුළ පවතිනවා.බිරිය ප්‍රේමා ඇය උගත් කාන්තාවක්. එදා සිට මේ වනතුරු මගේ ආරක්ෂකයා සේම මගේ ශක්තිය ඇයයි. ඇය දැන් 86 හැවිරිදියි. ඇය ළමා පොත් රචිකාවියක් සහ දක්ෂ චිත්‍ර ශිල්පිනියක් වීම ගැන මට ඇත්තේ ආඩම්බරයක්. එසේම මගේ දරුවන් උගත්, බුද්ධිමත් අයවීම මට මහත් සැනසිල්ලක්. අපේ පවුලම සාමයේ සංකේතයක්..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>05</day>
    </date>
    <link>http://www.dinamina.lk/2012/07/05/_art.asp?fn=f1207053</link>
    <topic>ඉපැරැණි මඩුවන්වෙල වලව්ව</topic>
    <author>සටහන චින්තා රණසිංහ</author>
    <content>උඩරට රාජධානියේ දකුණු සීමාවේ පිහිටා ඇති අක්කර විස්සක පමණ මනස්කාන්ත පරිසරයක පිහිටා ඇති ප්‍රතාපවත් වළව්වකි. වැඩවසම් යුගයේ සංකේතයක් ලෙස අදටත් විරාජමානව ඇති මේ වලවව්ව එකල පැවැතියේ ප්‍රාදේශීය අධිරාජ්‍යක් ලෙසිනි. එහෙත් මේ අභිමානවත් මඩුවන්වෙල දිසා පරපුර සිහිපත් කරවන පුරාණ මඩුවන්වෙල වළව්වට නිසි සැලකිල්ලක් නොලැබීම සංවේගයෙන් දැකිය යුතුය.රජවරුන්ගෙන් ලැබූ නින්දගම්වලින් පෝෂිත වූ අක්කර හතළිස් දහසකි. මෙහි විසූ ප්‍රභූවරු,මඩුවන්වෙල විජයසුන්දර ඒකනායක අබයකෝන් මුදලි (දෙවැනි විමලධර්මසූරිය රජ සමය ක්‍රි.ව.1700), මඩුවන්වෙල මුදියන්සේ (ශ්‍රී වීරපරාක්‍රම නරේන්ද්‍රසිංහ රජ සමය), මඩුවන්වෙල මොහොට්ටාල (කීර්ති ශ්‍රී රාජසිංහ සමය 1974‍), මඩුවන්වෙල විජයසුන්දර මුදලි (රාජාධිරාජසිංහ සමය), මඩුවන්වෙල කොඩිතුවක්කු නිලමේ හෙවත් මඩුවන්වෙල විජයසුනන්දර ඒකනායක අභයකෝන් කොඩිතුවක්කු මුදියන්සේ රාළහාමි (ලන්දේසි සමය), මඩුවන්වෙල විජයසුන්දර ඒකනායක අබයකෝන් කොඩිතුවක්කු මුදියන්සේ රාළහාමිලාගේ ශ්‍රීමත් ජෙම්ස් විලියම් මඩුවන්වෙල හෙවත් මඩුවන්වෙල මහා දිසාවේ (බ්‍රිතාන්‍ය සමය 1844-1930) යනා දී ලෙස ඓතිහාසික තොරතුරුවල සඳහන් වේ.උඩරට රාජධානි සමයේ සිංහල ස්වාධිනත්වය උදා වුයේ එම රාජධානියේ දකුණු සීමාව වන මඩුවන්වෙල ප්‍රෙදේශය රැකීම දෙවැනි විමලධර්මසූරිය රජු විසින් මඩුවන්වෙල විජයසුන්දර ඒකනායක අභයකෝන් මුදලාලිට පැවරිමත් සමඟය. මඩුවන්වෙල පරපුරේ ආරම්භය මෙය වූ අතර ක්‍රිස්තු වර්ෂ 1700ත් 1725ත් අතර කාලය තුළ ගොඩනැගුණු වලව්ව 1777ත් 1905ත් අතර කාලයේදී කාමර 121ක් එක් විය. මේ වන විට ඉන් අඩකටත් වඩා කාමර වලව්වට අහිමි වී අති අතර වලව්වේ ඇතුළත මිදුල් 21ද වියැකී ගොසිනි.මෙහි කැපී පෙනෙන විශේෂත්වයන් වනුයේ බෝධිඝරය හා බෝ රුක, මහමඩුව හෙවත් අධිකරණ ශාලාවයි. ශාලාවේ ගරු ගාම්භීරත්වය නරඹන්නන් කොයි කාගේත් සිත් සතන්වලට දැනෙන්නේ නිරායාසයෙනි. රණශූරයන් බිහි කළ මඩුවන්වෙල පරපුරේ පාලකයන්ගේ ගුප්ත බව හා ගාම්භීරත්වයත් කෙසේ පවතින්නට ඇතිද? මීටර විස්සක කොරිඩෝවකින් මහාමඩුවට ඇතුළත් විය යුතු අතර දැව කැටයමින් හා දැව කුළුණුවලින් එය සමන්විතය. විනිශ්චයාසනයෙන් ඉහළ බිත්තියේ සනිටුහන් වී ඇත්තේ ඉංග්‍රීසි ලාංඡනයයි. එම ලංඡනය සහිත සිතුවම් මැකී ගොසිනි. එම ලාංඡනයට වම් පසින් ඇත්තේ සිර මැදිරි දොරටුවයි. වලව්වේ මහ බංගලාව අධිකරණ ශාලාවට දකුණින් පිහිටා ඇත. එහෙත් කණගාටුවට කරුණක් වන්නේ අධිකරණ ශාලාව ගරාවැටී ඇති අන්දමය. පඩි පෙල් කඩා ද වැටී ඇත.අවසන් වරට මෙහි විසූ මඩුවන්වෙල විජයසුන්දර ඒකනායක අබයකෝන් කොඩිතුවක්කු මුදියන්සේ රාළහාමිලාගේ ශ්‍රීමත් ජෙම්ස් විලියම් මඩුවන්වෙල හෙවත් මඩුවන්වෙල මහා දිසාවේගේ (බ්‍රිතාන්‍ය සමය 1844-1930) ජීවමාන රුව මෙහි විශේෂිත අංගයකි. මුලු හයකින් යුතු කාමරයක දැව කැටයමකින් යුතු තොරණකින් යුතු එම රුව කාමරයේ කොහි සිට බැලුවද ඒ ඒ දිශාවට හැරී පෙනෙයි. එය එතරම් අනර්ඝ සිතුවමකි. එතුමා බැහැ දකින්නට පැමිණෙන අමුත්තන් කාමරයට පිවිසිය යුතු වන්නේ හිස නමාගෙනය. එහි දොර උළුවහු එතරම් පහතින් නිර්මාණය කර ඇත.සිල් සමාදන්වීමට තිබු සිල්ගෙය හා සල් පිළ ගරා වැටී ඇත. කළුවර ලී කැටයම් භාණ්ඩ, ජනේල වීදුරු හා දොඑගුළු මෙන්ම ගෘහ නිර්මාණය සඳහා යොදාගෙන තිබූ වටිනා සැරසිලි ආදිය අතුරුදන් වී ඇත. ඓතිහාසික මඩුවන්වෙල වළව්ව සුරක්ෂිත කිරීම සඳහා නිලධාරීන් පත්ව සිටියද එය කෙමෙන් කෙමෙන් අවසන් ගමනක නිරත වන අයුරු සංවේගජනකය. වවුලන්, රිලවුන් හා ගවයින්ගේ පාරාදීසයක් බවට පත්ව තිබෙන එම වටිනනා ගොඩනැගිල්ල කෙරෙහි නිසි අවධානයක් කවදා යොමු වේදැයි ජාතික උරුමයන්ගේ වටිනාකම හඳුනාගත් සියල්ලන්ගේම ප්‍රාර්ථනයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=n120706_br3</link>
    <topic>අඩුපහසුකම් සහිත දහම් පාසල් 2600 කට මූල්‍යාධාර</topic>
    <author/>
    <content>(2012-07-06 14:20)ශ්‍රී සම්බුද්ධ ජයන්තිය 2600 නිමිත්තෙන් ක්‍රියාත්මක කරන අඩුපහසුකම් සහිත දහම් පාසල් 2600 ක්ප්‍රති සංවර්ධනය කිරීමේ ජාතික වැඩපිළිවෙළ යටතේ හම්බන්තොට දිස්තික්කයේ දහම් පාසල්110 ක් සඳහා මූල්‍යාධාර පිරිනැමීම සමස්ථ ලංකා ශාසනාරක්ෂක බලමණ්ඩලයේ සභාපති ,කැළණිය විශ්ව විද්‍යාලයේ කුලපති, පෑලියගොඩ විද්‍යාලංකාර පරිවේනාධිපති හා කොළඹ හලාවත දිශාවේ ප්‍රධාන සංඝනායක වැලමිටියාවේ කුශලධම්ම නාහිමියන්ගේ හා කථානායක චමල් රාජපක්ෂ මහතා‍ගේ ප්‍රධානත්වයෙන්මෙම 8 වැනිදා පෙරවරුවේ තංගල්ල කාල්ටන් ශ්‍රවණාගාරයේ දී පැවැත්වේ. ‍එක් දහම් පාසලක් සඳහා රුපියල් 50000 ක් බැගින් ආධාර මුදල් මෙහිදී ප්‍රදානය කෙරේ. දහම් පාසල් අධ්‍යාපනයේ ගුණාත්මක සංවර්ධනය වැඩි දියුණු කිරීම සඳහා ජනාධිපති මහින්ද රාජපක්ෂ මහතාගේ මඟ පෙන්වීම යටතේ බුද්ධශාසන හා ආගමික කටයුතු අමාත්‍යාංශයමගින් සිදු කරනු ලබන දහම් පාසල් 2600 ක් ප්‍රතිසංවිධානය කිරීමේ ජාතික වැඩ පිළිවෙළ අග්‍රාමාත්‍ය හා බද්ධශාසන ඇමති දි. මු. ජයරත්න, බුද්ධශාසන හා ආගමික කටයුතු නියොජ්‍ය ඇමතිඑම්. කේ.ඒ. ඩී. එස්. ගුණවර්ධන යන මහත්වරුන්ගේඋපදේශකත්වයෙන් හා සසමස්ත ලංකා ශාසනාරක්ෂක බල මණ්ඩලයේ අනු දැනුමින්, හම්බන්තොට දිස්ත්‍රික් පාර්ලිමේන්තු මන්ත්‍රී අධි නීතිඥ නාමල් රාජපක්ෂ මහතාගේ අධීක්ෂණයෙන් මෙය සිදුකෙරේ. දිස්ත්‍රික් ශාසනාරක්ෂක බල මණ්ඩලයේ සභාපති හා ලේකම් හිමිවරුන්, දිස්ත්‍රික්කයේ මැති ඇමතිවරුන් මෙම අවස්ථාවට සහභාගි විමට නියමිතය. 1895 දි ආරම්භ වුණු ඉරිදා දහම් පාසල් සාර්ථකව ඉදිරියට පවත්වා ගෙන යාම සඳහා මෙම මූල්‍යාධාර මහත් ශක්තියක් වනු ඇත ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=n120706_br2</link>
    <topic>චීන-ශ්‍රීලංකා රබර් සහල් ගිවිසුමට වසර 60 යි තානාපති සේවා ආරම්භකොට වසර 55 යි</topic>
    <author>අනුර ප්‍රේමලාල්</author>
    <content>(2012-07-06 11:50)ශ්‍රීලංකාව හා චීනය අතර තානාපති සේවා ආරම්භකොට වසර පනස්පහක්ද දෙරට අතර අත්සන් කෙරුණු රබර් හා සහල් ගිවිසුමට වසර හැටක්ද සම්පූර්ණවීමේ ඓතිහාසික සිදුවීම සැමරේ.වසර 1952දී ඩඩ්ලි සේනානායක මහතා අගමැති ලෙස කටයුතු කරන සමයේ මේ රටේ ඇතිවු සහල් අර්බුදය හා රබර් අපනයනයේ සිදුවු පසුබැසීම් හේතුවෙන් මතුවු දැඩි දුෂ්කර අවස්ථාවේදී චීනය ඉදිරිපත්වි ඒ අසීරු තත්ත්වයෙන් ශ්‍රීලංකාව මුදා ගැනිම සඳහා රබර් හා සහල් ගිවිසුම දෙරට අතර අත්සන් කරන ලදි.එමෙන්ම වසර 1957දී එස්.ඩබ්ලිව්.ආර්.ඩි. බණ්ඩාරනායක මහතා අගමැති ලෙස කටයුතු කරන සමයේදි කිසිදු පැකිලිමක් නොමැතිව මහජන චීනය සමග තානාපති සේවා ආරම්භ කොට තිබේ. එම රටත් සමග තානාපති සේවා පටන්ගත් තිස්වෙනි රට ශ්‍රීලංකාව වන බව වාර්තාවේ.ශ්‍රීලංකාවට අභ්‍යන්තරවත් ජාත්‍යාන්තරවත් මුහුපාන්නට සිදුවු ගැටළුකාරි අවස්ථාවලදි ඒවාට මුහුණදීමට කිසිදු ප්‍රතිලාභයක් නොලබා චීනය ශක්තියක්වි ඇත්තේ ඒරට අපේ සැබැ මිතුරෙකු බව ඔප්පු කරමින්ය.ඉතිහාසයේ සිදුවු මෙම ඓතිහාසික සිදුවීම් සැමරිම සඳහා ශ්‍රීලංකාව හා චීනය අතර විවිධ අයුරින් පිහිටුවා තිබෙන මිත්‍ර සංවිධාන ඒකබද්ධවි විශාල උත්සවයක් ලබන (10) බණ්ඩාරනායක අනුස්මරණ ජාත්‍යාන්තර සම්මන්ත්‍රණශාලාවේදි පැවැත්වීමට කටයුතු සංවිධානය කෙරේ.මේ සම්බන්ධයෙන් ඉකුත්(04) ශ්‍රීලංකා පදනම් ආයතනයේදි මධ්‍ය හමුවක් පැවති අතර එහිදි අදහස් දැක්වු ශ්‍රී ලංකා චීන මිත්‍ර සංගමයේ ලේකම් සුමති ධර්මවර්ධන මහතා මේ උත්සවය සංවිධානය කිරිම සඳහා ශ්‍රීලංකා චීන සංගමය, ශ්‍රී ලංකා චීන සංස්කෘතික හා සමාජියිය සහයෝගිතා සංගමය, ශ්‍රී ලංකා චීන ජනමාධ්‍යවේදින්ගේ සංවිධානය සිය උපරිම දායකත්වය ලබාදි තිබෙන බව පැවසීය.ශ්‍රීලංකාවේ සිටින නියෝජ්‍ය චීන තානාපති හා එම තානාපති කාර්යාලයේ දේශපාලන අංශයේ ප්‍රධානි රෙන් ෆාකියැංග් මහතා මේ සිදුවිම සිදුවි දිගුකාලයක් ගතවි ති‍බෙන අතර ඉන් දෙරට අතර දීර්ඝකාලීන මිත්‍රශීලි බව පැහැදිලි වන බව පැවසීය.ශ්‍රීලංකාවත් චීනයත් දෙරටේ ඇතිවු අපහසුතා අවස්ථාවලදි කිසිදු පැකිලිමක් නොමැතිව උදව් උපකාර කරගෙන තිබේ. ශ්‍රීලංකාවෙන් චීනයට ලබාදුන් ඇත් පැටවා ඉතා හොඳ සනීපයෙන් සිටින අතර ඒ පිළිබඳවත් මෙවැනි මිතුදමක් පවත්වා ගෙන ඒම ගැන සතුට පල කළේය.ශ්‍රී ලංකාව ජනාධිපති මහින්ද ‍රාජපක්ෂ මහතාගේ නායකත්වය යටතේ ඉතා හොඳ වේගවත් සීඝ්‍ර සංවර්ධන ආරම්භ කර තිබෙන අතර එයට චීනයේ අතහිත නිතරම ලැබෙන බවද ශ්‍රී ලංකාවේ ජනතාගේ අනාගතය ආලෝකමත් වේවා යැයි ප්‍රාර්ථනා කළේය.ශ්‍රීලංකා චීන සංස්කෘතික හා සමාජියිය සහයෝගිතා සංගමයේ සභාපති ඉනද්‍රානන්ද අබේසුන්දර මහතා ශ්‍රීලංකාව හා චීනය අතර පවතින දිගුකාලින මිත්‍රත්වය ඉතා අගය කළයුතු දෙයක් වන බව පැවසිීය.ශ්‍රීලංකාව කුඩා රටක් වුවත් චීනය කවදාවත් ඒ ගැන නොසිතා අනෙකුත් රටවලට මෙන්ම එකලෙස ශක්තිමත් මිතුදමක් පැවැත්වු බව පෙන්වා දුනනේය.මේ මාධ්‍ය හමුව ශ්‍රීලංකා චීනමිත්‍ර සංගමයේ සභාපති නීතිඥ ආනන්ද ගුණතිලක මහතා මෙහෙයවූයේය.මේ අවස්ථවට නිතිඥ රසාංග හරිශ්චන්ද්‍ර, නන්දසේන මදවනආරච්චි, නලින් අපෝන්සු,ඉන්දක සිල්වා, ඇතුළු මිත්‍රසංගම් රැසක නිලධාරින් එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=n120706_br1</link>
    <topic>ශිෂ්‍යත්ව විභාගය අගෝසතු මස 26</topic>
    <author/>
    <content>(2012-07-06 11:35)පහ වසර ශිෂ්‍යත්ව විභාගය අගෝසතු මස 26 වන ඉරිදා පැවැත්වීමට ශ්‍රි ලංකා විභාග දෙපාර්තමේන්තුව තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=n1207061</link>
    <topic>ජාතික හැඳුනුම්පත් කාර්යාලය දහස් ගණනක් අමාරුවේ දමයි</topic>
    <author>විජයානි එදිරිසිංහ</author>
    <content>ජාතික හැඳුනුම්පත් කාර්යාලය එකම හැඳුනුම්පත් අංකය දෙදෙනකු වෙනුවෙන් නිකුත් කර තිබීම හේතුවෙන් පුද්ගලයන් දහස් ගණනකට බරපතළ ගැටලු සහගත තත්ත්වයකට මුහුණපෑමට සිදුවී තිබේ.එකම අංකය සහිතව නිකුත් කර ඇති එවැනි හැඳුනුම්පත් හාරදහසකට වැඩි ප්‍රමාණයක් මේ වන විට සොයාගෙන තිබේ.දශක දෙක තුනකට වැඩි කාලයක් තිස්සේ පැවැති දුර්වල පරිපාලනය සහ රාජ්‍ය සේවකයන්ගේ නොසැලකිලිමත්කම මෙතරම් විශාල හානියක් සිදුවීමට හේතුව බව ජාතික හැඳුනුම්පත් කාර්යාලය පෙන්වා දෙයි. පුද්ගලයන් දෙදෙනකුට ලබාදී ඇති එකම අංකය සහිත ජාතික හැඳුනුම්පත් නිවැරැදි කර දීම දැන් එම කාර්යාලයේ සාමාන්‍ය දෛනික රාජකාරියක් බවට පත්වී තිබේ.එහෙත් මේ තත්ත්වයට මුහුණපා ඇති මෙරට පුරවැසියන්ට ඔවුන්ගේ හැඳුනුම්පත් අංකය යොදා ඇති විභාග ප්‍රතිඵල සහතික, විවාහ සහතික, වෛද්‍ය වාර්තා, බැංකු ගිණුම්, විදේශ ගමන් බලපත්, රියදුරු බලපත් ඇතුළු සෑම ලියකියවිල්ලක්ම යළි සකස් කිරීමේ බැරෑරුම් තත්ත්වයකට මුහුණ පෑමට සිදු වී තිබේ.මෝටර් රථ ප්‍රවාහන දෙපාර්තමේන්තුවෙන් රියදුරු බලපත් ලබා ගැනීමට පැමිණි තුන්දහසකට වැඩි අයදුම්කරුවන් පිරිසකට එකම අංක සහිත හැඳුනුම්පත් තිබෙන බව අනාවරණය වී තිබේ.විදේශ ගමන් බලපත් ලබාගැනීමට පැමිණි තවත් විශාල පිරිසකටද එම හැඳුනුම්පත් තිබී ඇත.මෙවැනි පුද්ගලයන්ගේ හැඳුනුම්පත් අංකය වැරැදි බවත් එය යළි සකස් කර දෙන ලෙසටත් සඳහන් කළ ලේඛනයක් සහිතව ඔවුන් හැඳුනුම්පත් කාර්යාලය වෙත යවා තිබේ.හැඳුනුම්පත් කාර්යාලයෙන් සිදුවී ඇති වරද නිවැරැදි කර ඉහත කී දෙපාර්තමේන්තුවෙත තවත් ලේඛනයක් මගින් ඒ බව දැනුම් දිය යුතු වේ.මෝටර් රථ දෙපාර්තමේන්තුව ඉන් අනතුරුව එම පුද්ගලයාට රියදුරු බලපත්‍රය නිකුත් කිරීමට පියවර ගැනේ. වැරැදී ඇති හැඳුනුම්පත, එය වෙනස් කිරීම හා ඒ හා සම්බන්ධව හැඳුනුම්පත් කාර්යාලය නිකුත් කළ ලියකියවිලිද පරිගණකයට ඇතුළත් කිරීමෙන් අනතුරුව මෙසේ රියදුරු බලපත් ලබා දෙයි.ආගමන විගමන දෙපාර්තමේන්තුවද එම පිළිවෙත අනුගමනය කරයි.විදේශ ගතව සිටින පුද්ගලයන් ගණනාවක් පසු කාලයේ රියදුරු බලපත් ලබා ගැනීමට පැමිණි අවස්ථාවේ ඔවුන්ගේ හැඳුනුම්පත් අංකයට තවත් පුද්ගලයකු සිටින බව දැනගෙන තිබේ.පෙරේදාද (4) රියදුරු බලපත් ලබා ගැනීමට පැමිණි පුද්ගලයන් දෙදෙනකුට එම තත්ත්වයට මුහුණපෑමට සිදු වී තිබේ.පසුගිය සතියේ කොළඹ විශ්වවිද්‍යාලයක කථථිකාචාර්යවරියකගේ හැඳුනුම්පත් අංකයට තවත් පුද්ගලයකු ලියාපදිංචි කර ඇති බව දැනගැනීමට ලැබිණි.ජාතික හැඳුනුම්පත් කාර්යාලයේ දශක දෙකතුනක සිට පවත්වාගෙන එන ‘ලෙජර්’ වල මේ වැරැදි සටහන් ඒ ආකාරයෙන්ම සඳහන්ව තිබේ.රජයේ සේවකයන් තම රාජකාරිය සැහැල්ලුවට නොගෙන වගකීමෙන් යුතුව ඉටුකරන්නේ නම් මෙවැනි බරපතළ වැරැදීම් සිදු නොවන බව ජාතික හැඳුනුම්පත් කාර්යාලයේ ජ්‍යෙෂ්ඨ නිලධාරියෙක් පැවසීය.ජාතික හැඳුනුම්පත් නිකුත් කිරීමේ යල් පැන ගිය ක්‍රමයේ ඇති දුර්වලතාවයන්ද මේ වැරැදීම්වලට එක් හේතුවකි.ඒවා මගහැරීමේ අරමුණින් විද්‍යුත් ජාතික හැඳුනුම්පතඡ්ව්ධ්ඛ් නිකුත් කිරීමට රජය පියවර ගෙන ඇත.ඇ¼ඟිලි සලකුණු සහ යම් පුද්ගලයකුට පමණක් සීමා වන අනන්‍යතා තොරතුරු එම නව හැඳුනුම්පතට ඇතුළත් කිරීමෙන් අනතුරුව කිසිම අවස්ථාවක තවත් පුද්ගලයකුට එම හැඳුනුම්පත් අංකය හිමිවෙන්නේ නැත.ජාතික ආරක්ෂක අමාත්‍යාංශය හඳුන්වා දී ඇති නව ක්‍රමය ඉතා කෙටි කාලයකින් ගෙන ඒමට ද පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=n1207062</link>
    <topic>අම්පාරේ පුරාවිද්‍යා සහකාර නිලධාරියා අල්ලස් දැලේ</topic>
    <author>විජයානි එදිරිසිංහ</author>
    <content>පුරාවිද්‍යා නිර්දේශ සහතිකයක් නිකුත් කිරීම සඳහා රුපියල් එක් ලක්‍ෂ විසිපන්දහසක අල්ලසක් ලබාගත් අම්පාර පුරාවිද්‍යා පරීක්‍ෂණ සහකාර නිලධාරිවරයා අල්ලස් කොමිසම මගින් අත්අඩංගුවට ගෙන තිබේ.සැකකරු පෙරේදා (04) අත්අඩංගුවට පත් වූයේ අම්පාර ප්‍රදේශයේ දීය. මැණික් පතලක් කැණීම සඳහා ඉහත කී නිර්දේශය ලබා දීමට සැකකරු එම මුදල් ඉල්ලා ඇත.සැකකරු ඊයේ (5) අම්පාර අධිකරණය වෙත ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=n1207063</link>
    <topic>දුම්රිය සේවයේ පුරප්පාඩු 8591ක්</topic>
    <author>ශීලා උඩුවර</author>
    <content>දුම්රිය දෙපාර්තමේන්තුවේ පුරප්පාඩු 8591ක් තිබෙන බව දුම්රිය සාමාන්‍යාධිකාරි බී.ඒ.පී.ආරියරත්න මහතා පැවසීය.06/2006 චක්‍රලේඛය අනුව බඳවා ගැනීමේ පරිපාටි සහ දෙපාර්තමේන්තුවේ නව සංවිධාන ව්‍යුහය සකසා අනුමැතියට යවා ඇති අතර ඒවා අනුමත වීමෙන් පසු එම පුරප්පාඩු පිරවීමට ඉදිරියේ දී කටයුතු කරන බව ආරියරත්න මහතා පැවසීය.දුම්රිය ස්ථාන අධි පන්තියේ පුරප්පාඩු 48ක් තිබෙන අතර, නව බඳවා ගැනීමේ පරිපාටිය අනුව අයදුම්පත් කැදවා ඇති බවත්,ඉදිරියේ දී එය සම්පූර්ණ කරන බවත් ඒ මහතා කීවේය. තාක්ෂණ ශිල්පි තනතුරු1183ක් ද, තාක්ෂණශිල්පී සහායක තනතුරු 2229 ක් ද , ලිපිකරු හා සමාන්තර ශ්‍රේණි 514ක් ද, දුම්රිය ස්ථාන කාර්ය මණ්ඩල 1016ක් ද, දුම්රිය ස්ථානාධිපති අධිපන්තිය 48ක් ද වෙනත් තනතුරු 3601ක් ද පුරප්පාඩු පවතින බව ආරියරත්න මහතා කීවේය.දෙපාර්තමේන්තුවේ අනුමත කාර්ය මණ්ඩලය23726ක් වන අතර, දැනට සේවයේ නියුතු සංඛ්‍යාව 15135ක් බවද ආරියරත්න මහතා පැවසීය . අනුමත සේවක සංඛ්‍යාව වන්නේ තාක්ෂණ ශිල්පීන් 4322 ක්,තාක්ෂණ ශිල්පී සහායක9642ක් ලිපිකරු හා සමානකර ශ්‍රේණි 1321ක්, දුම්රිය ස්ථාන කාර්ය මණ්ඩල 2295ක්, දුම්රිය ස්ථාන අධිපන්තිය 50ක් හා වෙනත් තනතුරු 6096ක් බවද ඒ මහතා කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=n1207064</link>
    <topic>ශ්‍රී ලංකාවේ කිසිදුමාධ්‍ය මර්දනයක් නෑ</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ කිසිඳු මාධ්‍ය මර්දනයක් නොමැති බවද මාධ්‍ය නිදහස අවශ්‍ය තරම් රටේ පවතින බවද රජය අවධාරණය කරයි.දිනපතා මෙන්ම සති අන්ත පුවත්පත් නිරීක්ෂණය කරන්නේ නම් ශ්‍රී ලංකාවේ පවතින මාධ්‍ය නිදහස සම්බන්ධයෙන් මනා අවබෝධයක් ලබාගත හැකි බවද විදේශ කටයුතු ඇමැති මහාචාර්ය ජී.එල් පීරිස් මහතා පවසයි.ශ්‍රී ලංකාවේ මාධ්‍ය මර්දනයක් පවතින බවට ඇතැම් රටවල් හා ජාත්‍යන්තර සංවිධාන නඟන චෝදනාවන්ට ප්‍රතිචාර දක්වමින් ඇමැතිවරයා ජාත්‍යන්තර මාධ්‍ය වෙත මේ බව සඳහන් කර ඇත.ශ්‍රී ලංකාවේ මාධ්‍ය නිදහස ඉතාම ඉහළින් පවතින බව පෙන්වා දෙන විදේශ කටයුතු ඇමැතිවරයා පුවත් හරහා රජයට විවිධ චෝදනා එල්ල කළද ඊට එරෙහි කිසිඳු ක්‍රියාමාර්ගයක් ගෙන නොමැති බවද ඉදිරියටත් එළෙසින්ම ක්‍රියාකරන බවද ප්‍රකාශ කරයි. තිස් වසරක යුද්ධයෙන් පසුව නව යුගයක් කරා ගමන් කරන ශ්‍රී ලංකාව රටේ සියලු ජන කොටස්වලට විශාල බලාපොරොත්තු ඇති කර තිබෙන බවද ඒ වෙනුවෙන් සංවර්ධන ක්‍රියාදාමය ඉදිරියටම ක්‍රියාත්මක කර තිබෙන බවද කියාසිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=n1207067</link>
    <topic>සෞදි අරාබියේදී බුදු පිළිමයකට වැදීමේ චෝදනාවට අත්අඩංගුවට ගත් ශ්‍රී ලාංකිකයා නිදහස් කර ගන්නවා</topic>
    <author>මහින්ද අලුත්ගෙදර</author>
    <content>බුදු පිළිමයකට වන්දනා කිරීමේ චෝදනාව මත සෞදි අරාබියාවේදී අත්අඩංගුවට ගත් ශ්‍රී ලාංකික ශ්‍රමිකයා නිදහස් කර ගැනීම සඳහා මැදිහත්වන බව විදේශ රැකියා ප්‍රවර්ධන හා සුබසාධන අමාත්‍යාංශය අවධාරණය කරයි.මෙම ශ්‍රී ලාංකිකයා අතින් සිදු වූ ක්‍රියාව අත් වැරැදීමක් සේ සළකා ඔහුව නිදහස් කරන ලෙස එරට රජයෙන් ඉල්ලීම් කරන බවද ඒ සඳහා විදේශ කටයුතු අමාත්‍යාංශයේ සහයෝගය අපේක්ෂා කරන බවද විදේශ රැකියා ප්‍රවර්ධන හා සුබසාධන අමාත්‍යාංශයේ ලේකම් කර්නල් නිශ්ශංක විජේරත්න මහතා දිනමිණ ට පැවසීය.සෞදි අරාබියාවේ ක්‍රියාත්මක ෂර්යා නීතියට අනුව මෙය වරදක් බව පෙන්වා දෙන ලේකම්වරයා රැකියා සඳහා පිටත්ව යාමට ප්‍රථම ඒ සම්බන්ධයෙන් ශ්‍රී ලාංකිකයන් දැනුවත් කරන බවද ප්‍රකාශ කළේය.බර වාහන රියැදුරෙකු වශයෙන් සෞදි අරාබියාවේ සේවය කළ ප්‍රේමනාත් පෙරේරාලාගේ තුංගසිරි නැමැති ශ්‍රී ලාංකිකයා බුදු පිළිමයකට වන්දනා කළ අවස්ථාවේ සෞදි අරාබියාවේ රියාද්හි දී අත්අඩංගුවට ගෙන තිබෙන අතර මේ සම්බන්ධයෙන් ශ්‍රී ලංකා විදේශ සේවා නියුක්ති කාර්යාංශයට පැමිණිල්ලක් ඉදිරිපත්කර තිබෙන බවද ඒ මහතා සඳහන් කළේය. මේ සම්බන්ධයෙන් එම පුද්ගලයාගේ බිරිය අංක CN/158/1205 යටතේ ශ්‍රී ලංකා විදේශ සේවා නියුක්ති කාර්යාංශය වෙත පැමිණිලි කර තිබෙන අතර ඒ අනුව වහාම ක්‍රියාත්මක වූ එම කාර්යාංශය ‍අදාළ සිදුවීම පිළිබඳව සොයා බලන ලෙසට සෞදි අරාබියාවේ ශ්‍රී ලංකා තානාපති කාර්යාලය වෙත දැනුම් දී තිබේ.සෞදි අරාබියාවේ දැඩි නීති පද්ධතියක් ක්‍රියාත්මක වන බව සඳහන් කළ නිශ්ශංක විජේරත්න මහතා යම් අයෙකු කිසියම් වරදක දී වැරැදිකරු වුවහොත් ඒ සම්බන්ධයෙන් ඔහුට සමාව ලබාදීමට එරට රජතුමාටවත් නොහැකි බවද පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=n1207065</link>
    <topic>මුහුදෙන් එන මත්ද්‍රව්‍ය මැඩීමට පොලිස් සුනඛ කණ්ඩායමක්</topic>
    <author>ඉන්දික පොල්කොටුව</author>
    <content>මුහුදු මාර්ග ඔස්සේ හොර රහසේ රට අභ්‍යන්තරයට මත්ද්‍රව්‍ය ගෙනඒම වැළැක්වීමට විශේෂ පුහුණුව ලත් පොලිස් නිල සුනඛයන් විසි දෙනෙකුගෙන් යුත් කණ්ඩායමක් ස්ථාපිත කිරීමට පොලිස් නිල සුනඛ මූලස්ථානය පියවර ගෙන තිබේ.බෙල්ජියම් මලිනෝ ලැබුඩෝ රිට්රිව යන ජර්මනියෙන් හා නෙදර්ලන්තයෙන් මෙරට ගෙන එන ලද උසස් වර්ගයේ සුනඛයන් මේ කටයුතු සඳහා යෙදවේ.එම රටවලින් ගෙන එන ලද ජර්මන් ෂෙපර්ඩ්, රොට්වයලර් ඉංග්ලිෂ් ස්පි‍්‍රන්ගල් ස්පැනියල්, බෙල්ජියම් මලිසෝ හා ලැබ්‍රඩෝරිට්රිව යන උසස් වර්ගයේ සුනඛයන් සිය දෙනෙකු මත්ද්‍රව්‍ය පරීක්ෂාව, අපරාධ පරීක්ෂා පුපුරණ ද්‍රව්‍ය පරීක්ෂාව ඇතුළු විවිධ අපරාධ මැඩලීම සඳහා පොලිස් මූලස්ථානය මගින් මාස හතක කාලයක් පුහුණු කර ඇත.එයට සමගාමීව පොලිස් පරීක්ෂක ශ්‍රේණියේ නිලධාරීන් 6 ක් නිලධාරිනියන් 5 ක් ඇතුළු පොලිස් නිලධාරීන් 100 කටද විශේෂ පුහුණුවක් ලබාදී තිබේ. මධ්‍යම පළාත හා පොලිස් නිල සුනඛ කොට්ඨාසය භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ ප්‍රධානත්වයෙන් මහනුවර අස්ගිරිය පොලිස් ක්‍රීඩාංගණයේ පැවැති උත්සවයකදී මේ කණ්ඩායම ඊයේ (5) විසිර ගියේය.මේ සුනඛයන් යාපනය, මන්නාරම, කිලිනොච්චිය, පුත්තලම, ගාල්ල, මාතර හා තංගල්ල යන ප්‍රදේශවල රාජකාරී සඳහා යොදවන බව පොලිස් නිල සුනඛ මූලස්ථානය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=n12070612</link>
    <topic>වෙබ් අඩවි ගැන කටයුතු කිරීමේ බලය පුවත්පත් මණ්ඩලයට</topic>
    <author>සිතාරා සේනානි සහ චන්දිමා එදිරිමාන්න</author>
    <content>වෙබ් අඩවි සම්බන්ධයෙන් කටයුතු කිරීමේ බලය පුවත්පත් මණ්ඩලය වෙත පැවරීමට රජය තීරණය කරයි.ඇමැති මණ්ඩලයේ අනුමැතිය මේ සඳහා ලබාගැනීමෙන් පසු ශ්‍රී ලංකා පුවත්පත් මණ්ඩල පනතට අවශ්‍ය සංශෝධන සිදුකිරීමට ඉදිරියේදී පියවර ගන්නා බව රජයේ මාධ්‍ය ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා පවසයි.ශ්‍රී ලංකා පුවත්පත් මණ්ඩලය යටතට මුලින්ම පත්කළේ මුද්‍රිත මාධ්‍ය පමණක් වුවද පසුව විද්යුත් මාධ්‍යද එයට ඇතුළත් කළ බව පැවැසූ ඇමැතිවරයා වෙබ් අඩවිද එයට ඇතුළත් කිරීමේ අවශ්‍යතාව මේ වනවිට මතුව ඇතැයිද කීවේය. ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (5) පැවැති මාධ්‍ය හමුවේදී මේ සම්බන්ධයෙන් මතුකැරුණු ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය.දේශපාලනඥයන්, වෘත්තිකයන් ඇතුළු සමාජයේ විවිධ ක්ෂේත්‍රවලට සම්බන්ධ ප්‍රසිද්ධ පුද්ගලයන්ට අපහාස වන අන්දමින් මඩ ගැසීම හේතුවෙන් බෙබ් අඩවි ගණනාවකට එරෙහිව පසුගිය කාලය මුළුල්ලේ චෝදනා රාශියක් එල්ලවූ නිසා ජනමාධ්‍ය අමාත්‍යංශය මුල්වී වෙබ් අඩවි ලියාපදිංචි කිරීමේ වැඩපිළිවෙළක් මීට මාස හයකට පමණ පෙර ආරම්භ කළ බව කී ඇමැතිවරයා ‍ඉහත වැඩපිළිවෙළ ඒ යටතේ ක්‍රියාත්මක වන බවත් කීවේය.වෙබ් අඩවි ලියාපදිංචි කිරීමේ වැඩපිළිවෙළ යටතේ මේ වනවිට වෙබ් අඩවි ගණනාවක් ලියාපදිංචිය ලබා ඇති බව කී ඇමැතිවරයා එම වැඩපිවළිවෙළට විරෝධය දක්වන්නේ සැඟවුණු න්‍යායපත්‍ර යටතේ කටයුතු කරන අතලොස්සක් බවත් පැවැසීය.ලියාපදිංචි නොවූ වෙබ් අඩවි පවත්වාගෙන යන්නේ කුමන ස්ථානයකද යනාදී තොරතුරු කිසිවක් නොදන්නා නිසා ඒවායේ පළවන අසත්‍ය තොරතුරු සම්බන්ධයෙන් පිළිතුරු දීමට අගතියට පත් පාර්ශ්වයට හැකියාවක් නොතිබීම නිසා මතුව ඇති අහිතකර තත්ත්වය වෙබ් අඩවි ලියාපදිංචි කිරීම නිසා මඟහරවා ගත හැකි බවද කීවේය.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල, රජයේ නියෝජ්‍ය ප්‍රවෘත්ති අධ්‍යක්ෂ චන්ද්‍රපාල ලියනගේ, ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්ෂ ආරිය රූබසිංහ මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=n12070613</link>
    <topic>රංගෙ බණ්ඩාරට වරෙන්තු</topic>
    <author>පණ්ඩුක සමරසේකර</author>
    <content>අනර්ථයක් සිදුකිරීම සහ නීති විරෝධී ජනරාශිය යන චෝදනා මත පුත්තලම දිස්ත්‍රික් (එජාප) පාර්ලිමේන්තු මන්ත්‍රී පාලිත රංගෙ බණ්ඩාර මහතා අත්අඩංගුවට ගැනීමට මහාධිකරණය මගින් වරෙන්තු නිකුත් කර ඇති බව පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා පවසයි.2003 වසරේ දී අපරාධ පරීක්ෂණ දෙපාර්තමේන්තුව මගින් පාලිත රංගෙ බණ්ඩාර මහතාට එරෙහිව ඉහත චෝදනාව යටතේ අධිකරණයේ නඩු පවරා තිබුණද මෙතෙක් ඒ මහතා අධිකරණයට ඉදිරිපත් නොවීම හේතුවෙන් ඊයේ (5) මහාධිකරණය මේ නියෝගය නිකුත් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=n12070614</link>
    <topic>එඬරු ඇට කෑ සිසුන් 11ක් රෝහලට</topic>
    <author>මාරවිල සමූහ</author>
    <content>පුත්තලම මහකුඹුක්කඩවල ප්‍රාථමික විද්‍යාලයේ ශිෂ්‍ය ශිෂ්‍යාවන් 11 දෙනකු එඬරු ඇට කෑමෙන් අසනීප වී පුත්තලම රෝහලට ඇතුළත් කර ඇත.පාසල් ක්‍රීඩා පිටියේ ක්‍රීඩා කරමින් සිටි ශිෂ්‍ය ශිෂ්‍යාවන් පිරිසක් වැටට හිටවා තිබූ එඬරු ගස්වල ඇට නොදැනුවත්කම නිසා කෑමෙන් මෙලෙස අසනීප වී ඇත.වමනය සහ කලන්තය සෑදී මොවුන් රෝහල්ගත කර ඇති අතර කිසිවකුගේ තත්ත්වය අසාධ්‍ය නොවන බව රෝහල් ප්‍රකාශකයෙක් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=n1207066</link>
    <topic>සෙල්මුවා සඳකඩපහණ ලක්ෂ 12කට විකිණීමට ගිය 2ක් කොටු වෙති</topic>
    <author>දඹුල්ල ප්‍රදීප් ගුණවර්ධන</author>
    <content>ලක්‍ෂ 12ක මුදලකට ගලෙන් නිර්මාණය කළ සඳකඩ පහණක් අලෙවි කිරීමට ගිය පුද්ගලයන් දෙදෙනකු එකී අනුරුවත් සමඟම ලග්ගල පොලිසිය මගින් 4 දා පස්වරුවේ අත්අඩංගුවට ගෙන ඇත.අත්අඩංගුවට ගත් සැකකරුවෝ ගිරාඳුරු කෝට්ටේ පදිංචිකරුවන් වෙති. අනුරුව අඟල් 3 ක ඝනකමින් හා අඩි 3 ක විෂ්කම්භයෙන් යුක්තය.පොලිස් උපාය දූතයකු මගින් ලග්ගල ලේල්ඔය ප්‍රදේශයේදී මෙම සැකකරුවන් අත්අඩංගුවට ගෙන ඇත.සැකකරුවන් අධිකරණයට ඉදිරිපත් කිරිමට නියමිතය. ලග්ගල පොලිසිය පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=n1207068</link>
    <topic>ලොව උසම ශාන්ත අන්තෝනි ප්‍රතිමාව වත්තල නගරයේ</topic>
    <author/>
    <content>ලෝකයේ උසම ශා. අන්තෝනි ප්‍රතිමාව වත්තල හැඳල හන්දියේ වත්තල නගර සභාව ඉදිරිපිටදී කොළඹ අගරදගුරු අතිඋතුම් මැල්කම් කාදිනල් රංජිත් හිමිපාණන්ගේ ප්‍රධානත්වයෙන් ආසිරි ගන්වා හෙට (7) සවස 6.30ට නිරාවරණය කෙරේ.මේ ප්‍රතිමාවේ උස අඩි 25වන අතර දැනට ඉතාලියේ පාදුවා නගරයේ ස්ථාපිත කර ඇති ශාන්ත අන්තෝනි ප්‍රතිමාවේ උස අඩි 20 කි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=n1207069</link>
    <topic>රණවිරු රියල් ස්ටාර් මිෂන් ටූ අවසන් මහ තරගය අද</topic>
    <author/>
    <content>රණවිරුවන්ගේ සැඟවුණු ගායන කුසලතාවන් ජාතික තලයට හඳුන්වා දුන් මෙරට ප්‍රේක්‍ෂකයන් අතර අතිශයින් ජනාදරයට පත් වෙමින් වැඩිම පිරිසක් නැරඹූ රූපවාහිනි රියැලිටි වැඩසටහනක් වූ “රණවිරු රියල් ස්ටාර්” වැඩසටහනේ දෙවන අදියරේ අවසාන මහා තරගය අද (06) වැනිදා ජාතික රූපවාහිනිය ඔස්සේ සජීවීව විකාශය කිරීමට කටයුතු යොදා තිබේ.මේ වැඩසටහන රාජ්‍ය ආරක්‍ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්‍ෂ මහතාගේ සංකල්පයකට අනුව බිහිවූ අතර මිලියන 7.5 කට වැඩි ග්‍රාහක පිරිසක් සිටින මෙරට විශාලතම ජංගම දුරකථන ජාලය වන ඩයලොග් ආසිආටා පූර්ණ සවිබලය සහ ජාතික රූපවාහිනියේ සජීවීකරණ දායකත්වය ඇතිව, රාජ්‍ය ආරක්‍ෂක අමාත්‍යාංශය එය සංවිධාන කරයි. මෙය ලොව ප්‍රථම “මිලිටරි රියැලිටි” වැඩසටහනයි. එසේම රියැලිටි වැඩසටහනක අවසාන මහා තරගයක් සඳහා ලැබුණු වැඩිම කෙටි පණිවිඩ ප්‍රමාණය අති සාර්ථක වූ “රණවිරු රියල් ස්ටාර්” පළමු අදියර සඳහා ලැබුණි.දෙවන අදියරේ මූලික තරග ද සජීවීව පටිගත කර ජාතික රූපවාහිනිය ඔස්සේ විකාශය කෙරුණු අතර ජූලි 06 වැනිදා පස්වරු 6.30 සිට දෙවන අදියරේ අවසාන මහා තරගය සජීවීව සුගතදා ගෘහස්ත ක්‍රීඩාංගණයේ සිට විකාශය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=n12070610</link>
    <topic>නීති විරෝධීව මුදල් රැස් කළ ශ්‍රී ලාංකිකයෝ 2ක් චෙන්නායිහී දී අත්අඩංගුවට</topic>
    <author>මහින්ද අලුත්ගෙදර</author>
    <content>නීති විරෝධීව මුදල් එක්රැස් කළ ශ්‍රී ලාංකිකයන් දෙදෙනෙකු ඉන්දියාවේ චෙන්නායිහීදී අත්අඩංගුවට ගෙන ඇත. කාලයක සිට තමිල්නාඩුවේ සරණාගත කඳවුරුවල වෙසෙන ශ්‍රී ලාංකිකයන්ගෙන් මෙලෙස මුදල් එක්රැස් කරගෙන තිබෙන අතර අනතුරුව ඔවුන් නීති විරෝධී ලෙස ඕස්ට්‍රේලියාවට රැගෙන යන බවට තොරතුරු අනාවරණය කරගෙන තිබේ.මේ ආකාරයට ශ්‍රී ලාංකික සරණාගතයන් පිරිසකගෙන් මුදල් එකතු කරමින් සිටිය දී මොවුන් අත්අඩංගුවට ගෙන තිබෙන අ තර ඔවුන් රමේෂ් හෙවත් රාමචන්ද්‍රන් (38) සහ ගාන්ධි මෝහන් (48) නැමැත්තන් බව වාර්තා වෙයි.මුදල් ලබා ගැනීමෙන් අනතුරුව බෝට්ටු ආධාරයෙන් ඕස්ට්‍රේලියාවට රැගෙන යන අතර ඒ සඳහා ශ්‍රී ලංකාවේ ත්‍රිකුණාමලය හරහා ක්‍රිස්මස් දූපත ඔස්සේ ඔස්ට්‍රේලියාවට ඇතුළු වන බවද වාර්තා වෙයි. මේ ආකාරයට පුද්ගලයන් 50දෙනෙකු ඕස්ට්‍රේලියාව බලා රැගෙන යාමට නියමිතව සිට ඇති අතර ඒ සඳහා එක් අයෙකුගෙන් රුපියල් 150,000 ක මුදලක් අයකරගෙන තිබේ.අත් අඩංගුවට පත් ශ්‍රී ලාංකිකයන් දෙදෙනා සරණාගතයන් වශයෙන් 1997 වසරේ දී ඉන්දියාවට පලා ගොස් ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=n12070611</link>
    <topic>දරු ප්‍රසූතිය රෝහල් කොරිඩෝවේ</topic>
    <author>කුලියාපිටිය විශේෂ</author>
    <content>ගර්භනී තත්ත්වයෙන් යුතුව දරු ප්‍රසූතිය සඳහා කුලියාපිටිය රජයේ මූලික රෝහලට ඇතුළත් වූ සිය සේවා දායිකාවට එහිදී අත්විඳින්නට සිදුවූ බරපතළ කායික මානසික පීඩාව සඳහා රුපියල් මිලියන පනහක වන්දි මුදලක් දින 14 ක් තුළ ගෙවා නිම කරන ලෙස දන්වමින් නීතිඥ නිමල් රාජපක්ෂ මහතා කුලියාපිටිය රජයේ රෝහලේ ප්‍රසව හා නාරිවේද විශේෂඥ වෛද්‍ය වසන්ත ජයලත් මහතා වෙත එන්තර් වාසි ලිපියක් යවනු ලැබ ඇත.සිය සේවා දායිකාව වන කඩහපොළ, හොරොම්බාව පදිංචි නීතිඥ කේ. ඩී. මානෙල් චන්ද්‍රිකා විජේවර්ධන මහත්මියගේ උපදෙස් මත නීතිඥ නිමල් රාජපක්ෂ මහතා එම එන්තර් වාසි ලිපිය යවා ඇත.එහි මෙසේ ද සඳහන් වේ.වෘත්තියෙන් නීතිඥවරියක් ලෙස කටයුතු කරන මගේ සේවා දායිකාව ගර්භනී තත්ත්වයෙන් රෝහල් ගතව ප්‍රසූත වේදනාවෙන් සිටියදී අදාළ වාට්ටුවෙන් පිටත කොරිඩෝවේ එළිමහන් ස්ථානයක, අනෙකුත් රෝගීන් ඉදිරියේ දරු ප්‍රසූතිය සිදුකිරීමට සලස්වා මාගේ සේවා දායිකාව ඉමහත් අපහසුතාවයකට පත් කරමින් බපරතළ කායික හා මානසික පීඩාවකට ඇය පත් කිරීමට ඔබ කටයුතු කැර ඇති බවටත්, මා වෙත උපදෙස් ලැබී ඇත. ඔබගේ නීති විරෝධී, දෝෂ සහගත හා දැඩි නොසැලකිලිමත් ක්‍රියා කලාපය හේතුකොට ගෙන මගේ සේවාදායිකාව රෝහලේ දී ඇය විසින් ප්‍රසූත කරන ලද දරුවා අහිමිව ඇති බවටත්, ඒ හේතුවෙන් මගේ සේවා දායිකාව බරපතළ කායික හා මානසික පීඩාවට පත්වීමට ඔබ සලස්වා ඇති බවටත් මා වෙත උපදෙස් ලැබී තිබේ.කරුණු එසේ තිබියදී 2012.5.9 වන දින ඔබ මාගේ සේවාදායිකාව පරීක්ෂා කැර බලා ඔබ විසින් සිදුකර ඇති දැඩි නොසැලකිලිමත් ක්‍රියාව කූඨ වංචනික හා සාපරාධී ලෙස යටපත් කිරීම සඳහා ඇයගේ රෝග විනිශ්චය තුණ්ඩුවෙහි සටහන් කැර ඇති කරුණු අනුව ඔබගේ සාවද්‍ය සහ සාපරාධී චේතනාව පිළිබිඹු වන බවටත් මා වෙත උපදෙස් ලැබී ඇත.ඉහත සඳහන් රුපියල් මිලියන පනහක වන්දි මුදල මෙම ලිපියේ දින සිට දින 14 ක් තුළදී මගේ සේවා දායිකාව වෙත ගෙවීමට ඔබ අපොහොසත් වුවහොත් සහ/හෝ පැහැර හැරියහොත් එකී වන්දි මුදල සම්පූර්ණයෙන් ගෙවන දින දක්වා නෛතික පොළිය සහ නඩු ගාස්තු අයකර ගැනීම සඳහා ඔබට එරෙහිව නඩු පැවරීමට මා වෙත තවදුරටත් උපදෙස් ලැබී ඇති බව දන්වා සිටිමි, යනුවෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=r1207061</link>
    <topic>සියඹලාණ්ඩු‍ෙව් වටිනා ගොඩනැලි දෙකක් වැඩකට නොගෙන අතහැර දමලා</topic>
    <author>මොනරාගල සමූහ කේ. බී. රත්නායක</author>
    <content>සියඹලාණ්ඩුව අම්පාර පාර දෙකේ කණුව සමීපයේ ඉදිකර ඇති රුපියල් කෝටි ගණනක් වටිනා ගොඩනැලි රැසක් කාලයක් තිස්සේ වල් බිහි වී විනාශයට යමින් පවතී.අධිකරණ සංකීර්ණයක් ආරම්භ කිරීම සඳහා මේ ගොඩනැලි ඉදිකරන ලද නමුත් එය අසාර්ථකවීමෙන් පසු කාලයක් කැලෑවට යට වී තිබිණි. පසුව මේ ගොඩනැලි උපයෝගී කරගෙන වෘත්තීය පුහුණු මධ්‍යස්ථානයක් ආරම්භ කෙරිණි.මෑතක දී එම මධ්‍යස්ථානය ද වසා දමා ඇත. ඒ නිසා මේ ගොඩනැලි සංකීර්ණය යළිත් වල්බිහි වී විනාශවීමේ තත්ත්වයට පත් වී ඇත.අංගසම්පූර්ණ පහසුකම් සහිත දෙමහල් ගොඩනැගිල්ලක් ද විශාල ඉඩකඩක් සහිත ශාලාවක් ඇති ගොඩනැල්ලක් කුඩා ගොඩනැගිලි දෙකක් මේ අතර වේ. ජලය ගබඩාකරන විශාල ජලටැංකියක් ද මෙහි ඉදිකර ඇත.මේ ගොඩනැලි නිකරුණේ විනාශ වී යාමට ඉඩ නොදී වෘත්තීය පුහුණු මධ්‍යස්ථානයක් ආරම්භ කරන ලෙස ප්‍රදේශවාසීහු බලධාරීන්ගේ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=r1207062</link>
    <topic>කිසි‍වකුගේ ගුරුහරුකම් නොලබා මූර්ති ශිල්පයෙන් දස්කම් දක්වන තරුණයෙක්</topic>
    <author>බිබිල මධ්‍යම විශේෂ - වීගොඩ හේමපාල</author>
    <content>මූර්ති ශිල්පයට දක්‍ෂ තරුණයෙක් මහියංගණ ආඳාඋල්පත ප්‍රදේශයේ පදිංචිවී සිටී. ඔහු නමින් ඩී. ඇම්. උපාලි දිසානායක. ඔහු මේ මූර්ති ශිල්පය ඉගෙනගෙන තිබෙන්නේ ස්ව උත්සාහයෙනි.හෙතෙම මෙසේ පැවැසීය.මම චිත්‍ර අඹන්න, අන්න කාගෙන්වත් ඉගෙන ගත්තේ නැහැ. මට චිත්‍ර කලාව උපතින් හිමි වුණ දෙයක්. බලාගෙන ඕනෑම රූපයක් අඹන්න වගේම අන්නත් පුළුවන්.පාසල් යන කාලෙත් චිත්‍රවලින් මම පළමුවැනියා වෙනවා.ආඳාඋල්පත ජාතික පාසලේ සාමාන්‍ය පෙළ පාස්වුණා, ඉන් එහාට ඉගෙන ගත්තේ නෑ. මගේ අම්මටයි තාත්තටයි මම විතරයි ඉන්නේ.මම පන්සල්වල නතරවෙලා චිත්‍ර වැඩ කරනවා. ගණන් හිලව් කථාවෙන්නේ නැහැ, දුන්න මුදලක් බාරගන්නවා.ගිරාදුරුකෝට්ටේ ශ්‍රී සම්බෝධි බෞද්ධ මධ්‍යස්ථානයේ විහාරාධිපති ඌව බිංතැන්න දෙපළාතේ සංඝනායක නාපටවල ධම්මානන්ද හිමිඅප විහාරස්ථානයේ විහාර මන්දිරයේ ඇතුළත, පිටත චිත්‍ර වැඩ පිළිම නෙළීම කළේ මේ තරුණයා. ඹහුගේ දක්ෂතා ගැන මටත් හරිම පුදුමයි,.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=r1207063</link>
    <topic>නාගරික මන්ත්‍රී ඇතුළු 5ක් 17 දක්වා රිමාන්ඩ්</topic>
    <author>එස්. ජී. එඩ්වින් බෙලිඅත්ත සමූහ</author>
    <content>හක්මණ පදිංචි 14 හැවිරිදි පාසල් දැරියක් තංගල්ල නගරයේ සංචාරක හෝටල් හතරක දින ගණනාවක් තබාගෙන කෙළෙසීම සම්බන්ධයෙන් පෙරේදා (4) තංගල්ල පොලිස් කොට්ඨාස ළමා හා කාන්තා කාර්යාංශයට බාර වූ තංගල්ල නාගරික මන්ත්‍රීවරයා ඇතුළු සැකකරුවන් පස්දෙනා (05) මේ මස 17 වැනි දින දක්වා රිමාන්ඩ් භාරයේ රැඳවීමට තංගල්ල මහේස්ත්‍රාත් සහ අතිරේක දිසා විනිසුරු කේ. යූ. ටී. ද සිල්වා මෙනෙවිය ඊයේ (5) නියෝග කළාය.රිමාන්ඩ් භාරයේ රැඳවීමට නියෝග කළේ තංගල්ල නගර සභාවේ (එජනිස) නාගරික මන්ත්‍රී අංජන ලියනගේ, සෙල්ලගේ ප්‍රදීප්, අතුල චමින්ද, සමරසිංහගේ චාමික, සම්පත් ලංකාතිලක යන සැකකරුවන් පස්දෙනායි.තංගල්ල පොලිස් කොට්ඨාස ළමා හා කාන්තා කාර්යාංශය මගින් සැකකරුවන් අධිකරණයට ඉදිරිපත් කරනු ලැබීය.දකුණු පළාත් බාර නියෝජ්‍ය පොලිස්පති ලලිත් ජයසිංහ, හම්බන්තොට දිස්ත්‍රික් නියෝජ්‍ය පොලිස්පති නන්දන විජේරත්න, තංගල්ල පොලිස් කොට්ඨාස භාර පොලිස් අධිකාරී සී. ඊ. එදිරිසිංහ, තංගල්ල සහකාර පොලිස් අධිකාරි ජයලත් බලගල්ල මහත්වරුන්ගේ උපදෙස් මත තංගල්ල පොලිස් කොට්ඨාස ළමා හා කාන්තා කාර්යාංශයේ ස්ථානාධිපතිනි ශි‍්‍රයා ලියනගම මහත්මිය ඇතුළු පොලිස් නිලධාරීහු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=r1207064</link>
    <topic>වසර 7ක් වැසිකිළියේ දිවිගෙවන සෝමලාට හිසට සෙවණක් උරුම නැද්ද?</topic>
    <author>ජයසිරි පේදුරුආරච්චිගන්දර සමූහ</author>
    <content>හිසට සෙවණක් නැත්නම් හිතට ද කිසිදු නිවනක් නැත. සියලුදෙනා හොඳ නිවසක දිවිගෙවන්නට කැමැති ය. එහෙත් කඹුරුපිටිය ගම්උදා භූමියේ ජීවත්වන ආර්. සෝමා (38) මහත්මිය තම පුතුන් දෙදෙනා හා දියණිය සමඟ වසර හතක් (07) පුරා පරණ වැසිකිළියක දිවිගෙවන බව ඔබ දන්නේ නම් මවිත වනු ඇත.එහෙත් සත්‍යය එයයි. දරුවන් තිදෙනා සමඟ සෝමා අතහැර ස්වාමිපුරුෂයා ගියායින් පසු අන්ත අසරණ තත්ත්වයට පත් ඇය ගම්වැසියන්ගේ උදව් උපකාරයෙන් දරුවන් රැකබලා ගත්ත ද, ඉන්න හිටින්න හරිහමන් තැනක් නැති තැන සෝමා තම දරුවන් තුරුල්කර ගෙන 1991 වසරේ කඹුරුපිටිය ගම්උදා භූමියේ අතහැර දමා තිබූ පොදු වැසිකිළියට ඇතුළු වූහ.සුවපහසු කාමර නැතත් පැදුරක් එළා දරුවන් තුරුළුකරගෙන නින්දට එය කදිම තැනක් විය.එදා සිට අද දක්වා සෝමා දරුපැටවුන් සමඟ දිවිගෙවන්නේ වැසිකිළියේයි. වැස්සට, හිරිකඩට ඉටිකොළ කැබැල්ලක්, පරණ පැදුරක් ආවරණය කරගෙන මේ ජීවිතය ගැන ආර්. සෝමා (38) මහත්මිය පවසන්නේ මෙවන් කථාවකි.දෙමාපියන්ගේ අකමැත්තෙන් විවාහයක් කරගත්ත එකේ ප්‍රතිඵලය තමයි මම මේ විඳින්නේ. මට හරිහමන් රැකියාවක් නැහැ. කුලී වැඩ කරල තමයි දරු තුන්දෙනා රැකගන්නේ. ලොකු දුව ඉස්කෝලෙ යනවා.එයා හයේ පන්තියෙ ඉන්නෙ. පුතාල දෙන්න ඉස්කෝලෙ යන්නෙ නැහැ. ගමේ අයගෙයි, හමුදා කඳවුරේ මහත්වරුන්ගෙයි උදව් උපකාර නිසා තමයි අපි ටිකක් හරි සතුටින් සිටින්නේ. කාට කිව්වත් අපි ගැන බලන්නෙ නැති එක ගැන තමයි දුක.”මේ පිළිබඳ කඹුරුපිටිය ප්‍රාදේශීය සභා සභාපති චන්දන සිරිබද්ධන මහතාගෙන් කළ විමසුමේදී හෙතෙම කියා සිටියේ නිවාස සංවර්ධන අධිකාරිය, මාතර දිස්ත්‍රික් ලේකම් කාර්යාලය හා ප්‍රාදේශීය සභාව එක්ව සෝමා මහත්මියගේ දරුපවුලට නිවසක් සාදාදීමට ක්‍රියාකරන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=r1207065</link>
    <topic>බේරුවල හල්කඳවිල - මහගොඩ ගම්මාන යා කෙරෙන ඒදණ්ඩ අබලන්</topic>
    <author>කටුකුරුන්ද සමූහ කපිල කුලසිංහ</author>
    <content>බේරුවල ප්‍රාදේශීය ලේකම් කොට්ඨාසයට අයත් හල්කඳවිල බෝධිරාජ මාවත සහ මහගොඩ ගම්මාන යා කෙරෙන ඒදණ්ඩ කැඩී යෑමෙන් ගැටලු රැසක් පැන නැගී ඇතැයි ප්‍රදේශවාසීහු පවසති.වසර ගණනාවක සිට ගම්මාන දෙකේ ජනතාව සිය අවශ්‍යතා සපුරා ගැනීම උදෙසා හල්කඳවිල ඇළ තරණය කරනු ලැබුවේ ඇළ හරහා යොදා තිබු ඒ දණ්ඩක ආධාරයෙනි.වසර කිහිපයකට පසු එය කැඩී බිඳී යෑමෙන් ඉවත් කරන ලද විදුලි කණුවක් යොදා ගෙන එගොඩ මෙගොඩ වීමට ගම්වැසියෝ කටයුතු කළහ. වැසි දිනයන්හි ඇළ පිටාර ගලන විට එහි ගමන් කිරීමට නොහැකි තත්ත්වයක්ද උදාවී තිබේ.කෙසේ වුවද ඇළේ ඉවුරු කැඩී යෑම නිසා ඒදණ්ඩ ලෙස යොදා ඇති විදුලි කණුව පහත් වීමෙන් ඒ හරහා ගමන් කිරීම මේ වන විට අනතුරුදායක වී තිබේ.මේ පිළිබඳව අදහස් දැක්වූ ජේ. ජයපාල මහතාමේ හල්කඳවිල හරහා කළුවාමෝදර දක්වා ගලා බසින ඇළ මාර්ගයක්. මේ ඇළ හරහා තමයි මහගොඩ ගමේ අයයි බෝධිරාජ මාවතේ අයයි සම්බන්ධතා පවත්වන්නේ.මේක බොහෝම පැරැණි මාර්ගයක්. ඉස්සර හයිය ඇති ගහක් ගඟ හරහා දාලා එහා මෙහා ගියා. පස්සෙ විදුලි කණුවක් දාගෙන එහා මෙහා ගියා. ගංවතුර කාලෙට විශාල ජල පහරක් මේ ඇළ හරහා එනවා. විදුලි කණුව දැන් ගඟට පහත් වෙලා. ඒ දණ්ඩ උඩින් ගමන අවදානම්.ජී. නන්දසේන මහතාමේ ඒ දණ්ඩ කැඩී බිඳී යෑම හින්දා අද බොහෝ අය පීඩා විඳිනවා. මහගොඩ ගමේ ඉඳලා බෝධිරාජ ප්‍රදේශයට අද එන්නෙ දුර පාරකින්. මීටර් සියයක් දුර ගමන අද කිලෝමීටර දෙකක් එන්න වෙලා.එසේම උදෑසන පාසල් සහ රැකියා සඳහා පිටත්ව යන්නන්ට ද මතුව ඇත්තේ ගැටලු රැසකි. එබැවින් මේ පිළිබඳව බලධාරීන්ගේ අධානය කඩිනමින් යොමුවිය යුතු යැයි ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=s1207061</link>
    <topic>පළමුව පන්දුවට පහරදීමට පාකිස්තානයට ඇරියුම් කළේ සැලැස්මක් ඇතිවයි</topic>
    <author>ෆවුස් මොහොමඩ්</author>
    <content>පිතිකරුවන්ට යෝග්‍ය එස්.එස්.සී.තණතීරුවේ කාසියේ වාසිය ලබා තිබියදීත් පළමුව පන්දුවට පහරදීමට පාකිස්තානයට ඇරයුම් කළේ යම්කිසි සැලැස්මක් ඇතිව බවත්, ඒ අනුව ආරම්භක දිනයේ උදේ වරුවේ පාකිස්තාන‍යේ කඩුලු 3-4ක් දවාගනිමින් වාසිදායක තත්වයක් ‍ගොඩනගා ගැනීමට කල්පනා කළ බවත් ශ්‍රී ලංකා ක්‍රිකට් නායක මහේල ජයවර්ධන ප්‍රකාශ කළේය.ශ්‍රී ලංකාව සහ පාකිස්තානය අතර එස්.එස්.සී.පිටියේ පැවැති දෙවැනි ටෙස්ට් තරගය පෙරේදා ජය පරාජයෙන් තොරව නිමාවට පත්වීමෙන් පසු මාධ්‍ය හමුවේ ඔහු මේ බව සඳහන් කළේය.'පුහුණුකරු මීට කලින් කීවා වගේ පාකිස්තානයට මුලින් පන්දුවට පහරදීමට ආරාධනා කිරීම එතරම් හොඳ තීරණයක් නෙවේ. නමුත් අපි බැලුවේ එමගින් යම්කිසි වාසියක් ලබා ගන්නයි. ඒක වැරදුනා. අපි ඒක පිළිගන්නවා.ඉදිරියේ දී මෙවැනි වැරැදි හදාගෙන අනිත් තරගයට හොඳින් මුහුණ දීමයි අපේ බලාපොරොත්තුව. ' මහේල පැවැසීය.ශ්‍රී ලංකා පිලේ පළමු ඉනිමේ දී විශිෂ්ට පිතිහරඹයක යෙදෙමින් ශතක රැස්කිරීමට තිලකරත්න ඩිල්ෂාන් සහ කුමාර් සංගක්කාර සමත්වූවත් සමස්ත තරගය පුරාම පාකිස්තාන කණ්ඩායම ඉදිරියෙන් පසුවූ බව මහේල සඳහන් කළේය.'මුලු තරගය පුරාම පාකිස්තානය අපට වඩා ඉදිරියෙන් සිටියා.කොහොම වුනත් තරගයේ අවසන් දිනය දෙපිලටම මානසික වශයෙන් අභියෝගාත්මක වුණා. දෙපිලම උත්සාහ කළේ එකිනෙකා අබිබවමින් පෙරමුණ ගන්නයි.' ඔහු පැවැසීය.වර්ෂාව හරස් නොවුනා නම් එස්.එස්.සී.ටෙස්ට් තරගය ජයගැනීමේ කදිම අවස්ථාවක් තිබුණු බව පාකිස්තාන ක්‍රිකට් නායක මිස්බා උල් හක් තරගයෙන් පසුව පැවැති මාධ්‍ය හමුවේ දී පැවැසීය.'අපි මේ තරගයට ඉතා ‍හොඳින් අවතීර්ණ වුණා. නමුත් කණගාටුවට කරුණ වර්ෂාවයි. කාලගුණය හරස් නොවුනානම් මේ තරගය ජයගැනීමේ අවස්ථාව අපිට තිබුණා. අපි මේ තරගයේ පිත්තෙන් මෙන්ම පන්දුවෙන් ද දස්කම් දැක්වූවා.' මිස්බා පැවැසීය.පිතිකරුවන්ට උචිත එස්.එස්.සී.තණතීරුවේ ජුනෙයිඩ් ඛාන් ඉතා විශිෂ්ට අයුරින් පන්දු යැවූ බව කී මිස්බා ඔහු ඉදිරියේ දී පාකිස්තාන කණ්ඩායමේ ජයග්‍රහණවලදී විශාල පිටුවහලක් වනු ඇතැයි සඳහන් කළේය.මේ තරගයේ ඇතැම් විනිසුරු තීරණ පිළිබඳ සෑහීමකට පත්වන්නේ දැයි මාධ්‍යවේදියෙකු ඇසූ ප්‍රශ්ණයට පිළිතුරු දෙමින් මිස්බා පැවසූවේ 'අපි කා අතිනුත් වැරැදි සිද්ධවෙනවා. තරගයක උඩපන්දු මග හැරෙනවා වාගේ ඔවුන් අතිනුත් වැරැදීම් වෙනවා. ඒ ගැන පැමිණිලි කළ යුතු නෑ' යනුවෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=s1207062</link>
    <topic>හිත ඇති දෙපා නැති වේගවත්ම මිනිසා ඔලිම්පික් ධාවන පථයට</topic>
    <author>- ප්‍රින්ස් ගුණසේකර</author>
    <content>දෙපා අහිමි වේගවත්ම මිනිසාට ලොව දැවැන්තම ක්‍රීඩා උලෙළේ ධාවන පථයට පිවිසීමේ වාසනාව උදාවී ඇත. ගතේ සවියට වඩා හිතේ හයිය ලොව දිනන මිනිසෙකුට අවශ්‍යම සාධකයක් බව ඔප්පු කළ දකුණු අප්‍රිකාවේ 26 හැවිරිදි ඔස්කාර් ලෙනාඩ් කාල් පිස්ටෝරියස් එම වරම උදාකර ගත්තේය.ජොහැන්නස්බර්ග්හී මධ්‍යම පාන්තික පවුලක දෙවැනියා වු පිස්ටෝරියස් උපත ලබා මාස 11ක් ගතවෙද්දී පාද දෙකම කපා දැමිය යුතු බව වෛද්‍යවරුන්ගේ මතය විය.තම පුතාගේ පළමු උපන්දිනය එළැඹෙන්නටත් කලින් කකුල් දෙක අහිමි කරන්නට වෛද්‍යවරු යෝජනා කරද්දී මව ෂෙහිලා හා පියා හෙන්කී දරාගත නොහැකි වේදනාවකින් පසු වුහ. ඒ දෙදෙනාටම වෙනත් කිසිදු විකල්පයක් නොවුයේ පිස්ටෝරියස් ඉපදෙනවිටම දණහිසෙන් පහළ කොටසේ අස්ථි පිහිටා නොතිබීමෙනි.පිස්ටොරියස්ගේ මව පාසල් උපදේශිකාවක් වු අතර පියා ව්‍යාපාරිකයෙකි.ඒ දෙදෙනාම වෛද්‍ය මතයට අවනතවී පිස්ටොරියස්ගේ දෙපාවල දණහිසෙන් පහළ කොටස ඉවත් කිරී‍මේ තීරණයට එකඟවුහ. පිස්ටෝරියස්ට වයස 6ක් වෙද්දී මව හා පියාගේ දික්කසාදය තවත් කටුක අත්දැකීමක් විය. කුඩා කාලයේදීම දෙපා අහිමිවු පිස්ටෝරියස්ට පාසල් ගමන ආරම්භයේදීම මව හා පියාගේ විරසකය ප්‍රබලව දැනුනද ලොව දිනන ගමනට එය බාධාවක් කර ගත්තේ නැත.'කාබන් හයිබර්'වලින් තැනු බ්ලෙඩ් දෙකක් ආධාරයෙන් පාසල් අවධියෙම ක්‍රීඩා පිටියට පිවිසි පිස්ටෝරියස්ට අසාමාන්‍ය හැකියාවක් තිබෙන අයුරු වැටහී ගියේය. පිස්ටෝරියස්ට වයස 15 වෙත්දී මව හදිසියේම මරණයට පත්වීමෙන් පාසල් ගමන අතහැර දැමීමට සිදුවිය.පාසල් කාලයේ දී මීටර් 100 ධාවන තරගයට ඉදිරිපත් වූ ඔහු තත්පර 11.72කින් එම තරගය නිමා කිරීම ‍බොහෝ දෙනාගේ මවිතයට හේතුවිය. එය තවත් පුදුමයක් බව ජොහැනස්බර්ග් වැසියන්ගේ කල්පනාව විය.එය පුදුමයට හේතුවන දෙයක් නොවන බව පිස්ටෝරියස් පසුකාලීනව ජොහැනස්බර්ග් නගර වැසියන්ට පමණක් නොව මුළු ලොවටම පෙන්වා දුන්නේය.වසර 2005දී පැරා ඔලිම්පික් ලෝක ශූරතාවලියේ මීටර් 100, මීටර් 200 ඉසව්වල රන් පදක්කම් දිනාගෙන පාද නොමැති වේගවත් මිනිසා වීම හේතුවෙන් ඔහුගේ හිතට ධෛර්යයක් ගොඩ නැගුණි.2007දී දකුණු අප්‍රිකා ජ්‍යේෂ්ඨ මලල ක්‍රීඩා ශූරතාවලියේ දී පාද ඇති ශක්තිමත් ක්‍රීඩකයන් අතර පාද නැති පිස්ටෝරියස් දැවැන්තයකු විය.එහෙත් තවත් මාස කීපයක් ගෙවෙද්දී ප්‍රධාන පෙළේ තරගවලට ඉදිරිපත්වීම තහනම් කිරීමට ජාත්‍යන්තර මලල ක්‍රීඩා සම්මේලනය ඔහුට වාරණයක් පැනවීය.ඔහු ක්‍රීඩාව පිළිබඳ බේරුම්කාර අධිකරණය ඉදිරියට ගියේය. එහි දී එම අධිකරණ තීන්දුව වූයේ පිස්ටෝරියස්ට සමාන අයිතිය ලබාදිය යුතු බවය.ඒ අනුව දකුණු අප්‍රිකාවේ මීටර් 400 සහාය දිවීමේ පිලට ඔහු තෝරා ගැනුණි. ඔලිම්පික් පරිසාධන මට්ටම වූ තත්පර 45.34 පසුකළ බැවින් දකුණු අප්‍රිකාව නි‍යෝජනය කරමින් ඔහු එළැඹෙන ඔලිම්පික් තරගාවලියට එක්වේ.'මට මේ ලැබුණු අවස්ථාවට දෙවියන් වහන්සේට ස්තූති කරනවා. මා ලන්ඩනයේ ඔලිම්පික් හා පැරා ඔලිම්පික් තරගාවලි දෙකටම සහභාගි වෙනවා' පිස්ටො‍්රියස් පැවැසීය.පාද දෙකම අහිමි වූ අයෙකු ඔලිම්පික් තරගාවලියක් නියෝජනය කරන පළමු අවස්ථාව ලෙස පිස්ටෝරියස්ගේ ආගමනය ඉතිහාස ගතවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=s1207063</link>
    <topic>සුගතදාස ක්‍රීඩාංගණයට ජාත්‍යන්තර සහතිකයක්</topic>
    <author/>
    <content>සුගතදාස ක්‍රීඩාංගණයට ජාත්‍යන්තර මලල ක්‍රීඩා සම්මේලනයෙන් ඉහළ ශ්‍රේණියේ මලල ක්‍රීඩා පහසුකම් සහතිකය ලැබී ති‍බේ‍.ජාත්‍යන්තර ට්‍රැක් මාස්ටර්ස් ආයතනයේ මැතිව් කෝහෙන් ජාත්‍යන්තර මලල ක්‍රීඩා සම්මේලනයේ නීතිරීති අනුව සුගතදාස ක්‍රීඩාංගණය සියළු පහසුකම්වලින් සම්පූර්ණ වූ ක්‍රීඩාංගණයක් ලෙස හඳුන්වා දෙමින් සිය වාර්තාව ජගත් මලල ක්‍රීඩා බලධාරීන්ට ඉදිරිපත් කර තිබිණි.සුගතදාස ක්‍රීඩාංගණයේ ප්‍රතිසංස්කරණ කටයුතු බාරව සිටි ගහකොළ ලෑන්ඩ්ස්කේපිං සමාගමේ ධර්මසිරි රාහුබද්ධ මහතා විසින් මේ සහතිකය ක්‍රීඩා අමාත්‍ය මහින්දානන්ද අලුත්ගමගේ මහතාට පිරිනැමූ අයුරු.ක්‍රීඩා අමාත්‍යාංශයේ ලේකම් උදය සෙනෙවිරත්න, සුගතදාස ජාතික ක්‍රීඩා සංකීර්ණයේ සභාපති බ්‍රිගේඩියර් ප්‍රියන්ත සමරතුංග මහත්වරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=s1207064</link>
    <topic>ශ්‍රී ලංකාවට ජුඩෝ පදක්කම් දෙකක්</topic>
    <author/>
    <content>තායිලන්තයේ පැවති අන්තර් ජාතික විවෘත ජුඩෝ තරගාවලියේදි රිදි සහ ලෝකඩ පදක්කම බැගින් දිනා ගැනීමට ශ්‍රී ලංකාව නියෝජනය කළ ක්‍රීඩකයන් සමත්වූහ‍.එහිදි රිදි පදක්කම ශ්‍රී ලංකා කණ්ඩායමේ නායක ජේ.එස්.කේ.වික්‍රමගේ දිනා ගත් අතර ආර්.සි.එන්.ධර්මවර්ධන ලෝකඩ පදක්කම දිනා ගත්තේය. දෙදෙනාම ගුවන් හමුදාව නි‍යෝජනය කළ ක්‍රීඩකයන් වීම විශේෂ සිදුවීමක් විය.මෙම තරගාවලිය රටවල් 19ක සහභාගිත්වයෙන් තායිලන්තයේදි පැවති අතර ශ්‍රී ලංකාව නියෝජනය කරමින් එයාර් වයිස් මාර්ෂල් ඩබ්.ඒ.සිල්වා‍ මහතාගේ කළමණාකාරිත්වය යටතේ තරගකරුවන් 30 දෙනෙකුගෙන් සමන්විත කණ්ඩායමක් සහභාගි වූහ.ඊයේ(05) අළුයම ශ්‍රී ලංකා කණ්ඩායම දිවයිනට ළඟා‍ වූ අතර මොවුන් පිළිගැනිම සඳහා ජුඩෝ සංගමයේ උප ලේකම් සහ කමිටු සාමාජිකයින් පිරිසක් ගුවන් තොටුපල වෙත පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=s1207065</link>
    <topic>යෞවන ක්‍රීඩා බීච් වොලිබෝල් ශූරතා ත්‍රි’මලයට-ගම්පහට</topic>
    <author>වේවැල්ලේ පියතිලකමහරගම විශේෂ</author>
    <content>ජාතික තරුණ සේවා සභාව මෙහෙයවනු ලැබූ 24වැනි ජාතික යෞවන ක්‍රීඩා උළෙලේ බීච් වොලිබෝල් තරගාවලියේ කාන්තා ශූරතාව ත්‍රිකුණාමලය දිස්ත්‍රික්කය හිමිකරගත් අතර පිරිමි ශූරතාව ගම්පහ දිස්ත්‍රික් කණ්ඩායම හිමිකර ගනී.කාන්තා අවසන් මහා තරගයට සුදුසුකම් ලැබුවේ ත්‍රිකුණාමලය දිස්ත්‍රික් කණ්ඩායම සහ පුත්තලම දිස්ත්‍රික් කණ්ඩායමයි.මෙහිදි තරග වට 3ට 2ක් වශයෙන් ත්‍රිකුණාමලය කණ්ඩායම ජය හිමිකර ගත්තේය.පිරිමි අවසන් තරගය පැවතියේ ගම්පහ සහ කළුතර දිස්ත්‍රික් කණ්ඩායම් දෙක අතරය. ඉන් තරග වට3ක් ජයග්‍රහණය කළ ගම්පහ දිස්ත්‍රික් කණ්ඩායම ශූරතාව හිමිකර ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=f1207061</link>
    <topic>සාධාරණ ඡන්දයක් ගැන බක පණ්ඩිත ප්‍රකාශ</topic>
    <author>මහින්ද අබේසුන්දර</author>
    <content>පුංචි මැතිවරණයකට රට නොව දේශපාලන පක්ෂ සූදානම් වෙමින් සිටී. පළාත් සභා තුනක් විසුරුවා ඡන්දයක් පැවැත්වීමට ආණ්ඩුව ක්‍රියා කළ විගස විපක්‍ෂයේ දේශපාලන පක්ෂ දෙකක් වන එක්සත් ජාතික පක්ෂය සහ ජනතා විමුක්ති පෙරමුණ අමුතු තාලයකට හැසිරෙනු පෙනුණි. එම පක්ෂ දෙකට අවශ්‍ය වූයේ පළාත් සභා තුන විසුරුවා හැරියේ ඇයි දැයි දැනගැනීමට ය. එය දැන ගැනීමට ජනතාවට නම් අවශ්‍ය නොවූ බව සත්‍යයකි.පළාත් සභා කෑලි කෑලි වශයෙන් විසුරුවා හැර ඡන්ද පැවැත්වීම එක්සත් ජාතික පක්ෂයට ප්‍රශ්නයක් විය. උතුරේ පළාත් සභාවට ඡන්දයක් පවත්වා පුළුවන් නම් දිනා ගන්නා ලෙස ජනතා විමුක්ති පෙරමුණ ආණ්ඩුවට අභියෝග කර සිටියේ ය. පළාත් සභා තුනක් පමණක් විසුරුවා හැර ඡන්දය පැවැත්වීම එජාපයට පමණක් නොව බොහෝ දෙනාට ප්‍රශ්නයකි. එසේ එය ප්‍රශ්නයක් වන්නේ ආණ්ඩුවේ මතය එළිපිට ප්‍රකාශ නොකිරීම ය.ජනතා විමුක්ති පෙරමුණ හැමදාමත් කටයුතු කරන්නේ අමුතු තාලයකට ය. ඔවුන් ඡන්දවලට සූදානම් නැත. දෙකට කැඩුණ පක්ෂයක් ඡන්ද සටනට අවතීර්ණ වූ විට අත්වන ප්‍රතිඵල ගැන අමුතු විග්‍රහයක් කළ යුතු නැත. එහි ප්‍රතිඵල දන්නා ජ.වි. පෙරමුණ, ආණ්ඩුව ඡන්දයක් පැවැත්වීමෙන් බරපතළ අපරාධයක් කරන බව නිවේදන මගින් හා ප්‍රවෘත්ති සාකච්ඡා මඟින් පෙන්වා දීමට දැඩි වෙහෙසක් දරයි.කෑලි කෑලි වශයෙන් ඡන්දය පැවැත්වීමෙන් නියම ජනමතය ප්‍රකාශ නොවන බව කිය යි. පුළුවන් නම් උතුරේ ඡන්දය පවත්වා ජයග්‍රහණය කරන ලෙස තවත් විටෙක අභියෝග කරයි. එක්සත් ජාතික පක්ෂය ද නිකං ඉන්නේ නැත. ඡන්දයට රජයේ සම්පත් යොදා ගන්නා බවට ද චෝදනා එල්ල වෙයි.හොර ඡන්ද - සාධාරණ ඡන්ද – රජයේ දේපළ අනිසි ලෙස යොදා ගැනීම ආදී වශයෙන් වත්මන් ආණ්ඩුවට චෝදනා එල්ල කිරීමට එක්සත් ජාතික පක්ෂයට සදාචාරාත්මක අයිතියක් නොව මොනම අයිතියක් නැත. පරණ කතාවලින් දැන් වැඩක් නැතැයි එක්සත් ජාතික පක්‍ෂයේ අයම කියනු ඇත. ඒ නිසා ඡන්දවල සාධාරණකම හෝ හොර ඡන්ද දැමීම ගැන වචනයක්වත් කතා කරන්නට එජාපයට පුළුවන්කමක් නැත. 1977 සිට 1994 දක්වා පැවැත්වූ සියලු ඡන්දවලදී එක්සත් ජාතික පක්ෂය කළ සියලු හොර මැරකම් – ඡන්ද දූෂණ ආදිය ගැන කියන්නට අපි බලාපොරොත්තු නොවෙමු.ඒ සඳහා එක්සත් ජාතික පක්ෂය පැවැත් වූ ඡන්ද අවසානයේ මැතිවරණ කොමසාරිස්වරයා නිකුත් කළ වාර්තා කියවන ලෙස පමණක් අපි කියා සිටිමු. දැන් සිටින ගයන්තලා - තිස්සලා - හර්ෂලා - රවිලා අමනාප නොවේ නම් එක් සිද්්ධියක් පමණක් මෙහිදී සිහිපත් කරන්නට කැමැත්තෙමු. එම සිද්ධියෙන් පමණක් එක්සත් ජාතික පක්ෂය “සාධාරණ” මැතිවරණ පැවැත් වූ හැටි සිහිපත් කර ගත හැකි වනු ඒකාන්ත ය.ජනාධිපතිවරණයට එක්සත් ජාතිත පක්ෂයෙන් ජේ. ආර්. ජයවර්ධන මහතා තරග කළ අතර ශ්‍රී ලංකා නිදහස් පක්ෂයෙන් තරග කළේ හෙක්ටර් කොබ්බෑකඩුව මහතා ය. ජේ. ආර්.ට මුහුණ දිය හැකි ප්‍රබල අපේක්ෂිකාවට ඡන්දය ඉල්ලීමේ වරප්‍රසාද ජේ. ආර්. විසින් ම අහිමිකර තිබුණි. සිරිමාවෝ බණ්ඩාරනායක මැතිණිය ගේ ප්‍රජා අයිතිය අහෝසි කර තිබුණ බැවින් ජනාධිපතිවරණයට ඉදිරිපත් වුණේ හෙක්ටර් කොබ්බෑකඩුව මහතා ය. ජනාධිපතිවරණයක දී ජනාධිපති අපේක්ෂකයාගේ ඡන්දය හොරෙන් දමා එක්සත් ජාතික පක්ෂය ලෝක වාර්තාවක් පිහිට වූයේ මෙම ජනාධිපතිවරණයේ දී ය. මියගිය කෙනෙකුගේ හෝ රට ගිය කෙනෙකුගේ හෝ ඡන්ද හොරෙන් දැමීම සාධාරණ නොවුවත් එය ඉතා පහසුවෙන් සිදුවිය හැකිය. එහෙත් ජනාධිපතිවරණයේ අපේක්ෂකයාගේ ඡන්දය හොරෙන් දැමීම එක්සත් ජාතික පක්ෂය හිතාමතාම මුහුණේ තවරා ගත් දැලි පැල්ලමකි.මේ තත්ත්වය යටතේ සාධාරණ ඡන්ද සහ හොර ඡන්ද ගැන කතා කරන්නට එක්සත් ජාතික පක්ෂයට සාධාරණ අයිතියක් නැත. රනිල් වික්‍රමසිංහ මහතාට ද ඒ සඳහා සුදුසුකම් නැත්තේ මහර අතුරු මැතිවරණයේ දී පාතාලයකු වන ගෝනවල සුනිල් සමඟ ඡන්ද මධ්‍යස්ථානවලට කඩා වැදුණ හැටි වාර්තාවල සඳහන් වී ඇති බැවිනි.ජනතා විමුක්ති පෙරමුණට ද ඡන්ද ගැන කතා කරන්නට රෙදි ඇඳගෙන නම් නොහැකිය. ඡන්ද පොළට ගිනි අවිය ගෙන ගියේත් ජ.වි. පෙරමුණ යි. මුලින්ම ඡන්දය ප්‍රකාශ කරන්නට ගිය අය මරා දැමුවේ ද ජ.වි. පෙරමුණ යි. ඡන්ද පත්‍රිකාවට වඩා ගල්කටස් එක ප්‍රබල බව ඇදහුවේ ද ජ.වි. පෙරමුණ යි. ඒ නිසා ජ.වි.පෙ ට තනිවම ඡන්දයකට කර ගසා දිනන්නට අද අමාරු ය. ඒ බව හොඳින් දන්නා නිසා ඡන්දයක් ළං වන විට ජ.වි.පෙ මහා බක පණ්ඩිතයන් ලෙස විකාර ප්‍රකාශ නිකුත් කරන්නට පුරුදු වී සිටී. ඒ නිසා ඡන්දවලට මුහුණ දෙන්නට කලින් ජ.වි.පෙ දේ්ශපාලන ගමන් මඟ වෙනස් කළ යුතු බව අපි කියමු.ගුරුවරයා ලේ - මස් - නහර - ඇට මිදුළුවලින් සෑදුණු තවත් පංචස්කන්ධයකි. අන් අයටත් වඩා ගුරුවරයාද සමාජයේ ඉහළ මට්ටමක ජීවත් විය යුතුය. තත්ත්වය නිලය සහ බුද්ධිමත්කම පමණක් ඉහළ මට්ටමින් මැන්නේ එදා සමාජය අධ්‍යයනය කිරීමෙනි. අද ගුරුවරයාගේ තත්ත්වය ඉහළින්ම රැක ගැනීමට ආර්ථික තත්ත්වයද බලපාන්නේය. ඒ නිසාම එදා මෙන් නොව අද ගුරුතුමාට ආකර්ෂණීය වැටුපක් ලැබිය යුතුය.එදා ගමේ ගුරුතුමා මුදල් බැලුවේ නැත. ඉල්ලීම් ඉල්ලුවේ නැත. ලොකු ලොකු තානාන්තර අපේක්‍ෂා කළේ ද නැත. ලැබෙන සුළු වැටුපින් සහ වත්ත පිටියේ ආදායමෙන් හොඳ ජීවිතයක් ගත කළ බව අපට මතකය. කාලයාගේ ඇවෑමෙන් ගුරුවරුන්ගේද ප්‍රශ්න වැඩිවිය.ගුරුතුමාගෙන් ඉගෙන ඉහළට යන සිසුවා ලොකු ලොකු වැටුප් ලැබෙන තානාන්තරවලට පත්වෙද්දීත් ගුරුවරු උපේක්ෂා සහගතව සමාජයේ ඉහළ මට්ටමින් වැජඹෙන්නට වග බලා ගත්හ. අධ්‍යාපන කාර්යාලයට යන ගුරුතුමාට ලැබෙන චිත්ත පීඩාව දන්නේ තවත් ගුරුවරයකුම පමණි. අධ්‍යාපන කන්තෝරුවේ ලියන මහත්මයාගේ ගෙරවිල්ල හමුවේ හිඟන පඩි ලබන ගුරුතුමා සියලු දේ ඉවසාගෙන සිටියේය.රිචඩ් පතිරණ ගුරුවරයෙකි. විදුහල්පතිවරයෙකි. ගුරුවරයෙකු හා විදුහල්පතිවරයකු වූ රිචඩ් පතිරණ මේ රටේ අධ්‍යාපන ඇමැතිකම නොගන්නට ගුරුවරයා අදත් සමාජයේ නිවට නියාලු තත්ත්වයේ පසුවනවා ඒකාන්තය. අද ගුරුවරු හිස කෙළින් තබාගෙන (ගෞරවයක් ඇතිව) සමාජයේ එක්තරා ගෞරවනීය මට්ටමක ජීවත් වෙති. දැන් ප්‍රශ්නය ගුරුවරුන්ගේ මට්ටමට වඩා ඉහළින් සිටින ගුරුවරුන්ට වඩා ඉහළ වැටුප් ලබන මහාචාර්යවරුන් කථිකාචාර්යවරුන් හා ආචාර්යවරුන් ය. ඔවුන් වැඩි වැටුප් ඉල්ලා වැඩ වර්ජනයක් ආරම්භ කර තිබේ. වර්ජනයට පෙර සාකච්ඡා වට දෙකක් පැවැත්වුණි. එක් වටයක් ජනාධිපතිතුමා සමඟය. දෙවන වටය ජනාධිපති ලේකම් ලලිත් වීරතුංග මහතා සමගය.එහෙත් ප්‍රශ්නයට විසැඳුමක් ලැබුණේ නැත. ඒ ගැන ඉහළ පෙළේ කමිටුවක් පත් කිරීමට පියවර ගෙන තිබේ. කමිටු ගැන විශ්වාසයක් නැති නිසාදෝ මහාචාර්යවරු ආචාර්යවරු වර්ජනය ඇරඹූහ. ඔවුන් වර්ජනය කළ විට සරසවි සිසුන්ට පන්ති නැත. දේශන නැත. වසර හතරකට සරසවියට එන දරුවා උපාධිය රැගෙන ගෙදර යන්නේ වසර පහකට හයකට පසුවය. එය ආචාර්යවරුන්ගේ වරදක් නොවේ. සරසවියට ආදා පටන් වර්ජනය, විරෝධතාය. පිකටින්ය. නවක වදයය දැන් ඒ අතරට ආචාර්යවරුන්ගේ වර්ජනයද එක්වී තිබේ. ආචාර්යවරුන් වර්ජනය කරන්නට කලින් උසස් අධ්‍යාපන අමාත්‍යංශයේ ලේකම්වරයා 2011 ඔක්තෝබර් මස සිට වැඩිකළ වැටුප ගැන සමාලෝචනයක්ද කර තිබේ. වැටුප ලක්‍ෂයකට වැඩි වුවත් ආචාර්යවරුන් වර්ජනය කර ඇත්තේ වැටුප් මදි නිසාය.මහාචාර්ය තනතුරක් දරන අයට හිඟන තත්ත්වයෙන් ජීවත් විය නොහැක. එයට ලැබෙන වැටුප මදි බව ඔවුහු කියති. ඒ හිඟන වැටුපින් ජීවත් වන හැටි කියන විට ඒවා අහන අපට හිතෙන්නේ අපේ පඩියෙන් භාගයක් ඔවුන්ට දෙන්නටය. මහාචාර්යවරුන් හා ආචාර්යවරුන් සාධාරණයයි කියන වර්ජනවලට අපි එරෙහි නො‍ෙවමු. එය ඔවුන්ගේ අයිතියකි. ඒ නිසා අපි නැවතත් එම වර්ජනයට ජයවේවා යයි කියමු.එසේ ජයවේවායයි වර්ජනය කළ මහාචාර්යවරුන්ට කියද්දී වර්ජනයට සම්බන්ධ නොවූ කැලණි සහ ඌව වෙල්ලස්ස සරසවියේ ආචාර්යවරුන්ට සැරදේවා යයි කියමු. ඔවුහු වැඩවර්ජනයට එක් නොවූහ. වර්ජනය නොකළ ඔවුන්ට වර්ජනය කළ අය එක එක නම්පටබඳින්නට පුළුවන. එසේ පටබඳින නම් අප මෙහිදී සිහිපත් නොකරන්නේ මහාචාර්යවරුන් එම නරක වචන පාවිච්චි කොට නරක් වනවා ඒකාන්ත නිසාය. එහෙත් මෙහිදී කැලණිය ආචාර්යවරුන්ගේ තීරණය එක අතකින් ගෞරව සම්පන්නය. වර්ජනය කොට ඉල්ලීම් දිනා ගත්තාම වර්ජනය නොකළ අයටත් එම ජයග්‍රහණ වලංගු බවටද චෝදනා කරන්නට ඉඩ තිබේ. එහෙත් පෘථග්ජන අපි වර්ජනය නොකළ මහත්වරුන්ට හිස නමා අපේ ප්‍රණාමය පුදකරමු.තමන්ගේ අයිතිය වෙනුවෙන් සටන් කරන්නට ගොස් දරුවන්ගේ අයිතීන් අහිමි වන බව කැලණි ආචාර්යවරුන් අවබෝධ කර ගෙන තිබීම ගරු කටයුතු තීරණයකි. ඒ නිසා වැඩි වැටුප් ඉල්ලා වර්ජනයක් දියත් කළ මහාචාර්යවරුන්ට හා ආචාර්යවරුන්ට යළිත් ජයවේවා යයි කියන අපි වර්ජනය නොකළ මහාචාර්යවරුන්ට සහ ආචාර්යවරුන්ට සැරදේවා යයි කියමු..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>06</day>
    </date>
    <link>http://www.dinamina.lk/2012/07/06/_art.asp?fn=f1207062</link>
    <topic>විරු තරු අද අවසන් සටනේ</topic>
    <author>සංවාදය චන්දන ජයවීර</author>
    <content>රණවිරුවන්ගේ ගායන කුසලතා ජාතික තලයට හඳුන්වා දුන් මෙරට ප්‍රේක්ෂකයන් අතර අතිශයින් ජනාදරයට පත්වූ රියැලිටි ටී. වී වැඩසටහන වූ “රණවිරු රියල් ස්ටාර්” තරගාවලියේ දෙවැනි අදියරේ අවසාන තරගය ජූලි 06 (අද) ජනාධිපති මහින්ද රාජපක්ෂ මහතාගේ හා ජනාධිපති ආර්යා ශිරන්ති රාජපක්ෂ මැතිණියගේ ප්‍රධානත්වයෙන් සුගතදාස ගෘහස්ථ ක්‍රීඩාංගණයේදී පැවැත්වේ.රාජ්‍ය ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතාගේ සංකල්පයකට අනුව ජාතික රූපවාහිනියේ සජීවිකරණ දායකත්වයෙන් හා ඩයලොග් ආසිආටාහි පූර්ණ සවි බලයෙන් සංවිධාන කෙරෙන රණවිරු රියල් ස්ටාර් වැඩසටහන ගැන එහි නියමු ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතා දැක්වූ අදහස් මෙසේය.යුද්ධය පටන් ගත් මුල් කාලයේදී හැම කෙනෙක්ගෙම හිතේ තිබුණේ හමුදා සෙබළා කියන්නේ ඉතාමත් දැඩි හදවතක් තිබෙන සටන්කාමියෙක් කියලයි. ආරක්ෂක ලේකම්තුමාට මේ අදහස වෙනස් කරන්න අවශ්‍ය වුණා. ඔහු ඒ අවදියේ ආරම්භ කළ “අපි වෙනුවෙන් අපි” වැඩසටහන මෙම වැඩසටහනේ පූර්වගාමී කර්තව්‍යයක් විදිහට හැඳින්විය හැකියි.“රණවිරු රියල් ස්ටාර්” වැඩසටහන ගෝඨාභය රාජපක්ෂ මහතාගේ සංකල්පයකට අනුව බිහිවූ වැඩසටහනක්. 2010 වසරේ එක්තරා සැන්දෑවක එතුමා හිටපු අතිරේක ලේකම් වික්‍රමසිංහ මහතාට, ඩයලොග් ආසිආටා සමාගමේ අධිපති ආචාර්ය හාන්ස් විජේසූරියට හා මට කතා කර මෙම අදහස ඉදිරිපත් කළා. ඩයලොග් සමාගම ඒ අදහස ඉත සිතින් පිළිගෙන අනුග්‍රහය දැක්වීමට ඉදිරිපත් වුවත් වික්‍රමසිංහ මහතාට ජාතික රූපවාහිනියට හා මට ආරක්ෂක ලේකම්තුමා බලාපොරොත්තු වූ දෙය ඒ ආකාරයෙන් ඉටු කිරීම විශාල අභියෝගයක් වුණා.එම අභියෝගයට සාර්ථකව මුහුණ දෙමින් අපි 2010 ඔක්තෝ­්බර් මස පළමු අදියර ආරම්භ කළා. එහි අවසන් තරගය 2011 මැයි මස පැවත්වූවා. ආරම්භයේදීම අප අතර අදියර තුනක් යටතේ වැඩසටහන් තුනක් පවත්වන්න එකඟතාවාක් ඇතිවූවා. දෙවන අදියර 2011 ඔක්තෝබර් පටන්ගෙන එහි අවසන් අදියර අද මෙලෙස පැවැත්වෙනවා. මෙම තරගය අවසන් වූ වහාම තුන්වන පියවර සඳහා අයදුම්පත් කැඳවනවා.මෙම වැඩසටහන ආරම්භ වන විට එයට පෙර විවිධ ආකාරයේ රියැලිටි ටී.වී. වැඩසටහන් දොළහක් පමණ ක්‍රියාත්මක වෙමින් තිබුණා. නමුත් ඒවාට සම්බන්ධ වූයේ නළුනිළියන්, ක්‍රීඩකයන් හෝ ගායකයන්. මෙවැනි වැඩසටහනක් ගැන පූර්වාදර්ශයක් අන්තර්ජාතික වශයෙන් වත් තිබුණේ නැහැ. රූප මාධ්‍යයට මෙම අදහස ගෙන එන්නේ කොහොමද කියන එක ගැන ගැටලුවක් තිබුණා. නමුත් අපිට තිබුණ අභියෝගය ආරක්ෂක ලේකම්තුමාට තිබුණේ නැහැ. ඔහු අපිට කිව්වා මෙලෙස කරන්න එවිට දෙවන හෝ තෙවන වටයේදී අපි බලාපොරොත්තු වන විදිහට ඔවුන්ගේ ප්‍රසාංගික හැකියාවන් ඉදිරියට පැමිණෙයි කියලා.ඒ අභියෝගය අපි ජයගත්තා. පසුගිය වසරේ පැවැති රයිගම් ටෙලි සම්මාන උලෙළේ දී ලංකාවේ බිහි වූ නිර්මාණාත්මක රූපවාහිනී වැඩසටහන ලෙස සම්මාන ලැබීම එයට එක සාක්ෂියක්. අනිත් සාධකය වන්නේ වැඩ සටහනට ලැබුණු කෙටි පණිවුඩ ප්‍රමාණයයි.වෙනත් රියැලිටි වැඩසටහන්වලට මූලික වටවලදී ලැබුණු කෙටි පණිවුඩවල සාමාන්‍යය වන්නේ ලක්ෂ දෙකක්. අවසාන වැඩසටහන සඳහා ලක්ෂ 6 – 7 අතර අගයක්. නමුත් රණවිරු රියල් ස්ටාර් මූලික වටයේදී ලක්ෂ 9 ක පමණ එස්.එම්.එස්. ප්‍රමාණයක් ලැබුණු අතර අවසාන තරගයේදී මිලියන 2.2ක වාර්තාගත කෙටි පණිවුඩ ප්‍රමාණයක් ලැබුණා. අනික් වැඩසටහන්වලට මුළු කාලය ඇතුළතදීවත් ඊට ආසන්න විය හැකි මට්ටමක එස්.එම්.එස්. ප්‍රමාණයක් ලැබී නැහැ.මෙම වැඩසටහන අවසන් වීමෙන් පසුවද ඔවුන් නැවත තම සේවය රට වෙනුවෙන් ලබාදිය යුතුයි. ඒ නිසා හමුදා විනයට හානි වන පරිදි හැසිරීමට අපි මේ වැඩසටහනින් දිරි දෙන්නේ නැහැ. ජනප්‍රියත්වය සඳහා තරගකරුවන් හා විනිශ්චය මණ්ඩල සාමාජිකයන් අතර ඇතිවන සංවාද මේ වැඩසටහනේ නැත්තේ ඒ නිසයි. කමිසයක බොත්තම් නිසි ආකාරයෙන් පියවාගෙන සිටීම වැනි සුළු කරුණක් ගැන පවා අපි සැලකිලිමත් වෙනවා.පසුගිය වර ජයග්‍රහණය කළ ජයග්‍රාහකයන්ට ජාතික මට්ටමේ හා ආරක්ෂක අංශයන්ගේ වැඩසටහන් සඳහා සම්බන්ධ වෙන්න අවස්ථාව ලබාදී තිබෙනවා. ඒ වගේම ඔවුන්ගේ ගීත එකතුකර කැසට් පටයක් නිකුත් කර තිබෙනවා. පසුගිය වර ජයග්‍ර­ාහකයන්ට හෙට (07) සිට ඔස්ට්‍රේලියාවේ නගර හතරක පැවැත්වෙන මසක සංදර්ශන චාරිකාවකට අවස්ථාව ලබාදී තිබෙනවා. එය සංවිධානය කරන්නේ එහි ශ්‍රී ලංකා තානාපති හිටපු නාවික හමුදාපති තිසර සමරසිංහ මහතායි.මම නාරම්මල මහා විද්‍යාලයෙන් හා නක්කාවත්ත ජාතික පාසලෙන් අධ්‍යාපනය ලැබුවා. යුද හමුදාවට සම්බන්ධ වූයේ උසස් පෙළ සඳහා අධ්‍යාපනය ලබන අතරතුරයි. මේ වන විට මම යුද හමුදාවට බැඳිලා වසර දාසයක් වෙනවා. විවාහකයි. දරුවන් දෙදෙනෙක් ඉන්නවා. ලොකු පුතා පළමු වසරේ ඉගෙන ගන්නවා.මම යුද හමුදා තූර්ය වාදක කණ්ඩායමේ සාමාජිකයෙක්. ඕගනය වාදනය කිරීමට මම වඩාත් කැමතියි. පාසල් අධ්‍යාපනය ලබන කාලයේදී ගායනය සඳහා පළාත් හා දිස්ත්‍රික්ක මට්ටමින් ජයග්‍රහණය ලබා තිබෙනවා. යුද්ධය පැවැති කාලයේදී යාපනය, කිලිනොච්චිය යනාදී සෑම ප්‍රදේශයකටම ගොස් ගායනයෙන් සම්බන්ධ වෙමින් රණවිරුවන්ගේ චිත්ත ධෛර්ය වර්ධනය කිරීමට දායකව තිබෙනවා. ඒ කාලයේදී යුද්ධය අවසන්ව අපේ දක්‍ෂතා මෙලෙස තරගයකින් එළි දක්වන්න පුළුවන් දවසක් එයි කියලා කිසි ලෙසකින්වත් හිතුවෙ නැහැ. ඒ නිසා වෙැනි අවස්ථාවක් ඇති කළ ආරක්ෂක ලේකම්තුමාට හා ජනාධිපතිතුමාට ස්තූති කරනවා.මම රණවිරු රියල් ස්ටාර් මිෂන් 1 සහභාගි වුණත් මට ගමන් කළ හැකි වූයේ අවසන් 150 දක්වා පමණයි. මෙවර පසුගිය වසරට වැඩිය තරගකාරීත්වය ඉහළ ගොස් තිබියදී ඉදිරියට එන්න ලැබීම ගැන සතුටු වෙනවා. 2005 වසරේදී සාමාන්‍ය වාදකයෙක් ලෙස නාවික හමුදාවට බැඳුණා. මං ඉගෙන ගත්තේ කුරුණෑගල ශ්‍රී සුනන්ද මහා විද්‍යාලයෙන්. මට නර්තනය හා සම්බන්ධ වූ පවුල් පසුබිමක් තිබෙනවා. පාදෙණිය මොරගොල්ලාගම පරම්පරාවේ සාමජිකයෙක් නිසා මට උඩරට නැටුම් වගේම පාරම්පරික වාද්‍ය භාණ්ඩ වාදනය කිරීමේ හැකියාවක් තිබෙනවා.බෙර, දවුල්, තම්මැට්ටම වැනි වාද්‍ය භාණ්ඩ වගේම ඔක්ටපෑඩ් හා ඩ්‍රම්ස් වැනි බටහිර සංගීත භාණ්ඩත් වාදනය කරන්න පුළුවන්. රණවිරු ස්ටාර් පළමු තරගය ජයග්‍රහණය කළේ නාවික හමුදාවෙන් නිසා මගේ බලාපොරොත්තුව එම කිරුළ රැක ගැනීමයි.මට මගේ සේනා විධායකයෙන් හා බළගණයෙන් විශාල සහයක් ලැබෙනවා. යුද හමුදාවට බැඳීම මගේ කුඩා කාලයේ සිට තිබුණු බලාපොරොත්තු ඉටුවීමක්. මට සහෝදරයන් නැහැ. සහෝදරියන් තිදෙනෙක් සිටිනවා. එයින් වැඩිමහල් දෙන්නා විවාහක යි. බාල නංගි ඉගෙන ගන්නවා. රට බේර ගන්න රණවිරුවන් කරන කැපවීම දැකලා ඒ වෙනුවෙන් අපේ පවුලෙන් කිසිවෙක් හෝ දායක විය යුතුය කියන අදහසින් මම 2009 දී හමුදාවට බැඳුණා.යුද හමුදාව ගෞරවනීය වෘත්තියක්. මම එහි ඉංජිනේරු අංශයේ සෙබළියක් හැටියට සේවය කරනවා. යුද හමුදාවට බැෙඳන්න මට උදව් කළ මේජර් ජනරාල් වසන්ත කුමාරසිංහ මහතා හා ඉංජිනේරු බලකායේ මේජර් ජනරාල් මහින්ද අඹන්පොල, කර්නල් මහේෂ් පෙරේරා යන මහත්වරු දුන් ධෛර්යය අගය කරනවා.පානදුර ශාන්ත අන්තෝනි බාලිකාවෙන් හා මෙතෝදිස්ත විදුහලින් මගේ ඉගෙනීමට හා කලා හැකියාවන් දියුණු කරන්න විශාල ශක්තියක් ලැබුණා. පාසල් අධ්‍යාපනයෙන් පසු විශාරද කල්‍යාණි ධම්මිකා ගුරුතුමිය යටතේ ඉන්දීය රාගධාරී සංගීතය ඉගෙන ගත්තා.පසුගිය වසරේ පැවැති ආරම්භක රණවිරු රියල් ස්ටාර් වැඩසටහනට ඉදිරිපත් වුණත් මූලික වටවලදීම මට ඉවත් වන්නට සිදු වුණා. මෙවර අවසන් වටයට ඉදිරිපත් වන්නට ලැබීම අඛණ්ඩ උත්සාහය හා පුහුණුව නිසා ලැබුණ දෙයක්. මම අවිවාහකයි. තරගයේ දී මම ගායනා කළ ඇන්ජලීන්, ලතා, උරේෂා ගායිකාවන්ගේ ගීත වලට හොඳ ප්‍රතිචාර ලැබුණා. මගේ එකම බලාපොරොත්තුව මෙවර කුසලානය යුද හමුදාවට ලබා දීමට යි. මම ගුවන් හමුදාවෙ කෝප්‍රල්වරියක් ලෙස සේවය කරනවා. හමුදාවට බැඳුණේ මෙයට වසර 8 කට පෙර 2004 අප්‍රේල්වලදී. ඉගෙන ගත්තේ ඉබ්බාගමුව මධ්‍ය මහා විද්‍යාලයෙන්.බාල කාලයේ සිට සංගීතයට ඇල්මක් තිබුණු නිසා සා.පෙළ හා උසස් පෙළ දෙකටම සංගීතය හැදෑරුවා. විශ්වවිද්‍යාලයට තේරුණත් එහි නොගිහින් ගුවන් හමුදාවට බැඳුණා. ඒකට හේතුව මගේ අප්පච්චි. ඔහු වසර 21 ක් යාපනයේ පලෙයි ඇතුළු ක්‍රියාන්විත ප්‍රදේශ රැසක රාජකාරි කළා. ඔහු අපිට රට වෙනුවෙන් සේවය කිරීමේ වැදගත්කම කියලා දුන්නා. මමත් හමුදාවට බැඳුණේ ඒ අනුවයි.මම විවාහකයි. ඔහුත් සේවය කරන්නේ ගුවන් හමුදාවෙ. වෙනත් රියැලිටි ටී.වී. වැඩසටහන්වලට සහභාගී වී නැති වුවත් මම පසුගිය වසරේ පැවැත්වූ රණවිරු රියල් ස්ටාර් වැඩසටහනටත් සහභාගි වුණා. එහිදී මට ගමන් කළ හැකි වුයේ අවසාන හැට දෙනා දක්වා පමණයි. ඒ නිසා මේ තරම් දුරක් එන්න පුළුවන් වෙයි කියලා හිතුවෙ නැහැ. මගේ ප්‍රියතම ගායිකාව චන්ද්‍රලේඛා පෙරේරා. ඇයගේ ගීත තුනක් මම තරගයට කිව්වා. මම යුද හමුදාවෙ ලාන්ස් කෝප්‍රල්වරයෙක් වශයෙන් සේවය කරනවා. හමුදාවට බැඳුණේ 2010 වසරේ දී. මට වැඩිමහල් සහෝදරයෙක් සහ බාල සහෝදරියක් සිටිනවා. අවිවාහකයි.යුද හමුදාවෙ තුන් දෙනෙක් රියල් ස්ටාර් කිරුළ අබියසට පැමිණ තිබෙනවා. ඒ නිසා මෙවර ජයග්‍රහණය යුද හමුදාවට ලැබෙයි කියලා විශ්වාසයක් තිබෙනවා. ඔවුන් අතරින් කවුරු ජයග්‍රාහකයා වුවත් කමක් නැහැ. අපේ අරමුණ යුද හමුදාවට කීර්තියක් ගෙන ඒමයි.මම යුද හමුදාවට දායකත්වය ලබා දෙන්නේ තූ®ර්ය වාදක කණ්ඩායමේ සාමාජිකයෙක් ලෙසයි. සංගීතය පාසල් අධ්‍යාපනයෙන් පසුත් විෂයක් ලෙස හැදෑරුවා. වාද්‍ය හා ගායන විශාරද නන්දා පෙරේරා මහත්මිය මගේ ගුරුතුමියයි. ඇය යටතේ මම ගායන විශාරද උපාධියේ I හා II කොටස් ඇතුළුව මුළුමනින්ම සම්පූර්ණ කර තිබෙනවා.මෙයට පෙර මම දෙරණ ඩ්‍රීම් ස්ටාර් හා රණවිරු ස්ටාර් තරග වලට තරගකර අවසන් විසි හතර දෙනා අතරට පැමිණ තිබෙනවා. ගියවර මට තරගයෙන් ඉවත් වීමට සිදු වූෙ ය් අසනීප තත්ත්වය නිසයි. ශාස්ත්‍රිය ගායනයන්ට හොඳ ප්‍රතිචාරයක් ලැබුණ නිසා අවසන් තරගයේ දී එවැනි ගායන කිහිපයක් ඉදිරිපත් කිරීමට බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=n1207071</link>
    <topic>‘ශ්‍රී ලංකා මිරර්’ වෙබ් අඩවි දත්ත ඇතුළත් සංගත තැටිය සේප්පුගත කිරීමට නියෝග</topic>
    <author>සිරන්ජනි කුමාරි</author>
    <content>ඇතුල්කෝට්ටේ පිහිටි ශ්‍රී ලංකා මිරර් වෙබ් අඩවි ගොඩනැඟිල්ලේ තිබී සොයා ගත් රජයට හා ජනාධිපතිවරයාට විරුද්ධව අසත්‍ය තොරතුරු ප්‍රචාරය කරමින් රජය පෙරළීමේ දැවැන්ත සැලසුම ක්‍රියාත්මක කිරීමේ තොරතුරු අඩංගු පරිගණකයෙන් ලබා ‍ගත් දත්ත ඇතුළත් සී ඩී තැටිය ආරක්ෂිතව සේප්පුගත කරන ලෙසට කොළඹ අතිරේක මහෙස්ත්‍රාත් ප්‍රසන්න සිල්වා මහතා ඊයේ (06) නියම කළේය.මෙම සී ඩී තැටිය මුද්‍ර තබා රහස් පොලිසිය විසින් අධිකරණයට ඉදිරිපත් කරමින් මෙහි පිටපතක් වැඩිදුර විමර්ශන සදහා රහස් පොලිසියට නිකුත් කරන ලෙසත් තැටිය ආරක්ෂිතව සේප්පුවේ තබන ලෙසටත් අධිකරණයෙන් කළ ඉල්ලීම සලකා බලමින් මහෙස්ත්‍රාත්වරයා මෙම නියෝගය කළේය.රහස් පොලිසියේ පොලිස් පරීක්ෂක අනුර ද සිල්වා මහතා මෙහිදී පැවසුවේ සැකකරුවන්ට එරෙහිව දණ්ඩ නීති සංග්‍රහයේ වගන්ති වලට අමතරව පරිගණක අපරාධ වගන්ති යටතේ ද චෝදනා ගොනු කිරීමට බලාපොරොත්තු වන බවය.මීට අමතරව පරිගණක සම්බන්ධ කොළඹ විශ්ව විද්‍යාල වාර්තා ලබා ගැනීමෙන් අනතුරුව සිද්ධිය සම්බන්ධ උධෘත නීතිපති උපදෙස් සදහා නීතිපතිවරයා වෙත ඉදිරිපත් කිරීමට කටයුතු කරන බව දැන්වීය.මෙහිදී නිතිඥ සාලිය පීරිස් මහතා පැවසුවේ තමා රුවන් ෆර්ඩිනැන්ඩස් නැමැති අය වෙනුවෙන් පෙනී සිටින බවත් ඔහු මේවන විටත් පොලිසිය විසින් සිය බී වාර්තාව මගින් සැකකරුවකු ලෙස නම් කර ඇති හෙයින් ස්වේච්ඡාවෙන් ෆර්ඩිනැන්ඩස් යන අය අධිකරණයට භාර වන බැවින් ඔහු ඇප මත මුදා හරින ලෙසට නියෝගයක් නිකුත් කරන ලෙසය.රහස් පොලිසිය - මේවන විට රුවන් ෆඩිනැන්ඩස් සැකකරුවකු ලෙස නම් කිරීමට බලාපොරොත්තුවක් නැහැ.නිතිඥ සාලිය පීරිස් - මුල් වාර්තාව අනුව රාජ්‍ය විරෝධී ක්‍රියාවලට මාගේ සේවාදායකයා සම්බන්ධ බවට පැවසෙනවා.රහස් පොලිසිය - වෙබ් අඩවිය මොහුගේ නමින් ලියාපදිංචි වෙලා නැහැ. ලද තොරතුරට අනුව අධිකරණයට කරුණු වාර්තා කර සෝදිසි වරෙන්තුවක් ගෙන ස්ථානය වටලා එහි තිබූ පරිගණක හා සැකකරුවන් අටදෙනකු අත්අඩංගුවට ගෙන අධිකරණය‍ට ඉදිරිපත් කර තිබෙනවා. මෙතෙක් කළ විමර්ශන වලට අනුව ෆර්ඩිනැන්ඩස් සැකකරුවකු ලෙසට තොරතුරු හෙළි වී නැහැ. බලෙන් සැකකරුවකු වන්න අවශ්‍ය නම් අපට කරන්න දෙයක් නැහැ.අවශ්‍ය නම් ප්‍රකාශයක් කරන්න.නීතිඥ සාලිය පීරිස් - ඔහුට රහස් පෙලිසියට පැමිණ ප්‍රකාශ කරන්න කියා කියන්නේ ඔහු අත්අඩංගුවට ගැනීමේ වෑයමක් තියෙන නිසා. ස්වාමීනි ඒ පිළිබඳ සාධාරණ බියක් අපට පවතිනවා. ඒ නිසා අවශ්‍ය නම් අධිකරණ භුමිය තුළදී පොලිසියට ප්‍රකාශයක් කරන්න සුදානම්.රහස් පොලිසිය - ස්වාමීනි ප්‍රකාශ ගන්නා විට එම පොත්පත් බලන්නඕනේ. මෙහෙම සැකකරුවන් ඉල්ලීම් කරන්න ගියොත් නීතිය හෑල්ලුවට යයි.විනිසුරු - 2012/6/30 සෝදිසි වරෙන්තු මත සැකකරුවන් අධිකරණයට ඉදිරිපත් කර සිටියි. අනතුරුව කරන ලද විමර්ශනවලට අනුව සැකකරුවකු ලෙස රුවන් ෆර්ඩිනැන්ඩස් අවශ්‍ය නොවන බව පොලිසිය කියා සිටියි. එනිසා ඔහු අධිකරණයට භාරවීම අවශ්‍ය නොවේ. ඇප ද අවශ්‍ය නැත. රහස් පොලිසියේ ඉල්ලීම අනුව රුවන් ෆර්ඩිනැන්ඩස්ට මේ මස 16 වන දින රහස් පොලිසියේ සේනාරත්න මහතාට ප්‍රකාශයක් ලබා දෙන්න. එය අධිකරණය භුමිය තුළදී කිරීමට කළ ඉල්ලිම ප්‍රතික්ෂේප කරනවා.නීතිඥ සාලිය පීරිස් - පැමිණිලිකරුවකු නොමැතිව නඩු වාර්තාවක් භාර ගැනීම ද නීති විරෝධියි. මෙයට හෙල්පින් හම්බන්තොට නඩුව උදාහරණයක් .තවද රාජකීය මහිමය කෙලෙසූ බවට වාර්තාවේ සදහන් වෙනවා . මෙය 1972 ජනරජ රජයක් බවට පොලිසියට අමතක වෙලා. මේ සම්බන්ධයෙන් ලිඛිත දේශන ගොනු කරන්න දිනයක් ලබා දෙන ලෙසට මම මෙහිදී ඉල්ලා සිටිනවා.රහස් පොලිසිය - බී වාර්තාවේ පැමිණිලිකරු සම්බන්ධයෙන් කරුණු සදහන් කරලා තියෙනවා. විශේෂ කාර්ය බලකායේ අධ්‍යක්ෂක මෙහි පැමිණිලිකරු .නීතිපොතේ වගන්ති ප්‍රකාරව සැකකරුවන් අත්අඩංගුවට ගෙන තිබෙනවා .කිසිම අයෙකුට අසාධාරණයක් වුණේ නැහැ.අදාළ කරුණු සළකා බැලු මහෙස්ත්‍රාත්වරයා ලිඛිත දේශන ගොනු කිරීමට මේ මස 20වෙනි දිනට කල් තබා සී ඩී තැටිය ආරක්ෂිතව සේප්පුගත කරන ලෙසට නියම කළේය..</content>
  </post></root>