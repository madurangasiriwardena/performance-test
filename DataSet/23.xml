<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n1009184</link>
    <topic>දෙවැනි යුද්ධාධිකරණය එල්ල වූ චෝදනා 4ටම ෆොන්සේකා වැරැදිකරු වේ</topic>
    <author>මහින්ද කුලතුංග</author>
    <content>සරත් ෆොන්සේකා මහතා යුදහමුදාපතිව සිටියදී ටෙන්ඩර් පටිපාටියෙන් බැහැරව යුදහමුදාවට අවශ්‍ය උපකරණ මිලදී ගැනීම සම්බන්ධයෙන් වූ චෝදනා විභාග කළ දෙවැනි යුදඅධිකරණය ඊයේ (17) ඒ මහතා ඊට වැරැදිකරු බවට තීන්දු කෙළේය. ඒ අනුව , එම දෙවැනි යුදඅධිකරණය හමුවේ ෆොන්සේකා මහතාට එල්ල වූ චෝදනා හතරටම ඔහු වැරැදිකරු බවට තීන්දු කෙළේ යැයි ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්‍ෂ ජනරාල් ලක්ෂ්මන් හුළුගල්ලේ මහතා ඊයේ පැවති මාධ්‍ය හමුවකදී පැවසීය.සරත් ෆොන්සේකා මහතා වැරැදිකරු බවට තීන්දු කළ දෙවැනි යුදඅධිකරණය, ඒ පිළිබඳ නිර්දේශ ජනාධිපතිතුමා වෙත ඉදිරිපත් කළ බවත්, එය ජනාධිපතිතුමා විසින් අනුමත කිරීමෙන් පසු දඩුවම් නියම කෙරෙන බවත්, හුළුගල්ලේ මහතා කීය.ටෙන්ඩර් පටිපාටියෙන් බැහැරව යුදහමුදාව සඳහා අවශ්‍ය දුරදක්න අධිබලැති බැටරි, විදුලි ජනක යන්ත්‍ර, හා වී. එච්. එස්. තරංගමාලාවලට අවශ්‍ය අනෙකුත් උපකරණ මිලදී ගැනීම සරත් ෆොන්සේකා මහතාට එල්ල වූ චෝදනා වේ.යුද හමුදාවේ සිටියදී මෙම උපකරණ මිලට ගැනීම සම්බන්ධයෙන් පත්කළ ටෙන්ඩර් මණ්ඩලයේ සභාපතිවරයා වූයේ ද සරත් ෆොන්සේකා මහතායි. මෙම උපකරණ මිලදී ගෙන ඇත්තේ, ෆොන්සේකා මහතාගේ බෑණා අධ්‍යක්ෂධුරය දරන හයිකොප් පෞද්ගලික සමාගමෙන් බවත් හුළුගල්ලේ මහතා කීය.මේ අනුව, ෆොන්සේකා මහතාගේ අපකීර්තිමත් යුදහමුදා හැසිරීම සම්බන්ධයෙන් වූ චෝදනාවලට ඔහු වැරැදිකරු ලෙස දෙවැනි යුදඅධිකරණය තීන්දුකර ඇතැයිද හෙතෙම සඳහන් කෙළේය. ෆොන්සේකා මහතා වැරැදිකරු ලෙසට තීන්දු කළ මෙම දෙවැනි යුද අධිකරණයට විනිසුරුවරුන් ලෙස පත්කර සිටියේ මේජර් ජනරාල්වරුන් වන එම්. පී. පීරිස් (සභාපති) එම්. හතුරුසිංහ හා එස්. ඩබ්ලිව්. එල්. දවුලගල යන මහත්වරුය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n1009185</link>
    <topic>මෙය හදිසි අනතුරක්: ත්‍රස්ත ක්‍රියාවක් නොවේ</topic>
    <author/>
    <content>කරදියනාරු පොලිසිය තුළ සිදුවූ පිපිරීම කිසිසේත්ම ත්‍රස්තවාදී ක්‍රියාවක් නොවන අතර එය හදිසි අනතුරක් බව තමා තරයේ ප්‍රකාශ කර සිටින බව පොලිස්පති ආචාර්ය මහින්ද බාලසූරිය මහතා පවසයි.මියගිය පොලිස් නිලධාරීන් අතර පොලිස් නිලධාරිනියන් හතර දෙනෙකුද සිටින බව සිද්ධිය වූ ස්ථානයට ගිය අස්ථාවේදී පොලිස්පතිවරයා පැවැසීය.ඊයේ මෙම සිද්ධිය වූ ස්ථානයට පොලිස්පති මහින්ද බාලසූරිය මහතා සහ යුද හමුදාවේ ජ්‍යෙෂ්ඨ නිලධාරීන් පිරිසක් සමග රජයේ රස පරීක්ෂකවරයාද පැමිණ පරීක්ෂණ කටයුතු ආරම්භ කළහ. පොලිස්පතිවරයා මෙහිදී කියා සිටියේ මෙම පිපිරීම් සිද්ධිය කිසිසේත්ම කඩාකප්පල්කාරී සිද්ධියක් නොවන බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n1009183</link>
    <topic>මාළු සිරුරේළදරු මුහුණක්</topic>
    <author>මල්වාන සමූහ මහානාම විතානගේ</author>
    <content>මල්වානේ වල්ගම, බංගාලන්හේන ප්‍රදේශයේ නිවෙසක සුරතල් මසුන් ඇති කරන මාළු ටැංකියක සිටින මත්ස්‍යයකුගේ සිරුරෙන් ළදරු මුහුණක් මතුවී තිබේ.මේ විශ්ම ජනක මත්ස්‍යා දැක බලා ගැනීමට විශාල ජනකායක් මේ වනවිට නිවෙසට පැමිණෙමින් සිටිති.එම මාළු ටැංකියේ දකින්නට ලැබෙන මේ විශ්මය ජනක මේ මත්ස්‍යා කාෆ් වර්ගයට අයත් මත්ස්‍යයෙකි. මේ මාළු ටැංකිය පවත්වාගෙන යන එම්. එච්. එම්. ෆර්නාස් සිසුවාගේ වැඩිමල් සොහොයුරියගේ වසරක් වයසැති දියණිය එම මාළු ටැංකිය දෙස බලා බබෙක් සිටිනවා යැයි කෑගැසීම නිසා නිවැසියන්ට මෙය දැක ගැනීමට හැකි වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n1009186</link>
    <topic>බේරුවල වෙඩි තැබීම පොලිස් නිලධාරීන්ගේස්ථාන මාරු අවලංගුයි</topic>
    <author>බණ්ඩාරගම සමූහ</author>
    <content>මහරගම පොලිසියේ නිලධාරීන් කණ්ඩායමක් හා හරක් හොරුන් පිරිසක් අතර බේරුවල නගරයේදී සිදුවූ වෙඩි හුවමාරුවට මැදිව අට හැවිරිදි දරුවකු මිය යාමෙන් පසු පොලිස් ක්ෂේත්‍ර බළකා මූලස්ථානයට තාවකාලිකව මාරු කරනු ලැබූ නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් හා නුගේගොඩ සහකාර පොලිස් අධිකාරි ඩී. එස්. සේනාපති මහත්වරුන්ගේ මාරුවීම පෙරේදා (16) සිට අවලංගු කර ඇතැයි පොලිස් මූලස්ථානය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n1009187</link>
    <topic>මහ දවල් නිවෙස්වලට පැනරන් ආභරණ සොරකම් කළපුද්ගලයකු ගැන පරීක්‍ෂණ</topic>
    <author>ධම්මික බණ්ඩාර</author>
    <content>මහ දවල් නිවෙස්වලට පැන රන් භාණ්ඩ සොරකම් කිරිම සම්බන්ධයෙන් අමුණුගම ප්‍රදේශයෙන් සැකපිට අත්අඩංගුවට ගත් පුද්ගලයකු ගැන මහනුවර විශේෂ පොලිස් කණ්ඩායමක් පරීක්‍ෂණ පවත්වයි.ලක්‍ෂ ගණනක් වටිනා මුදල් හා රන් භාණ්ඩ මොහු සොරාගෙන ඇති අතර සොරකම් 15ක් පමණ සිදු කර තිබේ. සැකකරු පදිංචි අමුණුගම ප්‍රදේශයේ හා නාවාන ප්‍රදේශයේ නිවෙස්වලින් මේ සොරකම් සිදු කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n1009188</link>
    <topic>පොලිස් පාට් දැමූකණ්ඩායම කොටු වෙයි</topic>
    <author>හෝමාගම සංචාරක මංජුල හිරිපිටිය</author>
    <content>පොලිස් නිලධාරීන් බව පවසමින් රාත්‍රි කාලයට නිවෙස්වලට ගොස් මුදල් හා දේපළ සොරා ගන්නා කණ්ඩායමක් ගිනි අවි සමඟ අත්අඩංගුවට ගත් බව අතුරුගිරිය පොලිසිය පවසයි.රාත්‍රි කාලයේ දී නිවෙස් වටලා නිවෙස් හිමියන් අවදි කර තමන් පොලිසියෙන් බව හඟවා අනතුරුව ගිනි අවි පෙන්නා ඔවුන් සතු මුදල් රන් ආභරණ හා දේපළ රැසක් සොරකම් කරගෙන ඇතැයි පොලිස් විමර්ශනවලදී හෙලිවී ඇත.කොල්ලකන ලද භාණ්ඩවලින් කොටසක් මහරගම ප්‍රදේශයේ උකස් මධ්‍යස්ථානයක තබා මුදල් ලබාගෙන ඇතැයි පොලිසිය පවසයි.සැකකරුවන් සතුව තිබී මෙරට නිෂ්පාදනය කළ ගල්කටස් වර්ගයේ ගිනි අවි දෙකක්, ඉතාලියේ නිෂ්පාදිත මයික්‍රෝ වර්ගයේ රිවෝල්වරයක් කඩුවක් හා කොල්ලකෑ රුපියල් ලක්‍ෂයක පමණ දේපළ සොයාගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n1009189</link>
    <topic>කටුනායක ඉංජිනේරු ආයතනයේ සිසුන්ට පහර දුන් සැකකරුවන් ඇපපිට</topic>
    <author>කොච්චිකඩේ විශේෂ ඩී. මිහිඳුකුල</author>
    <content>කටුනායක ඉංජිනේරු තාක්‍ෂණ ආයතනයේ සිසුන් පිරිසකට කටුනායක ගම්වාසීන් පිරිසක් පහර දුන්නේ යැයි කියන සිද්ධියේ පාර්ශ්වකරුවන් සමතයකට පත්වීමට එකඟතාව පළ කළ බැවින් රක්‍ෂිත බන්ධනාගාරගතව සිටි සැකකරුවන් 19 දෙනා මීගමුව ප්‍රධාන මහේස්ත්‍රාත් ජයකී ද අල්විස් මහත්මිය මුදල් හා ශරීර ඇප මත මුදා හැරීමට ඊයේ (17) නියෝග කළාය.පළමු සැකකරුට රු. 3000 ක මුදල් ඇප හා ලක්‍ෂයක ශරීර ඇප ද නියම කර ඉතිරි සැකකරුවන් 18 දෙනා එක් අයෙකු රු. 1500 බැගින් මුදල් ඇප හා ලක්‍ෂය බැගින් වූ ශරීර ඇප මත මුදා හැරීමට නියෝග කළාය. නඩුව නිමා වන තුරු සෑම ඉරු දිනකම පෙ. ව. 9.00 ත් 12.00 ත් අතර කටුනායක පොලිසියට වාර්තා කිරීමට ද නියම කෙරුණි.නැවත මෙවැනි සිද්ධියක් වාර්තා වුවහොත් ඇප අවලංගු කර සැකකරුවන් රක්‍ෂිත බන්ධනාගාර ගත කරන බව මහේස්ත්‍රාත්වරිය පැවැසුවාය. ඉන්දික සිල්වා, ඇල්ප්‍රඩ් සිල්වා, මහින්ද සුගතදාස ශ්‍රීලාල් ප්‍රනාන්දු යන නීතිඥ මහත්වරු ඇතුළත් නීතිඥ මණ්ඩලයක් සැකකරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n10091810</link>
    <topic>‘ වොඩ්කා’ බෝතලයට පෙම් බැඳිපොලිස් ලොක්කාගේ පුතා රිමාන්ඩ්</topic>
    <author>කුමුදු හෙට්ටිආරච්චි</author>
    <content>කොම්පඤ්ඤවීදිය ප්‍රදේශයේ සුපිරි වෙළඳසලකින් රුපියල් හත්දහස් පන්සියයක් වටිනා “ වොඩ්කා” රට බීම බෝතලයක් සොරාගෙන ඉනේ සඟවාගෙන යෑමට උත්සාහ කර වෙළඳසැලේ සේවකයන්ටද අතින් පයින් පහරදුන් බව කියන ජ්‍යෙෂ්ඨ පොලිස් අධිකාරිවරයෙකුග් පුතෙක් හා ඔහුගේ මිතුරා ලබන 20 වැනිදා තෙක් රක්‍ෂිත බන්‍ධනාගාරගත කිරීමට කොළඹ කොටුව මහේස්ත්‍රාත් ලංකා ජයරත්න මෙනෙවිය නියෝග කළාය.සුපිරි වෙළෙඳ සංකීර්ණයේ කළමනාකරු කළ පැමිණිල්ලක් සම්බන්‍ධව පරීක්‍ෂණ පවත්වා කොම්පඤ්ඤවීදිය පොලිසිය මේ සැකකරුවන් දෙදෙනා සැකපිට අත්අඩංගුවට ගෙන අධිකරණයට ඉදිරිපත් කැර තිබුණි. සුපිරි වෙළෙඳ සංකීර්ණය තුළ වූ මත්පැන් අලෙවි සැලෙන් බියර් බෝතලයක් ලබාගෙන ඇති සැකකරුවන් දෙදෙනා එහි වූ තවත් මත්පැන් බෝතලයක් ගෙන ඉනේ සඟවා ගන්නා අයුරු වෙළඳසැලේ සේවකයෙක් දැක ඒ බව ප්‍රධාන දොරටුව වෙත දන්වා ඇති බව කියයි.සැකකරුවන් දෙදෙනා වෙළෙඳසැලෙන් පිටවීයාමට සැරසෙන විට ඔවුන් මිලටගත් භාණ්ඩවල බිල්පත් පරීක්‍ෂාවට ලක්කැර ඇති අතර බියර් බෝතලයට පමණක් සැකකරුවන් බිල ගෙවා ඇති බව දැක සැකකරුවන් පරීක්‍ෂා කිරීමේදී එක් සැකකරුවෙකුගේ ඉනේ තිබී ‘වොඩ්කා’ රටබීම බෝතලය සොයාගත් බවට පැමිණිල්ලෙන් පවසා ඇතැයි කොම්පඤ්ඤවීදිය පොලිසිය අධිකරණයට දැන්වීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n10091811</link>
    <topic>පේරාදෙණියේ මහා පරිමාණයේමත්ද්‍රව්‍ය ජාවාරම් පොළක් වටලයි</topic>
    <author>ඉන්දික පොල්කොටුව</author>
    <content>මහනුවර සුපිරි බාලිකා විදුහලක ඉගනුම ලබන සිය සත් හැවිරිදි දියණියද කැටුව පේරාදෙණිය ප්‍රදේශයේ මහා පරිමාණ හෙරොයින් ජාවාරම් මධ්‍යස්ථානයකට ගොස් එහි සිට හෙරොයින් ලබා ගනිමින් සිටි පුද්ගලයකු ඇතුළු පස් දෙනෙකු හෙරොයින් පැකට් විස්සක තොගයක් සම¼ඟ මහනුවර කොට්ඨාස දූෂණ මර්ධන ඒකකය මගින් පසුගිය 15 දා අත්අඩංගුවට ගනු ලැබ ඇත.ප්‍රකට ව්‍යාපාරිකයකු ලෙසින් සමාජයට පෙනී සිටිමින් පේරාදෙණිය පොල්ගහමුල ප්‍රදේශයේ පුද්ගලයකු හෙරොයින් ජාවාරමේ යෙදුන බවට පොලීසියට ලද තොරතුරක් මත අදාළ ජාවාරම් මධ්‍යස්ථානය වටලා සැකකරුවන් අත්අඩංගුවට ගනු ලැබ තිබේ.පාසල් ගොස් නිවසට එමින් සිටි සිය දියණිය නිවසට රැගෙන නොයා ඇයව හෙරොයින් තිප්පොළට රැගෙන විත් ඇය වෙනත් ස්ථානයක තබා පියා හෙරොයින් භාවිතා කරමින් සිටි බැව් පොලිසිය පවසයි.මෙම අවස්ථාවේ දැරිය හඬමින් සිටි බවද පොලීසිය පවසයි.මෙහිදී ප්‍රධාන ජාවාරම්කරු හෙරොයින් පැකට් 15ක් සමඟ අත්අඩංගුවට ගැණුන අතර අනෙක් සැකකරුවන් සතුව හෙරොයින් පැකට් 05ක් තිබූ බැව් පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n10091812</link>
    <topic>ජංගම දුරකථනය ආධාරයෙන් හොරුන් අල්ලයි</topic>
    <author>උදුලා පීරිස්</author>
    <content>රාජගිරියේ වෙළඳ ප්‍රදර්ශනාගාරයක් බිඳ ලැප්ටොප්, ජංගම දුරකථන හා මුදල් සොරකමක් සම්බන්ධයෙන් බොරැල්ල පොලිසියට කළ පැමිණිල්ලකට අනුව ක්‍රියාත්මකවූ පොලිසිය විදුලි සංදේශ කොමිෂම හරහා නැතිවූ ජංගම දුරකථන දැනට පාවිච්චි කරන්නන් කිහිප දෙනකු පිළිබඳ කළ පරීක්ෂාවකින් අනතුරුව අදාළ හොරකමට සම්බන්ධ සැකකරු සොයාගෙන ඇත.අදාළ වෙළෙඳ ප්‍රදර්ශනාගාරයේම ස්ථානභාර ආරක්ෂක නිලධාරී හා තවත් ආරක්ෂක නිලධාරියකු එක්ව රාත්‍රි කාලයේ එම වෙළෙඳ ප්‍රදර්ශනාගාරයේ වීදුරුව බිඳ ඇතුළුවී තුන්වතාවක්ම ප්‍රදර්ශනාගාරයේ භාණ්ඩ සොරකම් කර ඇත.එක් අවස්ථාවක නැතිවූ ජංගම දුරකථන පහෙන් හතරක් සොයාගෙන ඇති අතර සොරකම් කළ හත්දාහකට ආසන්න මුදල් ප්‍රමාණය දෙදෙනා අතර බෙදාගෙන තිබේ.දෙවන සොරකමේ දී ලැප්ටොප් 3ක් සොරකම් කර ඇති අතර එයින් එක් ලැප්ටොප් එකක් සොයා ගෙන ඇත.තෙවන අවස්ථාවේ දී ජංගම දුරකථන 15ක් සොරකම් කර ඇති අතර ඉන් 4 ක් සොයාගෙන ඇත.සැකකරු අත්අඩංගුවට ගෙන අධිකරණයට ඉදිරිපත් කර බන්ධනාගාර ගතකර තිබේ.බොරැල්ල ප්‍රධාන පොලිස් පරීක්ෂක දීප්ත විජේවික්‍රම මහතාට ලැබුණු තොරතුරක් මත සැකකරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n10091813</link>
    <topic>මැනිං වෙළෙඳ පොළේවෙළෙඳ සල් 18කට නඩු</topic>
    <author/>
    <content>කොළඹ මැනිං වෙළෙඳ සංකීර්ණයේ සිදුකළ හදිසි වැටලීමකදී වෙළෙඳසැල් 114 ක් පරීක්ෂාවට ලක් කර ඉන් 18 කට එරෙහිව ආහාර පනත යටතේ නඩු පැවරීමට තීරණය කැර තිබේ.කොළඹ නගර සභාව, ජන සෞඛ්‍ය දෙපාර්තමේන්තුවේ සෞඛ්‍ය වෛද්‍ය නිලධාරීන්, මහජන සෞඛ්‍ය පරීක්ෂකවරුන්, ආහාර පරීක්ෂකවරුන්, පශු වෛද්‍ය දෙපාර්තමේන්තුවේ පශු වෛද්‍ය නිලධාරීන්, වෙළෙඳ පරීක්ෂකවරුන් සහ පරිසර ආරක්ෂණ පොලිස් ඒකකයේ නිලධාරීන් සහ කොස්තාපල්වරුන් ඇතුළත් 80 දෙනෙකුගෙන් යුත් කණ්ඩායමක් මේ වැටලීමට සහභාගී වූහ.අයඩීන් රහිත ලුණු, අපිරිසුදු තේ කොළ, නරක්වූ පලතුරු විකිණීම සඳහා ළඟ තබා ගැනීම, කල් ඉකුත්වූ ආහාර ද්‍රව්‍ය විකිණීම මෙන්ම අපිරිසුදු අන්දමින් තේ කඩ පවත්වා ගෙන යාම සම්බන්ධයෙන් ඉහත නඩු පැවැරීමට තීරණය වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n10091814</link>
    <topic>කරදියනාරු පිපිරීමත්‍රස්ත ක්‍රියාවක් නොවේඅත් වැරදීමක්</topic>
    <author>උදුලා පීරිස්</author>
    <content>මඩකළපුව කරදියනාරු පොලිසියේ සිදුවූ පිපිරීම ත්‍රස්ත ක්‍රියාවක් නොවන බවත්, එය සියයට සියයක්ම අත්වැරදීමකින් සිදුවූවක් බව නැවත පදිංචි කිරීමේ නියෝජ්‍ය ඇමැති විනයාගමුර්ති මුරලිදරන් මහතා විශේෂ ප්‍රකාශයක් කරමින් දිනමිණට පැවසීය.සාමකාමී වාතාවරණයක් පවතින මඩකළපු දිස්ත්‍රික්කයේ වර්තමානයේ කිසිදු කඩාකප්පල්කාරී සිදුවීමක් නොවන බව කී මුරලිදරන් මහතා සිද්ධිය සිදුවන අවස්ථාවේ තමා ඒ අසල පිහිටි නෙල්ලිකාඩු ප්‍රදේශයේ ජනතාව වෙනුවෙන් විදුලිය ලබාදීම සඳහා පැවැති උත්සව අවස්ථාවකට සහභාගිවී සිටි බවද කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n10091818</link>
    <topic>බාලවයස්කාර දැරියක රවටාගෙන ගොස් දූෂ්‍ය කරලා</topic>
    <author>බුද්ධිකා ඉඹුලාන</author>
    <content>බාලවයස්කාර දැරියක සමඟ ප්‍රේම සම්බන්ධයක් පවත්වමින් ඇය රවටාගෙන ගොස් සඟවාගෙන සිටි 23 හැවිරිදි පුද්ගලයකු ජාතික ළමා ආරක්ෂක අධිකාරියේ විශේෂ පොලිස් විමර්ශන ඒකකය මගින් අත්අඩංගුවට ගෙන ඇත.ගෝනපල හන්දිය - ගොඩිගමුව ප්‍රදේශයේ පදිංචිව සිටි 14 හැවිරිදි මෙම දැරියව සැකකරු දූෂ්‍ය කර ඇතැයි එම විමර්ශන ඒකකය සිදු කළ පරීක්ෂණවලින් හෙළිවී තිබේ.තම දියණිය දින කිහිපයක සිට නිවසේ නොමැති බව පවසමින් එම දැරියගේ මව ජාතික ළමා ආරක්ෂක අධිකාරියට පසුගිය ජූලි මස 07 දා පැමිණිලි කර තිබේ. පැමිණිල්ල මත විශේෂ පොලිස් විමර්ශන ඒකකය දිගින් දිගටම කළ පරීක්ෂණවලින් පසුව එම දැරිය සහ 23 හැවිරිදි තරුණයා ඌව පරණගම ප්‍රදේශයේ සිටියදී අත්අඩංගුවට ගැනීමට ඔවුනට හැකිවී තිබේ.සැකකරු ඊයේ (17) කොළඹ මහේස්ත්‍රාත් අධිකරණයට ඉදිරිපත් කිරීමට නියමිතව තිබිණි. සිද්ධිය පිළිබඳ විමර්ශන කටයුතු ජාතික ළමා ආරක්ෂක අධිකාරියේ සභාපතිනි නීතිඥ අනෝමා දිසානායක මහත්මියගේ උපදෙස් මත පොලිස් විමර්ශන ඒකකයේ ස්ථානාධිපති ඩබ්ලිව්. ටී. ඩී. විජේසේන මහතාගේ අධීක්ෂණය යටතේ කාන්තා පො. ප. බිම්ෂානී ජාසිංහ මහත්මිය විසින් පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n10091815</link>
    <topic>මීගමු රෝහල් හෙදියෝ වෛද්‍ය අධිකාරිගේනියෝග නොපිළිගනිති:</topic>
    <author>සන්ධ්‍යා කරුණාරත්න</author>
    <content>මීගමුව දිස්ත්‍රික් මහ රෝහල ලබන සඳුදා සිට හෙද කටයුතුවලින් බැහැරව සුළු සේවකයින්ගේ සහ උපස්ථායකයන්ගේ සේවය පමණක් ලබාගනිමින් රෝගීන්ට සේවය ලබාදෙන බව රජයේ වෛද්‍ය නිලධාරීන්ගේ සංගමය පවසයි.මීගමුව රෝහලේ අක්ෂි සායනයේ හෙදියන්, විශේෂඥ වෛද්‍යවරුන්ගේ හෝ වෛද්‍ය අධිකාරිතුමාගේ උපදෙස් පිළිනොගන්නා අසතුටුදායක තත්ත්වයක් උද්ගත වීම නිසා මේ තීරණය එම සංගමය ගෙන ඇත.රෝහලේ උග්‍ර හෙද හිඟයක් පවතින බැවින් සහ අක්ෂි සායනයට හෙද සේවය අනවශ්‍ය බව අක්ෂි සායනයේ විශේෂඥ වෛද්‍යවරයා පැවසීම හේතුවෙන්, අදාළ හෙදියන් රෝහලේම වෛද්‍ය රසායනාගාරයේ සේවයට රෝහල් වෛද්‍ය අධිකාරිවරයා විසින් අනුයුක්ත කොට තිබේ.වෛද්‍ය අධිකාරිවරයාගේ එම නියෝගය පැහැර හරිමින් රෝහලේ හෙද පාලිකාව අදාළ හෙදියන් වෛද්‍ය අධිකාරිවරයා නියම කර ඇති සේවයට හෙදියන් මුදා නොහරින තත්ත්වයක් උද්ගත වීමෙන් මෙම ගැටලුව පැන නැගී ඇත.ආයතන ප්‍රධානියාගේ උපදෙස් පිළි නොපැදීම මත රෝහලේ කටයුතු සිදුකර ගෙනයාමට ගැටලු මතුවන්නේ යැයි ද රජයේ වෛද්‍ය නිලධාරීන්ගේ සංගමය චෝදනා කරයි.සෞඛ්‍ය සේවකයන්ගේ කාර්යභාරය පිළිබඳ නිසි පිළිවෙත් මාලාවක් නොමැති වීම සහ සෞඛ්‍ය සේවක ව්‍යුහයේ ඇති දුර්වලතා මෙවැනි අවාසනාවන්ත තත්ත්වයක් බිහිකිරීමට මුල්වී ඇතැයි ද එම සංගමය සඳහන් කරයි. රෝගී ප්‍රතිකාර සේවා මේ අයුරින් බිඳවැටීම වැළැක්වීමට තිරසාර පිළියම් ඇති ව්‍යුහයක් සෞඛ්‍ය සේවය තුළ පිහිටුවිය යුතු බව ඔවුහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n10091816</link>
    <topic>ජාතික පාසල් අධ්‍යක්ෂ තනතුර අහෝසියි</topic>
    <author>දයා පෙරේරා</author>
    <content>අධ්‍යාපන අමාත්‍යාංශයේ ජාතික පාසල් අධ්‍යක්ෂ තනතුර අහෝසි කැර ජාතික පාසල් සම්බන්ධීකාරක තනතුරක් ඇති කරයි. ඒ අනුව ජාතික පාසල් අධ්‍යක්ෂවරයාව සිටි ශ්‍රී ලාල් නෝනිස් මහතා බස්නාහිර පළාත් අධ්‍යාපන දෙපාර්තමේන්තුවට ඊයේ (17) අනුයුක්ත කැර ඇත.අධ්‍යාපන අමාත්‍යාංශයේ සිටි අධ්‍යාපන පරිපාලන සේවයේ 1 වන පන්තියේ තනතුරුධාරී 50 දෙනෙකුගෙන් 15 දෙනෙක් ඉසුරුපායෙන් පිට විදුහල්වලට හා අධ්‍යාපන කාර්යාලවලට මාරු කැර ඇත.වැඩ බැලූ තනතුරු ගණනාවක් ස්ථිර කැර තිබේ. කොළඹ ඩී. එස්. සේනානායක විද්‍යාලයේ විදුහල්පති, ඉසිපතන විද්‍යාලයේ විදුහල්පති අධ්‍යාපන අමාත්‍යාංශයේ තනතුරුවලට මාරු කැර තිබේ. කොළඹ තර්ස්ටන් විද්‍යාලයේ විදුහල්පතිවරයා ඔහුගේ ඉල්ලීමකට අනුව තම ගම්ප්‍රදේශයට මාරු කැර ඇත.දැනට පවතින ජාතික පාසල් 339 කොටස්වලට වෙන් කැර පාසල් අධ්‍යක්ෂවරුන් යටතට පත්කැර ඔවුන් සියලු දෙනාම ජාතික පාසල් සම්බන්ධීකාරවරයාගේ පාලනයට ඇතුළත් කරන බව අධ්‍යාපන අමාත්‍යාංශයේ ලේකම් සුනිල් එස්. සිරිසේන මහතා “දිනමිණ” ට කීය.මේ මාරු වීම් හා නව තනතුරු පිළිබඳ ලිපි සහ වැඩ බැලූ අය ස්ථිර කිරීමේ ලිපි අධ්‍යාපන අමාත්‍යාංශයේ ලේකම්වරයා ඊයේ සවස ඔවුනට බාර දුන්නේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n10091817</link>
    <topic>සෙංකඩගල ගම් 10ක් ‘නිල් බළකා’ ගම්මාන ලෙස සංවර්ධනය කෙරේ</topic>
    <author>කටුගස්තොට සමූහ</author>
    <content>මහනුවර සෙංකඩගල ආසනයේ ගම්මාන 10 ක් තෝරාගෙන එම ගම්මාන නිල් බළකා ගම් ලෙස හඳුන්වා සෙංකඩගල ශ්‍රී ලංකා නිදහස් පක්‍ෂ සංවිධායක සහ මහනුවර දිසා මන්ත්‍රී දිළුම් අමුණුගම මහතාගේ විමධ්‍යගත අරමුදල රු. 50,00000/- (ලක්‍ෂ 50 ක්) වැයකර සංවර්ධනය කිරීමේ කටයුතු පසුගිය 14 දා ආරම්භ කෙරිණි.මෙසේ සංවර්ධනය කිරීමේ කටයුතු පසුගිය 14 දා ආරම්භ කෙරිණි. මෙසේ සංවර්ධනය කරන ගම්මාන වන්නේ හාරගම, ගුරුදෙණිය, වටපුළුව, අරුප්පොල, හන්තාන, හීපිටිය, ගාලේවත්ත, මාවිල්මඩ හීරැස්සගල හා දෙයියන්නේවෙලයි. මේ ගම්මානවල සියලුම මාර්ග කොන්ක්‍රීට් ගල් කැට අතුරා පිළිසකර කරන අතර, පාලම්, බෝක්කු, ප්‍රජාශාලා, පුස්තකාල ආදිය ද ප්‍රතිසංස්කරණය කෙරේ.මේ ගම්වල අඩු ආදායම්ලාභීන් සඳහා ස්වයං රැකියා ආරම්භ කර ඔවුන්ගේ ජීවන තත්ත්වය නගා සිටුවන අතර, මේ වසර අවසන් වීමට පෙර නිල් බළකා ගම්මාන අංග සම්පූර්ණ ගම්මාන ලෙස සංවර්ධනය කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n10091819</link>
    <topic>ඉසුරු සොයා කටාර් ගියමුස්ලිම් කත උණු වතුරෙන් පුච්චලා</topic>
    <author>පුත්තලම සමූහ වාර්තාකරු ඩබ්ලිව්. සී. බී. ප්‍රනාන්දු</author>
    <content>ඉසුරු සොයා පිටරට ගොස් දොහා කටාර් නගරයේ නිවෙසක දී අධික ලෙස පිළිස්සුම් තුවාල ලබා ඇති මෙරට මුස්ලිම් කාන්තාවක් ආපසු මෙරටට එවන ලදුව මුන්දලම රෝහලට ඇතුළු කර ඇත. අධික පිළිස්සුම් තුවාල සහිතව මෙසේ මුන්දලම රෝහලට ඇතුළු කර ඇත්තේ මදුරන්කුලිය කනමුල ප්‍රදේශයේ පදිංචි අබ්දුල් මජීඩ් පතිමා හිල්මියා නමැති 27 හැවිරිදි විවාහක කාන්තාවකි.පුරුෂයා අතහැර යාම නිසා ඉකුත් වසරේ අග භාගයේ දී දෝහා කටාර් නගරයේ නිවෙසක ගෘහ සේවිකාවක් වශයෙන් සේවය කිරීමට ගොස් ඇති මේ කාන්තාව එහි සේවය කරමින් සිටියදී ඇතිවූ කිසියම් සිද්ධියක දී එම නිවෙසේ හිමිකාරියගේ දියණියක් විසින් උණුවතුර භාජනයකින් දමා ගැසීම නිසා මෙසේ අධික ලෙස තුවාල සිදුවී ඇත. ඉන්පසු ඉකුත් 15 වැනි දින මෙරටට ආපසු එවා තිබේ. 16 වැනි දින ඇය මුන්දලම රෝහලට ඇතුළු කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n10091820</link>
    <topic>ඉන්දීය අඩුමිල ගුවන් සේවාව ලබන මස 9දා ඇරැඹෙයි</topic>
    <author>අනුෂා ගුරුසිංහ</author>
    <content>ඉන්දියාවේ නවදිල්ලි නුවර සිට කටුනායක දක්වා ඉන්දියානු අඩු මිලට ගුවන් සේවාවක් ලබන ඔක්තෝබර් 09 දා සිට ආරම්භ කිරීමට නියමිතය.ඒ අනුව මෙම ඉන්දියන් ගුවන් සේවාවේ එක් ගුවන් ගමනක් සඳහා වැයවන මුදල ඉන්දියානු රුපියල් 999 ක් පමණ වේ.එම මුදල අනිකුත් ගුවන් සේවා සඳහා අය කරන මුදල හා සසඳනවිට ඒවාට වඩා 10% සිට 15% දක්වා අඩු බව නිලධාරීහු පවසති.මෙම ගුවන් සේවාව සඳහා බෝයිං 737 - 800 ආසන 189 කින් යුතු ගුවන් යානාවක් යොදවා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=r1009181</link>
    <topic>මධ්‍යම පළාතේ 424කටනීත්‍යනුකූල ඉඩම් හිමිකම</topic>
    <author>පාලිත අලකේශ්වර මධ්‍යම පළාත් විශේෂ</author>
    <content>රජයේ ඉඩම්වල අනවසරයෙන් පදිංචිව සිටින අඩු ආදායම්ලාභීන් හට එම ඉඩම් නීත්‍යනුකූලව හිමි කර දීමේ වැඩපිළිවෙළක් මධ්‍යම පළාත් ඉඩම් කොමසාරිස් දෙපාර්තමේන්තුව විසින් ක්‍රියාත්මක කර තිබේ.මෙම වැඩපිළිවෙළ යටතේ දැනට මහනුවර දිස්ත්‍රික්කයේ 250 ක් මාතලේ දිස්ත්‍රික්කයේ 84 ක් සහ නුවරඑළිය 90 ක් වශයෙන් ඉඩම් කොටස් 424 ක් ඒවායේ පදිංචිකරුවන්ට හිමිකර දී තිබේ. මධ්‍යම පළාතේ ප්‍රධාන ඇමැති සහ ඉඩම් විෂයය භාර ඇමැති සරත් ඒකනායක මහතාගේ උපදෙස් මත මෙම වැඩපිළිවෙළ ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=r1009182</link>
    <topic>ඉබ්බාගමුවේ විදුහල් 116කටචිත්‍ර විෂයට ගුරුවරුන් 20යි</topic>
    <author>හිරියාල සමූහ – එම්. ඒ. ආර්. මනුකුලසූරිය</author>
    <content>ඉබ්බාගමුව අධ්‍යාපන කලාපයේ පාසල් 116 ක් ඇතත් ඒ සියලු පාසල්වල චිත්‍ර කලා විෂය ඉගැන්වීම සඳහා ඇත්තේ චිත්‍ර ගුරු මහත්ම මහත්මීන් විසි දෙනකු පමණකි.මෙම තත්ත්වය යටතේ වෙනත් විෂයයන් සඳහා පත් කරනු ලැබ සිටින ගුරු මහත්මීහු දැනට චිත්‍ර කලා විෂයද උගන්වති.චිත්‍ර කලා විෂය කිසි දිනෙක හදාරා නැති ගුරු මහත්ම මහත්මීන් එම විෂය ඉගැන්වීම සඳහා යෙදවීම ප්‍රතිඵල රහිත ක්‍රියාවක් බැව් පාසල්වල ගුරු දෙගුරු සමිති මගින් නොයෙක් වර අධ්‍යාපන බලධාරීන් වෙත පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=r1009183</link>
    <topic>අඟුරුවාතොටට ආ පිඹුරු රාජයා</topic>
    <author>ඡායාරූපය බුලත්සිංහල විශේෂ මිල්ටන් ධර්මසිංහ</author>
    <content>අඩි 18 ක් පමණ දිග දැවැන්ත පිඹුරෙක් නොබෝදා අගුරුවාතොට යාල මංසන්ධිය අසල නිවසක් ආසන්නයේ සිටියදී ප්‍රදේශවාසීන් විසින් ඉමහත් පරිශ්‍රමයක් යොදා අල්ලා ගන්නා ලදී. පසුව ඔවුහු එම පිඹුරා යාල මංසන්ධිය අසල මහජන ප්‍රදර්ශනයට තබා තිබූ අයුරුයි මේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=r1009184</link>
    <topic>කළුතර පිලා ඔරු ධීවරයන්ටගැටලු රැසක්</topic>
    <author>කටුකුරුන්ද සමූහ කපිල කුලසිංහ</author>
    <content>ධීවර කර්මාන්තයේ දී පිලා ඔරු ධීවරයන්ට හිමිවන්නේ සුවිශේෂී ස්ථානයකි. ඒ ඔව්හු ධීවර කර්මාන්තයේ දී අනුපමේය සේවාවක් කරන නිසාවෙනි. ධීවර කර්මාන්තය කෙරෙහි නව තාක්ෂණය කෙතරම් බලපෑම් කළද පිලා ඔරු ධීවරයන්ට එය එතරම් ගැටලුවක් නොවේ.ධීවර කර්මාන්තයේ එක් පැතිකඩක් නියෝජනය කරන පිලා ඔරු ධීවරයාත්, ධීවර ගැටලු කෙරෙහිත් බලධාරීන්ගේ අවධානය යොමු නොවීම නිසා එම ධීවරයෝ අසීරුවට පත්ව සිටිති.කළුතර කටුකුරුන්ද, පයාගල, කලමුල්ල, මග්ගොන ප්‍රදේශවල පිලා ඔරු ධීවරයෝ ද ජීවනෝපාය පිළිබඳ ගැටලු රැසකින් පීඩා විඳිති. ඒ අතර කටුකුරුන්ද කළපුව සුදුවැල්ල පාරම්පරික ධීවර පවුල් දෙසීයක් පමණ තම ගැටලු කෙරෙහි බලධාරීන්ගේ අවධානය යොමු වියයුතු බව ප්‍රකාශ කරති.ක්‍රිස්ටෝපර් පෙරේරාමේ ගමේ ඉන්නේ පාරම්පරික පිලා ඔරු ධීවරයෝ. සුනාමියෙන් අපේ සියලු දේ විනාශ වෙලා ගියා. අපිට තිබිච්ච ඔරු පාරු විනාශ වුනා. ඔක්තෝම්බර් මාසෙ මැද ඉඳලා මාස කිහිපයක් විතරයි මේ රස්සාව අපට තියෙන්නේ. ඉතිං පොඩි දැල් එළලා යාන්තමට මාළු ටිකක් තමයි අල්ල ගන්නේ. සමහරදාට මොකුත් නැහැ. ඕක තමයි අපේ තත්ත්වේ. මේ කුඩා ඔරුවෙන් අපිට ඈත යන්න බැහැ. අපේ රස්සාවට මහා පරිමාණ අයගේ අකටයුතු සිදු වනවා.බහු දින යාත්‍රාවල දැල්වලට කුඩා මාළුන් අහුවෙනවා. ඒ නිසා අපට මාළු නැහැ. ලයිට්කෝස්, කඳන් කෝස්, ඩයිනමයිට් දැමීම වැනි නීති විරෝධී කටයුතු සිදුවෙනවා. ඒවා අපිට හරි ගැටලුවක්.නීතියෙන් තහනම් කොට ඇති ක්‍රමවේද මුහුදේ රහසිගතව සිදුවීම නිසා සුළුපන්න ධීවරයන් අසීරුවට පත්ව සිටී.වසර ගණනාවක සිට ඉදිවන ලෙල්ලම අද වන තුරුත් වැඩ අවසන් නොවීම සුදුවැල්ලේ ධීවරයන්ට ඇති තවත් ගැටලුවකි. එය මේ වනවිට විවිධ අපචාර සිදුවන තැනක් ලෙසට පත් වී ඇත. මාළු විකුණා ගැනීමට ඇති ගැටලු මග හරවා ගැනීමටද ලෙල්ලම අත්‍යවශ්‍ය බව ධීවරයෝ පවසති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=r1009185</link>
    <topic>බදුරලිය ලක් සතොස අලෙවි සලක් ඉල්ලයි</topic>
    <author>බදුරලිය සමූහ රත්නසිරි ගමඇතිගේ</author>
    <content>වසර ගණනාවක සිට වසා දමා තිබෙන අගලවත්ත විවිධසේවා සමුපකාර සමිතිය ට අයත් බදුරලිය නගර මධ්‍යයේ පිහිටි තොගගබඩා ගොඩනැගිල්ල භාවිතයට ගෙන ලක් සතොස අලෙවි සලක් අරඹන්නැයි ප්‍රදේශවාසීහු ඉල්ලති.එමගින් බදුරලිය නගරය වටා පිහිටි හැඩිගල්ල, දික්හේන, කෙළින්කන්ද, පැලෑඳ, කළුගල, අත්ලේපුර, මොරපිටිය, අත්වැල්තොට, ආදී ගම්මාන රැසක පාරිභෝගික ජනතාවට සෙත සැලසෙන බවද ඔවුහු කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=r1009186</link>
    <topic>මගුල් ගෙදර බුෆේ සෙට් එකටත් විදලා</topic>
    <author>දෙල්ගොඩ සමූහ සුදත් පුබුදු කීර්ති</author>
    <content>සපුගස්කන්ද ගලහිටියාව ප්‍රදේශයේ ජයටම ගත් මඟුල් ගෙයකි. නව යුවල පැමිණියේ සැදෑවරුවේය.තමන් අරාධනා කළ අමුත්තන්ට ඉතාමත් හොඳින් සැලකීම සඳහා කල්ඇතිවම උත්සවභාණ්ඩ ආයතනයකින් අවශ්‍ය උපකරණ ඔවුන් සපයාගෙන තිබුණි. ඒ අතර බුෆේ සෙට් එකටද සුවිශේෂී තැනක් හිමිවිය.පැමිණි නෑදෑ හිතවතුන්ට මධුවිත සමගින් හොදින් සංග්‍රහ කළ මගුල් ගෙදර උදවිය දින කිහිපයක්ම මහන්සිවී සිටි නිසා ඉතිරි කෑම බීම පසුව අස්කිරීමට සිතාගෙන නින්දට යනවිට පාන්දර 3.00 ද පසුවී තිබුණි.නිවැසියන් උදෑසනම නැගිට අස්පස් කරමින් බුෆේ සෙට් එක තිබූ තැනට පැමිණියත් එය තබා තිබූ දිගු මේසය හැර වෙනත් කිසිවක් එහි නොවීය.සියලු දෙනා එකතුවී නිවෙසේද වටපිටාවේද බුෆේ සෙට් එක සෙව්වත් පලක් නොවීය.මගුල් ගෙදර ඉතිරි කෑමත් සමඟ බුෆේසෙට් එකම හොරු අරන් ගොසින්ය. පසුව නිවෙසියන් සපුගස්කන්ද පොලීසියේ පැමිණිල්ලක් දැම්මත් රු.60,000ක් වටිනා බුෆේ සෙට් එක තවම සොයාගැනීමට නොහැකි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=r1009187</link>
    <topic>දොඩම්ගොඩ - හර්මන් වත්තේනිමක් නැති අඩුපාඩු</topic>
    <author>නාගොඩ විශේෂ - එන්. විජේරත්න</author>
    <content>පවුල් 1300කින් යුත් දොඩම්ගොඩ හර්මන්වත්ත ප්‍රදේශවාසීහු එදා මෙදා තුර තවමත් නොවිසඳුණු ගැටලු රැසකින් පීඩා විදිති.මේ ඉඩම් වෙන්දේසි කළ සමාගම විසින් මෙහි ජලය ලබා දීමට විධිමත් වූ වැඩ පිළිවෙළක් ක්‍රියාත්මක නොකිරීමෙන් එහි පදිංචි කරුවන් අසීරුවට පත්ව සිටිති.කෙත්හේන ජල පවිත්‍රාගාරයේ සිට ජලය නළ මගින්ගෙන ආවද සමස්ත හර්මන්වත්ත ජනතාවට ජලය ලබාදීමට අදාළ ඉඩම් වෙන්දේසි සමාගමට නොහැකි විය.මුල්කාලයේදී නළ ළිං ඔස්සේ එම ටැංකියට ලබාදුන් ජලය කල් යෑමේදී මඩ මිශ්‍ර වීමෙන් නතර කර දැමු අතර අදවන විට අදියර දෙකටම ජලය ලබා දෙන්නේ බවුසර දෙකක් පමණි. එය ජනතාවගේ ජල අවශ්‍යතාවට ප්‍රමාණවත් නොවේ.හර්මන්වත්ත ග්‍රාම සංවර්ධන සමිතියේ සභාපති පවසන්නේ ඇමැති මහින්ද සමරසිංහ මහතා ලබා දී ඇති රුපියල් ලක්‍ෂ 30ක ප්‍රතිපාදන මගින් ජල නළ එලීමට කටයුතු කර ඇති බවයි.මෙහි ප්‍රධාන ප්‍රවේශ මාර්ග දෙක ඇතුළු සමස්ත කාණු පද්ධතියද සංවර්ධනය කළ යුතු බව පදිංචි කරුවෝ පවසති. ප්‍රධාන ප්‍රවේශ මාර්ග දෙකේ යම් ප්‍රමාණයක් කොන්ක්‍රීට් කර හා තාරදමා සංවර්ධනය කළ ද කිලෝමීටර් 13ක් පමණ වන මේ මාර්ග සංවර්ධනය කර නොතිබීමෙන් වර්ෂා කාලයට ගමන් කිරීමට නොහැක.බොහෝ මාර්ගවල පැති කාණු නොමැති අතර මාර්ගය ඔස්සේ වර්ෂා ජලය ගලා බැසීමෙන් විශාල කාණු හා වළවල් නිර්මාණය වී තිබේ.මෙහි පොදු අවශ්‍යතා සඳහා වෙන්කර ඇති අක්කර 3 1/2ක භූමි භාගයේ ප්‍රජාශාලාවක් පමණක් ඉදිකර ඇති අතර ක්‍රීඩාංගණය සම්පූර්ණයෙන්ම සංවර්ධනය කර නොමැත.හර්මන්වත්ත සුසාන භූමියට අයත් කොටසද කැලෑවට ගොසිනි. සතොස අලෙවි සලක් යෝජිතව තිබුණද එයද ඉදිකර නොමැත.හර්මන්වත්ත ජනපදවාසීන් මේ වන විට බැහැරකරන කැළිකසළ ඉවත් කිරීම පිළිබඳ ගැටලුවටද මුහුණ දී සිටී. දැනට කිසිවකු පදිංචි නැති ඉඩම් මීට යොදා ගත්තද එය තාවකාලික පිළිතුරක් පමණි.දශක තුනකට අධික කාලයක් තිස්සේ හර්මන්වත්ත ප්‍රදේශවාසීන් මුහුණ දෙන ප්‍රධාන ගැටලු කීපයට විසඳුම් ලබා දීමට අදාළ බලධාරීන්ගේ අවධානය යොමුකරන ලෙස පදිංචිකරුවෝ ඉල්ලති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=r1009188</link>
    <topic>ලාහුගල කදහිඳගම වැවෙන්වතුර ලබාගන්න ඇළ මාර්ග නෑ</topic>
    <author>සියඹලාණ්ඩුව විශේෂ ගුණපාල ලියනගේ</author>
    <content>ලාහුගල, හුලංනුගේ කදහිඳගම වැව ප්‍රතිසංස්කරණය කර වසර 4 ක් ගත වී ඇතත් එහි ජලය ප්‍රයෝජනයට ගෙන වී වගා කිරීමට නොහැකි වී ඇතැයි ගොවියෝ පවසති.හුලංනුගේ ගම්වැසියෝ වැසි ජලය ප්‍රයෝජනයට ගනිමින් සාම්ප්‍රදායිකව හේන් වගා කරති.වාරි ජලයෙන් යල මහ දෙකන්නය වී වගා කිරීමට සිහින මවන ඔව්හු කදහිඳගම වැවේ පිරී ඇති ජලය දෙස බලා සුසුම් හෙළති.කදහිඳගම පැරකුම් ගොවි සංවිධානයේ ලේකම් ලතා කුමාරි මහත්මිය - වැවෙන් පෝෂණය වන ඉඩම් තාමත් වෙන්කරලා දීලා නැහැ.ප්‍රාදේශීය සභා මන්ත්‍රී කපිල සම්පත් මහතා - වැව කැඩී ගිහින් තිබුණේ නියාෆ් රාජ්‍ය නොවන සංවිධානය වැව් කණ්ඩිය හදා දුන්නද ජලය ලබාගන්න ඇළ පද්ධතියක් නැහැ. ඉඩම් බෙදා දීමක් නැහැ. ජීවිත කාලයම වැසි ජලයෙන් හේන් වගා කරමින් ජීවිත ගැට ගසාගත් ගොවීන්ට වැවෙන් ජලය ලබාගෙන වගාකිරීමේ අවස්ථාව ලබා දීමට වගකිවයුතු නිලධාරීන්ගේ අවධානය යොමුවිය යුතුයි.ලාහුගල ප්‍රාදේශීය ලේකම් කාර්යාල ප්‍රකාශකයකු පැවසුවේ මේ පිළිබඳව ඉඩම් කොමසාරිස් වෙත දැනුම් දී ඇති බවය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=r1009189</link>
    <topic>ඇල්පිටිය කලාප කාර්යාලයමුල්ගලට සීමාවෙලා</topic>
    <author>නෙළුව සමූහ – අයි. එම්. වී. සී. ගුණසේකර</author>
    <content>ඇල්පිටිය කලාප අධ්‍යාපන කාර්යාලයේ ඉඩකඩ මදිකම නිසා එහි නිලධාරීහු මෙන්ම සේවය ලබාගැනීමට පැමිණෙන ගුරුවර ගුරුවරියෝ ද අපහසුතා විඳිති.මෙයට විසඳුමක් ලෙස දකුණු පළාත් සභාවේ උපමාන පාදක සංවර්ධන ප්‍රදාන යටතේ රුපියල් ලක්‍ෂ පනහක වියදමින් කලාප අධ්‍යාපන කාර්යාලයීය ගොඩනැගිල්ලක් ඉදිකිරීම සඳහා වර්ෂ 2009 මැයි මසදී මුල්ගල තබනු ලැබීය.එහි ඉදිකිරීම් කටයුතු කිරීමට කොන්ත්‍රාත්කරුවෙකුට රුපියල් ලක්‍ෂ 19 ක මුදලක් ද ලබා දී ඇතැයි දැනගන්නට ඇත.එහෙත් මෙම මුල්ගල තබා වසරකට වඩා වැඩි කාලයක් ගතවූවද මෙතෙක් සිදුකර ඇත්තේ ගොඩනැගිල්ල ඉදිකිරීමට යෝජිත ඉඩම සකස් කිරීම පමණි.අදාළ බලධාරීන්ගේ අවධානය යොමුකර මෙම ගොඩනැගිල්ල ඉදිකිරීමේ කටයුතු ආරම්භ කරන ලෙස කාර්යාලයේ නිලධාරීහු ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=r10091810</link>
    <topic>මැදිරිගිරිය නගර මධ්‍යයේ පිහිටි මේ ගොඩනැඟිල්ල ඵලක් ඇති දෙයකට ගන්න</topic>
    <author>සටහන හා ඡායාරූපය හිඟුරක්ගොඩ සමූහ අමරසූරිය ගලප්පත්ති</author>
    <content>මැදිරිගිරිය පරිපාලන කාර්යාල මධ්‍යයේ පිහිටි ගොඩනැගිල්ලක් වසර ගණනක් කිසිම ප්‍රයෝජනයක් නොගෙන පාළුවට යමින් තිබේ.වසර ගණනක සිට වල් බිහිවෙමින් ජරාවාස වෙමින් පවතින මේ ගොඩනැගිල්ලෙහි පසුගිය සමයේ මැදිරිගිරිය මහජන බැංකු ගොඩනැගිල්ල පවත්වාගෙන ගිය අතර පසුව මැදිරිගිරිය නගර මධ්‍යයේ නව මහජන බැංකුව ඉදි කෙරිණි.මේ ගොඩනැගිල්ල මැදිරිගිරිය රෝහල් භූමියට අයිති ගොඩනැගිල්ලකි. මැදිරිගිරිය ජනපදය ඉදිවෙන අවස්ථාවේ දී එවකට ඉඩම් ඇමැතිව සිටි සී. පී. ද සිල්වා මහතා මෙය රජයේ බෙහෙත් ශාලාව වශයෙන් නිමකර තිබුණි.සෞඛ්‍ය දෙපාර්තමේන්තුවේ අවධානය යොමු නොවී විනාශයට යන මේ වටිනා ගොඩනැගිල්ල පිළිබඳ මැදිරිගිරිය ජනතාව කනස්සල්ලට පත්ව සිටිති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=s1009181</link>
    <topic>අපරාජිතව සිටි ගුවන් හමුදා පිල වෙන්නප්පුව නිව්යංග්ස්ට පරදී</topic>
    <author>පි‍්‍රන්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ ශ්‍රී ලංකා ගුවන් හමුදා පාපන්දු පිල රඳවාගෙන තිබූ අපරාජිතභාවය බිඳදැමීමට වෙන්නප්පුව නිව්යංග්ස් ක්‍රීඩා සමාජය සමත්විය.ගුවන් හමුදා ක්‍රීඩකයෝ තරග 8 කදී පරාජයට පත් නොවී සිටි එකම කණ්ඩායම වූ අතර නිව්යංග්ස් සමඟ කැලණියේදී පැවැති තරගයෙන් ගෝල් 2 – 1 කින් පරාජයට පත් වී තරගාවලියේ දෙවැනි තැනට වැටුණි.පොලිස් ක්‍රීඩා සමාජය ලකුණු 20 ක් ලබා පෙරමුණේ සිටින අතර ගුවන් හමුදාව ලකුණු 16 ක් ලබා සිටී. නිව්යංග්ස්, රත්නම්, දොන් බොස්කෝ හා බ්ලූ ස්ටාර් යන කණ්ඩායම් හතරම ලකුණු 15 බැගින් ලබා සම තත්ත්වයක පසුවේ.පොලිසිය හා දොන් බොස්කෝ අතර තරගය බම්බලපිටිය පොලිස් ක්‍රීඩාංගණයේදී පැවැති අතර එහිදී ගෝල් 2 – 1 ක ජයක් පොලිසිය ලබා ගත්තේය. තරගයේ ප්‍රථම භාගයේදී දෙපිලම ගෝල් 1 බැගින් ලබා සිටි අතර දෙවැනි භාගයේදී පොලිසියට තවත් ගෝලයක් එක්විය.පසුගිය බදාදා පැවැති බොහෝ තරගවලදී ආරක්‍ෂාකාරී ක්‍රමවේදවලට වඩා ප්‍රහාරාත්මක තරග රටා කණ්ඩායම් අනුගමනය කළහ. එබැවින් යුද හමුදාව ගෝල් 5 – 1 කින් ජුපිටර්ස් පිල ද, රත්නම් ගෝල් 5 – 3 කින් ජාවාලේන් පිල ද පරාජය කළහ. රිනවුන් – බ්ලූ ස්ටාර් අතර තරගයෙන් රිනවුන් පිලට ගෝල් 3 – 1 ක ජයක් හිමිවිය.කළුතර දී නිමා වූ කළුතර පාක් හා සෝන්ඩර්ස් අතර තරගයේ ගෝල් වාර්තා නොවී ජය පරාජයෙන් තොරවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=s1009182</link>
    <topic>ජනපි‍්‍රයම ක්‍රිකට් ක්‍රීඩකයාඑස්.එම්.එස්.වලින් තෝරයි</topic>
    <author>පි‍්‍රන්ස් ගුණසේකර</author>
    <content>වසරේ ජනපි‍්‍රයම ශ්‍රී ලංකා ක්‍රිකට් ක්‍රීඩකයා එස්.එම්. එස්.මනාපයෙන් තෝරා සම්මාන ප්‍රදානය කිරීමට යයි.ශ්‍රී ලංකා ක්‍රිකට් ආයතනය සමග කොන්ත්‍රාත් අස්සන්කොට සිටින ක්‍රිකට් ක්‍රීඩකයන් විසි දෙනෙකු අතරින් ජනපි‍්‍රයම ක්‍රිකට් ක්‍රීඩකයා තෝරා ගැනීමට බලාපොරොත්තු වේ.සියැට් සමාගමේ අනුග්‍රාහකත්වයෙන් දෙවැනි වරටත් පැවැත්වෙන ශ්‍රී ලංකා ක්‍රිකට් සම්මාන රාත්‍රිය ඔක්තෝම්බර් 4 වැනිදා වොර්ටර්ස් ඒජ් හෝටලයේදී පැවැත්වේ.අන්තර් ජාතික ක්‍රිකට් පිටියේ විශිෂ්ට දක්ෂතා දක්වා මවුබිමට කීර්තියක් අත්කර දුන් ශ්‍රී ලාංකික ක්‍රිකට් ක්‍රීඩකයන් අගය කිරීමේ අරමුණින් මේ ක්‍රිකට් සම්මාන ප්‍රදානෝත්සවය වාර්ෂිකව පැවැත්වේ.මෙවර එස්.එම්.එස්.මනාප සඳහා තරග වදින ක්‍රීඩකයන් වන්නේ කුමාර සංගක්කාර, මහේල ජයවර්ධන, මුත්තයියා මුරලිදරන්, තිලාන් සමරවීර, ටී.එම්.ඩිල්ෂාන්, නුවන් කුලසේකර ඇන්ජලෝ මැතිව්ස්, උපුල් තරංග, තිලාන් තුෂාර, රංගන හේරත් , ප්‍රසන්න ජයවර්ධන, අජන්ත මෙන්ඩිස්, චාමර කපුගෙදර , ලසිත් මාලිංග, තිළිණ කණ්ඩම්බි, දිල්හාර ප්‍රනාන්දු , චානක වෙළගෙදර, තරංග පරණවිතාන, සුරාජ් රන්දිව්, දිනේෂ් චන්දිමාල්, සනත් ජයසූරිය හා චමින්ද වාස් ය.පසුගිය වසරේදී වසරේ ජනතා ක්‍රීඩකයා සම්මානය ටී.එම්.ඩිල්ෂාන්ට හිමිවිය.“ක්‍රීඩා ලෝලීන් තම තමන් පෞද්ගලිකව ඇලුම් කරන ක්‍රීඩා තරුවලට උපහාර දැක්වීමට ආශාවෙන් බලා සිටිනවා. සියැට් වසරේ ජනතා ක්‍රීඩකයා තෝරාදීමට ලැබෙන අවස්ථාව ක්‍රීඩා ලෝලීන්ගේ ඒ ආශාව ඉටු කිරීමක්” සියැට් විකුණුම් හා අලෙවි සාමාන්‍යාධිකාරී රවී ඩඩ්ලානි මහතා පැවැසීය.එස්.එම්.එස්.එවන ක්‍රීඩාලෝලීන් දිනුම් ඇදීමකට ලක් කෙරෙන අතර ජයග්‍රාහකයන් දහ දෙනෙකුට ක්‍රිකට් සම්මාන ප්‍රදානෝත්සවය නැරැඹීමේ අවස්ථාව ලබා දේ.මේ උළෙලේදී ක්‍රිකට් ක්‍රීඩකයන්ට මෙන්ම ක්‍රීඩිකාවන්ටද සම්මාන ප්‍රදානය ;කරේ. 23න් පහළ ක්‍රිකට් තරගාවලියේ සිට අන්තර් ක්‍රීඩා සමාජ පළමු පෙළ ක්‍රිකට් තරගාවලිය දක්වා විශේෂ දක්ෂතා දැක්වූ ක්‍රිකට් ක්‍රීඩක ක්‍රීඩිකාවන් 100කට පමණ සම්මාන ප්‍රදානය කිරීමට නියමිතය. වසරේ ජනපි‍්‍රයම ක්‍රිකට් ක්‍රීඩකයා තේරීම සඳහා එස්.එම්.එස්. ඔක්තෝම්බර් 1 දා දක්වා ඛ්ඡ්ඒඊ හිස්තැනක් 2343 ට එවිය හැක..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=s1009183</link>
    <topic>‘ගජබා සුපර් ක්‍රොස්’ 26දා අනුරපුරයේදී</topic>
    <author>ජගත් ගුණවර්ධන</author>
    <content>වසර දෙකක නිහැඬියාවකින් පසුව මෙවර 9වන වරටත් ගජබා සුපර් ක්‍රොස් මෝටර් රථ හා යතුරු පැදි තරගාවලිය මේ මස 26 වන දා අනුරාධපුර සාලියපුර ධාවන පථයේදී පැවැත්වේ.යුද්ධයේදී මිය ගිය රණවිරුවන්ගේ පවුල්වල සාමාජිකයන්ගේ මෙන්ම යුද්ධයේදී ආබාධිත තත්ත්වයට පත් වූ සෙබළුන්ගේ සුබසාධනය වෙනුවෙන් අරමුදල් රැස් කර ගැනීමේ අරමුණ පෙරදැරිව සංවිධානය කරන මේ තරගාවලිය ශ්‍රී ලංකා යුද හමුදාවේ ගජබා ජෙරිමේන්තුව සමග ශ්‍රී ලංකා මෝටර් රථ පදවන්නන්ගේ හා යතුරු පැදි පදවන්නන්ගේ ධාවන සංගමය (SALDAR) එක්ව සංවිධානය කරනු ලබයි.මේ තරගාවලිය පිළිබඳ මාධ්‍ය දැනුම්වත් කිරීමේ හමුවක් පසුගියදා ජාතික ආරක්ෂාව පිළිබඳ මාධ්‍ය මධ්‍යස්ථානයේදී පැවැත්විණි. එහිදී අදහස් දැක්වූ මේජර් ජෙනරාල් චාගි ගාල්ලගේ මහතා වාර්ෂිකව පවත්වනු ලබන ගජබා සුපර්ක්‍රොස් තරගාවලිය අභිමානවත් ලෙස 9වන වරට මෙවර පවත්වන තරගාවලිය ඒ - 9 මාර්ගය ආසන්නයේ පවත්වන පළමු තරගය බවත් කොළඹ හා නුවර මෝටර් රථ ධාවකයන්ගේ ආකර්ශනය මේ තරගාවලියට ලබාගෙන උතුරු නැඟෙනහිර මෝටර් රථ ධාවන තරගයට ඇල්මක් දක්වන තරගකරුවන් ගෙන්වා ගෙන ඔවුන්ද මේ තරගවලට සහභාගි කරවා ගැනීම අපේක්ෂාව බව සඳහන් කළේ ය.මෝටර් රථ හා යතුරු පැදි තරග ඉසව් 25කින් පැවැත්වෙන මේ තරගාවලිය සඳහා දිවයිනේ අතිශූර මෝටර් රථ හා යතුරු පැදි ධාවකයන් ඇතුළු විදේශීය තරගකරුවන් රැසක්ද සහභාගි වේ. ගජබා රෙජිමේන්තු අධිපති එස්.ඩබ්ලිව්.එල්.දවුලගල SALDAR සභාපති රොඩ්නි මේසන් යන මහත්වරුද තරගාවලිය පිළිබඳ අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=s1009184</link>
    <topic>සූරියවැව ජගත් පිටියේපළමු ක්‍රිකට් ජය ශ්‍රී ලංකාවට</topic>
    <author/>
    <content>ශ්‍රී ලංකා ‘ඒ’ පිල හා පාකිස්තානු ‘ඒ’ පිල අතර සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේ පැවැති දෙවැනි නිළ නොවන ටෙස්ට් තරගයෙන් ලකුණු 39ක ජයග්‍රහණයක් වාර්තා කිරීමට ශ්‍රී ලංකා පිල ඊයේ සමත් විය. සූරියවැව ක්‍රීඩාංගණයේ විදෙස් රටක් සමග පැවැති මුල්ම තරගය මෙයවීම විශේෂත්වයකි.ශ්‍රී ලංකා පිල ලබා දුන් ලකුණු 179 ක ඉලක්කයක් හඹා ගිය පාකිස්තානු පිතිකරුවෝ තරගයේ තුන්වැනි දිනය වූ ඊයේ පන්දු යවන්නන්ට වාසිදායක සූරියවැව ක්‍රීඩාංගණයේ දී ලකුණු 139කට සීමා කිරීමට ශ්‍රී ලංකා පිලේ පන්දු යවන්නෝ සමත්වූහ.ජීවන් මෙන්ඩිස් ලකුණු 32 කට කඩුලු 5ක් දවාලූ අතර සචිත්‍ර සේනානායක හා සුරංග ලක්මාල් අතරේ කඩුලු 2 බැගින් බෙදී ගියේය. පාකිස්තානු පිලේ අවසන් කඩුලු 5 ලකුණු 25ක් ඇතුලත බිඳ දැමීමට ශ්‍රී ලංකා පිලේ පන්දු යවන්නෝ සමත් වී තිබිණි.ශ්‍රී ලංකාව පළමු ඉනිම - 97පාකිස්තානය පළමු ඉනිම - 94ශ්‍රී ලංකාව දෙවැනි ඉනිම - 175පාකිස්තානය දෙවැනි ඉනිම - 139 -(ඕවර 59.4)හම්බාද් අසාම් 40 , අබීඩ් අලි 20 (ජීවන් මෙන්ඩිස් 32/5, සුරංග ලක්මාල් 35/2, සචිත්‍ර සේනානායක 52/2).</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=s1009185</link>
    <topic>මුම්බායි පිලට ජය</topic>
    <author/>
    <content>කීරෝන් පොලාර්ඩ්ගේ විශිෂ්ට පිතිහරඹය හේතුවෙන් ගයානා පිලට එරෙහිව ලකුණු 31 ක ජයක් වාර්තා කරමින් චැම්පියන් ලීග් විස්සයි 20 තරගමාලාවේ සිය පළමු ජයග්‍රහණය ලබා ගැනීමට මුම්බායි පිල සමත් විය.පළමුව පන්දුවට පහර දුන් මුම්බායි පිල කඩුලු 4 කට ලකුණු 184 ක් රැස් කළ අතර පොලාර්ඩ් පන්දු 30 කදී දැවැන්ත හයේ පහර 9 ක් සමග නොදැවී ලකුණු 72 ක් වාර්තා කළේය. ඔහුට අනගි සහයක් ලබා දුන් නායක සචින් තෙන්ඩුල්කාර් ලකුණු 48 ක් රැස් කළ අතර ආරම්භක පිතිකරු ශිකාර් දවාන් ලකුණු 39 ක් ලබා ගත්තේය.පන්දු යැවීමේදී දෙවේන්ද්‍ර බිෂෝ ලකුණු 34 කට කඩුලු 3 ක් දවාලීය.ගයානා පිලට ලබාගත හැකිවූයේ කඩුලු 6 කට ලකුණු 153 ක් පමණි. නායක රාම්නරේෂ් සර්වාන් ලකුණු 46 ක් රැස් කළේය.පන්දු යැවීමේදී ඩ්වේන් බ්‍රාවෝ සහ හර්ජබන් සිං කඩුලු 2 බැගින් දවාගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=s1009186</link>
    <topic>බෝල්ට්ගෙන්අලුත් බලාපොරොත්තුවක්</topic>
    <author/>
    <content>මීටර් 100 ලෝක වාර්තාවට හිමිකම් කියන ජැමෙයිකානු කෙටි දුර ධාවන සුපිරි තරුව වන උසේන් බෝල්ට් කිසිදු ක්‍රීඩකයකුට නොබිදිය හැකි ලෙස තම තත්පර 9.58 ලෝක වාර්තාව තත්පර 9.40 දක්වා අලුත් කර ගැනීමට බලාපොරොත්තු වන බව ප්‍රකාශ කර ඇත.2000 වසරේ සිඩ්නි ඔලිම්පික් උළෙලේ 10 වන සංවත්සරය සැමරීමේ උත්සවයට සහභාගීවෙමින් සිඩ්නි හි ‘ඩේලි ටෙලි ග්‍රාෆ්’ පුවත්පතට ප්‍රකාශ කර සිටී.මීටර් 100 සහ 200 ඉසව් සඳහා ලෝක වාර්තා උසුලන ඔලිම්පික් සූර බෝල්ට් 2012 වසරේ ලන්ඩනයේ පැවැත්වීමට නියමිත ඔලිම්පික් උළෙලේදී මේ වාර්තාව තැබීමට බලාපොරොත්තු වන බව ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=s1009187</link>
    <topic>ස්ටබ්ස් බොක්සිං සූරතාවකිංග්ස්වුඩ් විදුහලට</topic>
    <author>ෆවුස් මොහොමඩ්</author>
    <content>සමස්ත ලංකා 93 වැනි ස්ටබ්ස් පළිහ කණිෂ්ඨ බොක්සිං තරගාවලියේ සූරතාව දිනා ගැනීමට මහනුවර කිංග්ස්වුඩ් විද්‍යාලයීය පිල සමත් විය.අවුරුදු 13 සිට 18 දක්වා වයස් කාණ්ඩයෙන් බර පංති 16 ක් යටතේ පැවැති මේ තරගාවලියට පාසල් තරග ඉසව් 6ක්, කණිෂ්ඨ තරග ඉසව් 5ක් සහ යොවුන් තරග ඉසව් 5ක් ඇතුළත් විය.කණ්ඩායම් අනු සූරතාව පේරාදෙනිය මධ්‍ය මහා විද්‍යාලයට හිමි වූ අතර හොරණ විද්‍යාරත්න විද්‍යාලයට තුන්වැනි ස්ථානය හිමිවිය. පේරාදෙනිය ක්‍රීඩා සමාජයේ එල්. යූ. ලියනගේ හොඳම කණිෂ්ඨ බොක්සිං ක්‍රීඩකයා ලෙස සම්මාන දිනූ අතර හොඳම කණිෂ්ඨ බොක්සිං පරාජිතයා වූයේ හොරණ විද්‍යාරත්න විද්‍යාලයේ ජී. එම්. පී. සමරසිංහය.හොඳම ජ්‍යෙෂ්ඨ බොක්සිං ක්‍රීඩකයාට හිමි සම්මානය වික්‍රමසීල ජාතික පාසලේ පී. වී. ඩී. ඩී. ඩී. සපරමාදු හිමිකර ගත් අතර හොඳම ජ්‍යෙෂ්ඨ පරාජිත බොක්සිං ක්‍රීඩකයා වූයේ විද්‍යාර්ථ විද්‍යාලයේ ඩබ්. ජී. ජී. එස්. වර්ණසූරියයි. නැගී එන පාසල් බොක්සිං ක්‍රීඩකයා ලෙස කන්තලේ ගන්තලාව විදුහලේ ඩී. එම්. එම්. දසනායක සම්මාන දිනා ගත්තේය.සුගතදාස ගෘහස්ත ක්‍රීඩාංගණයේ දී පැවැති මේ තරගාවලියේ ප්‍රධාන ආරාධිතයා වූයේ ශ්‍රී ලංකා ආධුනික බොක්සිං සංගමයේ සභාපති හිටපු නියෝජ්‍ය පොලිස්පති රොහාන් අබේවර්ධන මහතාය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=s1009188</link>
    <topic>සමස්ත ලංකා පාසල් වොලිබෝල් අද සිට</topic>
    <author>ආරියපාල වංශතිලක කුරුණෑගලමධ්‍යම විශේෂ</author>
    <content>2010 සමස්ත ලංකා පාසල් වොලිබෝල් (ගැහැණු පිරිමි) තරගාවලිය සැප්තැම්බර් මස 18, 19 සහ 20 දින කුරුණෑගල මාලිගාපිටියේදී පැවැත්වේ.අධ්‍යාපන දෙපාර්තමේන්තුව මගින් සංවිධානය කරනු ලබන මේ තරගාවලියට උතුරු – නැගෙනහිර නියෝජනය කරමින් ක්‍රීඩක ක්‍රීඩිකාවන් 600ක් පමණ සහභාගීවීමට නියමිතව ඇත.ත්‍යාග සහ සහතික පත් පිරිනැමීම සැප්තැම්බර් මස 20 දින සවස 4.00 ට සිදු කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=s1009189</link>
    <topic>කාන්තා ක්‍රිකට් අභියෝගතාතරගාවලිය ද. අප්‍රිකාවේදී</topic>
    <author/>
    <content>ජාත්‍යන්තර ක්‍රිකට් කවුන්සිලයේ ප්‍රථම කාන්තා ක්‍රිකට් අභියෝගතා සූරතාවලිය ඔක්තෝබර් මස 6 වැනිදා සිට 16 දින දක්වා දකුණු අප්‍රිකාවේදී පැවැත්වේ.දකුණු අප්‍රිකානු ක්‍රිකට් ආයතනයේ සහාය ඇතුව පවත්වනු ලබන මේ සූරතාවලියේ දී ජගත් කාන්තා කණ්ඩායම් ශ්‍රේණිගත කිරීම්වල පස්වැනි ස්ථානයේ සිට 10 වැනි ස්ථානය දක්වා රැඳී සිටින කණ්ඩායම් අතර එක්දින හා ඕවර විස්සයි 20 තරගාවලියක් පැවැත්වෙනු ඇත.ශ්‍රී ලංකාව, දකුණු අප්‍රිකාව, කොදෙව් දූපත්, පකිස්තානය, නෙදර්ලන්තය හා අයර්ලන්තය තරග වදින මේ සූරතාවලියේ එක් දින තරගාවලියෙන් පසුව ශ්‍රේණිගත කිරීම්වල වෙනසක් බලාපොරොත්තුවිය හැකිය.2013 වසරේ ඉන්දියාවේ පැවැත්වීමට නියමිත ලෝක කාන්තා ක්‍රිකට් තරගමාලාවට සුදුසුකම් ලබා ගැනීම සඳහා මේ තරගාවලිය සෑම කණ්ඩායමකටම අභියෝගාත්මක තරගාවලියක් වනු ඇතැයි අයි. සී. සී. ජාත්‍යන්තර සංවර්ධන කළමනාකරු මැතිව් කෙනඩි ප්‍රකාශ කළේය.මීළඟ කාන්තා ලෝක කුසලාන තරගාවලිය සඳහා මේ වනවිට ශ්‍රේණිගත කිරීම්වල ඉදිරියෙන් සිටින කණ්ඩායම් වන එංගලන්තය, නවසීලන්තය, ඉන්දියාව හා ඕස්ට්‍රේලියාව දැනටමත් සුදුසුකම් ලබා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=f1009182</link>
    <topic/>
    <author>සංවාදය ගාමිණී ජයලත් ඡායාරූප අනිල් ලසත් පෙරේරා</author>
    <content>ශ්‍රී ලංකා ප්‍රජාතන්ත්‍රවාදී සමාජවාදී ජනරජයේ අග්‍රාමාත්‍ය ධූරය තෙවරක් දැරූ දැවැන්ත දේශපාලන ප්‍රතිරූපයක් ගුරුතන්හිලා දේශපාලනයේ ‘අ’ යන්න කියන ‘අප කතානායකයා’ ශ්‍රී ලාංකීය දේශපාලන කරළියට අලුත් මානයක් එක් කළ ‘අලුත් දේශපාලන චරිතයක් ‘ ලෙස ප්‍රථමයෙන් හේ හඳුන්වා දුන්නොත් එය යුක්ති යුක්ත වනු ඇත. දේශපාලනඥයකුට තිබිය යුතුම අංගයක් වන ‘සරල කමට ‘ අලුත් අරුතක් එක් කරන මේ මහජන නියෝජිතයා ‘ දේශපාලනය බඩගෝස්තරය ‘ කරගන්නවුන්ට නිර්දය ලෙස පහර ගැසීමට මැලි නොවෙයි. මන්ද ඔහු දේශපාලනය රැකියාවක් කර නොගත් බැවිනි. මේ වනවිට සිය පාර්ලිමේන්තු මන්ත්‍රී ධූරයෙන් ලබන වැටුප පවා අසරණ දරුවන්ගේ අධ්‍යාපනය වෙනුවෙන් වැය කරමින් ‘මිනිසාගේ පරම යුතුකම මිනිසාට සේවය කිරීම’ බව හේ ක්‍රියාවෙන් ඔප්පු කර ඇති දේශපාලන චරිතයකි.ඔහු නමින් විදුර වික්‍රමනායක යි.කළුතර දිස්ත්‍රික්කයේ එජනිස පාර්ලිමේන්තු මන්ත්‍රීවරයකු මෙන්ම හොරණ ශ්‍රීලනිප ප්‍රධාන සංවිධායකවරයා වන විදුර වික්‍රමනායක දිනමිණ ‘ දියවන්නාවේ නෑදෑයෝ’ සමඟ කතාබහට එක්වූයේ මේ අයුරෙන්..* අප ඔබව දන්නේ විදුර වික්‍රමනායක ලෙසයි. ඔබේ නමට තව වාසගම් හා වෙනත් නම් තිබෙනවද....?“නෑ.. මගේ නම විදුර වික්‍රමනායක පමණයි..”* ඔබේ උපන් ගම, උපන් දිනය සඳහන් කළොත්.....?“මගේ උපන් ගම ලෙස මට සඳහන් කළ හැක්කේ හොරණ මිල්ලෑව තමයි. නමුත් මම ඉපදුනේ ශ්‍රී ලංකාවේ නෙමෙයි. පිටරට, එංගලන්තයේ..”* ඒ කිව්වේ....?“ඒ වෙනකොට මගේ පියා රත්නසිරි වික්‍රමනායක, මගේ මව කුසුම් වික්‍රමනායක විවාහ වෙලා පදිංචිව සිටියේ එංගලන්තයේ. අපි යළි ශ්‍රී ලංකාවට එන්නේ මගේ පියාගේ අයියා වන, මගේ මහප්පා වන මුනිදාස වික්‍රමනායක මහතාගේ මරණයත් සමඟයි...”* උපන් දිනය කොහොමද...?“උපන් දිනය ජූලි මාසේ 11 වැනිදා...”* ඔබ එතකොට අකුරු කරන්න පාසල් ගියේ එංගලන්තයේද එහෙම නැත්නම් ..ශ්‍රී ලංකාවේද?..“අකුරු කරන්න ශ්‍රී ලංකාවට ආවා. මම පාසල් ගියේ කොළඹ රාජකීය විදුහලට. වාසනාවට හෝ අවාසනාවට මට ගමේ පාසලකට යන්න ලැබුණේ නෑ...”* ඔබ කලෙක ‘ පිලිපීනයේ’ අධ්‍යාපනය ලැබූ බව මා අසා තිබෙනවා...?’“ඔව්... ඒ පසුකාලයේ උසස් අධ්‍යාපනය ලැබීමට. පශ්චාත් උපාධිය ලබන්න තමයි මම පිලිපීනයට ගියේ. ඔය 1980 වර්ෂයේ පමණ. ඒ කාලේ රටේ කලබල බහුල වූ වකවානුවක්. රාජ්‍ය මර්ධනය ඉතා ඉහළින් තිබූ අවදියක්. විරුද්ධ පාක්ෂිකයන්ව මර්දනය කරන්න එජාප ආණ්ඩුව රාජ්‍ය භීෂණය දැඩිව ක්‍රියාත්මක කරගෙන ගිය කාලයක්. මමත් කල්පනා කළා මම තරුණයෙක් ලෙස රටේ සිටීම මගේ පියාට මවට ලොකු කරදරයක් කියා. ඒ කාලය මගේ පශ්චාත් උපාධිය සම්පූර්ණ කරගන්න හොඳ කාලය නිසා මම විදෙස් ගතවූවා...”* ඔබේ පවුලේ තොරතුරු සඳහන් කළොත්...?“වාසනාවට හෝ අවාසනාවට මම පවුලේ වැඩිමලා වුණා. මගෙන් පසු මගෙ මල්ලී චතුර වික්‍රමනායක, ඉන්පස්සේ නංගී තුෂර වික්‍රමනායක...”* ප්‍රථමයෙන් ඇමැති පවුලක, අනතුරුව අගමැති පවුලක දරුවන් ලෙස ඔබලාට කුඩා කාලයේ සිටම දැඩි වගකීමක් පැවැරෙනවා නේද...?“ඔව්. අපේ ළමා කාලය තුළ අපට සීමා බන්ධනවලට මුහුණ දීමට සිදුවුණා. අප අනුගමනය කළ යුතු චර්යාවන් රැසක් තිබුණා. මෙයින් අදහස් වන්නේ නෑ මගේ මව්පියන් මට සීමා බන්ධන දැම්මා කියා. මගේ අම්මයි තාත්තයි මට පූර්ණ නිදහස ළමා කාලය තුළ ලබා දුන්නා. නමුත් මගේ පියා දේශපාලනඥයෙක්. ඒ වගකීම කවුරු කිව්වත් නැතත් මම තේරුම් ගෙන තිබුණා.අඩුම තරමේ මම පාසලේදීවත් කියන්නේ නෑ මම රත්නසිරි වික්‍රමනායක ඇමැතිතුමාගේ පුතා කියලා. ඒ නම පාවිච්චි කර අයථා බලපෑම් කරන්න, ලාබ ප්‍රයෝජන ගන්න ගියේ නෑ. මගේ තාත්තා අපිට පෙන්වපු ආදර්ශය තමයි තනතුරු බලය පෙන්වා කවදාවත් අයුතු ප්‍රයෝජන ගන්න යන්න එපා කියන දේ. ඒ ආදර්ශය මගේ ජීවිතය සාර්ථක කරගන්න බෙහෙවින් ඉවහල් වුණා කිව්වොත් නිවැරැදියි. ඒ දේ අදටත් මම ක්‍රියාත්මක කරනවා. අනුගමනය කරනවා. ඒ වැඩ පිළිවෙළේ මම පැහැදිලිව ඉන්නවා.”* ඔබ ඉපදුනේ එංගලන්තයේ. ඉගෙන ගත්තේ ශ්‍රී ලංකාවේ රාජකීය විදුහලේ. උපාධිය ලබන්නේ පිලිපීන රටේ. නමුත් ඔබ ගමේ සරල දේශපාලන චරිතයක්. කොහොමද මේ යා දෙක එකට පාහා ගන්නේ...?“අපි ඉපදුනේ මොන රටේද, ඉගෙන ගත්තේ මොන පාසලේද කියන එක නෙමෙයි වැදගත්. වැදගත් හරියට අපි ඉගෙන ගත්තද කියන එකයි. මොනවද ඉගෙන ගන්න ඕනේ. පොත පත විතරක් නෙමෙයි. මිනිස්සුන්ගෙන්, පරිසරයෙන් මේ හැම දෙයකින්ම අප ඉගෙන ගන්න ඕනෑ. අන්න ඒ දේ හරියට ඉගෙන ගත්තොත් අපට මේ මහ පොළවේ පය ගහලා ඉන්න පුළුවන්.උත්තරේ තියෙන්නේ එතැන...”“අපි පිටරට ඉන්න ඇති. ඒ පරිසරය වෙනස්. ඇවැතුම් පැවැතුම් වෙනස්. ඒ දේශපාලනය වෙනස් නමුත් ඒ දේවල් අපේ රටේ ජනතාවගේ උන්නතියට යොදා ගන්න පුළුවන්නම් එයයි වැදගත්. අපි පිටරට හිටියත්, කොළඹ රාජකීය විදුහලට ගියත් අපි ගමෙන් බැහැර වුණේ නෑ.අපි පාසල් ගියේ මිල්ලෑවේ මහ ගෙදර ඉඳන්. හොරණ නිවෙසෙත් අප හිටියා. මමයි, මල්ලියි ගියේ වරු දෙකේ පාසල්වලට. මම උදේ පාසල් ගියහම මල්ලි යන්නේ සවස් වරුවට. හැබැයි මට මල්ලි එනකං බලා ඉන්න සිද්ධ වුණා. ආච්චිලාගේ ගෙදර. මට තවමත් මතකයි අපේ සුන්දර ළමා කාලය. තාත්තාගේ හොඳ පුරුද්දක් තිබුණා.පාසල් නිවාඩු දිනවල තාත්තා ඇමැති හැටියට යන රැස්වීම්වලට අපිව එක්ක යන එක. මුලින්ම මාව එක්ක ගියේ නුවර පල්ලෙකැලේ රැස්වීමකට. අධිකරණ නියෝජ්‍ය ඇමැති ලෙස ඉන්න කාලේ තාත්තා යනවා හිරගෙවල් බලන්න. ඒ යනකොට අපිවත් එක්ක යනවා. අවසානයේ වාසනාවකට හෝ අවාසනාවකට අන්තිමේ මේ දේශපාලනයට යොමු වුණේ මම විතරයි...”* ‘නව දේශපාලන සංස්කෘතියක්’ බලාපොරොත්තු වන දේශපාලන චරිතයක් ඔබ....?“ඔව්. හැබැයි ‘නව දේශපාලන සංස්කෘතියක්’ ගේන්න බෑ. අපි දෙන්න තුන්දෙනා කතා කළ පළියට ඒවා නීතිමය වශයෙනුත් වෙනස්වීම් සිද්ධ වෙලා සම්මත වෙන්න ඕනා. අන්න ඒ දේ දැන් ජනාධිපති මහින්ද රාජපක්ෂ මැතිතුමාගේ නායකත්වයෙන් අද රට තුළ සිද්ධ වෙනවා කියා අපට දැනෙනවා. පසුගියදා වැඩි ඡන්දයෙන් සම්මත වුණු 18 වැනි සංශෝධනයෙන් ලැබුණු ශක්තිය, හයිය ඒක තමයි. අද ජනාධිපතිතුමාට මේ රට හදන්න, රටට අලුත් දේශපාලන සංස්කෘතියක් ගේන්න දැන් ශක්තිය ලබා දී තිබෙනවා.ඒ වගේම ජනතාව ඉතා ඕනෑකමෙන් බලාපොරොත්තු වන දෙයක් තමයි මේ මැතිවරණ ක්‍රමය වෙනස් කිරීම. ඒ වෙනස් කිරීමේ වැඩ පිළිවෙළ දැන් පටන් අරන් තියෙනවා. එහි මූලික පියවර ලෙස ඉදිරියේදී පවත්වනු ලබන නගර සභා, පළාත් පාලන ඡන්ද කේවල - අනුපාත මිශ්‍ර ක්‍රමයකට පවත්වන්න සූදානම් වෙනවා. ඒක හොඳ නැද්ද? දැන් ඒ ගැන සංවාදයක් යනවා.ජනාධිපතිතුමාගේ බලාපොරොත්තුව මේ රට ‘ ආසියාවේ ආශ්චර්යය’ බවට පත් කීරීමයි.එතුමාගේ ඒ බලාපොරොත්තුව සඵල කරගැන්මට රටේ අනෙක් අය ඒ සඳහා පෙළ ගැසිය යුතුයි. ඒ පෙළගැසීමේදී ලොකු ප්‍රශ්නයක් තියෙන තැනක් තමයි රටේ අධ්‍යාපනය. රටක් දියුණු වෙන්නේ නෑ චින්තන විප්ලවයක් නැතුව. ආකල්ප වල වෙනසක් සිද්ධ වෙන්න ඕනෑ. ඒ සඳහා හොඳ අධ්‍යාපන වැඩ පිළිවෙළක් තිබිය යුතුයි. ඒ සඳහා අවශ්‍යය වැඩ කටයුතු දැන් සිද්ධ වෙමින් පවතිනවා. ඒ පිළිබඳව ලොකු සංවාදයක් දැන් රෙටි ගොඩනැඟිලා තියෙනවා. අනෙක අපි දන්නවා අපේ ජනාධිපතිතුමා හොඳ දේ , නිවැරැදි දේ හරි දේ කරන බවට...”* ඔබ ශ්‍රීලනිපයෙන් දේශපාලනයේ ‘අ’ යන්න කිව්වත්. කලෙක මහජන එක්සත් පෙරමුණු දේශපාලනයට යොමු වී හිටියා නේද....?“එජාප පාලනයේ අත්තනෝමතික ක්‍රියා කලාපයට එරෙහිව එවකට සිටි විපක්ෂය තුළින් සැබෑ ශක්තියක් අරගලයක් නොවූ තැන එජාප පාලනයේ ඒ දරදඬු වැඩ පිළිවෙළට එරෙහිව මහජන එක්සත් පෙරමුණට අනුබද්ධව අපි රයිගම් කෝරළ තරුණ සංවිධානයක් ගොඩ නැගුවා. එයට හොරණ විද්‍යාරත්න පරිවේනාධිපති කහටපිටියේ රාහුල හාමුදුරුවෝ, කරුණාසේන ජයලත්, වැනි වියතුන් අනුශාසක ධූරවල දාගෙන ඒ සංවිධානය ගොඩනඟලා අපි ලොකු රැස්වීමකුත් හොරණ තිබ්බා. 'රටේ සියලුම විපක්ෂ බලවේග ත්‍රස්තවාදයට විරුද්ධව එකට ගොනු කිරීම තමයි අපේ මේ සංවිධානයේ අරමුණ වුණේ. ශ්‍රීලනිපය සහ මඑපෙ අතර ලොකු වෙනස්කම් නෑ. මතවාදය පමණයි බරපතල වෙනසකට ඇත්තේ. ඒ වාතාවරණය අනුව ශ්‍රීලනිපයෙන් ත්‍රස්තවාදයට එරෙහි සටන අතහරින විට මගේ හෘද සාක්ෂියට අනුව යාමට තිබුණේ මහජන එක්සත් පෙරමුණ දෙසටයි. ඒ මොහොතේ වාතාවරණය අනුව මම එදා කටයුතු කළා...”* ඔබේ පියා, රත්නසිරි වික්‍රමනායක චරිතය ඔබේ දේශපාලන ගමන් මඟට ආදර්ශයක් කර ගත්තේ කොහොමද...?“ආදර්ශය කොහොම වුණත්, ඒ තමයි මගේ පරමාදර්ශය. රත්නසිරි වික්‍රමනායක කියන දේශපාලන චරිතය බොරුවට කතා කරන චරිතයක් නෙවෙයි. ඒ චරිතයෙන් අපට දැකලා බලලා ඉගෙන ගතහැකි දේ බොහෝ යි. මම අද ගත කරන මේ සරල බව මම ඉගෙන ගත්තේ එතුමාගෙන්. ඔබ ඕනෑම වෙලාවක එතුමාගේ දුරකතනයට කතා කරන්න උත්තර දෙන්නේ එතුමා. ඒක තමයි එතුමාගේ හැටි. ඒ දේවල් එතුමා අපට උගන්නලා තියෙනවා.අප දේශපාලන වශයෙන් ගොඩනැඟෙන්න ඕන අප විසින්මයි කියන දෙය එතුමා අපට කියාදී තිබෙනවා. කාගේවත් සෙවනැල්ලක් මතින් මේ දේශපාලනයේ යන්න බෑ. ඒක බොහොම කෙටි දුරයි. පුම්බාගෙන යන්න හදන ගමන දේශපාලනයේ යන්න බෑ. අප විසින් ගොඩනඟා ගත්ත දේශපාලන අනන්‍යතාවක් අපට තිබිය යුතුයි. මහ දැතිරෝද කරකැවෙන්නේ පුංචි දැති රෝදවල ශක්තියෙන් කියන දෙය මගේ පියා කවදාවත් අමතක කෙළේ නෑ...”* ඔබ කෘෂිකර්මය පිළිබඳ පශ්චාත් උපාධියක් තිබෙන දේශපාලනඥයෙක්. ඔබ ලබා ඇති ඒ දැනුම ක්‍රියාවේ යොදවන්න දැන් හොඳම කාලය...?“ඔව්. එය ක්‍රියාත්මක කරන්න ඔබ කීවා වගේ මේ හොඳම කාලයයි. ඒ සඳහා හොරණ ආසනය මට්ටමෙන් අප මේ වනවිට දැවැන්ත වැඩපිළිවෙළක් දැන් ක්‍රියාත්මක කර තිබෙනවා. මේ වනවිට ආදර්ශ ගෙවතු වගා 1000ක් හොරණ ආසනය පුරා ක්‍රියාත්මක වෙනවා. ඒ වගේම රටක් වශයෙන් ඒ වැඩ පිළිවෙළ ජනාධිපතිතුමාගේ ආශිර්වාදයෙන්, කැබිනට් මණ්ඩලයේ අනුමැතියෙන් අවශ්‍ය මුදල් ප්‍රතිපාදන ලබාගෙන ඒ වැඩපිළිවෙල අප ක්‍රියාත්මක කරනවා. තාත්තා කෘෂිකර්ම ඇමැති ධූරය දැරුවා මාස 3ක් පමණ කාලයක්. ඒ කාලය තුළ හොරණ ආසනයට තිබෙන එකම වැව පැල්පිටිගොඩ වැව ප්‍රතිසංස්කරණය කළා. ඒකෙන් තමයි මේ අපේ සංවර්ධන වැඩ පිළිවෙළ පටන් ගත්තේ...”* ඔබ අද දේශපාලනඥයෙක්. බැරිවෙලාවත් ඔබ දේශපාලනඥයෙක් නොවුණානම් අද වනවිට කවුරු ලෙස සමාජය ඉදිරියට ඒවි කියා සිතනවාද?“මම දේශපාලනඥයෙක්, මන්ත්‍රීවරයෙක් නොවුණා නම් අනිවාර්යයෙන්ම හොඳ ගොවියෙක් වේවි කියා මා සිතනවා. මම ඒ තරමටම ගොවිතැනට ආදරෙයි. කැමැතියි. කුඹුරකට බහිනවා කියන්නේ අලුත් ජීවිතයක් ලබනවා වගේ දෙයක්...”* ඔබේ මව, කුසුම් වික්‍රමනායක මැතිනිය ඔබේ පියාගේ සහ ඔබේ ජීවිතවලට ආලෝකයක් වුණේ කොහොමද..?“මගේ පියාට අගමැති ධූරය දක්වා යන්නත්, හික්මීමක්, විනයක් ඇතිව මට මේ ගමන එන්නත් මගේ මවගෙන් ලැබුණේ සුවිශාල දායකත්වයක්. අගමැති ධූරය දරන්න මගේ පියාට හොරණ ජනතාව කළ සුවිශේෂී සේවය වගේම මගේ මවගේ ශක්තියද විශාලයි. ඒ වගේම ඇය වචනයේ පරිසමාප්ත අර්ථයෙන්ම ‘අම්මා’ කෙනෙක්....”* ශ්‍රී ලාංකීය දේශපාලනයේ ඔබ කැමැතිම දේශපාලන චරිතය...?“මූලිකව මගේ පියා රත්නසිරි වික්‍රමනායක. ඒ වගේම මම කැමැති අනෙක් චරිත අතර හිටපු අගමැති එස්.ඩබ්ලිව්.ආර්.ඩී. බණ්ඩාරනායක, දොස්තර එස්.ඒ.වික්‍රමසිංහ, සී.ඩබ්ලිව්. ඩබ්ලිව්. කන්නන්ගර වැනි චරිතවලට මම පි‍්‍රයතාවක් දක්වනවා. මේ දේශපාලන චරිත හැමදාම පුංචි මිනිස්සු වෙනුවෙන් කටයුතු කළ චරිත. ඒවාට අපි ගරු කළ යුතු වෙනවා...”* ඔබේ ලග්නය මොකක්ද...?“මට ඒක එච්චර මතක නෑ. ‘* නක්ෂත්‍රය ගැන උනන්දුවක් නෑ....?“බුදුන් වහන්සේ දේශනා කර තිබෙනවා ඉර හඳ තාරුකා වලට මිනිසුන්ගේ ඉරණම වෙනස් කළ නොහැකියි කියා. මම බෞද්ධ ධර්මයට හරියට ගරු කරන එය විශ්වාස කරන කෙනෙක්. ප්‍රායෝගිකව ඒවා අත් දැකපු කෙනෙක්..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=f1009183</link>
    <topic>සියනෑ කෝරළයට මිණි පහනක් වූ අළුදෙණියේ පඤ්ඤානන්ද නාහිමි</topic>
    <author>ආර්. ඩබ්. එම්. ඒ. බණ්ඩාර වීරසිංහ විදුහල්පති බප/කැල/බොල්ලෑගල මහා විද්‍යාලය</author>
    <content>මහනුවර දිස්ත්‍රික්කයේ තුම්පනේ උඩ පළාත බස්නාහිර කෝරළයේ අළුදෙණිය ග්‍රාමයේ පරගොඩ ආරච්චිලාගේ මුදියන්සේ මැතිතුමාටත්, වැලිකන්දේ ගෙදර රම්මැණිකේ යන තුම්පතින්ට දාව 1945 සැප්තැම්බර් මස 24 වෙනි දින අපේ නායක හාමුදුරුවන් වහන්සේ මෙලොව ජන්ම ලාභය ලැබීය. වයස අවු. 14 දී එනම් 1959 අපේ‍්‍රල් මස 25 වන දින අළුදෙණිය සෙනෙවිරත්න බෝධිමළු විහාරය හා තල්වත්ත බොල්ලෑගල ශ්‍රී සුනන්දාරාමය යන විහාරවල විහාරාධිපති වූ ශ්‍රී අත්ථදස්සි සෝභිත සුනන්දාභිධාන තුම්පනේ පළාතේ අස්ගිරි පාර්ශ්වයේ ප්‍රධාන සංඝනායක ස්වාමින්ද්‍රයන් වෙතින් අළුදෙණියේ පඤ්ඤානන්ද යන නමින් පැවදි භූමියට ඇතුළුවිය.ඉන්පසුව ගලගෙදර මැදගොඩ ශ්‍රී සද්ධර්මෝදය පිරිවෙනින් මූලික අධ්‍යාපනය ලබා උසස් අධ්‍යාපනයට අස්ගිරියේ උඩහ පන්සල වන දොඩම්වල පන්සලේ සිට ශ්‍රී සාරානන්ද පිරිවෙනින් අධ්‍යාපනය ලබාගන්නා ලදී. ඉන් අනතුරුව පේරාදෙණිය විශ්වවිද්‍යාලයට ඇතුළත් වන පඤ්ඤානන්ද හාමුදුරුවන් වහන්සේ එහිදී ශාස්ත්‍රවේදී උපාධිය ලබා ගත්හ.උසස් අධ්‍යාපනය අවසන් කළ උන්වහන්සේ වර්ෂ 1978 දී දුෂ්කර සේවා ගුරුපත්වීමක් ලැබ නු/නියම්ගම්දොර විදුහලේ උප ගුරුවරයෙකු ලෙස ගුරු දිවිය අරඹන ලදී. කුලි/බිබිලාදෙණිය මහ විදුහල, බප/ජය/රාජගිරිය හේවාවිතාරණ මහ විදුහල යන විද්‍යාලවල වසර 25 කට නොඅඩු කාලයක් සේවය කරනු ලැබීය.එම කාලය තුළ දැයේ දූදරුවන්ට උන්වහන්සේ කළ සේවය මිල කළ නොහැකිය. 1991 සිට විශ්‍රාම යනතෙක් බප/ජය/රාජගිරිය හේවාවිතාරණ විද්‍යාලයේ නියෝජ්‍ය විදුහල්පතිවරයෙකු ලෙසද අධ්‍යාපන ක්ෂේත්‍රයට කළ සේවය අතිමහත්ය. වර්ෂ 1990 දී තල්වත්ත බොල්ලෑගල ශ්‍රී සුනන්දාරාමයේ විහාරාධිපති ධූරයට පත්වීම උන්වහන්සේගේ ශාසනික මෙහෙවර බොහෝ සෙයින් පෘථුල වීමට බලපෑවේය. ප්‍රදේශයේ බෞද්ධ සැදැහැවතුන් පන්සල වෙත ගෙනඒමට අපහසු වූ යුගයක අප නායක හිමියන්ගේ කුළුණුබර වදන් හා නිහතමානි වූ දිවි පැවැත්ම ඒ සියලු අභියෝග බිඳ දැමීමට සමත්විය. සැදැහැවතුන් විශාල පිරිසක් දිනපතාම පන්සල වෙත පැමිණීම අදද කාහටත් දැකිය හැකි සුලබ දසුනකි.නායක හිමියන් විසින් විහාරස්ථානයේ සංවර්ධනයට ඉටුකළ මෙහෙය දෙස බලනවිට අප උන්වහන්සේට සදා ණය ගැතිය. දොළොස්මහේ පහන, සමාධි බුද්ධ ප්‍රතිමාව, ඇත්පවුර, ඝණ්ඨාර කුලුන, රන්වැට සහිත බෝ පවුර, සතර දේවාලය හා සෙසු දේව මන්දිර, චෛත්‍යය, මකර තොරණ හා පහන් ගෙය, අටවිසි බුද්ධ ප්‍රතිමා වහන්සේලා, සංඝාවාසය, දාන ශාලාව, පුස්තකාලය, අභිනව දහම් පාසල් ගොඩනැගිල්ල, ජලනළ පද්ධතිය, ධර්මශාලාව අලුත්වැඩියා කිරීම වැනි විශාල වූ සුවිශේෂි කාර්යයන් රැසක් උන්වහන්සේගේ කැපවීම හා අධිෂ්ඨානය යටතේ සිදුවූ අයුරු විශ්මයජනකය. මෙතරම් වැඩ කොටසක් කෙටි කාලසීමාවක් තුළ කිරීමට හැකිවූයේ අප නායක හාමුදුරුවන්ගේ කාරුණික නිහතමානි මෘදු ගුණාංගයන් කෙරෙහි සැදැහැවතුන් අතිශයින් පැහැදීම නිසා බව ද කිව යුතුය.තල්වත්ත ශ්‍රී සුනන්දාරාම දහම් පාසල සිසු දරු දැරියන් දහස් ගණනකට අධික ප්‍රමාණයකට දහම් දැනුම සපයන සදහම් තෝතැන්නක් බවට පත්ව ඇත. සීමිත ඉඩකඩ ප්‍රමාණයක මෙතරම් විශාල දරු පරපුරක් හෙට දවසේ යහපත් සමාජයක් බිහිකරලීමට හැකි පිරිපුන් ගුණාංගවලින් පොහොසත් කිරීමට අප නායක හාමුදුරුවන්ගේ අනුශාසකත්වය බෙහෙවින් ඉවහල් විය.සසුනඹර දිදුල වූ අප පඤ්ඤානන්ද හිමියන්ගේ ශාසනික සේවය අගයමින් වර්ෂ 2006 ක්වූ පෙබරවාරි මස 05 වන දින සියම් මහ නිකායේ අස්ගිරි පාර්ශවයේ සියනෑ කෝරළයේ ප්‍රධාන සංඝනායක පදවිය ශ්‍රී සුනන්ද සුමනජෝති පඤ්ඤානන්දාභිධාන යන ගෞරව නාම සම්මුතියත් සමඟ අප නායක හිමියන්ට ප්‍රදානය කරනු ලැබීය.ඒ පිළිබඳ අක්ත පත්‍රය පිරිනමනු ලැබුවේ එවකට ශ්‍රී ලංකා ප්‍රජාතන්ත්‍රික සමාජවාදී ජනරජයේ ගරු අග්‍රමාත්‍ය රත්නසිරි වික්‍රමනායක මැතිතුමා විසිනි.1996 වර්ෂයේ බියගම විහාරාධිපති සංගමය පිහිටුවා අවුරුදු පහකට වැඩි කාලයක් එහි සභාපති ධුරය හොබවමින් ප්‍රදේශයේ දිළිඳු දරුවන් විශාල පිරිසකට පතපොත හා අත්‍යාවශ්‍ය විවිධ උපකරණ ලබාදෙමින් ඉමහත් සේවයක් කිරීමට අප නායක හිමියන් සමත්විය. එසේම ප්‍රදේශයේ පවතින විවිධ සමිති සමාගම්වල අනුශාසකත්වය දරමින් ප්‍රදේශයට උන්වහන්සේගෙන් සිදුවූ මෙහෙවර සුවිශාලය. එසේම 1995 සිට ශ්‍රී ලංකා ප්‍රජාතාන්ත්‍රික සමාජවාදී ජනරජය මුළු දිවයිනටම සාමවිනිසුරුවරයෙක් ලෙස පත්කළ අප නායක හිමියන් තම සමාජ මෙහෙවර තවදුරටත් විශිෂ්ට අයුරින් ඉටුකිරීමට එය ඉවහල් විය.අප නායක හිමියන්ගේ ශාසනික මෙහෙවර අප ප්‍රදේශයට පමණක් නොව මුළු රට පුරාම ව්‍යාප්ත කරවීමට උන්වහන්සේ සමත් වූ අයුරු පෙනී යයි. ශ්‍රී ලංකා ගුවන් විදුලි සංස්ථාවේ ආගමික අංශයට සම්බන්ධ වී ධර්ම දේශනා, ධර්ම චිත්තා, ධර්ම සාකච්ඡාවලට මෙන්ම බෝසත් ළමා ළපටියෝ වැඩසටහනටද උන්වහන්සේ සිය ධර්ම දායකත්වය ලබාදුණි. මුළු රටටම සදහම් සිසිල ලබාදීමට උන්වහන්සේට හැකිවිණි.සියනෑ කෝරළයට මිණිපහනක්ව ජීවිතයේ අවසාන භාගය ඉසිඹු සුවයෙන් කල් යවමින් ජාතික ආගමික මෙහෙවරට දායකත්වය හා අනුශාසකත්වය සපයමින් සිටි අප නායක හාමුදුරුවන් වහන්සේ 2010 ජූනි මස 23 වන දින සිය යුග මෙහෙවර නිමාකරමින් අපවත් වී වදාළහ. ජාතියේ පිනට පහළ වූ මෙවන් සුපේශල ශික්ෂාකාමී හිමිනමක වූ අප නායක හාමුදුරුවන් අපවත් වී තෙමස් පූර්ණය නිමිතිකර ගනිමින් සුවිශේෂි පිංකම් මාලාවක් පූජ්‍ය අළුදෙනියේ සුමනරතන හිමියන්ගේ ප්‍රධානත්වයෙන් තල්වත්ත ශ්‍රී සුනන්දාරාම විහාරස්ථානයේ පැවැත්වේ.අපේ නායක හාමුදුරුවන් වහන්සේට සිදුකරනු ලබන ගෞරවයක් ලෙස උන්වහන්සේ අපවත් වී තුන් මසක් ගතවීම නිමිත්තෙන් අද 18 සෙනසුරාදා රාත්‍රී 7.00 ට පූජ්‍ය පොලිපිතිමූකලානේ පඤ්ඤාසිරි හිමින් විසින් සුමධුර ධර්ම දේශනයක් පැවැත්වීමටද, 2010 සැප්තැම්බර් මස 19 වෙනි ඉරුදින දහවල් අස්ගිරි විහාර පාර්ශවයේ මහානායක උඩුගම සද්ධර්ම කීර්ති ශ්‍රී ධම්මදස්සි රතනපාල බුද්ධරක්ඛිතාභිධාන මහා විහාර වංශික ශ්‍යාමෝපාලි මහා නිකායේ නාහිමිපාණන් වහන්සේගේ ප්‍රධානත්වයෙන් භික්ෂුන් වහන්සේලා 75 නමක් විෂයෙහි සපිරිකර සංඝගත දක්ෂිණාවක් පැවැත්වීමටද, 2010 සැප්තැම්බර් 23 වෙනි බ්‍රහස්පතින්දා සවස 6.00 ට වේවැල්දූව නාගරුක්ඛාරාමාධිපති සයිප්‍රසයේ ප්‍රධාන සංඝනායක මොරවැව සෝරත හිමියන් විසින් විශේෂ බෝධිපූජාවක් ආදි පුණ්‍ය කර්ම රාශියක්ම පවත්වනු ලබයි. මේ පිං බලෙන් අප නාහිමියන්ට අමාමහ නිවන්සුව අත්වේවායි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=f1009184</link>
    <topic>රාජ වංශයේ සමෘද්ධිමත් පුරවරය කෝට්ටේ</topic>
    <author>සටහන් - නිවන්ති තිලකරත්න ඡායාරූප - නිරංජන් කොන්තසිංහ</author>
    <content>ශ්‍රී ලංකා ඉතිහාස කතාවේ කෝට්ටේ යුගයට හිමි වන්නේ සුවිශේෂී ස්ථානයකි. විශිෂ්ට සාහිත්‍ය කෘතින් ගණනාවක් බිහිවුණු යුගයකි. එකල මේ පුරවරයේ සමෘද්ධිමත් බව මේ සාහිත්‍ය කෘති තුළින් ප්‍රකට වේ. ඒ පුරවරයේ වත්මන් සමෘද්ධිය සොයා අපි පියනැඟූ ගමනක සටභනකි මේ.කොළඹ පරිපාලන දිස්ත්‍රික්කයට අයත් ශ්‍රී ජයවර්ධනපුර කෝට්ටේ මහ නගර සභාව ග්‍රාම සේවා වසම් 20කින් සමන්විත වී ඇත. මහ නගර සභාවක් වීමට ප්‍රථම 1932 දී මෙය හඳුන්වා ඇත්තේ සැන්ටි බෝඩ් යනුවෙනි. කෝට්ටේ රජමහාවිහාරයට දිවෙන මාර්ගය අසල පෞද්ගලික නිවෙසක පළමු කාර්යාලය ආරම්භ වී ඇත. ඉන්පසුව 1933 දී පළාත් ආණ්ඩු සභාවක් වූ අතර එහි දී වර්තමාන නගර සභා ගොඩනැගිල්ල ඉදි කෙරිණි. පසුව සුළු නගර සභාවක් බවට පත් වූ අතර 1998 දී මහ නගර සභාවක් බවට පත් විය.ශ්‍රී ජයවර්ධනපුර කෝට්ටේ මහ නගර සභාවේ වර්තමාන සංවර්ධන කටයුතු අතර බණ්ඩාරනායකපුර හා ඔබේසේකරපුර ප්‍රජා ශාලා ඉදිවීම ප්‍රධාන වේ. බණ්ඩාරනායකපුර ප්‍රජා ශාලාව දෙමහල් ගොඩනැඟිල්ලක් ලෙස ඉදිවන අතර එහි උඩු මහල වායුසමනය කෙරේ. ඔබේසේකරපුර ප්‍රජාශාලාවේ ද ඉදිකිරීම් මේ දිනවල සිදුවෙමින් තිබේ. එය ද දෙමහල් ගොඩනැගිල්ලක් වන අතර උඩුමහල වායු සමනය කෙරේ. මේ වන විට සපුමල් පෙදෙස, 32 වත්ත, මහින්දාරාම පාර අංගම්පිටිය ආදි ප්‍රජා ශාලාවල ඉදිකිරීම් නිම කර තිබේ.ප්‍රදේශයේ මාර්ග පද්ධතිය වැඩි දියුණු කිරීම කෙරෙහි ද මහ නගර සභාව අවධානය යොමු කර තිබේ. බොහෝ අතුරු මාර්ග කොන්ක්‍රීට් කර ඇත. මෙහි දී නුගේගොඩ දුම්රිය පොළ පාර සංවර්ධනය කිරීම විශේෂයෙන් සඳහන් කළ යුතු ය. ඒ සඳහා රුපියල් ලක්ෂ 46ක මුදලක් වැය කර තිබේ. තව ද රජමහා විහාර මාවත, කිරිමණ්ඩල මාවත, ආනන්ද බාලිකා මාවත හා ඩී. එම්. කොළඹගේ මාවත කාපට් දමා සංවර්ධනය කර ඇත. මේ සමඟ ම කාණු පද්ධතිය ක්‍රමවත් ව පවත්වා ගැනීමට ද අවශ්‍ය නඩත්තු කටයුතු සිදු කෙරෙමින් ඇත.ප්‍රදේශයේ ජනතාවගේ දැනුම දියුණු කිරීම සඳහා පුස්තකාල සේවාවන් පුළුල් කිරීමට ද කටයුතු කර ඇත. එහි දී රුපියල් ලක්ෂ 100ක වියදමින් නුගේගොඩ පුස්තකාලය සම්පූර්ණයෙන් ම අලුත්වැඩියා කර තිබේ. ඒ අනුව එම පුස්තකාලයෙන් වැඩිහිටි පාඨකයන් 14800කට පමණ ද ළමා පාඨකයන් 11,000කට පමණ ද පහසුකම් සලසා දී තිබේ.ජනතාවගේ සෞඛ්‍ය සම්පන්නභාවය වැඩි දියුණු කිරීම සඳහා ද අවශ්‍ය කටයුතු සලසා ඇත. එහි දී ශරීර යෝග්‍යතා මධ්‍යස්ථාන 07ක් ආරම්භ කර තිබීම විශේෂයකි. මාලිගාව පාර, සපුමල් පෙදෙස, මහින්දාරාම පාර, නාවල 3 වැනි පටුමඟ, නව කොළොන්නාව පාර, 32 වත්ත හා දෙල්කඳ ආදි ස්ථානවල මේ ශරීර යෝග්‍යතා මධ්‍යස්ථාන ඉදි කර තිබේ.මේ වන විට සාර්ථකව ක්‍රියාත්මක වන මේ මධ්‍යස්ථානවල සාමාජිකත්වය ලබා ගැනීමේ දී අය කරනු ලබන්නේ පෞද්ගලික අංශයේ මිල ගණන්වලට වඩා අඩු මුදලකි. මේ මධ්‍යස්ථාන මගින් නගර සභාවට ආදායමක් උපයා ගැනීමට ද හැකි වී තිබේ.තව ද ජනතාවට ක්‍රීඩා පහසුකම් ලබාදීම කෙරෙහි ද මහ නගර සභාවේ අවධානය යොමු කර ඇත. එහි දී උඩහමුල්ල, අරුණෝදය මාවත, ඔබේසේකරපුර හා මහින්දාරාම පාර ආදි ස්ථානවල වොලිබෝල් ක්‍රීඩා පිටි ඉදි කර ඇත. මොරගස්මුල්ල ළමා ක්‍රීඩා පිටියක් ඉදිකර ඇත. තද රාත්‍රී කාලයේ ක්‍රීඩා කළ හැකි ක්‍රීඩා පිටි හතරක් ද ඉදි කර තිබේ. එනම් ඔබේසේකරපුර, බණ්ඩාරනායකපුර, අංගම්පිටිය, මොරගස්මුල්ල ආදි ස්ථානවලය.ඩෙංගු ප්‍රශ්නයට පිලියම් සෙවීමේ දී ද ශ්‍රී ජයවර්ධනපුර කෝට්ටේ මහනගර සභාව විශේෂ වැඩපිළිවෙළක් ක්‍රියාත්මක කර තිබේ. ග්‍රාම නිලධාරි වසම් මට්ටමින් ශ්‍රමදාන මගින් ප්‍රදේශය පිරිසුදු කර තිබේ. ගෙයින් ගෙට ගොස් ජනතාව දැනුවත් කරමින් සිටි. මදුරු තෙල් ඉසීම, දුමායනය ආදි ක්‍රමද අනුගමනය කර ඇත.නගර සභා සීමාවේ තිබූ හිස් ඉඩම් පවිත්‍ර කිරීම සඳහා ද සුවිශේෂී ක්‍රමයක් අනුගමනය කර ඇත. එහි දී ඒ ඉඩම් පවිත්‍ර නොකළොත් නගර සභාව සතු කර ගන්නා බවට ජනතාව දැනුම්වත් කරන ලදී. ඒ අනුව ඉඩම් අයිතිකරුවන් ඉතා ඉක්මනින් ම තම ඉඩම් පවිත්‍ර කිරීමට කටයුතු කර ඇත.මේ නගර සභාව කසළ බැහැර කිරීම සඳහා විධිමත් ක්‍රියාපිළිවෙළක් අනුගමනය කරයි. එහි දී බල ප්‍රදේශය උතුර හා දකුණ වශයෙන් කොටස් දෙකකට බෙදා කසළ එකතු කිරීම සිදු කරයි.උතුර ප්‍රදේශයේ කුණු එකතු කිරීම නගර සභාවෙනුත් දකුණු ප්‍රදේශයේ කුණු එකතු කිරීම පෞද්ගලික අංශයෙනුත් සිදු වේ. මෙම තරගකාරි ක්‍රමය කුණු එකතු කිරීමේ සාර්ථකත්වයට හේතු වී තිබේ. ප්‍රධාන මාර්ගවල පාන්දර තුනේ සිට හය දක්වා කාලය තුළ කුණු එකතු කිරීම සිදු කෙරේ.අතුරු මාර්ගවල සතියකට දින තුනක් හෝ හතරක් කුණු එකතු කිරීම සිදු වේ. එසේ එක් එක් අතුරු මාර්ගවල කුණු එකතු කරන දින පිළිබඳ ජනතාව දැනුවත් කර තිබේ. ගෘහ ආශ්‍රිතව කොම්පෝස්ට් නිෂ්පාදනය කර ගැනීම සඳහා ද මේ වන විට කොම්පෝස්ට් බැරල් 3000ක් බෙදා දී තිබේ. කුණු එකතු කිරීමේ දී දිරාපත් නොවන ද්‍රව්‍ය වෙන ම ට්‍රැක්ටරයකින් එකතු කරන අතර ඒවා පිටකෝට්ටේ මධ්‍යස්ථානයට ගෙන එනු ලබයි. ඉන්පසු වසරකට වරක් ටෙන්ඩර් කැඳවා එම නොදිරන ද්‍රව්‍ය අලෙවි කර නගර සභාවට ආදායමක් ලබා ගැනේ.සෑම වසරක් පාසා ම පාසල් ළමයින්ට පොත් ලබා දීම ද නගර සභාවේ තවත් සුවිශේෂි කාර්යයකි. එහි දී ළමයින් 15,000කට ලක්ෂ 80ක පොත් බෙදාදීම සිදු කෙරේ. තවද ප්‍රදේශයේ ක්‍රියාත්මක වන දහම් පාසල් 41ක දරුවන්ට කිරි වීදුරුවක් ලබා දීම ද සුවිශේෂි වැඩපිළිවෙළකි.ශ්‍රී ජයවර්ධනපුර කෝට්ටේ මහ නගර සභා බල ප්‍රදේශය මුහුණ දෙන ප්‍රධාන ගැටලුවක් වන්නේ බොහෝ ප්‍රදේශ මුහුදු මට්ටමට වඩා පහළින් පිහිටා තිබීමයි. මේ නිසා ගංවතුර ගැටලුවත්, මළාපවාහන පද්ධතිය ක්‍රමවත් ව පවත්වාගෙන යාමත් ගැටලුවත් ඇති වී තිබේ. ඒ නිසා ගංවතුර පාලනය කිරීම සඳහා ද විශේෂ අවධානයක් යොමු කරන්නට සිදු වේ.එහි දී ඓතිහාසික කටු ඇළ සංවර්ධන ව්‍යාපෘතිය ප්‍රධාන වේ. ඒ අනුව කටු ඇළ දෙපස අනවසර ඉදිකිරීම් ඉවත් කර ඇළ හාරා ඉවුරු දෙපැත්තේ බැමි ඉදිකිරීමට කටයුතු යොදා ඇත. එමෙන් ම ජල සම්පාදන මණ්ඩලය සමඟ එකතු වී මලාපවාහන පද්ධතිය ක්‍රමවත් කිරීමට ද අවශ්‍ය සැලසුම් සකස් වෙමින් තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=f1009185</link>
    <topic>මාර්ග පද්ධතියේ සියයට අනූවක වැඩ අවසන්</topic>
    <author>සටහන් - නිවන්ති තිලකරත්න ඡායාරූප - නිරංජන් කොන්තසිංහ</author>
    <content>* කෝට්ටේ මහ නගර සභාවේ මේ දිනවල සිදුවෙමින් තිබෙන ප්‍රධාන සංවර්ධන කටයුතු මොනවාද?මේ දිනවල බණ්ඩාරනායකපුර ප්‍රජා ශාලාවේත් ඔබේසේකරපුර ප්‍රජා ශාලාවේත් ඉදිකිරීම් කටයුතු සිදු කරනවා. මේ ප්‍රජා ශාලා දෙකම දෙමහල් ගොඩනැගිලි. උඩුමහල වායු සමනය කිරීමට අපි සැලසුම් කරලා තියනවා. බණ්ඩාරනායකපුර ප්‍රජා ශාලාව තවත් මාසයකින් විවෘත කරන්න පුළුවන්.නුගේගොඩ වෙළෙඳ සංකීර්ණයේත්, දෙල්කඳ හයිලෙවල් ප්ලාසා හා රාජගිරිය වැලිකඩ ප්ලාසා සංකීර්ණවල නවීකරණ කටයුතු සිදු වෙනවා.මේ වනවිට නුගේගොඩ පුස්තකාලය රුපියල් ලක්ෂ 100ක් වියදම් කරලා සම්පූර්ණයෙන් අලුත්වැඩියා කරලා තිබෙනවා. එහිදී එක් මහලක් වායුසමනය කළා. පුස්තකාලයේ පොත් සංඛ්‍යාව වැඩි කළා.* සමහර අතුරු මාර්ගවල හා කාණු පද්ධතියේ සංවර්ධන කටයුතු ප්‍රමාණවත් නෑ කියලා ජනතාව මැසිවිලි නඟනවා. මේ ගැන ඔබ මොකද කියන්නේ?මාර්ග පද්ධතියෙන් සියයට 90ක් පමණ සංවර්ධනය කෙරිලා තියනවා. මාර්ග පද්ධතිය හා කාණු පද්ධතිය සංවර්ධනය කිරීමට අපි විශාල මුදලක් වැය කරනවා. විශාල වශයෙන් අබලන් වී තිබුණු අතුරු පාරවල් කොන්ක්‍රීට් කරලා තියනවා. රුපියල් ලක්ෂ 46ක් වියදම් කරලා නුගේගොඩ දුම්රිය පොළ පාර සංවර්ධනය කළා. රජමහා විහාර මාවත, කිරිමණ්ඩල මාවත, ආනන්ද බාලිකා මාවත හා ඩී. එම්. කොළඹගේ මාවත කාපට් දමා සංවර්ධනය කළා. ඒ නිසා අපට හොඳ මාර්ග පද්ධතියක් තිබෙනවා.* ගංවතුර ප්‍රශ්නය ඔබ ප්‍රදේශය මුහුණ දෙන ප්‍රධාන ප්‍රශ්නයක්. ගං වතුර පාලනය කිරීම සඳහා ඔබ සතු වැඩ පිළිවෙළ කුමක්ද?අපි මුහුණ දෙන ප්‍රධාන ප්‍රශ්නයක් තමයි අපේ ප්‍රදේශයේ බොහෝ ස්ථාන මුහුදු මට්ටමට වඩා පහළින් පිහිටා තිබීම. ගංවතුර තර්ජනයට ඒක ප්‍රධාන හේතුවක්. කටු ඇළ සංවර්ධන ව්‍යාපෘතිය මේ දිනවල සිදුවෙනවා. එහි එක් ප්‍රධාන අරමුණක් තමයි ගංවතුර පාලනය කිරීම. ඇළ දෙපස අනවසර ඉදිකිරීම් ඉවත් කරලා තියනවා. ඇළ හාරා ඉවුරු දෙපස බැමි බැදීමේ කටයුතු සිදු වෙනවා. මුහුදු මට්ටමට පහළින් පිහිටා තිබීම නිසා ගංවතුර වගේම මළාපවාහන පද්ධතියෙත් ගැටලු තියනවා. ඒ නිසා අපි ජලාපවාහන මණ්ඩලයත් සමඟ එකතුවෙලා අලුත් මළාපවාහන පද්ධතියක් සකස් කරන්න සැලසුම් කරලා තියනවා. මේ සඳහා රුපියල් කෝටි 3000ක ඇස්තමේන්තුවක් සකස් කරලා තිබෙනවා.* ඩෙංගු ප්‍රශ්නය විසඳීම සඳහා ඔබ නගර සභාව ක්‍රියා කළේ කොහොමද?අපි ගෙයින් ගෙට ගොස් ජනතාව දැනුම්වත් කළා. ඒ වගේ ම ග්‍රාම නිලධාරී කොට්ඨාස මට්ටමින් ශ්‍රමදාන පවත්වලා සෑම ප්‍රදේශයක්ම පිරිසුදු කළා. ඒ වගේ ම හිස් ඉඩම් වහාම පිරිසුදු කරන ලෙස අපි දැනුම් දුන්නා. එසේ නොකළොත් ඒ ඉඩම් නගර සභාවට පවරා ගන්නා බවට දැනුම් දුන්නා. ඒ ක්‍රමය සාර්ථක වුණා. ඔවුන් ඉතා ඉක්මනින් තමන්ගේ ඉඩම් පිරිසුදු කර ගත්තා. කොහොමත් අපේ නගර සභා බල ප්‍රදේශයේ ඩෙංගු ප්‍රශ්නය උග්‍ර වුණේ නෑ. අපි ක්‍රමවත් විදිහට කුණු එකතු කරනවා. ඩෙංගු ප්‍රශ්නය උග්‍ර නොවීමට එහි සාර්ථකත්වයක් බලපෑවා.* ඔබේ නගර සභාවේ ඉදිරි සංවර්ධන සැලසුම් මොනවාද?නව ආදාහනාගාර දෙකක් ඉදිකිරීමට අපි සැලසුම් කරලා තිබෙනවා. ඉන් එකක් ඇතුල්කෝට්ටේ මාලිගාව පාර ආදාහනාගාරය. අනෙක මොරගස්මුල්ල ආදාහනාගාරය.ඒ වගේ ම දියවන්නා උද්‍යානයේ සිට මාදින්නාගොඩ පාලම දක්වා අලුත් පාරක් ඉදිකිරීමටත් සැලසුම් කරලා තියනවා. මීට පෙර සඳහන් කළ පරිදි ක්‍රමවත් මළාපවාහන පද්ධතියක් ඉදිකිරීමත් අපේ ප්‍රධාන සැලසුමක්.* ඔබේ නගර සභාව කුමන තත්ත්වයකට ගෙන එන්නට ඔබට හැකි වේවිද?අපට පුළුවන් ඉහළම මට්ටම ගෙන එන්නයි කටයුතු කරන්නේ. දළ වශයෙන් අපට වසරකට වරිපනම්වලින් ලැබෙන මුදල නිවාස ගණනින් බෙදුවොත් එක් නිවෙසකට අයත් වෙන්නේ රුපියල් 1500ක් වගේ මුදලක්. ඒත් අපි එක් නිවෙසකට රුපියල් 5500කට ආසන්න මුදලක් වැය කරනවා. ඒ නිසා අපි හැම විටම ක්‍රියා කරන්නේ හැකි ඉහළම මට්ටමෙන් ජනතාවට සේවය කරන්න. බදාදා දිනවලට අපි මහජන හමුවක් පවත්වනවා. සියලුම නාගරික මන්ත්‍රීන් නිලධාරීන් එයට සහභාගි වෙනවා. එහිදී ජනතාවට තමන්ගේ ගැටලු ඉදිරිපත් කරන්න පුළුවන්. මේ සියලු කටයුතුවලින් අපි උත්සාහ කරන්නේ අපේ නගර සභාව හැකි ඉහළම ස්ථානයට ගෙන එන්න..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=n1009201</link>
    <topic>පලතුරු සමඟ වස කවති</topic>
    <author>රසික සෝමරත්න</author>
    <content>රසායනික ද්‍රව්‍ය භාවිතා කරමින් පලතුරු ඉදවීමට සහ කල් තබා ගැනීමට කටයුතු කරන වෙළෙඳුන්ට එරෙහිව දැඩි ක්‍රියාමාර්ග ගැනීමට කොළඹ මහ නගර සභාව සූදානම් වෙයි.මහ නගර සභාවේ සෞඛ්‍ය නිලධාරීන් විසින් පසුගිය සති අන්තයේදී කොළඹ නගරයේ සිදුකරන ලද පරීක්ෂා කිරීමකදී මෙසේ රසායනික ද්‍රව්‍ය යෙදූ පලතුරු කිලෝ ග්‍රෑම් 300 කට අධික ප්‍රමාණයක් සොයා ගෙන විනාශ කර දමා තිබේ.කල් ඉකුත් වූ ආහාර ද්‍රව්‍ය, අයඩින් නොමැති ලුණු, නරක් වූ පලතුරු සහ රසායනික ද්‍රව්‍ය යොදා පලතුරු කල් තබා ගැනීමට කටයුතු කළ වෙළෙඳුන් 18 දෙනකු අධිකරණය හමුවට පමුණුවන බව කොළඹ මහ නගර සභාවේ ප්‍රධාන වෛද්‍ය නිලධාරී වෛද්‍ය ප්‍රදීප් කාරියවසම් මහතා ප්‍රකාශ කෙළේය.පිටකොටුව මැනිං වෙළෙඳපොළේ කඩ කාමර 114 ක් පරීක්ෂා කර ඇති මේ නිලධාරීහු තේ, මිරිස් කුඩු, පලතුරු සහ එළවළු සාම්පල් 50 ක් රැස්කර ඒ පිළිබඳව පරීක්ෂණ පවත්වාගෙන යති.අඹ සහ කෙසෙල් ඉදිවීම සඳහා කාබයිට් නමැති රසායනික ගෑස් විශේෂය පාවිච්චිකරන බවට පරීක්ෂකයෝ විශ්වාස කරති.පාරිභෝගිකයන් වැඩි වැඩියෙන් ආකර්ශනය කර ගැනීම සඳහා පලතුරුවල වර්ණය වෙනස් කිරීමටද රසායනික ද්‍රව්‍ය යොදන බැව් පරීක්ෂණ කණ්ඩායම සොයාගෙන ඇත. එසේම නොමේරූ පලතුරු කඩිනමින් ඉදිවීම සඳහාත්, පලතුරු කල් තබා ගැනීම සඳහාත් මෙලෙස රසායනික ද්‍රව්‍ය යොදන බැව් පරීක්ෂණ කණ්ඩායම් විශ්වාස කරයි.කෙසේ වෙතත් මෙම රසායනික ද්‍රව්‍ය මිනිස් ශරීරයට අහිතකර බව වෛද්‍ය ප්‍රදීප් කාරියවසම් මහතා කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=n1009202</link>
    <topic>කරදියනාරු පිපිරීමහදිසි අනතුරක්</topic>
    <author>විජයානි එදිරිසිංහ</author>
    <content>මඩකළපුව කරදියනාරු පොලිසියේ සිදු වූ පිපිරීම ස්ථිර වශයෙන්ම හදිසි අනතුරකින් සිදු වූවක් බව රහස් පොලිසිය හා රජයේ රස පරීක්ෂකවරයා කළ පරීක්ෂණවලින් අනාවරණය වී ඇති බව පොලිස්පති ආචාර්ය මඟින්ද බාලසූරිය මහතා ප්‍රකාශ කරයි.පසුගියදා (17) පොලිසියට යාබද භූමියේ තිබූ ඩයිනමයිට් පිර වූ කන්ටේනර් දෙකක් පිපිරී ගොස් කරදියනාරු පොලිසියටජීවිත ගණනාවක් අහිමි විය. එම සිද්ධිය සම්බන්ධව පරීක්ෂණ පැවැත්වීම සඳහා පොලිස්පතිවරයා විසින් රහස් පොලිසියේ විශේෂ කණ්ඩායමක් සමඟ නියෝජ්‍ය පොලිස්පති (අපරාධ) අනුර සේනානායක නියෝජ්‍ය පොලිස්පති (සුබ සාධක) ශාන්ත වානගුරු යන මහත්වරු මඩකළපුවට යවනු ලැබිණි.පසුගිය සිකුරාදා සිටම එම කණ්ඩායම් පරීක්ෂණ පැවැත්වූහ. සිද්ධිය වූ ස්ථානය සහ එම පිපිරීම සිදුවීමට හේතු වූ කාරණා පිළිබඳව රජයේ රස පරීක්ෂකවරයා විසින් ද පුළුල් පරීක්ෂණයක් ආරම්භ කර තිබුණි.සිද්ධියෙන් තුවාල ලැබූවන්ගෙන් ද අවට පදිංචිකරුවන් ඇතුළු පනහකට වැඩි පිරිසකගෙන් ප්‍රශ්නකර තොරතුරු සටහන් කරගෙන තිබුණි. එම සියලු තොරතුරුවලින් හෙළි වී තිබෙන්නේ එම පිපිරීම හදිසි අනතුරකින් සිදුවූවක් බවයි.එම පිපිරීම කෙසේවත් ත්‍රස්තවාදී ක්‍රියාවක් නොවන බව පරීක්ෂණවලදී අනාවරණය වී තිබේ. මේ අතර කරදියනාරු පොලිස් ස්ථානයේ කටයුතු තාවකාලිකව අයිත්තමලේ පොලිසියේ දී කරගෙන යාමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=n1009203</link>
    <topic>ටී.එම්. සංඝදාසඅභාවප්‍රාප්ත වෙයි</topic>
    <author>ජීවනී පතිරණ</author>
    <content>ජාතික චිත්‍රපට සංස්ථාවේ උපදේශකවරයකු හා ප්‍රවීණ සිනමා කලා ශිල්පියකු වූ ටී. එම්. සංඝදාස මහතා හදිසියේ අභාවප්‍රාප්ත විය.1942 ඔක්තෝබර් 13 වැනි දින ජන්මය ලැබූ ඒ මහතා මියයනවිට 68 වැනි වියේ පසුවිය. සිය නිවසේ දී හදිසියේ රෝගාතුරව කොළඹ ජාතික රෝහලට ඇතුළත් කර ඇති ඒ මහතා, පෙරේදා රාත්‍රී 9.30 ට පමණ මිය ගියේය.සිංහල සිනමාවේ උන්නතිය උදෙසා තම ජීවිත කාලයෙන් වැඩි කොටසක් කැප කළ සංඝදාස මහතා “කලාකරුවන්ගේ දුක්ගන්නා රාළ” ලෙසද කලාකරුවන් අතර ජනප්‍රිය වී සිටියේය. ඔහු කලා ලංකා පදනමේ නිර්මාතෘවරයාද විය.සිංහල සිනමාවේ ඉතිහාසය පමණක් නොව මෙරට දේශපාලන ඉතිහාසය පිළිබඳවද හසල දැනුමකින් පිරුණු ඒ මහතා මාධ්‍යවේදීන්ගේ සමීප මිතුරකු විය.දේහය අද (20) පෙරවරු 10 දින හෙට (21) පෙරවරු 9.30 දක්වා ජාතික චිත්‍රපට සංස්ථාවේ තැන්පත් කර තිබෙන අතර, හෙට (21) පස්වරු 3.30 ට එය බොරැල්ල කනත්තට රැගෙන එනු ලැබේ. එදින සවස 6 දක්වා සියලු කලා රසිකයන්ට ඔහුට අවසන් ගෞරව දැක්විය හැකි අතර, සවස 6.00 ට බොරැල්ල කනත්තේදී අවසන් කටයුතු සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=n1009204</link>
    <topic>ජගත් මහ සමුළුවනිව්යෝර්ක් නුවර දී</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>එක්සත් ජාතීන්ගේ සංවිධානයේ 65 වැනි මහ සමුළුව නිව්යෝර්ක් නුවරදී අද (20) ඇරැඹෙයි.එක්සත් ජාතීන්ගේ රාජ්‍ය නායක සැසි වාරය අනිද්දා (22) ඇරැඹෙන අතර ජනාධිපති මහින්ද රාජපක්ෂ මහතා 23 වැනි දා ශ්‍රී ලංකා වේලාවෙන් පෙරවරු 11.00ට සැසිය ඇමැතීමට නියමිත ය.ජනාධිපතිවරයා මේ සමුළුව අතරතුර පොදු රාජ්‍ය මණ්ඩලීය රටවල නායකයන් ඇතුළු ඉහළ පෙළේ රාජ්‍ය නායකයන් සමඟ ද්වි පාර්ශ්වීය සාකච්ඡා පැවැත්වීමට නියමිත බව විදේශ කටයුතු අමාත්‍යාංශය කියයි.එක්සත් ජාතීන්ගේ ඉහළ පෙළේ නියෝජිත සමුළුවකට, ව්‍යාපාරික හමුවකට, නිව්යෝර්ක් බෞද්ධ විහාරයේ උත්සවයකට ද ජනාධිපතිවරයා සහභාගි වේ.සාමාජික රටවල් 192ක රාජ්‍ය නායකයන් සහ විශේෂ නියෝජිතයන් සහභාගි වන මේ සමුළුවේ න්‍යාය පත්‍රයේ ශ්‍රී ලංකා ජනාධිපතිවරයාගේ දේශනයට ප්‍රමුඛ ස්ථානයක් හිමිව ඇතැයි අමාත්‍යාංශය වැඩිදුරටත් සඳහන් කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=n1009205</link>
    <topic>රු.12ට බිත්තර දෙනවාදරටින් ගෙන්වන්නද?</topic>
    <author>විජයානි එදිරිසිංහ</author>
    <content>බිත්තරයක් රුපියල් 12 දෙනවාද නැතිනම් පිටරටින් ගෙන්වන්නද? සමූපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා සුළු හා මධ්‍ය පරිමාණ කුකුළු ගොවිපළ හිමියන්ගෙන් ප්‍රශ්න කරයි. ‘රුපියල් 12 ට දෙනවා.පිටරටින් ගෙන්වන්න එපා’ සුළු හා මධ්‍ය පරිමාණ කුකුළු ගොවිපළ හිමියෝ පවසති. පසුගියදා (18) පඬුවස්නුවරදී කුකුළු ගොවිපල හිමියන් සමඟ පැවැති සාකච්ඡාවේදී දෙපාර්ශ්වය මෙම තීරණයට පිවිස තිබුණි.බිත්තර මිල ඉහළ දමන්නේ නම් ඊට පාලන මිලක් යොදන බව අමාත්‍යවරයා පවසා සිටියේය.බිත්තර හිඟයක් නැති බවත් ඇතැම් ව්‍යාපාරිකයෝ බිත්තර හිඟයක් ඇති කිරීමට උත්සහ කරන බවත් එම සංගමයේ සාමාජිකයෝ පැවැසීය.සුදු බිත්තරයක් රුපියල් 12 ට ලබාදීමටත් රතු බිත්තරයක් 12.50 දීමටත් මෙහිදී එකඟවූහ.පාරිභෝගිකයා අපහසුතාවට පත්වෙන පරිදි භාණ්ඩ අලෙවි කිරීමට ඉඩ දෙන්නේ නැහැ. තවදුරටත් බිත්තර මිල ඉහළ දමන්නේ නම් කවුරු විරුද්ධ වූවත් තමා බිත්තර හා කුකුළු මස් ආනයනය කරන බවද අමාත්‍යවරයා මෙහිදී ප්‍රකාශ කර සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=n1009206</link>
    <topic>ලක්ෂ 45 කප්පම්කරුතව 2ක් සමග දැලේ</topic>
    <author>විජයානි එදිරිසිංහ</author>
    <content>මීට සති තුනකට පමණ ඉහතදී පුරාවිද්‍යා අධ්‍යක්ෂකවරයකු පැහැරගෙන ගොස් රුපියල් ලක්ෂ 45ක් කප්පම් වශයෙන් ඉල්ලූ කප්පම්කරු සමඟ තව දෙදෙනකු සහ අවි ආයුධ රැසක් අත් අඩංගුවට ගැනීමට කොළඹ අපරාධ කොට්ඨාසය සමත් වී තිබේ.පසුගියදා (17) සැකකරු අත්අඩංගුවට පත් වූයේ අතුරුගිරිය ප්‍රදේශයේ දීය. ටී - 56 ගිනි අවියක්, පිස්තෝල දෙකක්, ව්‍යාජ පිස්තෝල දෙකක් ජංගම දුරකතන 6ක් සැකකරුගේ නිවසේ තිබී සොයා ගෙන තිබේ. ටී – 56 ගිනි අවිය ගිටාරයක් තුළද ජංගම දුරකතන සහ පිස්තෝල බුදුපිළිම තුළද ඉතාමත් සූක්ෂම අයුරින් සඟවා තිබූ බව කියයි.මොහු බුදු පිළිම තනා විකුණන වත්තල ප්‍රදෙශයේ පදිංචි ව්‍යාපාරිකයෙකි. අතුරුගිරියේ නිවසක් කුලියට ගෙන සිටි බිරිය නුගේගොඩ ප්‍රසිද්ධ කාන්තා විද්‍යාලයක ගුරුවරියකි. උපාධිධරයකු වන මොහු මේ වන විට ජයවර්ධනපුර විශ්වවිද්‍යාලයේ පශ්චාත් උපාධි පාඨමාලාවද හදාරයි.මොහු නිතර - නිතර ඉන්දියාවට ද යන එන අයෙකි. සැකකරු සමඟ අත්අඩංගුවට පත් වූ එක් සැකකරුවෙක් ඔහුගේ ව්‍යාපාරික ස්ථානයේ සේවකයෙකි.පසුගිය පළමු වැනිදා පුරා විද්‍යා අධ්‍යක්ෂවරයකු පැහැරගෙන ගොස් තිබිණි. ඔහු නිදහස් කිරීමට රුපියල් ලක්ෂ 45 අවශ්‍ය බවට දුරකථන ඇමතුම් දී තිබිණි. කෙසේ වුවද දින තුනකින් පුරා විද්‍යා අධ්‍යක්ෂවරයා නිදහස් කරනු ලැබිණි.එහෙත් ලක්ෂ 45 කප්පම් මුදල ඉල්ලා ඔහු නිතර නිතර දුරකතන ඇමතුම් දී තිබූ අතර , එම ඉල්ලීම ඉෂ්ට නොකළහොත් අධ්‍යක්ෂවරයාගේ බිරිය සහ දරුවන් ඝාතනය කරන බවට ද තර්ජන එල්ල කර තිබිණි.කප්පම්කරු එම දුරකතන ඇමතුම් දී තිබුනේ දුරකතන කුටිවලින් ය. කොළඹ අපරාධ කොට්ඨාසය බාර නියෝජ්‍ය පොලිස්පති අනුර සේනානායක මහතාගේ උපදෙස් මත පොලිස් අධිකාරි ඩී. ආර්. එල්. රණවීර මහතා විසින් කප්පම් කරුවන් සොයා ගැනීමට විශේෂ පොලිස් කණ්ඩායමක් පත් කරනු ලැබිණි.අපරාධ කොට්ඨාසයේ ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට මහතා එම කණ්ඩායම මෙහෙයවීය.ඉතාමත් සූක්ෂම අයුරින් දුරකතන පණිවිඩ ඔස්සේ සැකකරුවන් සොයා ගැනීමේ මෙහෙයුම දියත් කළ එම කණ්ඩායමට සිද්ධිය වී සති තුනක් ඉක්ම යාමටත් පෙර, කප්පම්කරු අත්අඩංගුවට ගැනීමත් කොළඹ දී සිදු වූ මහා පරිමාණයේ කප්පම් රැසක සුළමුල සොයා ගැනීමටත් හැකි වී ඇත.පුරා විද්‍යා නිලධාරියා පැහැරගෙන ගොස් සිර කර තැබූ අතුරුගිරියේ නිවසද සොයා ගෙන තිබේ. එපමණක් නොව මොහු විසින් සැලැසුම් කළ තවත් කප්පම් සිද්ධි රැසක තොරතුරු හෙළිකර ගැනීමට හැකි වී තිබේ.රඳවා ගැනීමේ නියෝග මත රඳවාගෙන සැකකරු වන්ගෙන් ප්‍රශ්න කරගෙන යන අතර ඔහුගේ බිරියගෙන් ද කට උත්තර ලබාගෙන තිබේ. සැකකරු නිතර ඉන්දියාවට යන එන ගමන තුළද යම් කිසි රහසිගත වැඩ පිළිවෙළක් අද්දයි පොලිසියට සැකපහළ වී ඇත.කොළඹ අපරාධ කොට්ඨාසයේ පොලිස් පරීක්ෂක ජනක කුලරත්න මහතා ඇතුළු කණ්ඩායමක් කප්පම්කරු අත්අඩංගුවට ගැනීමේ මෙහෙයුම් සිදු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=n1009207</link>
    <topic>ආර්ථික වර්ධන වේගය 8.5%යි</topic>
    <author/>
    <content>ජන හා සංඛ්‍යාලේඛන දෙපාර්තමේන්තුව විසින් නිකුත් කළ වාර්තාවට අනුව 2010 වසරේ දෙවන කාර්තුවේ ශ්‍රී ලංකාවේ ආර්ථික වර්ධන වේගය සියයට 8.5 ක් වී තිබේ. මෙය ශ්‍රී ලංකා මහ බැංකුව සහ ජන හා සංඛ්‍යාලේඛන දෙපාර්තමේන්තුව විසින් කාර්තුමය වර්ධන අනුපාතය ගණනය කිරීම ආරම්භ කිරීමෙන් පසු වාර්තා වූ ඉහළම වර්ධන අනුපාතය වේ.මේ අතිවිශාල ජයග්‍රහණය පිළිබඳව කරුණු දක්වන ආර්ථික සංවර්ධන අමාත්‍ය බැසිල් රාජපක්ෂ මහතා ඉන් පැහැදිලි වන්නේ අපගේ ආර්ථිකයඉතා වේගයෙන් වර්ධනය වන බව යැයි පෙන්වා දෙයි. මේ සුවිශාල ජයග්‍රහණයට හේතුව මහින්ද රාජපක්ෂ ජනාධිපතිතුමාගේ රජය ඒ සඳහා දරන ලද දැඩි උත්සාහය සහ නිසි පරිදි අනුගමනය කරන ලද ආර්ථික ප්‍රතිපත්ති බව පෙන්වා දෙමින් අප දැන් ආර්ථික යුද්ධය ජයගනිමින් සිටින බව සඳහන් කෙළේ ය.කෘෂිකාර්මික, කාර්මික සහ සේවා යන ප්‍රධාන ආර්ථික අංශ තුනම 2010 වසරේ දෙවන කාර්තුවේදී ඉහළ අනුපාතයකින් වර්ධනය වීම දළ දේශීය නිෂ්පාදිතය මේ ආකාරයට ඉහළ යාමට හේතු වී තිබේ. එම අංශ තුනෙන් ම ආර්ථික වර්ධනය සඳහා ලැබී ඇති දායකත්වය ඉහළ මට්ටමක පවතියි.“උතුරු නැඟෙනහිර ප්‍රදේශවල නිෂ්පාදන කටයුතු නැවත වරක් යථා තත්ත්වයට පත්වී තිබෙනවා. එසේ ම එම ප්‍රදේශ රටේ ආර්ථික ක්‍රමයට දැන් බද්ධ වී තිබෙනවා. එසේ ම මෙම වසරේ සංචාරක පැමිණීම වාර්තාගත ආකාරයෙන් ඉහළ යාමත් ආර්ථික වර්ධනයට හේතු වී තිබෙනවා.උතුරු නැඟෙනහිර පළාත් දෙක ඇතුලු දිවයිනේ සියලුම පළාත්වල සියලුම කුඹුරු වගා කිරීමට කටයුතු යොදා තිබෙනවා. ඒ නිසා මේ වසරේ ආර්ථික වර්ධන වේගය තවදුරටත් ඉහළ යනු ඇතැයි” අමාත්‍ය බැසිල් රාජපක්ෂ මහතා ප්‍රකාශ කළේ ය.යුද්ධය අවසන් වීමත් සමඟ ශ්‍රී ලංකාවේ ආර්ථික පසුබිම වඩාත් ස්ථාවර තත්ත්වයකට පත් වූ අතර 2010 වසරේ බැංකු ණය අනුපාත තවදුරටත් පහත වැටීම නිසා ආයෝජකයන්ගේ විශ්වාසය තහවුරු වී ආයෝජන ප්‍රමාණය ද ඉහළ ගොස් තිබේ.රජය මහජනතාවට ලබාදුන් පොරොන්දු ඉටු කරමින් මාර්ග, විදුලිබල, වරාය සහ ගුවන් තොටුපළ ආදී අතිවිශාල යටිතල පහසුකම් ව්‍යාපෘති දියත් කළ අතර ආසියාවේ ආශ්චර්යය බවට පත්වීමේ දැක්ම ක්‍රියාත්මක වෙමින් පවතියි.ලොව පුරා පැතිර ගිය ආර්ථික අවපාතයෙන් අත්මිඳීමට සංවර්ධනයවූ රටවලට තවමත් නොහැකි වී ඇති අවස්ථාවක 2010 දෙවන කාර්තුව තුළ සියයට 8.5 ක ඉහළ වර්ධනයක් ඇති කර ගැනීමට හැකිවීම මගින් පැහැදිලි වන්නේ ශ්‍රී ලංකාව ඉතා හොඳ ප්‍රගතියක් පෙන්නුම් කර ඇති බවයි. “අපගේ ඒක පුද්ගල ආදායම ඩොලර් 2000 මට්ටම ඉක්මවා යමින් ශ්‍රී ලංකාව මධ්‍ය ආදායම් රටක් බවට පත් වී තිබේ. ජනාධිපතිතුමාගේ ඉලක්කය වන්නේ එය ඩොලර් 4000 ක මට්ටමට ගෙන ඒමටයි.ඒ සඳහා ආර්ථිකය සියයට 8 මට්ටමකින් වර්ධනය විය යුතු යි. 2010 දෙවන කාර්තුවේ වර්ධන මට්ටම සලකා බලන විට ඩොලර් 4000 ක ඉලක්කය ඉතා ඉක්මණින් සපුරා ගැනීමට අපට ඉඩ ලැබෙන බව පැහැදිලි” යයි ද අමාත්‍ය බැසිල් රාජපක්ෂ මහතා ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=n1009208</link>
    <topic>ඉන්දියාවේදී කොටු වූ ත්‍රස්තයාශ්‍රී ලංකාවේදී පුහුණුවක් ලබා නෑ</topic>
    <author>මහින්ද අලුත්ගෙදර</author>
    <content>ශ්‍රීලංකාවේ දී පුහුණුව ලද බවට ඉන්දීය ආරක්ෂක අංශ හමුවේ පාපොච්චාරණය කළ බව කියන ‘ලක්ෂාර් – ඊ – ටයිබා’ සංවිධානයට අයත් ත්‍රස්තවාදියාට කිසිදු ආකාරයක පුහුණුවක් ශ්‍රී ලංකාවෙන් ලැබී නැතිබව, ඉන්දීය මහා රාෂ්ට්‍ර ප්‍රාන්තයේ ත්‍රස්ත විරෝධී ඒකකය අවධාරණය කැර ඇත.තවද මේ ත්‍රස්තවාදියාට පුහුණුවක් ලබා දීම සඳහා ශ්‍රී ලංකාවේ කිසිදු සංවිධානයක් සම්බන්ධ වී නොමැති බවද පරීක්ෂණවලින් අනාවරණය වී ඇතැයි මහාරාෂ්ට ත්‍රස්ත විරෝධී ඒකකයේ ප්‍රධානී රාකේෂ් මරියා ප්‍රකාශ කැර තිබේ.ඉන්දියාවේ පූතේ ප්‍රදේශයේ බේකරියක් තුළ සිදු වූ ත්‍රස්ත ප්‍රහාරයකට සම්බන්ධ සැකකරුවන් දෙදෙනෙකු ඉන්දීය පොලීසිය මඟින් පසුගිය දා අත් අඩංගුවට ගන්නා ලද අතර ඉන් එක් සැකකරුවකු වන හිමායක් බේග් නමැත්තා පොලීසියට පාපොච්චාරණය කරමින් ප්‍රකාශ කැර ඇත්තේ තමා ශ්‍රී ලංකාවේදී පුහුණුව ලැබූ බවයි.‘ලක්ෂාර් - ඊ – ටයිබා’ ත්‍රස්ත සංවිධානයට අයත් මේ ත්‍රස්තවාදියා සිදු කළ එම ප්‍රකාශයට පිළිතුරු දුන් ආරක්ෂක ලේකම් ගෝඨාභය රාජපක්ෂ මහතා කිසිදු අන්තවාදී කණ්ඩායමකට ශ්‍රී ලංකාවේදී පුහුණුව ලබා නොදුන් බවත් එවැනි පසුබිමක් ශ්‍රී ලංකාව තුළ නොමැති බවත් කියා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=n1009209</link>
    <topic>හසලක වී ගබඩාව යළි වී අලෙවි මණ්ඩලයට</topic>
    <author>විජයානි එදිරිසිංහ සහ හසලක සමූහ බන්දුල ගොඩකුඹුර</author>
    <content>එ ක්සත් ජාතික පක්ෂයේ ප්‍රබලයකු විසින් සංචාරක හෝටලයක් පවත්වාගෙන යාම සඳහා තම හිතවතෙකුට ලබා දී තිබූ හසලක රජයේ වී ගබඩාව , වී අලෙවි මණ්ඩලය පොලිසියේද සහාය ඇතිව ඊයේ යළි අත්පත් කර ගත්තේය.ඒ සමගම හසලක ප්‍රදේශයෙන් මිලදී ගත් ලොරි දහයකට වැඩි ප්‍රමාණයක වී එහි කිලෝ එක්ලක්ෂ විසිපන්දහසක් ගබඩා කිරීමද ඊයේ සිදු විය.සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතාගේ උපදෙස් පරිදි මෙම ගොඩනැගිල්ල පවරා ගෙන වී ගබඩා කර තිබේ.2002 වර්ෂයේදී හසලක එක්සත් ජාතික පක්ෂ මන්ත්‍රීවරයකු වී අලෙවි මණ්ඩලයට අයත් එම ගොඩනැගිල්ල වසා දමා තම හිතවතකුට පවරා දී තිබුණි. එම පැවරීම තුළ දෙදෙනා අතර මූල්‍ය ගණුදෙනුවක් ඉතා රහසිගතව සිදු වී ඇති බවටද තොරතුරු ලැබී තිබුණි.රජයට අයත් කෝටි ගණනාවක් වටිනා එම ගොඩනැගිල්ල තම හිතුමතේට පැවරීම තුළින් එජාප මන්ත්‍රීවරයා සිදුකර ඇත්තේ පොදු දේපොළ පනත උල්ලංඝනය කිරීමක් බවද වාර්තා වෙයි.මීට සති දෙකකට පෙර එම ස්ථානය පරීක්ෂා කිරීමට ගිය සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා හෝටලය පවත්වාගෙන යන පිරිස හමු වී එම ගොඩනැගිල්ලෙන් ඉවත් වන ලෙසට දැනුම්දීමක් කළේය.සති දෙකක පමණ කාලයක් ගත වුවද හෝටල් නිලධාරීන් එය ඉවත් කරගෙන නොතිබුණි. මේ වන විට හසලක ප්‍රදේශයෙන් මිලදී ගන්නා වී ගබඩා කිරීමට ඇති වී අලෙවි මණ්ඩලයට අයත් ගබඩා සියල්ල පිරී ගොස් තිබේ.මේ සම්බන්ධව අමාත්‍ය ජොන්ස්ටන් ප්‍රනාන්දු මහතා ජනාධිපති මහින්ද රාජපක්ෂ මහතාත් සංචාරක අමාත්‍යවරයාත් දැනුම්වත් කළ බව පවසයි. මෙම ගොඩනැගිල්ලේ වී මෙට්‍රික් ටොන් 500-1000 ත් අතර ප්‍රමාණයක් ගබඩා කළ හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=n10092010</link>
    <topic>‘කෝපි කෝ යකෝ’ කියාඇඟට උණුවතුර වත් කළා</topic>
    <author>මුන්නේශශ්වරම සමූහ ඊ.සී. ප්‍රනාන්දු</author>
    <content>කෝපි හදා දෙන්න කී විගස කෝපි හදා නොදීම නිසා කෝපයට පත් මැඩම් මට බැණ වදිමින් පහර දෙන්න ආවා.ඒ සමඟම මැඩම්ගේ දුව දුවගෙන ඇවිත් උඹට මොකද කෝපි ඉක්මනින් හදන්න බැරි කියලා ලිපේ උතුරමින් තිබූ වතුර භාජනය ඔසවා අරන් මගේ ඇඟට හළලා මට පහර දුන්නා යයි විදේශ රැකියාවට ගොස් එහිදී ගෙහිමියන්ගේ අමානුෂික අතවරයකට මුහුණදී අසාධ්‍යව මෙරට පැමිණි තරුණ එක්දරු මවක් දිනමිණට කීවාය.ඇය මදුරන්කුලිය කනමූලයිහි පදිංචි අබ්දුල් මරීඩ් (27) මහත්මියයි.. 2009.11.11 වන දින කටාර් රුටිපරප් නිවසක සේවයට ගිය ඇය එහිදී විවිධ අතවරයනට මුහුණ දී සිරුරට උණුවතුර හලා තුවාල ලබා ලංකාවට පැමිණි විගස මුන්දලම රෙරීහලට ඇතුළත් කර සිටියාය. කටාර් සිට පසුගිය 14 දා මෙරට ආ ඇය දින දෙකකට පසුව අසාධ්‍ය වීම නිසා තමන් මුහුණ පෑ තොරතුරු මුන්දලම පොලිසියට පැමිණිලි කර ඇත.අබ්දුල් මජීඩ් පාතිමා මහත්මිය (27) මෙසේද කීවාය. මගේ තාත්තා අබ්දුල් මජීඩ්. අම්මා අස්මා බිබියි. මට අයියා කෙනෙක් ඉන්නවා. කතමුලෙයි විදුහලෙහි 6 වන ශ්‍රේණිය දක්වා ඉගෙන ගත්තා. තාත්තා හදිසියේ මියගිය පසු අපේ දුප්පත්කම වැඩිවුණා.මට වයස අවුරුදු 22 වීමට කලින් විවාහ වීමට සිදුවුණා. ගමේ ඉන්න ඥාතියෙක් අපේ අම්මාට යෝජනාවක් ගෙනාවා. ඔහුගේ නම රාසික්. ඔහු අපේ ගමේ පදිංචි අයෙකුගේ වෙළඳ සැලක වැඩකළා. රාසික්ගේ ගම ත්‍රිකුණාමල කින්නියාව. දෙපාර්ශවයේම එකඟතාව මත අපි දෙදෙනා විවාහ වුණා. ඊට පස්සේ අපේ ගෙදරම පදිංචි වුනා.ඒ අතර මට පුතෙක් ලැබුණා. එයාට දැන් වයස අවුරුදු තුනහමාරයි. නම මොහොමඩ් රෙයිපාන්. මේ අතර මගේ සැමියා කුලී වැඩට ගියා. මේ අතර දිනක් කින්නියාවේ ඉඳල පැමිණි කාන්තාවක් රසාක් ඇයගේ සැමියා බවත් ඔහුට දරුවන් පස් දෙනෙකු ඉන්නවා යයි ද කීවා.ඔහු අපිව හා දරුවන් අතහැර කතමුලෙයි වලට ආ බවත් ඒ අනුව ඔහු සොයා පැමිණි බවත් කීවා. ඔහු නඩුවක් ඇති බවත් කියලා රාසික්ව එක්ක ගියා පුත්තලම පොලිසියට.මේ නිසා මම සෞදි රැකියාවකට ගියා. කරදර ආ නිසා මම අවුරුදු 2 ක් යන්න කලින් ආපසු හැරී ආවා. අනතුරුව මම යළි කුවේට් ගෙදරකට ගියා. එහෙත් කරදරයි. වැටුප් ගෙවුවෙත් නැති නිසා ආපසු හැරී ආවා.ඒ අතර ගිය නොවැම්බර් 11 වන දින මම කටාර් බලා ගියා. ගමේ ඉන්නා නියෝජිතයෙකු මගින් තමයි මම බොරැල්ලේ ඒජන්සියකින් ගියේ. රැකියා කොන්දේසි අනුව රුපියල් 27000 (කටාර්රියාල් 900) මාසික වැටුප් පොරොන්දු වුවත් මට දුන්නේ රුපියල් 17000යි. මම හිටියේ සෞදි ගුරුවරයෙකුගේ කටාර් ගෙදරක. එම පවුලේ 14ක් හිටියා. ගෙදර උයන පිහන, සෝදන, පිහදාන සියලු වැඩ කළේ මමයි.කිසිම විවේකයක් ලැබුණේ නැහැ. ගෙදර අය නිතර සෞදි යනවා එනවා. වැඩ අධික නිසා හාම්පුතාලගෙන් නිතර හිරි හැරයි. මැඩම්ට අවුරුදු 16 – 18 විතර දුවක් ඉන්නවා. ඇය තමයි නිතර හිරි හැර කරන්නේ පහර දෙන්නේ.මෙදිනත් සෞදි ගිහින් අපි ආවා. මට වැඩ ගොඩ ගැහිලා. ඒ අතර මැඩම් කෝපි හදා දෙන්න කීවා. පසුව හදන බවකී විට ඇය හිරිහැර කළා. ඒ අතර වතුර ලිප තබා මා කලින් කරමින් හිටි වැඩේ කළා.පස්සේ මැඩම් ඇවිත් කීවා කෝපි හරිද කියලා. මම තවම නැහැ කියලා හදන්න ගියා. එවිට මැඩම්ගේ දුව ඇවිත් උඩට ඇයි බැරි තවම කෝපි හදා දෙන්න යි කියමින් උතුරන වතුර එක අරන් මගේ ඇඟට හැලුවා. මා වේදනාවෙන් කෑ ගසන විට එයාලා මාව ගෙන ගොස් කාමරයකට දාලා අගුල් දැම්මා.දින 3 ට පසුව උඹව ලංකාවට අරිනවා. මේ ගැන කාටහරි කීවොත් මරාදානවා යි මා බියගන්වා කටාර් එයාර් පෝට් එකට ගෙන ගිහින් ලංකාවට පිටත් කළා. ගිය 14 දා ශ්‍රී ලංකාවට ආවා. පසුව දින 2 ට පසු තුවාල අමාරුව නිසා අම්මට කියලා පොලිසියට ගිහින් රෝහලට ආවා. මේ ගැන පරීක්ෂා කරලා සාධාරණය ඉටුකරන්න ද කීවාය.ඇගේ මව වන අබ්දුල් හමීඩ් අස්මාත් බීබී මහත්මිය (64) කියා සිටියේ විවාහ ජීවිතය කඩාකප්පල් වූ තම දියණිය සුභ අනාගතයක් උදාකර ගන්න රට ගිහින් දැන් අමානුෂික වද වේදනාවක්ව මුහුණ දීලා දොර ආවා.මේගැන පරීක්ෂා කර බලන්න යැයි කීය. මුල්දලම රෝහලේ දිස්ත්‍රික් වෛද්‍ය අධිකාරී චන්දන චන්ද්‍රසේකර මහතා කීවේ උතුරන ජලය ඇඟවැටී බරපතල පිළිස්සුම් තුවාල ලද ඇයට අවශ්‍ය ප්‍රතිකාර හා ප්‍රතිජීවක ඖෂධ ලබාදුන්නා. වැඩිදුර පරීක්ෂණ සඳහා ඇයව හලාවත රෝහලට යවනවා ද කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=n10092011</link>
    <topic>බස් රිය ප්‍රපාතයට පෙරැළී මරණ 2යි: 12කට තුවාලයි</topic>
    <author>වෙල්ලස්සේ බණ්ඩාර</author>
    <content>පස්සර සිට පිටමාරුව බලා ධවනය වෙමින් තිබූ පෞද්ගලික බස් රථයක් බටාවත්ත පාසල අසළ දී ඊයේ (19) සවස 5.45ට පමණ ප්‍රපාතයකට පෙරැළීයාමෙන් තරුණයන් දෙදෙනකු මරණයට පත්ව ඇත. මිය ගොස් ඇත්තේ වයස අවුරුදු 20ක සහ 30ක තරුණයන් දෙදෙනෙකි.අනතුර සිදුවන අවස්ථාවේ මගීන් 20ක් පමණ බසයේ ගමන් ගනිමින් සිට ඇති අතර මේ අනතුරින් 12 දෙනෙකු තුවාල ලබා ඇතැයි පොලිස් මාධ්‍ය ප්‍රකාශක පොලිස් අධිකාරි ප්‍රිශාන්ත ජයකොඩි මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=n10092012</link>
    <topic>පිටු පා ගිය පෙම්වතියටපෙට්රල් දමා ගිනි තබලා</topic>
    <author>අසේල කුරුළුවංශ</author>
    <content>සි ය පෙම්වතිය වෙනත් අයකු හා සම්බන්ධයක් පැවැත්වීම ගැන උරණවූ තරුණයකු මහ මඟදී ඇයගේ සිරුරට පෙට්රල් දමා ගිනි තබා මහනුවර පොලිසියේ අපරාධ අංශයට පැමිණ බාරවී ඇත.සිද්ධිය පෙරේදා (18) දහවල් මහනුවර පේරාදෙණිය ප්‍රධාන මාර්ගයේ දී සිදුව තිබේ. පිළිස්සුම් හේතුවෙන් බරපතල තුවාල ලත් තරුණිය මහනුවර මහ රෝහලට ඇතුළත් කැර ඇත.සැකකරු අදාළ තරුණිය හා වසර අටක පමණ කාලයක් පෙමින් වෙළී සිට විදේශ ගතව ඇති බවත් වසර කිහිපයකට පමණ පසු ඔහු යළි දිවයිනට පැමිණි අවස්ථාවේ තරුණිය වෙනත් අයෙකු හා ප්‍රේම සම්බන්ධයක් ගොඩනගාගෙන මොහු මඟහැර සිට ඇති බවත් පොලිස් පරීක්ෂණ මගින් අනාවරණය වී තිබේ.තරුණිය මාතලේ බකමූණ ප්‍රදේශයේ පදිංචිකාරියකි. සැකකරු මොරටුව ප්‍රදේශයේ පදිංචි අයෙකු බව පොලිසිය පවසයි.සැකකරු යතුරු පැදියකින් පැමිණ තරුණියගේ සිරුරට ගිනි තබා කෙලින්ම පොලිසියට පැමිණ බාර වී ඇති අතර සිද්ධිය පිළිබඳ මධ්‍යම පළාත් ජ්‍යෙෂ්ඨ නියෝජ්‍ය පොලිස්පති අජිත් ජයසුන්දර මහනුවර ජ්‍යෙෂ්ඨ පොලිස් අධිකාරී රංජිත් කස්තුරිරත්න යන මහත්වරුන්ගේ උපදෙස් මත මහනුවර අපරාධ අංශය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=n10092013</link>
    <topic>මේජර් ජෙනරාල් ශවේන්ද්‍ර සිල්වාඑක්සත් ජාතීන්ගේ සංවිධානයේ නියෝජ්‍ය නිත්‍ය නියෝජිත ධුරයට</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ සංවිධානයේ නියෝජ්‍ය නිත්‍ය නියෝජිතයා වශයෙන් පත් කළ මේජර් ජනරාල් ශවේන්ද්‍ර සිල්වා මහතා පෙරේදා (18) සිය ධුරයේ වැඩ බාර ගත්තේ ය.නිව්යෝර්ක් නුවර පිහිටි නියෝජ්‍ය නිත්‍ය නියෝජිත කාර්යාලයේ දී මෙම වැඩ බාර ගැනීම සිදු වූ බව වාර්තා වෙයි.එල්. ටී. ටී. ඊ සංවිධානයට එරෙහිව පැවැති මානුෂීය මෙහෙයුමේ දී 58 වැනි සේනාංකයේ ප්‍රධානියා ලෙස ශ්‍රී ලංකා යුද හමුදාව වෙනුවෙන් විශාල කාර්යභාරයක් ඉටු කළ මේජර් ජනරාල් ශවේන්ද්‍ර සිල්වා මහතා එක්සත් ජාතීන්ගේ සංවිධානයේ නියෝජ්‍ය නිත්‍ය නියෝජිතයා වශයෙන් ජනාධිපති මහින්ද රාජපක්ෂ මහතා විසින් පත් කරනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=n10092014</link>
    <topic>වසර 2013 දී ශී‍්‍ර ලංකාවෙන් මන්ද පෝෂණය දුරුකිරීම අරමුණයි</topic>
    <author>චන්ද්‍රිකා පෙරේරා</author>
    <content>මෙරට මන්ද පෝෂණය 2013 වන විට සම්පූර්ණයෙන්ම තුරන් කිරීමට හැකි බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පවසයි.ධීවර සංස්ථාවේ 58 වැනි මත්ස්‍ය අලෙවි සැල ඉකුත් දා වේයන්ගොඩ දුම්රිය අංගනය පරිශ්‍රයේ දී විවෘත කිරීමෙන් අනතුරුව පැවැති ජන හමුවේ දී ඇමැතිවරයා මේ අදහස් පළ කෙළේ ය.ලෝක සෞඛ්‍ය සංවිධානය සඳහන් කරන පරිදි 2013 වන විට ලංකාවේ මන්දපෝෂණ තත්ත්වය සියයට 21 සිට සියයට දොළහ දක්වා අවම කිරීමට හැකිවෙයි.එම වසර වන විට එය තුරන් කිරීමට අවශ්‍ය පියවර ගැනීම තම ඉලක්කය බව සේනාරත්න මහතා පෙන්වා දෙයි.එහි දී තවදුරටත් අදහස් දැක්වු ඇමැතිවරයා මෙසේ ද කීය.2005 වර්ෂයේ දී ජනාධිපති මහින්ද රාජපක්ෂ මහතා මුළු ලොවම මවිතයට පත් කරමින් ත්‍රස්තවාදය මුලිනුපුටා දමනු බවට ප්‍රකාශ කළා.ඒ අනුව එතුමා ත්‍රිවිධ හමුදාවට හා පොලිසියට උපදෙස් දී එය අකුරටම ඉටු කළා.එදා සිහිනයක් ව පැවැති නිදහසේ ප්‍රතිඵල අද භුක්ති විඳිනවා. අද පවතින තත්ත්වය නම් මෙරට සියයට 21ක් මන්දපෝෂණයෙන් පෙළීමයි.එය 2013 වන විට සම්පූර්ණයෙන් තුරන් කිරීම මගේ ප්‍රධාන ඉලක්කයක්.එහි එක් පියවරක් ලෙස ධීවර අමාත්‍යාංශයෙන් ධීවර අලෙවි සල් ජාලය දිනෙන් දින පුළුල් කිරීමට පියවර ගන්නවා.එමඟින් රටේ ජනතාවට අවම මිලට හොඳ මාළු පරිභෝජනය සඳහා ලබා ගැනීමට අවස්ථාව උදා වෙයි. කුසගින්නෙන් තොර මනා පෝෂණයෙන් යුතු ජනතාවක් සිටින රටක් බිහි කිරීම සඳහා අප පියවර ගනිමින් සිටිනවා. සෑම පුරවැසියකුටම පෝෂ්‍යදායි ආහාර වේලක් භුක්ති විඳීමට සැලැසීම අපේ මූලික කාර්යයි.ධීවර හා ජලජ සම්පත් අමාත්‍යාංශයේ ලේකම්වරියගේ සිට සෑම සේවකයෙක්ම තමන් සතු කාර්යභාරය ඉතාම ඕනෑ කමකින් ඉටු කරමින් සිටින බවත් එක කණ්ඩායමක් කරා ගමන් කරමින් සිටින බවත් ඇමැතිවරයා කීය.ජනාධිපතිවරයාගේ ප්‍රධාන අරමුණ වන අපේ රට ආසියාවේ ආශ්චර්යය කිරීමේ උදාර පරමාර්ථය ප්‍රායෝගික යථාර්ථයක් බවට පත් වෙන බව විශ්වාස කරන බව ද හෙතෙම සඳහන් කෙළේ ය.ධීවර හා ජලජ සම්පත් සංවර්ධන අමාත්‍යාංශයේ ලේකම් ආචාර්ය දමිතා ද සොයිසා, ධීවර සංස්ථා සභාපති මහිල් සේනාරත්න මහත්ම මහත්මීහු ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=n10092015</link>
    <topic>ලෝක ප්‍රජාතන්ත්‍රවාදී තරුණ සමුළුවට ජවිපෙ හැර සියලු පක්ෂ එක්වුණා  </topic>
    <author>නිමල් රාජපක්ෂ</author>
    <content>යුද්ධය අවසන් කොට සියලු ජාතීන් හා දේශපාලන පක්ෂ අපේ ජනාධිපතිතුමා එකතු කළාක් මෙන් ලෝක ප්‍රජාතන්ත්‍රවාදී තරුණ සම්මේලනයට සියලු දේශපාලන පක්ෂ එකතුවෙලා සහභාගිවීම ඉතා වැදගත් කරුණක් යැයි උසස් අධ්‍යාපන ඇමැති එස්. බී. දිසානායක මහතා පැවැසීය.දිසානායක මහතා එසේ පැවැසුවේ කොළඹ ටාජ් සමුද්‍රා හෝටලයේ (17) පැවැති ලෝක ප්‍රජාතන්ත්‍රවාදී තරුණ සම්මේලනය පිළිබඳ මාධ්‍ය සාකච්ඡාවකට සහභාගි වූ අවස්ථාවේදීය.17 වැනි ලෝක තරුණ හා ශිෂ්‍ය උළෙල 2010 වසරේ දෙසැම්බර් මස 13 වැනි දින සිට 21 වැනි දින දක්වා දකුණු අප්‍රිකාවේදී පැවැත්වීමට ලෝක ප්‍රජාතන්ත්‍රවාදී තරුණ සම්මේලනය තීරණය කොට තිබිණි. මෙහිදී තවදුරටත් අදහස් දැක් වූ දිසානායක ඇමැතිවරයා මෙසේද කීය.ලෝක ප්‍රජාතන්ත්‍රවාදී උළෙල පටන් ගත්තේ සමාජවාදී කඳවුරේ සහයෝගය ඇතිවයි. එයට නායකත්වය දුන්නේ සෝවියට් දේශයයි. මෙම ලෝක තරුණ උළෙලට 1973 වසරේදී මා සහභාගි වී තිබෙනවා.එවකට දේශපාලනඥයෙක්, මන්ත්‍රීවරයෙක් හා ඇමැතිවරයෙක් හැටියට මා සහභාගි වූවා. මෙවර තරුණයෙක් නොවන නිසා මා සහභාගී වන්නේ නැහැ.ලෝක තරුණ උළෙලේ නිදහස් සාමාජිකත්වය තිබෙන්නේ ශ්‍රී ලංකාවේ තරුණ අයටයි. ඒ අය මගෙන් විශේෂ ඉල්ලීමක් කළා අපේ ජාතීන් ආගමිකයන් වෙනුවෙන් සමගිය, සහයෝගය වෙනුවෙන් කිසියම් වැඩක් කරන්න කියා. අප හැම දේශපාලන පක්ෂයකටම කතා කළා. නමුත් ජනතා විමුක්ති පෙරමුණ පමණක් අප සමඟ එකතු වුණේ නැහැ. විශ්වවිද්‍යාල සංගම් සියල්ල අප සමඟ එකතු වී තිබෙනවා. යාපනය, අනුරාධපුරය, නැඟෙනහිර ප්‍රදේශයේද කුඩා තරුණ උළෙල පවත්වා සාමය මිත්‍රත්වය පවත්වා තිබෙනවා යැයිද ඇමැතිවරයා ප්‍රකාශ කෙළේය.1947 ජූලි 20 වැනි දින සිට අගෝස්තු 17 වැනි දින දක්වා චෙකෝස්ලෝවැකියාවේ ප්‍රාග්හිදී පවත්වන ලද පළමු වැනි ලෝක තරුණ ශිෂ්‍ය උළෙලින් පසු දශක හයකට වැඩි කාලයක් ගතවී තිබෙනවා. මෙවර නියෝජ්‍ය ඇමැති දුමින්ද දිසානායක මහතා ශ්‍රී ලංකා කණ්ඩායම මෙහෙයවන අතර පාර්ලිමේන්තු මන්ත්‍රී නාමල් රාජපක්ෂ මහතා තිස්පස් දෙනෙකුගෙන් යුතු කණ්ඩායමක් තරුණ සම්මේලනයට සහභාගි වන බවද ප්‍රකාශ කෙළේය.ලෝක සංවර්ධනය, ගෝලීයකරණය, අධිරාජ්‍ය විරෝධීය කෙරෙහි තරුණ සම්මේලනයේදී කථා කරයි. මා හිතන්නේ අපේ තාරුණ්‍යයේ තරුණ දේශපාලනඥයන් අලුත් දෙයක් ඉගෙන ගෙන ශ්‍රී ලංකාවට පැමිණෙන්නැයි කියා සිතන බවද කීය.අධ්‍යාපන ඇමැති බන්දුල ගුණවර්ධන, නිවාස හා පොදු පහසුකම් ඇමැති විමල් වීරවංශ, මුදල් නියෝජ්‍ය ඇමැති චන්ද්‍රසිරි ගජධීර, ජලසම්පාදන හා ජලාපවහන දිනේෂ් ගුණවර්ධන ඇමැතිවරු හා තානාපතිවරු රැසක්ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=n10092016</link>
    <topic>පෞද්ගලික ගොවිපොළ කේන්ද්‍ර කර ගෙනකිරිගව මධ්‍යස්ථාන 50ක්</topic>
    <author>නුවන් කොඩිකාර</author>
    <content>දිවයිනපුරා තෝරාගත් පෞද්ගලික ගොවිපොළවල් කේන්ද්‍රකර ගනිමින් කිරි ගව මධ්‍යස්ථාන 50 ක් ආරම්භ කිරීමට රජය තීරණය කර තිබේ.ශ්‍රී ලංකා මහ බැංකුව හා පශු සම්පත් සංවර්ධන අමාත්‍යාංශය එක්ව මෙම වැඩසටහන ක්‍රියාත්මක කෙරේ.මේ අනුව අලුතින් ගව ගාලක් සාදා ගැනීම හා පවතින ගව ගාල වැඩිදියුණු කර ගැනීමට බැංකුව වෙත ඇප සුරකුම් තබා රුපියල් ලක්ෂ 04 ක උපරිම ණය මුදලක් ලබාගත හැකි බව ශ්‍රී ලංකා මහ බැංකුවේ ප්‍රාදේශීය සංවර්ධන දෙපාර්තමේන්තුවේ අතිරේක අධ්‍යක්ෂ එම්. එස්. කේ. ධර්මවර්ධන මහතා පැවැසීය.මීට අමතරව කිරි ගවයකු මිලදී ගැනීමට ක්ෂණිකව මුදල් අවශ්‍ය වූ විටදී කෙටිකාලීන පොළී ක්‍රමයක් යටතේ ණය මුදලක් ලබා ගැනීමට බැංකු අයිරා ක්‍රමයක් හඳුන්වා දී ඇති බවද ඒ මහතා කීය.කිරි ගවයන් මිලදී ගැනීමට බැංකු ණය ලබාගන්නා ගොවීන්ට සෘජුව කිරි ගව සම්පත් මධ්‍යස්ථාන හරහා අවශ්‍ය කිරි ගවයන් මිලදී ගැනීමට අවස්ථා සලසා ඇත.ඉහළ කිරි නිෂ්පාදනයක් ලබාගැනීමට අවශ්‍ය උපදෙස් ද මෙම මධ්‍යස්ථාන හරහා ලබාදෙන අතර ගාල්ල, රත්ගම, පැලවත්ත, කැකිරාව, බෙරගල, මාතලේ, ගම්පහ, කුරුණෑගල හා පුත්තලම ප්‍රදේශයන්හි මධ්‍යස්ථාන 10 ක් කඩිනමින් ආරම්භ කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=r1009201</link>
    <topic>දැව කඳන් සමඟ ඔට්ටු වෙමින්කල දවස ගෙවනවා අපි දුකෙන්...</topic>
    <author>වලස්ගල සමූහ – ලක්‍ෂමන් කුමාරසිංහ</author>
    <content>ලෝකයේ තාක්‍ෂණය දියුණු වී ඇත. එයට සමගාමීව යම්තාක් දුරට ලංකාවේ ද තාක්‍ෂණය දියුණු වී ඇත. කර්මාන්ත සඳහා පැරැණි ශිල්පීය ක්‍රම යොදා ගෙන කරනු ලබන කර්මාන්ත තවමත් ගමෙන් සමුගෙන නැත. එවැනි ශිල්පීන් තිදෙනකු පසුගියදා මාතර වලස්ගල ප්‍රදේශයේ දී හමු විය.එම්. එච්. සිරිපාල, කේ. එම්. පේමසිරි, එච්. ජී. විල්සන් යන මොවුන්ගේ කර්මාන්තය වන්නේ ඉරුම් පට්ටලයක් බැඳ (දණ්ඩියම) විශාල දැව කඳන් ඉරීමයි.සිය වෘත්තීය කරගෙන යාමේ දී විඳින්නට සිදුවන ගැටලු පිළිබඳව එම්. එච්. සිරිපාල මහතා මෙසේ කීවේය.තාක්‍ෂණය කොච්චර දියුණු වුණත් මේ ක්‍රමය ගස් අයිතිකරුවන්ට වාසිදායක යි. ලී මෝල් වලින් ලී ඉරන කොට ඉක්මන් තමයි. ඒත් විශාල දැව ප්‍රමාණයක් අපතේ යනවා. ඒවායේ භාවිතා කරන්නේ ගණකමින් වැඩි දැති රෝදයක්.ඒ නිසයි වැඩි දැව ප්‍රමාණයක් අපතේ යන්නෙ. අද කාලෙ ගස් හිඟයි. වැඩුණු ගසක් බොහොම වටිනවා. කපපු ගසකින් උපරිම ප්‍රයෝජන ගන්න ඕන. එහෙම නොවුනොත් එක ගසකින් කරගන්න පුළුවන් වැඩේට ගස් දෙකක් කපන්න සිද්ධ වෙනවා.ඒක ජාතික අපරාධයක්. මතු පරපුරටත් මේ සම්පත ඉතිරි කරන්න ඕන. පරිසරයට අවම හානියක් වන විදියටයි ගස් කපන්න ඕන.එච්. ජී. විල්මන් මහතා - කඳ ඉරන්න කලින් නූල් ගහ ගන්නවා. ඒ කියන්නෙ කඳේ ඉරි ගහනවා. ඒ ඉර දිගේ තමයි ඉරන්නේ. ඒ නිසා කිසිම වෙලාවක වැරැදීමක් වෙලා ලී අපතේ යන්නේ නැහැ.හැබැයි මැෂින් එකේ ඉරන කොට එහෙම අපතේ යන්න පුළුවන්. අනිත් එක මැෂින් එකේ ලෑලි රියන් 80 ක් (අසූවක්) ඉරන කඳකින් අපට පුළුවන් ලෑලි රියන් 100ක් විතර ඉරන්න. ඒකෙ වාසිය තියෙන්නෙ කඳ අයිති කාරයටයි.අපි සෑහෙන්න දුක් මහන්සි වෙලා තමයි කඳන් ඉරන්නෙ. ඒ අනුව අපි සාධාරණ මුදලක් අය කරනවා.අපි භාවිතා කරන කියතක වටිනාකම රු. 10,000 ක් පමණ වෙනවා. හම්බ කරන මුදල එදිනෙදා වියදමට ම ඉවරයි. ඉතුරුවක් නැහැ. හැමදාම අපට රස්සාව නැහැ. එහෙම දවස්වලට වෙන මොනවා හෝ වැඩක් කරලා තමයි ජීවත් වන්නේ.කේ. එච්. පේමසිරි මහතා - අලුත් පරම්පරාව ලී ඉරන රස්සාවට කැමැති නැහැ. ඒ ගැන අපට කනගාටුයි. මේ රස්සාව නරක නැහැ. අපි තුන්දෙනා අවු. 25 විතර ඉඳන් මේ රක්‍ෂාව කරනවා. හැබැයි කවදාවත් අනවසර ගස් අපි ඉරලා නැහැ.ඉදිරියටත් එහෙමයි. මේක දෙවියන් අදහගෙන කරන්න ඕන රස්සාවක්. පොඩි හෝ වැරැදීමක් වුනොත් ලොකු අනතුරක් සිදුවෙන්න පුළුවන්..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=r1009202</link>
    <topic>උල්හිටිය ඔයේ ‘ දිය කිඳුරා’ ගේ උදාර සේවයට කෘතගුණ දක්වන්න</topic>
    <author>ගිරාදුරුකෝට්ටේ සමූහ සෝමදාස සමරගුණරත්න</author>
    <content>උල්හිටිය ඔයේ දිය කිඳුරා ලෙස ප්‍රචලිත මහියංගණ පදියතලාව පාරේ 52 කණුවේ පදිංචි රංජි අයියා හෙවත් රංජිත් ප්‍රනාන්දු දිය රකුසාට බිළිවෙන්නට ගිය ජීවිත 13ක් බේරා දුන් අපූරු පුද්ගලයෙකි. නමුත් ඒ වෙනුවෙන් ඔහුට කිසිවකුගෙන් කිසිවක්ම ලැබී නැත. රංජිත් ප්‍රනාන්දු සිය අත්දැකීම් විස්තර කළේ මෙසේය.මගේ පියා මොරටුවේ. මා කුඩා කලමයි මහියංගණයට ආවේ. එතකොට වැව් තිබුණා. පොඩිකාලෙ ඉඳලම හොඳට පීනන්ට පුළුවනි. හුස්ම අල්ලගෙන හුඟ වේලාවක් වතුර යට ඉන්නත් පුළුවනි.වැව් වලට වැටී මියගිය අයගේ මෘත දේහ කිහිපයක්ම ගොඩට ගෙනවිත් දී තිබෙනවා. එක දිගටම දවස් දෙක තුනක් එකම වැවේ කිමිදි කිමිදි මළ කඳන් සොයන්න සිදුවුණා.වැටුනු තැන්, නාන්න බැහැපු තැන් දන්නෙ නැහැ කිව්වම මුළු වැව පුරාම හොයන්න වෙනවා. මහවැලි ඇළේ වැටිලා පහළට ගහගෙන ගියපු මළ සිරුරු පවා ගොඩගෙන තිබෙනවා.මෘත දේහයන් 69ක්ම ඒ විදියට ගොඩට ගෙනත් තිබෙනවා. යෝධ ඇළත් උල්හිටිය ඔයත් එකතු වන තැන තමයි වැඩිපුරම අනතුරු සිදුවුණේ.වන්දනා ගමන්, විනෝද ගමන් යන අය නාන්න එන්නෙ මෙතනටයි. මෙතන ලස්සන තැනක්. තරුණ අය මත්පැන් බීලා මෙතන නානවා.ජීවිත බේරාදුන්නාට මිනිසුන්ගෙ කලගුණ සැලකීමක් ඇත්තෙම නැහැ. අඩු ගණනෙ මං බලන්නවත් ඇවිත් වචන දෙකක්වත් කථා කරල යනවනම් මට ඒ හොඳටම ඇති.ජීවිත රැසක් බේරා දුන්නේ තමාගේ ජීවිතය ගැනවත් නොසලකාය. මෙවැනි සත්පුරුෂයන් සැබෑවටම විරුවන් නොවේද? සමාජයෙන් පුද සත්කාර ලැබිය යුත්තේද මොවුන්මය.රංජි අයියා ලැබූ ත්‍යාගයක්, සහතිකයක්, පදක්කමක් හෝ ගරු නම්බුවක් මෙතෙක් නොමැත. උත්සවයක් පවත්වා පෙරහරකින් කැඳවාගෙන යායුතු පුද්ගලයකු අද වනවිට ජීවත් වන්නේ අන්ත අසරණ තත්ත්වයෙනි.ගොඩගත් මළකඳන් 69 හා බේරාගත් ජීවිත සඳහා කිසිම මුදලක් හෝ ත්‍යාගයක් ඔහු ලබාගෙන නැත. රංජි අයියා සැබවින්ම අවංක පුද්ගලයෙකි. ලාභ හෝ වාසි බලාපොරොත්තුවෙන් සේවය කළ අයෙක්ද නොවේ. එවන් යුග පුරුෂයකුට කළගුණ සැලකීම අප කාගෙත් යුතුකමක්..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=r1009203</link>
    <topic>ගල් වංගෙඩි මිරිස්ගල් නිපදවීමමීමැඩුම ගම්වැසියන්ගේ ජීවිකාවයි</topic>
    <author>බද්දේගම මධ්‍යම විශේෂ – ජස්ටින් පතිරගේ</author>
    <content>කරන්දෙණිය මැතිවරණ කොට්ඨාසයට අයත් බද්දේගම මී මැඩුම ගම අඩුපාඩුවලින් අඩුවක් නොමැති ඉතාම නොදියුණු ගම්මානයකි. ගල් වංගෙඩි සහ මිරිස්ගල් සෑදීමෙන් ජීවත්වන පවුල් සියයකින් පමණ යුත් මේ ගමට මාර්ග, විදුලිය, ජලය, නිවාස හා වැසිකිළි පහසුකම් මීට වසර ගණනකට පෙර තිබුණේ නැත.නමුත් ජනාධිපතිගේ දූරදර්ශී පාලනය නිසා එම ගැටලුවලට විසැඳුම් ලැබී තිබේ.ගල් වංගෙඩි සහ මිරිස්ගල් සාදන එම්. බී. රත්නසේන මහතා මෙසේ කීවේයමගේ බිරියට මෙම කර්මාන්තය හොඳට පුරුදුයි. එයා තමයි මටත් පුරුදු කළේ.1988 වර්ෂයේදී පටන් මා මේ වනතෙක් බිරිය සමඟ මේ කර්මාන්තය කරගෙන යනවා. අපි මී ‘මැඩුම කන්දෙන් ගල් අගල් 4 ය 4වළවල් හාරල දෙපැත්තට පතුරු තහඩු තියලා රාත්තල් දාහතරේ කුලුගෙඩියෙන් ගහල තමයි මේ ගල් පලා ගන්නේ. අපිට අවශ්‍ය ප්‍රමාණයකට සකස් කර ගන්නවා.දවස් දෙකක් ඇතුළත මිරිස් කොටන වංගෙඩියක් සකස් කරගන්නවා. ගල් වංගෙඩියක් 1988 වර්ෂයේ විකිණුවේ රුපියල් 175කට; මිරිස් ගල දුන්නේ රුපියල් 75/= දැන් ගල් වංගෙඩියක මිල රුපියල් 1800/= මිරිස් ගලක් රුපියල් 750 යි. අපිට මේ කර්මාන්තය හොඳයි. අලෙවියත් හොඳයි. නිෂ්පාදනය තමයි මදි.ගුණරත්න වීරකෝන් ඇමතිතුමා අපට ගල් පලාගන්න කියලා වතු සමාගමකින් අක්කර හයක් ලබාදුන්නා. දැන් එය අක්කර විස්සක් දක්වා ඉක්මවා ගිහින්.මේ ඉඩමේ රබර් තියෙන්නේ. දැන් ඒ ඉඩමේ රබර් ගලවා කටුපොල් දාලා කම්බි ගහන්න හදනවා.එතකොට අපට ගල් පලාගන්න බැරුව යනවා. දැන් අපගේ මාසික ආදායම රුපියල් විසිදහස ඉක්මවනවා. ගල් පලාගන්න බැරුව ගියොත් අපගේ පවුල් සියයකටම මේ කර්මාන්තය කරගැනීමට අපහසු වෙනවා.මා බලධාරීන්ගෙන් ඉල්ලා සිටින්නේ ගල් පලා ගැනීමට ඉඩමක් ලබා දෙන්න කියලයි.එම්. ඒ. ඩල්සි මහත්මියමම අවුරුදු දහයේ ඉදන් (පාසල් යන අවධියේ) පටන් මේ කර්මාන්තයේ යෙදෙනවා. මේවා ඔපමට්ටම් කිරීම සඳහා අවශ්‍ය කටුමිටි (ජම්පර් වානේ) වෙළෙඳ සලෙන් ගෙනත් අපිම තමයි ඒවා සකස් කරගන්නේ.මේ ගල් ඔපමට්ටම් කිරීමට යන්ත්‍ර සූත්‍ර ගැනීමට මුදල් නැහැ. අපි පොඩි පොඩි යන්ත්‍ර අරන් තියෙනවා.අපට ගල් ඉරන මැෂින් හා ගල්වල අකුරු කොටන මැෂින් ලබාගැනීමට ණය මුදලක් හෝ එම මැෂින් ගෙවීමේ පහසු ක්‍රමයට හෝ ලබා දෙනවානම් අපේ ව්‍යාපාරය වැඩිදියුණු කර ගන්න පුළුවන්. එතකොට ආදායමත් වැඩිවෙනවා. අපට වෙනත් රැකියා අවශ්‍ය නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=r1009204</link>
    <topic>කදිරගොඩ පුරාණ රජමහා විහාරයට නිදන් හොරු නිතරම බැල්ම හෙලනවා</topic>
    <author/>
    <content>රුහුණේ ඓතිහාසික පුදබිම් ගණයට වැටෙන රන්න කදිරගොඩ පුරාණ රජමහා විහාරය කාවන්තිස්ස රජු විසින් කරවන ලද්දකි. රන්න සිට වීරකැටිය මාර්ගයේ ගොස් විගමුවෙන් දකුණු අත පැත්තට හැරී කදිරගොඩ වෙල්යාය මැදින් කිලොමීටර් 03ක් පමණ දුරින් මේ විහාරස්ථානය පිහිටා ඇත. විහාරස්ථානයට කලකට පෙර එල්ල වූ නිදන් සොරුන්ගේ තර්ජන නිසා විනාශ වී ඇත.මහනුවර යුගයේ තාරාපේරිය, ගල්කෙම විහාරස්ථානයට පූජා කරන ලද මෙහි තිබූ ටැම්පිට විහාරය මහනුවර යුගයට අයත් බව වර්තමාන විහාරාධිපති ඌරුබොක්කේ සාරානන්ද හිමියෝ පැවසූහ.උන්වහන්සේ මෙසේද කීහ. ‘වනගතව තිබූ සමයේ මේ විහාරස්ථානය නිදන් හොරු විනාශ කරල තියනවා. අද මේ ටැම්පිට විහාරය පාදමේ ගල් කීපයක් විහාර බිමේ තියනවා.මේ ටැම්පිට විහාරයේ තිබුණ ගලින් නෙළන ලද බුදු පිළිම වහන්සේ ගහකට හේත්තු කරල තියෙනවා. නිදන් හොරු විහාරය කඩා බිඳ දමල මේ පිළිම වහන්සේ කඩල කැලේ ගිහින් දාලා තිබුණ’.මේ විහාරයට කුඹුරු ඉඩම් ගොඩ ඉඩම් අකකර 72 ක් විතර තියනවා. ජල පහසුව නැති නිසා මේවයින් හරි හැටි ප්‍රයෝජනයක් ගන්න බෑ. මෙහි සෙල් ලිපියක් ඈත කාලයේ දක්නට තිබුණ බව ජනප්‍රවාදයේ එනව.මේ සෙල් ලිපියත් නිදන් සොරු ගෙනිහින් කැලෑවේ දාල ඇති කියල හිතෙනවා. විහාර භූමියේ සීමා මාලකයක නටබුන් දක්නට ලැබෙනව. අදත් මෙහි තිබෙන චෛත්‍ය කාවන්තිස්ස රජතුමා කරවන ලද බව ජනප්‍රවාදයේ සඳහන් වෙනවා.එදා මැටියෙන් කර තිබූ මේ චෛත්‍යය නුවර යුගයේදී සුණුපිරියම් කර අදත් ජනතාවගේ වැදුම් පිදුම් වලට ලක් වෙනව‘. මේ විහාරස්ථානයේ පුරා විද්‍යා ගවේෂණයක් සිදු කළ හොත් මේ ස්ථානය සම්බන්ධ ඓතිහාසික තොරතුරු හෙළි වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=r1009205</link>
    <topic>හුලංනුගේමුවපිටිය වැවේ සොරොව්වතවමත් වහලා</topic>
    <author>සියඹලාණ්ඩුව විශේෂ ගුණපාල ලියනගේ</author>
    <content>වැව් දස දහසක් ප්‍රතිසංස්කරණය යටතේ රුපියල් ලක්ෂ දහයක් වැය කරමින් කාවන්තිස්ස ගොවි සංවිධානය විසින් ඉදි කිරීම් කරන ලද මුවපිටිය වැව කිසිදු ප්‍රයෝජනයක් ගත නොහැකි තත්ත්වයට පත්ව ඇත.එම වැව යටතේ ගොවි පවුල් 20කට අක්කර 75ක ඉඩම් සංවර්ධනය කිරීමට සැලැසුම් කර තිබුණි. මේ වැව ප්‍රතිසංස්කරණ කටයුතු හරි හැටි සිදු කළේ නම් ඇළ පද්ධතිය සකස් කර දුන්නා නම් මේ අක්කර 75 දෙකන්නය වගා කිරීමට තිබුණි.එහෙත් තවමත් එදා මෙන්ම අදත් මේ බිම් වැසි ජලයෙන් වගා කිරීමට සිදුව ඇත. ඒ එක කන්නයක් පමණය. ඒ පිළිබඳව ගොවියෝ මෙසේ අදහස් දැක්වූහ.තරුණ ගොවි මහතකු වූ නාමල් විතාන මෙම වැව් කණ්ඩිය මතින් කංචිකුඩිත්ති ආර හා බඩමස්සාව දක්වා ගමන් කළ හැකියි.ත්‍රස්තවාදය පැවැති සමයේ විශේෂ කාර්ය බළකායේ නිලධාරීන්ගේ ආරක්ෂාව යටතේ මේ බිම් අපි වගා කළා. අදත් වර්ෂා කාලයට වගා කරනවා. මෙම වැව යටතේ වගා කරන ඉඩම් අද වනජීවී නිලධාරී මායිම්වලින් අපිට තහනම් කරලා.කාවන්තිස්ස ගොවි සංවිධානයේ ඒ. කුමාරසිරි මහතාමුවපිටිය වැව වැව් දස දහස යටතේ රුපියල් ලක්ෂ දහයක් වැය කොට ප්‍රතිසංස්කරණය කළද අද කිසිදු ප්‍රයෝජනයක් නෑ. එදා සැකසූ සොරොව්ව අදටත් වහලා. වැව් බැම්ම තිබුණත් ඇළ පද්ධතියක් නැහැ.වැව වැසි ජලයෙන් පිරුණත් ඒ ජලයෙන් වැඩක් ගන්න බැහැ. මේව හොයන්න නිලධාරීන් නැහැ.ඉතිරි වැඩ ටික කරල ගොවීන් 20 කට හෝ ජලය ලබා දෙනවා නම් දෙකන්නය වගා කරන්න පුළුවන්. ඒ බැම්ම තවත් අඩි 3 ක් උස්සා පිළිසකර කළා නම් විශාල ජල ධාරිතාවක් ගබඩා කරගන්න පුළුවන්.වැව තිබුණත් එයින් ජලය ලබා ගත නොහැකි වුණත් අපි විශේෂ කාර්ය බළකායේ නිලධාරීන්ගේ ආරක්ෂාව යටතේ පසුගිය කාලේ වැසි ජලයෙන් ඒ ඉඩම් වගා කරගෙන ජීවත් වුණා.ඒත් අද ත්‍රස්තවාදින් නොමැති ඒ ඉඩම් වලට වනජීවී නිලධාරීන් ගොස් අපි වගා කළ ඉඩම් ඔවුන් ගේ සීමාවලට කොටු කර ගෙන මායිම් කණු දාලා.අපි මෙතෙක් ජීවත්වූ කෘෂිකර්මය, හේන් වගාව අත්හැර දමන්න සිදු වෙලා. අපි අසරණ වෙලා.ඉන්ද්‍රපාල විජේසුරිය මහතාමම හුලංනුගේට ආවේ අවුරුදු 45 කට පෙරයි. එදා සිට ජීවත් වුණේ ගොවිතැනින්. වාරි නොතිබුණත් වැසි ජලය උපයෝගී කර ගෙන ගොවිතැන් කළා.මුවපිටිය වැව වැව් දස දහස යටතේ පිළිසකර කෙළේ අපේ ඉඩම් දෙක්නය වගා කරන්න ජලය ලබාදීමටයි.එහෙත් තාමත් ඒ වැවේ සොරොව් ඇරලා නැහැ. ජලය පිට කරන්න බැහැ. වාරි ජලය නොතිබුණත් අපි ජීවත් වෙන්නේ ඒ ඉඩම් වැසි ජලයෙන් වගා කරලා.අද වන නිලධාරීන් ගිහින් ඒ ඉඩම් ඔවුන්ගේ මායිම් වලට ඇතුල් කරලා. අද මුවපිටිය වැවත් ඔවුන්ට අයිති සීමාවේ තියෙන්නේ.මුවපිටිය වැව හදා ජලය දුන්නා නම් නිදහසේ අපිට ජීවත් වෙන්න පුළුවන්   .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=r1009206</link>
    <topic>හෝර්ටන්තැන්නේ සිරි බලන්න යනගමන අසීරුයි</topic>
    <author>දේවහුව සමූහ ඇම්. ඩී. මහින්ද</author>
    <content>අක්කර දහස් ගණනක් පුරා විසිරී ඇති හෝර්ටන්තැන්න අපූරු වනසතුන්ගෙන් මෙන්ම ගහකොළවලින්ද ගහණ වූ දෙස් විදෙස් සංචාරකයන්ගේ නෙත පිනවන සුන්දර බිමකි. එහෙත් ඒ නැරඹීමට යන මාර්ගය අබලන් තත්ත්වයක පවතී.මේ හෝර්ටන්තැන්නේ සැරිසරන ගෝන රංචු දැකීම සැබැවින්ම සුන්දර දසුනකි. වාහන හා මිනිසුන් දැකීමෙන් ගෝන රංචු විදුලි වේගයෙන් ඈතට දිවගියත් ඇතැම් ගෝන්නු මිනිසුන්ට කිසිදු බියක් නොදක්වා එහි එන සංචාරකයන් අසලටම පැමිණෙති.ඇතැම් විට වාහන යන එන මාර්ගය අසල කිසිදු බියකින් තොරව රැඳී සිටීම පුදුම සහගතය. කෙසේ නමුත් තියුණු අං සහිතව සිටිනා මේ සතුන් අසළට යාම අනතුරුදායක බව නම් කිවයුතුමය.දහස් ගණනක් සංචාරකයන් පැමිණෙන මේ සුන්දර හෝර්ටන්තැන්නට යන මාර්ගය අද ඉතා අබලන් තත්ත්වයක පවතී. දිගුකලෙකින් අලුත්වැඩියා කළ බවක් නොපෙනේ. මෙහි ගමනාගමනය ද අනතුරුදායකය.මෙම මාර්ගය අලුත්වැඩියා කිරීම කෙරෙහි අවධානය යොමු කළයුතුය. ලෝකාන්තය, බේකර්ස් ඇල්ල හා පුංචි ලෝකාන්තය නැරඹීමට යායුතු මුළු දුර කිලෝමීටර් නවය (9) ඉක්මවා ඇත.එම මුළු දුර ප්‍රමාණයට යායුත්තේ පාගමනින්ය. එම ගමන වෙහෙසකරය. නමුත් සුන්දරය. හෝර්ටන්තැන්න ඇතුළු එම සුන්දර පරිසරය රැක ගැනීමේ අරමුණින් එහි ඇතුළු වන්නන් දැඩි සෝදිසියකට ලක් කෙරේ.පොලිතීන්, ප්ලාස්ටික් වැනි දෑ පමණක් නොව ගිනි පෙට්ටියක්වත් එම පෙදෙසට රැගෙන යාමට ඉඩ නොදෙති. එම පරීක්ෂාව සැබැවින්ම අගය කළයුතුමය. එම පරීක්ෂා කිරීම් නිසා පරිසරය ආරක්ෂා වී ඇති අයුරු දැකිය හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=r1009207</link>
    <topic>අභයගිරිය විහාරයේසංඛපද්ම බහිරව පූජාව</topic>
    <author>අනුරාධපුර විශේෂසරත් මනුල වික්‍රම</author>
    <content>අභයගිරි විහාරයේ වාර්ෂිකව පැවැත්වෙන සංඛපද්ම බහිරව පූජාව පසුගියදා පැවැත්විණි. ශ්‍රී ලංකාවේ චාරිත්‍රයක් වශයෙන්ද, අඛණ්ඩව ඉතිහාසය පුරා පැවැත එන එකම බහිරව පූජාව වශයෙන්ද අභයගිරියේ බහිරව පූජාව හැඳින්විය හැක.සංඛ-පද්ම බලවේග දෙක මෙරටට එකතුවන්නේ වළගම්බා රජු අභයගිරි ස්ථූපය කරවූ ආරම්භයේ දීය.සෑයේ වැඩ පටන්ගෙන බොහෝ කල්ගියද ඒවා කඩාකප්පල් විය. කරවන ලද ඉදිකිරීම් කිසියම් පිරිසක් විසින් රාත්‍රියේදී කඩා බිඳ දැමීම ඊට හේතුව විය. රාජ පුරුෂයන් මේ ගැන තොරතුරු සොයා ගිය පසු අවසානයේ හෙළි වූයේ ඉන්දියාවේ සිට පැමිණි සංඛ හා පද්ම යන බහිරවද්වයන් විසින් ඒවා කඩා බිඳ දමන බවකි.ඊට පිළියම් ලෙස ඔවුන් වෙනුවෙන් පුද පූජාවන් පවත්වා සෑයේ මතු ආරක්ෂාවද ඔවුන්ටම භාර කිරීමෙන් පසුව අභයගිරි සෑය සාර්ථකව බැඳවිණි.එදා සිට සංඛ-පද්ම වෙනුවෙන් දේවාල දෙකක්ද වෙන්කර බහිරව පුද පූජාවන් පැවැත්වීය. වර්තමානයේ ද ජනතාවගේ ඇදහිලි අතර සංඛ-පද්ම ඉතා අනුහස් සහිත ප්‍රබල බලවේග දෙකකි.පුද්ගලයන් තමන්ට වූ අසාධාරණයක දී එම දේවතා රූප ඉදිරියට පැමිණ අදාළ වතාවත් සිදුකර අයැද සිටීමෙන් වැරදිකරුට දඬුවම් ලැබෙන බවට විශ්වාසයක් පවතී.බහිරව දේවතාවන්ගේ පිහිට ආරක්ෂාව ඉල්ලා වාර්ෂිකව සිදුකරනු ලබන බහිරව පූජාව මෙවරත් අභයගිරි විහාරාධිකාරී කල්ලංචියේ රතනසිරි නාහිමියන්ගේ ප්‍රධානත්වයෙන් සංවිධානය කර තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=r1009208</link>
    <topic>ශාක අධ්‍යයනයට කදිම තෝතැන්නක්</topic>
    <author>මහරගම විශේෂ - වේහැල්ලේ පියතිලක</author>
    <content>නාවින්න බණ්ඩාරනායක ආයුර්වේද පර්යේෂණායතනයේ උද්භිද උද්‍යානය ඖෂධ ශාක පිළිබඳව පාසල් දරුවන්ට හැදෑරීමට තෝතැන්නක් වී ඇත.ඖෂධ උද්‍යානය මෙන්ම ශාක පැළ තවාන් පාසල් දරුවන්ගේ විමසිල්ලට යොමුවෙයි. විවිධ ශාක පිළිබඳව ඒවායේ උද්භිද නාම පිළිබඳව, එම ශාක ඖෂධය ලෙස ප්‍රයෝජනයට ගන්නා හැටි, ඒවායේ ඖෂධ ගුණාගුණ, ශාක රෝපන උපදෙස් ආදිය පැමිණෙන සිසු සිසුවියන්ට විස්තර කර දීමට කෘෂි විශේෂඥයෝ සූදානමින් සිටිති.නාවින්න ජාතික ඔසු උයන ශාක අධ්‍යාපන මධ්‍යස්ථානයක් බවට පත්වී ඇත. අධ්‍යාපන චාරිකා යන බොහෝ දරු දැරියෝ මේ උද්‍යානය නැරඹීමට යති.ඔසු උයනේ ඇති හරිතාගාරයද දරුවන්ට ඉතා ප්‍රයෝජනවත් ය.දිනකට පාසල් හතරක් පහක් මේ ජාතික ඔසු උයන නැරඹීමට සහ අධ්‍යයනය කිරීමට පැමිණෙන බව උද්‍යානයේ කෘෂි විද්‍යාඥ පියල් මාරසිංහ මහතා කීවේය.දේශීය වෛද්‍ය අමාත්‍යාංශය අරඹා ඇති පාසල් ඔසු උයන් ව්‍යාපෘතියට අදාළ කෘෂි උපදෙස් මෙහිදී ලබාදෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=s1009201</link>
    <topic>ශ්‍රී ලංකා පිලට බොරු චෝදනා එපා</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ක්‍රීඩකයෝ මෙවර ලෝක කුසලානය දිනාගැනීම ස්ථිරබව ක්‍රීඩා ඇමැති සී.බී රත්නායක මහතා අවධාරණය කරයි.එම ජයග්‍රාහී ගමනට එරෙහිව ක්‍රියාත්මකවන විවිධ කුමන්ත්‍රණ පිළිකුළෙන් යුතුව හෙළා දකින බව ක්‍රීඩා ඇමැතිවරයා ‘දිනමිණ’ට පැවැසීය.ශ්‍රී ලංකා ආරම්භක ප්‍රහාරාත්මක පිතිකරු ටී.එම්.ඩිල්ෂාන් ගේ නම සඳහන් කරමින් අසත්‍ය ප්‍රචාර මාධ්‍ය හරහා ගොනු කරන්නේ ඊර්ෂ්‍යාවෙන් පෙළෙන මාධ්‍ය කරුවන් පිරිසක් බවද ඇමැතිවරයා පැවැසීය.“අපේ ක්‍රීඩකයන් හොඳ විශ්වාසයකින් හා උපරිම දක්ෂතාවලින් පරිපුන් පිරිසක්, ශ්‍රී ලංකා දක්ෂතාවලට සමහරු දැන්ම බිය වෙලා. නගන කිසිම චෝදනාවකට පදනමක් නෑ. මානසිකත්වය පහළට හෙළීමේ පටු පරමාර්ථයෙන් ඇතැම් මාධ්‍ය කටයුතු කරනවා. ඒවාට අනවශ්‍ය ප්‍රචාරයක් නොදී වගකීමෙන් යුතුව කටයුතු කිරීම අපේ යුතුකමයි”.ලෝක කුසලාන ක්‍රිකට් තරගාවලිය අතලඟ තිබියදී පසුගිය කාලේ සිදුවීම් ගැන කතා කිරීම පුදුම සහගත බවත් නගන චෝදනාවලට පිළිගත හැකි සාක්ෂි ඉදිරිපත් කිරීමට අපොහොසත් වී ඇති බවත් ක්‍රීඩා ඇමැති සී.බී රත්නායක මහතා සඳහන් කළේය.එංගලන්තයේ පැවැති විස්සයි 20 ලෝක කුසලාන ක්‍රිකට් තරගාවලියේ දී සුපිරි පිතිකරු ටී.එම්. ඩිල්ෂාන් ඔට්ටු අල්ලන බුකිකරුවන් මුණ ගැසී ඇති බව එංගලන්ත ප්‍රවත්පතක පළවී තිබූ අතර එම චෝදනාව ශ්‍රී ලංකා ක්‍රිකට් ආයතනයද ප්‍රතික්ෂේප කළේය.මේ චෝදනාවම එංගලන්තයේ ද ගාඩියන් පුවත්පතද නගා තිබූ අතර එහිදී ශ්‍රී ලංකා ක්‍රීඩකයෙකුගේ නම සඳහන් කර තිබුණේ නැත.මේ පිළිබඳව ශ්‍රී ලංකා ක්‍රිකට් අතුරු කමිටු ප්‍රධානී ඩී.එස්. ද සිල්වා මහතා ප්‍රකාශ කළේ අන්තර්ජාතික ක්‍රිකට් කවුන්සිලයෙන් කිසිදු දැනුම්දීමක් මෙවැනි සිද්ධියක් ගැන මෙතෙක් කර නොමැති බවයි.“එක රටක් එක පවුලක් හැටියට අපේ ක්‍රීඩකයන් සමග සියලු දෙනා සිටිය යුතුයි. අපේ ඉදිරි ක්‍රිකට් සැලසුම් අනුව ක්‍රීඩකයන් තුළ තව තවත් විශ්වාසය වැඩිවෙනවා.ඒක දකින සමහරු ක්‍රීඩකයන්ට පීඩනය එල්ලවන ප්‍රකාශ සංවිධානාත්මකව කරමින් සිටින බව පේනවා.” සිල්වා මහතා පැවැසීය.“ඇතැම් පත්තර කතා ගොතනවා ක්‍රිකට් ක්‍රීඩාවේ දූෂණයක් වෙනවා නම් ඒ ගැන සොයන්න ජගත් ක්‍රිකට් කවුන්සිලය වෙනම ආයතනයක් පත්කර තිබෙනවා. ඒ ආයතනයෙන් ප්‍රකාශයක් කළොත් පිළිගැනීම සාධාරණයි.ඇතැම් මාධ්‍යවලින් කරන කුහක ප්‍රචාර පිළිබඳ කලබලවිය යුතු නෑ” ක්‍රිකට් අතුරු කමිටු ප්‍රධානියා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=s1009202</link>
    <topic>වොරියස් පිලඅවසන් පූර්ව වටයට</topic>
    <author/>
    <content>ඩේවි ජාකොබ්ස් හා අශ්වෙල් ප්‍රින්ස් අතර ලකුණු 147 ක සම්බන්ධතාවක් වොරියස් ඉනිමේ පළමු කඩුල්ලට ගොඩනැගීමේ හේතුවෙන් සෙන්ට්‍රල් දිස්ත්‍රික් පිලට එරෙහිව කඩුලු 6 ක ජයක් වාර්තා කරමින් චැම්පියන්ස් ලීග් තරගාවලියේ අවසන් පූර්ව වටයට පිවිසීමට වොරියස් කණ්ඩායම සමත් විය.සෙන්ට්‍රල් දිස්ත්‍රික් පිල කඩුලු 3 කට රැස් කළ ලකුණු 175 හඹා යමින් බාරියස් පිල ලැබුවේ තරගාවලියේ තුන් වැනි ජයග්‍රහණයයි. නායක ජාකොබ්ස් පන්දු 47 කදී ලකුණු 74 ක් රැස් කරනු ලැබුවේ හයේ පහරවල් 6 ක් හා හතරේ පහරවල් 5 ක් සමගින් ය. ප්‍රින්ස් පන්දු 50 කදී ලකුණු 64 ක් රැස් කළේය.මේ අතර අවසන් පූර්ව වටයට පිවිසීමේ බලාපොරොත්තුවෙන් පසුවන චෙන්නායි පිලේ සිහිනය බොඳ කර දැමීමට වික්ටෝරියා පිල සමත් විය.අවසන් පූර්ව වටයට පිවිසීමට කණ්ඩායම් 2 කට ඉතිරිව තිබෙන අවසන් තරගයෙන් ජය ගත යුතු වන අතර එසේ වුවහොත් තරග තුනම ජය ගනිමින් ‘ඒ’ කාණ්ඩයේ පෙරමුණේ පසු වන වොරියස් පිල හා සම තත්ත්වයට ඔවුන් පත් වනු ඇත.චෙන්නායි පිල පළමුව පන්දුවට පහර දී ලකුණු 162 ක් රැස් කළ අතර මුරලි පිලේ ලකුණු 73 කින් ඉනිම වර්ණවත් කළේය. පිළිතුරු ඉනිම ක්‍රීඩා කළ වික්ටෝරියා කණ්ඩායම රැස් කරනු ලැබුවේද ලකුණු 162 කි. මුත්තයියා මුරලිදරන් කඩුලු 2 ක් දවා ගත් අතර සුරේෂ් රයිනා කඩුලු 4 ක් දවාලීය.ලකුණු සමවීම නිසා ලබා දුන් සුපිරි ඕවරයේදී වික්ටෝරියා පිල ලකුණු 23 ක් රැස් කළ අතර චෙන්නායි පිලට ලබා ගත හැකි වූයේ ලකුණු 13 ක් පමණි.මේ අතර රෝයල් චැලෙන්ජර්ස් බැංග්ලෝර් පිලට එරෙහිව කඩුලු 8 ක ජයක් වාර්තා කළ දකුණු ඕස්ට්‍රේලියානු රෙඩ්බෑක්ස් පිල ද අවසන් පූර්ව වටයට තේරී පත් විය.දකුණු ඕස්ට්‍රේලියානු පිලේ නායක මයිකල් ක්ලින්ගර් පිට පිට තුන්වැනි අර්ධ ශතකයත් වාර්තා කරමින් තම පිල ‘බී’ කාණ්ඩයේ පෙරමුණට පත් කිරීමට සමත් වූයේ සහභාගී වූ තරග තුනම ජයගත් ‘බී’ කාණ්ඩයේ එකම කණ්ඩායම ලෙසිනි.ක්ලින්ගර් නොදැවී ලකුණු 69 ක් රැස් කළ අතර ඩැනියෙල් හැරිස් ලකුණු 57 ක් වාර්තා කළේය.‘ඒ’ කාණ්ඩයෙන් තරග වැදුණු වයඹ පිල මේ දක්වා සහභාගි වූ තරග 2 ම පරාජයට පත් වී තරගාවලියෙන් ඉවතට විසිවී සිටින අතර අද (20) සෙන්චුරියන්හි දී වික්ටෝරියා පිල සමග තරගාවලියේ මූලික වටයේ අවසන් තරගයට සහභාගී වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=s1009203</link>
    <topic>15න් පහළ ක්‍රිකට් අවසන් තරගය අද</topic>
    <author/>
    <content>අන්තර් පාසල් 15 න් පහළ ක්‍රිකට් තරගමාලාවේ දෙවැනි කොටසේ අවසන් මහා තරගය අද (20) මොරටුව සාන්ත සෙබස්තියන් විදුහල හා රාජකීය විදුහල් අතර මුවර්ස් පිටියේදී පැවැත්වේ.කණ්ඩායම් 78 ක් තරග වැදුණු මේ තරගාවලියේ අවසන් පූර්ව වටයේදී කැලණිය ශ්‍රී ධර්මාලෝක විදුහල එක් කඩුල්ලකින් පැරැදවීමට මොරටුව සාන්ත සෙබස්තියන් විදුහල් ‘බී’ කණ්ඩායම සමත්වූ අතර නාලන්ද විදුහල් ‘බී’ කණ්ඩායමට එරෙහිව ලකුණු 59 ක ජයක් හිමි කර ගැනීමට දෙවැනි අවසන් පූර්ව තරගයේදී කොළඹ රාජකීය විදුහල් ‘බී’ පිල සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=s1009204</link>
    <topic>පාසල් නෙට්බෝල් තරගාවලියේ19න් පහළ සූරතාව කුරුණෑගලට</topic>
    <author/>
    <content>සමස්ත ලංකා පාසල් නෙට්බෝල් තරගාවලියේ වයස අවුරුදු 19 න් පහළ ප්‍රථම ස්ථානය කුරුණෑගල ශුද්ධ වූ පවුලේ බාලිකා විදුහල දිනාගත්තේය.පුරා දින 3 ක් කුරුණෑගල වෙලගෙදර ක්‍රීඩාංගණයේ පැවති මෙම තරගාවලියේ වයස අවුරුදු 17 න් පහළ සහ 15 න් පහළ අනුසූරතාව ද කුරුණෑගල ශුද්ධ වූ පවුලේ බාලිකා විදුහල විසින් දිනා ගනු ලැබීය.වයස අවුරුදු 17 න් පහළ ප්‍රථම ස්ථානය කොළඹ විශාඛා විදුහල විසින් දිනා ගනු ලැබූ අතර 15 න් පහළ සූරතාව කළුතර බාලිකා විදුහල විසින් හිමිකර ගනු ලැබීය.කුරුණෑගල ශුද්ධ වූ පවුලේ බාලිකා විදදුහලේ (19 න් පහළ) විජිණී රත්නායක කොළඹ විශාඛා විදුහලේ සොනාලි නානායක්කාර (17 පහළ) කළුතර බාලිකා විදුහලේ නටාෂා සූරියආරච්චි යන ක්‍රීඩිකාවන් විසින් මෙහිදී රන්පදක්කම් සහ සහතික පත් වයඹ පළාත් අධ්‍යාපන අධ්‍යක්ෂ ජේ.ජී.එන්. තිලකරත්න මහතා අතින් ලබා ගනු ලැබීය.උතුරු සහ නැගෙනහිර පළාත් නියෝජනය කරමින් ක්‍රීඩිකාවන් 800කට ආසන්න පිරිසක් මෙම අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=s1009205</link>
    <topic>ක්‍රිකට් සූරතාව මීගමුව ලියෝ පිලට</topic>
    <author>ෆවුස් මොහොමඩ්</author>
    <content>විකුම් සංජය හා දුෂ්මන්ත චමීරගේ විශිෂ්ට පන්දු යැවීමේ හේතුවෙන් ඊයේ (19) නිමාවට පත්වු අන්තර් සමාජ 23න් පහළ ක්‍රිකට් තරගාවලියේ දෙවැනි කොටසේ අවසන් මහා තරගයෙන් මොරටුව සෙබස්තියනයිටීස් පිලට එරෙහිව පළමු ඉනිමේ ජයක් වාර්තා කළ මීගමුව ලියෝ ක්‍රීඩා සමාජය ප්‍රථම වතාවට 23න් පහළ දෙවැනි කොටසේ සූරතාව හිමි කර ගැනීමට සමත් විය.කොළඹ එස්. එස්. සී. පිටියේ පැවැති මේ තරගයේ සෙබස්තියනයිටිස් පිලේ පළමු ඉනිම ලකුණු 115 කට සීමා කරමින් කඩුලු 5 බැගින් බෙදා ගැනීමට විකුම් සංජය හා දුෂ්මන්ත චමීර සමත් වූහ.පසුගිය වසරේ මේ තරගාවලියේ අවසන් පූර්ව වටය දක්වා පැමිණි මීගමුව ලියෝ පිල වසර 16ක 23න් පහළ තරග ඉතිහාසයකට හිමි කම් කියයි.ලියෝ පළමු ඉනිම – 270 (ඕවර 77)අෂාන් රුසිරු 60, මධුක හර්ෂණ නොදැවී 51, සිතිර මධුෂාන් 49 (කණිෂ්ක බොතේජු 88 / 3) සහ දෙවැනි ඉනිම – 370 (ඕවර 119.3) භානුක දේවසුරේන්ද්‍ර 72, ජෙහාන් ජවේඩ් 62, මධුක හර්ෂණ 58, විකුම් සංජය නොදැවී 40, ඉන්දික මස්සලගේ 40 (බුද්ධි පෙරේරා 93 / 5)සෙබස්තියනයිටිස් පළමු ඉනිම – 115 (ඕවර 23.5)චාරුක කහගල්ල 28 (විකුම් සංජය 49 / 5, දුෂ්මන්ත චමීර 38 / 5) සහ දෙවැනි ඉනිම – 152 / 9 (ඕවර 39) ප්‍රවීන් ප්‍රනාන්දු 29 (ප්‍රභාත් ජයසුරිය 48 / 5).</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=s1009206</link>
    <topic>සමස්ත ලංකා පාසල් හොකී අවසන් තරග අද</topic>
    <author>අශෝක හිඳගොඩමාතලේ දිසා විශේෂ</author>
    <content>සමස්ත ලංකා පාසල් හොකී තරගාවලියේ බාලිකා අවසන් පූර්ව තරග සඳහා සුදුසුකම් ලබා ගැනීමට මහනුවර සීතාදේවි බා. වි, කොළඹ යශෝධරා බා. වි., මහනුවර ශ්‍රී පුෂ්පදාන බා. වි. හා කොළඹ විශාකා බාලිකා විදුහල සමත් වූ අතර බාලක අංශයේ කොළඹ ශාන්ත බෙනඩික්, කොළඹ රාජකීය, මාතලේ සහිරා විදුහල හා කොළඹ නාලන්දා විදුහල සමත් වූහ.බාලක කණ්ඩායම් 26 ක් සහ බාලිකා කණ්ඩායම් 19 ක් තරග වැදුණු මේ තරගාවලියේ අර්ධ අවසන් පූර්ව ඊයේ (19) නිමාවට පත් විය. අවසන් පූර්ව වටය අද (20) මාතලේ නන්දිමිත්‍ර ඒකනායක අන්තර් ජාතික කෘත්‍රිම හොකී ක්‍රීඩාංගණයේදී පැවැත්වේ. අවසන් තරගද අද පස්වරුවේ පැවැත්වීමට නියමිතය.පසුගිය වසරේ මෙහි බාලක සූරතාව දිනාගත් මාතලේ ක්‍රිස්තුදේව විදුහල මුල් වටයේදී පරාජයට පත් වූ අතර බාලිකා සූරතාව දිනාගත් මහනුවර ශ්‍රී පුෂ්පදාන බාලිකා විදුහල මෙවර අවසන් පූර්ව තරග සඳහා සුදුසුකම් ලැබීමට සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=s1009207</link>
    <topic>ෆිලින්ටොෆ්ක්‍රිකට් පිටියෙන්සමු ගනියි</topic>
    <author/>
    <content>වසර ගණනාවක්ම විවිධ ආබාධයන්ට ගොදුරු වී සිටි එංගලන්තයේ ඇන්ඩෲ ෆ්ලින්ටොෆ් ජගත් ක්‍රිකට් බිමෙන් සමු ගන්නා බව නිවේදනය කළේය. 32 හැවිරිදි ෆ්ලින්ටොෆ් අවසන් වරට මුහුණ දුන් දණ හිසේ ශල්‍යකර්මයෙන් පසුව ක්‍රීඩාවේ රැඳී සිටීමේ අවදානම වෛද්‍යවරුන් විසින් පෙන්වා දෙනු ලැබීමේ හේතුවෙන් මෙසේ ක්‍රීඩාවෙන් සමු ගැනීමට තීරණය කර ඇත.මීට පෙර ඔහු ටෙස්ට් ක්‍රීඩාවෙන් සමුගත් අතර එක් දින හා ඕවර විස්සයි 20 තරග බිමේ රැඳී සිටීමේ බලාපොරොත්තුවෙන් පසු ගිය. ෆ්ලින්ටොෆ් දණ හිස් ශල්‍යකර්මයට ලක් වූයේ පසුගිය වසරේ අගෝස්තු මාසයේදීය. අනතුරුව යළිත් පසුගිය ජනවාරියේ දෙවැනි ශල්‍යකර්මයටද මුහුණ දුන්නේය.1998 වසරේ ක්‍රිකට් පිටියට පිවිසි ෆ්ලින්ටොෆ් ටෙස්ට් තරග 79 කට හා එක් දින තරග 141 ක ක්‍රීඩා කොට ඇත. ටෙස්ට් ලකුණු 3845 ක් රැස් කර ඇති ෆ්ලින්ටොෆ් ටෙස්ට් කඩුලු 226 ක් ද බිඳ හෙලා ඇත.ෆ්ලින්ටොෆ් විසින් රැස් කර ගනු ලැබූ එක් දින ලකුණු සංඛ්‍යාව 3394 කි. එක් දින කඩුලු 169 ක් ද ඔහු දවා ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=s1009208</link>
    <topic>ජාතික නෙට්බෝල් කිරුළ සෙලාන් බැංකුවට</topic>
    <author>අසේල කුරුළුවංශ, අම්පිටිය සමූහ හා මහනුවර ක්‍රීඩා වාර්තාකරු</author>
    <content>ශ්‍රී ලංකා දැල් පන්දු සංගමයේ මෙහෙයවීමෙන් මහනුවර නිත්තවෙල ක්‍රීඩාංගණයේ පැවැති මෙවර ජාතික නෙට්බෝල් තරගාවලියේ සූරතාවය සෙලාන් බැංකු කණ්ඩායම විසින් දිනාගනු ලැබීය.අවසන් තරගයේ දී සෙලාන් බැංකු කණ්ඩායම ලකුණු 78 ට 57ක් ලෙස හැටන් නැෂනල් බැංකු කණ්ඩායම පරාජය කරමින් සූරතාව දිනා ගත්තේ ය.දිවයිනේ ප්‍රබල නෙට්බෝල් කණ්ඩායම් 24ක සහභාගීත්වයෙන් මෙවර ජාතික නෙට්බෝල් සූරතාවලිය නිත්තවෙල ක්‍රීඩාංගණයේ දී 18 හා 19 දෙදින තුළ පැවැත්විණි.තරග කාල සටහන සම්න්ධයෙන් ඇති වූ ගැටලුවක් හේතුවෙන් කැම්බල් පාක් ක්‍රීඩා සමාජය, කොළඹ විශ්වවිද්‍යාලය, ශුද්ධ වූ පවුලේ කන්‍යාරාමය, ස්පීඩ් මැක්ස් යන කණ්ඩායම් අවසන් පූර්ව තරග වටයේ දී තරගාවලියෙන් ඉවත් විය.අර්ධ අවසන් තරගවලදී සෙලාන් බැංකු කණ්ඩායම ලකුණු 65 ට 46 ලෙස පොලිස් කණ්ඩායමද හැටන් නැෂනල් බැංකු කණ්ඩායම 47 ට 38ක් ලෙස ගුවන් හමුදා කණ්ඩායමද පරාජය කරමින් අවසන් මහ තරගයට සුදුසුකම් ලැබීය.තුන්වන ස්ථානය සඳහා පැවැති තරගය ලකුණු 32ට 29ක් ලෙස පොලිස් කණ්ඩායම පරාජය කමින් ගුවන් හමුදා කණ්ඩායම දිනා ගත්තේය.අවසන් මහ තරගය ක්‍රීඩා අමාත්‍ය සී. බී. රත්නායක, මධ්‍යම පළාත් මහ ඇමැති සරත් ඒකනායක පාර්ලිමේන්තු මන්ත්‍රී දිළුම් අමුණුගම, මධ්‍යම පළාත් සභා මන්ත්‍රීනි මහනුවර දිස්ත්‍රික් නෙට්බෝල් සංගමයේ සභාපතිනි ශාන්තිනි කෝන්ගහගේ යන මහත්ම මහත්මින්ගේ ප්‍රධානත්වයෙන් පැවැත්විණි.මෙම තරගාවලියේ දක්ෂතම ක්‍රීඩිකාව ලෙස සෙලාන් බැංකු කණ්ඩායමේ ජයලි කුමාරි ද හොඳම විදින්නිය ලෙස සෙලාන් බැංකු කණ්ඩායමේ තර්ජනී ශිවලිංගම් ද, හොඳම පන්දු රකින්නිය ලෙස ගුවන් හමුදා කණ්ඩායමේ ධම්මිකා මල්කාන්ති ද දක්ෂතම ආක්‍රමණික ක්‍රීඩිකාව ලෙස හැටන් නැෂනල් කණ්ඩායමේ දර්ශිකා අබේවික්‍රම ද පිට පළාත් දක්ෂතම ක්‍රීඩිකාව ලෙස මහනුවර කණ්ඩායමේ ප්‍රසාදිනී නුවන්තිකා ද සම්මාන ලැබූහ.කණ්ඩායම් හතරක් තරගාවලියෙන් ඉවත් වීම සම්බන්ධව අදහස් දැක් වූ තරග ලේකම් දීප්ති අල්විස් මහත්මිය තරග කාල සටහන සම්බන්ධව සියලු කණ්ඩායම් දැනුවත් කැර තිබියදී එහි ගැටලු ඇති බව ප්‍රකාශ කර මෙම කණ්ඩායම් තරගාවලියෙන් ඉවත් වීම කනගාටුවට කරුණක් බව කීය.මූලික වටයේ තරග ලීග් ක්‍රමයට පවත්වා පසුව පිළිමළුන් පිටු දැකීමේ ක්‍රමයට තරග පැවැත්වූ බවත් එහි දී කිසිදු කණ්ඩායමකට අසාධාරණයක් සිදුවීමට ඉඩක් නොතැබූ බවත් ඇය කීවා ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=f1009201</link>
    <topic>පරාජයේ වේදනාවටබිඳන තර්ක වැඩක් නෑ</topic>
    <author>සාකච්ඡා කෙළේ -චන්දන ජයවීර</author>
    <content>ව්‍යවස්ථා සංශෝධනය කිරීමේ අරමුණු පිළිබඳ පැහැදිලි කිරීමක නිරතවන නිමල් සිරිපාල ද සිල්වා ඇමැතිවරයා රජය නව සංශෝධනය සඳහා විපක්ෂයේ අදහස් සැළකිල්ලට ගත් ආකාරයත්, නව සංශෝධනයන් පිළිබඳ බටහිර රටවල් දක්වා ඇති ආකල්ප පිළිබඳත් දැක් වූ අදහස් මෙසේ ය.නව ව්‍යවස්ථා සංශෝධනය ගෙන එන ලද දින එ. ජා. පය පාර්ලිමේන්තුව වර්ජනය කෙළේ මෙම සැසිය ස්ථාවර නියෝගයන්ට අනුකූල නොවන පරිදි රැස් වූ නිසා බවට විපක්ෂ නායකවරයා නඟන චෝදනාව කෙරෙහි ඔබේ ප්‍රතිචාරය කුමක්ද ?ආණ්ඩු ක්‍රම ව්‍යවස්ථාව සංශෝධනය කරන්නේ කොහොම ද කියලා මේ ව්‍යවස්ථාවේම සඳහන්ව තිබෙනවා. රජය 18 වැනි ව්‍යවස්ථා සංශෝධනය ගෙන ආවේ එම ක්‍රියාදාමයන්ට අනුවයි.විපක්ෂ නායකවරයා පාර්ලිමේන්තුවේ දී රීති ප්‍රශ්නයක් මතු කළා, ආණ්ඩුක්‍රම ව්‍යවස්ථාව සංශෝධනය කිරීමේ දී ව්‍යවස්ථා කෙටුම්පත පළාත් සභාවන් වෙතත් ඉදිරිපත්කළ යුතු බවට.නමුත් එතැනදී කථානායකවරයා ශ්‍රේෂ්ඨාධිකරණයේ තීන්දුව මත පිහිටා සිටිමින් මේ පිළිබඳ පැහැදිලි ප්‍රකාශයක් කළා. නව ව්‍යවස්ථා සංශෝධනය පාර්ලිමේන්තු න්‍යාය පත්‍රයට ඇතුළු කිරීමට ප්‍රථම ජනාධිපතිවරයා විසින් පළාත් සභාවන්ට යොමු කිරීමේ අවශ්‍යතාවක් නොමැති බවට.විපක්ෂය පැහැදිලිව දැනගෙන සිටියා රජය මෙම ව්‍යවස්ථා සංශෝධනය ජයග්‍රහණය කරන බව. විපක්ෂ නායකවරයා ඔය විදිහෙ බංකොළොත් තර්ක මතු කරන්නේ පරාජයේ වේදනාව විඳ ගැනීමට බැරි නිසයි.රජය ව්‍යවස්ථා සංශෝධන ක්‍රියාවලිය ආරම්භයේ දී ප්‍රකාශ කළා විපක්ෂයේ අදහස් ද ලබා ගන්නා බවට. නමුත් පනත සම්මත කර ගත්තේ පාළු ගෙයි වළං බිඳින ආකාරයට නේද ?18 වැනි ව්‍යවස්ථා සංශෝධනය එක පක්ෂයක දායකත්වයෙන් පමණක් ඇති කරනු ලැබූවක් නොවෙයි. පාර්ලිමේන්තුව නියෝජනය කරන සෑම දේශපාලන පක්ෂයක්ම වාගේ මෙම පනත සම්මත කිරීමට දායක වී තිබෙනවා.ශ්‍රී ලංකා නිදහස් පක්ෂය මේ පනතට සියයට සීයක්ම එකඟයි. මුස්ලිම් කොංග්‍රසයත් සීයට සීයක්ම එකඟයි. රජය නියෝජනය කරන වාමාංශික පක්ෂ ඇතුළු සෑම දේශපාලන පක්ෂයකම සහාය මුළු මනින්ම මේ පනතට ලැබී තිබෙනවා.මෙම පක්ෂවලට අමතරව එක්සත් ජාතික පක්ෂයේ මන්ත්‍රී පිරිසකගේත් ද්‍රවිඩ ජාතික සන්ධානයේ එක් මන්ත්‍රීවරයෙකුගේ සහයත් අපිට ලැබුණා.ව්‍යවස්ථා සංශෝධනය පිළිබඳ ප්‍රමාණවත් සාකච්ඡාවක් ඇති වීමට ප්‍රථම කඩිමුඩියේ මෙම සංශෝධනයන් ගෙන ආ බවට විපක්ෂයේ මෙන්ම සිවිල් සංවිධානවලිනුත් චෝදනාවක් නැඟෙනවා?එතකොට 17 වැනි ව්‍යවස්ථා සංශෝධනය ගෙන ආවේ කඩිමුඩියේ නෙවෙයි ද ? පනතක් ගේන්න ප්‍රමාද වෙන කොට කියනවා කල් මරනවා කියලා ගෙන ආවම කියනවා කඩිමුඩියේ කළා කියලා. හැම පනතක්ම සම්මත වුණේ මෙහෙම තමයි.අනෙත් අතට කඩිමුඩියේ ව්‍යවස්ථාව සංශෝධනය කළැයි කියන චෝදනාව පිළි ගන්න බැහැ. අපි එ. ජා. ප ය එක්ක කොච්චර නම් මේ පිළිබඳ කතා බහ කළා ද?රජය එජාපය හා කළ කතා බහේදී ඔවුන්ගෙන් මතු වූ අදහස් මෙම නව ව්‍යවස්ථා සංශෝධනය කිරීමේ දී සැළකිල්ලට ගත්තා ද ?පැරැණි පාර්ලිමේන්තු සම්ප්‍රදායේ සිටි විධායක අගමැතිවරයාට තරග කළ හැකි වාර ගණන පිළිබඳ සීමාවක් නොතිබුණු නිසා නව ව්‍යවස්ථාව සංශෝධනය කිරීමේ දී එම ලක්ෂණය ඇතුළු කිරීමට අප ගෙන ආ යෝජනාවට විපක්ෂ නායකවරයාගෙන් ලොකු විරෝධයක් තිබුණේ නැහැ.එක්සත් ජාතික පක්ෂ අභ්‍යන්තරයේ පිල් බෙදීමක් ඇතිව තිබෙන නිසා ඒවායින් ගැලවෙන්න මේ වගේ ප්‍රකාශ කිරීම ගැන ජනතාව පුදුම විය යුතු නැහැ.ඔවුන්ට තිබෙන අනෙක් ප්‍රශ්නය තමයි ජනාධිපතිවරණයකදී මහින්ද රාජපක්ෂ ජනාධිපතිතුමා සමඟ තරග කිරීමට අපේක්ෂකයෙක් සොයා ගන්න බැරි වීම.රජය 18 වැනි ව්‍යවස්ථාව සංශෝධනය ගෙන එනු ලැබුවේ කුමන පාරමාර්ථයක් මතද ?නව ව්‍යවස්ථා සංශෝධනය ඇති කිරීම කෙරෙහි බලපෑ කරුණු කිහිපයක්ම තිබෙනවා. දේශපාලන ස්ථාවරත්වය ඉන් ප්‍රධානයි. දැනට වඩා පාර්ලිමේන්තුවට වග කියන ජනාධිපති තනතුරක් ඇති කිරීම අනෙක් බලාපොරොත්තුවයි.ඒ වගේම 17 වැනි ව්‍යවස්ථා සංශෝධනය නිසා ඇතිව තිබු කොමිෂන් සභාවල ව්‍යාකූලත්වය නැති කිරීම මෙම ව්‍යවස්ථා සංශෝධනයේ තවත් අරමුණක්.නව ව්‍යවස්ථා සංශෝධනය මඟින් පාර්ලිමේන්තු පරමාධිපත්‍යය ආරක්ෂා වී ඇති බවට ඔබ අර්ථ දක්වන්නේ කවර පදනමක් මතද ?මෙම ව්‍යවස්ථා සංශෝධනය අනුව අනිවාර්යයෙන් ම ජනාධිපතිවරයා මාස තුනකට වරක් පාර්ලිමේන්තුවට පැමිණිය යුතුයි. කලින් තිබුණු ආකාරය අනුව ජනාධිපතිවරයා හා පාර්ලිමේන්තුව අතර තිබුණු සම්බන්ධය බොහොම දුරස් එකක්.ජනාධිපතිවරයා හා පාර්ලිමේන්තුව අතර සම්බන්ධය පාර්ලිමේන්තුව ආරම්භ කිරීමට පමණක් සීමා වූවක්. නමුත් දැන් ආණ්ඩු පක්ෂයේ මන්ත්‍රීවරුන්ට පමණක් නෙවෙයි විපක්ෂයේ මන්ත්‍රීවරුන්ටත් ජනාධිපතිවරයා සමඟ අදහස් හුවමාරු කර ගැනීමට නව ක්‍රමය යටතේ අවස්ථාව ලැබී තිබෙනවා.17 වැනි ව්‍යවස්ථා සංශෝධනයෙන් ඇති කෙරුණු කොමිෂන් සභාවන්ගේත් වෙනස්කම් රැසක් මෙම නව සංශෝධනය නිසා සිදු වුණා නේද ?ප්‍රායෝගිකව ක්‍රියාත්මක නොවුණු 17 වැනි ව්‍යවස්ථා සංශෝධනයට නව පණක් මෙම නව පාර්ලිමේන්තු කවුන්සිලය හරහා ලැබී තිබෙනවා.නව පාර්ලිමේන්තු කවුන්සිලයට සාමාජිකයන් පත් නොකර සිටින්න බැහැ. කවුරුවත් පත් නොකළොත් කථානායකවරයා පත් කරනවා. ඒ නිසා අනිවාර්යයෙන්ම කොමිෂන් සභා ටික නිසි කලට නිසි වෙලාවට පත් කරගෙන ඉදිරියට යාමට අවස්ථාව ලැබී තිබෙනවා.ඉස්සර පොලිසියේ උසස් වීම්, මාරු වීම්, පත් කිරීම් යනාදිය පිළිබඳ කටයුතු කිරීම සිදු කරනු ලැබුවේ පොලිස් කොමිෂම හරහා යි. දැන් ඒ සියල්ල රාජ්‍ය සේවා කොමිෂන් සභාව වෙත පැවැරී තිබෙනවා.පොලිසියට එරෙහිව ජනතාවගෙන් මතුවන පැමිණිලි සහ දුක් ගැනවිලි පරීක්ෂාකොට ඒවාට විසැඳුම් ලබාදීම පොලිස් කොමිෂම වෙත පැවැරී තිබෙනවා. ඒ තුළින් ජනතාවගේ ප්‍රජාතන්ත්‍රවාදී අයිතිය මෙම සංශෝධන තුළින් පුළුල් කර තිබෙනවා.නිර් දේශපාලනකරණය කෙරුණු රාජ්‍ය සේවය මෙම සංශෝධනය හරහා දේශපාලන හස්තයට යට වී ඇති බවටද චෝදනාවක් තිබෙනවා ?17 වැනි ව්‍යවස්ථා සංශෝධනය යටතේ ඇති කෙරුණු ව්‍යවස්ථාදායක සභාවේ හිටියේ දේශපාලනඥයන් විසින් නම් කරනු ලබන පුද්ගලයන්. ඒ නිසා කලින් මේ ව්‍යවස්ථාදායක සභා දේශපාලනයෙන් වියුක්තව තිබුණු බවට කෙරෙන මතය පිළි ගන්න බැහැ.ව්‍යවස්ථාදායක සභාව ස්ථාපිත කිරීමට පවා බැරි වූයේ එය පත් කිරීමේ ක්‍රම වේදයේ තිබුණු සංකීර්ණ ස්වභාවය නිසයි. මෙතැනදී එවැනි ප්‍රායෝගික අපහසුතා ඉවත්කර තිබෙනවා.78 ව්‍යවස්ථාව සඳහා තවත් සංශෝධන ඉදිරියේ දී ගෙන එනවාද ?පවතින ව්‍යවස්ථාවේ එක කොටසක් පමණයි මේ සංශෝධනයෙන් නිවැරැදි වන්නේ. ජනාධිපතිතුමා පැහැදිලිව ප්‍රකාශ කළ පරිදි ඉදිරියේ දී තවත් සංශෝධන කිහිපයක් සිදු කිරීමට අදහස් කරනවා.ඒ අනුව ඉදිරියේ දී මැතිවරණ ක්‍රමය පිළිබඳ සෙනෙට් සභාවක් ඇති කිරීම පිළිබඳ 13 වැනි ව්‍යවස්ථා සංශෝධනයේ යම් යම් අංග ඉදිරියේ දී සංශෝධනය ලක් විය හැකියි.ජනාධිපතිධුරය දැරීමේ වාර ගණන අහෝසි කිරීම අයහපත් ප්‍රතිඵල ඇති කරවිය හැකි බවට ඉදිරිපත්ව ඇති මතය පිළිබඳ ඔබේ මතය කුමක් ද?මේ අවස්ථාව මහින්ද රාජපක්ෂ ජනාධිපතිතුමාට පමණක් නෙවෙයි, ඉදිරියේ පත්වන ඕනෑම ජනාධිපතිවරයකුටත් ලැබෙනවා.මේ සංශෝධනය රටටත් හොඳයි. ඒකට හේතුව තමයි දෙවැනි ධුර කාලයෙන් පසු නැවත තරග කිරීමට අවස්ථාව නොලැබෙන නිසා හිතුවක්කාර තීරණයක් වෙත යොමු විය හැකියි. දැන් නැවත වරක් ජනතාව ඉදිරියට යාමට සිදුවෙන නිසා එවැනි තත්ත්වයක් ඇති වෙන්නෙ නැහැ.මේ නිසා මේ පනත එක්තරා ආකාරයකින් බලයේ සිටින ජනාධිපතිවරයෙක් ජනතා හිතවාදී කරන සංශෝධනයක්.මේ සංශෝධනය පිළිබඳ ආණ්ඩුවේ දෙවන පෙළ නායකයන් අතර ප්‍රසාදයක් නොමැති බවට විපක්ෂයට සහය දක්වන ව්‍යවස්ථාවක් වාර්තා කර තිබෙනවා.මම මුලින් කිව්ව විදිහට මේ පනත නිසා ආණ්ඩුව තව තවත් ශක්තිමත් වුණා. බෙදීම ඇති වෙලා තිබෙන්නේ ආණ්ඩුවෙ නෙවෙයි විපක්ෂයේයි. ආණ්ඩුවේ බෙදීමක් ඇත්තෙත් නැහැ ඇති වෙන්නෙත් නැහැ.එජාපයේ ඇති වී ඇති අභ්‍යන්තර ආරවුලට රජය කැමැතිද ?නැහැ, රට සංවර්ධනය කරා ගෙන යන ගමනේදී විවේචනාත්මක සහය දක්වන ශක්තිමත් විපක්ෂයක අවශ්‍යතාවය ප්‍රජාතන්ත්‍රවාදී ක්‍රමය තුළ තිබිය යුතුයි.නමුත් අද වන විට එජාපය නායකත්වයක් නැතිව පක්ෂය සී සී කඩ කැඩිලා ගිහින් තියෙනවා. ඔවුන්ගේ නායකත්වය රට ගැන හිතලා කටයුතු නොකිරීම නිසා තමයි මේ තත්ත්වය ඇති වෙලා තිබෙන්නේ.ලංකාවේ ව්‍යවස්ථා සම්පාදන ක්‍රියාවලිය පිළිබඳ ඔවුන් අවදියෙන් සිටින බවට මෑතකදී අමෙරිකානු රාජ්‍ය දෙපාර්තමේන්තුව ප්‍රකාශයක් කළා. ඊට පසු දිනෙක ශ්‍රී ලංකාව පිළිබඳව බ්‍රිතාන්‍ය පාර්ලිමේන්තුවේ විවාදයක් පැවැත්වුණා. මෙයින් පැහැදිලිවන්නේ බටහිර ප්‍රබල රාජ්‍යයන් නැවත වරක් මෙරටට අත පෙවීමට සූදානම් වන බවද ?ශ්‍රී ලංකාව ස්වෛරී ප්‍රජාතන්ත්‍රවාදී රටක්. අපිට අවශ්‍යය ආකාරයේ ව්‍යවස්ථාවක් සම්පාදනය කිරීමේ බලය හා එහි පරමාධිපත්‍යය තිබෙන්නේ මේ රටේ ජනතාව මතයි. ඔවුන් පාර්ලිමේන්තුවට පවරා දී තිබෙන්නේ එම බලයයි.යම් යම් කරුණු ගැන මත ප්‍රකාශ කිරීමේ අයිතිය ඕනෑම කෙනකුට තියෙනවා. එය ප්‍රකෘති කළාට ඒවා අපේ ඇඟේ වදින්නේ නැහැ.දැන් අමෙරිකානු පාර්ලිමේන්තුවේ සාකච්ඡා කෙරෙන යෝජනා පිළිබඳ මෙහේ ජේ. වී. පී ය වගේ පක්ෂත් එක එක දේවල් කියනවනේ, ඒකෙන් අර ක්‍රියාවලියට මුකුත් වෙන්නේ නැහැනේ. මත ප්‍රකාශ කළාට ඒව පිළිගන්න අපි ස්වාධීන රාජ්‍යයක් හැටියට බැදිලා නැහැ.මෙම සංශෝධනයේ දී රජයට සහය දුන් මන්ත්‍රීවරුන් එ. ජා. ප ය විසින් එම පක්ෂයෙන් නෙරපා තිබෙනවා. ඒ අනුව ඔවුන්ගේ මන්ත්‍රීධුරය අහෝසිවීමේ තර්ජනයක් තිබෙනවා නේ ද ?එක්සත් ජාතික පක්ෂයෙන් කරු ජයසූරිය මහතාගේ සිට කොතෙක් නම් මන්ත්‍රීවරු ආණ්ඩුවට ආවද ඒ කාගෙවත් මන්ත්‍රීධුර අහෝසි වුණු බවක් නම් මම දන්නේ නැහැ.එ. ජා. ප ඒ තත්ත්වය පිළි අරගෙන නිකන් ඉඳලා තියෙනවා.පක්ෂ සාමාජිකත්වය අත්හිටුවන්න ඇති. ඒ වුණාට මන්ත්‍රීධුරය අහෝසි වෙනවද නැද්ද කියන එක වෙනම ප්‍රශ්නයක්. නමුත් මෙතෙක් කල් නම් කාගෙවත් මන්ත්‍රීධූර අහෝසි වෙලා නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=f1009202</link>
    <topic>හිරගෙදර යවන්නේ පුනරුත්ථාපනයට මිසදඬුවම් දීමට නොවේ</topic>
    <author>ධම්මික සෙනෙවිරත්න</author>
    <content>බොරැල්ලේ මැගසින් බන්ධනාගාරය ඉදිරිපිට තාප්පයේ සිරකරුවන් විසින් නිර්මාණය කරනු ලැබ ඇති බිතු කැටයමට ඉහළින් “සිරකරුවෝ ද මනුෂ්‍යයෝය” නම් සඳහන් වෙයි. කිසියම් සමාජ විරෝධී ක්‍රියාවක් නිසා සිර දඬුවම් විඳිමින්, කළ වරද පිළිබඳ පසු තැවෙමින් සිටිය ද තමන් ද මිනිසුන් බව ඔවුහු ඉන් කියාපාති.එහෙත් දශක තුනක යුද්ධයට සෙසු බොහෝ කාරණා යටපත්ව තිබූ පසුගිය වකවානුවේ සිරකරු සුබසාධනය මෙන්ම තවත් අත්‍යවශ්‍ය දේවල් ද යටපත්ව තිබිණි. එවැනි යටපත්ව තිබූ සමාජමය වගකීම් යුද්ධය අවසන් කළ රටක දැන් ඉස්මතු වී තිබේ.ඉකුත් 12 වැනිදාට යෙදුණු ‘සිරකරු දිනයේ දී’ මෙරට බන්ධනාගාර ඉතිහාසයේ පළමුවරට සිරකරුවන් 500 දෙනෙකුට අරලියගහ මැදුරට ගොස් රාජ්‍ය නායකයාගේ දේශනයකට සවන් දීමට ඉඩ සැලසී තිබිණි.එම සිරකරුවන් 500 දෙනාටත් බන්ධනාගාර නිලධාරින් 500 දෙනෙකුටත් එදින දිවා භෝජන සංග්‍රහය පිළිගැනුණේද අරලියගහ මැදුරිනි.සිරකරු දිනය නිමිතිකොට ගනිමින් මහර බන්ධනාගාරයේ රැඳවියන් 500 දෙනෙකුගේ සහභාගිත්වයෙන් යුතුව කැලණිය රජමහා විහාරයේ ආගමික උත්සවයක්ද සංවිධානය කර තිබිණි. නෙළුම් මල් 5000 ක් පූජා කිරීම හා පහන් 5000 ක් දැල්වීමද මෙම පිංකමේ දී සිදුවිය.භාවනා වැඩසටහන්ද පැවැත්විණි. මෙම රැඳවියන් යහමඟට යොමු කිරීම මෙන්ම ඔවුනගේ මතු ජීවිතය ආලෝකවත් කර ගැනීම සඳහා මඟ පෙන්වීම හා ආශිර්වාදය ලබාදීම එහි අරමුණයි.සිරකරු දිනය නිමිතිකොට ගනිමින්ම වයස අවුරුදු 70 ඉක්මවා සිටින, මරණ දඬුවමට නියම වූ රැඳවියන් හැර 1312 දෙනෙක් ජනාධිපතිතුමාගේ නියෝගය පරිදි නිදහස් කිරීමද මෙවර සිදුවිය.මේ මිනිසුනට ජීවිතයේ සැඳෑ සමය නිදහසේ ගෙවා දැමීමට මෙම තීරණය නිසා හැකිවෙයි. රෝගී තත්ත්වයෙන් පසුවන සිරකරුවන් සහ බන්ධනාගාර තුළ ජීවිතය ගෙවා දමන ළමයින් නිදහස් කිරීම පිළිබඳ අවශ්‍ය ක්‍රියාමාර්ග ගැනීමටද ජනාධිපතිවරයාගෙන් උපදෙස් ලැබී තිබේ.පුනරුත්ථාපන හා බන්ධනාගාර ප්‍රතිසංස්කරණ අමාත්‍ය ඩිව් ගුණසේකර මහතා මේ කාරණා පිළිබඳ යථාර්ථවාදී මෙන්ම මානුෂීය දැක්මකින්ද යුතුව අවශ්‍ය ක්‍රියාමාර්ග ගනිමින් ඇති බව පෙනීම අගය කළ යුතුය.අරලියගහ මන්දිරයට පැමිණි සිරකරුවන් අමතමින් ජනාධිපතිවරයා පළකර තිබූ අදහස් සිරකරුවන්ගේ මෙන්ම ජන සමාජයේද සියුම් අවධානයට ලක්විය යුතු බව අපගේ අදහසයි. ඔහු එම අදහස් දැක්වීම කර තිබුණේ මාස 3 ක් සිරගෙදර අත්දැකීම් ලැබූ මිනිසකු වශයෙන් බැවින් එය වඩාත් වැදගත්ය.අයහපතට යොමුවු පුද්ගලයා යහපතට යොමු කිරීමේ වගකීම රජයට ඇතැයිද රජය එය තේරුම්ගෙන සිටින්නේ යැයිද ජනාධිපතිවරයා එහිදී ප්‍රකාශ කර තිබිණි.සිරගෙදරදී අමානුෂීය අත්දැකීම් ලබන පිරිස් ඉන්පිටව යන්නේ පැමිණියාටත් වඩා දරුණු අපරාධකාරයන් ලෙස බව ද ජනාධිපතිතුමා පෙන්වා දී තිබුණේ නිදසුන් සහිතවයි. යම් වරදක් කිරීම නිසා සිරගතව සිටින පුද්ගලයන්ගේ දරු පවුල් විඳින දුක් පීඩාද සිහිපත් කරමින් ජනාධිපතිවරයා රැඳවියනට අවවාද කර තිබුණේ තමන්ගෙන් සමාජයට සිදුවු වරද වටහාගෙන, ආපසු සිර ගෙදරට නොඒමට අදිටන් කරගෙන ඉන් නික්ම යා යුතු බවයි.දශක තුනකට පසු ත්‍රස්තවාදයෙන් මුදාගත් මව්බිම ආසියාවේ ආශ්චර්යය බවට පත්කිරීම සඳහා දායකවන ලෙසද ජනාධිපතිවරයා සිරකරුවන්ගෙන් ඉල්ලා තිබුණේ මෙහිදී ඔවුන්ටද සමාජගත වීමෙන් පසු කළ හැකි කාර්යභාරයක් ඇතැයි පෙන්වා දෙමිනි.බන්ධනාගාර නිලධාරින්ට ඇති ප්‍රශ්න පිළිබඳ මෙන්ම බන්ධනාගාර තුළ සිට දියත් කෙරෙන බරපතළ අපරාධ පිළිබඳ ද තමන්ට අවබෝධයක් ඇතැයි මෙහිදී ජනාධිපතිවරයා පවසා ඇත.දැනට බන්ධනාගාරගතව සිටින රැඳවියන් ගණන 27000 ක් පමණ වේ. ඉන් 11,000 ක් පමණ රිමාන්ඩ් භාරයේ පසුවන්නන් ය. සුළු දඩ මුදලක් පවා ගෙවා දැමීමට නොහැකි වීමෙන් බන්ධනාගාරගතව සිටින ප්‍රමාණයද විශාලය.බන්ධනාගාර ප්‍රතිසංස්කරණ අමාත්‍යවරයා පෙන්වා දෙන අන්දමට රැඳවියන් විශෝධනය සඳහා යොමු කිරීම සාර්ථක ක්‍රමවේදයකි. එමඟින් බන්ධනාගාරවල ඉඩකඩද කළමනාකරණය කරගත හැකි වෙයි.රැඳවියන් විශෝධනය සඳහා යොමු කෙරෙන්නේ නම් තමා දැනට සිටින රැඳවියන් ප්‍රමාණය 8000 ක් පමණ දක්වා අඩුකළ හැකි බවද ඔහු පෙන්වා දී ඇත. රැඳවියන් පුනරුත්ථාපනය කිරීම සඳහා යම් වැඩපිළිවෙළක අවශ්‍යතාව ජනාධිපතිවරයාද අවධාරණය කර තිබේ.වැරැදි මාර්ගයක ගිය එම පිරිස් නිසි මාර්ගයට යොමු කිරීම ආගමික නායකයන්, වෛද්‍යවරුන් ආදීන් මත පමණක් නොව සමාජයටම පැවරෙන වගකීමක් බවද ඔහු කියයි.එක් බන්ධනාගාර රැඳවියකු සඳහා දැනට රජය දිනකට වැය කරන මුදල රුපියල් 261/- කි. එනම් සමස්ත රැඳවියන් සඳහා වන දෛනික වියදම රුපියල් ලක්ෂ 68 ක් පමණ වේ. මේ අතරම සිරකරු සුබසාධන වැඩපිළිවෙළ තවදුරටත් පුළුල් කිරීම සඳහා ද රජය ක්‍රියාකරගෙන යයි.බන්ධනාගාර ආශ්‍රිතව මතුවී ඇති විශාලම ගැටලුවක් බවට පත්ව ඇත්තේ තදබදයයි. රිමාන්ඩ් භාරයට පත්වන පිරිස ඉහළ සංඛ්‍යාවක් වීම ඊට ප්‍රබල ලෙස බලපා ඇත. රැඳවියන් විශෝධනය කිරීම සඳහා යම් වැඩපිළිවෙළක් ඇතිකිරීම මෙන්ම සුළු දඩ මුදලක් ගෙවාගත නොහැකිවීම පවා බන්ධනාගාරගත කිරීම වැනි තත්ත්වයන් අවම කර ගැනීම මගින්ද මෙම තදබදය අවම කරගත හැකි බවයි.ලංකාවේ ඉහළ සාක්ෂරතා මට්ටමක් පැවැතුණද බන්ධනාගාරගතව සිටින අයගෙන් 50% ක්ම පමණ අකුරු ලිවීමේ හැකියාව නොමැති බව සිරකරු සුබසාධන සංගමයේ සභාපති හිටපු පාර්ලිමේන්තු මහලේකම් සෑම් විජේසිංහ මහතා පෙන්වා දී තිබිණි. මේ කාරණයද සමාජයේ අවධානයට ලක්විය යුතුයි.මෙවැනි පසුබිමක රැඳවියන් සඳහා වෘත්තීය අධ්‍යාපනයක් ලබාදීමේ වැඩපිළිවෙළක් තිබීම අවශ්‍යයය. නිදහස් කෙරෙන රැඳවියන්ට ඉදිරි ජීවිතය සාර්ථක කර ගැනීම වෙනුවෙන් යම් වෘත්තීයමය මඟ පෙන්වීමක් හා පුුහුණුවක් ලබාදී තිබීම අගය කළ යුතුය.ඇතැම් අපරාධකරුවන් බන්ධනාගාරගත වීමෙන් පසු එහි සිට අපරාධ මෙහෙයවන බව ප්‍රකට කාරණයකි. බොහෝ විට ඒ සඳහා ජංගම දුරකථන උපයෝගී කර ගනී. මෙම අපරාධ මැඬලීම සඳහා ද සිරගෙදර ජංගම දුරකථන භාවිතය තුරන් කිරීම සඳහා ද විධිමත් වැඩපිළිවෙළක අවශ්‍යතාව තේරුම් ගෙන ඇත.දරුණු අපරාධකරුවන් බන්ධනාගාරගතව සුවපහසු ජීවිතගත කරන අවස්ථා පිළිබඳ ද වරින්වර මාධ්‍ය වාර්තා පළ වේ. එයද අවධානයට ලක්විය යුතු කාරණයකි. තවත් බරපතළ ප්‍රශ්නයක් බවට පත්ව ඇත්තේ බන්ධනාගාර ආශ්‍රිත මත්ද්‍රව්‍ය ජාවාරමයි. අමාත්‍යවරයාට අනුව, රැඳවියන්ගෙන් 40% ක් පමණ මෙම උවදුරට හසුවී ඇත.බන්ධනාගාර මතින් තොර කලාප බවට පත්කිරීම අත්‍යවශ්‍යය. එසේ නොවීම තවත් සමාජ අපරාධ රැසකට හේතුවිය හැකි අතරම රැඳවියන්ගේ අනාගත ජීවිත මුළුමනින්ම අඳුරට ඇද දැමීමට හේතුවන බැවිනි.විවිධ සමාජ විරෝධී ක්‍රියා සහ අපරාධ හේතුවෙන් බන්ධනාගාරගත වන්නන් අවම කිරීම සම්බන්ධයෙන් සමස්ත සමාජයටම වගකීමක් පැවරේ. දරුවන් කුඩා කළ පටන්ම නිසිමඟ යැවීම, දහම් පාසල් අධ්‍යාපනය සඳහා යොමු කිරීම, දරුවන් පිළිබඳ නිරන්තරයෙන් අවධානයෙන් සිටීම වැනි කාරණා කෙරෙහි මවුපියන් වගබලා ගැනීම අවශ්‍යයයි.ආගමික සංස්ථාවටද පැවරෙන වගකීම විශාලයි. නීතිය ක්‍රියාත්මක වීම මෙන්ම ඊට වගකිව යුතු පොලිසිය ඇතුළු ආයතන දැඩි වගකීමකින් ක්‍රියාත්මක වීමද අවශ්‍යයයි. යුද්ධය නිමා කර රට ආසියාවේ ආශ්චර්යය බවට පත්කිරීම සඳහා වන වැඩපිළිවෙළ ඇරැඹී තිබියදී මනුෂ්‍යත්වයට ගරුකරන ගුණ දහමින් පිරි සමාජයක් ඇතිවීමද අවශ්‍යමයි. එවිට සිරගෙවල් වැසී යනු ඇත.සිරකරු දිනය යෙදී තිබුණේ මේ මස දොළොස්වෙනිදා. නමුත් අපි එය සිරකරු සතියක් ලෙස නම් කර ඒ සතිය පුරාම සිරකරුවන් සම්බන්ධ කර ගනිමින් වැඩ සටහන් සිදු කළා. එම සිරකරු සතිය නම් කෙරුණේ මේ මස හය වෙනිදා සිට දොළොස්වෙනිදා දක්වා.මෙහිදී මුළු දිවයින පුරාම සිරකඳවුරුවල විවිධ වැඩසටහන් පැවැත්වූවා. සුළු වැරැදි මත දඩ මුදල් ගෙවා ගැනීමට නොහැකිව සිරගතව සිට අවුරුදු 70 ට වැඩි සිරකරුවන් එක්දහස් තුන්සිය දොළොස් දෙනෙකු නිදහස් කිරීමත් අමාත්‍යාංශය යටතේ සිදු කළා.ඒ වගේම මෙතෙක් රට පාලනය කළ කිසිදු රාජ්‍ය නායකයෙකු බන්ධනාගාර නිලධාරීන් හමුවී නැහැ. එනිසා ජනාධිපතිතුමාගේ ඉල්ලීමක් තිබුණා බන්ධනාගාර නිලධාරීන් පන්සියයක් හා රැඳවියන් පන්සියයක් හමුවිය යුතු බව. ඒ අනුව පසුගිය දාහතර වෙනිදා සිරකරු සුබ සාධන දිනය වෙනුවෙන් කොළඹ අරලියගහ මන්දිරයේදී මේ හමුව පැවැත්වූවා.මීට පෙර පාර්ලිමේන්තුවේ බන්ධනාගාර ගැන කතා කළේ නැ. නමුත් අද තත්ත්වය වෙනස්. නිදහසින් පසු බන්ධනාගාර ගැන කොමිසන් සභා වාර්තා හතරක් තිබෙනවා. එහි එක වාර්තාවක නිර්දේශ අනුපහක් තිබෙනවා.නමුත් ක්‍රියාත්මක කර ඇත්තේ නිර්දේශ හතරක් පමණයි. අපේ රාජ්‍ය සේවයේ කුඩම්මාගේ සැලකිල්ල ලැබූ දෙපාර්තමේන්තුවක් තමා බන්ධනාගාර දෙපාර්තමේන්තුව කියන්නේ. ඒ නිසාමයි ජනාධිපතිතුමා වෙනම ම අමාත්‍යාංශයක් ස්ථාපිත කළේ.මම මෙම අමාත්‍යාංශයේ භාර ඇමැතිවරයා ලෙස දිවුරුම් දුන් දිනයේ මට සිරකරුවෙකුගෙන් දුරකථන ඇමැතුමක් ආවා. ඒ අනුව වැටලීමක් කිරීමට මම උපදෙස් දුන්නා. මෙම වැටලීමේදී තහවුරු වූ කරුණු කිහිපයක් තිබුණා.එකක් කාන්තා අංශයේ සියලු රැඳවියන් ළඟ දුරකථන තිබීම. ඒ නිසා මම තීරණයක් ගත්තා මෙම දුරකථන ඉවත් කරන්න. අනෙක හෙරොයින් ජාවාරම. තිස්හත් දාහක රැඳවියන් අතරින් 40 % ක් මත්ද්‍රව්‍යයට ඇබ්බැහි වෙලා.ඒ අනුව අපි තීරණයක් ගත්තා එක සිරගෙයක් මත්ද්‍රව්‍යවලට හුරු වූ අය සඳහා වෙන් කරන්න. මෙම ප්‍රශ්න විසඳන්නෙ නැතිව ප්‍රතිසංස්කරණ කරන්න බැහැ.මවුවරුන් සමඟ සිරගත වූ දරුවන් වෙනුවෙන් කළුතර කළු ගඟ අයිනේ සුන්දර පරිසරයක නවාතැන් පොලක් ආරම්භ කර මවුවරුන්ට සහ දරුවන්ට එකට සිටීමට අවස්ථාව සලසා දීමට අපි කටයුතු කරනවා.එමෙන්ම බන්ධනාගාර තුළ තිබෙන තදබදය ගැන වෙනම ම කතා කළ යුතුයි. නිදහස ලැබනෙ කොට තිබුණ පහසුකම් තමා අද දක්වාම තිබෙන්නේ. රිමාන්ඩ් ගතව සිටීමට ඉඩ තිබෙන්නේ සැකකරුවන් එකොළොස්දහකට පමණයි. නමුත් අද වන විට සැකකරුවන් විසිහත්දාහක් ඉන්නවා. මේවාට විසඳුම් ලබාදිය යුතුමයි.ආකල්ප පිළිබඳ ද ප්‍රශ්න මතු වෙනවා. බන්ධනාගාර නිලධාරීන් තුළ තිබෙන ආකල්ප සහ සමාජය බන්ධනාගාරගත වූවන් කෙරේ දක්වන ආකල්පවල වෙනසක් ඇති කළ යුතුයි. මෙහිදී සිරකරුවන් පමණක් නොවේ බන්ධනාගාර නිලධාරීනුත් පුනරුත්ථාපනය කළ යුතුයි.හිර ගෙදරට යවන්නේ පුනරුත්ථාපනයට මිස දඬුවම් දීමට නොවේ. දඬුවම් දෙන්නේ අධිකරණයයි. මෙවැනි ආකල්ප ජනතාව තුළ ඇති කළ යුතුයි.එමෙන්ම සිරගත වූවන්ගේ පවුල් කෙරේ අවධානය යොමු කිරීමද අත්‍යවශ්‍යයයි. මේ ගැන ජනාධිපතිතුමාද අවධානය යොමු කර තිබෙනවා. රට පුරා පවතින සියලු බන්ධනාගාරවල යටිතල පහසුකම් සංවර්ධනයද කඩිනමින් සිදු කළ යුතුයි.බන්ධනාගාර නිලධාරීන් හා බන්ධනාගාර රැඳවියන් ඇමැතූ එකම රාජ්‍ය නායකයා වත්මන් ජනාධිපතිතුමා. නව අමාත්‍යාංශයක් යටතේ අද බන්ධනාගාරය නව මඟකට යොමු වෙලා. බන්ධනාගාර ප්‍රතිසංස්කරණ කටයුතු කෙරේ පුනරුත්ථාපන හා බන්ධනාගාර ඇමැති ඩිව් ගුණසේකර මහතාගේ අවධානය යොමු වී තිබෙනවා.මෙහිදී රැඳවියන් කෙරෙහි පවතින ආකල්ප වෙනස් කිරීමටත් බන්ධනාගාර නිලධාරීන් තුළ පවතින ආකල්ප වෙනස් කිරීමටත් විශේෂ අවධානයක් යොමු කර තිබෙනවා.1985 දී මුලතිව්, යාපනය, මන්නාරම සහ කිලිනොච්චි යන දිස්ත්‍රික්කවල තිබූ බන්ධනාගාර අපට අහිමි වුණා. වසර පහළොවක් තිස්සේ මේ වෙනුවෙන් භාවිතා කරන්නේ තාවකාලික නිවාස. මේ කෙරේ අවධානය යොමු කළ යුතුයි. බන්ධනාගාර ඉතිහාසයේ නව පරිච්ඡේදයක් ඇරඹෙන යුගයක් මේ.උසාවි හරියට කටයුතු කරනවා නම් මේ රටේ හිර ගෙවල් පිරෙන්නේ නෑ. හිරගෙවල් පිරෙනවාට පිළියම් හිරගෙවල් හදන එක නෙමේ.මේ රටේ සිටි කිසිදු රාජ්‍ය නායකයෙකු හිරගෙවල් ගැන කතා කළේ නෑ. නමුත් අද ඒ තත්ත්වය නෑ. අපි සිරකරුවන්ට මොන දේ ඉගැන්නුවත් වැඩක් නෑ. උසාවි වලින් ඒ සඳහා උදව්වක් නැත්නම්.වැරැදි කරන අයට දඬුවම් දිය යුතුය. දඬුවම් ලැබූ අයට එම දඬුවම ක්‍රියාත්මක කළ යුතුය. දඬුවමක් ලැබී හිරගෙට ගිය පමණින් ඔහු සමාජයෙන් කොන් කළ යුතු දරුණු අපරාධකාරයෙක් නොවේ.විවිධ සමාජ ප්‍රශ්න නිසා සුළු වැරැදිවලට දඩුවම් ලැබූ අයගෙන් වයස 70 පසුවූ අයට ජනාධිපති සමාව දුන්නේ ඔහු සමාජගත කළ හැකි හැදුණු පුද්ගලයෙක් වූ නිසාය. මෙසේ සමාව ලබන අය කිසි දිනෙක වරදක් නොකරනු ලැබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=f1009203</link>
    <topic>එයාගේ සිනාව ළඟ මම නැවතුණා</topic>
    <author>ශ්‍යාමා සමරසිංහ ඡායාරූප: අනිල් ලසත් පෙරේරා</author>
    <content>සීනුව නාද විය.ළමෝ හැල්මේ එළියට පැන ගත්හ.පාසලේ ගේට්ටුව ළඟ ඔහු නතර වූවේය.අයියා පෙනෙන්නට නැත.මේ අයියා මොනවා කරනවා ද මන්දා... ඔහු තනිවම සිතන්නට වූවේය.ක්‍ෂණිකව ම ළමයින් අතරින් සිනා මුසු ව අයියා පැමිණියේ ය.යමු.දෙදෙනාම අත් අල්වා ගත්ත හ.තද අව්ව ද තද වැස්ස ද ඔවුන්ට කම් නැත.ගිනි ගහන අව් කූටකේ ය.අපි රේස් එකක් තියමු මල්ලී.හා...තරඟය පැවැතියේ අයියාත් මල්ලීත් අතර ය.ගෙදරට යන තුරාම ඔවුහු මේ තරඟය පැවැත් වූහ.අයියා දඟ ය. කට ය.ඔහුට දිනුම අත් විය.පොත් බෑගය පසෙකට විසි කළ ඔවුහු තිබූ යමකින් සප්පායම් වූහ.කොයි දේටත් අයියාට ඉන්නේ මල්ලීම ය. මල්ලීට ඉන්නේ අයියා ම ය.අපි ක්‍රිකට් ගහමු.අන්න හරි.නිවස අද්දර වූ සෙල්ලම් පිටිය වෙත ඔවුහු දිව ගිය හ.තවත් ළමුන් කිහිප දෙනෙකු ද ඊට එකතු වූහ.ඔවුහු පිල් බෙදුණ හ.මුල්ම අවස්ථාව මල්ලීට ය. පන්දුවට පහර දෙන්නේ ඔහු ය.ඔහු දෑත බදා පන්දුව අල්වා ගත්තේ ය. වෙර වීරිය යොදා පන්දුවට පහර දුන්නේ ය.හරිම ආකර්ෂණීය යි.ඔහු පරදවන්නට නම් ලෙහෙසි නැත.අයියා පුල පුලා බලා සිටින්නේ තමාගේ වාරය එළඹෙන තුරා ය. ඔහු කපටිකමකට අර අඳියි.රණ්ඩුවකට මුල පිරිණි.රණ්ඩුව දුර දිග යන සෙයකි.මල්ලීට ඇඬුම් ආයේ ය. ඔහු පිත්තත් අතැතිව නිවස කරා දිව ගියේ ය.මල්ලී පසුපස අයියාත් දිව ආයේ ය.හොඳ වේලාවට අම්මා ගෙදර ය.මොකද ළමයිනේ අදත් මරා ගන්න හදනවා ද?අම්මේ අයියා හොර කරනවා. මට සෙල්ලම් කරන්න දෙන්නේ නෑ.නෑ. අම්මේ, මෙයා තමයි අපට සෙල්ලම් කරන්න දෙන්නේ නැත්තේ.දෙදෙනා දෙදෙනාට විරුද්ධව ඇඟිලි දිගු කර ගනිති.රණ්ඩුව කෙළවරක් වෙන පාටක් නම් නැත.එන්න එන්නම දරුණු වන්නේ ය.අම්මා මැද්දට පැමිණියා ය.ඇය අතරින් සිට දෙදෙනා එකිනෙකාට අභියෝග කර ගනිති.මේ ළමයින් කවදා හැදෙයි ද දන්නේ නෑ. මට තියෙන කරදරයක්.කෝ ලොකු... ඔයා අයින් වෙන්න.ඔය දැන් දෙන්නම මගෙන් ගුටි ඉල්ලනවා. අම්මාට ද කේන්තියක් නැගී ආයේ ය.ආ....අම්මාගේ අතේ පැළඳි රත්රන් වළලු දෙකත් රණ්ඩුවට මැදි වී ඇඹරී ගියේ ය.දැන් අම්මා ගේ අවධානය ඒ දෙසට ය.දරු දෙදෙනා දෙපසට වූහ.ඔවුන්ගේ අවධානය ඇගේ වළලු දෙක අතර ය.රණ්ඩුව නිමාවට පත් විය.මවට වූ පාඩුව අපමණ ය.වළලු දෙක කැඩී ගොස් ය.මේ 1950 දශකයේ අඟ භාගය යි. අයියා හෙන්රි ප්‍රනාන්දු ය. මල්ලී මහේස් විශ්වරාජ් ප්‍රනාන්දු ය. අපේ කතා නායකයා මොහු ය. මොහු 1953 ජූලි මස 25 වැනිදා මෙලොව එළිය දිටීය. පස් දෙනෙකු ගෙන් යුතු පවුලේ ඔහු දෙවැන්නා ය.අයියාට අමතරව බාල සහෝදරයින් දෙදෙනෙකි. ඔවුන් හේමන්ති හා මාලතී ය. එක් බාල සහෝදරයෙකි. ඔහු විරාජ් ප්‍රනාන්දු ය. මව වික්‍රමසෝසගේ ශීලා එඩිනා ය. පියා සම්පතා වඩුගේ හෙන්රි විල්සන් ප්‍රනාන්දු ය. ඔවුහු මොරටුව නැඟෙනහිර මොරටුමුල්ල හෙවත් ‘පුවක් අරඹ’ ග්‍රාමයේ පදිංචි වූහ.“මගේ අම්මයි තාත්තයි එකම ගමේ. පුවක් අරඹේ. ඒ අය විවාහ වෙලා තියෙන්නේ 1950 වර්ෂයේ දෙසැම්බර් 28 වැනිදා. අම්මා ගුරුවරියක්. පියා වඩු කර්මාන්තයේ ව්‍යාපාරිකයෙක්. පසුව තාත්තා ගුවන් හමුදා භටයෙකු ලෙස සේවයට එකතු බැදුණා.”පුංචි දරුවෝ දවසින් දවස ලොකු මහත් වෙද්දී ඔවුන්ට නිසි අධ්‍යාපනයක් ලබා දිය යුතු බව මවුපියෝ වටහා ගත්හ. කරදරයකින් තොරව නිවසට එතරම් දුරක් නැති ‘වේල්ස් කුමාර විද්‍යාලය’ ඊට සුදුසුම පාසල බව ඔවුහු සිතූහ.පුංචි මහේස් පාසල් ගමන ඇරැඹී ය. ඒ, වේල්ස් කුමාර විද්‍යාලයෙනි. එහි පළමු වසරට ඔහු ඇතුළත් විය. පී. බී. ටීචර් එහි පංතිභාර ගුරුතුමිය යි. කුඩා මහේස් නිහඬ චරිතයකි.ඔහු කිසිවෙකු සමඟ කිසිම විටෙක අඬ දබරෙට නො ගියේ ය. ගහ බැණ නො ගත්තේ ය. දඟකාර කොලු ගැටයෙකු වන සමයේ වුවද ඔහු අන් දරුවන් හා සසදා බලද්දී දඟ චරිතයක් නොවී ය. එහෙත්, ඔහු බොහෝ වේලාවට තම වැඩිමල් සහෝදරයා සමඟ නම් නිතර දෙවේලේ ම පැටලෙන්නේ ය. ඒ අන් කිසිවක් නිසා නොව ක්‍රිකට් වෙනුවෙනි. ක්‍රිකට් ක්‍රීඩාවට ඔහු මහත්සේ ඇලුම් කරන්නේ ය.එසේ ම ඔහු ක්‍රිකට් ක්‍රීඩාවට හපනෙකි. සිය සහෝදරයා නිතර දෙවේලේම කුඩා මහේස් පරදවන්නට දරණ උත්සාහය නම් ඔහුට ඉවසිය නොහැකි ය. ඒ නිසා රණ්ඩුවකට පැටලෙයි. සහෝදරයා සමඟ කොතරම් රණ්ඩු වුවද ක්‍රීඩාව නම් අත් නොහරින්නේ ය.“5 ශ්‍රේණියට එනකම් මම පංතියේ 20 වැනියා. පංතියේ ළමයි 35 දෙනෙක් හිටියා. මම ඉගෙනීමේ වැඩවලට එතරම් උනන්දුවක් නෑ. මම උනන්දු එකම දේ තමයි ක්‍රිකට් සෙල්ලම් කරන එක. ඉස්කෝලෙදි විවේක වෙලාවේදීත් ක්‍රීඩා පිටියට යන්නේ ක්‍රිකට් සෙල්ලම් කරන්න.”ඉගෙනීමට දක්‍ෂතාවයක් නොමැති පුංචි මහේස් ගේ ජීවිතයම වෙනස් මඟකට යොමු කළ අවස්ථාව පැමිණියේ ය.“අපි 6 පංතියට පාස් වුණා. 6 පංතියේ දී දක්‍ෂ හොඳ ළමයි ඒ පංතියටත් ඊළඟ අය ඕ පංතියටත් අදක්‍ෂ ළමයි ඛ් පංතියත් දැම්මා. මම වැටුණේ ඕ පංතියට. මට ඒකත් එච්චර ගානක් නෑ. ඒත්, මගේ ඥාති සහෝදරයන්, යාළුවන් ඔක්කොම ඒ පංතියේ.අපේ ඥාති වන පර්ල් කියන ගුරුවරිය දවසක් අපේ පංතියට ආවා උගන්වන්න. එයා මට කිව්වා “ආ මහේස්... ඔයා මොකද මේ පංතියේ කියලා” ඒක මගේ පපුවට වැදුණා, මට තාම මතකයි. ඊට පස්සේ මම ඉගෙන ගන්න පැත්තට යොමු වුණා.මට අංක ගණිතයට ලකුණු 98 යි. ටීචර් කිව්වා මම කාටවත් 100 දෙන්නේ නෑ කියලා. කොහොම හරි මම ඒ පංතියේ ළමයි අභිබවා ලකුණු ගත්තා. මම එදා ඉදන් පංතියේ ඉදිරියෙන්ම හිටි දක්‍ෂතම ළමයා වුණා.”වර්ෂ 1966 දී ඔවුහු සිය පවුලම බණ්ඩාරවෙල පදිංචියට ගියහ. ඒ පියාට ලැබුණු රැකියා මාරුවක් නිසාය. මව ද මාරුවක් ලැබුවා ය.මව සිය පුතුන් දෙදෙනා වේල්ස් කුමාරයේ ම අධ්‍යාපනයේ තබන්ට උත්සාහ දැරුව ද ඔවුන් ද බණ්ඩාරවෙල පදිංචියට ඇලුම් කළහ. එබැවින් ඔවුන් ද එතැන් පටන් බණ්ඩාරවල මහා විද්‍යාලයට ඇතුළත් වූහ.“බණ්ඩාරවෙල දී තමයි මගේ ජීවිතේ වඩාත් ඔපවත් වුණේ. වේල්ස් කුමාරයේ දී වගේ නෙවෙයි, සෙල්ලම් කරන්න අවස්ථාවක් නෑ. සෙල්ලම් කරන්න තැනක් නෑ. අධ්‍යාපනයටම යි යොමු වුයේ’ ඒත්, මට පාසල් ක්‍රිකට් කණ්ඩායමට, වොලිබෝල් කණ්ඩායමට සම්බන්ධ වෙන්න ඉඩ ලැබුණා. ඒත් එතරම් දුර දිග ගියේ නෑ.”සුන්දර වටා පිටාවකින් යුතු ‘අබේගොඩ’ ඔවුහු පදිංචි වූහ. කුඩා දරුවන්ගේ සිත් මේ ප්‍රදේශයට තදින්ම ඇදී ගියේ ය.“අපි නෑවේ පීල්ලකින්. මට මතකයි මුදියන්සේ කියලා හිටපු කෙනෙක් අපට ළිඳකිනුත් වතුර ඇඳලා දුන්නා. හරි සීතයි.”මහේස් සිසුවාගේ මව ද එම පාසලේම ගුරුවරියකි. ඔහුගේ 9 වැනි පංතියේ ගණිත ගුරුවරිය වූයේ ද මව ය. වර්ෂ 1968 දී ඔහු සාමාන්‍ය පෙළ ඉහළ ප්‍රගතියකින් යුතුව සමත් වූවේ ය. නැවත ඔහු පන්නිපිටියේ ධර්මපාල විද්‍යාලයට ඇතුළත් වුව ද පසුව කොළඹ ආනන්ද විද්‍යාලයට ඇතුළත් වූයේ ඉහළ ප්‍රතිඵල නිසාවෙනි.ගණිත විෂයයන් ගෙන් ඔහු උසස් පෙළ හැදෑරී ය. වර්ෂ 1973 දී පේරාදෙණිය විශ්වවිද්‍යාලයට ඇතුළත්ව ගණිත අංශයෙන් සිය උසස් අධ්‍යාපන කටයුතු හැදෑරී ය.“මම විශ්වවිද්‍යාලයට ගියේ තාත්තත් එක්ක කොට්ටයකුත් තුරුළු කරගෙන. තාත්තා ඉන්නකොට මොකුත් නෑ. තාත්තා ගියා විතරයි. මාව රැග් එකට අල්ලා ගත්තා. සති 2 ක් රැග් වුණා. බලෙන් සිගරට්, අරක්කු පෙව්වා මතකයි. ඒත් හිංසාකාරී නෑ.හිල්ඩා ඔබේසේකර ශාලාවේ තමයි මම නතර වෙලා හිටියේ. විශ්වවිද්‍යාලයේ දී අපි ගොඩක් වෙලාවට තෙල් බෙදුවා කට්ටිය එක්ක එකතු වෙලා. වලේ නාට්‍ය බැලුවා. චිත්‍රපට බැලුවා.”වර්ෂ 1977 දී විශ්වවිද්‍යාල අධ්‍යාපනයට ඔහු සමු දුන්නේ ය. ගණිත අංශයෙන් දෙවන පෙළ පහළ සාමාර්ථයක් ඔහුට ලැබිණි. වර්ෂ 1978 දී ඔහු තාවකාලික සහකාර කථිකාචාර්යවරයෙකු ලෙස විශ්වවිද්‍යාලයට බඳවා ගන්නා ලදී. මාස 03 ක් වැනි කෙටි කලක් ඔහු සතොසෙ හි කළමනාකරණ පුහුණු නිලධාරියෙක් වූවේ ය.වර්ෂ 1979 දී ඔහුට මිනින්දෝරු දෙපාර්තමේන්තුවේ සහකාර මිනින්දෝරු අධිකාරිවරයෙක් ලෙසින් පත්වීමක් ලැබීය. වසර 3 ක පුහුණුවීමක් ලැබිණි. පළමු වසර දියතලාව ය. දියතලාවේ දී ඔහුගේ ක්‍ෂෙත්‍රයට අදාළව ඉතා හොඳ පුහුණුවක් ලැබීය.“මිනින්දෝරු දෙපාර්තමේන්තුව කියන්නේ ඉංගී‍්‍රසි ජාතිකයන්ගෙන් බිහි වුණු එකක්. 1800 අගෝස්තු 02 තමයි ස්ථාපිත වුණේ. ඉංගී‍්‍රසි ජාතිකයන් මෙහි නීති හරිම තදට, අකුරටම ක්‍රියාත්මක කළා.”පුහුණුවීම් කාලය තුළදී ඔවුන් හට ද එහි නීති රීති එපරිද්දෙන්ම ක්‍රියාත්මක කළ යුතු විය. ඔහු එහිදී බොහෝ දෑ උගත්ත් ය. කළට වේලාවට, අකුරට වැඩ කිරීම ඉන් ප්‍රමුඛ විය.දෙවැනි වසර හම්බන්තොට දිස්ත්‍රික්කයේ උඩමත්තලට යොමු විය. පහළ මත්තල වැව ප්‍රතිසංස්කරණ කටයුතු කිරීමට එහිදී සිදු විය. ගිනි අව් රශ්මියත්, පරිසරයේ කටුක බවත්, දුෂ්කර භාවයත්, වන සතුන්ගේ අනතුරු පැමිණේ යැයි කියන බියත්, ජල හිඟයත් වැනි ප්‍රායෝගික දුෂ්කරතාවලට මුහුණ පෑමට එහිදී සිදු විය.“දවසක් අපට හරි වැඩක් වුණා. අපට ආහාර පිළියෙළ කරන්න හිටපු කෙනා තිස්සට ගියා බඩු ගේන්න. එක බස් එකයි තියෙන්නේ. බස් එක මඟදී කැඩිලා. එයාට එන්න විදියක් නෑ. අපට කෑමත් නෑ. දැන් අපිට හරිම බඩගිනියි.පස්සේ කෙනෙක් කැලේට ගිහින් තලන බටුයි, කෙහෙල් මුවකුයි කඩාගෙන ආවා. ඇවිත් අපට කෑම හදලා දුන්නා. අපි එදා හොඳටෝම හවස් වෙලයි කෑම ගත්තේ. කොහොම හරි එදා හදිසියේ හදපු කෙහෙල්මුව සම්බෝල නම් හරිම රසයි.”තුන් වැනි වසරේ නැවතත් දියතලාවේ මැනුම් හා සිතියම් ගත කිරීමේ ආයතනයේ ඩිප්ලෝමාවේ අධ්‍යයන කටයුතුවල නිරත වූවේ ය. ඒ අතර තුර එහිම ළමුන්ට දැනුම ලබා දීම සඳහා කථිකාචාර්ය වරයෙක් ලෙස කැඳවන ලදී. වර්ෂ 1983 දී කණ්ඩායමෙන් පළමු වැනි සාමාර්ථය ඔහුට හිමි විය.වර්ෂ 1983 දී ඔහුට නෙදර්ලන්තය බලා යාමට ඉඩ කඩ සැළසිණි. ඒ ගුවන් ඡායාරූප මඟින් සිතියම් ගත කිරීම පිළිබඳ හැදෑරීමට ය. ඔහු එහි යෑමට පෙර ඔහුගේ විවාහයත් තීන්දු කළ යුතු බවට වැඩිහිටියන්ගේ තීරණය විය.“එයා විදානෙලාගේ දීප්ති ප්‍රමිලා සුරේෂීනි ප්‍රනාන්දු. වෘත්තියෙන් ගණකාධිකාරිවරියක්. මම එයා මුලින්ම දැක්ක දවසේ එයා මට සුන්දර හිනාවකින් සංග්‍රහ කළා. ඒක හෘදයාංගම අවංක හිනාවක් බව මට තේරුණා. මම එයාට බහ දුන්නා.”නෙදර්ලන්තයේ හැදෑරීමෙන් පසු සිය රටට පැමිණි ඔහු වර්ෂ 1984 දෙසැම්බර් 24 දා දීප්ති ප්‍රමිලා මෙනවිය සමඟ අතිනත ගත්තේ ය.ඡායා රේඛන මිතික විද්‍යා පිළිබඳ ඔහු පශ්චාත් උපාධියක් හැදෑරුවේ ය. විශිෂ්ට සාමාර්ථයක් ද ලැබීය. ඔහුට නැවතත් දියතලාවෙහි කථිකාචාර්ය ධුරයකට ඇරැයුම් ලැබිණි.වර්ෂ 1986 ඔක්තෝබර් මස 07 වැනි දා ඔවුන්ට දියණියක් ලැබිණි. ඇය දිනූකා මහේෂාංගි ප්‍රනාන්දු ය. වර්ෂ 1988 දී ඔහුට උසස්වීමක් සමඟ අම්පාරට මාරුවීමක් ලැබිණි. එකල රටේ පැවැති වාතාවරණය ද එතරම් හොඳ නොවිණි. එහෙත් ඔහු අම්පාරේ වැඩ කටයුතු භාර ගැනීමට මැලි නොවූවේ ය.“දවසක් අපට “කොටි එනවෝ” කියලා හයියෙන් පිඹින සයිරන් හඬක් ඇහුණා. පිටි පස්සේ තිබුණේ කැලෑවක්. මම කෝකටත් ලෑස්ති වෙලා හිටියේ කැලේටවත් පැන ගන්න. පසුවයි අපට තේරුණේ ඒත පෙරහුරුවක් කියලා.”මෙකල පැවැත ජනාධිපතිවරණ වාතාවරණය ද ඔහුගේ මතකයේ තදින් රැදී පවතී. මුළු අම්පාර නගරයට ම මාස 3 ක් ඇතුළත කඩඉම් සිතියමක් ඇදීමට නියම විය. විශාල අභියෝගයක් වුවත් මාස 5 ක් තුළ ඔහුට එය කිරීමට හැකි විය.මාස 20 ක් වැනි කලක් ඔහු අම්පාරේ සේවය කොට කොළඹ පිහිටි ප්‍රධාන කාර්යාලය වෙත පැමිණියේ ය. මෙකල මොරටුව ප්‍රදේශයේ ම නිවසක් මිලදී ගෙන සිය දරු පවුලද එහි ගෙන්වා ගැනීමට ඔහු සමත් වූවේය.වර්ෂ 1991 ජනවාරි මස 04 වැනිදා මහිරු දිනුසිත පුතනුවන් උපත ලැබීය. කටාර් රාජ්‍යය් රැකියාවකට ද ඔහුට ඇරැයුම් ලැබිණි. පඩි රහිත නිවාඩු රැගෙන ඔහු කටාර් රාජ්‍යය බලා පිටත් වූවේ ය. එහිදී උකහා ත් දැනුම අප්‍රමාණය. ට්ර්‍ථඉ තාක්‍ෂණය හඳුන්වා දීමටත් ක්ෂේත්‍රයේ දැනුමෙන් සන්නද්ධ විශේෂඥයින් සමඟ වැඩ කිරීමත් ඉන් ප්‍රමුඛ විය.වර්ෂ 1994 දී නැවතත් මිනින්දෝරු දෙපාර්තමේන්තුවට පැමිණි ඔහු එහි ගබඩා අංශය භාරව කටයුතු කළේ ය. තමා කටාර් රාජ්‍යයේ ලැබූ දැනුම භාවිතයට ගැනිමට සුදුසු අවස්ථාවක් එළඹියේ ය. ට්ර්‍ථඉ තාක්‍ෂණය ලංකාවට හඳුන්වා දෙමින් අදාළ උපකරණ 5 ක් ද හඳුන්වා දීමට හැකි විය.වර්ෂ 1995 දී නියෝජ්‍ය මැනුම්පති ලෙසින් ඔහුට සබරගමුවට මාරුවක් ලැබිණි. ඉන් වර්ෂයකට පසුව බස්නාහිර පළාත භාර නියෝජ්‍ය මැනුම්පති වූවේ ය. එම කාලච්ඡේදයේ දී ම ඔහු නැවතත් කොළඹ පිහිටි ප්‍රධාන දෙපාර්තමේන්තුව වෙත අනුයුක්ත කරන ලදී.වර්ෂ 1999 දී භූගෝලීය තොරතුරු දත්ත පද්ධති අංශයක් හඳුන්වා දීමට හේ පසුබට නොවීය. තම ක්ෂේත්‍රයේ ප්‍රතිඵලදායි අති සාර්ථක දිගු ගමනකට එය මහඟු අඩිතාලමක් සැපැයීය.වර්ෂ 2004 දී අතිරේක මැනුම්පති ලෙසට උසස්වීමක් ලැබිණි. 2009 වර්ෂයේ පෙබරවාරි 03 වැනිදා ඔහු මැනුම්පති තනතුර දක්වා උසස් විය. අද ඔහු ශතක 2 කටත් අධික ඉතිහාසයක් ඇති ශ්‍රී ලංකාවේ මිනින්දෝරු දෙපාර්තමේන්තුවේ 44 වැනි මැනුම්පතිවරයා ය.මහ පොළොවත් සමඟ ගැටී, පරිසරයේ දත්ත සමඟ ගැටී ඒවා නිසි ලෙස ස්ථානගත කරන්නට සිය ගණිත දැනුම මෙහෙයවමින් කටයුතු කරන ඔහු තවමත් නිහඬ චරිතයකි.එහෙත්, ක්ෂේත්‍රය පුරාවට ඔහු කළ සේවය නම් නිහඬ නොවේ. අති ධාවනකාරී ය. විශාල භූමි ප්‍රදේශ තුළ රේඛා සටහන් මඟින් කැටි කොට රටේ සංවර්ධන ගමනට තීන්දු තීරණ ගැනීමටත් සැලසුම් තැනීමටත් ඔහු සපයන තල්ලුව සුළු පටු නොවේ.වසර 31 ක් වැනි දිගු සේවා ඉතිහාසයක් හිමි මේ නිහඬ චරිතය තමා කළ සේවාවන් දෙස ආපසු හැරී බලා ඒවායේ සාර්ථකත්වය දැක මෙසේ පැවසී ය.“මගේ ක්‍ෂෙත්‍රයේ කටයුතුවල ඉහළ ප්‍රගතියක් දකින සෑම විටම මට ලොකු සතුටක් දැනෙනවා.”.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>20</day>
    </date>
    <link>http://www.dinamina.lk/2010/09/20/_art.asp?fn=f1009204</link>
    <topic>‘හැඟුම් වරුසාවේ’ලක්හඬදීර්ඝ කාලීන ආයෝජනයක්</topic>
    <author>මනෝලි සුබසිංහ ඡායාරූපය - සමන් ශ්‍රී වෙදගේ</author>
    <content>සුභාවිත ගීතය ලාංකේය ගීත සාහිත්‍ය තුළ මළගම් යන සමයක ඊට ප්‍රාණය දෙමින් ලාංකීය ගීත කලාවේ පෝෂණය උදෙසා ලංකාවේ ප්‍රමුඛ පෙළේ ගුවන් විදුලි නාලිකාවක් ඉතාම වැඩදායි ඵලදායි වැඩසටහනකට උර දී තිබීම පැසසුම් කටයුතු ය. බොහෝ විද්‍යුත් නාලිකාවන් හි සංවත්සර සැමරුම් ගනු ලබන්නේ ජනප්‍රිය තරු පිරිවරාගෙන ජනප්‍රිය තාලයේ අංගයන් සමඟිනි. එහෙත් ලක් හඬට අවුරුදු දහ හතරක් පිරෙන අද දිනයේ (20 වැනිදා) ඔවුන් අත ගැසුවේ එක්තරා විදියක පුණ්‍ය කර්මයක් බඳු කටයුත්තකට ය. එනම් නවක ගී පද රචකයින් උදෙසා ඔවුන්ගේ මංගල ගීතය එළි දැක්වීමට ‘ලක් හඬ’ කටයුතු කළේය. අද එහි මංගල දිනයයි. ප්‍රවීණයන්ගේ දායකත්වය ඇතිව නවක ගී පද රචකයින්ගේ දොරට වැඩීම සිදු වන ‘හැඟීම් වරුසාවේ’ ගීතාවලිය පිළිබඳ අප කතා කළේ ලක් හඬ සහ ස්වාධීන රූපවාහිනී සේවයේ මාධ්‍ය ජාලයේ සභාපති රොස්මන්ඩ් සේනාරත්න සමඟ ය.හැඟුම් වරුසාවේ මූලික සංකල්පය සහ ආරම්භය සිදු වී ඇති හැටි අපි මුලින්ම දැන ගන්නට කැමැතියි ?අද බොහෝ විද්්‍යුත් නාලිකාවල ප්‍රධානව දකින්න ලැබෙන්නේ නවකයන් තුළින් ප්‍රවීණ පිරිසගේ හැකියාවන් අනුකරණය කරන්නට යොමුකරවීමයි. ප්‍රවීණයන්ගේ ගීත නවකයන් අනුකරණය කරනවා. රංගන හැකියාව නවකයන් අනුකරණය කරවනවා. මෙවැනි වැඩසටහන් නිසා අනුකාරක පිරිස් බිහි වනවා විනා සැබෑ දක්ෂයින් බිහිවීම සිද්ධ වන්නේ නැහැ.නමුත් අපගේ මෙම ව්‍යායාමය තුළ ආධුනිකයන්ගේ සැබෑම හැකියාවන්වලට සැබෑ වටිනාකමක් ලබාදීමට ඉඩ කඩ සැලසෙනවා.මේ සඳහා ‘ලක් හඬ’ කාර්ය මණ්ඩලය ගීත පද රචනා බැංකුවක් ස්ථාපනය කළා. ඕනෑම තරාතිරමක දක්ෂතා තිබෙන පද රචකයන්ට මේ බැංකුවට ගීත එවීමේ ඉඩ කඩ තිබුණා. පන්දහසකටත් වඩා අති විශාල ගීත ප්‍රමාණයක් ඒ අතර තිබුණා. ඒ 5000 අතුරින් ගීත 50 ක් අපි තෝරා ගත්තා.ඒ අතරින් තවත් තෝරමින් අවසානයේ ‘හැඟුම් වරුසාවේ’ ගීත සංයුක්ත තැටියට 22 දෙදෙනෙක් වන ආධුනිකයන්ගේ පද රචනා ගීත බවට පරිවර්තනය වෙමින් කළ එළි දක්වන්නට සූදානම් කළා. අද ඒ මංගල පියවරේ මංගල දිනය උදා වෙලා.ඇත්තටම නවකයන් සඳහා වන වැඩසටහන් අතුරෙන් මෙම වැඩසටහන ගත් විට සුවිශේෂිකම් බොහෝමයක් තිබෙනවා. විශේෂයෙන්ම නවකයන්ගේ මේ දක්ෂතාවයන් හඳුනා ගැනීමට අප යොමු කළේ ඒ ක්‍ෂෙත්‍රයේ ප්‍රවීණයන් වන රත්න ශ්‍රී විජේසිංහ, කුමාරදාස සපුතන්ත්‍රි, ආචාර්ය ප්‍රණීත් අභයසුන්දර වගේ ප්‍රවීණ පිරිස අතට යි.ඒ පිරිස දැඩි පරිශ්‍රමයකින් තෝරා ගත් මේ නවකයන් ගේ ගීත ගායනා කරන්නේ මෙරට සිටින ප්‍රවීණතම පිරිසක්. සංගීතවත් කරන්නෙත් එවැනිම රටේ පිළිගත් උසස් සංගීතවේදීන්.ගීත කලාවට සම්බන්ධ ක්‍ෂේත්‍රයේ පරිචයක් තිබෙන මේ ප්‍රවීණයන් සම්බන්ධ වී ආධුනිකයන් හට ඉදිරියේ නව මාවතකට දොරගුළු විවෘත කර දෙනවා කියන්නේ නවකයන්ට අති විශාල ශක්තියක්.‘හැඟුම් වරුසාවේ’ ගීත තෝරා ගත් ක්‍රමවේදය ගැන සැලකිලිමත් වුවහොත් එහි තිබෙන විනිවිදභාවය ගැන නවකයන්ට සතුටු විය හැකිද ?මෙහි එකම ගීතයක් හෝ පෞද්ගලික තනි කැමැත්තට තෝරා ගෙන නැහැ. විවිධ ක්‍ෂේත්‍රවල ප්‍රවීණත්වයට පත් මනා පරිචයක් ඇති පිරිසකගේ දායකත්වය ඊට ලැබීම විනිවිදභාවය පෙන්වීමට කදිම කරුණක්.නවකයන්ගෙන් ලැබුණ ගීත අතරින් තෝරාගත් මෙම ගීත 22 ට ගායකයන් තේරීමේ දී අප සලකා බැලුවේ ගීතයේ අර්ථවත් බවට ගැළපෙන හොඳම කට හඬ ඇති ප්‍රවීණ ගායකයෝ කවුරුද යන්නයි.සංස්කෘතිකමය වශයෙන් දේශීයත්වය, දේශීය අනන්‍යතාවය තහවුරු කර ගනිමින් ආධුනික පරපුරට නව මාවතක් උදෙසා කළ මග පෙන්වීමක් ලෙස අපගේ මෙම නව ව්‍යායාමය හඳුන්වන්නට පුළුවන්.මේ සඳහා සම්පූර්ණයේම ඇප කැප වී කටයුතු කළේ ‘ලක්හඬ’ කාර්ය මණ්ඩලයයි. ඔවුන්ගේ මැදිහත්වීම මත ‘ලක් හඬ’ අරඹා මේ ගත වන සාඩම්බර 14 වසර සමරණ මේ මොහොතේ මෙම සංයුක්ත තැටිය එළිදැක්වීම නවක පිරිසට වගේම ලක් හඬ අපටත් සුවිශේෂී අවස්ථාවක්.මේ අවස්ථාව හරහා ආධුනිකයන් කිසි විටෙකත් බලාපොරොත්තු නොවූ දෙයක් සිදු වී තිබෙනවා. ඒ තමයි මෙරට සිටින ප්‍රවීණතම පද රචකයන්, ප්‍රවීණතම ගායක ගායිකාවන්, ප්‍රවීණතම සංගීතඥයන් අතින් ඔවුනගේ නව පද මාලාව නිර්මාණය වීම. ඒක වෙන කිසිම විද්‍යුත් නාලිකාවක් කළේ නැහැ. ඒ තමයි ‘ලක්හඬ’ අනෙකුත් මාධ්‍ය වලට කළ ලොකුම පූර්වාදර්ශයක්.හුඟක් මාධ්‍ය මේ වගේ දේවල් කරන්නේ වාණිජ වශයෙන් හුදෙක් ජනප්‍රියත්වය බලාගෙන. නමුත් අපි මුදලට වඩා හැකියාව ගැන හිතුවා. මේ අපි පටන් ගත්තේ දීර්ඝ කාලීන ආයෝජනයක්.F. M. නාලිකාවල මාධ්‍ය භාවිතය සහ භාෂා භාවිතය ගැන ජනතාව තුළ ඇත්තේ කැමැත්තක් නොවේ. ‘ලක්හඬ’ ට ඇත්තේ මොන වගේ ශ්‍රාවක ප්‍රතිචාරයක් ද ?අපේ රටේ තියෙන්නේ කුඩා වෙළඳ පොලක්. නමුත් තිබෙන ගුවන් විදුලි නාලිකා ගණන අති විශාලයි. එවැනි කුඩා වෙළඳ පොළක් තුළ ශ්‍රාවකයාගේ අවධානය යොමු කර ගන්නට මෙම නාලිකා විවිධ ප්‍රයෝග පාවිච්චි කරනවා.අන්න ඒ ප්‍රවණතාවය නැතහොත් ප්‍රයෝගය හමුවේ ශ්‍රාවකයා බේරා ගැනීම ‘ලක් හඬ’ සතුව ඇති විශාලම අභියෝගයයි. අපි ඒ අභියෝගයට සාර්ථකව මුහුණ දීලා තියෙනවා. අපි හැමවිටම ශ්‍රාවකයාගේ මනසට කිසියම් වටිනාකමක් දෙනවා මිස බාල බොළඳ හරවත් බවින් තොර දේවල් දෙන්නේ නැහැ.නිවේදකයන්ගේ භාෂා භාවිතය ගැන ‘ලක්හඬ’ කාර්ය මණ්ඩලය නිරතුරුවම සැලකිලිමත් වෙනවා. දේශීය සංස්කෘතිය, සභ්‍යත්වයට හානියක් වන වැඩසටහන් අපි ප්‍රචාරය කරන්නේ නැහැ. අපගේ මේ අනන්‍යතාවය රැක ගෙන නැවුම් දෙයක් ඉදිරිපත් කිරීමේ කාර්යයේ අපි නියැලී සිටිනවා. තරගකාරී ලෝකය තුළ නවකයන් උදෙසා අපි අද මේ කරන දේවල් කරන්නට මාධ්‍ය කර අරිනවා.නමුත් ‘ලක්හඬ’ කාර්ය මණ්ඩලය හොඳ දේ ප්‍රචලිත කිරීමේ අරමුණ ඇතිව තමයි. ජනප්‍රියත්වය ගැන හිතලාම කිසියම් දෙයක් අපි ජනතාවට කරනවා නම් එතැන තියෙන්නේ මුදල් හරි හම්බ කර ගැනීමක් විතරයි.නමුත් මාධ්‍ය ආයතනයක වගකීම ඒක නෙමෙයි. ජනප්‍රියත්වය ගැන හිතලා ඕනෑම දෙයක් කරන්නට මාධ්‍යයට වගකීමක් නැහැ. ‘ලක්හඬ’ හැමදාමත් කළේ නැවුම් බව තුළින් විවිධත්වයට පිවිසෙමින් උචිත විදියට ‘ශ්‍රාවකයා’ ට සමීප වීමයි.මේ උචිත බව මාධ්‍යකරුවා නිවැරැදිව හඳුනා ගත යුතුයි.නමුත් කණගාටුවට කරුණ වන්නේ අන්න ඒ උචිත බව අද මාධ්‍යකරුවා හඳුනාගත් බවක් පෙනෙන්නට නැතිවීමයි. නමුත් ‘ලක්හඬ’ එහෙම වෙලා නැහැ. සංස්කෘතිය රැකගෙන ‘ලක්හඬ’ මේ පැමිණි ගමන හරිම සුන්දර එකක්. අනෙකුත් මාධ්‍ය හා සසඳන විට වාණිජමය පරමාර්ථය පමණක්ම නොසිතා ගත වූ අවුරුදු 14 තුළම යම් ස්ථාවර ගමනක් පෙන්වා තිබෙනවා.මෙම වැඩසටහන දිගටම පවත්වා ගෙන යන්නට අදහසක් තිබෙනවා ද ?ඇත්තටම ආධුනික කෙනෙක් ගීතයක් ලිව්වම ඒක ප්‍රචාරය කර ගන්න හරි, පටිගත කර ගන්න හරි ලොකු මුදලක් අවශ්‍ය වෙනවා. මේ තත්ත්වය නිසා ආසාවට සිංදුවක් ලිව්වත් එය ගීතයක් බවට පරිවර්තනය වීම හීනයක් නිසා ලියූ ගීතය පොතක් අස්සට දාලා තියෙනවා.කවදාවත් කෙරෙන්නේ නැහැ. මේ සත්‍ය තත්ත්වය ‘ලක්හඬ’ තේරුම් ගත් නිසයි ගීත රචනා බැංකුවක් ආරම්භ කළේ. නවකයන්ට එහෙම වැළලිලා යන්න දෙන්න බැහැ. ලංකාවේ දසත විසිරී සිටින නවකයන්ගේ ගීත රචනා මේ ගීත බැංකුවට එවීමේ හැකියාව තියෙනවා.දක්ෂ හැකියාවක් තිබෙන නවකයකුට මේ බැංකුව හරහා ඔවුනගේ ඒ බලාපොරොත්තු සඵල කර ගන්නට පුළුවනි. අද දොරට වඩින්නේ එවන් පිරිසකගේ ගීත සමුච්චයක්.ඒ කියන්නේ මේ වන විට 22 දෙනෙකුට පද රචකයන් ලෙස අලුත් ගමනක් යන්නට වාසනාව ලැබී තිබෙනවා. මේකේ තිබෙන වැදගත්කම නිකම්ම අවකාශ ලැබුණා නෙමෙයි, මේ 22 ගත්තම එයාලගේ ගීත සංගීතවත් කරන්නේ කවුද ? ගායනා කරන්නේ කවුද ? මේ රටේ ප්‍රවීණතම පිරිස.එහෙනම් මේ නවක ප්‍රබන්ධ රචකයාට කොයි තරම් නම් චිත්ත ප්‍රීතියක් ඇති වෙයිද ? ඒ දැනෙන හැඟීම ම ඇති නේද ඔවුන්ගේ ඉදිරි ගමනට ශක්තියක් වන්නට.ඉතිං මේ කටයුත්ත ලෙහෙසි පහසු එකක් නෙමෙයි. හැම අතින්ම භාරධුර කාර්යයක්. මෙහි මූල්‍යමය බර පැන තනිවම දැරීම අපහසුයි.ඉදිරියේ දී ඒ සඳහා නිෂ්පාදන බර පැන දරන්න කවුරු හරි එකතු වෙනවා නම් අපට පහසුවක් වෙනවා. මෙය දිගටම පවත්වා ගැනීම අපෙත් අරමුණයි.ප්‍රවීණ ගී පද රචකයන් වූ රත්න ශ්‍රී විජේසිංහ, කුමාරදාස සපුතන්ත්‍රි, ප්‍රණීත් අභයසුන්දර වැනි විද්වත් ගීත රචකයන්ගෙන් සැදුම්ලත් විනිශ්චය මණ්ඩලයකින් මෙම ගී පද රචනා, අවසන් විනිශ්චයට ලක් වූ අතර එහි අවසන් ප්‍රතිඵලය වූයේ ‘හැඟුම් වරුසාවේ’ නම් වූ එම සංයුක්ත තැටිය සුභාවිත ගීතයේ අග්‍රඵලයක් ලෙස, ශ්‍රාවක රසික ජනයා අතට පත්වීමයි.මෙම සංයුක්ත තැටියේ සංගීත අධ්‍යක්ෂණය, විශාරද කරුණාරත්න විජේවර්ධනයන් විසින් සිදු කරන ලද අතර ගායනයෙන් විශාරද නන්දා මාලිනි, විශාරද වික්ටර් රත්නායක, විශාරද අමරසිරි පීරිස්, සුනිල් එදිරිසිංහ, එඩ්වඩ් ජයකොඩි, කරුණාරත්න දිවුල්ගනේ, ටී. එම්. ජයරත්න, නිහාල් නෙල්සන්, ජානක වික්‍රමසිංහ, සේනානායක වේරලියද්ද, නිරෝෂා විරාජිනි, උරේෂා රවිහාරි, සංගීත් විජේසුරිය, දයාන් විතාරණ, කසුන් කල්හාර, ශෂිකා නිසංසලා, නෙලූ අධිකාරී, දීපිකා ප්‍රියදර්ශනී, පුෂ්ප බණ්ඩාර සෙනෙවිරත්න සහ ක්‍රිෂාන්ත එරන්දක එක් වෙති.දශක ගණනාවක් පුරා සුභාවිත සංගීතයට හදවතින් ඇළුම් කරනා මෙරට සුවහසක් රසික ජනතාව වෙනුවෙන් ලක් හඬ ගුවන් විදුලියේ 14 වන සංවත්සරය නිමිති කොට ගෙන අද දින පෙ. ව. 10.00 ට බණ්ඩාරනායක සම්මන්ත්‍රණ ශාලාවේ මිහිලක මැදුරේ දී ‘හැඟුම් වරුසාව‘ එළිදැක්වීමට නියමිතය.හැඟුම් වරුසාවේ සංයුක්ත තැටියේ අඩංගු ගී ගැයුම් සමගින්, ඒ සඳහා දායක වූ නවක ගී පද රචකයන් ප්‍රවීණ ගායික ගායිකාවන් සංගීතඥයන් සහභාගී වන මෙම සුවිශේෂී මොහොතට එක්වීමත් මෙදින තවත් විශේෂත්වයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=n1009211</link>
    <topic>කෝටියක් වටිනා පැරැණිමුද්දර යළිත් භාවිතයට</topic>
    <author>උපාලි කරුණාරත්න</author>
    <content>රුපියල් කෝටි ගණනක් වටිනා මුද්දර තොගයක් යළි භාවිතයට ගැනීමට තැපැල් හා විදුලි සංදේශ ඇමැති ජීවන් කුමාරතුංග මහතා සූදානම් වෙයි. දැනට දේශීය ආදායම් දෙපාර්තමේන්තුවේ මුද්දර සුරක්ෂිතාගාරයේ ගබඩා කර ඇති මෙම මුද්දර තොගයේ මුහුණත වටිනාකම රුපියල් දහතුන් ලක්ෂ පනස් අට දහසකි.මෙම මුද්දර අතර අතීතයේ භාවිත කළ සත දෙකේ සහ සත හතරේ මුද්දර ඇති බව සොයා ගෙන තිබේ.මුද්දර නිකුත් කිරීමේ බලය ලත් ආයතනය වන්නේ තැපැල් දෙපාර්තමේන්තුවයි. එම දෙපාර්තමේන්තුව මුද්‍රණය කරන මුද්දර දේශීය ආදායම් දෙපාර්තමේන්තුවට භාර දෙනු ලබයි. මෙසේ සුරක්ෂිතාගාරයේ ඇති මුද්දර වලින් භාවිතයට ගත හැකි මුද්දර තිබේ දැයි සෙවීමට විශේෂ කමිටුවක් පත් කරනු ඇත.එම කමිටුවේ වාර්තාව අනුව මුද්දර තොගය විකිණීමට ඇමැති මණ්ඩලයේ අනුමැතිය ගැනීමට තැපැල් අමාත්‍යාංශය කටයුතු කරනු ඇතැයි වාර්තා වෙයි.පැරැණි මුද්දර එකතු කරන්නන් සඳහා වෙළෙඳ පොළක් පැවැත්වීම ගැන තැපැල් දෙපාර්තමේන්තුවේ අවධානය යොමුවී ඇත.දැනට දේශීය ආදායම් දෙපාර්තමේන්තුව භාරයේ ඇති මුද්දර පිළිබඳ විස්තර මෙසේය. මාළුවා සහිත සත දෙකේ මුද්දර 7400 යි. සත හතරක් වටිනා සංවත්සර මුද්දර 890 යි. උඩරට නැට්ටුවාගේ රුව සහිත සත හතරේ මුද්දර 50,900 යි.සහල් මුද්දර 37,817 (වටිනාකම සත හයයි) එස්. ඩබ්ලිව්. ආර්. ඩී. බණ්ඩාරනායක මහතාගේ රුව සහිත සත පහේ මුද්දර 2,39,600 යි. සමඟි පෙරමුණ බලයට පත් වීම, අධ්‍යාපන සියවස, පෝය නිවාඩුව, මැදිරිගිරිය, මානව අයිතිවාසිකම්, ශුද්ධ වූ කුරානය, ගාලු නගර සභාව, ජාතික කම්කරු වර්ෂය, කැප්පිටිපොල මහදිසාව, ලෝක සෞඛ්‍ය සංවිධානය, උඩවැඩියා මල්, ලෙනින් පුරා විද්‍යා සියවස, නොබැඳි සමුළුව විදහා දැක්වෙන මුද්දර 14,76,230 යි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=n1009212</link>
    <topic>ජනපති ඇතුළු දූත පිරිසනිව්යෝර්ක් නුවරට ළඟා වෙති</topic>
    <author/>
    <content>අමෙරිකාවේ නිව්යෝක් නුවර පැවැත්වෙන එක්සත් ජාතීන්ගේ සංවිධානයේ 65 වැනි මහා මණ්ඩල සැසියට සහභාගි වීමට පිටත්ව ගිය ජනාධිපති මහින්ද රාජපක්ෂ මහතා ඇතුළු දූත පිරිස ඊයේ (20) අලුයම 3.00 ට පමණ ජෝන් එෆ් කෙනඩි ජාත්‍යන්තර ගුවන් තොටුපළෙන් නිව්යෝර්ක් නුවරට ළඟා වූහ.ලොව දරුණුතම ත්‍රස්තවාදය පරාජය කිරීමෙන් අනතුරුව ජනාධිපති මහින්ද රාජපක්ෂ මහතා එක්සත් ජාතීන්ගේ රාජ්‍ය නායක සමුළුවට සහභාගි වන ප්‍රථම අවස්ථාව මෙයයි. මෙම සංචාරයේ දී ශ්‍රී ලංකා ජනාධිපතිතුමන් ඇතුළු දූත පිරිස ශ්‍රී ලංකාවේ ඉදිරි සංවර්ධන උපාය මාර්ග පිළිබඳව ජාත්‍යාන්තරය දැනුවත් කිරීමට බලාපොරොත්තු වේ.ශ්‍රී ලංකා ජනාධිපතිවරයා සැසිවාරයට සහභාගි වී සිටින රාජ්‍ය නායකයන් ඇතුළු ඉහළ පෙළේ රාජ්‍ය තාන්ත්‍රික නියෝජිතයන් සමඟ ද්වීපාර්ශ්වික හා බහු පාර්ශ්වික සාකච්ඡා පැවැත්වීමටද බලාපොරොත්තු වන බව ජනාධිපති මාධ්‍ය අංශය පවසයි.ජනාධිපති මාධ්‍ය අංශය මේ සම්බන්ධයෙන් නිකුත් කළ නිවේදනයේ මෙසේ ද සඳහන් වේ. 1945 ඔක්තෝබර් 24 වන දින දෙවන ලෝක යුද්ධයෙන් පසු නැවත එවන් ව්‍යවසනකාරී කුරිරු යුද්ධ ඇතිවීම වැළැක්වීමේ අරමුණින් රටවල් 54 ක මූලිකත්වයෙන් ආරම්භ කරනු ලැබූ එක්සත් ජාතීන්ගේ සංවිධානයේ 75 වන සාමාජිකයා වූයේ ශ්‍රී‍්‍ර ලංකාවයි.මේ වනවිට රටවල් 192 ක් එහි සාමාජිකත්වය දරමින් සිටී. සහශ්‍ර සංවර්ධන අරමුණු ජය ගැනීම , කාලගුණික විපර්යාසය, ආහාර සුරක්ෂිතභාවය, ගැටුම් අවසන් කළ රටවල රාජ්‍ය ශක්තිමත් කිරීම සහ ප්‍රතිසංස්කරණය ඇතුළු කරුණු ගණනාවක් මෙවර එක්සත් ජාතීන්ගේ මහා මණ්ඩල සැසිවාරයේදී සාකච්ඡා කෙරෙනු ඇත.මෙම සංචාරයේ ශ්‍රී ලංකා දූත පිරිසට ජ්‍යෙෂ්ඨ අමාත්‍යවරුන් ඇතුළු පාර්ලිමේන්තු මන්තී‍්‍ර කණ්ඩායමක්, ජනාධිපති ආර්යා ශිරන්ති රාජපක්ෂ සහ ජනාධිපති ලේකම් ලලිත් වීරතුංග මහතා ඇතුළු පිරිසක් සහභාගි වී සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=n1009213</link>
    <topic>බෙහෙත් හිඟයකට ඉඩ තබනු එපා</topic>
    <author/>
    <content>සෑම රෝහලකටම හිඟයකින් තොරව ඖෂධ ලබා ගැනීමට කටයුතු යොදා ඇති නිසා කිසිම රෝහලක ඖෂධ හිඟයක් ඇති නොවන බව සෞඛ්‍ය ඇමැති මෛත්‍රීපාල සිරිසේන මහතා අවධාරණය කරයි.රෝහලක කිසියම් හෝ ඖෂධයක් හිඟ වූ විට එහි සම්පූර්ණ වගකීම රෝහල් පාලනාධිකාරිය බාර ගත යුතු බව ද ඒ මහතා කියා සිටී.මේ තත්ත්වය යටතේ තම රෝහලේ ඖෂධ තොග අවසන් වීමට පෙර ප්‍රධාන සැපැයුම් වෛද්‍ය අංශය සමඟ සම්බන්ධීකරණයක් පවත්වාගෙන යාමට රෝහල් බලධාරින් පියවර ගත යුතු බවද සෞඛ්‍ය අමාත්‍යවරයා සිහිපත් කර දෙයි.රෝහලක ඖෂධ හිඟයක් ඇති වුවහොත් එය රෝහල් පරිපාලනමය දුර්වලතා නිසා සිදුවන්නක් බව ප්‍රකාශ කරන සෞඛ්‍ය ඇමැතිවරයා, එය රජය විසින් මුදල් ලබා නොදීමෙන් හෝ ඖෂධ සැපයීම් අංශයේ හිඟයකින් හෝ සිදු නොවන්නක් බව තවදුරටත් අවධාරණය කරයි.සෞඛ්‍ය ඇමැතිවරයා ඊයේ (20) පෙරවරුවේ ගාල්ල කරාපිටිය ශික්ෂණ රෝහලේ අඩුපාඩු සොයා බැලීමේ නිරීක්ෂණ චාරිකාවකින් පසු මේ අදහස් පළ කෙළේ ය. වසරකට අධික කාලයක් මේ රටේ පැවැති ඖෂධ හිඟය තුරන් කිරීමට පසුගිය මාස කීපය තුළ තමන්ට හැකි වූ බව ද සෞඛ්‍ය ඇමැතිවරයා ප්‍රකාශ කෙළේ ය.කරාපිටිය රෝහලේ අඩුපාඩු සොයා බැලූ ඇමැතිවරයා එහි වැඩකටයුතු ශක්තිමත් කිරීමට විශේෂ අධීක්ෂණ මණ්ඩලයක් ද පත් කෙළේ ය.මෙම රෝහලේ බාහිර රෝගී අංශයෙන් ප්‍රතිකාර ගැනීමට දිනපතා පැමිණෙන රෝගීන් සංඛ්‍යාව 5000කට අධිකය.තවත් විශාල ප්‍රමාණයක් නේවාසිකව ප්‍රතිකාර ගනී.මෙම රෝහලේ රෝගී සත්කාරක සේවා සහ පරිපාලන කටයුතු වඩා විධිමත් කිරීමට සෞඛ්‍ය අමාත්‍යාංශයේ නිලධාරී පිරිසක් මාස්පතා යැවීමට ඇමැතිවරයා තීරණය කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=n1009214</link>
    <topic>වැහි ළිහිණි කූඩු කිලෝ 15ක්ගෙන යද්දී රාළහාමි මාට්ටු</topic>
    <author>හසලක සමූහ බන්දුල ගොඩකුඹුර</author>
    <content>හසලක පොලිස් බල ප්‍රදේශයේ දී හෙට්ටිපොළ හසලක දෙසට යතුරු පැදියකින් ප්‍රවාහනය කරමින් තිබූ වැහිලිහිණි කූ®ඩු කිලෝ පහළොවක් සමඟ යතුරුපැදිය පදවා ගෙන ගිය පොලිස් කොස්තාපල්වරයකු සමඟ මුස්ලිම් ජාතිකයකු ඊයේ (20) හසලක පොලිසිය මගින් අත්අඩංගුවට ගෙන ඇත.පරික්ෂා කරද්දීහසලක පොලිස් ස්ථානයේ ස්ථානාධිපති ප්‍රධාන පොලිස් පරීක්ෂක එම්. යු. ඩී. ගුණතිලක මහතාට සිවිල් ආරක්ෂක කමිටු සාමාජිකයකු මගින් ලැබුණු තොරතුරක් මත ක්ෂණිකව මාර්ග බාධකයක් යොදා මෙසේ කොටුකර ගෙන ඇත.යතුරු පැදිය පදවාගෙන ආ පොලිස් කොස්තාපල්වරයා වයස අවුරුදු තිස්හයක පුද්ගලයකු බවත් මුස්ලිම් ජාතිකයා වයස අවුරුදු පනහක පුද්ගලයකු බවත් පොලීසිය සඳහන් කරයි.සැකකරුවන් දෙදෙනා අත්අඩංගුවට ගත් වැහිලිහිණි කූඩු කිලෝ පහළොවක්, යතුරු පැදියක් අධිකරණය හමුවට ඉදිරිපත් කිරීමට නියමිතව ඇත.හසලක පොලිස් ස්ථානයේ ස්ථනාධිපති ප්‍රධාන පොලිස් පරීක්ෂක එම්. යු. ඩී. ගුණතිලක මහතාගේ උපදෙස් මත උප පොලිස් පරීක්ෂක බණ්ඩාර, පො. සැ. (28347) සරත්, පො. සැ. (45853) ජයසිංහ, පො.කො. (47472) තෙන්නකෝන්, පො.කො. (51191) අජිත්, පො.කො. (47154) ඒකනායක, පො.කො. (47153) ජයවීර, පො. ස. (2886) ප්‍රේමසිරි, පො.ස. (2723) පි‍්‍රයන්ත, සි. ආ. ශාන්ත, (5566) විජේරත්න, සි.අ.බ. (52075) තෙන්නකෝන්, නුවන්තිලක යන නිලධාරීන් මෙම වැටලීම සිදුකොට ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=n1009215</link>
    <topic>වැඩ අල්ලන නැකතටපැළ පනස් ලක්‍ෂයක්</topic>
    <author>දයා පෙරේරා</author>
    <content>ලබන සිංහල හා හින්දු අලුත් අවුරුද්දේ වැඩ අල්ලන නැකතට රට පුරා පාසල් දරු දැරියන් සම්බන්ධ කර ගනිමින් පැළ පනස් ලක්‍ෂයක් සිටුවීමට අධ්‍යාපන අමාත්‍යාංශය තීරණය කර ඇත.සිසුන්ගේ ගෙවතුවල නැකතට සිටුවීම පිණිස පැළ අධ්‍යාපන අමාත්‍යාංශය මුල්වී ලබා දීමට ද තීරණය කර ඇති බව අධ්‍යාපන ඇමැති බන්දුල ගුණවර්ධන මහතා පවසයි.රටේ සංවර්ධන ක්‍රියාදාමයට පාසල් දරුවන් සම්බන්ධ කර ගැනීමේ වැදගත්කම පෙන්වා දෙන ඇමැතිවරයා පැළ සිටුවීමෙන් ඔවුන්ට රට ගැන හැඟීමක් ඇති කළ හැකි වන බවත් සඳහන් කරයි. තමා වෙළඳ අලෙවි සංවර්ධන, සමුපකාර හා පාරිභෝගික ඇමැතිවරයා වශයෙන් කටයුතු කරන වකවානුවේ වැඩ අල්ලන නැකතට පැළ විසිනව ලක්‍ෂයක් සිටුවීම සඳහා කටයුතු කර ඇති බව ද අධ්‍යාපන ඇමැතිවරයා කීවේය.මේ පැළ සිටුවීමේ ව්‍යාපාරයේ දී වැඩි වශයෙන් ඔසු පැළ ලබා දීමට ද ඇමැතිවරයා අදහස් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=n1009216</link>
    <topic>කුලියට කළ මිනී මැරුමකවිස්තර එළියට ඇදෙයි</topic>
    <author>විජයානි එදිරිසිංහ</author>
    <content>පොලිස් මූලස්ථාන සහන මැදිරියට ආ පැමිණිල්ලක් ඔස්සේ සිදුකළ පරීක්ෂණයක දී කුලියට සිදුකළ අභිරහස් ඝාතනයක සැකකරුවන් අත්අඩංගුවට ගැනීමට කොළඹ අපරාධ කොට්ඨාසයට හැකිවී තිබේ.පසුගිය ජනවාරි 19 වැනිදා ඝාතනයට ලක්වූ මීගහතැන්න රණේපුර පහලහේවිත්ත පදිංචිව සිටි රනේපුර දේවගේ පේ‍්‍රමසිරිගේ ඝාතනයට සම්බන්ධ ප්‍රධාන සැකකරුවන් දෙදෙනා ඊයේ (20) මෙසේ අත්අඩංගුවට පත්වී ඇත.පේ‍්‍රමසිරිගේ ඝාතන සැළසුමේ සුලමුලද පරීක්ෂණ අංශය මගින් හෙළිකරගෙන තිබේ.හෙළිදරව් වූ කරුණු අනුව මීගහතැන්නේ පදිංචිව සිටි පේ‍්‍රමසිරි තම මිතුරකු සමඟ අනවසර ඉඩමක කුරුඳු වගාකර තිබේ. ආදායම ලැබුණු පසු දෙදෙනා අතර එය බෙදා ගැනීමේ ආරාවුලක් හටගෙන ඇත.ආරාවුලෙන් අනතුරුව මිතුරාගේ සොයුරා වූ සිරිල් නමැත්තා කුලී මිනීමරුවන් දෙදෙනකු හරහා ලක්ෂ පහක් දී එම පේ‍්‍රමසිරි ඝාතනය කර ඇති බව මේ වනවිට හෙළිවී ඇත. මීගහතැන්න පොලිසියෙන් එම සිද්ධියේ පරීක්ෂණ යටපත් වී තිබියදී පොලිස්පති ආචාර්ය මහින්ද බාලසූරිය මහතාගේ පොලිස් මහජන සහන මැදිරියට ලැබුණු පැමිණිල්ලක් මත කොළඹ අපරාධ කොට්ඨාසය මේ සිද්ධිය පිළිබඳව පරීක්ෂණ ආරම්භ කළේය.නියෝජ්‍ය පොලිස්පති (අපරාධ) අනුර සේනානායක, පොලිස් අධිකාරි රණවීර, මහත්වරුන්ගේ උපදෙස් මත පොලිස් ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට මහත්වරුන්ගේ් අධීක්ෂණය යටතේ පොලිස් පරීක්ෂක එච්. කේ. ප්‍රියංකර මහතා ඇතුලු කණ්ඩායම් මෙම මිනීමැරුම් සැලසුම හෙළිකර ගනිමින් සැකකරුවන් අත්අඩංගුවට ගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=n1009217</link>
    <topic>චීන මහජන සමූහාණ්ඩුවේ61 වැනි සංවත්සර උලෙළ අද</topic>
    <author/>
    <content>චීන මහජන සමූහාණ්ඩුව පිහිටුවාලීමේ 61 වැනි සංවත්සර උලෙළ කොළඹ පිහිටි මහවැලි කේන්ද්‍රයේ දී අද (21) පැවැත්වේ.“ශ්‍රී ලංකා - චීන මිත්‍රත්ව සංගමය” විසින් සංවිධානය කරනු ලබන මෙම උත්සවය එම සංගමයේ සභාපති නීතිඥ ආනන්ද ගුණතිලක මහතාගේ ප්‍රධානත්වයෙන් පැවැත්වෙන අතර, අස්ගිරි පාර්ශවයේ මහානායක පූජ්‍ය උඩුගම ශ්‍රී බුද්ධරක්ඛිත මහ නාහිමියෝ ද, ශ්‍රී ලංකාවේ චීන තානාපති යැංග් ෂියුපිංග් මහත්මිය ඇතුළු පිරිසක් ද එම අවස්ථාවට සහභාගි වෙති.මෙහි විශේෂ දේශන කෝට්ටේ නාග විහාරාධිපති පූජ්‍ය මාදුළුවාවේ සෝභිත හිමියන් සහ ශ්‍රී ජයවර්ධනපුර විශ්වවිද්‍යාලයේ සමාජ විද්‍යා හා මානව විද්‍යා අංශාධිපති ආචාර්ය ප්‍රණීත් අබේසුන්දර මහතා විසින් පවත්වනු ලැබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=n1009218</link>
    <topic>උසස් පෙළ බහුවරණ ප්‍රශ්න50ට බස්සයි</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර (උසස් පෙළ) විභාගයේ ඇතැම් විෂයයන් සඳහා ලබා දෙන බහුවරණ ප්‍රශ්න පත්‍රයෙහි ප්‍රශ්න සංඛ්‍යාව හැටේ සිට පනහ දක්වා අඩු කැරේ.ඒ අනුව 2011 වසරේ සිට එය ක්‍රියාත්මක වන බවත් ප්‍රශ්න හැටක් ලකුණු සියය ලබාදීමේදී මතුවන ප්‍රායෝගික ගැටලුව නිසා ප්‍රශ්න ගණන අඩු කිරීමට නියම කළ බව විභාග කොමසාරිස් ජනරාල් අනුර එදිරිසිංහ මහතා කීය.2011 වසරේ උසස් පෙළ විභාගයට නියමිත විෂයය හැට හතරට අදාළ මූලාකෘති ප්‍රශ්න සංග්‍රහයද මේ වන විට සකස් කර අවසන් බවත් ඒවා මේ මස අග සිට ඔක්තෝබර් මස මුල සතිය තුළ පාසල් වලට බෙදා හරින බවත් ඒ මහතා කීවේය.නියමිත විෂය නිර්දේශ, ගුරු මාර්ගෝපදේශ සංග්‍රහ ඇසුරෙන් ඒ ඒ නිපුණතාවලට අනුකූලව මේ මූලාකෘති ප්‍රශ්න සකස් කළේ යැයි ද ඒ සඳහා විශ්ව විද්‍යාල ආචාර්ය, මහාචාර්යවරුන්, ජාතික අධ්‍යාපන ආයතනයේ නිලධාරීන්, විෂයයෙහි විශේෂඥ සම්පත් පුද්ගලයන් හා විභාග දෙපාර්තමේන්තුව එක්ව මේ මුලාකෘති ප්‍රශ්න සකස් කර ඇත.විෂය නිර්දේශය, ප්‍රශ්න පත්‍රයකට ලැබෙන කාලය, ප්‍රශ්න තෝරා ගත යුතු ආකාරය, ව්‍යුහාත්මක ප්‍රශ්න, අර්ධ ව්‍යුහාත්මක ප්‍රශ්න, රචනාශීලී ප්‍රශ්න, බහුවරණ ප්‍රශ්න යනාදි සියලු තොරතුරු මේ මූලාකෘති සංග්‍රහයෙහි ඇතුළත් වන අතර ප්‍රශ්න ව්‍යුහයට අනුව ලැබෙන ලකුණු, කොටසකට පමණක් පිළිතුරු ලිවීමෙන් ලැබෙන ලකුණු, ප්‍රශ්න සංඛ්‍යාව යනාදියත් විභාගයට සූදානම් වන සිසුන්ට මෙන්ම ගුරුවරුන්ට හා දෙමවුපියන්ටද ප්‍රයෝජනවත් වන පරිදි සකස් කර ඇතැයිද කොමසාරිස් ජනරාල්වරයා කීවේය.මේ මූලාකෘති ප්‍රශ්න වලට සම්බන්ධ පිළිතුරු 2011 වසරේ උසස් පෙළ සිසුන් සඳහා දීප ව්‍යාප්ත මට්ටමින් පවත්වන උපකාරක සම්මන්ත්‍රණවලදී ඉදිරිපත් කැරෙනු ඇතැයිද එදිරිසිංහ මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=n1009219</link>
    <topic>පාර්ලිමේන්තු මන්ත්‍රීන්ටවිභාග අත් පොතක්</topic>
    <author>දයා පෙරේරා</author>
    <content>විභාග දෙපාර්තමේන්තුව ඉතිහාසයේ පළමු වරට ශ්‍රී ලංකාවේ විභාග ක්‍ෂේත්‍රයට අදාළ සියලු තොරතුරු ඇතුළත් අත් පොතක් පාර්ලිමේන්තු මන්ත්‍රීවරුන්ට ලබාදීම සඳහා සකස් කරයි.විභාග දෙපාර්තමේන්තුව වසරකට පවත්වනු ලබන විභාග සංඛ්‍යාවත් ඒ පිළිබඳ සියලු විස්තරත් මේ අත් පොතට ඇතුළත් කැරේ. විභාග සඳහා අයදුම්කළ යුතු ආකාරය, විභාග වලට අදාළ නීති රීති, විභාග රාජකාරී, උත්තර පත්‍ර ඇගයීම්, විභාග කටයුතුවලට නිලධාරීන් යොදා ගැනීම, මෙරට විභාග ප්‍රශ්න පත්‍ර ස්වභාවය ගැන සංක්‍ෂිප්ත විස්තරයක්ද මෙහි ඇතුළත් වනු ඇත. පසුගිය විසිපස් වසරක පවත්වන ලද ප්‍රසිද්ධ විභාග වල සංඛ්‍යා ලේඛනත් මේ අත් පොතට ඇතුළත් කෙරේ.පාර්ලිමේන්තුවේ අධ්‍යාපනය හා විභාග සම්බන්ධ විවාද වලට ප්‍රයෝජනයට ගත හැකි පරිදි මේ අත් පොත සකස් කරන බවත් පාර්ලිමේන්තු මන්ත්‍රීවරුන්ට අතිරේක වශයෙන් පළාත් සභා මන්ත්‍රීවරුන්ටද මෙය ප්‍රයෝජනවත් වනු ඇති බවත් විභාග කොමසාරිස් ජනරාල් අනුර එදිරිසිංහ මහතා දිනමිණට කීවේය. විභාග අත් පොත ඉතා ඉක්මනින්ම පාර්ලිමේන්තුවේ මන්ත්‍රීවරුන් 225 දෙනාටම ලබා දෙන බවද හෙතෙම පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=n10092110</link>
    <topic>ඉන්දියාවේ දුම්රිය 2ක් ගැටීවිසිදෙදෙනෙක් මරුට බිලි</topic>
    <author/>
    <content>මධ්‍යම ඉන්දියාවේ දුම්රිය දෙකක් එකට ගැටීමෙන් ඊයේ (20) විසි දෙදෙනෙකු මිය ගොස් ඇත.භාණ්ඩ ප්‍රවාහන දුම්රියක් හා මගී දුම්රියක් එකට ගැටීමෙන් මේ අනතුර සිදුවී තිබේ.දුම්රිය මැදිරි අතර සිරවී සිටින විපතට පත්වූවන් බේරා ගැනීමේ මෙහෙයුම් තවදුරටත් ක්‍රියාත්මක වන බව විදෙස් පුවත් ඒජන්සි වාර්තා පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=n10092111</link>
    <topic>ශ්‍රී ලාංකික ධීවරයෝ6 දෙනා නිදහස්යාත්‍රාව රාජ සන්තකයි</topic>
    <author/>
    <content>ඉන්දීය වෙරළ ආරක්ෂක නිලධාරීන්ගේ අත් අඩංගුවට පත් මෙරට තවත් ධීවරයන් හය දෙනකු ඉන්දීය රජය විසින් නිදහස් කර තිබේ.ධීවර හා ජලජ සම්පත් ඇමැති රාජිත සේනාරත්න මහතාගේ මැදිහත් වීම මත මේ ධීවරයන් හය දෙනා නිදහස් කර ගැනීමට හැකි වූ බව ධීවර අමාත්‍යාංශය පවසයි.මිරිස්ස ධීවර වරායෙන් මුහුදු ගිය මේ පිරිස ධීවර යාත්‍රාවක් ද සමඟ ධීවරයින් හය දෙනා ඉකුත් මාසයේදී ඉන්දිය මුහුදු සීමාවේදී එරට වෙරළ ආරක්ෂක අංශ විසින් අත් අඩංගුවට ගෙන තිබිණි.අත් අඩංගුවට පත් ධීවර යාත්‍රාවේ මත් ද්‍රව්‍ය තිබීම හේතුවෙන් එම ‘සුධර්මා’ යාත්‍රාව රාජ සන්තක කිරීමට එරට අධිකරණය තීරණය කර ඇති බවද අමාත්‍යාංශය පෙන්වා දෙයි.නිදහස ලැබූ ධීවරයන් හය දෙනා සඳහා නවදිල්ලි නුවර විදේශ අමාත්‍යාංශ කාර්යාලය මගින් මුදා හැරීමේ නියෝග නිකුත් කිරීමෙන් අනතුරුව ඔවුන් මෙරට ධීවර අමාත්‍යාංශය මගින් අවශ්‍ය ගුවන් ටිකට් පත් ලබාදී දිවයිනට ගෙන්වා ගැනීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=n10092112</link>
    <topic>රට උපාධි අරන් දෙන්නසල්ලි අරන් කොටු වෙති</topic>
    <author>නුවන් කොඩිකාර</author>
    <content>එංගලන්තයේදී අධ්‍යාපනය හැදෑරීමට අවස්ථාව ලබාදෙන බව පවසා තරුණ, තරුණියන්ගෙන් රුපියල් ලක්ෂ දෙසිය පනහකට අධික මුදලක් වංචා කළ පියපුතු දෙපළක් මහනුවර අනිවත්තේදී වංචා දූෂණ විමර්ශන අංශයේ නිලධාරීන් විසින් පෙරේදා අත්අඩංගුවට ගනු ලැබ ඇත.වංචා දූෂණ විමර්ශන අංශයට ලැබුණු පැමිණිල්ලකට අනුව දින 23 ක් පුරා සිදුකළ මෙහෙයුමකින් පසු මේ දෙදෙනා අත්අඩංගුවට ගෙන තිබේ.මේ වනවිට වංචා දූෂණ විමර්ශන අංශයට පැමිණිලි 39ක් ලැබී ඇති බවත්, වැල්ලවත්ත පොලිසියට ද එලෙසම පැමිණිළි ලැබෙමින් පවතින බවද හෙතෙම කීවේය.මෙම ව්‍යාපාරය සමාගමක් ලෙස ලියාපදිංචි කර පියත්, පුතත්, දියණියත් හා බෑනා එක්ව එහි අධ්‍යක්ෂ වරුන් ලෙස පෙනී සිටිමින් මේ වංචාව සිදුකර ඇති බවට පරීක්ෂණ වලින් තහවුරු වෙමින් පවතින බව පොලිස් පරීක්ෂක, එච්.එල්.ජී.සී. ගමගේ මහතා පැවැසීය.මොවුන්ට ස්ථිර පදිංචියක් නොමැති බවත්, කාලෙන් කාලෙට කුලියට නිවෙස්ගෙන පදිංචි වී ඇතැයිද ගමගේ මහතා සඳහන් කළේය.මෙම ආයතනයන්හි 25කට අධික පිරිසක් සේවයේ යෙදී සිටි බවට තොරතුරු හෙළිවී ඇති බවත්, තරුණ, තරුණියන්ගෙන් ලබාගත් ලියකියවිලිවල සත්‍ය පිටපත් එම ආයතනයන්හි තවමත් පවතින බවද ඒ මහතා කීවේය.මෙම ආයතනයේ අධීක්ෂකවරියක ලෙස කටයුතු කළ ප්‍රධාන සැකකරුගේ දියණියද අත්අඩංගුවට ගැනීමට පරීක්ෂණ ආරම්භකර ඇති බවත්, තවත් පැමිණිළි තිබේනම් දන්වන ලෙසද වංචා දූෂණ විමර්ශන අංශය දන්වා සිටී.සැරයන් ඒ.සී.පතිරණ මහතා ඇතුළු පොලිස් කණ්ඩායමක් වැටලීම් කටයුතුවල සහභාගී වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=n10092113</link>
    <topic>සොරාගත් ක්‍රෙඩිට් කාඩ් පතකින්ලක්ෂ දෙකක් අරන්</topic>
    <author>විජයානි එදිරිසිංහ</author>
    <content>නිවසක් කොල්ල කා එහි තිබූ ක්‍රෙඩිට් කාඩ් පතකින් රුපියල් ලක්ෂ දෙකක් ලබාගත් පුද්ගලයකු ඒ. ටී. එම්. යන්ත්‍රයේ කැමරාව මගින් හඳුනාගෙන අත්අඩංගුවට ගැනීමට මිරිහාන පොලිසියට හැකි වී තිබේ.සැකකරු මහරගම පතිරගොඩ ප්‍රදේශයේ පදිංචිකරුවෙකු දිවා කාලයේ ඔහු ඒ ආසන්නයේ ම පිහිටි නිවසකට පැන ජංගම දුරකතන ක්‍රෙඩිට් කාඩ් පතක් සහ රන් භාණ්ඩ ඇතුළු ද්‍රව්‍ය සොරාගෙන ගොස් ඇත. පසුව මොහු සොරා ගත් ක්‍රෙඩිට් කාඩ්පත පාවිච්චි කර රුපියල් ලක්ෂ දෙකක් ලබාගෙන තිබේ.මහරගම ප්‍රදේශයේ ම ඒ. ටී. එම්. යන්ත්‍රයකින් එම මුදල් ලබා ගෙන ඇති අතර මුදල් ලබා ගන්නා පුද්ගලයාගේ ඡායාරූපය එහි වීඩියෝ ගත වෙයි. පැමිණිලිකරුට පොලිසිය එම ඡායාරූපය පෙන් වූ පසු තම නිවස අසළ පදිංචිකරු බව හඳුනාගෙන ඇත.මිරිහාන කොට්ඨාසයේ අපරාධ ඒකකය සැකකරු අත්අඩංගුවට ගෙන ප්‍රශ්න කිරීමේ දී සියලු තොරතුරු හෙලි වී තිබේ. සැකකරු විසින් සොරාගත් දුරකථන දෙකින් එකක් පිටකොටුවට විකුªණා තිබූ අතර අනෙක් දුරකතනය නිවසේ තිබී සොයාගෙන තිබේ.සැකකරුගෙන් ප්‍රශ්න කිරීමෙන් අනතුරුව අද (20) අධිකරණයට ඉදිරිපත් කිරීමට නියමිතව ඇත. නුගේගොඩ ප්‍රදේශය බාර පොලිස් අධිකාරි දේශබන්දු තෙන්නකෝන් මහතාගේ උපදෙස් මත කොට්ඨාස අපරාධ ඒකකයේ ස්ථානාධිපති උප පොලිස් පරීක්ෂක අජිත් මහතා ඇතුළු කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=r1009211</link>
    <topic>වලිසිංහ හරිස්චන්ද්‍රගුණසමරු උළෙලක්</topic>
    <author>කොච්චිකඩේ විශේෂ ඩී. මිහිඳුකුල</author>
    <content>බ්‍රහ්මචාරි වලිසිංහ හරිශ්චන්ද්‍ර ගුණානුස්මරණ උත්සවයට මීගමුව හරිශ්චන්ද්‍ර විද්‍යාලයේ විදුහල්පති ඩී.ඩී. කීර්ති ද අල්විස් මහතාගේ ප්‍රධානත්වයෙන් පසුගියදා පැවැත්විණි.මීගමුව හරිශ්චන්ද්‍ර විද්‍යාලය ගම්වැසි බ්‍රහ්මචාරි වලිසිංහ හරිශ්චන්ද්‍රතුමාගේ නාමයට පිදුණු ගෞරව උපහාරයකි.1942 ජනවාරි 04 දින ආරම්භ කළ හරිශ්චන්ද්‍ර විද්‍යාලය මීගමුවට අවශ්‍ය තිබූ උසස් බෞද්ධ පාසලක අඩුපාඩුව පිරිමැසීමට සමත් විය.මීගමුවේ ව්‍යාපාරිකයකු වූ නීල් රණසිංහ මහතාගේ අදහසක් අනුව හරිශ්චන්ද්‍ර විද්‍යාල භූමිය තුළ වලිසිංහ හරිශ්චන්ද්‍රතුමාට උපහාර පිණිස එතුමාගේ පිළිරුවක් ඉදිකැරිණි.වර්ෂ 1876 ජූලි 9 වැනිදා මීගමුව මහහුණුපිටියේ “වලිසිංහ” නිවෙසේ ජන්ම ලාභය ලැබූූ එඩ්වඩ් සිල්වා ඉතා කුඩා අවධියේ සිටම රට දැය, සමය කෙරෙහි මහත් ලැදියාවකින් අනාගතයේ සිංහල ජාතිය මෙහෙය විය හැකි නියමුවකුගේ ලකුණු පහළ කළේය.ශ්‍රීමත් අනගාරික ධර්මපාලතුමාගේ ජාතිකානුරාගී, දේශභිමානි දේශනවලින් ජීවය ලැබූ මොහු රට දැය සමය නගා සිටුවීමේ ව්‍යාපාරයේ පුරෝගාමී කොටස්කරුවකු බවට පත්විය.අනගාරික ධර්මපාලතුමාගේ අඩිපාරේ යමින් දේශීයත්වය අගය කළ මෙතුමා මවුපියන් විසින් තබන ලද එඩ්වඩ් සිල්වා නම වලිසිංහ හරිශ්චන්ද්‍ර වශයෙන් වෙනස් කරන ලදී.හික්කඩුවේ ශ්‍රී සුමංගල නායක මහ හිමිපාණන් වහන්සේගේ ප්‍රධානත්වයෙන් 1897 වර්ෂයේදී මාලිගාකන්දේ විද්‍යෝදය පිිරිවෙණෙහි පැවති මහබෝධි සමාගමේ සංවත්සර උළෙලේදී වලිසිංහ හරිශ්චන්ද්‍ර මහතාට “බ්‍රහ්මචාරි” පදවිය පිරිනැමුවේ කැපවීමෙන් කරන ජාතික සේවයටද උපහාරයක් වශයෙනි.ඔහුගේ සේවයේ කැපී පෙනෙන සිද්ධිය වර්ෂ 1910 දී මිහින්තලය “මුඩුබිම් පනතින්” බේරා ගැනීමේ වීරත්වයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=r1009212</link>
    <topic>කෑගසන ශබ්දයක් ඇසී බලද්දීඅම්මාගේ සිරුරට ගිනි ඇවිලී තිබුණා</topic>
    <author>හෝමාගම සංචාරකමංජුල හිරිපිටිය</author>
    <content>අම්මා රාත්‍රී 8.00 ට පමණ නින්දට ගිය අතර අපි රාත්‍රී 11.00 ට පමණ නින්දට ගියා. අනතුරුව මද වේලාවකින් කෑගසන ශබ්දයක් ඇසී නිවසේ මුළුතැන්ගේ දෙසට දිව යන විට අම්මාගේ සිරුරට ගිනි ඇවිලී තිබෙනවා දැක්කා.කුප්පි ලාම්පුවක් ඇඟමතට වැටී කාන්තාවක් මියයෑමෙන් හෝමාගම මූලික රෝහලේ පැවති මරණ පරීක්ෂණයකදී සාක්කි දුන් මියගිය අයගේ දියණියක් වන හේවාදේවගේ මල්කාන්ති (48) යන අය එසේ පැවැසීය.මියගොස් ඇත්තේ කඩුවෙල කොරතොට තුන්අඳහේන ප්‍රදේශයේ් අංක 639/ඒ දරණ නිවෙසේ පදිංචිව සිටි හේවාදේවගේ ලීලාවතී (71) යන අයයිහේවාගම කෝරළයේ හදිසි මරණ පරීක්ෂක සාම විනිසුරු චින්තක උදය කුමාර මහතා විසින් මේ පිළිබඳ මරණ පරීක්ෂණය පවත්වන ලදී.සාක්කිකාරිය මෙසේ ද පැවැසුවාය.මියගොස් ඇත්තේ මගේ අම්මායි. තාත්තා දැනට වසර දහයකට පමණ පෙරදී මියගියා. අප පවුලේ මා ඇතුළු සහෝදරයෙක් හා සහෝදරියක් සිටිනවා දෙදෙනාම විවාහකයි. අම්මා කලක සිටම මා සමඟ අප නිවෙසේ ජීවත් වුණා.අප නිවෙසේ සෑම දිනකම රාත්‍රී කාලයට චිමිනි ලාම්පුවක් සාලයේ පත්තු කරනවා.සිද්ධිය වූ දින රාත්‍රී 7.30 ට පමණ රාත්‍රි ආහාරය ගත්තා. අනතුªරුව අම්මා රාත්‍රී 11.00 ට පමණ නින්දට ගියා. අනතුරුව මද වේලාවකින් කෑගසන ශබ්දයක් ඇසී නිවෙසේ මුළුතැන්ගේ දෙසට යන විට අම්මාගේ සිරුරට ගිනි ඇවිලි තියෙනවා දැක්කා.එවිට අම්මා කෑගසමින් කිව්වා භූමිතෙල් ලාම්පුවක් දල්වන්න ගිය අවස්ථාවේදී එය ඇඟ මතට වැටුණ බව ඒ සමඟ අම්මාගේ ඇඟට වතුර ගසා ගින්න නිමා දමා ත්‍රීරෝද රථයකින් සැමියා සමඟ අම්මා හෝමාගම රෝහලට ගෙන ආවා.රෝහලේ දින කීපයක්ම නේවාසික සිට ප්‍රතිකාර ගත්තා. මෙසේ සිටියදී අම්මාට හුස්ම ගැනීමට අපහසු වුණා එවිට වාට්ටුවේ සිටි වෛද්‍යවරයෙකුට කිව් විට පැමිණ පරීක්ෂා කර බලා කිව්වා අම්මා මියගොස් ඇති බව. පශ්චාත් මරණ පරීක්ෂණය හෝමාගම මූලික රෝහලේ අධිකරණ වෛද්‍ය නිලධාරි අසිත ගලගම මහතා විසින් සිදුකරන ලදී.ඉදිරිපත් වූ සාක්කි සහ පශ්චාත් මරණ පරීක්ෂණ වාර්තා අනුව භූමිතෙල් ලාම්පුවක් ඇඟමතට වැටී සිරුරට ගිනි ඇවිළීම නිසා පිළිස්සුම් තුවාල හේතුවෙන් විෂබීජ සිරුරට ඇතුල්වීමෙන් සිදු වූ හදිසි අනතුරු මරණයක් බවට හදිසි මරණ පරීක්ෂකවරයා තීන්දු කෙළේය.නවගමුව පොලිසියේ පොලිස් කොස්තාපල් 56991 බණ්ඩාර මහතා සාක්කි මෙහෙය වීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=r1009213</link>
    <topic>රුපියල් ලක්‍ෂ හයසියතිස්නවයකින්රඹුක්කන ප්‍රා. සභාවට නව ගොඩනැඟිල්ලක්</topic>
    <author>රඹුක්කන උතුර සමූහවිපුල එස්. කුමාරතුංග</author>
    <content>වසර 42 ක් පැරැණි ගොඩනැගිල්ලක පවත්වාගෙන ආ රඹුක්කන ප්‍රාදේශීය සභා කටයුතු නව සිවුමහල් ගොඩනැගිල්ලක ආරම්භ කිරීමට පියවර ගෙන තිබේ.මෙතෙක් ප්‍රාදේශීය සභා කටයුතු පවත්වාගෙන ආවේ 1968 වර්ෂයේ පමණ ඉදිකරන ලද ගොඩනැගිල්ලකය.මේ ගොඩනැගිල්ල එවකට නගර සභා රැස්වීම් ශාලාව සහ නිදහස් ආයුර්වේද බෙහෙත් ශාලාව සඳහා ඉදිවූවකි.දැනට ප්‍රාදේශීය සභා කටයුතු ප්‍රාදේශීය සභා මාසික රැස්වීම් සියල්ල සිදුකරනුයේ මේ පැරැණි ගොඩනැගිල්ල තුළය.එහි ඉඩපාඩු කිසිසේත් ප්‍රමාණවත් නොවන බව තේරුම්ගත් සබරගමු පළාත් ප්‍රධාන ඇමැති මහීපාල හේරත් මහතා මැදිහත්ව මේ නව සිවුමහල් ගොඩනැගිල්ල ඉදිකිරීමට පියවර ගැනිණි.2008 අප්‍රේල් මස ඉදිකිරීම් ආරම්භ කළ මේ සිවුමහල් කාර්යාල ගොඩනැගිල්ලේ සියලු ඉදිකිරීම් කටයුතු නිම කැර තිබේ.ප්‍රාදේශීය සභා කාර්යාලය, මහජන පුස්තකාලය සම්මන්ත්‍රණ ශාලාව මෙහි ස්ථාපිත කිරීමට නියමිතය.මේ සඳහා වැයකර ඇති මුදල රුපියල් හයකෝටි තිස්නව ලක්ෂ අසූහයදාස් එකසිය තුනකි.මේ මුදලින් සීයයට 67 ක මුදලක් ආසියානු සංවර්ධන බැංකුව මගින් සබරගමු පළාත් සභාව හරහා ලබාදී ඇති අතර, ඉතිරි මුදල රඹුක්කන ප්‍රාදේශීය සභාව මගින් දේශීය ණය සහ සංවර්ධන අරමුදලෙන් ලබාගෙන තිබේ.වර්ග අඩි විසිදහක ඉඩ ප්‍රමාණයකින් යුත් මේ ගොඩනැගිල්ලේ කොටසක සෞඛ්‍ය සායන වැනි ප්‍රජා යටිතල පහසුකම් සඳහා වෙන් කෙරෙන අතර, තවත් කොටසක වාණිජ බැංකු සඳහා අවස්ථා ලබාදීමට නියමිතය.මේ වසර අවසන්වීමට පෙර නව ගොඩනැගිල්ල විවෘත කරමින් ජනතාවට වඩාත් හොඳ සේවාවක් ලබාදීමට පියවර ගන්නා බව ප්‍රාදේශීය සභා ලේකම් ආර්. ජී. එස්. නිරෝෂන් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=r1009214</link>
    <topic>මතුගම ලංගම ඩිපෝවේබස් රථ 30ක් අලුත්වැඩියා කරධාවනයට</topic>
    <author>මතුගම සංචාරක</author>
    <content>ප්‍රවාහන ඇමැති කුමාර වෙල්ගම මහතාගේ අධීක්‍ෂණය මත මතුගම ලංගම ඩිපෝවේ බස් රථ 30ක් අලුත්වැඩියා කර ධාවනයට යෙදවීමට ක්‍රියා කර ඇත.මතුගම ඩිපෝවේ වෙන්දේසි කිරීම සඳහා තිබූ බස්රථ 30ක් මාසයක් තුළ අලුත්වැඩියා කර ධාවනයට යෙදවිය. මේ සඳහා රු. ලක්‍ෂ අනුවක් වැය කැර තිබේ.එම බස් රථ ධාවනයට යෙදවීමේ අවස්ථාවට සහභාගි වූ ප්‍රවාහන ඇමැති කුමාර වෙල්ගම මහතා මෙසේ කීය.ලංගමය භාර ගන්නා විට තිබුණේ අඩු ආදායම් තත්ත්වයක්. එහෙත් දැන් එය ක්‍රමයෙන් වැඩිවෙනවා.පසුගිය කාලේ දෛනික ආදායම තිබුණේ රුපියල් ලක්‍ෂ 380ක් පමණයි. මේ අගෝස්තු මාසය වන විට ඒ ප්‍රමාණය ලක්‍ෂ 430 දක්වා වැඩි වෙලා . මේ වසර අවසන්වීමට ප්‍රථම දෛනික ආදායම රුපියල් ලක්‍ෂ 500 දක්වා ඉහළ දැමීමට කටයුතු කරනවා.දැනට ලංගමය සතුව ඇත්තේ බස්රථ 5183ක් පමණයි. මේ වසර අවසන්වීමට කළින් ලංගමය සතු බස්රථ සංඛ්‍යාව 7000 දක්වා ඉහළ දැමීමට කටයුතු කරනවා.ලබන මාසයේ අලුත් බස්රථ 500ක් ධාවනයට යෙදවීමටද පියවර ගෙන තිබෙනවා.ඉදිරියේදි 30% අඩුමිලට බස්රථ අමතර කොටස් ගන්න ජනාධිපතිතුමාගෙන් අනුමැතිය ඉල්ලු විට එය වසර තුනකට ලැබුණා. අපේ ලංගමය ගොඩගන්න එය ඉතාමත් වැදගත් තීරණයක්.ලංකා ගමනා ගමන මණ්ඩලයේ සභාපති එච්. ඩී. බන්ධුසේන මහතාලංකා ගමනා ගමන මණ්ඩලය ගොඩගැනීමට අවශ්‍ය සියලු පියවර ගෙන තිබෙනවා. අපි මේ ලංගමය කෙසේ හෝ නගා සිටුවනවා.බස්නාහිර පළාත් සභා මන්ත්‍රී චÁද්‍රබානු අදිකාරම් , ඇමතිවරයා ගේ සම්බන්ධිකරණ ලේකම් පියන්ත විජේසිංහ උප සභාපති ඩී. විමලරත්න මහත්වරු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=r1009215</link>
    <topic>ගම්පහට වී ගබඩා සංකීර්ණයක් හාමිලදී ගැනීමේ මධ්‍යස්ථානයක්</topic>
    <author>වතුරුගම සමූහකේ. කේ. ආරියදාස</author>
    <content>ගම්පහ දිස්ත්‍රික්කයේ , වී ගොවීන්ගේ වී නිෂ්පාදන නියමිත මිලට මිලදී ගැනීමේ වැඩ පිළිවෙළක් , වී අලෙවි මණ්ඩලය මගින් ආරම්භ කර ඇත.මේ වී ගබඩා කර තැබීම සඳහා වල්පිට නව වී ගබඩා සංකීර්ණයක් ද වී අලෙවි මණ්ඩලය මගින් ආරම්භ කර ඇත.ගම්පහ ප්‍රදේශ කිහිපයක හා මිනුවන්ගොඩ ප්‍රදේශවල වී මිලදී ගෙන ඇති අතර එම වී වල්පිට ගබඩාව යටතේ තැන්පත් කර ඇතැයි වී අලෙවි මණ්ඩලය පවසයි.අම්පාර පොළොන්නරුව දිස්ත්‍රික්කවල වී ගොවීන්ගේ අතිරික්ත වී තොගද වල්පිට වී ගබඩාවේ තැන්පත් කර ඇත.මේ වන විට වල්පිට වී ගබඩාවේ වී කිලෝ ලක්‍ෂ 27ක් තැන්පත් කර ඇතැයි ද තවත් ගබඩා කාමර දෙකක් ගම්පහ දිස්ත්‍රික්කයේ වී ගොවීන්ගේ වී ගබඩා කිරීමට ඉඩ තබා ඇතැයි ද වල්පිට වී ගබඩා පාලන අංශය පැවසීය.ගම්පහ දිස්ත්‍රික්කයේ ගොවීන්ගේ ඉල්ලීම පරිදි ගම්පහ දිස්ත්‍රික් සම්බන්ධීකරණ කමිටු අනුමැතිය යටතේ ආර්ථික සංවර්ධන ඇමැති බැසිල් රාජපක්‍ෂ මහතාගේ උපදෙස් පරිදි වල්පිට නව වී ගබඩාව සහ වී මිලදී ගැනීමේ වැඩ පිළිවෙළ වී අලෙවි මණ්ඩලය මගින් ආරම්භ කළ බවද ගම්පහ දිස්ත්‍රික් ලේකම් ජේ. ජේ. කේ. රත්නසිරි මහතා පැවැසීය.දැනට වී කිලෝ ලක්‍ෂ 26ක් වල්පිට වී ගබඩාවේ තැන්පත් කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=s1009211</link>
    <topic>නෙට්බෝල් සම්මේලනයේ ප්‍රතිචාර ප්‍රමාද වීතර්ජනීගේ සිංගප්පූරු සංචාරය ඇනහිටී</topic>
    <author>ප්‍රින්ස් ගුණසේකර</author>
    <content>ආසියාවේ උසම නෙට්බෝල් ක්‍රීඩිකා තර්ජනී සිවලිංගම්ගේ හා පුහුණුකාරිනී තිලකා ජිනදාස මෙනවියගේ සිංගප්පූරු තරග සංචාරයට කළ ආරාධනාව අවලංගු කිරීමට එරට නෙට්බෝල් සංගමය ඊයේ තීරණය කළේය.ක්‍රීඩිකාව හා පුහුණුකාරිනිය සිංගප්පූරු ඒකාබද්ධ කණ්ඩායමට තෝරාගෙන තිබූ අතර, එම ආරාධනාවට ශ්‍රී ලංකා නෙට්බෝල් සංගමයේ ප්‍රතිචාරය දිගින් දිගටම ප්‍රමාද කිරීම මෙයට හේතුව බව සිංගප්පූරු නෙට්බෝල් අධ්‍යක්ෂිකා සයිරන්ස් මහත්මිය දැන්වූවාය.සංචාරයට එක්වීමේ අවස්ථාව අහිමිකිරීම ගැන දැඩි කළකිරීමට පත් තර්ජනී සිවලිංගම් ඊයේ රාත්‍රියේම යාපනය බලා පිටත් වූවාය. වසර 08 කට අධික කාලයක් කොළඹ නැවැතී නෙට්බෝල් ක්‍රීඩාවේ නිරතවූ ඇය තම පවුලේ අය සමග සමීපව ජීවත්වීමේ අවශ්‍යතාව සඳහන් කරමින් මේ තීරණයට එළැඹ ඇත.නෙට්බෝල් ක්‍රීඩාවෙන් රටට කීර්තියක් ගෙනදුන් තමා මේ සංචාරයට එක්කිරීම වලකාලීමට කුමන්ත්‍රණයක් තිබුණේ යැයි තර්ජනීගේ මතය වී තිබේ. ශ්‍රී ලංකා නෙට්බෝල් සංගමයට සිංගප්පූරු නෙට්බෝල් සම්මේලනය මගින් මෙයට මාසයකට කලින් දන්වා තිබුණේ තර්ජනී සිවලිංගම්, ශෂිකා සමරසිංහ හා පුහුණුකාරිනී තිලකා ජිනදාස මෙනවිය සිංගප්පූරු ඒකාබද්ධ කණ්ඩායමට තෝරාගෙන ඇති බවයි. නවසීලන්තය සමග මේ 27 වැනිදා සිට තරග 3 ක් සිංගප්පූරුවේ ටෝයෝ පායෝ ගෘහස්ථ ක්‍රීඩාංගණයේදී පැවැත්වීමට නියමිතව තිබුණි.ශ්‍රී ලංකා නෙට්බෝල් සංගමය අදාල සංචාරය පිළිබඳ ක්‍රීඩිකාවන්ගෙන් ලිඛිතව කැමැත්ත විමසා සිටි අතර තර්ජනී හා තිලකා ජිනදාස මෙනවිය කැමැත්ත පළකළහ. පසුව ශ්‍රී ලංකා නෙට්බෝල් සංගමය හදිසියේම තීරණය වෙනස් කරමින් පැවැසුවේ ක්‍රීඩිකාවට ආරාධනාව ලැබී ඇත්තේ සිංගප්පූරු ජාතික පිලට ක්‍රීඩා කිරීමට බවයි. එබැවින් තර්ජනීගේ සිංගප්පූරු ගමනට අනුමැතිය නොදෙන බව ශ්‍රී ලංකා නෙට්බෝල් සංගමය පැවැසීය.එහෙත් එය මුසාවක් බවට තහවුරු කරමින් සිංගප්පූරු නෙට්බෝල් සංගමයෙන් ඊමේල් පණිවිඩයක් ගෙන්වාගෙන ක්‍රීඩා අමාත්‍යාංශයට යොමුකිරීමට ක්‍රීඩිකාවට හිතවත් පාර්ශවයක් කටයුතු කර තිබුණි. එම ඊමේල් පණිවිඩයේ සඳහන් කර තිබුණේ සිංගප්පූරු ජාතික කණ්ඩායම මේ තරගාවලියට සම්බන්ධයක් නොමැති බවයි. මේ තරගාවලිය ලෝක ශ්‍රේණිගත කිරීම්වලට අදාල නොවන ලෝක සම්මේලනයේ විනිසුරුවන් සහභාගී නොවන එකක් බවද සඳහන් කර තිබුණි.එම ඊමේල් පණිවිඩය පිළිගත නොහැකි බව ශ්‍රී ලංකා නෙට්බෝල් සම්මේලනයේ මතය විය. කේසේ වුවද නෙට්බෝල් සම්මේලනය හා ක්‍රීඩිකාව, පුහුණුකාරිනිය අතර අද පෙරවරු 10.00ට විශේෂ සාකච්ඡාවක් පවත්වා අවසන් තීන්දුව ලබාදීමට ක්‍රීඩා අමාත්‍යාංශය පියවර ගෙන තිබූ බව ලේකම් එස්.ලියනගම මහතා ‘දිනමිණ’ට පැවැසීය.ශ්‍රී ලංකාව ජයග්‍රාහී මාවතට ගෙන ආ ආසියාවේ උසම ක්‍රීඩිකාව මේ සිද්ධිය හරහා ක්‍රීඩාව අතහැර දැමීමේ තීරණයට එළැඹියහොත් එය නෙට්බෝල් ක්‍රීඩාව මෑතකාලයේ ලබන දරුණුතම පරාජයක් වන්නේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=s1009212</link>
    <topic>සිංගප්පූරුවේදීශ්‍රී ලංකාවටරන් 2යි - රිදී 1යි</topic>
    <author/>
    <content>සිංගප්පූරුවේ පැවැති සිංගප්පූරු විවෘත ජවන හා පිටිය මලල ක්‍රීඩා තරගාවලියේ දී ශ්‍රී ලංකාවට රන් පදක්කම් 2ක් හා රිදී පදක්කමක් හිමිවිය.මීටර් 1500 තරගය විනාඩි 4 : 32 . 00 කින් නිමකළ ඩී. ඒ. එස්. සමන්මලී හා මීටර් 400 තත්පර 48.5කින් නිමකළ ලක්මාල් අනුරුද්ධ රන් පදක්කම් දිනා ගත්හ.මීටර් 200 තත්පර 21 . 90 කින් නිමකළ එම්. පී. ඩී. එස්. පතිරණ රිදී පදක්කම දිනා ගත්තේ ය.ආසියාවේ ආරාධිත ක්‍රීඩක ක්‍රීඩිකාවන් රැසක් මේ තරගාවලියට එක්වූහ. රන්, රිදී පදක්කම් දිනූ ශ්‍රී ලංකා ක්‍රීඩක ක්‍රීඩිකාවෝ ඊයේ මවුබිමට පැමිණියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=s1009213</link>
    <topic>දොන් බොස්කෝට රිනවුන් පරදියි</topic>
    <author>පි‍්‍රන්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ පසුගිය වසරේ සූරතාව දිනා සිටින රිනවුන් ක්‍රීඩා සමාජයට ගෝල් 4 – 1 ක ප්‍රබල පරාජයක් අත්විය. මීගමුව දොන් බොස්කෝ වෙතින් මීගමුවේදී ලද මේ පරාජයත් සමඟ රිනවුන් පිල මේ තරගවාරයේ ලැබූ හයවැනි පරාජය සටහන් විය. රිනවුන් පිල තරග 10කදී ජයග්‍රහණ 2ක් හා ජයපරාජයෙන් තොරව තරග 2ක් නිමා කර සිටී. මීගමුව දොන් බොස්කෝ පිල රිනවුන් පරාජය කිරීමත් සමඟ 5 වැනි ස්ථානයේ සිට තෙවැනි ස්ථානය දක්වා ඉදිරියට පැමිණීමට සමත්ව සිටී.දොන් බොස්කෝ පිලේ සුරංග බණ්ඩාරට රතු කාඩ්පත් අවවාද හිමිවීමෙන් ලබන සතියේ ගුවන් හමුදාව සමඟ තරගය ක්‍රීඩා කළ නොහැක.මෙයට අමතරව සෝන්ඩර්ස් ක්‍රීඩා සමාජයේ සනෝජ් පෙරේරා, දිමු හෙට්ටිආරච්චි හා ගෝල් රකින ක්‍රීඩක රජීව පෙරේරාට ද රතු කාඩ්පත් අවවාද හිමිවී ඉදිරි තරගයක් අහිමිවිය. සනෝජ් හා දිමු කහ කාඩ්පත් දෙකකින් පසුව දැඩි අවවාද ලැබූ අතර, ගෝල් රකින්නා විනිසුරුට බැණවැදීමේ චෝදනාව මත රතු කාඩ්පත් ලැබීය. සෝන්ඩර්ස් - රත්නම් අතර තරගය සිටිලීග් පිටියේදී පැවැති අතර ගෝල් 1 – 0ක ජයක් රත්නම්ට හිමිවිය.ශශ්‍රී ලංකා යුද හමුදාව හා වෙන්නප්පුව නිව්යංග්ස් අතර කැලණියේදී පැවැති තරගයෙන් යුද හමුදාවට ගෝල් 3 – 0ක ජයක් හිමිවිය.ජුපීටර්ස් - කළුතර පාක් අතර තරගය මීගමුව දොන් බොස්කෝ පිටියේදී පැවැත්විණි. එහිදී ගෝල් 2 – 1ක ජයක් ජුපීටර්ස් ක්‍රීඩා සමාජය හිමිකර ගත්තේය. මේ තරගවාරයේ ජුපීටර්ස් පිලට මෙතෙක් හිමිවූ එකම ජයග්‍රහණයද මෙය වීම විශේෂත්වයකි.කළුතර වර්නන් ප්‍රනාන්දු පිටියේ පැවැති බ්ලූස්ටාර් – ගුවන් හමුදාව අතර තරගයෙන් බ්ලූස්ටාර් පිලට ගෝල් 1 – 0 ක ජයක් හිමිවිය.ජාවාලේන් - පොලිස් අතර තරගයේ ප්‍රථම භාගයේදී පොලිස් පිල ඉදිරියෙන් සිටියද දෙවැනි භාගයේදී “ඕන් ගෝලයකින්” ජාවාලේන් පිලට අත්වූ වාසියෙන් තරගය ගෝල් 1 – 1ක් ලෙස ජය පරාජයෙන් තොරව නිමාවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=s1009214</link>
    <topic>ආරක්ෂක සේවා මලල ක්‍රීඩාතරගාවලියේ දී යුද හමුදාව පෙරමුණේ</topic>
    <author>ෆවුස් මොහොමඩ්</author>
    <content>ආරක්ෂක සේ්වා මළල ක්‍රීඩා තරගාවලියේ තරග ඉසව් 28 න් ඉසව් 16 ක් නිමාවට පත් වන විට රන් පදක්කම් 6 ක්, රිදී පදක්කම් 3 ක් සහ ලෝකඩ පදක්කම් 7 ක් දිනා ගත් ශ්‍රී ලංකා යුද හමුදාව පෙරමුණ ගැනීමට සමත්වී සිටියි.ශ්‍රී ලංකා නාවික හමුදාව රන් පදක්කම් 5 ක්, රිදී පදක්කම් 8 ක් සහ ලෝකඩ පදක්කම් 3 ක් දිනා ගනිමින් දෙවැනි ස්ථානයේ පසුවන අතර රන් පදක්කම් 5 ක්, රිදී පදක්කම් 5 ක් සහ ලෝකඩ පදක්කම් 6 ක් දිනා ගත් ශ්‍රී ලංකා ගුවන් හමුදාවට තුන්වැනි ස්ථානය ලැබී තිබේ.මලල ක්‍රීඩා (පිරිමි), කි‍්‍රකට්, පාපැදි, හොකී, කබඩි (පිරිමි), රගර් යන තරග ඉසව්වල සූරතා හිමි කර ගැනීමට යුද හමුදාව සමත් වූ අතර නාවික හමුදාව මල්ලව පොර, කබඩි (කාන්තා), බාස්කට් බෝල් (පිරිමි), පාපන්දු හා වෙඩි තැබීමේ තරග (පිරිමි) ඉසව්වල සූරතා හිමි කර ගත්තේය. මළල ක්‍රීඩා (කාන්තා), බොක්සිං (පිරිමි), වෙඩි තැබීමේ තරග (කාන්තා), ටෙනිස් සහ මේස පන්දු (පිරිමි) සූරතා ගුවන් හමුදාවට හිමි විය. පසුගිය අගෝස්තු මස 17 වැනිදා ඇරැඹි ආරක්ෂක සේවා ක්‍රීඩා තරගාවලිය ඔක්තෝබර් මස 1 වැනිදා දක්වා පැවැත්වෙන අතර මෙවර තරගාවලියේ සත්කාරකත්වය දරනු ලබන්නේ ගුවන් හමුදාව විසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=s1009215</link>
    <topic>එංගලන්ත ක්‍රීඩකයන්ටත් චෝදනා</topic>
    <author/>
    <content>පකිස්තානය සමඟ පැවැති තුන්වැනි එක්දින තරගය අතිවිශාල මුදලකට පාවා දීමට කටයුතු කර ඇතැයි එංගලන්ත ක්‍රීඩකයන්ට අසාමාන්‍ය චෝදනා ප්‍රහාරයක් දියත් කරමින් පාකිස්තානු ක්‍රිකට් ප්‍රධානී ඉජාස් බට් ප්‍රකාශ කෙළේ ය.එම තරගයෙන් පකිස්තානයට ලකුණු 23ක ජයක් අත් වූ අතර එංගලන්ත පිලේ අවසන් කඩුලු 5 බිඳ වැටුණේ ලකුණු 17ක් ඇතුළත් ය.බුකී ජාලය තුළින් ඉතා පැහැදිලිව කියැවෙනවා ඇතැම් එංගලන්ත ක්‍රීඩකයන් තුන්වැනි එක්දින තරගය මුදලට විකුණුවා කියලා. ඔවුන් ඒ තරගයේ දී අඩු ලකුණු ප්‍රමාණයකට දැවී යාම පුදුම විය යුතු කරුණක් නොවේ. ඉන්දියාවේ ප්‍රවෘත්ති චැනලයකට ඉජාස් බට් පැවැසුවේ ය.මේ අතර එංගලන්ත නායක ඇන්ඩෲ ස්ටුවුස් පවසා සිටියේ පකිස්තානය සමඟ පැවැත්වෙන එක්දින තරගාමාලාව සම්පූර්ණ කරනවා හැරෙන්නට වෙන විසඳුමක් දැන් ඔවුනට නොමැති බවය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=s1009216</link>
    <topic>තාරුණ්‍යයට හෙටක් සංවිධානයෙන් ක්‍රීඩා උපකරණ</topic>
    <author>ඡායාරූපය - සුදත් මලවීර</author>
    <content>තාරුණ්‍යයට හෙටක් සංවිධානයෙන් ක්‍රීඩා උපකරණ බෙදා දීම කිලිනොච්චි හින්දු විද්‍යාලයේදී සිදු කෙරිණි. එහිදී හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා පාසල් ශිෂ්‍යාවනට ක්‍රීඩා උපකරණ භාර දුන් අවස්ථාව..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=s1009217</link>
    <topic>රාජ්‍ය සේවා සැහැල්ලු පන්දුක්‍රිකට් 28-29 දිනවල</topic>
    <author/>
    <content>ශ්‍රී ලංකා රාජ්‍ය සේවා ක්‍රිකට් සංගමය මෙහෙයවන පන්දු ඕවර 10 සැහැල්ලු පන්දු ක්‍රිකට් තරගාවලිය මේ මස 28, 29 දෙදින තුල නාරාහේන්පිට ශාලිකා ක්‍රීඩාංගණයේ පැවැත්වේ. මේ සඳහා දැනටමත් අමාත්‍යාංශ හා දෙපාර්තමේන්තු වලින් ක්‍රීඩා කණ්ඩායම් 48 ක් සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=s1009218</link>
    <topic>62 වැනි “මිස්ටර් ශ්‍රී ලංකා” අයෝමය පුරුෂයා තරගය කොළඹ බිෂොප් විද්‍යාලයීය ශාලාවේ දී</topic>
    <author/>
    <content>ශ්‍රී ලංකා කායවර්ධන සංගමය සංවිධානය කරනු ලැබූ 62 වැනි “මිස්ටර් ශ්‍රී ලංකා” අයෝමය පුරුෂයා තේරීමේ තරගය පසුගියදා කොළඹ බිෂොප් විද්‍යාලයීය ශාලාවේ දී පැවැත්විණි. එහිදී කායවර්ධන සංගමයේ අනුශාසක රසාංග හරිස්චන්ද්‍ර මහතා විසින් ජයග්‍රාහකයකුට ත්‍යාග පිරිනමන අයුරු. පාර්ලිමේන්තු මන්ත්‍රී දුමින්ද සිල්වා මහතා ද ඡායාරූපයේ සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=s1009219</link>
    <topic>සමස්ත ලංකා පාසල් ක්‍රීඩා</topic>
    <author>ප්‍රැන්සිස් වර්ණකුලසූරිය - පොතුහැර විශේෂ</author>
    <content>කුරුණෑගල මාලිගාපිටිය ක්‍රීඩාංගණයේ ඊයේ පැවැති අන්තර් පාසල් බාලක, බාලිකා වොලිබෝල් තරගාවලියේ වයස අවුරුදු 15, 17 සහ 19න් පහළ සූරතාවයන් පිළිවෙළින් මාදම්පේ සේනානායක ම. වි ගොඩවිම ම. වි. ආණමඩුව ම. ම. වි, සීදුව දවිසමර ම. වි. විසින් දිනා ගත්හ.වයස 15න් පහළ බාලකසූරතාව - සේනානායක ම. ම. වි. මාදම්පේ, අනුසූරතාව - දවිසමර ම. වි. සීදුව, තුන්වන ස්ථානය - දුටුගැමුණු ම. වි. තිඹිරිගස්කටුවවයස 15න් පහළ (බාලිකා)සූරතාව - තොඩුවාව - සාන්ත අන්තෝනි. ම. වි., අනුසූරතාව - සාන්ත බර්නාදෙන් ම. වි. පොල්ගහවෙල, තුන්වන ස්ථානය - අනුරාධපුර ම. ම. වි. අනුරාධපුරය.17න් පහළ (බාලක)සූරතාව - සේනානායක ම. ම. වි මාදම්පේ, අනුසූරතාව - දම්මිස්සර ම. ම. වි, නාත්තණ්ඩියතුන්වන ස්ථානය - රුවන් වැල්ල රාජසිංහ ම. ම. වි.17න් පහළ (බාලිකා)සූරතාව - ආනමඩුව ම. ම. වි, අනුසූරතාව - අනුරාධපුර ම. ම. වි, තුන්වන ස්ථානය - සාන්තබර්නාදෙත් ම. වි. පොල්ගහවෙල19 න් පහළ (බාලක)සූරතාව-දවිසමර ම. වි. සීදුව, අනුසූරතාව-දම්මිස්සර ම. වි නාත්තන්ඩිය., තුන්වන ස්ථානය සේනානායක ම. ම.වි මාදම්පේ19න් පහළ (බාලිකා)සූරතාව - සේනානායක ම. ම. වි. මාදම්පේ, අනුසූරතාව ආණමඩුව ම. ම. වි, තුන්වන ස්ථානය - අනුරාධපුර ම. ම. විසමස්ත ලංකා පාසල් ක්‍රීඩා තරගාවලියේ කැරම් තරග ඊයේ නුගේ්ගොඩ සාන්ත ජෝන් විදුහලේ දී නිමාවට පත්විය. වයස 15 න් පහළ බාලක සූරතාව නුගේගොඩ ශාන්ත ජෝන් පාසලත්, වයස 19 න් පහළ බාලිකා සූරතාවය නුගේගොඩ අනුලා බාලිකා විදුහලටත් හිමිවිය.වයස 15 න් පහළ (බාලිකා)1. විශාඛා උසස් බාලිකා විදුහල (බදුල්ල), 2. විහාරමහදේවි බාලිකා (බදුල්ල), 3. විශාඛා විදුහල (කොළඹ)වයස 15 න් පහළ (බාලක)1. ශාන්ත ජෝන් විදුහල (නුගේගොඩ), 2. රාජකීය විදුහල (කොළඹ), 3. ඉසිපතන විදුහල (කොළඹ)වයස 19 න් පහළ (බාලක)1. රාජකීය විදුහල (කොළඹ, 2. ආනන්ද විදුහල 3. ඥානෝදය මහ විදුහල (වාරියපොල),වයස 19 න් පහළ (බාලිකා)1. අනුලා විදුහල (නුගේගොඩ), 2. සියලු ශාන්තුවරයින්ගේ කන්‍යාරාමය (බොරැල්ල), 3. ශාන්ත ජෝෂප් බාලිකා විදුහල (කෑගල්ල)වසර 30 කට පසු උතුර සහ නැෙඟනහිර ක්‍රීඩක ක්‍රීඩිකාවන් සෑම තරගයකටම තරග කිරීම විශේෂයකි. සෑම තරගයකටම පාසල් 22 ක් බැගින් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=f1009211</link>
    <topic>නව සංශෝධනය දේශීයත්වයටපණපෙවීමක්</topic>
    <author>සාකච්ඡා කෙළේ උදිත ගුණවර්ධන</author>
    <content>* ආණ්ඩුව විසින් දිගු කාලයක සිට සැලසුම් කළ 18 වෙනි ආණ්ඩුක්‍රම සංශෝධනය මේ වන විට බහුතරයකින් සම්මත වී තිබෙනවා. එමඟින් ඉදිරියේ දී ජනතාවටත් රටටත් ලබා ගත හැකි ප්‍රතිලාභ මොනවාද?18 වෙනි සංශෝධනය අප විසින් ඇති කළේ පුද්ගලික ලාභ අපේක්ෂාවෙන්වත් දේශපාලන ලාභ අපේක්ෂාවෙන්වත් නෙමෙයි. රට පිළිබඳ වූ හැඟීමෙන් හා සංවර්ධනය කළ යුතුය යන බලාපොරොත්තුවෙනුයි. එනම් රට ආර්ථික, සමාජීය හා දේශපාලන වශයෙන් ස්ථාවර කර ගැනීමේ අපේක්ෂාවෙනුයි. ලෝකයේ දියුණු වූ රටවල් බොහොමයක් දියුණු වුණේ එම රටවල් දේශපාලන වශයෙන් ස්ථාවර වී තිබූ නිසයි.මැලේසියාව, චීනය, කොරියාව වගේ බොහෝ රටවල් අද දියුණු වී තිබෙන්නේ ඒ රටවල තිබූ දේශපාලන ස්ථාවරත්වය හා නායකත්වය නිසයි. අද අපේ රටටත් ඒ විදිහේ හොඳ නායකත්වයක් ලැබී තිබෙනවා. ඒ නිසා අප මේ මොහොතේ දී ජනාධිපතිතුමාගේ නායකත්වය වටා පෙළ ගැසිය යුතුයි. අද රටේ ජනතාව අතර වගේ ම පාර්ලිමේන්තුවේ මහජන නියෝජිතයන් අතරත් බහුතරය මේ තත්ත්වය තේරුම් අරගෙන තිබෙනවා. ඒ නිසයි සන්ධානයේ මන්ත්‍රීවරුන්ට අමතරව තවත් එජාප, මුස්ලිම් මන්ත්‍රීවරු රාශියක් 18 වෙනි ආණ්ඩුක්‍රම ව්‍යවස්ථාව සඳහා සහයෝගය ලබා දුන්නෙ.* ඒත් විපක්ෂය කියන්නේ දහ අට වෙනි සංශෝධනය මඟින් රටේ ප්‍රජාතන්ත්‍රවාදය අහෝසි වන බවයි. මෙම චෝදනාවේ ඇත්ත නැත්ත පිළිබඳ ඔබේ විග්‍රහය කුමක් ද?මේ දහ අටවෙනි සංශෝධනය මඟින් ප්‍රජාතන්ත්‍රවාදය අහෝසි වෙන්නේ කොහොමද කියන එක මට නම් ප්‍රශ්නයක්. මේ සංශෝධනයේ දී ජනතාවට තමයි පූර්ණ බලය ලැබී තිබෙන්නේ. ඒ නිසා මෙතැනදි ප්‍රජාතන්ත්‍රවාදයට එල්ලවෙන බාධාව මොකක්ද?මම දැන් අවුරුදු දාහතක් ම මාතලේ දිස්ත්‍රික්කයේ මන්ත්‍රීවරයා. මම ඡන්දේ ඉල්ලනවා ජනතාව මට ජන්දේ දෙනවා ඒකට තමයි ප්‍රජාතන්ත්‍රවාදය කියන්නේ. ඒත් ව්‍යවස්ථාව සංශෝධනයට පෙර තිබූ තත්ත්වය අනුව ජනාධිපතිතුමාට වාර දෙකකට වඩා ඉන්න බැහැ.එතුමා අවුරුදු තිහක යුද්ධය නිමා කරලා අපට ජීවත් වීමේ නිදහස ලබාදීලත් 2016 දි ජනාධිපතිවීමට තබා ජනාධිපතිවරණයට තරග කරන්නවත් අවස්ථාවක් නොලැබී යනවා. මෙතැන තියෙන සාධාරණය හා ප්‍රජාතන්ත්‍රවාදය මොකක් ද?ඒ නිසා තමයි 18 වෙනි ආණ්ඩුක්‍රම ව්‍යවස්ථාව ම¼ඟින් මේ බාධා ඉවත් කිරීමටත් රට තුළ ප්‍රජාතන්ත්‍රවාදය ස්ථාපිත කිරීමටත් කටයුතු කර තිබෙන්නේ. මම පසුගිය අවුරුදු තිහේ දී ජනාධිපතිවරු ජනාධිපතිවරියන් කිහිපදෙනෙකුගේ තත්ත්වය දුටුවා. ජේ. ආර්. ජයවර්ධන ජනාධිපතිතුමා ඉතාමත් බලවත් ජනාධිපතිවරයෙක්. ඒත් එතුමාගේ දෙවැනි ධූර කාලයේ දී එතුමාගේ අණ පිළිනොගන්න තැනට කටයුතු සිද්ධ වුණා. චන්ද්‍රිකා මැතිනියගේ අවසාන පාලන යුගයේදීත් තිබුණේ ඒ විදිහේ තත්ත්වයකුයි. මෙය රටක ඉදිරි ගමනට මහත් බාධාවක් විදිහටයි මා දකින්නේ. අප දැන් උත්සාහ කරමින් සිටින්නේ ඒ තත්ත්වය වැළැක්වීමටයි. ජනාධිපතිධූරයේ සීමා ඉවත් කිරීම ම¼ඟින් රට තුළ ඇතිවිය හැකි අවිනිශ්චිත තත්ත්වයන් පාලනය කළ හැකියි.* මෙම ආණ්ඩුක්‍රම සංශෝධනය මඟින් ශ්‍රිලනිපයේ දෙවන පෙළ නායකත්වයක් බිහිවීමට තිබූ අවස්ථාව වැළකී යන බවට චෝදනාවක් එල්ල වෙනවා. ශ්‍රිලනිපයේ ජ්‍යෙෂ්ඨ නායකයකු විදිහට ඔබේ අදහස මොන වගේ ද?මේ සියල්ලම අපේ විරුද්ධවාදී මතධාරින්ගේ චෝදනා. කෙනෙකුගේ දෛවය තමයි ඔහුගේ අනාගතය තීරණය කරුණු ලබන්නේ. 1990 දී චන්ද්‍රිකා මැතිනිය ජනාධිපති ධූරයට පත්වෙයි කියලා කවුද හිතුවේ. 2006 දී මහින්ද රාජපක්ෂ මහතා ජනාධිපතිධූරයට පත්වෙලා රට එක්සේසත් කරයි කියලා කවුද හිතුවේ. එදා රටේ නායකත්වයට පත්වීමට බලාගෙන හිටියේ වෙන වෙන අයනේ. අද ඒ අය කොහෙද? දෛවය කියන්නේ ඒකට තමයි. ඒ නිසා ජනාධිපතිතුමාගෙන් පසු රටේ නායකයා වෙන්නේ කවුද කියලා ශ්‍රිලනිපයේ නායකයා කවුද කියලා දෛවය විසින් නැතිනම් අනාගතය විසින් තීරණය වේවි. අනෙක අද රටටත් ජනතාවටත් ඉතාමත් හොඳ නායකත්වය ජනාධිපතිතුමා විසින් ලබා දෙනවා. ඒ නිසා අපට හදිසියේ නායකයෙක් ගැන කල්පනා කරන්න ඕනෑකමක් නැහැ.හැබැයි අද නායකත්වය පිළිබඳ වූ ප්‍රශ්න ඇතිවෙලා තිබෙන්නේ එජාපය තුළයි. ඒ නිසා මේ මොහොතේදි ඒ අය අනුන්ගේ ඇස්වල තිබෙන පොල් කෙදි දිහා නොබලා තමන්ගේ ඇස්වල තිබෙන පොල්පරාල ගැන අවධානය යොමුකළ යුතුයි.* ඔබ හිටපු පළාත් සභා හා පළාත් පාලන ඇමැතිවරයා විදිහට පළාත් පාලන මැතිවරණ කේවල, හා අනුපාත මිශ්‍ර ක්‍රමයක් විදිහට පැවැත්වීමට ගත් රජයේ තීන්දුව දකින්නේ මොන විදිහට ද?මෙය ඉතාමත් හොඳ දෙයක් විදිහටයි මා නම් දකින්නේ. පෙර තිබූ සමානුපාතික ඡන්ද ක්‍රමය නිසා ගමට වගකියන මහජන නියෝජිතයකු ලැබුණේ නැහැ. ඉස්සර ගමේ මැම්බර් මහත්තයා වෙල, නියර, බෝක්කුව, පාලම ඇතුළු ඕනෑම දෙයක් ඕනෑම තැනක් දන්නවා. ඒත් පසු කාලීනව පැමිණි මහජන නියෝජිතයනට එම දැනුම තිබුණේ නැහැ. මෙයට ප්‍රබල විදිහට බලපෑවේ සමානුපාතික ඡන්ද ක්‍රමයයි. එතැනදි ගමෙන් ඡන්ද නැතත් ප්‍රාදේශීය සභා, නගර සභා, බල ප්‍රදේශයෙන් ඡන්ද තිබෙනවා නම් ඔහුට හෝ ඇයට මහජන නියෝජිතයෙකු වෙන්න පුළුවන්. අපට මේ ක්‍රමය තුළින් ගමේ ජනතා ප්‍රශ්න විසඳන්න අමාරුයි. කේවල ඡන්ද ක්‍රමය යටතේ ගමට වගකියන නියෝජිතයකු ගමට ලැබුණොත් එය වෙනස් වෙනවා.මෙම කේවල ඡන්ද ක්‍රමය විතරක් තිබුණොත් සුළු දේශපාලන පක්ෂවලට බලපෑමක් වෙන්න පුළුවන්. ඒ නිසා තමයි රජය 30% සමානුපාතික නියෝජනයකුත් ලබාදීමට කටයුතු කර තිබෙන්නේ.* මේ අලුත් ඡන්ද ක්‍රමය ඉදිරි මහ මැතිවරණ ජනාධිපතිවරණවලටත් හඳුන්වාදීමට රජය බලාපොරොත්තු වෙනවාද?බොහෝදුරට ඉදිරි මහමැතිවරණය මිශ්‍ර ක්‍රමයකට තියේවි. අද තිබෙන විදිහට ගියොත් අපට ජනතා සේවය කරන්න කාලයක් ලැබෙන්නේ නැහැ. මනාපවලට රණ්ඩු වෙවී ඉන්න තමයි වෙන්නේ. මේ සමානුපාතික ඡන්ද ක්‍රමය නිසා දේශපාලන පක්ෂවලට විතරක් නෙමෙයි මනාපවලටත් සමාජය බෙදිලා තියෙන්නේ. ගමේ ගත්තොත් ඉස්සර තිබුණේ ශ්‍රිලනිප එජාප කියලා බේදයක් විතරයි. අද ඒ බේදයත් එහෙම තියෙද්දි අරයගේ මිනිස්සු මෙයාගේ මිනිස්සු කියලත් බේදයක් ඇතිවෙලා. මෙය ඉතාමත් හොඳ නැති දෙයක්. උදාහරණයකට මේ දේ ගම්මු. බැරිවෙලා හරි මමයි මගේ බිරිඳයි මැතිවරණයකට තරග කළා කියලා හිතමු අනිවාර්යෙන් ම අප දෙදෙනා මනාපවලට ගහ ගන්නවා. මේ විදිහේ කාලකන්නි බෙදීමක් තමයි සමානුපාතික ඡන්ද ක්‍රමය නිසා රටතුළ ඇතිවුණේ.මා විශ්වාස කරනවා ඉදිරි ව්‍යවස්ථා සංශෝධනයකදි මෙම මැතිවරණ ක්‍රමයේත් පූර්ණ සංශෝධනයක් ඉතාමත් නුදුරේදීම ඇති වෙයි කියලා. අද ජනතාවත් බලාපොරොත්තු වී සිටින්නේ මේ විදිහේ පූර්ණ වෙනසක් සහිත මැතිවරණ ක්‍රමයක් තමයි.* 17 වෙනි සංශෝධනය යළිත් සංශෝධනය වීම ගැනත් විපක්ෂය පැත්තේ ප්‍රතිරෝදයක් තිබෙනවා. මේ ගැන ඔබේ මතය මොනවිදිහද?2001 දී එජාපයත් ජවිපෙත් අපේ ඇතැම් අයත් දුටුව සිහිනයක් තමයි 17 වෙනි සංශෝධනය කියන්නේ. ඒත් මෙහි කිසිදු ප්‍රායෝගික තත්ත්වයක් මා නම් දකින්නේ නැහැ. එහි ස්වාධීන කොමිසම් ගැන සඳහන් වෙනවා. ඒත් මේවායේ යථාර්ථයක් දක්නට නැහැ. මේවාට සාමාජිකයෝ නම් කරන්නේ ජනාධිපති, අගමැති, විපක්ෂ නායක. ඉතින් මේ අය නම් කරන අයගෙන් ස්වාධීනත්වයක් බලාපොරොත්තු වෙන්න බැහැනේ. ජනාධිපතිතුමා නම් කරන්නේ ජනාධිපතිතුමාට හිතවත් පුද්ගලයෙක්. විපක්ෂනායක නම් කරන්නේ් විපක්ෂනායකතුමාට හිතවත් පුද්ගලයෙක්. ඉතින් මේ වගේ තත්ත්වයකදි අපට ස්වාධීන කොමිසමකින් ස්වාධිනත්වයක් බලාපොරොත්තු වෙන්න බැහැනේ.පසුගිය කාලයේ දී පොලිස් කොමිසන් රාජ්‍ය සේවා කොමිසන් නිසා රාජ්‍ය පාලනය අවුල් වුණා මිසක් නිරවුල් වුණේ නැහැ. එක් අවස්ථාවක දි මියගිහිල්ලා අවුරුද්දකට පසු පොලිස් නිලධාරියකුට පොලිස් කොමිසම උසස් වීමක් දෙනවා. මේ විදිහේ් දේවල් තමයි පසුගිය කාලයේ දී සිදු වුණේ.රටක් දියුණු කරන්න ඕනෑනම් තිරසාර ගමනක් යන්න ඕනෑ නම් ශක්තිමත් පාලනයක් තිබෙන්න ඕනෑ. අරහෙන් අහල මෙහෙන් අහලා වැනි වැනී ඉදලා අපට තිරසාර සංවර්ධනයකට යන්න බැහැ. ආණ්ඩු බලය ශ්‍රිලනිපයට තිබෙන්න පුළුවන් නැතිනම් එජාපයට තියෙන්න පුළුවන්. හැබැයි ඒ ඕනෑම අයෙකුට කරදරයක් නැතිව රට කරගෙන යාමට ඉඩ තිබිය යුතුයි.* ඉඩම් හා ඉඩම් සංවර්ධන ඇමැතිවරයා විදිහට ඔබේ ඉදිරි සැලසුම් මොනවාද?අපේ රටේ ප්‍රධාන ප්‍රශ්නයක් වෙලා තිබෙන්නේ ඉඩම් ආරවුල්. ඉඩම් නඩු ගත්තත් කප්පරක් තිබෙනවා. අපට ඕනෑ කරලා තිබෙන්නේ මේ තත්ත්වය වෙනස් කිරීමයි. ඒ නිසා තමයි අප බිම් සවිය නමින් ඉඩම් නිරවුල් කිරීමේ වැඩපිළිවෙළක් අපේ අමාත්‍යාංශය විසින් ආරම්භ කර තිබෙන්නේ.අපට වාහනයක් තිබෙනවානම් එයට ලියාපදිංචි අංකයක් තිබෙනවා. ඒ වගේ රටේ හැම ඉඩමකට ම ලියාපදිංචි අංකයක් ලබාදීමට අප කටයුතු කර තිබෙනවා. රටේ ඉඩම් ආරවුල් විසඳා ඉඩම් ප්‍රශ්න නිරවුල් කරනවා කියන්නෙම රටේ බොහෝ දෙනෙකුට බලපාන ගැටලුවක් විසඳුවා යැයි කියන එකයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=f1009212</link>
    <topic>කම්පිත විල් ඇත්තක්</topic>
    <author>තිස්ස ජයවීර</author>
    <content>බෝම්බුවල ගමේ පවුල් කීපයක්ම තිබුණි. එකල අද තරම් දියුණු නොවූ කළුතර නගරය සිට මතුගම නගරයට යන අතර තුර පිහිටි සුන්දර ගම් තීරුවකි. මෙහි සිය මුල් පදිංචියට පත් වු තිලක් ජයරත්න තම පියා මව සහ සොයුරන් සිව් දෙනාත් සොයුරියන් දෙදෙනාත් සමඟ ගෙව් කාලය චමත්කාර ය. ඔහු බෝම්බුවල ප්‍රාථමික විද්‍යාලයෙන් මූලික අධ්‍යාපනය ලැබුවේ ය.හේ ඉගැනීමට මෙන්ම බාහිර ක්‍රියා කාරකම්වලටද එක සේ දක්ෂ ය. පාසල් පන්ති කාමරය පවත්වන සාහිත්‍ය සමිතියේත් ගමේ ළමා සමාජයේත් කැපී පෙනෙන සිසුවෙකු විය. කුඩා කළ සිටම කවි කථා ආදිය ඉදිරිපත් කළේ ය. එ මඟින් තිලක් ජයරත්න හැකියාවන් වර්ධනය කර ගත්තේ ය. ප්‍රාථමික විද්‍යාලයෙන් කළුතර මහා විද්‍යාලයට වැඩිදුර අධ්‍යාපනය සඳහා පිවිසියේ ය.එතැන් සිට අ. පො. ස (සා /පෙළ) හොඳින් සමත්ව එහි සිටම උසස් අධ්‍යාපනය සඳහා අ. පො. ස (උ. පෙළ) විභාගයට පෙනී සිටියේ ය. එයින් ද සමත් විය. පාසල් අධ්‍යාපනයට පමණක් සීමා නොවී ඔහු විවිධ ඉසව් කරා යොමු විය. පාසල් සාහිත්‍ය සමිතියේත් නිලධාරියකි. ක්‍රීඩා කටයුතු සඳහා ද යොමු විය. එසේම නාට්‍ය වැනි කලා කටයුතු සඳහා ද නිතර යොමු විය. එමෙන්ම විෂය බාහිර පොතපත හා පුවත්පත් නිතර කියවිය. එයින් ලද දැනුම ඔහුගේ පාසල් ජීවිතයට එක් කෙළේ ආලෝකයකි.තිලක් ජයරත්න කොළඹ විශ්වවිද්‍යාලයට තේරී පත් විය. මේ යුගය කොළඹ විශ්වවිද්‍යාලයේ ආරම්භක වකවානුවයි. මෙකල විවිධ කලා කටයුතු සඳහා නිරන්තරයෙන්ම සහභාගි විය. ඒ වගේම දේශීය සංගීතය, නාට්‍ය, ජන ගායනා, ජන නැටුම් ආදිය මෙන්ම සිංහල භාෂාව සාහිත්‍ය හා සංස්කෘතිය පිළිබඳ ඉතා ගැඹුරින් කතා බහ කරන සංවාද කෙරෙන කාලවකවානුවකි. සාමාන්‍ය සමාජයේ ද මේ කෙරෙහි වැඩි නැඹුරුවක් දක්නට ලැබිණි.1964 වර්ෂයේ දී ඉංග්‍රීසි වේදිකා නාට්‍යයක් වූ Look back in Angle නම් ජනප්‍රිය වේදිකා නාට්‍ය මහාචාර්ය විමල් දිසානායක මහතාගේ සහය ඇතිව ඔහු නිෂ්පාදනය කෙළේ ය. නාට්‍ය කලාව සඳහා විශේෂයෙන් මහාචාර්ය එදිරිවීර සරච්චන්ද්‍රයන් මහාචාර්ය විමල් දිසානායක, සුචරිත ගම්ලත් වැනි විද්වතුන්ගේ ඇසුර හා ඔවුන්ගේ මාර්ගෝපදේශකත්වය ද බලපෑවේ ය එමෙන්ම මේ කාලයේ දී තිලක් ජයරත්න කලා විෂයන්ට සම්බන්ධ බොහෝ කටයුතු සඳහා සම්බන්ධ විය. මේ සඳහා විශේෂයෙන්ම එකල විශ්වවිද්‍යාල ආචාර්යවරයකු වූ ම.ව. සුගතපාල ද සිල්වා වැනි භාෂා හා වාග් විද්‍යාඥයන් ගේ පිටු බලය මහත් සේ ඉවහල් වුණි.උපාධිධාරීන්ගෙන් සැදුම්ලත් 15ක පමණ කණ්ඩායමක් තෝරා ගන්නා ලදී. එම කණ්ඩායම සඳහා ඇතුළත් වූ තිලක් ජයරත්න එහි දී ගුවන් විදුලි තාක්ෂණය පිළිබඳව මෙන්ම ගුවන් විදුලි වැඩසටහන් නිෂ්පාදනය ආදිය ද හැදෑරුවේ ය. පසු කාලීනව ගුවන් විදුලි සංස්ථාවේ අධ්‍යාපන සේවයෙහි වැඩසටහන් සම්පාදකවරයකු ලෙස සේවයට එක් විය. එවකට ගුවන් විදුලි සංස්ථාවේ අධ්‍යක්ෂ ජනරාල් ලෙස කටයුතු කරනු ලැබුවේ නෙවිල් ජයවීර මහතා ය.1970 වර්ෂයේ ඕස්ට්‍රේලියාවේ ගුවන් විදුලිය සම්බන්ධව විශේෂ පුහුණුවක් ලබා එම වර්ෂයේ ම තවත් පුහුණුවක් සඳහා ජර්මනියටද පිටත් විය. 1970 වර්ෂයේ දීම නැවත ලංකාවට පැමිණි පසු ඔහු එම වර්ෂයේ දීම ‘අපේ කට්ටිය’ නාට්‍ය කණ්ඩායමට එක් විය. විශේෂයෙන්ම මෙම කාලය වන විට ශ්‍රී ලංකා අධ්‍යාපන සේවය අනෙකුත් ගුවන් විදුලි සේවාවන් මෙන් නොවීය.එයටම ආවේණික වූ වඩාත් නිදහස්ව හා ස්වාධීනව වැඩසටහන් කිරීමට හැකියාවක් ලබා දී තිබුණි. විශේෂයෙන්ම මේ සඳහා තෝරා ගන්නා ලද්දේ, කලාව, සංස්කෘතිය, සංගීතය, ගායනය ඉතිහාසය සම්බන්ධයෙන් මනා පරිචයක් ලත් විශ්වවිද්‍යාල උපාධියක් සහිත විද්වතුන්ය. මේ හරහා විකාශනය වූ වැඩසටහන් අතර ‘රූපන’ නම් වූ වැඩසටහන වඩාත් ජනප්‍රිය විය. මේ සඳහා කිසියම් නිදහසක් පාලකයන්ගෙන් හිමි වී තිබීම භාග්‍යයට කරුණක් විය.එසේම BBC ආයතනයෙන් පත් කරන ලද උපදේශකයකු යටතේ විධිමත් හා නොවිධිමත් වශයෙන් වැඩසටහන් නිෂ්පාදනය කෙරුණි. විශේෂයෙන්ම පන්ති කාමරයෙන් බැහැරව විවිධ වැඩසටහන් නිෂ්පාදනය කරනු ලැබීය. එම වැඩසටහන් නොවිධිමත් අංශයෙන් ඉදිරිපත් කෙරුණි. එම වැඩසටහන් වඩාත් ජනතාවට සමීප විය.1980 දශකයේ මෙම වැඩසටහනට දායක වූවන් අතර සුචරිත ගම්ලත්, ඒ. ජේ. ගුණවර්ධන, ධම්ම ජාගොඩ, චාල්ස් අබේසේකර වැනි බුද්ධිමතුන් විය. ලංකාවේ සමාජ අර්බුදය, ලංකාවේ සමාජ සංයුතිය, ජනවාර්ගික ගැටලුව වැනි විශේෂ වැඩසටහන් රාශියක්ම මෙමඟින් විකාශනය කරන ලදී. මේ වන විට ශ්‍රී ලංකාවේ ජන වාර්ගික අර්බුදය නොහොත් ජාතික ගැටලුව පිළිබඳව නව දැනුම් සම්භාරයක් සමාජගත වී තිබුණි. 1980 වර්ෂයේ එවකට ප්‍රබල ඇමැතිවරයකු වශයෙන් සිටි ගාමිණී දිසානායක මහතා මෙම වැඩසටහන් පටිගත කරන ලද සියලු කැසට් පටි එකතුකරගෙන තිබුණි.මේ සම්බන්ධයෙන් එවකට අධ්‍යාපන ඇමැතිව සිටි විජමු ලොකු බණ්ඩාර මහතා, එමෙන් ම හිටපු ජනාධිපති ආර්. පේ‍්‍රමදාස මහතා විශේෂයෙන් සාකච්ඡා කර අපේ සංස්කෘතියට හානියක් වේද යන්න දරනු ලැබූ මත දැඩි සංවාදයට බඳුන් විය.මේ අතර තුර ශ්‍රී ලංකා ගුවන් විදුලි සංස්ථාව මෙතෙක් පවත්වාගෙන ආ සාම්ප්‍රදායික රටාවෙන් බැහැරව නව මඟක් ගත යුතුª බවත්, විශේෂ කණ්ඩායමක් විසින් යෝජනා කරනු ලැබීය. මෙතෙක් මාධ්‍ය කරුවා එසේත් නැතිනම් සන්නිවේදකයා කේන්ද්‍රකොටගත් ගුවන් විදුලිය වෙනුවට ශ්‍රාවකයා අසන්නා මූලික කරගත් ක්‍රමවේදයක් අවශ්‍ය විය.ඒ සඳහා වෙනම කණ්ඩායමක් ගෙන පුරුදු පුහුණු කළ යුතු බවත් පාලකයන්ට අවබෝධ කරවීය. එහි දී තිලක් ජයරත්න මහතා මූලික විය. මේ සඳහා නව උපාධිධාරීන් පිරිසක් කොළඹ විශ්වවිද්‍යාලයේ ජනමාධ්‍ය අංශයෙන් තෝරා ගන්නා ලදී. මෙය නව අධ්‍යාපන සේවය ලෙස නම් කරනු ලැබී ය. මෙහි විශේෂත්වය වන්නේ පුහුණුව ලත් කණ්ඩායමට ගුවන් කාලය බෙදා වෙන්කරගෙන කටයුතු කිරීමට පහසුව සලසා දීම ය.මෙහි දී එම කණ්ඩායමට අදාළ වැඩසටහන් සකස්කර ගැනීමට අවකාශ ලබා දී තිබුණි. ඔවුන් විශේෂයෙන්ම මේ කාල සීමාව තුළ දී කලාව, සාහිත්‍ය, සංගීතය, නාට්‍ය, සංස්කෘතිය, භාෂාව, වගේම සමාජ ප්‍රශ්න කම්කරුවන් සම්බන්ධ වෘත්තීය ගැටලු සම්බන්ධ වැඩසටහන් ඉදිරිපත් කරන ලදී. මෙය වඩාත් ජනප්‍රිය අංගයක් බවට පත් විය. මෙහිදී පළමු වතාවට ගුවන් විදුලි ශ්‍රාවකයන්ට දුරකථනයෙන් සන්නිවේදකයා හා සම්බන්ධ වීමට හැකි විය.1993 වසරේ දී ආණ්ඩු පෙරළියක් සිදු විය. එහි දී බලයට පැමිණි චන්ද්‍රිකා බණ්ඩාරනායක කුමාරතුංග මැතිනියගේ රජය විසින් මෙම ගුවන් විදුලියේ නව අධ්‍යාපන සේවය වසා දමන ලදී. ඊට හේතුª වූයේ එක්තරා පෞද්ගලික ආයතනයක සේවකයන්ට ප්‍රසාද දීමනා නොගෙවීම සම්බන්ධයෙන් අධ්‍යාපන සේවයේ, සන්නිවේදන කණ්ඩායම අදාළ ගැටලුවලට සෘජුවම මැදිහත් වී ඒ සම්බන්ධයෙන් පැවැති විරෝධතා පෙළපාළියක් හා උද්ඝෝෂණයක් සජීවීව වාර්තා කිරීමෙන් අසාධාරණයට ලක් වූ කම්කරුවන් වෙනුවෙන් පෙනී සිටීමය. පසුව එම ආයතනයේ සේවකයන්ට සාධාරණත්වයක් ඉටු කිරීමට එහි පාලකයන්ට සිදු විය.මෙය ලංකාවේ පළමු වතාවට ගුවන් විදුලිය පොදු මහජනතාවගේ සේවයට කැප වූ අවස්ථාවකි. මේ සම්බන්ධයෙන් කටයුතු කළ තරුණ සන්නිවේදක පිරිස මේ ගුවන් විදුලිය රජය විසින් වසා දැමීමට එරෙහිව විරෝධය පළකොට ඉල්ලා අස්විය. මෙම ගුවන් විදුලිය වසා දැමීමට එරෙහිව වඩාත් ප්‍රබල ආන්දෝලනයක් ඇති විය. මේ සමඟම වඩාත් ප්‍රබල ජනමාධ්‍ය කලාවක අවශ්‍යතාවය මතුªවිය. මෙම වසා දැමීමට එරෙහිව එක්තරා ශ්‍රාවකයකු ශ්‍රේෂ්ඨාධිකරණයේ නඩුවක් ගොනු කරනු ලැබීය.මෙහි දී ශ්‍රේෂ්ඨාධිකරණය, රජයේ හා ගුවන් විදුලි ක්‍රියාදාමය දැඩි දෝෂ දර්ශනයට ලක් කරන ලදී. අනතුරුව ගුවන් කාලය ඉතා සීමා සහිත සම්පතක් බවත් එය පොදු මහජනතාවගේ යහපත සඳහා යොදවා ගැනීම රජයේ කාර්යය බවත්, ඒ අනුව මෙය යථා තත්ත්වයට පත් කරන ලෙස නියෝග ලැබුණි. ඒ අනුව නැවත වරක් තිලක් ජයරත්න මහතා ශ්‍රී ලංකා ගුවන් විදුලියේ අධ්‍යාපන පුහුණු හා පර්යේෂණ අධ්‍යක්ෂ ලෙස පත් විය.තිලක් ජයරත්න මහතා සිංහල නාට්‍ය අනු මණ්ඩලයේ සභාපති ධුරයට පත් විය. එහි වසර තුනක් සේවය කොට ඉන් ඉවත් වූයේ ය. ඉන් පසු ඔහු විශ්‍රාම ගෙන එක්සත් ජාතීන්ගේ සංවර්ධන අරමුදල මඟින් ආරම්භ කිරීමට යෙදුන ඌව ප්‍රජා ගුවන් විදුලි සේවාවට සම්බන්ධ විය. විශේෂයෙන්ම බදුල්ල, මොනරාගල යන දිස්ත්‍රික්ක ශ්‍රී ලංකාවේ නොදියුණුම දිස්ත්‍රික්කයන් දෙකයි. එමෙන්ම අඩු ආදායම් ලාභී බහුතරයක් සිටී.එහෙයින් එක්සත් ජාතීන්ගේ සංවර්ධන වැඩසටහන (UNDP)  විසින් මේ ප්‍රදේශ සංවර්ධනය සඳහා විශාල වශයෙන් මුදල් ආයෝජනය කරන ලදී. එහෙත් මේ මුදල්වලින් ප්‍රජාවගේ යහපත සඳහා යෙදවූයේ ඉතා සොච්චමකි. මේ බව පර්යේෂණයකින් හෙළිකරගත් එක්සත් ජාතීන්ගේ සංවර්ධන වැඩසටහන, මෙයට ප්‍රජාව සහභාගී කරගත යුතුª බව අවධාරණය කරන ලදී. මේ සඳහා සහභාගිත්ව සන්නිවේදනය යොදා ගැනීම අරමුණ කරගෙන ඌව ප්‍රජා ගුවන් විදුලිය ආරම්භ කරන ලදී.මේ සඳහා සිංහල, දෙමළ, මුස්ලිම් සෑම ජන කොටසකින්ම කණ්ඩායමක් ගෙන පුහුණු කරනු ලැබීය. මේ සඳහා ගුවන් කාල පරාසය (Freequncy) ලබා දෙන්නේ ද ශ්‍රී ලංකා ගුවන් විදුලි සංස්ථාවෙන් මය. මේ නිසා මේ ආයතනය ද පසු කාලීනව තවත් එක් ප්‍රාදේශීය ගුවන් විදුලි සේවයක් විය. තවදුරටත් මෙම ප්‍රජා ගුවන් විදුලිය මූලික අරමුණක් නොමැතිව වුවත් පවත්වාගෙන යනු ලබයි. එක්සත් ජාතීන්ගේ සංවර්ධන වැඩසටහනේ මූලික අරමුණ, ප්‍රජා සහභාගීත්වය නොමැතිව දැනුදු ඌව ප්‍රජා ගුවන් විදුලිය පවත්වාගෙන යෑමයි.ශ්‍රී ලංකාවේ පුවත්පත් ආයතනයේ පළමු අධ්‍යක්ෂ බවට පත් වන තිලක් ජයරත්න මහතා එහි ප්‍රථම කණ්ඩායම පුහුණු කිරීමෙන් අනතුරුව (වසර 1 1 / 2 ක සේවා කාලයෙන් පසුව) ඔහු එයින් ද ඉවත් වූයේ ය. මේ ආයතනය සඳහා විදේශීය ආධාර විශාල වශයෙන් ලැබුණු අතර මෙහි විෂය නිර්දේශයන් හා ආකෘතියන් සකස්කරනු ලැබුවේ ජයරත්න මහතා විසිනි. මෙහි ප්‍රායෝගික හා න්‍යායාත්මක පුහුණුව ලබා දීමට හැකි ය. ඒ සඳහා නවීන තාක්ෂණික උපකරණයන්ගෙන් සමන්විත පූර්ණ වූ පුහුණු මධ්‍යස්ථානයකි.පසුව හෙතෙම ලෝක බැංකු ආධාර මත ක්‍රියාත්මක වන ව්‍යාපෘතියක් සඳහා සම්බන්ධ වුයේ ය. එහි දී පොළොන්නරු දිස්ත්‍රික්කයෙන් තෝරා ගන්නා ලද ගම් 38ක් ඇසුරින් එහි ප්‍රජාව සහභාගිකරගෙන ව්‍යාපෘතියක් ආරම්භ කරන ලදී. එම ගම් 38 සඳහා අධ්‍යක්ෂ මණ්ඩලයක් පත්කර සියලු බලතළ ඔවුන්ට පවරා ඒ තුළ ප්‍රජා සහභාගීත්වයෙන් යුතු ප්‍රජා ගුවන් විදුලි ආරම්භ කිරීම අරමුණ විය. ඔහු මේ සඳහා සියලු පුහුණු කිරීම් හා ව්‍යාපෘති සැලැස්ම වැඩසටහන් ආකෘතිය ද නිර්මාණය කෙළේ ය. එහෙත් මේ ප්‍රජා ගුවන් විදුලිය ආරම්භ කිරීමට නොහැකි විය.1983 වර්ෂයේ ජාතික රූපවාහිනිය ආරම්භයේ දීම ඊට එක් වූයේ ය. එහිදී මාධ්‍ය ගුවන් විදුලි ක්ෂේත්‍රය සම්බන්ධව මනා පරිචයක් ලබා සිටියේ ය. එහෙයින් රූපවාහිනී මාධ්‍ය සම්බන්ධව විශේෂ පුහුණුවක් ජර්මන් ජාතික විශේෂඥ පිරිසක් මඟින් ලාංකේය ශිල්පීන්ට ලබාදුනි. මොහුද එයට සම්බන්ධ වුනි. පසුකාලීනව රූපවාහිනී මාධ්‍ය තුළ වැඩසටහන් නිෂ්පාදකවරයකු ලෙස හෙතෙම කටයුතු කෙළේ ය. එකල රූපවාහිනි ශිල්පීන් ගේ අඩුවක් තිබුණි.තිලක් ජයරත්න මහතාගේ් ප්‍රථම ටෙලි නාට්‍ය තිර රචනය වන්නේ ‘අඳු කොළ’ ටෙලි නාට්‍යයි. මෙය අධ්‍යක්ෂණය කරන ලද්දේ සමන් අතාවුදහෙට්ටි මහතා ය. තවත් ටෙලි නාට්‍ය කිහිපයක්ම තිර රචනයෙන් දායක වූයේ ය. කඩුල්ල ටෙලි නාට්‍ය මෙරට පේ‍්‍රක්ෂක ජනතාව අතරට වඩාත් සමීප විය. මේ සඳහා රාජ්‍ය සම්මානද හිමි විය.මෙය මුලින්ම ශ්‍රී ලංකා ගුවන් විදුලි සංස්ථාවේ රජරට සේවය මඟින් විකාශනය වූ ගුවන් විදුලි නාට්‍යයකි. පසුව මෙය වඩාත් හොඳ පර්යේෂණයකින් අනතුරුව ලියන ලද්දකි. මේ සඳහා පාදක වූයේ ලාංකේය සමාජය වාණිජ ආර්ථිකයට නතුªවීමත් සමඟ එවකට පැවැති වැඩවසම් සමාජය බිඳ වැටීම හා සමාජ සංසිද්ධියකි.අනතුරුව නිර්මාණය කරන ලද නාඳුනන පුත්තු ටෙලි නාට්‍ය ද එවැනි ම වූ විශේෂ විමර්ශනයකින් පසුව ලියන ලද ටෙලි නාට්‍යයකි. මේ සඳහා පාදක වී ඇත්තේ ලාංකීය වාමාංශික ව්‍යාපාරයේ ආරම්භක අවධියයි. ‘වනස්පති’ නම් වූ තෙවන කෘතිය එයට ඉඳුරාම වෙනස් වූ නිර්මාණයකි. මේ සඳහා පාදක වී ඇත්තේ ඉංග්‍රීසි පාලන සමයේ සිංහරාජය පසුබිම් වූ ග්‍රාමීය සමාජ විවරණයකි.මෙම ටෙලි නාට්‍ය පිටපත නිර්මාණය කිරීමේ දී ද සිංහරාජ අඩවියට කිහිප වාරයක්ම ගොස් එහි නැවැතී පර්යේෂණයන්හි නිරත විය. එහිදී බෙහෙවින් සහයෝගය දුන් සිංහරාජයේ මාටිං අයියාගේ කාර්යය අමතක කළ නොහැක. මෙම ටෙලි නාට්‍යයට ඉන්ද්‍රජාලික ක්‍රම භාවිතා කරමින් කෙළේ ය. ඉංග්‍රීසි පාලන යුගය තේමාකරගත් කතාවක් වූ මෙය සුදත් මහදිවුල්වැවගේ අධ්‍යක්ෂණයකි.‘දණ්ඩේ ලූ ගිනි’ නම් වූ ටෙලි නාට්‍ය පාදක වී ඇත්තේ ලාංකේය වාමාංශික ව්‍යාපාරයේ දෙවන කාලවකවානුවයි. එය 1983 වසරේ ජනවාර්ගික අර්බුදය උත්සන්න වූ සමය දක්වා විදහා දැක්වෙන සමාජ ආර්ථික විවරණයකි. මේ සඳහා ද යම්කිසි කාලයක් පර්යේෂණයක නිරත වී කරන ලද නිර්මාණයක් විය. කම්පිත විල් නම් වූ මෑත කාලයේ බොහෝ ජනප්‍රිය වූ ටෙලි නාට්‍යයකි.මෙහි තිර රචනය සඳහා පාදකව ඇත්තේ නැඟෙනහිර පළාතේ පානම නම් දුෂ්කර ගම්මානයයි. මෙහි ජීවත් වන බොහෝ දෙනා සිංහල, දෙමළ සම්මිශ්‍රණය වී ඇත. හැම දෙනාටම සිංහල, දෙමළ කතා කිරීමට මෙන්ම ඇතැම් පිරිසට මෙම භාෂා දෙකම ලිවීමට ද හැකි ය. මේ අපුරු සමාජ තත්ත්වය වසර ගණනාවක් ජනවාර්ගික යුද්ධයක් පවතින රටක දෙමළ සිංහල ජාතීන් සහයෝගයෙන් ජීවත් වීමද විශේෂත්වයකි.මේ සඳහා වූ තිර රචනයට වැඩිම කාලයක් පර්යේෂණයක නිරත වීමට ද සිදුවිය. එහි දී එම පරිසරය තුළ ඔවුන් සමඟ එකට ජීවත් වී අත්දැකීම් බෙදා හදා ගැනීම වගේම ඔවුන්ගේ සංස්කෘතිය, භාෂාව හා ජන ජීවිතය කෙරෙහි ගැඹුරු අධ්‍යයනයක නිරත විය. එහි දී හමු වූ දෙමළ ජාතික ‘අංකල්’ ලෙසින් හඳුන්වන තැනැත්තා සුවිශේෂ අපූරු අයෙකි. හෙතෙම පානම ගමේ ජීවත් වන ගොවියෙකි.ඔහු සතු හරකුන් සියයක පමණ කිරි පට්ටියයක් තිබේ. මීට අමතරව කුඹුරු වතුපිටි ආදිය ද හිමිකරුවෙකි. ඔහු ආගන්තුක සත්කාර සඳහා කිසිදු ජාති ආගම් භේද නොසලකයි. එමෙන්ම සියල්ලන්ගෙන් සමන්විත නිදහස් ජීවිතයක් ගෙවන මනුෂ්‍යත්වයෙන් පිරි අපූර්ව මිනිසෙකි. මේ පර්යේෂණයේ දී ඔහුගෙන් ලද සහය අපමණ ය.මනුෂ්‍යත්වය සොයා යන කලාකරුවකුගේ මේ ගමන් මඟ තුළ බාධක කම්කටොළු ගල් බොරළු ද අඩුවක් නොවී ය. එමෙන්ම හරසර පිළිගැනීම් ද තිබුණි. එය ලෝක යථා ස්වභාවයයි. මේ සඳහා ඔහු ජීවත් වූ ග්‍රාමීය පරිසරයෙන් හා ඔහුගේ පවුලෙන් ලද ආභාෂය අති මහත් ය. මෙතුමන් විසින් තිර රචනය කරන ලද කඩුල්ල, දණ්ඩේ ලූ ගිනි, වනස්පති, නාඳුනන පුත්තු, කම්පිත විල් යන සියල්ල පොත් වශයෙන් මුද්‍රණය කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=f1009213</link>
    <topic>පොත් සංරක්ෂණයටඉපැරැණි චීන ක්‍රම</topic>
    <author>උදය ප්‍රසාද් කබ්රාල්</author>
    <content>චීනයේ ලේඛන ගත ඉතිහාසය වසර 5000ක් පමණ ඈතට දිවයයි. ඉපැරැණි ලෝකයේ භාවිත වූ පුස්තකාල ද්‍රව්‍ය වන මැටි පුවරු, පාච්මන්ට් මෙන්ම පසු කලක ඵලක මුද්‍රණ ශිල්පයේ ආරම්භයත් සමඟ නිර්මාණය වූ ලේඛන එක් රජ පෙළපතක සිටි තව රජ පෙළපතකට උරුම වෙමින් රැක ගැනීමේ ක්‍රම වේදයක් චීනයේ තිබූ බව සඳහන් වේ.වර්තමානයේ එලෙස ආරක්ෂිතව රැක බලාගත් ලේඛන අතරින් 1794 ට පෙර සකස් කරන ලද ලේඛන මිලියන 2.2 ක් පමණ චීනය සතුව ඇත. එම ලේඛන අද දක්වා ම සුරක්ෂිතව රැක බලා ගැනීමට ඔවුහු අපූරුතම සාම්ප්‍රදායික සංරක්ෂණ ක්‍රමවේද භාවිතා කළහ.ඉහළ උෂ්ණත්වය, වායුගෝලීය ඉහළ තෙතමනය, අධික හිරුඑළිය වැනි පාරිසරික සාධක පුස්තකාල ද්‍රව්‍ය වල දීර්ඝ කාලීන පැවැත්මට අහිතකර බව අතීතයේ විසූ චීන ජාතිකයෝ දැන සිටියහ. නිරන්තරයෙන් පැරැණි චීන ජාතිකයෝ තම පුස්තකාල ඉදි කිරීමට වන ගොමුවෙන් ගැවසිගත් සුන්දර ආශ්චර්යජනක ස්ථාන තෝරා ගත්හ. එසේ නොවන්නට ඔවුහු පුස්තකාලය වටා වෘක්ෂලතා රෝපණය කළහ.ව්‍යසන කළමනාකරණය පිළිබඳව අද බහුල ලෙස කතා කරන මාතෘකාවක් බවට පත්ව ඇත. ඒ ලෝකයේ ස්වාභාවික අනතුර සිදුවීමේ ප්‍රවණතාව ඉහළ යාමේ ප්‍රතිඵලයක් ලෙසය. ව්‍යසන කළමනාකරණයට නොයෙක් සංවිධාන මෙන්ම රාජ්‍ය ;දපාර්තමේන්තු වර්තමානයේ බිහිව ඇත. මීට අවුරුදු 5000 ට පෙර චීන ජාතිකයෝ පුස්තකාල සැළසුම් කිරීමේදී පුස්තකාලයට සිදුවිය හැකි ව්‍යසන පිළිබඳ කල්පනා කළහ.කෘමි උවදුරුවලින් පුස්තකාල ද්‍රව්‍ය ආරක්ෂා කිරීම අද අප රටේ පුස්තකාලවල ප්‍රධාන අභියෝගයක් බවට පත්ව ඇත. එකල චීන ජාතිකයෝ තම පුස්තකාල වල තැන්පත්කර තිබෙන අනර්ඝ සම්පන්න දැනුම සුරක්ෂිතව අනාගත පරපුර වෙනුවෙන් ආරක්ෂා කිරීමට අපූර්වතම භාවිත කරමින් කෘමින් සාර්ථකව පාලනය කළහ. වාතය තුළ ජල වාෂ්ප ප්‍රතිශතය ඉහළ යාම කෘමි වර්ධනයට ප්‍රධාන හේතුවක් වන බව ඔවුහු අවබෝධ කොට ගත්හ.පොත් අල්මාරි අසල අගරු කුඩු අක්‍රමවත් තැන්පත් කළහ. මින් වායුගෝලීය ජල වාෂ්ප උරා ගැනීම නිසා සැලකිය යුතු මට්ටමකින් පුස්තකාල පරිශ්‍රය තුළ ජල වාෂ්ප ප්‍රමාණය පාලනය විය. ඉන් නොනැවතුනු ඔවුහු කෘමින්ට විෂ සහිත වන ඛ්චභඵබඪජ තඪථඥ, ඹ්ඪථඥ ඉභතටභප වැනි රසායනික, පුස්තකාල භූමිය තුළ තැන්පත් කළහ.ග්‍රන්ථ, දූවිලි වලින් ආරක්ෂා කර ගැනීමට ඔවුහු සුවිශේෂ ක්‍රමයක් යොදා ගත්හ. ග්‍රන්ථයේ ආරම්භක හා අවසන් පිටු මත දැවමය පතුරු දෙකක් තබා ග්‍රන්ථය මධ්‍යයට එන සේ කපු නූලෙන් බැද තැබූහ. ඔවුහු පොත් තැන්පත් කිරීමට භාවිත කරන ලද්දේ කපුරු ලීයෙන් සකස් කළ පොත් අල්මාරියි. ඊට අමතරව කපුරු බෝල පොත් අල්මාරි තුළ තැනින් තැන තැන්පත් කළහ.කපුරු වලින් නික්මෙන සුවද කෘමි විකර්ශකයක් ලෙස ක්‍රියා කිරීම නිසා ග්‍රන්ථ කෘමින් ගෙන් ආරක්ෂා විය. කපුරු ලීයෙන් සකස් කළ පොත් අල්මාරි තුළ තැන්පත් කළ කපුරු බෝල සම්පූර්ණයෙන් ක්ෂය වී යාමට වසරක්වත් ගතවන බව සොයාගෙන ඇත.වර්ෂා සමයෙහි ග්‍රන්ථ ජලයෙන් හා පින්නෙන් ආරක්ෂා කර ගැනීමට ඔවුහු සුවිශේෂ ක්‍රම භාවිත කළහ. අධික වායු ගෝලීය තෙතමනය ලේඛන මත දිලීර වර්ධනය වීමට හේතුවේ. වර්ෂා කාලවල වර්ෂාව නොමැති දිනවලදී ග්‍රන්ථ සෙවණේ වියළීමට ඔවුහු කටයුතු කළහ. මෙම කාර්යය සඳහා 200ජථ ය 40ජථ දැවමය ආධාරක භාවිත කළහ.අධික හිරු එළිය ලේඛන වලට හිතකර නොවන හෙයින් එයින් ආරක්ෂා වී මද පවනේ ලේඛන වියළා දිලීර වර්ධනය අවම කිරීමට කටයුතු කළහ. යම් හෙයකින් දුර්ලභ ග්‍රන්ථයක් අධික ලෙස තෙත් වුවහොත් උණ ලීයෙන් සකස් කළ වාෂ්ප උදුනක් තුළ ග්‍රන්ථය තැන්පත් කර ධුමනය කර ලේඛනයට උරාගත් ජලය වාෂ්ප බවට පත්කිරීමෙන් ඉවත්කර පසුව එක් එක් පිටුව වෙන්කර ඉහත ක්‍රමයට අනුව මද පවනේ වියළා ගත් හ.නොයෙක් බෙහෙත් පැළෑටි වෙද හෙද කමට පමණක් නොව ග්‍රන්ථ ආරක්ෂා කිරීමට ඔවුහු භාවිත කළහ. දුම්කොළ පත්‍ර, ඕළු පත්‍ර (ඕළු විශේෂයක්) වැනි ශාක පත්‍ර ග්‍රන්ථ පිටු අතර තැන්පත් කළහ. ඉන් නික්මෙන සුවඳින් කෘමින් පාලනය විය. ලේඛන නිෂ්පාදනයේ අමුද්‍රව්‍ය ලෙස කෘමි විකර්ශක කාරකද ඇතුළත් කළහ. උදාහරණ ලෙස “බ්ඪචධ” නැමති කඩදාසි ගම්මිරිස් මිශ්‍රකර සකස් කර ඇත. “එචදඨදඪඥද” නැමති කඩදාසි සඳහා ආසනික් මිශ්‍රකර සකස් කර ඇත. මීට අමතර විශේෂිත ඖෂධ ද්‍රවණයක් සකස් කර එය වියළෙන්නට හැර ලේඛන අතර තැන්පත් කිරීමෙන් කෘමින් මර්දනය කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>21</day>
    </date>
    <link>http://www.dinamina.lk/2010/09/21/_art.asp?fn=f1009214</link>
    <topic>මැලේසියාවේ අරුමැසිඅෆාමෝසා නගරය</topic>
    <author>සටහන සහ ඡායාරූප රුවන් තරස්වින්</author>
    <content>‘අෆාමෝසා’ කියන්නේ මලයාසියාවේ නගරයෙන් වෙන් වී විවේකය සැහැල්ලුවෙන් ගතකිරීමට සාදා ඇති විශාල ගම්මානයක්. ගමක් කීවාට එහි නාගරික ගති සොබා වැඩියි. ගමයි නගරයයි එකට කලවම් කරල වගේ. අමුතු ම ගමක්. ගොල්ෆ් ගහන්න, අහස් යානා පදවන්න, ඔරු පදින්න, ජල ක්‍රීඩා කරන්න, බයිසිකල් පදින්න, ඇවිදින්න, ගෝ කාර්ට් පදින්න, සෆාරි යන්න, සතුන් ගේ ක්‍රීඩා බලන්න මිනිසා විසින් ගොඩනඟන ලද ප්‍රදේශයක්.මෙහි ඇති තට්ටු නිවාස මෙන් ම හෝටල් කාමර ද වෙන් වෙන්ව ගොඩනඟා ඇත. පෞද්ගලිකව නැවතීමට ඇති නිවාස ද කීප දවසකට කුලියට ගෙන අෆාමෝසාවල නැවතී විනෝදයෙන් ගතකිරීමට හැකි ය. මලයාසියාවේ අග නගරය වූ ක්වාලාලාම්පූර් සිට මේ “අෆාමෝසා” වලට ඇත්තේ කි. මී. 150 කට වැඩි දුරක්. පැය 1 1/2 ක ගමනක්. එදා අපගේ ගමනාන්තය “අෆාමෝසා. උදේ 8.30 ට හෝටලයෙන් පිටත් වූ අපගේ බස් රථයේ 25 දෙනෙක්.ඒ අතරට යුරෝපීය, ජපන්, ඉන්දියන්, අරාබි ජාතිකයින්. අධිවේගී මාර්ගයට පිවිසුණු බස් රථය උදේ 10 වෙනකොට “අෆාමෝසා” වල. අපගේ මඟපෙන්වන්නිය “ඈන්” “අෆාමෝසා” වලට ඇතුළු වන දොරටුව අසල දී ගත් ටිකට් පත් අපේ අත්වල සවි කළේ වළල්ලක් වගේ.“අෆාමෝසා” වලදී අපිව පිළිගත්තේ සුදුපාට පිඹුරෙක්ව කරේ දාගත්තු ළමයෙක්. ඒ අසල ම කොටි නාම්බෙක් මේසයක් මත වැතිරිලා. ඌත් එක්ක පිංතූ®ර ගන්නත් පුළුවන්. ඒකට ම ඡායාරූප ශිල්පියෙක් සැදී පැහැදී ඉන්නවා. පොඩි ගානක් ගෙවන්න විතරයි තියෙන්නේ. මෙතැනින් පිටවෙනකොට පිංතූ®රය ඔබේ අතේ.පළමුවෙන් ම තියෙන්නේ “සෆාරි” යෑමටයි. මෙහි දී ඔබට අහිංසක මෙන් ම ඉතා නපුරු සතුන් ඉතාමත් සමීපව දැකබලා ගැනීමට හැකි යි. මේ සියලු ම සතුන් වෙන් වෙන්ව දමා ඇත්තේ විශාල යකඩ දැල්වලින් වටකොට ඇති අක්කර දහස් ගණනකින් යුත් ප්‍රදේශයකයි. සෆාරි පටන් ගන්නා ස්ථානයට පැමිණි අප රැගෙන යන වාහනය එයට ම විශේෂයෙන් සකස් කරන ලද්දකි.එය 25 දෙනෙකුට ගමන් කිරීමට ආසන සවිකරන ලද හතර වටේට ම යකඩ දැල්වලින් ආවරණය කරන ලද කුඩා ලොරියක්. රථයට නැඟ ගත් පසු දොරවල් සියල්ල ම අගුල් දාන අතර දැල් අතරින් ඇඟිල්ලක්වත් එළියට නොදාන ලෙස මාර්ගෝපදේශිකා “ඈන්” අපට දැනුම් දුනි.මෙහි යන ඔබ පළමුවෙන් ම පිවිසෙන්නේ අහිංසක සතුන් ඉන්නා ප්‍රදේශයකටයි. මෙහි දී මුවෝ, අපි‍්‍රකානු ගවයින්, පැස්බරුන් සිටින ප්‍රදේශය පසුකර ගිය පසු හමුවන්නේ ජිරාෆ්, සීබ්‍රා වැනි සතුන් මෙන් ම ගෝන්නු, ඔටුවො, ඉන්දියානු ගවයින් වැනි සතුන් ඉන්නා කොටසකි. මේ සතුන් නරඹා යන ඔබ නැවත විදුලියෙන් ක්‍රියා කරන විශාල ගේට්ටුවක් අසලට පැමිණේ.එය විවෘත වූ පසු නරඹන්නන් සමඟ රථය ඇතුළු වන අතර එය වැසී ගිය පසු තවත් ගේට්ටුවක් විවෘත වේ. එම ගේට්ටුවෙන් ඇතුළු වූ විට එයත් වැසී යයි. ඔබ ඇතුළු වන්නේ නපුරු සතුන් ඉන්නා කොටසටයි. එහි ආරක්‍ෂාව සඳහාය මෙවැනි ගේට්ටු දෙකක් යොදා ඇත්තේ.මෙහි ඇතුළු වන නරඹන්නන්ට පළමුව දක්නට ලැබෙන්නේ ගස් යට වැතිරී සිටින සිංහයන් රංචුවකි. ඉන් පසු මලයාසියානු ව්‍යාඝ්‍රයෝ දස දෙනෙක්, පහළොස් දෙනෙක් පමණ එහාටත්, මෙහාටත් සක්මන් කරමින් සිටිනා අයුරු දැක ගැනීමට හැකි ය. කළු වලසුන් සිටිනා ස්ථානයට යන විට ඔවුන් වාහනය ආසන්නයට ම පැමිණ බලා සිටින අයුරු අපට දැක ගැනීමට හැකි විය.හයිනාවෝ සහ ඉන්දියානු කොටි ආදීන් මෙහි සැරිසරන්නේ නිදැල්ලේ ය. ඇත්ත ම කැළෑවක් වැනි ය. මෙතරම් ළඟින් ම සතුන් බලා ගැනීමට ස්වාභාවික වනාන්තරයකට ගියත් නොහැකි ය. මෙසේ පැය 1 1/2 ක පමණ සෆාරි ගමනින් පසුව ඊළඟට බැලීමට ඇත්තේ කුරුලු දස්කම් ය.එතැන තිබුණේ විවෘත වේදිකාවකි. වේදිකාවේ ඉදිරිපස සිමෙන්ති පඩි ය. ඒ මත වාඩි වී සිටින දෙදහසක් පමණ වන විවිධ ජාතීන්ට අයත් ප්‍රේක්‍ෂකයෝ ය.සීනුව නාද වෙයි. වේදිකාවේ දකුණු පස සිට වම් පැත්තට ලතාවකට ගමන් කරන්නේ තාරාවෝ ය. උන් පිටුපසින් සංගීත තාලයට පාද තබමින් යන සියක්කාරයෝ රංචුවකි. ඉන් පසු පැමිණියේ තරුණ පිරිමි ළමයෙකි. ඔහු අතේ වසා සිටිනා කොකටුවෙකි. වේදිකාව හරහට දමා ඇති ලීයකට ගොඩ වූ කොකටුවා මෙන්න කරනම් ගසනවා. තවත් විධානයක් දුන් විට ඌ වේදිකාවේ ආධාරකයක තබා ඇති වළලු අතරින් රිංඟා යමින් නොනවත්වා කරනම් ගසන්නට විය. තවත් විටක ඌ චිත්‍ර ශිල්පියෙකි. හොටෙන් ගත් පාට කූරකින් කොකටුවා චිත්‍ර අඳින්නේ පළපුරුදු චිත්‍ර ශිල්පියෙකු මෙනි.ඉන්පසු කොහේදෝ සිට පැමිණි ගිරවුන් රංචුවක් වේදිකාව වටේ තාලයකට පියාඹමින් යන්නේ මහත් ආඩම්බරයෙනි. ටික වේලාවකින් මෙතනට පැමිණි විශාල දෑකැත්තෙක් තවත් පිරිමි ළමයෙකු ගේ අත මත වසා ඉන් පසු ක්ෂණයකින් අහසට නැඟ කරනම් ගසමින් පියාඹා ගිය අයුරු අතිශය චමත්කාරජනකය.ඉන් පසු වේදිකාව විවෘත වූයේ පරෙවියන් ගේ රැඟුම්වලට ය. අවසානයේ පැමිණි රාජාලියා වේදිකාව පාමුල සිට නරඹන්නන් ගේ හිස්වල ගෑවෙන නො ගෑවෙන ගානට පියාඹමින් දැක් වූ සංදර්ශනය සිත් වශී කරවන සුළුය. විනාඩි 45 ක පමණ මේ සංදර්ශනය නැරඹූ පසු නරඹන්නන් පෙරහැරක් මෙන් එක පේළියට යන්නේ ඊට එහායින් ඇති නැරඹුම් ප්‍රදේශයකට ය. ඒ චින්පන්සි රැඟුම් බැලීමට ය.තනි රෝදයේ බයිසිකලය පදින චින්පන්සියා, බර ඉසිලීමේ ක්‍රීඩාවේ නියැලි චින්පන්සි, පොල් ගහට නැඟ පොල් කඩාගෙන බිමට බහින චින්පන්සියාත්, ගොල්ෆ් ක්‍රීඩාවේ යෙදෙන චින්පන්සියාත්, බල්ලන් ගේ රැඟුම්, කම්බියේ කරණම් ගසමින් යන සුදු මීයනුත් බලා ගැනීමට හැකි ය. මේ සන්දර්ශනයෙන් පසු අෆාමෝසාවල කව්බෝයි නගරයේ ක්‍රියාන්විතයන් බැලීමට තවත් ස්ථානයකට නරඹන්නන් ටිකෙන් ටික රොක් වන්නට විය.“අෆාමෝසාවල” කව්බෝයි නගරය අමෙරිකාවේ නියම කව්බෝයි නගරයක සිරි ඉසිළුවේ ය. බීම හල, හෝටලය, අශ්ව ගාල්, නිවාස ආදිය එහි ඉදිකර තිබුණි. එය නියම “කව්බෝයි ෂෝ” එකකි. මොහොතකින් අසුන් පිට පැමිණෙන රතු ඉන්දියානුවෝ ය. ඔවුන් කව්බෝයි නගරයට පහර දී පළා යයි. මෙයින් කලබල වන කව්බෝයිවරු තැන තැන සිට නැවත පැමිණෙන රතු ඉන්දියානුවන්ට පහර දෙයි. වෙඩි තබයි.විකට ජවනිකා ද අතරින් පතර පෙන්වයි. වතුර පිරි ළිඳට වැටෙන කව්බෝයිවරු. රතු ඉන්දියානුවන්ට තබන වෙඩි තමා ගේ ම සගයන්ට වැරදී තබන කව්බෝයිවරු. ඩයිනමයිට් පිපිරීමෙන් ඔවුන්ගේ ම ගෙවල්වල පිපිරී ඒවා කඩා වැටෙන විට ඒවාට යටවෙන කව්බෝයිවරු ය. මේ ත්‍රාසජනක ක්‍රියාදාමය පැයක පමණ කාලයකින් නිමා වූ පසු නැවත නරඹන්නන් රොක්වන්නේ අලි නැටුම් ක්‍රීඩා බැලීමටයි.මෙහි පැමිණෙන ඔබට තාලයට නටමින් යන අලි, කකුල් දෙකෙන් ඇවිදින අලි, යකඩ පුටු උඩට නැඟ එක කකුලෙන් සර්කස් පෙන්වන අලි දැකබලා ගැනීමට පුළුවන. මේ අලියෝ චිත්‍ර ඇඳීමට ද දක්‍ෂය. ඔවුන් විසින් අප ඉදිරියේ දී අඳින ලද චිත්‍ර මිලදී ගැනීමට නරඹන්නන්ගෙන් තිබුණේ් හොඳ ඉල්ලුමකි. අලින්ගේ බාස්කට් බෝල ක්‍රීඩාවත්, අලින්ගේ පාපන්දු ක්‍රීඩාවත් නරඹන්නන් කුල්මත් කළ අංගයෝ විය.මේ ක්‍රීඩා සංදර්ශන නරඹන අතරතුර දී ඔබට අවශ්‍ය ආහාරපාන, අයිස් ක්‍රීම්, බීම ජාති ලබාගැනීමේ අවන්හල් මේ “අෆාමෝසා”වල බහුලව ඇත.අලි රැඟුම්වලින් පසුව ඔබව නැවත බස් රථයට නංවා එතැන් සිට කි. මීටර් 5 ක් පමණ ඈතින් ඇති “අෆාමෝසා” ගම්මානයේ ඇති අසුන් පිට නැඟ විනෝද වීමට ඇති ස්ථානයකට ගෙන යනු ඇත. එතැන අසුන් පිට යෑමට අමතරව “ගෝකාට්” කාර් පැදීමට වෙන්කර ඇති භූමි භාගයක් ද ඇත.එතන දී මුදලක් ගෙවා ලබා ගන්නා එම රථය පදවා විනෝද වීමට හැකි ය. මේ අතර ජලය සමඟ විනෝද වීමට කැමති අයට “වෝටර් වෝල්ඩ්” වලට ගොස් එහි දී ඇති තරම් විනෝද වීමට පහසුකම් සපයා ඇත. ඇත්තට ම “අෆාමෝසා” ගම්මානය එක ම විනෝද රස ගුලාවකි.සවස 6.30 ට පමණ නැවත අප වෙනත් ස්ථානයකට ගෙන යන්නේ “කව්බෝයි කානිවල්” පෙන්වීමට යි. මෙය රාත්‍රී සංදර්ශන ඇති ස්ථානයකි. මෙම භූමි භාගයේ කුඩා ළමුන් සඳහා වෙන්කර ඇති ප්‍රදේශයේ මෙරිගෝ රවුන්ඩ්, අහස් යානා, රොකට් යානා, හංස යානා ආදී විවිධ අයිතමයන් පැද යෑමටත්, ඒවායේ නැග විනෝද වීමටත් හැකි ය.”කව්බෝයි කානිවල්” හී ඇති චීන අවන්හල් රාත්‍රී ආහාර ගැනීමට කියාපුම ස්ථානයකි. මෙහි චීන ක්‍රමයට පිසූ රසවත් කෑම සංචාරකයන් ගේ රස නහර පුබුදුවාලයි. රාත්‍රී 8 ට පමණ ආරම්භ වන රතු ඉන්දියානු හා කව්බෝයි සංදර්ශනය මනරම් ය.මෙම සංදර්ශනය පැය දෙකක් මුළුල්ලේ ම නැරඹීමට හැකි ය. මෙම “කව්බෝයි කානිවල්” හී ජැක්පොට් ක්‍රීඩා, සූදු ක්‍රීඩා ආදිය සඳහා ද කොටසක් වෙන්කර ඇත. සෑම අතින් ම විනෝද වීමට කැමති අයට “අෆාමෝසා” ඉඩ සලසා ඇත.රාත්‍රී 10 ට පමණ කව්බෝයි කානිවල් නිමාවට පත් වන්නේ “අෆාමෝසා” ගම්මානයේ අහස සිසාරා විනාඩි 15 ක් පමණ එම අහස ආලෝකමත් කරන මල් වෙඩි සංදර්ශනයකිනි. ඉන් අනතුරුව බස් රථවලට ගොඩ වූ අප රාත්‍රී 11.30 ට පමණ ක්වාලාලම්පූර්වලට සපැමිණ රාත්‍රී 12 ට පමණ හෝටලයට සැපත් වූයේ මලයාසියාවේ “අෆාමෝසා” හී සුන්දරත්වය සිත් තුළ තදින්ම චිත්‍රයක් කොට ඇඳ ගනිමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n1009222</link>
    <topic>බස්නාහිර මහජනාධාර දීමනාව රු.1000ක් කරයි</topic>
    <author>ජීවනී පතිරණ සහ වයිමන් හෙට්ටිආරච්චි</author>
    <content>බස්නාහිර පළාතේ වෙසෙන දිළිඳු හා අසරණ පවුල් වෙත මාසිකව ලබා දෙන රුපියල් 350 ක මහජනාධාර මුදල 2011 වසරේ සිට රුපියල් 1000 දක්වා වැඩි කිරීමට බස්නාහිර පළාත් සභාව පියවර ගෙන තිබේ.මේ සඳහා වැය කිරීමට අපේක්ෂිත මුදල රුපියල් දස ලක්ෂ 576.5 ක් වන බව, ඊයේ (21) බස්නාහිර පළාත් සභාවේ 2011 සඳහා වන අය වැය ලේඛනය ප්‍රකාශයට පත්කරමින් ප්‍රධාන ඇමැති ප්‍රසන්න රණතුංග මහතා එසේ පැවසීය.2009 වර්ෂයේ බස්නාහිර පළාත තුළ පදිංචි මහජනාධාර ලබාගත් දිළිඳු පුද්ගලයන්ගේ සංඛ්‍යාව 72,028 ක් වන අතර, මේ වසරේ දී 70,418 ක් දෙනා මහජනාධාර ලබාගෙන ඇත.එක් පුද්ගලයකු සඳහා දැනට ලබාදෙන මහජනාධාර මුදල රුපියල් 150 ක් වන අතර, එක් පවුලක් සඳහා වෙන්කර ඇති උපරිම මුදල් ප්‍රමාණය රුපියල් 350 කි.වර්තමානයේ මෙම මුදල කිසිසේත් ප්‍රමාණවත් නොවන බැවින් 2011 වසරේ සිට මෙසේ මහජනාධාර මුදල වැඩි කිරීමට පළාත් සභාව තීරණය කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n1009223</link>
    <topic>දේශීය බී.ටී.අයි.ළඟදීම වෙළෙඳ පොළට</topic>
    <author>ශීලා උඩුවර, නිමල් රාජපක්ෂ සහ චමීර ඇල්ලදෙණිය</author>
    <content>දේශීය බී.ටී.අයි. (BTI) බැක්ටීරියාව මිලි ලීටර් 100 බෝතල් ලෙස ජනතාවට ලබාදීමට කාර්මික තාක්ෂණ ආයතනය බලාපොරොත්තු වේ.ජනතාවට තම නිවෙසේදීම භාවිත කරගත හැකි ආකාරයේ බෝතල්වලට ඇසුරුම් කර මේ බැක්ටීරියාව ළඟදීම වෙළඳපළට නිකුත් කිරීමට කාර්මික තාක්ෂණ ආයතනය අපේක්ෂා කරයි.දැනට බී.ටී.අයි. (BTI) බැක්ටීරියාව සෞඛ්‍ය අමාත්‍යාංශය මඟින් භාවිත කරන අතර, පළිබෝධක ආයතනය මගින් අනුමැතිය ලැබූ විගස ජනතාවට ලැබීමට කටයුතු කරන බව ආචාර්ය එස්. සමරසිංහ මහත්මිය පවසයි. මේ දේශීය බැක්ටීරියාව පරිසර හිතකාමී බැක්ටීරියාවක් බවට ලෝක සෞඛ්‍ය සංවිධානයද නිර්දේශ කර ඇති බව සමරසිංහ මහත්මිය පැවසුවාය.දේශීය බී.ටී.අයි. බැක්ටීරියාව ලීටර් 5000ක් නිපදවීමට කාර්මික තාක්ෂණ ආයතනයට ඇණවුම් ලැබී තිබෙන බවද කී සමරසිංහ මහත්මිය මේ බැක්ටීරියාව නිපදවීමට බයෝ ලංකා සමාගම අනුමැතිය දී තිබෙන බවද කීවාය. සමරසිංහ මහත්මිය මෙම අදහස් පළකළේ ඊයේ (21) ජනමාධ්‍ය අමාත්‍යාංශයේ දී පැවති මාධ්‍ය හමුවකට සහභාගි වෙමිනි. තාක්ෂණ හා පර්යේෂණ ඇමති මහාචාර්ය තිස්ස විතාරණ, ප්‍රවාහන නියෝජ්‍ය ඇමති රෝහණ දිසානායක යන මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n1009224</link>
    <topic>විදේශ භාෂා පුහුණු වූවන්ටරජය පිළිගත් සහතිකයක්</topic>
    <author>අනූෂා ගුරුසිංහ</author>
    <content>ඉංග්‍රීසි භාෂාව ඇතුළු විදේශීය භාෂා පුහුණුව ලැබූ අය සඳහා රජය පිළිගත් සහතික පිරිනැමීමට ජාතික භාෂා හා සමාජ ඒකාබද්ධතා අමාත්‍යාංශය මඟින් පියවර ගෙන තිබේ. ඒ අනුව ලබන ඔක්තෝම්බර් මස සිට පිළිගත් පෞද්ගලික ආයතනවලද සහයෝගය ලබාගනිමින් ජාතික භාෂා හා සමාජ ඒකාබද්ධතා අමාත්‍යාංශය මූලිකත්වයෙන් මේ පාඨමාලා ආරම්භ කිරීමට නියමිත බව ඇමැති එස්. බී. නාවින්න මහතා පවසයි.නිසියාකාරව භාෂා පුහුණුව නිම කරන අපේක්ෂකයන් සඳහා වසරකට දෙවරක් තරග විභාගයක් පවත්වා මේ භාෂා සහතික පිරිනැමීමට කටයුතු කෙරේ. ඉංග්‍රීසි, ප්‍රංශ, ජපන්, චීන, කොරියන්, ජර්මන්, ඉතාලි හා අරාබි යන භාෂා සඳහා පාඨමාලා ආරම්භ කෙරේ. භාෂාව හැකියාව ඇති පිරිස විදේශීය රැකියා අවස්ථා සඳහා සුදුස්සන් බවට පත් කිරීම මේ වැඩපිළිවෙළේ මූලික අරමුණ බව ජාතික භාෂා හා සමාජ ඒකාබද්ධතා ඇමැති එස්. බී. නාවින්න මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n1009225</link>
    <topic>‘දෑ අභිමාණී’ප්‍රදර්ශනය අද</topic>
    <author>ශීලා උඩුවර</author>
    <content>‘දෑ අභිමාණී’ වයඹ උදානය කෘෂිකර්ම කාර්මික අධ්‍යාපනික හා වෙළෙඳ ප්‍රදර්ශනය හා සැණකෙළිය පරිසර ඇමැති අනුර ප්‍රියදර්ශන යාපා මහතාගේ ප්‍රධානත්වයෙන් හෙට (23) පන්නල ජාතික පාසලේදී ආරම්භ කෙරේ.23දා සිට 26දා දක්වා පුරා දින 4 ක් පැවැත්වෙන මේ ප්‍රදර්ශනය පෙ. ව. 10 සිට රාත්‍රී 10 දක්වා මහජනතාවට නැරඹිය හැකිය. පා පැදි තරග, මැරතන් ධාවන තරග, සම්මන්ත්‍රණ, වැඩමුළු, සංගීත සංදර්ශන ඇතුළු විශේෂාංග රැසකින් මේ ප්‍රදර්ශනය පැවැත්වීමට කටයුතු යොදා ඇත. යුද ජයග්‍රහණයේදී අත් පත් කර ගත් යුද අවිද මෙහිදී ප්‍රදර්ශනය කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n1009226</link>
    <topic>ශ්‍රද්ධාව වඩමු</topic>
    <author>නාරම්පනාවේ ආනන්ද ස්ථවිර</author>
    <content>සද්ධෝ සීලේන සම්පන්නෝ යසෝ භෝග සම්ප්පිතෝ යං යං පදෙසං භජති තත්ථ තත්ථේව පූජිකෝපින්වත්නි,ශාසන ඉතිහාසය අනුව බිනර පුර පසළොස්වක් දින ඉතා වැදගත් පොහොයකි. වස්සාන සමයේ එළඹෙන සුවිශේෂ වැදගත් පොහොය දිනයකි. එම නිසා ලංකාවේ වෙහෙර විහාරස්ථානවල විශේෂ පින්කම් සිදු කෙරේ. බුදු රදුන් වහන්සේ වනිතා විමුක්තිය උදා කරවමින් භික්ෂූණී සසුන ආරම්භ කරන ලද්දේද අදවන් පොහොය දිනයකය.සුළුමව වූ ප්‍රජාපතී ගෝතමී දේවිය නන්ද තෙරුන්ගේ මාර්ගයෙන් කළ ඉල්ලීම පිළිගෙන අදවන් පොහෝ දිනයකදී භික්ෂූණී සසුන ඇරඹුණ සේක.මා ඉහතින් මාතෘකා කළ ධම්මපද ගාථාව බුදුරජාණන් වහන්සේ දේශනා කළේ රජගහ නුවර චිත්ත නම් සිටුතුමා අරමුණු කර ගනිමිනි. එතුමා සිය ධනයෙන් බොහෝ දන් දුන් අසරණයන්ට පිහිට වූ ඒ වගේම අතිශයින්ම ශ්‍රද්ධා සම්පන්න සිල්වත් බවින් අනූන උතුම් ගතිගුණ වලින් සම්පූර්ණ අයෙක් චිත්ත සිටුතුමා යම් තැනකට යන්නේ නම් සියලු ජනයා එතුමන්ට බොහෝ ගරු සැළකිලි දැක්වූහ.මිනිස්සු චිත්ත සිටුතුමාට ගරු කළේ කැමැත්තෙන්මයි. මේ බව දුටු ආනන්ද තෙරණුවෝ බුදුරදුන් වෙතින් ඊට හේතුව විමසූහ. එවිට බුදුරජාණන් වහන්සේ ප්‍රකාශ කළේ ‘ශ්‍රද්ධාවෙන් හා සීලයෙන් යුතු යසස් සහ සම්පත් ඇති තැනැත්තා යම් යම් පෙදෙසක වසයි නම් ඒ සෑම තැනකදීම පුදනු ලබයි’ යනුවෙනි.මේ දේශනාව අනුව අපට පැහැදිලි වෙන්නේ යම් කෙනෙකුට භවභෝග සම්පත් ධන ධාන්‍ය ආදිය වගේම බලය තිබුණත් ගරු සැළකිලි ලැබෙන්නේ නැතැයි කියන එකය.තමන් සතු සම්පත් වලින් පරාර්ථචර්යාවෙහි යෙදෙන්නත් අවශ්‍යයි. එය ගරු සැළකිලි ලබා ගැනීමේ චේතනාවෙන් නොව ඉතා අවංකව අන්අයගේ යහපත අරමුණු කරගෙන සිදු කළ යුතුයි. එපමණක් නොව අප සිතේ ශ්‍රද්ධාව සහ සිල්වත් බවද නොඅඩුව තිබිය යුතුයි. පින්වතුනි ශ්‍රද්ධාව යන්නෙන් අදහස් කරන්නේ තෙරුවන කෙරෙහි ගැඹුරු අවබෝධයත් සමග ඇතිවෙන අචල විශ්වාසයට. සිල්වත් බව අපට ජීවිතේ හැම මොහොතකම අවශ්‍ය වේ. සීලයෙන් කරන්නේ පුද්ගලයාගේ කය වචන මෙන්ම සිතත් හික්මවීමයි.යමෙකුගේ සිතේ ශ්‍රද්ධාවත් සිල්වත් බවත් ස්ථිර ව පිහිටා ඇත්නම් ඔහු තමා සතු භෞතික සම්පත් ඉතා ප්‍රඥාගෝචර ලෙස කුසල් දහම් වඩවා ගැනීමට උපයෝගී කරගන්නා බව මේ දේශනාවෙන් හෙලි වෙයි. එවැනි පුද්ගලයා අනෙක් අයගෙන් ගරු සැලකිලි බලාපොරොත්තු නොවුණත් නිරායාසයෙන්ම ඔහුට සමාජය අතිශයින්ම ගෞරව දක්වන්නේය. එය බලහත්කාරයෙන් ලබාගත නොහැකියි.තමාගේ යහපත් පැවැත්ම කෙනෙකු ගෞරවයට පාත්‍ර වීමට බලපාන ප්‍රධානම සාධකය වේ. ඔබට ගෞරවණීය පුද්ගලයකු ලෙස ජීවත්වීමට අවශ්‍ය වන්නේ ධනය බලය නොව යහපත් සදාචාර සම්පන්න කරුණා මෛත්‍රියෙන් යුතු උතුම් ජීවන චර්යාවන් බව තේරුම් ගන්න. මේ උතුම් බිනර පුන් පෝ දින බුදුරදුන් වදාළ සැදැහැවත් සිල්වත් බවින් යුතු චරිතාදර්ශයන් ගොඩ නගාගෙන ප්‍රතිපත්ති පූජාවෙන්ද බුදුරජාණන් වහන්සේ පිදීමට අධිෂ්ඨාන කර ගනිමු..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n1009227</link>
    <topic>ශිෂ්‍යත්ව ප්‍රතිඵලලබන සතියේ</topic>
    <author>දයා පෙරේරා</author>
    <content>පහ ශ්‍රේණිය ශිෂ්‍යත්ව විභාගයේ ප්‍රතිඵල ලබන සති අන්තයට පෙර නිකුත් කිරීමට විභාග දෙපාර්තමේන්තුව අපේක්‍ෂා කරයි.විභාගයට පෙනී සිටි සෑම දරුවකුගේ ම ලකුණු විස්තර පරිගණක ගතකර සියලු දත්තයක් ම නැවත නැවත පරීක්‍ෂා කර නිරවද්‍යතාව තහවුරු කිරීමේ ක්‍රියාවලිය මේ දිනවල සිදුකැරේ.ලබන සති අන්තයේ විභාග ප්‍රතිඵල ලබා දීමට හැකි සෑම උත්සාහයක් ම ගෙන ඇතැයි විභාග කොමසාරිස් ජනරාල් අනුර එදිරිසිංහ මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n1009228</link>
    <topic>ෆොන්සේකා ගෙනා පෙත්සමසලකා බැලීම දෙසැ: 3 වැනිදා</topic>
    <author/>
    <content>දෙවැනි යුද අධිකරණය සම්බන්ධයෙන් සරත් ෆොන්සේකා මහතා ගොනුකළ විශේෂ අභියාචනා පෙත්සම දෙසැම්බර් මස 03 වැනි දින සලකා බලන බව ශ්‍රේෂ්ඨාධිකරණය ඊයේ (21) දන්වා සිටියේය. අගවිනිසුරු අශෝකද සිල්වා, එස් අයි ඉමාම් සහ කේ. ශ්‍රී පවන් යන ශ්‍රේෂ්ඨාධිකරණ විනිසුරු මඩුල්ල මෙම තීරණය ගෙන තිබුණි.දෙවැනි යුද අධිකරණය බල රහිත කරන ලෙස ඉල්ලා පොන්සේකා මහතා අභියාචනාධිකරණයේ පැවරූ පෙත්සම ඉවත දමමින් අභියාචනාධිකරණය ලබාදුන් තීන්දුවට එරෙහිව ෆොන්සේකා මහතා මෙම විශේෂ පෙත්සම ගොනු කැර තිබිණි.යුද හමුදාපති ජගත් ජයසූරිය මහතාට දෙවැනි යුද අධිකරණයේ විනිසුරු මඩුල්ල ඇතුළු වගඋත්තරකරුවන් හය දෙනකුට එරෙහිව පැවැරූ මෙම පැමිණිල්ල වෙනුවෙන් ජනාධිපති නීතිඥ රොමේෂ් ද සිල්වා මහතා පෙනී සිටියේය.නීතිපතිවරයා වෙනුවෙන් නියෝජ්‍ය සොලිසිටර් ජනරාල් එස්. රාජරත්නම් , නීතිඥ සංජීව ජයවර්ධන හා එස්.එල්. ගුණසේකර මහත්වරු පෙනී සිටියහ.පෙත්සම සලකා බැලීම දෙසැම්බර් 03 දින සිදුකෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n1009229</link>
    <topic>නිධන් හෑරූ පොලිස් ලොක්කා ගෝලයන් 6ක් සමඟ කොටු වෙයි</topic>
    <author>විජයානි එදිරිසිංහ පොළොන්නරුව විශේෂ ගාමිණී ඔබේසේකර හා ඇළහැර සමූහ</author>
    <content>පොළොන්නරුව ප්‍රදේශයේ විහාරස්ථානයක නිධන් හෑරීමට පැමිණ පලා යමින් සිටි වාකරේ සහකාර පොලිස් අධිකාරිවරයා ඇතුළු නව දෙනෙකු පොලිසිය මඟින් අත්අඩංගුවට ගෙන ඇත.පොලිසියේ තවත් හයදෙනෙකු සහ සිවිල් වැසියන් දෙදෙනෙක් මේ කණ්ඩායමට ඇතුළත් වෙති. පොළොන්නරුව සිරිපුර රජමහා විහාරස්ථානයට නුදුරු ස්ථානයක මේ කණ්ඩායම පෙරේදා (20) රාත්‍රියේ නිධන් හාරමින් සිට ඇත. ගම්වැසියන් එම සිද්ධිය දැක විහාරස්ථානයේ ඝන්ඨාරය නාද කර ගම්වැසියන් ගෙන්වා නිධන් හොරුන්ට පලායාමට නොදී වටකර තිබේ.ගිනි අවි සහිතව පැමිණ සිටි මේ පිරිස ගම්වැසියන් සමඟ බහින් බස් වී තර්ජනය කර වෑන් රථයක නැගී පලාගොස් තිබුණි. ඒ අවස්ථාවේම ගම් වැසියන් එම සිද්ධිය 119 ට කතා කර දැනුම් දී තිබේ.119 මඟින් අවට සියලු පොලිසි දැනුවත් කර ඇති අතර පසුව පලා ගිය ප්‍රදේශ වටකර තිබේ. ඒ අනුව මඩකළපුව හන්දියේ පොලිස් මාර්ග බාධකයේ දී සැකකරුවන් රැගත් වෑන් රථය කොටුකර ගැනීමට පොලිසියට හැකිවී තිබේ. සැකකරුවන් අත්අඩංගුවට ගන්නා විට ඔවුන් සතුව තිබුණු පිස්තෝලය ඇතුළු අවි ආයුධ කිහිපයක් ද සොයාගෙන ඇත. නිධන් හෑරීමට ගෙනා උපකරණ එම ස්ථානයේම දමා ගොස් තිබේ.පොළොන්නරුව ජ්‍යෙෂ්ඨ පොලිස් අධිකාරි සිරිල් ප්‍රනාන්දු මහතාගේ උපදෙස් මත පොලිස් අධිකාරී ජයන්ත ප්‍රේමසිරි මහතාගේ අධීක්‍ෂණය යටතේ පොළොන්නරුව මූලස්ථාන පොලිස් පරීක්‍ෂක එම්. සී. සී. සේනානායක, පොලිස් පරීක්‍ෂක විපුල බණ්ඩාර අරලගන්විල, පොලිස් ස්ථානාධිපති රාජමන්ත්‍රී ඇතුළු කණ්ඩායමක් වැටලීම සිදුකර සැකකරුවන් අත්අඩංගුවට ගෙන ඇත. සැකකරුවන් ඊයේ (21) අධිකරණයට ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n10092210</link>
    <topic>වී අලෙවි මණ්ඩලයට අයත්තව ගොඩනැගිල්ලක් රජයට</topic>
    <author>විජයානි එදිරිසිංහ</author>
    <content>වී අලෙවි මණ්ඩලයට අයත් තවත් ගොඩනැගිල්ලක වී ගබඩා කිරීම ඊයේ (21) ආරම්භ කෙරිණි.මෙය 2002/2004 එජාප ආණ්ඩු පැවැති සමයේ මහනුවර එජාප ප්‍රබලයකු විසින් තම හිතවතෙකුට පවරා දී තිබිණි.වෙළෙඳ අමාත්‍යාංශය එය යළි පවරා ගෙන තිබේ.රුපියල් කෝටි ගණනක් වටිනා මෙම ගොඩනැගිල්ල නුවර වැවට මුහුණලා පීරිස් මාවතේ පිහිටා තිබේ.එම ගොඩනැගිල්ල ඊයේ (21) වන තෙක් සංචාරක හෝටලයක් ලෙස පවත්වාගෙන යනු ලැබිණි. කෙසේ හෝ අමාත්‍ය ජොන්ස්ටන් ප්‍රනාන්දු මහතාගේ මැදිහත්වීමෙන් පොලීසියේ ද සහාය ඇතිව ගොඩනැගිල්ල පවරාගෙන වී ගබඩා කිරීම ඊයේම ආරම්භ කළේය.ඊයේ සවස් වන විට වී කිලෝ ලක්ෂයකට ආසන්න ප්‍රමාණයක් ගබඩා කිරීම සඳහා ගෙනැවිත් තිබිණි.මේ අයුරින් තවත් ගොඩනැගිල්ලක් පසුගියදා හසලක දී වී අලෙවි මණ්ඩලයට පවරා ගත්තේය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n10092211</link>
    <topic>පෙම්වතියගේ සැමියා ඝාතනය කළ</topic>
    <author>මහින්ද අලුත්ගෙදර</author>
    <content>ප්‍රේම සබඳතාවක් පවත්වාගෙන ගිය කාන්තාවක ස්වාමිපුරුෂයා මරා දැමීම ගැන චෝදනා ලැබූ ශ්‍රී ලාංකිකයකුට ඩුබායි අධිකරණය මරණීය දඬුවම නියම කර තිබේ.රෝවන් කුමාර් නැමති 23 හැවිරිදි තරුණයකුට මෙලෙස මරණ දඬුවම නියම කැර ඇති ශ්‍රේෂ්ඨාධිකරණය ඔහුට ප්‍රසිද්ධියේ වෙඩි තබා ඝාතනය කරන ලෙස නියම කර තිබේ.මේ ඝාතනය සිදුකළ බවට සැකකරු අධිකරණය ඉදිරියේ වරද පිළිගෙන තිබෙන බව ද, විදේශ කටයුතු අමාත්‍යාංශ කොන්සියුලර් දෙපාර්තමේන්තුවේ ජ්‍යෙෂ්ඨ ප්‍රකාශකයෙක් “දිනමිණ” ට පැවැසීය.ඝාතනයට ලක්වූ පුද්ගලයා ද ශ්‍රී ලාංකිකයකු වන අතර ඔහු ඝාතකයාගේ සමීපතම මිතුරකු බව ද වාර්තා වෙයි. මේ අතර සිද්ධියට අදාළ කාන්තාව ඩුබායි පොලිසියට සාක්‍ෂි සපයමින් තම ස්වාමියා මරා දමා ඇත්තේ අපි‍්‍රකානු ජාතිකයකු බව පැවැසූවද සිදුකළ පරීක්‍ෂණවලින් මේ සිද්ධියට සම්බන්ධ වී ඇත්තේ රෝවන් කුමාර් බව අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n10092212</link>
    <topic>එප්පාවල සිවු පුද්ගල ඝාතනයේසැකකරු තවදුරටත් රිමාන්ඩ්</topic>
    <author>අනුරාධපුර මධ්‍යම විශේෂ</author>
    <content>එප්පාවල සඳරැස්ගම පදිංචිව සිටි එකම පවුලේ සිවුදෙනෙකු කපා කොටා අමානුෂික ලෙස ඝාතනය කිරීම සම්බන්ධයෙන් අත්අඩංගුවට ගෙන රක්ෂිත බන්ධනාගාරගත කළ සැකකාර තරුණයා තවදුරටත් රක්ෂිත බන්ධනාගාර ගත කරන ලෙස තඹුත්තේගම මහේස්ත්‍රාත් රංගනී තුෂාර තිත්තවැල්ල ගමගේ මෙනවිය නියෝග කළාය.එප්පාවල සඳරැස්ගම පදිංචිව සිටි මියගිය සිවුදෙනා පසුගිය ජූලි මස රාත්‍රියේ දී ඔවුන්ගේ නිවෙසේදී තියුණු ආයුධයකින් කපාකොටා ඝාතනය කර සිටියදී එප්පාවල පොලිසිය මගින් ඔවුන්ගේ සිරුරු සොයා ගැනිණි. සිද්ධිය සම්බන්ධයෙන් තවදුරටත් පරීක්‍ෂණ සිදුකර, ඒ සම්බන්ධයෙන් අධිකරණයට කරුණු වාර්තා කරන ලෙස ද විනිසුරුවරිය එප්පාවල පොලිසියට නියෝග කළාය.මෙසේ රක්ෂිත බන්ධනාගාරගත කෙරුණේ එප්පාවල සඳරැස්ගම පදිංචි දිනුක ලක්මාල් ගමගේ යන සැකකාර තරුණයායි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n10092213</link>
    <topic>තණමල්විල බසයක්වැවට පෙරළී 35කට තුවාල</topic>
    <author>මොනරාගල දිස්ත්‍රික් සමූහ</author>
    <content>තණමල්විල සර්වෝදය පාරේදී ඊයේ (21) සවස 4.30 ට පමණ පෞද්ගලික බස් රථයක් වැවකට පෙරළීමෙන් 35 දෙනෙකුට අධික සංඛ්‍යාවක් තුවාල ලබා ඇත. තුවාලකරුවන් සිද්ධිය වූ අවස්ථාවේම තණමල්විල, ලුණුගම්වෙහෙර හා හම්බන්තොට යන රෝහල්වලට ගිලන් රථ මගින් යැවීමට තණමල්විල රෝහලේ වෛද්‍යවරුන් පියවර ගෙන ඇත.රාජ්‍ය නොවන සංවිධානයක් විසින් පැවැත්වූ පුහුණු වැඩසටහනකට සහභාගිවී ආපසු එමින් සිටියදී මෙම අනතුර සිදුවී ඇති බව තණමල්විල පොලිසිය පවසයි. එම කණ්ඩායමට අමතරව තණමල්විල යොවුන් සේනාංක පුහුණු මධ්‍යස්ථානයේ තරුණ තරුණියන් පිරිසක්ද අනතුර සිදුවන අවස්ථාවේ බස් රථයේ සිට ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n10092214</link>
    <topic>සම්බාහන මධ්‍යස්ථානය වටලාතුන් දෙනෙක් අත්අඩංගුවට</topic>
    <author>දෙහිවල ගල්කිස්ස විශේෂ</author>
    <content>දේශීය වෛද්‍ය මධ්‍යස්ථානයක මුවාවෙන් පවත්වාගෙන ගිය සම්බාහන මධ්‍යස්ථානයක් වටලා ලියාපංදිංචි දේශීය වෛද්‍යවරයෙකු සහ ළාබාල තරුණියන් දෙදෙනෙකු ගල්කිස්ස කොට්ඨාස දූෂණ මර්දන ඒකකය ඊයේ (21) අත්අඩංගුවට ගෙන ඇත.ගල්කිස්ස පිරිවෙන පාරේ මෙම සම්බාහන මධ්‍යස්ථානය පිහිටා තිබුණි. දේශීය වෛද්‍ය උපදෙස් සහ ප්‍රතිකාර කරන මුවාවෙන් තරුණියන් යොදා ගනිමින් මෙම සම්බාහන මධ්‍යස්ථානය පවත්වාගෙන ගොස් ඇත.අත්අඩංගුවට ගත් දේශීය වෛද්‍යවරයා 62 හැවිරිදි වියේ පසුවූ කුරුණෑගල ප්‍රදේශයේ පදිංචිකරුවෙකු වන අතර තරුණියන් දෙදෙනා මාරවිල හා මාතර ප්‍රදේශයෙන් පැමිණ මෙහි රැකියාවේ යෙදී ඇත.දේශීය වෛද්‍ය ප්‍රතිකාර නමින් පවත්වාගෙන ගිය මෙම සම්බාහන ආතනය මීට පෙරද මේ ආකාරයෙන් පවත්වාගෙන යමින් සිටියදී එහි හිමිකරු සහ තරුණියන් කිහිප දෙනෙකු අත්අඩංගුවට ගෙන අධිකරණයට ඉදිරිපත් කර දඬුවම් ලබා දී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n10092215</link>
    <topic>මළ සිරුර හඳුනා ගැනීමටපොලිසිය මහජන සහාය පතයි</topic>
    <author>වෙල්ලස්සේ බණ්ඩාර</author>
    <content>පහර කෑමකට ලක්ව නුගේගොඩ අනුලා විදුහල අසල වැටී සිටි අයෙකු ඊයේ (21) අලුයම පොලිසිය විසින් කළුබෝවිල රෝහලට ඇතුළත් කිරීමෙන් පසුව මිය ගොස් ඇතැයි පොලිස් මාධ්‍ය ප්‍රකාශක පොලිස් අධිකාරී පි‍්‍රශාන්ත ජයකොඩි මහතා පවසයි.අඩි 5 ක් උසැති වයස අවුරුදු 35ක් පමණ වන මේ අයගේ මෘත දේහය කළුබෝවිල රෝහල් මෘත ශරීරාගාරයේ තැන්පත් කැර ඇති අතර මොහු හඳුනා ගැනීමට පොලිසිය මහජන සහාය පතයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n10092216</link>
    <topic>ගබ්සාවක් කරගත්තරුණියක් මීගමු රෝහලේ</topic>
    <author>කොච්චිකඩේ විශේෂ</author>
    <content>දරුවෙකු ගබ්සා කෙළේ යැයි කියන කාන්තාවක් රෝගාතුර වී මීගමුව දිසා රෝහලේ නේවාසිකව ප්‍රතිකාර ලබයි.මෙලෙස රෝහල්ගත කර ඇත්තේ බම්බුකුලිය කොච්චිකඩේ පදිංචි වයස අවු. 20 ක අවිවාහක කාන්තාවකි.කාන්තාව රෝහල් ගතව සිටියදී ගබ්සා කරන ලදැයි කියන දරු කළලය ඉහත ලිපිනය දරන නිවසේ තිබී කොච්චිකඩේ පොලිසිය සොයාගෙන ඇත.කළලය සති 20, 22 ක් පමණ වර්ධනය වී ඇති බවත් එය මළ දරු උපතක් වශයෙන් ප්‍රසූත කර ඇති බවත් මීගමුව දිසා රෝහලේ විශේෂඥ අධිකරණ වෛද්‍ය නිලධාරි චන්න පෙරේරා මහතා සිය පරීක්ෂණ වාර්තාවෙහි සඳහන් කර තිබුණි. කොච්චිකඩේ පොලිසිය පරීක්ෂණ මෙහෙය වීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n10092217</link>
    <topic>සක්විති රණසිංහගේ දේපළ සොරාගත්තැයිපොලිස් පරීක්ෂකවරයකුට එරෙහිව පරීක්ෂණ</topic>
    <author>මානෙල් පුෂ්පකුමාරි</author>
    <content>සක්විති රණසිංහ මෙරටින් පළාගිය පසු ඔහුගේ ව්‍යාපාරික ස්ථානයේ වූ දේපළවලින් කොටසක් රැගෙන යාමට තැත් කරන ලදැයි කියන සැකකාර පොලිස් පරීක්ෂකට එරෙහිව පැමිණිල්ලක් ගොනු කොට ඉදිරිපත් කරන ලෙස නුගේගොඩ මහේස්ත්‍රාත් හා අතිරේක දිසාවිනිසුරු රෝහණ අනුර කුමාර හේරත් මහතා අපරාධ පරීක්ෂණ දෙපාර්තමේන්තුවට නියම කෙළේ ය.මේ සිද්ධියේ සැකකරු වන බී.එල්. එරික් පුෂ්ප කුමාර නැමැත්තා එවකට මිරිහාන පොලිස් සන්නිවේදන මධ්‍යස්ථානයේ සේවය කළ බවද අනාවරණය විය.සක්විති රණසිංහ විදෙස් ගත වූ පසු මේ සැකකරු ජී.තිලක් ප්‍රේමලාල් පෙරේරා නැමැත්තාට අයත් ලොරියකින් සක්විති ආයතනයේ තිබූ රෙදි සෝදන මැෂිමක් හා ලීබඩු කීපයක් ද රැගෙන යාමට පටවා තිබියදී එම දේපල අත්අඩංගුවට ගත් බව මිරිහාන පොලීසිය මුලින්ම අධිකරණයට වාර්තා කර තිබිණි.මේ පිළිබඳව ඉදිරියට ගතයුතු පියවර පිළිබඳ විමසා පරීක්ෂණ උධෘත 2009 / 6 / 25 වැනිදා නීතිපතිවරයා වෙත යොමු කළ බව රහස් පොලීසියේ ප්‍රධාන පොලිස් පරීක්ෂක නෙරංජන් අබේවර්ධන මහතා අධිකරණයට දැන්වීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n10092218</link>
    <topic>මුදලක්කුලිය බස්රථ අනතුරින් 4ක් මරුට</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු සහ ආණමඩුව විශේෂ සහ ආණමඩුව සමූහ ඊ. සී. ප්‍රනාන්දු</author>
    <content>මන්නාරම සිට ආණමඩුව බලා ධාවනය වෙමින් තිබූ පෞද්ගලික බස් රථයක් අනතුරට පත්වීමෙන් සිවු දෙනකු මිය ගොස් තවත් හය දෙනෙක් බරපතළ තුවාල ලබා ඇත.ආණමඩුව - හලාවත පාරේ මුදලක්කුලිය ප්‍රදේශයේ දී ඊයේ (21) අලුයම 5.00 ට පමණ මේ අනතුර සිදුවී තිබේ. අනතුරින් මිය ගිය මන්නාරම පල්ලිමුනේ පදිංචි එස්. ඇලෝසියා තෙරේසා සහ මොහොමදු නාසීර් දෙදෙනා හඳුනාගෙන ඇත. මිය ගිය අනෙක් දෙදෙනා හඳුනා ගෙන නැත.තුවාල ලැබූ හයදෙනා ආණමඩුව රෝහලට ඇතුළත් කර ප්‍රතිකාර ලබයි. බරපතළ තත්ත්වයේ සිටි තිදෙනෙක් කුරුණෑගල රෝහලට යවා ඇත. බස් රථයේ රියැදුරු වූ එස්. ඒ. ක්‍රිස්ටෝපර් ඥානබාස්කරන් සහ කොන්දොස්තර රිගාන් යන දෙදෙනා ද තුවාල ලබා සිටිති. මද වැසි පවතිත්දී අධික වේගයක් බස්රථය පැදවීම නිසා එය ලිස්සා ගොස් පාරෙන් ඉවතට පැන පෙරළී යාමෙන් අනතුර සිදුවී ඇති බව පොලිසිය පවසයි. ආණමඩුව පොලිසිය පරීක්ෂණ පවත්වයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n10092219</link>
    <topic>ශ්‍රී ලංකාව වටා මගී නැව් සේවාවක්</topic>
    <author>භක්ති ධර්මප්‍රිය මෙන්ඩිස් සහ ත්‍රිකුණාමල සංචාරක</author>
    <content>ශ්‍රී ලංකාව වටා මගී නැව් සේවාවක් ආරම්භ කිරීමට වරාය සහ සිවිල් ගුවන් සේවා අමාත්‍යාංශය පියවර ගෙන තිබේ.මේ මගින් ජනතාවට නව අත්දැකීමක් ලබා දිය හැකි බවත් ත්‍රිකුණාමලය වරාය කේන්ද්‍ර කොට ගනිමින් නැව් සේවාව ක්‍රියාත්මක කිරීමට සැලසුම් කර ඇති බවත් වරාය සහ සිවිල් ගුවන්සේවා නියෝජ්‍ය ඇමැති දයා ශ්‍රිත තිසේරා මහතා පැවැසීය.ත්‍රිකුණාමල වරාය ලෝකයේ ස්වාභාවික වරායන් අතර දෙවන ස්ථානය හිමි කර ගෙන ඇති බවත් මේ වරාය සංවර්ධනය කිරීම තුලින් විදේශීය සංචාරක කර්මාන්තය දියුණු කළ හැකි බවත් නියෝජ්‍ය ඇමැතිවරයා පෙන්වා දෙයි. මගී සේවා නැව් ආරම්භ කිරීම සඳහා නැව් සමාගම් සමඟ සාකච්ඡා කරන බවද ඇමැතිවරයා පැවසීය.‘දිනමිණ’ට විශේෂ ප්‍රකාශයක් කරමින් එසේ කී ඇමැතිවරයා වැඩිදුරටත් මෙසේ ද කීය.මහින්ද චින්තනය යටතේ මේ රටේ මහා පෙරලියක් සිදු කිරීමට හැකිවී තිබෙන බව ද කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=n10092220</link>
    <topic>අළුත්ගම නගරයේ ගබ්සා මධ්‍යස්ථානයක් වටලයි</topic>
    <author>කළුතර දිස්ත්‍රික් සංචාරක</author>
    <content>අළුත්ගම නගරයේ පවත්වාගෙන ගිය නීති විරෝධී ගබ්සා මධ්‍යස්ථානයක් පොලිසිය මගින් වටලා එහි සිටි වෛද්‍යවරුන් යැයි කියන දෙදෙනෙකු සහ කාන්තාවක් ඊයේ (21) සවස කළුතර අධිකරණයට ඉදිරිපත් කෙරිණි.මෙහිදී කළුතර ප්‍රධාන මහේස්ත්‍රාත් කනිෂ්ක විජේරත්න මහතා විසින් එක් අයෙකුට රුපියල් ලක්ෂ දෙක බැගින් ශරීර ඇප මත මුදා හැරේ. මෙහිදී සැකකරුවන් තිදෙනා සඳහා ශරීර ඇප වශයෙන් ලක්ෂ හයක් තබන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=r1009221</link>
    <topic>ගලිගමුව අඩුවක්ක පෙහෙකම්හලකඩා වැටී වසර දෙකයි</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>ගලිගමුව මැතිවරණ කොට්ඨාසයේ අඩුවක්ක අත්යන්ත්‍ර පෙහෙකම්හල් ගොඩනැගිල්ල කඩා වැටී වල් බිහි වී ඇත. මෙය 1967 වර්ෂයේ විවෘත කර ඇත. පෙහෙකම්හල වසා දැමීම නිසා කාන්තාවන් විස්සකගේ රැකියා අහිමි වී ඇත.ඊට යාබදව තිබූ වැසිකිළියද කඩා වැටී කොන්ක්‍රිට් ලෑල්ලේද පළුදු ඇති වී ඇත.වැසිකිළිවලට ජලය එක් රැස්වීම නිසා මදුරුවන් බෝවීම ද වන බව ප්‍රදේශ වාසීහු කියති.පෙහෙකම්හල ගොඩනැඟිල්ල කඩා වැටී දැනට වසර දෙකක් පමණ ගතවී ඇති නිසා එහි තිබූ අත්යන්ත්‍ර උපකරණ ද දිරාපත්වෙමින් පවතී. වහලද දිරාපත් වී කඩා වැටීමට ආසන්නය.ඒ. ආර්. පොඩිහාමිනේ මහත්මිය.මේ ගොඩනැගිල්ල අලුත්වැඩියා කරදෙන ලෙසට කෑගල්ල රංවල පෙහෙකම්හල් මධ්‍යස්ථානය කීපවිටක්ම මතක් කළා. එහි නිලධාරීන් පවසන්නේ මෙහි ආදායම් මදි නිසා අලුත්වැඩියා කටයුතු සිදුකළ නොහැකි බවයි. අපේ ගමට ගමනා ගමන පහසුකම් නොමැතිකම නිසා මෙහි නිෂ්පාදන අපි අරගෙන ගියේ සැතපුම් එකහමාරක් පමණ දුරක් හිස මත තබාගෙනයි.අලවතුරට ගෙනයන නිෂ්පාදන රෙදිපිළි තවත් සැතපුම් පහළවක් පමණ දුරක් කෑගල්ල රංවලට ගෙන යෑමට සිදු වනවා. අමුද්‍රව්‍ය රැගෙන එන්නේත් එහෙමයි. මේ ගොඩනැගිල්ල පිළිසකර කර දේශීය කර්මාන්තය දියුණු කිරීමට කටයුතු කරනවා නම් හොඳයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=r1009222</link>
    <topic>අපවිත්‍ර ජලය පාරටමුදාහැරිය කතුන්ට දඩ</topic>
    <author>වාද්දුව සමූහ එස්. ආර්. පියදාස</author>
    <content>නිවෙසක අපවිත්‍ර ජලය ප්‍රධාන පාරකට මුදා හැරිය කාන්තාවන් දෙදෙනකුට සහ තවත් පුද්ගලයකුට පාණදුර මහේස්ත්‍රාත් රංග දිසානායක මහතා එක් අයෙකුට රුපියල් එක් දහස් පන්සියය බැගින් චූදිතයින් තිදෙනාට රුපියල් හාර දහස් පන්සියයක දඩයක් නියම කළේ ය.තම නිවසේ සහ ළිඳෙන් බැහැර කරන අපවිත්‍ර ජලය පොතුපිටිය පනාපිටිය ප්‍රධාන මාර්ගයට මුදාහැරීම නිසා මොරොන්තුඩුව පොලිසිය මගින් එම තිදෙනා අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=r1009223</link>
    <topic>තනතුරු රැසකටනිලධාරීන් හිඟයි</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>හොරණ ප්‍රාදේශීය ලේකම් කොට්ඨාසයේ ප්‍රධාන තනතුරු රැසක් සඳහා මාස කීපයක සිට අවශ්‍ය නිලධාරීන්ගේ පුරප්පාඩු පවතින බැවින් ජනතාවගේ ගැටලුවලට විසඳුම් ලබා ගැනීමට ප්‍රමාදවන බව ප්‍රදේශවාසීහු කියති . මේ කාර්යාලය සඳහා සහකාර ප්‍රාදේශීය ලේකම්, ගණකාධිකාරී, ග්‍රාම නිලධාරි පරිපාලන නිලධාරි යන තනතුරු සඳහා නිලධාරීන් නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=r1009224</link>
    <topic>මාදින්නාගොඩ යකඩ පාලමමරු කපොල්ලක්</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>රාජගිරියේ මාදින්නාගොඩ යකඩ පාලම දිරාගොස් ඇති බැවින් බරවාහන ගමන් කිරීම පළාත් මාර්ග සංවර්ධන අධිකාරියේ විධායක ඉංජිනේරුවරයා විසින් තහනම් කර ඇත. එහෙත් තෙල් බවුසර්, යකඩ පැටවූ ලොරි ආදි බරවාහන ඇතුළුව දිනපතා දහස් ගණක් වාහන මෙම මාර්ගයේ ගමන් කරන බව රාජගිරිය හංදියේ ත්‍රිරෝද රියදුරෝ පවසති. එහෙයින් පාලමේ දිරාගිය කොටස් කොයි වේලේ කඩාගෙන වැටේදැයි කිව නොහැකිය.පාර්ලිමේන්තු රැස්වීම් පැවැත්වෙන දිනවල රාජගිරිය පාර්ලිමේන්තු මාර්ගයේ විශාල ලෙස මාර්ග තදබදය පවතින බැවින් බොහෝ රියදුරෝ මෙම පාලම මතින් මාදින්නාගොඩ හරහා කොළඹට පැමිණේ.අඩි 100කටත් වඩා දිගු ලෙස පෙනෙන පාලමෙන් වාහන දෙකක් එකවර මාරුවීමට නොහැකි නිසා නිතරම දිගු වාහන පෝළිම් දක්නට ලැබේ.මේ හරහා වාහන දෙකක් මාරුවීමට හැකි ශක්තිමත් පාලමක් ඉදිවිය යුතු බව කෝට්ටේ මහනගර සභාවේ නියෝජ්‍ය නගරාධිපති ජනක රණවක මහතා පැවසූ අතර, ඊට දේශපාලන අධිකාරියේ අවධානය යොමුවිය යුතුව ඇතැයි කීය.පාලම යටින් ගලායන දියවන්නා ඔයේ ඇළ සැල්වීනියා ශාකයෙන් වසාගැනීම නිසා ජලය ගලායාමක් නොමැතිව අපිරිසිදු තත්ත්වයකට පත්ව තිබේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=r1009225</link>
    <topic>දාගොන්නේ ‘ගියර් 12’අත්අඩංගුවේ</topic>
    <author>කොච්චිකඩේ විශේෂ</author>
    <content>අධිවේගි යතුරු පැදිවලින් ගොස් මහමඟ ගමන් කරන කාන්තාවන් පැළඳ සිටින රන්මාල පැහර ගන්නා ‘ගියර් 12’ යන අන්වර්ථ නාමයෙන් හඳුන්වන තැනැත්තෙකු මීගමුව පොලිසිය විසින් අත්අඩංගුවට ගෙන ඇත. සැකකරු අවු. 35ක පමණ දාගොන්න ප්‍රදේශයේ පදිංචිකරුවෙකි. අධිවේගී යතුරු පැදි දෙකක් ඔහු සතුව ඇත. එම යතුරු පැදිද සොරකම් කළ ඒවා බව පොලිස් පරීක්ෂණවල දී අනාවරණය වී තිබුණි.රැකියාවට ගොස් එන කාන්තාවන්ගෙන් සහ දරුවන් පාසල් යවා පැමිණෙන කාන්තාවන්ගෙන් මෙම පැහැර ගැනීම් වැඩි වශයෙන් කර ඇත.කටාන, මිනුවන්ගොඩ, දංකොටුව, මීගමුව යන ප්‍රදේශවලින් පැහැර ගැනීම් සිදුකර තිබේ. රැඳවුම් නියෝග මගින් සැකකරු පොලිසියේ රඳවාගෙන තවදුරටත් ප්‍රශ්න කරන බව මීගමුව පොලිසියේ අපරාධ අංශයේ ස්ථානාධිපති පොලිස් පරීක්ෂක ප්‍රියදර්ශන මහතා පැවසීය.මෙලෙස රන්මාල පැහැරගෙන ගිය කාන්තාවෝ සිටිත් නම්, මීගමුව පොලිසියට පැමිණ කරුණු වාර්තා කරන ලෙස අපරාධ අංශයේ ස්ථානාධිපති ජනතාවගෙන් ඉල්ලා සිටී.මීගමුව කොට්ඨාස භාර පොලිස් අධිකාරි චන්දන ගලප්පත්ති මහතාගේ උපදෙස් පිට මීගමුව සහකාර පොලිස් ඕ. ඩබ්. සිල්වා මහතාගේ අධීක්ෂණය යටතේ මීගමුව පොලිසියේ ස්ථානාධිපති ප්‍රධාන පොලිස් පරීක්ෂක සෝමසිරි ලියනගේ මහතාගේ මෙහෙයවීම මත, අපරාධ අංශයේ ස්ථානාධිපති පොලිස් පරීක්ෂක ප්‍රියදර්ශන උපපොලිස් පරීක්ෂකවරුන් වන මහින්ද, චාමර, විජේසුන්දර, යන නිලධාරින්ගෙන් සමන්විත කණ්ඩායමක් වැඩිදුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=r1009226</link>
    <topic>හොර සිගරට්සඟවා තැබුවාට 50,000ක් දඩ</topic>
    <author>මල්වාන සමූහ මහානාම විතානගේ</author>
    <content>මාබිම ප්‍රදේශයේ වෙළෙඳ සලක් වැටලූ සසුගස්කන්ද පොලිසිය මෙරටට ගෙන්වා සඟවා තිබූ සිගරැට් හාරසියයක් සොයාගන ඇත.මේ සම්බන්ධව වෙළෙඳ සැල් හිමියා පොලිස් භාරයට ගැනිණි.මේ තැනැත්තා පසුගියදා ගම්පහ අතිරේත මහේස්ත්‍රාත් ඉන්දික අත්තනායක මහතා වෙත ඉදිරිපත් කරන ලදුව ඔහුට රුපියල් පනස් දහසක දඩ මුදලක් නියම කෙළේය.සපුගස්කන්ද නියෝජ්‍ය පොලිස් ස්ථානාධිපති පොලිස් පරීක්ෂක ජේ. ඒ. තුසිත ජයකොඩි මහතා ඇතුළු පොලිස් කණ්ඩායමක් විසින් මේ වැටලීම සිදු කරන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=r1009227</link>
    <topic>බදුල්ල-මොනරාගල-රත්නපුරය-ත්‍රි’මලයදිසාවලට දස ලක්ෂ 3000ක ජල ව්‍යාපෘති</topic>
    <author>කොළඹ දකුණ සමූහ ගාමිණී රූපානන්ද</author>
    <content>මෙරට ජනතාවගේ පානීය ජල අවශ්‍යතාවන් සපුරාලීම සඳහා රුපියල් දස ලක්ෂ 3000 කට ආසන්න මුදලක් වැය කර දිස්ත්‍රික්ක හතරක පානීය ජල සම්පාදන ව්‍යාපෘති රැසක වැඩ සිදු කැරගෙන යන බව ජල සම්පාදන හා ජලාපවහන මණ්ඩලයේ සභාපති කරුණසේන හෙට්ටිආරච්චි මහතා සඳහන් කරයි.මෙම ජල යෝජනා ක්‍රම ක්‍රියාත්මක කැරෙන්නේ බදුල්ල, මොනරාගල, රත්නපුරය සහ ත්‍රිකුණාමලය යන දිස්ත්‍රික්ක වලයි.ත්‍රිකුණාමල දිස්ත්‍රික්කයේ පානීය ජල අවශ්‍යතා සපුරාලීමේ යෝජනා ක්‍රමය ප්‍රංශ රජයේ මූල්‍යමය ආධාර මත සිදු කැරේ.ත්‍රිකුණාමල දිස්ත්‍රික් විසල් ජල යෝජනා ක්‍රමයට රුපියල් කෝටි 180 ක පිරිවැයක් දරන අතර එම ව්‍යාපෘතිය තුළින් ලක්ෂ තුනකට අධික ජනතාවකට සෙත සැලසෙනු ඇත. රත්නපුර දිස්ත්‍රික්කය තුළ ක්‍රියාත්මක කිරීමට නියමිත ජල ව්‍යාපෘතිය සඳහා වැය රුපියල් ලක්ෂ නවසිය පනහකි.කළු ගඟ ජල මූලාශ්‍රය කොට මෙහි ජල පවිත්‍රාගාරය ඉදි කර ගෙන යයි. දිනකට පිරිපහදුවේ නිපදවිය හැකි ජල ධාරිතාව ඝන මීටර් කියුබ් 13,000 කි. ජල තටාකයේ ගබඩා කළ හැකි ජලයේ ධාරිතාව ඝන මීටර් කියුබ් 25,000 කි. පොම්පාගාර දෙකක් මෙහි ඉදි වනු ඇත. ඒ සඳහා පිරිවැය ප්‍රංශ යුරෝ 25,800,00 කි.බදුල්ල හා මොනරාගල දිස්ත්‍රික්කයන්හි පානීය ජල අවශ්‍යතා සපුරාලීමට රුපියල් දස ලක්ෂ 853 ක පිරිවැයකින් ක්‍රියාත්මක ජල ව්‍යාපෘතීන්හි ඉදිකිරීම් කටයුතු දැන් කඩිනමින් සිදු කැරෙමින් පවතී. බදුල්ල දිස්ත්‍රික්කයේ බෝමුරුඇල්ල ජල මූලාශ්‍රය කොට රුපියල් මිලියන 135 ක පිරිවැයකින් ඉදි වන අඹගස්දෝව ජල ව්‍යාපෘතියෙන් දිනකට නිපදවිය හැකි ජල ධාරිතාවය ඝන මීටර් කියුබ් 2000 ක් වන අතර ප්‍රතිලාභීන් ප්‍රමාණය 15000 කි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=r1009228</link>
    <topic>සාමනේරහිමිනමක් අපයෝජනය කළැයිවිහාරාධිකාරීහිමි හා තව අයෙක් කොටු</topic>
    <author>කන්තලේ සමූහ</author>
    <content>තම පංසලේ සිටි 13 හැවිරිදි සාමනේර හිමිනමක් අපයෝජනය කිරීම සම්බන්ධයෙන් කන්තලේ නගරයේ සිට කි. මී. 8ක් පමණ ඈතින් පිහිටි ජනපදයක විහාරස්ථාන භාරකාර හිමිනමක් හා එම සාමනේර හිමිනමගේ මවගේ පියා (සීයා) අධිකරණය හමුවට පැමිණවීමෙන් පසු ලබන 29 දක්වා රක්‍ෂිත බන්ධනාගාර ගත කරන ලෙසට කන්තලේ ප්‍රධාන මහේස්ත්‍රාත් කෝසල සේනාධීර මහතා පෙරේදා (20) නියෝග කළේය.සාමනේර හිමිනම තඹලගමුව පොලිසියට කරන ලද පැමිණිල්ලක් අනුව හිමිනමගේ සීයා අත්අඩංගුවට පත්වුවද චීවරධාරියා සිද්ධියෙන් පසු කට්ටිපනිමින් සිටියදී තඹලගමුව පොලිසිය මගින් ත්‍රිකුණාමලය කෝඩ්බේ ප්‍රදේශයේ විහාරස්ථානයක සැඟවී සිටියදී අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=r1009229</link>
    <topic>සැප රියකින් කංසා ගෙනගියකොස්තාපල් ඇතුළු 3ක් දැලේ</topic>
    <author>අනුරාධපුර මධ්‍යම විශේෂ</author>
    <content>සුඛෝපභෝගී මෝටර් රථයක් යොදා ගනිමින් දිවයිනේ ප්‍රදේශ ගණනාවකට කංසා (ගංජා) ප්‍රවාහනය කළ පොලිස් කොස්තාපල්වරයෙකු හා තවත් පුද්ගලයන් දෙදෙනෙකු පෙරේදා (20) සවස අත්අඩංගුවට ගත් බව මැදවච්චිය පොලිසිය කියයි.රඹෑව වැලිඔය හන්දිය ප්‍රදේශයේදී සිදුකළ සෝදිසියකදී මෝටර් රථයේ පිටුපස අසුනේ සූක්ෂම ලෙස සඟවාගෙන රැගෙන ආ ගංජා කිලෝග්රෑම් (10.180)ක් අත්අඩංගුවට ගත් බව පොලිසිය කියයි.අත්අඩංගුවට ගත් සැකකරුවන් ත්‍රිකුණාමලය, තණමල්විල හා මැදවච්චිය ප්‍රදේශයේ පදිංචිකරුවන් ය.මෝටර් රථයේ හිමිකරු තණමල්විල ප්‍රදේශයෙත්, පොලිස් සේවයෙන් ඉවත් කළ කොස්තාපල්වරයා ත්‍රිකුණාමලය ප්‍රදේශයේ පදිංචිකරුවන්ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=r10092210</link>
    <topic>ජා-ඇළ දිසා රෝහලේවර්ජනයක්</topic>
    <author>ජා ඇළ සමූහ</author>
    <content>ජා ඇළ දිසා රෝහලේ වෛද්‍ය කාර්ය මණ්ඩලය ඇතුළු සේවක සේවිකාවෝ පෙරේදා ඇරැඹූ වැඩ වර්ජනය ඊයේ (21) දා සිට මේ වන තුරු විසඳීමක් නොමැති නිසා රෝගී සේවාවන් සියල්ලක්ම ඇන හිට ඇත.අවේලාවේ රෝගීන් බලන්නට පැමිණි පිරිසකට ඉඩ නොදීම හේතුවෙන් මුරකරුවෙකු වූ ඉන්දික රුවන් මහතාට පහරදීමෙන් මෙම අරගලය ඇරැඹිණි. පහර කෑමට ලක්වූ රුවන් මහතා තදබල අසනීපයෙන් එම රෝහලේම නේවාසිකව ප්‍රතිකාර ලබයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=r10092211</link>
    <topic>නිවෙසේ තනිව සිටිදැරිය අතුරුදන්</topic>
    <author>මාතර සංචාරක</author>
    <content>නිවෙසේ සිටි අය තේ දළු කැඩීමට ගිය අවස්ථාවේදී (20 දා) නිවස තුළ තනියම සිටි 15 හැවිරිදි පාසල් සිසුවියක් අතුරුදන්ව ඇතැයි දෙමවුපියන් විසින් ඌරුබොක්ක පොලිසියට පැමිණිලි කර ඇත.ඌරුබොක්ක පොලිසිය මේ පිළිබඳව පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=s1009221</link>
    <topic>වසර 2018 පොදු රද මඩුලු ක්‍රීඩා උළෙලශ්‍රී ලංකාවට ලබාගැනීමේ සටනට සූදානම්</topic>
    <author>පි‍්‍රන්ස් ගුණසේකර</author>
    <content>වසර 2018 දී පොදු රාජ්‍ය මණ්ඩලීය ක්‍රීඩා තරගාවලිය ශ්‍රී ලංකාවේ පැවැත්වීම උදෙසා ඔස්ට්‍රේලියාව සමඟ තරගයට මූලික සැලසුම් සකස් කර ඇතැයි ක්‍රීඩා අමාත්‍යාංශයේ ලේකම් එස්. ලියනගම මහතා පැවැසීය.ක්‍රීඩා ඇමැති සී. බී. රත්නායක මහතාගේ උපදෙස් මත ලබන ඔක්තෝම්බර් මාසයේ ඉන්දියාවේ පැවැත්වෙන පොදු රාජ්‍ය මණ්ඩලීය ක්‍රීඩා උළෙලේ දී සියලුම රටවල්වලට එම පණිවුඩය ලබාදීම ප්‍රථම සැලසුම වේ.එම පණිවිඩය ඉතා ආකර්ශනීය ලෙස පොදු රාජ්‍ය මණ්ඩලීය රටවල නියෝජිතයන් වෙත ඉන්දියාවෙ අශෝක් හෝටලයේ දී ලබාදීමට පියවර ගෙන ඇත. ශ්‍රී ලංකාවේ පාරිසරික හා සංචාරක වටිනාකම ද ඇතුළත් ප්‍රදර්ශනාත්මක වැඩසටහනකින් සමන්විතව පණිවිඩයක් නිකුත් කිරීම මේ සැලසුමේ ඇති විශේෂත්වය වේ.සංචාරක මණ්ඩලය ශ්‍රී ලංකා ගුවන් සමාගම්, තේ මණ්ඩලය, මැණික් හා ස්වර්ණාභරණ අධිකාරිය ඇතුළු ආයතන ගණනාවක දායකත්වය මෙයට ලැබේ. ශ්‍රී ලංකා ඔලිම්පික් කමිටුවේ දායකත්වය 2018 පොදු රාජ්‍ය මණ්ඩලීය ක්‍රීඩා උළෙල ශ්‍රී ලංකාවට ලබා ගැනීමේ කටයුතු වලට උපරිම ලෙස ලබාදෙන බව ඔලිම්පික් කමිටු සභාපති හේමසිරි ප්‍රනාන්දු මහතා පැවැසීය.ඔස්ට්‍රේලියාවේ ගෝල්ඩ් කොස්ට් හා ශ්‍රී ලංකාවේ හම්බන්තොට නගර 2018 පොදු රාජ්‍ය මණ්ඩලීය ක්‍රීඩා තරගාවලියේ සත්කාරකත්වය ලබාගැනීමේ සටනට පිවිස ඇත. මේ සටනට පිවිසීම සඳහා වැඩ කටයුතු ආරම්භ කිරීමේ කැබිනට් පත්‍රිකාව පසුගියදා අනුමත විය.පොදු රාජ්‍ය මණ්ඩලීය නියෝජිතයන්ගේ ඡන්දයෙන් සත්කාරක රට තෝරා ගැනීම 2011 නොවැම්බර් මස 11 වැනිදා කොදෙව් දූපත් හී සාන්ත කිට්ස් නගරයේ දී සිදු කෙරේ.හම්බන්තොට මාගම්පුර ජාත්‍යන්තර වරාය, මත්තල ගුවන් තොටුපොල, සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණය හා මෝටර් රථ තරග ධාවන පථයේ ඉදිකිරීම් නිමවෙමින් පවතී. මේ සියලු අංග 2018 පොදු රාජ්‍ය මණ්ඩලයීය ක්‍රීඩා උළෙලේ සත්කාරකත්වය ශ්‍රී ලංකාවට ලබා ගැනීමේ තරගයේ දී වැදගත් වනු ඇත.2018 පොදු රාජ්‍ය මණ්ඩලීය ක්‍රීඩා උළෙලේ ලංසු තැබීම පිළිබඳ ශ්‍රී ලංකාවේ නිල වෙබ් අඩවිය පසුගියදා එළිදැක්විය වසර 2018 දී හම්බන්තොට නගර සංවර්ධන සැලසුම් ද ඇතුළත් එම වෙබ් අඩවිය www.hambantota2018.com වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=s1009222</link>
    <topic>පොලිස් මලල ක්‍රීඩා 23 දා සිට</topic>
    <author/>
    <content>පොලිස් දෙපාර්තමේන්තුව මගින් වාර්ෂිකව පවත්වනු ලබන මලල ක්‍රීඩා උළෙල 23 - 25 බම්බලපිටිය පොලිස් ක්ෂේත්‍ර බලකා මූලස්ථාන ක්‍රීඩා පිටියේදී පැවැත්වේ.සමාරම්භක උළෙල 23 දා පෙරවරු 6.00 ට පොලිස්පති ආචාර්ය මහින්ද බාලසූරිය මැතිතුමාගේ ප්‍රධානත්වයෙන් පැවැත්වෙන අතර සමාප්ති උළෙල හා ජයසංකේත ප්‍රදානෝත්සවය අග්‍රාමාත්‍ය දි. මු. ජයරත්න මහතාගේ ප්‍රධානත්වයෙන් 25 දා පස්වරුවේ සිදුකෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=s1009223</link>
    <topic>තරග පාවාදීමේ චෝදනාවෙන් පීඩාවට පත් එංගලන්තය සිවුවැනිතරගයෙන් පරදී</topic>
    <author/>
    <content>ලෝඩ්ස් හි පැවැති සිව්වැනි එක්දින තරගයෙන් ලකුණු 38 කින් පාකිස්තානයට පරාජය වීමෙන් පසුව එංගලන්ත නායක ඇන්ඩෲ ස්ට්‍රවුස් පැවසුවේ තම කණ්ඩායම තුන්වන එක්දින තරගයෙන් ද පාකිස්තානයට පරාජය වූයේ වුමනාවෙන්ම බවට පාකිස්තාන ක්‍රිකට් ප්‍රධානි ඉජාස් බට් කළ ප්‍රකාශයෙන් තම කණ්ඩායම තවම දැඩි පීඩනයකින් පසුවන බවය.සිව්වැනි එක්දින තරගය ජය ගත් පාකිස්තාන පිල තරග 5 කින් සමන්විත එක්දින තරගමාලාව 2 – 2 ක් වශයෙන් සමකිරීමට සමත් වී සිටී. මේ තරගයට පෙර පුහුණුවීම් කටයුතුවල නිරත වූ එංගලන්ත පිලේ ජොනතන් ට්‍රෝට් සහ පාකිස්තාන පිලේ වහාබ් රියාස් අතර ඇතිවූ බහින්බස්වීම තරගාවලියේ උණුසුම් වාතාවරණය වැඩි කළේය.“ඉජාස් බට්ගේ චෝදනාව අපි සම්පූර්ණයෙන්ම ප්‍රතික්‍ෂේප කරනවා. කිසිම සාක්ෂියක් නොමැතිව කරපු මේ චෝදනාවෙන් අපි සම්පූර්ණයෙන්ම කලබලයට පත්වුණා” එංගලන්ත නායකයා ප්‍රකාශ කළේය.සිව්වැනි එක්දින තරගයේ පළමුව පන්දුවට පහර දුන් පාකිස්තානුවෝ කඩුලු 7 කට ලකුණු 265 ක් රැස්කළේය.එංගලන්තයට ලබාගත හැකි වූයේ 227 ක් පමණි. මේ අතර තුන්වෙනි එක්දින තරගය එංගලන්තය විසින් මුදලට පාවා දෙනු ලැබූ බවටත්, තමන්ට හැඟෙන්නේ යැයි ඉන්දීය රූපවාහිනි චැනලයකට ප්‍රකාශයක් නිකුත් කළ ඉජාස් බට් පසුව බී. බී. සී. ගුවන් විදුලියට පැවසුවේ තමා එවැනි ප්‍රකාශයක් නොකළ බවයි.”එංගලන්ත පිල තුන්වැනි තරගය මුදලට පාවා දුන් බවට බුකීකරුවෝ කළ ප්‍රකාශයක් තමයි මම පැවසුවේ” ඉජාස් බට් පැවසීය.බට්ගේ චෝදනාව සම්බන්ධයෙන් එංගලන්ත ක්‍රිකට් පාලක මණ්ඩලය මේ දක්වා කිසිදු ප්‍රකාශයක් නිකුත් කර නැත.පකිස්තානය තහනම් කළ යුතුයිමේ පිළිබඳව මාධ්‍යයට අදහස් දැක්වූ හිටපු එංගලන්ත නායක ශ්‍රීමත් ඉයන් බොතම් පැවසුවේ ඉජාස් බට් බුකීකරුවෝ දැන හඳුනාගත්තේ කෙසේදැයි තමා දැනගැනීමට කැමති බවයි.”අයි. සී. සී. එක නැඟී සිටීමට අවශ්‍යයි.ඔවුන් පිට කොන්ද කෙලින් තියාගෙන වැඩ කළ යුතුයි” බොතම් ප්‍රකාශ කළේය.”පාකිස්තාන ක්‍රිකට් ක්‍රීඩකයින්ට එල්ල වී තිබෙන තරග පාවාදීමේ චෝදනා සම්බන්ධව පරීක්‍ෂණ කටයුතු නිමාවට පත්වන තෙක් ජාත්‍යන්තර ක්‍රිකට් පිටියේ පාකිස්තානය තහනම් කළ යුතුයි” ඉයන් බොතම් වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=s1009224</link>
    <topic>යුවරාජ් සිං ඉවතට</topic>
    <author/>
    <content>ඔස්ට්‍රේලියානු පිල සමඟ ලබන මාසයේ ඇරඹෙන ටෙස්ට් තරගමාලාව සඳහා වන ඉන්දීය කණ්ඩායමෙන් යුවරාජ් සිං ඉවත් කිරීමට ඉන්දීය තේරීම් කමිටුව තීරණය කළේය.අගෝස්තු මාසයේ ශ්‍රී ලංකාව සමඟ පැවැති ටෙස්ට් තරගයේ ක්‍රීඩා නොකළ ගෞතම් ගම්භීර්, හර්බජන් සිං, සහීර් ඛාන් සහ ශ්‍රී ශාන්ත් යළි කණ්ඩායමට කැඳවා ඇත.28 හැවිරිදි යුවරාජ් සිං ආබාධයකට ලක්වී ඇති අතර ඒ වෙනුවට සුරේෂ් රයිනා කණ්ඩායමට එක්කර ඇත.15 දෙනෙකුගෙන් සමන්විත මේ කණ්ඩායමට නායකත්වය ලබා දෙනුයේ මහේන්ද්‍ර සිං දෝනිය. ඔක්තෝබර් 1 – 5 දක්වා පළමු ටෙස්ට් තරගය මොහාලි හිදී පැවැත්වෙන අතර දෙවැනි ටෙස්ට් තරගය ඔක්තෝබර් 9 – 13 දක්වා බැංගලෝර් හිදී පැවැත්වේ. ටෙස්ට් තරගමාලාවෙන් අනතුරුව දෙපිල අතර තරග 3 කින් සමන්විත එක්දින තරගමාලාවක් ද පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=s1009225</link>
    <topic>වයඹ පිලට තවත් පරාජයක්</topic>
    <author/>
    <content>චැම්පියන් ලීග් තරග මාලාවේ අවසන් පූර්ව වටයට පිවිසීමේ බලාපොරොත්තු ඉහළ නංවා ගනිමින් වයඹ කණ්ඩායමට එරෙහිව කඩුලු 8 ක පහසු ජයක් අත්කර ගැනීමට වික්ටෝරියා පිල සමත් විය.පළමුව පන්දුවට පහර දුන් වයඹ පිල ඕවර 16.3 කදී ලකුණු 106 කට දැවී ගියේය. මහේල ජයවර්ධන ලකුණු 51 ක් රැස් කළ අතර නායක ජෙහාන් මුබාරක් ලකුණු 44 ක් ලබා ගත්තේය. පන්දු යැවීමේදී පීටර් සිඩ්ල් ලකුණු 29 කට කඩුලු 4 ක් දවා ගත් අතර පැටිග් යන් සහ මැක්ඩොනල් අතරේ කඩුලු 2 බැගින් බෙදී ගියේය. පිළිතුරු ඉනිම ක්‍රීඩා කළ වික්ටෝරියා පිල ඕවර 13.2 කදී කඩුලු 2ක් පමණක් දැවී ජයග්‍රාහී ඉලක්කය සපුරා ගත්තේය.නායක ඩේවිඩ් හසී නොදැවී ලකුණු 47 ක්ද ආරොන් පින්ච් නොදැවී ලකුණු 38 ක්ද ලබා ගත්තේය.වයඹ කණ්ඩායමේ අවසන් කඩුලු 8 ලකුණු 25ක් ඇතුළත බිඳවැටීම අවාසනාවන්ත කරුණක් විය. පිට පිට තුන්වෙනි වරටත් පරාජය අත්කරගත් වයඹ පිල අද සෙන්ට්‍රල් දිස්ත්‍රික් කණ්ඩායම සමග මූලික වටයේ සිය අවසන් තරගයට සහභාගී වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=s1009226</link>
    <topic>සමස්ත ලංකා පාසල් හොකී සූරතා සා. බෙනඩික් - පුෂ්පදාන විදුහල් දිනති</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේදී පෙරේදා නිමාවට පත්වූ සමස්ත ලංකා පාසල් හොකී තරගාවලියේදී බාලක සූරතාව කොළඹ ශාන්ත බෙනඩික් විදුහලට සහ බාලිකා සූරතාව මහනුවර ශ්‍රී පුෂ්පදාන බාලිකා විදුහලට හිමි වූහ.බාලක කණ්ඩායම් 26 ක සහ බාලිකා කණ්ඩායම් 19 ක සහභාගිත්වයෙන් මෙම තරග මාතලේ නන්දිමිත්‍ර ඒකනායක අන්තර් ජාතික කෘත්‍රිම හොකී ක්‍රීඩාංගණයේදී පැවැත්විණි.මෙම තරගාවලියේ අවසාන මහා තරගවලදී බාලක අංශයෙන් කොළඹ දිසාව නියෝජනය කරමින් ද, බාලිකා අංශයෙන් මහනුවර දිසාව නියෝජනය කරමින්ද පාසල් තරග වැදීම විශේෂත්වයකි.කොළඹ නාලන්දා විදුහල සහ ශාන්ත බෙනඩික් විදුහල අතර පැවති බාලක අවසන් මහා තරගයේදී ගෝල් 1 – 0 ජයක් ශාන්ත බෙනඩික් විදුහලට හිමිවිය.ජයග්‍රාහී එකම ගෝලය ශේහාන් සමරතුංග විසින් වාර්තා කළ අතර, ඔහු විසින්ම සූරතාවය දිනූ බෙනඩික් පිල මෙහෙයවිය. අනුසූරතාව දිනූ නාලන්දා පිල චින්තක දිල්ෂාන් විසින් මෙහෙයවීය.මහනුවර ශ්‍රී පුෂ්පදාන බා. වි. සහ මහනුවර සීතාදේවි බා. වි. අතර පැවති බාලිකා අවසන් මහා තරගයේදී ගෝල් 2 – 0 ක ජයක් ශ්‍රී පුෂ්පදාන බාලිකා විදුහලට හිමිවිය.ජයග්‍රාහී ශ්‍රී පුෂ්පදාන පිල වෙනුවෙන් චතුරිකා ඒකනායක සහ මනෝධ්‍යා රත්නායක විසින් ගෝල් වාර්තා කළාය. සූරතාව දිනාගත් පුෂ්පදාන පිල ලක්මිණි විජේසුන්දර විසින් ද, අනුසූරතාව දිනූ සීතාදේවි පිල නිර්මාණි ද සිල්වා විසින් ද මෙහෙයවූවාය. පසුගිය වසරේද (2009) මෙම සූරතාව ශ්‍රී පුෂ්පදාන බාලිකා විදුහලට හිමිවීම විශේෂත්වයකි.බාලක තෙවන ස්ථානය සඳහා කොළඹ රාජකීය විදුහල සහ මාතලේ සහිරා විදුහල අතර පැවැති තරගයේදී ගෝල් 7 – 1 ක ජයක් රාජකීය විදුහලට හිමිවිය. ජයග්‍රාහී රාජකීය විදුහල වෙනුවෙන් එස්. අහමඩ් 2, ටී. මොහොට්ටිආරච්චි 1, එස්. කුතුබ්දීන් 3 සහ සුසංග ජයවර්ධන 1 ලෙස ගෝල් වාර්තා කළහ. සහිරා විදුහල වෙනුවෙන් ඒ. එම්. ඉම්ටාස් එකම ගෝලය වාර්තා කළේය. තෙවන ස්ථානය දිනූ රාජකීය විදුහල් පිල තක්සලා ;මාහොට්ටිආරච්චි විසින් මෙහෙයවීය.බාලිකා තෙවන ස්ථානය සඳහා කොළඹ විශාකා බාලිකා විදුහල සහ කොළඹ යසෝධරා බාලිකා විදුහල අතර පැවති තරගයේදී ගෝල් 2 – 0 ක ජයක් හිමිකර ගැනීමට විශාකා බා. වි. පිල සමත් වූහ. ජයග්‍රාහී විශාකා පිල වෙනුවෙන් අශිනි මදනායක සහ මනීෂා වේලාරත්න විසින් ගෝල් වාර්තා කළාය. තෙවන ස්ථානය දිනූ විශාකා පිල චරනි කුලවීර විසින් මෙහෙයවූවාය.මෙම තරගාවලියේ අවසන් පූර්ව තරග ප්‍රතිඵල මෙසේයි.(බාලක) – මාතලේ සහිරා විදුහල පරදා ගෝල් 4 – 0 ක ජයක් ලැබීමට කොළඹ නාලන්දා විදුහල් පිල සමත් විය. කොළඹ රාජකීය විදුහල පරදා ගෝල් 2 – 1 ජයක් කොළඹ ශාන්ත බෙනඩික් විදුහල විසින් වාර්තා කළේය.(බාලිකා) - කොළඹ විශාඛා බාලිකා විදුහල් පිල පරදා ගෝල් 1 – 0 ක ජයක් ලැබීමට මහනුවර ශ්‍රී පුෂ්පදාන බාලිකා විදුහල් පිල සමත් විය. කොළඹ යසෝධරා බාලිකා විදුහල පිල පරදා ගෝල් 1 – 0 ක ජයක් මහනුවර සීතාදේවි බාලිකා විදුහල විසින් වාර්තා කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=s1009227</link>
    <topic>යාපනයේ ටෙනිස් ක්‍රීඩාව නංවයි</topic>
    <author/>
    <content>තිස් වසරක යුද්ධයෙන් පසු නැවත සංවර්ධනය වෙමින් පවතින යාපනයේ ටෙනිස් ක්‍රීඩාව ව්‍යාප්ත කිරීමේ අරමුණින් සහ එමඟින් ශ්‍රී ලංකාවට ජාත්‍යන්තර කීර්තියක් අත්කර දීමට සමත්කම් ඇති ක්‍රීඩකයින් බිහිකිරීමේ අභිලාසයෙන් ශ්‍රී ලංකා ටෙනිස් සංගමය මගින් යාපනයේ ටෙනිස් ක්‍රීඩාව නංවාලීමට කටයුතු යොදමින් පවතී.යාපනයේ සාන්ත පැට්‍රික් විද්‍යාලයේ විදුහල්පති ජෙරෝ සෙල්වනායගම් පියතුමාගේ සහයෝගය ඇතිව 2001 වසරේදී කනිෂ්ඨ ටෙනිස් වැඩසටහනක් දියත් කළ ශ්‍රී ලංකා ටෙනිස් සංගමය නොකඩවා එය 2005 වසර දක්වා පවත්වා ගෙන යමින් යාපනයේ පාසල් 6 ක ටෙනිස් ක්‍රීඩාව ව්‍යාප්ත කිරීමට සමත් විය. මේ වන විට යාපනයේ පාසල් 4 ක ටෙනිස් පිටි සකස් කොට ඇත.නමුත් යුද්ධය හේතුවෙන් අතරමඟ ඇනහිටි මේ ව්‍යාපෘතිය යළි ආරම්භ කිරීමට ශ්‍රී ලංකා ටෙනිස් සංගමයේ සභාපති සහ පිට පළාත්වල ටෙනිස් තරග සංවර්ධන නිලධාරි භාරති රාජ්පිල්ලේ යාපනයේ දින 5 ක සංචාරයක නොබෝදා නිරත විය.ඉදිරියේදී යාපනයේ ටෙනිස් ක්‍රීඩා සමාජයක් ඇරැඹීමට සැලසුම් කර තිබෙන අතර මේ වසරේ දෙසැම්බර් මාසයේදී යාපනය සිසු සිසුවියන්ට “ප්ලේ ඇන්ඩ් ස්ටේ” නමින් ටෙනිස් පාඨමාලාවක් පැවැත්වීමට ද කටයුතු යොදා තිබේ. යාපනයේ සම්බන්ධීකරණ නිලධාරි ලෙස රවීන්ද්‍ර කුමාර් නම් කර ඇත. යාපනයේ පාසල් 8 ක ටෙනිස් ක්‍රීඩකයන්ගේ සහ ගුරුවරුන්ගේ හමුවක් ද පසුගියදා පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=f1009222</link>
    <topic>මං තවම හදවතින් තරුණයි</topic>
    <author>සටහන නිලුකා ඩී. තිලකරත්න ඡායාරූප සුසන්ත විජේගුණසේකර</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳින් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ ජලසම්පාදන හා ජලාපවාහන අමාත්‍යංශයේ ලේකම් අමරානන්ද අභයගුණසේකර මහතාගෙනි.* ඔබේ නම :-අමරානන්ද අභයගුණසේකර* උපන් ගම් පළාත :-ගාල්ල ඉමදූව* ගෙදර පරිසරය පිළිබඳ මතක් කළොත්?මට අයියල හය දෙනකුයි අක්කල හතර දෙනකුයි හිටියා. මමයි පවුලෙ බාලයා.* පවුලෙ බඩපිස්සා කාගෙත් ආදරය දිනාගන්නවාට සැකයක් නෑ?ඒ කතාව ඇත්ත. පවුලෙ බාලයා හැටියට මම කාගේත් ආදරයට ලක්වුණා. ඒත් අයියල අක්කල හැමෝම ඉස්කෝලේ ගියාම මට තනියෙන් ගෙදර ඉන්න සිද්ධ වුණා. ඒ අය එනතුරු මම මඟ බලාගෙන සිටියා.* ඔබේ පාසැල් අවධිය මතක් කළොත්?පාසලේ හිටියෙ බොහොම දුප්පත් ළමයි. බොහෝ දෙනෙකුට සපත්තු නැතුවයි ඉස්කෝලේ යන්න සිද්ධ වුණේ. මම 4 වසරට යනතුරු ගියේ ගමේ පාසලට. ඒත් මං අනෙක් ළමයි අතරින් කැපී පෙනුණා. ඒ වෙනකොට පාසලේ ළමයින් අතරේ මගේ තාත්තට විතරයි රස්සාවක් තිබුණෙ.* තාත්ත අම්ම පිළිබඳ මතක් කළොත්?මගේ තාත්තා ගණිත ගුරුවරයෙක්. කෝඹල රජයේ විදුහලේ ලොකු ගුරු මහත්තයාත් එතුමාමයි. නම ජයතිස්ස අබේගුණසේකර. අම්මා රස්සාවක් කළේ නෑ. ඇගේ නම මැගි නෝනා. මගේ ළමා අවධිය වන විට අම්මයි තාත්තයි වයසයි. ලොකු අයියා තමයි මගේ ලෝකේ වීරයා. අද මට මේ තත්ත්වයට ඒමේ ගෞරවය හිමි වන්නෙත් ලොකු අයියටයි. ලොකු අයිය මට වඩා අවුරුදු 23ක් වැඩිමල්. මගේ තාත්තා උපන්නෙ 1899 අවුරුද්දෙ. මම උපන්නෙ 1952 අවුරුද්දෙදි. තාත්තා ගුරුවරයෙක් ලෙස පත්වීම ලබල පාසලට යද්දි පළවෙනි ලෝක යුද්දෙ පටන් අරගෙන.* ළමා අවධියේ කළ දඟකාරකම්වලට අච්චු කළ හැටි ඔබට මතකද?ඇත්තටම මම හරිම දඟයි. සෙල්ලමටමයි අර අදින්නෙ. දවසක් වහලෙ උඩ ඉඳන් බිමට පනිද්දි මට කලන්තෙ හැදුණ. නිතරම ඉන්නෙ ගස් උඩ නැඟලයි. ලොකු අයියා රැකියාවට යන්න ගෙදරින් පිටයි හිටියෙ. එයා ගෙදර එන දවසට අපි හරි බයයි. දවසක් මම බත් කාලා වතුරත් එක්ක පොත ඇල්ලුවා කියලා ඇණපු ටොක්ක අදටත් රිදෙනවා වගේ දැනෙනවා.* ගුරුවෘත්තියේ නියැලෙද්දී ස්ථාන මාරුවීම් ලැබෙනවා. ඔබේ පියා රැකියාව කළේ එකම පාසලේද?එතුමාටත් මාරුවීම් ලැබුණා. හම්බන්තොට වීරකැටියට. හුඟක් අය පයින් තමයි යන්නෙ. රෑ වෙද්දි හුළු අතු බැඳගෙන දවස් ගානක් පයින් යනවා. දවසක් තාත්තා පිළිබඳ ලිවුමක් ලැබුණ ජයතිස්ස ඉස්කෝලෙ මහත්තයා වලහකාල, මියැදිලයි කියල. සීයයි, බාප්පයි රෑ කරුවලේ තාත්තා හොයාගෙන යද්දි තාත්ත මූණට මුලිච්චි වුණ සිද්ධිය අදටත් අපේ පවුලෙ කතා බහට ලක්වෙනවා. අපේ තාත්තා ඒ ඉස්කෝලෙ දී ජෝර්ජ් රාජපක්ෂ මහත්තයට සිංහල උගන්නපු ගුරුවරයායි.* ඔබේ පාසල් අවධිය පිළිබඳ මතක් කළොත්?මා මූලික අධ්‍යාපනය ලැබුවෙ ගාල්ල ඉමදූව මාවැල්ල රජයේ විදුහලින්. අපේ ඉස්කෝලෙ ගුරුවරයා ගෙදරටම ඇවිත් මාව හොඳ ඉස්කෝලෙකට දාන්න මේ ළමය හුඟක් දක්ෂයි කියල ගෙදර අයට කිව්වා.* ඔබට එම අවස්ථාව ලැබුණ ද?කියන්න සතුටුයි. එහි ප්‍රතිඵලයක් විදිහට කොළඹ ආනන්ද, පන්නිපිටිය ධර්මපාල, ගාල්ල රිච්මන්ඩ් සහ කොළඹ රාජකීය විද්‍යාලවලට ඇතුළු වීම සඳහා පැවැත්වුණු කඩඉම් විභාග සියල්ලෙන් ම මම සමත් වුණා. ඉතිං මම තෝරා ගත්තෙ කොළඹ රාජකීය විද්‍යාලයයි.* පුංචි අභය ගාල්ලෙ ඉඳල කොළඹ රාජකීයෙට ආවෙ ගියේ කොහොමද?ඒ වෙද්දි මගේ ලොකු අයියයි අක්කයි කොළඹ රැකියාවල් කළා. මාරුවෙන් මාරුවට ඒ දෙන්න ළ¼ඟ ඉඳගෙනයි පාසල් ගියේ.* ගමට වඩා කොළඹ හාත්පසින් වෙනස්. ඒ පාරිසරික හැඟීම විස්තර කළොත්?ගමේ ලයිට්වත් තිබ්බෙ නෑ. 60 ගණන්වල කොළඹ දැක්කෙ ලංසි අය, කොට කලිසම් ඇඳපු අය. ඉලෙක්ට්‍රික් බස්, ට්‍රෑම්කාර්, ගමෙන් රාජකීය විද්‍යාලයට ගිය මුල් ම ශිෂ්‍යයා මමයි. එදා කොළඹ සහ ගම අතර පැවැති වෙනස අදටත් මගේ හිතට උණුසුම් හැඟීමක් එකතු කරන්න සමත්. ඒ වගේ ම 60 දශකය මට අමතක නොවෙන බවත් සඳහන් කරන්න ඕන.* ඊට හේතුව?මගේ තාත්තා නැතිවෙන්නෙත් 60 දශකයේ අග භාගයේදීයි. තාත්තා නැතිවුණාම ආදායමත් නැතිවුණා.* ඔබ දැන් රාජකීය සිසුවෙක්. මේ ආර්ථික පසුබිම ජයගන්නේ කොහොමද?මුදල් අඩුපාඩු වූ අවස්ථා අනන්තවත් තිබුණා. එක ඇදුමයි එක සපත්තු කුට්ටමයි තිබ්බෙ. වැස්සදාට නොවිසඳෙන ප්‍රශ්න. නිවාඩුවට එංගලන්තෙ යන ළමයි ඉන්න පාසලක මම අහසයි පොළවයි වගේ. ඒ අය කෑවෙ හැඳී ගෑරුප්පු වලින්. මගේ ඇඳුම් පවා පාසලේ අනික් ළමයි එක්ක ගැලපුණේ නැති බව මට වැටහුණා. ඒත් 5 ශිෂ්‍යත්වයෙන් පාස් වුණේ මමත් තව කීප දෙනෙකුත් විතරයි. ඒ වෙනුවෙන් සිරිමාවෝ බණ්ඩාරනායක මැතිනිය අතින් සම්මානත් ලැබුවා.* ඔබ උසස් පෙළ සඳහා තෝරාගත් විෂයයන් මොනවාද?විද්‍යා අංශයයි මං තෝරා ගත්තෙ. මම හැමදාම කටයුතු කළේ අධිෂ්ඨානශීලිවයි. වෛද්‍ය විද්‍යාලයට යන්න ලකුණු මදිවූ නිසා කෘෂිකර්මයෙන් විශ්වවිද්‍යාල අධ්‍යාපනය ලබන්න තේරුණා.* එතකොට ඔබේ විශ්වවිද්‍යාලය?ඒ වෙද්දි පේරාදෙණිය විශ්වවිද්‍යාලයෙ විතරයි කෘෂිකර්මය තිබුණෙ. විශ්වවිද්‍යාලයට තේරුණා කිව්වම සතුටක් දැනුණා. ඒත් වෛද්‍ය විද්‍යාලයට නෙමෙයිනෙ තේරුණේ ඒ නිසා දුකකුත් තිබුණා. මම පේරාදෙණිය සරසවි භූ®මිය දැක්කෙ දිව්‍යලෝකයක් වගේ. පරිසරයම කොළම කොළ පාටයි.* ප්‍රෙසාට ජේ්‍යෂ්ඨ උත්තමයන්ගේ ප්‍රතිචාර කොහොමද?මම නවක වදයට ලක්වුණා. ඒත් මම කිසිම කෙනකුට රැග් කළේ නෑ. මා එය දැඩිව හෙළා දකිනවා. රාජකීය නම කිව්වම මාව මරන් කන්න හැදූ බවකුයි මට හැගුණෙ. ජේ්‍යෂ්ඨ උත්තමයෝ මේසේ ඉඳගෙන කෑම කද්දි අපි මේසෙ යට වාඩිවෙලා කෑම කෑවා. ඒ අය කෑම කන අතරෙ මේසේ උඩට නැඟලා ‘මම දැන් ජගතෙක් පුළුවන් එකෙක් ඉන්නවා නම් රැග් කරපියව්’ කියලා කියන්න වුණා. මට සිංදු කියන්න පුළුවන් නිසා වැඩිපුර මට සිද්ධ වුණේ සිංදු කියන්නයි.* කෘෂිකර්ම ශිෂ්‍යයන්ට මහඉලුප්පල්ලමේදි ලැබෙන ප්‍රායෝගික පුහුණුව සුන්දර අත්දැකීමක් වනවාට සැකයක් නෑ.ඒක නම් හැබෑම සොඳුරු අත්දැකීමක්. අපේ කණ්ඩායමේම හිටියේ 46 දෙනයි. ඒ අයගෙන් 25 දෙනෙක් ම දෙමළ, සිංහල ගැහැනු අය හිටියෙ අට දෙනයි. අපි එහෙදි කුඹුරු කෙටුවා. ට්‍රැක්ටර් ගලවල හැදුවා. කොටකලිසම ඇදල තොප්පිය දාල ගමේ වෙලේ ඇවිදල අධ්‍යයන කටයුතු කෙළේ ප්‍රබෝධයෙන්. අපි හැම වල් පැළෑටියක් ම අඳුනනවා. හැම කෘමියෙක් ම දන්නවා.* කලා ඔයේ ගල් තලාවන් මැද්දේ පැනලා නාපු හැටි මතකද?ඇත්තටම ඔව්, අපිට උගන්නපු කථිකාචාර්යවරු අපි සමඟ හිටියෙ මිත්‍රයො වගේ. ඒ අතර හිටිය මුණසිංහ සරුයි මමයි ගමට ගිහින් රා ටිකකුත් බීල මයියොක්කා කාලා කලා ඔයෙන් නාලාතමයි එන්නෙ.* මේ ඉසව්වේ සුන්දරත්වයත් හැඟුම්බර බවත් ආදරණීය වන බව නොකිවමනායි?ඒ කතාවට මට එකඟ වෙන්න සිද්ධ වෙන්නෙ මගෙ භාර්යාව මූණ ගැහුණෙත් ඒ ආදරණීය බව නිසා කියලයි මට හිතෙන්නෙ. මහඉලුප්පල්ලමේදි යන්නෙ එන්නෙ පාපැදියෙන්. හැමදාම බයිසිකල්වල පැච්. ඉතිං එක්නෙකුගෙ බයිසිකලයක් හොස්ටල් එකේ තියල ඩබල් දාල තමයි යන්නෙ එන්නෙ. ඉතිං අපේ ප්‍රේම කතාවට මුල පුරන්නෙත් මේ පාපැදි ගමනයි.* ඇගේ නම?ජයන්ති අබේගුණසේකර. ඇය උඩරට මම පහතරට. දැනට කෘෂිකර්ම ව්‍යාපෘති අංශයේ අධ්‍යක්ෂවරයා ලෙස කටයුතු කරනවා.* උඩරටයි පහතරටයි යාවෙද්දි නැකැතටත් ඉඩක් තිබුණද?අපේ තාත්තට නැකැත් ශාස්ත්‍රය හොඳට පුළුවන්. ඒත් මම විශ්වාස කරන්නෙ මම අධිෂ්ඨානය හැරුණු කොට අදෘශ්‍යමාන බලවේගවලට මාව වෙනස් කරන්න බෑ. දිව්‍යලෝකයත් නරකාදියත් තියෙන්නෙ මේ ලෝකෙමයි. තමන් වපුරන දේ තමන්ට මේ ආත්මෙදිම ලැබෙනවා. රස්සාවක් කරද්දි අපි පඩි ගන්නෙ දුප්පතුන්ගෙ බදු සල්ලිවලින්. ඒ නිසා ගන්න පඩියට වැඩි සේවයක් කළ යුතුයි. එහෙම කළහම ඉතුරු ටික තමන්ට ලැබෙනවා.* විශ්වවිද්‍යාල අධ්‍යාපනයට අවශ්‍ය ආර්ථික පසුබිම ඔබ ජයගන්නෙ කොයි ආකාරයට ද?මම විශ්වවිද්‍යාල අධ්‍යාපන නිවාඩු කාලෙදි කෘෂිකර්ම පීඨයෙ දවසෙ පඩියට වැඩ කළා. මට දවසට රු. 6.25ක් ලැබුණා. මාසෙකට රු. 150 ගණනේ අවුරුද්දකට රු. 1500ක ණය මුදලක් අපිට ලැබුණා. එය අපිට ලොකු දෙයක් වුණා. මොකද රු. 150ක් කියන්නෙ ලිපිකරුවකුගෙ පඩියක්.* ඔබේ වෘත්තිය ජීවිතය ආරම්භ කෙරෙන්නේ?මම අවසාන විභාගෙට පෙනී හිටල මහාචාර්ය යෝගරත්නම් මුණගැහිල ‘සර් මගේ විභාගේ ඉවරයි මම යනවා කිව්වා’ එවෙලේ ‘නැහැ ඔබට යන්න බෑ සහකාර, කථිකාචාර්යවරයෙක් ලෙස ඔබව සේවයට බඳවාගන්නවා’ ඒ විදිහටයි මගේ වෘත්තිය ආරම්භ වුණේ. මට මාසික පඩිය රු. 790ක් බෝඩිම් කාමරයටයි මාසෙ මුළු වියදමයි රු. 150ක් විතරයි.* ඒ වෘත්තියෙන් සමුගන්නෙ ඇයි?මට හිතුණ එතනින් එහා වැඩිදුර පර්යේෂ කටයුතුවල නිරතවන්න. කොහොමත් නව පර්යේෂණ කාර්යයක නිරතවීම තුළ අරමුණක් කරා අපව ගෙන යනවා. එය රටට අනාගත පරපුරට පවතින සදාතනික දෙයක් විය හැකියි.ඒ නිසාම තේ පර්යේෂණායතනයක පර්යේෂණ සහකාරවරයෙක් ලෙස මා කටයුතු කළා. ඒ වෙනුවෙන් මට විශාල බංගලො එකක් හම්බවුණා. කාලයත් එක්කම ඒ පරිසරයේ හුදකලා බවින් මිදෙන්න මට ඕන වුණා.* එතනින් එහා සුවිශේෂි රාජකාරීමය නවාතැන පිළිබඳ කතා කළොත්?ඊට පස්සේ, ශ්‍රී ලංකා ක්‍රම සම්පාදන සේවයේ සහකාර අධ්‍යක්ෂ තනතුර, තේ මණ්ඩලයේ විධායක නිලධාරී තනතුරත් වගේම ශ්‍රී ලංකා ගුවන් හමුදා තනතුරකුත් එකවර ලැබුණා. මං තෝරාගත්තෙ ක්‍රමසම්පාදන විදේශ සම්පත් දෙපාර්තමේන්තුවයි. ඒ තුළ ලෝකෙ හැම රටකටම යන්න අවස්ථාව ලැබුණා.* ඒ අවස්ථාවන්හි දී ඔබ මුහුණදුන් සිදුවීම් විස්තර කළොත්?ලෝකෙ ආරක්ෂතම ගමන ගුවන් ගමන බවනෙ පිළිගැනීම පවතින්නෙ. ඒත් දවසක් ජපානයෙට යද්දි මා සිටි ගුවන් යානය ගොඩබැස්සුවේ තායිවාන්හි අගනුවරටයි. දේශගුණය නුසුදුසු තත්ත්වයක පැවැති නිසා ගුවන් යානය හෙලවෙන්නගත්තා. අපි හිතාන හිටියෙ අපි තමයි දුප්පත්ම රට කියල. ඒත් සමහර රටවල්වලට ගියාම අපි මොනතරම් වාසනාවන්ත ද කියල හිතෙනවා. ඒ වගේ ම ඇමරිකාවේ දකින්න ලැබුණෙ ඉතා දියුණු සමාජීය තලයක්. මම එහේ අවුරුදු හතරක් ගත කළා.* ඒ අධ්‍යයන කටයුත්තක් හෝ වෙනත් වෘත්තිමය කටයුත්තක් උදෙසා ද?මම අවුරුදු දෙකක් වින්කොන්සින් විශ්වවිද්‍යාලයේ කෘෂිකර්ම ආර්ථික විද්‍යාව පිළිබඳ ශාස්ත්‍රපති උපාධිය හැදැරුවා. ඊට පස්සේ ඒ රටේ රස්සාවක් කළා. මෙනයි ජනපදයේ නොක්ස්විල් සරසවි ශිෂයන්ට පර්යේෂණ කටයුතු සඳහා උදව් උපකාර කළා.* එතකොට ඔබ කොළඹට ආවෙ?අපි කොළඹට ආවේ 81 අවුරුද්දෙදි. කුලී ගෙවල්වලයි මුලින් ම හිටියෙ. ඇමෙරිකාවේ ඉඳල ලංකාවට ඇවිත් අපි බත්තරමුල්ල සෙත්සිරිපාය කිට්ටුව ගෙයක් හදාගත්තා. 87 අවුරුද්දෙදි මුදල් අමාත්‍යංශයේ අධ්‍යක්ෂ වුණා. ඊළඟට අතිරේක අධ්‍යක්ෂ ජෙනරාල් වුණා.* මේ දුර ගෙවාගෙන එද්දි 83 කළු ජූලිය වැනි අමතක නොවන අතීතයක් ගැනත් කතා කරමු.තැන් තැන්වල ගිනි ගොඩවල්වලට මිනිස්සු ඇදල දාපු යුගයක්. මගේ ඥාති සහෝදරියකගේ ගෙදර නතරවෙලා හිටපු වෛද්‍ය ශිෂ්‍යයො නාන කාමරයට වෙලා දවස් 1 1/2ක් හිටගෙන හිටියා. අන්තිමේ ඒ ළමයි කෝවිලට ගෙනැත් බාර දුන්නෙ මමයි. ඒ පින ම මට ඇතියි වගේ හැඟීමක් මට අදත් තියෙනවා.* දැඩි කාර්යය බහුලත්වයක් සමඟ ගෙදර පරිසරය ට සමීපවීම කොබඳුද?මමත් නෝනත් බොහොම කාර්යය බහුල වුණත් අපි ගෙදර දොර කටයුතු වෙනුවෙන් දරුවන් වෙනුවෙන් කාලය වෙන් කර ගන්නවා. අන්‍යෝන්‍ය අවබෝධයත්, සහයෝගයෙන් වැඩ කිරීමේ පළපුරුද්දක් අපි දෙන්නටම තිබෙනවා. ආදරය කළ අවධියේ පටන් මේ දක්වා අපි කිසිම දවසක සණ්ඩුසරුවල් ඇතිකරගෙන නෑ. මං හිතන්නෙ ප්‍රථම ප්‍රේමය තුළ මේ සාමකාමී හැඟීම සදාතනිකව පවතිනවා.* දුවා දරුවන් පිළිබඳ කතා කළහොත්?මට දූවරු දෙන්නෙක් ඉන්නවා. සතිකා සහ සුමුදු ඒ දෙන්නයි.* ඔබ ජලසම්පාදන හා ජලාපවාහන අමාත්‍යංශයට පත්වන්නෙ?මම ක්‍රමසම්පාදන සේවයේ අවුරුදු 26ක් හිටියා. ඉන් පසුව ජලසම්පාදන හා ජලාපවාහන අමාත්‍යාංශයට මා පත්වන්නේ 2009 වර්ෂයේදීයි.* පළමුවරට අමාත්‍යාංශ ලේකම්වරයෙක් ලෙස පත්වීම ලද මොහොත සිහි කළොත්?එය විශාල සතුටක්. මගේ අධිෂ්ඨානශීලි ගමන ආවයි කියල මට හිතුණා. ඉන් කියැවෙන්නෙ වැඩ කළොත් ප්‍රතිඵල තියෙනවා කියන එකයි.* නැවත වරක් මේ අමාත්‍යාංශයට ඔබ පත්වීම ගැන කියන්න තියෙන්නෙ?එයත් ජයක්. හිටපු ලේකම්වරු 55 දෙනාගෙන් 17 කට විතරයි ඒ අයගෙනුත් අට දෙනකුයි එකම තැනට පත්වුණේ. මට හිතෙන්නේ ජනාධිපතිතුමාට මා ගැන පැවැති විශ්වාසය ඊට හේතුවුණා කියලයි.* ඔබ පත්ව ආ අවධියේ වෘත්තිය සමිති ගැටලු දැඩිව පැවතියා.ඔව්, ඔවුන් එකඟවිය නොහැකි ඉල්ලීම් පවා ඉල්ලමිනුයි සිටියෙ. මෙහි වෘත්තිය සමිති 35ක් තියෙනවා මට ඒවා සමබර කරගන්න හැකිවුණා.* දැනට ඔබ අමාත්‍යාංශය යටතේ ක්‍රියාත්මක ව්‍යාපෘති පිළිබඳ සඳහන් කළොත්?මේ අමාත්‍යාංශය යටතේ ඉංජිනේරුවරු 400ක් ඉන්නවා සේවකයෝ 7000ක් පමණ ඉන්නවා. විදේශ ආධාර මත කෙරෙන ව්‍යාපෘති 27ක් තිබෙනවා. අපි අවුරුද්දකට බිලියන 30ක මුදල් ප්‍රතිපාදන මෙහෙයවනවා. ව්‍යාපෘති පිළිබඳ මට හොඳට දැනුම තියෙනවා. ඒ නිසා මේවා මනා කණ්ඩායම් හැඟීමෙන් ඉදිරියට අරගෙන යන්න මට පුළුවන්කම ලැබී තිබෙනවා. මේ සඳහා දිනේෂ් ගුණවර්ධන ඇමැතිතුමාගේ උනන්දුවත් මඟපෙන්වීමත් මට තවත් ශක්තියක්. නිරූපමා රාජපක්ෂ ඇමැතිතුමියගේ දායකත්වයත් නොඅඩුව සිහි කරන්න ඕනෑ.* මේ අමත්‍යාංශයේ දැක්ම?රටේ හැම පුද්ගයෙකුටම ආරක්ෂිත පානීය ජලය දරාගන්න පුළුවන් මිලකට ලබාදීමයි.* සමස්ත රාජ්‍ය සේවය පිළිබඳ ඔබේ ආකල්පය ?මම හිතන්නේ පුද්ගලික අංශය හිතනවට වඩා රාජ්‍ය අංශය කාර්යක්ෂමයි. එහි ඵලදායිතාව වැඩි කර හොඳ රාජ්‍ය සේවයක් ඇති කිරීමේ විභවයක් තියෙනවා. කණ්ඩායම් හැඟීමෙන් නායකත්වය සමඟ බද්ධව කටයුතු කිරීම එහි ප්‍රධාන අංගයක්. මා හැඟි මහජන සේවයක් ඉටු කිරීමට රාජ්‍ය සේවයේ අපි බැඳී සිටිනවා. තමන් වෙත එන මහජනයා අපගේ සේවය පිළිබඳ තෘප්තිමත් නම් එය අප ලබන ජයග්‍රහණයක්.* ඔබේ සැදෑ සමය පිළිබඳ ඉඟියක් අපට කියන්න පුළුවන් ද?මං තාම හදවතින් තරුණයි. විශ්‍රාම යන්න හිතුවෙ නෑ. අපේ මහගෙදර හොඳටම පාළුවට ගිහින් සමහරවෙලාවට මම එහෙට යන්න හිතෙනවා. ඒ වගේ ම මට මුණුපුරෙක් ඉන්නව නම් එයාගෙ හුරතල් මගෙ ලෝකෙට අලුත් ප්‍රබෝධයක් වේවි. තවත් විදියකින් විශ්වවිද්‍යාලයක උගන්වන්න පුළුවන් නම් ඒකටත් මම කැමතියි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=f1009223</link>
    <topic>නිහඬ වූබයිස්කෝප් රසවතා</topic>
    <author>ශ්‍යාමා සමරසිංහ</author>
    <content>‘ආලේ හිමියි මගේ රාජා ඔබ කොහේ ගියා දෝ මා හැර කොහේ ගියාදෝ මා හැර දමා මෙසේ’2010 ක් වූ ජූලි මස 12 වැනි සඳුදා දින දිනමිණෙ හි පළ වූ ප්‍රභූවරුන් ගේ සිතුවිලි සාදය වෙනුවෙන් ඔහු මට හමු විය. එදා මෙලෙසින් මා ඔහු හැඳින්වූයෙමි. එහෙත් ඒ සුන්දර මිනිසා ගේ වියෝව මෙලෙසින් ද සනිටුහන් කිරීමට සිදු වන්නේ යැයි සිහිනෙනුද මා නොසිතුවෙමි.ටී. එම්. සංඝදාස නම් ඔහු මතක ගබඩාවකි. රසවතෙකි. කලාවට, සිනමාවට දැඩි ලෙස ප්‍රේම කළ සහෘද විනෝදකාමී මිතුරෙකි. ඕනෑම විටෙක සුහදව සිනා සීමටත්, විහිළුවකින් සංග්‍රහ කිරීමටත් නිරන්තරයෙන්ම ඔහුගේ මුව මඩල සැදී පැහැදී සිටියේය.වර්ෂ 1942 ඔක්තෝබර් මස 13 වැනි අඟහරුවාදා දින උපත ලද ඔහු පවුලේ දස වැනි දරුවා ය. එහෙත් ඔහුට පෙර සිටි සියලුම දරුවෝ කුඩා කල මිය ගිය බැවින් මවත් පියාත් ඔහු දැඩි ස්නේහයෙන් ඇති දැඩි කළහ. ඔහු කුඩා කල මතකයන් අවදි කළේ මෙලෙසිනි.‘අපි හරි දුප්පත් මිනිස්සු. අපේ තාත්තට ස්ථිර රැකියාවක් තිබුණේ නෑ. අහුවෙන අහුවෙන වැඩ කළා. දර කර ගැහුවා’ඔහුගේ අව්‍යාජත්වය, අවංක බව මුසු වූ දෝරේ ගැලූ පිය සෙනෙහස වෙනුවෙන් කුඩා කඳුළු බිංදුවක් දෑසට නැඟී ආයේය. අතීතය ආවර්ජනය කළ ඔහු,‘මම වත්තේ හිටපු අහිංසක කොල්ලෙක්. අපේ වත්තේ ඒ දවස්වල පදිංචි වෙලා හිටපු ජිනදාස, මිසී නෝනා යුවළ රේසින් කාර් එකෙන් නිතරම චිත්‍රපට බලන්න යනවා. මාත් හරි ආසාවෙන් ඒ දිහා බලාන හිටපු බව ඒ අයට තේරිලා මාවත් චිත්‍රපට බලන්න එක්කන් ගියා. රේසින් කාර් එකේ යාමත්, චිත්‍රපට බැලීමත් මට මහත් විනෝදයක් වුණා.ඔහු චිත්‍රපට පිස්සෙක් වීමට මූලික අඩිතාලම සැලසුනේ එතැනිනි. එතැන් පටන් ඔහුගේ සිත තුළ සිනමා පටවල රැඳි සුන්දර මුහුණු මැවි මැවී පෙනෙන්නට විය. භාරතීය සිනමා සංගීතයට ඔහු දැඩි ලෙස ප්‍රේම කළේය.එදා පටන් ඔහුගේ සිහින රජදහන වූයේ සිනමා පටවල තිබූ රූප රාමු ය. ඔහුව අමුතුම ලෝකයකට ගෙන යාමට ඒවා ඉවහල් විය. ඉන් ඔහු අපූරු මානසික සතුටක් වින්දේය.ඔහුගේ සැබෑ ජීවිතය ද ඔහු සතුටින් විමෝදයෙන් ගත කළේය.‘මං පෙම්වතුන්ට උදව් කළා’ඔහු ප්‍රේමයට, ආදරයට, ප්‍රේම කරන්නන්ට මහත් සේ ප්‍රේම කළේය. උදව් කළේය. සිනමා රූප රාමු හා සංගීතයෙන් සිත මුසපත් වෙද්දී පාසල් සමයේ පටන්ම නිතර මුවගින් පිට කළේ චිත්‍රපට සිංදුය. ‘මට ඕනෑම සිංදුවකට ඔරිජිනල් විදිහට ලාච්චුවකට ගහලා සංගීතය දෙන්න පුළුවන්’බොහෝ හැල හැප්පීම් මැද ඔහුගේ ජීවිතය ගලා ගියේය. ඔහු දරු තිදෙනෙකුගේ පියෙකි. ඔහුගේ මුව සිනහවෙන්ම පිරිපුන්ය. සැහැල්ලුවෙන් තිබූ ඔහුගේ වත එකවරම බැරෑරුම් වූ අයුරු සිහියට නැගෙයි.‘මගේ ජීවිතය දුක් කරදර කම් කටොලු වලින් පිරුණු එකක්. මට සෑම දෙයක්ම නැති වුණා. ඒ වෙලාවේ මම කොතරම් අසරණ වුණාද ? මට තනතුරු රැකියාව නැතුව ගියා. ඒ විතරක් නෙවෙයි ඉන්ට හිටින්නත් තැනක් නැතුව ගියා’ඔහුගේ හද මඩල අතිශයින් කම්පාවට පත් විය. ඔහුගේ දෑසට නැගුණු පුංචි කඳුළු බිදුව ආයාසයෙන් මැඬලන්නට ඔහු දැරූ තැත මේ මොහොතේද මා හද සංවේගයට පත් කරවන්නකි.ටී. එම්. සංඝදාස මහතා මිය පරලොව ගියද ඔහු මීට පෙර මිය ගොස් නැවත පණ ආ සැටි මෙසේ පැවැසීය.‘මගේ සියලුම දේ නැති වෙලා මට පාරට බහින්න වුණු දවසේ මම දැඩි මානසික කම්පනයකට පත් වුණා. එදා මට මතක් වූයේ කැලණිය පන්සල. මම පන්සල පැත්තට වාහනය පැදෙව්වා. මම දැන් පෑලියගොඩ පසු කරගෙන යනවා. කෝච්චි හරස් මගේ කෝච්චියක් එන බවට මාර්ග බාධකත් දාලා. මගේ පපුව එක පාරටම හිර වුණා. කෝච්චිය ගියා. පිටි පස්සේ වාහන හෝන් කරනවා. මම ඉස්සරහම වාහනයේ ඉඳගෙන පණ යන්න හදනවා. මම අමාරුවෙන් රේඩියෝ එක කැරකෙව්වා, නෞෂාඩ්ගේ සිංදුවක්. ඒ සංගීතයට මැරිච්ච මිනිසුන්ටත් පණ එනවා. මට එක පාරට ම පුදුම ශක්තියක් ආවා. මම එක එල්ලේ පෑගුවා ඉස්සරහට. ගිහින් මෙඩිකල් සෙන්ටර් එකක් ළඟ නැවැත්වුවා. මට එච්චරයි මතක’සහෘදයාණෙනි, නෞෂාඩ්ගේ සංගීතය මෙදා ඔබට මතක නැති වූවා ද ? නෞෂාඩ්ගේ සංගීතය ඔහු මෙදා පරාජය කර ඇත. මේ ළෙන්ගතු මිනිසාගේ රසවත් මතකයන් රැසද සමගින් අද ඔහු අප හැරදා සමුගෙන ගොස් ය.අපට අහිමිව ගියේ සුන්දර, ළෙන්ගතු මිනිසෙකු පමණක් ම නොවේ. සිනමාවේ වස්තුව ඔහු ය. සිනමාවේ රස මතක ගබඩාව ඔහුය. යුගයක සිනමා ඇරැඹුමක පටන් නූතනය දක්වා සියලුම සංසිද්ධි එසැනින් පැවසූ කටහඩ අද නිහඬ ය.එහෙයින් අද අපට පොත පත පෙරළා වත ගොත සොයා යා යුතුව ඇත. අපේ මහත් මතක ගබඩාව අද දොරගුළු දමා ඇත.ඔහු නළුවෙකි. චිත්‍රපට උපදේශකවරයෙකි. සිනමා කලා රසවතෙකි. හේ සිනමාවේ උන්නතිය වෙනුවෙන් දැඩි කැපවීමකින් කටයුතු කළේය. එපමණක් නොව ඔහු කලා ලංකා පදනමේ සභාපතිවරයාය.වර්ෂ 1990 දී බයිපාස් සැත්කමක් සඳහා ඔහු ඉන්දියාව බලා පිටත්ව ගියේය. විවේකී සුවයෙන් පසුවන ලෙස වෛද්‍යවරුන් ඔහුට දැඩි ලෙස අවවාද කර සිටියද ඔහු එය ගණන් නොගත්තේය. එදිනද ඔහු සිනමා ශාලාවක් වෙත ගොස් චිත්‍රපටයක් නැරඹුවේය. එහිදී ඔහුට දැඩි අසනීප තත්ත්වයක් නැගී ආයේය. ඔහුට එදා මතකයට ආ පුවත මෙසේ මා සමග පවසා සිටියේ ය.‘ඉන්දියානු සිනමා හලක චිත්‍රපටයක් නරඹමින් සිටියදී සංඝදාස මිය යයි’මේ විදිහට ලංකාවේ පත්තර වල නිවුස් යයි නේද ?හිතවතාණෙනි, ඔබට මරණය ඔච්චම් කර ඇත්තේ වරක් දෙවරක් නොවන බව පැහැදිලිය. කවුරු පරාජය කළද කිසිදාක මරුවා පරාජය කරන්නට ඔබ පවසනා ආකාරයට නෞෂාඩ්ගේ සංගීතයටවත් නොහැකි වූ බව ඔබම අපට පසක් කර දුන්නා නොවේද ?ඊයේ එනම් සැප්තැම්බර් මස 21 වැනිදා දැයෙන් සදහටම නිහඬ වූ සුන්දර මිනිසාණෙනි, චිත්‍රපට පිස්සාණෙනි, ඔබට නිවන් සුව පතමු.ඔබ මුවෙන් නිරන්තරයෙන්ම ගැයෙන, ඔබ දැඩි ලෙස ඇලුම් කරන අමරදේවයන්ගේ මේ ගීතයෙන් ඔබ බොහෝ දේ පසක් කර ගෙන තිබූ බව අපට වැටහෙනා විට ඔබ නිහඬ වී හමාර ය.‘ඇයි කළේ යමෙකු ආ ලේ මේ ලෝකේ මායාකාරී’.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=f1009224</link>
    <topic>අමෙරිකාව ප්‍රජාතන්ත්‍රවාදයනිර්වචනය කරන්නේනිර්මල අදහසකින් නෙවෙයි</topic>
    <author>සංවාද සටහන ධම්මික සෙනෙවිරත්න</author>
    <content>පාර්ලිමේන්තුවේ 2/3 ටත් වැඩි ඡන්දයකින් සම්මත වූ 18 වෙනි ආණ්ඩුක්‍රම ව්‍යවස්ථා සංශෝධනය පිළිබඳ අමෙරිකාවේ ප්‍රතිචාරය විග්‍රහ කරන ජ්‍යෙෂ්ඨ අධිනීතිඥ ගෝමින් දයස් ශ්‍රී මහතා ජාත්‍යන්තර සාධක ද උපයෝගී කර ගනිමින් අමෙරිකාව අනුගමනය කරමින් ඇති පිළිවෙත මෙලෙස පැහැදිලි කරයි.* 18 වෙනි ආණ්ඩුක්‍රම ව්‍යවස්ථා සංශෝධනය සම්බන්ධයෙන් අමෙරිකාව දක්වා ඇති ප්‍රතිචාරය ඔබ විග්‍රහ කරන්නේ මොන විදියට ද?18 වෙනි ආණ්ඩුක්‍රම ව්‍යවස්ථා සංශෝධනය මධ්‍යස්ථ මතයක පිහිටා විග්‍රහ කිරීමේ දී ප්‍රජාතන්ත්‍රවාදයට හිතකර මෙන් ම අහිතකර ගුණාංගවලින් ද යුක්ත බව කිව හැකියි. අමෙරිකාව මේ පිළිබඳ ප්‍රකාශයක් කරල තියෙන්නේ එය අහිතකරයි කියන පැත්තෙන් පමණක් බලා ඒකපාර්ශ්වීයවයි. අමෙරිකාවේ මේ ප්‍රතිචාරය පුදුමයට කාරණයකුත් නෙවෙයි.ශ්‍රී ලංකාව ත්‍රස්තවාදය පරාජය කර සාර්ථක ප්‍රතිඵල ළඟාකර ගනිද්දීත් ඔවුන් සිටියේ මෙවැනි ස්ථාවරයකයි. අමෙරිකාව ලෝකයේ ත්‍රස්තවාදයට විරුද්ධ බව කියා පෑවත් ශ්‍රී ලංකාව ත්‍රස්තවාදය අවසන් කිරීම සඳහා දරන ලද ප්‍රයත්නයේ දී ඔවුන් සිටියේ ත්‍රස්තවාදය පැත්තේ. ලෝක පොලිස්කාරයා විධියට ක්‍රියාකරන අමෙරිකාව ප්‍රජාත්නත්‍රවාදය ගැන මොනවා කිව්වත් වැඩ කරන්නේ තමන්ගේ න්‍යාය පත්‍රයට අනුවයි.දෙබිඩි පිළිවෙතක තමයි ඔවුන් පිහිටා සිටින්නේ.අමෙරිකාව ‘ප්‍රජාතන්ත්‍රවාදය’ නිර්වචනය කරන්නේ එහි නිර්මල අදහසින් නෙවෙයි. ඔවුන් කතා කරන්නේ ඔවුන්ගේ විදේශ ප්‍රතිපත්තියට ඔබින ප්‍රජාතන්ත්‍රවාදයක් ගැන. ඇත්තට ම ඔවුන් ගෙනියන්නේම ප්‍රජාතන්ත්‍රවාදයට විරුද්ධ ක්‍රියාපිළිවෙතක්.උදාහරණයක් හැටියට වෙනත් කිසිම රටකට වඩා වැඩියෙන් අමෙරිකාව කොළොම්බියාවට ආධාර දෙනවා. ඇයි ඒ? දකුණු අමෙරිකාවේ තමන්ට හිතෛෂීම, තමන්ට අවනත ම රාජ්‍යය කොළොම්බියාව නිසා.වෙනිසියුලාවේ චාවේස් හා කියුබාවේ පිදෙස් කස්ත්‍රෝගේ මඟපෙන්වීම ඔස්සේ දකුණු අමෙරිකාව ම වාමාංශික ප්‍රජාතන්ත්‍රවාදය කරා යද්දි අමෙරිකාවට පක්ෂපාති දක්ෂිණාංශික ප්‍රජාතන්ත්‍රවාදී ගමනක ඉන්නේ කොළොම්බියාව විතරයි.* තමන්ගේ න්‍යාය පත්‍රයට අවනත නොවන රටවල් හා පාලකයන් මෙල්ල කිරීමේ දේශපාලනයක අමෙරිකාව යෙදෙන බව ද ඔවුන් ගේ ක්‍රියා කලාපය තුළින් පැහැදිලි වෙන්නේ?උස්බෙකිස්තානයේ බ්‍රිතාන්‍ය තානාපතිවරයාව සිටි මරේ මහතා ඔවුන් ලොව ප්‍රජාතන්ත්‍ර විරෝධී රටක් හැටියට තම රටට දැනුම්දීමේ ප්‍රතිඵලය වුණේ ඔහු මනඞකල්පිත ලෝකයක හිඳින බව කියමින් තනතුරින් පහ කිරීමයි. මීට හේතුව සෝවියට් දේශය ඉලක්ක කළ මිසයිල උස්බෙකිස්ථානයේ ස්ථානගත කර තිබීමයි. ඉරානයේ ප්‍රජතන්ත්‍රවාදීව බලයට පත් මුසදෙක් ඝාතනයට වගේ ම, චිලියේ ඇලන්ඩේ ඝාතනයටත් CIA සංවිධානයට චෝදනා එල්ල වුණා.මේ දෙදෙනා ම අමෙරිකානු අධිරාජ්‍යවාදයට එරෙහි වූ නායකයන්.රුසියාවේ පැට්‍රිස් ලුමුම්බා ඝාතනය කිරීමටත් CIA සම්බන්ධයි. අමෙරිකාවේ විදේශ ප්‍රතිපත්තියට එකඟ නොවන නායකයන්ට ඔවුන් ඉඩදෙන්නේ නෑ. ඒ අතර ම ඒකාධිපති ස්වරූපයක් ගත් ඉන්දුනීසියාවේ සුහර්තෝ වගේ ම පාකිස්තානයේ ඇතැම් යුද සෙන්පතිවරුන්ටත් අමෙරිකාවේ සහය ලැබුණා.ඉරාන – ඉරාක යුද්ධයේ දී ඉරානයට එරෙහිව සදාම් හුසේන්ට ආධාර කළ අමෙරිකාව ඇෆ්ගනිස්ථානය හා සෝවියට්දේශය අතර සටනේ දී සෝවියට් දේශයට එරෙහිව බින් ලාඩන්ට ආධාර කළා. ප්‍රජාතන්ත්‍රවාදය වෙනුවෙන් පෙනී සිටිනවා කියන අමෙරිකාව ඉතිහාසයේදීත් ප්‍රජාතන්ත්‍රවාදයට ගරු නොකළ පාලකයන්ට තමන්ට වාසිදායක නම් ආධාර අනුබලය ලබා දුන්නා. මේ නිසා ශ්‍රී ලංකාවේ 18 වෙනි ආණ්ඩුක්‍රම ව්‍යවස්ථා සංශෝධනය ගැන අමෙරිකාව මෙවැනි චෝදනා නැඟීම පුදුමයට කරුණක් නොවේ.* ත්‍රස්තවාදය පරාජය කළ ශ්‍රී ලංකාවට සංවර්ධන හා ආර්ථික අභියෝග ජය ගැනීම සඳහා සහය පළ කරනවා වෙනුවට තවදුරටත් කෙණෙහිලිකම් කිරීමේ වුවමනාව ඔබ පැහැදිලි කරන්නේ කොහොමද?ප්‍රභාකරන්ගේ ත්‍රස්තවාදයට ආධාර, අනුබල දුන් අධිරාජ්‍යවාදී බලවේගවලට ත්‍රස්තවාදය පරදවා ශ්‍රී ලංකාව ලැබූ ජයග්‍රහණය ගැන ඇත්තේ ඊර්ෂ්‍යාවක්. අමෙරිකාවට තවමත් ඉරාකයේ හෝ ඇෆ්ගනිස්ථානයේ සන්නද්ධ කණ්ඩායම් පරාජය කිරීමට නොහැකි වී තිබෙනවා. මේ නිසා ඔවුන් කරන්නේ රාජ්‍ය දෙපාර්තමේන්තුව මගින් හරි NGO හරහා හරි තමන්ට අවනත නොවන රටවලට, පාලකයන්ට බලපෑම් කරන එකයි. මැලේසියාවේ මහතීර් මොහොමඩ් ගේ රජයට එරෙහිවත් ඔවුන් බලපෑම් කළා. මියන්මාරයේ හමුදා පාලනයට එරෙහිවත් බලපෑම් කළා.වියට්නාමයේ හා රුසියාවේ ආධාර ලැබූ කාම්බෝජයේ හුන්සෙන්ටත් අමෙරිකාව විරුද්ධ වුණා. නමුත් ලෝකයේ දුෂ්ට ම පාලකයකු ලෙස සැලකෙන පොල්පොට්ට ඔහු පළවා හැරීමෙන් පසු පවා රැකවරණ ලබා දුන්නා.18 වෙනි සංශෝධනයට එරෙහි අමෙරිකානු විරෝධයක් අපට මේ පසුබිම තුළ තේරුම්කර ගන්න පුලුවන්. මේ සංශෝධනය ගැන අමෙරිකාව දරණ මතය කිසිසේත් සමතුලනයකින් යුතු විග්‍රහයක් මගින් නිර්මාණය වූවක් නොවෙයි. එය මුළුමනින් ඒකපාර්ශ්විකයි.* මේ සංශෝධනය නිසා ප්‍රජාතන්ත්‍රවාදයට යහපතක් වනවා යැයි කිව හැකි ද?නිදසුනක් ලෙස එමගින් පත්කෙරෙන කොමිෂන් සභාවලට ජනාධිපතිවරයා හිතුවක්කාරීව දේශපාලන හෙංචයියන් පත්කරනවා නම් ඒ ගැන ජනාධිපතිවරයාට වරද පැටවීමේ හැකියාවක් මේ සංශෝධනය නිසා තිබෙනවා.17 වෙනි සංශෝධනය මගින් එවැනි තත්ත්වයක් ඇතිවුණේ නෑ. 17 සංශෝධනය යටතේ ඇති කළ ව්‍යවස්ථාදායක සභාව ජනතාවට හරි වෙනත් කිසිවකුට හරි වග කියන්න බැඳී සිටියේ නෑ.ඔවුන් වගකියන්නේ ගෙදරට විතරයි. නමුත් දැන් මේ පාර්ලිමේන්තු සභාව සඳහා නියෝජිතයන් පත්කිරීමේ දී ජනාධිපතිවරයා එය නිසියාකාර කරයි නම් ඔහුට ගෞරවය පිරිනැමීමටත්, එය නිසිපරිදි නොකළොත් අප්‍රසාදය පළ කිරීමටත් ජනතාවට අවස්ථාව තිබෙනවා. ප්‍රජාතන්ත්‍රවාදීව ජනතාව විසින් වගකීම පැවරූ පුද්ගලයකුට මේ කාර්යය පැවරීම ප්‍රජාතන්ත්‍රවාදයේ ජයග්‍රහණයක්. අමෙරිකාවට මේ කාරණය වැටහී නෑ.අද අමෙරිකාවේ ඔබාමා පාලනය ශීඝ්‍රයෙන් ජනතාවට අප්‍රිය වෙමින් තිබිය දී මහින්ද රාජපක්ෂ ජනාධිපතිවරයා ගේ ජනප්‍රියභාවය ශීඝ්‍රයෙන් ඉහළ ගිහින්. පළමු වරටත් වඩා විශාල ඡන්ද ප්‍රමාණයක් ඔහු දෙවැනිවර ලැබුවා. ත්‍රස්තවාදය රටින් තුරන් කර දකුණු ආසියාවේ ආරක්ෂිත ම රට බවට ශ්‍රී ලංකාව පත්කරන්න ඔහු ගේ නායකත්වය සමත්වුණා. දැන් ශ්‍රී ලංකාව ශීඝ්‍ර පරිවර්තනයකට යොමුවෙමින් තිබිය දී අමෙරිකාව අපි දිහා වපර ඇසින් බලන්නේ අපට සුබපතන්නට ඔවුන් අකමැති නිසයි.* ශ්‍රී ලංකාව පිළිබඳ අමෙරිකානු ප්‍රතිපත්තියේ වෙනසක් විය යුතු යැයි සෙනෙට් සභික ජෝන් කෙරී මෑතක දී ඉදිරිපත් කළ වාර්තාවකින් කියැවුණා...?අමෙරිකාවේ ඩිමොක්‍රටික් පක්ෂය අනුගමනය කරන්නේ නව ලිබරල් මතවාදයයි. එය ප්‍රජාතන්ත්‍රවාදය නොව කණපිටට හැර වූ ධනවාදය ම තමයි. බර්නාඩ් කුෂ්නර්, ඩේවිඩ් මිලිබෑන්ඩ් වැනි අයත් මේ මාර්ගයේ ම යන අය. න්‍යෂ්ටික අවි ආයුධ, ධනපති වෙළෙඳ ක්‍රමය, පරිසරය විනාශවීම වගේ දේවල් ගැන කතා කළ අය අද අමෙරිකානු රජය විසින් කොටුකරලා. මානව හිමිකම් හා ප්‍රජාතන්ත්‍රවාදය රැකීමේ මුවාවෙන් රාජ්‍ය නොවන සංවිධාන හරහා තමන් සමඟ අත්වැල් බැඳි නොගන්නා රටවල් යටපත් කිරීම විසි එක්වෙනි සියවසේ සීතල යුද්ධයෙන් පසු අමෙරිකාවේ දේශපාලන ව්‍යාපෘතියයි.* අමෙරිකාව වැනි රටවල් ශ්‍රී ලංකාව පිළිබඳ මෙවැනි පිළිවෙතක සිටිය දී අපේ ප්‍රතිචාරය විය යුත්තේ කුමක් ද?ත්‍රස්තවාදයට එරෙහිව ගෙන ගිය යුද්ධයේ දී රටට හිතවාදී විදේශ ප්‍රතිපත්තියක් අනුගමනය කරන්නට මහින්ද රාජපක්ෂ ජනාධිපතිවරයා සමත්වුණා. ඒ ප්‍රතිපත්තිය එපරිද්දෙන් ම මෙහිදීත් පිළිපැදිය යුතුයි. ඒක තමයි අපේ සාර්ථකත්වයට හේතු වෙන්නෙත්. මෙහි දී අපේ විදේශ ඇමැතිවරයාත් යුද අපරාධ සම්බන්ධයෙන් අමෙරිකාවට වාසි ලබාගත හැකි අන්දමේ ප්‍රකාශ කිරීමෙන් වැළකිය යුතුයි. ඒවායින් වෙන්නේ අපේ අමෙරිකානු ගැති බව යළි මතුවීමයි. ඊට ඉඩනොදී අපේ විදේශ ප්‍රතිපත්තිය පෙරට ගෙන යා යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>22</day>
    </date>
    <link>http://www.dinamina.lk/2010/09/22/_art.asp?fn=f1009225</link>
    <topic/>
    <author>ආචාර්ය ප්‍රණීත් අභයසුන්දර ශ්‍රී ජයවර්ධනපුර විශ්වවිද්‍යාලයේ සමාජ විද්‍යා හා මානව විද්‍යා අංශාධිපති</author>
    <content>චීන ජාතික ෆාහියන් හිමියන්ගේ දේශාටක වාර්තා තුනක් සිංහල භාෂාවෙන් කියවා ඇත්තෙමි. 1921 දී ෆාහියන්ගේ බෞද්ධ රාජධානි සහ වන්දනා ගමන් විස්තරය (ක්‍රි. ව. 399 - 414) නමින් ශාස්ත්‍රාචාර්ය ඩබ්ලිව්. චාර්ල්ස් ද සිල්වා අධිනීතීඥ මහතා විසින් ලියන ලද පොත සමස්ත ලංකා බෞද්ධ මහා සම්මේලන පොත්ගුලේ තිබුණි. බෞද්ධ රාජධානි පිළිබඳ තොරතුරු නම් වූ ෆාහියන් ගේ දේශාටන වාර්තාව මහාචාර්ය විමල් ජී. බලගල්ලේ අපේ ගුරුතුමා පරිවර්තනය කළ ග්‍රන්ථය තවත් විශිෂ්ට කෘතියකි.අනෙක් අනගි පොත ෆාහියන් සුංයුං දෙනමගේ ගමන් විත්ති නම් අතිපූජ්‍ය බළන්ගොඩ ආනන්ද මෛත්‍රිය මහ නාහිමියන් විසින් කරන ලද පරිවර්තනයයි. Travela of Fa - Hsien and Sung - Yun (AD 400 and AD 518) Buddhist Pilgrims from China to India  නම් සැමුවෙල් බිල් ඉංගි‍්‍රසියෙන් ලියන ලද මනහර කෘතියකි.ෆාහියන් චීන ජාතික ධර්මදූතවරයන් වහන්සේ අප රටට පැමිණ වසර 1600 ක් පමණ පිරෙන්නේය. එම ග්‍රන්ථය ලොවට කියා පෑ සිදුවීම් අවස්ථා ඓතිහාසිකව මෙන්ම පුරාවිද්‍යාත්මකව බෞද්ධ සංස්කෘතින්හි මානව වංශ විස්තරයට (Ethnography and Ethnology )ප්‍රබල නිදසුන් සපයයි.පුරාණ කාලයේ දේශාටකයින් ලියන ලද විත්ති කතා බෙහෙවින් රසවත් මෙන්ම වීරත්වය කුතුහලය ඉස්මතු කරන අත්දැකීම් පාඨකයන්ට ගෙන එයි . ඉන් චීන රටින් පැමිණ ෆාහියන් හිමියන් මෙන්ම මෙරට සුදුසු පරිසරයක් නොතිබූ අවස්ථාවක නොපැමිණියත් ඉන්දියාවේ සිට ලංකාව ගැන ලියූ හියුංසියැං භ්‍රමණ වෘත්තාන්තය ද ඉමහත් වැදගත්ය. නන්දි හා විතාරණ ගේ කතාව ද ෆාහියන් කතාව ද චීන රට හා අප අතර පවතින පුරාණ මිත්‍රත්වයේ සමාරම්භක කඩයිම් සලකුණු වන්නේය. ධීසාරා මෙහෙණින් වහන්සේගේ උප සම්පදාව චීන රටේ භික්ෂුණීන් වෙත ලබා දීමේ පුවතක් කොයිතරම් සහනශීලි හැඟීම් අප වෙත ගෙන එන්නේද?ෆාහියන් හිමියන් ලංකාවේ වසර දෙකක් පමණ අභයගිරි විහාරයේ නැවතී ධර්මය පිටපත් කළහ.ගවේශණය කළහ. ක්‍රි. ව. තුන්සිය තිස්හතරේදී කුං පවුලේ හතරවැනි දරුවා ලෙස චීනයේ ෂැන්සි ප්‍රාන්තයේ උපන් එහිමියෝ වයස අවුරුදු තුනේදී පමණ පැවිදි කොට තිබේ.  ඔහුගේ වැඩි මහලු සොයුරෝ තිදෙනාම ළමා කාලයේදී මිය ගියහ. ෆාහියන් හිමි ද කුඩා කල අසනීපව සිටි කෙනෙකි. බෞද්ධ භික්‍ෂුවක් වූ එතුමා චීනයේ වූ තොරතුරු අඩුකම හේතුකොට ධර්ම විනය ඉගෙන ගන්නට පොතපත ලබා ගැනීමට ක්‍රි. ව. තුන්සිය අනූනවයේදී චීනයේ සිට ඉන්දියාවට පැමිණෙන ලදී. එහිමියන්ගේ එදවස වයස අවුරුදු 65 කි. මරු කතර ගෙවා ලංකාවට පැමිණියේ ක්‍රි. ව. 411 දීය. එවිට උන්වහන්සේ 75 වැනි වියේ පසු වූහ.ග්‍රන්ථ රාශියක් පිටපත් කර ගත් උන්වහන්සේ ක්‍රි. ව.422 අපවත් වූහ. විස්මයාවන ආත්ම ශක්තියත්, ධෛර්යයත් හා ආධ්‍යත්මික උත්තරීතර භාවයකින් ක්‍රියා කළ උන්වහන්සේ ලක්දිවට පැමිණ ඇත්තේ මහානාම රජු (406 - 428) කාලයේදී ය.චීනයත් ලංකාවත් අතර පුරාණ සම්බන්ධකම් ඇතිවූයේ මුහුදු සේද මාවතේ පැවැති හූරාතොට නැතිනම් මන්තායි වරාය ඇසුරින් ගොඩ නැඟුණු වෙළඳාම ඔස්සේය. අනිත් අතින් අභයගිරිය සමඟ බුදු දහම කරණ කොට ඇතිවූ සබඳතාවය නිසාය.ගුවන් නැවින් පහසුවෙන් යා හැකි දුරකතනයෙන් ඉතා ලෙහෙසියෙන් කතා කළ හැකි පරිගණකයෙන් අන්තර්ජාලයෙන් සම්බන්ධ විය හැකි නූතනයේ මේ දේශාටන වාර්තා කියවන කල කෙතරම් දුෂ්කර ගමනක් මේ හිමියන් චාරිකා කොට ඇත්තේදැයි සිතනවිට ලොමු දැහැ ගැන්වේ. එලෙසම මහත් සෙනෙහසක් භක්ත්‍යාදරයක් ශ්‍රද්ධාවක් ධර්ම ධූතයන් වහන්සේ පිළිබඳ ඇතිවේ.චීනය අද අපගේ කල්‍යාණ මිත්‍රයෙකි.ඒ මිතුදහම තහවුරු වීමට මෙබඳු ඓතිහාසික කාරණා ඉවහල් නොවන්නේද? ධර්මචීවරයන් සාසනචීවරයන්ගේ ධෛර්යසම්පන්න ශික්‍ෂාකාමීභාවය බුදු දහමින් ලබාගත් ආලෝකය ලබා ගැනීමෙන් ප්‍රශ්න ජාලයක සිරවී සිටින ලෝකයකට ඉමහත් සංහිඳියාවක් සැනසීමක් මෙලොව වශයෙන් ලැබිය හැකි නොවන්නේද? ලොව තුළ සිදුවන නොමනා අකටයුතුකම්, පරිසර විනාශ, ආහාර හා උපභෝග පරිභෝග භාණ්ඩ භාවිතයේදී සිදුවන දුරාචාර සදාචාර විරෝධිතාවය නැතිකොට සැමට සහනශීලිව ජීවත් විය හැකි පාඩම් මෙබඳු වාර්තාවන්ගෙන් අපට ලබාගත හැකිය. ලෝකයේ නොයෙක් භාෂාවන්ගෙන් ෆාහියන් දේශාටන වාර්තාව කියැවූ අය බුදු දහම ඉගෙනීමටත් ඉන් විපුල ප්‍රයෝජන ලබා ගැනීමටත් පෙළඹී නැතිද? එම නිසා 1600 ක් වූ වසර ගණනක සැමරීමක් එක අතකින් ආස්වාදජනක වන්නේ ය. තවත් පැත්තකින් සරල චාම් මෙන්ම ආත්මධෛර්යයෙන් ක්‍රියා කළ චීන ධර්මවරයෙකු හා ලංකාව අතර ඇති මිතුදමේ තවත් කවුළුවක් මින් විවර නොවන්නේ ද?.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=n1009231</link>
    <topic>බෞද්ධ සම්ප්‍රදාය අපට මඟ පෙන්වනවා</topic>
    <author/>
    <content>ශ්‍රී ලාංකිකයන් වශයෙන් අප දැඩි සේ විශ්වාස කරන්නේ ආර්ථික හා සමාජයීය ප්‍රතිපත්ති වලදී බෞද්ධ සම්ප්‍රදාය මත පදනම් වූ, එසේම අපේ ශිෂ්ටාචාරයට අනුගත දර්ශනය අපට මාර්ගෝපදේශයක් වියයුතු බව යැයි ජනාධිපති මහින්ද රාජපක්ෂ මහතා එක්සත් ජාතීන්ගේ සහස්‍ර‍්‍ර සංවර්ධන සැසිය අමතමින් ඊයේ (22) ප්‍රකාශ කෙළේය.ජනාධිපතිතුමා එහිදී මෙසේද කීවේය.අදට දශකයකට පෙර නව සහස්‍රකයේ ආරම්භයේ දී මේ ගෞරවනීය ශාලාවට රැස්වූ අපි, ලෝකයේ සාගින්න තුරන් කිරීමටත් , මානව ගරුත්වය සුරැකීමටත් ස්වභාවධර්මය සමඟ සහජීවනයෙන් පැවැතීමටත් අපගේ ඇති කැපවීම පිළිබඳව ප්‍රතිඥා දුන්නෙමු.2015 වන විට වැදගත් ක්ෂේත්‍රයන් 8කින් අප ඉටු කරගත යුතු ඉලක්කයන් නම් කළෙමු. මේ අරමුණු සඳහා තව වසර 5 ක් ඉතිරිව තිබිය දී අප ඒ දෙසට ලබා ඇති ප්‍රගතිය මිශ්‍රය. සමහර රටවල් ඉතා කැපී පෙනෙන ප්‍රගතියක් පෙන්නුම් කර ඇති අතර සමහර රටවල පසුගිය වර්ෂවලදී අප ලෝකයට මුහුණපෑමට සිදුවූ ගෝලීය අර්බුද සහ ඒවාට අනුබද්ධ බලපෑම් නිසා අරමුණු දෙසට ගමන්ගත් වේගයට බාධා පැමිනුණි.එහෙත් තවමත් කාලය ඉතිරි වී ඇති බැවින් අපගේ සවිය යළි ඒකරාශී කර දැඩි ප්‍රයත්නයකින් කටයුතු කිරීමෙන් එම අරමුණු සාක්ෂාත් කර ගැනීමට අවශ්‍ය දේශපාලන අධිෂ්ඨානය අපට තිබේ. එබැවින් එක්සත් ජාතීන්ගේ අනුග්‍රහය සහිතව පැවැත්වෙන මෙම ඉහළම නායක මට්ටමේ සමුළුව තීරණ ගැනීම අතින් ඉතාමත් වැදගත් ය.රටකට තම ජනතාවගේ සුබ සාධනය උදෙසා අවශ්‍ය පියවර ගැනීමේ වගකීමක් තිබෙන නමුත් තදින්ම ඒකාබද්ධ වී ඇති ගෝලීය වාතාවරණය තුළ කිසිම රටකට තනිව පැවැතිය නොහැකිය. එබැවින් සහස්‍ර සංවර්ධන අරමුණු උදාකර ගැනීම වඩාත් ඒකාබද්ධ ව්‍යායාමයක් බවට පත්ව ඇත.මෑත දී පැවැති ගෝලීය ආර්ථික හා මුල්‍ය අර්බුදය නිසා දියුණුවන රටවලට බාහිර සම්පත් සඳහා ඇති ඉඩකඩත් පෞද්ගලික ප්‍රාග්ධනය සඳහා ඇති අවකාශත් ඇහිරුණි. මේ තත්ත්වය යටතේ ආධාර දෙන රටවල් වඩාත් අවංක කැපවීමක් පිළිබිඹු කළ යුතුය. එහෙත් අවාසනාවන්ත ලෙස ආකල්පයන් පෙන්නුම් කරන්නේ වෙළෙඳ ණය පහසුකම් සහ තාක්ෂණය බෙදාගැනීම් යන ක්ෂේත්‍රයන්හිදී වැඩි කොන්දේසි සහ ආරක්ෂණවාදී බාධක තවත් වැඩි වන ලකුණුය.එබැවින් අප බෙදාහදා ගැනීම දෙසට වේගවත් පියවර ගතයුතුව ඇත. ඒ අතරම බාහිර ප්‍රාග්ධන සංවර්ධනය සඳහා අවශ්‍ය අතර ම එය ජාතික ස්වශක්තිය සහ තිරසාර පැවැත්ම දිරිමත් කරන්නක් ද විය යුතුය.අපේ ජාතික ප්‍රතිපත්තිය වූයේ ඒ අවස්ථාවට යෝග්‍ය ලෙස ගෝලීය ප්‍රමුඛත්වයට අදාළ ලෙස සැලසුම් සකස් කිරීමයි. ශ්‍රී ලංකාව නිදහස ලැබූ දා පටන් ජාතික ප්‍රතිපත්ති රාමුවේ හිඳමින් නිදහස් සෞඛ්‍ය සේවය සහ අධ්‍යාපනය යනාදී සමාජ සංවර්ධන අරමුණුවලට ප්‍රමුඛත්වයක් දුනි.ඊට අමතරව මගේ මහින්ද චින්තන ඉදිරි දැක්ම සැලසුම යටතේ දුප්පත් ජනතාවට සහන ගෙන දෙන සංවර්ධන කටයුතු අරමුණු කර ගත්තා වූද, සමාජ ආර්ථික ප්‍රගතිය සහතික කරන්නා වූ ද දස අවුරුදු වැඩසටහනක් ඉදිරිපත් කර ඇත. අප දැඩි කැපවීමෙන් විශ්වාස කරන්නේ ආර්ථික හා සමාජයීය ප්‍රතිපත්තිවලදී බෞද්ධ සම්ප්‍රදාය මත පදනම් වූ අප ශිෂ්ටාචාරයේ දර්ශනය අපට මාර්ගෝපදේශ විය යුතු බවයි.එය බුදුරජාණන්වහන්සේ දෙසූ මහාපරිනිබ්බාන සූත්‍රයේ පැහැදිලි ලෙස පිළිබිඹු වේ. උන්වහන්සේ වදාළේ සමාජයක චෛතසික අගයන් මැනිය හැකි බවයි. ශතවර්ෂ ගණනාවක් තිස්සේ දයාවෙන් සහ කරුණාවෙන් යුත් සමාජයක් ගොඩනැගීමේ අරමුණ වෙත යාමේදී මේ මහඟු ගුණාංගය කිසිදා අමතක කළ නොහැකිය.ශ්‍රී ලංකාව ජාතික ආර්ථික ප්‍රතිපත්තියේ දී සහස්‍ර සංවර්ධන ඉලක්කයන්හි දත්ත ඇතුළත් කර තිබේ. එහි ප්‍රතිඵලයක් වශයෙන් අපට 30 වසරක බෙදුම්වාදී අර්බුදයකට සහ 2004 ඉන්දියානු සාගර සුනාමි වැනි බලගතු ව්‍යසනයන්ට මුහුණ දෙන අතරම සහස්‍ර ඉලක්කයන් මුළුමනින්ම ඉටුකරගැනීමට හෝ ඒවාට ආසන්න වීමට හැකියාවක් ලැබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=n1009232</link>
    <topic>අඩු ආදායම්ලාභින්ට විදුලිය ගන්න 30,000ක්</topic>
    <author>ජයසිරි මුණසිංහ</author>
    <content>අඩු ආදායම්ලාභීන්ට විදුලි බලය ලබා ගැනීමේ මූලික වියදම් සඳහා රුපියල් තිස් දහසක ණයක් ලබාදීමේ වැඩපිළිවෙළක් ආරම්භ කර තිබේ. සමෘද්ධිලාභී පවුල්වලට සහ සමෘද්ධි නොමැති පවුල්වලට මේ ණය පහසුකම ලැබේ.මාස හයක් යනතුරු ණය වාරික හෝ පොලිය ගෙවිය යුතු නොවේ. ඉන්පසුව ණය පොලිය සහ වාරිකය විදුලි බිලට එක්කොට ගෙවීමේ පහසු ක්‍රමයක් සැළසුම් කර තිබේ. වාරික 48 න් ණය ආපසු ගෙවීමට කාලය ලබාදී ඇත.සෑම නිවසකටම විදුලි බලය ලබාදීමේ වැඩපිළිවෙළ සාර්ථක කර ගැනීමට මේ සහනදායි ණය ක්‍රමය පිටිවහලක් වන බව ආර්ථික සංවර්ධන ඇමැති බැසිල් රාජපක්ෂ මහතා කියයි. මේ ක්‍රමය ක්‍රියාත්මක කිරීම සඳහා විදුලිබල මණ්ඩලයට රුපියල් මිලියන 200 ක් සමෘද්ධි අධිකාරිය මගින් ලබාදී ඇති බව ඒ මහතා කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=n1009233</link>
    <topic>ජනාධිපති අදඑජා. මහා මණ්ඩලය අමතයි</topic>
    <author>මහින්ද අලුත්ගෙදර</author>
    <content>ශ්‍රී ලංකා ජනාධිපති මහින්ද රාජපක්ෂ මහතා අද (23) එක්සත් ජාතීන්ගේ සංවිධානයේ 65 වැනි මහා මණ්ඩල සමුළුව ඇමැතීමට නියමිතයි.ශ්‍රී ලංකාවේ අභිමානය ලොවටම කියා පාමින්, ත්‍රස්තවාදය මුළුමනින්ම පරාජයට පත් කළ ලොව එකම රාජ්‍ය නායකයා ලෙස සමුළුවට සහභාගි වන ශ්‍රී‍්‍ර ලංකා ජනාධිපතිවරයා පිළිබඳව ලොව රටවල් 191 ක රාජ්‍ය නායකයන්ගේ දැඩි අවධානය යොමු වී ඇත.1955 දෙසැම්බර 14 දා එක්සත් ජාතීන්ගේ සංවිධානයේ සාමාජිකත්වය ලබාගත් ශ්‍රී ලංකාව නියෝජනය කරමින් එදා-මෙදා තුර මේ සමුළුවට සහභාගි වූ රාජ්‍ය නායකයන් අතරින් සුවිශේෂී රාජ්‍ය නායකයා ලෙස මහින්ද රාජපක්ෂ ජනාධිපතිවරයා ඉතිහාසයට එක් වී ඇත.ත්‍රස්තවාදය පරාජයට පත් කිරීම, සහස්‍රක සංවර්ධන අරමුණු ඉටුකැර ගැනීම ඇතුළු කරුණු රැසක් පිළිබඳව ජනාධිපති මහින්ද රාජපක්ෂ මහතා සමුළුව දැනුම්වත් කරනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=n1009234</link>
    <topic>සංඥා භාෂාව පිළිගනී</topic>
    <author>බුද්ධිකා ඉඹුලාන</author>
    <content>බිහිරි ජනතාවගේ භාෂාව වන සංඥා භාෂාව මෙරට පිළිගත් භාෂාවක් ලෙස ස්ථාපිත කෙරේ.සංඥා භාෂාව පිළිගත් භාෂාවක් වීමත් සමඟම බිහිරි ජනතාවට තොරතුරු ලබා ගැනීමේ ප්‍රවේශයත්, සමාජයේ සියලු කටයුතු වලදී පූර්ණ සහභාගිත්වයක් සහ සමාන අවස්ථාවක් බාධාවකින් තොරව ලබා ගැනීමට හැකිවනු ඇත.මේ සඳහා සමාජ සේවා ඇමැති ෆීලික්ස් පෙරේරා මහතා ඉදිරිපත් කළ ඇමති මණ්ඩල සංදේශයට අනුමැතිය ලැබී තිබේ. එමෙන්ම මෙම භාෂාව පිළිගත් භාෂාවක් වීම තුළින් එය හැදෑරීමට ගුරුවරුන් හා රාජ්‍ය නිලධාරීන් උනන්දු කරන අතර එමඟින් බිහිරි ප්‍රජාවට පහසුවෙන් සමාජ ප්‍රවාහයට එක්වන්නට ලැබෙන බව ඇමැතිවරයා කියයි.මෙවර ජාත්‍යන්තර බිහිරි දිනය යෙදෙන, මෙම 26 වැනි දා එහි තේමාව වන “බිහිරි දරුවන්ගේ අධ්‍යාපනය නගා සිටුවීමට සංඥා භාෂාව පිළිගත් භාෂාවක් ලෙස ස්ථාපිත කරමු” යන්න මෙම යෝජනා සම්මත කිරීම තුළින් වඩාත් අර්ථවත්ව සමරන්නට හැකිවනු ඇතැයි ද ඇමැතිවරයා විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=n1009235</link>
    <topic>5 ශිෂ්‍යත්ව ප්‍රතිඵල නිකුත්වෙයි</topic>
    <author>දයා පෙරේරා</author>
    <content>විභාග දෙපාර්තමේන්තුව ඊයේ (22) නිකුත් කළ පස්වෙනි ශ්‍රේණියේ ශිෂ්‍යත්ව විභාග ප්‍රතිඵල අනුව පන්නිපිටිය ධර්මපාල විද්‍යාලයේ, එදිරිසිංහඅච්චිගේ සනුජ කල්හාර එදිරිසිංහ ශිෂ්‍යයා ලකුණු 196ක් ලබා ශ්‍රී ලංකාවේ පළමුවැනි ස්ථානය හිමි කරගෙන සිටියි.ලකුණු 194 බැගින් ලබාගත් සිසුන් තිදෙනෙකුට දෙවැනි ස්ථාන හිමිවන බව, විභාග කොමසාරිස් ජනරාල් අනුර එදිරිසිංහ මහතා පවසයි. මිනුවන්ගොඩ හොරගස්මුල්ල ප්‍රාථමික විද්‍යාලයේ නවීන් යසංක ප්‍රේමරත්න, කළුතර මීගහතැන්න ප්‍රාථමික විද්‍යාලයේ ජයතුංගගමගේ කළණි පබසරා සහ ගාල්ල මහින්ද විද්‍යාලයේ රත්නායක ලියනගේ ලකිත් නවෝද්‍ය එම තිදෙනා ය.මෙවර ශිෂ්‍යත්ව විභාගයෙන් ශිෂ්‍යාධාර ලබා ගැනීම සඳහා සිසුන් 15000ක් ද ජනප්‍රිය පාසල්වලට ඇතුල්වීම සඳහා සිසුන් දහසය දහසක් ද වශයෙන් සිසුන් තිස් එක් දහසක් සුදුසුකම් ලැබ සිටින බව කොමසාරිස් ජනරාල්වරයා පවසයි. මෙම විභාගයේ විෂයයන් දෙකට ම මුළු ලකුණු එකතුව හැත්තෑව හෝ ඊට වැඩි ලකුණු ලබාගත් ශිෂ්‍යත්ව විභාග ඉතිහාසයේ පළමුවෙනිවරට සහතිකයක් ද පිරිනමන බව, කොමසාරිස්වරයා කීය.ඉකුත් අගෝස්තු 22 දා පැවැති ශිෂ්‍යත්ව විභාගයට සිසුන් තුන් ලක්ෂ පහළොස්දහසක් පෙනී සිටියහ. දින 29ක් ඇතුළත ප්‍රතිඵල නිකුත් කිරීමට හැකිවීම දෙපාර්තමේන්තුව ලද ජයක් බව හෙතෙම පවසයි.විභාග ප්‍රතිඵල ලබන සති අන්තයේ නිකුත් කිරීමට හැකිවන බව, කලින් සඳහන් කර තිබුණ ද ඊයේ (22) ප්‍රතිඵල නිකුත් කිරීම සඳහා සියලු කටයුතු සාර්ථක කර ගැනීමට දෙපාර්තමේන්තුවට අවස්ථාව ලැබුණු බව ද කොමසාරිස්වරයා කීය.අද පෙරවරුවේ කොළඹ දිස්ත්‍රික්කයේ සියලුම පාසල්වලට ශිෂ්‍යත්ව ප්‍රතිඵල ලබාදෙන අතර දහවල් 12.00 න් පසු ශිෂ්‍යත්වයට පෙනී සිටි සියලුම සිසුන්ගේ ප්‍රතිඵල අන්තර් ජාලය ඔස්සේ ප්‍රචාරය කරන බවත් විභාග කොමසාරිස්වරයා සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=n1009236</link>
    <topic>ඉහළින් සමත් 31,000කට වරප්‍රසාද රැසක්</topic>
    <author>වෙල්ලස්සේ බණ්ඩාර, උපාලි කරුණාරත්න</author>
    <content>මෙවර පස්වැනි ශ්‍රේණියේ ශිෂ්‍යත්ව විභාගයෙන් ඉහළින් සමත් වූ සිසු සිසුවියන් 31,000කට රජය ශිෂ්‍යත්ව ප්‍රතිලාභ ලබා දෙයි. උසස් ලෙස සාමාර්ථ වූ සිසු - සිසුවියන් 15,000කට එක් අයෙකුට මසකට රුපියල් 5000/= බැගින් වූ ශිෂ්‍යත්ව ආධාර රජයෙන් ලැබේ.මෙයට අමතරව එම සිසු සිසුවියන් 16,000ට ජනප්‍රිය හා පහසුකම් සහිත පාසල් ඔවුන්ගේ ඉල්ලීම් අනුව ලබාදීමට රජය කටයුතු යොදා තිබේ. ශිෂ්‍යත්ව විභාගය ඉහළින් සමත් වූ තවත් සිසු සිසුවියන් 16,000කට තමන් කැමැති පාසල්වලට ඇතුළුවීමට ඉඩකඩ සලසා දෙන අතර එම ප්‍රතිලාභ ලබාගැනීම සඳහා සිසු සිසුවියන් විභාගයෙන් සමත්වූ පාසල්වල විදුහල්පතිවරුන් කල්වේලා ඇතිව ඒ සඳහා අයැදුම් කළ යුතුව ඇතැයිද විභාග කොමසාරිස් ජනරාල් අනුර එදිරිසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=n1009237</link>
    <topic>උතුරේ දිස්ත්‍රික් 4කටසමථ මණ්ඩල</topic>
    <author>රෝෂන් තුෂාර</author>
    <content>මුලතිව්, කිළිනොච්චි, වව්නියා හා මන්නාරම දිස්ත්‍රික්කවල සමථ මණ්ඩල පිහිටුවීමට පියවර ගැනේ. මේ සඳහා සමථ නිලධාරීන් පත්කිරීම මේ දිනවල සිදු කෙරේ.සමථ නිලධාරීන් ලෙස පත්වීමට කැමති පුද්ගලයින්ට ඒ සඳහා වූ අයදුම්පත්‍ර අදාළ ප්‍රාදේශීය ලේකම් කාර්යාල මගින් ලබාගැනීමට පහසුකම් සලසා ඇති බව අධිකරණ ඇමැති අතාවුද සෙනෙවිරත්න මහතා කියයි.යාපනය දිස්ත්‍රික්කයේ සමථ මණ්ඩල 14 ක් ක්‍රියාත්මක වන අතර යුද්ධයෙන් පසු ජනතාවට උද්ගත සුළු ආරවුල් නඩු විභාගයකින් තොරව විසඳීමේ ක්‍රියාදාමය මේ මගින් සාර්ථකව සිදුකරන බව අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=n1009238</link>
    <topic>පොලිස් හපන්කම්වලටරුපියල් කෝටියක තෑගි</topic>
    <author>විජයානි එදිරිසිංහ</author>
    <content>නුගේගොඩ කොට්ඨාශයේ විවිධ දක්ෂතා දක්වා රාජකාරිය ඉටු කළ පොලිස් නිලධාරීන්ට රුපියල් කෝටියක මුදල් ත්‍යාග පිරිනැමිණි. පොලිස් නිලධාරීන් 101 දෙනෙක් මෙහිදී එම මුදල් ත්‍යාග ලබා ගත්හ.නියෝජ්‍ය පොලිස්පති දයා සමරවීර, නුගේගොඩ කොට්ඨාශය බාර පොලිස් අධිකාරී දේශබන්දු තෙන්නකෝන් මහත්වරු එම ත්‍යාග ප්‍රදානය සංවිධාන කළහ. පොලිසිය රාජකාරියේදී දැක්වූ දක්ෂතා නිසා මහා පරිමාණ අපරාධකරුවන් අත් අඩංගුවට ගැනීමටත් අපරාධ රැසක සුල මුල සොයා ගැනීමට හැකිවී ඇත. එම නිලධාරීන්ට මෙම ත්‍යාග පිරිනැමීම සිදුවූයේ කෝට්ටේ පෞද්ගලික උත්සව ශාලාවකදීය.මේ අවස්ථාවට නුගේගොඩ කොට්ඨාශයේ සියලුම පොලිසිවල පොලිස් ස්ථානාධිපතිවරු සෙසු රාජ්‍ය ආයතනවල නිලධාරීහු ඇතුළු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=n1009239</link>
    <topic>රෝහල් කමිටු ව්‍යවස්ථාවජනවාරි 1දා සිට ක්‍රියාත්මකයි</topic>
    <author>සන්ධ්‍යා කරුණාරත්න</author>
    <content>රෝහල් සංවර්ධන කමිටු ව්‍යවස්ථාව ලබන ජනවාරි 01 වැනිදා සිට ක්‍රියාත්මක කරන බව සෞඛ්‍ය ඇමැති මෛත්‍රීපාල සිරිසේන මහතා පවසයි.රෝහල් සංවර්ධන කමිටුවලට දැනට තිබෙන බලතලවලට වඩා වැඩි බලතල ලබාදෙමින් මේ කමිටු ක්‍රියාත්මක කරවීමට සෞඛ්‍ය ඇමැතිවරයා පියවර ගෙන තිබේ.ප්‍රදේශයේ පිහිටා තිබෙන රෝහල්වල සංවර්ධන කටයුතු වඩාත් කාර්යක්ෂම ලෙස සිදුකිරීම මේ රෝහල් කමිටු හරහා සිදුකෙරේ. බොහෝ රෝහල්වල අධ්‍යක්ෂවරු රෝහල් සංවර්ධන කමිටු හරහා ඍජු සම්බන්ධතා නොපැවැත්වීම හේතුවෙන් රෝහල් සංවර්ධන කමිටු අකාර්යක්ෂමව ඇතැයි ද ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=n10092310</link>
    <topic>අනාරක්‍ෂිතව වේදිකාවට ගොඩ වූඑක්දරු මව දුම්රියට බිලි</topic>
    <author>සුභාෂිනී සේනානායක</author>
    <content>රාගම දුම්රිය ස්ථානයට කලබලයෙන් ගොඩවීමට තැත් කළ කාන්තාවක් දුම්රියට යටවීමෙන් ඊයේ (22) මියගොස් තිබේ. මෙසේ මියගොස් ඇත්තේ අංක 1125 සී ඉහළගම රාගම පදිංචි ලද්දුගේ ජෙසිකා පි‍්‍රයන්ති නාමල් සිල්වා නැමැති 48 වියැති එක්දරු මවකි.ජාඇල රෝහලේ උපස්ථායිකාවක් වන ඇය සේවයට යාමට රාගම දුම්රියපළට පැමිණීමෙන් අනතුරුව දුම්රිය මාරුවන ස්ථානයේ අනාරක්‍ෂිතව දුම්රිය ස්ථානයට ගොඩවීමට තැත්කිරීමේදී වෙනත් දුම්රියකට යටවී මියගොස් තිබේ.අනාරක්‍ෂිතව දුම්රිය ස්ථානයට පිවිසීම හේතුවෙන් මරණයට පත්ව ඇතැයි රාගම රෝහලේ පොලිස් මෘත ශරීරාගාරයේ පැවැති මරණ පරීක්‍ෂණයේදී තහවුරු වී තිබේ. මේ පිළිබඳ පරීක්‍ෂණ රාගම රෝහලේ පොලිස් ඒකකයේ සැරයන් හේමන්ත මහතා ඇතුළු නිලධාරීහු පැවැත්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=n10092311</link>
    <topic>බල්ලන් දිනකට දෙදහසක් හපා කනවා</topic>
    <author>සන්ධ්‍යා කරුණාරත්න</author>
    <content>රටේ විවිධ ප්‍රදේශවලින් දිනකට පුද්ගලයන් 2000 ක් පමණ සුනඛ සපාකෑම්වලට ලක්වන බව සෞඛ්‍ය අමාත්‍යාංශයට වාර්තා වී තිබේ. සුනඛ සපාකෑමට ලක්වන පුද්ගලයන්ට ප්‍රතිකාර ලබාදීම සඳහා ඖෂධ මිලදී ගැනීමට පමණක් රුපියල් මිලියන 144 මුදලක් මහා භාණ්ඩාගාරයෙන් ලබා ගැනීමට සෞඛ්‍ය ඇමැතිවරයා කැබිනට් පත්‍රිකාවක් ද ඉකුත් සතියේ කැබිනට් මණ්ඩලයට ඉදිරිපත් කර තිබේ.සුනඛ සපාකෑමට ලක්වන පුද්ගලයෙකු ජල භීතිකා රෝගයෙන් ආරක්ෂා කරගැනීම සඳහා රජය විසින් රුපියල් 30,000 කට අධික මුදලක් වැය කරන බව ද සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කළේ ය. ජල භීතිකා රෝගය පිළිබඳව මාධ්‍යවේදීන් දැනුවත් කිරීමේ වැඩසටහනට සහභාගි වෙමින් සෞඛ්‍ය ඇමැතිවරයා නාරාහේන්පිට රුධිර මධ්‍යස්ථානයේ දී මේ බව පෙරේදා (21 දා) ප්‍රකාශ කර සිටියේ ය.මෙම අවස්ථාවට සහභාගි වෙමින් ජනතාව දැනුවත් කිරීමට සකස් කරන ලද විශේෂ ස්ටිකරයක් බස්රථවල ඇලවීම ද ඇමැතිවරයා විසින් සිදු කෙරිණි. ඉකුත් වසරේ දී ජල භීතිකා රෝගය සඳහා පමණක් රුපියල් මිලියන 600 කට අධික මුදලක් සෞඛ්‍ය අමාත්‍යාංශය විසින් වැය කර තිබේ. වසර 2016 වන විට ශ්‍රී ලංකාවෙන් ජල භීතිකාව තුරන් කිරීම රජයේ අරමුණයි.සුනඛ ගහනය අඩු කිරීම සඳහා වූ සුනඛ වන්ද්‍යාකරණ සැත්කම්වලට පමණක් පසුගිය වසර දෙක සඳහා සෞඛ්‍ය අමාත්‍යාංශයෙන් රුපියල් මිලියන 300 ක් වැය කර ඇත. රජය සත්ව ඝාතනය අනුමත නොකිරීම නිසා සහ සුනඛ ගහනය පාලනයටත් සුනඛයන් එන්නත් කිරීමටත් රජය පියවර ගෙන ඇත.මෙම අවස්ථාවට වැඩබලන සෞඛ්‍ය ලේකම් වෛද්‍ය පාලිත මහීපාල, මහජන සෞඛ්‍ය පශු වෛද්‍ය සේවයේ අධ්‍යක්ෂ වෛද්‍ය පී. ඒ. එල්. හරිස්චන්ද්‍ර, නියෝජ්‍ය අධ්‍යක්ෂ ජනරාල් (මහජන සෞඛ්‍ය) වෛද්‍ය සුනිල් සෙට්ටිනායක, වෛද්‍ය පර්යේෂණායතනයේ එන්නත්කරණය පිළිබඳ විශේෂඥ වෛද්‍ය ඔමාලා විමලසේකර මහත්ම මහත්මීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=n10092312</link>
    <topic>ප්‍රශ්න ඇත්නම් ඒවා විසඳා ගැනීමටප්‍රජාතන්ත්‍රවාදී ගමනකට එක්වන්න</topic>
    <author/>
    <content>දෙමළ ඩයස්පෝරාව ඔවුන්ගේම මතයේ එල්බගෙන නොසිට පාර්ලිමේන්තු ක්‍රමය හරහා තම ප්‍රශ්න විසඳා ගැනීමට ප්‍රජාතන්ත්‍රවාදී මාවතකට පිවිසිය යුතු බව නෝර්වේ රජයේ අමාත්‍ය එරික් සෝල්හයිම් මහතා ප්‍රකාශ කරයි.ශ්‍රී ලංකා රජය දෙස සුභවාදී නව කෝණයකින් බැලිය යුතු කාලය දෙමළ ඩයස් පෝරාවට උදාවී ඇතැයිද ඒ මහතා කීය. සෝල්හයිම් මහතා මේ අදහස් පළ කළේ නෝර්වේ අග්‍රාමාත්‍ය ජොන්ස් ස්ටොල්ටන්බර්ග් මහතා සමඟ ජනාධිපති මහින්ද රාජපක්ෂ මහතා නිව්යෝර්ක්හි එක්සත් ජාතීන්ගේ සංවිධාන පරිශ්‍රයේදී හමුවූ අවස්ථාවේදීය.මෙහිදී උතුරු නැඟෙනහිර තත්ත්වය පිළිබඳ නෝර්වේ අග්‍රාමාත්‍යවරයාට කරුණු පැහැදිලි කළ ශ්‍රී ලංකා ජනාධිපතිවරයා උතුරු නැඟෙනහිර ප්‍රදේශවල එල්.ටී.ටී.ඊ. සංවිධානය කළ විනාශය හේතුවෙන් යටිතල පහසුකම් සංවර්ධනයට විශාල වියදමක් දැරීමට සිදුවී ඇති බවද පෙන්වා දුන්නේය. එම ප්‍රදේශවලට සාමය උදාවීමත් සමඟ ජනතාවගේ ජීවන තත්ත්වය නගාසිටුවීමට ඉතා කඩිනමින් යටිතල පහසුකම් සංවර්ධනය කරමින් පවතින බවද ජනාධිපතිවරයා පෙන්වා දුන්නේය.උතුරු නැඟෙනහිර ඇතුළු අනිකුත් ප්‍රදේශවල සංවර්ධන කටයුතු සඳහා නෝර්වේ රජයේ දායකත්වය අපේක්ෂා කරන බව පැවසූ ශ්‍රී ලංකා ජනාධිපතිවරයා හම්බන්තොට දිස්ත්‍රික්කයේ සංවර්ධන කටයුතු සඳහා නොරාඩ් ආයතනය කටයුතු කිරීම ගැන නෝර්වේ අගමැතිවරයාට ස්තුතිය පළ කළේය. නෝර්වේ සංචාරකයන්ගේ පැමිණීම සියයට එකසිය හයකින් ඉහළ ගොස් ඇති බව ද ජනාධිපතිවරයා කීය.මේ අවස්ථාවට විදේශ ඇමැති මහාචාර්ය ජී. එල්. පීරිස්, පාර්ලිමේන්තු මන්ත්‍රීවරුන් වන නාමල් රාජපක්ෂ, ශ්‍රී රංගා, සජින් වාස් ගුණවර්ධන, ජනාධිපති ලේකම් ලලිත් වීරතුංග, එක්සත් ජාතීන්ගේ සංවිධානයේ ශ්‍රී ලංකාවේ නිත්‍ය නියෝජිත ආචාර්ය පාලිත කොහොන, විදේශ අමාත්‍යාංශයේ ලේකම් රොමේෂ් ජයසිංහ යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=n10092313</link>
    <topic>ඡන්ද පත්‍රිකා පැහැරගෙන:ඡන්දය ශූන්‍ය කෙරේ</topic>
    <author>දේවහූව සමූහ – ඇම්. ඩී. මහින්ද</author>
    <content>ඡන්ද ගණන් කරමින් තිබියදී කිසියම් පිරිසක් ඡන්ද පත්‍රිකා තොගයක් පැහැරගෙන යාමේ සිද්ධියක් ගලේවෙල විවිධ සේවා සමූපකාර සමිතියෙන් වාර්තා වෙයි. එම සමිතියේ සභාපතිවරයා හා අධ්‍යක්‍ෂ මණ්ඩලය තෝරා පත්කර ගැනීම සඳහා ඡන්දය පැවැත්විණි.මෙම තත්ත්වය මත ඡන්ද ශූන්‍ය කිරීමට සමූපකාර බලධාරීහු තීරණය කළහ. අඟහරුවාදා (21) ගලේවෙල පැරණි ප්‍රාදේශීය සභා රැස්වීම් ශාලාවේදී මෙම ඡන්දය පවත්වන ලදී. මාතලේ දිස්ත්‍රික් සමූපකාර කොමසාරිස් නියෝජනය කරමින් මූලස්ථාන සමූපකාර පරීක්‍ෂක ඇතුළු නිලධාරීන් කණ්ඩායමක් ඉදිරියේ ඡන්දය පවත්වන ලදී.ඡන්දය ආරම්භයේ සිටම උණුසුම් තත්ත්වයක් පැවැති අතර ඡන්ද මධ්‍යස්ථානය හා අවට පොලිස් මුර යොදා තිබුණි.ශාඛා සමිති 21 කට අයත් නියෝජිතයින් 101 දෙනෙක් ඡන්දය ප්‍රකාශ කිරීමට නියමිතව සිටි අතර 95 දෙනෙක් ඡන්දය ප්‍රකාශ කර තිබුණි.පස්වරු 2.45 ට පමණ ඡන්දය ගණන් කිරීමේ ස්ථානය අසල හිටිහැටියේම ගුටි බැට හුවමාරුවක් සිදුවූ අතර එම සිද්ධියත් සමඟ එක් පුද්ගලයකු ඡන්ද පත්‍රිකා තොගයක් රැගෙන පලා ගොස් ඇත. එම සිද්ධියත් සමඟින් ඡන්දය ශූන්‍ය කිරීමට නිලධාරීහු පියවර ගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=n10092314</link>
    <topic>මත්කුඩු ව්‍යාපාරය මෙහෙයවූ පාතාලයේ කමල් වෙඩි කා නසී</topic>
    <author>විජයානි එදිරිසිංහ, සුභාෂිණී සේනානායක සහ අවිස්සාවේල්ල විශේෂ එස්. පද්මපෙරුම හංවැල්ල විශේෂ සහ සමූහ</author>
    <content>රට පුරා මහා පරිමාණයෙන් මත් කුඩු ව්‍යාපාරය මෙහෙයවූ ප්‍රසිද්ධ පාතාල නායකයකු වූ දෙමටගොඩ කමල් නමැත්තා ඊයේ (22) අලුයම පොලිස් වෙඩි පහරින් මිය ගොස් තිබේ.සැකකරු පෙරේදා (21) හංවැල්ල ප්‍රදේශයේදී විශේෂ කණ්ඩායමක් මගින් පොලිස් අත්අඩංගුවට ගෙන තිබුණි.සැකකරුගෙන් ප්‍රශ්න කරමින් සිටියදී ඔහු විසින් සඟවන ලද ගිනි අවි පෙන්වීමට ගිය අවස්ථාවේ ඔහු අත් බෝ්ම්බයක් ගෙන පොලිසියට පහරදීමට උත්සාහ කර තිබේ.වහා ක්‍රියාත්මක වූ පොලිසිය එල්ල කළ ප්‍රහාරයෙන් සැකකරු මිය ගොස් ඇත.මත් කුඩු ව්‍යාපාරයට අමතරව දෙමටගොඩ කමල් විසින් කුලියට මිනී මැරීම, කප්පම් ගැනීම, කොල්ල කෑම් ඇතුළු අපරාධ රැසක් සිදු කර තිබේ.දෙමටගොඩ කමල් සහ ඔහුගේ පාතාල ගෝලයන් විසින් මිනී මැරුම් 7 ක් සිදු කර තිබේ. ජාත්‍යන්තරයේ සිට මෙරටට මත් කුඩු ගෙන එන ජාවාරම්කරුවන් හා සම්බන්ධව මහා පරිමාණයෙන් කුඩු ගෙන්වා කොළඹ ඇතුළු දිවයිනේ සෙසු ප්‍රදේශවලටද යවා තිබේ. ගාල්ල මහ නගර සභාවේ හිටපු විපක්ෂ නායක දුෂාන් සෙනෙවිරත්න, රත්ගම පාතාල නායකයෙකු වූ විපුල, කොලොන්නාවේ නෙවිල්, දෙමටගොඩ දසුන්, බොරැල්ලේ චානක, දෙහිවල ගල්කිස්ස මහ නගර සභාව තුළදී ද්විත්ව මනුෂ්‍ය ඝාතනයක් සිදු කිරීම සහ අලුත්කඩේ දී නිහාල් ඝාතනය ඇතුළු මිනී මැරුම් රැසක් සිදු කර තිබේ.මේ පාතාල නායකයා අත්අඩංගුවට ගැනීම සඳහා පොලිසිය කාලයක් තිස්සේ මෙහෙයුම් සිදු කරනු ලැබීය. එහෙත් සැකකරු පොලිසියෙන් බේරෙමින් මත් කුඩු ජාවාරම සහ පාතාල අපරාධ කර ගෙන ගොස් තිබිණි. ඔහු යටතේ සේවය කළ ගෝලයන් සංඛ්‍යාව 25 පමණ වෙයි. ඉන් වැඩි පිරිසක් මීට පෙර පොලිස් අත්අඩංගුවට පත්වී තිබුණි.මත් කුඩු ජාවාරමට සම්බන්ධ පුද්ගලයන් අත්අඩංගුවට ගැනීම සඳහා ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත පොලිස්පති මහින්ද බාලසූරිය මහතා සියලුම කොට්ඨාස බාර ජ්‍යෙෂ්ඨ පොලිස් නිලධාරීන් දැනුම්වත් කරනු ලැබිණි.ඒ අනුව නියෝජ්‍ය පොලිස්පති දයා සමරවීර, පොලිස් අධිකාරී දේශබන්දු තෙන්නකෝන් මහත්වරුන් විශේෂ පොලිස් කණ්ඩායම් යොදා සිදු කළ මෙහෙයුම්වල ප්‍රතිඵල වශයෙන් මෙම පාතාල නායකයා කොටු කර ගැනීමට හැකි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=n10092315</link>
    <topic>දෙවැනි සියවසේ සෙල් ලිපියක්තඹලගමුවෙන්</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>තඹලගමුව උල්පත්වැව විහාරය අසළ ලදු කැලෑවකින් ඉපැරණි අක්ෂර සහිත සෙල් ලිපියක් හමුවේ.කැලේ සුද්ධ කරද්දී ඇදවැටුණු තේක්ක ගසකට වැසී තිබියදී මේ සෙල් ලිපිය හමු වී තිබේ.සෙල් ලිපිය කොටස් දෙකකට කැඩී ඇත. විහාරාධිපති ජෝති රත්නාලංකාර හිමියන් ප්‍රකාශ කරන පරිදි මේ සෙල් ලිපිය බ්‍රාහ්මී අක්ෂරවලින් යුක්තය. තඹලගමුව ප්‍රාදේශීය ලේකම් කුමාර තෙන්නකෝන් මහතා සෙල් ලිපිය ලැබුණු බව සනාථ කර තිබේ.ප්‍රදේශයේ පුරාවිද්‍යා ගවේෂක පී. එල්. සිරිසේන මහතා සෙල් ලිපිය පරීක්ෂා කිරීමෙන් පසු ප්‍රකාශ කර ඇත්තේ බ්‍රාහ්මීය අක්ෂර ක්‍රිස්තු පූර්ව දෙවන සියවසට අයත් බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=r1009231</link>
    <topic>කොටිකාවත්ත අඹගහ හන්දියේවාරි මාර්ග ඇළ අවහිරයි</topic>
    <author>කොළොන්නාව සමූහ ඒ.සුමනසේන</author>
    <content>කොළඹ අවිස්සාවේල්ල ප්‍රධාන මාර්ගයට සම්බන්ධ කොටිකාවත්ත අඹගහ හන්දියේ පාලමට යටින් ඇති වාරිමාර්ග ඇළේ ජලය බැස යෑම අවහිරවීම නිසා වැසිදිනවලදී අවට පදිංචිකරුවන් ගමන් කරන මාර්ග ජලයෙන් යට වේ.මේ ඇළ මාර්ගය ශුද්ධ පවිත්‍ර නොකිරීම මෙන්ම, ඉඩම් ජාවාරම්කරුවන් පිරිසකගේ අවශ්‍යතා මත ඇළ මාර්ගයේ ජලය ගලා බැස යාමට තිබූ කොටසක් අනවසරයෙන් ගොඩකර වෙනත් මාර්ගයකින් ජලය ගලා යෑමට සකස් කිරීමද මේ තර්ජනයට හේතුªවක් බව ප්‍රදේශවාසීහු කියති.මේ සම්බන්ධව කොටිකාවත්ත මුල්ලේරියාව ප්‍රාදේශීය සභා උප සභාපති විපුල නානායක්කාර මහතාද මෙසේ කීවේය.අතීතයේ මෙවැනි වටිනා ඇළ මාර්ග අපවිත්‍ර වෙන්න ඉඩ හැරියේ නැහැ. අදාළ වගකිවයුත්තන් වසරින් වසර ඇවිත් ශුද්ධ පවිත්‍ර කළා. හාමුගේවත්ත කියන ඉඩම ගොඩකර විකිණීමේදී මේ ඇළ මාර්ගයෙන් හතරෙන් තුනක පමණ ප්‍රමාණයක් අනවසරයෙන් ගොඩ කළා. මෙතරම් විශාල ඇළ මාර්ගයක ජලය බැසයන්න සකස් කර තියෙන්නේ හියුම් පයිප්පයක්, මේක වැසිකාලවලට ඔරොත්තු දෙන්නේ නැති නිසා ප්‍රදේශ සියල්ලම ජලයෙන් යටවෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=r1009232</link>
    <topic>පෙම්වතියගෙන් පහර කෑපෙම්වතාට මගුලත් එපා වෙලා</topic>
    <author>හෝමාගම සංචාරක මංජුල හිරිපිටිය</author>
    <content>විවාහ දිනට පෙර දින පෙම්වතිය පෙම්වතාගේ හිසට හෙල්මට් එකෙන් ගැසීම හේතුවෙන් මුළු මංගල්‍යම කඩාකප්පල් වූ සිද්ධියක් හෝමාගම ගලවිලවත්ත ප්‍රදේශයෙන් වාර්තාවේ.විසිඅට හැවිරිදි පෙම්වතිගේ ගම් පළාත හංවැල්ල ප්‍රදේශය වුවත් මවුපියන් සමඟ හෝමාගම ගලවිලවත්ත ප්‍රදේශයේ කුලී නිවසක පදිංචි වී සිටින්නීය. පෙම්වතා මීගොඩ කුරුඳුවත්ත ප්‍රදේශයේ පදිංචිකරුවෙකි. බටහිර විලාසිතා අනුව ඇඳුම් අඳින අව් කණ්ණාඩි පැළඳගෙන ගමන් බිමන් යන පෙම්වතිය රූපලාවන්‍ය ශිල්පිනියකි.උපන් දින සාදයකදී හඳුනා ගත් මොවුන් දෙදෙනා දෙපාර්ශවයේ මවුපියන්ගේ කැමැත්ත ලැබීමත් සමඟ නිතර හමු වී ගමන් බිමන් යාමට පුරුදු වූහ.කාලය ගත වෙද්දී දෙදෙනා විවාහ කරදීමට මවුපියන් වේලාවක් බලා දිනයක් ලබාගෙන ඇත. නියමිත වේලාව හා දිනය විවාහ රෙජිස්ට්‍රාර් මහතාටද දැනුම් දී විවාහය වෙනුවෙන් සියල්ල සූදානම් කර තිබේ.මංගල උත්සවය වෙනුවෙන් අවශ්‍ය භාණ්ඩ ගෙන ඒමට පෙර දින උදෑසන 9 ට යෑමට දෙදෙනා කතා කර ගත්හ. පෙම්වතිය නවීන ඇඳුමකින් සැරැසී හෙල්මට්ටුවක් අතේ තබාගෙන සිටියත් පෙම්වතා නියමිත වේලාවට පැමිණ නොමැත.ඔහුගේ ජංගම දුරකථනයට කතා කළ විට ගෙදර වැඩ තිබෙනවා. එය ඉවර කර ටිකකින් එන්නම් කියා ඇත.පැයක් ගත වුවත් පෙම්වතා නොපැමිණීම නිසා නැවත ඔහුට කතා කළ විට තව පොඩ්ඩකින් එනවා කියා ඇත. පසුව ඔහු ප්‍රමාද වී ඇයගේ නිවසට පැමිණ තිබේ. ප්‍රමාදවීම පිළිබඳව කෝපයෙන් සිටි පෙම්වතිය ඔහු ආ විගස මොකද්ද ඔයා වේලාවට වැඩක් කරන්නට බැරි මිනිහෙක් කියා එකවරම පෙම්වතාගේ හිසට හෙල්මට්ටුවකින් ගැසුවාය.කෝප වූ පෙම්වතා කිසිවක් කතා නොකර යතුරු පැදියෙන් විදුලි වේගයෙන් යන්නට ගොස් ඇත.පෙම්වතිය හඬා වැලපෙමින් පෙම්වතාගේ මවුපියන්ට සිද්ධිය පැවැසුවත් පෙම්වතා ඊට එකඟ නොවීම නිසා මංගල්‍යය කඩාකප්පල් වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=r1009233</link>
    <topic>දැලිවල කොටවෙහෙරසංරක්‍ෂණ වැඩ අතරමඟ</topic>
    <author>රඹුක්කන උතුර සමූහවිපුල එස්. කුමාරතුංග</author>
    <content>වසර ගණනාවක් කිසිවකුගේ අවදානයට ලක් නොවී ගරා වැටීමේ අවදානමට ලක්ව තිබූ රඹුක්කන දැලිවල කොටවෙහෙරේ සංරක්ෂණ කටයුතු පුරාවිද්‍යා දෙපාර්තමේන්තුව මගින් ඉකුත් 2002 වර්ෂයේ සිට නැවත ආරම්භ කළද, නැවත එහි සංරක්ෂණ කටයුතු ඇනහිට ඇතැයි කොටවෙහෙර විහාරාධිපති, පුස්සැල්ලේ අරියවංශ හිමියෝ පවසති.කිස්තු පූර්ව දෙවැනි හෝ තුන්වැනි සියවස්වලට පමණ අයත් යැයි සැලකෙන මේ චෛත්‍යය සංඝමිත්තා තෙරණින් වහන්සේ ශ්‍රී මහ බෝධියේ දක්‍ෂිණ ශාඛාව ලක්දිවට රැගෙන එනවිට පැමිණි අට සිවුකුල ජනයා දෙවන පෑතිස් රජුගේ අණින් යොදුනක් පාසා කරවූ “යොජනස්ථූප” වලින් එකක් හැටියටද මෙය පුරාවිද්‍යාඥයෝ අනුමාන කරති.දැනට ශ්‍රී ලංකාවේ හමුවී ඇති පැරැණිම චෛත්‍යය අතරින් එකක් ලෙස සැලකෙන මෙය 1952 දී පමණ පුරාවිද්‍යා දෙපාර්තමේන්තුව යටතට පවරාගෙන තිබේ.එම අවදියේ එහි පේෂාවළලු යට තිබී හමුවූ දඹරන් කරඬුව පුරා විද්‍යාත්මකව ඉතා උසස් නිර්මාණයක් ලෙස සැලකේ. මෙහි සංරක්ෂණ කටයුතු 1998 වර්ෂයේදී පමණ ඇරැඹිණි. එසේ සංරක්‍ෂණය කිරීමේදී චෛත්‍යය ගරාවැටීම නිසා චෛත්‍යයේ පිහිටීම පිළිබඳව අවබෝධයක් ලබාගැනීම සඳහා යළිත් වරක් කැණීම් කටයුතු ආරම්භ කෙරිණි.එහිදී මේ චෛත්‍යයේ ධාතු ගර්භයක් නැති බවත්, ධාතුන් වහන්සේ ඇතුළු පුරාවස්තු චෛත්‍යයේ තැනින් තැන ශෛලමය කරඬුවල තැන්පත්කර ඇති බවත් හෙළිවිය. එහිදී තවත් දඹරන් කරඬු හයක් සර්වඥධාතු තැන්පත්කර ඇතැයි විශ්වාස කෙරෙන මැටි මංජුසාවක් ආදි පුරාවස්තු රැසක්ද සොයාගන්නා ලදී.දැලිවල කොටවෙහෙර විහාරාධිපති, පුස්සැල්ලේ අරියවංශ හිමි වර්ෂ 2002 ඔක්තෝබර් මස 07 දින සිට මේ චෛත්‍යයේ සංරක්ෂණ කටයුතු නැවත ආරම්භ කළා. එම කටයුතු ද ඇනහිටීම නිසා චෛත්‍යය නැවත වල්වැදුණා. 2007 වර්ෂයේ නැවත සංරක්ෂණ කටයුතු සඳහා සිමෙන්ති මිටි 200ක් ලැබුණා. නමුත් අද වන විට නැවත මේ සියල්ල ඇනහිට චෛත්‍යය විනාශයට යමින් පවතිනවා. සබරගමු පළාතේ පිහිටි මේ පැරැණි චෛත්‍ය මතු පරපුර වෙනුවෙන් ආරක්‍ෂා කිරීම සඳහා බලධාරීන්ගේ අවධානය යොමුවිය යුතුයි.චෛත්‍යය සංරක්‍ෂණ කටයුතු භාරව ක්‍රියා කරන සංරක්‍ෂණ නිලධාරී එස්. එම්. එස්. සමරප්පෙරුම මහතා 2003, 2006 යන වර්ෂවල දී මෙහි සංරක්‍ෂණ කටයුතු සඳහා රුපියල් ලක්‍ෂ 18 බැගින් වෙන් කළද ප්‍රමිතියෙන් යුත් ගඩොල් සපයා ගැනීමට නොහැකි වුණා. ඒ සඳහා අවශ්‍ය එම ගඩොල් ලබාගැනීම සඳහා පුවත්පත්වල දැන්වීම් පවා පලකළා. නමුත් අවශ්‍ය කරන ගඩොල් හමු නොවූ නිසා සංරක්‍ෂණ කටයුතු අතහැර දැමීමට සිදුවුණා.පසුගිය වර්ෂයේ සිමෙන්ති මිටි 197ක් ලැබුණා. එයින් චෛත්‍යයේ පේෂා වළලු සිමෙන්ති යොදා සකස් කළා. ඒවගේම පුරාවිද්‍යා දෙපාර්තමේන්තුව මගින් සබරගමු පළාතේ විහාරස්ථාන කඩාවැටී ඇති ටැම්පිට විහාරස්ථාන සංරක්ෂණය සඳහා ලබාදෙන මුදල් ඒ සඳහා යොදවන නිසා දැලිවල චෛත්‍යයේ සංරක්ෂණය සඳහා එම මුදල් ප්‍රමාණවත් නෑ. මේ සඳහා විශාල මුදලක් අවශ්‍යව තිබෙනවා. මුදල් ලැබෙන ආකාරයට තමයි මෙහි වැඩ කෙරෙන්නේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=r1009234</link>
    <topic>ජේ. පී. කෙනෙක් හොයන්න ගිහින්සෝමියර් ලොකු අමාරුවක වැටිලා</topic>
    <author>අවිස්සාවේල්ල විශේෂඑස්. පද්මපෙරුම</author>
    <content>කොළඹ දිස්ත්‍රික්කයේ නිවාස සම්බන්ධව කටයුතු කරන ආයතනයක කාර්යාල කාර්ය සහායකයකු ලෙස සේවය කරන සෝමියර් කලබලකාරයෙකි. ද්‍රවිඩ ජාතිකයකු නිසා සිංහලෙන් කියන සමහර දේවල් පටලවා ගන්නෙකි. කෙසේ වුවත් හිත හොඳ පුද්ගලයකු වූ මොහු කා සමඟත් මිත්‍රව සිටියේ ය.දිනක් මේ ආයතනයට අළුතින් පැමිණ සිටි ප්‍රධානියා සෝමියර් කැඳවා, හදිසි අවශ්‍යතාවකට කාර්යාලයේ ජේ. පී. මහත්තයෙක් (සාමවිනිසුරු) සිටීදැයි විමසීය. හරිහැටි වචන තේරුම් නොගියත්, තේරුණු ලෙස අඟවමින් ‘ඔව්සර්’ ඉන්නවා, මම ඉක්මනට එක්කරගෙන එන්නම් කියා පිට වී ගියේ ය. ප්‍රධානියාගේ කාමරයෙන් පිට වුණු සෝමියර් කෙළින් ම ගියේ එම කාර්යාලයේ ම සේවය කරන එක්තරා දේශපාලන පක්ෂයකට සම්බන්ධ වී සිටින එක්තරා නිලධාරියා ළඟටය. අන්න ලොකු මහත්තයා හදිසි වුවමනාවකට එන්න කිව්වා යැයි පවසා ඔහුත් සමඟ ප්‍රධානියා හමුවට ගියේ ය.එම නිලධාරියා දුටු ප්‍රධානියා ඔබගේ පත්වීම මුළුදිවයිනටද, මේ ප්‍රදේශයට පමණක්දැයයි විමසීය. මෙහි අගක් මුලක් නොදත් මේ නිලධාරියා මේ විමසන්නේ තමාගේ දේශපාලනය පිළිබඳවයැයි සිතා, මම මේ ප්‍රදේශයේ ක්‍රියාකාරීව සිටියත් මුළු රටටම බලපාන ලෙස කටයුතු කරන බව හැඟවීය. එසේනම් මෙම ලිපියට අස්සන් තැබීමට ඔබගේ නිල මුද්‍රාව රැගෙන එන්නැයි දැන්වීමෙන් පසු විමතියට පත් වූ නිලධාරියා එම ලිපිය ගෙන කියවා බැලීය. ලිපිය කියවා බැලීමෙන් පසු සෝමියර්ට සිදු වී ඇති පැටලිල්ල වටහා ගත් ඔහු සර්, මම ඔබ සොයන කෙනෙකු නොවෙයි (අහවල් පක්ෂයට) සම්බන්ධ ක්‍රියාකාරි අයෙක් යැයි පැවසීය.ආයතන ප්‍රධානියාට තරමක් ලැජ්ජාවක් ඇතිවූවද, සිනහව නවතාගැනීමට බැරිවිය. ඉන්පසු මේ පිළිබඳව දැනගත් කාර්යාලයේ හිතවතුන් ‘සෝමියර් ජේ. පී. කෙනෙක් නැද්දැ’යි විමසූ විට ආවේගයෙන් ඔහු ඒවාට උත්තරදීම දැන් නිතර නිතරම සිදුවන්නකි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=r1009235</link>
    <topic>කළුතරින් පැහැර ගත් වෑන් රියක් බණ්ඩාරගමදී සොයාගනී</topic>
    <author>කළුතර මධ්‍යම සමූහ</author>
    <content>කළුතර බෝධීන් වහන්සේ අසල නතර කර තිබිය දී ඉකුත් ඇසළ පොහෝ දිනයේ පැහැර ගනු ලැබූ රුපියල් ලක්ෂ 14 1/2ක් වටිනා කැරවන් වර්ගයේ වෑන් රථය උතුරු කළුතර පොලිසිය මගින් බණ්ඩාරගම ප්‍රදේශයේ දී අත්අඩංගුවට ගෙන තිබේ.ඒ සිද්ධියට සම්බන්ධ යැයි සැකකරන පුද්ගලයන් දෙදෙනකු අධිකරණය හමුවට ඉදිරිපත් කිරීමෙන් පසු ඒ දෙදෙනා මේ මස 28 වැනි දින දක්වා රක්ෂිත බන්ධනාගාර ගත කරන ලෙස කළුතර ප්‍රධාන මහේස්ත්‍රාත් කණිෂ්ක විජේරත්න මහතා නියම කරන ලදී.පොලිස් කොස්තාපල් (4684) කරවිට මහතාට ලැබුණු ඔත්තුවක් මත වාහනයේ චැසි අංක වෙනස් කරමින් සිටිය දී මේ සැකකරුවන් අත්අඩංගුවට ගෙන තිබුණි.මෙම රථයේ අංකය 250 – 6012 බවත් පොලිසිය අත්අඩංගුවට ගන්නා විට එහි අංකය 60 – 3461 යනුවෙන් වෙනස් කර තිබූ බවත් වාහනයේ වර්ණය ද සම්පූර්ණයෙන් වෙනස් කර තිබූ බවත් පොලිසිය අධිකරණයට ඉදිරිපත් කළ වාර්තාවේ දැක්වේ.උතුරු කළුතර පොලිස් ස්ථානාධිපති අජිත් කුමාර පිටිගල, අපරාධ විමර්ශන අංශයේ ස්ථානාධිපති උප පොලිස් පරීක්ෂක උපසේන, විශේෂ මෙහෙයුම් අංශයේ ස්ථානාධිපති පද්මසිරි කුලතුංග, සැරයන් (2605) ජයන්ත, කොස්තාපල්වරුන් වන කරවිට (4684) සහ ජයසිංහ (81997) යන මහත්වරු විසින් සැකකරුවන් අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=s1009231</link>
    <topic>ශ්‍රී ලංකා පිලේ නවදිල්ලි ගමනටකුලියට ගත් විශේෂ ගුවන් යානයක්</topic>
    <author>පි‍්‍රන්ස් ගුණසේකර</author>
    <content>ඉන්දියාවේ නවදිල්ලි නුවර දී තවත් දින 10කින් ආරම්භ වන පොදු රාජ්‍ය මණ්ඩලීය ක්‍රීඩා උළෙලට සහභාගීවන ශ්‍රී ලංකා පිල කුලියට ගත් විශේෂ ගුවන් යානයකින් මේ 30 වැනිදා පිටත්වීමට නියමිතය.ශ්‍රී ලංකා රගර් කණ්ඩායම හැර අනෙක් සියලුම ක්‍රීඩක ක්‍රීඩිකාවන් හා නිලධාරීහු ද මේ විශේෂ ගුවන් යානයෙන් නවදිල්ලි බලා පිටත්වෙති. පොදු රාජ්‍ය මණ්ඩලීය ක්‍රීඩා තරගාවලිය වෙනුවෙන් නිකුත් කරන හැඳුනම්පත ගුවන් තොටුපොලේ දී වීසා බලපත්‍රයක් ලෙස යොදා ගැනීමේ අවස්ථාව හිමිකර දීමට ඉන්දීය බලධාරීහු තීරණය කර තිබීම අමතර පහසුකමකි.ශ්‍රී ලංකා කණ්ඩායම 30 වැනිදා පස්වරු 2.30ට කටුනායක ගුවන් තොටුපොලින් පිටත්වන අතර නවදිල්ලි නුවර ක්‍රීඩා ගම්මානයේ නවාතැන් ගනු ඇත.ශ්‍රී ලංකා ක්‍රීඩක ක්‍රීඩිකාවන් තරගාවලිය ආරම්භ කිරීමට දින 3කට පෙර සිටම නවදිල්ලි නුවර වාසය කිරීම හා පෙර පුහුණුවීම්වල යෙදීම සුබදායක බව පුහුණුකරුවන්ගේ මතය වී තිබේ.පසුගිය පොදු රාජ්‍ය මණ්ඩලීය ක්‍රීඩා උළෙලේ දී බර ඉසිලීමෙන් රන් පදක්කමක් දිනා මවුබිමට කීර්තිය ගෙනදුන් චින්තන ගීතාල් විදානගේ නායකත්වය දරන ශ්‍රී ලංකා පිලට ක්‍රීඩා 14කින් ක්‍රීඩක ක්‍රීඩිකාවෝ 92ක් හා නිලධාරීහු 41ක් ඇතුළත් වෙති.මෙවර තරගාවලියේ කුමන හෝ පදක්කමක් දිනාගන්නා ක්‍රීඩකයාට, ක්‍රීඩිකාවට දහසින් බැඳි පියළි පිරිනැමීමට ක්‍රීඩා ඇමැති සී. බී. රත්නායක මහත කටයුතු කර තිබීම ද ධෛර්ය වැඩි කරන්නක් බවට පත්ව ඇත.ඔක්තෝම්බර් 3 වැනිදා සමාරම්භක උළෙල පැවැත්වෙන ශ්‍රී ජවහල්ලාල් නේරු ක්‍රීඩාංගණයට අමතරව ක්‍රීඩා සංකීර්ණ 9ක තරග ඉසව් පැවැත්වීමට සැලසුම්කොට ඇත.19වැනි වරට පැවැත්වෙන පොදු රාජ්‍ය මණ්ඩලීය ක්‍රීඩා උළෙලට ක්‍රීඩා 17ක් ඇතුළත් වන අතර රන් දක්කම් 247ක් ප්‍රදානය කෙරේ. ඒ හා සමාන රිදී හා ලෝකඩ ජයග්‍රාහකයන් ද බිහිවනු ඇත.වසර 4කට වරක් පැවැත්වෙන මේ ක්‍රීඩා තරගාවලිය ඔලිම්පික් උළෙලට පසු පැවැත්වෙන ලොව විශාලම ක්‍රීඩා උළෙල වේ. රටවල් 73ක ක්‍රීඩක ක්‍රීඩිකාවන් 7000ක් පමණ එක්වෙන පොදු රාජ්‍ය මණ්ඩලීය ක්‍රීඩා උළෙල ඉන්දියාවේ නැගී එන ශක්තිය පිළිඹිබු කරන විශේෂ අවස්ථාවක් ලෙස සැලකේ. චීනයේ දී 2008 ඔලිම්පික් උළෙල සාර්ථකව පැවැත් වූ ආකාරයෙන්ම පොදු රාජ්‍ය මණ්ඩලීය ක්‍රීඩා උළෙල නවදිල්ලියේ දී පැවැත්වීම ඉන්දීය රජයේ බලාපොරොත්තුවයි. 2018 වසරේ ශ්‍රී ලංකාවේ සත්කාරකත්වයෙන් හම්බන්තොට දී මේ තරගාවලිය පැවැත්වීමට හැකිවුවහොත් එයද ශ්‍රී ලංකාවේ නැගී එන ශක්තිය ලොවට පෙන්වීමකි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=s1009232</link>
    <topic>සී. ආර්. ක්‍රීඩා සමාජයටනවීන ක්‍රීඩා සංකීර්ණයක්</topic>
    <author/>
    <content>අගනුවර ප්‍රධානතම රගර් ක්‍රීඩා සමාජයක් වන සී. ආර්. ඇන්ඩ් එෆ්. සී. සමාජය සඳහා නවීන ක්‍රීඩා සංකීර්ණයක් ළඟදීම ඉදි කෙරේ.පිහිනුම් තටාකයක්, බැඩ්මින්ටන් පිටි 3 ක්, දුනු විදීමේ පහසුකම් හා ටෙනිස් ඇකඩමියක් මේ නවීන ක්‍රීඩා සංකීර්ණයට ඇතුළත් වන බව සී. ආර්. ඇන්ඩ් එෆ්. සී. සමාජයේ සභාපති ජෙහාන් කනගරත්න මහතා පවසයි.කොළඹ ප්‍රධාන පෙලේ ක්‍රීඩා සමාජයක් වුවත් සම්පූර්ණ පහසුකම් සහිත ක්‍රීඩා සංකීර්ණයක් ඊට නැති වීම ලොකු අඩු පාඩුවක් බවත් ඉදිකිරීමට යන නව ක්‍රීඩා සංකීර්ණය සී. ආර්. සමාජය ක්‍රීඩා ලෝකයේ ඉහළටම යන ගමනක පළමු පියවර වනු ඇති බවත් ඒ මහතා කියයි.අනෙකුත් සමහර ක්‍රීඩා සමාජ මෙන් තම සමාජය තරුණ රගර් ක්‍රීඩකයන්ට හා පාසලින් පිටවන ක්‍රීඩකයන්ට ටොන් ගණනින් මුදල් ලබා නොදෙන බවත් තම සමාජය අධ්‍යාපනය ඉතා අගය කරන බවත් කී කනගරත්න මහතා එබැවින් තම සමාජය තරුණ ක්‍රීඩකයන්ට ටියුෂන් මුදල් ලබා දෙන බව කියා සිටියේය.‘ඔවුනට ගැලපෙන රැකියා අප සොයා දෙනවා. ඊට අමතරව කොන්ත්‍රාත් මුදලකුත් අපි ඒ අයට දෙනවා. අපි එසේ කරන්නේ ඔවුනට මුදල් වල අගය දැනෙන විදියටයි’ සී. ආර්. සභාපතිවරයා පවසා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=s1009233</link>
    <topic>කාන්තා පාසල් ක්‍රිකට් සූරතාවරත්නපුර සුමන බාලිකා විදුහලට</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>අධ්‍යාපන දෙපාර්තමේන්තුව ප්‍රථම වතාවට මෙහෙය වූ දීප ව්‍යාප්ත බාලිකා පාසල් සැහැල්ලු පන්දු ක්‍රිකට් තරගාවලියේ සූරතාව රත්නපුර සුමන බාලිකා විදුහල දිනා ගත්තේය. එහි අනුසූරතාව ඇකිරිවල මහ ආරගම කනිෂ්ඨ විදුහල දිනාගත් අතර තුන්වන ස්ථානය පඬුවස්නුවර ජාතික පාසල දිනා ගත්තේය.මධ්‍යම පළාතේ සුරතාව දිනූ මහනුවර මහමායා බාලිකා විදුහල පඬුවස්නුවර ජාතික පාසල හමුවේ පරාජය විය. අවසන් තරගය වාද්දුව මැදි විදුහලේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=s1009234</link>
    <topic>ඩිල්ෂාන් දිනූ ලෝක ක්‍රිකට් සම්මානයමෙවර මහේලට ද?</topic>
    <author/>
    <content>අයි. සී. සී. සම්මාන උළෙලේ තිලකරත්න ඩිල්ෂාන් විසින් පසුගිය වසරේ දිනාගනු ලැබූ වසරේ විශිෂ්ටතම විස්සයි/20 ක්‍රීඩකයාට හිමි සම්මානය මෙවර මහේල ජයවර්ධනට හිමිවීමේ වැඩි අවකාශ සලසාලමින් නිර්දේශිත අවසන් නම් 4 ට ඔහුගේ නම ඇතුළත් වී තිබේ.ඔහු සමඟ ඔස්ට්‍රේලියාවේ මයිකල් හසී, නවසීලන්තයේ බ්‍රෙන්ඩන් මැකලම් හා දකුණු අපි‍්‍රකාවේ රයන් මැක්ලරන් නම් මේ සම්මානය සඳහා නිර්දේශ වී ඇත.විස්සයි/20 තරගවලදී මහේල ජයවර්ධන විසින් සිම්බාබ්වේට එරෙහිව රැස්කරනු ලැබූ ලකුණු 100 ද, කොදෙව් දූපත්වලට එරෙහිව නොදැවී වාර්තා කරනු ලැබූ ලකුණු 98 ද මේ සම්මානය සඳහා ඔහුගේ නම නිර්දේශ වීමට හේතු වී තිබේ.මේ අතර වසරේ නැගී එන ක්‍රීඩකයාට හිමි සම්මානය සඳහා ඇන්ජලෝ මැතිව්ස්ගේ නම අවසන් ක්‍රීඩකයන් සිව් දෙනා අතරට එක්වී තිබේ. ඔහු සමඟ පාකිස්තානයේ උමාර් අක්මාල්, එංගලන්තයේ ස්ටීවන් ෆින්, ඉන්දියාවේ හා ඕස්ට්‍රේලියාවේ ටිම් පේන්ගේ නම් නැගී එන ක්‍රීඩකයාට හිමි සම්මානය සඳහා නිර්දේශ වී තිබේ.වසරේ ක්‍රීඩකයා, වසරේ ටෙස්ට් ක්‍රීඩකයා, වසරේ එක්දින ක්‍රීඩකයා යන සම්මාන තුනටම ඉන්දීය සුපිරි පිතිකරු සචින් තෙන්ඩුල්කාර්ගේ නම යෝජනා වීම සුවිශේෂිය. පසුගිය කාල වකවානුව තුළ ටෙස්ට් හා එක්දින පිටියේ විශිෂ්ට දස්කම් දැක්වීමට තෙන්ඩුල්කාර් සමත් වී තිබේ.දකුණු අපි‍්‍රකාවේ හසීම් අම්ලා සහ ඉන්දියාවේ විරෙන්ද්‍ර ෂෙවාග් ගේ නම් වසරේ ක්‍රීඩකයාට සහ වසරේ ටෙස්ට් ක්‍රීඩකයාට යෝජනා වී තිබේ.වසරේ ක්‍රීඩකයාට නිර්දේශිත අවසන් නම් හතරට එක්වීමට එංගලන්තයේ ගි‍්‍රම් ස්වාන් සමත් වී සිටින අතර වසරේ ටෙස්ට් ක්‍රීඩකයා සම්මානයේ අවසන් නම් 4 ට නිර්දේශ වීමට දකුණු අපි‍්‍රකාවේ ඩේල් ස්ටෙයින් සමත් වී සිටී. එමෙන්ම දකුණු අපි‍්‍රකාවේ ඒ. බී. විලියස් සහ ඔස්ට්‍රේලියාවේ රයන් හැරිස් වසරේ එක්දින ක්‍රීඩකයාට හිමි සම්මානයට නිර්දේශ වී සිටිති.හත්වෙනි වරට පවත්වනු ලබන මේ සම්මාන උළෙල ඔක්තෝබර් 6 වෙනිදා බැංගලෝර් නුවරදී පැවැත්වීමට නියමිතය. මේ සම්මාන උළෙලට කණ්ඩායම් සම්මාන 3 ක් සහ පුද්ගල සම්මාන 9 ක් ඇතුළත්ය.ළමු වතාවට අන්තර්ජාලය මගින් ජනපි‍්‍රයතම ක්‍රීඩකයා තෝරා සම්මානයක් පිරිනැමීමට සංවිධායකයෝ කටයුතු යොදා ඇත.සම්මාන සඳහා අවසන් නිර්දේශ නම් තෝරා ගැනීම සිදුකරනු ලැබුවේ 25 දෙනෙකුගෙන් යුත් ස්වාධීන කමිටුවක් මගිනි. එම කමිටුවට හිටපු ක්‍රිකට් ක්‍රීඩකයන්, ක්‍රීඩා මාධ්‍යවේදීන්, ජගත් විනිසුරු මඬුල්ලේ සාමාජිකයන් සහ තරග තීරකවරුන් ඇතුළත් විය.ශ්‍රී ලංකාවෙන් හිටපු ක්‍රිකට් ක්‍රීඩකයකු ලෙස සිදත් වෙත්තමුණි ද, ක්‍රීඩා මාධ්‍යවේදියකු ලෙස රනිල් අබේනායක ද, අයි. සී. සී. තරග තීරකයකු ලෙස රොෂාන් මහානාම ද ඇතුළත් වූ මේ කමිටුවේ සභාපති ධූරය ඉසිලුයේ ක්ලයිව් ලොයිඩ් විසිනි.වසරේ විනීතම ක්‍රිකට් කණ්ඩායමට හිමි සම්මානය සඳහා ශ්‍රී ලංකාව නිර්දේශ වී ඇත. අවසන් නිර්දේශිත නම් අතර ඉන්දියාව, නවසීලන්තය සහ සිම්බාබ්වේ ද සිටිති. වසරේ හොඳම විනිසුරුවරයාට හිමි සම්මානයට නිර්දේශ වී ඇත්තේ පාකිස්තානයේ හලීම් ධාර්, එංගලන්තයේ ස්්ටීව් ඩේවිස්, නවසීලන්තයේ ටෝනි හිල් සහ ඔස්ට්‍රේලියාවේ සයිමන් තවුෆර් ය.වසරේ විශිෂ්ටතම කාන්තා ක්‍රිකට් ක්‍රීඩිකාව ලෙස එංගලන්තයේ කැතරින් බ්‍රන්ට්, ඔස්ට්‍රේලියාවේ ෂෙලි නිෂ්කේ, ඔස්ට්‍රේලියාවේ එලිස් පෙරි සහ කොදෙව් දූපත් හි ස්ටෙෆනි ටේලර් ගේ නම් යෝජනා වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=s1009235</link>
    <topic>ඔස්ට්‍රේලියාවෙන් අනතුරු හැඟවීමක්</topic>
    <author>සිඩ්නි (ඒ. එෆ්. පී.)</author>
    <content>නවදිල්ලි පොදු රාජ්‍ය මණ්ඩලීය ක්‍රීඩා උළෙලේ ආරක්ෂක තත්ත්වය පිළිබඳ ඇතිවූ භීතිය හේතුවෙන් බොහෝ ක්‍රීඩකයන් තරගාවලියට සහභාගි නොවණු ඇතැයි ඕස්ට්‍රේලියාව අනතුරු ඇඟවීමක් කළේය.දින කිහිපයකට පෙර නවදිල්ලි නුවර සිදුවූ වෙඩි ප්‍රහාරයෙන් සංචාරකයින් දෙදෙනෙක් හට තුවාල සිදුවීමෙන් අනතුරුව තරගාවලියේ ආරක්ෂක තත්ත්වය සැලකිල්ලට ගනිමින් ලෝක කවපෙත්ත විසි කිරීමේ සූරිය වන ඩැනි සැමුවෙල්ස් ගේ තරගමාලාවට සහභාගී වීමට ප්‍රතික්ෂේප කිරීමේ තීරණය තවත් ක්‍රීඩක ක්‍රීඩිකාවෝ බොහෝ දෙනකු අනුගමනය කරනු ඇතැයි ඕස්ට්‍රේලියානු ක්‍රීඩා ඇමැති මාර්ක් ආබිබ් ප්‍රකාශ කළේය.ඇයට පෙර තුන්පිම්ම පැනීමේ ලෝක සූර එංගලන්තයේ පිලිප්ස් ඉඩෝවු තරගාවලියෙන් ඉවත් වූයේ පදක්කමකට වඩා මට මගේ ජීවිතය වටිනවා යැයි පවසමිනි.‘මෙය මගේ ජිවිතයේ අසීරුම තීරණයක්’ කඳුළු සලමින් සැමුවෙල්ස් පවසා තිබිණි.තරගමාලාවේ ක්‍රඩකයන්ගේ් ගම්මානයේ සෞඛ්‍යය හා නවාතැන් පහසුකම් වල දුර්වලත්වය පිළිබඳ ජගත් පොදු රාජ්‍ය මණ්ඩලීය සම්මේලනය ද දෝෂාරෝපණය කර තිබේ.ක්‍රීඩකයන් 7000 ක් පමණ මෙවර පොදු රාජ්‍ය මණ්ඩලීය ක්‍රීඩා උළෙල නියෝජනය කරනු ඇතැයි තරග සංවිධායකයෝ බලාපොරොත්තුවෙන් සිටිති. නමුත් තරග මාලාවට අදාළ ක්‍රීඩාංගණවල ප්‍රතිසංස්කරණ කටයුතු වලදී සිදුවූ අක්‍රමිකතා අල්ලස් දූෂණ හේතුවෙන් විමර්ශන කටයුතු තවමත් සිදු කෙරෙමින් පවතින අතර තරගමාලාව පැවැත්වීමට ඉතා ආසන්න වුවද ප්‍රතිසංස්කරණ කටයුතු නිමා කර ගැනීමට තවමත් නොහැකි වී තිබේ.ම් අතර තරගමාලාවේ සමාරම්භක උළෙල පැවැත්වීමට නියමිත ජවහල්ලාල් නේරු ක්‍රීඩාංගණයේ ඉදි කරමින් තිබූ පාලමක් හදිසියේම කඩා වැටීමෙන් කම්කරුවන් 27 දෙනෙකු තුවාල ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=s1009236</link>
    <topic>චීනයේ ලියෝ හුයිගෙන්බර ඉසිලීමේලෝක වාර්තාවක්</topic>
    <author/>
    <content>ලෝක බර ඉසිලීමේ සූරතාවලියේ කිලෝග්‍රෑම් 69 බර පංතියෙන් ක්ලීන් ඈන්ඩ් ජර්ක් ක්‍රමයට කිලෝග්‍රෑම් 198 ක් ද, සමස්ත බර ප්‍රමාණය කිලෝග්‍රෑම් ප්‍රමාණය 358 ක් ද ඔසවා නව ලෝක වාර්තා 2 ක් තැබීමට චීනයේ ලියෝ හුයි සමත් විය.බීජිං ඔලිම්පික් රන් පදක්කම්ලාභී සහ 2009 වසරේ බර ඉසිලීමේ ලෝක සූරයා වන 23 හැවිරිදි ලියෝ ඔහුගේ කිරුළ රැකගැනීමට ද සමත් විය.ලියෝ විසින් බිඳ දමනු ලැබුවේ 1999 බල්ගේරියාවේ ගුලාබින් බෙවුස්කි විසින් මුළු බර ප්‍රමාණය කිලෝග්‍රෑම් 357 ඔසවා තබන ලද වාර්තාව සහ ලියෝගේ ප්‍රතිවාදී ක්‍රීඩක ෂැංග් ගුසෑන්ග් විසින් ක්ලීන් ඇන්ඩ් ජර්ක් ක්‍රමයට කිලෝග්‍රෑම් 197 ක් ඔසවා තබන ලද වාර්තාවය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=s1009237</link>
    <topic>යුද හමුදා ආබාධිතමලල ක්‍රීඩා අද සිට</topic>
    <author/>
    <content>යුද හමුදා ආබාධිත මලල ක්‍රීඩා උත්සවය අද (23) සහ හෙට (24) කොළඹ යුද හමුදා මූලස්ථානයේදී පැවැත්වේ.ආබාධිත ක්‍රීඩක ක්‍රීඩිකාවන් දහසක් සහභාගි වන මෙම ක්‍රීඩා උත්සවයේ ප්‍රධාන ආරාධිත අමුත්තා ලෙස යුද හමුදාපති ලුතිනන් ජනරාල් ජගත් ජයසූරිය මහතා සහභාගි වේ.මෙම ක්‍රීඩා උත්සවයට රෙජිමේන්තු 13 ක ක්‍රීඩකයින් සහභාගි වන බවත් තරග ඉසව් 76 ක් මීට ඇතුලත් වන බව යුද හමුදා මාධ්‍ය ප්‍රකාශක මේජර් ජනරාල් උභය මැදවල මහතා කීය.මලල ක්‍රීඩා තරගයට ජාත්‍යන්තර මට්ටමේ තරග නියෝජනය කළ ආබාධිත ක්‍රීඩකයින් 150 ක් සහභාගි වන බව ද ඒ මහතා පැවැසීය.මෙම ක්‍රීඩා උත්සවයට සමගාමීව රටපුරා විවිධ ප්‍රදේශවල තරග ඉසව් 12 ක් පවත්වා ඇති බවත් ඒ යටතේ පිහිනුම්, වොලිබෝල්, පාපැදි, රෝදපුටු මැරතන්, රෝදපුටු පැසිපන්දු, රෝදපුටු ටෙනිස්, ක්‍රිකට්, බැඩ්මින්ටන්, වායු රයිෆල්, වෙඩි තැබීම, සවි එසවීම, මේස පන්දු සහ දුණු විදීම ආදිය ඇතුළත් වූ බවත් මේජර් ජනරාල්වරයා කීය. සියලු ක්‍රීඩකයින්ට සහතිකපත් පිරිනැමීම 24 වැනිදා සවස සිදුකෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=s1009238</link>
    <topic>15 න් පහළ දෙවැනි කොටසේ ක්‍රිකට්සූරතාව කොළඹ රාජකීය ‘බී’ පිලට</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් ක්‍රිකට් සංගමය හා මාස්කොම් සමාගම එක්ව සංවිධානය කරනු ලැබූ අන්තර් පාසල් 15 න් පහළ ක්‍රිකට් තරගමාලාවේ දෙවැනි කොටසේ සූරතාව දිනා ගැනීමට කොළඹ රාජකීය විද්‍යාලයීය ‘බී’ කණ්ඩායම සමත් විය.මුවර්ස් පිටියේ පැවැති අවසන් මහා තරගයේදී රාජකීය විදුහල් පිල විසින් මොරටුව සාන්ත සෙබස්තියන් ‘බී’ පිල ලකුණු 31 කින් පරාජය කළේය.පළමුව පන්දුවට පහරදුන් රාජකීය පිල ඕවර 49.4 කදී ලකුණු 166 ක් රැස් කළේය. සුගන්දන් මහදේවා ලකුණු 40 ක් ද අනූප තිලකරත්න ලකුණු 31 ක් ද වාර්තා කළහ. පන්දු යැවීමේදී ගයාන් සිල්වා ලකුණු 24 කට කඩුලු 4 ක් දවාලු අතර රමේෂ් ප්‍රනාන්දු ලකුණු 36 කට කඩුලු 2 ක් දවාලීය.පිළිතුරු ඉනිම ක්‍රීඩා කළ මොරටුව සාන්ත සෙබස්තියන් පිලට රැස් කර ගත හැකි වූයේ ඕවර 44 කදී ලකුණු 135 ක් පමණි.ගයාන් සිල්වා ලකුණු 48 ක් රැස් කළ අතර රාජකීය පිලේ අනූප තිලකරත්න ලකුණු 31 කට කඩුලු 4 ක් ද චතුෂ්ක කොළඹතන්ත්‍රි ලකුණු 21 කට කඩුලු 2 ක්ද දවාලුහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=f1009231</link>
    <topic>මහ සමුළුව අමතනසුවිශේෂී රාජ්‍ය නායකයා</topic>
    <author>රාමන්</author>
    <content>ලෝකයේ ත්‍රස්තවාදය සම්බන්ධයෙන් පැවැතියේ එය සම්පූර්ණයෙන්ම විනාශ කළ නොහැකිය යන මතයක්. පොදුවේ ගත් කළ එය අසත්‍යයෙක් ද නොවෙයි. මේ නිසා ත්‍රස්තවාදී සංවිධාන දුර්වල කර හෝ යම් තරමකට මර්ධනය කර ඔවුන් සමඟ සාකච්ඡාකර ප්‍රශ්න බේරාගත යුතුය යන මතයක් ලෝකයේ ප්‍රචලිත වී තිබුණා. එල්. ටී. ටී. ඊ. සම්බන්ධයෙන් අපේ රටේ හා ජාත්‍යන්තරයේ පැවැතියේ ද එවන් මතයක්. මේ නිසා යුද්ධය හා සාම සාකච්ඡා කීප විටක්ම පැවතුණා. ඒ හැම අවස්ථාවකදීම සිදු වූයේ ත්‍රස්තවාදීන් ශක්තිමත් වීම.සමහර රටවල් ත්‍රස්තවාදීන් බොහෝ දුරට අඩපණ කළ සාකච්ඡා පටන් ගත්තා. එහෙත් කිසිම තැනක සම්පූර්ණයෙන්ම අඩපණ කිරීමට හැකි වුණේ නැහැ. ඒ දුර්ලභ මෙන්ම සුවිශේෂී සිදුවීම වූයේ ශ්‍රී ලංකාවේ ජනාධිපති මහින්ද රාජපක්ෂ මහතාගේ නායකත්වය යටතේ. එදා එල්. ටී. ටී. ඊ. ය හැඳින්වූයේ ලෝකයේ දරුණුතම ත්‍රස්තවාදී සංවිධානය ලෙස.ගුවන්, මුහුදු හා ගොඩබිම් බලයක් සහිත දශක දෙක තුනක් ප්‍රදේශයක් පාලනය කළ ත්‍රස්ත සංවිධානයක් ගැන නූතන ලෝකයේ අසන්නට ලැබෙන්නේ නැහැ. එසේ ම අදාළ ප්‍රදේශයේ පමණක් නොව මුළු රට පුරාම ත්‍රස්ත ක්‍රියා කළ හැකි මට්ටමේ ශක්තියක් එල්. ටී. ටී. ඊ. ය සතුව තිබුණා. මේ අනුව එල්. ටී. ටී. ඊ. ය ලෝකයේ අංක එක කීවත් වරදක් නැහැ.ජනාධිපති මහින්ද රාජපක්ෂ මහතාගේ දේශපාලන නායකත්වය යටතේ ශ්‍රී ලංකා ආරක්ෂක හමුදා සම්පූර්ණයෙන්ම පරාජය කළේ මේ ත්‍රස්තවාදී සංවිධානයයි. ජනාධිපතිවරයා අද එක්සත් ජාතීන්ගේ මහ මණ්ඩලය අමතන්නේ මෑත යුගයේ එවන් සුවිශේෂී කාර්යයක් ඉටු කළ ලෝකයේ එකම එක නායකයා විදියට.ත්‍රස්තවාදයක් ජය ගැනීම යුද්ධයක් ජය ගැනීම තරම් පහසු නැහැ. යුද්ධයකදී මුහුණට මුහුණලා කෙරෙන සටනක දී කවුරුන් හෝ එක් පාර්ශ්වයක් ජය ගනු ලබනවා. එහෙත් ත්‍රස්තවාදයක් හා බැඳුණු සිවිල් යුද්ධයක් ජය ගැනීම එතරම් පහසු වන්නේ නැහැ. ඊට හේතුව එය සිවිල් ජනතා පලිහක් ලෙස පාවිච්චි කරමින් සිදුවන ගරිල්ලා සටනක් ද වන නිසා.මේ නිසා අපේ රට කුඩා වුවත් ලෝකයේ අපට වඩා බලගතු රටවලට වුවද කළ නොහැකි වූ කාර්යයක් ඉටු කළ රටක් ලෙස ඉතිහාසයට එක් වී තිබෙනවා. ඒ නිසයි ත්‍රස්තවාදය මර්දනය කිරීමේ වගකීම සම්පූර්ණයෙන්ම බාර ගෙන ඊට ආරක්ෂක අංශවලට නොබියව අණ දුන්න නායකයා ලෙස ජනාධිපති මහින්ද රාජපක්ෂ ඉතිහාසයට එක් වී සිටින්නේ.මේ නිසා ශ්‍රී ලංකාවේ ජනාධිපතිවරයා මෙවර එක්සත් ජාතීන්ගේ රාජ්‍ය නායක සමුළුවට සහභාගි වන රාජ්‍ය නායකයන් අතර සුවිශේෂී වෙනවා. එල්. ටී. ටී. ඊ. ය ශ්‍රී ලංකාවට පමණක් සීමා වූ සංවිධානයක් නොවෙයි. අන්තර් ජාතික සබඳතා සහිත සංවිධානයක්. අන්තර්ජාතික සබඳතා ඔවුන්ගේ පෙකණිවැල වගෙයි. ප්‍රභාකරන්ගේ අවසානයේ පසුව ද එල්. ටී. ටී. ඊ යට ජාත්‍යන්තර නායකයෙක් සිටියා. ඔහු එල්. ටී. ටී. ඊ. නායකයා ලෙසින් ද හඳුනා ගනු ලැබුවා.එම ජාත්‍යන්තර නායකයාත් අල්ලා ගැනීමට හැකි වුණා. මේ නිසා එල්. ටී. ටී. ඊ. ය පරාජය කිරීමේ යුද්ධයෙන් පසු දෙවැනි වරට එක්සත් ජාතීන්ගේ සමුළුව අමතන විට එල්. ටී. ටී. ඊ. යේ ජාත්‍යන්තර ජාලයන් සී සී කඩ විසුරුවා හැර තිබෙනවා. මේ වන විට කේ. පී. පද්මනාදන් නමැති ජාත්‍යන්තර නායකයාත් ආරක්ෂක හමුදා අත් අඩංගුවේ පසුවෙනවා. අනෙක් රටවලට මෙන් ම විශේෂයෙන් ම තුන් වැනි ලෝකයේ රටවලට මෙවර ලෝක සමුළුව අමතන ශ්‍රී ලංකා රාජ්‍ය නායකයා සම්ප්‍රාප්තිය ආශ්වාද ජනක වෙනවා.ත්‍රස්තවාදය අවසන් කිරීමෙන් පමණක් ඊට හේතු වු කාරණා අවසන් වන්නේ නැහැ. ඒ සඳහා සොයා බැලීම වගකිව යුතු ප්‍රජාතන්ත්‍රවාදී රාජ්‍යයක යුතුකමක්. මේ වන විට රජය එම කාර්යට අත ගසා තිබෙනවා. එය කොටස් දෙකකින් සමන්විතයි. එක් කොටසක් කොමිසන් සභාවක් මඟින් කරුණු අධ්‍යයනය කිරීම. අනෙක උතුරු වසන්තය හා නැඟෙනහිර නවෝදය වැඩසටහන් මගින් එම ප්‍රදේශ කඩිනම් සංවර්ධනයකට යොමු කිරීමයි. මෙම වැඩසටහන් දෙකම එකිනෙකට සමගාමීව සිදු වෙනවා.උතුරු නැගෙනහිර ප්‍රදේශයේ පැවැති අඩු දියුණු සංවර්ධනයට ද යුද්ධය එක් හේතුවක්. ඊට අමතරව වාර්ගික ප්‍රශ්න වෙත්නම් ඊට විසඳුම් ලෙසයි ‘උගත් පාඩම් හා සංහිදියා කොමිසම’ ක්‍රියාත්මක වෙන්නේ. මේ වන විට කොමිසම උතුරු නැෙඟනහිර ජනතාවගෙන් සාක්ෂි විමසමින් සිටිනවා. ත්‍රස්තවාදයෙන් රට මුදාගත් නායකයා එක්සත් ජාතීන් අමතන විට උගත් පාඩම් හා සංහිදියා කොමිසම ඊට හේතු වූ කාරණා සොයා බැලීමේ ප්‍රයෝගික ක්‍රියාමාර්ගයක යෙදීම වැදගත්.ශ්‍රී ලංකාව ගැන විමසිල්ලෙන් සිටින බටහිර සංවිධාන හා මාධ්‍ය මෙම ක්‍රියාදාමය සම්බන්ධයෙන් සංවේදී නැහැ. සැබෑ මානව හිමිකම් සුරැකීම වන්නේ යුද්ධයට මැදි වී සිවිල් ජනයා අතරට යමින් ඊට හේතු වූ ඔවුන් විශ්වාස කරන්න කරුණු කාරණා සොයා බලා ඊට විසඳුම් සොයා දීමයි. ඒ සඳහා ශ්‍රී ලංකාවට උදව් කිරීමයි. එසේ නොමැතිව යුද්ධයේ කුණු කන්දල් සෙවීම නොවෙයි.ලෝකයේ කිසිම තැනක මෙතරම් වේගයෙන් ත්‍රස්තවාදය අවසන් වීමෙන් පසුව හෝ ස්වාභාවික විපතකට පසුව උන් හැටිතැන් අහිමි වු ජනයා නැවත තමන්ගේ වාසස්ථානවල පදිංචි කර නැහැ. මේ වන විට සහන කඳවුරුවල සිටින්නේ 25000 කට අඩු පිරිසක්. එසේම ත්‍රස්ත සංවිධානයක් මුළුමනින්ම පරාජය කර මෙතරම් විශාල සිවිල් ජන සමූහයක් ඔවුන්ගෙන් මුදා ගෙන ද නැහැ.ඊට හේතුව අවසාන සටනේ දී එල්. ටී. ටී. ඊ. ය සිවිල් ජනයා උපයෝගී කර ගත්තේ පලිහක් විදියට. සිවිල් ජනයා ඉදිරියට දමා ඔවුන් හමුදාවට ප්‍රහාර එල්ල කළා. සිවිල් ජනයා ද රැක ගනිමින් ත්‍රස්තවාදීන් තෝරා බේරා පහර දීමට හමුදාවට සිදු වුණා. මෙය අලුත් අත් දැකීමක්. එය වඩාත් සුවිශේෂී වන්නේ කුඩා බිම් කොටසකට සීමා වූ ලක්ෂ ගණන් සිවිල් ජනයා මුදා ගෙන අවසන් සටන ජය ගැනීමයි.සාමය උදාවීමත් සමඟ ම උතුරු නැගෙනහිරට පමණක් නොව මුළු රටටම ඇවැසි වන්නේ කඩිනම් සංවර්ධනයක්. ඒ සඳහා ද රජය යුද්ධයට සමාන සුවිශේෂී සටනක් දියත් කර තිබෙනවා. එම සංවර්ධන සංග්‍රාමයට උතුරු වසන්තය හා නැගෙනහිර නවෝදය එක් කළේ යුද්ධය අවසන් වීමටත් පෙර සිට.ශ්‍රී ලංකාව හැඳින්වෙන්නේ ආසියාවේ සංවර්ධනය වන්නා වූ දිදුලන දේශයක් ලෙස. මේ වන විට සංවර්ධිත රටවල් අතරින් 62 වැනි ස්ථානයට පත් වී අවසන්. අලුත්ම සංඛ්‍යා ලේඛණ සඳහන් කරන්නේ ගෙවී ගිය කාර්තුවේ ආර්ථික වර්ධනය 8.5 % ක් බවයි. සංවර්ධිත රටවල් ආර්ථික අර්බුදයකට ලක් වී සංවර්ධනය වන්නා වූ රටවල් වෙත එහි ප්‍රතිවිපාක ගලා යමින් පවතින පරිසරයක ශ්‍රී ලංකාවේ ආර්ථිකය එක කාර්තුවක 8.5 % ක වර්ධනයක් වෙත ළඟා වීම සුවිශේෂත්වයක්. එසේ ම එය ආසියාවේ දෙවැනි වන්නේ චීනයට පමණයි.මේ අතර විදේශ ණය බර ප්‍රතිශතයේ ද දක්නට ලැබෙන්නේ අඩුවීමක්. 2002 දී රුපියල් සියයක් උපයන විට රු. 105 ණය ගෙවීමට සිදු වී තිබුණා. මේ වන විට එම ප්‍රතිශතය රු. 84 /- දක්වා අඩුවෙලා. මේ නිසා අඩු පොලියට ණය ගැනීමටත් ශ්‍රී ලංකාව සමඟ ගණුදෙනු කිරීමටත් ලෝකයේ ඕනෑම රටක් සූදානම්ව සිටිනවා. මෙවන් ආර්ථික හැඩ තලයක් හෝ ක්ෂණික වර්ධනයක් දකුණු ආසියාවේ කිසිම රටක දක්නට ලැබෙන්නේ නැහැ.මේ සියලු වර්ධනීය තත්ත්වයන් දක්නට ලැබෙන්නේ පූර්ණ යටිතල පහසුකම් සංවර්ධනයක් සිදුවෙමින් පවතිද්දි. රටක ආර්ථික සවර්ධනයට යටිතල පහසුකම් වර්ධනය වීම වැදගත්. එසේ නොවන්නේ නම් ඒ රටේ සැබෑ සංවර්ධනයක් වන්නේ නැහැ. සැබෑ සංවර්ධනය ස්ථාපිත විය යුත්තේ යටිතල පහසුකම් පදනමේ සිට මාර්ග, විදුලිය, ජලය, විදුලි සංදේශ පද්ධතිය මෙහි ලා ප්‍රධානයි. 2005 වන තුරුම ඒ සඳහා ව්‍යුහාත්මක වැඩ පිළිවෙළක් දක්නට ලැබුණේ නැහැ.සිදු වෙමින් පැවැතියේ එකිනෙකා අවශ්‍යතා ඉස්මතු වන අකාාරයේ පැලැස්තර වැඩ. ප්‍රථම වතාවට මුළු රටම වෙලාගත් මාර්ග සංවර්ධනයක් විධිමත්ව දක්නට ලැබෙන්නේ 2005 න් පසුව. ඊට අමතරව කොන්ක්‍රීට් ආධාරයෙන් සැකසෙන අතුරු මාර්ග ව්‍යාපෘති සුවිශේෂීයි. කාපට් වන ප්‍රධාන මාර්ග පද්ධතියට සමගාමීව ඊට සම්බන්ධ වන කොන්ක්‍රීට් ඇතිරූ අතරු මාර්ග ජාලය රටේ මාර්ග සංවර්ධනය සම්පූර්ණ කරමින් සිටිනවා.මේ වන විට රටේ 85 % කට වැඩි ප්‍රදේශයක් ආවරණය වන පරිදි විදුලිය ලැබී අවසන්. 2012 අවසන් වන විට මුළු රටම විදුලියෙන් සංවර්ධනය කිරීමටයි රජයේ බලාපොරොත්තුව. විදුලි සංදේශ සේවාවේ වර්ධනය හා ජංගම දුරකථන ජාලයේ ව්‍යාප්ති සංවර්ධිත රටක මට්ටමට පැමිණ තිබෙනවා.පානීය ජල අවශ්‍යතාවයේද දක්නට ලැබෙන්නේ ශීඝ්‍ර වර්ධනයක්. රජය යුද්ධයෙන් පසුව වේගවත් කර ඇති සංවර්ධන ක්‍රියාවලිය මෙවන් දැවැන්ත යටිතල පහසුකම් ජාලයක් මතයි ස්ථාපිත වන්නේ. එවන් පදනමකින් ගත් කළ 8.5 % ක ආර්ථික වර්ධනය අනාගතයේ ස්ථාවර වර්ධනයක පෙර නිමිති කියා පානවා.යුද්ධය අවසන් වූ රටක විය යුතුව පවතින වර්ධනය අද ශ්‍රී ලංකාව තුළ සිදුවෙමින් පවතිනවා. එය අනෙක් රටවලට ද ආදර්ශයක්. ජනතාවගේ පැත්තෙන්ද ඔවුන් සිටින්නේ බලාපොරොත්තු කන්දක් උඩ. මින් උතුරු නැගෙනහිර ජනතාව සිටින්නේ වඩාත් හොඳින් රැකවරණය හා සංවර්ධනය අපේක්ෂා කරමින්. එල්. ටී. ටී. ඊ. යෙන් පීඩාවට පත් වී සිටින ඔවුන් ද අද නිදහස ලබා සිටිනවා. එම නිදහස සමඟම යුද්ධය නිසා විනාශ වූ යටිතල පහසුකම් නැවත සංවර්ධනය කර ගැනීම ඔවුන්ගේ පැත්තෙන් අත්‍යවශ්‍යයි. මේ නිසා ආර්ථික සංවර්ධන අමාත්‍ය බැසිල් රාජපක්ෂ මහතාගේ විශේෂ සුපරීක්ෂාව යටතේ එම ප්‍රදේශයේ සංවර්ධන කටයුතු වේගවත් වී තිබෙනවා.මේ අනුව ජනාධිපති මහින්ද රාජපක්ෂ මහතා එක්සත් ජාතීන්ගේ මහ සමුළුව අමතන්නේ ත්‍රස්තවාදයෙන් රටක් නිදහස් කරගත් සුවිශේෂී නායකයෙක් ලෙස. එසේ සුවිශේෂී වන්නේ මෑත යුගයේ වෙනත් නායකයන්ට නොහැකි වූ කාර්යයක් ඔහු ඉටු කළ නිසා. එසේ ම ආර්ථික වශයෙන් සිදු වන වර්ධනය ද කැපී පෙනෙනවා. මෙතරම් වේගයෙන් ශ්‍රී ලංකාවේ සංවර්ධිත ආර්ථික හැඩතලය සැකෙසෙමින් පැවතීම ද යුද්ධය මෙන්ම රට ලැබු ජයග්‍රහණයක්.මේ නිසා මෙවර එක්සත් ජාතීන්ගේ මහ සමුළුව අමතන සුවිශේෂී රාජ්‍ය නායකයා වීමේ වාසනාවද ජනාධිපති මහින්ද රාජපක්ෂ මහතා හිමි කර ගෙන තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>23</day>
    </date>
    <link>http://www.dinamina.lk/2010/09/23/_art.asp?fn=f1009232</link>
    <topic>තුන් වේලම පාන් කකාබතික් විකුණුවා</topic>
    <author>සංවාදය චන්දන ජයවීර</author>
    <content>දේශීය රටාවන්ගෙන් අලංකාර වූ බතික් සළුපිළිවලට සුදු මහත්වරුන්ගේත්, නෝනලාගේත් ආකර්ශනය ලබා ගන්නට හේ මහත් වෙහෙසක් දැරුවේය. අපේ බතික්වලට ඩොලර් ගලා එන්නට පටන් ගත්තේ මේ නිසාවෙනි. දළදා මාලිගයත්, රජ ගෙදරත් බතික් කලාවෙන් විස්මිත කළ මේ අපූරු නිර්මාණ ශිල්පියාගේ විශිෂ්ටතම නිර්මාණය වූවේ ජනාධිපති මහින්ද රාජපක්‍ෂ මහතාගේ ජනාධිපති ධජයයි. වරෙක ඔහු චිත්‍රපට නිෂ්පාදකවරයෙකි, තවත් වරෙක සිනමාහල් හිමිකරුවෙකි. ජාතික ශිල්ප සභාවේ වර්තමාන සභාපති තනතුර හොබවන බුද්ධි කීර්තිසේන නම් වූ ඔහු සිය අතීත මතකය පෙළ ගැසුවේ මෙසේයි.* මවුපියන්ගේ නම් කියන්න පුළුවන්ද?අම්මගේ නම වික්‍රමගේ කරුණාවතී. පියාගේ නම සිංහලගේ කරුණාදාස.* සහෝදර සහෝදරියන් ගැන විස්තරයක් කරන්නමම තමයි පවුලේ වැඩිමලා. මට බාල සහෝදරයන් තුන්දෙනෙක් හා සහෝදරියන් දෙදෙනෙක් සිටිනවා.* ඔබේ ගමකොස්වාඩිය. නමුත් මම හැදුණේ, වැඩුණේ ඊට අල්ලපු ගම වූ හාල්පන්විලයි.* ඔබ මවුපියන්ගෙන් වෙන්ව වෙනත් ගමක හැදුණේ වැඩුණේ ඇයි?අපේ සීයට හිටියේ ගෑනු දරුවෝ දෙන්නෙක්. පවුලේ මුල්ම පිරිමි දරුවා මම නිසා සීයා මාව මහගෙදර තියාගත්තා. දරුවෙක් හැටියට හදා ගත්තා.* මූලික අධ්‍යාපනය ලැබුවේ කුමන පාසලෙන්ද?හත්තිනිය ගමේ පිහිටි මූලික පාඨශාලාවෙන්.* හාල්පන්විල සිට හත්තිනියට ඉගෙන ගන්න ගිය ගමන කොහොමද?හාල්පන්විල, හත්තිනිය, කොස්වාඩිය මේ ගම් තුනම මගේ ජීවිතයට සම්බන්ධයි. එක ළඟ පිහිටි ගම් තුනක්. අපි යාළුවෝ ගොඩක් හිටියා. ඔක්කොම එකටයි පාසල් ගියේ. අතරමගදි ගස්වල ගෙඩි එහෙමත් කඩාගෙන කනවා. ගමේ ගත කළ කාලය හරිම සුන්දරයි. වැව්වල නාන්න එහෙමත් යනවා.* සීයා ගැනත් විස්තරයක් කියන්න පුළුවන්ද?ඔහු කිසි දෙයකින් සැලෙන්නේ නැති, හිතෙන දේ කරන පුද්ගලයෙක්. නූර්ති කලාවටත් විශේෂ ලැදියාවක් දැක්වූවා. සීයට “වයලට් හෝල්” කියලා නාට්‍ය ශාලාවක් අයිතිව තිබුණා. ඔහු එය 1950 දී විතර සිනමා ශාලාවක් බවට පරිවර්තනය කළා.* ඔබේ පාසල් කාලය ගතවුණේ කොහොමද?පාසල් යන්න නම් ටිකක් විතර කම්මැලියි. වැඩිය හිත තිබුණේ සෙල්ලම් කරන්න. ඒකටම සූදානම් වුණු යාළුවෝ පිරිවරකුත් මට හිටියා.අපි හැන්ඳෑවට සිනමා ශාලාව ඉදිරිපිට කෙළි සෙල්ලම් කරනවා. සමහර දවස්වල කලින් දවසේ පෙන්නූ චිත්‍රපටය නැවත පෙන්වලා විනෝදයක් ලැබුවා. මම ගොඩක් බැලුවේ ඉංගශ්‍රීසි චිත්‍රපට නිසා වැඩිය රඟපෑවේ ගොපලු චිත්‍රපටවල චරිත. පුංචි කාලේ ගැලරියේ බුදියගෙනත් චිත්‍රපට බලලා තිබෙනවා.* ද්විතික අධ්‍යාපනය ලැබුවේ කුමන පාසලෙන්ද?මාදම්පේ ශාන්ත සෙබස්තියන් විද්‍යාලයෙන්. ඊට පසුව මීගමුවෙ පාසලකටත් ගියා. ඔය විදිහට පාසල් දෙක තුනකටම ගියා.* පාසල් යන අවධියේදී කලා කටයුතුවලට එහෙම සම්බන්ධ වුණේ නැද්ද?පාසල් යන කාලේ මම චිත්‍ර කර්මයට දක්‍ෂයි. පසු කාලීනව ජීවිතය සාර්ථක කර ගන්නත් ඒ හැකියාව ප්‍රයෝජනවත් වුණා.* අමතක නොවන අත්දැකීම් එහෙම ඇතිමගේ යාළුවෙක් හිටියා ධර්මදාස කියලා. එයාට කවුරුත් කිව්වෙ ගගරියා කියලා. එයා හරි විහිළුකාරයා. මම එයාව දාලා නාට්‍යයක් කළා.ඒක ප්‍රචාරය කරන්න “ගල් ගගිරියාගේ ඉල කැඩෙන විකට ජවනිකා රැගත් හාස්‍ය නාට්‍යය පීටර් ජෝන් මහතාගේ නිවස ඉදිරිපිටදී” කියලා බෝඩ් දෙකක් ලියලා ධර්මෙගේ පිට දෙපැත්තේ එල්ලුවා. ඊට පස්සෙ බෙරයක් ගගහ ගම වටේ ගියා. සමහර ළමයි හිනහ වෙවි අපේ පස්සෙන්ම ගම වටේම ගියා.* නාට්‍යයට ප්‍රතිචාර කොහොමද?යොදා ගත්ත දවසේ නාට්‍යය පෙන්නුවා. ඒ වුණාට නාට්‍යය බලන්න නෑදෑ ගෙවල්වල කිහිප දෙනෙක් ඇරෙන්න කවුරුවත්ම ඇවිල්ලා හිටියේ නැහැ. ධර්මදාසත් කිසිම විහිළුවක් කළේ නැහැ.* එතකොට කවුද පීටර් ජෝන් කියන්නේ?ඒ මගේ සීයා.* සාමාන්‍ය පෙළ විභාගයට පෙනී සිටියේමීගමුව ලොයෙලා විද්‍යාලයෙන්. එය ඉංගශ්‍රීසි මාධ්‍ය මිශ්‍ර පාඨශාලාවක්.මම ඉංග්‍රිසි භාෂාව හා ගණිතය ඇතුළුව විෂයන් පහක් සම්මාන සහිතව සමත් වුණා.* පාසල් ජීවිතය ගෙවුණේ් කොහොමද?මට රිචඩ්, වනිගසේකර, ඇනස්ලම් හා ටයිටස් කියලා යහළුවන් කිහිප දෙනෙක් හිටියා. ඔවුන් මීගමුව අවට කටාන, කොච්චිකඩේ වගේ ගම්වල ශිෂ්‍යයන්. පාසල් ආවේ බයිසිකලෙන්. මම බසයෙන් පාසල් ගිය නිසා මට බයිසිකලයක් තිබුණේ් නැහැ.නමුත් මමත් ඔවුන්ගේ බයිසිකල්වල නැඟී හැමදාම වගේ පාසල අවසන් වූ පසු මුහුදු වෙරළට යාම සිරිතක් කරගෙන සිටියා. ගෙදර යන්නේ හැන්ඳෑවෙලා. මේ කාලය තමයි මගේ ජීවිතයේ සුන්දරම අවදිය.* ඇයි එහෙම කියන්නේ?මේ කාලයේදී තමයි බිරිය මට මුණගැසුණේ. ඇය අපේ ගමේ කෙනෙක්. නමුත් සමීපව ආශ්‍රය කිරීමට ලැබුණේ මේ කාලයේදී.මේ සම්බන්ධය අධ්‍යාපන වැඩවලට බාධාවක් වුණේ නැහැ. මම කැමති වුණේ නැහැ ආදරවන්තිය ඉදිරියේ පන්තියේ පහළට යන්න. ඒ නිසා අධ්‍යාපනයේ සාර්ථකත්වයට මේ සබඳතාවත් එක හේතුවක් වුණා.* ඉන්පසුව ඔබ මොනවද කළේ?මම උසස් පෙළට ලන්ඩන් විභාගයට ඉගෙන ගැනීමට අතිරේක පන්තිවලට ගියා. ඔය අතර ලොයෙලා විද්‍යාලයේ ඉගැන්වූවා.* ඔබ පේෂකර්ම තාක්ෂණය ඉගෙන ගැනීමට මුලපිරුවේ කොයි කාලෙදීද?මේ කාලයේදී ලංකාවේ එතරම් පේෂකර්මය ගැන උනන්දුවක් තිබුණේ් නැහැ. අහම්බෙන් වගේ මම දැක්කා පේෂකර්මය ගැන තිබුණු ඉන්දියාවේ තාක්ෂණ විද්‍යාලයක අත් පත්‍රිකාවක්. ඒ උනන්දුව මත 1960 දී මම දකුණු ඉන්දියාවේ කොයිම්බතුර්වල සී. ඒ. සී. තාක්ෂණ විද්‍යාලයට ඇතුල් වුණා. නමුත් මට එතැන අධ්‍යාපනය සාර්ථක කර ගන්න බැරි වුණා.* ඇයි එහෙම වුණේ?ඒ නගරයේ ශ්‍රී ලාංකිකයෙකුට හිටියේ මම විතරයි. මට ලොකු තනිකමක් දැනෙන්න ගත්තා. ඒ අතර සීයත් අසනීප වුණා. ඒ නිසා මම ආපහු ලංකාවට ආවා.* පේෂකර්ම අධ්‍යාපනය ඔබ නැවත සම්පූර්ණ කළාද?ඒ වසරේදීම සීයා නැති වුණා. ඉන් පස්සේ මගේ ජීවිතයේ වෙනස්කම් රැසක් සිදුවුණා. මම පෞද්ගලික ආයතනයක රැකියාවට ගියා. නමුත් ඒක මට හරියන රැකියාවක් නෙවෙයි කියලා කෙටි කාලයකින්ම තේරුණා. ඒ නිසා එතැනින් අයින් වුණා.* ඔබ කලක් පුවත්පත් කලාවේදියෙක් හැටියටත් කටයුතු කර තිබෙනවා නේද?මම ඉන්දියාවට යන්න කළින් වරින්වර ලංකාදීප පත්‍රයට ලිපි සැපයුවා. එවකට ලංකාදීප පුවත්පතේ සේවය කළ චන්ද්‍රරත්න මානවසිංහ මහතා, එම ලියන කියන දේවල්වල අඩුපාඩු පෙන්වා දීමටත් ඒවා පුවත්පතේ පළකිරීමටත් උදව් කළා.* එතකොට ඔබ ජනමාධ්‍යය වෘත්තියට සම්බන්ධ වුණේ කොහොමද?”දවස” පුවත්පත ප්‍රසිද්ධ කළ ගුණසේන සමාගමේ සේවකයෙක් අපේ ගමේ හිටියා. ඔහු මාව දවස කර්තෘ ඩී. බී. ධනපාල මහතාට හඳුන්වා දුන්නා. එතුමා මගේ හැකියාවත් හඳුනාගෙන දවස නිවසින් ඇරඹූ “සවස” පුවත්පත ආරම්භ කරන විට එහි උපකතුවරයෙක් ලෙස බඳවා ගත්තා.* ඔබ දවස පුවත්පතේ කොපමණ කාලයක් සේවය කළාද?දවසෙ මම අවුරුදු තුනක් විතර හිටියා. පසුව දේශපාලන හේතුවක් මත මමත් සිරිලාල් කොඩිකාර, බෙනට් රූපසිංහ, නිමල් පිටිපන, සිරි පලිහේන, පියසේන ගුණවර්ධන, හේම ද සිල්වා, ජැක්සන් සේනාරත්න, අර්වින් වීරක්කොඩි ඇතුළු කණ්ඩායමක් දවසෙන් අයින්වෙලා “ඇත්ත” පුවත්පතට ගියා.* එම දේශපාලන හේතුව කියන්න කැමතිද?දවස පාලකයන්ට අවශ්‍යව තිබුණා බලයේ සිටි සිරිමාවෝ බණ්ඩාරනායක මැතිනියගේ රජය පෙරළන්න. ඔවුන් රජයට එරෙහිව පුවත්පත මෙහෙයවූවා. අපි කණ්ඩායමක් විදිහට දවසෙන් ඉවත්ව එයට විරුද්ධත්වය ප්‍රකාශ කළා.* රැකියාවෙන් ඉවත් වීම ගැටලුවක් වුණේ් නැද්ද?රැකියාවක අවශ්‍යතාවය අපි කාටත් තිබුණා. නමුත් මේ වගේ අවස්ථාවකදී එය පරදුවට තැබීමට අපි කවුරුත් සතුටු වුණා. මැතිවරණයෙන් ආණ්ඩුව පැරදුණා. අපි දිගටම ඇත්තේ වැඩ කළා.* ඔබ විවාහ වුණේ කොයි කාලෙදීද?මම විවාහ වෙනකොට ඇත්ත පත්තරේට ආණ්ඩුවෙන් සීල් තියලයි තිබ්බෙ. ගෙදරින් කිසිම බලපෑමක් ආවේත් නැහැ රැකියාවෙන් අයින් වෙන්න කියලා. මම දිගටම ඇත්තේ වැඩ කළා. ඔය අතර කිහිප අවස්ථාකවකදීම නැවත වරක් රජයෙන් ඇත්ත පත්තරයට සීල් තිබ්බා.* බිරිය ගැනත් යමක් කියන්න පුළුවන්ද?ඇය රණසිරි කීර්තිසේන. අපි දෙන්නා 1965 දී විවාහ වුණා. රණසිරිට චිත්‍ර කලාව පිළිබඳ විශේෂ දක්‍ෂතාවක් තිබුණා. අපේ ව්‍යාපාරික කටයුතු සාර්ථක වීමට එයත් එක් හේතුවක්.* දූ දරුවොත් ඔබේ අඩි පාරේම ගියා නේද?ඔව්. පුතා විශ්වනාත් බුද්ධික කීර්තිසේන. කලා ක්ෂේත්‍රයේ අපිටත් වැඩිය ඉදිරියට ගියා. දර්ශනී කීර්තිසේන නමින් ද මට තව දුවෙකුත් ඉන්නවා.* සෝවියට් චිත්‍ර සංගමයේ ක්‍රියාකාරී සාමාජිකයෙක් හැටියට ගත කළ කාලය කොහොමද?මට කලාකරුවන් සමඟ ශක්තිමත් සබඳතාවයක් තිබුණා. ඒ අවධියේදී මිත්‍ර සංගමයේ සභාපති හැටියට කටයුතු කළේ ජෝර්ජ් රාජපක්‍ෂ මහතායි. එතුමාගේ මඟපෙන්වීම මත සංගමයේ කලා අංශය දියුණු කරන්න මම හුඟක් මහන්සි වුණා. අප දෙදෙනා අතර පුළුල් මිත්‍රත්වයක් ගොඩනැඟෙන්නට මෙම සබඳතාවය බලපෑවා.* බතික් ව්‍යාපාරය පටන් ගත්තේ?සෝමා උඩබාගේ, ලීනා ද සිල්වා, විපුල ධර්මවර්ධන වගේ අය බතික් කර්මාන්තය තුළ නිර්මාණාත්මක යමක් කරන්න පටන්ගෙන තිබුණ නිසා බතික් ගැන ලොකු උනන්දුවක් රටේම ඇතිවුණා. අලුත් දේවල්වලට මම කැමතියි. ඒ නිසා මමත් බතික්වලට යොමුවුණා.* මේ අවදියේදී පෙරමුණු රජය බලයට පත්වෙනවා නේද?නව රජයේ ධීවර ඇමැති ධූරයට ජෝර්ජ් රාජපක්‍ෂ මැතිතුමා පත්වීමත් සමඟ එතුමා මට එම අමාත්‍යාංශයේ ප්‍රවෘත්ති නිලධාරි තනතුර භාරගන්න ආරාධනා කළා.* ඔබ ධීවර අමාත්‍යාංශයේ සේවයට ගියාද?අමාත්‍යාංශ සඳහා ප්‍රවෘත්ති නිලධාරීන් බඳවා ගන්නේ ප්‍රවෘත්ති දෙපාර්තමේන්තුව හරහා නිසා, මම ඔවුන් පැවැත්වූ විභාගයට ලියා සමත් වුණා. නමුත් මම කොමියුනිස්ට් පක්‍ෂය සමඟ පැවැත් වූ සබඳතා මත එවකට සිටි ප්‍රවෘත්ති ඇමැතිවරයා මා සේවයට බඳවා ගැනීමට කැමැත්තක් දැක්වූවේ නැහැ. ජෝර්ජ් රාජපක්‍ෂ මහතා මේ කරුණට තදින් විරුද්ධ වුණා. එහි ප්‍රතිඵලයක් වශයෙන් මට අමාත්‍යාංශයේ රැකියාව ලැබුණා.* අමාත්‍යාංශ රැකියාවත් සමඟ බතික් ව්‍යාපාරයට මොකද වුණේ?මම ඒ ගැන ඇමැතිතුමාට කිව්වා. අමාත්‍යාංශයේ වැඩ එක්ක පටලව ගන්නේ නැතිව කරගෙන යන්න කියලා එතුමා ඊට ආශීර්වාද කළා.* අපේ බතික් විදේශයන් වෙත ගෙන යන්නත් ඔබ මුල් වුණා නේද?විපුල ධර්මවර්ධනත්, මමත් අපේ බතික් පිටරටවල ජනපි‍්‍රය කරන්න මුල් වුණා.* ඔහු ඔබේ තරගකරුවෙක් නේද?තරගකරුවෙක් තමයි. නමුත් අපි ඉතාම ළඟ මිතුරෝ. අද තියෙනව වගේ බාල තරගයක් ඒ කාලේ ව්‍යාපාරිකයන් අතර තිබුණේ නැහැ.* ඔබ බතික් ප්‍රදර්ශන පවත්වා ඇති රටවල් මොනවාද?ජර්මනිය, ස්වීඩනය, එංගලන්තය ඇතුළු ලෝකයේ හැම ප්‍රධාන රටකම වගේ් මම බතික් ප්‍රදර්ශන පවත්වා තිබෙනවා.* ලංකාවේ බතික්වලට විදේශයන්ගේ ඉල්ලුම කොහොමද?පළවෙනි ප්‍රදර්ශනය තිබ්බේ ජර්මනියේ. මුල් කාලයේදී අපේ බතික් ගන්න කවුරුවත් ආවේ නැහැ. මම තනියම පොඩි හෝටල් කාමරයක නැවතිලා උදේ, දවල්, රෑ තුනම පාන් එක්ක සොසේජස් කකා බතික් විකුණුවේ.ලංකාවට හිස් අතින් යන්නේ කොහොමද කියලා හිත හිතා ඉන්නකොට එක දෙක විකිණෙන්න පටන් ගත්තා. ප්‍රදර්ශනයේ අන්තිම දවස එනකොට සේරම බතික් ටික විකිණිලා ඉවර වුණා.* ප්‍රවෘත්ති නිලධාරි තනතුරෙන් ඔබ ඉවත් වුණේ් කොයි කාලේදීද?77 දී රජය මාරු වුණත් නැවත වරක් ධීවර ඇමැති තනතුරට පත් වුණේ අපේ පළාතේම මන්ත්‍රීවරයෙක් වූ පෙස්ටස් පෙරේරා මහතායි. මට අමාත්‍යාංශයෙන් ඉවත් වීමට බලකෙරෙන තත්ත්වයක් මතුවුවත් පළපුරුදු නිලධාරියෙකු වූ මා සේවයෙන් ඉවත් කිරීමට එතුමා කැමති වූයේ නැහැ. ඒ අනුව 1980 දක්වා මම එම අමාත්‍යාංශයේ රාජකාරි කළා.* හිටපු ජනාධිපතිවරයෙක් වූ රණසිංහ ප්‍රේමදාස මහතා සමඟ ඔබගේ සමීප සම්බන්ධයක් තිබුණා නේද?එතුමා මගේ බතික් නිර්මාණ දැකලා පැහැදිලා හමුවෙන්න එන්නයි කියලා පණිවුඩයක් එවලා තිබුණා. අපේ හමුවීමෙන් පස්සේ ගම් උදා ව්‍යාපාරයේ සම්බන්ධීකරණ කාර්යාලය එහි කාර්යභාරය බතික්වලින් චිත්‍රණය කරන්න මට භාර දුන්නා. අපි එය සාර්ථකව ඉටුකළ නිසා තව තවත් කටයුතු භාර දුන්නා.* ශ්‍රී ලංකාවේ විශාලම බතික් සැරසිල්ල කළෙත් ඔබ නේද?ප්‍රේමදාස මහතා ජනාධිපති ධූරයේ දිවුරුම් දුන් දින දළදා මාලිගාව අසළ මද්දුම බණ්ඩාර උද්‍යානය මුළුමනින්ම ආවරණය වන පරිදි බතික් නිර්මාණයක් කිරීමේ වගකීම මට පැවරුවා. අපි පනහක් හැටක් විතර එක දිගට මාස දෙකක් ඒ වෙනුවෙන් මහන්සි වුණා. උත්සවයෙන් පස්සේ ඒ ධජ අපි දළදා හාමුදුරුවන්ට පූජා කළා.* සිනමා කර්මාන්තයට සම්බන්ධ වුණේ කොයි කාලෙදීද?සීයගේ චිත්‍රපට ශාලාව වැහිලා ගියාට පස්සේ මම 1970 දී “දර්ශන සිනමා” කියලා චිත්‍රපට ශාලාවක් කොස්වාඩියේ හැදුවා. ඒ ගොඩනැගිල්ල හදන්න ගස් කපලා ගෙපැල සකස් කරන තැනේ ඉඳලා හැම දෙයක්ම කළේ අපේ පවුලේ හතරදෙනා එකතුවෙලා. මිත්‍රයොත් මට උදව් කළා. අපේම ඉඩමේ ගඩොල් කපලා ඒවා පුච්චලයි චිත්‍රපට ශාලාව හැදුවේ.* චිත්‍රපට නිෂ්පාදනයටත් ඔබ සම්බන්ධ වුණා නේද?කුඩා කාලයේදී “වයලට් හෝල්” සිනමාහලේදී ගැලරියේ නිදාගෙන නරඹපු දයා විමලවීරගේ “සුජාතා” චිත්‍රපටය සමඟ මට විශේෂ බැඳීමක් තියෙනවා. ඒ නිසා මම එහි නිෂ්පාදක ගුණරත්නම් මහතාගේ අවසරය පරිදි 1993 දී නැවත නිෂ්පාදනය කළා. ඊට පසුව තව චිත්‍රපට කිහිපයක් නිෂ්පාදනය කළා.* ඒ ගැනත් යමක් කියන්න පුළුවන්ද?මොහාන් නියාස් අධ්‍යක්‍ෂණය කළ “යසෝමා”, රෝයි ද සිල්වා අධ්‍යක්‍ෂණය කළ “පෙම් කැකුළ” හා මගේ පුතා බුද්ධික කීර්තිසේන අධ්‍යක්‍ෂණය කළ “සිහින දේශයෙන්”, “මිල්ලෙ සොයා”, “නිම්නයක හුදෙකලාව“ යන චිත්‍රපට නිෂ්පාදනය කළේ මම. මීට අමතරව සුමිත්‍රා පීරිස් සමඟ චිත්‍රපටයක වැඩ ආරම්භ කළත් එය අතරමඟදී ඇණහිටියා.* අනුර හා විජය අතර පැවැති අසමඟිය තුරන් කරන්නත් ඔබ මැදිහත් වූවාලු නේද?මැතිනියගේ ඉල්ලීම පරිදි මම මේ ප්‍රශ්නය ගැන විජය කුමාරතුංග මහතා සමඟ කතා කළා. නමුත් ඔවුන් දෙදෙනා සමාදාන කරන්න මට බැරි වුණා.* 1994 දී දේශපාලනයට පැමිණීමට ලැබුණු ආරාධනාව බාර නොගත්තේ ඇයි?මම දේශපාලකයින් සමඟ සමීපව ගනුදෙනු කළත් දේශපාලනය මගේ මාධ්‍ය විදියට සලකන්නේ් නැහැ. ඒ නිසා ශශ්‍රී. ල. නි. ප. යෙන් ගම්පහ දිස්ත්‍රික්කයෙන් තරග කිරීමට ලැබුණු ආරාධනාව මම සුහදව ප්‍රතික්‍ෂේප කළා.* ඔබ දෙවරක් ජාතික ශිල්ප සභාවේ සභාපති වුණා නේද?මම මුලින් 2002 සිට 2004 දක්වා ජාතික ශිල්ප සභාවේ සභාපති හැටියට කටයුතු කළා. ඊට පසුව මහින්ද රාජපක්‍ෂ ජනාධිපතිතුමා නැවත වරක් 2007 දී මේ තනතුරට පත් කළා.* ජනාධිපති ධජය ඔබේ නිර්මාණයක් කියන්නේ ඇත්තක්ද?මහින්ද රාජපක්‍ෂ මහතා ජනාධිපති ධූරයට පත්වූ දින මට කතා කොට දිවුරුම් දීම සඳහා භාවිතා කිරීමට සුදුසු ධජය නිර්මාණය කරන්නයි දන්වා සිටියා.මම එක් දිනක් ඇතුළත නිර්මාණය කළ කොඩිය ජනාධිපති ධජය වශයෙන් පිළිගනු ලැබුවා.* එහිදී ඔබ අගය කරන බතික් කලාව එම නිර්මාණය සඳහා යෙදීමට කල්පනා කළේ නැද්ද?රාජපක්‍ෂවරුන්ට ආවේණික කුරහන් පැහැයෙන් යුත් පසුබිමකින් මතුවන කහ පැහැති නෙළුම් මලක් රැගත් මහින්ද රාජපක්‍ෂ මහතාගේ ධජය බතික් කලාවෙන් නිර්මාණය කිරීමටත් පරිස්සම් වුණා. බතික් කලාවෙන් නිර්මිත ජනාධිපති ධජයක් භාවිතා කරන මුල්ම ජනාධිපතිවරයා වන්නේ මහින්ද රාජපක්‍ෂ මහතායි.* ඔබ කළ නිර්මාණ අතරින් වඩාත්ම සතුටු වන්නේ කුමක් ගැනද?මම කළ හැම නිර්මාණයක් ගැනම සතුටු වෙනවා. බතික් කලාව දළදා මැදුරට මෙන්ම ජනාධිපති මැදුරටත් ගෙන යාමට ලැබීම ගැන මම වඩාත් සතුටු වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=n1009242</link>
    <topic>පාසලට පැන ගුරුවරිය මරා දෙදරු පියාත් වෙඩි තබා ගනී</topic>
    <author>ඌව වෙල්ලස්ස විශේෂ ස්ටැන්ලි රොමේෂ් ගුණතිලක සහ දිගාමඩුල්ල විශේෂ වසන්ත චන්ද්‍රපාල</author>
    <content>සියඹලාණ්ඩුව මහා විද්‍යාලයට ඊයේ (23) උදෑසන ඇතුළු වූ අවිගත් පුද්ගලයකු පාසල් ගුරුවරියකට වෙඩි තබා ඔහුද වෙඩි තබාගෙන සියදිවි හානි කර ගෙන ඇත. සිද්ධියෙන් බරපතළ ලෙස තුවාල ලැබූ පලිහපිටිය ගමගේ ලක්ෂිකා දමයන්ති (25) නමැති ගුරුවරියද රෝහලට ඇතුළත් කළ පසු මිය ගොස් තිබේ.සියදිවි හානි කැර ගෙන ඇත්තේ බදුල්ල ප්‍රදේශයේ පදිංචිකරුවකු වන මොනරාගල මහේස්ත්‍රාත් උසාවියේ සුළු සේවකයකු ලෙස සේවය කරමින් සිටියදී වැඩ තහනමකට ලක් වී සිටින පැතුම් තරංග නමැති විවාහක දෙදරු පියකු බව සියඹලාණ්ඩුව පොලීසිය කියයි.සියදිවි හානිකරගත් අය වෙඩි තැබීමට ලක්වූ ගුරුවරිය සමග ප්‍රේම සම්බන්ධතාවක් පවත්වාගෙන ගොස් තිබෙන අතර ඔහු විවාහකයකු බව දැනගැනීමෙන් පසු ගුරුවරිය ඊට අකමැති වී තිබේ.ඊයේ (23) උදේ 9.45ට පමණ අපරාධකරු පාසලට පැමිණ පන්ති කාමරයක උගන්වමින් සිටි ගුරුවරියට එළියට කතා කර වෙඩි තබා තිබේ.සිද්ධියෙන් බරපතළ තුවාල ලැබූ ගුරුවරිය සියඹලාණ්ඩුව රෝහලට ඇතුළු කිරීමෙන් අනතුරුව මොණරාගල රෝහලට මාරු කර ඇත. ඇයගේ තත්ත්වය ඉතාමත් බරපතළ බව රෝහලේ වෛද්‍ය අධිකාරි ධනපාල රත්නායක මහතා පැවසීය.සියදිවි හානි කැරගත් අයගේ මරණය පිළිබඳ මහේස්ත්‍රාත් පරීක්‍ෂණය ඊයේ (23) සවස මොනරාගල දිසා විනිසුරු හා මහේස්ත්‍රාත් චින්තක ශ්‍රීනාත් ගුණසේකර මහතා පැවැත්වීමට නියමිතව තිබුණි.මොනරාගල පොලිස් අධිකාරි වසන්ත කන්දේවත්ත මහතාගේ උපදෙස් පිට සියඹලාණ්ඩුව පොලිස් ස්ථානාධිපති සුනිල් වික්‍රමආරච්චි මහතා පරීක්‍ෂණ පවත්වයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=n1009245</link>
    <topic>වැඩි ඡන්ද 92කින් හදිසිය සම්මතයි:එජාපයේ 3 ක් ඡන්දය දීමෙන් වළකිති</topic>
    <author>දයාපෙරේරා, දුමින්ද ගුරුගේ, ස්වර්ණා විජේකෝන්</author>
    <content>හදිසි නීතිය මසකින් දීර්ඝ කිරීමේ යෝජනාව වැඩිඡන්ද 92කින් පාර්ලිමේන්තුවේ දී ඊයේ (23) සම්මත විය.යෝජනාවට එකඟව ඡන්ද 112ක්ද, විපක්ෂව ඡන්ද 20ක්ද ලැබිණි.එක්සත් ජාතික පක්ෂය හදිසි නීතිය දීර්ඝ කිරීමේ යෝජනාවට විරුද්ධව ඡන්දය ප්‍රකාශ කරද්දී ජෝෂප් මයිකල් පෙරේරා, ලක්ෂ්මන් කිරිඇල්ල සහ රංජිත් මද්දුම බණ්ඩාර මන්ත්‍රීවරුන් තිදෙනා ඡන්දය ප්‍රකාශ කිරීමෙන් වැළකී සිටියහ.පාර්ලිමේන්තුවේදී ඊයේ (23) රාත්‍රී හදිසි නීතිය සඳහා ඡන්දය විමසන අවස්ථාවේ එකසත් ජාතික පක්ෂය, දෙමළ ජාතික සන්ධානය යන පක්ෂ දෙකේ මන්ත්‍රීවරු යෝජනාවට විරුද්ධව ඡන්දය ප්‍රකාශ කිරීමට නැගී සිටියහ. එහෙත් විපක්ෂයේ ඉදිරිපෙළ සිටි ජෝෂප් මයිකල් පෙරේරා සහ ලක්ෂ්මන් කිරිඇල්ල මන්ත්‍රීවරුන් සහ දෙවැනි පෙළ සිටි රංජිත් මද්දුම බණ්ඩාර මහතා ඡන්දය ප්‍රකාශ කිරීමට නැගී සිටියේ නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=n1009243</link>
    <topic>දහ අට වැනි සංශෝධනයඊයේ සිට බලාත්මකයි</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>දහ අටවැනි ආණ්ඩු ක්‍රම ව්‍යවස්ථා සංශෝධනය ඊයේ (23) සිට රටේ නීතියක් බවට පත්වන බව කතානායක චමල් රාජපක්ෂ මහතා පාර්ලිමේන්තුවේ දී ඊයේ නිවේදනය කෙළේ ය.පාර්ලිමේන්තුවේ ඊයේ දිනට නියමිත කටයුතු ආරම්භයට පෙර සිය නිවේදන ඉදිරිපත් කරමින් කතානායකවරයා ඒ බව දැනුම් දුන්නේ ය. ඉකුත් 8 වැනිදා පාර්ලිමේන්තුවට ඉදිරිපත් කරනු ලැබූ දහ අට වැනි ආණ්ඩුක්‍රම ව්‍යවස්ථා සංශෝධන පනතේ කෙටුම්පත තුනෙන් දෙකකට වැඩි බහුතරයකින් සම්මත විය.පාර්ලිමේන්තුවේ දී සම්මත වූ දහ අටවැනි ආණ්ඩුක්‍රම ව්‍යවස්ථා සංශෝධන පනත් කෙටුම්පතට සිය අත්සන යොදා සහතික කළ බව ද කතානායකවරයා දැනුම් දුන්නේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=n1009244</link>
    <topic>මල්වතු ඔය පතුලෙන්පෞරාණික බුද්ධ ප්‍රතිමාවක්</topic>
    <author>අනුරාධපුර සමූහ අශෝක සේනාරත්න</author>
    <content>අනුරාධපුර අශෝකාරාමයට ආසන්නව පිහිටි මල්වතුඔයේ මාළු අල්ලමින් සිටි පිරිසකගෙන් එක් අයකුට ඔය පතුලේ තිබී පුරාවිද්‍යාත්මක වටිනාකමින් යුත් බෝධිසත්ව ප්‍රතිමාවක් හමුවී ඇත. මේ ප්‍රතිමාවේ උස අඟල් 22 කි. දෙවුරේ පළල අඟල් 4 කි. පහළ පද්මය අඟල් 5 ක් පමණ පළලය.ප්‍රතිමාවේ මකුටයෙහි බුදුරුව පැහැදිලිව දක්නට ලැබේ. මේ ප්‍රතිමාව අනුරාධපුරයෙන් මෙතෙක් හමුවී ඇති ප්‍රතිමාවලට වඩා වෙනස්කම් දක්වන සුවිශේෂී ගණයේ අවලෝකිතේශ්වර බෝධිසත්ව ප්‍රතිමාවක් සේ ද සැලැකිය හැකි බව පුරාවිද්‍යාඥයෝ හඳුන්වති.අවලෝකිතේශ්වරනාථ යනු මහායානයෙහි උගන්වන පංචධ්‍යානි බුදුවරයන් අතරින් ප්‍රධානත්වයෙහිලා සැලකෙන අමිතාභ නොහොත් අමිතායුෂ් බුදුවරයා වෙනුවෙන් මේ ලෝකයෙහි පෙනී සිටින බෝසත්වරයාය. ප්‍රතිමාව හමුවී ඇත්තේ පහළ පන්කුලිය පෙරිමියන්කුලම පදිංචි ආර්. එම්. සුජිත් ප්‍රසන්න ජයසිංහ මහතාටය.ඔහු ජේතවන ව්‍යාපෘතියේ සේවකයෙකි. ප්‍රතිමාව හමුවී ඇත්තේ ජූලි 6 දාය. අනුරාධපුර සහකාර පුරාවිද්‍යා අධ්‍යක්‍ෂ මහින්ද වීරක්කොඩි මහතාට ප්‍රතිමාව හමුවූ අවස්ථාවේදීම දුරකතනයෙන් ඒ බැව් ජයසිංහ මහතා දැනුම් දී ඇති බව කියයි.එම දැනුම් දීමෙන් පසුව මහින්ද වීරක්කොඩි මහතා සමඟ පැමිණි තවත් නිලධාරීන් පිරිසක් ප්‍රතිමාව රැගෙන ගිය බව ප්‍රසන්න ජයසිංහ මහතා කීය. පුරාවස්තු කොල්ලකන යුගයක මෙතරම් වටිනා ප්‍රතිමාවක් පුරාවිද්‍යා දෙපාර්තමේන්තුවට බාරදුන් සුජිත් ප්‍රසන්න ජයසිංහ මහතාට අඩුම තරමින් ස්තූ®ති ලිපියක්වත් එවීමට දෙපාර්තමේන්තුව අමතක කර ඇත.වැළලී ගිය අතීත යටගියාවක උරුමයක අවශේෂයන් සොයා දුන් සුජිත් ප්‍රසන්න ජයසිංහ මහතාට ජාතියේම ගෞරවය පුදකළ යුතුය. සංස්කෘතික හා ජාතික උරුමයන් පිළිබඳ ඇමැතිනී පවිත්‍රා වන්නිආරච්චි මහත්මියගේ විශේෂ අවධානය මේ සඳහා යොමුවිය යුතු බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=n1009248</link>
    <topic>රජරට විශ්වවිද්‍යාලයේ උප කුලපති හා ආචාර්ය මණ්ඩලයරැඳී ගොඩනැගිල්ල සිසුහු වටලති</topic>
    <author>අනුරාධපුර මධ්‍යම විශේෂ</author>
    <content>මිහින්තලය, රජරට විශ්වවිද්‍යාලයේ සිසුන් හා පාලනාධිකාරිය අතර ඇතිවූ ගැටුම දුරදිග යාම හේතුවෙන් ඊයේ (23) විශ්වවිද්‍යාල සිසුන් 500කට ආසන්න පිරිසක් ප්‍රධාන ගොඩනැගිල්ල වටකර උපකුලපතිවරයා ඇතුළු ආචාර්ය මණ්ඩලයට පිටතට ඒමට නොහැකිවනසේ රැකවල්ලාගෙන සිටි බව විශ්වවිද්‍යාල අභ්‍යන්තර ආරංචිමාර්ග සඳහන් කරයි.ඊයේ (23) සවස 6.30 පමණ වන තුරුත් සිසු සිසුවියන් ගොඩනැගිල්ල වටකර ගෙන සිටි බව වාර්තා විය.වේදිකා නාට්‍යයක් වේදිකා ගත කිරීමට පාලනාධිකාරිය රංගශාලාව ලබා නොදීම හේතුවෙන් මේ තත්ත්වය උද්ගත වී ඇති බව කියති.දිවයිනේ ප්‍රවීණ රංගන ශිල්පීන් රැසක් මෙම වේදිකා නාට්‍ය සඳහා මිහින්තලයට පැමිණි අතර ඔවුන් හරවා යැවීමට උසස් පොලිස් නිලධාරීහු කටයුතු කළහ. ඊයේ (23) සවස් වන විට මිහින්තලය ප්‍රදේශයට ගිය ප්‍රදේශයේ උසස් පොලිස් නිලධාරීන් උද්ගතවී ඇති තත්ත්වය මැඩ පැවැත්වීමට ගතයුතු පියවර සම්බන්ධයෙන් විශේෂ සාකච්ඡාවක් පැවැත්වූ බවද වාර්තා විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=n1009249</link>
    <topic>මාස එකහමාරක දැරියකවිකිණීමට ගොස් දැලේ</topic>
    <author/>
    <content>මාස එකහමාරක් වයසැති රංගල ප්‍රදේශයේ දැරියක හලාවත ප්‍රදේශයේ දී ව්‍යාපාරිකයකු හට විකිණීම සඳහා සූදානම් කළ බවට සැක පිට එම දැරියගේ මව හා ඇගේ ඥාති සොහොයුරෙකු රංගල පොලීසියේ නිලධාරීහු පිරිසක් විසින් පෙරේදා (23) අත්අඩංගුවට ගනු ලැබ ඇත.රංගල පොලීසියට ලද තොරතුරක් මත අදාළ මව අත්අඩංගුවට ගැනීමෙන් පසු සිදු කළ ප්‍රශ්න කිරීම් මත සැකකාර ඥාති සොහොයුරාද පොලිස් අත්අඩංගුවට ගෙන ඇති අතර පසුව මාස එකහමාරක් වයසැති දැරිය පොලීසිය මගින් හලාවත ප්‍රදේශයේ දී සොයා ගැණිනි.සැකකාර මව සිය දැරිය ඥාති සොහොයුරා මගින් විකිණීමට ලබා දීමෙන් පසු එම දැරියගේ ඇඳුම් පැළඳුම් සියල්ල රංගල ප්‍රදේශයේ ළඳු කැළෑවක දමා තිබියදී පොලීසියට හමු වී ඇත.සැකකාර ඥාති සොහොයුරාගේ බිරිය විදේශ ගතව සිටින බවත් ඔහු මාස එකහමාරක් වයසැති දැරිය හදාවඩා ගැනීමට යැයි හඟවමින් සිය නිවසට රැගෙනවිත් ඇත්තේ අවට පදිංචිකරුවන්ට සැක නොසිතන ආකාරයට බවත් පොලීසිය පවසයි. මහනුවර කොට්ඨාස භාර ජ්‍යෙෂ්ඨ පොලිස් අධිකාරී රංජිත් කස්තුරිරත්න මහතාගේ උපදෙස් මත රංගල පොලිස් ස්ථානාධිපති පොලිස් පරීක්ෂක කපිල බණ්ඩාර මහතා ඇතුළු නිලධාරීහු පිරිසක් මෙහි වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=n10092410</link>
    <topic>නි.ඇමැතිට යැවූ විදුලි පුවතදින 2ක් තිස්සේ බඩගාලා</topic>
    <author>නිලූකා ඩී තිලකරත්න , උපාලි කරුණාරත්න</author>
    <content>ආණ්ඩු පක්ෂ කණ්ඩායම් රැස්වීමට සහභාගි වන ලෙස දන්වා තැපැල් හා විදුලි සංදේශ නියෝජ්‍ය ඇමැති දුමින්ද දිසානායක මහතාට එවූ විදුලි පුවත පමාවී ලැබී ඇති බව වාර්තා වේ.ඊයේ (23) පෙරවරුවේ එම රැස්වීමට සහභාගි වන ලෙසට පසුගිය 21 වැනි දින පාර්ලිමේන්තුවේ පිහිටි තැපැල් කාර්යාලයෙන් මෙම විදුලි පුවත එවා ඇති අතර තැපැල් හා විදුලි සංදේශ අමාත්‍යාංශය වෙත එය ලැබී ඇත්තේ ඊයේ (23) පස්වරු 3.30ට පමණය.මම පමාවීම සම්බන්ධයෙන් ක්ෂණිකව ක්‍රියාත්මක වූ නියෝජ්‍ය ඇමැතිවරයා මේ පිළිබඳව කඩිනම් පරීක්ෂණයක් පවත්වන ලෙස නියෝජ්‍ය තැපැල්පති ආර්.ඩී.පී. ගාමිණී මහතාට උපදෙස් ලබා දී ඇත.තැපැල් නියෝජ්‍ය ඇමැතිවරයාට එවූ විදුලි පුවතක් පමා වේ නම් අනෙකුත් පුද්ගලයන් ගැන කුමන කතා දැයි ඔහු ප්‍රශ්න කර තිබේ.මෙම විදුලි පුවතේ “ඉතා හදිසියි” යනුවෙන්ද සඳහන් වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=n1009246</link>
    <topic>දෙහිවල ගුරුවරියකගෙන්නිවුන් සොයුරියන්ට කෙනෙහිලි</topic>
    <author>චින්තා රණසිංහ</author>
    <content>දෙහිවල පාසලක නිවුන් දැරියන් දෙදෙනකුට හිමි වීමට තිබූ පදක්කම් කීපයක් එම පාසලේම ගුරුවරියක විසින් අත්තනෝමතික අයුරින් අහිමි කිරීමේ සිද්ධියක් වාර්තා වේ.1929 ළමා උපකාරක සේවයට ලැබුණු පැමිණිල්ලක් අනුව සිද්ධිය මෙසේ ය. එම දැරියන් දෙදෙනාට බාල දක්ෂිකාවන් ලෙස හිමි වීමට නියමිතව තිබූ ජනාධිපති පදක්කම ඇතුළු පදක්කම් ද ශිෂ්‍ය නායිකා පදවිද මේ ගුරුවරිය විසින් අහිමි කර ඇත.2006 වසරේ සිට බාලදක්‍ෂිකාවන් ලෙස බාහිර ක්‍රියාකාරකම්වලට සහභාගි වීමෙන් හා විභාගවලට දක්ෂ ලෙස සහභාගි වීමෙන් තමන්ට හිමි වරප්‍රසාද දැරියන් දෙදෙනා එම ගුරුවරියගෙන් වාචිකව හා ලිඛිතව ඉල්ලා තිබේ. මෙයින් කෝපයට පත් ගුරුවරිය පාසලේ සිසුන් හාගුරුවරුන් ඉදිරිපිට දී සිසුවියන් දෙදෙනාට අශීලාචාර ලෙස බැන වැදී තිබේ. එක් දැරියක් වකුගඩු රෝගයෙන් පෙළෙන බව දන්නා එම ගුරුවරිය ඒ බව සඳහන් කරමින් දැරියට දැඩි පීඩනයක් අත්කර දී තිබේ.දැරියන් දෙදෙනා මේ සම්බන්ධයෙන් තම මවුපියන්ට පැවැසීමෙන් පසුව මවුපියෝ දෙහිවල පොලිසියටත්, බාල දක්ෂ මූලස්ථානයටත් 1929 ළමා උපකාරක සේවාවටත් පැමිණිලි කළහ.භාරකාරත්වය මත සිටියදීම දැරියන්ට හිමි වරප්‍රසාද හා අයිතිවාසිකම් ලබා නොදී ඔවුන් නොසලකා හැරීම හා මානසික පීඩනයට පත් කිරීමේ කෲරත්වය වරද යටතේ ළමා ආරක්ෂක අධිකාරියේ විශේෂ පොලිස් විමර්ෂන ඒකකය සිද්ධිය සම්බන්ධයෙන් පුළුල් පරීක්‍ෂණයක් ආරම්භ කර තිබේ.සාක්කි ආඥා පනතේ විශේෂ ප්‍රතිපාදන යටතේ දැරියන්ගේ වීඩියෝ සාක්කි සටහන් කරගන්නා ලෙසත් විධිමත් පරීක්‍ෂණයක් ආරම්භ කරන ලෙසත් ජාතික ළමා ආරක්‍ෂක අධිකාරියේ සභාපතිනී අනෝමා දිසානායක මහත්මිය විශේෂ පොලිස් විමර්ෂන ඒකකයට නියෝග කළාය. දැරියන් දෙදෙනා ඉකුත් දා විශේෂ වෛද්‍ය පරීක්ෂණයකට යොමු කළ බව විමර්ශෂන ඒකකය වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=n1009247</link>
    <topic>සහකාර රස පරීක්‍ෂකවරුන් 20ක්අලුතින් බඳවා ගැනීමට පියවර ගනී</topic>
    <author>රෝෂන් තුෂාර</author>
    <content>රස පරීක්ෂක දෙපාර්තමේන්තුවේ පුරප්පාඩුව තිබු සහකාර රස පරීක්ෂකවරු 20ක් බඳවා ගැනීමට රජය කටයුතු සම්පාදනය කැර ඇත.දීප ව්‍යාප්ත තරඟ විභාගයකින් පසුව විද්‍යාත්මක සේව - මණ්ඩලය හරහා පත් කෙරෙන රස පරීක්ෂකවරුන් බඳවා ගැනීමේ සම්මුඛ පරීක්ෂණය පසුගියදා (17) පැවැති බව දෙපාර්තමේන්තු නිලධාරියෙක් පැවසීය.රස පරීක්ෂක දෙපාර්තමේන්තුවේ සහකාර රස පරීක්ෂක වරුන්ගේ හිඟයට අමතරව රසායනාගාර සහායක හා කළමනාකාර සහකාරවරුන් 36 කගේ හිඟයක් පැවැති බවද වාර්තා විය.රසායනාගාර සහායකයින් බඳවා ගැනීමට අදාළ කැබිනට් පත්‍රිකාවක් ඉදිරිපත් කැර ඇති බවත් කඩිනමින් එම පුරප්පාඩු පියවීමට අධිකරණ ඇමතිවරයා කටයුතු කරන බවත් අදාල නිලධාරි හිඟය පිළිබඳව දිනමිණ කළ විමසිමේදී රජයේ රස පරීක්ෂක දෙපාර්තමේන්තු ප්‍රධානී ටී. ආර්. එන්. එම්. ලියනාරචචි මහතා සඳහන් කෙළේය.නඩු ප්‍රමාදය අවම කිරීමට රස පරීක්‍ෂක දෙපාර්තමේන්තුවේ පූර්ණ සහාය ලබාදෙන බව සඳහන් කළ ලියනාරච්චි මහතා මෙම වසරේ ජුලි මස වන විට රස පරීක්‍ෂක වාර්තා සඳහා අධිකරණ මගින් නඩු 1130ක් ඉදිරිපත් වූ බවත් ඉන් 10500ක වාර්තා මේවන විට නිකුත් කැර ඇති බවත් සඳහන් කෙළේය.රස පරීක්‍ෂක වාර්තා නොමැතිව මේ දක්වා ප්‍රමාද වී ඇති නඩු 17000ක වාර්තා ලබන ජනවාරි මාසය වන විට ලබාදීමට කටයුතු සම්පාදනය කැර ඇති බවද ලියනාරචචි මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=n10092411</link>
    <topic>මහනුවර කැසිනෝ මධ්‍යස්ථානයක් වටලයි</topic>
    <author>අසේල කුරුළුවංශ හා ඉන්දික පොල්කොටුව</author>
    <content>මහනුවර නගර මධ්‍යයේ කලක පටන් පවත්වාගෙන ගිය බව කියන කැසිනෝ සූදු මධ්‍යස්ථානයක් ඊයේ (23) පස්වරුවේ වැටලූ මධ්‍යම දිසා දූෂණ මර්දන අංශයේ නිලධාරීන් කණ්ඩායමක් එහි සිටි කාන්තාවන් නව දෙනකු ඇතුළු පුද්ගලයින් 74 දෙනකු අත්අඩංගුවට ගෙන තිබේ.වටලන අවස්ථාවේ කැසිනෝ මධ්‍යස්ථානය තුළ ඔට්ටුකරුවන් අතර සංසරණය වෙමින් තිබූ රුපියල් ලක්ෂ ගණනක මුදල්ද පොලීසිය භාරයට ගෙන ඇත.මධ්‍යම පළාත් නියෝජ්‍ය පොලිස්පති පූජිත් ජයසුන්දර මහතාට ලැබුණ තොරතුරක් මත ජ්‍යෙෂ්ඨ පොලිස් අධිකාරී තෙන්නකෝන් මහතාගේ උපදෙස් මත මධ්‍යම දිසා දූෂණ මර්දන අංශයේ ස්ථානාධිපති ප්‍රධාන පොලිස් පරීක්ෂක ජයසිරි අමරසිංහ පොලිස් පරීක්ෂක සෝමනුවර උපපොලිස් පරීක්ෂක ඉන්ද්‍රාණි යන මහත්ම මහත්මීන් ඇතුළු කණ්ඩායමක් මෙම වැටලීම සිදුකර තිබේ.අත්අඩංගුවට ගත්පිරිස අතර කැසිනෝ මධ්‍යස්ථානයේ සේවය කළ 25 දෙනකු ද සිටී.පොලිස් සැරයන් වරුන් වන 56242 රෝහිත, 59172 ඇනස්ලි, 24852 – ගාමිණී, 63217 පියදාස , 52463 නවරත්න, 30742 සරත් යන නිලධාරීන් ද මෙම වැටලීමට එක්ව ඇති අතර සැකකරුවන් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=n10092412</link>
    <topic>නිවසේ ජල ටැංකියට වැටීමාස අටක දරුවා මරුට</topic>
    <author>සුභාෂිනී සේනානායක</author>
    <content>නිවසේ තිබූ වතුර ටැංකියකට ඇද වැටීමෙන් මාස අටක් වයසැති දරුවකු ඊයේ (23) උදේ 8.30 ට පමණ මිය ගොස් තිබේ.මාකොල උතුර අංක 296 නිවසේ පදිංචි ගිහනි ගයන්තා උඩගුව නමැති ගැහැණු දරුවා මෙසේ මිය ගොස් තිබේ.අඩියක් පමණ ජලය තිබූ වතුර ටැංකියේ ආවරණ යොදා තිබුණත් මේ දරුවා රිංගා ගොස් වතුර ටැංකියට වැටීමෙන් අනතුරුව මිය ගොස් තිබේ.තම දරුවා කෙසේ හෝ වතුර ටැංකිය ආවරණය කළ වැටෙන් රිංගා මෙසේ අනතුරට පත් වී ඇතැයි දරුවාගේ පියා වන ක්‍රිෂන් ඉඳුනිල් මහතා ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=n10092413</link>
    <topic>ආබාධිත තරුණියකට හදි කළාට සිර දඬුවම්</topic>
    <author/>
    <content>පාණදුර සමූහ කපිල සෝමරත්න 23.09.10 ආබාධිත තරුණියකට ලිංගික අපයෝජනයක් සිදු කිරීමේ අධිචෝදනාවකට වරදකරුවූ විත්තිකරුට පාණදුර පළාත්බද මහාධිකරණ විනිසුරු මාලනි ගුණරත්න මහත්මිය සිරදඩුවමක් , දඩයක් සහ වන්දි ගෙවීමක්ද නියම කර ඇත.අධිකරණයේ විත්තිකූඩුවේ සිටි විත්තිකරු විත්තිකුඩුවේ ඉදිරිපස ඇන්දේ ඔහුගේ හිස වැරෙන් ගසා ගත්තේය. හිසතුවාලවී ලේ ගලන්නට විය. ඔහු විත්තිකුඩුවේ ඇඳ වැටිනි. අධිකරණයේ රාජකාරියේ යෙදී සිටි පොලිස් නිලධාරින් සහ බන්ධනාගාර නිලධාරීන් විත්තිකරු විත්තිකූඩුවේන් පිටතට ගෙන ප්‍රතිකාර ලබාදීමට ගෙන ගියහ.කළුතර මොරොන්තුඩුවේ චමිලිපුර පදිංචි රූපාසිංහ ලලිත් පි‍්‍රයංකර කුමාර දඬුවම් ලැබු විත්තිකරුය. ඔහුට බරපතල වැඩ ඇතිව අවුරුදු අටක සිරදඩුවමක් සහ රුපියල් දහදාහක දඩයක්ද නියම කළ විනිසුරු වරිය, රුපියල් ලක්‍ෂයක මුදලක් වන්දි වශයෙන් පැමිණිලිකාරියට ගෙවන ලෙසත් එම වන්දි මුදල නොගෙවන්නේ නම් අතිරේක අවුරුද්දක සිර දඬුවමක්ද නියම කෙරුණි.විත්තිකරු ලිංගික අපයෝජනයට ලක්කර ඇත්තේ ඔහුගේ බිරියගේ සහෝදරියකි. මෙම විත්තිකරු පෞද්ගලික ආරක්‍ෂක ආයතනයක නිලධාරියෙකි. ඔහු දරු තිදෙනෙකුගේ පියෙකු බවත් ඔහු වෙනුවෙන් පෙනී සිටි නීතිඥවරයා අධිකරණයට දන්වා සිටියේය.රජයේ නීතිඥ චතුරංගි මහවඩුගේ මෙනවිය පැමිණිල්ල මෙහෙය විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=n10092414</link>
    <topic>තරුණියට ඇසිඩ් ගැසූ සිද්ධියේසිවුදෙනා තවදුරටත් රිමාන්ඩ්</topic>
    <author>මානෙල් පුෂ්පකුමාරි</author>
    <content>තරුණියකට මහ මගදී ඇසිඩ්ගසා බරපතල පිළිස්සුම් තුවාල කරන ලදැයි කියන සිද්ධියේ සැකකාර වෛද්‍යවරයා ඇතුළු තිදෙනා ලබන මස 04දා තෙක් තවදුරටත් රිමාන්ඩ් භාරයේ තැබීමට නුගේගොඩ මහේස්ත්‍රාත් හා අතිරේක දිසා විනිසුරු රෝහණ අනුර කුමාර හේරත් මහතා නියම කෙළේ ය.මෙසේ තවදුරටත් රිමාන්ඩ් කෙරුණේ, ජගත් රුවන් කුමාර සන්නස්ගල, සුරංග සමන් සන්නස්ගල සහ වෛද්‍ය පි‍්‍රයන්ත සෝමේන්ද්‍ර තොටගමුව තිදෙනාය.සාක්කිකාරිය විසින් පළමුවැනි සැකකරු පමණක් හඳුනා ගැනීමේ පෙරෙට්ටුවේදී හඳුනාගත් බව අනාවරණය විය.බදුල්ලේ පදිංචි එස්. අරුණි ඉන්දිකා අබේසිංහ නැමැත්තිය මෙම සිද්ධියේ තුවාලකාරිය වේ. සිද්ධිය වූ දින ඇය රැකියාවට යන අතර, මහරගම ගුරු විදුහල අසලදී වෑන් රථයක් ඇගේ ගමන් මග හරස් කර එහි ඉදිරි වම්පස අසුණේ සිටි අයකු ඇයට ඇසිඩ් ගසා ඇතැයි තොරතුරු වාර්තාවෙන් පැවසිණි.පළමුවැනි සැකකරු ගුවන් හමුදාවේ යාන්ත්‍රික ශිල්පී බලපංති සැරයන් ජගත් රුවන් කුමාර සන්නස්ගල නැමැත්තාය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=n10092415</link>
    <topic>පොලිස් නිල ඇඳුමෙන් ඇදපහර දුන්නැයි අයෙක් රිමාන්ඩ්</topic>
    <author>මානෙල් පුෂ්පකුමාරි</author>
    <content>රාජකාරියේ යෙදී සිටි පොලිස් නිලධාරියෙකුගේ නිල ඇඳුමින් ඇද පහර දී සුළු තුවාල සිදු කරන ලදැයි කියන සැකකරු මේ මස 30 වැනිදා තෙක් රිමාන්ඩ් භාරයේ තැබීමට නුගේගොඩ මහේස්ත්‍රාත් හා අතිරේක දිසා විනිසුරු රෝහණ අනුර කුමාර හේරත් මහතා නියම කෙළේය.මෙසේ රිමාන්ඩ් කෙරුණේ එම්. ශිරාන් ජිනේන්ද්‍ර නමැත්තා ය. කොස්තාපල් (73019) රංගන මහතා කළුබෝවිල ශ්‍රී සරණංකර පාරේ පිහිටි පොලිස් මුරපොළේ රාජකාරි කරමින් සිටියදී බීමතින් පැමිණි අයෙකු ඔහුගේ නිල ඇඳුමෙන් ඇද පහර දී සුළු තුවාල කරන ලදැයි පොලීසිය අධිකරණයට දැන්වීය. ගීකියනගේ (41050), කුමාර (69480) කොස්තාපල්වරු පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=n10092416</link>
    <topic>මං ටියුෂන් පස්සේ ගියේ නැහැ:පාසලේ වැඩ හොදින් කළා</topic>
    <author/>
    <content>2010 පහේ ශිෂ්‍යත්ව විභාගයෙන් දිවයිනෙන්ම තුන්වන ස්ථානය හිමිකරගෙන ඇත්තේ කොට්ටාව ධර්මපාල මහ විදුහලේ එස්. කේ. ශෙන්න්‍යා ගිම්හානි සිසුවියයි.ඇගේ ජයග්‍රහනය ගැන ඇය මෙසේ පැවැසුවාය. ‘මං අනවශ්‍ය ලෙස ටියුෂන් පස්සේ ගියේ නැහැ. පාසලේ සලසා තිබුණ අතිරේක පංති, සෑම සෙනසුරාදාවකම විදුහල්පතිවයි, යසරත්න මහතාගේ අධීක්‍ෂණය යටතේ පැවැති අනාවරණ පරීක්‍ෂණ මට හුගාක් උදව් වුණා.මගේ අම්මා හැමදාම රාත්‍රී පැය දෙකක් විතර මගේ පාඩම්වලට උදව් වුණා. එක සහ දෙක වසරවල මට ඉගැන්වූ දිශ්නා කුමුදුනී සමරගේ ගුරුතුමියත් 3, 4, සහ 5 යන වසරවල ඉගැන්වූ නිරෝෂා දුනසිංහ ආරච්චි ගුරුතුමියත් මට කළ සේවය උත්තමයි.මගේ ජනපි‍්‍රයම ක්‍රීඩාව චෙස්. විභාගයට සූදානම් වෙද්දිත් මා චෙස් පංතිවලටත් ගියා. 2010 දීපව්‍යාප්ත චෙස් තරගාවලියේ වයස 12න් පහල සමස්ථ ශූරතාවයක් මා හිමිකරගත්තා.මා නින්දට යන්නේ රාත්‍රී 11ට. උදේ 5ට නැගිටිනවා. විභාගය කියල නිදිවරාගෙන මං පාඩම් කළේ නැහැ.ඇයටත් ඇගේ ගුරුවරුන්ටත් සුභපැතූ මම ඔවුන්ගෙන් සමුගතිමි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=r1009241</link>
    <topic>බදුල්ල දිස්ති‍්‍රක්කයේ සමෘද්ධි පවුල්සවිබල ගැන්වීමට ව්‍යාපෘති 2445ක්</topic>
    <author>ජයසේන විජේනායක බදුල්ල දිස්ත්‍රික් සමූහ</author>
    <content>බදුල්ල දිස්ත්‍රික්කයේ සමෘද්ධිලාභී පවුල් සවිබල ගැන්වීමේ ව්‍යාපෘති 2445 ක් මේ වනවිට ක්‍රියාත්මක වෙමින් පවතින බව සහකාර සමෘද්ධි කොමසාරිස් ඩබ්ලිව්. එම්. පී. විජයබණ්ඩාර මහතා පවසයි.ආර්ථික වශයෙන් මේ පවුල් සවිබල ගැන්වීම උදෙසා තෝරා ගැනීම් අනුව විවිධ ජීවනෝපාය සංවර්ධන ව්‍යාපෘති සඳහා යොමු කර ඇත.මේ සඳහා ආර්ථික සංවර්ධන අමාත්‍යාංශයේ මූල්‍ය ප්‍රතිපාදන මත ශ්‍රී ලංකා සමෘද්ධි අධිකාරිය මගින් රුපියල් 2,82,59,517/- මුදලක් යොදවා ඇති අතර සමෘද්ධි ගම්මාන 3060 ක මෙම වැඩසටහන ක්‍රියාත්මක කෙරේ.මේ යටතේ දිස්ත්‍රික්කයේ තෝරාගත් වසම් 132 තුළ එක් වසමකට රුපියල් 2,30,000 බැගින් මුදල් වෙන්කෙට තිබේ. පවුල් 1812 ක් කෘෂිකාර්මික ව්‍යාපෘති ආරම්භ කොට ඇති අතර ඒ සඳහා යොදවා ඇති මුදල රුපියල් 1,64, 18,147 කි.පවුල් 316 ක් සත්ව පාලනය හා මිරිදිය ධීවර ව්‍යාපෘති අරඹා ඇති අතර රුපියල් 54,09,740 ක් ඒ සඳහා වැයකොට තිබේ. කර්මාන්ත අංශයේ ව්‍යාපෘති 243ක් සඳහා පවුල් 243 තෝරාගෙන ඇත. ඊට යොදවා ඇති මුදල රුපියල් 50,10,180 කි. පවුල් 74ක් ආරම්භ කර ඇති අලෙවි හා සේවා අංශයේ ව්‍යාපෘති සඳහා ආයෝජනය කැර අති මුදල රුපියල් 14,21,450 ක් යැයි සමෘද්ධි කොමසාරිස් කාර්යාලය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=r1009242</link>
    <topic>තරුණියක මුදලට විකුණුවැයිසැකකරුවෝ 2ක් අත්අඩංගුවට</topic>
    <author>කන්තලේ සමුහ</author>
    <content>කාන්තාවක් මුදලට විකුණූ පුද්ගලයෙකු හා ගණිකා වෘත්තියෙ යෙදුණු කාන්තාවක් ද දින 7 ක් රක්ෂිත බන්ධනාගාර ගත කරන ලෙස කන්තලේ ප්‍රධාන මහේස්ත්‍රාත් කෝසල සේනාධීර මහතා නියෝග කළේය.මෙලෙස රක්ෂිත බන්ධනාගාර ගතකරන ලද්දේ කන්තලේ නගරයේ අවන්හලක කළමනාකරු ලෙස සේවය කරන සීනිපුර ප්‍රදේශයේ පදිංචිකරුවකු හා කුලියාපිටිය ප්‍රදේශයේ පදිංචිකාරියකි.ඊළඟ නඩු දිනයේදී සැකකාරිය රෝහල් ගතකොට රෝහලේ සමාජ රෝග වෛද්‍යවරයා වෙත යොමුකොට ඒ පිළිබඳව වාර්තාවක් ගෙන අධිකරණය වෙතට යොමුකරන ලෙස මහේස්ත්‍රාත්වරයා ත්‍රිකුණාමලය බන්ධනාගාර අධිකාරිවරයාට නියෝග කළේය. කන්තලේ මූලස්ථාන පොලිසියේ දූෂණ මර්දන අංශය සිද්ධිය සම්බන්ධයෙන් වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=r1009243</link>
    <topic>අපනයන භෝගයක් ලෙස ගම්පහට කුරුඳු වගාව පුළුල් කරයි</topic>
    <author>ගම්පහ දකුණ සමූහ - සමන්ත සුරවීර</author>
    <content>ප්‍රධාන පෙලේ අපනයන භෝගයක් වූ කුරුඳු වගාව ගම්පහ දිස්ත්‍රික්කය තුළ පුළුල් ලෙස ව්‍යාප්ත කිරීමට අපනයන කෘෂිකර්ම දෙපාර්තමේන්තුව පියවර ගෙන තිබේ.අපනයන කෘෂි භෝග සංවර්ධන ව්‍යාපෘතිය යටතේ පසුගිය වසරේ ආරම්භ කරන ලද කුරුඳු වගාව සාර්ථක වීමත්, සැලැකිය යුතු විදේශ විනිමයක් ලැබීමත් මේ වගාව ව්‍යාප්ත කිරීමට ප්‍රධාන හේතුවයි.කුරුඳු වගාවට සරිලන දේශගුණයක් සහ උචිත පසක් ගම්පහ ප්‍රදේශයේ ඇති නිසා කුරුඳු වගාව දිස්ත්‍රික්කයේ ප්‍රධාන පෙලේ ආර්ථික වගාවක් බවට පත්කිරීමට රජය තීරණය කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=r1009244</link>
    <topic>වේඬරුවේජල උල්පත්සිඳී ගිහින්</topic>
    <author>කරලියද්ද සමූහ</author>
    <content>තෙල්දෙනිය වේඬරුව කෝරළයේ ජල පෝෂක ප්‍රදේශවල වසර 200කට වඩා පැරැණි ගස්කැපීම නිසා එම ප්‍රදේශවල ජල උල්පත් සිඳී වියළී යන බව ජනතාව පවසයි.කිසිම බලධාරියෙකුගේ අවසර නොලබා මෙම වේඬරුව කෝරළයේ ජල පෝෂක ප්‍රදේශවල ගස් කැපීම සිදු කෙරෙන බවත් එම ගම්මානවල වැවී තිබෙන මී ගස් හා සුදුහඳුන් ගස් ද මෙම දැව හොරුන්ගේ ග්‍රහණයට ලක්ව තිබෙන බව ජනතාව පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=r1009245</link>
    <topic>පෝදා මත්පැන්විකුණුවැයිඅලෙවිසලට සීල්</topic>
    <author>පුත්තලම සමූහ</author>
    <content>පෝය දවසේ මත්පැන් විකිණීමේ සිද්ධියක් මත සුරාබදු නිළධාරීන් විසින් ආණමඩුව තානායමේ මත්පැන් අලෙවි සැලකට සීල් තබා ඇත.ඉකුත් 22 පෝය දවසේ මත්පැන් විකුණන බවට ලැබුණු තොරතුරකට අනුව පුත්තලම දිස්ත්‍රික් සහකාර සුරාබදු කොමසාරිස් කපිල කුමාරසිංහ මහතා ප්‍රමුඛ සුරාබදු නිළධාරි කණ්ඩායමක් මේ තනායම වටලා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=r1009246</link>
    <topic>දැරියන් 2 කට අතවර කර කට්ටිපැන්නසැකකරු අත්අඩංගුවට</topic>
    <author>මල්වාන සමූහ මහනාම විතානගේ</author>
    <content>බාල වයස්කාර දැරියන් දෙදෙනකු දූෂණය කිරීම සම්බන්ධව මාතර මහාධිකරණයේ විභාග වෙමින් පවතින නඩුවක විත්තිකරු 2003 වසරේ සිට අධිකරණය මගහැර සැඟ වී සිටියදී බියගම පොලිසිය මගින් අත්අඩංගුවට ගෙන තිබේ.මාතර මහාධිකරණය මගින් මොහු 2003 වසරේදී ඇප මත මුදා හැරීමෙන් පසුව මල්වාන ප්‍රදේශයට පැන සැඟ වී සිටියදී මෙසේ අත්අඩංගුවට පත් විය.ඌරුබොක්ක ප්‍රදේශයේ පදිංචිකරුවකු වන 45 වියැති මොහු විසින් දූෂණය කරන ලද දැරියන් දෙදෙනාගෙන් එක් අයකු මොහුගේම දියණියක් වන බවද කියති. සැකකරු ගම්පහ අතිරේක මහේස්ත්‍රාත් ඉන්දික අත්තනායක මහතා වෙත ඉදිරිපත් කරන ලද අතර එහිදී මොහු බන්ධනාගාරය හරහා මාතර මහාධිකරණයට යොමු කරන ලෙසට නියෝග කරනු ලැබීය.කැලණිය සහකාර පොලිස් අධිකාරි මධාරා ආරියසේන මෙනවියගේ උපදෙස් මත බියගම පොලිස් ස්ථානාධිපති ප්‍රධාන පොලිස් පරීක්ෂක ශාන්ත තිලකරත්න මහතා ඇතුළු පොලිස් කණ්ඩායමක් විසින් මොහු අත්අඩංගුවට ගනු ලැබූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=r1009247</link>
    <topic>දෙබත්ගම-හෙට්ටිමුල්ලමාර්ගය අබලන්</topic>
    <author>අරණායක විශේෂ</author>
    <content>ගැවිලිපිටිය සිට දෙබත්ගම හරහා හෙට්ටිමුල්ල දක්වා මාර්ගයේ හත්ගම්පළ කඩමණ්ඩිය අසළ පිහිටි උප තැපැල් කාර්යාලය ඉදිරිපිට කොටස ඉතා අබලන් තත්ත්වයේ පවතී.වගකිවයුතු අයගේ අවධානය මේ පිළිබඳව තවම යොමුවී නැති බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=r1009248</link>
    <topic>සබරගමුව පළාතේ ඇතැම් කනිෂ්ඨ පාසල්වැසී යෑමේ තර්ජනයක</topic>
    <author>කෑගල්ල සමූහ පී. එම්. පී. පොල්වත්ත</author>
    <content>සබරගමුව පළාත් සභාවට අයත් කෑගල්ල දිස්ත්‍රික්කයේ ඇතැම් කනිෂ්ඨ පාසල් වැසීයාමේ අවදානමකට පත්ව ඇත. පසුගිය මාසයේ වතුර කනිෂ්ඨ විද්‍යාලය වසා දමා ඇත.මීට පෙර තලේවෙල, මලවිට, මල්වත්ත කන්ද, දෙගලතිරිය පාසල් ගණනාවක්ම වැසීගොස් ඇත.මෙසේ වැසී ගිය පාසල්වල කෝටි ගණනක් වටිනා ගොඩනැගිලි වල්බිහි වී ගරා වැටී යාමට පටන් ගෙන ඇති අතර ඒවායේ වටිනා දොර ජනෙල් ගෙන ගොස් ඇති බව ප්‍රදේශවාසීහු කියති. මේ ස්ථාන විවිධ මත්ද්‍රව්‍ය ජාවාරම්කරුවන්ගේ පරාදීසයක් බවට පත් වී ඇති බවද ගම්වැසියෝ පවසති.මිනුවන්ගමුව, උඩුමාගම, වඩුපොළ පාසල්වලද ශිෂ්‍ය සංඛ්‍යාව පහළ මට්ටමට වැටී ඇති බැවින් ඒවාද වැසීයෑමේ අවදානමට ලක් වී ඇත.වතුර කනිෂ්ඨ විද්‍යාලයේ හිටපු විදුහල්පතිනි යු. එල්. ගුණවතී මැණිකේ මහත්මිය මේ විද්‍යාලය ආරම්භ කර ඇත්තේ 1956 වර්ෂයේ දීයි.ශිෂ්‍යයන් 300 ක් මෙහි අධ්‍යාපනය ලැබුවා. 12 ශ්‍රේණිය දක්වා පංති පැවැත්වූවා. 2004 වර්ෂයේ සිට මේ පාසල අභාවයට යාමට පටන් ගෙන තිබෙනවා. ප්‍රාථමික ගුරුවරු නැතිවීම මේ වැසීයාමට විශේෂයෙන් බලපා තිබෙනවා. පාසල පිහිටා ඇති භූමිය අක්කර 1 1/2 ක් විශාලයි. පාසල් ගොඩනැගිලි 2 ක් ඇති අතර විද්‍යාගාරයක් ද තිබෙනවා.සබරගමුව පළාත් සභාවේ අධ්‍යාපන අමාත්‍යාංශයේ ලේකම් එම්. කුලරත්න මහතා - සබරගමුව පළාතේ ඇතැම් කණිෂ්ඨ විද්‍යාල වලට 1 ශ්‍රේණියට සිසුන් ඇතුළත් නොකර නගරබද පාසල්වලට ඇතුළත් කිරීමට පටන් ගෙන ඇති නිසා බොහෝ පාසල්වල ශිෂ්‍ය සංඛ්‍යාව අඩුවෙලා. මේ නිසා මේ පාසල් වැසී යෑමේ අවදානමක් පවතිනවා.වැසී ඇති පාසල් ගොඩනැගිලි ප්‍රයෝජනයට ගැනීමට ප්‍රාදේශීය ලේකම්වරුන්ට අවශ්‍ය පියවර ගන්නා ලෙසට දන්වා තිබෙනවා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=r1009249</link>
    <topic>අපිරිසුදු ආපන ශාලා 13ක් වලටයි</topic>
    <author>පාණදුර සමූහ</author>
    <content>සෞඛ්‍යයට අහිතකර අයුරින් පාණදුර නගරයේ පවත්වාගෙන යන බත් කඩ සහ ආපනශාලා 13ක් පාණදුර නගර සභාවේ මහජන සෞඛ්‍ය නිලධාරි ඩී. අමරපාල මහතාගේ ප්‍රධානත්වයෙන් යුත් මහජන පරීක්ෂකවරුන් කණ්ඩායමක් විසින් වටලන ලදී.එම බත්කඩ සහ ආපන ශාලා ඉතා අපිරිසුදු තත්ත්වයේ තිබුණි. අපරිසිදු ලෙස මහජන සෞඛ්‍යයට අහිතකර අන්දමින් බත් කඩයක් පාණදුර නගරයේ පවත්වාගෙන යාම සම්බන්ධයෙන් චෝදනා ලැබූ බත්කඩ හිමියකුට පාණදුර මහේස්ත්‍රාත් රංග දිසානායක මහතා රුපියල් 5000 ක දඩයක් නියම කෙළේය. එම දඬුවමට අමතරව මාස හයක අත්හිටවූ සිරදඬුවමක්ද නියම කෙරුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=r10092410</link>
    <topic>ග්‍රාම නිලධාරි පුරප්පාඩු 106ක්</topic>
    <author>වාද්දුව සමූහ එස්. ආර්. පියදාස</author>
    <content>කළුතර දිස්ත්‍රික්කයේ ප්‍රාදේශීය ලේකම් කොට්ඨාස දාහතරක ග්‍රාම නිලධාරි පුරප්පාඩු එකසිය හයක් පවතින බව කළුතර දිසා ලේකම් සෝමපාල හපුආරච්චි මහතා පවසයි.කළුතර දිස්ත්‍රික්කයේ ග්‍රාම නිලධාරි වසම් හත්සිය හැට දෙකක් ඇතත් දැනට සිටින්නේ ග්‍රාම නිලධාරීන් හයසිය පනස් හය දෙනකු බවත් කළුතර දිසා ලේකම් වරයා පවසයි.කළුතර දිසා ලේකම් සෝමපාල හපුආරච්චි මහතා මේ බව අනාවරණය කළේ. මහින්ද චින්තනය යටතේ ඉදිරි වැඩ පිළිවෙළ පිළිබඳව කළුතර දිස්ත්‍රික්කයේ ග්‍රාම නිලධාරින් දැනුවත් කිරීම සඳහා පැවැති වැඩමුළුවකදීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=r10092411</link>
    <topic>ගම්/පමුණුවිල මහා විදුහලේශිෂ්‍ය නායක නායිකාවන්ට නිල කබා</topic>
    <author>ඡායාරූපය ලයනල් පී. පෙරේරා කැලණිය විශේෂ</author>
    <content>ගම්/පමුණුවිල මහා විද්‍යාලයේ ශිෂ්‍ය නායක නායිකාවන්ට නිල කබා ප්‍රදානය කිරීම පසුගියදා එම විදුහල් පරිශ්‍රයේ දී සිදු විය. පමුණුවිල තිමල්කා පොත්තේවෙල පදනමේ සභාපතිනි තිමල්කා පොත්තේවෙල මහත්මියගේ ධන පරිත්‍යාගයෙන් කබා පරිත්‍යාග කිරීම සිදුවූ අතර එහිදී එම මහත්මිය ශිෂ්‍ය නායිකාවකට කබා ප්‍රදානය කළ අවස්ථාව. විදුහල්පති සුගත් ප්‍රියන්ත මහතා සහ නියෝජ්‍ය විදුහල්පතිනි එම්. ජේ. එන්. ද සිල්වා මහත්මිය ද මෙහි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=s1009241</link>
    <topic>ලෝක සූරතා බීච් වොලිබෝල් තරගාවලියටශ්‍රී ලංකා කණ්ඩායම චෙන්නායි යයි</topic>
    <author>පි‍්‍රන්ස් ගුණසේකර</author>
    <content>ඉන්දියාවේ චෙන්නායි හී පැවැත්වෙන ලෝක සූරතා බීච් වොලිබෝල් තරගාවලියට සහභාගී වන ශ්‍රී ලංකා ක්‍රීඩක ක්‍රීඩිකාවෝ අද පෙරවරුවේ පිටත් වූහ. ආසියානු බීච් වොලිබෝල් තරගාවලියේ දී රිදී පදක්කමක් දිනාගත් වසන්ත රත්නපාල හා මහේෂ් පෙරේරා ගෙන් සමන්විත ශ්‍රී ලංකා ‘ඒ’ පිලට අමතරව තවත් ක්‍රීඩකයන් දෙදෙනෙකු හා ක්‍රීඩිකාවන් හතරක් මේ තරගාවලියේ දී ශ්‍රී ලංකාව නියෝජනය කරමින් තරග වැදීමට නියමිතය.ලෝකයේ ප්‍රබලතම බීච් වොලිබෝල් කණ්ඩායම් 100ක් පමණ සහභාගී වන මේ තරගාවලිය මේ 27 වැනිදා සිට ඔක්තෝබර් 3 වැනිදා දක්වා පැවැත්වේ. පසුගිය වසරේ මෙහි සූරතාව දිනාගත් බ්‍රසීලය ද මෙවර සහභාගී වේ.ශ්‍රී ලංකාව බීච් වොලිබෝල් ලෝක ශ්‍රේණිගත කිරීම අනුව 175 වැනි ස්ථානයේ පසුවේ. ලෝක ශ්‍රේණිගත කිරීම්වලට අදාල මේ තරගාවලියේ දී ශ්‍රී ලංකා ක්‍රීඩක ක්‍රීඩිකාවන් දක්වන දක්‍ෂතා ශ්‍රේණිගත කිරීමේ ඉහළට යෑමට ඇති හොඳම අවස්ථාවකි.එමෙන්ම මේ වසරේ නොවැම්බර් මාසයේ චීනයේ ගුවැංෂු නගරයේ පැවැත්වෙන ආසියානු තරගාවලියට හා දෙසැම්බර් මාසයේ මස්කට් හී පැවැත්වෙන ආසියානු වෙරළ තරගාවලියට හොඳ පෙරහුරුවක් ලෙස චෙන්නා හි ලෝක සූරතා බීච් වොලිබෝල් තරගාවලිය සැලකේ.ශ්‍රී ලංකාව බීච් වොලිබෝල් ක්‍රීඩාවෙන් ආසියානු මට්ටමේ දක්‍ෂතා දක්වා ඇතත් ලෝක තරගාවලියක දී කැපී පෙනෙන දක්‍ෂතා දක්වා නොමැත.ශ්‍රී ලංකා ‘ඒ’ බීච් වොලිබෝල් පිලට ක්‍රීඩා කරන ජ්‍යෙෂ්ඨ ක්‍රීඩකයන් වන වසන්ත රත්නපාල හා මහේෂ් පෙරේරා ශ්‍රී ලංකා නාවික හමුදාව් සේවය කරති.ශ්‍රී ලංකා ‘බී’ බීච් වොලිබෝල් පිලට ක්‍රීඩා කරන සම්පත් පීරිස් හා අසංක ප්‍රදීප් ශ්‍රී ලංකා ගුවන් හමුදාවේ සේවය කරති.කාන්තා ‘ඒ’ කණ්ඩායමට වරාය අධිකාරියේ ගීතිකා ගුණවර්ධන හා ඩබ්ලිව්. ඩබ්ලිව්. සුජීවා ක්‍රීඩා කරන අතර ‘බී’ කණ්ඩායමට දුම්රිය දෙපාර්තමේන්තුවේ සාගරිකා ගුණසිංහ, කැෂුවර්ලයින් ආයතනයේ එල්. එස්. සෝමරත්න ක්‍රීඩා කරති.කළමනාකරු ලෙස පි‍්‍රයන්ත ජයකොඩි, පුහුණුකරු ලෙස ප්‍රසන්න උදය කුමාර හා භෞත චිකිත්සක ලෙස ශිරාන් කුමාර යන මහත්වරු සංචාරයට එක්වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=s1009242</link>
    <topic>ද. අප්‍රිකා පිලටනවක පිතිකරුවෙක්</topic>
    <author/>
    <content>සිම්බාබ්වේ හා පකිස්ථානය සමග පැවැත්වීමට නියමිත එක්දින තරගමාලා සඳහා නවක වමත් පිතිකරු කොලින් ඉන්ග්‍රෑම් දකුණු අප්‍රිකානු සංචිතයට කැඳවා තිබේ.25 හැවිරිදි ඉන්ග්‍රැම් දකුණු අප්‍රිකානු අන්තර් සමාජ තරග බිමේ වැඩිම ලකුණු රැස් කළ පිතිකරු වේ.දකුණු අප්‍රිකාව හා පකිස්තානය අතර විස්සයි 20 තරගයක් හා තරග 5 කින් සමන්විත එක්දින තරගාවලියක් ඔක්තෝබර් 27 සිට නොවැම්බර් 24 දක්වා එක්සත් අරාබි එමීර් රාජ්‍යයේ පැවැත්වේ. ඊට පෙර නවසීලන්ත කණ්ඩායම දකුණු අප්‍රිකානු සංචාරයක නිරතවීමට නියමිතය. ඔක්තෝබර් 8 වැනිදා සිට 22 දක්වා විස්සයි 20 තරග 2 ක් හා එක්දින තරග 3 ක් එම සංචාරයට ඇතුළත්ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=s1009243</link>
    <topic>රුසියාවේ ඩාරියාට රන් පදක්කමක්</topic>
    <author>මොස්කව් (ඒ. එෆ්. පී.)</author>
    <content>රුසියාවේ මොස්කව් නුවර පැවැත්වෙන 30 වැනි රිද්මානුකූ®ල ජිම්නාස්ටික් ලෝක සූරතාවලියේ කාන්තා රෝප් ඉසව්වේ රන් පදක්කම දිනා ගැනීමට රුසියාවේ ඩාරියා කොන්ඩකෝවා සමත් වූවාය.තම රටේම ප්‍රතිවාදි ක්‍රීඩිකා එව්ගිනියා කනීවා අභිබවා යමින් ලකුණු 28.750 ලබාගැනීමට කොන්ඩකෝවා සමත් වූ අතර රිදී පදක්කම්ලාභී කනීවා ලකුණු 28.600 ක් ලබා ගත්තාය. තුන්වෙනි ස්ථානය ලබා ගත්තේ බෙලරුසියාවේ මෙලෙටිනා ස්ටැනිව්ටාය. ඇය ලබාගත් ලකුණු සංඛ්‍යාව 27.650කි.රිදී පදක්කම දිනූ එව්ගිනියා හූප් තරග ඉසව්වේ ලකුණු 29.200ක් ලබා ගනිමින් රන් පදක්කම දිනාගැනීමට සමත්වූවාය. ඇය විසින් පරාජයට පත් කරනු ලැබූවේ රෝප් තරග ඉසව්වේදී රන් පදක්කම දිනූ ඩරියා කොන්ඩකෝවාය.කොන්ඩකෝවා මේ තරග ඉසව්වේදී රැස් කළ ලකුණු සංඛ්‍යාව 28.900ක් විය. තෙවැනි ස්ථානය හිමිකර ගත් අලියා ගරයේවා ලැබූ ලකුණු ප්‍රමාණය 27.675 කි.මේ තරගාවලිය 26 දා දක්වා පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=s1009244</link>
    <topic>චෙන්නායි – බැංග්ලෝර් අතරඅවසන් පූර්ව තරගය අද</topic>
    <author/>
    <content>ඉන්දීය පී‍්‍රමියර් ලීග් තරගමාලාවේ සුප්‍රකට ප්‍රතිවාදීහු වන මහේන්ද්‍ර සිං දෝනිගේ නායකත්වයෙන් යුතු චෙන්නායි පිල සහ අනිල් කුම්බ්ල් ගේ නායකත්වයෙන් යුතු රෝයල් චැලෙන්ජර්ස් බැංග්ලෝර් පිල අද (24) චැම්පියන්ස් ලීග් තරගාවලියේ පළමු අවසන් පූර්ව තරගයට මුහුණ දෙනු ඇත.පසුගිය ඉන්දීය පි‍්‍රමියර් ලීග් සූරයන් වූ චෙන්නායි පිල අවසන් පූර්ව වටයට පිවිසියේ වොරියර්ස් පිලට එරෙහිව ලකුණු 10 ක ජයග්‍රහණයක් අත්කර ගැනීමේ හේතුවෙනි.එම තරගයේ දී චෙන්නායි පිලේ මයික් හසී විශිෂ්ට අර්ධ ශතකයක් රැස් කළ අතර වොරියර්ස් ඉනිමේදී උඩ පන්දු 2 ක් ද ඩැහැ ගනු ලැබුවේය.පළමුව පන්දුවට පහර දුන් චෙන්නායි පිල කඩුලු 6 කට ලකුණු 136 ක් රැස් කළ අතර වොරියර්ස් පිලට ලබාගත හැකිවූයේ කඩුලු 8 කට ලකුණු 126 ක් පමණි.මේ අතර චැම්පියන්ස් තරගාවලියේ දෙවැනි අවසන් පූර්ව තරගය හෙට (25) දකුණු ඕස්ට්‍රේලියාව හා වොරියර්ස් පිල අතර සෙන්චූරියන් හි පැවැත්වේ.ප්‍රසාද ලකුණු සටහනේ ‘බී’ කාණ්ඩයේ පෙරමුණේ පසුවන දකුණු ඕස්ට්‍රේලියාව සහභාගි වූ තරග 4 ජය ගැනීමට සමත් වූ එකම කණ්ඩායම ද වේ.චෙන්නායි හා වොරියර්ස් කණ්ඩායම් තරග 3 බැගින් ජයගත් අතර බැංග්ලෝර් පිලට ජය හිමි වූයේ තරග 2 ක දී පමණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=s1009245</link>
    <topic>උදානගෙන් කඩුලු ත්‍රිත්වයක්</topic>
    <author/>
    <content>චැම්පියන් ලීග් තරගාවලියේ වයඹ කණ්ඩායම මුහුණදුන් අවසන් තරගයේදී විශිෂ්ට පන්දු යැවීමක නිරත වූ ඉසුරු උදාන ලබාගත් කඩුලු ත්‍රිත්වය හේතුවෙන් සෙන්ට්‍රල් දිස්ත්‍රික් පිලට එරෙහිව ලකුණු 74ක ජයක් අත්කර ගැනීමට වයඹ පිලට හැකි විය.එය මේ තරගාවලියේදී වයඹ කණ්ඩායම ලබාගත් පළමු ජයග්‍රහණය විය.පළමුව පන්දුවට පහර දුන් වයඹ පිලේ ලකුණු ප්‍රමාණය කඩුලු 6කට 144ක් වුවද ඉසුරු උදාන සහ අජන්ත මෙන්ඩිස් සෙන්ට්‍රල් පිලේ පළමු, කඩුලු 5 ලකුණු 16කට සීමා කළේ ය. තරගාවලියේ කණ්ඩායමක් ලබාගත් අඩුම ලකුණු සංඛ්‍යාව හිමිකම් කියමින් නවසීලන්ත සෙන්ට්‍රල් දිස්ත්‍රික් පිල ඕවර 15.3 කදී ලකුණු 70 දැවී ගියේ ය.22 හැවිරිදි වමත් වේග පන්දු යවන්නා වූ ඉසුරු උදාන ලකුණු 22කට කඩුලු 3ක් ද ලකුණු 14කට කඩුලු 3ක්ද දවාගත් අතර තරගාවලියේ පන්දු යවන්නෙකු විසින් ප්‍රතිවාදී පිතිකරුවන්ට ලබාදුන් අඩුම ලකුණු සංඛ්‍යාවේ වාර්තාවට හිමිකම් කීමට රංගන හේරත් සමත්විය. ඔහුගේ පන්දු වාර 4 අවසානයේ ප්‍රතිවාදීහු ලබා ගත්තේ ලකුණු 7ක් පමණි. ඔහු කඩුලු 2ක්ද ලබාගනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=s1009246</link>
    <topic>‘ශක්ති’ සවි එසවීමේ තරගාවලියේදක්ෂතම ක්‍රීඩකයා සඳුන් වාසනා</topic>
    <author>ජගත් ගුණවර්ධන</author>
    <content>රණවිරු හසලක ගාමිණී කුලරත්න අනුස්මරණ ශක්ති තරගාවලියේ හොඳම සවි ඔසවන්නා ලෙස හයිලෙන්ඩර් ක්‍රීඩා සමාජයේ සඳුන් වාසනා පෙරේරා සම්මානයට පාත්‍රවිය.වාද්දූව ක්‍රීඩා සමාජය, ශ්‍රී ලංකා සවි එසවීමේ සංගමය සමග එක්වී ආබාධ සහිත වූවන් සඳහා පසුගියදා පානදුර සුමංගල විදුහලේ පැවැති මේ තරගාවලියේදී කැපී පෙනෙන දස්කම් දැක්වීමට ත්‍රිවිධ හමුදාවල ක්‍රීඩකයන් සමත්විය.කිලෝ ග්‍රෑම් 48 ට අඩු බර පංතිය1.ආර්.පී.සිසිර කුමාර (හයිලෙන්ඩන් ක්‍රී.ස.) 2. ඒ.ජී.එන් .එස්. අනුර කුමාර (විජයබාහු ක්‍රී.ස.) 3. කේ.එච්.පි‍්‍රයන්ත (සිංහ රෙජිමේන්තුව)කිලෝ ග්‍රෑම් 52 ට අඩු බර පංතිය:1.සඳුන් වාසනා පෙරේරා (හයිලෙන්ඩර් ක්‍රී.ස.) 2. ජේ.ඒ.ටී. නිශාන්ත ජයසිංහ(කමාන්ඩෝ රෙජිමේන්තුව)කිලෝ ග්‍රෑම් 56 ට අඩු බර පංතිය1. ඩී.ජේ.ප්‍රනාන්දු (ගැමුණු හේවා රෙජිමේන්තුව) 2. ආර්.ඒ.ජී.එම්.රාජපක්ෂ (සිංහ රෙජිමේන්තුව) 3.අයි.එම්.එස්. සම්පත් (විජයබාහු ක්‍රී.ස.)කිලෝ ග්‍රෑම් 60 ට අඩු බර පංතිය1. එච්.එන්.ඩී. හේවාවසම් (සිංහ රෙජිමේන්තුව) 2. ආර්.එම්.ජේ. රත්නායක (දිමුතු ක්‍රී.ස.) 3. ජේ.ඒ.එස්.එන්.එස්. ජයකොඩි (විජයබාහු ක්‍රී.ස.)කිලෝ ග්‍රෑම් 67 ට අඩු බර පංතිය1. වයි.ජී.එස්.එල්. කරුණාසේන (සිංහ රෙජිමේන්තුව ) 2. එස්.එස්.ඒ.කේ. සෝමසිරි (සිංහ රෙජිමේන්තුව)3. පී.එම්.හීන්දෙණිය (ගැමුණු සේවා ක්‍රී.ස.)කිලෝ ග්‍රෑම් 75ට අඩු බර පංතිය1. යූ.ජී.අයි.ජානක ජයලත්(කමාන්ඩෝ රෙජිමේන්තුව) 2. එච්.අබේතුංග(සිංහ රෙජිමේන්තුව) 3. එච්.එම්. ජී.ජී. එල්. කුමාරසිරි (විජයබාහු ක්‍රී.ස.)කිලෝ ග්‍රෑම් 82. 5ට අඩු බර පංතිය1. ආර්.එම්. චමින්ද රත්නායක (සිංහ රෙජිමේන්තුව ) 2. ඊ.එම්.එන්.එස්. ඒකනායක (ගැමුණුහේවා රෙජිමේන්තුව)කිලෝ ග්‍රැම් 90ට අඩු බර පංතිය1. ඩබ්ලිව්.පී.ඩී. එස්. විමලරත්න(සිංහ රෙජිමේන්තුව) 2. ටී.පී.එස්.ඩී. ජයතිස්ස (විජයබාහු ක්‍රී.ස.)කිලෝ ග්‍රෑම් 100ට අඩු බර පංතිය1. ඒ.ආර්.විනිංටන් (සිංහ රෙජිමේන්තුව).</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=s1009247</link>
    <topic>යුද හමුදා ස්කොෂ් සූරතාවවිදුලි හා යාන්ත්‍රික ඉංජිනේරු බළකායට</topic>
    <author>හෝමාගම සංචාරක මංජුල හිරිපිටිය</author>
    <content>යුද හමුදා අන්තර් රෙජිමේන්තු ස්කොෂ් (විවෘත) තරඟාවලියේ සූරතාවය විදුලි හා යාන්ත්‍රික ඉංජිනේරු බලකාය හිමි කර ගත්තේ ය. කණ්ඩායම් තරගාවලියේ සූරතාවය විදුලි හා යන්ත්‍රික ඉංජිනේරු බලකායට හිමි වූ අතර, අනු සූරතාවය සංඥා බලකායට හිමිවිය. ආධුනික කණ්ඩායම් තරගාවලියේ සූරතාවය ගජබා රෙජිමේන්තුවට හිමි වූ අතර , අනු සූරතාවය විදුලි හා යාන්ත්‍රික ඉංජිනේරු බලකාය හිමි කර ගත්තේ ය.කාන්තා ආධුනික තරඟාවලියේ සූරතාවය පළමු කාන්තා බලකායේ විතාන පතිරණ ඩබ්ලිව්. පී. අයි. එස්. පී., අනුසූරතාවය පස් වන (ස්වෙච්ඡා) කාන්තා බලකායේ දිල්රුක්ෂි කේ. ආර්. ඒ. ට හිමි විය.විවෘත කාන්තා තරගවලියේ සූරතාවය පස්වන (ස්වෙච්ඡා) කාන්තා බලකායේ ශිරෝමි සිල්වා ට හිමි වූ අතර අනු සූරතාවය හය වන (ස්වෙච්ඡා) කාන්තා බලකායේ ධර්මප්‍රිය ජේ. ඩබ්ලිව්. එම්. ආර්. කේ. ට හිමි විය.විවෘත පිරිමි තරඟයේ සූරතාවය ලාල් වික්‍රමසිංහ (ගජබා රෙජිමේන්තුව) අනු සූරතාවය සිල්වා එච්. එස්. එස්. (සංඥා බලකාය) හිමි විය.අවු. 35 වැඩි තරගයේ සූරතාවය ලාල් වික්‍රමසිංහ (ගජබා රෙජිමේන්තුව) ට හිමි වූ අතර අනු සූරතාවය පතිරණ ඊ. ඩී. පී. (විදුලි හා යාන්ත්‍රික ඉංජිනේරු බලකාය) අවු. 45 ට වැඩි තරගයේ සූරතාවය තිස්ස ජයසූරියට හිමි වූ අතර, අනු සූරතාවය එච්. ජී. අයි. විද්‍යානන්ද හිමි කර ගත්තේ ය.හෝමාගම පනාගොඩ යුද හමුදා ජන පදයේ පිහිටි ‘ස්කොෂ්’ ක්‍රීඩාගාරයේ දී දින දහයක් පුරා පැවැති මෙම තරගාවලිය සඳහා යුද හමුදා රෙජිමේන්තු 14 ක් සහභාගි වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=s1009248</link>
    <topic>තායි ක්‍රීඩා තරගාවලියට ශ්‍රී ලංකාවෙන් 8ක්</topic>
    <author/>
    <content>තායිලන්ත විවෘත මලල ක්‍රීඩා ශූරතා තරඟය සැප්තැම්බර් මස 29 වන දින සිට ඔක්තෝම්බර් මස 02 වන දින දක්වා බැංකොක්හි තමාසාටි ක්‍රීඩාංගනයේදී පවත්වනු ලැබේ. මෙම තරඟය සඳහා අටදෙනෙකුගෙන් යුත් කණ්ඩායමක් ශ්‍රී ලංකාව නියෝජනය සඳහා තෝරාගෙන ඇත.ටී.පී.කේ.මෙන්ඩිස් (මී. 800), ජී.එච්.චමල් (මී.1500), ලක්ෂාන් දයාරත්න(හෙල්ල වීසි කිරීම), චාමිර නුවන් ගමගේ (තුන් පිම්ම), ඩී.එච්.එම්. පි‍්‍රයදර්ශනී(මී.800), හර්ෂනී විජේසිහ (මී.110 කඩුළු), එන්.එම්.සී.දිල්රුක්ෂි(මී.1500), බී.එල්.නදීකා ලක්මාලි(හෙල්ල විසි කිරීම), එච්.ඩබ්.නිමල්සිරි මහතා(කළමණාකරු), සජිත් ජයලාල් මහතා (පුහුණුකරු).</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=s1009249</link>
    <topic>ශේක්ෂ්පියර් ගොල්ෆ් කුසලානයනිහාල් - මිතුන් දිනා ගනිති</topic>
    <author/>
    <content>ශ්‍රී ලංකා වරාය අධිකාරියේ කපිතාන් නිහාල් කැප්පෙටිපොළ හා මිතුන් පෙරේරා යන මහත්වරුන් ශේක්ස්පියර් කුසලාන ගොල්ෆ් තරඟාවලියේ දී විශිෂ්ඨ ජයග්‍රහණයක් ලැබීය.පිළිමලුන් පිටු දැකීමේ ක්‍රමයට පවත්වන ලද ඉහත තරඟාවලිය සඳහා ලංකාවේ දක්ෂ කණ්ඩායම් 22ක් සහභාගී විය.1911 වර්ෂයේ දී ආරම්භ කළ මෙම ගෝල්ෆ් තරඟාවලිය මෙවර පවත්වන ලද්දේ 99 වන වතාවට වන අතර කොළඹ රාජකීය ගෝල්ෆ් සමාජය (RCGC) විසින් මේ සඳහා අනුග්‍රහය දක්වන ලදී.පසුගිය වර්ෂයේදී මෙම තරඟාවලිය ජයග්‍රහණය කරන ලද්දේ සුමල් සහ ශ්‍යාමල් පෙරේරා විසිනි.කේසන් සහ සමාගම මගින් හිටපු සභාපති විලියම් ශේක්ස්පියර් මහතා අනුස්මරණය කිරීම පිණිස පවත්වන මෙම තරඟාවලිය කොළඹ රාජකීය ගෝල්ෆ් සමාජයේ සාමුහික අනුග්‍රහය යටතේ පැවැත්වෙන විශිෂ්ඨ ක්‍රීඩා තරඟාවලියකි.2011 වර්ෂයේ මෙම තරඟාවලිය සඳහා වසර 100ක් සපිරෙන අතර, එය අති උත්කර්ශවත් ලෙස පැවැත්වීමට කොළඹ රාජකීය ගෝල්ෆ් සමාජය බලාපොරොත්තු වෙයි.99 වන ශේක්ස්පියර් තරඟාවලියේ ජයග්‍රහකයින් සඳහා විශේෂ සම්මාන ප්‍රදානෝත්සවයක් 2010 සැප්තැම්බර් 17 වන දින කේසන් සමාගමේ අධ්‍යක්ෂ කේන් සෙල්ලයියා මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=s10092410</link>
    <topic>මුවර්ස් ක්‍රීඩා සමාජයේනව නිලධාරීන්හු</topic>
    <author/>
    <content>මුවර්ස් ක්‍රීඩා සමාජයේ නව නිලධාරී මඩුල්ල පසුගියදා පැවැති එම ක්‍රීඩා සමාජයේ වාර්ෂික රැස්වීමේ දී තේරී පත්විය.නව නිලධාරී මඩුල්ල මෙසේය.සභාපති – ඒ. ජේ. එම්. මුසම්මිල්, ආසන්නතම හිටපු සභාපති – එම්. ෂෆීක් රාජාබ්දීන්, උප සභාපතිවරු පාර්ලිමේන්තු මන්ත්‍රී ඒ. එච්. එම්. අස්වර්, ෆවුසුල් හමීඩ්, ප්‍රධානලේකම් – ඒ. එම්. මුබාරක්, උප ලේකම් එස්. එම්. ෂහර්වදී, තරගපිටි ලේකම් – ඒ. ආර්. එම්. අරූස්, ක්‍රිකට් තරග ලේකම් – ඒ. කේ. එම් රිස්වි, ටෙනිස් තරග ලේකම් – ඒ. ෆයිසල් හන්ෆා, බිලියර්ඩ්ස් තරග ලේකම් – ඔමාර් අබ්දුල් සත්තාර්, ජිම්නාස්ටික්තරග ලේකම් – එම්. පී. එම්. රිෆායි, ක්‍රීඩාගාර ලේකම් – එම්. වයි. එම්. නසාර්, කමිටු සාමාජිකයන් – ජී. එස්. එම්. ඒ. රාසික්, පාර්ලිමේන්තු මන්ත්‍රී රවුෆ් හකීම්, ඔමාර් කාමිල්, හරූත් අහමඩ්, ඉක්බාල් බින් ඉසැක් සහ එම්. එම්. එම්. ෆසාල්..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=s10092411</link>
    <topic>ආයතන එල්ලේ තරග හෙටින් අවසන්</topic>
    <author/>
    <content>ශ්‍රී ලංකා එල්ලේ සම්මේලනය මෙහෙයවන අන්තර් ආයතන එල්ලේ පිරිමි / කාන්තා තරග මාලාව ත්‍රිකුණාමලය නගර සභා ක්‍රීඩාංගණයේ දී දැන් පැවැත්වේ. එය හෙටින් අවසන් වීමට නියමිතය.මේ ආයතන එල්ලේ තරග මාලාවේ සූරතා දිනා ගන්නා පිලට ඩී. ඒ. රාජපක්‍ෂ සැමරුම් කුසලානය හිමිවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=f1009242</link>
    <topic>පොලිසියේදී මාවකකුල් දෙකෙන් එල්ලුවා</topic>
    <author>සංවාද සටහන බුද්ධික සමන් ගුණවර්ධන ඡායාරූප රොෂාන් පිටිපන</author>
    <content>දඹදෙනිය ආසනයේ ශ්‍රීලනිප ප්‍රධාන සංවිධායකවරයා සහ කුරුණෑගල දිස්ත්‍රික් පාර්ලිමේන්තු මන්ත්‍රීවරයකු වන ශාන්ත බණ්ඩාර මහතා ප්‍රාදේශීය සභාවේ සිට පළාත් සභාව හරහා ජාතික දේශපාලනයට පැමිණි තරුණ දේශපාලනඥයකි. වයඹ පළාතේ පළපුරුදු මැති ඇමැතිවරු පසු පසට තල්ලු කරමින් වැඩිම මනාප ප්‍රමාණයකින් පසු ගිය මහ මැතිවරණය ජයගත් ශාන්ත බණ්ඩාර මහතාගේ පුද්ගලික ජීවිතයට එබී බැලීමකි මේ.* ඔබේ නමශාන්ත බණ්ඩාර* ඔබේ උපන් දිනය1973. 03. 28* උපන් ගම ගැන කියන්න පුලුවන්ද?නාරම්මලකෙටි කාලයක් අපි හිඟුරක්ගොඩ හිටියා. හැබැයි අපට ආයෙ දඹදෙණියට එන්න සිද්ධවුණා.* ඇයි නැවත දඹදෙණියට එන්න සිද්ධවුණා කිව්වේ?අපි ශ්‍රී ලංකා නිදහස් පාක්ෂිකයෝ හින්ද 88 - 89 භිෂණ කාලෙ අපිව රාජ්‍ය විරෝධී තරුණයො විදියට හැඳින්වුවා. අපේ වෙළෙඳසලක් තිබුණා. මම දවසක් ඒකෙ ඉද්දී පොලිසියෙන් ඇවිත් ප්‍රශ්න කරන්න කියලා මාව එක්ක ගියා. එතකොට මං නවය පන්තියේ. මාව මැදිරිගිරිය පොලිසියට එක්ක ගිහින් කකුල් දෙකෙන් එල්ලලා ගොඩක් වද දුන්නා. එදා ඇතිවූ කැළල් තාම තියෙනවා. ඒ සිද්ධිය එක්ක අම්මල ගොඩක් බයවෙලා අපිව නාරම්මල මහගෙදරට පිටත් කළා. අපි ඇඳුම්වත් පොත්පත්වත් අරගෙන නෙවෙයි නාරම්මල ගියේ. අම්මලා ඒවා අරන් පහුවදාම එනවා කිව්වා. හැබැයි එදා රෑ අපේ ගේ කඩල ගිනි තියලා. පොත්ටිකයි ඇඳුම් ටිකයි ඔක්කොම නැතිවුණා.* ඒ වෙද්දී මොන පාසලේද ඉගෙන ගනිමින් සිටියේ?යෝධ ඇල ජාතික පාසලේදී ශිෂ්‍යත්වයෙන් පස්සෙ මැදිරිගිරිය ජාතික පාසලේ ඉගෙන ගනිමින් හිටියේ.* නාරම්මලට ඇවිත්?නක්කවත්ත ජාතික පාසලට ඇතුළත් වුණා.* ඒ කාලෙත් පක්ෂයේ ප්‍රබල සාමාජිකයෙක්ද?අපේ අයියනම් ටිකක් දේශපාලනය කළා. අපට ඒකාලෙ ඡන්දෙවත් නෑ. හැබැයි පාසල්වල තිබුණු විරෝධතාවලට අපි සහභාගි වුණා. එජාප රජය ගෙන ගිය වැඩපිළිවෙළට විරුද්ධව අපි එළියට බැස්සා. වයස නැතත් ඇඟපත තිබුණු හින්දා හැමෝටම කැපිල පෙනුනා.* ක්‍රීඩාකරන්න ගත්තෙ කොයි කාලෙද?කුඩාකාලේ ඉඳන් කරාටේ ඉගෙනගත්තා* ඇයි කරාටේ ඉගෙනගන්න හිතුනේ?අපේ ලොකු අයියත් කරාටේ කළා. ඒ කාලෙ පොඩි අයිය කරාටේ කරන්නේ නැහැ. එච්චර ගැලපෙන්නෑ කියලයි බොහෝ දෙනා හිතුවෙ. ඒ මතය වැරැදියි. මම හොඳින් කරාටේ ඉගෙනගෙන කලුපටි තුන්වැනි ශ්‍රේණිය දක්වා ගියා. විදේශ පුහුණුවලටත් තරග වලටත් සහභාගි වුණා. පසුව මම කරාටේ ගුරුවරයෙක් විදියට විශාල ශිෂ්‍ය පිරිසකට ඉගැන්වීමත් කළා. ඒ අයත් දේශීය විදේශීය තරඟ ජයග්‍රහණ කර තිබෙනවා.* දේශපාලනයට එන්න හිතාගෙනම කරාටේ කළේනෑ. නෑ. කරාටේ සැම දේටම හොඳයි. ඒක කලාවට එහා ගිය ඉවසීම හා විනය ප්‍රගුණ කරන ඕනෑම කටයුත්තක් සාර්ථකව කරගෙන යාහැකි ශක්තිය ලබාදෙන ක්‍රීඩාවෙක්.* ඒ දේවල් දේශපාලන ජීවිතට වැදගත් වුණේ නැද්ද?වැදගත් වුණා. හැබැයි ඉතිං කවුරුත් එක්ක ගහගන්න නෙවෙයි. ප්‍රශ්නයක් දෙස වෙනස් විදියට බලන්නත් ඊට අවශ්‍ය විදියට හැඩගැසෙන්නත් අවශ්‍ය උත්තර ලබාදෙන්නත් ක්‍රීඩා ගොඩක් උදව් වුණා. විශේෂයෙන් මැතිවරණ කාලයේ සිදුවූ සිදුවීම් දෙස ඉවසීමෙන් බලා බුද්ධිමත්ව කටයුතු කරන්න පුළුවන් වුණේ ක්‍රීඩාවෙන් ඉවසීම ප්‍රගුණ කරල තිබු නිසයි.* ඔබ කළ අනෙක් ක්‍රීඩා මොනවාද?උස පැනීමේ ජාතික මට්ටමේ දෙවැනි ස්ථානය දිනා ගත්තා. කවපෙත්ත විසිකිරීම ජාතික මට්ටමේ වර්ණ දිනාගෙන තිබෙනවා. වොලිබෝල් වලින් ජාතික මට්ටමේ අවස්ථා කීපයකදීම එය ලබාගෙන තිබෙනවා. වොලිබෝල් ක්ෂේත්‍රයෙන් තමයි මම ගොඩක්ම ඉදිරියට ගියේ. ජාත්‍යන්තර වොලිබෝල් පුහුණුකරු පාඨමාලා අදියර ඪ හා ඪඪ සමත් වෙලත් තියෙනවා.* ආරංචියක් තියෙනවා ඒ කාලෙ නොමිලේ ඉගැන්නුව කියලත්සාමාන්‍ය පෙළයි උසස් පෙළයි ලියල ගෙදර ඉන්න කාලෙ ගමේ නංගිල මල්ලිල එකතුකරන් විද්‍යාවයි ගණිතයයි ඉගැන්නුවා. ඒ අය හොඳින් විභාගය සමත් වුණා.* පාසල් ගුරුවරයෙකු වුණාට පසුව කොහොමද ක්‍රීඩාවට සම්බන්ධ වුණේ?මට ඕනෑ වුණේ දඹදෙණියේ ළමයෙක්ගෙ කරට රන් පදක්කමක් දාන්නයි. අවුරුදු දෙකක් යද්දී මට පුලුවන් වුණා ඒ දේ කරන්න. මම දඹදෙනියට යද්දී ඒ ළමයි වොලිබෝලයක් දැකලවත් තිබුණේ නෑ. මම පොල්ගස් කරටි දෙකක් පිට්ටනියේ හිටවලා ලණුවක් ඇදල ඒකට උඩින් බොලය විසිකරන්න උගන්වලයි ළමයි පුහුණු කළේ. ඒ 1994දී. 1996 වෙද්දී ඒ ළමයි ජාතික පාසල් ශූරතාවය දිනුවා. ඊට පස්සෙ මම 1997 දී 15 න් පහළ, 17 න් පහළ හා 19 න් පහළ කණ්ඩායම් තුනම ජාතික පාසල් අවසන් වටයට අරන් ගියා. ඒකෙන් කණ්ඩායම් දෙකක් ශූරතාවය දිනාගත්තා. අනෙකට අනුශූරතාවය ලැබුණා. ජාතික මට්ටමේ විවිධ අංශවල ශූරතා 26 ක් මම අරන් දුන්නා. ගුරුවරයෙක් විදියට මට සතුටුවෙන්න පුලුවන්.* ක්‍රීඩා ගුරුවරයෙක් විදියට අද වුණත් එවැනි දස්කම් කරන්න පුලුවන්ද?ඔව්. මට ඕනෑම කණ්ඩායමක් බාර දුන්නොත් මම අවුරුදු දෙකක් ඇතුළත ඒ අය වොලිබෝල් ජාතික මට්මට ගෙනියනවා.* උසස්පෙළට මොනවද කළේ?ජීව විද්‍යාව අංශයෙන් තමයි උසස් පෙළ හැදෑරුවේ* වෛද්‍යවරයෙක් වෙන්න කැමැත්තක් තිබුණාද?ඔව්. මම ඒත් එතෙන්ට එන්න කලින් ගොඩක් සමාජගත වුණා. ඒ වගේම ගුරු වෘත්තියත් ලැබුණ නිසා ඒකට මහන්සි වුණේ නෑ.* සමාජ ගත වුණා කිව්වෙ?පාසලේ ප්‍රධාන ශිෂ්‍ය නායකයාගේ පටන් ගමේ යෞවන සමිතියේ සභාපති ක්‍රීඩා සමාජයේ සභාපති වැනි නායකත්වවලට පත්වුණා.* ඒ හරහාද දේශපාලනයට ආවෙ?දවසක් නාරම්මල මහජන ක්‍රීඩාංගණයේ අපේ වොලිබෝල් අවසන් මහා තරගයක් තිබුණා. ඒක තියුණු තරගයක් . මම හොඳටම සෙල්ලම් කළා. එදා අපි දිනුවාම මාව එළියට ගත්තේ වඩාගෙනයි. ඒ තරම් කට්ටියගේ ප්‍රතිචාර තිබුණා. මම මහන්සියටත් එක්ක පිට්ටනියේ ටිකක් වාඩිවෙලා ඉද්දි සුදත් කියල මල්ලි කෙනෙක් මට කතාකරලා කිව්වා “සාන්ත අයියෙ ඔයාට කට්ටිය කොච්චර ආදරේද? ඔයා ඡන්දෙ ඉල්ලන්නකො” කියලා. ඇත්තටම ඒ ගැන මුලින්ම ඔලුවට ආවෙත් ඒ වෙලාවෙයි. අපි කුඩා කාලෙ අත්විඳපු සිද්ධිත් එක්ක මම තීරණය කළා 97 මැතිවරණයට තරග කරන්න.* දේශපාලනයේදී ජවයට වඩා බලපාන්නේ කතාවයි. ශාන්ත බණ්ඩාර මන්ත්‍රීතුමා ඒ තරම් කෑගහන කෙනෙක් නෙවෙයි කියලයි ආරංචිය?අවශ්‍ය තැනදී මමත් කෑ ගහනවා. මමත් දැකල තියෙනවා සමහරු මළ ගෙදර ගියත් කෑගහනවා. ඒ අනිත් අයගෙ අවධානය දිනාගන්නනෙ. මම වඩාත් කැමැති ඇහුම්කන් දෙන්නයි. අවශ්‍ය වෙලාවට කට පාවිච්චි කරනවා. පාර්ලිමේන්තුවේත් මෙතෙක් මා කළ විවාද අපේ නායකයින් අගය කරල \;යනවා.* ඔබ අමද්‍යප තරුණයකු කියලා ආරංචියි?මම සෑම කෙනෙක්ටම කියන්නේ මත්පැන් පානය කරන්න එපා කියලයි. විශේෂයෙන් දුම්වැටි. ඒ දෙවල්වලින් ලැබෙනදේට වඩා නොලැබෙන දේවල් තමයි වැඩි.* ඔබ කවදාවත් මේවා පාවිච්චි කරලා නැද්ද?තුනේ පන්තියේ ඉද්දි දවසක් මම කොළ ඔතල බිව්වා. ලොකු අය කරනදේවල් බලන් ඉදල ඒ විදියටයි කළේ. ඒක අම්මට අහුවුනා. අම්මා අප්පච්චිට කිව්වා. අප්පච්චි මාව මිදුලෙ තිබුණ නාරංග ගහේ අත් පිටිපස්සට කරල බැඳල දිමිගොට්ටක් කඩන් ඇවිත් දාන්න හැදුවා. අම්ම ඒ වෙලාවෙ බේර ගත්තා. ඒ බයවීම විද්‍යාව තේරෙනකල් මාව ඒ වැරැදිවලින් මුදවාගත්තා. විද්‍යාව ඉගෙනගත්තාම දුම්පානයේ විපාක අවබෝධ වුණා.* දේශපාලනයට පාරම්පරික උරුමයක් තිබුණද?එහෙම උරුමයක් තිබුණෙ නෑ. ඒත් අපේ අම්මල තාත්තල ගොඩක් සමාජ සේවා කළා.* සමාජ සේවා කරන්න ලොකු දේපලක් තියෙන්න ඕනෑ නේද?නෑ. අපි හම්බකළ සෑම දෙයක්ම ජනතාවට දීල තියෙනවා. මට මතකයි 1978 ලොකු සුලි සුළඟක් ඇවිත් අපේ ගමේ ගෙවල් ගොඩක් කැඩුණා. ඒ වෙලාවේ තාවකාලිකව ගෙවල් හදාගන්න ටකරං තහඩු හම්බවුණා. හැබැයි අපට හම්බවුණු තහඩු අපේ තාත්තා හම්බ නොවුන වෙන දුප්පත් කට්ටියකට දීල කියලා අම්ම කියනවා මට ඇහිලා තියෙනවා.අද මගෙ සම්පූර්ණ වැටුපම යන්නේ ශාන්ත සේවා පදනමටයි. ඒ පදනමෙන් අපි අඩු ආදායම්ලාභී පවුල්වල දරුවන්ට ඉංගී‍්‍රසි අධ්‍යාපනය ලබා දෙනවා. අපේ නාරම්මල මධ්‍යස්ථානයේ දැන් ඉඩ නැති තරම් ළමයි ඉන්නවා. දැන් අලුතෙන් එන දරුවන්ට මම පොරොන්දු වුණා ඊළඟ කණ්ඩායමට බඳව ගන්නව කියලා. ඉගෙනගන්න ආස ඒ දරුවන්ට මම මට කරන්න පුලුවන් උදව් උපරිමයෙන් කරනවා. මගේ මුලු පඩියම ඒ ළමයි වෙනුවෙන් තමයි වියදම් කරන්නේ.* මුලින්ම දේශපාලන වේදිකාවක කතාවක් පැවැත්තුවෙ අනුන් වෙනුවෙන්ද? තමන් වෙනුවෙන්ද?අනුන් වෙනුවෙන්. ඒ එක්සත් ජාතික පක්ෂයෙන් ආපු පීඩනයට එරෙහිව යි.* පාර්ලිමේන්තු මංගල කතාව කරද්දී චකිතයක් ආවෙ නැද්ද?ඒ දවස්වල පාර්ලිමේන්තු ක්‍රමය ගැනත් එච්චර අවබෝධයක් තිබුණෙ නෑ. මට අවසාන කතාව තිබුණෙ. මම කතාව බාගයක් කරන් යද්දී නවත්වන්න වුණා. සභාව කල්තිබ්බා. හිතන් ආපු දේවල් කතාකරන්න බැරි වුණා.* ආදරේ ගැන මොකද හිතෙන්නෙ?හොඳයි (සිනාසෙමින්)* පාසල්කාලෙ ඒ වගේ අත්දැකීම් තිබුණේ නැද්ද?අනේ මට ආදර අත්දැකීම් නම් පාසලේ දී ලැබුණේ නැහැ.* කඩවසම් තරුණයෙක් විදියට ඇයි එහෙම වුණේ?නායකත්වය ආරක්ෂා කරගන්න උවමනාවක් තිබුණා. ආදරය ලොකු වරදක් විදියට ගුරුවරුන් විශේෂයෙන් අම්මත් උපදෙස් දීල තිබුණා.* හිතගිය ගැහැණු ළමයෙක් හිටියෙත් නැද්ද?ළඟින් ආශ්‍රය කරපු අය හිටියා. සුහදශීලි බවකින් එහාට ගියේ නෑ.* ඒ අයගෙ නම් කියන්න පුළුවන්ද?එතකොට මුලින්ම නම කියපුකෙනා ගැන සැක හිතයි.* විවාහය සිදුවුණේ ආදර සම්බන්ධයකින්ද? යෝජනාවකින් ද?ඒක ප්‍රේම සම්බන්ධයකුත් යෝජනාවකුත් අතර තියෙන්නේ* ඇගේ නම මොකක්ද?රුක්මාලා දිසානායක* ඇගේ ගම කොහෙද?මහරච්චිමුල්ලේ* රැකියාවක් කරනවාද?අවස්ථා කීපයක් ලැබුණා. ඒත් මම සමාජසේවා සමඟ ඉන්න නිසා එයා ගෙදර ඉන්න ඕනෑනෙ. ඒ නිසා රැකියාවකට කැමැති නෑ.* දූ පුතුන්ගේ තොරතුරු කියන්න පුළුවන්ද?පුතාල තුන්දෙනයි. එක්කෙනෙක් මෙවර ශිෂ්‍යත්වය ලියුවා. ඔහු චන්දෙව් බණ්ඩාර, දෙවැන්නා අනුද බණ්ඩාර තාම පළමුවැනි ශ්‍රේණියේ දෙන්නම කුරුණෑගල මලියදේව විද්‍යාලයේ ඉගෙන ගන්නවා. පොඩි එක්කෙනා මිහින් බණ්ඩාර අවුරුදු තුනයි.* ඒ තුන්දෙනා ක්‍රීඩාවට යොමුවෙයිද? නැත්නම් දේශපාලනයට යොමුවෙයි ද?දේශපාලනයට යොමුකරන්න බලාපොරොත්තුවක් නෑ. ඒ අය දක්ෂ පැතිවලට යොමු කරනවා. කොහොමත් තුන්දෙනාම ක්‍රීඩාවට යොමු කරනවා. පුලුවන්නම් ශිෂ්‍ය භට පුහුණුවත් ලබාදෙනවා. මේවා හැම ළමයෙක්ම කරන්න ඕනෑ දේවල්.* දේශපාලන ජීවිතයේ රසවත් සිදුවීම් නැද්ද?මම ප්‍රාදේශීය සභා මන්ත්‍රීවරයෙක් විදියට ඉද්දී යන්න වුණා දෙනියායේ කැන්වසින්වලට. අපි දැන් යන්නෙ ජනතාවට මේක පැහැදිලි කරන්නනෙ. ඉතිං හරි ලොකු වැඩක් කියල හිතාගෙන හොඳ ෂර්ට් එකක් ඇඳල අත් දිගට දාල සපත්තු දාල එහෙම ගියේ. ගෙවල්ගානෙ ගිහින් දවල් වෙද්දි අත් ටිකක් කසන්න ගත්තා. සෙනග ඉස්සරහ කසන්නත් ලැජ්ජයි. ඉවසන් ඉදල කෑම කන්න ගිහින් ටිකක් ෂර්ට් එකේ අත නවලා බැලුවා මොකද මේ කසන්නෙ කියලා. බලද්දී අත පුරාම කූඩැල්ලො. පහුවදා අත්කොට ෂර්ට් එකක් ඇඳන් සෙරෙප්පු දෙකක් දාගෙන සබන් එහෙම ගාගෙනයි එලියට බැස්සෙ.* කලාව ගැන මොකද හිතෙන්නෙ?මම කලාවට ගොඩක් ආසයි. පාසලේදී සංගීතය ඉගෙන ගත්තා. සමාජයට ලොකු දෙයක් දෙන්න කලාවට පුලුවන්. ඒත් සමහර වෙලාවට කලාවෙන් දෙන පණිවුඩ සමාජය වැරදිවලට පොළඹවනවා.අද මේ රටේ තිබෙන ප්‍රධානම ප්‍රශ්නය මොකක් ද?හැම කෙනාම තමන්ගෙ කටයුතු ටික හරියට නොකිරීම යි.* ඔබ ගරු කරන මතය කුමක්ද?මිනිසාගේ පරම යුතුකම මිනිසාට සේවය කිරීමයි කියන බණ්ඩාරනායක ශ්‍රීමතාණන්ගේ කියමන.* විලාසිතා ගැන මොකද හිතෙන්නේ?විලාසිතා අවශ්‍යයි. දේශපාලනඥයෙකු හැටියට ජාතික ඇඳුම ඇන්දම අනන්‍යතාවකුත් තියෙනවා. මම කැමැතිම විලාසිතාවත් ඒක තමයි.* සුද පාටට වැඩිය කැමැතියි කියන්නෙ ඇත්තද?ඔව්* දේශපාලනඥයින් අඳින ජාතික ඇඳුමට තවත් නමක් තියෙනව නේද?කපටි සූට් එකද? එහෙම කියන්නෙ ඒක ඇන්දම ලස්සන නැති අය.* කවද හරි රජවෙන්න පුළුවන් ජාතික ඇදුමට විතරයි කියල මතයක් තියෙනව. ඒක පිළිගන්නව ද?ඔව් ඒක ඇත්ත. විදේශ ආක්‍රමණවලට මුහුණ දුන්න අපේ රටට ටයි කෝට් ගැන තියෙන්නෙ අප්‍රසාදයක්. රට විනාශකළේ ටයි කොට් කාරයොයි* දහම්පාසලේ ඉගැන්නුව කියන්නෙ ඇත්තද?ඔව් මම ඒකාලෙ දහම්පාසල් ගුරුවරයෙක් . දැනටත් පන්සල එක්ක ගොඩක් සමීපව කටයුතු කරනවා. මම බොහෝ කටයුතුවලට උපදෙස් ලබාගන්නෙ පන්සලේ හාමුදුරුවන්ගෙන්. අපි කවුරුත් ආගම දහමට යොමුවෙන්ට ඕනෑ.* අනාගත බලාපොරොත්තු මොනවද?දේශපාලනඥයෙකු විදිහට රටට සමාජයට හැකි උපරිමයෙන් අවංකව සේවය කිරීමයි මගේ අරමුණ. කවද හරි දරුවන්ට එයාලගෙ අප්පච්චි රටට වැඩක් කරපු ගෞරවනීය කෙනෙක් කියල අහන්න සැලැස්වීමයි බලාපොරොත්තුව. කවදාවත් ඒ අයට ඔයාලගෙ අප්පච්චි වැඩක්නැති මිනිහෙක් කියල අහන්න සලස්සල නින්දා කරන්න ඉඩක් තියන්නේ නෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=f1009243</link>
    <topic/>
    <author>ගාමිණි ජයලත්</author>
    <content>‘ටී. එම්. සංඝදාස මිය ගිහින්’ ලැබුණු දුරකථන පණිවිඩයෙන් එක්වරම මා වික්ෂිප්තව ගියේය.‘මේ ඊයේ පෙරේදා හොඳට හිටපු මිනිහා. මොකද මේ වුණේ. . .’ යළි පෙරළා මම මගෙන්ම ප්‍රශ්න කර ගත්තෙමි.මරණයේ හැටි එහෙමය. තැනක්, වේලාවක්, තරාතිරමක්, දුප්පත් පෝසත් බවක් ‘මරණයට’ නැත. කාටත් අත්වන ඉරණමට සංඝදාස ගොදුරු විය. එයින් මිදීමට කාටවත් නොහැකිය. ඒ බුදු දහමෙන් අප ඉගෙන ගත් දේය.‘හිත හොඳ මිනිහා. හැමෝටම උදව් කරන මනුස්සයා. . .’සංඝදාස මිය ගිය පසු ඔහුගේ ‘මරණය’ පිළිබඳ ඇසූ බොහෝ දෙනෙකුගේ මුවඟ අනිවාර්යයෙන්ම රැඳුණු වචන කීපයකි ඒ. ඒක ඇත්තය. සංඝදාස කාගේත් හිතවතාය. හැමෝගෙම දුක් ගන්නා රාළය. හැමෝගෙම මරණයට සහභාගි වන පුද්ගලයාය. ඒ නිසා ‘සංඝදාසගේ මරණය’ ඇසූ දන්නා කියන සියලුම දෙනා සංඝදාසගේ මරණයට සහභාගි වූ අයුරු පසගිය දින දෙක තුන තුළ අප දුටුවේය. මන්ද ඔහුගේ මරණයට සහභාගි නොවී සිටීමට කිසිවකුගේ හෘද සාක්ෂිය කිසිවකුට ඉඩ නොදෙන නිසාය.ටී. එම්. සංඝදාසට අපේ හිතවත්කම වැඩි නිසා ආමන්ත්‍රණය කරන්නේ ‘සංගේ’ කියා ය. සංඝදාස පෙරළා අපට ආමන්ත්‍රණය කරන්නේ ‘මචං’ කියලා ය. පත්තරකාරයෙක් වූ නිසාදෝ අප අතර වැඩි සමීප සබඳතාවක් පැවැතුනි.‘සංගේ. . . අපේ ‘දිනමිණ’ පත්තරේ ‘ප්‍රභූවරුන්ගේ සිතුවිලි සාදය’ විශේෂාංගයට මේ සතියේ ගන්න ඉන්නේ ඔයාව. ඔයාට අපේ ශ්‍යාමා සමරසිංහ කතා කරයි. වැඩේ හැකි ඉක්මනින් කර දෙන්න. . .’‘හරි මචං. . . අපි කරමු. ඇත්තටම මම ප්‍රභූවරයෙක්ද මචං. .’ පෙරළා සංඝදාස මගෙන් ප්‍රශ්න නැඟීය. විහිළුවක් කිරීම සංඝදාසගේ හැටිය. උපහැරණයක් පැවැසීම ඔහුගේ සාමාන්‍ය සිරිතය.‘ඒ පැහිච්චකම් වැඩක්නෑ. ඔයා ජාතික චිත්‍රපට සංස්ථාවේ උපදේශකනේ. ඉතිං උපදෙස් දෙන්නේ ප්‍රභූවරු මිසක් වෙන කවුද . . .?’ මේ ‘පේජ්’ එක ඉක්මනට හදාගන්න ඕන. ශ්‍යාමා සංගේ ට කතා කරයි. වැඩේ ඉක්මනට කර දෙන්න’ මම දුරකථනයෙන් කීය.හිතුවාටත් වඩා ඉක්මනින් සංඝදාස ‘සිතුවිලි සාදය’ ට එක් විය. එය පළවූ දවසේ ඔහු දැඩි සතුටකින් මා හා කතා කෙළේය.‘මචං වැඩේ නියමෙට තියෙනවා. මේ වගේ පිටුවක් මගේ ජීවිතේට පත්තරේක ගිහින්නෑ. අනෙක උදේ ‘මුල් පිටුවේ’ උඹලාගේ ලොක්කා හොඳට කියෙව්වා. වැඩේ මරු. . .’දැඩි ප්‍රීතියෙන් සංඝදාස පැවසීය.ඔහු පිළිබඳව යම් දෙයක් පුවත් පතක පළවූ විට අදාළ පුවත්පත් කලාවේදියාට කතා කර ස්තුති කිරීම ඔහුගේ පුරුද්දය. ඒ වාගේම සෑම දිනකම ඔහු උදේ ස්වර්ණවාහිනියේ විකාශය වන අප සභාපතිවර ජ්‍යෙෂ්ඨ මාධ්‍යවේදී බන්දුල පද්මකුමාර මහතා ඉදිරිපත් කරන ‘මුල් පිටුවේ’ ද නිත්‍ය සාමාජිකයෙකි. ඒ බව කීප වරක්ම ඔහු මා හා පවසා ඇත.2010 ජනාධිපතිවරණය මේ රටේ බහුතරයක් කලාකරුවන් මහින්ද රාජපක්ෂ ජනාධිපතිවරයාගේ දෙවන ජයග්‍රහණය වෙනුවෙන් ඇප කැපවී වැඩ කටයුතු කළ මැතිවරණයක් වූහ. ටී. එම්. සංඝදාස ද ඒ ජනාධිපතිවරණයේදී රට වටේ රැස්වීම් අමතමින් සුවිශාල සේවයක් ඉෂ්ට සිද්ධ කෙළේය. ‘කොළ’ පාට සංඝදාස ‘නිල්’ පාට වූ හැටි ඔහු මැතිවරණ වේදිකාවල හරි අපූරුවට විග්‍රහ කෙළේය. එජාපයේ හිටි ප්‍රබල ‘අලියෙකු’ පක්ෂය එපා වී ජනාධිපති මහින්ද රාජපක්ෂ මැතිතුමාගේ ක්‍රියා පටිපාටිය ගැන පැහැදී ශ්‍රීලනිප යට පැමිණි ආකාරය කියනවා අසන්න බොහෝ දෙනෙක් කැමැති වූහ. ඒ නිසාම ඔහුගේ කතාවට හැමෝම දැඩි අවධානයකින් අසා සිටියහ.සැබැවින්ම ටී. එම්. සංඝදාස ට ඉතිහාසයක් ඇත. හොඳ මතකයක් ඇත. තමන් පැමිණි තැන හොඳට මතක ඇත. කලෙක එජාපයේ ප්‍රබලම තැන වැජඹුණු සංඝදාසට ඒ කාලයේ නොකළ හැකි දෙයක් නොවීය. ඔහු සිටියේ රටේ ප්‍රධානියාගේ දකුණු අත වගේය. ඒ කාලයේ ‘දිවයින’ පත්තරේ වැඩ කටයුතු කළ ලියුම්කරු රාජකාරියක් කර ගන්නට චිත්‍රපට සංස්ථාවට ගිය විටෙක ඒ රාජකාරිය ප්‍රමාදයකින් තොරව තමන්ගේ අනු දැනුම යටතේ අකුරටම ඉටු කර දුන්නේය.‘අපි මොන පක්ෂයේ වුණත් අපි හැමෝම කලාකරුවෝනේ මචං. . . .’සංඝදාස ‘කොළ පාට’ පිලේ ප්‍රබලයෙකි. ලියුම්කරු හිටියේ ‘නිල්පාට’ පිලේය. නමුත් අපේ හිතවත්කම් වලට මේ පාට ප්‍රශ්නයක් නොවීය.ඒ නිසාම සංඝදාසට කොතනත් සිටිය හැකි විය. මිය යන තෙක්ම සංඝදාස තම හිතවතුන් සමඟ තබා ගත් ඒ හිතවත් කම් එසේම පැවැතියේ හිතවත්කම් අබියස දේශපාලනය ගාවා නොගත් නිසාය.සැබැවින්ම සංඝදාස චිත්‍රපට පිස්සෙකි. වරෙක ඔහු නළුවෙකුද විය. ඔහු ඒ තරම්ම සිනමාවට ආදරය කෙළේය. සිනමාවේ ප්‍රවීණ චරිත පිළිබඳව සංඝදාස දැඩි ගෞරවයෙන් කතා කෙළේය. ඔහුගේ මූලිකත්වයෙන් පැවැති ලංකා කලා පදනම මගින් මිය ගිය නළු නිළියන්, ගායක ගායිකාවන්, චිත්‍රපට අධ්‍යක්ෂවරුන්, සංගීත අධ්‍යක්ෂවරුන් යළි සිහි කර ගුණ සමරා මතු පරපුරට ඒ සුවිශේෂී චරිත පිළිබඳ මතකය අලුත් කෙළේ ටී. එම්. සංඝදාස මහතාය. මෑත කාලයේ ඔහු නැතුව පැවැත්වූ ටෙලි නාට්‍ය, චිත්‍රපට මුහුරත් උලෙළක් නොමැති තරම්ය. ඒ හැම මුහුරත් උලෙළකදීම ඔහු පවසා සිටියේ ‘කලා රසඥතාව‘ නොනසා එසේම නිර්මාණයේ නිෂ්පාදකවරයා ආරක්ෂා කරමින් නිර්මාණ කටයුතු කළ යුතු බවය.සෑම කලාකරුවකුගේම මරණයට අනිවාර්යයෙන්ම සහභාගි වන මැදිහත් වන කලාවේ සමඟිය ඉහළින්ම අපේක්ෂා කළ කලාකරුවන්ගේ හිතවතා ටී. එම්. සංඝදාස අද අප අතර නැත. පසුගිය 21 වැනිදා මළහිරු බැස යන සැන්දෑ යාමයේ බොරැල්ල කනත්තේදී ඔහු අපෙන් සමුගෙන ගියේ සියලුම සහෘද කලාකරුවන්ගේ මතකයේ ‘හිතවත්කම මිත්‍රත්වය’ ඉතිරි කරමිනි. ටී. එම්. සංඝදාස ජීවත්ව නොසිටියත් ඔහු අප අතර ඉතිරි කර ගිය ඒ ‘හිතවත්කම සුහදකම’ අප ජීවත්වන පුරාවටම අපේ මතක ගබඩාවේ තැන්පත්ව ඇත. සංඝදාස මිය ගියත් ජීවත්වන මිනිසකු වන්නේ ඒ හිතවත්කම සුහදතාවය නිසාය.ටී. එම්. සංඝදාස මහතාණෙනි ! ඔබට නිවන් සුව . . . . !.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>24</day>
    </date>
    <link>http://www.dinamina.lk/2010/09/24/_art.asp?fn=f1009244</link>
    <topic/>
    <author>චන්දන ජයවීර චිත්‍රණය – අරවින්ද සේනාධීර</author>
    <content>2010 රාජ්‍ය ටෙලි සම්මාන උළෙලේ දී මෙන්ම පසුගිය වසරේ සුමති ටෙලිනාට්‍ය උළෙලේ දී හොඳම ටෙලිනාට්‍ය නිළිය බවට පත් වූයේ නිල්මිණි තෙන්නකෝන් ය. ෂර්ලි පී. දෙලංකාවල අධ්‍යක්‍ෂණය කළ “හැන්ඳෑව“ ටෙලිනාට්‍යයේ ඇය නිරූපණය කළ චරිතය පිළිබඳ හා නිළියක් ලෙස ඇය පසුගිය කාලයේ රංගනයෙන් සම්මාදන් වූ නිර්මාණ පිළිබඳ දැක්වූ අදහස් මෙසේය.* ඔබේ රංගන ජීවිතය පිළිබඳව ආවර්ජනය කළ හැකි ද?මම රංගනයෙන් සම්මාදම් වී තිබෙන්නේ සීමිත ටෙලිනාට්‍ය සංඛ්‍යාවකට පමණයි. ඒ හැම එකක්ම පාහේ විචාරකයන්ගේ ඇගැයීමටත්, ප්‍රේක්‍ෂකයන්ගේ අවධානයටත් ලක්වීම ගැන මම නිහතමානීව සතුටක් ලබනවා.රඟපෑම මගේ වෘත්තියයි. ලැබෙන හැම චරිතයක් තුළින්ම සාර්ථකත්වය කරා ළඟාවීම නිළියක් වශයෙන් මේ වෘත්තියේ රැඳී සිටීමට මට වැදගත් වුණා. අනෙක් අතට මම ඒ සෑම චරිතයකම සාර්ථකත්වය වෙනුවෙන්ම විශාල පරිත්‍යාගයක් කළා. ඒ නිසා නිරූපණය කළ හැම චරිතයක්ම මට වැදගත්.මෙවර ඇගැයීමට ලක්වූ “හැන්ඳෑව“ ටෙලිනාට්‍යයේ සුසිරි මැණිකාගේ චරිතය වගේම, කුමාරයාණෙනි, නිදිකුම්බා මල්, ටෙලිනාට්‍යයන්හි මට රඟපෑමට ලැබුණු චරිතවලටත් මම ඇලුම් කරනවා. නමුත් මගේ රංගන දිවියේ රඟපෑමෙන් දායක වූ සියලු චරිතයන් අතරින් “දූ දරුවෝ” ටෙලිනාට්‍යයේ “දීප්ති” ගේ චරිතයත්, “දිය සුළිය” ටෙලිනාට්‍යයේ “සරෝජනී” ගේ චරිතයත් සුවිශේෂයි.සරෝජනීගේ භූමිකාවට මම තවමත් ආදරය කරනවා. ඒ චරිතයට බොහෝ දෙනෙක් උමතුවකින් මෙන් ආදරයෙන් වැළඳ ගත්තා. නිළියක් ලෙස ස්ථාවර වෙන්න මේ හැම චරිත නිරූපණයකම සාර්ථකත්වය මට උදව් වුණා. රඟපෑ මේ සියලු චරිත අතරින් මම තදින්ම ඇලුම් කරන්නේ “දූ දරුවෝ” ටෙලිනාට්‍යයේ “දීප්ති” ටයි. ඇත්තටම මම ඉන්නේ එතැන.* ඔබට මුල් කාලයේදී බොහෝ විට රංගනය සඳහා ලැබුණේ සම්ප්‍රදාය විරෝධී චරිත. ඒ සඳහා බලපෑ විශේෂ හේතුවක් තිබෙනවාද?සමහර චරිත ලියැවිලා තිබුණේම මා ඉලක්ක කරගෙනමයි. ඒ බව ටෙලිනාට්‍ය රචකයන් මට පවසා තිබෙනවා. ඔවුන් මා තුළ දැක්ක අමුත්ත චරිතයක් හරහා ඹ්වමාන කිරීම අමතර අභියෝගයක් වුණා. මම ඒ අභියෝගය ජයගත්ත බවට ප්‍රේක්‍ෂකයන් සාක්‍ෂි දරනවා ඇති.ඇත්ත. මුල් කාලයේදී මට ගැමි චරිත රඟපාන්න ලැබුණේ අඩුවෙන්. මගේ පෙනුම ඒ සඳහා බලපෑ බව සමහර අධ්‍යක්‍ෂවරුන් පසුකාලීනව මට පැවසූ කරුණක්.ඔවුන්මා තුළින් දැක තිබුණේ බටහිර රූපකායක්. එය මගේ වාසියට මෙන්ම අවාසියටත් හේතු වුණා.මට ඒ රාමුවටම කොටුවෙන්න බැහැ. “කුලවිලෝකන” නිර්මාණයේදී මගේ බලාපොරොත්තුව ඉටුවුණා. මම ඒ නිර්මාණය හරහා නාගරික චරිත මෙන්ම ගැමි චරිතත් රඟපෑ හැකි බව ඔප්පු කළා. “ඉදිකඩුල්ල” තවත් එවැනි එක් නිර්මාණයක්.* අගැයීමට ලක්වූ “හැන්ඳෑව“ ටෙලිනාට්‍යය පිළිබඳව කතා කළොත්ආසාවෙන් කරපු චරිතයක්. තිරිප්පනේ ප්‍රදේශයේ මේ ටෙලි නාට්‍යය රූගත කළේ. අධ්‍යක්‍ෂක ෂර්ලි පී. දෙලංකාවල මහතා ඇතුළු අපි හැමෝම විශාල කැපකිරීමක්, දුෂ්කරතාවයක් විඳදරා ගත්තා මේ නිර්මාණයේ සාර්ථකත්වය වෙනුවෙන්.මේ ටෙලිනාට්‍යයේ මම කළ භූ®මිකාව ටෙලි නාට්‍යය සම්මාන උළෙල දෙකකදීම අගැයීමට ලක්වුණා. හොඳ ප්‍රේක්‍ෂක ප්‍රතිචාරයකුත් ලැබුණා. වෙනත් නාලිකා දෙකකටත් මේ නිර්මාණ ප්‍රදර්ශනය සඳහා ලබා දී තිබුණත් ඔවුන් ඒ සඳහා දින වෙන්කළේ නැහැ. ස්වර්ණවාහිනි ආයතනය මෙයට මැදිහත් නොවුණා නම් “හැන්ඳෑව“ ටෙලිනාට්‍යය තවමත් අල්මාරියක පුස් කකා තියෙන්න තිබුණා.* මේ සම්මානය ඔබේ ජීවිතයට වැදගත් වන්නේ කොහොමද?චරිතයක් සාර්ථකව නිරූපණය කළ විට ප්‍රථමයෙන්ම ඒ බව දැනෙන්නේ රංගන ශිල්පිනියට හෝ ශිල්පියාටමයි. කවදා හෝ ඒ නිර්මාණය ප්‍රදර්ශනය වූ දින ප්‍රේක්‍ෂකයන්ගෙන් ලැබෙන ප්‍රතිචාරයත් එක්ක ඒ බව තවත් තහවුරු වෙනවා. විද්වත් විනිශ්චය මණ්ඩලයක් අපේ නිර්මාණ හැකියාව මෙලෙස අගය කර සම්මාන දීම වැදගත්. ඒ වගේ දේවලුත් ජීවිතවලට වටිනවා.* සමහර අවස්ථාවලදී ඔබේ රංගන හැකියාව අගය කිරීම නිර්දේශ කිරීමකට පමණක් සීමා වී තිබෙනවා නේද?ඒ වගේ අවස්ථාත් තිබෙනවා. “දිය සුළිය” ටෙලි නාට්‍යයේ මම මතක හිටින රංගනයක් කළත් ඒ ගැන අගැයීමක් ලැබුණේ නැහැ. “හැන්ඳෑව“ ටෙලිනාට්‍යයේ මා කළ රංගනය වූවත් එක් ටෙලිනාට්‍ය උළෙලකදී අගැයීමට ලක්වී තිබුණේ නැහැ. ඒ වෙලාවට හිතට පොඩි දුකක් දැනෙනවා. නමුත් මම නම් හිතන්නේ හොඳම නිළිය සඳහා නිර්දේශ වීමත් එක්තරා විදිහක අගැයීමක් කියලයි.* ඉදිරියේදී විකාශය වීමට නියමිත නිර්මාණ ගැන කතා කළොත්.මම හොඳ නිර්මාණ කිහිපයකටම දායක වෙලා තිබෙනවා. ඒවා වැඩ අවසන් කර විකාශය සඳහා රූපවාහිනී නාලිකා වෙත භාර දී තිබුණත් ටෙලිනාට්‍යය පෝලිම නිසා කවදා ප්‍රදර්ශනය වෙයිද කියලා හරියටම කියන්න බැහැ.ඩග්ලස් රණසිංහ මහතා නිර්මාණය කළ “දිය යට ගින්දර” එවැනි එක් නිර්මාණයක්. ඒ වගේම නාගරික පැල්පත්වාසීන් මුහුණ දෙන ප්‍රශ්න පිළිබඳ සාකච්ඡා කෙරෙන නිමල් රත්නායක මහතාගේ ටෙලි නාට්‍යයකත් වෙනස් ආකාරයක චරිතයක් නිරූපණය කළා.මේ වගේ විවිධ පරාසයන් තුළ විහිද ගිය චරිත කිහිපයක් පසුගිය කාලේ රඟපෑවා. නමුත් ඒ ටෙලිනාට්‍යය විකාශය නොවීම නිසා රඟපෑම ගැන කලකිරීමෙන් ඉන්නේ. ටෙලිනාට්‍යයක් නිර්මාණය කරන්න ඊට සම්බන්ධ වෙන සෑම ශිල්පියෙක්ම විශාල මහන්සියක් දරනවා. විශාල දුක් මහන්සියක් මැද කරන නිර්මාණයක් ප්‍රදර්ශනය වෙන්නෙත් පමා වෙලා නිසා මම දැන් ටෙලිනාට්‍යවල රඟපාන එක නවත්වලා ඉන්නේ.* මිනිස් ජීවිතයේ සංවේදී කරුණු සාකච්ඡා කෙරෙන වැඩසටහනකට ඔබ ඉදිරිපත් කිරීමෙන් සහය වෙනවා. මෙහෙයවන්නා මත රඳා පවතින මෙවැනි වැඩසටහනකට ඔබ සූදානම් වන්නේ කෙසේද?මේ වැඩසටහන සජීවී වැඩසටහනක්. මෙයට පෙරත් මම කාන්තාවන් සඳහා වැඩසටහනක් ඉදිරිපත් කොට තිබෙනවා. නමුත් “සිත් ගිමන්හල” ඊට වැඩිය බැරෑරුම් වගකීමක්. එහි වගකීම වැඩසටහනෙන් එහාටත් විහිද යන්නක්. අපි ඒ හැම ප්‍රේක්‍ෂකයෙකුගේම රහස්‍යභාවය ආරක්‍ෂා කරනවා. ඔවුන්ට මම හැකි සෑම ආකාරයකින්මත් උදව් කරනවා.මමත් පුද්ගලික ජීවිතයේදී නොයෙකුත් මානසික කඩාවැටීම්වලට මුහුණ දුන් කාන්තාවක් නිසා එවැනි වැඩසටහනක් මෙහෙයවීමට අවශ්‍ය පන්නරය මට ලැබී තිබෙනවා. ඒ වගේම මගේ ජීවිතය ශක්තිමත් කර ගැනීමටත් විශාල අත්දැකීම් ප්‍රමාණයක් මට ලැබුණා. කෙනෙක්ට ආත්ම ගණනාවක් ජීවත්වී හෝ ලැබිය නොහැකි අත්දැකීම් රැසක් මට මේ වැඩසටහන හරහා ලැබුණා. මේ දිනවල මම මනෝ උපදේශනය ඉගෙන ගන්නවා. ඉදිරියේදී මේ වැඩසටහනට සම්බන්ධවන වෛද්‍යවරුන් සමඟ එකතු වී පීඩාවට පත්වූවන් වෙනුවෙන් උදව් කළ හැකි මධ්‍යස්ථානයක් ගොඩනැගීමට සිතාගෙන සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=n1009252</link>
    <topic>වන්නියට ආ ලක්ෂ 21/2ක් මුල් ගම්බිම්වල පදිංචි කළා</topic>
    <author>ජයසිරි මුණසිංහ වන්නියේ සිට</author>
    <content>යුද්ධයෙන් අවතැන් වී වන්නියට ආ අයගෙන් මේ වන විට දෙලක්ෂ හැටපන්දහසක් මුල් ගම්බිම්වල පදිංචි කොට අවසන් ය. දැනට ඉතිරි වී ඇත්තේ තිස් දහසක පිරිසක් පමණක් බව වන්නි ආරක්ෂක සේනා ආඥාපති සහ උතුරේ නැවත පදිංචි කිරීම් භාර නිසි බලධාරී මේජර් ජෙනරාල් කමල් ගුණරත්න කියයි.එමෙන්ම මුලතිව් වලින් හා කිලිනොච්චියෙන් ආ අවතැන් වූවන් තාවකාලිකව නතර කිරීමට සහන ගම්මාන ඇතුළු කඳවුරු 47ක් පිහිටුවා තිබූ අතර, මේ වන විට ක්‍රියාත්මක වන්නේ කඳවුරු පහක් පමණක් බව ද ඒ මහතා කීය. වසරකටත් වඩා අඩු කාල පරිච්ඡේදයක් ඇතුළත මේ සා විශාල ජන සංඛ්‍යාවක් නැවත මුල්ගම් බිම්වල පදිංචි කිරීම පිළිබඳව එක්සත් ජාතීන්ගේ සංවිධානය පවා රජයට ප්‍රශංසාව පළ කර ඇතැයි ද මේජර් ජනරාල්වරයා පැවසීය.වවුනියාව වන්නි ආරක්ෂක සේනා මූලස්ථානයේ ඊයේ (24) පැවැති විශේෂ මාධ්‍ය හමුවේදී මේජර් ජනරාල්වරයා මේ බව කීය.නැවත මුල් ගම්බිම්වලට පදිංචියට යාමට නියමිතව ඇත්තේ මුලතිව්හි පුදුමාතලන් වැනි දරුණු සටන් පැවැති ප්‍රදේශවල ජනයා බව පෙන්වා දුන් ඔහු ඒවායේ ද මේ වසර අවසන් වීමට ප්‍රථම එම පිරිස් පදිංචි කරවීම රජයේ අපේක්ෂාව බව ද සඳහන් කළේය.ජනාධිපති මහින්ද රාජපක්ෂ මහතාගේ හා ආර්ථික සංවර්ධන ඇමැති බැසිල් රාජපක්ෂ මහතාගේ සොයා බැලීම මත මෙම වැඩපිළිවෙළ කඩිනමින් සිදුවන බවද ඒ මහතා කීය.බිම් බෝම්බ ඉවත් කොට පුද්ගලයින් නැවත පදිංචි කිරීමේදී සියයට සියයක ආරක්ෂාවක් ලබාදීමෙන් පසු මෙම පදිංචි කිරීම් සිදු කළ බව ද ඔහු කීය.ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්ෂක ජනරාල් ආරිය රූබසිංහ, රජයේ ප්‍රවෘත්ති අධ්‍යක්ෂක වසන්තපි‍්‍රය රාමනායක, කර්නල් ශාන්ත කහගල්ල යන මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=n1009253</link>
    <topic>ළමයින් සිඟමනේ යෙදවීමට එරෙහිව දැඩි නීති</topic>
    <author>බුද්ධිකා ඉඹුලාන</author>
    <content>ළමයින් යාචක වෘත්තියේ යෙදවීමට විරුද්ධව දැඩි නීති ක්‍රියාත්මක කරන බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පවසයි. මේ පිළිබඳ ව නව නීති කඩිනමින් ගෙන ඒමට අධිකරණ අමාත්‍යාංශය ඇතුළු අදාළ බලධාරීන් සමඟ සාකච්ඡා පවත්වන බව ඇමැතිවරයා ‘දිනමිණ’ ට කීය.විශේෂයෙන්ම නගරවල, බස්නැවතුම්පොළ, දුම්රිය ස්ථාන ඇතුළු ප්‍රසිද්ධ ස්ථානවල සිඟමනේ යොදවන දරුවන් බොහෝවිට එම දරුවන් පෙන්වා මුදල් යදින පුද්ගලයින්ගේ නොවන බව සිදුකළ විමර්ශනයන්ගෙන් හෙළි වී ඇතැයි ද ඇමැතිවරයා කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=n1009254</link>
    <topic>මේ වසරේ මුල් මාස හයේඅලි ඇතුන් 101ක් මිය ගිහින්</topic>
    <author>ධනුෂ්ක ගොඩකුඹුර</author>
    <content>දිවයින පුරා අලි ඇතුන් 101 දෙනකු මේ වසරේ මුල් මාස හය තුළ අලි මිනිස් ගැටුම් හා ස්වභාවික හේතූ®න් නිසා මියගොස් ඇති බව වන ජීවි දෙපාර්තමේන්තු සංඛ්‍යා ලේඛන පෙන්වා දෙයි.අලි මිනිස් ගැටුම් හේතුවෙන් මාස හයක් තුළ මිය ගොස් ඇති මිනිසුන් සංඛ්‍යාව 43 කි. අලි මිනිස් ගැටුම් හේතුවෙන් වැඩිම මිනිසුන් සංඛ්‍යාවක් මිය ගොස් ඇත්තේ වයඹ පළාතේ වන අතර එම සංඛ්‍යාව 21 කි. වයඹ පළාතේ අලි 27 දෙනකු විවිධ හේතූන් නිසා මරණයට පත්ව ඇත.වැඩිම අලින් සංඛ්‍යාවක් මරණයට පත්ව ඇත්තේ මහවැලි කලාපයේ වන අතර එය සංඛ්‍යාත්මකව 34 කි. මහවැලි කලාපයේ මිනිසුන් 04 දෙනකු අලි මිනිස් ගැටුම් හේතුවෙන් මිය ගොස් ඇත. අලි මිනිස් ගැටුම් වැළක්වීම සඳහා විදුලි වැට කිලෝ මීටර් 2000 කට වැඩි ප්‍රමාණයක් ඉදිකර ඇති අතර අලි පළවා හැරීමේ ජංගම මෙහෙයුම් ද ක්‍රියාත්මක බව දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=n1009255</link>
    <topic>ඇමැති ජී. එල්. පීරිස්ට එරෙහිවිශ්වාස භංගය 7 දා විවාදයට</topic>
    <author/>
    <content>විදේශ කටයුතු අමාත්‍ය මහාචාර්ය ජී. එල්. පීරිස් මහතාට එරෙහිව එක්සත් ජාතික පක්ෂය ඉදිරිපත් කර ඇති විශ්වාස භංග යෝජනාව ඒ මහතාගේ බලවත් ඉල්ලීම මත, ඔක්තෝබර් මස 07 වැනි දින විවාදයට ගැනීමට පර්ලිමේන්තුවේ පක්ෂ නායක රැස්වීමේදී තීරණය කර තිබේ.දැනට ජනාධිපති මහින්ද රාජපක්ෂ මහතා සමග අමෙරිකාවේ නිව්යෝර්ක් නුවර පැවැත්වෙන එක්සත් ජාතීන්ගේ සමුළුවට සහභාගි වෙමින් සිටින විදේශ කටයුතු පිළිබඳ අමාත්‍යවරයා සමුළුවෙන් අනතුරුව දිවයිනට පැමිණි වහාම එම විවාදය පැවැත්වීමට කටයුතු යොදන මෙන් පාර්ලිමේන්තු සභානායකවරයාගෙන් සහ ආණ්ඩු පක්ෂයේ ප්‍රධාන සංවිධායකවරයාගෙන් ඉල්ලීමක් කොට තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=n1009256</link>
    <topic>ෆොන්සේකාගේ මන්ත්‍රී වරප්‍රසාදකඩවී ඇත්දැයි සොයා බලනවා</topic>
    <author>දයා පෙරේරා, ස්වර්ණා විජේකෝන්</author>
    <content>සරත් ෆොන්සේකා මන්ත්‍රීවරයාගේ මන්ත්‍රී වරප්‍රසාද කඩවී ඇද්ද - නැද්ද යන වග පිළිබඳව ආවාට ගියාට තීරණ ගත නොහැකි බවත් නීතිමය කරුණු අධ්‍යයනය කර අවශ්‍ය පියවර ගන්නා බවත්, කතානායක චමල් රාජපක්ෂ මහතා පාර්ලිමේන්තුවට ඊයේ (24) ප්‍රකාශ කෙළේය.කතානායකවරයා එසේ ප්‍රකාශ කළේ ගම්පහ දිස්ත්‍රික් මන්ත්‍රී විජිත හේරත් මහතා (ප්‍ර.ජා.ස.) සහ විපක්ෂ නායක රනිල් වික්‍රමසිංහ මහතා සරත් පොන්සේකා මහතාට පාර්ලිමේන්තු රැස්වීම්වලට සහභාගි වීමට ඉඩදී නැති බැවින් ඔහුගේ වරප්‍රසාද කඩවී ඇතැයි පවසමින් මතුකරන ලද රීති ප්‍රශ්න සම්බන්ධයෙන් අදහස් දක්වමිනි.එම අවස්ථාවේ තවත් රීති ප්‍රශ්නයක් මතු කරමින් පුනරුත්ථාපන හා බන්ධනාගාර ප්‍රතිසංස්කරණ නියෝජ්‍ය ඇමැති ගාමිණී විජිත් විජිතමුණි සොයිසා මහතා කියා සිටියේ “අධිකරණයෙන් තීන්දුවක් දුන්නාම, යම් දඩයක් නියම කළාම ඒ දඩය ගෙවනතුරු චූදිතයා කූඩුවේ. වැරැදි කරුවෙක් වූ කෙනෙක් කොහොමද ගේන්නේ. ඒ මන්ත්‍රීවරයාට අධිකරණයකින් දඬුවමක් නියම කර තිබෙනවා. ඔබේ වාසියට අධිකරණ තීන්දු වෙනස් කරන්න බැහැ” යි පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=n1009257</link>
    <topic>පාර්ලිමේන්තු සභාව පත්කිරීමෙන් පසුමැතිවරණ කොමිසම ස්ථාපිත කරනවා</topic>
    <author>දයා පෙරේරා - ස්වර්ණා විජේකෝන්</author>
    <content>දහ අටවැනි ආණ්ඩුක්‍රම ව්‍යවස්ථා සංශෝධනයෙන් ව්‍යවස්ථාපිත කරන ලද පාර්ලිමේන්තු සභාව පත් කිරීමෙන් පසු මැතිවරණ කොමිසම ස්ථාපිත කිරීමට පියවර ගන්නා බව ආණ්ඩු පක්ෂ ප්‍රධාන සංවිධායක, ජල සම්පාදන හා ජලාපවහන ඇමැති දිනේෂ් ගුණවර්ධන මහතා පාර්ලිමේන්තුවේ දී ඊයේ (24) පැවසීය. ඇමැතිවරයා එසේ පැවැසුවේ කුරුණෑගල දිස්ත්‍රික් මන්ත්‍රී දයාසිරි ජයසේකර මහතා (එ.ජා.ප.) අසා තිබූ වාචික ප්‍රශ්නයකට පිළිතුරු වශයෙනි.17 වැනි ආණ්ඩුක්‍රම ව්‍යවස්ථා සංශෝධනය මගින් ව්‍යවස්ථාපිත කරන ලද මැතිවරණ කොමිෂන් සභාව, 18 වැනි ආණ්ඩුක්‍රම ව්‍යවස්ථා සංශෝධනය මගින් ව්‍යවස්ථාපිත කරන ලද පරිදි ස්ථාපිත කිරීම සඳහා එමගින් ව්‍යවස්ථාපිත කළ පාර්ලිමේන්තු සභාවේ නිරීක්ෂණ අනුව ජනාධිපතිතුමා විසින් ඉදිරියේ දී පියවර ගනු ඇතැයි ද ඇමැතිවරය කීවේය.වත්මන් මැතිවරණ කොමසාරිස්වරයා 2002 ජනවාරි 28 වැනිදා විශ්‍රාම යාමට නියමිත වූවත් 17 වැනි ව්‍යවස්ථා සංශෝධනය අනුව, එම සංශෝධනය ක්‍රියාත්මක වූ දිනයේ මැතිවරණ කොමසාරිස්වරයා වශයෙන් කටයුතු කළ මැතිවරණ කොමසාරිස් දයානන්ද දිශානායක මහතාට එම ධුරයේ සහ මැතිවරණ කොමිසමට පැවැරී තිබූ බලතල ක්‍රියාත්මක කරමින් සේවයේ යෙදීමට සිදුවූ බැවින් තවදුරටත් එම තනතුරේ රාජකාරී කරන ලද බවද විශ්‍රාම ලබාගැනීමේ අභිලාෂයෙන් ශ්‍රේෂ්ඨාධිකරණයට ඉදිරිපත් කළ අයැදුම් පත සලකා බැලීමෙන් පසු සිදුවූ එකඟත්වයක් මත ඒ මහතා 2002 ජනවාරි 28 විශ්‍රාම යෑමටත් ඉන් අනතුරුව තවදුරටත් සේවයේ යෙදීමටත් තීරණය වූ බවත් ඇමැතිවරයා වැඩිදුරටත් පැවැසීය.මැතිවරණ කොමසාරිස්වරයාට අප කවුරුත් ගරු කරනවා. අප ඡන්දයකින් දිනුවත් අප ඡන්දයකින් පැරදුණත් එතුමාට අගෞරවයක් නොකළ යුතුයි.ඉතා හොඳින් රාජකාරි කළ උත්තරීතර නිලධරයෙක්” යැයි ද ඇමැතිවරයා දයාසිරි ජයසේකර මන්ත්‍රීවරයාගේ අතුරු ප්‍රශ්න වලට පිළිතුරු දෙමින් වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=n1009258</link>
    <topic>වකුගඩු ලබා ගන්න රෝහල් 20කඅලුතින් සම්බන්ධීකරණ ඒකක</topic>
    <author>සිතාරා සේනානි, සන්ධ්‍යා කරුණාරත්න</author>
    <content>පිටස්තර පුද්ගලයන්ගෙන් වකුගඩු ලබාගැනීම සඳහා රෝහල් 20ක සම්බන්ධීකරණ ඒකක 20ක් පිහිටුවීමට සෞඛ්‍ය අමාත්‍යාංශය තීරණය කර ඇත. වකුගඩු බද්ධ කිරීමේදී මීට පෙර වකුගඩු ලබාගැනීම සිදු කෙළේ භික්ෂුන් වහන්සේලාගෙන් සහ රෝගියාගේ ලේ ඥාතියෙකුගෙන් පමණි.පිටස්තර පුද්ගලයෙකුගෙන් මෙසේ ලබාගත්වකුගඩුවක් මහනුවර රෝහලේ වකුගඩු බද්ධ කිරීමේ ඒකකයේදී සාර්ථක ලෙස බද්ධ කළ බව අමාත්‍යාංශය පවසයි.වකුගඩු පරිත්‍යාග කිරීමේ සම්බන්ධීකරණ ඒකක කොළඹ ජාතික රෝහල, කළුබෝවිල, රාගම, ශ්‍රී ජයවර්ධනපුර, කරාපිටිය , මහනුවර , කුරුණෑගල , අනුරාධපුර, බදුල්ල, රත්නපුර, අම්පාර, කළුතර , කෑගල්ල, මීගමුව, මාතර, නාවලපිටිය, හම්බන්තොට සහ දඹුල්ල රෝහල්වල පිහිටුවීමට පියවර ගෙන ඇත. ඕනෑම පුද්ගලයෙකුට මේ ඒකකවලට වකුගඩු පරිත්‍යාග කිරීමට හැකියාව තිබෙන අතර මේ සම්බන්ධ විස්තර අන්තර්ජාලය හරහා ද ලබාගත හැකිය.සෞඛ්‍ය අමාත්‍යාංශය , වකුගඩු බද්ධ කිරීමේ සහයෝගිතා පදනම, ශ්‍රී ලංකා ජාතික වකුගඩු පදනම යන ආයතනවල, සහාය මෙම වැඩසටහනට ලැබී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=n1009259</link>
    <topic>සිසුන්ට ඕනෑ ලෙසට කටයුතු කරන්න බෑ</topic>
    <author>අනුරාධපුර මධ්‍යම විශේෂ</author>
    <content>විශ්ව විද්‍යාල සිසුන්ට අවශ්‍ය පරිදි රජරට විශ්ව විද්‍යාලයේ කටයුතු කරගෙන යෑමට ඉඩ ලබා නොදෙන බව රජරට විශ්ව විද්‍යාලයේ උපකුලපති මහාචාර්ය කේ. ඒ. නන්දසේන මහතා පැවසීය. මහාචාර්ය නන්දසේන මහතා මේ බව කියා සිටියේ පෙරේදා (23) මිහින්තලය රජරට විශ්වවිද්‍යාලයේ උද්ගත වූ තත්ත්වය පිළිබඳව ඊයේ (24) කළ විමසීමකදීය.විශ්ව විද්‍යාලය තුළ ප්‍රචණ්ඩකාරී ලෙස හැසිරෙන සිසුන්ට එරෙහිව තමන් ප්‍රමුඛ පාලනාධිකාරිය දැඩි ක්‍රියාමාර්ග ගන්නා බවද මහාචාර්ය වරයා පැවැසීය. නාට්‍යයක් පෙන්වීම සඳහා රංග ශාලාවක් ලබා නොදීම හේතුවෙන් ඇතිවූ ගැටලුවක් දුරදිග යාමෙන් විශ්ව විද්‍යාල සිසුන් හා පාලනාධිකාරිය අතර ගැටුම ඇති විය. රංග ශාලාව ලබාගැනීම සඳහා ලිඛිතව ඉල්ලීමක් කළ යුතුව තිබුණත් සිසුන් එවැනි ඉල්ලීමක් සිදු නොකළ බවත් ඔවුන්ට අවශ්‍ය පරිදි කටයුතු කළ බවත් මහාචාර්ය නන්දසේන මහතා පැවසීය.සිසුන් හය දෙනෙකු පෙරේදා (23) රාත්‍රියේ තමන්ගේ කාර්යාලයට පැමිණ මරණ තර්ජනය කළ බවත් ඒ පිළිබඳව මිහින්තලය පොලිසියට පැමිණිලි කළ බවත් නන්දසේන මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=n10092510</link>
    <topic>‘ලෝක ආදි වාසි දිනය’අලුත් මුද්දර දෙකක්අද නිකුත් කෙරේ</topic>
    <author>උපාලි කරුණාරත්න</author>
    <content>තැපැල් දෙපාර්තමේන්තුවේ මුද්දර කාර්යාංශය මගින් “ලෝක ආදි වාසී දිනය” නමින් රුපියල් පහක වටිනාකමින් යුත් නව තැපැල් මුද්දර දෙකක් අද (25) නිකුත් කරනු ලබයි.ලීක ආදි වාසි දිනය පසුගියදා යෙදී තිබුණ අතර එය සැමරීම සඳහා ජනාධිපති මහජන සම්බන්ධතා අංශය දඹානේ සංවිධානය කර ඇති උත්සවයේ දී මෙම මුද්දර සිහිවටන පත්‍රිකාව, මුල්දින කවරය නිකුත් කරන අතර මේ උත්සවය දඹාන ආදි වාසි ජන උරුම කේන්ද්‍රයේ දී පෙරවරු 9.00 ට පැවැත් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=n10092511</link>
    <topic>තුන්පත් රෑන වගා ළිදේ</topic>
    <author>එප්පාවෙල සමූහ බණ්ඩාර ඒකනායක</author>
    <content>කිරලෝගම වෙල්යායට ඊයේ (24) කඩාවැදුණු අලි රංචුව සවස් කාලයේදී කරඹේ කැලයට මාරුවී යමින් සිටියදී අසූ දෙහැවිරිදි ඩී. එන්. පී. කපුරුබණ්ඩා නමැත්තාට පහර දී ඇත. ඔහු ඊයේ රාත්‍රියේදීම මරණයට පත් විය. මේ අලි රංචුවට අයත් අලියා ඇතින්න හා පැටියා යන තුන්පත් රෑනත් කිරලෝගම වගා ළිඳකට වැටී ඇත.මෙම වගා ළිදේ වතුර නොමැති නිසා පැටියා මැදි කරගෙන අලියා හා ඇතින්න ළිං පතුලේ සිටිති. මේ පිළිබඳව වන ජීවී දෙපාර්තමේන්තුවට දැනුම් දුන්නද ඔවුන් මේ දක්වා එහි පැමිණ නැත. කිරලෝගම කේ. ටී. ගමගේ, කේ. ටී. ධර්මසේන හා එම්. විජේසිරි යන ගොවීන්ගේ ද වගා බිම් සම්පූර්ණයෙන්ම පාලු කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=n10092512</link>
    <topic>තල්දුවේ බස් වෑන් අනතුරක් 13ක් රෝහලේ: තුනකට බරපතළයි</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>ඊයේ (24) උදෑසන අවිස්සාවේල්ල – තල්දූව ප්‍රදේශයේ දී සිදුවූ බස් - වෑන් අනතුරකින් තුවාල ලැබූ දහතුන් දෙනෙකු රෝහල්ගත කර ඇත. තිදෙනෙකුගේ තත්ත්වය බරපතළ නිසා කොළඹ ජාතික රෝහලට මාරුකර යවා ඇති අතර දහදෙනෙකු අවිස්සාවේල්ල මූලික රෝහලේ ප්‍රතිකාර ලබති.රුවන්වැල්ල – උඩුමුල්ල ප්‍රදේශයේ සිට අවිස්සාවේල්ල කර්මාන්තපුරයට සේවකයින් ප්‍රවාහනය කරමින් සිටි මෙම බස්රථය තල්දූව ප්‍රදේශයේ දී වෑන් රථ දෙකක ගැටී ඇත.මෙහිදී වෑන් රථ දෙකට දැඩි අලාභ හානි සිදුවී ඇති අතර බස් රථයේ රියදුරා පොලිස් අත්අඩංගුවට ගෙන තිබේ. අවිස්සාවේල්ල මූලස්ථාන පොලිස් පරීක්‍ෂක සෙනවිරත්න බණ්ඩාර මහතාගේ මෙහෙයවීම මත රථ වාහන අංශය වැඩිදුර පරීක්‍ෂණ මෙහෙයවමින් සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=n10092513</link>
    <topic>තිදරු මවගේමරණය අබිරහසක්</topic>
    <author>අනුරාධපුර මධ්‍යම විශේෂ</author>
    <content>කහටගස්දිගිලිය පොලිස් වසමේ මහපොතාන ප්‍රදේශයේ පදිංචිව සිටි රූමත් තිදරු මවක ගෙල වැලලාගෙන මිය යාම සම්බන්ධයෙන් පරීක්ෂණයක් ආරම්භ කළ බව කහටගස්දිගිලිය පොලිසිය කියයි.මියගිය තරුණ කාන්තාවගේ ඥාතීන් කළ පැමිණිල්ලකට අනුව පෙරේදා (23) සවස පොලිසිය එම ස්ථානයට ගොස් පරීක්ෂණ ආරම්භ කර ඇත. මිය ගිය තරුණිය මීට වසර 12 කට පමණ ඉහතදී විවාහ වී ඇති අතර ඇයට දරුවන් තිදෙනෙකු සිටින බවද පොලිසිය කියයි.පවුල් ආරවුලක් මත සැමියාගෙන් වෙන්වී සිටින කාන්තාව තවත් යුද හමුදා සෙබළෙකු සමග අනියම් ඇසුරක් පවත්වා ගෙන ගොස් ඇති බවද පොලිසිය කළ පරීක්ෂණ වලින් අනාවරණ වී ඇත. පෙරේදා (23) එම පුද්ගලයා නිවසට පැමිණ සිටි බවද පොලිසිය අනාවරණය කරගෙන ඇත.පාසල් වයසේ පසුවන දරුවන් තිදෙනා එදින පාසල් ගොස් ඇති අතර කුඩාම දරුවා පාසල නිමවී නිවසට පැමිණ මව සොයද්දී ඇය නිවසේ කාමරයක බාල්කයේ සාරියකින් එල්ලී සිටින අයුරු දැක ලොකු අම්මාට ඒ පිළිබඳව පවසා ඇත. නිවසට පැමිණි එම තැනැත්තිය පසුව කහටගස්දිගිලිය පොලිසියට පැමිණිලි කර ඇත.මිය ගිය තරුණ කාන්තාව ලිපියක්වත් ලියා තබා නැති බවද පොලිසිය කියයි.සිද්ධිය වූ ස්ථානයට ගිය කහටගස්දිගිලිය මහේස්ත්‍රාත් දර්ශිකා විමලසිරි මෙනවිය මෙම මරණය සම්බන්ධයෙන් පශ්චාත් මරණ පරීක්ෂණය පවත්වා අධිකරණයට කරුණු වාර්තා කරන ලෙස අනුරාධපුර ශික්ෂණ රෝහලේ විශේෂඥ වෛද්‍යවරයාට නියෝග කළාය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=n10092514</link>
    <topic>ජල සැපයුම අත්හිටුවයි</topic>
    <author>බේරුවල විශේෂ</author>
    <content>අත්‍යවශ්‍ය අලුත්වැඩියාවක් හේතුවෙන් කොළඹ නගරයට අයත් පහත සඳහන් ප්‍රදේශවල ජල සැපයුම අද (25) වැනි සෙනසුරාදා පෙ. ව. 9.00 සිට පසුදා (26 වැනි ඉරිදා) පෙ. ව. 11.00 දක්වා පැය 26 ක කාලයක් අත්හිටුවීමට සිදුවන බව ජාතික ජල සම්පාදන හා ජලාපවහන මණ්ඩලය නිවේදනය කරයි.කොළඹ කොටුව, චැතැම් වීදිය, ග්‍රෑන්ඩ්පාස්, තොටළඟ, කාකදූපත, මට්ටක්කුලිය, මහවත්ත, කොටහේන, අලුත් මාවත, මහ විද්‍යාල මාවත, මහ කුමාරගේ මාවත, විවේකානන්ද කන්ද සහ කොළඹ වරාය ප්‍රදේශවල මේ අනුව ජල සැපයුම අත්හිටුවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=n10092515</link>
    <topic>දැරියක අපචාරයේ යෙදවීම :මිත්තනිය පැන ගිහින්</topic>
    <author>මල්වාන සමූහ මහානාම විතානගේ හා ගම්පහ සංචාරක නිමල් ජයසිංහ</author>
    <content>ඉරහදයාවත්ත ප්‍රදේශයේ 13 හැවිරිදි දැරියකට ලිංගික අතවර කිරීමේ සිද්ධියේ ප්‍රධාන සැකකාරිය වන එම දැරියගේ ආච්චි අම්මා වහාම අත්අඩංගුවට ගෙන අධිකරණයට ඉදිරිපත් කරන ලෙසත්, දැනට රක්ෂිත බන්ධනාගාරයේ පසුවන සැකකරු රුපියල් දස දහසක මුදල් ඇපයක් හා රුපියල් ලක්ෂ දෙකක ශරීර ඇපයක් මත මුදා හැරීමට ගම්පහ ප්‍රධාන මහේස්ත්‍රාත් මොහොමඩ් මැකී මහතා වැලිවේරිය පොලිසියට නියම කෙළේය.මේ සිද්ධිය සම්බන්ධව රක්ෂිත බන්ධනාගාර ගත කර සිටි තවත් සැකකරුවන් සිවු දෙනකු ද මීට පෙර ඇප මත මුදා හැර තිබූ අතර මේ අනුව මේ සිද්ධියට සම්බන්ධව මේවනවිට අත් අඩංගුවට ගත් සැකකරුවන් ගණන පහකි.මෙහිදී ප්‍රධාන සැකකාරියවන දැරියගේ ආච්චි අම්මා ප්‍රදේශය හැර ගොස් සිටින බව පොලිසිය අධිකරණයට දන්වා සිටි අතර මේ සැකකරුවන් සියලු දෙනාම ද ඉරහදයාවත්ත අවට ප්‍රදේශවල පදිංචිකරුවෝ වෙති.වැඩිදුර විභාගය ලබන නොවැම්බර් මස 04 වැනි දිනට කල් තැබිණි.දැරියගේ මව විදේශ රැකියාවකට ගොස් සිටින අතර පියා වෙනත් විවාහයක් සිදුකරගෙන වෙන්වී සිටී. දැරිය රැක බලා ගෙන ඇත්තේ ඇගේ ආච්චි අම්මා ය. දැරිය මිනිසුන්ට මුදලට විකුණා ඇත.දැරිය ගැලවීමේ හමුදා භාරයේ රඳවා තිබෙන අතර වැලිවේරිය පොලිස් ස්ථානාධිපති ප්‍රධාන පොලිස් පරීක්ෂක රොශාන් රාජපක්ෂ, උප පොලිස් පරීක්ෂක කේ. ඩබ්ලිව්. සුමනදාස, සැරයන් රත්නායක (31340) හා සැරයන් වක්වැල්ල (15936) යන නිලධාරීහු සිද්ධිය පිළිබඳව තවදුරටත් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=n10092516</link>
    <topic>අක්ක - නගෝට අතවර කළහැට හැවිරිදි ඥාතියා රිමාන්ඩ්</topic>
    <author>චින්තා රණසිංහ</author>
    <content>දෙවසරක් තිස්සේ එකම පවුලේ දැරියන් දෙදෙනකු බරපතළ ලෙස ලිංගික අපයෝජනයට ලක්කළ සැකකාර ඥාතියා ලබන 8 දින දක්වා රිමාන්ඩ් භාරයේ තබන ලෙස කොළඹ මහේස්ත්‍රාත් අධිකරණය නියම කළේය.ජාතික, ළමා ආරක්ෂක අධිකාරියේ විශේෂ පොලිස් විමර්ශන අංශය මගින් බොරැල්ල කොටා පාරේ හෝටලයක සිටියදී අත්අඩංගුවට ගෙන ඇති හැට හැවිරිදි සැකකරු අපයෝජනයට ලක්වූ දැරියන්ගේ ඥාතියෙකි.දෙවසරක් තිස්සේ ඔහු දැරියන්ට සිදු කළ අපරාධය පිළිබඳව සැලවීමත් සමඟ ඔවුන්ගේ මවුපියන් 1929 ළමා උපකාරක සේවාවට දැනුම් දුන් අතර විමර්ශන ඒකකයේ පුළුල් මෙහෙයුම හමුවේ සැකකරු කඩිනමින් සොයාගැනීමට හැකි වී තිබේ.මාදිවෙල ප්‍රදේශයේ පදිංචිව සිටින එම දැරියන් දෙදෙනා රවටාගනිමින් , නිරන්තරයෙන් නිවසට ආ ගිය මේ පුද්ගලයා දැරියන්ගේ මවගේ පාර්ශවයට අයත් ඥාති සහෝදරයෙක් බව පොලිසිය කියයි.එකොළොස් හැවිරිදි හා සය හැවිරිදි ලාබාල දැරියන් දෙදෙනා වෛද්‍ය පරීක්ෂණයකට යොමු කර ඇති අතර ඔවුන්ගේ වීඩියෝ සාක්කි ද සටහන් කර ගෙන තිබේ.මෙවැනි පුද්ගලයන් දැඩි ලෙස විශ්වාස කරමින් නිවෙස්වල රඳවා ගන්නවා නම් තම දරු දැරියන් පිළිබඳ විශේෂ අවධානයකින් සිටින ලෙස පොලිස් විමර්ශන ඒකකය මහජනතාවට දැනුම් දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=n10092517</link>
    <topic>නුගේගොඩ ගණිකා මඩමක් වටලා කළමනාකරු සමඟ කාන්තාවෝ 3ක් දැලේ</topic>
    <author>බණ්ඩාරගම සමූහ</author>
    <content>නුගේගොඩ පාගොඩ පාරේ දෙමහල් නිවසක කොණ්ඩා කපන ස්ථානයක් ලෙස පවත්වාගෙන ගිය ගණිකා නිවසක් වටලා කාන්තාවන් තිදෙනෙකු හා එහි කළමනාකරු අත්අඩංගුවට ගත් බව නුගේගොඩ කොට්ඨාස දූෂණ මර්දන අංශය පැවසීය.නුගේගොඩ කොට්ඨාස දූෂණ මර්දන අංශයේ ස්ථානාධිපති උප පොලිස් පරීක්ෂක සුරාජ් අබේවර්ධන මහතාට ලැබුණු තොරතුරකට අනුව පොලිස් උපාය දූතයකු කාන්තාවකගේ සේවය ලබා ගන්නා මුවාවෙන් ගොස් මේ වැටලීම කළ බව පොලිසිය පැවසීය.අත්අඩංගුවට පත් කාන්තාවන්ගෙන් ප්‍රශ්න කිරීමේදී කළමනාකරු රාත්‍රී සමාජ ශාලාවලටද මේ කාන්තාවන් විකුණා මුදල් ලබාගන්නා බව අනාවරණය වී යැයි පොලිසිය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=n10092518</link>
    <topic>යතුරු පැදි අනතුරින්පොලිස් නිලධාරියා මරුට</topic>
    <author>ඉන්දික පොල්කොටුව</author>
    <content>පොලිස් යතුරු පැදියකින් ගමන් කරමින් සිටිය දී මහනුවර බෝගම්බර ප්‍රදේශයේදී අනතුරකට පත්ව බරපතළ තුවාල ලැබූ මහනුවර කොට්ඨාස මහාමාර්ග සංචාරක යතුරුපැදි ඒකකයේ හිටපු ස්ථානාධිපතිවරයා පෙරේදා (23) මිය ගියේය.මහනුවර මහ රෝහලේ දැඩි සත්කාර ඒකකයේ ප්‍රතිකාර ලබමින් සිටියදී උප පොලිස් පරීක්ෂක එස්. එම්. ජී. ජයවීර මෙලෙස මියගොස් ඇත. මියගිය උප පොලිස් පරීක්ෂකවරයා ඉකුත් 21 දා මහනුවර මූලස්ථාන පොලිසියේ ප්‍රවාහන අංශයේ ස්ථානාධිපතිවරයා ලෙසද වැඩ භාර ගැනීමට නියමිතව සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=r1009251</link>
    <topic>මධ්‍යම පළාතේ ආගමික ස්ථානසංවර්ධනයට ලක්ෂ 224ක්</topic>
    <author>නිහාල් ජයවර්ධන සහ ගාමිණී සමරනායක - මහනුවර සංචාරක</author>
    <content>මධ්‍යම පළාතේ බෞද්ධ හින්දු හා ඉස්ලාම් ආගමික ස්ථාන සංවර්ධනය කිරීම සඳහා මධ්‍යම පළාතේ සංස්කෘතික දෙපාර්තමේන්තුව රුපියල් දෙකෝටි විසිහතර ලක්‍ෂයක් ලබාදී ඇත.මහනුවර මාතලේ හා නුවරඑළිය යන දිස්ත්‍රික්ක තුන ආවරණය වන අයුරින් මෙම මුදල් ප්‍රතිපාදන යොදා ගනිමින් බෞද්ධ වෙහෙර විහාර හින්දු කෝවිල් හා මුස්ලිම් දේවස්ථාන සංවර්ධනය කෙරේ.අදාළ සංවර්ධන කටයුතු බොහෝමයක් මේවන විට අවසන්ව ඇති බව මධ්‍යම පළාතේ සංස්කෘතික අධ්‍යක්‍ෂ අයි. එම්. සේනානායක මහතා පවසයි.ආගමික ප්‍රබෝධය තුළින් අධ්‍යාත්මික සංවර්ධනයක් ඉලක්ක කර ගනිමින් අදාළ වැඩපිළිවෙළ යටතේ ඉරුදින දහම් පාසල් නඟාසිටුවීමට වැඩි අවධානයක් යොමුකළ බවද ඒ මහතා කීය.කතෝලික ආගමේ දේවස්ථාන සංවර්ධනය සඳහා යෝජනා හා සැලසුම් ඉදිරිපත් වන්නේ නම් ඒ සඳහා ද අවශ්‍ය මුදල් ප්‍රතිපාදන වෙන්කරදීමට අවශ්‍ය පියවර ගන්නා බවත් හෙතෙම පැවසීය.මධ්‍යම පළාතේ ප්‍රාදේශීය ලේකම් කොට්ඨාස 36 කින් දහම් පාසල් දෙක බැගින් පළමුව තෝරා සංවර්ධනය කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=r1009252</link>
    <topic>ගම්පහ පුරන් කුඹුරු අස්වැද්දීමටරුපියල් ලක්ෂ 40ක්</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ දිස්ත්‍රික්කයේ පුරන් කුඹුරු නැවත වගාකිරීමේ වැඩ සටහන යටතේ 2010 - 2011 මහ කන්නයට ප්‍රතිපාදන මුදල වශයෙන් රුපියල් මිලියන 4ක් වෙන්කර ඇතැයි ගම්පහ දිස්ත්‍රික් ගොවිජන සේවා සහකාර කොමසාරිස් චන්දන කුමාරසිංහ මහතා පවසයි.ඒ අනුව හෙනරත්ගොඩ ගොවිජන සේවා මධ්‍යස්ථානය යටතේ වැලිවේරිය දකුණ කැල්ලවෙලයාය, නිඩගම්මුල්ල අඹුගහවෙලයාය, පහලගොඩ යාගොඩයාය, පහල ඉඹුල්ගොඩ රෑනගලයාය, වගා කෙරේ.යක්කල ගොවි ජන සේවා මධ්‍යස්ථානය යටතේ යක්කල නැගෙනහිර කිරිමැටිකුඹුරයාය ද ඌරාපොල ගොවි ජන සෛවා මධ්‍යස්ථානය යටතේ ඌරාපොළයාය , කරස්නාගල යායද වගා කෙරේ. නිට්ටඹුව ගොවිජන සේවා යටතේ වීරඟුල දකුණ උඩවෙලයාය සංවර්ධනය කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=r10092511</link>
    <topic>ගම්පහ අස්ගිරිය රජමහා විහාරයේලෙන් සිතුවම් විනාශවීමේ අවදානමක්</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ මිනුවන්ගොඩ පාරේ ගම්පහ අස්ගිරිය කන්දේ විහාරය (පුරාණ රජ මහා විහාරය) හමුවේ.රජ රටින් පැන ආ වළගම්බා රජු මේ ඓතිහාසික භූමියෙහි වරින් වර රැඳී සිටි බවට ජනප්‍රවාදයක් ඇත. 06 වන පරාක්‍රමබාහු රාජ්‍ය සමයෙහි ප්‍රාන්ත රජකු වූ සකළ කලාවල්ලභ රජුගේ අනුග්‍රහය අස්ගිරිය රජමහා විහාරයට ලැබී ඇත.අඩි 500 ක් පමණ උස කන්දේ ආරණ්‍යයක් ලෙස පැවති බටව සිතිය හැකි මෙම පුද බිමෙහි ලෙන් විහාර නිර්මාණයකොට ඇත. අතීතයේ මෙම ලෙන්හි භික්ෂූන්වහන්සේ වැඩසිටියා යැයි කියවෙන බැව් පුදබිමෙහි විහාරාධිපති කරපින්කඩ ජිනරතන හිමියෝ පැවසූහ. උන්වහන්සේ තවදුරටත් පැවසුවේ එකල රාජ්‍ය අනුග්‍රහය නොලැබුණු මෙම පුදබිමට නුවර යුගය අවසානයේදී ශ්‍රී සරණංකර නාහිමිගේ අවධානය යොමු වී ඇති බවයි. විහාර භූමියේ සෙල්ලිපියෙන් එය විස්තර වේ.පුරාවිද්‍යා දෙපාර්තමේන්තුව විසින් මෙම ඓතිහාසික රජමහා විහාරය රැකගත යුතු ඓතිහාසික සිද්ධස්ථානයක් හැටියට ලියාපදිංචි කොට ඇති බවද පැවසේ.කටාරම් සහිත ලෙනෙහි ලෙන් විහාරය නිර්මාණය කොට ඇත. ලෙන් විහාරයට බද්ධව දකුණු පසින් දේවාල ගෘහයක් ද ඇත. ලෙන් විහාරයේ පිහිටි පිළිමගෙය සහිත කොටස පිහිටි පොළොවෙන් මඳක් උස්ව සිටිනසේ නිර්මාණය කර ඇත.පිළිම ගෙයි ඓතිහාසික පැරණි චිත්‍ර සුරක්ෂිත කිරීමට කළ යුතු බවට හැඟෙන්නේ ඇතැම් චිත්‍රයන් හි වර්ණයන්හි සීරීම් හෝ එවැනි වෙනස්වීම් සිදුවෙමින් පවතින නිසාය. මංගල, වැල්ලහැල්ලේ රතනපාල, කිරිකිත්තේ සරණංකර, රබ්බිඩිගල රතනසාරළ, රබ්බිඩිගල අනෝමදස්සි යන ගම්පහ විද්‍යාශේඛර පිරුවෙන් විහාරාධිපතින් වහන්සේගේ භාරකාරත්වයෙන් මෙම පින්බිම ආරක්ෂා වී ඇති අතර, වත්මන් විහාරාධිපති කරපින්කඩ ජිනරතන හිමිපාණන්ගේ මූලිකත්වයෙන් ශාසනික සේවා තවත් පුළුල් කර තිබේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=r10092512</link>
    <topic>සබරගමු පෙරහරේආවේණික අංගය මහබඹා</topic>
    <author>රත්නපුර දිසාවිශේෂ – නිරෝෂණ පෙරේරා</author>
    <content>ශ්‍රී දළදා මාළිගාවේ පෙරහරට පමණක් දෙවැනි වන සබරගමු මහ පෙරහර සංස්කෘතික උළෙලක අසිරිය ගනී. සබරගමුව පෙරහරට පමණක් ආවේනික වූ අංග අතලොස්සක් මේ පෙරහරේ සාම්ප්‍රදායිකව පැවත එයි. සබරගමුවේ මහා සංස්කෘති උළෙල ලෙස සැලකෙන මේ පෙරහර විවිධය. එමෙන්ම ප්‍රෞඩත්වයෙන් යුක්තය.සබරගමුව මහ සමන් දෙවොලේ මහ පෙරහරෙන් පසු රත්නපුරයට වාසනාව උදාවෙන බවට සබරගමු වැසියන් අතර විශ්වාසයක් පවතී. රත්නපුර මහ පොළොවෙන් මැණික් මතුවන්නේ පෙරහරෙන් පසුව බව අදටත් මැණික් කර්මාන්තයේ නිරත වූවෝ විශ්වාස කරති.මහබඹා පෙරටුකරගෙන යෑම සබරගමු පෙරහරේ ආවේනික ලක්ෂණයකි. සමන් දෙවි පෙරහර විචිත්‍ර කිරීමට සමත් වූ මේ පිළිමය පෙරහරේ ගමන් කිරීම මහ බඹා කෝලම ලෙස හැඳින්වේ. එය සමන්දෙවි පෙරහර වලදී පමණක් දැකිය හැකි අංගයකි. සමන් දෙවිදුන් වෙනුවෙන් ඉදිවූ බොල්තුඩේ මහියංගණය සහ දැරණියගල සමන් දේවාල පෙරහරවලදීද මහ බඹා දැකිය හැකිය.වඩාත් අවධානයට ලක්වී ඇත්තේ සබරගමු මහ සමන් දේවාල පෙරහරේ මහ බඹාය. එය උසින් අඩි අටක්, දහයක් පමණ වෙයි. එකම හිසක මුහුණු දෙකක් ඇති ලෙසින් මහ බඹා නිර්මාණය කරයි. එක් මුහුණක් ශාන්තය. අනෙක් මුහුණ බියකරුය. වමතින් ඉනට තබාගත් මල් කැකුළකි. මෙය තාවකාලික පිළිරුවකි. උණ ලීයෙන් සැකසූ මහ බඹා ගේ සැකිල්ල පුද්ගලයකු විසින් පෙරහරේ ගමන් කරවයි.සබරගමුව මහ සමන් දේවාලයේ සියලු රාජකාරි අතීතයේ සිටම සිදුකෙරෙන්නේ පංගු ක්‍රමයකට ය. රාජකාරිකරුවන්ට රජ කාලයේ පැවරූ ගම් බිම් අදත් දැකත හැකිය. සමන් දෙවිඳුන් උදෙසා කටයුතු කරන පංගු කරුවන් රාජකාරිකරුවෝ ලෙස හඳුන්වති. මහ බඹා කෝලමට ද රාජකාරි පංගුකරුවෝ සිටිති. මහ බඹා නිර්මාණය කිරීම පැවරී ඇත්තේ නිවිතිගල කොලොම්ඹුගමුවේ කෝලන්කරුවන්ගේ පරම්පරාවටය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=r1009253</link>
    <topic>පුත්තලමේ ප්‍රදේශ ගණනාවකටනියඟයෙන් බැට</topic>
    <author>අතුකෝරළ යූ. ගුණපාල ආරච්චිකට්ටුව සමූහ</author>
    <content>මේ වසරේ ජනවාරි මාසයේ සිට පුත්තලම දිස්ත්‍රික්කයේ ප්‍රදේශ ගණනාවක ඇතිවී තිබෙන නියඟය හේතුවෙන් ලක්ෂයකට අධික පිරිසක් ජලය සොයා ගැනීමේ අසීරුතාවට පත්ව සිටින බව පුත්තලම ආපදා කළමනාකරණ ඒකකයේ ප්‍රධාන බ්‍රිගේඩියර් මනෝජ් මුදන්නායක මහතා පවසයි.පුත්තලම, කල්පිටිය, ආනමඩුව, මුන්දලම, නවගත්තේගම, වනාතවිල්ලුව, කරුවලගස්වැව, මහකුඹුක්කඩවල යන ප්‍රාද්ශීය ලේකම් බල ප්‍රදේශයන්හි ජනතාව ජල හිඟයෙන් පීඩාවට පත්ව සිටින්නෝ වෙති.ජල හිඟය පවත්නා ප්‍රදේශ සඳහා බවුසර් මගින් ජලය ලබාදීම සිදුකරන බව පුත්තලම දිස්ත්‍රික් ලේකම් කිංස්ලි එම්. ප්‍රනාන්දු මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=r1009254</link>
    <topic>කොලොන්න මිනිමැරුම් නඩුවේසැකකරුට මරණ දඬුවම</topic>
    <author>ඇඹිලිපිටිය විශේෂ සිරිල් ජයවීර</author>
    <content>1999 වසරේ මැයි 11 දින කොලොන්න පොලිස් වසමේ දාපනේදී වීරසිංහ ගේ සෝමදාස යන අයගේ මරණය සිදු කළ බවට අධිචෝදනා ලැබූ තැනැත්තාට මරණීය දණ්ඩනය නියම කෙරේ.ඇඹිලිපිටිය මහාධිකරණ විනිසුරු එම්. එම්. ඒ. ගෆුර් මහතා විසින් මරණීය දණ්ඩනය නියම කෙළේ යද්දෙනිගේ ගුණදාස නැමැති අයට ඉකුත් 17 වන දිනය.මෙම නඩුවේ පැමිණිලි පාර්ශවය වෙනුවෙන් කොලොන්න පොලිසිය සමඟ රජයේ අධිනීතීඥ චමල්කා සමරසිංහ මහත්මිය පෙනී සිටි අතර නීතීඥ ඉරේෂා ඒකනායක මහත්මිය විත්ති පාර්ශවය වෙනුවෙන් පෙනී සිටියාය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=r1009255</link>
    <topic>පාණදුර - කිරිබේරිය බස් ධාවනයගමනාන්තයට යන්නේ නැතිලු</topic>
    <author>අළුබෝමුල්ල සමුහ</author>
    <content>මාර්ග අංක 453 පාණදුර - කිරිබේරිය බස් ධාවනය කිරිබේරියට නොගොස් මගින් හැරවීම නිසා ගල්පොත්ත, කිරිබේරිය යන ප්‍රදේශවල ජනතාව මහත් දුෂ්කරතාවට මුහුණ පෑමට සිදුවී ඇත.පාණදුර සිට කිරිබේරිය දක්වා පැමිණෙන ගමන් මාර්ගයේදී කිරිබේරිය දක්වා ගමන් කිරීමට මගීන් සිටියොත් පමණක් කිරිබේරිය හංදියට ගොස් ආපසු බස් නැවතුම් පොළතුනක් මෙහායින් (නිවිඩාවට හැරෙන හංදියට) පැමිණ නතර කර තබයි.නැවත පාණදුරට ගමන් ආරම්භ කරන්නේ එම ස්ථානයේ සිටය. මේ නිසා කිරිබේරිය, ගල්පොත්ත, මැද කඩේ යන ප්‍රදේශවල සිටින මගීන් බස් නැවතුම්පොළ තුනක් පයින් පැමිණිය යුතුය.ගැබිනි මවුවරුන්ට මහලු අයටත්, පාසල් යන සිසුන්ටත් මේ නිසා විවිධ හිරිහැර සිදුවේ.දැනට වසර කීපයකට පෙරද මේ ස්ථානයෙන් ගමන් ආරම්භ කිරීම සිදු කිරීම නිසා බස්නාහිර පළාත් සභාවේ එවකට සිටි ප්‍රවාහන ඇමැති ටියුඩර් දයාරත්න මහතාගේ නියෝගයක් අනුව කිරිබේරිය හංදියෙන් බස් ගමන් වාරය ආරම්භ කිරීම සිදුකර ස්ථාන පාලක වරයෙක්ද සේවයේ යොදවන ලදි. නමුත් එය ක්‍රියාත්මක වූයේ මාසයක් දෙකක් පමණි.මේ ස්ථානයේ නතර කර තිබෙන බස් රථ ගමන් ආරම්භ කරන්නේ නිව්ඩාව සිට පැමිණෙන බස් රථයක ශබ්දය ඇසෙන විටය. ඊට පසු තරගයට බස්රථ දෙකම ධාවනය වේ.මේ ගැටලු ගැන බලධාරීන්ට කොපමණ දැනුම් දුන්නත් වැඩක් සිදුවී නැතැයිද නිලධාරීන්ගේ නොසැලකිලිමත් කම නිසා තමන් අපහසුවට පත්වෙනවා යැයි ද මගීහු චෝදනා කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=r1009256</link>
    <topic>මාවනැල්ල නව සතිපොළජනතා අයිතියට</topic>
    <author>අලුත්නුවර සමූහ - ඒ.ඇම්.ටිකිරි බංඩාර</author>
    <content>රුපියල් හාර කෝටි පනස් ලක්ෂයකට වැඩි මුදලක් වැයකර 2004 වසරේදී වැඩ නිමකළ මාවනැල්ල නව සතිපොළ පසුගිය අගෝස්තු මාසයේදී ජනතා අයිතියට පත් කෙරුණි.උඩරට ගැමි කොමිසම මේ සඳහා මුදල් ප්‍රතිපාදන ලබා දී ඇත.මේ පිළිබඳව මාවනැල්ල ප්‍රාදේශීය සභාවේ සභාපති ඉදුනිල් ශාන්ත ගුණසේන මහතා මෙසේ කීවේය.නව සතිපොළ මෙතෙක් කල් විවෘත කිරීමට නොහැකිවූයේ පැරැණි සතිපොළේ වෙළෙඳාම් කළ වෙළෙඳුන් 28 දෙනකුට නව සතිපොළේ කඩකාමර නොදුන් නිසයි. එබැවින් ඒ වෙළෙන්දෝ අධිකරණයේ පිහිට පැතුවා. පසුව ඔවුන්ට අධිකරණයෙන් සාධාරණය ඉටුකර දී තිබෙනවා.පසුව මෙහි තිබූ අඩුපාඩු සියල්ලම සකස් කර අලුතින් කඩ කාමර කීපයක් ඉදිකර කඩ කාමර සියලු දෙනාටම ලබා දී මාවනැල්ල අවට ප්‍රදේශවාසී සියලු දෙනාගේම යහපත සඳහා නව සතිපොළ විවෘත කළා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=r1009257</link>
    <topic>බියගම පෞද්ගලික ආයතනයක් සතුඔක්සිජන් සිලින්ඩර තොගයක් නැතිවෙලා</topic>
    <author>මල්වාන සමූහ මහානාම විතානගේ</author>
    <content>බියගම ප්‍රදේශයේ පෞද්ගලික ආයතනයක් සතු රුපියල් හය ලක්ෂ අනූදහසක් පමණ වටිනා හිස් ඔක්සිජන් සිලින්ඩර් තොගයක් නැති වී ඇත.සිය නියෝජිතයන්ට නිකුත් කරනු ලැබූ එම සිලින්ඩර් එම ආයතනයට ආපසු භාර නොදීමෙන් මේ තත්ත්වය උදා වී ඇතැයි කියැවේ. බියගම පොලිස් ස්ථානාධිපති ප්‍රධාන පොලිස් පරීක්ෂක ශානක තිලකරත්න මහතා මේ පිළිබඳව පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=r1009258</link>
    <topic>අලව්ව සෝදිසි මෙහෙයුමකින්බීමතින් රිය පැදවූ 68ක් කොටු</topic>
    <author>අලව්ව විශේෂ ඒ. කීර්තිසිංහ</author>
    <content>අලව්ව පොලිසිය විසින් අලව්ව නගරයේ කරන ලද සෝදිසි මෙහෙයුමක දී බීමත්ව රිය පැදවූ පුද්ගලයන් 68 දෙනෙක් අත්අඩංගුවට ගෙන තිබේ.මොවුන් වරකාපොළ මහේස්ත්‍රාත් අජිත් මාසිංහ මහතා වෙත ඉදිරිපත් කිරීමෙන් පසුව රු. 3,65000ක දඩ නියම කෙරුණි. එසේම ඔවුන්ගේ වාහන බලපත්‍ර ද අත්හිටුවන ලදී.අලව්ව පොලිස් ස්ථානාධිපති පොලිස් පරීක්‍ෂක මහින්ද පුෂ්පකුමාර මහතාගේ උපදෙස් මත රථවාහන අංශයේ ස්ථානාධිපති දසනායක මහතා විසින් මේ සෝදිසි මෙහෙයුම සිදු කරන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=r1009259</link>
    <topic>කිරිබත්ගොඩ ලක්ෂ 22ක වියදමින්ඔරලෝසු කණුවක්</topic>
    <author>කැලණිය විශේෂ එල්. පී. පෙරේරා</author>
    <content>ගම්පහ දිස්ත්‍රික් පාර්ලිමේන්තු මන්ත්‍රී ආචාර්ය මර්වින් සිල්වා මහතාගේ උපදේශකත්වයෙන් කිරිබත්ගොඩ සුහද එක්සත් සිංහල වෙළඳ සංගමය විසින් නගරයේ අඩුපාඩුවක්ව පැවති ඔරලෝසු කණුවක් ඉදිකිරීමේ කටයුතු අරඹා ඇත.නවීන ඩිජිටල් තාක්ෂණයේ නිර්මාණයක් වන මේ සඳහා රුපියල් ලක්ෂ 22 ක් වැය වී ඇත. මේ එහි වැඩකටයුතු ලහි ලහියේ නිමවෙමින් පවති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=r10092510</link>
    <topic>අවිත්තාව බස්ගමනාන්තය නිම නොකරයි</topic>
    <author>මීගහතැන්න සමූහ කුමාරදාස</author>
    <content>මතුගම අවිත්තාව මාර්ගයේ බස් රථ ධාවනය වෙන්නේ වලල්ලාවිට නගරයේ බෝගහ ළඟට පමණයි. මේ නිසා කොටහ යගිරල, ඕමන්ත ප්‍රදේශයේ මගීන්ට කිලෝ මීටර් දහයක දුර ත්‍රීරෝද රථවලින් යාමට සිදුවෙයි. මතුගම ඩිපෝවේ අබලන් බස් රථ මෙම පළාතේ ධාවනයට යොදා ඇති අතර ඒවායේ මගීන්ට පහසුකම් නැත.එනිසා මගීහු නිතරම පුද්ගලික බස් රථවල ගමන් කිරීමට වැඩි කැමැත්තක් දක්වති. 435, 428 මාර්ගවල ධාවනය වන ලංගම බස් රථවල මගීන්ට ටිකට් නිකුත් කිරීම පවා කොන්දොස්තරවරු හරිහැටි නොකරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=s10092510</link>
    <topic>යුද හමුදා පැරා ක්‍රීඩා උළෙලේ සමස්ත සූරතාව පාබළ හමුදාවට</topic>
    <author>පි‍්‍රන්ස් ගුණසේකර</author>
    <content>යුද හමුදා පැරා ක්‍රීඩා උළෙලේ සමස්ත සූරතාව ලකුණු 450ක් හිමිකරගත් පාබල හමුදාව දිනාගත්තේය. මේ ක්‍රීඩා උළෙලේ අනුසූරතාව ගජබා රෙජිමේන්තුව දිනාගත් අතර තෙවැනි ස්ථානය විජයබාහු පාබල රෙජිමේන්තුව දිනා ගත්තේය.යුද හමුදා මූලස්ථාන ක්‍රීඩාංගණයේදී ඊයේ නිමාවට පත් වූ මේ ක්‍රීඩා උළෙලේ ප්‍රධාන අමුත්තා ලෙස ආරක්‍ෂක ලේකම් ගෝඨාභය රාජපක්‍ෂ මහතා සහභාගි විය.පැරා ක්‍රීඩා උළෙලේ විශිෂ්ටතම ක්‍රීඩකයාට හිමි සම්මානය ටෙනිස් ක්‍රීඩක උපාලි රාජකරුණාට හිමිවිය. ඔහු සිංහ රෙජිමේන්තුව නියෝජනය කළ අතර ජාතික රෝද පුටු ටෙනිස් ක්‍රීඩකයාද වෙයි. රාජකරුණා මේ වසරේ ලෝක රෝද පුටු ටෙනිස් තරඟාවලිය ඇතුළු ජාත්‍යන්තර තරගවලදී දක්‍ෂතා දැක්වූවෙකි.සමාප්ත උළෙල ඇමැතු ආරක්‍ෂක ලේකම් ගෝඨාභය රාජපක්‍ෂ මහතා පැවැසුවේ ත්‍රස්තවාදි ක්‍රියා හේතුවෙන් ආබාධ තත්ත්වයට පත්වූ සෙබලුන් සමාජයේ අනෙක් අය සේම චිත්ත ධෛර්්‍යයෙන් කටයුතු කරන බවයි.“ අපේ ආබාධිත සෙබලුන් අද ජාත්‍යන්තර තලයේ ක්‍රීඩා දක්‍ෂතා පෙන්වනවා. එය සතුටට කරුණක්. අද මහජන නියෝජිතයන් බවට යුද්ධයෙන් ආබාධ වූ රණවිරුවන් පත්ව සිටිනවා. රටේ ඒකීයභාවය , ස්වෛරීත්වය වෙනුවෙන් දිවි පරදුවට තබා කටයුතු කළ ආකාරය සමාජයේ අනෙක් අයට විශාල ආදර්ශයක් “ ආරක්‍ෂක ලේකම් ගෝඨාභය රාජපක්‍ෂ මහතා පැවැසීය.ආබාධ තත්ත්වයන් ඇති රණවිරුවන්ට සුභ සාධනය පිණිස විශේෂ අවධානයක් යොමුකර ඇතැයි හෙතෙම වැඩිදුරටත් පැවැසීය.තිළිණ ප්‍රදානය උදෙසා යුද හමුදාපති ලුතිනන් ජෙනරාල් ජගත් ජයසූරිය මහතා ද සහභාගී විය.විශේෂ දක්‍ෂතාදක්‍ෂතම ජවන හා පිටිය ක්‍රීඩකයා - සෙ/ සැ වීරසිංහ කේ. එස් ( පාබල හමුදාව)දක්‍ෂතම රෝද පුටු මලල ක්‍රීඩකයා - කෝප්‍රල් මධුරාව (පාබල හමුදාව) දණහිසට ඉහළ පාදයක් අහිමි දක්‍ෂතම ක්‍රීඩකයා - සා/සෙ. පි‍්‍රයංකර ( පාබල හමුදාව ) දණහිසට පහළ පාදයක් අහිමි දක්‍ෂතම ක්‍රීඩකයා - සා/සෙ උදය පුෂ්පකුමාර ( විජයබාහු පාබල රෙජි.) දෑත් අහිමි දක්‍ෂතම ක්‍රීඩකයා - සා/සෙ හේරත් ( ගැමුණුහේවා බළඇණිය) අතක් අහිමි දක්‍ෂතම ක්‍රීඩකයා - ලා. කෝප්‍රල් වීරසිංහ ( කාලතුවක්කු රෙජි.) පූර්ණ දෘෂ්‍යාබාධිත දක්‍ෂතම ක්‍රීඩකයා - ලා. කෝප්‍රල් වීරසිංහ (කොමාන්ඩෝ . රෙජි.) අර්ධ දෘෂ්‍යාබාධිත දක්‍ෂතම ක්‍රීඩකයා සම සූරතා - සා.සෙ සමන් කුමාර (ගජබා රෙජි.) සා.සෙ. හේරත් (ගැමුණු හේවා බළඇණිය) එක් ඇසක් අහිමි දක්‍ෂතම ක්‍රීඩකයා - සැරයන් ඒකනායක (විජයබාහු පාබල )පූර්ණ දෘෂ්‍යාබාධිත දක්‍ෂතම ක්‍රීඩකයා - සා/සෙ සංජීව ( විජයබා පාබල)තරගාවලියේ කණ්ඩායම් සූරතාමේස පන්දු සුරතාව - විජයබාහු පාබල බැඩිමින්ටන් සුරතාව - ගජබා රෙජිමේන්තුවක්‍රිකට් සුරතාව - විජයබාහු පාබල සවි එසවීමේ සුරතාව - සිංහ රෙජිමේන්තුව දුනු විදීමේ සුරතාව - පාබල හමුදාව පිහිනුම් සුරතාව - ගජබා රෙජිමේන්තුව වොලිබෝල සුරතාව - පාබල හමුදාව වායු රයිෆල් සුරතාව - පාබල හමුදාව රෝද පුටු බාස්කට් බෝල් සුරතාව - ගජබා රෙජිමේන්තුවරෝද පුටු ටෙනිස් සුරතාව - සිංහ රෙජිමේන්තුව මලල ක්‍රීඩා සුරතාව - පාබල හමුදාව  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=s1009251</link>
    <topic>චැම්පියන් ලීග් පාපන්දු තරගාවලියේ පළමු වටයේ අවසන් තරග අද-හෙට</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ පළමු වටයේ අවසන් තරග අද (25) සහ හෙට (26) පැවැත්වේ.කොළඹ සිටි ලීග් පිටියේ පැවැත්වීමට නියමිතව තිබූ පොලිස් සෝන්ඩර්ස් අතර තරගයත්, රිනවුන් ජාවාලේන් අතර තරගයත් ක්‍රීඩාංගණයේ පවතින අයහපත් තත්ත්වය මත කල්දැමීමට තීරණය කොට ඇත.මේ දිනවල පවතින වර්ෂාව හේතුවෙන් සිටි ලීග් ක්‍රීඩාංගණය ජලයෙන් යටවීම මෙයට හේතුව වී තිබේ. සිටි ලීග් ක්‍රීඩාපිටිය පසුගියදා රුපියල් මිලියන ගණනක් වැයකොට නවීකරණය කළත් ජලය බැසයෑම ක්‍රමවත් නැත.මේ තරගාවලියේ සෑම කණ්ඩායමක්ම දැනට තරග 10 බැගින් ක්‍රීඩා කර ඇත. ශ්‍රී ලංකා පොලිස් ක්‍රීඩා සමාජය තරග 10 කදී ජයග්‍රහණ 6 ක් වාර්තා කර ලකුණු 21 ක් ලබා ඉදිරියෙන්ම සිටී. ඔවුන් එක් තරගයක් පමණක් පරාජය වී තරග 3ක් ජය පරාජයෙන් තොරව නිමා කළේය.මුලදී පසුබෑමකට ලක්ව සිටි මීගමුව දොන් බොස්කෝ ක්‍රීඩා සමාජය පසුව ලැබූ ජයග්‍රහණ කිහිපය හේතුවෙන් දෙවැනි තැනට පැමිණ ලකුණු 18 ක් ලබා සිටී. දොන් බොස්කෝ හා සමාන ලකුණු සංඛ්‍යාවක් රත්නම් බ්ලූස්ටාර් වාර්තා කර තිබේ.වාර්තා කළ ගෝල් සංඛ්‍යාව අතර දොන් බොස්කෝ රත්නම් හා බ්ලූස්ටාර් ක්‍රීඩා සමාජවලට වඩා ඉදිරියට පැමිණීමට හේතුවයි. දොන් බොස්කෝ ගෝල් 17 ක් රත්නම් ගෝල් 16ක් හා බ්ලූස්ටාර් ගෝල් 9ක් ලබා සිටිති. කණ්ඩායම් තුනම තරග 10කට සහභාගිවී ජයග්‍රහණ 5ක් ජයපරාජයෙන් තොරව තරග 3 ක් හා තරග 2ක් පරාජය වී සිටී.තරගාවලිය ආරම්භවී සති කිහිපයක් ගතවනතුරු පළමු හා දෙවැනි ස්ථානවලට පත්වෙමින් සිටි ගුවන් හමුදාව 5 වැනි ස්ථානයට පත්විය.ප්‍රධාන පෙළේ පාපන්දු සූරතා දිනාගනිමින් වසර ගණනාවක් දක්ෂතා පෙන්වූ සෝන්ඩර්ස් ක්‍රීඩා සමාජයත්, යුද හමුදා පිළත් මෙවර පසුබෑමකට ලක්ව සිටී.එමෙන්ම පසුගිය වසරේ ගුවන් හමුදාව පරදා චැම්පියන් ලීග් පාපන්දු සූරතාව දිනාගත් රිනවුන් ක්‍රීඩා සමාජය 9 වැනි ස්ථානය දක්වා පහළට ගොස් ඇත. රිනවුන් තරග 10 කදීම වාර්තා කළේ ජයග්‍රහණ 2ක් පමණි.අද නිව් යංග්ස් බ්ලූස්ටාර් වෙන්නප්පුවේදී හෙට යුද හමුදාව - කළුතර පාක් කළුතරදී පොලිස් - සෝන්ඩර්ස් පොලිස් පිටියේදී ගුවන් හමුදාව - දොන් බොස්කෝ කැලණියේදී.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=s1009252</link>
    <topic>මග්ගොන සරේ ක්‍රිකට් ක්‍රීඩාංගණයඅන්තර් ජාතික තලයට ගෙන ඒමේ තීරණයක්</topic>
    <author>පි‍්‍රන්ස් ගුණසේකර</author>
    <content>මග්ගොන සරේ ක්‍රිකට් ක්‍රීඩාංගණය අන්තර්ජාතික මට්ටමේ තරග පැවැත්වීම උදෙසා වැඩි දියුණු කිරීමට තීරණය විය.මේ වසරේ නොවැම්බර් මාසයේදී ජාතික මට්ටමේ ක්‍රිකට් තරගාවලියක් පැවැත්වීමට හැකිවන අයුරින් සරේ ක්‍රිකට් ක්‍රීඩාංගණය කඩිනමින් සංවර්ධනය කිරීමට ක්‍රීඩා ඇමැති සී. බී. රත්නායක මහතා නිලධාරීන්ට උපදෙස් දුන්නේය.වරාය හා ගුවන් සේවා නියෝජ්‍ය අමාත්‍ය රෝහිත අබේගුණවර්ධන මහතාගේ විශේෂ ඉල්ලීමක් අනුව කළුතර දිස්ත්‍රික්කයට මේ අන්තර් ජාතික ක්‍රිකට් ක්‍රීඩාංගණ පහසුකම ලැබෙනු ඇත.සරේ ක්‍රිකට් ක්‍රීඩා සමාජය දැනට මග්ගොන ක්‍රීඩාංගණයේ පුහුණුවීම් කටයුතු කළත් එය වඩාත් දියුණු මට්ටමකට ගෙන ඒම ගැන ක්‍රීඩා ඇමැතිවරයාගේ ප්‍රධානත්වයෙන් අමාත්‍යාංශයේදී විශේෂ සාකච්ඡාවක් පැවැත්විණි.මේ සාකච්ඡාවට ශ්‍රී ලංකා ක්‍රීකට් ආයතනයේ ලේකම් නිශාන්ත රණතුංග, සභාපති ඩී. එස් ද සිල්වා හා ප්‍රධාන විධායක අජිත් ජයසේකර යන මහත්වරුන්ද එක්ව සිටියහ. විශාල කන්දක් කපා සෑදු මග්ගොන සරේ ක්‍රීඩාංගණයේ ආරක්‍ෂිත බැම්මක් ගොඩනැගීමට තීරණය වූ අතර ජලය බැසයන කාණු පද්ධතිය ක්‍රමවත් කිරීම ඇතුළු සංවර්ධන කටයුතු කෙරෙහි අවධානය යොමු විය.සුනාමි ඉඩමක් ලෙස නම් කර තිබු සරේ ක්‍රිඩාංගණයට අයත් භූමිය නියෝජ්‍ය ඇමැති රෝහිත අබේගුණවර්ධන මහතාගේ ඉල්ලීමකින් කැබිනට් තීන්දුවක් මත ක්‍රීඩා පිටියකට වෙන් කිරීමට තීරණය විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=s1009253</link>
    <topic>මි. 800 ලෝක සූරිය සිමෙන්යා පොදු රද මඩුලු උළෙලට එයි</topic>
    <author/>
    <content>මීටර් 800 ධාවන ඉසව්වේ ලෝක සූරිය වන කැස්චර් සිමෙන්යා මතභේදාත්මක ලිංග පරීක්‍ෂණයෙන් පසුව සිය දස්කම් නැවත දැක්වීමේ අරමුණින් නවදිල්ලි පොදු රාජ්‍ය මණ්ඩලීය ක්‍රීඩා උළෙලට සහභාගී වන්නීය.මේ ක්‍රීඩා උළෙලට සහභාගීවන දකුණු අපි‍්‍රකානු කණ්ඩායමට ඇතුළත්ව සිටින 19 හැවිරිදි සිමෙන්යා මේ වන විට ලිංග පරීක්‍ෂණ අර්බුදයෙන් සම්පූර්ණයෙන්ම නිදොස් වී සිටින්නීය.මීටර් 800 ඉසව්වේ රන්පදක්කම බලාපොරොත්තුවෙන් නවදිල්ලි නුවරට පැමිණියද ඇය සම්පූර්ණයෙන්ම පුහුණුවීම් නිමා නොකළ බව පුහුණු මයිකල් සෙමී පැවසුවේය.“ අපි ඇගේ ධාවන කාලය වර්ධනය කිරීමට මේ දිනවල මහන්සි වෙනවා. ඉන්දියාවෙන් රන් පදක්කමක් රැගෙන ඒමට ඇයට හැකිවන බව අපට විශ්වාසයි.” ඇගේ කළමණාකරු ෂෙපෝ සීමා නිවේදනයක් නිකුත් කරමින් ප්‍රකාශ කළේය.පසුගිය වසරේ බර්ලීනයේ පැවැති ලෝක සූරතාවලියේදී මීටර් 800 රන් පදක්කම දිනා ලෝක වාර්තාවක් තැබීමෙන් අනතුරුව සිමෙන්යා කාන්තාවක්ද, පිරිමියෙක්ද යන වන සැක සහිත බවට චෝදනා එල්ල විය. මේ පිළිබඳ කෙරුණු පරීක්‍ෂණවලට මාධ්‍ය මගින් විශාල ප්‍රසිද්ධියක් ලැබුණු අතර මාස කිහිපයකට පසුව ඇය නිදොස් වූවාය.   .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=s1009254</link>
    <topic>නෙස්ටමෝල්ට් මැරතන් අද අක්කරපත්තුවේදී</topic>
    <author>දිගාමඩුල්ල විශේෂ, අම්පාර සමූහඅම්පාරවිශේෂ</author>
    <content>මැරතන් ක්‍රීඩාවේ උන්නතියට අනුග්‍රහය දක්වමින් මහඟු මෙහෙයක් කළ නෙස්ලේ ලංකා සමාගම මගින් මෙවරත් නෙස්ටමෝල්ට් මැරතන් ධාවන තරඟය මේ මස 25 දා අක්කරපත්තුව ප්‍රදේශයේ පැවැත්වීමට කටයුතු සංවිධානය කර තිබේ.නෙස්ටමෝල්ට් මැරතන් ධාවන තරඟය මගින් ගම්බද දක්ෂ ක්‍රීඩික ක්‍රීඩිකාවන්ට ඔවුන්ගේ හැකියාවන් දියුණු කර ජාත්‍යන්තර මට්ටමේ තරඟ අත්දැකීම් ලබාදීමේ අරමුණින් දිගින් දිගටම පවත්වාගෙන එනු ලබනවා. මේ තුළින් ජාත්‍යන්තර තලයේ දස්කම් දක්වන ක්‍රීඩික ක්‍රීඩිකාවන් රැසක් බිහිවී තිබෙනවා.ඒ නිසා මෙවරත් අක්කරපත්තු සිංහල මහා විද්‍යාල ක්‍රීඩාංගණයේදී පැවැත්වෙන බව නෙස්ලේ ලංකා සමාගමේ අලෙවි ප්‍රවර්ධන කළමනාකරු සුගත් සජීව මහතා පසුගියදා අම්පාර මොන්ටි රෙස්ට්හි පැවැති මාධ්‍ය හමුවේදී පැවසීය. තරඟ කිරීමට අවශ්‍ය කටයුතු පොලිසිය මගින් ඉටුකර දෙන බවද ප්‍රේමලාල් රණගල මහතා වැඩිදුරටත් අදහස් දක්වමින් පැවසීය.ජාතික මලල ක්‍රීඩා සංගමයේ තාක්ෂණික උපදෙස් හා පූර්ණ සහයෝගය මත පැවැත්වෙන මේ තරඟාවලිය විවෘත අංශයේ කාන්තා, පිරිමි සහ පාසල් අංශයේ කාන්තා, පිරිමි වශයෙන් පැවැත්වේ. විවෘත අංශයේ තරඟයට දිවයිනේ ඕනෑම ක්‍රීඩක ක්‍රීඩිකාවකට සහභාගි විය හැකි අතර පාසල් අංශයේ තරඟ සඳහා සහභාගි විය හැක්කේ අම්පාර දිස්ත්‍රික්කයේ අවුරුදු 15ට වැඩි ක්‍රීඩක ක්‍රීඩිකාවන්ට පමණි.මේ මැරතන් ධාවන තරගය 25 දා දින පෙ.ව. 7.00 ට ආරම්භ වන අතර ඒ සඳහා සහභාගිවන ක්‍රීඩක ක්‍රීඩිකාවන් එදින පෙ.ව. 6.00 ට වෛද්‍ය පරීක්ෂණය සඳහා අක්කරපත්තුව සිංහල මහා විද්‍යාල ක්‍රීඩාංගණයට වාර්තා කළ යුතුය. .මී. 10ක් දුරින් යුත් පාසල් මැරතන් ධාවන තරඟය සිංහල විද්‍යාලය ක්‍රීඩා පිටිය අසලින් ආරම්භ වන අතර කි.මීටර්. 17ක් දුරකින් යුත් විවෘත තරඟය ද සිංහල විද්‍යාල ක්‍රීඩා පිටියෙන්ම ඇරැඹීමට නියමිතය.විවෘත අංශයේ ජයග්‍රාහකයාට රු.15,000/-ක්, 2 වන ස්ථානයට රු.10,000/-ක්, තෙවන ස්ථානයට රු.7500/- බැගින්ද, පාසල් අංශයේ ප්‍රථම ස්ථානයට රු10,000/-ක්ද, 2වන ස්ථානයට රු.7500/-ක්ද 3 වන ස්ථානයට රු.5,000/-ක් ද බැගින් ලබාදීමට නියමිත අතර කුසලාන සහ සහතිකපත් ද තරඟය නිමා කරන පළමු 10 දෙනාට සහතික සහ ත්‍යාගද පිරිනැමේ.මේ සඳහා සහභාගි වන සෑම ක්‍රීඩකයෙකුටම රු.50,000/- රක්ෂණාවරණයක් හිමිවේ.ශ්‍රී ලංකා මලල ක්‍රීඩා සංගමයේ කොන්දේසි සහ නීතිරීතිවලට අනුව සිදු කෙරෙන මෙම තරඟාවලිය පිළිබඳ 0772384282 යන දුරකතන අංකයෙන් ද ලබාගත හැක..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=s1009255</link>
    <topic>ආසියානු කඹ ඇඳීමේ තරග හෙට ඉන්දියාවේදී</topic>
    <author/>
    <content>ආසියානු කඹ ඇඳීමේ දෙවැනි රන්පදක්කම් කුසලාන තරගාවලිය හෙට (26) සහ අනිද්දා (27) ඉන්දියාවේ ත්‍රිවින්දන් හි පැවැත්වේ.ශ්‍රී ලංකාව, ඉන්දියාව, නේපාලය, පකිස්තානය හා බංග්ලාදේශය තරග වදින මේ තරගාවලියට කාණ්ඩ 4ක් යටතේ තරග වදින 33 දෙනෙකුගෙන් සමන්විත ශ්‍රී ලංකා ක්‍රීඩක ක්‍රීඩිකාවෝ ඊයේ (24) දිවයිනෙන් පිටත්ව ගියහ.කණ්ඩායමේ නායකත්වය සමන් පෙරේරාට හිමිවී තිබෙන අතර ඒ. ඒ. අසංක ඉඳිනිල් මහතා උපදේශකවරයා ලෙස සහභාගි වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=s1009256</link>
    <topic>ක්‍රීඩා ශක්ති නෙට්බෝල් අද සහ හෙට</topic>
    <author/>
    <content>ක්‍රීඩා සංවර්ධන දෙපාර්තමේන්තුව සංවිධානය කරනු ලබන ක්‍රීඩා ශක්ති නෙට්බෝල් තරගාවලිය අද (25) සහ 28 දා ටොරිංටන් ක්‍රීඩා සංවර්ධන දෙපාර්තමේන්තු ක්‍රීඩා පිටියේදී පැවැත්වේ.දිස්ත්‍රික්ක 20 කින් කණ්ඩායම් සහභාගි වන මේ තරගාවලියේ සමාරම්භක උත්සවය සඳහා ක්‍රීඩා අමාත්‍ය සී. බී. රත්නායක මහතාගේ පෞද්ගලික ලේකම් ගීතා රත්නායක මහත්මිය සහභාගි වන අතර, සහතික පත් හා ත්‍යාග ප්‍රදානෝත්සවය සඳහා ක්‍රීඩා සංවර්ධන දෙපාර්තමේන්තුවේ අධ්‍යක්‍ෂ ජනරාල් පී. හතරසිංහ මහතා සහභාගි වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=s1009257</link>
    <topic>එංගලන්ත සංචාරය මගේ ක්‍රිකට් දිවියේදුෂ්කරම සංචාරයයි</topic>
    <author/>
    <content>අර්බූදකාරී තරග සංචාරයකින් පසු පෙරළා මව් රට පැමිණි පාකිස්තාන කණ්ඩායමේ නායක සහීඩ් අෆ්රිඩි එම සංචාරය තම ක්‍රිකට් ජීවිතයේ වඩාත්ම අසීරුතම සංචාරය බව ප්‍රකාශ කළේය.එමෙන්ම පුහුණුකරු වකාර් යුනීස් ද එම සංචාරය පිටියේ සහ පිටියෙන් ඉවත දඬුවම් කාරී සංචාරයක් බව පැවසීය.අෆ්රිඩි සහ කණ්ඩායම් සගයන් තිදෙනෙකු ගුවන් තොටුපළේ සිට කරච්චි බලා පිටත්වූ අතර සෙසු ක්‍රීඩකයෝ ලාහෝර ගුවන් තොටුපළේ රැඳී සිටියේ ආරක්ෂක නිලධාරීන්ගේ සහාය ලබා ගන්නා තෙක්ය.මේ සංචාරය ඉතා රළුයි. මත භේදාත්මක කරුණු හේතුවෙන් එය දුෂ්කර තරග සංචාරයක් වුණා.නවාතැන් ගෙන සිටින හෝටලයෙන් අපි පිටත යන හැම අවස්ථාවකදීම ක්‍රීඩා ලෝලීන් අපට එරෙහිව ඇනුම්පද කියන්නට පෙළඹී සිටියා. මගේ වසර 14 ක ජාත්‍යන්තර තරග දිවියේ වඩාත්ම දුෂ්කර තරග සංචාරය මෙයයි” අෆ්රිඩි මාධ්‍යවේදීන් හමුවේ ප්‍රකාශ කර සිටියේය.පාකිස්තාන පිලේ එංගලන්ත සංචාරයේ ටෙස්ට්, එක්දින සහ ඕවර විස්සයි 20 තරගවලින් පාකිස්තානය පරාජයට පත්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=s1009258</link>
    <topic>බියගම පිහිනුම් සූරතාව ගම්පහට</topic>
    <author>මල්වාන සමූහ මහානාම විතානගේ</author>
    <content>බියගම පිහිනුම් කිමිදුම් හා ජීවිතාරක්ෂක පුහුණු සංගමය මෙහෙයවූ පිට පළාත් පිහිනුම් තරගමාලාවේ සූරතාව ගම්පහ දිස්ත්‍රික් පිහිනුම් හා ජීවිතාරක්ෂක පුහුණු සංගමය විසින් හිමි කැර ගනු ලැබීය.පාසල් පිරිමි සූරතාව මීගමුව මාරිස්ටෙලා විද්‍යාලයට ද බාලිකා සූරතාව කිරිබත්ගොඩ විහාර මහා දේවි බාලිකා විද්‍යාලයට ද මිශ්‍ර පාසල් සූරතාව සපුගස්කන්ද යොෂීඩා ෂෝකන්ජි ජාත්‍යන්තර පාසලට ද හිමි විය.306 බී 02 සිංහ දිස්ත්‍රික් උප සිංහාධිපති ජයන්ත ගුණවර්ධන මහතා මෙහි ප්‍රධාන ආරාධිත අමුත්තා විය.පාසල් හා ක්‍රීඩා සමාජ 38 කින් ක්‍රීඩක ක්‍රීඩිකාවන් 360 දෙනෙක් ඉදිරිපත් වූ මේ තරගමාලාව පසුගියදා ගම්පහ නවලෝක පිහිනුම් තටාංගනයේදී පැවැත්විණි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=s1009259</link>
    <topic>උතුරු - නැඟෙනහිර විශ්ව විද්‍යාල පළමුවරට තරග වදින ක්‍රීඩා උළෙල 1දා ඇරැඹේ</topic>
    <author/>
    <content>ශ්‍රී ජයවර්ධනපුර විශ්ව විද්‍යාලය සංවිධානය කරනු ලබන 10 වැනි විශ්වවිද්‍යාල ක්‍රීඩා තරගාවලිය ඔක්තෝබර් 1 දා සිට 10 වැනිදා දක්වා පැවැත්වීමට නියමිතය. මෙවර තරගමාලාවේ විශේෂත්වය වන්නේ පළමුවරට උතුරු හා නැගෙනහිර විශ්වවිද්‍යාල ක්‍රීඩක ක්‍රීඩිකාවන්ගේ සහභාගිත්වයයි.ශ්‍රී ජයවර්ධනපුර, කොළඹ, කැලණිය, පේරාදෙණිය, රජරට, මොරටුව, යාපනය, රුහුණු, සබරගමුව, වයඹ, ඌව, නැගෙනහිර, අග්නිදිග හා සෞන්දර්ය හා කලා විශ්වවිද්‍යාල යන විශ්වවිද්‍යාල 14 තරග වදින මේ තරගාවලියට තරග ඉසව් 35 ක් ඇතුළත්ය.ඊට කාන්තා තරග ඉසව් 14 ක් සහ පිරිමි තරග ඉසව් 21 ක් ඇතුළත් වන අතර ක්‍රීඩක ක්‍රීඩිකාවෝ 5000කට අධික සංඛ්‍යාවක් මෙවර තරගාවලියට සහභාගි වෙති.මේ තරගාවලියේ සමාරම්භක උළෙල 1 වැනිදා ශ්‍රී ජයවර්ධනපුර විශ්වවිද්‍යාලයේදී අග්‍රාමාත්‍ය දි. මු. ජයරත්න මහතා ප්‍රධානත්වයෙන් පැවැත්වෙන අතර උසස් අධ්‍යාපන අමාත්‍ය එස්. බී. දිසානායක, අධ්‍යාපන අමාත්‍ය බන්දුල ගුණවර්ධන, ආර්ථික සංවර්ධන අමාත්‍ය බැසිල් රාජපක්ෂ හා පාර්ලිමේන්තු මන්ත්‍රී නාමල් රාජපක්ෂ යන මහත්වරු විශේෂ ආරාධිත අමුත්තන් ලෙස සහභාගි වෙති.දින 10ක් පුරා පැවැත්වෙන විශ්වවිද්‍යාල ක්‍රීඩා තරගාවලියේ සමාප්ත උත්සවය උසස් අධ්‍යාපන අමාත්‍ය එස්. බී. දිසානායක මහතාගේ ප්‍රධානත්වයෙන් පැවැත්වෙන අතර ක්‍රීඩා අමාත්‍ය සී. බී. රත්නායක, පාර්ලිමේන්තු මන්ත්‍රී නාමල් රාජපක්ෂ යන මහත්වරු විශේෂ ආරාධිත අමුත්තන් ලෙස සහභාගි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=f1009252</link>
    <topic/>
    <author>බණ්ඩාරගම සමරසේන මුදලිගේ නියෝජ්‍ය අධ්‍යාපන අධ්‍යක්‍ෂ</author>
    <content>පෘතුගීසි, ලන්දේසි, ඉංගී‍්‍රසි අධිරාජ්‍යවාදීන්ගේ යකඩ සපත්තුවට පෑගී ආර්ථික හා සමාජ ක්‍රමය උඩියටිකුරු කළ යුගය අවසන් කරමින් 1948 පෙබරවාරි 04 දින ශ්‍රී ලංකාව නිදහස ලබාගත්තත් එය ජනතාවට අර්ථවත් නිදහසක් බවට පත් නොවුනි. මේ නිසා පැවැති දේශපාලන ධාරාවෙන් (එ. ජා. පක්‍ෂයෙන්) කැඩී නව මගකට රට යොමු කිරීමට එස්. ඩබ්. ආර්. ඩී. බණ්ඩාරනායක මහතා පියවර ගත්තේ ය. 1951 ජූලි 12 දින එක්සත් ජාතික පක්‍ෂයට එක්ව සිටි සිංහල මහ සභාව ඉන් ඉවත් කර ගනිමින් බණ්ඩාරනායක සමඟ නිදහස් මඟට පිලිපන් අනෙක් නායකයා වූයේ බෙලිඅත්තේ ඩී. ඒ. රාජපක්‍ෂ මහතාය.මෙම වකවානුවේ පැවැතියේ ප්‍රධාන දේශපාලන ධාරාවන් 2කි. අධිරාජ්‍ය ගැති, දේශීය හා විදේශීය ධනේශ්වරවාදීන්ගේ චින්තනය තුළ ක්‍රියාත්මක වූ එක්සත් ජාතික පක්‍ෂය සහ මාක්ස්වාදී, විප්ලවවාදී දේශපාලන පක්ෂත්ය. එහෙත් මෙරට සිංහල, බෞද්ධ ගැමි ජනතාවගේ අපේක්‍ෂා මුදුන්පත් කර ගැනීමට මේ දෙපාර්ශවයෙන්ම අනුබලයක් නොවූ නිසා බණ්ඩාරනායක මහතා ඊට ගැලපෙන ලෙස 1951 සැප්. 02 දින ශ්‍රීලනි පක්‍ෂය පිහිටුවන ලදී.ලිබරල් ප්‍රජාතන්ත්‍රවාදය බෞද්ධ දාර්ශනික සංකල්ප හා සමාජවාදය යන මූලික අංග ලක්‍ෂණවලින් යුක්ත වූ ශ්‍රීලනි පක්‍ෂය ජනතාව අතර වේගයෙන් ව්‍යාප්ත විය. එහි ප්‍රතිඵලය වූයේ 1952 මහ මැතිවරණයේදීම මෙරට විරුද්ධ පක්‍ෂ නායකයා වීමට බණ්ඩාරනායක මහතාට හැකිවීමය.1956 මැතිවරණය වන විට එක්සත් ජාතික පක්‍ෂ විරෝධී සියලුම දේශපාලන කොටස් ඒකරාශි කරගනිමින් ගත් ක්‍රියාමාර්ගය නිසා පොදුජන යුගයක ආරම්භය ඇති කරමින් පොදුජනතාවගේ රජයක් බිහිවිය. මේ රටේ ශ්‍රේෂ්ඨ දාර්ශනිකයා වූ මාර්ටින් වික්‍රමසිංහ ශූරීන් “බමුණු කුලයේ බිඳ වැටීම” ලෙස අර්ථදක්වා ඇත්තේ මේ සමාජ පෙරළියයි.රට තුළ මේ සමාජ පෙරළිය සිදුවෙද්දී ජාත්‍යන්තරවද නව ගමන් මඟකට දොරටු විවර විය. 1955 අපි‍්‍රයෙල් 18 – 24 දක්වා ඉන්දුනීසියාවේ බංදුං නුවර මුළුදුන් ආසියා අපි‍්‍රකා ජාතීන්ගේ ප්‍රථම සමුළුව තුළින් ධනවාදී හා සමාජවාදී ලෝක දෙක අතර “නොබැඳි පිළිවෙතක” ආරම්භයක කථිකාවක් සිදු විය. මෙම දර්ශනය පිළිබඳ වරෙක බණ්ඩාරනායක මහතා මෙසේ ප්‍රකාශ කළේය.“ප්‍රජාතන්ත්‍රවාදයේ රූපමාත්‍රයන් යටතේ ප්‍රජාතන්ත්‍රවාදයේ සාරාර්ථය අභාවයට යන්නට ඉඩ තිබේ. අද පවතින දක්‍ෂිනාංශය හා වාමාංශය අතර ප්‍රජාතන්ත්‍රවාදයෙන් යථාර්ථ වශයෙන්ම මැදුම්පිළිවෙතක් සැපයෙන බව මගේ හැඟීමයි. කරුණු ස්වභාව ධර්මය අනුව සකස් වී යන්නට ඉඩදුනහොත් (මනුෂ්‍ය වර්ගයා විනාශ වී යාහැකි පරිදි තවත් යුද්ධයක් පැන නොනැගුන හොත්) දකුණෙන් මෙන්ම වමෙන්ද මැදට ඒම සඳහා උත්සාහයක් ඇති වී ප්‍රජාතන්ත්‍රවාදී සමාජවාදී පිළිවෙළකින් ලෝකය ස්ථිරත්වයට පත්වන බව මට හැඟී යයි...”1956 බලයට පත්වී වසර 03ක් වැනි කෙටි කාලයකින් බණ්ඩාරනායක ඝාතනය කර පක්‍ෂය විනාශ කිරීමට දේශීය විදේශීය ප්‍රතිගාමීහු ඒකාබද්ධව කුමන්ත්‍රණය කළහ. මෙසේ වූයේ බණ්ඩාරණායක බලයට පත්වී ගතවූ කාලය තුළ රිදෙන ප්‍රතිඵල තමන්ට අත්වූ නිසා සහ ඉදිරියේදී තවත් එවැනි ප්‍රතිඵල අත්වන බව දන්නා නිසාය.1. කටුනායක ගුවන් හමුදා කඳවුර, ත්‍රිකුණාමල නාවික කඳවුර රජයට පවරා ගැන්ම.2. මැයි 01 (කම්කරු දිනය) දින රජයේ නිවාඩු දිනයක් කිරීම.3. විද්‍යෝදය, විද්‍යාලංකාර පිරිවෙන් සරසවි බවට පත්කිරීම.4. සිංහල භාෂාව රාජ්‍ය භාෂාව කිරීම.5. බස් ජනසතු කිරීම.6. ගොවියා ආරක්‍ෂා කරමින් කුඹුරු පනත නීතිගත කිරීම.7. අර්ථසාධක අරමුදල් පනත නීතිගත කිරීම.8. දේශීය සංස්කෘතිය, සාරධර්මවලට ප්‍රමුඛතාව ලබාදීම.බණ්ඩාරනායක පාලන කාලය තුළ සිදු වූ ඉහත ක්‍රියාදාමයන් නිසා තැතිගත් ප්‍රතිගාමීන් එතුමා ඝාතනය කරන ලද්දේ ඒ තුළින් පක්‍ෂයද මරා දැමීමටය.නමුත් ජාතියේ වාසනාවට සිරිමාවෝ බණ්ඩාරනායක මැතිනිය ජනතා ඉල්ලීම මත පක්‍ෂය භාරගැනීම ප්‍රතිගාමී බලාපොරොත්තු සුණු විසුණු කිරීමට සමත් විය.මේ රටේ දේශපේ‍්‍රමී ජනතාවගේ අභිලාෂයන් ඉටුකිරීමට බණ්ඩාරනායක මහතා උත්සාහ කළ අතර ජාත්‍යන්තර තලයට ශ්‍රී ලංකාව ඔසවා තැබීමට සිරිමාවෝ බණ්ඩාරනායක මැතිනිය සමත්විය.විශේෂයෙන් 1961 යුගෝස්ලාවියාවේ අගනුවර වූ බෙල්ග්‍රේඩ් නුවර මුළුදුන් ප්‍රථම නොබැදි ජාතීන්ගේ සමුළුව සිට සෑම නොබැදි සමුළුවකටම සහභාගිවේ. ඊට සක්‍රීය දායකත්වය සපයමින් එතුමිය ගත් ක්‍රියාමාර්ග නිසා එක් අවස්ථාවක ඉන්දියාව හා චීනය අතර ඇති වූ දේශසීමා අරගලයන්ද සමථයට පත් කිරීමට එතුමියට හැකි විය.රට තුළ තෙල් ජනසතුව, බැංකු ජන සතුව සමඟ 1962 හමුදා කුමන්ත්‍රණයට ද මුහුණ දුන් සිරිමාවෝ බණ්ඩාරනායක මැතිනිය ඔරුවල වානේ, පිලියන්දල පිඟන්, මෝදර පිටි, කැලණිය ටයර්, ගාල්ල සිමෙන්ති වැනි රාජ්‍ය ආයතන ගණනාවක්ද ආරම්භ කළාය.පසුකාලයක ඉඩම් සීමා පනත, නිවාස සීමා පනත වැනි ප්‍රගතිශීලී පනත් ගණනාවක් මඟින් රටේ ආදායම් විෂමතාව තුනී කරන්නට ක්‍රියාමාර්ග ගනු ලැබූවේ ශ්‍රීලනිපයේ දර්ශනයට අනුව බණ්ඩාරනායක මහතාට අවසන් කිරීමට නොහැකි වූ කටයුතු අවසන් කිරීම සඳහාය.මේ අතර බෙල්ග්‍රේඩ් නොබැඳි සමුළුවේ සිට 1964 කයිරෝ සමුළුව, 1970 ලූසාකා සමුළුව, 1973 ඇල්පියුර්ස් සමුළුව යන සියල්ලන්ට සහභාගි වූ මැතිනිය ඒ අතරින් 1976 5 වැනි නොබැඳි සමුළුව කොළඹ පැවැත්වීමට ද පියවර ගත්තාය.නොබැඳි රාජ්‍ය සංඛ්‍යාව වේගයෙන් වර්ධනය වෙද්දී ඊට ශක්‍රීය දායකත්වයක් ලබාදීමට එතුමියට හැකි විය. අසල් වැසි රාජ්‍ය වූ ඉන්දියාව සමඟ කච්චතිවු දූපතේ අයිතිය පිළිබඳව ප්‍රශ්නය සාමකාමීව විසඳාගැනීම, 525000ක් ඉන්දියානු දෙමළ පුරවැසි ප්‍රශ්නය විසඳාගැනීමට හැකිවීම එතුමිය තුළින් විද්‍යාමාන වූ රාජ්‍යතාන්ත්‍රික භාවයට නිදසුන්වේ.කෙසේ නමුත් දිවංගත එස්. ඩබ්. ආර්. ඩී. බණ්ඩාරනායක මහතාගේ චින්තනයට අනුව සඟ, වෙද, ගුරු, ගොවි, කම්කරු පංච මහා බලවේගයකට නායකත්වය දෙමින් අධිරාජ්‍ය විරෝධී අරගලයේ ප්‍රධාන මිතුරු බලවේග ඒකරාශි කිරීමට සිරිමාවෝ බණ්ඩාරනායක මැතිනියට හැකිවීම මෙරට දේශපාලන ගමන් මගේ වැදගත් සන්ධිස්ථානයක් සනිටුහන් කරයි.නමුත් 1977 දී ප්‍රතිගාමී එක්සත් ජාතික පක්‍ෂය බලයට පත්ව එදා ජනතාවට ලබාදුන් සියලු ජයග්‍රහණ ආපසු හරවමින් විවෘත ආර්ථිකයන් මගින් විදේශ කුණුකන්දල් සීමාවකින් තොරව මෙරටට ඒමට සලස්වා දේශීය ආර්ථිකය විනාශ වන්නට ඉඩහැරීම හා රාජ්‍ය ආයතන කුණු කොල්ලයට විකුණා දමමින් ගෙන ගිය වැඩ පිළිවෙළට ආදේශනයන් සැපයීමට 1994 දී බලයට පත් ශ්‍රීලනිපය ආණ්ඩුවටත් නොහැකි විය.මේ වන විට ඒකීය ශ්‍රී ලංකාව දෙකඩ වී ගොස් ලෝකයේ දරුණුම ත්‍රස්තවාදී කණ්ඩායමක ප්‍රාණ ඇපකරුවන් බවට ශ්‍රී ලාංකිකයන් පත්වීමද දැකිය හැකි විය. ලෝකයේ බලවත් රටවල් පවා ත්‍රස්තවාදයට ගොදුරු වෙද්දී සැප් 11 ප්‍රහාරයෙන් අමෙරිකානු පෙන්ටගනයට ද බෝම්බ වැටෙද්දී පුංචි ශ්‍රී ලංකාව එල්. ටී. ටී. ඊ. ත්‍රස්තවාදයේ ගොදුර වෙමින් දිනපතා සියගණනක් අමු අමුවේ මියැදීමට විරුද්ධව ගතහැකි ක්‍රියාමාර්ගයන් නොවී රට අසරණව ගියේය.එදා බණ්ඩාරනායක නායකත්වය දුන් පංච මහා බලවේගයට අමතරව ශිෂ්‍ය හා තරුණ බලවේගය ද මෙරට අධිරාජ්‍ය විරෝධී මිතුරු බලවේග ලෙස හඳුනාගත් බණ්ඩාරනායක සමඟ සෙවනැල්ල මෙන් පසුපස ගිරුවාපත්තුවේ ඩී. ඒ. රාජපක්‍ෂ මැතිතුමාගේ පුත් මහින්ද රාජපක්‍ෂ මහතා ශ්‍රීලනිපක්‍ෂයේ නායකත්වය දරා ලේ පිපාසිත එල්. ටී. ටී. ත්‍රස්තවාදය ශ්‍රීලංකාවෙන් තුරන් කිරීම සඳහා ඊට විරුද්ධ සියලු බලවේග ඒකරාශි කළ අතර දේශීය විදේශීය මිතුරු බලවේග සියල්ල ඒ කෙරේ යොමුකිරීමට ඒ අනුව හැකිවිය.එහි ප්‍රතිඵලය වූයේ ලෝකයේ බලවත් රටවල් පවා පරාජය කළ නොහැකි යයි ප්‍රකාශ කළ අවුරුදු 30ක් තිස්සේ මරාගෙන මැරෙන අතිවිශාල පිරිසක් සිටින වූ ලෝකයේ එකම (එම වකවානුවේ) ත්‍රස්තවාදී ව්‍යාපාරය වූ එල්. ටී. ටී. ඊ. ව්‍යාපාරය එහි සියලු නායකයන් සමඟ සමූල ඝාතනය කිරීමට හැකිවීමය. අද අමෙරිකානු රාජ්‍ය නායකයාටද ශ්‍රී ලංකා නායකයාගෙන් ත්‍රස්ත විරෝධී යුද්ධයන් ගෙන යන හැටි ඉගෙන ගැනීමට බලකෙරී ඇත.ඒ අනුව ලෝකයා මවිතකරමින් ත්‍රස්ත විරෝධී යුද්ධය ජයගත් මහින්ද රාජපක්‍ෂ මහතා දැන් බණ්ඩාරනායක චින්තනය වැඩි වර්ධනය කරමින් දේශීය ආර්ථිකය වැඩිදියුණු කිරීමේ මාවතට අවතීර්ණ වෙමින් පවතී. එදා බණ්ඩාරනායක හඳුන්වා දුන් චින්තනය මත ශ්‍රී ලංකා ආර්ථිකය හා සමාජ පරිවර්තනයට මුලපුරා ඇත.ශ්‍රී ලංකාවේ “ආසියාවේ ආශ්චර්ය” බවට පත්කිරීමේ ක්‍රියාදාමය වේගයෙන් සිදුවෙමින් පවතී. 1959 සැප්. 26 බණ්ඩාරනායක ඝාතනය සිදුවී පනස් එක් වසරක් සපිරෙන මේ මොහොතේ ලාංකික සැමගේ යුතුකම විය යුත්තේ බණ්ඩාරනායක චින්තනයෙන් පෝෂණය වී ඇති මහින්ද චින්තනයේ ඉදිරි දැක්ම ක්‍රියාවට පරිවර්තනයට ඉඩදීමය. අද යුගයේ අවශ්‍යතාව එයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=f1009253</link>
    <topic/>
    <author>සාකච්ඡා කර සකස් කළේ බුද්ධික සමන් ගුණවර්ධන</author>
    <content>එස්.ඩබ්ලිව්. ආර්.ඩී.බණ්ඩාරනායක මැතිතුමා 1956 දී බලයට පත්වන විට මේ රටේ දේශපාලන පැති දෙකක් තිබුණා. ඉන් එකක් තමයි ජාතික දේශපාලනය. එය ගම්බද හා නගරබද ජනතාව සමඟ බැඳී තිබූ පුළුල් ජාතික දේශපාලනයක්. අනෙක් පාර්ශවය වූයේ විශේෂයෙන් නගරබද කම්කරුවන් මෙහෙය වූ වාමාංශික දේශපාලනය. සමසමාජ පක්ෂය හා කොමියුනිස්ට් පක්ෂය අයිති වුණේ ඒ වාමාංශික දේශපාලනයට යි. වාමාංශික දේශපාලනයේ මූලික අරමුණ වූයේ කම්කරු වැටුප් හා කම්කරු අයිතිවාසිකම් සඳහා පවතින රජය සමඟ වැඩ වර්ජන, උද්ඝෝෂණ ආදිය යොදා බල කිරීම යි. ඒ දේශපාලන නායකයන්ගේ බලය ගම්බද ජනතාව වෙත පැතිරුණේ නැහැ.ගම්බදව සිටි ගොවියන්, ආයුර්වේද වෛද්‍යවරුන්, පාසල් ගුරුවරුන්, පන්සල්වල ප්‍රධාන ස්වාමින් වහන්සේලා යන පිරිස වෙත මේ වාමාංශික නායකයන් ගියේ නැහැ. එහෙත් ගමේ ප්‍රභූවරුන්ට ගැමි ජනයා මෙහෙයවීමේ බලයක් තිබුණා. ඒ අය සිටියේ ජාතික දේශපාලනයේ යි. ඒ කියන්නේ එවකට එක්සත් ජාතික පක්ෂය වටා යි.මේ වනවිට දෙවැනි ලෝක සංග්‍රාමය අවසන් වී ඉංගී‍්‍රසි අධිරාජ්‍යවාදය පැවැති යටත් රටවල්වල නිදහස් සටන් ඇවිලෙමින් තිබුණා. ඉංගි‍්‍රසින් විසින් පොදු රාජ්‍ය මණ්ඩලය නමින් ඔවුන්ගේ සංවිධානයකට මේ රටවල්වල පාලන නිදහස පමණක් දී මේ රටවල් ඔවුන්ගේ පොදු රාජ්‍ය මණ්ඩලවලම තබා ගත්තා. ඔවුන්ගේ යටත් විජිතයක් වූ ශ්‍රී ලංකාවේ ඉහත සඳහන් කළ වාමාංශික හා ජාතික දේශපාලනය නියමාකාරයෙන් ක්‍රියාත්මක වූණේ නැහැ.1948 දී නිදහස ලබද්දී සිටියේ බණ්ඩාරනායක මහතා එක්සත් ජාතික පක්ෂයේ යි. එක්සත් ජාතික පක්ෂයේ පළාත් පාලන ඇමැති ලෙස, සභානායක ලෙස එතුමා ඩී.එස්.සේනානායක අගමැතිතුමාගේ කැබිනට් මණ්ඩලයේ සේවය කළා. 1948 වෙද්දී බණ්ඩාරනායක මහතා තමන් විසින් සිංහල මහා සභාව නමින් සංවිධානයක් පිහිටුවාගෙන ඒ සංවිධානය නියෝජනය කරමිනුයි සිටියේ.එක්සත් ජාතික පක්ෂයේ කටයුතු කළේ සිංහල මහා සභාව සැදුම්ගෙන තිබුණේ ඉහතින් දැක් වූ ග්‍රාමීය ප්‍රභූවරුන්ගෙනි. එනම් ආයුර්වේද වෛද්‍යවරු, ස්වාමින් වහන්සේලා, ගුරුභවතුන් ආදි පිරිස්වලින්. මොවුන් සාමාන්‍ය ජනතාවගේ අපේක්ෂා සිංහල මහා සභාව තුළ මතු කළා. ප්‍රධාන වශයෙන් 1815 වනතෙක් රටේ පාලන භාෂාව ලෙස තිබූ සිංහල භාෂාව ඉවත් කර ඉංගී‍්‍රසියෙන් එම කටයුතු කළ නිසා ගම්බද සිංහල ජනයා තමන්ගේ භාෂාව සංස්කෘතිය යළිත් නිදහස් කරගත යුතුය යන මතයේ සිටියා.අනෙක් අතින් 1948 නිදහස ලැබුණත් එක්වරම සිංහල භාෂාව රාජ්‍ය භාෂාව වුණේ නැහැ. ඒ වගේ ම නිදහස ලැබුණත් විදේශීය වෙළෙඳාම, රටේ නැව්තොටු හා අහස් තොටුපළවල්, ඉන්ෂුවරන්ස් කොම්පැණි, බැංකු වැනි ආර්ථික මුල්කණු පවත්වාගෙන ගියේ ඉංගී‍්‍රසින් විසින්ම යි. ඒ නිසා රටේ ජනතාවගේ සංවර්ධන කටයුතු අමතක කරලයි තිබුණේ.මෙසේ 1948 නිදහස ලැබී වසර තුනක් පමණ යනවිට සිංහල මහ සභාව විසින් මාදම්පා සම්මේලනය නමින් මහා සම්මේලනයක් පවත්වා සිංහල භාෂාව රාජ්‍ය භාෂාව විය යුතුය, ආයුර්වේදයට නිසි තැන ලැබිය යුතුය, භික්ෂුන් වහන්සේ , පිරිවෙන් හා පන්සල් වලට රජය විසින් අනුග්‍රහ දැක්විය යුතුය යනාදී යෝජනා කීපයක් ගෙනැවිත් තිබුණා.ඒවා අගමැති ඩී.එස්.සේනානායක මැතිතුමා සමඟ සාකච්ඡා කර එතුමා ඊට එකඟ නොවූ නිසා සිංහල මහා සභාව එක්සත් ජාතික පක්ෂයෙන් ඉවත් විය යුතු යයි තීරණය කළා. ඒ අනුව බණ්ඩාරනායක මහතා ඇමැතිකමින් අස් වී විපක්ෂයේ සිටිය යුතු යයි ද තීරණය වුණා. 1951 දී ජූලි මාසයේ බණ්ඩාරනායක මහතා සිය අමාත්‍ය ධුරයෙන් හා පාර්ලිමේන්තු සභානායක ධුරයෙන් ඉවත්ව විපක්ෂයේ අසුන්ගත්තා. එතැන් සිට එතුමා සඟ, වෙද, ගුරු, ගොවි , කම්කරු කියන පංච මහා බලවේග සංවිධානය කරමින් 1956 දී විශාල ඡන්ද බලයකින් ආසන විශාල සංඛ්‍යාවක් ලබාගෙන වාමාංශික පක්ෂ සමඟ සමගි සන්ධානයක් සහිත ව ආණ්ඩුවක් පිහිටෙව්වා.ඉන් පසු නොබෝ කලකින් වරාය ජනසතු කළා. අහස් යාත්‍රා තොටුපළ ජනසතු කළා. ජාතික බැංකු හා ජාතික ඉන්ෂුවරන්ස් පිහිටෙව්වා. 1959 වනවිට සිංහල භාෂාව රාජ්‍ය භාෂාව කිරීමේ පනත ක්‍රියාත්මක කරන්න සූදානම් වුණා. එහෙත් වාමාංශික සහය ඊට නොලැබුණා. කම්කරු සටන් හා වැඩ වර්ජන මගින් ඒ මහා සංවර්ධන ක්‍රියාමාර්ග කඩාකප්පල් කළා.එතුමා කම්කරුවන් ගොවියන් එකට යාකරගෙන සංවර්ධන කටයුතු කළා. එතුමාගේ ප්‍රතිපත්ති මධ්‍යම ප්‍රතිපදා ප්‍රතිපත්තියි. වමෙනුත් ඉතා හොඳ කොටස් එකතු කරගෙන දකුණෙනුත් ඉතා හොඳ කොටස් එකතු කරගෙන එතුමා මධ්‍යම ප්‍රතිපදා ප්‍රතිපත්තියක් අනුගමනය කළා. ඒත් ඒ යුගයේ පැවැති කම්කරු ප්‍රශ්න හා නොයෙකුත් දේශපාලනඥයන්ගේ කුමන්ත්‍රණ නිසා එතුමා 1959 සැප්තැම්බර් 25 දින කුමන්ත්‍රණකාරීන් විසින් මෙහෙයවූ භික්ෂුවක අතින් වෙඩි පහර කා සැප්තැම්බර් 26 වැනි දා උදේ මෙලොවින් සමුගත්තා.බණ්ඩාරනායක මහතා ශ්‍රී ලංකා නිදහස් පක්ෂය 1951 දී පිහිටවූයේ දිවයිනේ සුප්‍රකටව සිටි ප්‍රාදේශීය නායකයන් , ගුරුවරුන් ඇතුළු සංස්කෘතික බලවේග ඒකරාශී කරගනිමිනි. එතුමාගෙන් පසුව සිරිමාවෝ බණ්ඩාරනායක මැතිනිය මේ පක්ෂයේ මධ්‍යම ප්‍රතිපදා ගමන අවුල් වීමට ඉඩ නොදී වාමාංශික දේශපාලන නායකයන් සහභාගි කරගෙන ඉතාමත් දූරදර්ශී ලෙස ශ්‍රී ලංකා නිදහස් පක්ෂය මෙහෙයවූවා.1951 දී පක්ෂය නිර්මාණය කරනවිට බණ්ඩාරනායක මහතා රජයෙන් වෙන් වී විපක්ෂයේ අසුන් ගන්නා විට එතුමා පසුපස එදා රුහුණ නියෝජනය කළ ඩී.ඒ.රාජපක්ෂ මහතාත් ගොස් විපක්ෂයේ වාඩි වුණා. බණ්ඩාරනායක මැතිතුමා , ඩී.ඒ.රාජපක්ෂ මැතිතුමා සහ එස්.ශ්‍රී නිශ්ශංක මැතිතුමා යන ප්‍රබල ජන නායකයින් සමඟ ඒකාබද්ධ වීමෙන් එදා ශ්‍රී ලංකා නිදහස් පක්ෂය නිර්මාණය වුණා.රුහුණෙන් ශ්‍රී ලංකා නිදහස් පක්ෂයට විශාල බලයක් ලබා දුන් ඩී.ඒ. රාජපක්ෂ මහතා බණ්ඩාරනායක මහතා සමඟ මෙන්ම බණ්ඩාරනායක මැතිනිය සමඟත් එක දිගටම සම්බන්ධ වී රුහුණේ ගිරුවාපත්තුවට ශ්‍රී ලංකා නිදහස් පක්ෂයේ උරුමය ලබා දුන්නා. එදා ඩී.ඒ.රාජපක්ෂ මහතා ගිරුවායට හා රුහුණට කළ සේවය ඉතා ශූර විදියට පුළුල් කරමින් වත්මන් ජනාධිපති මහින්ද රාජපක්ෂ මහතා, කථානායක චමල් රාජපක්ෂ මහතා, ආර්ථික සංවර්ධන අමාත්‍ය බැසිල් රාජපක්ෂ මහතා,ආරක්ෂක ලේකම් ගෝඨාභය රාජපක්ෂ මහතා තව තවත් උරුම කරමින් අද රුහුණේ සිට මුළු ශ්‍රී ලංකාවම සංවර්ධන ක්ෂේත්‍රයට යොමු කරමින් ආසියාවේ ආශ්චර්යවත් රටක් බවට ශ්‍රී ලංකාව පත් කිරීමේ අතිශය සාර්ථක උත්සාහයක යෙදී සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>25</day>
    </date>
    <link>http://www.dinamina.lk/2010/09/25/_art.asp?fn=f1009254</link>
    <topic/>
    <author>සටහන චන්දන ජයවීර</author>
    <content>ශ්‍රී ලාංකීය දේශපාලනයේ සුවිශේෂ අනන්‍යතාවක් එස්.ඩබ්.ආර්.ඩී.බණ්ඩාරනායක මහතා සනිටුහන් කරනු ලබයි. ඔහු නායකත්වය දුන්නේ කෙබඳු සමාජ බලවේගයකටද? ඔහු ජනතාව බලමුළු ගැන්වූයේ කෙසේද? ඔහුගේ අරමුණු කොපමණ දුරට සාර්ථකවී ද යන ගැටලු පිළිබඳව ජ්‍යෙෂ්ඨ කථිකාචාර්ය ධම්ම දිසානායක මහතා දැක් වූ අදහස් බණ්ඩාරනායක චින්තනය හැඳින ගැනීමට බෙහෙවින් ඉවහල් වේ.පශ්චාත් යටත් විජිත ශ්‍රී ලංකාවේ පැවතුණ දේශපාලන ක්‍රියාවලිය වෙනසකට ලක් කළ ප්‍රපංචයක් විදිහට එස්.ඩබ්.ආර්.ඩී. බණ්ඩාරනායක මහතාගේ මැදිහත්වීම මෙරට දේශපාලනය තුළ වැදගත් සංසිද්ධියක් නියෝජනය කරනවා.රැඩිකල් වෙනසක්ජාතික සංගමය හරහා එක්සත් ජාතික පක්ෂයට සම්බන්ධ වී සිටි මෙරට අධිරාජ්‍ය ගැති දේශීය ධනපති කොටස්වලට පැවැති යටත් විජිත ව්‍යූහය වෙනසකට ලක් කිරීමට කිසිම අවශ්‍යතාවයක් තිබුණේ නැහැ.බණ්ඩාරනායක මහතා එම ක්‍රමය තුළ පෝෂණය වුවත් ඔහු මේ ක්‍රමය රැඩිකල් වෙනසකට ලක් කරනවා. ඔහු මේ ක්‍රමයට විරුද්ධව යාමට සුවිශේෂ දේශපාලන තීන්දුවක් ගන්නවා. ඒ නිසා යටත් විජිත ක්‍රමය තුළ හිටපු බණ්ඩාරනායකට වඩා පශ්චාත් යටත් විජිත සමයේදී හමුවන බණ්ඩාරනායක ලංකා දේශපාලනයේ තීරණාත්මක චරිතයක් බවට පත්වෙනවා.1929 දී ඔහු ලාංකීය රාජ්‍යයේ ආකෘතිය සම්බන්ධයෙන් කරන ප්‍රකාශය මෙතැනදී වැදගත්. ඒ වගේම 1928 දී ඔහු ශ්‍රී ලංකාවේ ප්‍රගතිශීලි පක්ෂය කියලා පක්ෂයක් පිහිටුවීමටත් මූලිකව ක්‍රියා කරනවා. ලංකාවේ දේශපාලන පක්ෂ ක්‍රමයේ කළල අවස්ථාවක් ලෙස එය අපට දැක්විය හැකියි.ලංකාව නිදහස් රාජ්‍යයක් බවට පත්වූවායින් පසුව ඔහු ලාංකීය රාජ්‍යයේ ආකෘතිය වෙනස් විය යුතුය යන මතයේ පිහිටා කටයුතු කරනවා. ඔහු 1951 දී ශ්‍රී ලංකා නිදහස් පක්ෂය පිහිටුවීමට තීරණය කරන්නේත් ඒ මතවාදය මතයි.ශ්‍රී.ල.නි.ප.ය බිහිවීම1951 දී බණ්ඩාරනායක මහතා ශ්‍රී ලංකා නිදහස් පක්ෂය බිහිකිරීම තවත් එක් පක්ෂයක් බිහිවීමක් ලෙස ලඝුකොට සැලකිය නොහැකියි. ශ්‍රී.ල.නි.පය පිහිටුවීම මඟින් ඔහු නිදහසින් පසු ලංකාවේ දේශපාලන , ආර්ථික, සමාජයීය, ප්‍රතිසංස්කරණ සිදුකිරීමේ ක්‍රියාවලියේ ප්‍රාරම්භකයා බවට පත්වෙනවා.ඒ වනවිට මෙරට තුළ මුල් බැසගත් මතයක් තිබුණා අපේ රටට පූර්ණ නිදහසක් නොලැබී ඇති බවට. ඒ අනුව බැලුවහම ‘ශ්‍රී ලංකා නිදහස් පක්ෂය’ කියන නාමකරණය තුළ ‘ශ්‍රී ලංකාව නිදහස් කර ගැනීමේ පක්ෂය’ යන අදහසත් ගැබ්ව තිබෙනවා. මෙය එක්තරා විදිහකින් වාමාංශික බලවේග මතු කළ ස්වරාජ්‍යය අදහස ස්වදේශික ජනයාට වැටහෙන හා හැඟෙන ආකාරයට අර්ථ ගැන්වීමක්.පංචමහා බලවේගයස්වදේශික ජනයාට ස්වදේශික අනන්‍යතාවයකින් යුක්තව සම්බන්ධ විය හැකි පක්ෂයක් ශ්‍රී.ල.නි.ප. ය නිර්මාණය වීමත් සමඟම ගොඩනැගෙනවා. ඊළඟට ඔහු අතින් සිදු වූ වැදගත්ම කාර්යභාරය වන්නේ වාමාංශික හා දක්ෂිණාංශික ප්‍රතිවිරුද්ධ දේශපාලන බලවේගයන්ට අතරමැදිව ස්වදේශික ජනතා ව්‍යාපාරයක් ගොඩනැඟීමයි.ශ්‍රීලනිපය බිහිකිරීම හරහා ඔහුට හැකියාවක් ලැබුණා මේ දක්වා සමාජය තුළ ආන්තිකකරණයට ලක් කළ පිරිස් (එනම් යටත් පාලනය විසින් බිහි කරනලද ධනපති පන්තිය හා ඔවුන් විසින් ප්‍රතික්ෂේප කරන ලද විශාල සමාජ බලවේගයක්) හඳුනාගෙන ඔවුන්ව දේශපාලනීකරණය කිරීමට. ‘සඟ, වෙද, ගුරු, ගොවි, කම්කරු බලවේගය’ ලෙස අලංකාරිකයක් විදිහට ගොඩනැඟෙන්නේ එම දේශපාලන ගොඩනැංවීමයි.කිසිවෙක් විසින් ගණන් නොගන්නා ලද, දේශපාලන හා සමාජයීය සංස්කෘතික වශයෙන් බැහැර කරනු ලැබූ පිරිස් වලට දේශපාලන හයියක් බණ්ඩාරනායක මහතාගේ දේශපාලන ව්‍යාපාරය තුළ සාමාන්‍ය ජනතාවට ලැබෙනවා.බණ්ඩාරනායක බලවේගය ලෙස නම් කළ හැකි මෙම ප්‍රවාහයට 56 දී රාජ්‍යය බලය ලබා ගැනීමට සමත් වෙනවා. ඒ හරහා විශාල ජනතා අවදිවීමක් සිදුවෙනවා.මේ අවධියේදී ස්වදේශික ජනයාගෙන් බහුතරය සිටියේ යැපුම් මට්ටමේ. ඒ නිසා ඔවුන්ට මහා පරිමාණ ආයෝජන වෙත යොමුවීමට හැකියාවක් තිබුණේ නැහැ. ඒ නිසා ඔහු ඒ වෙනුවෙන් රාජ්‍ය මෙහෙය වූවා. මහා පරිමාණයේ බහු ජාතික සමාගම් සතුව තිබුණු වතු, වරාය, බස් යනාදිය ඔහු ජනසතු කළා.රාජ්‍යය අපේමෙම ක්‍රියාදාමය හරහා එතෙක් රාජ්‍ය හා සාමාන්‍ය ජනතාව අතර තිබුණු පරතරය නැති වී ගියා. මෙතෙක් කලක් ජනයා තුළ තිබුණු මේ රට “සුද්දන්ගේ කොළනියක්” යන හැඟීම වෙනුවට ‘රාජ්‍යය අපේ’ , ‘ආණ්ඩුව අපේ’ කියන මතය ජනතාවගේ සිත තුළ තැන්පත් වන්නේ බණ්ඩාරනායක මහතා ඇති කළ ප්‍රතිසංස්කරණ හරහායි.අනෙක් පැත්තෙන් මේ ක්‍රියාවලිය තුළම වෘත්තීය සමිති කම්කරු නීතිරීති සම්බන්ධයෙන් ද විශාල වෙනසක් රාජ්‍යය තුළ සිදුවෙනවා. එහි සංකේතාත්මක නිරූපණයක් ලෙස 1947 සමස්ත මහා වැඩ වර්ජනයෙන් සේවයෙන් නෙරපනු ලැබූ ටී.බී. ඉලංගරත්න මහතා අභිනව ආණ්ඩුවේ කම්කරු ඇමැතිවරයා බවට පත්වීම දැක්විය හැකියි.කළින් පැවැති ලිබරල්වාදී ආර්ථිකය තුළ සිදුවෙමින් පැවැති රාජ්‍ය හැකිලීම වෙනුවට බණ්ඩාරනායක මහතා දියත් කළ ක්‍රියාදාමය හරහා රාජ්‍යය තවදුරටත් ශක්තිමත් වෙනවා.බණ්ඩාරනායක මහතා යටත් විජිත යුගයෙන් පසු ඇති කළ මෙම සුවිශේෂ සමාජ ආර්ථික වෙනස පසු කාලීනව ශ්‍රී ලංකා නිදහස් පක්ෂයේ අනන්‍යතාවය බවට පත්වෙනවා.මේ අනුව බණ්ඩාරනායක මහතා සමාජයේ පවත්නා ගතිකයන් ඒ ආකාරයටම නඩත්තු කළ නායකයෙකුට වඩා අවශ්‍යය දේශපාලන විපර්යාසය වෙනුවෙන් එම බලවේග මෙහෙයවනු ලැබූ නායකයෙක් ලෙස දැක්විය හැකියි.විදේශ ප්‍රතිපත්තිය සම්බන්ධයෙන් බණ්ඩාරනායක මහතා සනිටුහන් කළ නොබැඳි ප්‍රතිපත්තිය ශ්‍රී ලංකා නිදහස් පක්ෂයේ තවත් අනන්‍යතාවයක්. ශ්‍රීලනිපයේ තවත් සුවිශේෂ ලක්ෂණයක් ලෙස එහි දෘෂ්ඨිවාදය හා ආර්ථිකය සම්බන්ධයෙන් දක්වන රාජ්‍ය මැදිහත්වීම දැක්විය හැකියි. මේ අනුව බැලූවිට ශ්‍රී ලංකා නිදහස් පක්ෂය ලාංකීය දේශපාලනය තුළ සුවිශේෂ අනන්‍යතාවක් සටහන් කොට ඇති බව පෙනී යයි. 1994 සිට 2005 දක්වා කාලය තුළ දුරස් වී ගිය එම අනන්‍යතාවය නැවත වරක් ශ්‍රීලනිපය වෙත ලඟා වෙන්නේ මහින්ද රාජපක්ෂ මහතා 2005 දී බලයට පත්වීමත් සමඟය.මහින්ද චින්තනයමහින්ද රාජපක්ෂ මහතා බණ්ඩාරනායක පවුලේ සාමාජිකයෙක් නොවුණද එස්.ඩබ්.ආර්.ඩී.බණ්ඩාරනායක මහතා ගොඩනඟන ලද බණ්ඩාරනායක චින්තනය ඉදිරියට ගෙන ගිය එය වඩා දීප්තිමත් තලයකට ඔසවා තබන ලද නායකයා ලෙස මහින්ද රාජපක්ෂ මහතා දැක්විය හැක.ඔහු වඩ වඩාත් ශ්‍රීලනිපයේ ආරම්භක අරමුණු වෙත ගමන් කරමින් සිටින අතර මේ ක්‍රියාවලියට බොහෝ දෙනෙක් දායක කරගෙන ඇත. ශ්‍රී ලංකා නිදහස් පක්ෂය ශක්තිමත් මහජන පක්ෂයක් බවට පත්කිරීමේ ගමනේදී ඒ සඳහා විවිධ දිශානතීන්ගෙන් සම්බන්ධ වන කොටස් වඩා ගැඹුරින් පක්ෂයේ දෘෂ්ඨිවාදය හා අනන්‍යතාවය පිළිබඳ අවබෝධයක් ලබා ගැනීම වැදගත් වන්නේ ශ්‍රී ලනිපය හෝ බණ්ඩාරනායක චින්තනය හුදු මතවාදයක් නොව රටේ අනාගතය වන නිසාය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=n1009271</link>
    <topic>ශ්‍රී ලංකා ජනපති හමුවේදී අමෙරිකා ව්‍යාපාරිකයන්ගෙන් යෝජනාවක්</topic>
    <author/>
    <content>එක්සත් ජාතීන්ගේ මහා මණ්ඩල සමුළුවට සහභාගීවීම සඳහා නිව්යෝර්ක් නුවරට ගිය ශ්‍රී ලංකා ජනාධිපති මහින්ද රාජපක්ෂ මහතා සහ අමෙරිකානු ව්‍යාපාරික ප්‍රජාව අතර විශේෂ හමුවක් පසුගියදා පැවැත්විණි.ගුවන්සේවා, ආරක්ෂක, ආගන්තුක, සත්කාර, සංචාරක ව්‍යාපාරය, ආහාර පාන ඇතුළු කර්මාන්ත ක්ෂේත්‍ර රැසක ව්‍යාපාරික ප්‍රධානීන් සිය දෙනෙකු පමණ මේ අවස්ථාවට සහභාගි වූ අතර කොකා කෝලා, බෝයින් සමාගම, ගූ®ගල්, හිල්ටන් හෝටලය, ස්ටාර්වුඩ් හෝටලය ආදී සමාගම් හි ව්‍යාපාරික නායකයෝද ඒ අතර වූහ.ඇමරිකානු ව්‍යාපාරික නායකයන් සමග සුහද කතාබහක නිරත වූ ශ්‍රී ලංකා ජනාධිපතිවරයා ශ්‍රී ලංකාවේ නව ආයෝජන ඉඩ ප්‍රස්ථා සම්බන්ධයෙන් අවධානය යොමු කරන ලෙස ඔවුන්ගෙන් ඉල්ලා සිටියේය.මේ විශේෂ හමුවත් සමඟ ශ්‍රී ලංකා - ඇමෙරිකා ව්‍යපාරික කවුන්සලයක් පිහිටුවා ගැනීමට හැකි වනු ඇතැයි ඇමෙරිකානු ඖෂධ වේදී කර්මාන්තයේ දැවැන්තයෙකු වූ ෆයිසර් සමාගම කළ ප්‍රකාශයට ඇමෙරිකානු ව්‍යාපාරික ප්‍රජාවගේ අනුමැතිය හිමිව තිබේ.තවද ශ්‍රී ලංකා වෙළෙඳපොළේ ආයෝජන කටයුතු සිදු කිරීමට අපේක්ෂා කරන බවද එම සමාගමේ නියෝජිතයා මෙහිදී කියා සිටියේය. ශ්‍රී ලංකාවේ ආර්ථිකය ඉතා ශක්තිමත් ලෙස ගොඩනැඟෙමින් තිබෙන බවත් ජාත්‍යන්තර ආයෝජකයන්ගේ පැමිණීම අඛණ්ඩව වර්ධනය වන බවත් මෙහිදී ප්‍රධාන දේශනය පැවැත්වූ ශ්‍රී ලංකා විදේශ කටයුතු ඇමැති මහාචාර්ය ජී.එල්. පීරිස් මහතා පැවැසීය. ශ්‍රී ලංකාවට බලාපොරොත්තු තැබිය හැකි අනාගතයක් ඇති බව පැවැසූ මහාචාර්යවරයා ආයෝජනය සඳහා ශ්‍රී ලංකාව ලොව හොඳම රටක් බවද පෙන්වා දුන්නේය.ඊට අමතරව වැඩිදුරටත් අදහස් දැක්වූ විදේශ කටයුතු ඇමැතිවරයා කියා සිටියේ ශ්‍රී ලංකාවේ ආර්ථිකය යළිත් වරක් ගොඩනැඟෙමින් තිබෙන බවයි. ශ්‍රී ලංකාව හා ඇමෙරිකාව අතර ආයෝජන ඉඩ ප්‍රස්ථා වර්ධනය කැර ගැනීමට පූර්ණ සහාය දෙන බවට ඇමෙරිකානු ආයෝජන මණ්ඩලයේ ආසියා කටයුතු පිළිබඳ විධායක අධ්‍යක්ෂ ගෝමස් ජෙලාලින් මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=n1009272</link>
    <topic>චෝදනා විමර්ශනය කිරීමේ බලය උපදේශක කමිටුවට පවරා නෑ</topic>
    <author/>
    <content>තමන් විසින් පත් කරන ලද උපදේශක කමිටුවට ශ්‍රී ලංකාව පිළිබඳ තමාට උපදෙස් ලබා දීමේ මිස චෝදනා විමර්ශනය කිරීමේ බලයක් කිසි අයුරකින් පවරා නැතැයි එක්සත් ජාතීන්ගේ මහ ලේකම් බෑන් කී මූන් මහතා ජනාධිපති මහින්ද රාජපක්ෂ මහතා හමුවේ අවධාරණය කර තිබේ.මහ ලේකම්වරයා මේ බව අවධාරණය කර ඇත්තේ ජනාධිපතිවරයා සමඟ එක්සත් ජාතීන්ගේ මූලස්ථානයේ දී 24 වැනිදා පැවැති සාකච්ඡාවකදී ය. ශ්‍රී ලංකාවේ අවතැන් වූ ජනතාව වෙනුවෙන් රජය කටයුතු කරන ආකාරය පැසසුමට ලක් කර ඇති මහ ලේකම්වරයා පසුගිය මැතිවරණවලදී ජනාධිපතිතුමා ලත් ජයග්‍රහණයන්ට සුබ පතා තිබේ.ශ්‍රී ලංකාවට බලගතු පාර්ලිමේන්තු බලයක් ලැබී තිබෙන අතර එය දේශපාලන ප්‍රතිසංධාන සඳහා විශාල පිටු බලයක් බවත් පාර්ලිමේන්තුවේ තුනෙන් දෙකක බලයක් ලෝක නායකයකුට ලැබෙන්නේ කලාතුරකින් බවත් මහ ලේකම්වරයා විශේෂයෙන් සඳහන් කර තිබේ.ශ්‍රී ලංකාවත් එක්සත් ජාතීන්ගේ සංවිධානයත් අතර දීර්ඝ කාලීන සබඳතා පිළිබඳව මෙහිදී සාකච්ඡා කෙරුණු අතර 2000 වසරේ සිට මේ දක්වා සාකච්ඡාවට හා ක්‍රියාවට නැංවෙන සහශ්‍ර සංවර්ධන අරමුණු කෙරෙහි ද මෙහි දී අවධානය යොමු විය.ශ්‍රී ලංකාව සහශ්‍ර සංවර්ධන අරමුණු සපුරාලීම සඳහා සියලු සංවර්ධන සැලැසුම් නිර්මාණය කර ඇති බව ජනාධිපතිවරයා මෙහි දී පෙන්වා දුන්නේ ය. එමෙන් ම ත්‍රස්තවාදය හේතුවෙන් අවතැන් වූවන් පිළිබඳ අදහස් දැක් වූ ජනාධිපතිවරයා ත්‍රස්තවාදය පරාජය කර කෙටි කලක් තුළ අවතැන් වූවන් යළි පදිංචි කිරීම ඉහළ මට්ටමක පවතින බවත් ත්‍රස්තවාදීන් වළ දැමූ බිම් බෝම්බ, මර උගුල් ඉවත් කරමින් ආරක්ෂිතව එම කටයුතු කෙරෙන බව පවසා තිබේ. උගත් පාඩම් හා ප්‍රතිසංධාන කොමිසම පිළිබඳ මෙහි දී සඳහන් කළ ජනාධිපති ඒ කොමිසම මෙරට ප්‍රවීණ, ජ්‍යෙෂ්ඨ පුරවැසියන්ගෙන් සමන්විත බවත් ඕනෑම සංවිධානයකට පුද්ගලයකුට ඒ හමුවේ අදහස් ප්‍රකාශ කළ හැකි බවත් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=n1009274</link>
    <topic>යතුරු පැදිය දුම්රිය එන්ජිමේ ගැටීමෙන් තිදෙනෙක් මරුමුවේ</topic>
    <author>වෙල්ලස්සේ බණ්ඩාර, මහින්ද අලුත්ගෙදර සහ කොච්චිකඩේ විශේෂ</author>
    <content>කටුනායක නිදහස් වෙළෙඳ කලාපය ආසන්නයේ උප දුම්රිය ස්ථානය අසල වූ දුම්රිය හරස් මාර්ගයේදී ඊයේ (26) සවස යතුªරු පැදියක ගමන්ගත් සිවුදෙනෙකු ධාවනය වෙමින් පැවැති දුම්රිය එන්ජිමක හැපී ඇති අතර තිදෙනෙක් එහිදී ජීවිතක්ෂයට පත් වූහ.මරදාන සිට හලාවත බලා ධාවනය වෙමින් තිබූ දුම්රිය එන්ජිමේ ගැටී ඊයේ (26) සවස 6.45 ට මේ අනතුර සිදු වූ බව දුම්රිය පාලක මැදිරිය ප්‍රකාශ කරයි.මෙම අනතුරින් යතුරු පැදිය පැද වූ අයගේ බිරිය වූ අංක 14/39-34 කොළොංගොඩ, හසලක පදිංචිව සිටි ආර්. එම්. වසන්ති රත්නායක (28) මහත්මියද හසලක උල්පනගම අටේ ඇළ 450 නිවසේ පදිංචිව සිටි තුෂාරි ඉන්දිකා සෝමසිරි (27) මහත්මිය සහ ඇගේ පුතු වන මාස 9 ක් වයසැති තරිඳු නමැති දරුවාද ජීවිතක්ෂයට පත්ව තිබේ.අජන්ත දර්ශන කුමාර නැමැති අය යතුරු පැදිය පදවාගෙන ගොස් ඇති අතර අනතුරින් බරපතළ තුවාල ලැබූ ඔහු මීගමුව රෝහලට ඇතුළත් කැර සිටින බව රෝහල් ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=n1009275</link>
    <topic>කඩා වැටෙන මූල්‍ය ආයතන රකින රක්ෂණ ක්‍රමයක් එයි</topic>
    <author>විජයානි එදිරිසිංහ සහ සිතාරා සේනානි</author>
    <content>විවිධ අතුරු විපාක නිසා කඩා වැටෙන පෞද්ගලික මූල්‍ය ආයතන රැක ගැනීමට රක්ෂණ ක්‍රමයක් හඳුන්වා දීමටත් එම ආයතන රැක ගැනීම සඳහා රුපියල් බිලියන සියයක අතිරික්තයක් තැන්පත් කර තැබීමටත් මහ බැංකුව තීරණය කර තිබේ.එම රක්ෂණ ක්‍රමය ලබන මාසයේ දී ආරම්භ කිරීමට මහ බැංකුව මේ වන විටත් පියවර ගෙන තිබේ.කඩා වැටෙන මූල්‍ය ආයතන වෙනුවෙන් රක්ෂණ ක්‍රමයක් සහ ඔවුන් ආරක්ෂා කිරීමට අතිරික්ත මුදලක් තැන්පත් කිරීමටමහ බැංකුව මඟින් ආරම්භ කෙරෙන ප්‍රථම අවස්ථාව මෙයයි. අතිරික්ත මුදලක් තැන්පත් කිරීමේ වැඩපිළිවෙළ දැනට යෝජනාවක් වශයෙන් පමණක් සාකච්ඡා මට්ටමේ පවතී.මහ බැංකුවේ ලියාපදිංචි වී ආරම්භ කෙරෙන මූල්‍ය සමාගම් වෙනුවෙන් පමණක් එම රක්ෂණ ක්‍රමය සහ අතිරික්ත මුදලේ ආවරණය හිමි වෙයි. මේ තොරතුරු හෙළි දරව් වූයේ ජාතික ගුවන් විදුලියේ ප්‍රවෘත්ති හා කාලීන වැඩසටහන් අංශය මඟින් පසුගියදා (24) පටිගත කළ “අෙඳීනාව“ වැඩසටහනේ දී ය.ජාතික ගුවන් විදුලි සංස්ථාවේ සභාපති හඩ්සන් සමරසිංහ මහතාගේ අදහසකට අනුව ක්‍රියාත්මක වන අෙඳීනාව වැඩසටහන යටතේ එදින සාකච්ඡාවට භාජනය වූයේ රාජ්‍ය නොවන මූල්‍ය ආයතනවල මුදල් තැන්පත් කර එම මුදල් අහිමි කරගත් ගනුදෙණු කරුවන් වෙනුවෙනි. එම අවස්ථාවට සහභාගි වූ මහ බැංකුවේ මූල්‍ය නොවන සමාගම් අධ්‍යක්ෂ එම්. ඒකනායක මහතා කරුණු පැහැදිලි කළ අවස්ථාවේ ඉහත රක්ෂණ ක්‍රමය පිළිබඳ තොරතුරු පවසා සිටියේ ය.සක්විති, ගෝල්ඩන් කී දඬුවම් මුදලාලි ඇතුළු මූල්‍ය ආයතන ගණනාවක් මහ බැංකුවේ ලියාපදිංචි වී නැත. ලියාපදිංචි වී තිබියදී කඩා වැටුණු හා කඩා වැටෙමින් පවතින මූල්‍ය ආයතනවල මුදල්තැන්පත් කළ ගනුදෙණුකරුවන් වෙනුවෙන් යම් සහන වැඩපිළිවෙළක් ලබන දෙසැම්බර් වන විට ක්‍රියාත්මක කරන බව ඒකනායක මහතා මෙහි දී කරුණු පැහැදිලි කරමින් කියා සිටියේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=n1009276</link>
    <topic>ලෝක සංචාරක දිනය අදයි</topic>
    <author/>
    <content>“ලෝක සංචාරක දිනය” අදට (27) යෙදී තිබේ.“සංචාරක කර්මාන්තය හා ජෛව විවිධත්වය” යන්න තේමාව කැර ගනිමින් පැවැත්වෙන ලෝක සංචාරක දිනයට සමගාමීව දේශීය සංචාරකයන් දැනුම්වත් කිරීමේ හා අකාර්ශණීය සංචාරක ස්ථාන සංවර්ධනය කිරීමේ අරමුණින් සංචාරක ප්‍රවර්ධන කාර්යාංශය මගින් කෙටි පණිවිඩ සේවාවක්ද ආරම්භ කැර ඇත.නව වැඩ සටහන ක්‍රියාවට නැංවීමත් සමඟ මෙරට වෙරළ තීර, සංස්කෘතික උරුමයත්, වනජීවී කලාප, විශේෂ උත්සව, ත්‍රාසජනක ක්‍රීඩා, සෞන්දර්යාත්මක දිය ඇළි ආදිය පිළිබඳ තොරතුරු සටහන් කැර ගැනීමට හැකි වන අතර මේ තුළින් මෙතෙක් හඳුනා නොගත් ආකර්ශණීය සංචාරක ස්ථානද හඳුනා ගැනීමට හැකිවේ.ලෝක සංචාරක දිනය නිමිත්තෙන් ඊයේ (26) සහ අද (27) දිවයින පුරා වැඩසටහන් රැසක් ආර්ථික සංවර්ධන අමාත්‍යාංශය මගින් ක්‍රියාත්මක කැර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=n1009277</link>
    <topic>ඉඩම් ගන්න කෝටි 2ක අත්තිකාරම් දීලා</topic>
    <author>මුන්නේස්වරම සමූහ ඊ. සී. ප්‍රනාන්දු</author>
    <content>ඉඩම් කට්ටි කර අලෙවි කරන ව්‍යාජ ආයතනයක් පවත්වාගෙන යමින් පුද්ගලයන් රැසකට ඉඩම් කට්ටි ලබාදෙන බව කියා රුපියල් කෝටි දෙකකට ආසන්න මුදලක් වංචා සහගත ලෙස ලබා ගෙන මොනරාගල හුලංදාව ප්‍රදේශයේ නිවසක සැඟවී සිටි අඹු සැමි යුවලක් මොනරාගල මූලස්ථාන පොලිසිය විසින් අත්අඩංගුවට ගෙන වැඩිදුර පරීක්‍ෂණ කටයුතු කිරීමට හලාවත කොට්ඨාස විශේෂ අපරාධ විමර්ශන ඒකකයට බාරදී ඇත.මාදම්පේ ඌරලිය ප්‍රදේශයේ පදිංචිකරුවකු බව කියන මේ යුවල තම ව්‍යාපාරය වෙන්නප්පුව ප්‍රදේශයේ කුලී ගොඩනැඟිල්ලක පවත්වාගෙන ගොස් තිබුණි.“ශක්ති දේපළ” වෙළඳ සමාගම නමින් විශාල ඉඩම් කට්ටි කර එම කොටස් ගෙවීමේ ක්‍රමයට අලෙවි කරන බව කියමින් ලක්ෂ ගණනින් මුදල් අත්තිකාරම් ලබාගෙන ඇත.හලාවත කොට්ඨාසයේ 29 දෙනකුද, කුලියාපිටිය ප්‍රදේශයේ 26 දෙනෙකුද මෙම ආයතනය වෙත මූලික මුදල් කොටස් තැන්පත් කර තිබූ බවත් පොලිසිය කීය. මුදල් ලබාගෙන හිටිහැටියේම සැකකරුවන් තම ආයතනය වසා දමා අතුරුදන්වූ නිසා ඉඩම් කට්ටිවලට මුදල් ගෙවූ පුද්ගලයින් මේ පිළිබඳව පොලිසිවලට දන්වා තිබුණි.මේ අතර මොණරාගල පොලිසියට ලැබුණ තොරතුරක් අනුව කුලියට ලබාගත් නිවසක නතරවී සිටි පිරිසක් අත්අඩංගුවට ගෙන ප්‍රශ්න කිරීමේදී සැකකරුවන් වෙන්නප්පුවෙන් අතුරුදහන්වූ පිරිස බව හෙළිකරගෙන ඇත. සැකකරුවන් සම්බන්ධයෙන් වැඩිදුර පරීක්‍ෂණ සිදුකෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=n1009278</link>
    <topic>මාගම්පුර වරාය කරදියෙන් පිරේ</topic>
    <author>ලුණම සමූහ සනත් ගමගේ</author>
    <content>හම්බන්තොට මාගම්පුර ජාත්‍යන්තර වරායේ පතුල මේ දිනවල කරදියෙන් වැසෙමින් පවතී.කරදිය මංගල්‍යයෙන් පසුව වරායේ පළමු අදියර යටතේ ගැඹුරු කිරීම් කටයුතු නිමවීමෙන් පසු කරදියෙන් මීටර් 17 ක් පිරවීමේ කටයුතු සිදු වෙමින් පවතී.වරායේ දෙවන අදියර යටතේ ද ඉදිකිරීම් කටයුතු දැනට ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=n1009279</link>
    <topic>ජනපති මහින්දගේ අමෙරිකා සංචාරයේදී...</topic>
    <author>ඡායාරූප - සුදත් සිල්වා</author>
    <content>එක්සත් ජාතීන්ගේ 65 වැනි මහා සමුළුවට සහභාගී වීමට අමෙරිකාවේ නිව්යෝක් නුවර බලා ගියජනාධිපති මහින්ද රාජපක්ෂ මහතා මහා සමුළුවට මෙන් ම ද්විපාර්ශ්වික සාකච්ඡා රැසකට ද එක් විය.මේ, එහි සුවිශේෂී අවස්ථා කිහිපයකි. .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=n10092710</link>
    <topic>ජගත් සමුළුවේ ජනපති කථාව පිළිබඳ විද්වත්හු මෙසේ කියති</topic>
    <author>සුභාෂිනී සේනානායක සහ අනූෂා ගුරුසිංහ</author>
    <content>ජනාධිපති මහින්ද රාජපක්ෂ මහතා එක්සත් ජාතීන්ගේ 65 වන සැසිවාරය අමතා කරන ලද කථාව මෙතෙක් ශ්‍රී ලංකාවේ රාජ්‍ය නායකයකු විසින් එක්සත් ජාතීන්ගේ සංවිධානය අමතා සිදුකරන ලද විශිෂ්ටතම කථාව බව නිර්භයවම ප්‍රකාශ කළ හැකියි.මහින්ද රාජපක්ෂ මහතා සැසිවාරය අමතමින් මේ රටේ සෑම ශ්‍රී ලාංකික පුරවැසියකුටම ආඩම්බර විය හැකි කථාවක් කර තිබේ.එහි සඳහන් කරුණු අතරින් වර්තමාන ලෝකයේ උගතුන් විසින් වඩාත් ම අගය කරනු ලබන දර්ශනය වන බෞද්ධ දර්ශනය අනුව ශ්‍රී ලංකා ජාතිය නඟා සිටුවීමට දරන වෑයම ජගත් සමුළුව අමතා දැක් වූ ආකාරය ප්‍රශංසනීයයි.එහි දී එතුමා අවුරුදු 30ක් යුධවැදී සිටි කණ්ඩායම් දෙක අතරේ තිබූ මතභේද ඉවත් කර ගැනීම ඉතාමත් අවශ්‍ය කටයුත්තක් ලෙස සඳහන් කිරීම අගය කළ යුත්තකි.මේ අයුරින් ශ්‍රී ලාංකිකයින්ට ආවේණික දාර්ශනික සහ සංස්කෘතික පසුබිම අනුව ස්වාධීන රටක් හැටියට අභිමානයෙන් යුතුව තම සිතුම් පැතුම් නිර්භයව ප්‍රකාශ කිරීම සියලුම ශ්‍රී ලාංකිකයින්ගේ අමන්දානන්දයට හේතුවනු ;නාඅනුමානය.ජනාධිපති මහින්ද රාජපක්ෂ මහතා එක්සත් ජාතීන්ගේ සංවිධානයේ 65 වන සැසිවාරය අමතා සිදුකරන ලද කථාව ලෝකයට බලාපොරොත්තු දනවන දේශනයක් මෙන්ම ශ්‍රී ලංකාවේ අනාගතය දෙස සුබවාදීව බැලූ හැඟීම්බර ප්‍රකාශනයක් බව කිව හැකියි.එහි දී ජනාධිපතිතුමා ප්‍රධාන කරුණු තුනක් අවධාරණය කර තිබෙනවා.මීට පෙර මේ සමුළුව ආමන්ත්‍රණය කළේ 2005 දී පළමුවන වරට රාජ්‍ය නායකයකු ලෙස පත්වීමෙන් පසුව ත්‍රස්තවාදයෙන් රට නිදහස් කරගන්නා බවට ප්‍රතිඥා ලබා දෙමින් බව ජනාධිපතිතුමා ප්‍රකාශ කළා.එසේ ම මේ රට නිදහස් කිරීමෙන් පසුව තවත් මාස කීපයකින් දෙවන වරට රාජ්‍ය නායකයකු ලෙස දිවුරුම් දීමට සුදානම් බවත් එහි දී ජාතික සමගිය ගොඩන¼ඟා රට සංවර්ධනය කිරීමෙන් සංවර්ධනය කරා රැගෙන යන බව ප්‍රතිඥා ලබා දුන්නා. සඳහා දේශීය මෙන් ම විදේශීය මිතුරන් ද උපකාර කළ බවත් විශාල අනුග්‍රහයක් දැක්වූ බවත් ජනාධිපතිතුමා ප්‍රකාශ කළා.බොහෝ දෙනෙක් ත්‍රස්තවාදය පරාජය කළ නොහැකි බවට මත පළ කළත් අපි පරාජය කළේ ලෝකයේ බලවත්ම ත්‍රස්තවාදී සංවිධානය බව එතුමා අවධාරණය කළා.ජාතික රාජ්‍ය නැවත ගොඩනැඟිම අවශ්‍යව තිබෙන බවත් ඒ සඳහා සියලු දෙනාගේ සහාය බලාපොරොත්තු වන බවත් පැවසූ එතුමා පලස්තීන රාජ්‍ය වෙනුවෙන් සටන් කරන ජනතා අරගලයට එතුමා ආශිර්වාදය පුද කළා.සමස්ත ලෙස ගත් කළ ධෛර්ය වඩවන, ජාතියක් ලෙස බලාපොරොත්තු ඇති කළ කථාවක් ලෙස පැවතිය හැකිය. ශ්‍රී ලංකාවේ අනාගතය දෙස සුබවාදීව බැලීම ශ්‍රී ලාංකිකයන් සතු විශාල භාග්‍යයක් ලෙස පැවසිය හැකියි.ජනාධිපති මහින්ද රාජපක්ෂ මහතාගේ දේශනය පිළිබඳ ලෝක නායකයන්ගේ අවධානය යොමු වුණා.එයට හේතු වූයේ මෑත කාලයේ දී යුදමය ගැටලු තිබූ රජයක් ලෙස ජනතාවට රටට හිතකර ලෙස එම ගැටලුවලට විසඳුමක් ලබාගෙන ජනතාව බලාපොරොත්තුවන ආකාරයේ සංවර්ධනයක් කරා රට රැගෙන යාමයි. ලෝක නායකයින්ගේ අවධානය වඩාත් යොමුවූයේ යුද්ධය අවසන් කිරීමත්. ඒ සඳහා පාදක වූ දෙශීය සහ විදේශීය ප්‍රතිපත්තිවල වෙනස්වීමත් බලපෑවා.ජනාධිපතිතුමා පැහැදිලිව ප්‍රකාශ කළා යුද්ධයට පැහැදිලි විසඳුමක් ලබා ගත්තා සේම සංවර්ධනය කරා යාමට අපිටම ආවේණික වූ සංවර්ධන ප්‍රතිපත්ති පිළිබඳව. රටක් ලෙස සංවර්ධන ක්‍රියාදාමයේ දී ජාත්‍යන්තරය සම්බන්ධ විය යුතු ආකාරය පිළිබඳවත් එහි දී ප්‍රකාශ කළා.අප රටට හිතවත් ව සිටින ලෝකයේ අසාධාරණයට ලක් වූ පලස්තීන හා කියුබානු ජනතාව දෙස කථා කළ ජනාධිපතිතුමා එම ජනතාව පිළිබඳවත් ඒ ජනතාව දෙස සානුකම්පිතව බැලිය යුතු බවත් ලෝක නායකයින් ඉදිරියේ ප්‍රකාශ කළා.අපේ ලංකාව දෙස ලෝක අවාධානය යොමු වී තිබෙන අතර ත්‍රස්තවාදය අවසන් කරමින් රට සංවර්ධනය කරා යන ගමන් මගේ අප රටෙන් පාඩම් ඉගෙන ගත යුතු බවට මතයක් ගොඩනැඟීමට එහි දී ජනපතිතුමා සමත් වුණා.එක්සත් ජාතින්ගේ සංවිධාන 65 වන සමුළුව අමතා ජනාධිපති මහින්ද රාජපක්ෂ මහතා සිදුකළ කථාව මා දකින්නේ මෑත ඉතිහාසයේ නොබැඳි විදේශ ප්‍රතිපත්ති නියෝජනය කරමින් සිදුකළ නිර්භීත කථාවක් ලෙසයි.ඊට හේතුව ලතින් ඇමරිකානු රටවල් සහ ඉරානය වැනි රටවල් එක්තරා ආකාරයට පසුගිය කාලයේ එ. ජා. සංවිධාන සහ ලෝක බලවතුන් පිළිබඳ විවේචනය කළ බව අපි දැක්කා.නමුත් ඒ සෑම කථාවකටම වඩා වෙනස්ව ජනාධිපතිතුමා සිදුකළ කථාව පෙන්නුම් කළේ අප වැනි රටවල් වල නිවහල් බව සහ ජාතිකාභිමානය අන්හැම දේකටම වඩා බලවත් සහ වටිනා බවයි.ඒ වගේම කුඩා රටක් ලෙස පසුගිය කාලයේ විවිධ ලෝක බලවතුන්ගේ සහ ලෝක සංවිධානවල තර්ජන ගර්ජන වලට මුහුණ පෑ ආකාරයත් ඒවාට බිය නොවී අප රට ක්‍රියා කළ සහ ක්‍රියා කරන ආකාරයත් මේ කථාව තුළ අන්තර්ගතවීම සුවිශේෂි තත්ත්වයක්.කෙටි සහ සරළ භාෂාවකින් කියනවා නම් ජනාධිපතිතුමා කළ කථාව ඉතාම දේශපාලනික, විනයානුකූල, චණ්ඩි කථාවක්. ඒ චණ්ඩි කථාව නොබැඳි ;ලීකයටම ආඩම්බරයක් සහ ආත්ම ශක්තියක් ලෙස මා දකිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=n10092712</link>
    <topic>දිවංගත බණ්ඩාරනායක අගමැති දෙපළ ගරු බුහුමනින් සමරති</topic>
    <author>නුවන් කොඩිකාර නිට්ටඹුව සමූහ සහ අත්තනගල්ල විශේෂ</author>
    <content>සඟ, වෙඳ, ගුරු, ගොවි, කම්කරු පංච මහා බලවේගයන් පෙරදැරි කරගනිමින් ශ්‍රී ලාංකේ ය දේශපාලන ඉතිහාසයේ නව පෙරළියක් ඇති කළ, ශ්‍රී ලංකා නිදහස් පක්ෂයේ නිර්මාතෘ, හිටපු අගමැති දිවංගත එස්. ඩබ්ලිව්. ආර්. ඩී. බණ්ඩාරනායක මහතාගේ 51 වැනි ගුණ සමරු උත්සවය හොරගොල්ල බණ්ඩාරනායක සමාධිය අභියස දී ඊයේ (26) ඉතා චාම් හා ගාම්භීරත්වයෙන් පැවැත්විණි.ලොව ප්‍රථම අගමැතිනි දිවංගත සිරිමාවෝ බණ්ඩාරනායක මහත්මියගේ 10 වැනි ගුණ සැමරුම හා එම දේපලගේ බාලපුත් හිටපු කතානායක දිවංගත අනුර බණ්ඩාරනායක මහතාගේ 3වැනි ගුණ සමරුම ද හොරගොල්ල බණ්ඩාරනායක සමාධිය අභියස දී සමරනු ලැබීය. මහා සංඝරත්නයේ පිරිත් සජ්ක්‍ධායනා මධ්‍යයේ පවුලේ ඥාතීන් පැන් වැඩීමෙන් අනතුරුව බණ්ඩාරනායකවරුන් සිහි කරමින් විනාඩි දෙකක නිහඬියාවක් පැවැත්විණි.නිට්ටඹුව සංඝබෝධි මහා විද්‍යාලයේ හා මිනුවන්ගොඩ ජනාධිපති විද්‍යාලයේ ශිෂ්‍යභට කණ්ඩයන්ගේ උත්තමාචාරයෙන් හා ශ්‍රී ලංකා පොලිසියේ බියුගල් නාදයෙන් පසු හිටපු ජනාධිපති චන්ද්‍රිකා බණ්ඩාරනායක කුමාරතුංග, සුනේත්‍රා බණ්ඩාරනායක මහමත්මිහු සිය මවුපියන්ට සොහොයුරාට පුෂ්පෝපහාර පුද කළහ.රජය නියෝජනය කරමින් අගමැති දි. මූ. ජයරත්න, බන්නාහිර පළාත් ආණ්ඩුකාර අලෙවි මව්ලානා, මහත්වරුන් ඇමැතිවරු, ආණ්ඩුකාරවරු මහ ඇමැතිවරු, නියෝජ්‍ය ඇමැතිවරුන් ඇතුළු දේශපාලන නායකයින් රැසක් මෙහි දී පුෂ්පෝපහාර දැක්වූහ.වයෝවෘද්ධ හා ආබාධිත පුද්ගලයන් හට රෝද පුටු පරිත්‍යාග කිරීම ද මීට සමගාමීව සිදු කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=n10092711</link>
    <topic>බණ්ඩාරනායක ගුණ සමරුව දා...</topic>
    <author> ඡායාරූප - සරත් වීරසිංහ</author>
    <content>.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=n10092713</link>
    <topic>විනිසුරුවරයා වැඩ පෙන්නලා</topic>
    <author>බණ්ඩාරගම සමූහ</author>
    <content>අධිකරණ විනිසුරුවරයකු තවත් පුද්ගලයන් තිදෙනෙකු සමඟ කොල්ලුපිටිය කැරොකේ සමාජ ශාලාවකින් කාබී විනෝදවී අනතුරුව එහි ආරක්ෂක නිලධාරියකුට හා සේවකයන් දෙදෙනෙකුට ද පහර දී ගිනි අවියකින් අහසට වෙඩි තබා පලායාමේ සිද්ධියක් සම්බන්ධයෙන් කොළඹ දකුණ පොලිස් අධිකාරී කොට්ඨාසයෙන් විශේෂ පරීක්‍ෂණයක් ආරම්භ කර ඇත.පසුගිය 24 වැනි දා රාත්‍රී එම සමාජ ශාලාවේ කාමරයක් කුලියට ගෙන මත්පැන් පානය කොට සෑහෙන වේලාවක් විනෝදවී ඇති මෙම විනිසුරුවරයා එහි සේවය කරන තරුණියන්ගේ කාමරයට ඇතුළුවීමට උත්සාහ දරා ඇත.එහි සේවකයින් එය වැළැක්වීමට යාමේදී බහින්බස්වීමක් ඇතිවී විනිසුරුවරයා ඔහු සමඟ ආ පුද්ගලයන් තිදෙනා සමඟ එක්ව සේවකයන්ට පහරදී ඉන් පිටතට පැමිණ ගිනි අවියකින් අහසට වෙඩිතබා එහි සේවකයන්ට ද තර්ජනය කර ඇත.කොල්ලුපිටිය පොලිසියට ලැබුණු දුරකථන ඇමතුමකට අනුව පොලිස් නිලධාරීන් කණ්ඩායමක් එහි ගොස් ඇති අතර, එම ස්ථානයෙන් පලා යාමට උත්සාහ දැරූ විනිසුරුවරයා හා පිරිස දැඩි වෙහෙසක් දරා පොලිසියට රැගෙන ඒමට හැකිවී තිබේ. එහිදී පොලිස් ස්ථානාධිපති හමුවට ගිය විනිසුරුවරයා ඔහුගේ අනන්‍යතාව සනාථ කොට කටඋත්තරයක් ලබාදීම ප්‍රතික්ෂේප කරමින් එම ස්ථානයෙන් ද පලාගොස් ඇත.පලායන සිවු දෙනා අත්අඩංගුවට ගන්නා ලෙස කොල්ලුපිටිය පොලිසිය මාර්ග බාධකයට දැනුම්දීමෙන් පසු විනිසුරුවරයා හා අනෙක් පුද්ගලයන් තිදෙනා ගමන් කළ වාහනය අත්අඩංගුවට ගෙන තිබේ. එහිදීත් එම නිලධාරින්ටද තර්ජනය කර ඔවුන් පලාගොස් ඇත.මෙම විනිසුරුවරයා තිස්සමහාරාම ප්‍රදේශයේ රාජකාරි කරන අයෙකු බවට හඳුනා ගෙන ඇත. කොළඹ දිසා - 3 භාර ජ්‍යෙෂ්ඨ නියෝජ්‍ය පොලිස්පති කේ. කේ. පී. පතිරණ මහතාගේ උපදෙස් මත කොළඹ දකුණු කොට්ඨාස භාර පොලිස් අධිකාරී පි‍්‍රයලාල් දිසානායක මහතාගේ මෙහෙයවීම යටතේ පරීක්‍ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=n10092714</link>
    <topic>රජරට සරසවියේ සිසුන් 5කගේ පන්ති තහනම්</topic>
    <author>අනුරාධපුර මධ්‍යම විශේෂ</author>
    <content>මිහින්තලය රජරට විශ්වවිද්‍යාලයේ අධ්‍යයන කටයුතු වල නිරත වෙමින් සිටි සිසුන් පස් දෙනෙකු පන්ති තහනමට ලක් කළබව විශ්වවිද්‍යාලයේ ඉහළ නිලධාරියෙක් පැවැසීය.පසුගිය (22) වැනිදා මිහින්තලය රජරට විශ්වවිද්‍යාලයේ ව්‍යවහාරික විද්‍යා පීඨයේ සිසුන් හා කලා පීඨයේ සිසුන් විශ්වවිද්‍යාල පරිපාලනය සමග ඇතිකරගත් ගැටුම හේතුවෙන් මෙම පන්ති තහනම සිදුකළ බව එම නිලධාරියා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=n10092715</link>
    <topic>අපේ දුම් පයිප්පයට ඩොලර් 83,000ක්</topic>
    <author>මහින්ද අලුත්ගෙදර</author>
    <content>ලන්ඩන් නුවර පැවැති වෙන්දේසියකදී, ශ්‍රී ලංකාවේ දුම් පයිප්පයක් ඇමෙරිකානු ඩොලර් 83,300කට අලෙවි වී තිබෙන බව වාර්තා වෙයි.ඇත් දත්වලින් නිර්මාණයකැර ඇති මෙම ද්විත්ව දුම් පයිප්පය බ්‍රිතාන්‍ය ජාතිකයෙකු විසින් මිලට ගෙන ඇති අතර ඔහුගේ අනන්‍යතාව හෙළි කැර නැතැයිද සඳහන් වේ. සෙන්ටිමීටර් 53 ක දිගින් යුත් මෙම ඉපැරැණි ශ්‍රී ලාංකික නිර්මාණය වසර 50 කටත් වඩා පැරැණිවූවක් වන අතර, එය දුම් පයිප්ප එක් රැස් කරන්නෙකු සතු වූවක් බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=r1009271</link>
    <topic>ගාල්ල - මාතර දිස්ත්‍රික්ක දෙකේ කුඹුරු හෙක්ටයාර් 800ක් අස්වද්දයි</topic>
    <author>ගාල්ල උතුර විශේෂ කුසුම් තිරාණගම</author>
    <content>ගාල්ල, මාතර දිස්ත්‍රික්කවල පුරන් කුඹුරු හෙක්ටයාර් 800ක් අස්වැද්දීමට දකුණු පළාත් කෲෂිකර්ම වාරිමාර්ග ගොවිජන සංවර්ධන, පශු සම්පත්, හා පරිසර අමාත්‍යාංශය පියවර ගෙන ඇත.එම අමාත්‍යාංශය මඟින් ක්‍රියාත්මක කිරීමට සැලැසුම් කරන 2010 -2014 පස් අවුරුදු සැලැස්ම යටතේ මෙම කුඹුරු නැවත වගා කෙරේ.පළාත් කෘෂි අමාත්‍ය විජය එස් වීරසිංහ මහතාගේ ප්‍රධානත්වයෙන් ගාල්ල දිස්ත්‍රික් ලේකම් කාර්යාලයීය ශ්‍රවණාගාරයේ දී පැවැති වැඩ මුළුවපුරන් කුඹුරු නැවත වගා කරන ගොවීන්ට අවශ්‍ය බීජ වී ලබා දීමට කටයුතු කෙරේ. කුඹුරු අක්කරයක් නැවත වගා කිරීම බීජ වී බුසල් 2ක් බැගින් ලබා දෙයි.දැනට දකුණු පළාත තුළ දියර කිරි ලීටර් 50000 නිපදවන ලබයි. දියර කිරී නිෂ්පාදනය ලීටර් ලක්ෂය දක්වා වැඩි කිරීමට පියවර ගෙන ඇත.කුඹුරු වගාවට අවශ්‍ය ජල සම්පාදනය ද සඳහා අවශ්‍ය වාරි මාර්ග ඇළවල් සංවර්ධනය කිරීමට අවශ්‍ය පියවර ගැනේ.දකුණු පළාත් සභා මන්ත්‍රී බද්දේගම සමිත හිමියෝ ද පළාත් සභා ඇමැති විජය එස් වීරසිංහ, හා දේනෙත්ති, චමිලි විතානච්චි, කේ. පී. අමරපාල චන්න ශ්‍රී සාලිය යන පළාත් සභා මන්ත්‍රීවරු, අමාත්‍යාංශයේ ලේකම් චින්තක එස්. ලොකුහෙට්ටි යන මහත්වරු ද අදහස් දැක්වූහ.ගාල්ල දිස්ත්‍රික්කයේ පළාත් පාලන නියෝජිතයන් රැසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=r1009272</link>
    <topic>වතුපිටිවල රෝහලේ ළිඳ පිළිසකර කිරීම් අතර මඟ</topic>
    <author>අත්තනගල්ල විශේෂජයවීර සුගතපාල</author>
    <content>වතුපිටිවල මූලික රෝහලට ජලය සැපයූ ජල උල්පතින් පිරුණු සුවිසල් ළිඳ පිළිසකර කිරීම් අතර මඟ නතර කිරීම නිසා රෝහලට අවශ්‍ය ජලය ලබාගැනීම සඳහා මසකට රු: ලක්ෂ 6 බැගින් ජල සම්පාදන මණ්ඩලයට ගෙවීමට රජයට සිදුවී තිබේ. 2006 වසරේ සිට මසකට රු: ලක්ෂ 6බැගින් මෙසේ ගෙවන බවත් මෙය මහජන මුදල් නාස්තියක් බවත් ජනතාව පවසති. පිළිසකර කිරීම්වලට රු: ලක්ෂ 17ක් වැයවී ඇති බව ද කියති.මේ ළිඳේ ජලය පොම්පකිරීම සඳහා සවිකර තිබූ ජල මෝටර දෙක ඒවා සවිකර තිබූ කාමරයත් සමගම 2006 වසරේදී ළිඳ ඇතුළට කඩා වැටීම නිසා රෝහලට ජල සැපයුම නතිර වී තිබේ.ඉන් අනතුරුව රෝහලට ජලය ලබාගැනීමට සිදුවූයේ ජලසම්පාදන මණ්ඩලය හරහායි.රෝහල් භූමියේ ඇති ළිඳ කඩිනමින් පිළිසකර කර යළි ප්‍රයෝජනයට ගත යුතු බවට රෝහල් කමිටුව යෝජනා කෙළේ ඉන් පසුවයි.ඒ අනුව පළාත් සෞඛ්‍ය අමාත්‍යාංශය හරහා ටෙන්ඩර් කැඳවා ළිඳ ප්‍රතිසංස්කරණ කටයුතු භාර දී ටෙන්ඩර්කරුට රු: ලක්ෂ 17 ක මූලික ගෙවීමක් ද කර ඇතත් රු: ලක්ෂ 10ක වත් වැඩ කෙරී නැති බවත් ළිඳ දැනට පැත්තකින් ගිලාබසින ලකුණු පහළ වී තිබෙන බවත් රෝහල් ප්‍රකාශකයෙක් පැවැසීය..මේ පිළිබඳව කරුණු දැක්වූ ළිඳට යාබද ඉඩමේ පදිංචි ඒ. පී. ජයශාන්ත මහතා.ළිඳේ වැඩ නතර වෙලා දැන් අවුරුදු එක හමාරකට වැඩියි. ළිඳ බාගෙට හදලා තියෙන්නෙ. පැත්තකින් ගිලා බැහැලා. වතුර කට මට්ටමට තියෙනවා. වැඩි වතුර මගේ ඉඩමට ගලා ගෙන එනවා මම කාණුවක් කපාල මිදුලට එන වතුර හරවා යවනවා. වතුපිටිවල රෝහල් බිමේ ඇති ජල උල්පතකින් පිරි මේ සුවිසල් ළිඳ කල් නොයවා පිළිසකර කර ප්‍රයෝජනයට ගතහොත් ජලය සඳහා මසකට රෝහල වැය කරන රු: ලක්ෂ 6ක මුදල රෝහලට අවශ්‍ය ඖෂධ සඳහා යොදාගත හැකි බව ජනතාව පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=r1009273</link>
    <topic>‘පාරට කැඩෙන කෑගල්ලේ සමුපෙට නිසි තැනක් කඩිනමින් ලබාදෙන්න’</topic>
    <author>කෑගල්ල සමූහපී. එම්. පී. පොල්වත්ත</author>
    <content>කෑගල්ල නගරයේ පවත්නා වාහන තදබදය අවම කිරීම සඳහා ඉදිකිරීමට යෝජිත විකල්ප මාර්ගය නිසා කෑගල්ල විවිධ සේවා සමුපකාර සමිතියේ ප්‍රධාන ආර්ථික මධ්‍යස්ථාන ගොඩනැගිලි සංකීර්ණය සම්පූර්ණයෙන්ම කැඩී යෑමෙන් ගැටලු රැසකට මුහුණපෑමට සිදුවන බව කෑගල්ල විවිධ සේවා සමුපකාර සමිතියේ සභාපති පියදාස හේරත් මහතා පැවැසීය.තව දුරටත් කරුණු දැක්වූ සභාපතිවරයා විකල්ප මාර්ගය ඉදිකිරීම ඉතාමත් අවශ්‍යයි. නමුත් මා මේ සමිතියේ සභාපති ලෙසට පත්වන විට රුපියල් කෝටි ගණනක් බැංකු වලට ණය ගෙවන්නට සිදුවෙලා තිබුණා. සේවකයන්ට වැටුප් ගෙවීමට පවා නොහැකිව ප්‍රාදේශීක වැසෙමින් සමිතිය පවත්වාගෙන යෑමට නොහැකි තත්ත්වයක් උදාවී තිබුණා.නමුත් අධ්‍යක්ෂ මණ්ඩලයේ හා සේවකයන්ගේ සහාය ඇතිව ණය ගෙවා ගෙන ඔලුව උස්සන්න හැදුවා විතරයි. එතකොට තමයි මේ ප්‍රශ්නය ආවේ. එම නිසා රජයෙන් මා ඉල්ලා සිටින්නේ මේ ගොඩනැගිල්ල තිබෙන තැනට යාබදව රජයට අයත් ඉඩමක් ඇති හෙයින් එයින් කොටසක් ලබා දෙන ලෙසටත් ගොඩනැගිල්ල ඉදිකර ගැනීමට ආධාර උපකාර කරන ලෙසයි.සමිතියේ සාමාන්‍යාධිකාරි අනුර කුමාර තෙන්නකෝන් මහතා මෙසේ පැවැසීය. මේ සමිතිය කුඩා ආර්ථික මධ්‍යස්ථානයක් ලෙස හඳුන්වන්න පුළුවන්. මෙහි ව්‍යාපාර කටයුතු කීපයක්ම කරගෙන යනවා. මේ ගොඩනැගිල්ල අහිමි වීමෙන් විශාල පාඩුවක් සිදුවන නිසා මේ ගොඩනැගිල්ල අසල ඇති රජයේ ඉඩමෙන් බිම් ප්‍රමාණයක් ලබාදී ගොඩනැගිල්ල ඉදිකිරීමට අවශ්‍ය මුදල් ප්‍රතිපාදන ලබාදෙන මෙන් ද ඉල්ලා සිටිනවා.මේ ගොඩනැගිල්ලේ ඇති ග්‍රාමීය බැංකුවේ කළමනාකාරිණී ඊ. ආර්. ලාලනි ප්‍රේමලතා මහත්මිය.මේ බැංකු ශාඛාවෙන් ප්‍රදේශයේ මහජනතාවට විශාල සේවාවක් සිදුකරන නිසා වැසී ගියහොත් ප්‍රදේශ වාසීන්ට මහත් පාඩුවක්..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=r1009274</link>
    <topic>බාගෙට වෙරිවෙලා යුතුකමත් අමතක වෙලා</topic>
    <author>රඹුක්කන උතුර සමූහවිපුල එස් කුමාරතුංග</author>
    <content>රඹුක්කන ප්‍රදේශයේ රජයේ ආයතනයක සේවය කරන සේවකයකුගේ නිවෙසක පැවති උත්සවයකි.සේවය කරන ආයතනයේ නිලධාරීන් සේවකයන් කවුරුත් මේ සඳහා ආරාධනා ලැබ සිටිහ. ආරාධනාව පිළිගත් කවුරුත් ඒ සඳහා එක්ව සිටිහ.තම සහෝදර සේවකයාගේ ආරාධනාව පිළිගෙන සුළු සේවකයන් වැඩි පිරිසක් එක්ව මදුවිත පානය කරමින් උපරිම ආකාරයෙන් සතුටු වූහ.ඇතැම්හු හැඳ සිටි කමිස පවා ඉවත්කැර ගෙන සිටියහ.එම අවස්ථාවේදීම එක්වූ ආයතනයේ කාර්මික නිලධාරි මහතා තම තනතුරේ සහ ගෞරවය ආරක්ෂා කරමින් මදුවිත ස්වල්පයක් ගෙන කෑම කා තම යුතුකම ඉටු කිරීමට සැරසුනි. එම ස්ථානයට පැමිණ සුළු සේවකයකු “සර් අපේ කට්ටියට වැඩියි තාම “ඇන්ලොප්” එකවත් දීලා නෑ. මුන් ඒකවත් දෙයිද දන්නේ නෑ සේරම ටික එකතු කරලා සර් කථාවක් කරලා දෙන්න”ආ........ එහෙනම් සේරම ටික එකතු කරගෙන වරෙන් කාර්මික නිලධාරි මහතා පැවැසීය.සේවකයාද සියල්ල එකතු කළහ. ඉන්න පිරිසට අනුව ඇන්ලොප් හතරක් අඩුයි. නැවත ගණන් කරන්නට විය. සර් සර්ගේ ඒක සාක්කුවේ දාගන්න, දැන් ගණන් කරමු”නැවත පිරිස අතරින් අඩුපාඩු ඇන්ලොප් ලැබිණි. නිලධාරි මහතා සේවකයන්ගේ අත තැබීය. කවුරුත් අත්පොලොසන් හඬක් දෙමින් ප්‍රීති වූහ.කාර්මික නිලධාරි මහතා තම සේවකයන්ට කතා කර දැන් ඇති කවුරුත් ගියානම් හොඳයි යැයි පවසා තම මෝටර් සයිකලයේ නැග පිටත් විය.නිවෙසට ගොඩවූ නිලධාරි මහතා වෙහෙස මහන්සිය නිවා ගැනීමට ඇඟපත සොදා ගැනීමට තම ඇද සිටි කමිසය ගැලවිය “හුටා” ඉබේම කියවිය. ඒ තමන් රැගෙන ගිය ඇන්ලොප් එක නොදී ආපසු රැගෙන ඇති බව දිස්විය.පසුදින සේවා ස්ථානයට ගොස් ඊයේ උත්සවයට නොගිය කා සමග හරි ගොස් ඇන්ලොප් එක දීමට සිතා ගත්තේය.මම බයේ හිටියේ බීලා නටපු එවුන් ඇන්ලොප් නොදී යයි කියලයි. නමුත් අන්තිමේට වුණේ වෙන දෙයක් කියා තොල් මැතුරුවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=r1009275</link>
    <topic>හොරණ ප්‍රා: සභාවේ සංවර්ධන වැඩට මාවක් ඔයෙන් වැලි</topic>
    <author>ඉංගිරිය මධ්‍යම සමූහ – පි‍්‍රයදර්ශනි කහවල</author>
    <content>රජයට බරක් නොවී තම කටයුතු කරගෙන යාමට හොරණ ප්‍රාදේශීය සභාව වැඩපිළිවෙළක් ක්‍රියාත්මක කරගෙන යයි.එනම් ප්‍රදේශයේ සම්පත් සභාවේ වැඩවලට යොදා ගැනීමයි. ඒ යටතේ පෞද්ගලික වැලි ව්‍යාපාරිකයන් ගෙන් වැලි මිලට නොගෙන සභාවේ ඉදිකිරීම් කටයුතු සහ මාර්ග පිළිසකර කිරීම සඳහා ප්‍රාදේශීය සභාව මඟින් පවත්වාගෙන යනු ලබන වැලි තොටුපළවලින් වැලි යොදා ගැනීම සිදු කරයි.ඒ සඳහා මාවක් ඔය ඇළෙන් සභාවේ වැඩට යොදා ගත හැකි තරම් වැලි ලැබී තිබේ. මාවක් ඔයේ හොරකැටිය ප්‍රදේශයේ එම ඇළ මැද ඇති වැලි නිධියක් ගැන තොරතුරු ප්‍රදේශවාසීන්ගෙන් ලද විගස එහි ගොස් පරීක්‍ෂා කළ ප්‍රාදේශීය සභාවේ සභාපති යාමිත් චන්දන හතුරුසිංහ මහතාට ප්‍රදේශවාසීන් පවසා සිටියේ දේශපාලන බලවතුන්ගේ නම විකුණා ඇතැම් පිරිස් වැලි ගොඩ දාන බවයි.මේ වැලි නිධිය ප්‍රාදේශීය සභාවට පවරාගත් සභාපති වරයා දැන් එම ස්ථානයේ වැලි ගොඩ දැමීම ප්‍රාදේශීය සභාව මඟින් කරගෙන යනු ලබන අතර එම වැලි සභාවේ ඉදිකිරීම් වැඩට යොදා ගනී.මේ ස්්ථානයේ වැලි ඉවතට ගෙන යාමට ප්‍රාදේශීය සභාවේ වාහන පමණක් යොදවන බවද පිටස්තර වැලි ව්‍යාපාරිකයනට මෙයට මැදිහත් වීමට ඉඩ නොතබන බවද පවසන සභාපති යාමිත් චන්දන හතුරුසිංහ මහතා මෙය ප්‍රාදේශීය සභාවේ මුදල් ඉතිරි කර ගැනීමට හැකිවන හොඳ අවස්ථාවක් බව සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=r1009276</link>
    <topic>මග්ගොන නගරයේ අඩුපාඩු සපුරන්න</topic>
    <author>කටුකුරුන්ද සමූහ කපිල කුලසිංහ</author>
    <content>ගාල්ල කොළඹ ප්‍රධාන මාර්ගයේ පිහිටි මග්ගොන නගරයේ අඩුපාඩු රැසක් ඇති බව ප්‍රදේශවාසීහු කියති. ගාලු පාර පුළුල් වීමත් සමඟ මග්ගොන නගරය ව්‍යාප්ත වීම මේ තත්ත්වයට හේතු වී ඇත.මග්ගොන නගරය වටා පිහිටි ගම්මාන රැසක ජනතාව සිය දෛනික අවශ්‍යතා ඉටුකර ගැනීමටත්, පාරිභෝගික භාණ්ඩ මිලදී ගැනීමටත් බොහෝ විට පැමිණෙන්නේ මග්ගොන නගරයට ය. මේ නිසා කළුතර හා බේරුවල ප්‍රධාන නගර වලට මැදිව පිහිටි මග්ගොන නගරයට දහස් ගණන් ජනතාවක් දිනකට පැමිණෙති.පාරිභෝගික ජනතාවට හා වෙළඳ කටයුතුවල නිරතවන්නන්ට පොදු පහසුකම් නොමැති වීම නිසා ගැටලු රැසක් ඇති වී තිබේ. වෙළෙඳ සංකීර්ණයේ වැසිකිළි පද්ධතිය මග්ගොන නගරයට ඇති එකම වැසිකිළිය වුවත් එය වසර කිහිපයකින් අලුත්වැඩියා කර නැත. එහි දොරවල් කැඩී බිඳී ගොස් ඇති අතර වැසිකිළි වළඋතුරා යන බවද පැවසේ.වළඳ සංකීර්ණයේ ආවරණ හා ආරක්ෂිත ගේට්ටු කැඩී ගොසිනි. වෙළඳ සංකීර්ණය නගරයට විවර ව නොමැති වීම නිසා වෙළඳාම් කටයුතුවල දී ගැටලු සහිත බව වෙළෙන්දෝ පවසති.ත්‍රිරෝද රථ උදේ 7 හා 9 අතරත් සවස 4 - 7 අතරත් නවතා තැබීමට අවසර නොලැබීමෙන් ත්‍රිරෝද රථ රියැදුරෝ අපහසුවට පත්ව සිටිති. ඒ සඳහා සුදුසු ස්ථානයක් නියම කරන ලෙස ඔවුහු ඉල්ලති.මග්ගොන නගරයේ මගී ආවරණයක් මේ දක්වා ඉදිකොට නැත. නගරය මධ්‍යයේ ප්‍රවේශ මාර්ගයට ලංව තිබීම නිසා වාහන තදබදයක් ඇතිවන තත්ත්වයක් පවතී.ඇළ මාර්ගය අවහිර වී අපද්‍රව්‍ය එක්වීමෙන් නගරය හරහා අධික දුර්ගන්ධයක් ද පවතී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=r1009277</link>
    <topic>මකුල්ලවත්ත-හෑන්නියාව ගම්වලට ගැමිදිරියෙන් ජල පහසුකම්</topic>
    <author>මොනරාගල සමූහ කේ. බී. රත්නායක</author>
    <content>දැයට කිරුළ වැඩසටහන යටතේ ආර්ථික සංවර්ධන කටයුතු අමාත්‍යාංශයේ ගැමිදිරිය ව්‍යාපෘතිය හා ඌව පළාත් සභාව ඒකාබද්ධව මොනරාගල මඩුල්ල ප්‍රාදේශීය ලේකම් කොට්ඨාසයේ උග්‍ර ජල හිඟයෙන් පීඩා විඳි මකුල්ලවත්ත හෑන්නියාව ගම්මානවල ජනතාවට පානීය ජල පහසුකම් ලබාදීමට පියවර ගෙන ඇත.මේ සඳහා මකුල්ලවත්ත හෑන්නියාව ග්‍රාමීය ජල යෝජනා ක්‍රමය නමින් නව ජල ව්‍යාපෘතියක් ක්‍රියාත්මක කැරේ. මකුල්ල ජනතා ගැමිදිරිය සමාගම මෙහි ඉදිකිරීම් කටයුතු භාරව ක්‍රියා කරයි. අදියර දෙකකින් ක්‍රියාත්මක මෙහි ප්‍රථම අදියරේ ඉදිකිරීම් දැන් ලහිලහියේ නිම කරමින් තිබේ.මේ සඳහා වැය කරන මුළු මුදල රුපියල් හතළිස් එක් ලක්‍ෂ අනූනම දහසකි. එයින් රුපියල් 1936000ක මුදලක් ලබා දී ඇත්තේ ආර්ථික සංවර්ධන කටයුතු අමාත්‍යාංශයේ ගැමිදිරිය පදනම මගිනි. ඌව පළාත් සභාවෙන් රුපියල් 8,62,000ක් ද මකුල්ල ගැමිදිරි සමාගම මගින් රුපියල් 2,9,7000ක් ද ප්‍රජා දායකත්ව වටිනාකම වශයෙන් රුපියල් 9,09,000ක් ද වශයෙන් මේ ජල ව්‍යාපෘතිය සඳහා මූල්‍ය දායකත්වය ලබා දී ඇත.ප්‍රථම අදියර නිමකිරීමෙන් පසු මකුල්ලවත්ත හා හෑන්නියාව ගම්මානවල පවුල් 120කට ජල පහසුකම් ලැබේ. දෙවැනි අදියරේදී තවත් පවුල් 130කට ජල පහසුකම් ලබාදීමට අපේක්‍ෂා කැරේ.මකුල්ලවත්ත ගැමිදිරිය උප ව්‍යාපෘතියේ සභාපති එච්. ජී. ජයසුන්දර මහතා මෙසේ කීවේය.මකුල්ලවත්ත හෑන්නියාව ගම්මානවලට කාලයක් තිස්සේ ම ජල ප්‍රශ්නය තිබුණා. නියං කාලයේ ජලය සොයා සැතපුම් ගණනක් ඇවිදීමට සිදුවුණා. මේ අතරේ ගැමිදිරිය වැඩසටහන ඇරඹුණා. මකුල්ල ගැමිදිරිය සමාගම මගින් ප්‍රදේශයට තිබුණ දැවෙන ප්‍රශ්නය වන ජල හිඟය මඟහැරවීමට මුල් තැන ලබා දුන්නා. ඒ සඳහා මේ ජල ව්‍යාපෘතිය ආරම්භ කළා. දැන් එහි ඉදිකිරීම් බොහෝ දුරට අවසන්.මේ මාසය ඇතුළතදී සම්පූර්ණයෙන්ම එහි ඉදිකිරීම් අවසන් කිරීමට බලාපොරොත්තු වනවා.මකුල්ල ගැමිදිරිය සමාගමේ ප්‍රධාන සභාපති කේ. එම්. වසන්ත පුෂ්පකුමාර මහතා - මේ ගමට තිබුණ ප්‍රධාන ප්‍රශ්නය තමයි ජලය හිඟකම. මේ පිළිබඳ අප සෑම රජයකටම කරුණු ඉදිරිපත් කළා.ඔවුන් ජලය ලබා දෙන බව සෑම විටම කීවා. නමුත් වත්මන් රජය තමයි එයට විසඳුමක් දුන්නේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=r1009278</link>
    <topic>මහවිලච්චිය වැවත් වාරි පද්ධතියත් අබලන්</topic>
    <author>තෙන්නකෝන් කුලසේකර</author>
    <content>මහවිලච්චිය වැව් හා වාරි පද්ධතිය අබලන්ව තිබියදී 1955 - 1957 වසර වලදී එවකට පැවැති රජය විසින් ප්‍රතිසංස්කරණය කොට ගොවි පවුල් පදිංචි කරවමින් මහවිලච්චිය ගොවි ජනපද ව්‍යාපාරය අරඹන ලදී.අද වන විට හතළිස් අවුරුද්දකින් ප්‍රතිසංස්කරණය කැර නැති කැඩී බිඳී ගිය වාරි පද්ධති හරහා තම කුඹුරුවලට ජලය ලබා ගත නොහැකිව ගොවීහු අන්ත අසරණ වී සිටීති. ඒ පිළිබඳ අදහස් දැක්වූ මහවිලච්චිය පැරකුම් ගොවි සංවිධානයේ සභාපති ආර්. පී. වික්‍රමසිංහ මහතා.මහවිලච්චිය වැවේ අක්කර අඩි තිස් දෙදහස් පන්සියයක ජල ධාරිතාවක් රඳවා ගන්න පුළුවන්. වම් ඉවුරේ අක්කර 1050 ක් ද දකුණු ඉවුරේ අක්කර 1614 ක් වගා කරන්න පුළුවන්. මේ කුඹුරු අද එක කන්නයි වගා කරන්නේ. ඒ ජල හිඟය නිසා. මාස් කන්නයේ වැව පිරුණත් ඒ වතුර යල් කන්නයට මදි. යල් කන්නයේ අක්කර භාගයක් හෝ අක්කරයක් වී වගා කර ඉතිරි ඒවා උඳු, මුං, වට්ටක්කා වගා කරනවා. අපි අන්ත අසරණ වෙලා. වී වගාවෙන් ආදායමක් නෑ. මාස් කන්නයේ වැවට එක්වන වතුර ටික රැකගත්තොත් කන්න තුනක් කුඹුරු වගා කරන්න පුළුවන්. අවුරුදු තිහ හතළිහකින් වාරි පද්ධති අලුත්වැඩියා කර නෑ. ඇළ මාර්ග සියල්ල අබලන් වෙලා. කැඩී බිඳී ගිහින්. මහවිලච්චියේ වම දකුණ ගොවි සංවිධාන හතක් තියෙනවා. අදාළ බලධාරීන්ට අපි මේ පිළිබඳ දැනුම් දුන්නත් ප්‍රශ්නයට විසඳුම් නැත. අපි ජනාධිපතිතුමාගෙන් ඉල්ලා සිටින්නේ මේ ගැටලුව විසඳා දෙන ලෙසය.ගොවි සංවිධානයේ භාණ්ඩාගාරික ආර්. එච්. සුමනවංශ මහතා. ඇළවල් කැඩිලා උමං ගියේ වතුර අපතේ යනවා. ඇළක් හදන්න රු: 18000 ක් 20,000ක් ගොවි සංවිධාන අරමුදල් වියදම් කරනවා. ඒ සල්ලි ඇළේ උමං මකන්නවත් මදි. අපේ වැවේ වතුරටික රැකලා දෙනව නම් මුළු රටටම ‘’බත්’’ අපිට දෙන්න පුළුවන්. මේ වැව හදා දෙන්න කියල ඉල්ලා සිටිනව.මහවිලච්චියේ එච්. පියදාස මහතා එස්. ඩබ්ලිව්. ආර්. ඩී. බණ්ඩාරනායක රජය කාලේ 1956 අපිට මේ ඉඩම් ලැබුණා. අපි ඒ කාලේ දෙකන්නය හොඳට වගා කළා. අපිට කිසි අඩුවක් තිබුණේ නැහැ. අද වැව කැඩිලා. ඇළ කැඩිලා කුඹුරට වතුර ගන්න විදියක් නෑ. අපි අසරණයි. මහවිලච්චිය වැවට වතුර එන්න තැනක් නැහැ. තලාවේ වැව වාන් දමන වතුරින් තමයි මහවිලච්චිය වැව එන්නේ.ඇයි මහවිලච්චියට මහවැලි වතුර දෙන්න බැරි. නිලධාරීන්ගේ වුවමනාවක් නැතිකම. මේ වෙනකොට ගොවි පවුල් 2000ක් විතර විලච්චිය ව්‍යාපාරයේ ඉන්නවා. මේ උදවියගේ ජීවිත ගොඩ නගන්න ජනාධිපතිතුමනි පියවර ගන්න..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=s1009271</link>
    <topic>ක්‍රීඩා සංවර්ධන අරමුදලට දායක වන ව්‍යාපාරිකයනට විශේෂ බදු සහන දෙනවා</topic>
    <author>පි‍්‍රන්ස් ගුණසේකර</author>
    <content>ක්‍රීඩා සංවර්ධන අරමුදලට දායක වන සියලු ව්‍යාපාරිකයන්ට බදු සහන ලබා දෙන බව ක්‍රීඩා ඇමැති සී. බී. රත්නායක මහතා පවසයි. එමෙන් ම ව්‍යාපාරික ආයතන ප්‍රචලිත කිරීම සඳහා විශේෂ අවස්ථා හිමිකර දෙන බව ද ඒ මහතා සඳහන් කරයි.ක්‍රීඩා සංවර්ධන අරමුදලින් ක්‍රීඩක ක්‍රීඩිකාවන්ගේ ක්‍රීඩා කටයුතු වැඩි දියුණු කිරීම සඳහා වැඩපිළිවෙළ රැසක් ක්‍රියාත්මක කෙරේ. එහි මූල්‍ය ශක්තිය වැඩි කිරීම තුළින් ක්‍රීඩාවේ සංවර්ධනය ද වේගවත් වේ. එබැවින් ක්‍රීඩා සංවර්ධන අරමුදල ශක්තිමත් කිරීමට දෙස් විදෙස් ව්‍යාපාරිකයන්ගේ සහයෝගය අත්‍යාවශ්‍ය බව ක්‍රීඩා ඇමැති සී. බී. රත්නායක මහතා සඳහන් කෙළේ ය.ඒ මහතා මෙසේ පැවැසුවේ ‘දිනමිණ’ සමඟ පැවැති විශේෂ සාකච්ඡාවකදී ය.“ජාත්‍යන්තර තරගාවලි රැසකට ඉදිරියේ දී අපේ ක්‍රීඩක ක්‍රීඩිකාවන් සහභාගී වනවා. ඒ ක්‍රීඩක ක්‍රීඩිකාවන්ට අනුග්‍රහය ලබා දීමට ව්‍යාපාරික ආයතන ඉදිරිපත් වුවහොත් එය ජාතික යුතුකමකට ලබා දෙන සහයෝගයක් වෙනවා” ක්‍රීඩා ඇමැතිවරයා පැවැසීය.ලබන වසරේ සිංහල හා හින්දු අවුරුද්දට කලින් ජාතික ක්‍රීඩා ප්‍රතිපත්තිය එළි දැක්වීමට ක්‍රීඩා අමාත්‍යාංශය කටයුතු කරමින් සිටී. මේ වන විට ක්‍රීඩාවට සම්බන්ධ පාර්ශ්වයන්ගෙන් ජාතික ක්‍රීඩා ප්‍රතිපත්තියට නව අදහස් හා යෝජනා ඉල්ලා ඇත.“ක්‍රීඩා සංගම් 50ක් විතර තිබෙනවා ජාතික ක්‍රීඩා ප්‍රතිපත්තියට යෝජනා අදහස් එවා තිබෙන්නේ සංගම් 5ක් විතරයි. ක්‍රීඩා ප්‍රතිපත්තිය එළි දැක් වූවාම විවේචනය නොකර ඉක්මනින් යෝජනා එවන ලෙස සියලු පාර්ශ්වයන්ගෙන් ඉල්ලා සිටිනවා. ක්‍රීඩාවට ආදරය කරන සියලු දෙනාට මේ සඳහා දායක විය හැකිය. කුමන තරාතිරමක වුවත් ක්‍රීඩාවේ දියුණුවට ලැබෙන යෝජනා පිළි ගැනීමට සූදානම්” ඇමැතිවරයා පැවැසීය.ජාතික ක්‍රීඩා සංගම්වල නියෝජිතයන් සමඟ නිරන්තර සාකච්ඡා පවත්වා ඔවුන්ගේ ගැටලුවලට විසඳුම් ලබා දීමට ද ක්‍රීඩා ඇමැති සී. බී. රත්නායක මහතාගේ විශේෂ අවධානයක් යොමු වී ඇත.“ක්‍රීඩා සංගම්වලට මූලික ගැටලුව මුදල් නොමැති කමයි. භෞතික සම්පත්වල හිඟයක් තිබෙනවා. ප්‍රමුඛතාවයන් මත සෑම සංගමයකටම උපකාර කිරීම අමාත්‍යාංශයේ වැඩපිළිවෙළයි. ක්‍රීඩා අමාත්‍යාංශය හා ක්‍රීඩා සංගම් ගහට පොත්ත වගේ බැදීමකින් කටයුතු කළ යුතුයි. සෑම ක්‍රීඩා සංගමයකටම අමාත්‍යාංශයේ නියෝජිතයකුª ඉදිරියේ දී පත්කර කාර්යක්ෂමතාව වැඩි කරනවා.“බලය විමධ්‍යගත කිරීම හාරහා ක්‍රීඩා විෂය පළාත් සභාවලටත් තිබෙනවා. මාස දෙකකට වරක් පළාත් ප්‍රධාන ඇමැතිවරු හා පළාත් ක්‍රීඩා ඇමැතිවරු සමඟ සාකච්ඡාවක් පවත්වා එක ගමනක එක අරමුණකට ගමන් කිරීම ආරම්භ කළා. එහි සාර්ථක ප්‍රතිඵල ඉදිරියේ දී ක්‍රීඩාවට ලැබෙන බව ස්ථිරයි.”කොළඹට පමණක් සීමා වී තිබූ ක්‍රීඩා වෛද්‍ය ඒකකය ගමට ගෙන යෑමේ කටයුතු ඉතා සාර්ථක වූ බවද ක්‍රීඩා ඇමැතිවරයා පෙන්වා දුන්නේ ය.මේ වන විට රට පුරා ක්‍රීඩා වෛද්‍ය ඒකක බිහි කරමින් පවතී. 14 වැනි ක්‍රීඩා වෛද්‍ය ඒකකය මීගමුවේ දී ලබන සතියේ විවෘත වීමට නියමිතව ඇත.“ගම්වල සිටින අපේ ක්‍රීඩක ක්‍රීඩිකාවන්ට පහසුකම් වැඩි කළ යුතුයි. ආබාධවලට බෙහෙත් ටිකක් ගන්න, වෛද්‍ය උපදෙස් ගන්න කොළඹට ඒම දුෂ්කරයි. දිස්ත්‍රික්කයෙන් දිස්ත්‍රික්කයට වෛද්‍ය ඒකක පිහිටුවා ක්‍රීඩක ක්‍රීඩිකාවන්ගේ සෞඛ්‍ය තත්ත්වය සේම ආත්ම අභිමානය වැඩි කිරීමෙන් යහපත් ප්‍රතිඵල අත්කරගත හැකියි. ගමේ දක්ෂයින් ආරක්ෂා කළොත් තමයි අනාගත ක්‍රීඩාවට ශක්තිමත් අඩිතාලමක් වැටෙන්නේ” ක්‍රීඩා ඇමැතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=s1009272</link>
    <topic>අක්කරපත්තු මැරතන් ජය කුමාරසිංහට</topic>
    <author>මහින්ද ජිනදාස</author>
    <content>අක්කරපත්තුවේ පැවැති නෙස්ටමෝල්ට් විවෘත මැරතන් තරගයේ පිරිමි අංශයේ ප්‍රථම ස්ථානය ගුවන් හමුදාවේ ආර්. බී. ඒ. කුමාරසිංහට හිමි වූ අතර, කාන්තා අංශයේ ප්‍රථම ස්ථානය පදියතලාවේ ජේ. එම්. එල්. ජී. ජයසුන්දරට හිමි වූවාය. ක්‍රීඩක ක්‍රීඩිකාවන් 1500ක් පමණ සහභාගි වූ මෙම මැරතන් තරගයේ දුර ප්‍රමාණය කිලෝ මීටර් 17කි. පාසල් මැරතන් තරගයේ දුර ප්‍රමාණය කිලෝ මීටර් 10 කි.කාන්තා තරගය සඳහා ක්‍රීඩිකාවන් 50ක් පමණ සහභාගි වූවත් තරගය නිම කෙළේ ක්‍රීඩිකාවන් දෙදෙනකු වීම විශේෂ සිද්ධියකි.පාසල් තරගයේ බාලක අංශයේ ප්‍රථම ස්ථානය අම්පාර වරාපිටිය විදුහලේ 11 වසරේ ඉගෙනුම ලබන බුද්ධික සඳරුවන් හිමිකරගත් අතර, බාලිකා අංශයේ ප්‍රථම ස්ථානය දිනා ගත්තේ පදියතලාව ජාතික පාසලේ 11 වසරේ ඉගෙනුම ලබන දිනුෂාය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=s1009273</link>
    <topic>පොදු රද මඩුලු ක්‍රීඩා තරගවලට ප්‍රබලයන් නොපැමිණීම ගැන මතභේද</topic>
    <author>නවදිල්ලිය – (ඒ. එෆ්. පී)</author>
    <content>ආරක්‍ෂක තත්ත්වයේ අවදානම සහ සෞඛ්‍යය තත්ත්වය යන කරුණු දෙක සැලකිල්ලට ගනිමින් නම් දැරූ ක්‍රීඩක ක්‍රීඩිකාවෝ රැසක් නවදිල්ලි පොදු රාජ්‍ය මණ්ඩල ක්‍රීඩා උළෙලට සහභාගි වීම ප්‍රතික්ෂේප කිරීම ඉන්දීය ක්‍රීඩක ක්‍රීඩිකාවන් ගේ හදවත් තුළ ඉතිරි කළේ කෝපයක් පමණි. එය ප්‍රබල මතභේදාත්මක තත්ත්වයක් බවට පත්ව තිබේ.ඔක්තෝබර් 3 සිට 14 දක්වා පැවැත්වීමට නියමිත මතභේදාත්මක ක්‍රීඩා උළෙලේ ක්‍රීඩකයන්ගේ ගම්මානයට පැමිණි පළමු ඉන්දීය කණ්ඩායම ඒ පිළිබඳ තම කෝපය පළ කළේ ය.“පොදු රාජ්‍ය මණ්ඩලීය පදක්කමක් දිනා ගැනීම බොහෝ ඉන්දීය ක්‍රීඩක ක්‍රීඩිකාවන්ගේ සිහිනයක්. විශේෂයෙන් ඔලිම්පික් හා ආසියානු ක්‍රීඩා උළෙලට සුදුසුකම් නොලැබූ ඉන්දීය ක්‍රීඩක ක්‍රීඩිකාවෝ මේ සිහිනය දකිනවා. ඔවුන් කැපවීමකින් යුතුව පුහුණුවීම් කටයුතුවල යෙදුණා. ඔවුනට නිලධාරීන්ගෙන් සහ මාධ්‍ය තුළින් දිරි ගැන්වීමක් අවශ්‍යයි. නමුත් අවාසනාවකට කිසිවකු ඔවුන් ගැන කතා කරන්නේ නෑ” හිටපු ඉන්දීය මලල ක්‍රීඩිකා පී. ටී. ඌෂා ප්‍රකාශ කළාය.මේ අතර ලෝක චෙස් සූර විශ්වනාදන් ආනන්ද් පැවසුවේ ක්‍රීඩා පසුබිමකින් පැවත එන පුද්ගලයන් එහි කළමනාකාරීත්වයට පත්විය යුතු බවයි.අක්‍රමිකතා හා දූෂණ වංචා හේතුවෙන් පොදු රාජ්‍ය මණ්ඩලීය ක්‍රීඩා තරග පැවැත්වීමට නියමිත ක්‍රීඩාගාර වල ප්‍රතිසංස්කරණ කටයුතු නිමා කර ගැනීමට තරග සංවිධායකයන්ට වැඩි කාලයක් ගතවීම බලධාරීන්ගේ දැඩි දෝෂ දර්ශනයට ලක් වී තිබුණි.නවදිල්ලි පොදු රාජ්‍ය මණ්ඩලයීය ක්‍රීඩා උළෙලට සහභාගි වීමට නියමිත මැලේසියානු ක්‍රීඩා කණ්ඩායමට මාරක ඩෙංගු රෝගයෙන් ප්‍රවේශම් වන ලෙසට එරට ක්‍රීඩා බළධාරීහු අනතුරු අඟවා තිබිණි.මැලේසියානු ඔලිම්පික් කමිටුවේ සභාපති තුන්කු ඉම්රාන් තුවානුකු ජනාර් සිය ක්‍රීඩකයන්ට නවදිල්ලියේ පැතිරී තිබෙන ඩෙංගු උණ පිළිබඳව අනතුරු හැඟ වූ බව එරට ඒජන්සියක් උපුටා දැක්වීය. “ක්‍රීඩකයන්ගේ ගම්මානය ඉතා මනරම් ලෙස නිර්මාණය කර තිබෙනවා. පහසුකම් ද ඉතා සතුටුදායක මට්ටමක තිබෙනවා. කනගාටු විය යුතු එකම කරුණ වන්නේ වොන්සුන් වර්ෂාව හා ඩෙංගු වසංගතයයි” ඉම්රාන් ප්‍රකාශ කොට තිබිණි.300ක් පමණ වන මැලේසියානු ක්‍රීඩා කණ්ඩායම මළල ක්‍රීඩා, බොක්සිං, බැඩ්මින්ටන්, පිහිනුම් හා දුනු විදීම් ඉසව් නියෝජනය කරමින් මේ ක්‍රීඩා උළෙලට සහභාගි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=s1009274</link>
    <topic>ග්ලූකෝෆිට් ක්‍රිකට් සූරතාව ගාල්ල රිච්මන්ඩ් විදුහලට</topic>
    <author>ජගත් ගුණවර්ධන</author>
    <content>ආදි වෙස්ලි සංගමය සංවිධානය කළ මන්චි ග්ලූකෝෆිට් ක්‍රිකට් සික්සර්ස් තරගාවලියේ අවසන් මහා තරගයේදී සාන්ත පීතර විද්‍යාලය ලකුණු 32කින් පැරදවූ ගාල්ල රිච්මන්ඩ් විද්‍යාලය සූරතාව දිනා ගැනීමට සමත්විය.වෙස්ලි විද්‍යාලයීය ක්‍රීඩාංගණයේ පැවැති මේ තරගාවලියේ අවසන් මහා තරගයේදී පළමුව පන්දුවට පහරදුන් ගාල්ල රිච්මන්ඩ් විද්‍යාලය ඕවර 5ක් අවසානයේ එක් කඩුල්ලකට ලකුණු 99ක් රැස් කළේය. ඩී. ඩී. සිල්වා නොදැවී ලකුණු 48ක් වාර්තා කළ අතර, කේ. දිමුත් නොදැවී ලකුණු 22ක් ලබා ගත්තේය.පිළිතුරු ඉනිම ක්‍රීඩා කළ සාන්ත පීතර විද්‍යාලයට නියමිත ඕවර සංඛ්‍යාව අවසානයේ කඩුලු 4 කට ලබාගත හැකිවූයේ ලකුණු 67 ක් පමණි.කණ්ඩායම් 36ක් තරග වැදුනු මේ තරගාවලියේ අවසන් පූර්ව තරගයේදී රිච්මන්ඩ් විද්‍යාලය වෙන්නප්පුව ජෝශප් වාස් විද්‍යාලය ලකුණු 79කින් පරාජයට පත් කළ අතර, සාන්ත පීතර විද්‍යාලය පානදුර රාජකීය විද්‍යාලයට එරෙහිව කඩුලු 4ක ජයක් වාර්තා කළේය.තරගයේ වීරයා ලෙස රිච්මන්ඩ් විද්‍යාලයේ ඩී. ඩී. සිල්වා සම්මාන හිමිකර ගත්තේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=s1009275</link>
    <topic>තහනමට ලක් වූ රගර් ක්‍රීඩකයාගේ ඇපෑලට ස්වාධීන පරීක්‍ෂණ මණ්ඩලයක්</topic>
    <author>පි‍්‍රන්ස් ගුණසේකර</author>
    <content>වසරක තරග තහනමකට ලක්ව සිටින රගර් ක්‍රීඩක අනුරංග වල්පොල ඉදිරිපත් කරන ලද අභියාචනාවක් සැලකිල්ලට ගෙන ස්වාධීන පරීක්‍ෂණ මණ්ඩලයක් පත්කිරීමට ජාතික ක්‍රීඩා විනය කමිටුව තීරණය කර ඇත.හිටපු පොලිස්පතිවරයෙකු ගේ ප්‍රධානත්වයෙන් සිවු පුද්ගල ස්වාධීන අභියාචනා මණ්ඩලයක් මේ සඳහා නම් කරන බව ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතා ‘දිනමිණ’ ට පැවැසීය.රගර් ක්‍රීඩාවට කිසිදු අයුරකින් සම්බන්ධ නැති පුද්ගලයින් ස්වාධීන අභියාචනා මණ්ඩලයේ කටයුතු කරනු ඇත.තහනමට ලත් ක්‍රීඩකයෙකු අභියාචනාවක් ඉදිරිපත් කිරීමෙන් අනතුරුව අන්තර්ජාතික තහනම් උත්තේජන කමිටුවේ නීති රීති අනුව ස්වාධීන අභියාචනා මණ්ඩලයකින් පරීක්‍ෂණයක් ආරම්භ කළ යුතුයි. ශ්‍රී ලංකාවේ මෙයට පෙර මෙවැනි ස්වාධීන අභියාචනා මණ්ඩලයක් පත් කළේ කෙටි දුර ධාවන සූරී සුසන්තිකා ජයසිංහ ට නැගුණු චෝදනාවක් විභාග කිරීමට ය. එහිදී ඇය සියලු චෝදනාවලින් නිදහස් විය.රගර් ක්‍රීඩක අනුරංග වල්පොල නිමාවට පත්වූ ක්ලිෆර්ඩ් කුසලාන තරගාවලියේ දී තහනම් උත්තේජන ගත් බවට චෝදනා එල්ල විය. ඔහුගේ මුත්‍රා සාම්පලයේ ‘කැනබිනොයිඩ්ස්’ගඛ්චදදචඡඪදධඪඤඵඝ තහනම් උත්තේජක තිබූ බවට තහවුරු වීමෙන් පසුව ඔහු වරද පිළිගත්තේ ය.ක්‍රීඩකයා පැවැසුවේ මිතුරකු ගේ පි‍්‍රය සම්භාෂණයක දී කේක් අනුභවයෙන් මේ මත්ද්‍රව්‍ය ශරීරගත වූ බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=f1009271</link>
    <topic>බලවත් රටවල් ගෙනා චෝදනා පරාජය කරන්න පුළුවන් වුණා</topic>
    <author>සාකච්ඡා කළේ චන්දන ජයවීර</author>
    <content>ප්‍රායෝගිකව ත්‍රස්තවාදයට මුහුණ දුන් රටක් හැටියට අපට විශේෂයෙන්ම එවැනි ප්‍රකාශයක් කිරීමට අයිතියක් තිබෙනවා. ලෝකයේ කොහේ හරි රටක ශීතකාමරයක ඉඳන් හදපු නීතියක් ප්‍රායෝගිකව ක්‍රියාත්මක කිරීමට යාමේදී ගැටලු ඇතිවීම ස්වභාවිකයි.එක්සත් ජාතීන්ගේ සංවිධානයේ ප්‍රඥප්තීන් බොහොමයක් යල් පැන ගිය ඒවා. ලෝකයේ සෑම රටක්මත් එම ප්‍රඥප්ති පිළිඅරගෙනත් නැහැ. එහෙම පිළිඅරගෙන තිබෙන රටවල් අතරිනුත් පාර්ලිමේන්තුව හරහා රටේ නීතියන් බවට එම ප්‍රඥප්ති පරිවර්තනය කරගෙන තිබෙන්නේ ඊටත් අඩු රටවල් සංඛ්‍යාවක් පමණයි.ඒ නිසා ඔය නිව්යෝර්ක් හා ජිනීවාහී සිට කෑ ගහන උදවියත් ජාත්‍යන්තර මානව හිමිකම් සංවිධානත් විදේශයන්හි සිට කෑගහන්නේ ත්‍රස්තවාදයට මුහුණ දෙමින් සිටින රටවල් මුහුණ දෙන අභියෝගය නිවැරදි ලෙස තේරුම් ගැනීමෙන් තොරවයි.ජාත්‍යන්තර නීති රීතිවලට අපි ගරුකරනවා. එසේ වූ පමණින් එම නීතිරීති අකුරටම ආරක්ෂා කිරීමට උපදෙස් දී සොල්දාදුවන්ගේ ජීවිත සතුරාට බිළිඳීම හෝ විනාශය කරා යොමුකිරීම නිවැරදි ක්‍රියාමාර්ගයක් නොවෙයි.අපි යුදබිමේ කුමන අසීරු තත්ත්වයන් හමුවේ වුවත් අහිංසක සාමාන්‍ය ජනතාව වෙනුවෙන් පෙනී සිටියා. ලක්ෂ තුනහමාරකට ආසන්න අවතැන්වූවන් පිරිසක් එල්.ටී.ටී.ඊ. ත්‍රස්වතාදීන් බලහත්කාරයෙන් රඳවාගෙන ඔවුන්ව මිනිස් පළිහක් හැටියට භාවිතා කළා.ත්‍රස්තවාදීන් ඔවුන්ගේ බංකර අවතැන්වූවන්ගේ කූඩාරම් ආසන්නයේ සකස්කොට තිබුණා. ඒ බංකරවල සිටිමින් ඔවුන් අපගේ හමුදාවන් වෙත වෙඩි තැබීම හා බර අවිවලින් පහරදීම සිදුකළා. අපි මෙතැනදි අසීරු තත්ත්වයකට පත්වුණා. ආරක්ෂක හමුදාවන්ගේ විශාල සංඛ්‍යාවක් මරණයට පත්වුණා. අපිට මේ තත්ත්වය සමනය කිරීමට ඉතා පහසු විසඳුම් ලබාදිය හැකිව තිබුණත් අපි ප්‍රජාතන්ත්‍රවාදය හා මානුෂික හිමිකම් ගරු කරන රටක් හැටියට එවැනි තීරණයකට ගියේ නැහැ.සාමාන්‍ය ජනතාව මෙලෙස සිරකර ගැනීමෙන් ත්‍රස්තවාදීන් බලාපොරොත්තුවූයේත් එයමයි. නමුත් රජයේ ආරක්ෂක හමුදා ඉතාම පරීක්ෂාවෙන් හා කල්යල් බලා සටන් කළා. මේ තත්ත්වය විදේශයන්හී සිටින මානව හිමිකම් සංවිධාන නිවැරදිව දුටුවේ නැහැ. ඔවුන් එල්.ටී.ටී.ය නැඟු චෝදනාව නැවත අපිට විරුද්ධව මතුකරන්න වුණා. මේක කණගාටුදායක තත්ත්වයක්.අමෙරිකාව හෝ බ්‍රිතාන්‍යය, ඇෆ්ගනිස්ථානයේ මෙහෙයුම් සඳහා යොදවන දියුණු අධිතාක්ෂණික අවි අපට තිබුණේ නැහැ. එතරම් විශාල මුදලක් තිබුණෙත් නැහැ. නමුත් අපිට එම දරුණු ත්‍රස්තවාදය තුරන්කර දැමිය හැකි වුණා. මේ තත්ත්වය සමහරුන්ට දරාගැනීමට අමාරුයි. ඔය කිසිම රටක් හෝ සංවිධානයක් හිතුවේ නැහැ අවුරුදු හතරක් වැනි සුළු කාලයකදී එල්.ටී.ටී.ඊ.ය වැනි දරුණු ත්‍රස්තවාදී සංවිධානයක් පරාජය කළ හැකිවේයැයි කියා.ඊළඟට ඔවුන් අපිට විරුද්ධව ජිනීවාවලදී මානව හිමිකම් චෝදනාවක් ගෙනාවා. ලංකාව පොඩි රටක් වුණත් බලවත් රටවල් ගෙනා මෙම චෝදනාව අපිට පරාජය කරන්න පුළුවන් වුණා.මොනවද ඔය කියන බලවත් රටවල්. රුසියාවබලවත් රටක් නෙමෙයිද ? චීනය බලවත් රටක් නෙවෙයිද ? සෞදි අරාබිය, එමීර් රාජ්‍ය වගේ මැද පෙරදිග රටවල් අපි කොහොමද අඩු තක්සේරු කරන්නේ.සමහරු හිතන්නේ සුදු හම තියෙන රටවල් වලට විතරයි අපිට උදව් කරන්න පුළුවන් කියලා. දැන් ලෝකය වෙනස්වෙලා. චීනය අපේ රටේ සංවර්ධනයට කොයිතරම් ආධාර කරනවද? කොළඹ වරාය පුළුල් කරන්න, හම්බන්තොට වරාය හදන්න. විපක්ෂයේ කෑගහන උදවිය හිතන්නේ රට සංවර්ධනය කරන්න පුළුවන් අමෙරිකාවට, බ්‍රිතාන්‍යයට එහෙම නැත්නම් යුරෝපයට යටත්වෙලා හිටියොත් විතරයි කියලා. ස්වාධීනත්වය යටපත් කරගන්නේ නැතිව රට සංවර්ධනය කරන්න පුළුවන් බව අපි පෙන්වලා තිබෙනවා.දැන් යුද්ධය ඉවරයි. නැවත ත්‍රස්තවාදයක් මේ රටේ කිසිම තැනක ඇතිවෙන්න අපි ඉඩ දෙන්නේ නැහැ. විදේශගත. දෙමළ ප්‍රජාවට පුළුවන් මේ තත්ත්වය පිළිබඳ ගැඹුරින් කල්පනා කරන්න. ඔවුන්ට පුළුවන් යුද්දය නිසා ඇණහිට තිබුණු ආර්ථික සංවර්ධන නැවත පණ ගන්වන්න රජයට උදව් කරන්න. ඒ වගේම ඔවුන්ගේ සහෝදර ජන කොටසක් වන දෙමළ ජනතාවට නැවත නැඟී සිටීමට උදව් කරන්න.යුද්ධය පැවැති අවස්ථාවේදීත් දෙමළ ඩයස්පෝරාවේ සමහර කොටස් සමඟ එවැනි සංවාදයක් ඇති කරන්න උත්සහ කළා. ඔවුන් ලංකාවට පැමිණ අප සමඟ සාකච්ඡා කළා. ඔවුන් වැඩි පිරිසක් හිටියේ ප්‍රභාකරන් ජය ගන්නවා කියන මතයේ. නමුත් ඔවුන්ට දැන් ඒ ස්ථානයෙන් ඉවත්වීමට සිදුවී තිබෙනවා.දෙමළ ඩයස්පෝරාවෙත් සමහර දෙනෙක් ඉතාම අන්තගාමී මතවාදවල සිටිනවා. නමුත් බහුතරය රජය දෙමළ ජනතාවගේ සුබසිද්ධිය වෙනුවෙන් විශාල වැඩකොටසක් කරන බව පිළිගෙන තිබෙනවා.මේ කොමිසම ස්ථාපිත කළේ අමාරුවෙන් දිනාගත් දේශපාලන හා සමාජීය ස්ථාවරභාවය ආරක්ෂා කර ගැනීමටයි. මෙයට කලින් එම පැහැදිලි කළ විදිහට සමහර දෙනෙක් ප්‍රචණ්ඩත්වය නැවත ඇති කිරීමට උත්සහ කරනවා.ත්‍රස්තවාදය නිසා අපිට අහිමිව ගිය වටිනා ජීවිත හා සම්පත් පිළිබඳ අපිට තවමත් හොඳ හැටි මතකයි. නමුත් මේ කොමිසම් සභාව හරහා අප උත්සහ කරන්නේ ඒ සඳහා බලපෑ හේතුන් එවැනි තත්ත්වයක් නැවත ඇති නොවීමට ගත යුතු පියවරයන් පිළිබඳවත් බුද්ධිමය සාකච්ඡාවක් මගින් නිර්දේශ ලබා ගැනීමටයි.දේශපාලනය මුළුමනින්ම ඉවත් කරන්න බැහැ. 17 වෙනි ව්‍යවස්ථා සංශෝධනය පවතිද්දීත් ඔය කියන දේශපාලනීකරණය තිබුණා. ජනතාව ඡන්දයකින් ආණ්ඩුවක් පත්කොට තිබෙනවා. ඒ ආණ්ඩුවේ වැඩපිළිවෙළ කඩාකප්පල් වුවහොත් අර මම මුලින් කියපු අස්ථාවරභාවය නැවත ඇති වෙනවා. ඒ කියලා අපි යහපාලනය උල්ලංඝනය කරන්න කැමැති නැහැ. කලින් තිබුණු ව්‍යවස්ථාදායක සභාව බලන්න එතැන ඔක්කොම හිටියේ දේශපාලනඥයෝ.විධායකයට ව්‍යවස්ථාවෙන් දී තිබෙන බලතල වෙනත් ආයතනයකට පවරගන්න බැහැ. 17 වෙනි ව්‍යවස්ථා සංශෝධනය ක්‍රියාත්මක වනවිට අපි දැක්කා ව්‍යවස්ථාදායක සභාව දේශපාලන පුද්ගලයන්ගෙන් සමන්විතවුණු කණ්ඩායමක් නිසා ඔවුන් ආණ්ඩුවේ වැඩපිළිවෙළ කඩාකප්පල් කිරීමට උත්සහ කරනවා. හිතාමතා වූ සිදුවීම් ගණනාවක් තිබුණා. දැන් ඒ සියල්ල ඉවත්කර පෙර තිබුණු තත්ත්වයට ගිහින් තිබෙනවා. ඒකේ ඇති වැරැද්දක් නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=f1009272</link>
    <topic>ජය පිට ජය ලබමින් 70 වසර සපුරන වීරකැටිය රාජපක්‍ෂ විදුබිම</topic>
    <author>ජී. ඒකනායක විදුහල්පති</author>
    <content>දකුණු පළාතේ හම්බන්තොට දිස්ත්‍රික්කයේ පිහිටි වීරකැටිය යනු වර්තමානයේ මෙන්ම අතීතයේදී ද ජයග්‍රහණයන්ට උරදුන් ප්‍රදේශයකි. අතීතයේදී රුහුණේ ගම් නියම් ගම්වල සිට විරෝදාර පුද්ගලයින් එකතු වූ ස්ථානය නිසාවෙන් වීරකැටිය යන නම යෙදී ඇති බව ජනප්‍රවාදයේ පවතී.එය වඩාත් ඔපවත් කිරීමට සමත් වූ කාලපරාසයක් ලෙස මෙම කාලය හැදින්වීමට හැකි වන්නේ පුරාවසර 30කට අධික කාලයක් පැවැති ත්‍රස්තවාදී උවදුරෙන් රට නිදහස් කර ගැනීමට ජනනායකයෙක් වීරකැටියෙන් බිහිවීම නිසාය.මෙකී වීරත්වයට හා විජයග්‍රහණයන්ට අවශ්‍ය ශක්තිය ලබා දෙන ස්ථානයක් ලෙස දිවයිනේ පස්වන මධ්‍ය විද්‍යාලය මෙන්ම හම්බන්තොට දිස්ත්‍රික්කයේ ප්‍රථම මධ්‍ය විද්‍යාලය ලෙස වර්ෂ 1940 ඔක්තෝම්බර් 15 වන දින ඩී. ඒ. රාජපක්‍ෂ මැතිතුමාගේ පූර්ණ අනුග්‍රහය ඇතිව ආරම්භ වූ වීරකැටිය රාජපක්‍ෂ මධ්‍ය විද්‍යාලය හැදින්විය හැකිය.මෙම ලිපියෙන් අරමුණු කරන්නේ 2010 ඔක්තෝම්බර් 15 වන දිනට වසර 70වක් සම්පුර්ණ වන හ/වීරකැටිය රාජපක්‍ෂ මධ්‍ය විද්‍යාලය පිළිබඳ ලක්වැසි ජනතාවට දැන ගැනීමට ඉඩ සැලැස්වීමයි.වීරකැටිය නගරයට ආසන්නයේ තංගල්ල මාර්ගය අභියස මනරම් භූමියක පිහිටි රාජපක්‍ෂ මධ්‍ය විද්‍යාලයට ස්වභාව සෞන්දර්යයේ ආශීර්වාදයද ලැබී ඇති බව පසක් කරවන දර්ශන කිහිපයකි.පාසලට ඉදිරියෙන් පිහිටා ඇත්තේ ඓතිහාසික කොන්දගල රජමහ විහාරය පිහිටා ඇති අති රමණීය වූ කොන්දගල කඳු වැටියයි. එමෙන්ම එම කඳු වැටියට වඩා උසින් අඩුවුත් සෙසු ප්‍රදේශවලට වඩා උසින් වැඩි වුත් භූ®මියක මෙකී පාසල පිහිටා තිබීම පුන්‍ය භූමියක ලක්‍ෂණයන් හෙළිකරයි.1940 ඔක්තෝම්බර් 15 වන දින ආරම්භ කෙරුණු මෙම පාසලෙහි ආරම්භයේදී සිසුන් 33 දෙනෙකු හා ගුරුවරු දෙදෙනෙකුගෙන් සමන්විත විය. එසේ ආරම්භ වුනු රදපස මැදි විදුහල වර්තමානයේදී සිසුන් 4500ක් පමණ ඉගෙනුම ලබයි. එමෙන්ම ගුරුවරු 152 දෙනෙකුගේ සේවය ලබමින් ඇත. 6 වන ශ්‍රේණියේ සිට 13 වන ශ්‍රේණිය දක්වා පන්ති පැවැත්වෙන අතර එක් සමාන්තර ශ්‍රේණියකින් පන්ති දොළහක් වශයෙන් සමස්ත පන්ති ප්‍රමාණය 84 කි.උසස් පෙළ විද්‍යා, කලා. වාණිජ ආදි සෑම අංශයක්ම පවතින අතර ඉංගී‍්‍රසි මාධ්‍ය පන්ති ද ආරම්භ කිරීමට නියමිත බව පවසන්නේ හද පිරි සතුටිනි. එමෙන්ම රාජපක්‍ෂ මධ්‍ය විද්‍යාලයේ සිසුන් ගෙන් 70% වක්ම ශිෂ්‍යත්වධාරීන් වීමත්, පහ වසර ශිෂ්‍යත්වය සමත් සිසුන්ගෙන් දිවයිනේ වැඩිම පිරිසක් ඉල්ලුම් කරන පාසල වීමත් අතිශය සතුටට කරුණු වන්නේය.අ.පො.ස සාමාන්‍ය පෙළ විභාගයට පෙනීසිටින සිසුන්ගේත් සෑම වර්ෂයකදීම 96% ක් ඉහළ ප්‍රතිඵල ලබා සමත්වීමත් උසස් පෙළ විභාගයට පෙනීසිටින සිසුන්ගෙන් 150කට වඩා වැඩි පිරිසක් සරසවි වරම් ලබාගැනීමත් 80 වකට වඩා වැඩි පිරිසක් ජාතික විද්‍යාපීඨ වරම් ලබාගැනීමත් රාජපක්‍ෂ විදුමෑණියන් දිවයිනේ පෙරට ගෙන තබන සුවිශේෂි සිදුවීම් වේ.ගතවන්නට යෙදුනු වසර 70 වක කාලසීමාවක තුලදී රාජපක්‍ෂ විදුමෑණියන් ලක්මාතාවන්ට දායාදකල දූ පුතුන් ලක්දෙරණ රකිමින් ජාතික ආගමික සංස්කෘතික , අධ්‍යාපනික ක්‍රීඩා , සෞඛ්‍ය , මාධ්‍ය ආදී සෑම අංශයක්ම නියෝජනය කරමින් ලක්මෑණියන් සරසවන්නේ මෙකී පින් බිමෙන් ලැබූ අත්දැකීම් පාදක කරගනිමින්ය. 1940 ඔක්තෝම්බර් 15 වන දින සිට මෙම මොහොත දක්වා ලබන්නට යෙදුනු ජයග්‍රහණ ප්‍රමාණය අති විශාලය.1940 ඔක්තෝම්බර් 15 වන දින සිට විදුහල්පතිවරුන් 32 දෙදෙනකුගේ සේවය ලැබී ඇති අතර ආරම්භක විදුහල්පති වරයා ලෙස කටයුතු කරනු ලැබුවේ ඒ. අමරසිංහ මහතාය. වත්මන් විදුහල්පති ලෙස කටයුතු කරන්නේ පී. ඒකනායක මැතිදුන්ය. මෙකී සියලු නියමුවන්ගේ අප්‍රතිහත කැපකිරීම් මතින් ක්‍රීඩා, සෞන්දර්ය, සාහිත්‍ය භාෂා ශිෂ්‍යභට පරිගණක ඒකක ආදී සෑම අංශයක්ම නියෝජනය කරමින් පාසලට කිතුගොස ගෙනදුන් ජයග්‍රහණ ප්‍රමාණය අති විශාලය.මෙසේ පාසලට කීර්තියක් ගෙන දෙන අංශයක් ලෙස සෞන්දර්ය අංශය හැදින්විය හැක. අතීතයේ සිට මෙම මොහොත දක්වා නැටුම්, චිත්‍ර, සංගීතය ආදී ක්‍ෂේත්‍ර නියෝජනය කරමින් දරුදැරියන් රාශියක් තම හැකියාවන් ඔපවත් කර ගනිමින් මෙකී හැකියාව සමස්ත රටටම පෙන්වා එය තුළින් වර්තමානයේදී ඔවුන් විශ්ව විද්‍යාල වල කථිකාචාර්ය, මහාචාර්ය, ආදි තනතුරු ලබමින් කටයුතු කරනු ලබයි.එමෙන්ම පාසලට කීර්තියක් ගෙනදුන් තවත් එක් අංශයක් ලෙස ශිෂ්‍යභට ඒකකය සඳහන් කළ හැකිය. වර්ෂ 1974 දී ආරම්භ කරනු ලැබූ ශිෂ්‍යභට ඒකකය තුළින් ජාතියට සේවය කළ හැකිය. වර්ෂ 1974 දී ආරම්භ කරනු ලැබූ ශිෂ්‍යභට ඒකකය තුළින් ජාතියට සේවය කල හැකි, ගුවන්, නාවික, පොලිස් ආදී ආරක්‍ෂක සේනාංකවල සේවය කරමින් ලක්මාතාවට නිදහස ගෙනදීම සඳහා කටයුතු කරනු ලැබුවේත් ලබන්නේත් රාජපක්‍ෂ විදු මෑණියන්ගේ ආශිර්වාදය හා මතකයන් ඒ දුපුතුන්ගේ හදවතෙහි ගැඹුරුම තැන තබාගනිමින්ය.2010 සැප්තැම්බර් 09 වන දී ශ්‍රී ලංකාවේ ප්‍රථම වතාවට ශිෂ්‍යභට ඒකකය මගින් පොලිස් ශිෂ්‍යභට ඒකක දෙකක් ආරම්භ කිරීම සඳහා පාසල් දෙකක් දිවයිනෙන් තෝරාගත් අතර ඉන් එකක් ලෙස මෙම වීරකැටිය රාජපක්‍ෂ මැදිවිදුහල් මාතාව තෝරා ගැනීම මෙහි ඇති පින්වත්භාව ලොවට කියාපාන්නකි.විද්‍යාලයීය නාමය ජාත්‍යන්තර තලයට ගෙන යාහැකි අංශයක් ලෙස පරිගනක ඒකකය හැඳින්විය හැකි අතර එකී ඒකකය තුලින් පුහුණුව ලැබූ පුතණුවන් කෙනෙකු 2010 පරිගණක මෘදුකාංග දකුණු පළාත් තරගයෙන් ප්‍රථම ස්ථානය ලබා ඇති බව සඳහන් කරන්නේ අගනුවරට පමණක් සීමා වූ පරිගණක දැනුම ගම්බද වූ වීරකැටිය රාජපක්‍ෂ මධ්‍ය විද්‍යාලීය දරුවන් ලබමින් ඉතා ඉක්මනින් ජාත්‍යන්තරය ජය ගැනීමට වෙර දරන අවස්ථාවක් ලෙසය.රාජපක්‍ෂ මධ්‍ය විද්‍යාලය ගත කල වසර 70 වක කාලය තුළදී බිහිකරන්නට යෙදුනු විශිෂ්ට පුරවැසියන් අතර රටට තතු කියන රට පිළිගත් මාධ්‍යවේදීන් අති විශාල සංඛ්‍යාවක් සිටීමත් රාජ්‍ය අංශයේ මෙන්ම පෞද්ගලික අංශයේදී ඉහළ තනතුරු ලබමින් කටයුතු කරන රාජපක්‍ෂ විදුමෑණියන්ගේ දූ දරුවන් කියාපාන්නේ එදාට වඩා හෙට දවස වඩ වඩාත් රටට අවශ්‍ය සෑම තරාතිරමකම පුරවැසියන් මෙකී පින්බිමෙන් බිහිවන බවයි.සෑම වර්ෂයකම කලාප මට්ටමින්, පළාත් මට්ටමින් , ජාතික මට්ටමින් පැවැත්වෙන භාෂා සාහිත්‍ය තරග වලදී වැඩි ජයග්‍රහණ ප්‍රමාණයක් හිමිකරගන්නා පාසල වන්නේද 70 වසරක් සපුරන වීරකැටිය රජපක්‍ෂ මධ්‍ය විද්‍යාලයයි. බෞද්ධාගමික පරිසරයක අධ්‍යාපනය ලබන දූ දරුවෝ උදෑසන ආගමික වතාවන් සිදුකරනු ලබන්නේ ඔවුන්ගේ හදවතේ උපන් බුද්ධාලම්බන පි‍්‍රතිය පෙරටු කරගෙනය.වෙසක්, පොහොන්, ඇසල ආදී පොහොයන් නිමිති කරගෙන සෑම වර්ෂයකදීම විශේෂ ශිල, භාවනා වැඩ සටහන් සිදුකරනු ලබන අතරම සෑම පුරපසළොස්වක් පොහොයක් නිමිති කරගෙන පෙර පොහෝය ආගමික වැඩ සටහන් එදා මෙදාතුර පාසල තුළ සිදු කරනුයේ විදුහල්පති තුමා ප්‍රධාන කරගත් ආචාර්ය මණ්ඩලයේත් දූ දරුවන්ගේත් නිබද සහය ඇතිවය.එය තුළින් ලබන ආශිර්වාදයන්ද රාජපක්‍ෂ මැදි විදුහල් මාතාව කිතුගොසින් ඉහළට ඔසවා තබන්නට ශක්තියක් වන්නට ඇති බව සියලු දෙනාගේ විශ්වාසයයි.1940 වසරේ සිට 1943 වසර දක්වා ප්‍රාථමික විද්‍යාලයද මෙම විද්‍යාලයේ පරිපාලනයේ කොටසක් වශයෙන් පැවතුනද 1943 වසරේදී මෙම විද්‍යාලය මධ්‍ය විද්‍යාලයක් බවට පත්වීමත් සමග ප්‍රාථමික විද්‍යාලය මාධ්‍ය විද්‍යාලයෙන් වෙන්ව වෙනමම පරිපාලන ඒකකයක් ලෙස පාසල පිහිටි භූමිභාගයේම පවත්වාගෙන යන ලදී.1964 දී ප්‍රාථමික විද්‍යාලය දැනට පිහිටි ස්ථානයට ගෙන යන ලද බව සඳහන් වේ. රාජපක්‍ෂ විදු මෑණියන් දකුණුලක පමණක් නොව සමස්ත ලාංකීය මාතාව පුරාවට රැගෙන යනු ලැබූ ප්‍රධානතම අංශය ලෙස එදත් අදත් අවිවාදයෙන් සලකනු ලබන්නේ ක්‍රීඩා අංශයයි.රදපස කෙළබිමේ ශිෂ්‍ය ශිෂ්‍යාවෝ තම දක්‍ෂතාවයන් ක්‍රීඩා ආචාර්ය වරුන්ගේ මග පෙන්වීම යටතේ ඔපනංවා ගනිමින් කලාප මට්ටමෙන් , පළාත් මට්ටමෙන්, ජාතික මට්ටමෙන්, ජාත්‍යන්තර මට්ටමෙන් විජයග්‍රහණය කොට රණින්, රිදියෙන්, රදපස විදු මෑණියන් මෙන්ම ලක්මාතාවන්ද සරසවන ලද අවස්ථාවන් අනන්ත වාරයක් ඇති බව රදපස ඉතිහාසයේ සනිටුහන් වී ඇත.අගනුවරට සීමාව තිබූ ක්‍රීඩා සම්ප්‍රදායන් ගමේ පාසලට එක්වීමත් සමග ගමේ දූදරුවන්ගේ ක්‍රීඩා කෞෂල්‍ය වර්ධනය කර ගැනීමටත් ක්‍රීඩාව පිළිබඳ උද්යෝගයක් ඇතිවීමටත් සත් වී ඇත. 1970 දශකයේ දී ආරම්භ කෙරුණු රාජපක්‍ෂ විජිත රුහුණු රන් හටන නම් වූ වාර්ෂික සුහද ක්‍රිකට් තරගය කලක් නතරවී තිබී 2010 වර්ෂයේ නැවත ආරම්භ කිරීමට ලැබීම රාජපක්‍ෂ විදු මෑණියන් ලැබූ ජයග්‍රහණයකි.එමෙන්ම ශිල, සමාධි ප්‍රඥා , විර්ය යන සිව් නිවාසයන් යටතේ වාර්ෂික නිවාසාන්තර තරග පැවැත්වීමද දු දරුවන්ගේ ක්‍රීඩා හැකියාවන් වර්ධනය වීමට රුකුලක් වී ඇත. නිවාසාන්තර තරගාවලියේ දී ජවන හා පිටිය තරගමෙන්ම වොලිබෝල්, ක්‍රිකට්, පිහිනුම් චෙස් ආදී සෑම තරගයක්ම පැවැත්වීමද තවත් විශේෂ වූ ලක්‍ෂණයකි.රදපස පාසල් කෙළිබිමෙන් ජාතික තලය ජයගත් ප්‍රථමයා ලෙස කිරුළු පලදින්නේ 1986 වසරේ ජාතික මහා ක්‍රීඩා උළෙලේ දී වයස අවුරුදු 16 පහළ උස පැනීම තරගය ජයග්‍රහණය කර වර්ණා දිනාගත් දීපා ජානකි රණවීර ශිෂ්‍යාවයි. 1986 වසරෙන් පසු සමස්ත ලංකා ජාතික මහා ක්‍රීඩා තරග වලදී රාජපක්‍ෂ මධ්‍ය විද්‍යාලයීය ක්‍රීඩක ක්‍රීඩිකාවෝ කැපීපෙනෙන දක්‍ෂතා පෙන්වීමට සමත් වූහ.1994 වසරේදී පිහිනුම් තරගය නියෝජනය කළ එච්. ඊ. නිශාන්ත ශිෂ්‍යයා විවිධ ඉසව් නියෝජනය කරමින් රන් පදක්කම් පහක්ද 1996 උළෙලේදී පිහිනුම් තරග නියෝජනය කරමින් එහි දක්‍ෂතම ක්‍රීඩකයා බවට පත්වෙමින් ජනාධිපති සම්මාන දිනාගැනීමට සමත්වීම රදපස විදුමෑණියන් ලැබූ අද්වතීය ජයග්‍රහණයන්ය.එය හැරුණු විට වී. ජී. නුවන් තරංග ශිෂ්‍යයා 1998, 1999, 2000 වසරවලදී සමස්ත ලංකා පාසල් ජාතික මහා ක්‍රීඩා තරගවලට සහභාගි වී 110ථ කඩුළු මතින් දිවීමේ තරගයේදී ප්‍රථම ස්ථානයද 2003, 2007 වසර වලදී 110ථ කඩුලු මතින් දිවීමේ ඉසව්ව සඳහා වන ජාතික ශූරතා තරගයේ ප්‍රථම ස්ථානය දිනැගැනීමටද සමත් වී ඇත.රදපස කෙලිබිමෙන් ජාතික තලයට පිවිසි ක්‍රීඩිකාවන් අතර දක්ෂතම ක්‍රීඩිකාව ලෙසට සනිටුහන් වන්නේ පී. ඒ. ශ්‍යාමලි ශිෂ්‍යාවයි. 1998 සමස්ත ලංකා ක්‍රීඩා තරගයේදී වයස අවුරුදු 15න් පහල බාලිකා 100ථ, 200 ථ, යන තරගවලට සහභාගී වී එහි ප්‍රථම ස්ථානය ලබා නව තරග වාර්තා දෙකක් පිහිටුවීමට ද එම ශිෂ්‍යාව සමත් විය. 1998 ජාතික මහා ක්‍රීඩා තරගයේදී අවුරුදු 15න් පහළ 100 ය 4 තරග සහය දිවීමේ තරගයෙන් පී. ඒ. ශ්‍යාමලි, ඩී. ධනංජි වංසජා, අනුෂා ලක්මාලි, ගංගා සාරංගිකා යන ශිෂ්‍යාවෝ එකී තරගයෙන් ප්‍රථම ස්ථානය දිනා තරග වාර්තාවක්ද පිහිටුවීමට සමත් වූහ.1998 සමස්ත ලංකා පාසල් ජාතික මලල ක්‍රීඩා තරගයට සහභාගී වූ අප විද්‍යාලයිය දූ දරුවන් සමස්ත තරගාවලියේ දී රන් පදක්කම් හතරක් හා තරග වාර්තා හතරක් බිහි කිරීමට සමත් වීමද විද්‍යාලයීය ක්‍රීඩා ඉතිහාස පොත නව මඟකට යොමු කරන්නක් විය. මෙකී ක්‍රීඩා හැකියාවන් දෙස බලා අධ්‍යාපන දෙපාර්තමේන්තුව පාසල් තුල ක්‍රීඩාවට ලැදි එහෙත් දරිද්‍රතාවය හා සම්පත් හිඟ කම නිසා ක්‍රීඩා කටයුතුවල යෙදීමට අපහසු ශිෂ්‍ය ශිෂ්‍යාවන් දිස්ත්‍රික්කයේ ක්‍රීඩා පාසලකට එකතු කර ඔවුන්ට ශිෂ්‍යත්ව ලබාදී පාසල තුළ ක්‍රීඩාව ජනපි‍්‍රය කරලීමට පියවරගත් අතර දිස්ත්‍රික්කයකට එක් ක්‍රීඩා පාසලක් අනුමත කළේය.මෙහිදී 1997 වසරේ සිට හම්බන්තොට දිස්ත්‍රික්කයේ ක්‍රීඩා පාසල ලෙස අප පාසල නම් කරනු ලැබීම ජාතික හා ජාත්‍යන්තර කෙළිබිම ජයගන්නට අප දූ පුතුන්ට ලැබුණු මහඟු දායාදයකි.එමෙන්ම 2007 සමස්ත ලංකා පාසල් මලල ක්‍රීඩා උළෙලට සහභාගී වෙමින් වයස අවුරුදු 15න් පහළ කවපෙත්ත විසි කිරීම දෙවන ස්ථානයද, 2008 වයස අවුරුදු 17න් පහළ කවපෙත්ත විසිකිරීමෙන් වර්ණ දිනාගැනීමට ඩබ්. ඩී. එම්. රසිකා පි‍්‍රයදර්ශනි ශිෂ්‍යාව සමත් විය. එන්. ජී. ටිරෝන් අසංක ශිෂ්‍යයා 2010 සමස්ත ලංකා පාසල් මලල ක්‍රීඩා උළෙලට සහභාගී වෙමින් වයස අවු. 17න් පහළ කවපෙත්ත විසිකිරීම ප්‍රථම ස්ථානය ද 2001 වයස අවුරුදු 19න් පහල කවපෙත්ත විසිකිරීම දෙචන ස්ථානයද දිනා ගැනීමට සමත් විය.එමෙන්ම 2006 සමස්ත ලංකා මලල ක්‍රීඩා උළෙලේ දී ඩබ්ලිව්. උදාරි අචලා අවුරුදු 21න් පහළ බාලිකා මීටර් 100 කඩුළු මතින් දිවීම තෙවන ස්ථානයද, ඩබ්. සමිලා ජයනි 2001 වසරේදී වයස අවුරුදු 15න් පහළ මීටර් 100 කඩුළු මතින් දිවීම තෙවන ස්ථානයද දිනා ගැනීමට සමත් විය. ඩබ්. ජී. පුබුදු සම්පත් ශිෂ්‍යයා 2002 ජාතික කණිෂ්ඨ මලල ක්‍රීඩා තරගාවලියට සහභාගි වෙමින් වයස අවුරුදු 16න් පහළ කවපෙත්ත විසි කිරීම තෙවන ස්ථානය දිනා ගැනීමට සමත් විය. මේ හැරුණු විට කණ්ඩායම් ක්‍රීඩා වලින් ද අප පාසලේ ක්‍රීඩක ක්‍රීඩිකාවෝ ජාතික ක්‍ෂේත්‍රයට පිවිස සමත්කම් දැක්වීමට සමත් වූහ.ඒ අතර 2000 ච්ඉධ් සුපර් ස්පෝර්ට් සමස්ත ලංකා වයස අවුරුදු 16න් පහළ වොලිබෝල් තරගාවලියේදී එහි අනුශූරතාවය දිනා ගැනීමත් 2006, 2007 වසර වලදී වයස අවු. 19න් පහළ ක්‍රිකට් කණ්ඩායම සමස්ත ලංකා ක්‍රිකට් තරඟ සඳහා සුදුසුකම් ලැබීමට ද අප පාසලේ ක්‍රීඩකයෝ සමත් වූහ.රදපස කෙළිබිමෙන් ජාත්‍යන්තර ක්‍රීඩා ක්‍ෂේත්‍රයට පිවිසි ප්‍රථම ක්‍රීඩකයා වන්නේ එච්. ඊ. නිශාන්ත ශිෂ්‍යයාය. 1994 වසරේදී වයස අවුරුදු 19න් පහළ ඉන්දියාවේ පැවැති ආරාධිත පිහිනුම් තරගාවලියට සහභාගි වෙමින් තෙවන ස්ථානය ලබා ගැනීම අප පාසලේ ශිෂ්‍යයෙකු ජාත්‍යන්තර ක්‍රීඩා තරගයකින් ලද ප්‍රථම ජයග්‍රහණය වේ.මේ හැරුණු විට 1995 වසරේදී චීනයේ පැවැති ආසියා පැසිපික් තරඟාවලිය 1996 චීනතායිපේ පැවැති ආසියා පැසිපික් තරගාවලියට සහභාගි වීමේ අවස්ථාව එම ශිෂ්‍යයා ලබා ගැනීමට සමත්විය. මේ හැරුණු විට 1999 වසරේදි ඔස්ට්‍රේලියාවේ “ ඩාවින්හි” පැවැති ඇරෆියුරා ක්‍රීඩා තරගයට සහභාගි වෙමින් මීටර් 110 කඩුළු මතින් දිවීමේ තරගයෙන් ලෝකඩ පදක්කම දිනා ගැනීමට අප පාසලේ වී. ජී. නුවන් තරංග ශිෂ්‍යයා සමත්වීම අප පාසලේ ශිෂ්‍යයකු ජාත්‍යන්තරයේදී ලද දෙවන ජයග්‍රහණය ලෙස සනිටුහන් වන අතර එම ශිෂ්‍යයා 2005 පාකිස්ථානයේ සාෆ් ක්‍රීඩා උළෙල නියෝජනය කිරීමට සුදුසුකම් ලැබ එම තරග සඳහා සහභාගිවීම ක්‍රීඩා ක්‍ෂේත්‍රයෙන් අප ලද තවත් එක් ජයග්‍රහණයකි.ජාතික ක්‍රීඩා ක්‍ෂේත්‍රය ජයග්‍රහණය කර ජාත්‍යන්තර ක්‍රීඩා ක්ෂේත්‍රයට පිවිසීමට පාසලේ ක්‍රීඩිකාවෝද සමත් වුහ. එසේ සුදුසුකම් ලද ප්‍රථම ක්‍රීඩිකාව වන්නේ. පි. ඒ. ශ්‍යාමලි ශිෂ්‍යාවයි. ඇය 2002 වර්ෂයේදි තායිලන්තයේ බැන්කොක් නුවරදී පැවැති දහවන ආසියානු මලල ක්‍රීඩා උළෙලේ මීටර් 100 ය 4 තරඟ ඉසව්ව සඳහා සුදුසුකම් ලැබ එම තරගයට සහභාගි වීම විදුමතාවට මහත් කීර්තියක් ගෙන දීමට සමත්විය.මෙය හැරුණු විට 2005 වසරේ දී ඉන්දියාවේ පැවැති ඉන්දු ශ්‍රී ලංකා ද්විත්ව මලල ක්‍රීඩා උළෙලට කේ. කේ. චතුරිකා උදයංගනි ක්‍රීඩිකාව මී. 100ථ මී. 200 ථ ඉසව් හා ඩබ්. ඒ. කේ. ඉමේෂා රිද්මානි ක්‍රීඩිකාව උස පැනීමේ ඉසව්වට සහභාගි වූ අප පාසලේ ක්‍රීඩිකාවන් එතෙර කෙළිබිමට පියවර තැබූ අවස්ථාවන් ලෙස පාසල් ඉතිහාස පොතට එක් වී ඇත.මෙසේ ජයග්‍රහණයන් හිමි කර ගැනීමෙන් පසුවන රදපස මැදි විදුහලට තවත් පියවරක් තැබීම සඳහා ජනාධිපති මහින්ද රාජපක්‍ෂ මැතිතුමා වර්ෂ 2008 ජනවාරි 07 වන දින නවීන පිහිනුම් තටාකාංගනයක් ද ලබා දෙන ලදී. දිස්ත්‍රික්කයේ අන් කිසිදු පාසලක නොමැති අකාරයෙන් ඉදි කර ලබා දීම විද්‍යාලය ලැබූ තවත් ජයග්‍රහණයකි.අද වන විට රදපස දූ දරුවන් පිහිනුම් ක්‍රීඩා පුහුණුවීම් සිදු කරනුයේ මෙකී පිහිනුම් තටාකය තුළය. ජනාධිපතිතුමාගේ පූර්ණ මැදිහත් වීමෙන් ලද මෙම පිහිනුම් තටාකය එතුමන්ගේ පියාණන් නමින් එනම්, ඩී. ඒ. රාජපක්‍ෂ අනුස්මරණ පිහිනුම් තටාංගනය ලෙස නම් කරන ලදී.එදා මෙන්ම වර්තමානය වන විටත් රාජපක්‍ෂ මධ්‍ය විද්‍යාලය සුවිශේෂි ජයග්‍රහණ හිමි කර ගනිමින් ඇති බව වසර 70 ක් සම්පූර්ණ වන විටත් මෙසේ සටහන් තබනුයේ හද පිරි සතුටිනි. 2010 මෙම වර්ෂයේදී විජයග්‍රහණයන් රාශියකට හිමිකම් කියන්නට රදපස දූ පුතුන් සමත් වී ඇත. දකුණු පළාත් පාසල් මළල ක්‍රීඩා තරගාවලියේ බාලිකා ශූරතාවය ප්‍රථම වතාවට හිමි කර ගැනීම මින් එකකි.විද්‍යාලයේ ගරු විදුහල්පති තුමන් ආචාර්ය මණ්ඩලය දූ දරුවන් දෙමාපියන් මේ ජයග්‍රහණය නිසාවෙන් සතුටු ප්‍රමෝදයට පත්ව ඇති බව සඳහන් කළ යුතුය.ක්‍රීඩාවට උපන් හපන්කම් ඇති දූ පුතුන්ගේ නිජ බිමක්ව පවතින රාජපක්‍ක්‍ෂ මධ්‍ය විද්‍යාලය මීට දින කිහිපයකට ප්‍රථමයෙන් සමස්ත රට පුරා පැතිරි යන කීර්තියකට හිමිකම් කියන්නට හැකි වූයේ මෙවර දකුණු පළාත් මලල ක්‍රීඩා තරගාවලියේදී දකුණු පළාතෙන්ම දක්ෂතම පාසල් මලල ක්‍රීඩකයා හෝ ක්‍රීඩිකාව ලෙස 12 ශ්‍රේණියේ ඉගෙනුම ලබන ආර්. සුමාලි ශානිකා ශිෂ්‍යාව කිරුළු පැළඳවීමත් සමඟය.මේ දිනවල අධ්‍යාපන අමාත්‍යාංශයේ ක්‍රීඩා අංශය මෙහෙයවනු ලබන දිවයිනේ ජනපි‍්‍රයතම පාසල් මළල ක්‍රීඩකයා හෝ ක්‍රිඩීකාව ලෙස තේරීමේ තරගයට ද ඇය තෝරා ගෙන ඇති බව සටහන් තබනුයේ ඉමහත් සතුටිනි.12 ශ්‍රේණියේ ඉගෙනුම ලබන ආර්. සුමාලි ශානිකා ශිෂ්‍යාව සුරියවැව මීගහජදුර වැනි දුෂ්කර ප්‍රදේශයක ඉපිද ආර්ථික අපහසුතා මාධ්‍යයේ රාජපක්‍ෂ මධ්‍ය විද්‍යාලයීය ක්‍රීඩා පාසලට පැමිණ අධ්‍යයන කටයුතු සිදු කරන ගමන්ම ලැබූ මෙම ජයග්‍රහණය පාසලට හා හම්බන්තොට දිස්ත්‍රික්කයට පමණක් නොව දකුණු පළාතටම ගෞරවයකි.හැත්තෑ වර්ෂයක් සම්පුර්ණ කරන දිනයෙහි රාජපක්‍ෂ විදු මෑණියන් ජාතික තරගයට සහභාගි වී රනින් සරසවන්නට ඇයට හැකි වේවා යි සියලු දෙනාගේ පැතුම වී ඇත.ශ්‍රී ලංකා ප්‍රජාතාන්ත්‍රික සමාජවාදි ජනරජයේ අතිගරු ජනාධිපතිතුමන්, කථානායක තුමන් ඇතුළු සියලු දෙනාගේ අනුග්‍රහයත්, ආශිර්වාදයන් ලබමින් ඉදිරියටත් තවත් වසර දහස් ගණනක් රාජපක්‍ෂ විදු මෑණියත් ලක් දෙරණ මත වැජඹේවා යි පතමු..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=f1009273</link>
    <topic/>
    <author>සාකච්ඡා කළේ- බුද්ධික සමන් ගුණවර්ධන</author>
    <content>බුදු දහම විවෘත දහමක් විදියට කාම මිත්‍යාචාරය පවා සඟවා නැහැ. බුදු දහමේ එපා කියන්නේ කාම මිත්‍යාචාරය මිසක් කාම චර්යාව නෙවෙයි. “පරස්ස දාරං නැතික්ක මෙයස” පර අඹුවන් කරා, පර පුරුෂයන් කරා යාමයි වැරැදි. කාම චර්යාව සඳහා නිත්‍යානුකූ®ල බිරිඳක්, ස්වාමිපුරුෂයෙක් ඉන්නවා. ඒවා ඉක්මවා යාමයි වැරැදි.මෙය පෙරදිග සංස්කෘතියේ තිබෙන විශිෂ්ටම මානව ගුණාංගයක්. බොහෝ පවුල් දෙදරා යන්නේ කාම මිත්‍යාචාරය නිසයි. එය මුළු සමාජයේම සංස්කෘතික, ආර්ථික, ආගමික ආදී සියලු අංශවලට බලපානවා. බිරිඳ සහ ස්වාමියා ළඟ සම සීල, සම ශ්‍රද්ධා, සම ත්‍යාග, සම ප්‍රඥා තියෙනව නම් ඒ වගේ දේවල් සිදුවන්නේ නැහැ.මිනිසාත් තිරිසනාත් පැහැදිලි ලෙස ම දෙදෙනෙක්. මේ දෙදෙනා අතර වෙනස් බව ඇතිකරවන කාරණා අතරින් එකක් තමයි ලිංගික චර්යාවන්. තිරිසන් සතුන් ඕනෑම සමාජයක කිසිදු භේදයකින් තොරව තමන්ට හැඟීම් ඇතිවූ සැනින් ලිංගික චර්යාවන්හි යෙදෙනවා. එය මනුෂ්‍ය සමාජයට උචිත දෙයක් නෙවෙයි. ඒ නිසා එය ශිෂ්ටසම්පන්න ලෙස යම් ආකාරයක සැඟවුණ ක්‍රියාවක්.අග්ගඤ්ඤ සූත්‍රයේ එන පරිදි ලෝකයේ ආරම්භක අවස්ථාව මිනිසුන් සතුව කාමුක හැඟීම් තිබුණේ නැහැ. තණ්හාව පහළ වූ පසුව තමයි රාගය ඇතිවුණේ. ඒ නිසා ඔවුන්ට ස්වභාවධර්මයෙන් ලැබුණු වරප්‍රසාද අඩු වුණා.මුල්ම ස්ත්‍රී පුරුෂ සංසර්ගය දුටු අය ඊට නින්දා කළා. ඒ අයට පහර දුන්නා. ඒ නිසා නිවෙස් තුළ අන් අයට නොපෙනෙන ලෙස සිදුකරන්න ගත්තා. මක්නිසාද එහි ඇති හැඟීම් හා රසය මත. බුදු දහමේ සඳහන් වන පරිදි එය සැඟවුණු දෙයක් වුණේ ඒ ආකාරයට යි.බුදු දහමේ පංච කාම වස්තුවක් දේශනා කර තිබෙනවා. රූප, ශබ්ද, ගන්ධ, රස ස්පර්ෂ ඒ කාම වස්තුයි. සත්ත්වයා මේ පහේ රසය විඳින්නේ ජීවත්වීම සඳහා යි. නැතුව එයින් ප්‍රාතිහාර්ය පෑමක් හෝ විමුක්තියක් ලැබීමට හැකියාවක් නැහැ.බුදු දහමේ මේවා පාලනය කිරීමක් මිසක් තහනම් කිරීමක් සිදුවෙන්නේ නැහැ. එහෙත් බුද්ධ කාලීන ඇතැම් ආගම් මේවා තහනම් කළා. ඉන්ද්‍රිය භාවනා සූත්‍රයේ එන විදියට පාරාසරිය බමුණා කිව්වේ ඇහෙන් රූප දකිද්දි ඇස පියාගත යුතු බවයි.ඔවුන්ගේ ඉන්ද්‍රිය භාවනාව එයයි. බුදුහාමුදුරුවො එය ප්‍රතික්‍ෂේප කළා. මේ පංච කාම වස්තූ®න් හි ස්පර්ශය ලබන්න; ඒත් ඒවා අරමුණු ලෙස හෝ උපාදාන ලෙස ගන්න එපා. නැත්නම් ඒවා අල්ලාගන්න එපා කියලයි බුදුහාමුදුරුවො දේශනා කළේ. සමාජයේ දරුණු අපරාධ සිදුවෙන්නේ මේ කාම වස්තු දැඩිව අල්ලා ගැනීම නිසයි.අනෙක් කාරණය තමයි, බුදු හාමුදුරුවෝ දේශනා කරල තියෙන්නේ අස්සාද, ආදීනව, නිස්සරණ කියල ක්‍රමයක්. ඒ කියන්නේ, මේ කාම වස්තූ®න් අස්සාද නැත්නම් ආස්වාදය කරන්න. ලස්සන දේ බලන්න, රසය විඳින්න. හැබැයි ආදීනව දැනගන්න. ඔබට මතක ඇති බුදුහාමුදුරුවෝ රූපයෙන් උඩඟුව සිටි ඛේමාට ඉතා අලංකාර ස්ත්‍රී රූපයක් මවා පෙන්නුවා.ඒ වගේ ම ඒ රුව ක්‍රමයෙන් වැහැරී මියැදුණ බවත් පෙන්නුවා. ඒ තමයි රූපයේ ආදීනව. මේ විදියට අප ආස්වාදය කරන දේවල්වල ආදීනවත් දැනගත යුතුයි. ඒ විදියට ආදීනව දකිනවා නම් ඒවායෙන් අත්මිඳීමට නැත්නම් නිස්සරණය වීමට පහසුයි.ප්‍රධාන වශයෙන් මිනිසුන් ආධ්‍යාත්මික චින්තනයෙන් දුරස් වී තියෙනවා. ඔවුන් දහමෙන් ශික්ෂණය ලබන්නේ නැහැ. අතීතයේ කාන්තාවකට සර්වාභරණයෙන් සැරසී දෙවුන්දර තුඩුවේ සිට පේදුරු තුඩුව දක්වා යන්න පුළුවන්.ඒත් අද මේ ගෙදරින් අනිත් ගෙදරට යන්න බෑ අත කපල රන් වළල්ල සොරකම් කරන් යනවා. එදා අධ්‍යාත්මික වශයෙන් සමාජය දියුණු තත්ත්වයක තිබුණා. ඒ වගේමයි විවිධ අතවර කිරීම්, පුවත්පතක් බැලුවාම ඕන තරම් වාර්තාවෙලා තියෙනවා.මේ බිඳවැටීමට පූජ්‍ය පූජක පක්‍ෂ, දේශපාලනඥයින්, ගුරුවරුන්, මවුපියන් ආදී සියලු පාර්ශ්ව වගකියන්න ඕනෑ. අපි කාටත් අත පිහදාගෙන මේකෙන් බේරෙන්න බැහැ. පටු පරමාර්ථවලින් මිදිලා සමාජය සුඛිත මුදිත කරන්න තම තමන් කර තිබෙන දේ මොනවාද සොයා බලන්න ඕනෑ.බුදු දහමේ මේ පිළිබඳව මනාව දේශනා කර තිබෙනවා. අග්ගඤ්ඤ සූත්‍රයේ එන ආකාරයට සංවට්ටමාන හා විවට්ටමාන කියලා යුග දෙකක් තියෙනවා. සංවට්ටමාන කියන්නේ වැනසෙන ස්වභාවයක් ඇතිවන යුගය යි. විවට්ටමාන කියන්නේ නැවත විකසිත වන යුගය යි.චක්කවත්ති සීහනාද සූත්‍රයේ මේ සංවට්ටමාන යුගය පිළිබඳ ගැඹුරින් දේශනා කර තිබෙනවා. මේ කියන ධර්ම කාරණා සමඟ අද යුගය කොච්චර දුරට ගැලපෙනවාද කියල සසඳලා බලන්න ඕනෑ. මුලින්ම මිනිසාට ඇති පරමායුෂය වන වසර අසූ දහසක කාලය පර පණ නැසීම නිසා ඉන් අඩක් බවට පත්වෙනවා. ඒ යුගයේ දී මිනිසා බොරු කීමට පෙළඹීම නිසා නැවත ඒ ආයු කාලයත් අඩක් බවට පත්වෙනවා.ඒ කියන්නේ වසර විසිදහසයි. පසුව මිනිසා කේලම් කීම නිසා ඉන් අඩකටත්, වර්ණ භේදය ඇති වී පරදාර සේවනය ආදී විවිධ දුරාචාරයන්ට පෙළඹීම නිසා තවත් ඉන් අඩකටත් පරම ආයුෂ අඩු කරගන්නවා. මේ කාලයේදී පරුෂ වචන හා හිස් වචන කීමට පුරුදු වීම නිසා පවතින ආයුෂ කාලය නැවතත් අඩකින් අඩු වෙනවා. ඉන් පසු මිනිසා තුළ මිත්‍යාදෘෂ්ටිය ඇතිවෙනවා. එහි ප්‍රතිඵලයක් ලෙස ආයු කාලය වසර දහස දක්වා අඩු වෙනවා.මිත්‍යාදෘෂ්ටිය නිසා තරහත්, ක්‍රෝධයත් ඇතිවෙනවා. එයින් ආයුෂ වසර පන්සියය දක්වා අඩු වෙනවා. මේ කාලය තුළ අධර්ම රාගය ඇතිවෙනවා. අධර්ම රාගය කියන්නේ නෑයන් සමඟ කාම සේවනයේ යෙදීමයි. ඒ වගේම විෂම ලෝභය හෙවත් අනුන්ගේ දේ කඩා වඩා ගැනීමේ ආශාව ඇතිවෙනවා.එපමණක් නොවෙයි, මිත්‍යා ධර්මය නැත්නම් අල්ලස පගාව වැනි දේ ඇතිවෙනවා. වර්තමාන සමාජයේ මේ දේවල් නැද්ද? මේ ලක්‍ෂණ හේතු කරගෙන ඒ මිනිසුන්ගේ ආයුෂය වසර දෙසිය පනහ දක්වා අඩු වෙනවා. ඒ කාලයේත් මිනිසා යහමඟට යන්නේ නැහැ. තවදුරටත් මවට, පියාට, ශ්‍රමණ බමුණන්ට නොසැලකීම, ගරු නොකිරීම, වැඩිහිටියන්ට අවනත නොවීම ආදිය නිසා වැඩි වැඩියෙන් පාපකර්මවලට යොමු වෙනවා. එයින් ඔවුන්ගේ ආයු කාලය වසර සියයක් දක්වා අඩු වෙනවා.මේ ආකාරයට පරම ආයුෂය වසර දහය දක්වා අඩුවන කාලයක් එනවා. ඒ කාලයේ සමාජයේ ලක්ෂණත් එම සූත්‍රයේ දේශනා කර තිබෙනවා. ඒ කාලයේ කාන්තාවන්ට වසර පහේදී මවක් වීමේ මූලික සුදුසුකම් පහළ වෙනවා. කුසලය කියන වචනය සමාජයේ අහන්නවත් නොලැබෙනවා. අම්මා ද, නංගී ද, නැන්දා ද කියා භේදයකින් තොරව පුරුෂයන් ඒ අය සමඟ සංවාසයේ යෙදෙනවා.ලැදියාව වෙනුවට ද්වේශය ඇතිවෙනවා. මව, දරුවාටත්, දරුවා මවටත්, ද්වේශ කරන්න ගන්නවා. සමාජය තිරස්චීන වෙනවා. තිරිසන් සතුන් එකිනෙකා හමුවුණාම හැසිරෙන ආකාරය අපි දන්නවා. ගවයින් දෙදෙනෙක් හමුවුණොත් උන් ඇණ ගන්නවා. ඒ ආකාරයට වධක සිත් මිනිසුන් තුළ ඇතිවෙනවා. තියුණු අවි ඉබේ අත්වලට පහළ වී ඇණකොටා ගන්නවා.මේ තත්ත්වය පාලනය කිරීමට එක මාධ්‍යයක් තමයි නීතිය. එහෙත් නීතියෙන් පමණක් මේ දේවල් පාලනය කරන්න බැහැ. මිනිසුන්ට මිනිසුන් පිළිබඳවත් අවබෝධය තිබෙන්න ඕනෑ. තව කෙනෙක්ව තේරුම් ගැනීමේ හැකියාව තිබෙන්න ඕනෑ. එය සිදුකෙරෙන්නේ ආගම දහමින්. ආගම දහමින් ඈත් වූ කෙනෙක් කොහොමද මේ දේවල් අවබෝධ කරගන්නේ?නීතියට හසුනොවන ආකාරයට වැරදි අපරාධ ඕන තරම් කරන්න පුළුවන්. ඒ නිසා නීති පනවා මේ සියල්ල දුරුකිරීමට හැකියි කියන්න බැහැ. දේශපාලනඥයන් තමන්ගේ වගකීම හරියාකාරව ඉටුකරන්න ඕනෑ. ජනතාව රංජනය කරන පුද්ගලයා රජු ලෙසයි දක්වා තියෙන්නේ. රජු ජනතාවට හොඳ ආර්ථිකයක් ඇතිකළ යුතුයි.අඩු ආර්ථිකයක් ඇතිවීම විවිධ අසම්මත ක්‍රියාවලට පෙළඹෙනවා. ඒ වගේ ම අධික ලෙස ධනය උපයන්න ලැබෙන සහන නිසාත් සදාචාර විරෝධී ලෙස ධනය උපයන්න පෙළඹෙනවා. මේවා පිළිබඳ අවදානය යොමු කර සමාජයේ වැරදි සීමා වන ආකාරයට ප්‍රතිපත්ති සකස් කළ යුතුයි. නැතිනම් ඒ ප්‍රතිපත්ති හරහා ඕන තරම් අපරාධ කිරීමටත් මුදල මත වරද නිවරද විනිශ්චය වීමටත් ඉඩ තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=f1009274</link>
    <topic>සහකාරිය හොයා ගන්න හොඳම තැන සරසවිය</topic>
    <author>ශ්‍යාමා සමරසිංහ</author>
    <content>කුඹුරු යාය මධ්‍යයේ පිහිටියේ ගොඩැල්ලකි. හරියටම එය පුංචි දිවයිනකි. මේ පුංචි දිවයිනේ ගෙවල් 4 ක් පිහිටා තිබේ. එකක් පන්සල ය. එකක් මැදවල අම්මණ්ඩිලාගේ ගෙදර ය. අනෙක් ගෙදර දැලිවල අම්මණ්ඩිලාගේ ය. ඉතිරි ගේ පරණ ගෙදර වෙද මහත්තයලාගේ ගෙදර ය. පුවක්මොටේ පැරැණිම ගෙදර වෙද මහත්තයලාගේ ගෙදරයි. ඒ නිසා බොහෝ අය ඊට පරණ ගෙදර යනුවෙන් ද හැඳින්වූහ. එසේත් නැතිනම් වෙද ගෙදර යනුවෙන් ද හැඳින්වූහ. පරණගෙදර වෙද මහත්තයා හෙළ වෙදකම හොඳින් ප්‍රගුණ කළ අයෙකි. ඔහු සර්වාංග වෙද මහතෙකි.බුලත් අතක් අතැතිව බොහෝ ලෙඩ්ඩු වෙද ගෙදරට නිතර දෙවේලේ පැමිණෙති. ඔවුහු බුලත් අත දෝතින්ම වෙද මහතාට පිළිගන්වති. වෙද මහතාත් එය දෝතින්ම පිළි ගනියි. බුලත් අත පසෙක තබන වෙද මහතා අනතුරුව පුරුද්දක් වශයෙන් සුහඳ පිළිසඳරක නිරත වෙයි. කොහොමද ඒ පැත්තට වහිනවාද? ගොවිතැන් කටයුතු කොහොමද? ළමයින්ගේ වැඩ කටයුතු කොහොමද? යනාදිය ඒ පිළිසඳරට අනිවාර්යයෙන් ම එකතු වන්නේ ය.දැන්, වෙද මහතාත් ලෙඩාත් අතර කිසියම් දැන හැඳුනුම්කමක් හටගෙන ඇත.මේ අන් කිසිවක් නොව හෙළ වෙදකමේ ඇති හෙදකමයි.මේ සුහඳ ගනුදෙනුවෙන් පසුව වෙද මහතා වෙද කමට බසී.වෙදකමත්, හෙද කමත් යහමින් ලැබූ ලෙඩා සුවපත් වීමට එතරම් කාල වේලාවක් ගත නොවෙයි.පියාගේ මේ අපූරු හෙද කමත්, වෙද කමත් දෙස පසෙක සිට බලා ඒ සියල්ල ඉතා හොඳින් ග්‍රහණය කර ගැනීමට පුතු සමත් වූවේ ය. ලෙඩ්ඩු ගැනත්, පියා ගැනත් අප්‍රමාණ ළෙන්ගතුකමක් ඔහු හද මඩලේ ලැඟුම් ගති.සාලයේ අති විශාල අල්මාරියකි. අල්මාරියේ ඇත්තේ නිවැසියන්ගේ වටිනා, විසිතුරු බඩු බාහිරාදිය නම් නොවේ. වෙද මහතාට අත්‍යවශ්‍ය වන මහා අනර්ඝ වස්තූන් ය. එනම් බෙහෙත් බෝතල් ය. ඒ සියලු බෙහෙත් බෝතල් ලේබල් කර ඇත. මේ ලේබල් ළඟ නැවතුණු පුත්‍රයා අසීරුවෙන් හෝ ඒවා උච්චාරණය කරන්නට උත්සාහ ගත්තේ ය.නේ....ත්‍ර .. කාන්ති තෛලයසි - ද් - ධාර්ථ තෛලයඇතැම් නම්, කියවිය නොහැකිය.දිව, කට උ‍්‍රළුක් වෙන්නට මෙනි.එහෙත් මේ කොලුවා ද අරින්නේ ම නැත. අසීරුවෙන් හෝ බැඳි අකුරු, එකින් එක උස් හඬින් හඬ නගා උච්චාරණය කළේ ය. මහාප්‍රාණ, පිල්ලම් සහිත සංස්කෘත වචන අසීරුවෙන්, එහෙත් උස් හඬින් කියවීම පුරුද්දක්කොට ගත්තේ ය.ඔහුගේ නොපසුබස්නා උත්සාහය කන වැකෙන පියාගේ මුව මඬලේ සිහින් සිනා පොඳක් ඇඳී යයි.අන්න.. හොඳා.... හොඳ පුතා ඔහොම තමයි ඉගෙන ගන්න ළමයිමගේ ළමයින්ගෙන් එක් අයෙක් හෝ අපේ වෙද පරම්පරාව ඉදිරියට ගෙන යාවි යැයි මේ පියා එදා සිතන්නට ඇත.එහෙත් මේ දරුවාගේ උනන්දුව යම් දාක ගුරු පරපුරකට පරිවර්තනය වන්නට මඟ පාදා වී යැයි ඒ පියා එදා නොසිතන්නට ඇත.ඔහු අන් කිසිවෙකු නොවේ. අප කවුරුත් ආදරය කරන අපේ ආචාර්ය තුමා ය. නමින් රාජපක්ෂ රාජකරුණා මහවාසල දුක්ගන්නා දිසානායක මුදියන්සේලාගේ ජයරත්න බණ්ඩා දිසානායකය. පිරිමි දරුවන් පස් දෙනෙකුගෙන් යුතු පවුලේ ඔහු හතරවැනි දරුවා ය. මව උදුගොඩ ගෙදර මුතු මැණිකේ නම් වූවාය. පියා රාජපක්ෂ රාජකරුණා මහවාසල දුක්ගන්නා දිසානායක මුදියන්සේලාගේ උක්කු බණ්ඩා දිසානායක ය. කෑගල්ල දිස්ත්‍රික්කයේ රඹුක්කන ‘පුවක්මොටේ’ ග්‍රාමයේ ඔවුහු පදිංචිව සිටියහ. වර්ෂ 1937 බක් මාසේ 16 වැනි දින ජේ.බී. දරුවා මෙලොවට උපන්නේ ය.“එදා බක් මහේ සැණකෙළිය නිමා කරන්නට හිස තෙල් ගාන දවසලු. මම ඉපදුණු හැටියෙම මගේ හිස තෙල් ගාලත් තියෙනවා”නිකැලැල් සුන්දර ගම් පියසක උපන් ඔහු ගමේ සුන්දරත්වය මනාව විද ඇත. හාත්පස වෙල්යාය පිස එන මඳ සුළඟත්, පන්සලේ ගාන්ඨාර නාදයත්, ගැමියන්ගේ උතුරා යන ළෙන්ගතුකමත් ඔහු රිසි සේ දැක ඇත. පියා හමුවන්නට නිතර දෙවේලේ පැමිණෙන ලෙඩ්ඩුන්ගෙන් ද පියා කරන වෙදකමද ඔහු නිතර දෙවේලේම දකින්නකි. මව ගෘහණියකි. ඇය පියාගේ රාජකාරීවලට මහත් සේ උදව් කරන්නීය. විටෙක ඈ අවිවේකී පියා වෙනුවෙන් ඔහුගේ රාජකාරී කටයුතුවලද නියැලෙන්නීය. වතුපිටිවල කටයුතු ද සොයන්නීය. බලන්නීය.“පන්සල අපේ ගෙදරට පේන මානයෙන් හින්දා මට පන්සලේ වැඩ කටයුතු ගැන හොඳ අවබෝධයක් තියෙනවා. බණක්, පිංකමක් වුවත් ඒ සියල්ලම මං දන්නවා. අපේ ගෙදරත් බුදු ගෙයක් තියෙනවා. මල් පහන් පූජා කරලා වැන්දා ම පන්සලේ වගේම තමයි. ගාන්ඨාරේ ඇහෙනකොට අම්මත් එක්ක බුදුන් වඳිනවා. ඉස්සෙල්ලාම තුවායක් බිමට එළනවා. ඒක උඩ තමයි අත් දෙක තියලා වඳින්නේ. පන්සලත් එක්ක අපේ ලොකු බැඳීමක් තියෙනවා. පන්සලට ගියාම හාමුදුරුවෝ ගමේ තොරතුරු අහනවා. පන්සලේ තොරතුරු කියනවා. ඉතින් ගමයි පන්සලයි අතර ඒ කාලේ හොඳ සම්බන්ධයක් තිබුණා. අපේ පන්සලට ‘ සිංහල බෞද්ධයා’ පත්තරේ එනවා. මම තමයි තැපැල් කන්තෝරුවට ගිහින් පත්තරේ ගේන්නේ. ඒකෙන් වචන, අකුරු ලියන්න පුරුදු වුණා. මම ලේඛන කලාවට සම්බන්ධ වුණේ පන්සලට ගේන මේ පත්තරෙන්.”කුඩා ජේ.බී. ට පාසැල් යා යුතු කල වයස එළඹියේය.“පුවක්මොටේ බෞද්ධ මිශ්‍ර පාසැල තිබුණේ පුංචි කඳු ගැටයක් උඩ. මම එහි පහළ බාලාංශයට ඇතුළත් වුණා. මට මතකයි මාව එදා ඉස්කෝලෙට එකතු කරගෙන ගියේ අප්පච්චී. අපේ ගෙදර ඉඳලා දෙවටක් දිගේ පයින්ම ඉස්කෝලේ ගියා.”ප්‍රාථමික පහසුකම් හිමි ගමේ පාසලේ අධ්‍යාපනය ඔහු ආරම්භ කළේ ය. සුදු රෙද්දයි, කෝට් එකක් ඇඳ සිටි ඉස්කෝලේ ලොකු මහත්තයාගේ පෙනුමටත් පෞරුෂයටත් දරුවෝ ගරු කළහ. මෙකල එනම් 1940 දශකයේ මධ්‍ය භාගයේ රටේ කළබලකාරී වාතාවරණයක් පැවැතියේය.“ඉස්කෝලේ ළමයි වෙන වෙන තැන්වල නැවැත්වූවා මට මතකයි. මොකද ඒ කාලේ මැරෑටියෝ ආව හින්දා. මැරෑටි කියන්නේ යුධ හමුදාවේ සේවය කළ ඉන්දියන් භට හමුදාවක්. ඒ අය මහා රාශ්ටයෙන් ආ නිසා අපි ඒ අයව හැඳින්වූයේ ‘මැරෑටි’ කියන නමින්”වසර 2ක් වැනි කෙටි කාලයකින් පසුව ජේ.බී. ශිෂ්‍යයා මහනුවර ධර්මරාජ විද්‍යාලයට ඇතුළත් වූවේය. වසර 3ක් එහි අධ්‍යාපනය හැදෑරීය.“අපේ අප්පච්චිට කේන්දර ලියන්න පුළුවන්. අප්පච්චි පුස්කොලයක් අරගෙන පන්හිදෙන් ලියන ආකාරය මම බලාගෙන ඉන්නවා. ලියනකොට ඇඟිල්ල එහාට මෙහාට යන හැටි හරි හැඩයි. මමත් විටින් විට උත්සාහ කළා පන්හිදෙන් පුස්කොලවල ලියන්න. ඒකට හොඳ හුරුවක් තියෙන්න ඕනෑ. නැත්නම් පන්හිඳ හික්මවන්න අමාරුයි”අකුරු කරණ කල නිල නොලත් ඔහුගේ ගුරුවරයා සිය පියා යි. පියා කළ කී සියලු කාරණා ඔහුගේ සිත් ගත් අතර ඒවා තදින් සිත්හි තැන්පත් වූවේ ය.සිය සහෝදරයන් කොළඹ ආනන්ද විද්‍යාලයේ වැඩිදුර අධ්‍යාපනයට යොමු වූ බැවින් ජේ.බී. ශිෂ්‍යයාටත් එහි ඇතුළත් වීමට අවස්ථාව එළඹියේ ය.ආනන්ද විද්‍යාලයේ දී ඔහුගේ ශිෂ්‍ය ජීවිතය පන්නරය ලැබීය.“1947 වර්ෂයේදී මට මතකයි අපේ විදුහල්පතිතුමා වෙලා හිටිය එල්.එච්. මෙත්තානන්ද විදුහල්පතිතුමා භාෂා සටනේ පුරෝගාමියා විදිහට කටයුතු කළා. අධ්‍යාපන මාධ්‍යය ස්වභාෂා වෙන්න ඕනෑ කියන මතයේ ඔහු හිටියා. ඔහු සිංහලෙන් පොත් ලියා පළ කළා. අපේ විදුහල්පති තුමා විරෝධාර පුරුෂයෙක් කියන හැඟීම මට ආවා.”විදුහල්පතිතුමාගේ කතාව, ක්‍රියා කලාපය ඔහුගේ සිත්හි තදින් තැන්පත් විය. ශිෂ්‍යයන් අතරින් කැපී පෙනෙන දක්ෂතා ජේ.බී. ශිෂ්‍යා තුළින් විද්‍යාමාන විය. ඔහු බෞද්ධ සහෝදර සමිතියේ ලේකම් වූවේ ය. සමිතියේ වැඩ කටයුතු නිසි ආකාරව කිරීමටත් අපූරු චරිත මුණ ගැහීමටත් එහිදී ඔහුට හැකි විය. අ.පො.ස. සාමාන්‍ය පෙළ ද ඔහු ඉහළින්ම සමත් වූවේ ය. එහිම උසස් පෙළ ද හැදෑරීය. මෙකල මහාචාර්ය එදිරිවීර සරච්චන්ද්‍රයන්ගේ ‘මනමේ’ නාට්‍යය කළ එළි බැසි යුගය යි.“අපි ගියා ලයනල් වෙන්ට්ඩ් එකට මනමේ බලන්න. පොතේ ගුරු, මනමේ රජු, මනමේ කුමරි චරිත හින්දා මගේ හිත උත්තේජනයක් ලැබුවා. මම කොහොම හරි විශ්වවිද්‍යාලයට යනවා කියලා එදා තදින්ම හිතේ සටහන් කර ගත්තා”උසස් පෙළ ප්‍රතිඵල බලාපොරොත්තුවෙන් සිටි ජේ.බී. ශිෂ්‍යයාට පාසැලෙන් වේදිකා නාට්‍යයක් කරන ලෙස ඉල්ලීමක් විය. ඔහු එය පිළිගත්තේය. නාට්‍ය ‘රාවණා’ ය. දශ රථ ජාතකයේ - රාම රාවණා කතාවෙන් මෙය නිෂ්පාදනය කරන ලදි. පාසැල් ගුරුවරුන් සහ ශිෂ්‍යයන් එහි චරිත රඟ දැක්වූහ. මනමේට පසු බිහි වූ දෙවැනි නාට්‍යය මෙය විය. එහෙත් එය පාසැල් නාට්‍යයක් ය.“ආනන්ද විද්‍යාලයේ ‘ආනන්ද’ සඟරාවේ 1953 බුද්ධ ජයන්ති අවුරුද්දේ සිංහල අංශයේ කතුවරයා මමයි. මේකේ මා ලියූ කතුවැකියක් බොහෝම උද්වේගකර වූවා. ඒක සිළුමිණ පත්තරේ පළ වුණා. ඒ කාලේ සිළුමිණේ ලිපියක් පළ වුණා කියන්නේ කිරුළක් පැළැන්දුවා වගේ. ඒකෙන් මගේ සිත මහත් උද්දාමයකට පත් වුණා.”විශ්වවිද්‍යාල ප්‍රවේශයෙන් ඔහු ඉහළින්ම සමත් වූවේ ය. වර්ෂ 1957 දී ඔහු ශ්‍රී ලංකා විශ්වවිද්‍යාලය පේරාදෙණියට ඇතුළත් වූවේය. එහිදී කලා අංශයෙන් සිංහල, ආර්ථික විද්‍යාව හා බ්‍රිතාන්‍ය ඉතිහාසය හැදෑරීය. ඔහු පළමු වසරේදීම ලැබූ ඉහළ ප්‍රතිඵල හේතුවෙන් දොන් පිලිප් විජේවර්ධන ත්‍යාගය ද හිමි විය.විශ්වවිද්‍යාලය ඔහුගේ ජීවිතයට අපූරු තෝතැන්නක් විය. පාංශු දේශධාරී කඩවසම් තරුණයාගේ සිත බොහෝ සුන්දර සිතුවිලිවලින් පිරී ගියේය. විශ්වවිද්‍යාල ජීවිතයේදී සිසුවකු ලබන සියලුම සුන්දර අත්දැකීම් ඔහුගේ ජීවිතයට ද අරුමයක් නොවිණි.“විශ්වවිද්‍යාලයට යන කෙනෙකුට සහකාරියක් තෝරාගන්න සුදුසුම තැන එතැනයි.”බොහෝ ළබැඳි මිතුරු මිතුරියන් අතරින් කෙනෙකු පිළිබඳ සිතුවිල්ල ඔහුගේ සිතෙහි තදින් බැදුණි. ඇගේ සිත දිනා ගැනීමට ඔහුට හැකි විය. ඇය කුසුම් හේමචන්ද්‍ර නම් වූවාය. ඔහුගේ සිත තදින් බැඳුණු පේ‍්‍රමවන්තිය ඇයයි.විප්ලවයට, දේශපාලනයට ඔහුගේ සිත නොගියේ ය. ඔහුගේ බොහෝ හිතවතුන් දේශපාලනයට විවිධ පක්ෂයන්ට හා විප්ලවයට තදින් බැදුණු අතර ඔහු තව තවත් පොත් පත් කෙරෙහිම බැදුණේ ය. වර්ෂ 1961 දී උපාධි ප්‍රධානෝත්සවය සිදු විය. ඔහුට සිංහල අංශයේ ප්‍රථම පෙළ ඉහළ සාමාර්ථයක් හිමි විය. විශ්වවිද්‍යාලයේ ආරාධනයෙන්ම ඔහු තව දුරටත් විශ්වවිද්‍යාලයේම රැඳුණේ ගුරුවරයෙකු ලෙසයි. වසර 3ක් ඇවෑමෙන් ඔහුට වැඩිදුර අධ්‍යාපනය සඳහා ශිෂ්‍යත්වයක් ලැබිණි. ඔහු 1963 දී ටභතත ඡපඪඨඩබ ශිෂ්‍යත්වය ලබා ඇමරිකාව බලා පිටත්ව ගියේය. කැලිෆෝනියා විශ්වවිද්‍යාලයේ නූතන වාග් විද්‍යාව පිළිබඳ වසර 2ක් අධ්‍යාපනය හැදෑරී ය. වර්ෂ 1965 දී එංගලන්තයට ගියේ ද තවත් එක් උපාධියක් සඳහා ය. ඔහුට එමඟින් ඇමරිකානු ආචාර්ය කුලයේ උපාධිත් බ්‍රිතාන්‍ය ආචාර්ය කුලයේ උපාධියත් යන දෙකම හිමි විය.වර්ෂ 1966 දී ඔහු සිය රටට ආයේ ය. නැවතත් පේරාදෙණිය විශ්වවිද්‍යාලය බලා පිටත්ව ගියේ ආචාර්යවරයෙකු ලෙසින් තමා ලැබූ දැනුම අන් දරුවන්ට ලබා දීමටයි. එහෙත් ටික කලකින් කොළඹට ඒමට සිදු විය. එකල කොළඹ රේස් පිටියේ නව විශ්වවිද්‍යාලයක් ඉදිවෙමින් තිබිණි. ඔහු එහි සිය රැකියාව ඇරැඹීය.වර්ෂ 1968 අප්‍රේල් 20 වැනි දා ඔහු කුසුම් හේමචන්ද්‍ර මෙනෙවිය හා අතිනත ගත්තේ ය. ඒ වනවිට ඇය කොළඹ විශාකා විද්‍යාලයේ ගුරුවරියකි. විවාහයෙන් පසුව ඔවුහු කිරුලපන ප්‍රදේශයේ පදිංචි වූහ. ඔවුහු දරු දෙදෙනෙකුගේ මවුපියෝ වූහ. පුතු සමිත බණ්ඩාර දිසානායක ය. දූ මදුභාෂිණී දිසානායක ය.ජේ.බී. ආචාර්යවරයා කොළඹ විශ්වවිද්‍යාලයේ වාග් විද්‍යා අංශය පිහිටුවීමට මූලිකව කටයුතු කළේ ය. වර්ෂ 1969 දී ඔහුගේ මුල්ම ග්‍රන්ථය ‘භාෂාවක රටා සමුදාය’ ලේඛනයට යොමු විය. එතැන් පටන් ලද සෑම අවස්ථාවකදීම ග්‍රන්ථකරණයට ඔහු යොමු වූවේය. ඔහු දැනුම භාණ්ඩාගාරයකි. ඔහු නව දැනුම සොයා විශ්වය පුරා සැරිසැරීය. ඔහු ලද දැනුම ශිෂ්‍යයන්ට බෙදා හැරීය. ඔහු ග්‍රන්ථ රැසක කතුවරයෙකි. ඔහු විශ්වවිද්‍යාල කථිකාචාර්යවරයෙකු විය. ආචාර්යවරයෙකු, මහාචාර්යවරයෙකු විය. ජ්‍යෙෂ්ඨ මහාචාර්යවරයෙකු විය. සම්මානිත මහාචාර්ය වරයෙකු විය. ඔහු 45 වසරක් විශ්වවිද්‍යාල ආචාර්යවරයෙකු වශයෙන් කටයුතු කළේ ය. කොළඹ විශ්වවිද්‍යාලයෙන් සාහිත්‍යසූරි ගෞරව උපාධියද, සබරගමුව විශ්වවිද්‍යාලයෙන් ‘කීර්ති ශ්‍රී’ ගෞරව උපාධියද රජයෙන් ‘දේශමාන්‍ය’ සම්මානය ද පිරිනැමිණි. 2001 වර්ෂයේදී විශ්‍රාම ලැබුව ද යළිත් වසර ගණනාවක් විශ්වවිද්‍යාලයේ ඉගැන්වීමේ කටයුතු වල නිරත වූවේ ය.2007 වර්ෂයේදී ඔහුට අපූරු ආරාධනාවක් ලැබිණි. ඒ තානාපති ධූරයක් වෙනුවෙනි. තායිලන්තය, කාම්බෝජය සහ ලාඕසයේ ශ්‍රී ලංකා තානාපතිධූරය වෙනුවෙනි. බෞද්ධ රාජ්‍යයක ලංකාව වෙනුවෙන් ලංකාවේ රාජ්‍ය නායකයා වෙනුවෙන් කටයුතු කිරීමට ඔහුට සිත් විය.“මම ගුරුවරයෙක්. මමත් එන්නේ රාජධානියක ඉඳලා. අපේ රට ගැන අන් තානාපතිවරුන්ට දැනුමක් ලබා දෙන්න මේ හොඳම අවස්ථාව කියලා හිතලා මම මාස 2 1/2ක් තුළ ඹ්ඒව්ම්ඒ ඊඩ්ඡ් ඹ්ඒව්ච් ර්‍ණජ් ම්ධ්ව්ට්ඉ කියලා පොතක් ලිව්වා. මම මේ ග්‍රන්ථය ඒ ඒ තානාපතිවරුන්ට ත්‍යාග ලෙසින් පිරිනැමුවා.”73 හැවිරිදි මේ අනර්ඝ මිනිසා අපේ දේශය නියෝජනය කරන තානාපතිවරයෙකි. මිනිබිරියන් සිටින මුත්තනුවෙකි. ඔහු නොබෝදා කෙටි නිවාඩුවකට දිවයිනට පැමිණියේය.“මගේ මිනිබිරියන් මට නිතරම කියනවා කිරි අත්තේ කතාන්දරයක් කියන්න කියලා. මම ඔවුන්ට කතාන්දර කියලා දෙනවා. මට හිතෙනවා මගේ මිනිපිරියන්ට වගේම රටේ, ලෝකේ දරුවන්ටත් මේ කතා කියලා දෙන්න ඕනෑ කියලා. ඒකයි මම ළමා පොත් රචනයට යොමු වූයේ. මෙවර මම ‘සරල දෙමළ’ කියලා පොතක් එළි දැක්වූවා. ඒක ජාතික සමඟිය හා සුහඳතාවය වෙනුවෙන් ගත් පියවරක්. මේක මං නොමිලේ ලබා දෙනවා.”බොහෝ ඇසූ පිරූ ඇති මේ මිනිසා හැඟුම්බර මොහොතකට පිවිසියේ ය.“තමන්ව ඔසවා ගන්න නිතර උස්සාහ කරනවාට වඩා ජීවත්වන ටික කාලය තුළ දී අන් අයත් සමඟ බෙදා හදාගෙන ජීවත් වන එක තමයි හොඳම දේ”තවත් ඉතිරිව තිබුණේ හෝරාවක් දෙකක් වැනි කලක් පමණි. ඔහු නැවතත් සියම් දේශය බලා පිටත්ව යෑමේ හෝරාව ද එළඹෙමින් තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>27</day>
    </date>
    <link>http://www.dinamina.lk/2010/09/27/_art.asp?fn=f1009275</link>
    <topic/>
    <author>මහින්ද අබේසුන්දර දිනමිණ ප්‍රධාන කර්තෘ</author>
    <content>සෑම දිස්ත්‍රික්කයකම සංවර්ධන කමිටු නියමිත වේලාවට පැවැත්වෙන්න ඕනෑ. ගමේ, නගරයේ තිබෙන අඩුපාඩු, අඩුපහසුකම් සියල්ල අවසන් කරලා ජනතාවට සහන ලබා දෙන්න මේ කමිටුවලින් ගන්න තීන්දු තීරණවලට හැකි වෙන්න ඕනේ.දිස්ත්‍රික් සංවර්ධන කමිටු රැස්වීමට ඒ ඒ දිස්ත්‍රික්කය නියෝජනය කරන ආණ්ඩු පක්ෂ මැති ඇමැතිවරුන්ට අමතරව අඩුම තරමේ කැබිනට් ඇමැතිවරු හතර දෙනෙකුවත් සහභාගී විය යුතුමයි. අපි මේ තීරණය ගත්තේ ඇමැති මණ්ඩල රැස්වීමේදීයි.අපට තේරුම් ගිය එක කරුණක් තමයි රජය කොතරම් මුදල් ප්‍රමාණයක් ප්‍රාදේශීය සංවර්ධනයට යෙදෙව්වත් ඉන් ගමේ, ඈත පිටිසර ජීවත්වන අහිංසක ජනතාව වෙත ගලා යාමේ ප්‍රමාදයක් තිබෙන බව. රජය රටේ සංවර්ධනයට යොදවන සෑම සතයක්ම පොදු ජනතාවගේ ජීවන තත්ත්වය, ආර්ථික සහ සමාජයීය සංවර්ධනයට යෙදවෙන්නට ඕනේ.අපි කරන සෑම ක්‍රියාකාර කමක්ම දෙස ගමේ ජීවත්වන ජනතාව හොඳ අවධානයකින් බලා සිටිනවා. අපි කරන දේ තුළින් ඔවුන් සතුටට පත් විය යුතුයි. එසේ ගමේ නගරයේ ජීවත්වන ජනතාව සතුටට පත් නොවන තැන අප කළ කී දෑ කිසිවක වටිනාකමක්, ඵලක් නෑ කියායි මා තදින් විශ්වාස කරන්නේ.මේ රටේ සංවර්ධනයට යොදවන සෑම සතයක්ම ජනතාවගේ බදු මුදලින් නැතිනම් වෙනත් කවරාකාරයකින් ලබා ගත්තත් අවසානයේ ජනතාව විසින්ම ඒවා ආපසු ගෙවනවා. අපි කොයි කවුරුත් දේශපාලන අධිකාරියේ වේවා, රාජ්‍ය නිලධාරීන් වේවා මෙය මතක තබා ගත යුතුයි.අපි කරන සෑම දෙයක්ම අවසානයේ ජනතාව හමුවට යනවා. අපි ජනතාව වෙත ගිය විට ඔවුන් ලබා දෙන තීරණයට කොයි කවුරුත් හිස නැමිය යුතුයි.අපි කළ, අපිට භාර වූ කාර්යය හරිහැටි ඉටු කළොත් අපට ජනතාව සාධාරණ තීන්දුවක් ලබා දෙයි.ඒ නිසා සියලු දේශපාලන නායකයින්, ප්‍රාදේශීය සභා මන්ත්‍රීවරයාගේ සිට ඉහළට, ජනාධිපති ලේකම්වරයාගේ සිට ග්‍රාම නිලධාරියා දක්වා සියලු දෙනා මේ ගැන දැඩි අවධානයක් සැළකිල්ලක් දක්වන්න ඕනේ. රටේ සංවර්ධනයට යෙදෙන මුදල් නාස්ති නොකර, වංචා නොකර, දූෂණයට ඉඩ නොතබා ජනතා සේවයටම සුබ සෙතටම යෙදවෙන්න ඕනේ.දිස්ත්‍රික් සංවර්ධන කමිටු රැස්වීම්වල මූලාසනය දරමින් දැනටමත් අපි ජනතාවට වාසිදායක වැඩපිළිවෙළ කඩිනම් කිරීමට තීන්දු තීරණ රැසක් ගත්තා. මේ තීන්දු අතර මධ්‍යම රජයේත්, පළාත් සභාවලත් විෂය පථයන්ට අහිතකර බලපෑම් එල්ල නොවන සේ මෙතෙක් නොවිසඳී තිබූ පැනයන්ට පවා විසැඳුම් දෙන්න අපට හැකි වුණා.සමහර ප්‍රශ්න සංකීර්ණයි. ඒ වගේම හේන් ගොවියාට කිසිදු බාධාවකින් තොරව මුං, කුරහන් ටික වගා කරන්න අවසර ලබා දීම වැනි ප්‍රශ්නත් අපට මේ කමිටුව හරහා විසඳන්න වුණා. ඒ මේ සරල පැනයන්ට පවා විසැඳුම් මෙතෙක් හරිහැටි නොලැබී තිබූ නිසයි.ජනාධිපතිතුමා ප්‍රමුඛ රජය ගන්නා ඇතැම් තීන්දු තීරණ ක්‍රියාත්මක වීමට යම් කාලයක් ගත වෙනවා. නැතිනම් බිම් මට්ටමට එන විට යම් ප්‍රමාදයක් අපි දැක්කා. ඊට හේතුව රජය ගත් එම තීරණ පහළට ගලා ඒමේදී පවතින මන්දගාමී බවයි. අපි දිස්ත්‍රික් සංවර්ධන කමිටුවලට ගොස් දිස්ත්‍රික් මට්ටමින් ගන්නා තීන්දු තීරණ එදා සිට ක්‍රියාත්මකයි. බලසම්පන්නයි. අපට එවැනි ඍජු තීරණ ගැනීමට හැකියාව ලැබුණේ ජනාධිපතිතුමාගේ නායකත්වය නිසයි.ගමේ එදා තිබූ මිනිසත්කම සහ සෞන්දර්යාත්මක සුන්දරත්වය සමඟ රටේ ජනතාවගේ ආර්ථිකය දියුණු නොකොට කිසිම වැඩකින් පළක් නැහැ. රට සංවර්ධනය වෙනවා කියන්නේ පාරවල්, තට්ටු ගොඩනැගිලි හැදෙන එක විතරක් නොවෙයි. ඒවාත් වුවමනායි. නමුත් ජනතාවගේ අලුත් නිපැයුම් වැඩි දියුණු වෙන්න ඕනේ. එවිටයි ඔවුන්ට අතට ලැබෙන මුදල් ප්‍රමාණය නැතිනම් ආදායම වැඩි වන්නේ. සංඛ්‍යා ලේඛන වාර්තා ගැන සියයට සීයක්ම විශ්වාසය තැබීම නුවණට හුරු නැහැ. අපි ඉදිරිපත් කරන වාර්තා, සංඛ්‍යාලේඛනවල ඇත්ත තත්ත්වය ජනතාවගේ සතුට සිනහව සමඟ එකට ගැළපීමක් තිබිය යුතුයි. ජනතාව දුකෙන් නම් වාර්තා දත්ත කොතරම් ඉහළින් තිබුණත් ඵලක් නැහැ.මුළු රටේම එකසේ පැතුරුණු ආර්ථික, සමාජයීය, යටිතල පහසුකම් ආදී සංවර්ධනයක් සිදු කිරීම රජයේ පිළිවෙතයි. මේ අභියෝගකාරී ජයග්‍රහණ ජාතියට ලබාදීමට දිස්ත්‍රික් සංවර්ධන කමිටු ජාලය ශක්තිමත් කිරීම ඉතාම වැදගත්. අද ජනාධිපතිතුමා ගෙන යන ආර්ථික සංවර්ධන වැඩපිළිවෙළ මුළු රටම පිළිගන්නවා. යාපනයේ ද්‍රවිඩ ජාතික සන්ධානයේ පාර්ලිිමේන්තු මන්ත්‍රීවරුන් මීට සහභාගි වී ඔවුන්ගේ ඡන්දදායක ජනතාවගේ ප්‍රශ්වලට විසැඳුම් සාකච්ඡා කරනවා. නමුත් එක්සත් ජාතික පෙරමුණ නියෝජනය කරන මන්ත්‍රීවරු මේවාට බොහෝ විට එන්නේ නෑ. ඔවුනුත් හැකි සෑම විටම මේ කමිටුවට සහභාගි වුණොත් ඉන් විශාල ශක්තියක් ලැබෙනවා.ජනාධිපතිතුමාගේ සහභාගීත්වයෙන් පළාත් සභා මට්ටමේ ප්‍රගති සමාලෝචන රැස්වීම් මාලාවක් ආරම්භ කළා. මහනුවරින් පටන් ගත් ඒ වැඩපිළිවෙළේ දෙවැන්න අගෝස්තු 31 වැනිදා සබරගමුවේ තිබ්බා. අපේ පළාතට ඉතා වැදගත් තීන්දු තීරණ රැසක් එතැනදී ගත්තා. සබරගමුව පළාත් සභාවයි, සබරගමුව විශ්වවිද්‍යාලයයි ඒකාබද්ධ වී සකස් කළ “සබරගමුව අරුණාලෝකය තුන් අවුරුදු වැඩපිළිවෙළට මෙහිදී අනුමැතිය ලැබුණා. රුපියල් දසලක්‍ෂ පහළොස් දහසක් (රු. කෝටි 1500) වැය කොට පළාතේ මාර්ග, විදුලිබල, අධ්‍යාපන, සෞඛ්‍ය, වතු යටිතල පහසුකම්, නිවාස, පානීය ජලය ඇතුළු අංශ ගණනාවක සංවර්ධනයක් මේ මුදල් යොදාගෙන සිදු කරනවා.අපේ දිස්ත්‍රික්කයේ ජනතාවගේ දැවෙන ප්‍රශ්නවලට විසැඳුම් සාකච්ඡා කරන දිස්ත්‍රික් සංවර්ධන කමිටුවට අපි සහභාගි වෙනවා.ආණ්ඩුවේ සෑම දෙයක් ගැනම විවේචනය කරනවාට වඩා, අපිට මෙහිදී වැදගත් වන්නේ, ජනතාවගේ ප්‍රශ්නවලට විසැඳුම් ලබා ගැනීමට කටයුතු කිරීමයි.යාපනයේ දිස්ත්‍රික්කයේ තිබෙන අධ්‍යාපන, සෞඛ්‍ය, පානීය ජල ප්‍රශ්න ගැන අපිට සෑහීමකට පත්විය හැකි පිළිතුරු නොලැබුණත් ආණ්ඩුව ඒවා ගැන අවධානයක් යොමු කර විසැඳුම් ලබාදීමට ඉදිරිපත් වීමත් සතුටට කරුණක්.ආණ්ඩුවේ ඇමැතිවරු වැඩි පිරිසකගේ සහභාගීත්වයෙන් දිස්ත්‍රික් සංවර්ධන කමිටු රැස්වීම පැවැත්වීම ඉතාම වැදගත්. විශේෂයෙන් යුද්ධයෙන් බැට කෑ ප්‍රදේශවල ජනතාව කඩිනමින් තමන්ගේ ප්‍රශ්නවලට විසැඳුම් බලාපොරොත්තු වෙනවා. ඒවාට විසැඳුම් ලබාදීමට බලසම්පන්න මහජන නියෝජිතයෝ වාගේම රාජ්‍ය නිලධාරීනුත් කැපවිය යුතුයි.බැසිල් රාජපක්‍ෂ මහතාගේ මූලාසනයෙන් රැස්වන සංවර්ධන කමිටුවලදී බොහෝ බැරෑරුම් ප්‍රශ්නවලට ඉතාම කඩිනමින් සාධාරණ තීන්දු තීරණ විසැඳුම් ලැබෙනවා. රටේ අනාගත ආර්ථික වැඩපිළිවෙළ සර්වප්‍රකාරවීමට බෙහෙවින්ම ඉවහල්වන වැඩියෙන්ම ජනතාවට සහන ලැබෙන ආකාරයේ වැඩසටහන් ක්‍රියාත්මක කිරීමට රාජ්‍ය අංශ නිලධාරීන් වන අපිටත් විශාල ශක්තියක් මින් ලැබෙනවා.යාපනය අර්ධද්විපයේ දැඩි ආරක්ෂිත කලාපවල මුල් හිමිකරුවෝ නැවැත පදිංචි කිරීම, කොටි ත්‍රස්තවාදීන් විසින් වළදමා තිබෙන බිම් බෝම්බ මර උගුල් ඉවත් කිරීමේ කටයුතු ඉතා කඩිනම් කිරීමට දිස්ත්‍රික් සංවර්ධන කමිටුවේදී ගත් තීරණ ඉතාම වැදගත් වුණා.එළැඹෙන මහ කන්නය (2010 - 2011) තමයි ලංකාවේ වැඩිම බිම් ප්‍රමාණයක වගා කරන්නේ. යාපනයේත් මෙවර වැඩිම බිමක් වගා කරනවා.ඒවාට අවශ්‍ය ජලය ලබා ගන්නා ඇළවේලි සුද්ධ පවිත්‍ර කිරීම, බීජ හා පොහොර ලබාගැනීම, බෝග විවිධාංගීකරණය, සත්ත්ව නිෂ්පාදන ඉහළ නැංවීම, ධීවර කටයුතු වේගවත් කිරීමට මේ රැස්වීමෙන් ලැබුණේ විශාල ශක්තියක්.ආර්ථික සංවර්ධන ඇමැති බැසිල් රාජපක්‍ෂ මහතාගේ ප්‍රධානත්වයෙන් කෑගල්ල දිස්ත්‍රික් සංවර්ධන කමිටු රැස්වීම පැවැත්වුණේ, අගෝස්තු 09 වැනිදා. එදා කෑගල්ල දිස්ත්‍රික්කයේ වැඩ නතර වී තිබෙන විවිධ ව්‍යාපෘති ඉක්මනින් ක්‍රියාත්මක කිරීමට රුපියල් මිලියන 1200කට වඩා වෙන් කළා.මේ තරම් විශාල මුදලක් වෙන් කෙළේ, රජය ගමේ ජනතාවට ඇඟට දැනෙන සංවර්ධනයක් සිදු කරන්නයි. අපිට සතුටු ඒ වෙන් කළ මුදල් ලැබී සති තුනක් ගතවීමට පෙර සංවර්ධන වැඩ ඇරඹී තිබීමයි. පළාත් සභාවට අයත් මාර්ග සෑම එකක්ම වැඩිදියුණු කිරීමට රුපියල් මිලියන 400ක් වෙන් කළා. දැන් ඒවායේ වැඩ කටයුතු ඇරඹී තිබෙනවා. රජය මේසා විශාල මුදලක් ලබා දී කරන සංවර්ධන වැඩ ගැන ජනතාව අතර නිසි ප්‍රචාරයක් නැතිකම ප්‍රශ්නයක්. සෑම දිස්ත්‍රික්ක කමිටු රැස්වීමකටම ඒ ඒ දිස්ත්‍රික්කය නියෝජනය කරන පාර්ලිමේන්තු මැති ඇමැතිවරුන්ට අමතරව අනෙක් දිස්ත්‍රික්කවලින් පාර්ලිමේන්තුවට ආ ඇමැතිවරු හතර දෙනෙකුවත් සහභාගී කරවිය යුතු යැයි ජනාධිපති මහින්ද රාජපක්‍ෂ මහතා ප්‍රමුඛ රජය ප්‍රතිපත්තිමය තීරණයකට එළැඹ තිබේ.ඒ අනුව දිස්ත්‍රික්ක මට්ටමින් මේ දිනවල රැස්වන ජන සුබ සෙතට මඟ පාදන දිස්ත්‍රික් සංවර්ධන කමිටු සක්‍රීය කිරීමේ වැඩපිළිවෙළ පිළිබඳව මෙවර ගවේෂණය ඔස්සේ අවධානය යොමු කෙරේ.ශ්‍රී ලංකාවේ පරිපාලන දිස්ත්‍රික්ක විසිපහම (25) ආවරණය වන පරිදි දිස්ත්‍රික් සංවර්ධන කමිටු පැවැත්වීමේ වැඩපිළිවෙළ ජනාධිපති මහින්ද රාජපක්ෂ මහතාගේ අදහසකට අනුව සක්‍රීය කොට තිබේ.ඒ අනුව වෙනදාට වඩා වැඩි අවධානයක් අපේක්ෂා ඉහළ නැංවීමක් මේ කමිටු රැස්වීම් කෙරෙහි යොමුවී ඇත.දිස්ත්‍රික් සංවර්ධන කමිටු රැස්වීම්වල මූලාසනය ආර්ථික සංවර්ධන ඇමැති බැසිල් රාජපක්ෂ මහතා උසුලයි. ඒ මහතා ප්‍රධානව දිස්ත්‍රික් සංවර්ධන කමිටු එම සභාපතිවරුන්ගේ සහභාගිත්වයෙන් මේ වනවිට දිස්ත්‍රික්ක 15 කට ආසන්නව පවත්වා අවසන්ය.දිස්ත්‍රික්ක 15 ක පාර්ලිමේන්තු, පළාත් සභා සහ පළාත් පාලන ආයතන නියෝජනය කරන මහජන නියෝජිතයෝ මේ සඳහා සහභාගි වේ.දිස්ත්‍රික් සංවර්ධන කමිටු රැස්වීම් පැවැත්වෙන්නේ ඒ ඒ දිස්ත්‍රික්කයේ රාජ්‍ය අංශ ප්‍රධානියාගේ කාර්යාලයේ හෙවත් දිස්ත්‍රික් ලේකම් කාර්යාලයේදීය. දැනට ගම්පහ, කොළඹ, කෑගල්ල, මාතලේ, අනුරාධපුරය, මන්නාරම, වව්නියාව, මුලතිව්, කිළිනොච්චිය, යාපනය, පුත්තලම, ගාල්ල, හම්බන්තොට සහ මාතර යන දිස්ත්‍රික් ලේකම් කාර්යාලවල මේ හමු පවත්වා අවසන්ය. රත්නපුරය කමිටු රැස්වීම අද (27) පැවැත්වේ.දිස්ත්‍රික් සංවර්ධන කමිටු රැස්වීම්, කොළඹින් දුරබැහැරට ගොස් ඒ ඒ දිස්ත්‍රික්කවලම පැවැත්වීම අංශ ගණනාවක් නිසා වඩාත් ප්‍රතිඵලදායකය, වැදගත්ය. ඒ අතර පළමු තැන ලැබෙනුයේ, අප රටේ එක් දිස්ත්‍රික්කයක පවතින ගැටලු, ප්‍රශ්න එකිනෙක දිස්ත්‍රික්කවලට වඩා වෙනස්වීමයි. දිස්ත්‍රික් සංවර්ධන කමිටු පිහිටුවා ඇත්තේ දිස්ත්‍රික් සංවර්ධනයට දේශපාලන නායකත්වය යටතේ ඉතා ශීඝ්‍ර සංවර්ධනයකට තල්ලුවක් දීමටය.මෙතෙක් කල් මෙම කමිටු ඉබි ගමනක යෙදුණු බව කීවාට වරදක් නැත. එයට ප්‍රධාන හේතුව දේශපාලන නායකත්වයේ නියුතු දිස්ත්‍රික්කයේ මන්ත්‍රීවරුන්ගේ සහභාගීත්වය අනිවාර්ය නොවීමය. බැසිල් රාජපක්ෂ මහතා දැන් රට පුරා ඇවිදිමින් දිස්ත්‍රික් සංවර්ධන කමිටුවලට නව ජවයක් ලබාදීම පැසසිය යුතු කරුණකි.උදාහරණයක් ලෙස වැසි ජලය ලැබෙන ගම්පහ, කොළඹ දිස්ත්‍රික්කවල වී ගොවිතැන වැඩි කිරීමට උපදෙස් දෙන මේ කමිටුව, වැසි ජලය අඩු වශයෙන් ලැබෙන පුත්තලම, හම්බන්තොට වැනි දිස්ත්‍රික්කවල “වී” වලට වඩා අතිරේක බෝග ගොඩ ගොවිතැන සේ සිදුකරන්නට මෙහිදී උපදෙස් ලබා දෙන්නේය.එයට බලපෑ මූලික හේතුව මේ හමුවලදී දේශගුණික, භූගෝලීය, සාධක හා ජනතා අවශ්‍යතා මැනවින් හඳුනා ගැනීමට බලධාරින්ට ඉඩකඩ නැතිනම් අවස්ථාව උදාවීමය.දෙවැනි වැදගත්ම කරුණ වන්නේ, මේ හමුවලදී දිගුකල් නොවිසඳුණු සංකීර්ණ වේවා, සරල වේවා, ඕනෑම ප්‍රශ්නයකට තිරසාර විසැඳුම් ලබාදීමය. පුත්තලම දිස්ත්‍රික්කයේ පාරම්පරිකව හේන් ගොවිතැන කරගෙන ආ පාරම්පරික ගොවි මහතුන් පිරිසකට දැන් බාධා මතුවී තිබේ.ඒ ගැන මේ කමිටුවේදී කරුණු ඉදිරිපත් විය. ප්‍රශ්නය පුංචි කරුණක් වූවත්, ගොවිතැනට ප්‍රමුඛ තැන ලබාදීමේ රජයේ පිළිවෙත අනුව, පාරම්පරික ගොවීන්ට ප්‍රාදේශීය ලේකම්වරයාගේ ලිඛිත අවසරය ලබා හේන් එළිපෙහෙළි කිරීමට මෙහිදී ඉඩකඩ ලබාදුනි.බැසිල් රාජපක්ෂ මහතා මැදිහත් වූයේ දැනටත් පවතින නීතිය පිළිබඳව රාජ්‍ය අංශ නිලධාරිහූ සහ ගොවි ජනතාව දැනුවත් කිරීමට පමණී. ප්‍රශ්නය විසඳුනි.මාතර දිස්ත්‍රික් සංවර්ධන කමිටු රැස්වීමේදී අවුරුදු 30 කට එහා ගිය අන්සතු දේපොළක් පිළිබඳ ප්‍රශ්නයක් මතුවිණි. නිල්වලා ගඟ ව්‍යාපෘතියට ගෙන ආ “බාජ්” යන්ත්‍රයක් වසර 30 ක් තිස්සේ මඩ හා වල්පඳුරු මත දිරාපත්වෙමින් තිබේ.එය ගොඩගෙන ජනතාවගේ ප්‍රයෝජනය සඳහා භාවිතා කරන්නැයි වාරිමාර්ග දෙපාර්තමේන්තුවට කරුණු දක්වා ඇත. ඔවුන් එය ගණන් ගෙන නොමැත. ඒ අනුව ශ්‍රී ලංකා දක්ෂිණ සංවර්ධන අධිකාරිය මීට මැදිහත් වී එය ගොඩගෙන ප්‍රයෝජනයට ගැනීමට ක්‍රියා කොට තිබේ. ඊට වාරිමාර්ග දෙපාර්තමේන්තුව විරුද්ධ වී ඇත.අවසානයේ මේ කරුණ අධිකරණය වෙත ගොස් තිබේ. සංවර්ධන කමිටු රැස්වීම උණුසුම් කරමින් මේ පැනය මතුවිණි. දෙපිරිසගේම කරුණු දැක්වීම්වලට සාවධානව අවධානය යොමු කළ බැසිල් රාජපක්ෂ මහතා මේ ‘බාජ්’ එක ප්‍රයෝජනයට ගැනීමට වෙර දැරූ දක්ෂිණ සංවර්ධන අධිකාරියට ස්තුතිය පළ කළේය.ඒ සඳහා වැයවූ පෞද්ගලික අංශ ආයෝජකයාට ඔහු වැය කළ මුදල් ආපසු ලබාදී මේ “බාජ්” යන්ත්‍රය ආර්ථික සංවර්ධන අමාත්‍යාංශය යටතට පවරා ගන්නටත්, ඉන්පසු එය වාරිමාර්ග දෙපාර්තමේන්තුªවට පැවැරීමටත් තීරණය කළේය.මධ්‍යම රජය හෝ පළාත් සභා හෝ පළාත් පාලන ආයතන විසින් හෝ ආරම්භ කොට තිබෙන සංවර්ධන ව්‍යාපෘති මුදල් නොමැතිකමින් අතරමඟ නතර කොට තිබේ. මේ වැඩ ආරම්භ කර දැනට නැවතී තිබෙන කටයුතු වහාම ආරම්භ කිරීමට මුදල් ප්‍රතිපාදන ආර්ථික සංවර්ධන අමාත්‍යාංශයේ වැය ශීර්ෂයෙන් ලබාදීමට පියවර ගැනීමද මේ කමිටුවලදී සිදුවන වැදගත් සේවාවකි.පළාත් මහා මාර්ග, ජල යෝජනා ක්‍රම, විදුලි යෝජනා ක්‍රම පාසල්, රෝහල් ඉදිකිරීම් කටයුතු යනාදිය මෙන්ම ගම නැඟුම, සමෘද්ධි වැනි සංවර්ධන වැඩ සඳහා අවශ්‍ය මුදල් කඩිනමින් ලබාදීම මෙහිදී සිදුකෙරේ.ජනාධිපතිතුමාගේ උපදෙස් මත මේ මුදල් ලබාදේ. උදාහරණයක් ලෙස කෑගල්ල දිස්ත්‍රික්කයේ සංවර්ධනයට රුපියල් මිලියන 1250, පුත්තලමේ සංවර්ධනයට රුපියල් මිලියන 726 ක්, මාතරට රුපියල් මිලියන 600 ක්, ගාල්ලට රුපියල් මිලියන 1250 ක් යනාදී ලෙස මුදල් වෙන්කරදීම දැක්විය හැකිය.මේ මුදල් යොදාගෙන ක්‍රියාත්මක කරන සෑම සංවර්ධන වැඩසටහනක්ම ප්‍රාදේශීය සංවර්ධන කමිටුවලදී කතිකා කර අනුමත කොට ගත යුතුය. ඒවා දිස්ත්‍රික් කමිටු වෙතද වාර්තා කළ යුතුය. එලෙස අනුමත නොවූ කිසිදු ව්‍යාපෘතියකට මුදල් ගෙවීම් සිදුනොකැරේ.ඊට අමතරව රාජ්‍ය අංශ නිලධාරින්ගේ හිඟය හා ඔවුන්ගේ සේවාවන් ඉටුකිරීමේ ප්‍රශ්න තිබේ නම්, මේ හමුවලදී ප්‍රසිද්ධියේ කතිකා කැරේ. මාතලේ දිස්ත්‍රික් ලේකම් කාර්යාලයේ පැවැති හමුවේදී ගෙදර ආදරයෙන් ළමයෙකු හැදූ “සැලළිහිනියා” අත්අඩංගුවට ගැනීමට කොළඹින් පැමිණි වනජීවි නිලධාරින්ට, වල් අලි උවදුරින් පීඩා විඳින අහිංසක ගැමියන් බේරා ගැනීමට යෑමට නිලධාරින් නැතැයි කීමට බැරි යැයි බැසිල් රාජපක්ෂ මහතා තදින් උපදෙස් ලබා දුන්නේය.මේ වනවිට උතුරු පළාතේ දිස්ත්‍රික්ක පහේ ජනතාව මුහුණ දී සිටිනුයේ යුද්ධයෙන් පසු ආපසු තම මුල්ගම්බිම්වලට ගොස් ජීවිතය ගොඩ නඟා ගැනීමේ ප්‍රශ්නයටය. ඊට විසඳුම් වහාම ලබාදීම මේ හමුවලදී සිදුකැරේ. වව්නියාව, කිළිනොච්චිය, මන්නාරම, මුලතිව් හා යාපනය දිස්ත්‍රික්කවල මුල්බිම්වල ජනතාව පදිංචි කරවීමට පෙර බිම් බෝම්බ, මරඋඟුල් ඉවත් කළ යුතුය.එමෙන්ම ඔවුන්ට අවශ්‍ය මාර්ග, විදුලි බලය, පානීය ජලය, ගොවිතැනට අවශ්‍ය ඉඩම් පිළිසකර කිරීම, රාජ්‍ය අංශ කාර්යාල ප්‍රතිසංස්කරණය කිරීම, වෙළෙඳ, ධීවර, සත්ත්ව නිෂ්පාදන ඉහළ නංවාලිය යුතුය. ඒවාට අවශ්‍ය මිල මුදල්, ද්‍රව්‍යමය ආධාර නිසි ප්‍රමාණයට නිසිකලට වේලාවට ලබාදීමට ඇති බාධා සියල්ල මේ දිස්ත්‍රික් සංවර්ධන කමිටුවලදී සිදුකැරේ.ජනතා සුබසෙතට මඟ පාදන මේ සංවර්ධන කමිටු රැස්වීම් විටක නීරසය. තවත් වරෙක උද්වේගකරය. ඇතැම් විට දෙනෙතින් කඳුළු පනින තරමේ සතුටු සිනා විසිරෙන රස ගඟුලක්ය. ජනතාවට වැඩදායකය. ප්‍රතිඵලදායකය...</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=n1009281</link>
    <topic>විදෙස් ගත දමිළ ජනයාගේ ඉඩම්‘මහවිරු’ පවුල්වලට ලියලා දීලා</topic>
    <author>චමින්ද පෙරේරා</author>
    <content>විදෙස් ගතව සිටින දෙමළ ජනතාවට අයත් ඉඩම් එල්. ටී. ටී. ඊ. සංවිධානයේ ‘මහවිරු පවුල්වලට’ ඔප්පු මගින් පවරා දී ඇති බව මේ වන විට අනාවරණය වී තිබේ. එක්සත් ජාතික පෙරමුණු රජය ඇති කරගත් ‘සටන් විරාම’ සමයේ මෙසේ ඉඩම් පවරා දීම සිදු කර තිබේ.වසර විස්සක පමණ කාලයක් එතෙර ජීවත් වූ බොහෝ දෙමළ ජන කොටස් රජයේ කාර්යාලවලට මේ සම්බන්ධයෙන් පැමිණිලි ඉදිරිපත් කර ඇත.මෙම පැමිණිලි විශාල වශයෙන් ලැබී ඇත්තේ මුලතිව්, කිලිනොච්චි, හා වව්නියාව යන දිස්ත්‍රික්කවල රජයේ කාර්යාලවලට බැව් නිලධාරීහු පවසති.සිය බල ප්‍රදේශ වලින් ඉවත්ව ගිය දෙමළ ජනතාව ‘ද්‍රෝහීන්’ ලෙස සලකා එල්. ටී. ටී. ඊ. සංවිධානය විසින් ඔවුන් සතු ඉඩ කඩම් ‘මහ විරු’ පවුල් වෙත පවරා ඔප්පු සකස් කොට දී තිබෙන බව කිලිනොච්චි දිස්ත්‍රික් ලේකම් කාර්යාලයේ නිලධාරියෙක් සඳහන් කළේය.‘සටන් විරාම’ සමයේ දී එක්සත් ජාතික පෙරමුණු රජය මේ ඉඩම් වලට නීත්‍යානුකූල ඔප්පු සකස් කර ගැනීමට ‘මහ විරු’ පවුල් වලට අවසර ලබාදී ඇති බවද හෙතෙම සඳහන් කෙළේය.සටන් විරාම සමයේ බලධාරීන්ගේ අවසරය ඇතිව ඉඩම් ලියාපදිංචි කිරීමේ නිලධාරීන් විසින් මේ ඉඩම්වල මුල් ඔප්පු විනාශ කර ඇති බව අනාවරණය කරගෙන ඇතැයි මේ නිලධාරියා පැවසීය. මුලතිව් පොලිස් කොට්ඨාසයේ උසස් නිලධාරියකු සඳහන් කළේ සිය ඉඩම් අහිමි වීම පිළිබඳ පැමිණිලි පහක්වත් දිනකට ලැබෙන බවයි.විදෙස් ගතව සිට පෙරළා සිය රටට පැමිණෙන ජනතාව තමන් වෙත ඇති සත්‍ය ඔප්පු රැගෙන විත් මෙසේ පැමිණිලි ඉදිරිපත් කරන බව පැවැසූ එම නිලධාරියා ‘මහ විරු පවුල්’ බලෙන් අත්පත් කර ගත් ඉඩම් ගැන දුක් ගැනවිලි කියන්නට ඔවුන් පොලිසි වෙත ප්‍රාදේශීය ලේකම් කාර්යාලය හා ග්‍රාම නිලධාරීන් වෙත යන බවද කීවේය. ‘මහ විරු’ පවුල්වලට විකල්ප ඉඩම් ලබා දුන්නද ඔවුන් එල්. ටී. ටී. ඊ. ය විසින් ලබා දුන් ඉඩම් ම ඉල්ලා සිටින බව රජයේ නිලධාරීහු කියති.මෑතකදී කරච්චි ප්‍රාදේශීය ලේකම් කාර්යාලයට රැස් වූ ‘උගත් පාඩම් සහ ප්‍රතිසංධාන’ කොමිසම හමුවේ සාක්කි දුන් ‘මහවිරු’ පවුල් මේ බව කියා ඇතැයි ඒ නිලධාරීහු කියති.තමන් ඒ ඉඩම් සංවර්ධනය කර ඇති නිසා රජයෙන් වන්දි මුදල් බලාපොරොත්තු වන බව ‘මහවිරු’ පවුල් ප්‍රකාශ කර ඇත.මේ ‘මහ විරු’ පවුල්වලට වෙනත් ඉඩම් අයත්ව ඇතත් ඒවා ඒ – 9 මාර්ගයෙන් ඈතට වන්නට පිහිටා ඇති බැවින් මොවුන් එම ඉඩම් කරා යාමට අකමැති බව පැවැසේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=n1009282</link>
    <topic>පෘතුගාලයට ගෙන ගිය කෞතුක භාණ්ඩ යළි ශ්‍රී ලංකාවට</topic>
    <author/>
    <content>අතීතයේදී ශ්‍රී ලංකාවෙන් පෘතුගාලයට ගෙන ගිය පුරාවිද්‍යා වටිනාකමින් යුත් භාණ්ඩ නැවත ශ්‍රී ලංකාවට ලබා දෙන ලෙස ශ්‍රී ලංකා ජනාධිපති මහින්ද රාජපක්‍ෂ මහතා පෘතුගාල අගමැති සාකොටෙස් මහතාගෙන් ඉල්ලීමක් කර ඇත.ශ්‍රී ලංකාවෙන් රැගෙන ගිය පුරා විද්‍යාත්මක වටිනාකමින් යුත් භාණ්ඩ පිළිබඳව සොයා බලා ඒවා නැවත ලබා දෙන බවට පෘතුගාල අගමැතිවරයා මහින්ද රාජපක්‍ෂ මහතාට පොරොන්දු වී ඇත.ඊට අමතරව පෘතුගාලයේ භාවිතාවන සුළං බලයෙන් විදුලිය උත්පාදනය කිරීමේ තාක්‍ෂණය ශ්‍රී ලංකාවට ලබා දීමට ද සාකොටෙස් මහතා ශ්‍රී ලංකා ජනාධිපතිවරයාට කැමැත්ත පළ කර ඇත.පෘතුගාල අගමැතිවරයා හා ශ්‍රී ලංකා ජනාධිපති මහින්ද රාජපක්‍ෂ මහතා අතර හමුව ඊයේ (27) නිව්යෝක් නුවරදී සිදු විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=n1009283</link>
    <topic>සෞඛ්‍ය අමාත්‍යාංශයජනවාරියේ සිට අලුත් වෙයි</topic>
    <author>සන්ධ්‍යා කරුණාරත්න</author>
    <content>කැඩුණු මැෂිමක් බදු වූ තම අමාත්‍යාංශය නැවත අලුත්වැඩියා කර නව යාන්ත්‍රණක් ලබන ජනවාරි මාසය වන විට සෞඛ්‍ය අමාත්‍යාංශය තුළ ස්ථාපිත කරන බව සෞඛ්‍ය ඇමැති මෛත්‍රිපාල සිරිසේන මහතා පවසයි.අමාත්‍යාංශයේ වැඩ බාරගෙන මාස පහක් වුවත් එහි මැෂිම තවමත් කැඩී තිබෙන බව දැනී ඇති බවත් එහි ඉවත් කළ යුතු කෑලි ඉවත්කර ඔයිල් දමා අලුත්වැඩියා කළ යුතු කෑලි අලුත්වැඩියා කර අලුත් මැෂිමක් අමාත්‍යාංශයේ ස්ථාපිත කරන බවත් ඇමැතිවරයා කීය. අන්තර්ජාතික වසංගත රෝග පිළිබඳ සංගමයේ අග්නිදිග ආසියාතික කලාපීය විද්‍යාත්මක සමුළුව අමතමින් සෞඛ්‍ය ඇමැතිවරයා පැවැති උත්සවයකදී මෙසේ පැවසීය.සෞඛ්‍ය අමාත්‍යාංශය ප්‍රතිසංවිධානය කර නව යාන්ත්‍රණයක් එහි ගොඩනැඟීමට මේ මස පහේ ලැබූ අත්දැකීම් හා අවබෝධය ප්‍රයෝජනයට ගන්නා බව ඇමැතිවරයා සඳහන් කළේ ය. සෞඛ්‍ය මැෂිම කොතරම් හොඳට ඇක්සලරේට් කළත් එහි යම් යම් හිරවීම් තිබෙන බව ද ඇමැතිවරයා කීය.සෞඛ්‍ය අමාත්‍යාංශයේ වැඩකරන හා වැඩ නොකරන පුද්ගලයන් කවුදැයි කියා හඳුනාගනිමින් වැඩ නොකරන පුද්ගලයන් අමාත්‍යාංශයෙන් ඉවත් කිරීමට තමා කටයුතු කරන්නේ යැයි ද ඇමැතිවරයා ප්‍රකාශ කළේ ය. මේ අවස්ථාවට සෞඛ්‍ය අමාත්‍යාංශයේ වැඩබලන ලේකම් වෛද්‍ය පාලිත මහීපාල, ලෝක සෞඛ්‍ය සංවිධානයේ ශ්‍රී ලංකා නේවාසික නියෝජිත වෛද්‍ය රූස්ටම් මේතා, අන්තර්ජාතික වසංගත රෝග පිළිබඳ සංගමයේ 10 වැනි අග්නිදිග ආසියාතික කලාපීය විද්‍යාත්මක සමුළුවේ සම සභාපති වෛද්‍ය සුජාතා සමරකෝන් මහත්ම මහත්මීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=n1009284</link>
    <topic>කෝටි 6ක රන්-මුතු-මැණික් බැංකු සේප්පුවක</topic>
    <author>වෙල්ලස්සේ බණ්ඩාර, ධනුෂ්ක ගොඩකුඹුර සහ චමීර ඇල්ලදෙණිය</author>
    <content>සෙලින්කෝ සමූහ ව්‍යාපාරයේ අධිපති ලලිත් කොතලාවල මහතා සිය වත්කම් ප්‍රකාශ කිරීමේදී හෙළිදරව් නොකරන ලද රුපියල් කෝටි 6 කට වඩා වටිනාකමකින් යුතු රත්රන්, මුතු මැණික් හා දියමන්ති තොගයක් මහජන බැංකු සේප්පුවක තබා තිබියදී ඊයේ (27) සවස රහස් පොලිසිය මගින් සොයාගෙන ඇත.මේ දේපළ කොළඹ යුනියන් පෙදෙසේ පිහිටි මහජන බැංකු ශාඛාවේ සේප්පුවක සඟවා තිබියදී සොයාගත් බව රහස් පොලිසියේ අධ්‍යක්ෂ ජ්‍යෙෂ්ඨ පොලිස් අධිකාරි විජය අමරසිංහ මහතා දිනමිණට කීය. ලලිත් කොතලාවල මහතාගේ වත්කම් පිළිබඳව අධිකරණය ලබාදී තිබෙන නියෝග අනුව මෙම වැටලීම සිදුකර තිබේ.එම දේපළ මේ වන විට රහස් පොලිසිය භාරයේ තිබෙන අතර මේ සම්බන්ධයෙන් වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=n1009285</link>
    <topic>‘වැඩ-කිඩ’ පෙන්නූ විනිසුරුගේසේවය වහාම අත්හිටුවයි</topic>
    <author>රෝෂන් තුෂාර</author>
    <content>කොළඹ කොල්ලුපිටිය කැරෝකි සමාජ ශාලාවක සේවකයන්ට පහරදී අශෝබන ලෙස හැසිරෙමින් අහසට වෙඩි තබා පලාගිය බවට සැකකෙරෙන තිස්සමහාරාම මහේස්ත්‍රාත් හා දිසාවිනිසුරු එම්. අනුර සෙනෙවිරත්න මහතාගේ සේවය වහාම ක්‍රියාත්මක වන පරිදි අත්හිටුවීමට අධිකරණ සේවා කොමිෂන් සභාව ඊයේ (27) තීරණය කළේය.අගවිනිසුරුවරයා ප්‍රමුඛ අධිකරණසේවා කොමිෂන් සභාවේ ත්‍රිපුද්ගල විනිසුරු මඩුල්ලක් මෙම තීරණය ගෙන ඇති අතර, විනිසුරුවරයාට එරෙහිව විනය පරීක්‍ෂණයක් ද පැවැත්වීමට පියවර ගෙන ඇත.විනිසුරුවරයකු අත්අඩංගුවට ගැනීමට පොලිසියට නීතිමය බාධා ඇති බැවින් එම බාධා ඉවත් කරමින් මෙම තීරණය ගත් බව සඳහන් කරන කොමිෂන් සභාව සැකකාර විනිසුරුවරයා අපරාධමය වරදක් කැර ඇත්නම් ඒ සඳහා නඩු පැවරීමට පොලිසියට මෙමගින් හැකිවන බවද සඳහන් කළේය.පොදු මහජනතාව අධිකරණය හා විනිසුරුවරුන් කෙරෙහි තිබෙන විශ්වාසය ආරක්ෂා කිරීම සඳහා මෙසේ කඩිනමින් පියවර ගත් බව අවධාරණය කරන අධිකරණසේවා කොමිෂම නීතිය හමුවේ සියලු දෙනාම සමානය යන සංකල්පය මත පිහිටා සිට කොමිසම කටයුතු කරන බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=n1009286</link>
    <topic>වාසවිලාන්දමිළ පාසල අද බාර දෙයි</topic>
    <author/>
    <content>විජයානි එදිරිසිංහඋතුරේ අධි ආරක්‍ෂිත කලාපයේ පිහිටි “වාසවිලාන් – දමිළ පාසල” ආරක්‍ෂක අංශ මගින් අද (28) නිදහස් කෙරේ.ඒ අනුව අද පෙරවරුවේ ආරක්‍ෂක අංශ මගින් එම පාසල ආර්ථික සංවර්ධන ඇමැති බැසිල් රාජපක්‍ෂ මහතා වෙත බාර දීමට නියමිතය.මෙම පාසල කොටින් විසින් ත්‍රස්තවාදී කටයුතුවලට යොදාගෙන තිබූ අතර එහිදී ඉගෙනුම ලැබූ පාසල් සිසුහු 1500ක් දෙනා උරුම්බිරායි ප්‍රදේශයේ ගොඩනැගිල්ලක තාවකාලිකව අධ්‍යාපන ලැබූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=n1009287</link>
    <topic>ඉඩමක් අල්ලාගෙයක් හදලාඅමාරුවේ වැටිලා</topic>
    <author>වෙල්ලස්සේ බණ්ඩාර</author>
    <content>රුක්මල්ගම නිවාස යෝජනා ක්‍රමයේ පිහිටි රුපියල් ලක්ෂ පනහක් පමණ වටිනා පර්චස් 6ක ඉඩමක් අනවසරයෙන් අත්පත්කැරගෙන නිවසක් ඉදිකරමින් සිටි ජාතික නිවාස සංවර්ධන අධිකාරියේ කොළඹ දිස්ත්‍රික් කාර්යාලයේ ලිපිකාරිනිය, වහාම ක්‍රියාත්මක වෙන පරිදි වැඩ තහනමකට ලක්කැර ඇත.ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතාගේ උපදෙස් පරිදි අමාත්‍යාංශය විසින් පසුගියදා රුක්මල්ගමදී පවත්වනු ලැබූ “ජනසෙත” ජංගම සේවයේදී මේ අනවසර අල්ලා ගැනීම ගැන කරුණු අනාවරණය වී තිබේ.දෙමහල් නිවසක් ඉදිකිරීමේ සැලැස්මක් යටතේ පළමු මහල ඉදිකැර ඇති බවත්, එයට ජලය, විදුලිය පමණක් නොව වරිපනම් අංකයක්ද ලබාගෙන ඇත.පොලිස් දෙපාර්තමේන්තුවේ සේවය කරන ඇගේ සැමියා නමින් මේ නිවසට අදාළ සැලස්ම අනුමත කැරගෙන ඇති බවත්, ජලය ඇතුළු පොදු පහසුකම් ලබාගෙන ඇති බවත් පරීක්ෂණවලින් අනාවරණය විය.මේ ලිපිකාරිනියට මෙසේ ජාතික නිවාස සංවර්ධන අධිකාරිය සතු ඉඩමක් අනවසරයෙන් අත් පත් කැරගැනීමට ප්‍රධාන කාර්යාලයේ යම් පිරිසකගේ ද සහාය ලැබී ඇතිදැයි අනාවරණය කැර ගැනීමට වැඩිදුර පරීක්ෂණ සිදු කෙරෙන බවද සභාපතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=n1009288</link>
    <topic>බෑනා භූමිතෙල් දමා ගිනි තිබ්බා:දුව බේරා ගන්න උදවු කරන්න</topic>
    <author>ගාමිණී ඔබේසේකර පොළොන්නරුව විශේෂ</author>
    <content>මගේ් බෑනා දුවට ගුටි බැට දී ඇඟට ලාම්පුතෙල් වත්කර ගිනිතබා බරපතළ ලෙස තුවාල සිදු කර තිබෙනවා. ඇගේ් ජීවිතය බේරා ගැනීමට උදව් කරන්නැයි ඉල්ලා මවක් පොළොන්නරුව මහ රෝහල ඉදිරිපිට දී පසුගියදා විලාප නැගුවාය.දෙහිඅත්තකණ්ඩිය බක්මිටියාව පදිංචි සිය සැමියාගේ නිවසේ දී පහරදීමෙන් පසු භූමිතෙල් වත්කර ගිනි තබා බරපතළ ලෙස තුවාල ලැබූ ආර්. ඩබ්ලිව්. ප්‍රබෝධිකා (19) මහත්මියගේ ජීවිතය බේරා දෙන්නැයි ඉල්ලා සිටියේ බදුල්ලේ පදිංචි ටී. ඩී. මාලනී (42) මහත්මියයි.පිළිස්සුම් තුවාල සහිතව පොළොන්නරුව මහ රෝහලේ ප්‍රතිකාර ලබන ප්‍රබෝධිකා මහත්මිය මෙසේ කීවාය. එදා පොල්අතු බඳින්න උදව් කරන්න මට සැමියා එන්න කීවා. මට ඒ සමගම පහර දෙන්න පටන්ගත්තා. මම ගෙට දුවගෙන ආවා. ඔහු මා පසු පස පන්නාගෙන ඇවිත් හොඳටම අතින් පයින් පහර දුන්නා.ලාම්පුතෙල් ගැලුම අරන් ඔළුවටයි ඇගටයි ලාම්පුතෙල් හලලා ගිනි පෙට්ටි දෙකක් ඉවර වෙන කල් පත්තු කළා. ඒත් ඒවා පත්තු වුණේ නැහැ. එක ගිනිකූරක් බිම වැටිලා තිබුණා. මම ඒක අරගත්තා. මගෙන් ඒක උදුරාගෙන පත්තු කරලා මගේ ඇගට දමා ඔහු දුවන්න හදන කොටම මම ඔහු අල්ලා ගත්තා. ඒත් එයා දිව ගියා.ශ්‍රී ලංකා ගුවන් හමුදාවේ සේවය කළ සෙබළෙකු වන මේ සැකකරු හමුදාවෙන් පැන ආ අයකු බව කියයි. මාස 4 ක ගැබිනි මවක් වන ප්‍රබෝධිකා කුමාරි මේ වන විට පිළිස්සුම් තුවාල නිසා බරපතළ රෝගී තත්ත්වයෙන් පසු වෙයි.සිද්ධිය සම්බන්ධයෙන් දෙහිඅත්තකණ්ඩිය පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=n1009289</link>
    <topic>ඒත් අද පුතයිබිරියයි මාවතනි කරලා ගිහින්</topic>
    <author>කොච්චිකඩේ විශේෂ ඩී. මිහිඳුකුල</author>
    <content>“මම දකුණු පැත්ත බලා වම් පැත්ත බලද්දී දුම්රිය එන්ජිම මගේ උරහිසේ වැදුණා. මෝටර් සයිකලයත් සමඟ අපිව වීසිවුණායැයි” 26 දා සවස ප.ව. 6.45 ට පමණ කටුනායක දුම්රිය හරස් මාර්ගයකදී යතුරු පැදියක් දුම්රියක ගැටීමෙන් තිදෙනකු මියගිය සිද්ධියෙන් දිවි ගැලවුණු අජන්ත දර්ශන කුමාර (32) මහතා පැවැසීය.ඔහුද එම යතුරපැදියේ ගමන්කොට බරපතල තුවාල ලබා ඇත.අජන්ත දර්ශන කුමාර නැමැති අය යතුරු පැදිය පැදවූ අතර ඔහුගේ බිරිය වූ අංක 14/39 – 34 හසලක පදිංචිව සිටි ආර්.එම්. වසන්ති රත්නායක (28) මහත්මිය ද, හසලක අටේ ඇළ 450 නිවසේ පදිංචිව සිටි තුෂාරි ඉන්දිකා සෝමසිරි (27) මහත්මිය සහ ඇගේ පුතුවන මාස 9 ක් වයසැති තරිඳු නිශාල් නැමැති දරුවාද ජීවිතක්ෂයට පත්ව තිබේ.අනතුරින් බරපතල තුවාල ලැබූ අජන්ත දර්ශන කුමාර මීගමුව දිසා රෝහලට ඇතුළත් කර ඇත. ඔහු මෙසේ ද පැවසීය.මියගිය තුෂාරි ඉන්දිකා හා ඇගේ පුරුෂයා වන විජය කුමාරද, මියගිය දරුවාද, අප ඇසුරු කරන ඥාති පවුලක්. අපේ බෝඩිං කාමරයට ආසන්න බෝඩිං කාමරයේ එම පවුල පදිංචි වෙලා සිටියා.මියගිය දරුවා ඔවුනට ලැබුනේ මේ බෝඩිමේ සිටින විටයි. මිය ගිය දෙදෙනාම කටුනායක ආයෝජන කලාපයේ සේවය කළා.මගේ රැකියාව පින්තාරු වැඩ. අපට ලැබෙන ආදායම අනුව ප්‍රීතිමත් පවුල් ජීවිතයක් ගත කළා. මම යතුරුපැදිය අරගෙන වැඩි කාලයක් නැහැ. මියගිය දරුවා යතුරු පැදියේ යාමට හරි ආසයි.එම දරුවට දිවා සුරැකුªම් මධ්‍යස්ථානයක නතර කරලයි මවුපියෝ වැඩට යන්නේ. එම දිවා සුරැකුම් මධ්‍යස්ථානයේ වැඩ සටහනක් තිබුණා. එයට සහභාගි වීමටයි අපි එදා ගියේ. ඇවරිවත්තෙන් බඩුවගයක් ගැනීමට තිබුණා. එම බඩු ගන්නේත් නැතිව ඉක්මනට බෝඩිමට ඒමට ඕනෑ නිසයි ආවේ.අපේ බෝඩිම තිබෙන්නේ දුම්රිය හරස් මාර්ගයේ සිට මීටර් 150 ක් පමණ දුරින්. ඔය ටික අපට යාමට බැරි වුණා. බෙල් එකනාද වුණාද කියන්නට මට ඇසුනේ නැහැ. රතුලයිට් නම් පත්තු වුනේ නැහැ. බයිසිකලය දාන්ඩ එපා කියලා කෑගැහැව්වා කියලා කියනවා. මට කිසිවක් ඇසුනේ නැහැ. දකුණු පැත්ත බලා වම් පැත්ත බලන විට මගේ යතුරු පැදිය දුම්රියේ හැපී වීසිවුණා. පොඩ්ඩක් ඉවසුවා නම් මෙවැනි දෙයක් වන්නේ නැහැ. මේ දේ වෙන්ඩම තිබුනා. රෝහලේ ඇඳේ වැතිර සිටි ඔහු එසේ පවසන්නට විය.විජය කුමාර නැමැති අය මෙසේ ද කියා සිටියේය.මියගිය තුෂාරි ඉන්දිකා මගේ බිරිය. පුතා තරිඳු නිශාල් දෙදෙනාම මට අහිමි වීමෙන් දැන් මම තනි වුණා. මම තුෂාරිව බැඳලා අවුරුදු දහක් වෙනවා. දරුවෝ නැතිව සිට මාස 9 කට පෙර හමුවුණා. ඉතාමත් සතුටින් ජීවත් වුණා. මගේ පුතාව නවතා තබන දිවා සුරැකුම් මධ්‍යස්ථානයේ වැඩ සටහනකට සහභාගි වෙලා එන විටයි මෙම අනතුර සිදුවුනේ. පුතයි බිරියයි මෝටසයිකලයේ නැගලා එන විට මම පිටුපසින් පාපැදියෙන් ආවා. මම දැක්කා. මෝටර් සයිකලය දුම්රියේ හැපී විසිවෙනවා. මේ ස්ථානයේ අනතුරු ගණනාවක් සිදුවෙලා තියෙනවා. තවත් ජීවිත ගණනාවක් නැති වීමට පෙර මෙම ස්ථානයට ගේට්ටුවක් දමන ලෙස මම ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=n10092810</link>
    <topic>පැමිණිල්ලක් විභාග කිරීමට ගිය පොලිස්නිලධාරියකු නිවැසි කතට හදි කරලා</topic>
    <author>ඉන්දික පොල්කොටුව</author>
    <content>පැමිණිල්ලක් විභාග කිරීම සඳහා දවුලගල ප්‍රදේශයේ නිවසකට ගිය දවුලගල පොලිසියේ නිලධාරියකු පැමිණිලිකාර කාන්තාව අතවරයට ලක්කිරීමේ සිද්ධියක් සම්බන්ධයෙන් දවුලගල පොලිසිය විසින් එම නිලධාරියා අත්අඩංගුවට ගෙන තිබේ.පොලිස් කොස්තාපල්වරයකු වන අදාළ නිලධාරියා දිවා සංචාර රාජකාරියේ යෙදී සිටියදී මෙම පැමිණිල්ල විභාග කිරීමට ගොස් ඇති අතර සැකකරුගේ නිවස සොයා ගැනීමට යන අවස්ථාවේදී පැමිණිලිකාරිය අතවරයට ලක්ව ඇත.අත්අඩංගු ගැනුණු සැකකාර පොලිස් නිලධාරියාගේ වැඩ තහනම් කිරීමට ද මේ වන විට පියවර ගෙන තිබේ. මේ අතර එම නිලධාරියා මහනුවර අතිරේක මහේස්ත්‍රාත් අධිකරණය හමුවට ඉදිරිපත් කිරීමෙන් අනතුරුව අද (28) දක්වා රක්ෂිත බන්ධනාගාර ගත කෙරිණි.මහනුවර කොට්ඨාස භාර ජ්‍යෙෂ්ඨ පොලිස් අධිකාරී රංජිත් කස්තුරිරත්න සහ සහකාර පොලිස් අධිකාරී ඩබ්ලිව්. හක්මන යන මහත්වරුන්ගේ උපදෙස් මත දවුලගල පොලිස් ස්ථානාධිපති පොලිස් පරීක්ෂක බී. සේනානායක මහතාගේ මෙහෙයවීමෙන් මෙහි වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=n10092811</link>
    <topic>ලක්ෂ 2ක් වටිනා බලු පැටව්සොරකම් කළැයි අයෙක් අත්අඩංගුවට</topic>
    <author>කුරුණෑගල දිස්ත්‍රික් සංචාරක – ගුණරත්න ලියනආරච්චි සහ වයඹ පළාත් සංචාරක සේන එදිරිසිංහ</author>
    <content>රුපියල් ලක්ෂ දෙකකට ආසන්න වටිනා උසස් ගණයේ බලු පැටවුන් හතර දෙනෙකු සොරකම් කළ කණ්ඩායමක් පිළිබඳ තොරතුරු පොතුහැර පොලිසිය මගින් අනාවරණය කරගෙන ඇත.එක් සැකකරුවෙකු අත්අඩංගුවට ගෙන ඇති අතර බලු පැටවුන් හතර දෙනා පසුගියදා (23) සොයා ගැනීමට හැකිවී ඇත.පොතුහැර නගරාසන්න නිවසක සිටි රොට්වයලර් වර්ගයේ මාස 3 වයසැති රු. 30000 පමණ වටිනා බලු පැටවකු සොරා ගැනීමක් සම්බන්ධව පොතුහැර පොලිස් ස්ථානයට ලද පැමිණිල්ලක් මත සිදු කරන ලද පරීක්ෂණවලදී පොතුහැර පොලිසියේ ස්ථානාධිපති පොලිස් පරීක්ෂක සම්පත් ජයසිංහ මහතාගේ උපදෙස් පරිදි සොරකමට සම්බන්ධ ප්‍රධාන සැකකරුවෙකු නාරම්මල පැන්නැනිගොඩ ප්‍රදේශයේදී පසුගියදා (22) අත් අඩංගුවට ගෙන ඇත.වැඩිදුර ප්‍රශ්න කිරීමේදී සොරා ගන්නා ලද බලු පැටවුන් හතර දෙනෙකු නාරම්මල ප්‍රදේශයේ සඟවා ඇති බව අනාවරණය වී ඇත.පසුව පොතුහැර පොලිසියේ අපරාධ අංශයේ නිලධාරීන් විසින් නාරම්මල පැන්නැනිගොඩ ප්‍රදේශයේ නිවාස දෙකක් වටලා මෙම බලු පැටවුන් සොයාගෙන ඇත. රු. 200000 පමණ වටිනාකමක් ඇති ලැබ්‍රඩෝ රිට්‍රිවර්, රොට්වයලර්, ජර්මන් ෂෙපර්ඩ් යන වර්ගවලට අයත් මෙම බලු පැටවුන් වාරියපොළ, පොතුහැර, නාරම්මල ප්‍රදේශවලින් සොරාගෙන ඇති බව අණාවරණය වී ඇත.සොයා ගන්නා ලද බලු පැටවුන්ගෙන් දෙදෙනෙකු වාරියපොළ පොලිස්ථානය වෙත එක් බලු පැටවකු නාරම්මල පොලිස් ස්ථානය වෙතද භාරදීමට කටයුතු කර ඇති අතර පොතුහැර ප්‍රදේශයේදී සොරාගන්නා ලද බලු පැටවා සහ සැකකරු 2010. 09. 24 දින කුරුණෑගල මහේස්ත්‍රාත් සමන් ශ්‍රී බුද්ධික රාගල මහතා වෙත ඉදිරිපත් කිරීමෙන් පසුව සැකකරු රු. 100000 ක ශරීර ඇප සහ රු. 1500 ක මුදල් ඇප මත මුදා හැර ඇත.සංවිධානාත්මකව සිදු කර ඇති මෙම බලු පැටවුන් සොරකම සඳහා සම්බන්ධ වී යැයි සැක කෙරෙන තවත් හතර දෙනෙකු අත්අඩංගුවට ගැනීමට පොතුහැර, නාරම්මල සහ වාරියපොළ පොලිස් ස්ථානවලින් කටයුතු සූදානම් කර ඇත.පොතුහැර පොලිසියේ ස්ථානාධිපති පොලිස් පරීක්ෂක සම්පත් ජයසිංහ මහතාගේ් උපදෙස් පරිදි අපරාධ අංශයේ ස්ථානාධිපති උ. පො. ප. ජයතිලක, උ. පො. ප. සිසිර කුමාර, පො. සැ. 56502 ප්‍රේමරත්න, පො. සැ. 17302 බණ්ඩාර, පො. කො. 30576 තිලකරත්න යන නිලධාරීන් පරීක්ෂණ මෙහෙයවන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=n10092812</link>
    <topic>දඩගමුවේ සැඟවී සිටිපාතාල ප්‍රබලයෙක් දැලේ</topic>
    <author>චන්ද්‍රිකා පෙරේරා, කල්එලිය සමූහ මදනායක</author>
    <content>වේයන්ගොඩ නැඟෙනහිර දඩගමුව ප්‍රදේශයේ සැඟවී සිටි මාලිගාවත්තේ පදිංචි පාතාල ප්‍රබලයෙකු සම¼ඟ මිලි මීටර් නවය බ්‍රවුනින් වර්ගයේ පිස්තෝලයක් හා ජීව උණ්ඩ හයක් වේයන්ගොඩ පොලිසිය මගින් අත් අඩංගුවට ගෙන තිබේ.මොහු කොළඹ, මාලිගාවත්ත, ගම්පහ හා වේයන්ගොඩ ඇතුළු ප්‍රදේශ ගණනාවක හෙරොයින් බෙදා හැරීමේ ජාවාරමට සම්බන්ධ බව හෙළිවී ඇත.විසිනව හැවිරිදි සැකකරු දඩගමුව ප්‍රදේශයේ කාන්තාවක් විවාහ කැරගෙන මීට මාස කීපයකට පෙර එහි පදිංචියට පැමිණ ඇති බව මූලික පොලිස් පරීක්ෂණ මගින් හෙළි වී තිබේ.තමන් සිදු කළ වරදකට අධිකරණය ඉදිරියේ දඬුවම් ලැබ සිටින අයෙකු බව සැකකරු පොලිසියට පවසා ඇත. පැහැරගැනීම් කොල්ලකෑම් ඇතුළු අපරාධ රැසකට මොහු හවුල් වී ඇති බවට පොලිසිය විශ්වාස කරයි.සැකකරු වැඩිදුර පරීක්ෂණ සඳහා කොළඹ අපරාධ කොට්ඨාසය වෙත බාරදී ඇති අතර රැඳවුම් නියෝග මත සැකකරු රඳවාගෙන ප්‍රශ්න කරන බව එම කොට්ඨාසය පවසයි.නියෝජ්‍ය පොලිස්පති එච්. එස්. දයානන්ද, ජ්‍යෙෂ්ඨ පොලිස් අධිකාරී සරත් කුමාර මහත්වරුන්ගේ උපදෙස් මත සහකාර පොලිස් අධිකාරී පුෂ්පකුමාර මහතාගේ මෙහෙයවීමෙන් වේයන්ගොඩ පොලිසියේ ස්ථානාධිපති ප්‍රධාන පොලිස් පරීක්ෂක කපිල විජේමාන්න මහතා ඇතුළු නිලධාරීහු විසින් සැකකරු අත් අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=n10092813</link>
    <topic>ඩෙංගු බෝවීමට ඉඩ හළවිදුහල්පතිට රු: 2000ක දඩයක්</topic>
    <author>සිරන්ජනී කුමාරි</author>
    <content>විද්‍යාලයීය භූ®මිය තුළ ඩෙංගු මදුරුවන් බෝවීමට ඉඩ හැරීමේ චෝදනාවට අධිකරණය හමුවේ වරද පිළිගත් කොළඹ සාරිපුත්ත විදුහලේ විදුහල්පතිට රුපියල් 2000/-ක දඩයක් මාළිගාකන්ද ප්‍රධාන මහේස්ත්‍රාත් එල්.එච්.ප්‍රියන්ත මහතා නියම කෙළේය. විද්‍යාලයේ නිල නිවසේ පිටුපස කානුවල කුණු පිරී ජලය බැස නොයාම මෙන්ම ඉවතලන භාජන තුළ ජලය එක් රොක් වී මදුරුවන් බෝවීමට අවශ්‍ය ඉඩ කඩ සළසා දී ඇතැයි මහජන සෞඛ්‍ය පරීක්ෂකවරු විදුහල්පතිට එරෙහිව චෝදනා නඟා තිබිණි.දෙවතාවක් ඩෙංගු මදුරුවන් බෝවීම පිළිබඳව විදුහල්පතිවරයා දැනුම්වත් කළ ද ඔහු එම ප්‍රදේශ පිරිසිදු කිරීමට ක්‍රියා නොකළ බවට අධිකරණයෙන් කරුණු අනාවරණය විය.මේ ප්‍රදේශයේ කොළඹ නගර සභා නිලධාරීන් විසින් සිදුකරන ලද ගෙවතු නිරීක්ෂණයන්හිදී ඩෙංගු මදුරු කීටයන් බෝවන ස්ථාන 92ක් හඳුනා ගෙන ඔවුන්ට එරෙහිව නඩු පැවරු බවටද තොරතුරු අනාවරණය විය.මීට අමතරව කොළඹ වෑකන්ද ප්‍රදේශයේ ඩෙංගු රෝගය වැලඳීමෙන් අවුරුදු අටක දරුවෙකු ද මිය ගොස් තිබේ.නිරෝධායක හා රෝග නිවාරණ ආඥා පනත (මදුරු රෝග නිවාරණ) යටතේ මහජන සෞඛ්‍ය පරීක්ෂක එන්.කේ. ඩී.ධර්මදාස මහතා විසින් විදුහල්පතිට එරෙහිව චෝදනා ගොනු කොට තිබිණ. අධිකරණය හමුවේ පෙනී සිටි විද්‍යාලීය විදුහල්පති සමන්ත රත්නායක මහතා අදාළ චෝදනාවට වරද පිළිගත්තේය. අදාළ කරුණු සලකා බැලූ මහේස්ත්‍රාත්වරයා රුපියල් 2000ක දඩයක් නියම කෙළේය. විදුහල්පති වෙනුවෙන් නීතිඥ බාලසිංහම් මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=n10092814</link>
    <topic>භික්ෂු වෙස් ගෙන මුදල් එකතු කළ අයෙක් අත්අඩංගුවට</topic>
    <author>බණ්ඩාරගම සමූහ විමල් එස්. ජයසිංහ</author>
    <content>වැදගත් ලෙස හැඳ පැලැඳ පාත්තරයක් හා අටපිරිකරක් දෝතින් ගෙන බෞද්ධයා රූපවාහිනී නාලිකාවේ නම විකුණා මුදල් ආධාර එකතු කළ පුද්ගලයකු රුපියල් දහතුන් දහසක මුදලක් අතැතිව දෙල්කඳ දී ඊයේ (27) දහවල් අත්අඩංගුවට ගත් බව නුගේගොඩ වංචා විමර්ශන අංශය කියයි.නුගේගොඩ වංචා විමර්ශන අංශයේ ස්ථානාධිපති ප්‍රධාන පොලිස් පරීක්ෂක ජේ.කේ.එස්. ජයවීර මහතාට ලද තොරතුරකට අනුව සැකකරු අත්අඩංගුවට ගැනිණ.සැකකරු නුගේගොඩ ජුබිලි කණුව ප්‍රදේශයේ හෝටලයක කෝකියකු බවත් ඉඩ ලද සෑම අවස්ථාවකම මෙසේ වංචනික ලෙසම මුදල් එකතු කිරීමේ ජාවාරමේ යෙදෙන බවට පොලිසිය කළ ප්‍රශ්න කිරීමේදී හෙලි වී ඇත.සැකකරු වැල්ලවාය ප්‍රදේශයේ වයස අවුරුදු 37 පුද්ගලයකු බවත් පොලිසිය කියයි.නුගේගොඩ කොට්ඨාස භාර පොලිස් අධිකාරී දේශබන්දු තෙන්නකෝන් මහතාගේ අධීක්ෂණය යටතේ මිරිහාන මූලස්ථාන ප්‍රධාන පොලිස් පරීක්ෂක (වැඩබලන) ජේ. කේ. එස්. ජයවීර මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=r1009281</link>
    <topic>බොරලැස්ගමුව මහ විදුහලේක්‍රීඩාපිටියේ සංවර්ධන වැඩ අතරමඟ</topic>
    <author>කැස්බෑව සංචාරක ධර්මසිරි සුරවීර බොරලැස්ගමුව සමූහ සෙනෙවිරත්න කහටපිටිය</author>
    <content>ක්‍රීඩා හා පොදු විනෝදාත්මක කටයුතු අමාත්‍යාංශය ක්‍රියාත්මක කළ බොරලැස්ගමුව මහා විද්‍යාලයේ ක්‍රීඩා පිටිය වැඩිදියුණු කිරීමේ කටයුතු අතර මඟ නතර කර දැමීම නිසා අද එම ක්‍රීඩාපිටිය වල් බිහිවෙමින් පවතී.මේ ව්‍යාපෘතිය සඳහා එම අමාත්‍යාංශය වෙන්කර ඇති මුදල රුපියල් හතළිස් හතර ලක්ෂ විසිදහස් හාරසිය දහයකි.බස්නාහිර පළාතේ හිටපු ක්‍රීඩා ඇමැති ගාමිණී තිලකසිරි මහතා එම අමාත්‍යාංශයේ ප්‍රතිපාදන රුපියල් ලක්ෂ 23 ක් යොදවා එම ක්‍රීඩාපිටිය ඉදිකොට සිසු අයිතියට පවරන ලද ක්‍රීඩා මණ්ඩපයද කැලෑවෙන් වැසී පාළු අම්බලමක තත්ත්වයකට පත්ව ගරා වැටෙමින් පවතී.මෙලෙස ජනතා මුදල් නාස්ති කිරීම හා මහජන දේපළ විනාශ වීමට ඉඩ හැරීම ජාතික අපරාධයක් බව ප්‍රදේශවාසීහු පවසති.මේ පිළිබඳ දිනමිණට අදහස් දැක්වූ බොරලැස්ගමුව මහා විද්‍යාලයේ නියෝජ්‍ය විදුහල්පති කුඹුක්වැව ශාන්තිදේව හිමියෝ මෙසේ පැවසූහ.අප විද්‍යාලයේත් ප්‍රාථමික අංශයෙන් සිසුන් සියලු දෙනාම ක්‍රීඩා පුහුණුවීම් කටයුතු කරන්නේ මේ ක්‍රීඩාපිටියේයි. ක්‍රීඩා පිටිය මේ තත්ත්වයට පත්වන්නට පෙර මෙහි කලාපීය ක්‍රීඩා තරග කොට්ඨාස මට්ටමේ ක්‍රීඩා තරග ආදි තරග රැසක් පැවැත්වූවා. මේ ක්‍රීඩාපිටියෙන් බිහි වූ අප විද්‍යාලයේ සිසුවෙක් අද ශ්‍රී ලංකා වොලිබෝල් කණ්ඩායම නියෝජනය කරනවා.මේ ක්‍රීඩාපිටිය ප්‍රතිසංස්කරණය කිරීම අඩාළලවීමෙන් අපට 2010 ක්‍රීඩා උත්සවය පවා පවත්වන්නට නොහැකි වුණා.බොරලැස්ගමුව මහා විද්‍යාලයේ ක්‍රීඩා උපදේශක ඩබ්ලිව්.එමිල් රංජිත් මහතා-බොරලැස්ගමුව මහා විද්‍යාලයේ ඉගෙනුම ලබන ක්‍රීඩා දක්ෂතාවන් ඇති සිසුන්ට එම දක්ෂතාවන් වැඩිදියුණු කරගැනීමට අවස්ථාව ක්‍රීඩා පිටියක් නොමැති නිසා අද අහිමි වී තිබෙනවා. එනිසා මේ ක්‍රීඩාපිටිය කෙරෙහි රජයේ අවධානය යොමුවීම අත්‍යවශ්‍යයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=r1009282</link>
    <topic>පැරැණි සාහිත්‍ය කෘතිවල අගය කියා පෑ වත්තල සාහිත්‍ය උළෙල</topic>
    <author>හැඳල විශේෂ ජූලියන් කෝරාල</author>
    <content>මිනිස් ජීවිතය යහමඟට යවන ආදර්ශ අවවාදවලින් හෙබි අපේ පැරැණි සාහිත්‍ය කෘති අද සමාජයේ භාවිතයෙන් ඈත් වී තිබෙන බවත් නූතන සාහිත්‍ය කලා උත්සවවලදී සම්මානවලට පාත්‍ර වන්නේ කිසිම අරුතක් නැති සරුව පිත්තල පුහු ප්‍රබන්ධ බවත් පේරාදෙණිය විශ්වවිද්‍යාලයේ සිංහල අංශයේ ජ්‍යෙෂ්ඨ කථිකාචාර්ය අත්තනායක එම්. හේරත් මහතා පැවැසීය.සිංහල සාහිත්‍ය මාසය නිමිත්තෙන් වත්තල හැඳල එකමිතු සංවිධානය ම¼ඟින් වත්තල ප්‍රාදේශීය සභාවේ හැඳල පිහිටි පැරැණි උත්සව ශාලාවේ පැවැත්වූ සාහිත්‍ය උත්සවයේ ආරාධිත දේශනය පවත්වමින් ඒ මහතා එසේ පැවැසීය.මේ උත්සවයේදී පාසල් දරුවන් අතර පැවැති කෙටිකතා රචනා හා පෝස්ටර් තරගවලින් ජය ලැබූ පාසල් දරු දැරියන්ට තිළිණ හා සහතිකපත් ප්‍රදානය කිරීමත් ආබාධිත දරු දරියන් සඳහා පැවැති චිත්‍ර තරගයෙන් ජයග්‍රාහක ජයග්‍රාහකයින්ට හා තරගයට සහභාගි වූ සැමට ත්‍යාග හා සහිතික පත් පිරිනැමීමක්ද සිදු කෙරුණි.වැඩිදුරටත් කතා කළ ඒ මහතා මෙසේ ද පැවැසීය.එදා ජාතක කතා කතුවරයා සිය නිර්මාණය තුළින් අපේ ජීවිතවලට ගත හැකි ආදර්ශ අවවාද අත්දැකීම් මහා සමුදායක් ලබාදුන්නා. ඒවා එදා වගේම තවමත් නැවුම්, ජාතක කතා පොත අපේ සමහර අය බණ පොතක් විදියටයි පරිහරණය කරන්නේ. ඒක බණ පොතක් නෙමේ.අපට ජීවත්විය යුතු ආකාරය කියා දෙන ජීවිතයේ විවිධ අවස්ථා නිරූපනය කරමින් අත්දැකීම් සමුදායක් උගන්වන ඉතා විශිෂ්ට සාහිත්‍ය නිර්මාණයක් අද අපේ සමාජයට හැම අතින්ම ගැළපෙන ආදර්ශ සමුදායක් කියාපාන මහ¼ගු ග්‍රන්ථයක්.අද අපේ දූ පුතුන් සිය අනාගත සහකාරිය තෝරා ගන්නා විට බොහෝවිට සොයන්නේ හුරුබුහුටිකම, වර්ණය, අඟපසඟවල පිහිටීම බාහිර ලක්ෂණ පමණයි. නමුත් උම්මග්ග ජාතක කතුවරයා මහෞෂධ පඬිතුමාගේ චරිතයතුළින් සමාජයට කියාදෙන පණිවිඩය කුමක්ද ? ගැහැනියකගේ බාහිර අලංකාරයට වඩා ඇයගේ බුද්ධිමත් බවට හා ගතිලක්ෂණයන්ට මුල්තැන දිය යුතු බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=r1009283</link>
    <topic>හොර තුවක්කු අල්ලන්න ගිය රාලහාමිට හරි ඇබැද්දියක් වෙලා</topic>
    <author>මිනුවන්ගොඩ සමූහසිරිසේන අත්තනායක</author>
    <content>නවසිය පනස් ගණන් වලදී පොලිසියේ රාජකාරියේ යෙදී සිටි පොලිස් නිලධාරීන්ට අද මෙන් රාජකාරිමය කටයුතු වලින් අඩුවක් නොතිබිණි.මේ කාලයේදී මිනුවන්ගොඩ පොලිසියේ පෙරේරා රාලහාමිට විශේෂ රාජකාරියක් පැවරී තිබිණි.ඒ බලපත්‍ර නැති ගිනි අවි භාවිතකරන අය ගැන සොයා බලා වාර්තා කිරීමටය.පෙරේරා රාලහාමිට මිනුවන්ගොඩ වටිනාපහ ග්‍රාමයේ බලපත්‍ර නොලද ගිනි අවි පිළිබඳව පැමිණිල්ලක් ලැබිණි. ඒ ගිනි අවි සොයා වටිනාපහ ගමට ගිය පෙරේරා රාලහාමිට සයිමන් හා සිමියොන්ගේ නිවෙස බලා ගියේ මහත් බලාපොරොත්තු සහිතවය.ඔහුට අමුඩය ගසා ගෙවත්තේ වැඩ කරන සිමියොන් ප්‍රනාන්දු හමුවිය. ඔහුගෙන් මේ සිමියොන් හා සයිමන් පිළිබඳ තොරතුරු විමසන ලද්දේ නිවැරැදි ලිපිනයට යායුතු නිසාය.සයිමන් හා සිමියොන් පිළිබඳ තොරතුරු දන්නා සිමියොන් ප්‍රනාන්දු පොලිස් නිලධාරියාට නිවාස පෙන්වා අකුලකට වසන් වූයේ සිදුවන්නේ කුමක් දැයි දැක ගැනීමටය.සයිමන් සහ සිමියොන් ගමේ වැදගත් ලෙස ජීවත් වුණත් පැවති අඟ හිඟකම් උඩ කුරුණෑගල ප්‍රදේශයේ වෙළෙඳසලක කම්කරුවන් ලෙස සේවය කළහ.වෙළෙඳසැල් හිමිකරු හදිසියේම මියගොස් ඇත. ඉන් පසු මොවුන් ගමට පැමිණ ඇත්තේ ව්‍යාපාරිකයාගේ මුදල්ද සොරාගෙනය. එසේ පැමිණි ඔවුන් පොල් වෙළෙඳාම් කැර ව්‍යාපාර දියුණුවී බලපත් සහිත ගිනි අවිද පාවිච්චි කරමින් සිටියහ.මෙසේ සිටින අතරේ ඉහත කී ව්‍යාපාරිකයාගේ බිරිය මොවුන් සොයා පැමිණ තම සැමියාගෙන් සොරාගත් මුදල් ඉල්ලා නොලැබුණු නිසා තොපි අපේ මනුස්සයාගේ සල්ලි ගත්ත එකට තොපේ පවුලම විනාශ කරනවා කියා අවසන් වරට පිටව ගොස් ඇත.සිදුවූයේ මහ විපතකි. සිමියොන් හා සයිමන් උන්මන්තකයන් විය. ඒ මදිවාට පවුලේ අනෙක් සහෝදර පිරිස්ද තරමක උන්මන්තකයන් විය. මෙසේ තිබියදී සයිමන්ගේ පිස්සුව දරුණු නිසා නිවෙසේ කාමරයක දම්වැලක් දමා බැඳ දමන ලදී. සිමියොන්ට එතරම් දරුණු නැත. ඔහු නිදැල්ලේ පසු විය.මේ අවස්ථාව වනවිට ව්‍යාපාර සියල්ල බිඳ වැටී ඔවුන්ද අසරණ වී තිබිණි. ඒ කාලයේ පැමිණි මේ පොලිස් නිලධාරියා තම රාජකාරිය පිළිබඳ නිවෙසේ ඉදිරිපස බංකුවේ සිටි අයකුගෙන් ජයසේකර කවුදැයි ප්‍රශ්න කෙළේය.සිමියොන් :– මම දන්නෑ බොල ඔහෙ ඇති.පොලිස් නිලධාරියා :- (යළිත්) ජයසේකර ඉන්නවාද ?සිමියොන් :- මං දන්නෑබොල. ඔහෙ නෑ බොල. මොහුගෙන් යමක් දැනගැනීමට නොහැකි බව දත් පොලිස් නිලධාරියා නිවසේ ඇර තිබූ ජනේලය ළඟට ගියේය.ජනේලය ළඟට ගියා පමණි. නිරුවත්ව සිටි සයිමන් පිස්සා ඔහෙ හිටු තෝ කන්න කියා දිවගෙන විත් ඔහු අසල ඇති අසූචි වලින් දමාගසන්නට විය.පොලිස් නිලධාරියාට රාජකාරියද අමතකවී පා පැදියද ඔසවා දිව ගියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=r1009284</link>
    <topic>කටුගස්තොට වෙද පරපුරෙන්සර්වාංග රෝගයවලට ප්‍රතිකාර</topic>
    <author>අම්පිටිය සමූහසිසිර ජයනාත් පීරිස්</author>
    <content>1750 දී පමණ කීර්ති ශ්‍රී රාජසිංහ රජුගේ දූ කුමරියකට වැළදුණු අසාධ්‍ය ස්නායු රෝගයකට ප්‍රතිකාර කොට ජීවිතය බේරාගත් හෙයින් රාජසිංහ වෙදපරපුර ලෙස රජුගෙන් නම්බුනාම ලැබූ වෙද පවුලක් මහනුවර කටුගස්තොටින් දිනමිණට හමු විය.අපේ ගෙදර හේතුහාමි මාරසිංහ නම් වූ සිය මී මුත්තා රජුගෙන් ලැබූ නම්බුනාම උඩුනුවර ගම්වර පිළිබඳ විස්තර සඳහන් පැරැණි පුස්කොළ පොත් තවමත් සුරක්ෂිතව තමන් සත්තකයේ තිබෙන බව වත්මන් එම වෙදපුරපුරේ ප්‍රධානියා වශයෙන් කටයුතු කරන චන්ද්‍රා මාරසිංහ වෛද්‍යවරිය කීවා ය.අංශභාග රෝගය, කොදුඇට පෙළ ආශ්‍රිත ස්නායු රෝග, ආමවත රෝග, හදේවෙදකම, ආදී ස්නායු සම්බන්ධ රෝගද කැඩුම්, බිදුම්, සර්ව විෂ වෙදකම වැනි සියලුම සර්වාංග වෙදකම තම වෙද පරපුර සතුව පවතින අතර ප්‍රතිකාර කළ නොහැකියයි මරණයට කැප කොට රෝහල්වලින් ඉවත් කළ විවිධ වර්ගයේ රෝගීන්ගේ නාම ලේඛනයක් ඇය සතුව තිබේ.චන්ද්‍රා මාරසිංහ මහත්මියගේ නැගනිය වන වසන්තා මාලනී මාරසිංහ මහත්මිය ද සහ මලිත් ප්‍රතාප් මාරසිංහ පුතුද ඉතා දක්ෂ ලෙස සිය පාරම්පරික වෙදකමේ නිරතව සිටිති.ඕනෑම සර්වාංග රෝගයක් දින නියමයන් ඇතුව සුව කිරීමට තම පරපුරට ආයුර්වේද හැකියාව ඇති හෙයින් එය සමස්ත ජනතාවට ලබා දීම පිණිස බලධාරින්ගේ අවධානය යොමු වුවහොත් ජනතාව වෙනුවෙන් එම පැරැණි වෛද්‍ය ක්‍රමය පරිත්‍යාග කිරීමට සූදානම් යයිද මාරසිංහ මහත්මිය කීවා ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=r1009285</link>
    <topic>දිනේෂාගේ අකල් වියෝවෙන් ඇතුලේකන්ද ගමම වැලපෙයි</topic>
    <author>හල්තොට සමූහ විනීතා මානෙල් ගමගේ</author>
    <content>අනේ අම්මේ මට දැන් බුදුන් වදින ගාථාව අමතකයි. මට බුදුන් වදින ගාථාව කියල දෙන්න කිව්වම මම ගාථාව කියල දුන්න. ඇද උඩ ඉදගෙන හිටිය දුව බුදුන් වැද වැද අදේ හාන්සි වෙලා දැන් හරිනෙ අම්මේ කිව්වා. එච්චරමයි.ඊට පස්සෙ වචනයක්වත් කතා කළේ නැහැ’යැයි මවක් හඬා වැළපුණාය.මහරගම පිළිකා රෝහලේදී අවසන් හුස්ම හෙලූ තම ආදරණීය දියණියගේ වියෝව දරා ගත නොහැකිව මෙසේ හඩා වැළපුණේ ගල්පාත පාතකඩ ඇතුලේකන්ද පදිංචිව සිටි වැල්ලවත්තගේ චන්ද්‍රාවතී මහත්මියයි. මෙලෙස ඉතා අවාසනාවන්ත ලෙස මිය ගියේ දිනේෂා දියණියයි. ඇය පාතකඩ කනිෂ්ඨ විද්‍යාලයේ 11 වැනි වසරේ අධ්‍යාපනය ලබමින් සිටියාය.දිනේෂාගේ මව මෙසේද කීවාය.ඉස්කෝලෙ ක්‍රීඩා තරඟවලට ඉදල දිනලත් තියෙනව මගෙ දරුවා. නිතර නිතර ඔලුවෙ කැක්කුම හැදුණා. ඒවට බෙහෙත් කළා. පසුගිය පෙබරවාර මාසෙ ක්‍රීඩා තරගෙන් දිනල ඇවිත් දතක් ගලවන්න ගියා. එදා කිසි අමාරුවක් තිබුණෙ නෑ. පහුවදා දතෙන් ලේ ගලන්නට පටන්ගත්ත. බේත් ගන්න ඉස්පිරිතාලෙට එක්ක ගෙන ගමන තමයි මහරගම නැවැත්තුවෙ. එයාව ජීවත්කරගෙනම ගෙදර එනව කියල මමත් රෝහලේම නැවතුණා.කේ. ලලිත් ජයසිරි හා ඩබ්ලිව්. චන්ද්‍රාවතී යුවළට දරුවන් පස් දෙනෙකි. දිනේෂා පවුලේ හතර වෙනියාය. ඇයට වැඩිමහල් සහෝදරියක් හා සහෝදරයන් දෙදෙනෙක් සිටිති. ඇයට බාල නැගණිය අනූපමා මධුරංගි අකාලයේ මිය ගියාය.දිනේෂාත් අනූපමා හැදී වැඩුනේ එකටය. පාතකඩ කනිෂ්ඨ විද්‍යාලයට ගියේ එකටය. ඔවුන් දෙදෙනා නිවුන් සොයුරියන් දෙදෙනෙකු තරමටය එකට බැදුණ සෙනෙහසකින් යුතුව කල් ගත කළහ. අගහිඟකමින් මිරිකුන දිනේෂාගේ මවුපියෝ කුලී රැකියාවල නිරතව ඔවුන් පෝෂණය කළේ යහපත් අනාගතයක් උදා කරදීමට අපේක්‍ෂා කරමිණි. නමුත් ඒ බලාපොරොත්තු සියල්ල සුන් කරමින් මල් වැනි දියණියන් දෙදෙනෙකුම අද ඔවුන්ට අහිමිවී හමාරය.මහරගම පිළිකා රෝහලේ දොස්තර මහත්වරු නර්ස් නෝනල හැමෝම මගෙ දරුව බේරගන්න කරන්න ඕනෑ සේරම කළා. දරුවට ලේ බැංකුවෙන් ලේත් දුන්නා. මට හරියට උදව් කළා. තමන්ගෙම දරුවෙකුට වගෙයි මගෙ දරුවට සැලකුවෙ. ඒ ගැන ස්තුති කරන්න ඕනෑ මං. අනේක වාරයක් පිං ඒ උත්තමයින්ගෙ කරුණාවට.පසුගිය ජුලි 07 දින අවසන් ගමන් ගිය අනුපමා නැගණියගේ මුහුණ අවසන්වරට දැක ගැනීමට රෝහලේ සිට නිවෙසට පැමිණි දිනේෂා නැවත එහි ආවේ නිසසලවය. අතුලේකන්ද ගමේ කවුරුත් ඔවුන්ට අනපේක්‍ෂිතව සිදුවූ මේ විපත පිළිබඳ ලතවෙති. සුසුම් හෙලති. පාතකඩ විදුහලේ ගුරු මෑණිවරු පියවරු සහෝදර සිසු සිසුවියන් ඔවුන් වෙනුවෙන් උණු කඳුළු වගුරති. කෙසේ වුවත් ලලිත්ගේත් චÁද්‍රවතීගේත් හදවත් වල නොමැකෙන ගින්දරක් අවුළුවා තබා දිනේෂා තම සෙනෙහෙබර සොයුරිය අනුපමා සැතපුණ පාතකඩ පොදු සුසානභූමියේ වැලිකැට අතර සැගව ගියාය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=s1009281</link>
    <topic>උතුරු - නැඟෙනහිර පාසල් 289කින්ක්‍රීඩක ක්‍රීඩිකාවෝ 1417ක් කොළඹ එති</topic>
    <author>පි‍්‍රන්ස් ගුණසේකර</author>
    <content>අධ්‍යාපන අමාත්‍යංශය සංවිධානය කරන සමස්ත ලංකා පාසල් ක්‍රීඩා උළෙලේ මලල ක්‍රීඩා තරගවලට උතුර හා නැඟෙනහිර පළාත්වල පාසල් 289කින් ක්‍රීඩක ක්‍රීඩිකාවෝ 1417ක් සහභාගී වෙති.කොළඹ සුගතදාස ක්‍රීඩාංගණයේදී හෙට සිට ඔක්තෝබර් 3 වැනිදා දක්වා පැවැත්වෙන සමස්ත ලංකා පාසල් ක්‍රීඩා උළෙලේ අවසන් අදියරේ මලල ක්‍රීඩා තරගවලට රටපුරා පාසල් 1052ක් නියෝජනය කරමින් ක්‍රීඩක ක්‍රීඩිකාවෝ 6895ක් සහභාගී වෙති.කුරිරු යුද්ධය නිමාවීමෙන් අනතුරුව උතුරු - නැඟෙනහිර පළාත්වල ක්‍රීඩක ක්‍රීඩිකාවන් ක්‍රීඩාවට ශීඝ්‍ර ලෙස ආකර්ශනයවීමේ ප්‍රතිඵලයක් මෙවර පාසල් ක්‍රීඩා උළෙලේදී දැකිය හැක.උතුරෙන් ක්‍රීඩකයන් 420ක් ක්‍රීඩිකාවන් 389ක් හා නැඟෙනහිර පළාතෙන් ක්‍රීඩකයන් 309ක් හා ක්‍රීඩිකාවන් 299ක් සහභාගී වෙති. අද මේ ක්‍රීඩක ක්‍රීඩිකාවෝ සියලු දෙනා කොළඹට ළඟාවීමට නියමිතය.වැඩිම ක්‍රීඩක ක්‍රීඩිකාවන් පිරිසක් මධ්‍යම පළාතෙන් තරගාවලියට එක්වන අතර පාසල් 103කින් තරගකරුවන් 1629ක් සහභාගී වේ.මේ වන විට කණ්ඩායම් ක්‍රීඩා 25ක තරග අවසන් කර තිබේ. හෙටින් ආරම්භවන ජවන හා පිටිය මලල ක්‍රීඩා වයස 15න් පහළ 17න් පහළ, 19න් පහළ හා 21න් පහළ ආදී වශයෙන් පැවැත්වේ.ඡන්ද විමසුමකින් ජනපි‍්‍රය මලල ක්‍රීඩකයා හෝ ක්‍රීඩිකාව තේරීම ද සිදුවේ.කණ්ඩායම් සූරතානෙට්බෝල් 15න් පහළ 1. කළුතර බාලිකාව, 2. කුරුණෑගල ශුද්ධවූ පවුලේ කන්‍යාරාමය, 3. මියුසියස් විදුහල17න් පහළ 1. විශාඛා විදුහල, 2. කුරුණෑගල ශුද්ධවූ පවුලේ කන්‍යාරාමය, 3. කළුතර බාලිකාව.19න් පහළ - 1. කුරුණෑගල ශුද්ධ වූ පවුලේ කන්‍යාරාමය, 2. කළුතර බාලිකාව, 3. කුරුණෑගල මලියදේව බාලිකාව.මේසපන්දු (බාලක) - 1. අම්බලන්ගොඩ ධර්මාශෝක වි. 2. අම්බලංගොඩ දේවානන්ද වි., 3. කුරුණෑගල මලියදේව වි.මේසපන්දු (බාලිකා) - 1. අම්බලන්ගොඩ ධර්මාශෝක, 2. කුරුණෑගල ශුද්ධ වූ පවුලේ කන්‍යාරාමය, 3. මහාමායා බාලිකාව.එල්ලේ (බාලක) - 1. සාන්ත ආනා ම. වි. තලවිල, 2. ගොන්සාල්වේස් ම. වි. බෝලවත්ත, 3. තුඩැල්ල ක්‍රිස්තුරාජ වි.එල්ලේ (බාලිකා) - 1. කිතලව පුගල්ල ම. වි., 2. ගොන්සාල්වෙස් ම. වි. බෝලවත්ත, 3. කන්දාලය රජයේ සිංහල විදුහල පුත්තලමශාරීරික අභ්‍යාස (බාලක) - 1. සාන්ත හෙන්රි ම. වි. යාපනය, 2. සාන්ත අන්තෝනි වි. කයිට්ස්, 3. හුණුමුල්ල ම. ම. වි.ශාරීරික අභ්‍යාස (බාලිකා) - 1. කළුතර බාලිකාව, 2. ශ්‍රී‍්‍ර ගුණරත්න ම. වි. නාරවිල, 3. රයිංකුලම බාලිකා වි.පාපන්දු (බාලක) 17න් පහළ) - 1. සාන්ත සර්වේසස් වි. මන්නාරම, 2. කින්නියා ම. ම. වි.පාපන්දු බාලක 19 න් පහළ 1. සහිරා විදුහල 2. සා. බෙනඩික්ට් විදුහල 3. යාපනය මනිපායි හින්දු වි.පාපන්දු බාලිකා 19 න් පහළ 1. වැලිවේරිය මද්දුම බණ්ඩාර වි. 2. මහනුවර විහාර මහා දේවි බා. වි. 3. කුරුණෑගල ලක්දාස් ම. වි.බැඩ්මින්ටන් බාලක 1. ආනන්ද විදුහල 2. සා. අන්තෝනි මහනුවර 3. ධර්මරාජ වි. මහනුවරබැඩ්මින්ටන් බාලිකා 1. විශාඛා විදුහල 2. සිරිමාවෝ විදුහල 3. මියුසියස් විදුහලචෙස් 15 න් පහළ බාලක 1. මහනුවර විද්‍යාර්ථ වි. 2. අම්බලන්ගොඩ ධර්මාශෝක වි. 3. රාජකීය විදුහලචෙස් 15 න් පහළ බාලිකා 1. කුරුණෑගල මලියදේව වි. 2. ගාල්ල සවුත්ලන්ඩ් වි. 3. කුරුණෑගල ශුද්ධ වූ පවුලේ කන්‍යාරාමයචෙස් 19 න් පහළ බාලක 1. ආනන්ද විදුහල 2. ධර්මරාජ විදුහල මහනුවර 3. රාජකීය විදුහලචෙස් 19 න් පහළ (බාලිකා) 1. උසස් බා. වි. මහනුවර 2. කුරුණෑගල මලියදේව බාලිකාව 3. විශාඛා විදුහලබොක්සිං 1. මහනුවර කිංග්ස්වුඩ් 2. පේරාදෙණිය ම. ම. වි. 3. හොරණ විද්‍යාරත්න විද්‍යා පීඨයජූඩෝ බාලක 1. වික්‍රමභානු ජාතික පාසල 2. ගම්පොල ජිනරාජ ම. වි. 3. නාවලපිටිය අනුරුද්ධ කුමාර ජාතික පා.ජූඩෝ බාලිකා 1. ගම්පොල ජිනරාජ බා. වි. 2. ගම්පොල වික්‍රමබාහු ජා. ප. 3. මහරගම ම. ම. වි.කරාතේ බාලක 1. තර්ස්ටන් විදුහල 2. කිංග්ස්වුඩ් විදුහල 3. ද මැසිනොද් විදුහල කඳානපාපැදි බාලක 1. ජී. කේ. කුමාර (කටුනේරිය සෙබස්තියන් ම. වි.) 2. සංජය සුලෝචන (මීගමුව හරිස්චන්ද්‍ර වි.) 3. මහේෂ් පුෂ්පකුමාර (අනුරාධපුර දීපානි ම. වි.)පාපැදි බාලිකා 1. ඒ. එම්. ඩී. දිල්රුක්ෂි (අනමඩුව රත්නපාල නවෝද්‍යා වි.) 2. පී. ඒ. එස්. ප්‍රියදර්ශනී (නිකවැරටිය මහසෙන් ම. වි.) 3. පී. එස්. සංදීපනි (තබ්බෝව ම. වි.)අර්ධ මැරතන් (බාලක) 1. චානුක චතුරංග (වැලිමඩ ම. ම. වි.) 2. ගයාන් මධුසංඛ (දුම්මලසුරිය ජේ. ආර්. ජයවර්ධන ම. ම. වි.) 3. පී. ඩබ්ලිව්. රත්නපාල (හෙනානිගල දකුණ වි.)අර්ධ මැරතන් (බාලිකා) 1. මිලිනා කුමාරි (ශ්‍රී රාහුල ජා. පා. කටුගස්තොට) 2. වී. කේ. විතානගේ (ශ්‍රී රාහුල ජා. පා. කටුගස්තොට) 3. අජන්තා සංජීවනී (කුමාරදාස ම. වි. වැල්ලවාය).</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=s1009282</link>
    <topic>15න් පහළ ක්‍රිකට් අවසන් ගැටුම අද</topic>
    <author>ෆවුස් මොහොමඩ්</author>
    <content>රිච්මන්ඩ් විදුහල හා සාන්ත ජෝශප් විදුහල අතර අන්තර් පාසල් 15 න් පහළ ක්‍රිකට් තරගමාලාවේ පළමු කොටසේ අවසන් මහා තරගය අද (28) සී. සී. සී. පිටියේදී පැවැත්වේ.ශ්‍රී ලංකා පාසල් ක්‍රිකට් සංගමය හා මාස්කොම් සමාගම ඒකාබද්ධව සංවිධානය කරනු ලබන මේ තරගාවලියට පාසල් 81 ක් තරග වැදුණි.අවසන් පූර්ව වටයේදී මොරටුව සාන්ත සෙබස්තියන් පිල ලකුණු 47 කින් පරාජය කිරීමට සාන්ත ජෝශප් විදුහල සමත් වූ අතර කොළඹ රාජකීය විදුහලට එරෙහිව කඩුලු 7 ක ජයක් හිමි කර ගැනීමට රිච්මන්ඩ් විදුහල සමත් විය.අද පැවැත්වෙන අවසන් මහා තරගය ඉතා උණුසුම් මුහුණුවරක් ගනු නොඅනුමානය. මූලික වටයේ සිට ඉතා විශිෂ්ට දස්කම් දැක්වීමට දෙපිලම සමත් වූ අතර රිච්මන්ඩ් විදුහලේ නායක හසිත මධුෂාන් මෙවර තරග මාලාවේ වැඩිම ලකුණු ලාභියා ද වන්නේය.ඔහු තරග 12 කදී ලකුණු 779 ක් ලබා ගත් අතර ඊට ශතක 3 ක් හා අර්ධ ශතක 3 ක් ඇතුළත් විය.සාන්ත ජෝශප් විදුහලේ පැතුම් මධුසංක මේ තරගමාලාවේ වැඩිම ලකුණුලාභීන් අතර දෙවැනි තැන පසුවෙයි. ඔහු කඩුලු 34 ක් දවා ගැනීමට සමත් විය. සාන්ත ජෝශප් විදුහල ඩිලාන් ප්‍රනාන්දු පුල්ලේ විසින් මෙහෙයවනු ලබන අතර ප්‍රියමල් පෙරේරා උප නායකයා ලෙස කටයුතු කරනු ලබයි.රිච්මන්ඩ් විදුහලේ උප නායකයා ලෙස චමෝද් පියුමාල් කටයුතු කරනු ලබයි.සාන්ත ජෝශප්ඩිලාන් ප්‍රනාන්දු පුල්ලේ (නායක) ප්‍රියමල් පෙරේරා (උප නායක) නිර්වාන් අබේසේකර, ෂධීර් සමරවික්‍රම, ෂම්මි සෙනෙවිරත්න, ෆේබියන් ප්‍රනාන්දු, දුරාන් ද අල්විස්, සුරේන් ද සිල්වා, පැතුම් මධුශංක, ට්‍රිෂාන් තනූජ, කල්ප රවිහාර, ග්ලෙනාඩ් ලියොන්, විනුර මෙන්ඩිස්, හෂීන්ද්‍ර පෙරේරා, අහමඩ් මවුලානා, ට්‍රෙවින් ද රෝස්, ශානක ප්‍රනාන්දු (පුහුණුකරු)රිච්මන්ඩ්හසිත මධුෂාන් (නායක) චමෝද් පියුමාල් (උප නායක) ඒ. කේ. වී. ටිරෝන්, සිතාරා ගිම්හාන්, භානුක ධර්මප්‍රිය, සහන් සමරසිංහ, සවිත් නානායක්කාර, බී. වී. විෂ්වන්ත, දමිත් ලක් මිහිරාන්, කැලුම් ශෙහාර, සචිත් කුමාරගේ්, ඉනුර ජයසුන්දර, රුවින් සඳරුවන්, චේතක රන්දුල, ශිරාන් රුක්ෂාංග, ධනුෂ්ක දෙනගම (පුහුණුකරු).</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=s1009283</link>
    <topic>චැම්පියන් ලීග් ක්‍රිකට් සූරතාවචෙන්නායි සුපර් කිංග්ස් පිලට</topic>
    <author/>
    <content>සෑම ක්‍රීඩකයකුම කණ්ඩායම් හැඟීමෙන් යුතුව අවසන් මහා තරගයට ක්‍රීඩා කිරීම නිසා වොරියර්ස් පිල කඩුලු 8 කින් පරදවා චැම්පියන්ස් විස්සයි 20 ක්‍රිකට් සූරතාව දිනාගැනීමට චෙන්නායි පිලට හැකිවූ බව නායක මහේන්ද්‍ර සිං දෝනි ප්‍රකාශ කළේය.පසුගිය අයි.පී.එල්. සූරතාව ද හිමිකර ගැනීමට චෙන්නායි පිල සමත් වූ අතර වසරක් තුළ විස්සයි 20 සූරතා දෙකක්ම දිනාගැනීමට සමත් වූ චෙන්නායි පිලේ ක්‍රීඩකයන්ට තම ගෞරවය පුද කරන බව ද දෝනි පැවසීය. පළමුව පන්දුවට පහරදුන් වොරියස් පිල ලකුණු 128 කට සීමා කිරීමට මුත්තයියා මුරලිදරන් හ රවිචන්ද්‍රන් අශ්වින් සමත් වූහ.තරගාවලියේ වැඩිම කඩුලු ලාභියා වන අශ්වින් ලකුණු 16 කට කඩුලු 2 ක් දවාගත් අතර මුරලිදරන් ලකුණු 16 කට කඩුලු 3 ක් බිඳ දැමුවේය.වොරියර්ස් පිලේ වැඩිම ලකුණු සංඛ්‍යාව රැස්කරනු ලැබුවේ නායක ඩේවි ජාකොබ්ස් විසිනි. ඔහු ලකුණු 34 ක් වාර්තා කළේ හතරේ පහර 8 ක් සමඟය. ත්‍රෙග් තිසන් ලකුණු 25 ක් රැස් කළේය. පිළිතුරු ඉනිම ක්‍රීඩා කළ චෙන්නායි පිල පළමු කඩුල්ලට ලකුණු 103 ක සම්බන්ධතාවයක් ගොඩනැංවීය.මුරලි විජේ ලකුණු 58 ක් වාර්තා කළ අතර මයික් හසී නොදැවී ලකුණු 51ක් ලබාගත්තේය. ජයග්‍රාහී ඉලක්කය සපුරා ගැනීමට චෙන්නායි පිලට වැය වූයේ ඕවර 19 ක් පමණි. තරගමාලාවේ වැඩිම ලකුණු ලාභියා වන මුරලි විජේ තරගයේ වීරයා සම්මානය දිනාගත් අතර තරගමාලාවේ වීරයා වූයේ අශ්වින්ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=s1009284</link>
    <topic>සත්කාරකත්වය ලබා ගැනීමේ වෑයමට චීනය තර්ජනයක්ලු</topic>
    <author/>
    <content>ඔස්ට්‍රේලියාවේ සංචාරක නගරයක් වන ගෝල්ඩ් කෝස්ට් 2018 වසරේ පොදු රාජ්‍ය මණ්ඩල ක්‍රීඩා උළෙලේ සත්කාරකත්වය ලබාගැනීමට දරන වෑයමට චීනය අනපේක්ෂිත තර්ජනයක් වීමට ඉඩ ඇතැයි ගෝල්ඩ් කෝස්ට් නගරාධිපති රොන් ක්ලාක් අනතුරු අඟවයි.මෙම ක්‍රීඩා උළෙලේ සත්කාරකත්වයට සහාය ලබාගැනීම සඳහා ක්වින්ස්ලන්ත ප්‍රධානි ඇනා බ්ලයි මේ සතියේ දිල්ලියේ කරන සංචාරය ඉතා වැදගත් වනු ඇති බව ක්ලාක් කියයි. මේ ක්‍රීඩා උළෙලේ සත්කාරකත්වය ලබා ගැනීම සඳහා ඉදිරිපත්ව සිටින අනෙක් එකම ප්‍රතිවාදීන් වන ශ්‍රී ලංකාවේ හම්බන්තොට වරාය නගරයට චීනය සහාය දැක්වීමට ඉඩ තිබීම මීට හේතුව බව ක්ලාක්ගේ අදහසයි.විශේෂයෙන්ම අපි‍්‍රකානු රටවල තිබෙන චීනයේ බලපෑම අපට ප්‍රශ්නයක් වීමට ඉඩ තිබෙනවා” ක්ලාක් පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=s1009285</link>
    <topic>ශ්‍රී ලංකා බීච් වොලිබෝල් පිලට ජය</topic>
    <author/>
    <content>2012 ලන්ඩන් ඔලිම්පික් උළෙලේ බීච් වොලිබෝල් තරගාවලියට සුදුසුකම් ලැබීම සඳහා වන පළමු අදියර, එනම් දකුණු ආසියාවේ බීච් වොලිබෝල් සූරයන් බවට පත්වීමට ශ්‍රී ලංකා බීච් වොලිබෝල් ක්‍රීඩක ක්‍රීඩිකාවෝ අද සමත්වූහ. චෙන්නායිහිදී පැවති මෙම තරගාවලියේදී ඉන්දියාව හා මාලදිවයින පරාජයට පත්කළ ශ්‍රී ලංකා ක්‍රීඩක ක්‍රීඩිකාවෝ මේ ජයග්‍රහණ වාර්තා කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=s1009286</link>
    <topic>පොලිස් මලල ක්‍රීඩා සූරතාව විශේෂ කාර්ය බළකායට</topic>
    <author/>
    <content>පොලිස් ක්‍රීඩා කොට්ඨාසය මගින් සංවිධානය කරනු ලැබූ වාර්ෂික පොලිස් මලල ක්‍රීඩා උළෙලේ සමස්ත සූරතාව වන ජනාධිපති මහින්ද රාජපක්ෂ අභියෝගතා කුසලානය අත් කර ගැනීමට පිට පිට දෙවැනි වරටත් විශේෂ කාර්ය බළකාය සමත් විය.ක්‍රීඩක ක්‍රීඩිකාවෝ 3500 කට අධික සංඛ්‍යාවක් තරග වැදුණු පොලිස් ක්‍රීඩා උළෙලේ අනු සූරතාව ජනාධිපති ආරක්ෂක ඒකකයට හිමි විය.තරගාවලියේ දක්ෂතම ක්‍රීඩකයා වශයෙන් විශේෂ කාර්ය බළකායේ රත්නායක සම්මාන දිනූ අතර දක්ෂතම ක්‍රීඩිකාවෝ ලෙස ජනාධිපති ආරක්ෂක ඒකකයේ අයේෂා සහ අම්පාර පොලිස් කොට්ඨාසයේ වීරක්කොඩි සම්මාන හිමි කර ගත්හ.දක්ෂතම කාන්තා කණ්ඩායම වූයේ් ජනාධිපති ආරක්ෂක ඒකකයයි. දක්ෂතම පිරිමි කණ්ඩායම ලෙස විශේෂ කාර්ය බළකාය සම්මාන හිමි කර ගත්තේය.ජවන විශේෂ දක්ෂතම සම්මානය විශේෂ කාර්ය බලකායේ එස්. රාමනායකටත්, පිටිය විශේෂ දක්ෂතා සම්මානය ජනාධිපති ආරක්ෂක ඒකකයේ වසන්තටත් හිමි විය. කාන්තා විශේෂ දක්ෂතා සම්මානය කැලණිය කොට්ඨාසයේ නදීෂානි වරාගොඩට හිමි විය.23 වැනිදා සිට 25 වැනිදා දක්වා පුරා දින 3 ක් බම්බලපිටියේ පොලිස් ක්‍ෂේත්‍ර බලකා මූලස්ථාන ක්‍රීඩා පිටියේදී 76 වැනි වරට පැවැති මේ ක්‍රීඩා උළෙලේ කඹ ඇදීමේ සූරතාව මඩකළපුව කොට්ඨාසය විසින් දිනා ගන්නා ලදී.සමාප්ති උත්සවය හා ජය සංකේත ප්‍රදානෝත්සවය අග්‍රමාත්‍ය දි. මු. ජයරත්න මහතා සහ පොලිස්පති ආචාර්ය මහින්ද බාලසූරිය මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=s1009287</link>
    <topic>ගජබා සුපර් ක්‍රොස් මෝටර් රථ ධාවන සූරතාව ප්‍රේමදාසට</topic>
    <author/>
    <content>ගජබා සුපර් ක්‍රොස් 2010 මෝටර් රථ හා යතුරු පැදි ධාවන තරගාවලියේ මෝටර් රථ ධාවන අංශයේ සූරතාව අරවින්ද ප්‍රේමදාස විසින් හිමිකරගත් අතර, යතුරුපැදි ධාවන අංශයේ සූරතාව සම ලකුණු ලබාගනිමින් ගයාන් සඳරුවන් සහ ඉන්දීය ක්‍රීඩක සී.එස්. සන්තෝෂ් හිමිකරගත්හ.අනුරාධපුර, සාලියපුර, ගජබා රෙජිමේන්තු ධාවන පිටියේ දී පෙරේදා යුද්ධ හමුදාපති මේජර් ජෙනරාල් ජගත් ජයසූරිය මහාතගේ ප්‍රධානත්වයෙන් තරගාවලිය ආරම්භ කෙරුණි.මෝටර් රථ ධාවනතරග ඉසව් 13ක් සහ යතුරු පැදි ධාවන තරග ඉසව් 09කින් සුපර් ක්‍රොස් මෝටර් රථ හා යතුරුපැදි ධාවන තරගාවලිය සමන්විත විය. දිවයිනේ නම් දැරූ ධාවන තරගකරුවෝ රැසක් මෙම තරගාවලිය සඳහා සහභාගී වී සිටියහ. යතුරුපැදි ධාවන තරගාවලිය සඳහා ඉන්දියාවේ යතුරුපැදි ධාවන සූරයින් වන සී.එස්. සන්තෝෂ් සහ රජරට තවත් යතුරු පැදි ධාවන සූරයෙක් වන කේ.ආර්’ අරවින්ද් සහභාගිවීම මෙවර දක්නට ලැබුණු විශේෂත්වයකි.මෝටර්රථ ධාවන තරග අංශයෙන් අරවින්ද ප්‍රේමදාස තරග වැඳුණු ප්‍රධාන තරග ඉසව් දෙකෙන් ඔහු ජයගත් අතර යතුරුපැදි ධාවන අංශයේ ප්‍රධාන තරග ඉසව් දෙකෙන් එක් තරගයක් ගයාන් සඳරුවන් ජයග්‍රහණය කළ අතර අනෙක් තරගයේ ජය හිමිකරගනු ලැබුවේ ඉන්දියානු ක්‍රීඩක සී.එස්.සන්තෝෂ් විසිනි. වයස අවුරුදු දහයෙන් පහළ යතුරුපැදි තරග අංශයේ සූරතාව හිමිකරගනු ලැබූයේ විරාජ් පරාක්‍රම විසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=s1009288</link>
    <topic>පොදු රද මඩුලු ක්‍රීඩා උළෙලටඔස්ට්‍රේලියා පිල දිල්ලි යයි</topic>
    <author/>
    <content>නවදිල්ලි පොදු රාජ්‍ය මණ්ඩලයීය ක්‍රීඩා උළෙල පිළිබඳව මතභේදාත්මක කරුණු කරලියට පැමිණිය ද විවෘත මනසකින් යුතුව තරගාවලියට සහභාගිවීමේ අරමුණින් යුතුව ඕස්ට්‍රේලියාවේ පළමු ක්‍රීඩා කණ්ඩායම නවදිල්ලිනුවරට සේන්දු විය.ආරක්ෂක හා සෞඛ්‍ය තත්ත්වය පිළිබඳව ඇති දුර්වලතා මධ්‍යයේ වුවත් අත්දැකීම් හා ජයග්‍රහණ ලැබීමේ අදිටනින් නවදිල්ලි නුවරට පැමිණි බැව් ඔවුහු පවසති. මෙහි ඇති දුර්වලතා ගැන මෙන්ම වැදගත්කම පිළිබඳවත් ඕස්ට්‍රේලියානු පොදු රාජ්‍ය මණ්ඩලයීය ක්‍රීඩා බළධාරීහු අපව දැනුවත් කළා.පළමුවරට තරගාවලියට සහභාගි වන බ්‍රෙට් විල්කි ප්‍රකාශ කළේය.2006 පොදු රාජ්‍ය මණ්ඩලයීය ක්‍රීඩා උළෙලේ රන් පදක්කම් ලාභී ලින්සේ ආමිටාගේ ප්‍රකාශ කළේ සුළු වශයෙන් පීඩනයක් දැනුනත් දැඩි විශ්වාසයකින් යුතුව තරගාවලියට සහභාගි වීමට බලාපොරොත්තු වන බවය.ඉදිරි දිනවලදී තවත් ඕස්ට්‍රේලියානු ක්‍රීඩා කණ්ඩායම් කීපයක් නවදිල්ලිය බලා පැමිණීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=s1009289</link>
    <topic>ලේක්හවුස් පිල ගෝල් 4-1 කින්කොමර්ෂල් බැංකුව පරදවයි</topic>
    <author>චමීර ඇල්ලදෙණිය</author>
    <content>වෙළෙඳ සේවා පාපන්දු සම්මේලනය මගින් පවත්වනු ලබන 2010 ‘බී’ කොටසේ පාපන්දු තරගාවලියේ අර්ධ අවසන් පූර්ව තරගයකින් කොමර්ෂල් බැංකු කණ්ඩායම ගෝල් 4 – 1 කින් ලේක් හවුස් කණ්ඩායම විසින් පරාජය කරන ලදී.තරගයේ පළමු භාගයේදී දෙපිලම එක ගෝලය බැගින් ලබා ගෙන සිටි අතර දෙවන භාගය ආරම්භ කීරීමත් සමගම ලේක්හවුස් කණ්ඩායමේ එම්. වී. සුරේන්ද්‍රන් විසින් දඩුවම් පහරකින් ගෝලයක් ලබා ගත්තේය. අනතුරුව දුමිඳු වසන්ත හෙට්ටිආරච්චි විසින් පිට පිටම ගෝල දෙකක් ලබා ගැනීමත් සමග ලේක් හවුස් කණ්ඩායමට ප්‍රබල ජයක් හිමි විය. මෙම ගෝල හතරෙන් තුනක්ම දුමිඳු වසන්ත හෙට්ටිආරච්චි විසින් ලබා ගැනීම විශේෂත්වයකි.පරාජිත කොමර්ෂල් බැංකු කණ්ඩායමේ ගෝලය එම්. එච්. හසින්ඩින් විසින් ලබා ගත් අතර මෙම තරගය කොළඹ සී. ආර්. එෆ්. සී. ක්‍රීඩා පිටියේදී පැවැත්වුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=s10092810</link>
    <topic>නව ජයශ්‍රී සය සාමාජික ක්‍රිකට් 2දා</topic>
    <author/>
    <content>කළුබෝවිල නව ජයශ්‍රී ක්‍රීඩා සමාජය පළමුවරට සංවිධානය කරනු ලබන දීප ව්‍යාප්ත සය සාමාජික ක්‍රිකට් තරගාවලිය කළුබෝවිල සරණංකර ක්‍රී‍්‍රඩාපිටියේදී ලබන මස 2 දා පැවැත්වේ.සූරතාව දිනාගන්නා කණ්ඩායමට කුසලානය සමගින් මුදලින් රු. 25000 ද, අනුසූරයන් සඳහා කුසලානය සමගින් මුදලින් රු. 15000 ද, තරගාවලියේ වීරයා සඳහා කුසලානය සමගින් මුදලින් රු. 3000 ද හොඳම පන්දු යවන්නා හා හොඳම පිතිකරු සඳහා මුදලින් 1500 බැගින් පිරිනැමීමට තරග සංවිධාන කටයුතු යොදා ඇත.කණ්ඩායම් සඳහා කුසපත් ඇදීම සැප්. 28 දින සිදුකරන අතර තරගාවලියට කණ්ඩායම් 16 ක් එක්කර ගැනේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=f1009281</link>
    <topic>ජවිපෙ අදඅවලංගු කාසියක්</topic>
    <author>තෙන්නකෝන්කුලසේකර</author>
    <content>* සම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශයෙන් ජනතාව ගේ ආර්ථික සංවර්ධනය උදෙසා දැන් මොනවද කරන්නේ් ?අපේ රටේ පරම්පරාවෙන් පරම්පරාවට පැවත ගෙන එන කර්මාන්ත තියෙනවා. එදා සිට අද දක්වා එදිනෙදා ජීවිතයේ දී ජනතාවගේ අවශ්‍යතා සඳහා නිපැයුම් සිදු කෙරෙනවා. එය හුදෙක් දේශීය අවශ්‍යතා අනුව දේශීය සම්ප්‍රදාය අනුව සිදු වන්නක්.අපට අවේනික වූ අපේම සම්ප්‍රදායික කර්මාන්ත හා කුඩා ව්‍යවසාය විදේශ ආක්‍රමණ, විවෘත ආර්ථිකය, සමාජ විසමතා, නවීන ජීවන රටා සමඟ අසරණ වුණා. එකාකාරි නිෂ්පාදන විවෘත ආර්ථිකය හමුවේ අඩපණ වුණා. ඒ වෙනුවට විදේශ නිෂ්පාදන ගම ආක්‍රමණය කළා. ගමේ ආර්ථිකය බිඳ වැටුණා. ගමේ සල්ලි විදේශ රාජ්‍යයන් කරා ඇදී ගියා.රට සංවර්ධනය කළ හැක්කේ ඉහළ සිට පහළට නොව පහළ සිට ඉහළට බව අවබෝධ කර ගත් මහින්ද චින්තනය අපේ කමට ගමේ කමට සලකන අගය කරන යුගයක් යළි නිර්මාණය කරමින් සිටිනවා. අපේ සම්ප්‍රදායික කර්මාන්ත නවීන තාක්ෂණය හා විද්‍යාත්මක සාධක ඔස්සේ යළි පණ ගහගෙන එනවා.අපේකම තමන්ගේ කම ආගය ධර්මය අදහන අපේම ආර්ථික ක්‍රමවේදයක් දැන් මහින්ද චින්තනයෙන් ජනිත කර තියෙනවා. හෙට දවස ගමේ කර්මාන්තකරුවාත් ගැමියාත් දැවැන්ත ආර්ථිකයකට උරුමකම් කියන සමාජ පරිවර්තනය මහින්ද චින්තනය ක්‍රියාවට නඟමින් සිටිනවා.* සම්ප්‍රදායික කුඩා කර්මාන්ත හා ව්‍යවසාය සංවර්ධනය උසස් මට්ටමකට ගෙන එන්නේ කොහොමද ?අපේ රටේ විශාල රැකියා ඉල්ලුමක් තියෙනවා. උගතුන් බුද්ධිමතුන් හා විද්වතුන් සමාජයට එක්වෙනවා. මොවුන් මහින්ද චින්තනය තුළ හෙට දවසේ නිර්මාපකයන් ලෙස යොදාගෙන අපේම කර්මාන්ත නවීන තාක්ෂණය ඔස්සේ දියුණු කරන්න පියවර අරන් තියෙනවා. නිසි ප්‍රමිතිය උසස් මට්ටමට අපේ නිෂ්පාදන සිදු කරන්න දැනුම තාක්ෂණය පුහුණුව හා මූල්‍ය ප්‍රතිපාදන ලබා දෙනවා. රැකියා විරහිත තරුණ පරපුර කුඩා කර්මාන්ත හා ව්‍යවසායන්ට යොමු කරමින් සිටිනවා. ගමත් ගමේ නිෂ්පාදනත් දියුණු නොකර රට සංවර්ධනය කළ නොහැකියි.* ගමේ කුඩා කර්මාන්ත කරුවාට ගමේ කුඩා ව්‍යාපාරිකයාට බැංකු ණය ගන්න බැහැ. ඒ වගේම ගම තුළ ඒකරාශී බවක් නැහැ. ඉතිං කොහොමද කුඩා කර්මාන්ත ව්‍යවසායන් දියුණු කරන්නේ ?ගමේ පාරම්පරික කර්මාන්ත කරුවාටත් ගමේ කුඩා ව්‍යවසායකයාටත් තම කර්මාන්ත දියණු කර ගන්න අවශ්‍ය මෙවලම් දැනුම නවීන තාක්ෂණය යන්ත්‍ර සූත්‍ර ලබා ගැනීම සඳහා පහසුවෙන් අඩු කොන්දේසි මත බැංකු ණය ලබාදීමට නව ක්‍රමවේදයක් සැකසීමේ වැඩපිළිවෙලක් ඉදිරියේ දී හඳුන්වා දෙනවා. ඒ වගේම ගමේ පාරම්පරික කර්මාන්තකරුවාගේ ඕනෑ එපාකම් ඉටු කිරීමට අවශ්‍යතා සපුරාදීමට දිවයිනේ සියලුම ප්‍රාදේශීය ලේකම් කාර්යාල මට්ටමෙන් ග්‍රාමීය කර්මාන්ත සම්බන්ධ නිලධාරියෙක් ළඟදීම පත් කරනවා.* ග්‍රාමීය කර්මාන්ත කරුවාගේ් නිෂ්පාදන දේශීය විදේශීය වෙළඳ පොළට විවෘත කිරීමේ වැඩ පිළිවෙළක් තියෙනවද ?ඔව්, දේශීය නිෂ්පාදන ‘අගය’ නොකළ යුගය දැන් ගමෙන් ඉවත්වී ගෙන යනවා. නිසි ප්‍රමිතියෙන් යුතු ගමේ නිෂ්පාදනය හමුවේ පිට රටින් ආ උපකරණ ප්‍රතික්ෂේප කරනවා. ග්‍රාමීය කර්මාන්ත ශිල්ප ප්‍රදර්ශනය තම නිෂ්පාදන හා නව නිපයුම් අලෙවි කර ගැනීමේ අවස්ථාව උදා කර තියෙනවා. සංචාරක කර්මාන්තයත් සමඟ කුඩා කර්මාන්ත කරුවාගේ නිෂ්පාදන අලෙවි කර ගැනීමේ නව වෙළෙඳ පළක් බිහි වෙමින් තියෙනවා. අපේ කුඩා කර්මාන්ත ලොව සියලු වෙළඳ පල සඳහා හඳුන්වාදීමේ දැවැන්ත ක්‍රියාදාමයක් ආරම්භ කර තියෙනවා. හෙට දවස අපේ නිෂ්පාදන වැඩි වැඩියෙන් වෙළෙඳ පොළට අවශ්‍ය වේවි.* මහින්ද චින්තනයෙන් රට ගොඩ නඟන්න පුළුවන්ද ?ඇයි බැරි, දැන් බලන්නකෝ දරුණු යුද්ධයක් හමුවේ ආර්ථිකය සුරක්ෂිත කොට ගෙන රටේ සිදු වන මහා සංවර්ධනය. වරායවල් පහක්, ගුවන් තොටුපලවල්, නවීකරණය වූ දියුණු මාර්ග කර්මාන්ත ගොඩනැෙඟනවා. ලොව දියුණු රටවල ආර්ථිකය කඩා වැටෙද්දී අපි කොන්ද කෙළින් තියා ගත් ආර්ථික තත්ත්වයක් උදා කළා. මහින්ද චින්තනය කියන්නේ අපේකම හා දේශීයත්වයයි. ශ්‍රී ලංකාව ආසියාවේ ආශ්චර්ය බවට පත් වීම කිසිවකුට වළක්වන්න බෑ.* විපක්ෂය චෝදනා කරන්නේ රටේ ජීවන වියදම ඉහළ ගිහින් කියලා. ජනතාව පීඩනයෙන් පීඩනයට පත් වෙලා කියලා නේද ?ඒ උදවිය එහෙම කෙඳීරි ගානවා. වෙන මොනවා කියන්නද ? අද විපක්ෂයක් නැහැ. මහින්ද චින්තනය රට නොඩනඟන විට විපක්ෂයක් ඉතුරු වෙන්නේ නැහැ. අද මහින්ද රාජපක්ෂ මහතා සමඟ විපක්ෂයේ මන්ත්‍රීවරු එක් වෙනවා කියන්නේ මහින්ද චින්තනය නමැති රට ගොඩනැගීමේ දැවැන්ත ව්‍යාපෘතිය සාර්ථකයි කියන එක නේද ?විපක්ෂය චුයින්ගම් හප හපා ඉන්නවා. නායකකම්වලට පොරකනවා. වෙන මොනවද කරන්නේ. අඩු ගණනේ් රටේ ජනතාවගේ ප්‍රශ්න ගැනවත් කතා කරනවද ? අද විපක්ෂයේ කාර්යභාරය වගකීම හා යුතුකම ජනතාව වෙනුවෙන් ඉටු කරන්න වෙලා තියෙන්නෙත් රජයටයි. ඒකයි මම කියන්නේ විපක්ෂය මිය ගිහින් කියලා. එ. ජා. පයටයි ජ. වි. පෙටයි අද ‘ගම’ නැහැ. ගමේ ජනතාව නැහැ. ගමට යන්න ගැමියාගේ් සැබෑ ජීවන මට්ටම බලන්න එනකොට ජීවන වියදම ගැන කථා කරන්න බැරි වේවි.විපක්ෂයට අද තියෙන එකම ප්‍රශ්නය ෆොන්සේකාගේ බැජ් ආණ්ඩුව ගැලෙව්වා කියන එක විතරයි. ජනතාවට ප්‍රශ්න තියෙනවා නම් ඇයි විපක්ෂය නිහඬව ඉන්නේ. අද විපක්ෂයට හැබෑ ‘භූමිකාවක්’ නැහැ. මහින්ද චින්තනය ඉදිරියේ රට සංවර්ධනය වෙන කොට ජනතාව විපක්ෂයක් රටේ ඉතුරු කරන්නේ නැහැ. එකම රටක් එකම ජාතියක් විතරයි ජනතාව ඉතුරු කරන්නේ.* ඔබ ජනතාවට දෙන පණිවිඩය ?ජනතාව මහින්ද චින්තනය පිළිගත්තා. රජය දිවි පරදුවට තබා තිස් වසරක කොටි ‘සාපය’ අවසන් කළා. දැන් රට වේගවත් සංවර්ධනයකට ගෙන යනවා. අධිෂ්ඨානය අපේක්ෂාවන් හා අරමුණු කරා යෑමට ජනතාව එකාවන්ව පෙළ ගැසිය යුතුයි. තම ගෙදර ආර්ථිකය ශක්තිමත් කර ගන්න. අනවශ්‍ය වියදම් කපා හරින්න. අවශ්‍ය දේ පමණක් කරන්න. තම ගෙදර තම දරුවෝ ගැන හිතන්න. එවිට ගම දියුණු වේවි. ප්‍රදේශය දියුණු වේවි. රට ගොඩනැෙඟ්වි. තමන්ගේකම අපේකම ශක්තිමත් විය යුතුයි. එවිට මහින්ද චින්තනයේ උදාර අරමුණෙහි සෘජු ප්‍රතිඵල අපේ දරු මුණුපුරන්ට උරුම වේවි. අපි අපේ යුතුකම අපේ රට වෙනුවෙන් ඉටු කරමු. ජනාධිපති මහින්ද රාජපක්ෂ රජය හා මහින්ද චින්තනය ගැන පූර්ණ විශ්වාසය තබා අපි අපේ රට ආසියාවේ ආශ්චර්ය බවට පත් කරන්න ඇප කැප වෙමු. එය තමයි මම ජනතාවගෙන් කරන එකම ඉල්ලීම.* ජනතා විමුක්ති පෙරමුණේ අනාගතය කොහොම වෙයිද ?ජ. වි. පෙ. ට අතීතයක් තිබුණා. වර්තමානයක් නැහැ. ඉතිං කොහොමද අනාගතයක් තියෙන්නේ. දේශපාලන පක්ෂයක යුතුකම හා වගකීම වන්නේ ජනතාව වෙනුවෙන් යම් මෙහෙවරක් ඉටු කිරීම. මහජන නියෝජිතයෙක් යනු ජනතාවගේ සේවකයායි. ඔහු සේවය කළ යුත්තේ පෙනී සිටිය යුත්තේ ජනතාව වෙනුවෙන් රට වෙනුවෙන්. ඒත් . . . අද වන විට ජ. වි. පෙ. ඒ යුතුකම හා වගකීම පැහැර හැරලා. ඒ වගේම ජනතාව ජ. වි. පෙ. අතහැර දමලා. ජ. වි. පෙ. ගැන ජනතාවගේ විශ්වාසයක් නැහැ. ඔවුන් තවදුරටත් තමන්ගේ ‘නියෝජිතයා’ නොවන බව ජනතාව අවබෝධ කර ගත් නිසයි අද ජ. වි. පෙ. දේශපාලන කුණු ගොඩට ජනතාව විසින් තල්ලු කරලා තියෙන්නේ.රට සංවර්ධනය වන විට දූෂණ වංචා හොරකම් නාස්ති ඇති වෙනවා. රට නිසි මගට ගෙන ජනතාවගේ සුබ සිද්ධිය උදා කිරීම විපක්ෂයේ යුතුකමයි. විදේශ කුමන්ත්‍රණ රටට විරුද්ධව තියෙනවා. ජාතියේ අවාසනාවට එ. ජා. ප. ය හා විපක්ෂය පනින රිලවුන්ට උඩ ගෙඩි දෙමින් එල්. ටී. ටී. ඊ. වෙනුවෙන් පෙනී සිටින ජාත්‍යන්තරයට ඔක්සිජන් දෙනවා. රටට ජනතාවට ද්‍රෝහි වෙලා ඉවරයි. ඒ වගේම ජ. වි. පෙ. ත් ඉවරයි කම්මුතුයි.* ආණ්ඩුක්‍රම ව්‍යවස්ථා සංශෝධනයෙන් රජය නම් ජය ගත්තා රටේ ජනතාව ?ජේ. ආර්. ගේ ඒකාධිපති ව්‍යවස්ථාව මේ රජය ප්‍රජාතන්ත්‍රවාදය උදෙසා සංශෝධනය කළා. තව ඉවර නැහැ. ඉදිරියේ දී ආණ්ඩුක්‍රම ව්‍යවස්ථාව ජනතා පරමාධිපත්‍යය ජනතාවගේ පරම අයිතිය ඉස්මතු වන ආකාරයට සුරක්ෂිත වන ආකාරයට සංශෝධනය කරනවා. ජේ. ආර්. ගේ මිනිමරන මැතිවරණ ක්‍රමය වෙනස් කරනවා. ජාති උම්මත්තකය මේ රටින් තුරන් කර ජාතික සමගිය උදා කරන සංශෝධන ගෙන එනවා. මෙය හුදෙක් රජය ලැබු ජයග්‍රහණයක් නොවේ. ජනතාව ලැබූ ජයග්‍රහණයක්. ප්‍රජාතන්ත්‍රවාදය හා ජනතාව ලැබූ ජයක්. 78 ඒකාධිපති ව්‍යවස්ථාව වෙනස් කරන ලෙස ජනතාව අවුරුදු ගණනාවක් නැගූ හඬයි ජය ගත්තේ. ආණ්ඩුක්‍රම ව්‍යවස්ථා සංශෝධනය මහින්ද රාජපක්ෂ ජනාධිපතිතුමාගේ ධුර කාලය දිගු කිරීමේ උපක්‍රමයක් නොවේ. පවුල් වාදය ආරක්ෂා කරන කුමන්ත්‍රණයක් නොවේ.රටට ජාතියට ආදරය කරන දේශප්‍රේමී මහජන නියෝජිතයන් තම පක්ෂයේ කෲර පටු ආකල්පයන්ට පයින් ගහලා රට වෙනුවෙන් ජනතාව වෙනුවෙන් අනාගත පරපුර වෙනුවෙන් 18 වෙනි සංශෝධනය සම්මත කැර ගැනීමත් සමඟ එ. ජා. ප. ය හා ජ. වි. පෙ. මේ රටින් තුරන් වන දිනය තව තවත් ළං වුණා. ජනතාවට එරෙහිවීම තම විනාශය බව විපක්ෂයට අවබෝධ වේවි.* තවත් එ. ජා. ප. මන්ත්‍රීවරු කණ්ඩායමක් ස්වාධීන මන්ත්‍රීවරු සේ කටයුතු කරන්න තීරණය කරලා නේද ?එහෙම කියනවා. කොහොම වුණත් අද රටේ විපක්ෂයක් නෑනේ. මහින්ද චින්තනය ක්‍රියාත්මක වන විට රට වේගවත් සංවර්ධනයකට යන විට විපක්ෂය දිය වෙනවා. ඒ කියන්නේ ජනතාවට විපක්ෂයෙන් ඇති වැඩක් නැහැ. රට එල්. ටී. ටී. ඊ. යට යළි පාවා දෙන්න; විදේශ රාජ්‍යයකට රට පාවා දෙන්න ජනතාව සූදානම් නැහැ. විපක්ෂය ‘නිලීන’ වෙනවා. එතකොට එ. ජා. ප. යේ මන්ත්‍රීවරු රට වෙනුවෙන් රජයට එක් වෙනවා. සහයෝගය දෙනවා. විශේෂයෙන්ම එ. ජා. ප. මන්ත්‍රීවරු අද සටන් කරනවා නම් ස්වාධීන වෙනවා නම් එහෙම කරන්නේ තම පක්ෂය තුළ ‘ප්‍රජාතන්ත්‍රවාදය’ ආරක්ෂා කර ගැනීමටයි. පක්ෂයේ ඒකාධිපති ව්‍යවස්ථාව වෙනස් කැර ගැනීමටයි. තම නායකයා ජනතාව වෙනුවෙන් පෙනී සිටින නායකයකු බවට පත් කර ගැනීමයි ඔවුන්ගේ අරමුණ.කොහොම වුණන් අන්තිමේ එ. ජා. ප. යේ ස්වාධීනව කටයුතු කරනවා යැයි කියන 25 දෙනකු ගෙන් යුතු කණ්ඩායම අවසානයේ මහින්ද චින්තනය තුළින් මේ රට අනාගත පරපුර වෙනුවෙන් ගොඩනඟන්න මහින්ද රාජපක්ෂ ජනාධිපතිතුමා සමඟ එක්වේවි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=f1009282</link>
    <topic>සෞන්දර්යයේනවතම නවාතැන කල්පිටිය</topic>
    <author>ජයසිරි වීරක්කොඩි</author>
    <content>සොබා සෞන්දර්යෙන් අනූන කල්පිටිය අර්ධද්වීපයට හිමි වන්නේ අද්විතීය ස්ථානයකි. කොළඹ සිට කි. මී. 128ක් දුරගෙවා යන විට පුත්තලම හමු වේ. වයඹ පළාතේ පුත්තලම් දිස්ත්‍රික්කයේ කල්පිටිය පිහිටා ඇත. පුත්තලම් දිස්ත්‍රික්කය ප්‍රාදේශීය ලේකම් කොට්ඨාස 16 කින් යුක්ත ය.කල්පිටිය දර්ශණීය දූපත් 14 කින් සමන්විත ය. පුත්තලමේ සිට කි. මී. 50ක් පමණ උතුරු දිශාවට ගොඩබිමට සමාන්තරව කල්පිටිය අර්ධද්වීපය පැතිර පවතී. වැලි වැටි, කලපු මෝය සහ ලවණ තත්ත්වයට ඔරොත්තු දෙන දිග මුල් සහිත කඩොලාන මෙන් ම කිරළ, වල් අනෝදා, දිය කදුරු, ගිංපොල් වැනි ජෛව විවිධත්වයෙන් යුත් ශාක වර්ගවලින් ගහන ය.කල්පිටිය දිගු ඉතිහාසයකට ද නෑකම් කියන්නෙකි. විජයාගමනයට පෙර සිට ම මෙහි ජනාවාස තිබුණු බවට සාක්‍ෂි ඇත. පසුකාලයේ වෙළෙඳ කටයුතු සඳහා අරාබි වෙළඳුන්, ඕලන්ද ජාතිකයින්, පෘතුගීසීන් හා ඉංගී‍්‍රසීන් පැමිණි බවට ද සාක්‍ෂි ඇත. ලන්දේසි කාලයේ දී කල්පිටිය කොටුව කල්පෙන්ටියන්, කල්පෙට් ලෙස නම් කොට තිබුණි. කල්පිටිය කොටුව 1667 දී පෘතුගීසීන් විසින් ගොඩ නැගූවකි.ලන්දේසි සොල්දාදුවන් විසින් ලන්දේසි කොටුව හා පල්ලියක් ගොඩනගා තිබේ. ඔවුහු මෙය උපක්‍රමික ස්ථානයක් ලෙස සැලකුවහ. පළමුවන රාජසිංහ රජතුමා ගේ හුස්ම හිර කල ස්ථානයක් ලෙසද ප්‍රචලිත ය. ඊට හේතුව කල්පිටිය හා ඉන්දියාව අතර ඇතිව තිබූ වෙළෙඳාම පාලනය කර ඇත්තේ කල්පිටිය නිසා ය. පුත්තලම් වරායට පිවිසෙන්නේ මෙතනිනි. කරදමුන්ගු මන්නාරමට ගෙන යාම මෙන්ම ඉංගී‍්‍රසින් නැව් මගින් ඉන්දියාවට කරදමුන්ගු ගෙන යාමට පාවිච්චි කළේ මෙතන ය.මෙහි මෝය අසල මත්ස්‍ය අස්වැන්න ද බොහෝ ය. එම මසුන් පුත්තලමට ප්‍රවාහනය කලේ කලපු ඔස්සේ ය. පසුව මීගමුව සිට කොළඹට කැපූ ඇළක් මගින් ප්‍රවාහන පහසුකම් ඇති වන්නට ද මෙය එක් හේතුවක් විය.දැඩි හිරු රශ්මියට රත් වූ සුදු වැලිතලාව, ඈතට දිව යන ලුණු ලේවායන්, වියලී ගිය තල් ගස්, තැනින් තැන කරදිය එක්වුනු ජල තටාක අත්හැර දැමූ ඉස්සන් කොටු එකින් එක පසු කරමින් අප වෙල්ලෙයිල ඉප්පන්තිවු දූපත් සොයා ගියෙමු. මෙම දූපත් දෙස දෑස් ඇර බලන්නෙකුට ශ්‍රී ලංකාවට සුවිශේෂී වූ ජෛව විවිධත්වයක් කල්පිටිය ප්‍රදේශයට ආවේනිකව ඇති බව පෙනේ.ලංකාවේ සෑම ප්‍රදේශයක ම දැකිය හැකි ජෛව සම්පත් මෙම භූමි භාගය තුළ ම නිර්මාණය වේ. රිදී පැහැති වැලි වැටිය සිත් වශීකරන කොරල්පරය, ආරක්‍ෂිත කඩොලාන පරිසරය මෙයින් සමහරෙකි. කොරල් විශේෂ 122 කින් යුක්ත ය. ශ්‍රී‍්‍ර ලංකාවෙ ම පවතින කඩොලාන 24න් 15ක් ම මෙහි දී දැකිය හැකි ය. එසේ ම මුහුද අවට මත්ස්‍ය විශේෂ 495ක් පමණ ඇති බව හඳුනා ගෙන ඇත. ඩොල්ෆින් මත්ස්‍යයින් සිය ගණනින් නැරඹීමේ අවස්ථාව ලැබෙයි. ශ්‍රී ලංකාවේ ඇති කැස්බෑ විශේෂ 5න් 4 ක් ම මෙහි වාසය කරති. ධීවර කර්මාන්තයේ නියලෙන සියලු දෙනා සංක්‍රමණික ධීවරයින් ය. සුන්දර දූපත් සමූහය සිහි ගන්වනුයේ මාලදිවයින ය.මෙවැනි දර්ශනීය පසුතලයක් ඇති පෙදෙසක් මෙතෙක් කල් අමතක කොට තිබුනා සේ ය. එයට යම් යම් හේතු සාධක විටින් විට බලයට පැමිණි රජයන් යටතේ සිදුව තිබීම අභාග්‍යයකි. එහෙත් නව රජයේ මහින්ද චින්තන වැඩපිළිවෙළ යටතේ හම්බන්තොට, ත්‍රිකුණාමලය, කල්පිටිය යන ප්‍රදේශ තුළ සංචාරක ව්‍යාපාරය වැඩි දියුණු කිරීමට අවස්ථාව උදා වී ඇත. අවුරුදු 30ක කුරිරු යුද්ධය අවසන් ය.සංචාරක ව්‍යාපාරයට වඩා යහපත් වටපිටාවක් දැන් සැකසී ඇත. 2016 වන විට දශලක්ෂ 2.5ක සංචාරක පිරිසක් ලංකාවට ආකර්ෂණය කර ගැනීමට ඉලක්ක ගත ය. මෙම සංචාරක කලාපය හෙක්ටයාර් 1665 කි. ඕලන්ද හා පෘතුගාල බොක්ක ආශිතව පිහිටි දූපත් 14ක් මෙම ව්‍යාපෘතිය යටතේ සංවර්ධනය වේ.2009 වර්ෂයේ දී විධිමත් තාක්‍ෂණ ඇස්තමේන්තුවකට අනුකූ®ලව තෝරා ගන්නා ලද අන්තර් ජාතික හා ශශ්‍රී ලංකාව සම්බන්ධයෙන් ආයෝජකයින් දෙදෙනෙකු වෙල්ලෙයි දූපත හා ඉප්පන්තිව් දූපත මේ සඳහා තෝරා ගෙන ඇත. ආර්ථික සංවර්ධන අමාත්‍ය බැසිල් රාජපක්‍ෂයන් ගේ මාර්ගෝපදේශකත්වය යටතේ ඉකුත්දා වෙල්ලෙයි සහ ඉප්පන්තිව් දූපත් වෙනුවෙන් ගිවිසුම් අත්සන් කෙරිණි.රුපියල් බිලියන 1250ක ආයෝජනයක් වන මෙම යෝජිත ව්‍යාපෘතිය සුඛෝපභෝගී හෝටල් කාමර 200 කින් සමන්විත ය. එසේ ම ශ්‍රී ලංකා සංචාරක සංවර්ධන – අධිකාරිය යටතට පවරා ගත් පුත්තලම් කලපුවේ පිහිටි තවත් දූපත් 10ක් ඇතුළුව යෝජිත අනෙකුත් ප්‍රදේශයන් සඳහා ද ආයෝජන අවස්ථා සලසා දීම සඳහා ළඟදී ම ව්‍යාපෘති වාර්තා ලබා ගැනීමට ද නියමිත ය.ශ්‍රී ලංකා සංචාරක ව්‍යාපාරය මෙතෙක් ඉදි වූ ඉහළ ම ගණයේ සංචාරක හෝටල් සංකීර්ණය කල්පිටිය ආශිතව ආරම්භ කිරීමට ආර්ථික සංවර්ධන අමාත්‍ය බැසිල් රාජපක්‍ෂ මහතා අදහස් කරයි. සංක්‍රමණික ධීවර ජනතාව ගේ ජීවන තත්ත්වයට හානියක් නොවන ලෙස ධීවර ජනතාව සමඟ එකට බැදුණු සංචාරක නිකේතනයක් හැටියට ය.“බත්තලංගුන්ඩුව දූපත, වෙල්ලෙයි දූපත, ඉප්පන්තිව් දූපත, උච්චිමුනේ දූපත ඒකාබද්ද සංවර්ධන ව්‍යාපෘතියට අයත් ය. මේ සඳහා දැනට ආයෝජකයින් 11 ක් සිටී. එයින් 6 දෙනෙක් දැනට ක්‍රියාත්මක වෙලා. මෙය සංවර්ධනය කරන්නේ අදියර 2 කට ය. මෙම ව්‍යාපෘතිය අවසන් වීමෙන් පසු සෘජු රැකියා 15,000ක් වක්‍ර රැකියා 45,000 පමණ ද ඇති වේ. වැය කරන මුදල ඇමරිකානු ඩොලර් මිලියන 700 කි.දර්ශනීය වූ කල්පිටිය බොක්කට කිසිදු ඇගයීමක් මේ වන තුරු නොවී ය. එහෙත් මහින්ද චින්තන වැඩපිළිවෙළ යටතේ සංචාරක ව්‍යාපාරය ගොඩනැගීම සඳහා ගත් පියවරක එක් සංධිස්ථානයක් සනිටුහන් කරන්නේ කල්පිටිය සංචාරක ව්‍යාපෘතියයි. ඒ අනුව කල්පිටිය දූපත් සමූහය පාදක කර ගෙන මෙම ව්‍යාපෘතිය ගොඩ නැගේ.මෙම ප්‍රදේශයේ සංචාරක පුරවරයක් ලෙස ආකර්ෂණීය වන්නේ කල්පිටිය උපක්‍රමික සංධිස්ථානයක් ලෙස වැදගත් වීම ය. ඈතින් දර්ශනය වන යාබද ෂල්පත්තු අභය භූමියට පහසුවෙන් පිවිසීමට ඇති හැකියාවත්, කටුනායක ගුවන් තොටුපලට ඉක්මනින් ළඟා වීමට ඇති අවස්ථාවත්, කල්පිටිය දූපත් සමූහය අවට ඇති මනස්කාන්ත පරිසරයේ හැඩරුවත්, අනුරාධපුර පුදබිමට ආසන්න වීමත් හේතු කොටගෙන මෙය දෙස් විදෙස් සංචාරකයින් ගේ තෝතැන්නක් වේ.මෙම කලාපය තුළ සංචාරකයින් ගේ සිත් ඇද ගන්නා විශේෂ ලක්‍ෂණ කීපයක් දැකිය හැකි ය. විශේෂයෙන් එහි නිර්මාණය වී ඇති විශේෂ භූ විෂමතා ලක්‍ෂණ අති සුන්දර ය. කි. මී. 307 ක් පුරා දිවයන මනහර කොරල්පරය, ස්වභාවික වැලි වැටිය, සිය දහස් ගණනින් සැරිසරන ඩොල්පින් මත්ස්‍ය ප්‍රදේශය ඉන් ප්‍රධාන වේ. කැස්බෑවුන්, විසිතුරු මුහුදු ජීවින්, කකුළුවන්, තල්මසුන් වැන්නවුන්ගෙන් මෙම දියඹ ගහණ ය.කල්පිටිය සංචාරක ව්‍යාපෘතිය යටතේ යෝජිත දූපත් තුළ සංවර්ධනය කිරීමට විවිධ ආකර්ෂණීය ක්‍රියාකාරකම් ද සැලසුම් කර තිබීම වැදගත් ය.ඒ අතර විදේශීය සංචාරකයින්ට ගැඹුරු මුහුදේ කිමිදීමට පහසුකම් සැලසීම ගැඹුරු මුහුදෙහි මාලු බෑමට අවස්ථාව ඇති කිරීමද මුහුදු පත්ලෙහි උද්භිද උද්‍යාන තනා ස්වභාවික නිරීක්‍ෂණ චාරිකා සංවිධානය කිරීම මෙන්ම බීච් ක්‍රීඩා, ත්‍රාසජනක ක්‍රීඩා ඇති කිරීම, මුහුදු පැළෑටි වගා කිරීම ආදිය ය.විශේෂයෙන් මෙම දූපත් අභ්‍යන්තරයේ ගුවන් ගමන් සේවයක් ද ආරම්භ කිරීමට අපේක්‍ෂිත ය. මෙම උපක්‍රම විදෙස් සංචාරකයින් ආකර්ෂණය කර ගැනීමට ගත් වැදගත් පියවරක් වනු නොවනුමාන ය.සංචාරක ව්‍යාපාරය වේගයෙන් වර්ධනය වන කර්මාන්තයකි. එය ආගන්තුක සත්කාර මත පදනම් වේ. විශේෂයෙන් දෙවන ලෝක යුද්ධයෙන් පසු ලෝකයේ සංචාරක ව්‍යාපාරය ආරම්භ වේ. ශශ්‍රී ලංකාව තුළ සංචාරක ව්‍යාපාරය ආරම්භ වූයේ 1966 දී පමණ ය. මිනිසා ගේ ජීවන තත්වය උසස් කරලීම සඳහා අරමුණු කරගත් සියලු ම ආර්ථික කටයුතු පොදුවේ ගත් කළ ආර්ථික සංවර්ධනය ලෙස සැලකිය හැකි ය.ඕනෑ ම රටක ආර්ථික සංවර්ධනයේ දී ඒ රටේ ස්වාභාවික සම්පත් පරිහරණය කිරීමට සිදු වේ. එහි දී අනුගමනය කරන ක්‍රියාකාරකම්වල දී පරිසරය කෙරෙහි සෘජු හා වක්‍ර බලපෑම් ඇති වන්නට ද පුලුවන. ඒ ශ්‍රී ලංකාව ශාක හා සත්ත්ව ජීවීන් වැඩිපුර ඒකරාශි වූ රටක් වූ බැවිනි. මෙම ව්‍යාපෘතිය තව නොබෝ කලකින් සැබෑ වූ සිහිනයක් ලෙස ඉටුවනු ඒකාන්ත ය. එදාට මෙම කල්පිටිය තුළ ජීවත් වන අහිංසක ධීවර ජනතාව ගේ සිත් තුළ දහසක් බලාපොරොත්තු මල්ඵල ගැන්වෙනු නියත ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=f1009283</link>
    <topic>පොළෝ කුහරයේ ඇවිද ගියෙමු</topic>
    <author>නිවන්ති තිලකරත්න ඡායාරූප එස්. එන්. ගොඩමුන්න ගම්පොළ සමූහ</author>
    <content>අවට සිටි සියල්ලෝ ම කොළ පැහැති ඇඳුම් ඇඟ ලා සිටියහ. ශ්වේත වර්ණ ඇඳුමක් තිබුණේ ඈට පමණි. ඇගේ සේද සළුව තාලයකට ලෙළදෙමින් තිබිණි. එහි ශ්වේත වර්ණය වෙනදාට වඩා දීප්තිමත් ය. ඒ නිසාම වෙනදාට වඩා ඈ අද ලස්සනය. ඈත සිට මම ඇය දෙස බලා සිටියෙමි. ඇගේ ලස්සන වඩාත් හොඳින් පෙනෙන්නේ ඈත සිට බලන විට යැයි මගේ සිත කියන්නට විය.පැයක පමණ කාලයක් තිස්සේ මම ඇය දෙස බලා සිටියෙමි. ඇය නොනවතින රංගනයක යෙදී සිටින්නීය. එහෙත් ඇයට වෙහෙසක් නැති සෙයකි. ඈ දෙස බලා සිටි මගේ දෑසට ද වෙහෙසක් නැත. මන්ද ඈ මගේ දෑස සොරා ගෙන ඇති බැවිනි. සුදෝ සුදු සළු ඇඳි ඈ ශාන්ත ක්ලෙයාර් දිය ඇලි කොමලියයි. තවත් බොහෝ වෙලාවක් ඇය දෙස බලා සිටින්නට මගේ සිත බල කළත් මා ඇය හැර යා යුතුය. මන්ද මා යා යුතු ගමනක් ඇත.ඒ ගමන ලෙහෙසි පහසු ගමනක් නම් නොවේ. පොළෝ කුහරය ඇතුළට යායුතු වූ ගමනකි. මෙය මහා අපභ්‍රංස කතාවකැයි ඇතෙමෙකුට සිතෙන්නට පුළුවන. එහෙත් සැබෑ කතාව නම් විස්සක් විසිපහක් තරම් වූ අපේ නඩය සූදානමින් සිටියේ පොළෝ කුහරය තුළට රිංගීමට ය.එකිනෙකා පරයා නැඟී සිටි කඳු පන්ති පසු කරමින් අපි ඉදිරියට ඇදුනෙමු. ශාන්ත ක්ලෙයාර් දිය ඇලි කොමලිය හමු වූයේ ඒ අතර මඟදී ය. අව් රැලි බිමට පතිත වන්නට පෙර අපි ගමන ආරම්භ කළෙමු. එහෙත් අප තලවාකැලේට ළඟා වන විට හිරු රැස් යාන්තමින් අපේ ඇඟ දැවටෙන්නට විය. කොත්මලා ඔය දිගේ අපි ඇවිද යමින් සිටියෙමු. ගල් පරවල වැදෙමින් පෙරළෙමින් ඈ ගලා ගියාය. ඇයට දියවර සපයන කුඩා දිය පහරක් තවත් පසෙකින් විය. ඒ දිය පහර තවත් අපූරු පුංචිම පුංචි දිය ඇලි කුමරියකට පණ දී තිබුණාය.ඇය දුටු අපේ සගයන්ට යා යුතු ගමන ද අමතක වී ගොසිනි. සියල්ලෝම ඈ සමඟ ඡායාරූප ගන්නට පොරකන්නට වූහ. මම මොහොතක් බලා සිටියෙමි. ඈ සමඟ ඡායාරූප ගන්නට මම ද දිව ගියෙමි.ඇය ද අපේ මතක ගොන්නට එකතු කරගෙන යළිත් ගමන් ඇරඹීමු. පොළෝ කුහරයට රංගීමට අපි තවත් දුරක් යා යුතුය. නැවත වරක් අපි වාහනයට නැඟුණෙමු. අප පොළෝ කුහරයට රිංගීමට නියමිතව සිටියේ උමඟක් දිගේ ය.ඒ උමග දැනටමත් හාරා හමාරය. ඉහළ කොත්මලේ ජල විදුලි ව්‍යාපෘතිය සඳහා ජලය ගෙන යාමට සැලසුම් කර තිබුණේ මේ උමග දිගේ ය. එය කිලෝමීටර දහ තුනක් දිග උමගකි. මේ උමග දිගේ ඇවිද යන්නට මට සිත් විය. එහෙත් අප යා යුතු වූයේ වාහනයෙනි. උමගෙහි විෂ්කම්භය ඒ තරම්ම විශාල ය.කෙසේ වුව ද මෙය පොළෝ කුහරය ඇතුළට රිංගීමට ලැබූ අපූරු අවස්ථාවකැයි මම සිතුවෙමි. කඳු වැටි ඇළ දොළ ගහ කොළ සියල්ලට සමු දී අපි පොළෝ කුහරයට රංගීමු.උඩින් ද යටින් ද අප දෙපසින් ද වූයේ තද කළු ගලයි. වාහන වලට යාහැකි පරිදි බිම සුමට කර තිබිණි. ඝන අන්ධකාරය පළවා හැරීමට තැනින් තැන එල්ලා තිබුණු ලයිට් පොලු පේන තෙක් මානයේ විය. අපේ හිස්වලට ඉහළින් උමග දිගේ ඇදී ගිය විශාල නලයකි. උමග තුළ ඔක්සිජන් ගෙන ගියේ එම නලය දිගේ ය.“දෙවියන් බුදුන් සිහි කරගන්න” අසල සිටි සඟයෙක් මට කියයි. ඔහුට මේ ගමන ගැන බියක් දැනී ඇත. විටෙක මගේ සිතට ද බියක් දැනුණත් මේ ගමනේ අපූර්වත්වය ඒ බියම නොවේ දැයි මම සිතුවෙමි. “උමග දිගේ වතුර ආවොත්? අපට මොකද වෙන්නේ? එහෙම නැත්නම් උඩිල් ගල් කඩා වැටිලා උමග වැහුණොත්.”යළිත් වරක් මා අසල සිටි සගයාට ප්‍රශ්න වැලක් මතු වී ඇති සෙයකි. ඔහුගේ සිතට ගලා එන්නට වූ සිතුවිලි තොර තෝංචියක් නැතිව කියන්නට විය.“හිතට ආවට මේවා කියන්න හොඳ නෑ නේද?” තවත් වරෙක ඔහු එසේ කියයි’සැබවින් ම විවිධාකාර සිතුවිලි ධාරාවන් මගේ සිතට ද ගලා එන්නට විය. අප සිටියේ කළු ගල් කුහරයක් මැදය. කිසිදා නොලද මේ අත්දැකීම සැබවින් ම අපට භයංකාර වූවකි.කිලෝමීටර හතරක් පහක් තරම් දුරක් අපි උමග දිගේ වාහනයෙන් පැමිණියෙමු. මා නොඉවසිල්ලෙන් බලා සිටි අවස්ථාව දැන් උදාවී ඇත. ඒ උමග දිගේ ඇවිද යාමයි. අපි ලහි ලහියේ හිසට ආරක්ෂක තොප්පි පැළද ගතිමු. දෙපයට බූට් සපත්තු දමා ගතිමු. කළු ගල් කුහරය දිගේ ඇවිද යාමට දැන් සියල්ල සූදානම් ය.ගහක් කොළක් ඉරක් හඳක් නොමැති පොළෝ කුහරයේ අපි පමණක් තනි වී සිටිමු. අපේ මාධ්‍ය සගයන්ට මේ පොළෝ කුහරය තුළත් වැඩ රාජකාරි බහුලය. පේන තෙක් මානයට දිවෙන මේ උමග ඡායාරූපයට හසු කර ගන්නට ඔවුහු උත්සුක වූහ.ඇතැමෙක් එය වීඩියෝ කරන්නට වූහ. ගමන තරමක් ප්‍රවේශමෙන් යා යුතු විය. මම ද අපේ සගයෙක් සමඟ ගමනට එක් වීමි. අප සිටියේ පොළොව මතුපිට මට්ටමෙන් මීටර් හාර පන්සියක් තරම් යටිනි.උමග දිගේ අපි තවත් ඉදිරියට ඇදුනෙමු. උමගෙහි වැඩ කරනා බොහෝ ;දනෙක් අපට හමු වූහ. ඔවුහු ඇතැම් ස්ථානවලට කොන්ක්‍රීට් දමමින් සිටියහ. තනිඅරසු ඒ අතර වූ අයෙකි.“දැන් අවුරුදු දෙකක් විතර කාලයක් තිස්සේ මේ උමගේ වැඩ කරනවා” ඔහු පවසයි.“එතකොට උදේ හවස උමගේ යනවා එනවද?” ඒ මට පැන නැගුණු ප්‍රශ්නයයි.“ඔව්. උදේට වාහනවලින් අපිව වැඩ කරන තැනට එක්කගෙන එනවා. රෑ මුරේට වැඩ කරන දවස්වලට හවසට එනවා.”දවසේ වැඩි කාලයක් ඔවුහු ගෙවන්නේ මේ උමග තුළය. උමගෙහි තවත් ඉදිරියට යාමට අපට අවසර නැත. විවිධ වැඩ කටයුතු තවමත් සිදු වෙමින් තිබේ. අපි උමග දිගේ ආපසු ඇවිද ආවෙමු. ඒ ඇවිද යාම සිතට ගෙන එන්නේ අපූරු ආස්වාදයකි.වාහනය නවතා තිබූ ඉසව්ව තෙක් අපි ඇවිද ආවෙමු. වාහනයට නඟින්නට සිතක් නම් නොවීය.“අනේ! උමග දිගේ් තවත් ඇවිදගෙන යන්න තියෙනවා නම්” මා සමඟ පැමිණි සගයාට කීමි. “සුන්දරයි නේද?” ඔහු පැවසුවේ එපමණකි.සැබවින් ම එය සුන්දරය. එසේ වුවද අපට ඒ සඳහා අවස්ථාවක් නැත. පොළෝ කුහරයේ ඇවිද ගිය ගමනට සමු දී අපි වාහනයට නැඟුණෙමු....</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=f1009284</link>
    <topic>සෙල්ලම නවතා ටීටර් බැලූ කොලු ගැටයා</topic>
    <author>නිලූකා ඩී. තිලකරත්න</author>
    <content>ටකරන් මඩුව අටවා තිබුණේ සඳුන්ගේ නිවසට තරමක් නුදුරිනි. ගුරු පාර දිගේ මඳක් දුර ගෙවූ කල හමුවන හිස් ඉඩම ආක්‍රමණය කොට තිබුණේ මෙම ටකරන් මඩුවෙනි. හැන්දෑ ජාමයට ගම්මුන් රොද බඳන මඩුවේ සිත් ඇඳ ගන්නා බයිස්කෝප් පෙන්වූයේය. සඳුන් දඟකාර කොලු ගැටයෙක් වී නමුත් හේ උගැන්මෙහි දක්ෂ වීය. සෙල්ලමට දිවූ සඳුන්ගේ හිත දැන් දැන් ඇදෙන්නේ ටකරන් මඩුවේ ‘ටීටර්’ නැරඹීමටය. යකඩ කටින් කෙරෙන ප්‍රචාරය උණුසුම් හැඟීම් ජනිත කළේය.දවසේ හිරු අවරට ගොස් සැන්දෑ ජාමයට සඳුන් ප්‍රියකළේ පවුලේ සංගීත සාදය නිසාය.තාත්තාත් පුංචි අයියාත් ඔහුගේ මේ සෞන්දර්යාත්මක ලෝකයේ නියමුවන්ය. මේ දෙදෙනා නැති ටීටර් මඩුවක් සොයාගත නොහැකි තරම්ය. නිසඟ කුසලතාවන්ට පණ පෙවූ ඔවුහු සිහිකරන සඳුන් මේ වනවිට සිය කලා ජීවිතයේ 50 වැනි කඩඉම පසු කළෙකි.හේ වියපත් ය. එහෙත් හදවතින් තරුණය. සය දෙනෙකුගෙන් යුත් පවුලේ ඔහු පස් වැන්නායි. පියාගේ රැකියාව නිසා කිරුළපන බලපොකුණට පදිංචිය වෙනස් කිරීමෙන් සඳුන්ට මූලික අධ්‍යාපනය ලබන්නට සිදුවන්නේ කාන්තා විදුහලකිනි. නුගේගොඩ අනුලා විද්‍යාලය හා ශ්‍රී ලංකාධාර යන විද්‍යාලවලින් අධ්‍යාපනය ලැබූ ඔහු සරසවි ප්‍රවිෂ්ටය ලබන්නේ දෙහිවල මධ්‍ය මහා විද්‍යාලයෙනි. ඒ 60 දශකයයි.ඒ යහමින් ටීටර් රසිකයන් විසිරී ගිය යුගයයි. එහෙත් රටපුරා ජනප්‍රිය ටීටරයක නළුවකු වේ යැයි සිතන්නට සඳුන් පසු බෑවේය. එසේ වීමුත් වාසනා මහිමය ඔහු හඹාවිත් නැවතුණේ ‘අශෝක මාලා’ හා ‘කුඩු කෑ විත්තිය’ සමඟිනි. එවක හිටපු විභාග කොමසාරිස්වරයකු වූ කනගරත්න ගුණතුංග මහතා මෙම නාට්‍ය නිෂ්පාදනය කළේය. තමන් ලැබූ ඇරයුම මහත් හරසරින් පිළිගත් භද්‍ර යෞවනයා අශෝක මාලාහි තිස්ස කුමාරයාගේ චරිතයට පණ පොවමින් කරළිය ආක්‍රමණය කළේය. ලුම්බිණි රඟහල පේ‍්‍රක්ෂකාගාරය තුළ එදා අතුරු, සිදුරු තිබුණේ නැත.එම අශෝක මාලා පිළිබඳ අදත් කතිකා කිරීමට අපට ඉඩ සලස්වනවා යැයි කීම යුක්ති යුක්තය. හැදූ වැඩූ මවුපියන්ට බරක් නොවී රැකියාවකට යාම යුතු යැයි සඳුන්ගේ හිත තුළ මෝරා ආ සිතුවිල්ලෙකි. 1962 වර්ෂය සඳුන්ට පිළිගන්නට සූදානම් වූයේ නිකම්ම නිකම් සඳුන් විජේසිරි ලෙස නොව මහජන බැංකුවේ බැංකුකරුවකු ලෙසය. ඒ වනවිටත් සරසවි ප්‍රවිෂ්ටය ලද ඔහු රැකියාවත්, කලාවත් උපාධියත් සමබරව කරගෙන ගියේය.පේරාදෙණි සරසවියෙන් සිංහල, බටහිර ඉතිහාසය හා අර්ථ ශාස්ත්‍රය පිළිබඳ හැදෑරූවේය. 1963 දී ශ්‍රී ලංකා මහ බැංකුවට සේවා ස්ථානයේ වෙනසක් කළ ඔහු ඉන් සමුගන්නා විට ජ්‍යෙෂ්ඨ සහකාර අධ්‍යක්ෂවරයෙකි. තවත් අවුරුදු 2 ක් ඉතිරිව තිබිය දී එම ක්ෂේත්‍රයෙන් ස්වේච්ඡාවෙන් සමුගත් සහකාර අධ්‍යක්ෂවරයා වසර 40 ක සේවා කාලයක් නිමාකොට තිබිණි. ඒකාලවකවානුව තුළ එකදු පඩි රහිත නිවාඩුවක් නොගෙන සිය කලාකාමී ජීවිතය පවත්වාගන යන්නට හේ සමත්වීය. එනිසාම ඔහු බැංකුකරුවකු යන්නට වඩා කලාකරුවකු ලෙස ලෝකය ඉදිරියට එන්නට කැමැත්තක් දක්වන්නෙකි.ලුෂන් බුලත්සිංහල පංතියේදී එකට අකුර කළ ගජ මිතුරෙකි. සඳුන්ගේ නාට්‍ය ජීවිතයේ පුනරුදයකට රැගෙන යන්නට ලූෂන් ගේ ‘නොනිවෙන ගිනි’ සමත්වීය. ඊට අමතරව, දයානන්ද ගුණවර්ධන, පේ‍්‍රමරංජිත් තිලකරත්න, සුදත් සමරකෝන්, සුගතපාල ද සිල්වා, දයා වයමන් වැනි ප්‍රවීණ නාට්‍ය නිර්මාණකරුවන්ගේ නාට්‍ය සඳහා දායකවීමට මෙම කලාකරුවා පිංකර තිබුණේය.එසේම යකඩමල, වෙල්ලස්සේ වෙඩි හඬ, පොකුරුවැස්ස, සමුද්‍රදේවි වැනි වේදිකා නාට්‍ය 100 ක පමණ රංගන දායකත්වය ලබා දුන්නෙකි. සිය කලාකාමී ජීවිතයේ දී ලත් අමතක නොවන සිදුවීම් අතර අතරමං වන්නට හේ කැමැත්තක් දක්වන්නේ ඇතැම්විට ඒවා ජීවිතයත් මරණයත් අතර සටහන් වූ හෙයිනි. මහාචාර්ය සුනන්ද මහේන්ද්‍රයන්ගේ පොකුරු වැස්ස ඔහුගේ මතකයේ ගැඹුරු තැනෙක රැඳෙන්නේ එහෙයිනි.වරක් පොකුරු වැස්ස දර්ශනයකට සහභාගි වෙමින් සිටියදී ඒ අසල පිහිටි අඩි 50 ක් පමණ උස දිය ඇල්ලක මුදුනකටම හේ නැග ගත්තේය. නොසිතූ පරිදි ඇල්ලෙන් පහළට ඇදී යන සඳුන් අතට අසුවූ අසුවූ සෑම දෙයකින්ම අල්ලා ගන්නට වෑයම් කළේය. අවසානයේ ගසක අත්තක එල්ලී සිය පණ බේරා ගත්තේය. අසාධාරණය අයුක්තිය නොඉවසන්නෙක් වූ මේ කලාකාමියා හැකි සෑම අවස්ථාවකදීම ඒ වෙනුවෙන් නැඟී සිටියේය.ඔහුට අනුව, 60, 70 දශකයේ පැවැති ගුණාත්මක නිර්මාණ වෙනුවට අද කළ එළි බසින බොහෝ නිර්මාණ අවර ගණයේ ඒවාය. ජීවිතය නැමැති තක්සලාවෙන් පාඩම් නොගත් පොතපත පරිශීලනය නොකළ වුන්ගේ මෙවැනි නිර්මාණ තුළ සාකච්ඡා නොවිය යුතු අසභ්‍ය දේ දැක්ක හැකිය. ඒවාට අවසානයේ සම්මාන ලැබීමත් ක්ෂේත්‍රයට හිතකර නොවෙයි.කලාකරුවන්ගේ පරමාර්ථය විය යුත්තේ හුදෙක් ජන විඥානය තිබෙන තැනින් උසස් තැනකට රැගෙන යාමයි. එහිදී නිර්මාණකරුවා තමන් තුළ යම්කිසි ස්වයං වාරණයකට නතුවිය යුතු බව ඔහු අදහස් කරයි.කැපවීම, විනය, ආදී ගුණාංග සිය චරිත ස්වභාවයන් කොට ගත් සඳුන් කලට වේලාවට වැඩ කිරීමත් මනා කළමනාකරණයක් උගත්තේ සිය පියාගෙනි. වරක් සමුද්‍රදේවි නාට්‍යයේ දිගුදඅරාජෝ නම් පෘතුග්‍රීසි චරිතය සඳහා අවශ්‍ය බස හසුරුවාලන අයුරු උගැන්මට හේ මහාචාර්ය එම්. එච්. ගුණතිලකයන් සොයා ගියේය. අප්‍රිකාවේ පවා ඔහු ගැයූ ඇතැම් නාට්‍ය ගීත ජනප්‍රියය. අබේවර්ධන බාලසූරිය මහතා විසින් මෙහෙයවනු ලැබූ ‘නන්දන වින්දන’ වැඩසටහනට ඔහු එම ජනප්‍රිය ගීය ගායනා කළේය.රූපවාහිනිය ඔස්සේ මේ ගීතය ඇසූවන් පසුදා මාලඹේ හංදිය දෙවනත් කරමින් නටමින් විනෝද වූ බවට ආරංචි පැතිර ගියේය. එය අදටත් එකසේ ජනප්‍රිය ගීතයක් බව සැබෑවකි.පුංචි තිරයද ආක්‍රමණය කල මේ අපූරු කලාකාමියා මේ වනවිට ටෙලි නිර්මාණ සියයකට පමණ දායක වී ඇත්තෙකි. සමනලී, හංස තොටුපල, නුවන්ගනා, හදපාන, ඔතෙලෝ, වැනීසියේ වෙළෙන්දා, මුහුණු දෙකක්, ආනන්ද ජවනිකා, වැනි නාට්‍යවල ඔහු රඟපෑවේය. සඳුන් විජේසිරි මේ දිනවල අලුපාට හීන, ඉතිං අවසරයි, රාවණා අඩවිය, ආදරණීය පුර්ණිමා, අම්මයි දූලයි, සිහින සිතුවම්, තරු කඳුල, පිිනිබර යාමය වැනි නාට්‍ය රැසක රංගන දායකත්වය සපයයි.මේ හැරුණු කොට ගුවන් විදුලි නාට්‍ය වන ‘වසුන්දරා’ වීදිය බණ්ඩාර කෙරෙන් අපට හමුවන ඔහු හඬ කැවීම් ශිල්පියකු ලෙස ද අප අතරට පැමිණෙන්නෙකි. සැඩොල් කඳුළු කෙරෙන් රිදී තිරයට පා තබමින් චිත්‍රපට 35 කට පමණ ඔහු පණ පෙවුවේය. ජූලියා, ධවලපවුර, රෝමියෝ ජූලියට්, මිරිඟු යාත්‍රාව ඒ අතරින් කිහිපයකි. වේදිකාව, පුංචි තිරය, රිදී තිරය එක සේ ග්‍රහණය කළත් ඔහු වේදිකාවට වඩාත් ළෙංගතුය. ඉන් ලැබූ පන්නරය, විනය, ශික්ෂණය තවත් ක්ෂේත්‍රයකින් ලැබිය නොහැකි බව විශ්වාස කරයි.රංගනය හැරුණු කොට ගත්කතුවරයකුª ලෙස ද මේ අපූරු කලාකරුවා පාඨකයන් අතරට පැමිණිනෙන්නෙකි. සිය ප්‍රථම කෙටි කතාව ‘පූජිත පාද” නමින් 1915 දී ප්‍රකාශයට පත්කරන ඔහු මහ නගරය, හිරු නොදුටු නර්තනය වැනි පරිවර්තන සහිත කෙටි කතාවන් ද රචනා කළේය.ඔහු සිය කාව්‍යාලෝකයට පණ පොවන්නේ සුපුෂ්පිත ‘අරණක ගෙතූ පදවැල්’ මැයෙන් කළ කාව්‍ය ග්‍රන්ථයෙනි. දශක ගණනාවක ඔහුගේ බැංකු සේවය හා කලාකාමී ජීවිතය උදෙසා 2000 වර්ෂයේ දී මෙඩිසිනා ඕල්ටර්නෙටිවා ආයතනයෙන් ආචාර්ය උපාධිය පිරිනැමිණි. 2009 වසරේදී සංස්කෘතික අමාත්‍යාංශයෙන් කලාභූෂණ සම්මානයෙන් පිදුම් ලැබූ ඔහු 2008 වසරේදී මල්වතු පාර්ශ්වයෙන් සාහිත්‍ය කලා විභූෂණ දේශබන්ධු ලංකාපූත්‍ර සම්මානයෙන්ද පිදුම් ලැබීය.විචක්ෂණ බුද්ධිය විදහලමින් කරළියෙහි රංග කාර්යය දෙස බලන මෙම රංගනවේදියා තරුණ පරපුරට හුදු ආදර්ශ පාඨයක් යැයි කීම යුක්ති සහගතය. කලාව පිළිබඳ දාර්ශනික මත අගයන ඔහු සර්වපල්ලි රාම ක්‍රිෂ්ණන් ගේ උධෘතයක් ගෙනහැර දක්වයි.මිනිසුන් තුළ පහත් හැඟීම් ජනනය කිරීම පහසුයි. එහෙත් උසස් හැඟීම් ජනිත කිරීම අපහසුයි.”මෙය නව නිර්මාපකයන්ට කදිම ඔවදනක් වන අතර සිය කලාකාමී දිවියේ අත්දුටු ගුණාංග තුළ කලාව ඔහු දකින්නේ භාවනාවක් සේය. පේ‍්‍රක්ෂකයාට බලෙන් යමක් එබ්බවීම නොව ගැලපෙන දේ දීම සමාජ කාර්යය වන බව ඇදහූ මෙම රංගන ශිල්පය දශක පහක් පුරා පණ පෙවූ චරිතාංගයන්ගෙන් ඒ බව සාධනය කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=f1009285</link>
    <topic>මිනීමරුවෙක් අල්ලගන්නදේවාලයේ ආවතේවකරුවෙක් වුණා</topic>
    <author>ඡායාරූපය හා සටහන යූ.ජී.ජයන්ත කල්යානන්ද පෝද්දල සමූහ</author>
    <content>ඒ කාලේ පොලිස් සේවාවට බඳවා ගන්නකොට තාත්ත, මුත්ත. “මී මුත්ත” පමණක් නොවෙයි” “කිරිකිත්තා” දක්වා බැලුවා. ඒ කවුරු හරි වැරදි වැඩක් කරලා අධිකරණයෙන් දඬුවම් විඳලා තියෙනවනම් පොලීසියට බඳවා ගත්තේ නැහැ. ඒ සියලු සුදුසුකම් තිබුණත් උස, පපුව හරියට තියෙන්න ඕන.මම පොලීසියට බැඳුන කාලේ 1953 දී ලංකාවෙ හිටපු පොලිස්පති තුමා රිචඩ් අළුවිහාරෙ මැතිතුමයි. එතුමා ඉතා ගාම්භීර ජවසම්පන්න කෙනෙක්, ඒ වගේම විනය ඉහළින්ම ආරක්ෂා කළ නිලධාරියෙක් අපි පුහුණුව ලැබුවෙ කළුතර පොලිස් අභ්‍යාස විද්‍යාලයේ පොලිස් අධිකාරී සිඩ්නි සොයිසා මහත්මයයි. එය බාරව සිටියේ එතුමන් දැඩි විනයක් පවත්වාගෙන ගිය බොහොම නීතිගරුක නිලධාරියෙක්. ඒ නිසාම පුහුණුව ලැබූ අයත් විනය ගරුක, නීතිගරුක නිලධාරීන් වුණා.පොලිස් සැරයන් වරයෙකු ලෙස 1976 දී මම උසස් වුණා. 1979 දී උප පොලිස් පරීක්ෂකවරයෙකු ලෙසත් පස්සේ සූරියවැව පොලීසියේ ස්ථානාධිපති තනතුරටත් මම පත්වුණා. ගංජා හේන් අක්කර සිය ගණනක් වැටලීම් කරලා විනාශකළා. “දිනමිණ” ඇතුළු ජාතික පුවත්පත්වල ඒවා ඉහළින් වාර්තා වුණා. අනවසර මත්පැන් ව්‍යාපාර රාශියක් නීතියේ දැලට හසුකර ගත්තා. අපරාධ රැසක විත්තිකරුවන් අධිකරණය හමුවට පමුණුවන්න මම කටයුතු කළා.කතරගම වන්දනාවේ පැමිණි තරුණ ලිපිකරුවෙකුගේ අභිරහස් මිනීමැරුම කිසිදු ඇසින් දුටු සාක්කියක් නොමැතිව එහි සැබෑ මිනීමරුවා නීතියේ රැහැනට හසුකර ගෙන ඔහුට මරණ දඬුවම ලබා දෙන්නට මම ක්‍රියා කළා. එවකට එම ප්‍රදේශය බාරව සිටි සහකාර පොලිස් අධිකාරී කනකරත්නම් මහතා මට ඒ අභිරහස් මිනීමැරුම සොයා ගන්න හැකි බව විශ්වාස කරලා එම රාජකාරිය පැවරුවා. මරණකරුගේ කලිසම සපත්තු දෙක සහ ඔරලෝසුව එදා මට නිහඬ සාක්කි කරුවන් වුණා.මිනීමරුවා අල්ලන්න මම එදා මාස ගණනාවක් කතරගම පුදබිමේ යාචකයෙක් ලෙස, වන්දනා කරුවෙක් විදියට සහ අන්තිමේදී සූනියම් දේවාලයේ ආවතේව කරුවෙක් හැටියට ත් කටයුතු කළා. දක්ෂ නළුවෙක් වගේ මම ඒ සෑම චරිතයක්ම ඉතාම තාත්වික ලෙස නිරූපණය කළා. එවකට සිටි මාතර මහාධිකරණ විනිසුරු බී.ඊ. ද සිල්වා මහතා මා පිළිබඳව විශේෂ ඇගයීමක් පොලිස් පතිතුමාට යැවුවා. විත්තිකරු එදා එල්ලුම්ගස් ගියා.“දිනමිණ” පුවත්පත ඇතුළු ජාතික පුවත්පත් කිහිපයකම 1976.11.10 දින එම වාර්තාව පළ වුණා. “අභිරහස් මරණයේ සුලමුල සොයා ගනී” යන සිරස්තලය එයට යොදා තිබුණා. එම මිනීමැරුම් වාර්තාව ඇතුළු පුවත්පත් වාර්තා සිය ගණනක් තවමත් මගේ විශේෂ ලිපි ගොනුවක සුරක්ෂිතව තිබෙනවා. ඒ අතර ස්ත්‍රී දූෂණ, ළමා අපයෝජන, හොර සුරා වැටලීම්, දරුණු මංකොල්ලකෑම්, ආදී අපරාධ සිය දහස් ගණනක් මා විසින් අනාවරණය කරගත් අයුරු දැක්වෙන වාර්තා රැසක් ද තිබෙනවා.වලස්මුල්ලේ පියෙක් සහ පුතෙක් සාහසික ලෙස මරා දමා මාස ගණනාවක් ගත වීත් පොලීසියට මිනීමරුවා අල්ලාගන්න බැරි වුණා. අන්තිමේදී ඒකත් මට බාරවුණා. ඒත් එහි අවසාන මොහොතේ දී මම මිනීමරුවා හොයා ගෙන ඔහු අත්අඩංගුවට ගැනීමට සැඟවී සිටි නිවස වැටලූ වෙලාවේදී ඔහු වස බිව්වා. අපි ඔහුගේ ජීවිතය බේරා ගන්නට දැඩි ලෙස උත්සාහ කළත් ඔහු මිය ගියා. මාස ගණනාවක් තිස්සේ සිදුකළ පරීක්ෂණවලින් පසුවයි මම නිවැරදිව මිනීමරුවා හඳුනාගෙනයි එම වැටලීම කළේ.මම සේවය කරපු සෑම පොලිස් ස්ථානයකදීම ගමත්, පන්සලත්, පොලීසියත් එකතු කළා. ආගමික කටයුතු වලට මුල්තැන දුන්නා. සංස්කෘතික හා සමාජයීය පොදු කටයුතු රැසක් කළා. පාසල් දරුවන්ට විවිධ වැඩ සටහන් ප්‍රායෝගික වැඩමුළු තියලා දරුවන් ළමා අපයෝජන ඇතුළු සමාජ විරෝධී කටයුතුවලින් බේරාගත්තා. අපේ මේ බෞද්ධ රටේ පන්සිල් පද පහ හරියට කියන්න බැරි බෞද්ධයන් මට හමුවෙලා තියෙනවා.මම එවැනි අයට පන්සිල් පමණක් නෙවෙයි ගරුතර මහ සඟරුවන යටතේ පිරිත් කියන්නත් පුරුදු කළා. ආගම ධර්මයට අනුව සාරධර්ම රැකෙන විදියට කටයුතු කරනවා නම් අද රටේ සිදුවන අපරාධවලින් භාගයක් අපට වළක්වා ගන්න පුළුවන්.වරක් කුලහීන යයි සම්මත පැල්පත් වාසීන් ජන කොටසකට නිවාස තනා දීමේ වැඩපිළිවෙළකට මම නායකත්වය දුන් විට මට අභූ®ත චෝදනා එල්ල කරමින් එම ප්‍රදේශයේ අතලොස්සක් ප්‍රතිගාමී පිරිස් සටන් වැදුනා. අවසානයේදී එම නිවාස වැඩපිළිවෙළ ඉතාම සාර්ථකව නිම කරන්නට මට හැකි වුණා. ඒ සටනේ තොරතුරුද පුවත්පත් රැසක වාර්තා කොට තිබුණා.අද ජීවිතයේ සැඳෑ සමයේ පසුවන එතුමා පසුගිය වසර කිහිපය තුළ අක්මීමණ, ගාල්ල, බද්දේගම ප්‍රදේශවල පන්සල් සහ පාසල් වල විශේෂ ආගමික වැඩසටහන් වලදී දේශකයෙකු ලෙස සහභාගී වෙමින් කළ සේවය අනභිභවනීයයි. තම සෙවනැල්ල වැනි හිල්ඩා රත්නවීර ප්‍රිය බිරිඳත් සමඟ මේ දිනවල නැවතත් බදුල්ල ප්‍රදේශය බලා ගොස් සිටින ගුණදාස රත්නවීර මහතා එම ප්‍රදේශයේ දී ද තමාගෙන් ඉටුවිය යුතු සේවාව මුළු මහත් සමාජයටම නොපිරිහෙලා ඉටුකළ සැබෑ මිනිසෙකි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=f1009286</link>
    <topic>අයියනායක දෙයියනේ...</topic>
    <author>බන්ධුල ආර්. ගුලවත්ත</author>
    <content>ශ්‍රී ලංකාවේ සුප්‍රසිද්ධ පෞරාණික දේවාල අතර දැදුරුඔය අසබඩ පිහිටි අයියනායක දෙවොලට විශේෂ තැනක් හිමිවේ. වන්නියට අධිපති දෙවියන් ලෙස සැලකෙන අයියනායක දෙවියන්ට මෙයින් දිගු කාල පරාසයකට පෙර ගැමි ජනතාව අතරේ මහත් ගෞරවයක් තිබුණි. ඒ වන්නිය වනගතව තිබිදීය.අදත් එම ගෞරවය පවතින අයුරු දක්නට ලැබෙන්නේ දැදුරුඔය තරණය කරන අය දෙවියන් උදෙසා කරනු ලබන පුද පූජා හේතුවෙනි. ආරක්ෂාව පතා කොළ අතු එල්ලීම, පොල් ගැසීම, පුද පූජා පැවැත්වීම, පඬුරු දැමීම වන්නියේ ඇත්තෝ පමණක් නොව ඒ ප්‍රදේශය සැරිසරන්මෝ ද සිදු කරති.ගමනක් යාමට පිටත්වන දරුවාට අයියනායක දෙවියන්ගේ පිහිටෙන් ගෙදර එන්න යැයි මවුපියෝ පවසති. විපතක් වූ කළ අයියනායක දෙවියන්ටවත් මේ දුක පේන්නේ නැද්දැයි වන්නියේ් වැසියෝ පවසති. සමහරු අයියනායක දෙවියන් ගම්භාර දෙවියන් ලෙසද හඳුන්වති.මෙම බලවත් තෙදවත් අයියනායක දෙවියන්ගේ උපත පිළිබඳව රසවත් ජනප්‍රවාදයක් වන්නියේ ජනතාව අතර පවතී.ඊශ්වර දෙවියන්ගේ භාර්යාව වූ උමයංගනා විෂ්ණු දෙවියන්ගේ නැගණිය වග දෙවි දේවතා කතාවන්හි සඳහන් වේ. විෂ්ණු දෙවියන් විහිළු කවටකම් කිරීමෙහි ගජ හපනෙකු ලෙස දැක්වේ. තම මස්සිනාට සහ නැගණියට විහිළුවක් කිරීමට සිතූ විෂ්ණු දෙවියන් රූමත් කාන්තා රුවක් මවා ගෙන හිමාල වනයේ රුක් සෙවනක් යට වාඩි ගත්තේය.තම තියුණු නෙතින් ඈත මෑත වට පිට විමසූ ඊශ්වර හිමාල වනයේ රුක් සෙවනෙහි ගිමන් හරින අතිශය රූබර ලලනාවක දුටුවේය. ඊශ්වරට ඒ ලලනාව ගැන සිතක් පහළ විය. කෙසේ හෝ මේ ලලනාව තම වසඟයට ගත යුතු යැයි අදිටන් කර ගත්තේය.එහෙත් මෙම රූබර ලලනාව තම වාසභවනයට කැඳවාගෙන ඒමෙන් උමා දේවිය කෝපවන බවත් මස්සිනා වන විෂ්ණු දෙවියන්ගෙන් ව්‍යසනයක් වෙන්නට පුළුවනැයි ඊශ්වර දෙවි දෙගිඩියාවකට පත් විය. ඊශ්වර බොහෝම අපහසුවෙන් උමා දේවිය කැමති කර ගත්තේය.ඉමහත් සතුටට පත් ඊශ්වර සැනෙකින් රූබර ලලනාව වෙත සමීප වූයේය. එහෙත් ඒ සුළු මොහොතට ඈ සුරතල් සිඟිත්තෙකු ප්‍රසූත කර තිබුණාය. දැන් දරුවා සමග ඒ රූබර කාන්තාව කැඳවා ගෙන ඒම ප්‍රශ්නයකි. ඊශ්වර යළිත් සිය වාසභවනයට ගියේය. උමයංගනාව වෙතට ගොස් බොහෝ ලෙන්ගතුව කරුණු කියා ඇය කැමති කරවා ගත්තේය. යළිත් ඊශ්වර හිමාලය පා මුල රුක්සෙවන වෙත සමීප වූයේය. පුදුමයෙනුත් පුදුමයකි, එතැන දරුවන් දෙදෙනෙකි. ඔහුට ඔහුගේ හදවත වාවා ගැනීමට නොහැකිය. යළිත් උමයංගනාව වෙත ගියේය. ඉතා අපහසුවෙන් කැමතිකරවා ගත්තේය. යළිත් නිවේෂයකින් රුක් සෙවණ සමිපයේය. රූබර ලලනාවට තුන්වන දරුවකු ද ලැබී ඇත. මේ ආකාරයට ඊශ්වර සිය වාසභවනයට ගියේය. යළිත් හිමාලය වෙත පැමිණියේ ය. මේ ආකාරයෙන් ඔහුට දසවතාවක්ම යාමට ඒමට සිදු වූයේ සුළු කාලයක් තුළ රූබර ලලනාවට දරුවන් දහ දෙනෙකු ලැබී තිබීමය.මෙය තම සොහොයුරාගේ මහා විහිළුවක් බව උමයංගනා දේවිය අවබෝධ කර ගත්තාය. විෂ්ණු දෙවියන්ට දශ අවතාරයක් මවන්නට හැකියාවක් තිබිණි. ඊශ්වර ගෙන් දැන් උමයංගනාවියට බේරුමක් ද නැත. ඊශ්වර ගැන අනුකම්පා කළ ඇය ඊශ්වර සමඟම හිමාලයේ රුක් සෙවණ වෙතට ගියාය. උමයංගනාවට සියල්ල පසක් වූවාය. ඇයට මුවගින් සිනා පහළ විය.‘මගෙ අයියට දරුවන් ගොඩායි’ කියමින් ම උමයංගනාව දරු දහ දෙනාවම එරටම බදාගත්තාය. නිමේෂයකින් දරු දහ දෙනාම එක් අයෙක් විය. සුරූපි ලලනාව අන්තරස්දාන වූවාය. ඒ අයියනායකයි. අයියනායක දෙවියන්ට මුහුණු දහයක් ඇතැයි පැවසෙන්නේ මේ නිසා යැයි ජනවහරේ පවතී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>28</day>
    </date>
    <link>http://www.dinamina.lk/2010/09/28/_art.asp?fn=f1009287</link>
    <topic>නිල්ල සොයා අමතක වීම</topic>
    <author>තුසිත ජයසුන්දර</author>
    <content>නිල්ල සොයා’ ප්‍රදර්ශනය වන්නේ ලාංකීය සිනමාවේ කර්මාන්තමය පදනම අතිශයින් ශක්තිමත් ව තිබූ සමයකය. අධ්‍යක්ෂ සේන සමරසිංහ ඒ වන විටත් ජනාදරය දිනා ගෙන සිටි බව නොරහසකි. මේ ඔහුගේ දෙවන සිනමා අධ්‍යක්ෂණයයි. ඔහු නිපැයූ ‘සඳහටම ඔබ මගේ’ (1973) හා අධ්‍යක්ෂණය කළ ‘කස්තුරි සුවද’ (1974) අදටත් සැලකෙන්නේ ඉහළ පෙළේ විනෝදාත්මක සිනමාපට ලෙසිනි. ‘නිල්ල සොයා’ ද ඒවාට නොදෙවෙනි ය.නිල්ල සොයා සාක්ෂාත් කරගත් මේ දීර්ඝකාලීන ජනපි‍්‍රයත්වයට ප්‍රධානතම හේතුවක් වන්නේ පසුබිම් සංගීතය හා ගීත යි. පසුබිම් සංගීතය නිර්මාණය කළ සරත් දසනායක 1970 දශකයේ විනෝදාත්මක සිනමාවේ ජයග්‍රහණ තහවුරු කළ ප්‍රමුඛයෙකි. මිල්ටන් මල්ලවආරච්චි හා ඇන්ජලින් ගුණතිලක, ගීත ගායනා කළහ. ප්‍රධාන චරිතය නිරූපණය කළ ගාමිණී ෆොන්සේකාට, මිල්ටන් ගේ හඬ අපූරුවට ගැලපුණි. ඒ ජෝතිපාල හා ගාමිණී අතර ගැඹුරු සබඳතාවක් තිබූ අවදියකි. ප්‍රධාන නිළි චරිතයට එක් වූ මානෙල් වානගුරු හා ඇන්ජලින් ගේ හඬ ද මනාව ගැලපුණු බව කිව යුතුය.‘මියුරු පෙම් මදිරාවේ’ ,’යෞවන උයනෙ’, ‘සිටු මැඳුරේ හෝ’, ‘කෙල්ලේ මා ආදර කෙල්ලේ’, ‘පෙම් පෙම් පෙම්’, හා ‘නිල්ල නගන ස්වර්ණ කිකිණි රාවේ’ යන ‘නිල්ල සොයා ‘ හී ගී වර්තමාන ගීත රසිකයන්ටද සමීප ය. සෝමපාල ලීලානන්ද, කරුණාරත්න අබේසේකර හා ජෝර්ජ් ලෙස්ලි රණසිංහ, මේ ගී රචනා කරන්නේ සිනමාපටයෙන් පරිබාහිරව ද ජනපි‍්‍රය වීමේ ඉඩ හසර විවර කරමිනි.කෙසේ වතුදු මේ ගී පි‍්‍රය කරන වත්මන් රසිකයා ‘නිල්ල සොයා’ සිනමාපටය ගැන කෙතෙක් දන්නේ ද යන්න ගැටලුවකි. විශේෂයෙන් ම ‘නිල්ල නඟන ස්වර්ණ කිකිණි රාවේ’ ගීය අද වන විට කිසිදු සිනමාවකින් තොරව ප්‍රතිනිර්මාණය වන්නේ ‘නිල්ල සොයා ‘ සිනමාපටය මුළුමනින්ම වාගේ අමතක කරමිනි.සුපිරි ගායන තරු තෝරන රූපවාහිනී තරග බොහොමයකදී ම ‘නිල්ල නගන’ ගීය ගැයෙන බව දක්නට පුළුවන.සේන සමරසිංහ , සරත් දසනායක, සෝමපාල ලීලානන්ද, හා ගායන ශිල්පී මිල්ටන් මල්ලවආරච්චිට ස්තූතිය හිමි විය යුතුය. එසේම අදාල රූප සරණියට එක්වූ ගාමිණී ෆොන්සේකා හා මානෙල් වානගුරුත්, බන්දු සමරසිංහ, හා විමල් කුමාර ද කොස්තාත් අමතක නොකළ යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n1009291</link>
    <topic>පිටකොටුවේ වෙළෙඳ සංකීර්ණයේකඩකාමර ‘අතයට ගියාදැයි’ සොයයි</topic>
    <author>විජයානි එදිරිසිංහ</author>
    <content>කොළඹ, පිටකොටුව බෝධිරාජ මාවතේ ඉදිකළ පදික වෙළෙඳ සංකීර්ණයේ කඩ කාමර ලබා දුන් අය පිළිබඳව පරීක්ෂණයක් ආරම්භ කර තිබේ.කාලයක් තිස්සේ පදික වේදිකාවේ වෙළෙඳාම් කළ පදිකයන්ට අමතරව පිටස්තර අයටත් කඩ කාමර ලබාදී ඇති බවට ලැබුණ පැමිණිලි මත මෙම පරීක්ෂණය ආරම්භ කර ඇත.ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත පොලිස්පති ආචාර්ය මහින්ද බාලසූරිය මහතා විසින් මෙම පරීක්ෂණය මෙහෙයවීමටනියෝජ්‍ය පොලිස්පති අනුර සේනානායක මහතා පත්කරනු ලැබ තිබේ. එමෙන්ම මෙකී පරීක්ෂණය සඳහා නියෝජ්‍ය පොලිස්පතිවරයකු නගරාධිපති සහ තවත් කීපදෙනෙකුගෙන් සමන්විත කමිටුවක්ද පත්කර තිබේ.බෝධිරාජ මාවතේ වෙළෙඳ කුටි ඉදි කෙළේ පිටකොටුවේ පදික වේදිකාවේ කාලයක් තිස්සේ වෙළෙඳාම් කළ අයට පමණක් බැවින් පිටස්තර අයට ඒවා ලබා නොදෙන ලෙසට නගර සභාවට රජය උපදෙස් ලබාදී තිබිණි.මේ සම්බන්ධ පරීක්ෂණ ඊයේම ආරම්භ කළ අතර ආරක්ෂක ලේකම්වරයාට ඉතා ඉක්මනින් වාර්තාවක් ලබාදීමට ද නියමිතය.කාලයක් තිස්සේ පදික වෙළෙඳාමේ යෙදුණු පුද්ගලයන් හැර පිටස්තර අයට එම වෙළෙඳ සල් ලබාදී තිබුණහොත් ඒවා වහාම ආපසු ලබා ගැනීමටත්, එසේ ලබා දුන් නිලධාරීන්ට එරෙහිව නීතිය තදින්ම ක්‍රියාත්මක කිරීමටත් ආරක්ෂක ලේකම්වරයා උපදෙස් දී ඇත.මෙයට අමතරව පිටකොටුව, නොරිස් කැනල් පාර, සහ බොරැල්ලේ කඩ කාමර 500ක් අලුතින් ඉදිකෙරේ. ඒවා සියල්ලද පදික වෙළඳුන්ට පමණක් ලබා දීමට රජය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n1009292</link>
    <topic>ලබන වසරේ ජුලි 1දා තෙක්බස් ගාස්තු වැඩි කිරීමක් නෑ</topic>
    <author>වෙල්ලස්සේ බණ්ඩාර සහ ශීලා උඩුවර</author>
    <content>බස් ගාස්තු ඉහළ දැමීමේ, ජාතික ප්‍රතිපත්තියට අනුකූලව ලබන ජූලි 01 වැනිදා වන තෙක් බස් ගාස්තු වැඩි නොකිරීමට තීරණය කර ඇත.එකී ජාතික ප්‍රතිපත්තියට අනුව බස් ගාස්තු සංශෝධනය එදිනට පසුව සිදු කරන බව ප්‍රවාහන ඇමැති කුමාර වෙල්ගම මහතා ප්‍රකාශ කරයි.පෞද්ගලික බස් රථ සංගම් නියෝජිතයන් සමග ඊයේ (28) ඇමැතිවරයා පැවැත්වූ සාකච්ඡාවකදී මේ කරුණු අනාවරණය විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n1009293</link>
    <topic>උතුරේ අතහැර දැමූ වාහන කඩිනමින් හිමිකරුවන් අතට</topic>
    <author>භක්ති ධර්මප්‍රිය මෙන්ඩිස්</author>
    <content>පුදුමාතලන්, පුදුකුඩුඉරිප්පු ඇතුළු ප්‍රදේශවල අතහැර දමා ගිය රථ වාහන ඒවායේ හිමිකරුවන්ට ලබා දීම සඳහා කඩිනම් වැඩපිළිවෙළක් ක්‍රියාත්මක කිරීමට රජය පියවර ගෙන තිබේ.ඒ අනුව මේ රථ වාහන සියල්ලම ස්ථාන පහකට ගෙනවිත් එහිදී ඒවායේ හිමිකරුවන්ට ලබා දෙන බව මුලතිව් ආරක්ෂක සේනා මූලස්ථානයේ සිවිල් කටයුතු පිළිබඳව නිලධාරී කර්නල් පී. ඒ. දයානන්ද මහතා පැවසීය.මේ වැඩසටහන සඳහා මෝටර් රථ ප්‍රවාහන කොමසාරිස් දෙපාර්තමේන්තුව, ශ්‍රී ලංකා පොලිසිය, රක්ෂණ සමාගම් ඇතුළු තවත් ආයතන රැසක් සහභාගී කර ගැනීමට රජය පියවර ගෙන ඇත.රථ වාහන හඳුනා ගැනීම සඳහා ඒවා තබන ස්ථාන පහ පුද්ගලයන් නැවත පදිංචි නොකළ ස්ථාන වල වීම විශේෂත්වයකි.ඊට හේතු වී ඇත්තේ පුද්ගලයන් පදිංචි කළ ස්ථානවලට මේ රථ වාහන ගෙන ගිය හොත් ඒවායේ කොටස් සොරකම් කිරීම සිදු විය හැකි වීම බව දයානන්ද මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n1009294</link>
    <topic>හෙද සේවා වැඩ වර්ජනයටකිසිදු සහායක් දෙන්නේ නෑ</topic>
    <author/>
    <content>හෙද සේවාවේ යෙදෙන ඇතැම් පිරිසක් විසින් මේ මස (30) දා ක්‍රියාත්මක කිරීමට යනු ලබන වැඩ වර්ජනය සඳහා කිසිදු සහායක් නොදක්වන බව රාජ්‍ය සේවා එක්සත් හෙද සංගමය නිවේදනයක් නිකුත් කරමින් ප්‍රකාශ කරයි.හෙද සේවා අයිතිවාසිකම් දිනාගැනීම හා ආණ්ඩුවට බලපෑම් කිරීමට යැයි පවසමින් වැඩ වර්ජනයකට සහාය දෙන ලෙසට හෙද කාර්ය මණ්ඩලය අතර පත්‍රිකා බෙදා දී තිබෙන බවත් හෙද සේවාවේ නියැළෙන්නන් භුක්ති විඳීන සියලු වරප්‍රසාද ලබා දුන්නා වූද මුළු මහත් හෙද ප්‍රජාවම නියෝජනය කරන්නා වූ ද තම සංගමය එවැන්නක් සඳහා සහාය නොදෙන බව එම නිවේදනයේ සඳහන් වේ. එම සංගමයේ සභාපති මුරුත්තෙට්ටුවේ ආනන්ද හිමියන්ගේ අස්සනින් නිකුත් කැර ඇති නිවේදනයේ මෙසේ ද සඳහන් වේ.දේශපාලන පක්ෂයක වලිගයක් මෙන් ක්‍රියා කරන, ඒ නිසා ම සාමාජික හෝදාපාලුවට භාජනය වී සිටින සමහර ඊනියා හෙද සංගම් පුළුල් අත්දැකීම් නැති නවක හෙද හෙදියන් මුලා කරගෙන තම සංගමයට සාමාජිකයන් බඳවා ගැනීම අරමුණු කරගෙන දියත් කර ඇති ප්‍රයෝගකාරී උප්පරවැට්ටියක් ලෙස හැඳීන්විය යුතු මේ ඊනියා වැඩවර්ජනයේ සැබෑ අරමුණ නිරවුල් ලෙස තේරුම් ගන්නා මෙන් අපි මෙරට හෙද ප්‍රජාවට උපදෙස් දෙමු.අප සංගමය ආරම්භ කරන අවධියේ මේ රට හෙද හෙදියන් ගත කළ වහල් සේවා තත්ත්වය එකින් එක ඉවත් කරමින්, සෑම වර්ෂයක් පාසා ම කවර හෝ අලුත් සේවා ජයග්‍රහණයක් ලබා දෙමින් මෙරට මුලු හෙද කාර්ය මණ්ඩලය ඒකරාශි කොට, අද වන විට මුලු මහත් රාජ්‍ය සේවාවේ දැවැන්ත ම වෘත්තීය සමිති බලවේගය බවට අවිවාදයෙන් පිළිගනු ලබන රාජ්‍ය සේවා එක්සත් හෙද සංගමය මේ රට හෙද හෙදියන් ගේ සේවා හා ජීවන තත්ත්වය උසස් කර ලීම අරභයා ගෙන ආ නිවැරදි වැඩපිළිවෙළ ඉදිරියටත් ගෙන යන අතර, මෙතෙක් නිරාකරණය වී නැති සෑම සේවා අයිතිවාසිකමක් ම සාර්ථක ජයග්‍රහණයකින් කෙළවර කරගැනීම උදෙසා ගතයුතු සියලු පියවර ගනිමින් සිටී.රාජ්‍ය සේවා එක්සත් හෙද සංගමයට අවලාද නගන මේ ඊනියා හෙද වෘත්තීය සමිතිකාරයන් මේ දක්වා හෙද සේවයට දිනා දී ඇති එක ද ජයග්‍රහණයක් හේතු සාධක සහිතව ඔප්පු කරන ලෙස අපි අභියෝග කරමු.ඒකරාශි වී ඇති හෙද සේවය බේද භින්න කර තම දේශපාලන පක්ෂ හාම්පුතුන් ගේ අරමුණු ඉෂ්ට කරදීම එකම පරමාර්ථය කරගෙන ඒ සඳහා යෙද හෙදියන් බිලි දීමට මේ ඊනියා වෘත්තීය සමිති නායකයන් ගෙන යන සටකපට ක්‍රියාකලාපයට මුලා නොවන ලෙස වගකිව යුතු වෘත්තීය සංගමයක් ලෙස අපි මේ රටේ සියලු හෙද හෙදියන්ට උපදෙස් දෙන අතර මේ වන විටත් අපේ ඉල්ලීම් සම්බන්ධයෙන් අදාල අංශවලින් ගත යුතු පියවර ගනිමින් සිටින අතර නොබෝ දිනකින් ඒ පිළිබඳ පූර්ණ විස්තරයක් ඔබ හැම වෙත ඉදිරිපත් කිරීමටත් අපි බලාපොරොත්තු වෙමු.එසේ තිබියදී මේ ළදරු වලිප්පුකාරයන් 30 වැනිදා ඊනියා වැඩවර්ජනයක් ප්‍රකාශ කරන්නේ අපේ සාකච්ඡා මගින් දිනාගන්නා ජයග්‍රහණ ඔවුන් ගේ වැඩවර්ජනය නිසා ලැබුණු ඒවා බවට මවා පෑමක් කොට සාමාජික සෝදා පාලුවෙන් පරිපීඩිත ව සිටින තම සංගමයට, මුලාවට ලක්වූ හෙද හෙදියන් හත් අටදෙනෙකු හෝ බඳවා ගැනීමේ බාල අරමුණකින් යුතුව සංවිධාන කර ඇති ඊනියා වැඩවර්ජනයේ යටි අරමුණු සෙසු සියලු හෙදියනට ද පැහැදිලි කර දෙන ලෙස අපි වැඩි දුරටත් මෙරට හෙද හෙදියන් ගෙන් ඉල්ලා සිටිමු..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n1009295</link>
    <topic>මාල දිවයිනේ දේශපාලන අර්බුදයවිසැඳීමට මැදිහත් වීම ගැන තුති පුදයි</topic>
    <author/>
    <content>තම රටේ පැවැති දේශපාලන අර්බුදය නිරාකරණය කිරීම සඳහා සෘජුවම මැදිහත්වීම සම්බන්ධයෙන් මාලදිවයින් උප ජනාධිපති ආචාර්ය මොහොමඩ් වහීඩ් මහතා එක්සත් ජාතීන්ගේ 65 වැනි මහා මණ්ඩල සමුළුවේදී ශ්‍රී ලංකා ජනාධිපති මහින්ද රාජපක්ෂ මහතාට සිය කෘතඥතාව පිරිනමා ඇත.මාලදිවයිනේ හටගත් දේශපාලන අර්බුදය විසඳීම සඳහා තම රටට පැමිණි ශ්‍රී ලංකා ජනාධිපතිවරයා ඊට සම්බන්ධ දෙපාර්ශ්වය සමඟ සාකච්ඡා කොට මතු වී තිබූ අර්බුදය විසඳාලීම තමා අගය කරන බවද හෙතෙම පවසා ඇත.සාර්ක් කලාපයේ රටවල් හා සැසඳීමේ දී ප්‍රජාතන්ත්‍රවාදය, සංවර්ධනය හා සාමය අද වන විට ශ්‍රී ලංකාවේ මැනවින් ස්ථාපිත වී ඇති අතර තම රට එම තත්ත්වය ඉහළින්ම පිළිගන්නා බවත් මාලදිවයිනේ උප ජනාධිපතිවරයා අවධාරණය කර තිබේ.තවද ඒ මහතා සියලු රටවලින් ඉල්ලා ඇත්තේ ජාත්‍යන්තරය තුළ සංහිඳියාවක් ඇති කිරීම මෙන්ම යුද්ධයෙන් විනාශයට පත් උතුරු හා නැගෙනහිර ප්‍රදේශ සංවර්ධනය කිරීම සඳහා සියලු රටවල සහාය ලබා දෙන ලෙස.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n1009296</link>
    <topic>කොටි නැවෙන් කැනඩා ගියදරුවන්ට පාසල් වරම්</topic>
    <author>මහින්ද අලුත්ගෙදර</author>
    <content>සන් සී නෞකාවෙන් කැනඩාවට සංක්‍රමණය වූ ශ්‍රී ලාංකික ද්‍රවිඩ සරණාගත දරුවන් වෙනුවෙන් වෙනම පාසලක් ආරම්භ කිරීමට කැනේඩියානු රජය පියවර ගෙන ඇත.එම නෞකාවේ ගමන් ගත් ශ්‍රී ලාංකික ද්‍රවිඩ සරණාගතයන් රඳවා සිටින බ්‍රිටිෂ් කොළොම්බියාවේ බර්නාව් රැඳවුම් කඳවුර තුළම මෙය ස්ථාපිත කැර තිබෙන බව තානාපති ආරංචි මාර්ග සඳහන් කරයි.ළමුන් 41 දෙනෙකුගෙන් සමන්විතව ආරම්භ කැර තිබෙන මේ පාසල තුළ මුල් ළමා විය සංවර්ධන වැඩ සටහන්ද ක්‍රියාත්මක කරන බව වාර්තා වෙයි.පසුගිය අගෝස්තු මස (13) දා කැනඩාවට සංක්‍රමණය වූ සන් සී නෞකාවේ ගමන් ගත් ශ්‍රී ලාංකික ද්‍රවිඩ සරණාගතයන් ප්‍රමාණය 490 ක් වූ අතර එයින් 54 දෙනෙකු දරුවන් වූහ.දරුවන් අතරින් පිරිසක් කැනඩාවේ වෙනත් ප්‍රදේශවලට පිටව ගොස් තිබෙන බවද තානාපති ආරංචි මාර්ග කියයි. තවද මේ විශේෂ පාසල සඳහා කැනේඩියානු ළමා හා පවුල් සංවර්ධන අමාත්‍යංශයේ සහයෝගය ලැබෙන බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n1009297</link>
    <topic>හමුදා ධජයන්ට සෙත් පැතීමශ්‍රී මහා බෝ සමිඳු අභියසදී</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රී ලංකා යුද්ධ හමුදාවේ සියලු ධජයන්ට සෙත් පැතීමේ වාර්ෂික උත්සවය ලබන මස 02 වනදා අනුරාධපුර ජය ශ්‍රී මහා බෝධිය අභියසදී පැවැත්වේ.මේ සඳහා යුද හමුදාපති ලුතිනන් ජෙනරාල් ජගත් ජයසුරිය මහතා ප්‍රමුඛ සම්භාවනීය අමුත්තන් පිරිසක් සහභාගී වීමට නියමිතය. ශ්‍රී ලංකා යුද්ධ හමුදාවේ 61 වැනි සංවත්සරය 2010 ඔක්තෝබර් මස 10 වැනි දිනයට යෙදී ඇති අතර එයට සමගාමීව පැවැත්වෙන මේ උත්සවයේදී යුද හමුදාවේ සියලුම ධජයන්ට සෙත් පැතීම සිදු කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n1009298</link>
    <topic>බීමතින් බසය පැදවූ රියැදුරුටලක්ෂය බැගින් ශරීර ඇප 2ක්</topic>
    <author>චන්ද්‍රා අත්තනගොඩ</author>
    <content>බීමත්ව හා අපරීක්ෂාකාරීව මගීන් රැගත් බස් රථයක් ධාවනයේ යෙදවීම සම්බන්ධයෙන් පසුගිය 21 වැනිදා රිමාන්ඩ් බාරයට පත්කළ මාර්ග අංක 101 මොරටුව - කොටුව බස් රථයේ රියදුරුට එරෙහිව ඊයේ (28) අලුත්කඩේ අංක 7 මහේස්ත්‍රාත් අධිකරණයේ දී පැවති නඩු විභාගයේ දී එම රියදුරුට රුපියල් ලක්ෂය බැගින් වූ ශරීර ඇප දෙකක් හා රු. 10,000ක මුදල් ඇපයක් මහේස්ත්‍රාත් චාන්දනී මීගොඩ මහත්මිය විසින් නියම කරනු ලැබුවේය.එම බස් රථයේ කොන්දොස්තර වරයා නියමිත හැඳුනුම් පත් නොමැතිව රාජකාරියේ යෙදීමේ වරදට රු. 5000ක දඩ මුදලක් හා ධාවනයට නුසුදුසු බස් රථයක් ධාවනයේ යෙදවීමේ වරදට බස් රථයේ රියදුරුට රු.2000ක දඩ මුදලක් ද මහේස්ත්‍රාත්වරිය නියම කළාය.මෙහිදී පැමිණිල්ල මෙහෙයවන ලද්දේ කොම්පඤ්ඤ වීදියේ පොලිසියේ රථවාහන අංශයේ ස්ථානාධිපති රුවන් විජේසිංහ මහතා විසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n1009299</link>
    <topic>කටාර් හෝටලයේගින්නට ශ්‍රී ලාංකිකයෙක් බිලි</topic>
    <author>මහින්ද අලුත්ගෙදර</author>
    <content>කටාර් දේශයේ හෝටලයක් තුළ සිදු වූ ගින්නක් හේතුවෙන් ශ්‍රී ලාංකික තරුණයකු මිය ගොස් ඇතැයි ශ්‍රී ලංකා විදේශ සේවා නියුක්ති කාර්යාංශය සඳහන් කරයි.මහල් නවයකින් සමන්විත මේ හෝටලයේ හටගත් ගින්න නිවා දැමීම සඳහා ගිනි නිවන භටයන් යෙදූ රසායනික ද්‍රව්‍යයක් ආග්‍රහණය වීමෙන් මේ ශ්‍රී ලාංකික තරුණයා මිය ගොස් ඇති බව ශ්‍රී ලංකා විදේශ සේවා නියුක්ති කාර්යාංශයේ අතිරේක සාමාන්‍යාධිකාරී එල්. කේ. රුහුණගේ මහතා ‘දිනමිණ’ ට පැවැසීය.මිය ගිය තරුණයා මාතලේ ප්‍රදේශයේ පදිංචි පහළ අලුත්ගෙදර රංජිත් හේමන්ත නැමැත්තකු බවට හදුනාගෙන ඇති අතර අදාළ සිද්ධිය පිළිබඳව ඔහුගේ පවුලේ ඥාතීන් දැනුම්වත් කැර තිබෙන බව ද හෙතෙම සඳහන් කෙළේය.ගින්න හටගත් හෝටලයේ විදුලි කාර්මික ශිල්පියකු ලෙස සේවය කැර ඇති ශ්‍රී ලාංකික තරුණයාගේ මළ සිරුර කඩිනමින් ශ්‍රී ලංකාවට ගෙන ඒමට අවශ්‍ය පියවර ගන්නා බව ද අතිරේක සාමාන්‍යාධිකාරීවරයා වැඩිදුරටත් කීවේ ය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n10092910</link>
    <topic>ජෝර්දානයේ දී අතුරුදන් වූ ආදිවාසියා රැඳවුම් නිවාසයක ඉඳලා</topic>
    <author>මහින්ද අලුත්ගෙදර</author>
    <content>රැකියාවක් සඳහා ජෝර්දානයට ගොස් සිටියදී අතුරුදන් වූ ශ්‍රී ලාංකික ආදිවාසියකු සොයාගැනීමට ශ්‍රි ලංකා විදේශ සේවා නියුක්ති කාර්යාංශයට හැකිව තිබේ.මහියංගණය, දඹාන පදිංචි ඌරුවරිගේ ගුණවර්ධන නමැති මේ අය, 2007 වසරේ දී රැකියාවක් සඳහා ජෝර්දානයට ගොස් තිබේ. ඉන් ටික කලකට පසු ඔහු පිළිබඳව කිසිදු තොරතුරක් දැනගැනීමට නොහැකි වී තිබේ.ඔහුගේ ඥාතීන් විසින් පසුගිය අගෝස්තු මස (17) දා මේ පිළිබඳව විදේශ සේවා නියුක්ති කාර්යාංශය වෙත පැමිණිලි කරන ලද අතර, කාර්යාංශයේ සභාපති නීතිඥ කිංස්ලි රණවක මහතා ඇතුළු කණ්ඩායමක් අතුරුදන් වූ ආදිවාසියා සොයාගැනීමේ කටයුතු ආරම්භ කළහ.විදේශ සේවා නියුක්ති කාර්යාංශයේ විදේශ සබඳතා අංශය හා ජෝර්දාන ශ්‍රී ලංකා තානාපති කාර්යාලය මේ පිළිබඳව අවශ්‍ය ක්‍රියාමාර්ග ගැනීමෙන් අනතුරුව, මේ පුද්ගලයා ජෝර්දානයේ රැඳවුම් නිවාසයක සිටින බව අනාවරණය කැරගෙන ඇතැයි විදේශ සේවා නියුක්ති කාර්යාංශය සඳහන් කරයි.එම ශ්‍රී ලාංකිකයා සේවය කළ ස්ථානයෙන් පැන යාම නිසා මෙලෙස රඳවා තබාගෙන සිටින බවට තොරතුරු අනාවරණය කරගෙන ඇති අතර ඔහු පිළිබඳ නීතිමය විමර්ශන වලින් පසුව කඩිනමින් ශ්‍රී ලංකාවට ගෙන්වා ගැනීම සඳහා පියවර ගන්නා බව විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n10092911</link>
    <topic>අකුණු සර වැදී4 දෙනෙක් නසිති</topic>
    <author>වෙල්ලස්සේ බණ්ඩාර, අනුර ප්‍රේමලාල් සහ නුවන් කොඩිකාර</author>
    <content>අකුණු සර වැදීමෙන් පුද්ගලයන් සිවු දෙනකු පෙරේදා (27) දිනය තුළදී මියගොස් ඇතැයි ආපදා කළමනාකරණ මධ්‍යස්ථානය පවසයි.එදින තුවාල ලැබූ තවත් පුද්ගලයන් තිදෙනකු ප්‍රතිකාර ලබමින් සිටින බව එම මධ්‍යස්ථානයේ සහකාර අධ්‍යක්ෂ ප්‍රදීප් කොඩිප්පිලි මහතා ‘දිනමිණ’ට පැවසීය. මියගොස් ඇත්තේ අම්පාර, නුවරඑළිය, අනුරාධපුර හා පුත්තලම යන දිස්ත්‍රික්කවල පදිංචි අය වෙති.අම්පාර, මන්නාරම දිස්ත්‍රික්කවලින් කාන්තාවන් දෙදෙනෙකුද, නුවරඑළිය හා අනුරාධපුර දිස්ත්‍රික් වලින් පිරිමින් දෙදෙනකුද, මියගොස් ඇති අතර, අම්පාර දිස්ත්‍රික්කයේ පිරිමින් දෙදෙනෙක්ද, පුත්තලම දිස්ත්‍රික්කයේ යුද හමුදා සෙබළෙක්ද අකුණු සර වැදීමෙන් තුවාල ලබා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n10092912</link>
    <topic>මින් මතු ජල රක්ෂිතවලඉදිකිරීම් තහනම්</topic>
    <author>චමීර ඇල්ලදෙණිය</author>
    <content>වැව් තාවුල්ලේ වාරි ව්‍යාපෘති භූමි තුළ, ඇළ මාර්ගවල ජල රක්ෂිත හා ජල පෝෂකවල ඉදිකර තිබෙන අනවසර ඉදිකිරීම් සියල්ල ඉවත් කිරීමට වාරිමාර්ග හා ජල කළමනාකරණ අමාත්‍යාංශය පියවරගෙන තිබේ.මින් ඉදිරියට වාරිමාර්ග ක්ෂේත්‍රයට අදාළ කිසිම ස්ථානයක ඉදිකිරීම් කිරීමට අවසර ලබානොදෙන බව වාරිමාර්ග හා ජල කළමනාකරණ ඇමති නිමල් සිරිපාල ද සිල්වා මහතා පවසයි.වාරිමාර්ග ව්‍යාපෘති, වැව් තාවුල්ලේ, ජල පෝෂක හා ජල රක්ෂිත ප්‍රදේශවල අනවසර ඉදිකිරීම් සම්බන්ධව සොයා බලන ලෙස ද වාරිමාර්ග නිලධාරීන්ට ඇමතිවරයා නියෝග ලබා දුන්නේය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n10092913</link>
    <topic>ශ්‍රී ලංකාවේ කම්කරු නීති උල්ලංඝන චොදනාව: අමෙරිකාවට කරුණු කියන්නනියෝජිත පිරිසක් යති</topic>
    <author>මහින්ද අලුත්ගෙදර</author>
    <content>ශ්‍රීලංකාව සම්බන්ධයෙන් අමෙරිකානු රාජ්‍ය දෙපාර්තමේන්තුව සිදු කිරීමට යන මහජන පැමිණිලි විමර්ශනය සම්බන්ධයෙන් කරුණු දැක්වීමට ශ්‍රී ලංකාවේ විශේෂ නියෝජිත කණ්ඩායමක් වොෂින්ටන් නුවර බලා පිටත්ව ගියහ.ශ්‍රී ලංකාවේ කම්කරු නීති උල්ලංඝනය වන්නේද යන්න පිළිබඳව සිදු කෙරෙන මේ පැමිණිලි විමර්ශනය ඊයේ (28) ආරම්භ විය. ඒ සඳහා කරුණු දැක්වීමට ශ්‍රී ලංකාවේ අමාත්‍යාංශ තුනක නියෝජිතයන්ගෙන් සැදුම්ලත් කණ්ඩායමක් පිටත්ව ගිය බව කම්කරු සබඳතා හා ඵලදායිතා ප්‍රවර්ධන අමාත්‍යාංශය සඳහන් කරයි.කම්කරු සබඳතා හා ඵලදායිතා ප්‍රවර්ධන අමාත්‍යාංශය, විදේශ කටයුතු අමාත්‍යාංශය සහ කර්මාන්ත හා වාණිජ කටයුතු අමාත්‍යාංශය නියෝජනය කරන නිලධාරීහු පිරිසක් ඊට අයත් වෙති.එක් අමාත්‍යාංශයකින් නියෝජිතයෝ දෙදෙනා බැගින් මීට එක්වී සිටිති. අමෙරිකානු නිදහස් වෙළෙඳ කලාපීය වෘත්තීය සමිතියක් ගොනු කළ පෙත්සමකට අනුව මේ විමර්ශන කටයුතු ආරම්භ කර තිබේ.මේ පිළිබඳව ශ්‍රී ලංකා පාර්ශවයෙන් හා එරට වෘත්තීය සමිති පාර්ශවයෙන් දින පහක් කරුණු විමසීමට නියමිතය. තවද වොෂිංටන් නුවර බලා ගිය ශ්‍රී ලංකා නියෝජිත කණ්ඩායම ඊයේ (28) කරුණු දැක්වීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n10092914</link>
    <topic>බේබදු පියාගේ පොලු පහරින්8 හැවිරිදි දියණිය මිය ගිහින්</topic>
    <author>සමන්ති වීරසේකර සහ ගම්පොළ සමූහ</author>
    <content>වයස අවුරුදු අටක් වන තම දියණිය නිවසේ වැඩපල කර නොමැති බව පවසමින් කඩුගන්නාව බඹරයාය ප්‍රදේශයේ පුද්ගලයකු බීමතින් පැමිණ පොල්ලකින් පහර දී සිය දියණිය ඝාතනය කැර තිබේ.මිය ගිය දරුවා පවුලේ දෙවැනියා වන අතර ඇයගේ මව මෙයට වසර දෙකකට පමණ පෙර විදේශ ගතව ඇතැයි පොලිසිය පවසයි.දිනපතා බීමත්ව පැමිණෙන මෙම පියා ගැහැණු දරුවන් දෙදෙනාත් පිරිමි දරුවාත් සමඟ නිවසේ වෙසෙන අතර, සෑම දිනකම රාත්‍රියේ බීමත්ව පැමිණ දරුවන් තිදෙනාට බැන වදින බවත් බොහෝ අවස්ථාවල ඔවුනට පහර දී ඇති බවත් පරීක්ෂණවලදී හෙළි වූ බව පොලිසිය පවසයි.මෙම සිද්ධිය වූ දිනයේ ද රාත්‍රියේ මෙම පියා බීමතින් පැමිණ ඇති අතර අලුයම දෙක පමණ වන තෙක් සිය දරුවන්ට බැන වැදී ඇත. ඒ අවස්ථාවේ ඔහු සිය දෙවැනි දියණියට නිවසේ තිබූ පොල්ලකින් පහර දී තිබේ.පහර කෑමෙන් බිම ඇද වැටුණු තම නංගී උදෑසන වන තෙක් අවදි නොවූ බව වැඩිමල් දරුවා පොලිසියට ප්‍රකාශ කැර තිබේ.මියගිය දරුවාගේ මෘත දේහය ගම්පොළ මහේස්ත්‍රාත්වරයාගේ පරීක්ෂණවලින් පසුව ගම්පොල රෝහලේ තැන්පත් කැර තිබේ. කඩුගන්නාව පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n10092915</link>
    <topic>සැකකාර ටෙලි නිළියටරුපියල් 50,000ක ඇප</topic>
    <author>සිරිසේන රාජපක්ෂ</author>
    <content>කොළඹ ප්‍රධාන පෙළේ සුපිරි නිමි ඇඳුම් හලකින් රුපියල් 12,000ක් වටිනා ඇඳුම් සොරා ගැනීම සම්බන්ධයෙන් අත්අඩංගුවට ගත් ටෙලිනාට්‍ය රංගන ශිල්පිනිය රුපියල් 50,000ක ශරීර ඇප මත මුදාහරින ලෙස කොළඹ ප්‍රධාන මහේස්ත්‍රාත් රශ්මි සිංගප්පුලි මහතා නියම කෙළේය.දැනට විකාශනය වන ජනප්‍රිය ටෙලිනාට්‍යයක ප්‍රධාන චරිතය මේ සැකකාරිය නිරූපනය කරන්නීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n10092916</link>
    <topic>අගරු චෙක්පත් දුන්පුංචි සක්විත්තෙක් දැලේ</topic>
    <author>ඉංගිරිය මධ්‍යම සමූහ බිමල් එස්. ජයසිංහ – බණ්ඩාරගම සමූහ</author>
    <content>තොග බඩු බෙදාහරින ආයතනවලින් භාණ්ඩ ලබාගෙන රුපියල් ලක්ෂ ගණනාවක අගරු චෙක්පත් ලබා දී දැනට මාස හයකට පෙර කිලිනොච්චියට පලාගිය ද්‍රවිඩ ජාතික පුංචි සක්විත්තකු ඉංගිරියේ දී පෙරේදා (28) අත්අඩංගුවට ගත් බව ඉංගිරිය පොලිසිය කියයි.වසර ගණනාවක් තිස්සේ ඉංගිරිය නගරයේ තොග බඩු අලෙවි සැලක් පවත්වාගෙන ගොස් ඇති සැකකරු මේ අයුරින් රුපියල් ලක්ෂ විස්සකට ආසන්න අගරු චෙක්පත් විවිධ ආයතනවලට ලබා දී ඇති බව පොලිස් පරීක්ෂණවලදී අනාවරණය වී ඇත.සැකකරුගේ මෙම වංචනික ක්‍රියාවට හසුවූ පුද්ගලයන් තිස් තුන් දෙනෙකුගෙන් ඉංගිරිය පොලිසියට පැමිණිලි ලැබී ඇති අතර හොරණ වංචා විමර්ශන අංශයට පැමිණිලි හයක් ලැබී ඇතැයි පොලිසිය කියයි.සැකකරු අගුරු චෙක්පත් ලබාදීමෙන් අනතුරුව කිලිනොච්චි ප්‍රදේශයට පලාගිය බවට ලද තොරතුරකට අනුව පොලිසිය ඔහු සැඟවී සිටි බව කියන නිවස පරීක්ෂා කිරීමේදී එම ස්ථානයෙන්ද පලාගොස් තිබූ බව පොලිසිය කියයි.සැකකරු කිළිනොච්චි ප්‍රදේශයේ පදිංචි වයස අවුරුදු 37 පුද්ගලයෙක් වන අතර ඊයේ (28) හොරණ අධිකරණයට ඉදිරිපත් කිරීමට නියමිතව තිබිණි.පානදුර ජ්‍යෙෂ්ඨ පොලිස් අධිකාරි සුමිත් එදිරිසිංහ, හොරණ සහකාර පොලිස් අධිකාරි සමන් රත්නායක මහත්වරුන්ගේ අධීක්ෂණය යටතේ ඉංගිරිය පොලිසියේ ස්ථානාධිපති පොලිස් පරීක්ෂක ප්‍රසන්න වැලිකල මහතාගේ උපදෙස් මත අපරාධ අංශයේ ස්ථානාධිපති උප පොලිස් පරීක්ෂක එච්. පී. විජේරත්න පොලිස් කොස්තාපල් (36610) විරාජ් මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n10092917</link>
    <topic>විනාශයට ඇද දමා තිබෙන කුට්ටි රබර් කම්හල ගොඩ ගන්න රුපියල් මිලියන 10ක්</topic>
    <author/>
    <content>සීමා සහිත ශ්‍රී ලංකා රබර් නිෂ්පාදන හා අපනයන සංස්ථාවට අයත් මාවනැල්ල කුට්ටි රබර් කර්මාන්ත ශාලාවේ රුපියල් ලක්ෂ නව සියයක වියදමින් 1996 දී ටයර් නිෂ්පාදන කම්හලක් ස්ථාපිත කැර ඇතත් එහි එකම ටයරයක්වත් නිපදවා නොමැති බව හෙළිවී තිබේ.එසේම මේ ආයතනයට රාජ්‍ය බැංකුවලින් ලබාගත් රුපියල් මිලියන සියයක ණය මුදලක් ආපසු ගෙවීමට තිබෙන බවද අනාවරණය වී තිබේ.රාජ්‍ය සම්පත් හා ව්‍යවසාය සංවර්ධන ඇමැති පී. දයාරත්න මහතා මාවනැල්ල කුට්ටි රබර් කම්හලේ ඉකුත්දා සිදු කළ නිරීක්ෂණයේදී මේ කරුණු හෙළිදරව් විය.සිරිමාවෝ බණ්ඩාරනායක මැතිනියගේ රජය විසින් 1973 දී මේ කම්හල ආරම්භ කරනු ලැබුයේ එවකට වැවිලි කර්මාන්ත ඇමැතිවරයාව සිටි ආචාර්ය කොල්වින් ආර්. ද සිල්වා මහතාගේ ප්‍රධානත්වයෙනි.මුලින් රාජ්‍ය සංස්ථාවක් ලෙස ආරම්භ වී තිබෙන මේ කම්හල 1978 න් පසු සීමා සහිත සමාගමක් බවට පත්ව තිබේ.සමස්ත රබර් කර්මාන්තයේ දියුණුව හා රබර් ක්ෂේත්‍රයේ සියලු කටයුතු සඳහා පුහුණු ආයතනයක් ලෙස ක්‍රියා කිරීම මෙහි මූලික අරමුණ වෙයි.සිය ගණනක් සේවක සේවිකාවන් පිරිවරා ගත් රටේ වැදගත් රාජ්‍ය ආයතනයක් ලෙස එකල ක්‍රියා කළද වර්තමානයේදී මේ කම්හල සේවක සේවිකාවන් 34දෙනකුට සීමා වෙමින් ණය බරින් මිරිකුණු ආයතනයක් බවට පත්ව තිබේ.රාජ්‍ය සම්පත් හා ව්‍යවසාය සංවර්ධන අමාත්‍යාංශයේ ලේකම් ආචාර්ය විලී ගමගේ මහතා ඇමැති පී. දයාරත්න මහතා සමඟ සාකච්ඡා කිරීමෙන් අනතුරුව මේ ආයතනය පවත්වාගෙන යාමට අවශ්‍ය රුපියල් මිලියන 10 ක් ලබා දීමට එකඟත්වය පළ විය.තම අමාත්‍යාංශය වෙත පවරා ඇති රාජ්‍ය සම්පත් සියල්ල කළමනාකරණය කරමින් ලාභ ලැබීමට උපරිම උත්සාහ දරන බව ඇමැති පී.දයාරත්න මහතා මෙහිදී සඳහන් කළේය.ස්වාභාවික රබර් සඳහා ලෝකයේ ඉහළම ඉල්ලුමක් පවතින මේ සමයේ ස්වාභාවික රබර් නිෂ්පාදන ආයතනයක් වන මේ ආයතනයට ලාභ ලැබීමේ හැකියාව තිබෙන බව පැවැසූ ඇමැතිවරයා ආයතනයට සිදුව තිබෙන විනාශය දකින විට කනගාටුවක් ඇතිවන බවද සඳහන් කළේය.යකඩවලට විකිණිමට තරම් අබලිද්‍රව්‍ය මේ කම්හලේ නැති බවද කීවේය.එසේම රබර්වලට ඉල්ලුමක් තිබියදීත් කම්හල විනාශය කරා ගෙන ගොස් තිබෙන්නේ පසුගිය පාලනයේ වැරැදි නිසා යැයිද ඇමැතිවරයා පෙන්වා දුන්නේය.අධිකරණ හා නීති ප්‍රතිසංස්කරණ ඇමැති අතාවුද සෙනෙවිරත්න, කෑගල්ල දිස්ත්‍රික් පාර්ලිමේන්තු මන්ත්‍රී තාක්ෂණ හා පර්යේෂණ නියෝජ්‍ය ඇමැති ලලිත් දිසානායක අමාත්‍යාංශයේ ලේකම් ආචාර්ය විලී ගමගේ, සීමා සහිත රබර් නිෂ්පාදන හා අපනයන සංස්ථාවේ නිසි බලධාරී එස්.ඩබ්ලිව්. ගමගේ, කර්මාන්තශාලා කළමනාකාර එස්.ඒ. ජේ. බණ්ඩාර මහත්වරුන් ඇතුළු කීප දෙනෙක් ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n10092918</link>
    <topic>ගුරු වැටුප් විසමතා නොවිසඳුණොත්අමාත්‍යාංශය ඉදිරිපිට උපවාසයක්</topic>
    <author>දයා පෙරේරා</author>
    <content>දහසය වසරක් පුරා නොවිසඳුණු උපාධි ගුරු වැටුප් විෂමතා විසඳීමට ලබාදුන් පොරොන්දු ලෝක ගුරු දිනය වන විට ඉටු නොකළහොත් අධ්‍යාපන අමාත්‍යාංශය ඉදිරිපිට උපවාස කරන බව සමස්ත ලංකා උපාධිධාරී ගුරු සංගමය එම අමාත්‍යාංශයට දන්වා තිබේ.ලෝක ගුරු දිනය යෙදී ඇති ඔක්තෝබර් 6 වැනිදාට පෙර මේ වැටුප් විෂමතා ඉවත් කිරීමට ගන්නා ක්‍රියාමාර්ග දැනුම් දෙන ලෙස සමස්ත ලංකා උපාධිධාරී ගුරු සංගමයේ ප්‍රධාන ලේකම් ඊ. එච්. ජේ. එස්. ද සේරම් මහතා අමාත්‍යාංශයෙන් ඉල්ලීමක් ද කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n10092919</link>
    <topic>රහස් පොලිසිය මංගලගෙන් පැය 2ක් කටඋත්තර ගනී</topic>
    <author>විජයානි එදිරිසිංහ</author>
    <content>දෙල්කඳ ප්‍රදේශයේ දී අත්අඩංගුවට ගනු ලැබූ පෝස්ටර් මුද්‍රණය කිරීම සඳහා තමන් මුල් වූ බවට මංගල සමරවීර මහතා ඊයේ (28) රහස් පොලිසිය හමුවේ පිළිගෙන තිබේ.ජනාධිපති මහින්ද රාජපක්ෂ මහතාට අපහාස වන අයුරින් මඩ පෝස්ටර් මුද්‍රණය කිරීම සම්බන්ධව රහස් පොලිසිය ඊයේ (28) පාර්ලිමේන්තු මන්ත්‍රී මංගල සමරවීර මහතාගෙන් පැය දෙකකට ආසන්න කාලයක් කට උත්තර සටහන් කරගෙන තිබේ.පසුගිය 8 වැනිදා දෙල්කඳ ප්‍රදේශයේ පිහිටි මුද්‍රණාලයකදී ජනාධිපතිවරයාගේ ඡායාරූපය විකෘති කර මුද්‍රණය කළ මඩ පෝස්ටර් තොගයක් සොයාගැනීමට මිරිහාන පොලිසිය සමත්විය. මෙම මඩ පෝස්ටර්වල වගකීම මංගල සමරවීර මන්ත්‍රීවරයා බාර ගන්නා බව සැකකරුවන් වෙනුවෙන් පෙනී සිටි නීතිඥවරයා අධිකරණයට දැනුම් දී තිබුණි.සිද්ධිය වූ දින මිරිහාන පොලිසියට පැමිණි මංගල සමරවීර මන්ත්‍රීවරයා ප්‍රමුඛ මන්ත්‍රීවරු පිරිසක් සැකකරුවන් නිදහස් කරන ලෙසට පොලිසියට බල කර තිබුණි. පොලිස් පරීක්ෂණවලදී අනාවරණය වූ තොරතුරු මත මංගල සමරවීර මන්ත්‍රීවරයා රුපියල් පනස් දහසක අත්තිකාරම් මුදලක් දී එම මඩ පෝස්ටර් මුද්‍රණය කර ඇති බව හෙළි විය.පසුව පරීක්ෂණ රහස් පොලිසියට බාර කෙරිණි.මෙම සිද්ධිය සම්බන්ධයෙන් මීට පෙර තවත් කිහිප දෙනකුගෙන් කටඋත්තර ලබාගෙන ඇත.මංගල සමරවීර මන්ත්‍රීවරයාගේ කටඋත්තරය ලබාගැනීමෙන් අනතුරුව විමර්ශනයේ උධෘත වාර්තාව රහස් පොලිසිය මඟින් හෙට (30 වැනිදාට) පෙර නීතිපතිවරයා වෙත යැවීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=n10092920</link>
    <topic>ගුවන් යානාවලට තෙල් සැපයීම30% කින් ඉහළ ගිහින්</topic>
    <author>සුභාෂිණී සේනානායකඅනුෂා ගුරුසිංහ</author>
    <content>කටුනායක ජාත්‍යන්තර ගුවන් තොටුපොළට පැමිණෙන ගුවන් යානා වලට ගුවන් තෙල් (ජෙට් ඒ1) සැපයීම පසුගිය වසරට සාපේක්ෂව 30% න් ඉහළ ගොස් ඇති බව ඛනිජ තෙල් කර්මාන්ත අමාත්‍ය සුසිල් ප්‍රේමජයන්ත මහතා පවසයි.සුසිල් ප්‍රේමජයන්ත අමාත්‍යවරයා මේ බව ප්‍රකාශ කළේ කටුනායක – ගුවන් තොටුපොළේ පිහිටි ලංකා ඛනිජ තෙල් නීතිගත සංස්ථාවට අයත් ගුවන් තෙල් ගබඩා සංකීර්ණය සහ ගුවන්යානා සඳහා ඉන්ධන ලබා දීම නිරීක්ෂණය කිරීමට පසුගියදා ගිය අවස්ථාවක දීය.ත්‍රස්තවාදයෙන් රට මුදා ගැනීමත් සමඟ මෙරටට පැමිණෙන විදේශීය සංචාරකයින්ගේ ප්‍රමාණය විශාල වශයෙන් වර්ධනය වී ඇති බැවින් කටුනායක ජාත්‍යන්තර ගුවන් තොටුපොළට දිනකට පැමිණෙන ගුවන් යානා ප්‍රමාණයද ඉහළ ගොස් තිබේ.ඒ අනුව දිනකට ගුවන් යානා 50 ත් 60 ත් අතර සංඛ්‍යාවකට ඉන්ධන ලබාදෙන බවද අමාත්‍යවරයා පෙන්වා දෙයි.වැඩිදුරටත් අදහස් දැක්වූ අමාත්‍ය සුසිල් ප්‍රේමජයන්ත මහතා “ඉදිරියේ දී කටුනායක ජාත්‍යන්තර ගුවන් තොටුපොළ පුළුල් කරන විට ගුවන් යානා නවතා තැබීමේ නව අංගන 9ක් ඉදිකිරීමට නියමිතයි.ඒ සියළු ස්ථානයන්ට ගුවන් තෙල් ලබා දීමට අවශ්‍ය උපකරණ ලබාදීමට සහ සේවකයින් පුහුණු කිරීමේ කටයුතු ලංකා ඛනිජ තෙල් නීතිගත සංස්ථාව මගින් කඩිනමින් සිදු කරනවා ඇත.එමෙන්ම ‘මහින්ද චින්තන’ ඉදිරි දැක්ම යටතේ ක්‍රියාත්මක දැවැන්ත සංවර්ධන ව්‍යාපෘති නිසා මෙරට ඉන්ධන ඉල්ලුම තව තවත් ඉහළ යනවා. ඉදිරියේ දී ලෝක වෙළඳ පොළෙන් අඩු මිලට ඉන්ධන මිලට ගෙන එම සහනය මහජනතාවට ලබා දීමට රජය බලාපොරොත්තු වෙන බවද පැවසීය.කටුනායක ගුවන් තොටුපොළ පර්යන්තයේ පිහිටි තෙල් ටැංකි 3 හි ගබඩා කළ හැකි ගුවන් තෙල් ප්‍රමාණය ලීටර් ලක්ෂ 78ක් වන අතර එම ප්‍රමාණය දින 7ක් සඳහා ප්‍රමාණවත් වේ.ලීටර් හයදහසේ සිට ලීටර් ලක්ෂය දක්වා ගුවන් යානාවලට ඉන්ධන නිකුත් කෙරෙන අතර දිනකට ගුවන් යානා වෙනුවෙන් ලබාදෙන ඉන්ධන ප්‍රමාණය ලීටර් ලක්ෂ 10ක් බව ඛනිජ තෙල් කර්මාන්ත අමාත්‍යාංශය පවසයි.නියෝජ්‍ය අමාත්‍ය සරණ ගුණවර්ධන, ගුවන් තොටුපොළ හා ගුවන් සේවා සමාගමේ උප සභාපති කමල් රත්වත්තේ, අමාත්‍යාංශයේ ලේකම් ටයිටස් ජයවර්ධන, කටුනායක ගුවන් තෙල් ගබඩා සංකීර්ණයේ නියෝජ්‍ය ක්‍රියාකාරී කළමනාකරු ධම්මික මල්ලිකාරච්චි යන මහත්වරු ඇතුළු පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=r1009291</link>
    <topic>කුංචිකුලම රජයේ බෙහෙත් ශාලාවවැසී යෑමේ අවදානමක</topic>
    <author>සටහන හා ඡායාරූප කැකිරාව සමූහඒ. ජේ. අධිකාරි</author>
    <content>ශත වර්ෂයකට ආසන්න කාලයක් ඉපැරැණි කුංචිකුලම රජයේ බෙහෙත් ශාලාව මේ වනවිට වෛද්‍යවරයකු නොමැතිකමින් වැසී යාමේ තර්ජනයකට මුහුණ පා තිබේ.එදා සිට ගම්මාන 42ක පමණ පවුල් 5000කට අධික පිරිසකට දිවා රාත්‍රි සේවය සැලැසූ හෙයින් මේ නිසා ප්‍රදේශවාසීහු දැඩි අපහසුතාවකට පත්වී සිටිති.අද වනවිට සතියේ දින තුනක් වෛද්‍යවරියක පැමිණ රෝගීන්ට ප්‍රතිකාර කර යන අතර ඉතිරි දිනවල බෙහෙත් ශාලාව වසා දමා ඇත.මීට හේතු වී ඇත්තේ මේ බෙහෙත් ශාලාවේ වෛද්‍ය නිල නිවාසය කිසිවකුට පදිංචි වීමට තරම් සුදුසු තත්ත්වයක නොමැතිවීම යි. එසේම බෙහෙත් ශාලාවේ වහලය ද දිරාපත් වී ඇති අතර නිල නිවාසය ජරාවාස වී ඇත.පානීය ජලය ලබා ගැනීමට ළිඳට සවිකර තිබුණු වතුර පොම්පය ද වසර කීපයට පෙර හොරු ගලවා ගෙන ගොස් ඇත.මේ පිළිබඳ ඉපලෝගම ප්‍රාදේශීය සභා මන්ත්‍රී එස්. එම්. රමේෂ් කිංස්ලි ඇල්ලේගම මහතා මෙසේ පැවසීය.කංචිකුලම රජයේ බෙහෙත් ශාලාවෙන් ප්‍රදේශයට විශාල සේවයක් ඉටු වුණා. නමුත් අද පත්වී තිබෙන තත්ත්වය දකින විට හරි කනගාටුවක් ඇති වෙනවා. අද වන විට නියමිත වෛද්‍යවරයෙකු නොමැති කමින් ප්‍රදේශවාසීහු ඉමහත් කරදරයක් විදිනවා.ඉපලෝගම ප්‍රාදේශීය සභාවේ සභාපති නිහාල් තිලකවර්ධන මහතා - මේ පිළිබඳ උතුරු මැද පළාතේ සෞඛ්‍ය ඇමැති පේෂල ජයරත්න මහතා හා ප්‍රධාන ඇමැතිතුමා දැනුවත් කළා. ඒ අනුව කුංචිකුලම රජයේ බෙහෙත් ශාලාවට ඉක්මනින්ම වෛද්‍යවරයකු ලැබෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=r1009292</link>
    <topic>වසර 200ක් ඉපැරැණිබෙලිඅත්තේ ගණදෙවි කෝවිල</topic>
    <author>සටහන -බෙලිඅත්ත විශේෂ සිරිසේන හේවාගම නාකුළුගමුව සමූහ විලියම් වන්නිආරච්චි ඡායාරූප -නාකුළුගමුව සමූහ</author>
    <content>බෙලිඅත්ත නගරයේ තිබෙන පුරාණ ‘ගණදෙවි කෝවිල’ පුරාවිද්‍යා දෙපාර්තමේන්තුව යටතට ගෙන සංවර්ධනය කරන ලෙස පූජා භූ®මි සංවර්ධන අමාත්‍යාංශයෙන් හා සංස්කෘතික කටයුතු දෙපාර්තමේන්තුවෙන් බෙලිඅත්ත නගරවාසීහු ඉල්ලා සිටිති.වසර 200කට ආසන්න ඉතිහාසයකට හිමිකම් කියන මේ හින්දු කෝවිල පිහිටා ඇත්තේ ලන්දේසි කාලයේ ලුණු වෙළඳාමට ප්‍රසිද්ධව තිබූ ලුණුකඩේ හන්දියේය.1983 සිට තනි සිංහල වෙළෙඳ නගරයක් ලෙස හැමදෙනාම හැඳීන් වූ ‘බෙලිඅත්ත’ කෝවිල් වත්තේ පිහිටා ඇති ‘ගණදෙවි කෝවිල’ ගැන කියන්නට අප හා එක්වුණේ නාගරික වෙළෙඳ සංගමයේ හිටපු ලේකම් හරිස් හෙට්ටිහේවා මහතාය.‘මේ කෝවිල 1863 දී විතර ආරම්භ කොට තිබූ බව අපේ සීයල අප සමග කියනවා.ඉංගිරිසි ආණ්ඩුව විසින් මුරුසි දිවයිනට පිටුවහල් කරන ලද ඇහැලේපොළ අධිකාරම් තුමා තංගල්ලට යන ගමනේ දී මේ කෝවිලේත් එක් රැයක් නැවතිලා උන්න බවට කටකතා තියෙනවා.මෙහි තිබූ වැදගත්කම නිසා, දෙමළ ජනයා අවශ්‍යතාවලට නිතර ආ ගිය නිසා වෙල්ලාලවංශයට අයත් කීප දෙනෙක් එකතු වෙලා මේ ඉඩම අල්ලා ගෙන ‘කෝවිලක්’ තනා හින්දු පුද පූජා පටන් ගෙනතිබෙනවා.අදත්, මේ ඉඩමට ‘කෝවිල්වත්ත’ කියලයි කියන්නෙ. මෑතක් වනතුරු මේ කෝවිලේ බාරකරු වශයෙන් උන්නේ සිවගුරු නවරත්නම් මුදලාලි. තවත් අයෙක් උන්නා. පුවිලේන්ද්‍රම් කියලා. අසූතුනේ ජාතිවාදී ආරාවුල් නිසා ඒ අය රහසේ ම ගියා.ඉන්පසු මේ ‘කෝවිල’ ජරාවාස වෙන්නට පටන් ගත්තා. බෙලිඅත්තේ ජනතාව අතර සිංහල දෙමළ සම්බන්ධයක් ඇති කරන ලද මේ ‘ගණදෙවි කෝවිල’ ගැන තවත් තොරතුරු අපට කීවේ.දැනට කෝවිල් වත්තේ ඇති ඉරුදින දහම් පාසලේ නියෝජ්‍ය විදුහල්පති කේ. එච්. චන්ද්‍රසිරි මහතාය.ගාල්ලෙ හැරුන විට ‘කදිරේෂන්’ කෝවිලක් ඇත්තේ බෙලිඅත්තේ පමණයි.1983 ජාතිවාදී ආරවුල නිසා, මේ කෝවිල බාරව උන් අය ප්‍රදේශය අත්හැරල ගියා. ගියේ මේ කෝවිල්වත්තේ ඉතිරි බිමේ අයිතිය දෙමළ සම්භවයක් තිබූ කීප දෙනකුට ලියා දීලයි.අද මේ ‘කෝවිල්වත්තේ’ ගණදෙවි කෝවිල පිහිටා තිබෙන ප්‍රදේශය අයිති වන්නේ බෙලිඅත්ත – ගොඩවෙල ශ්‍රී සද්ධර්මෝදය පිරිවෙන් විහාරයට.දහම් පාසල ආරම්භ කොට පවත්වා ගෙන යන්නේ ගොඩවෙල විහාරස්ථානයේ නායක විතාරන්දෙණියේ හේමාලෝක නාහිමියන්ටය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=r1009293</link>
    <topic>භික්‍ෂුන් වහන්සේගේ තොරතුරු ඇතුළත් ග්‍රන්ථයක්</topic>
    <author>අසේල කුරුළුවංශ සහ නිහාල් ජයවර්ධන</author>
    <content>මෙරට වැඩවසන සියලුම භික්ෂූන් වහන්සේ පිළිබඳ තොරතුරු ඇතුළත් ග්‍රන්ථයක් නිකුත් කිරීමට බුද්ධ ශාසන අමාත්‍යාංශය කටයුතු යොදා ඇත.භික්ෂුන් වහන්සේගේ නම්, වැඩවසන විහාරස්ථාන, ඒවාහි දුරකතන අංක, පැවිදි වූ දිනය, වයස ඇතුළු සියලු තොරතුරු මේ ග්‍රන්ථයට ඇතුළත් කරන බව අගමැති, බුද්ධ ශාසන හා ආගමික කටයුතු ඇමැති දි. මු. ජයරත්න මහතා පැවසීය.ග්‍රන්ථය මුද්‍රණය කිරීමෙන් පසු ඒවාහි පිටපත් දිවයිනේ සියලුම විහාරස්ථාන වෙත නොමිලේ ලබාදීමට නියමිතය.අදාළ ග්‍රන්ථය සඳහා අවශ්‍ය තොරතුරු ලබාදීම භික්ෂුන් වහන්සේගේ වගකීම බවත්, එමඟින් මහා සංඝරත්නයේ ගෞරවය ආරක්‍ෂා වන බවත් අගමැතිවරයා ප්‍රකාශ කළේය.කසාවතින් සැරසී භික්ෂුන් වහන්සේ නමක් ලෙස ව්‍යාජව පෙනී සිටිමින් නොයෙක් නීති විරෝධී ක්‍රියාවන්හි නිරතවන පිරිස් අප සමාජයේ සිටින බැවින් එවැනි පිරිස් අදාළ ග්‍රන්ථය එළිදැක්වීම තුළින් පැහැදිලිව හඳුනාගැනීමට අවස්ථාව සැලසෙන බවද අගමැතිවරයා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=r1009294</link>
    <topic>රත්නපුරේ ග්‍රාම සේවා වසම් 500ක් නංවන්න රුපියල් කෝටි දහතුනක්</topic>
    <author>රත්නපුර දිසා විශේෂ – නිරෝෂන පෙරේරා</author>
    <content>රත්නපුර දිස්ත්‍රික්කයේ පොදු සංවර්ධන කටයුතු යඳහා රුපියල් දස ලක්‍ෂ 1315 ක් වෙන් කළ බව ආර්ථික සංවර්ධන ඇමැති බැසිල් රාජපක්‍ෂ මහතා පැවසීය.දිස්ත්‍රික්කයේ මැතිවරණ කොට්ඨාස අට සඳහා කිලෝ මිටර් 10 බැඟින් කිලෝමීටර් අසූවක මාර්ග ප්‍රතිසංස්කරණයට රුපියල් මිලියන අටසියයක් ද වෙන් කරන බව ඇමැතිවරයා දැනුම් දුන්නේය.රත්නපුර දිස්ත්‍රික් සම්බන්ධීකරණ කමිටු රැස්වීමට සහභාගි වෙමින් ඇමැතිවරයා මේ අදහස් පළ කළේ ය.දිස්ත්‍රික්කයේ ග්‍රාමසේවා වසම් 575 ක් සඳහා ගම නැ ගුම යටතේ රුපියල් මිලියන 215 ක් වෙන්කර ඇතැයි ද ඇමැතිවරයා කීවේය.  තවත් ලක්‍ෂ 5 බැගින් රුපියල් මිලියන 219 ක් වෙන් කරන බවද කී ඇමැතිවරයා, මේ වන විටත් එයින් රුපියල් මිලියන 164ක් වෙන්කර ඇතැයි ද එම මුදල ලබාදී ඇතැයි ද කීවේය.දිස්ත්‍රික්කයේ සුළු වාරිමාර්ග සඳහා ප්‍රාදේශීය ලේකම් කොට්ඨාස 17 ට රුපියල් මිලියන 85 ක් ලබාදෙන බවද බැසිල් රාජපක්‍ෂ මහතා කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=r1009295</link>
    <topic>අම්පිටියේ ප්‍රධාන පාසලක් අසළගංජා විකිණූ 5ක් දැලේ</topic>
    <author>ඉන්දික පොල්කොටුව</author>
    <content>මහනුවර අම්පිටිය ප්‍රදේශයේ ප්‍රධාන පෙළේ විදුහලක් අසළ ගංජා අළෙවි කළ පස් දෙනෙකු ගංජා පැකට් 25ක් සමග අත්අඩංගුවට ගෙන තිබේ. සැකකරුවන් ජාවාරමේ යෙදුණු ප්‍රදේශය අසළ ආගමික පූජකවරුන් පුහුණු කිරීමේ මධ්‍යස්ථානයක්ද පවත්වාගෙන යනු ලබයි.අත්අඩංගුවට ගැණුනු සැකකරුවන්ගෙන් වැඩිදෙනෙකු මහනුවර සුපිරි පාසල්වලින් අධ්‍යාපනය ලබා මෑතකදී අධ්‍යාපනය අවසන් කළ අය බැව් පොලීසිය පවසයි. මහනුවර කොට්ඨාස භාර ජේ්‍යෂ්ඨ පොලිස් අධිකාරි රංජිත් කස්තුරිරත්න මහතාගේ උපදෙස් මත මහනුවර කොට්ඨාස දූෂණ මර්ධන ඒකකයේ ස්ථානාධිපති පොලිස් පරීක්ෂක තුෂාර සමරකෝන් මහතා ඇතුළු නිලධාරීහු පිරිසක් මෙහි වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=r1009296</link>
    <topic>ත්‍රිකුණාමලයේ ගම් රැසකටරාත්‍රියේ වල් අලි තර්ජන</topic>
    <author>ත්‍රිකුණාමලය විශේෂ - ඒ.ටී.එම්. ගුණානන්ද</author>
    <content>අයහපත් කාලගුණික තත්ත්වයක් පවතින රාත්‍රි කාලයේ ත්‍රිකුණාමලයේ ගම් රැසකට මේ දිනවල වල් අලි කරදර වැඩි වී ඇතැයි ප්‍රදේශවාසීහු පවසති.මොරවැව, සේරුනුවර ආදි ප්‍රදේශවල වගා විනාශ කරමින් වල් අලි ගම් වදින අතර මේ නිසා නිදිවරා වල් අලි එළවීමට ගම්වැසියන්ට සිදුවී තිබේ.මේ අතර කන්තලේ සීනිපුර බණ්ඩාරනායක විදුහලකට ඉකුත් දින කිහිපය තුළ රාත්‍රි කාලයේ පැමිණි වල් අලි පාසලේ අඹගස් පෙරලා නිල නිවාසවලට හානිකර තිබේ.දුර බැහැර ප්‍රදේශවලින් පැමිණ විදුහලේ ඉගැන්වීම් කරන ගුරුවරු ගුරුවරියන් දැනට විදුහල් භූමියේ පිහිටි ගුරු නිවාසවල රැඳී සිටින අතර දින කිහිපයක සිට පවතින වල් අලි උවදුර නිසා රාත්‍රි කාලයේ ඔවුන් ගුරු නිවාස අතහැර යෑමට උත්සහ කරන බව පවසන විදුහල්පතිවරයා ගුරුවරු විදුලි පන්දම් එළි භාවිත කර අලි එළවීම රැය පුරාම සිදු කෙරෙණ බව කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=r1009297</link>
    <topic>කොකෝවාඋඩරටින් තුරන්වෙලා</topic>
    <author>මහනුවර සංචාරක</author>
    <content>කන්ද උඩරට හා ඌව වෙල්ලස්ස ප්‍රදේශ පුරා අතුරු වගාවක් ලෙස පවත්වාගෙන ගිය කොකෝවා වගාව දුර්වල වතු කළමනාකරණය හේතුවෙන් මෙම ප්‍රදේශවලින් තුරන්ව ගොස් ඇත.සුළු අපනයන භෝගයක් වන මේ වගාවට සුදුසු දේශගුණයක් මෙන්ම යෝග්‍ය පසක් ද මෙම ප්‍රදේශවල පවතින බැව් කරන ලද සමීක්‍ෂණවලින් සොයාගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=r1009298</link>
    <topic>හොරණ මගීන්ගේ ‘පවුලේ බසය’වයසට ගියත් ගමන කඩිසරයි</topic>
    <author>හොරණ සමූහ බන්ධුල ආර්. ගුලවත්ත</author>
    <content>1976 දී ඇමැති රත්නසිරි වික්‍රමනායක මහතා ආරම්භ කරන ලද හොරණ බටුවිට මව්ගම ඔලබොඩුව හරහා ගෝනාපොළ හන්දිය දක්වා හොරණ ලංගම ඩිපෝවෙන් ධාවනය වන බස් සේවය 2009 සිට ගැමි සරිය සංකල්පය යටතේ සාර්ථක ලෙස ධාවනය වන බව මගීහු පවසති.මේ බස් රථය එම මාර්ගයේ මගීන්ගේ පවුලේ නිල වාහනය තරමටම ජනප්‍රියත්වයට පත්ව ඇත. උදේ 5.30 පටන් සවස 7.00 දක්වා ධාවනය වන මේ බස් රථය ගමන් වාර 14ක් ධාවනය කෙරේ.රියැදුරු ටී. නානායක්කාර සහ කොන්දොස්තර ඩබ්ලිව්. ඒ. ජයවර්ධන මහත්වරු මාර්ගයේ බාල තරුණ වැඩිහිටි සියලු දෙනා අතර අතිශය ජනාදරයට පත්ව සිටී.එහෙත් මේ බස් රථය නිතර නිතර කැඩෙන බව මගීහු පවසති. සාර්ථක බස් සේවයක් සැලසෙන මේ මාර්ගයට නව බස් රථයක් ලබා දෙන්න යැයි ප්‍රවාහන ඇමැතිවරයාගෙන් ඉල්ලීමක් කෙරේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=r1009299</link>
    <topic>දිගු ඉතිහාසයක් ඇති තිඹිරිගස්කටුව නුග ගස</topic>
    <author>සීදූව සමූහ නිශ්ශංක පියරත්න</author>
    <content>මීගමුව දිවුලපිටිය මාර්ගය අසල තිඹිරිගස්කටුව ග්‍රාමයේ වයි හන්දිය ආසන්නයේ ඇති නුගගස අවුරුදු දෙසීය පණහක් පමණ පැරැණි එකක් බව පැරැන්නෝ පවසති.ඇතැම් අය මේ නුගගසට වැඳුම් පිදුම් හා බාරහාර පුද කරති.1815 වර්ෂයේ ඉංගී‍්‍රසීන් විසින් ලංකාව අල්ලාගත් පසු එවකට ලංකාවේ රජු වශයෙන් කටයුතු කළ ශ්‍රී වික්‍රම රාජසිංහ රජු අල්ලගෙන ගෙනයමින් සිටියදී රජතුමා මහන්සිය නිවා ගැනීම සඳහා මේ නුගගස යට නැවතී මහන්සිය නිවාගෙන ඇත. ප්‍රදේශවාසීහු පවසන්නේ මේ පැරැණි නුගගස ආරක්ෂා කළ යුතු බවයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=r10092910</link>
    <topic>කැලණිය යෞවන සමාජප්‍රතිසංවිධාන කැරේ</topic>
    <author>කැලණිය සමූහ එඩ්වඩ් වීරසිංහ</author>
    <content>කැලණිය යෞවන සමාජ ප්‍රාදේශීය බල මණ්ඩලයේ සියලුම යෞවන සමාජ ‘යොවුන් නවෝදය’ වැඩසටහන යටතේ ප්‍රතිසංවිධානය කෙරෙමින් පවතී.කැලණිය ප්‍රාදේශීය ලේකම් පුෂ්පමාලා විජේරත්න මහත්මියගේ උපදෙස් පරිදි කැලණිය තරුණ සේවා නිලධාරියාගේ සංවිධානත්වයෙන් මෙය සිදු කැරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=r10092911</link>
    <topic>පෞද්ගලික බස් ධාවනයනිවාඩු දිනවල දුර්වලයි</topic>
    <author>හොරණ සමූහ බන්දුල ආර්. ගුලවත්ත</author>
    <content>සෙනසුරාදා ඉරිදා සහ රජයේ ප්‍රසිද්ධ නිවාඩු දිනවලදී මාර්ග අංක 120 හොරණ-කොළඹ සහ මාර්ග අංක 127 පිළියන්දල මොරගහහේන පෞද්ගලික බස් ධාවනය දුර්වල තත්ත්වයක පවතින බව මගීහු පවසති.මීට සමාන්තරව අනෙක් අතුරු මාර්ගයන්හිද පෞද්ගලික බස් සේවා දුර්වල නමුත් මේ ගැන ප්‍රදේශයේ දේශපාලන නියෝජිතයන් හෝ අදාළ බලධාරීන් අවධානය යොමු නොකිරීම ගැන මගී ජනතාව අප්‍රසාදය පළ කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=s1009293</link>
    <topic>පාකිස්තාන ක්‍රිකට් කළමනාකරු අස්වෙයි</topic>
    <author>ලාහෝර් (ඒ. එෆ්. පී.)</author>
    <content>තරග පාවා දීමේ අර්බූදකාරී එංගලන්ත සංචාරයේදී පකිස්තාන පිලේ කළමනාකරු ලෙස කටයුතු කළ සාවර් සයීඩ් සිය තනතුරෙන් ඉල්ලා අස්විය.සිය කැමැත්තෙන් ඔහු මේ තනතුරෙන් ඉල්ලා අස්වූ බව පාකිස්තාන ක්‍රිකට් ප්‍රධානි ඉජාස් බට් පැවසුවේය.75 හැවිරිදි සයීඩ් එංගලන්ත සංචාරයෙන් අනතුරුව සිය තනතුරෙන් ඉවත්වන බව ප්‍රකාශ කරනු ලැබුවේ එම සංචාරයට එක්වීමටත් පෙරය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=s1009291</link>
    <topic>පසුගිය සූරතාව දිනූ සිරිදූව පරදා ගම්පහ සියනෑ තරු ජාතික වටයට</topic>
    <author>ප්‍රින්ස් ගුණසේකර</author>
    <content>ඩයලොග් ජනාධිපති රන් කුසලාන වොලිබෝල් තරගාවලියේ පසුගිය වසරේ සූරතාව දිනාගත් සීදුව සිරිදුව ක්‍රීඩකයෝ දිස්ත්‍රික් තරග වටයේ දී පරාජයට පත් වූහ. පසුගිය වසරේ අනුසූරතාව දිනාගත් ගම්පහ සියනෑ තරු කණ්ඩායම වෙතින් මෙවර සිරිදුව ක්‍රීඩකයෝ පරාජයට පත් වී තරගා වලියෙන් ඉවතට විසිවීම කැපී පෙනෙන සිදුවීමක් විය.ගම්පහ ප්‍රාදේශීය ලේකම් කොට්ඨාස අතරින් අවසන් තරගයට තේරුණු සියනෑ තරු හා සිරිදූව ක්‍රීඩා සමාජ පසුගිය වසර කිහිපයකදීම කැපී පෙනෙන දක්ෂතා දැක්වීමට සත් වූ ප්‍රබලතම කණ්ඩායම් දෙකකි.සිරිදූව ක්‍රීඩා සමාජයෙන් පසුගිය වසරේ ලත් පරාජයට සියනෑ තරු මෙවර දුන් සාර්ථක පිළිතුර හේතුවෙන් ගම්පහ දිස්ත්‍රික් අවසන් තරගය 25 - 21, 25 - 19, 11 - 25, 16 - 25 හා 15 - 13ක් ලෙස තියුණු මුහුණුවරක් ගත්තේ ය.ගම්පහ දිස්ත්‍රික්කයේ කාන්තා තරග මෙතෙක් අවසන් කර නොමැත. ඉදිරි සතියේ දී එම තරග පැවැත්වෙන බව ශ්‍රී ලංකා වොලිබෝල් සම්මේලනය පවසයි.මේ අතර වසර 30කට පසුව කිළිනොච්චියේ දී මේ තරගාවලියේ දිස්ත්‍රික් තරගවටය නිමා වී පිරිමි අංශයෙන් කිළිනොච්චි කරච්චී ක්‍රිෂ්ණාභාරතී කණ්ඩායමත් කාන්තා අංශයෙන් කරච්චී හී නිව් භාරතී ක්‍රීඩා සමාජයත් ජාතික වටයට සුදුසුකම් ලැබූහ.වවුනියාව දිස්ත්‍රික්කයේ පිරිමි සූරතාව වවුනියාව උතුර එක්සත් තරුණ ක්‍රීඩා සමාජය හා කාන්තා සූරතාව කුඩුවුලී කාන්තකී ක්‍රීඩා සමාජය දිනා ගත්හ. කිළිනොච්චි හා වවුනියා දිස්ත්‍රික්ක දෙකෙන්ම වොලිබෝල් කණ්ඩායම් 100කට අධික සංඛ්‍යාවක් සහභාගි වීමද කැපී පෙනෙන සිදු වීමක් විය.මන්නාරම දිස්ත්‍රික්කයේ පිරිමි සූරතාව චිත්තා ක්‍රීඩා සමාජයත් කාන්තා සූරතාව සාන්ත පීතර් ක්‍රීඩා සමාජයත් දිනා ගත්හ. නුවරඑළිය දිස්ත්‍රික්කයෙන් අවුඩ් ක්‍රීඩා සමාජය (පිරිමි) හා රත්මලේ ක්‍රීඩා සමාජය (කාන්තා) මොණරාගල දිස්ත්‍රික්කයෙන් බඩල් කුඹුර නිව් සික්ස් ක්‍රීඩා සමාජය (පිරිමි) හා තනමල්විල නෙත්මිණි ක්‍රීඩා සමාජය, කළුතර දිස්ත්‍රික්කයෙන් බුලත්සිංහල ගාමිණී ක්‍රීඩා සමාජය (පිරිමි) හා බුලත්සිංහල විජය ක්‍රීඩා සමාජය (කාන්තා), ගාල්ල දිස්ත්‍රික්කයෙන් බෙන්තර තොටගමුව ක්‍රීඩා සමාජය (පිරිමි) හා අම්බලන්ගොඩ දීප්ති ක්‍රීඩා සමාජය (කාන්තා) ජාතික තරගවටයට සුදුසුකම් ලැබූහ.ජාතික තරගවටය ලබන මස මැදදී පැවැත්වීමට බලාපොරොත්තු වේ.රටපුරා ප්‍රාදේශීය ලේකම් කොට්ඨාස 338ක් නියෝජනය කරමින් කණ්ඩායම් 6807ක් මෙවර තරගාවලියට එක් වූ අතර එයින් ජාතික මට්ටමේ තරගවලට පිරිමි කණ්ඩායම් 26ක් හා කාන්තා කණ්ඩායම් 26ක් සහභාගි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=s1009292</link>
    <topic> චාල්ස් කුමරු පොදු රද මඩුලු ක්‍රීඩා උළෙලට එයි</topic>
    <author>ලන්ඩන් (ඒ. එෆ්. පී.)</author>
    <content>ලබන සතියේ දී දිල්ලි නුවර දී ඇරඹෙන පොදු රාජ්‍ය මණ්ඩලීය ක්‍රීඩා උළෙලේ සමාරම්භක උත්සවය චාල්ස් කුමරුගේ ප්‍රධානත්වයෙන් පැවැත්වීමට නියමිතය.මෙවර ක්‍රීඩා උළෙලට නොපැමිණීමට එළිසබෙත් මහ රැජින තීරණය කිරීමෙන් අනතුරුව ඉන්දීය ජනාධිපතිනි ප්‍රතිභා පටෙල් ගේ ප්‍රධානත්වයෙන් උළෙල ආරම්භ කිරීමට තරග සංවිධායකයන් මීට පෙර සාකච්ඡා කොට තිබිණි.නමුත් චාල්ස් කුමරුගේ ලන්ඩන් කාර්යාල ප්‍රකාශකයකු පැවසුවේ ඉන්දීය ජනාධිපතිනි සහ චාල්ස් කුමරු යන දෙදෙනාම සමාරම්භක උත්සවයේ ප්‍රධාන ආරාධිතයන් ලෙස සහභාගී වන බවය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=s1009294</link>
    <topic>පොදු රද මඩුලු ක්‍රීඩා විවේචනය කිරීම කුමන්ත්‍රණයක්</topic>
    <author>ලන්ඩන් (ඒ. එෆ්. පී.)</author>
    <content>එළඹෙන පොදු රාජ්‍ය මණ්ඩලීය ක්‍රීඩා උළෙලට එල්ල වී තිබෙන විවේචන පිළිබඳ සිය අදහස් පළ කළ අමෙරිකාවේ හිටපු විශිෂ්ටතම මලල ක්‍රීඩා සූරයකු වන මයිකල් ජොන්සන් කියා සිටියේ ආරම්භයේ සිටම මේ ක්‍රීඩා උළෙල අවාසනාවන්ත තත්ත්වයට පත්වූ බවය.මේ බහු ක්‍රීඩා ඉසව්ව සඳහාම විශේෂයෙන් නිර්මාණය කරන ලද ක්‍රීඩකයන්ගේ ගම්මානයේ තත්ත්වය හා එහි පිරිසුදු බව පිළිබඳ දැඩි ලෙස විවේචන එල්ල විය. එමෙන්ම ජැමෙයිකාවේ උසේන් බෝල්ට් ප්‍රමුඛ ලොව ප්‍රබලතම මලල ක්‍රීඩකයෝ රැසක් මේ ක්‍රීඩා උළෙලට සහභාගී වීම ප්‍රතික්ෂේප කර ඇත.මීටර් 200 හා 400 ඉසව්වේ හිටපු ඔලිම්පික් සූර ජොන්සන් පැවසුවේ මේ හේතුව නිසා ලොව විශිෂ්ටතම ක්‍රීඩා උළෙලක් වන පොදු රාජ්‍ය මණ්ඩලීය ක්‍රීඩා උළෙලේ ආකර්ශනය පහත වැටී ඇති බවය.බී. බී. සී. විචාරකයකු ලෙස කටයුතු කරන ජොන්සන් ද ටයිම්ස් පුවත්පතට ලිපියක් ලියමින් කියා සිටියේ පොදු රාජ්‍ය මණ්ඩලීය ක්‍රීඩා උළෙල ආරම්භයේ සිටම අවාසනාවන්ත තත්ත්වයකට ගොදුරු වී ඇති බවය.‘මුලින්ම කිව යුත්තේ මේ ක්‍රීඩා උළෙල පැවැත්වීමට යොදා ගත් කාල වකවානුව නිවැරදි නොවන බවය. මතක තබා ගන්න මලල ක්‍රීඩකයින්ගේ තරග වාරය අප්‍රේල් සිට අගෝස්තු මාසය අවසාන වන තෙක් පමණක් එහිදී තිබෙන්නක්.අගෝස්තුවෙන් පසු ඔවුන් සුපුරුදු පුහුණුවල යෙදෙමින් සිය දක්ෂතා නඩත්තු කිරීම සඳහා කාලය වැය කරනවා. ඒ අනුව පොදු රාජ්‍ය මණ්ඩලීය තරග පවත්වන්නේ තරග වාරයෙන් පිට කාලයකයි’ ජොන්සන් පැවසීය.මේ ක්‍රීඩා උළෙලේ ආරක්ෂිත තත්ත්වය සම්බන්ධයෙන් පළ වී තිබෙන වාර්තා සම්බන්ධව සිය අදහස් පළ කළ ජොන්සන් වැඩිදුරටත් කියා සිටියේ නිශ්චිත ලෙසම කිසිවකු මේ ක්‍රීඩා උළෙල ඉන්දියාවෙන් ඉවත් කර දැමීමට කලකට පෙර තීරණය කරනු ලැබූ ඇති බවකි.පොදු රාජ්‍ය මණ්ඩලීය ක්‍රීඩා උළෙල කියන්නේ ඉතා විශිෂ්ට ක්‍රීඩා උළෙලක්. නමුත් අවාසනාවකට මෙවර ඒ තත්ත්වය තරමක් පහත වැටී තිබෙනවා ජොන්සන් අවසන් වශයෙන් කියා සිටියේය.3.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=s1009295</link>
    <topic>පාකිස්තානු නායකයාට එරෙහිවඅමීර්ගෙන් ප්‍රකාශයක්</topic>
    <author/>
    <content>තමාව තරග පාවාදීමට යොමු කරවනු ලැබුවේ හිටපු නායක සල්මන් බට් බව 19 හැවිරිදි පාකිස්තාන වේග පන්දු යවන්නා වන මොහොමඩ් අමීර් ප්‍රකාශයක් මගින් පාකිස්තානු ක්‍රීඩා කළමණාකාරීත්වයට දන්වා සිටියි.වැඩිදුරටත් කරුණු දැක්වූ අමීර්ගේ ප්‍රකාශයේ සඳහන් වූයේ ඔහුට තරග පාවා දීමේ කුමන්ත්‍රණයට සම්බන්ධවීමට කිසිසේත්ම අවශ්‍යතාවයක් නොතිබුණද ඒ වනවිටත් එම කුමන්ත්‍රණයට සම්බන්ධ වී සිටි බට් ගේ බලකිරීම මත ඊට සම්බන්ධ වූ බවය.පාකිස්තාන පිලේ එංගලන්ත සංචාරය අතර තුරදී පාකිස්තානු නායක සල්මන් බට් වේගපන්දු යවන්නෝ වන මොහොමඩ් අශීෆ් සහ මොහොමඩ් ආමීර් තරග පාවා දුන් බවට බ්‍රිතාන්‍ය ටැබ්ලොයිඩ් පුවත්පතක් කළ හෙළිදරව්ව මත ජගත් ක්‍රිකට් කවුන්සිලය පරීක්ෂණ කටයුතු ඇරැඹූ අතර එම ක්‍රීඩකයින් තිදෙනාට තාවකාලික තරග තහනමක්ද පැනවූවේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=s1009296</link>
    <topic>බෝගම්බර පිටිය නවීකරණය වෙයි</topic>
    <author>තිලක් පුෂ්පකුමාර සේනානායක</author>
    <content>ජාතික මහා ක්‍රීඩා උළෙල මෙවර (2010) මහනුවර බෝගම්බර ක්‍රීඩාංගණයේදී පැවැත්වෙන බවත් එම ක්‍රීඩා උළෙලට සමගාමීව මහනුවර ප්‍රදේශයේ ක්‍රීඩාගාර 06ක් නවීකරණයට ලක් කරන බවත් ක්‍රීඩා අමාත්‍ය සීබී රත්නායක මහතා පැවසීය.ක්‍රීඩා අමාත්‍යවරයා මේ අදහස් පළ කළේ පසුගියදා මහනුවර බෝගම්බර ක්‍රීඩාංගණයේ නවීකරණ කටයුතු පිළිබඳව අධීක්‍ෂණය කිරීමට පැමිණි අවස්ථාවේදීය. එහිදී අමාත්‍ය සී. බී. රත්නායක මහතා මෙසේද සඳහන් කළේය.ලබන මස ඔක්තෝබර් 15 වැනිදා වන විට බෝගම්බර ක්‍රීඩාංගණයේ සියලු වැඩ කටයුතු අවසන් කරනවා. බෝගම්බර ක්‍රීඩාංගණයට නව මුහුණුවරක් දීමේ නවීකරණ කටයුතු දැන් සිදු වෙනවා. මෙය මහනුවරට විශේෂ ක්‍රීඩාංගණයක් බවට පත් කිරීම අපගේ අභිලාෂයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=s1009297</link>
    <topic>12න් පහළ බැඩ්මින්ටන් තරග අද සිට</topic>
    <author/>
    <content>ශ්‍රී ලංකා පාසල් බැඩ්මින්ටන් සංගමය සංවිධානය කරන 12 න් පහළ ආනන්ද අලහකෝන් බැඩ්මින්ටන් සූරතා තරගාවලිය අද සිට ලබන මස 2 දා දක්වා පැවැත්වේ.පාසල් 102 ක බාලක බාලිකාවන් 714 කගේ සහභාගිත්වයෙන් ගාල්ල රිච්මන්ඩ් විදුහල් ක්‍රීඩාගාරයේදී මේ තරග පැවැත්වේ.ආරාධිතයන් ලෙස දකුණු පළාත් ක්‍රීඩා අමාත්‍ය යූ. ඒ. ආරියතිලක හා බැඩ්මින්ටන් සංගමයේ සභාපති රොෂාන් ගුණවර්ධන යන මහත්වරු සහභාගි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=s1009298</link>
    <topic>උස පැනීමේ සූරයාට මෝටර් රථයක්</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=s1009299</link>
    <topic>විශාඛා විදුහලට පාසල් ක්‍රීඩා කණ්ඩායම් සූරතා 4ක්</topic>
    <author>ප්‍රින්ස් ගුණසේකර</author>
    <content>ජාතික පාසල් ක්‍රීඩා උළෙලේ කණ්ඩායම් සූරතා 4ක් දිනාගැනීමට කොළඹ විශාඛා විදුහල සමත්විය.මෙවර එම ක්‍රීඩා උළෙලේ වැඩිම සූරතා ප්‍රමාණයක් හිමිවූයේ ද විශාඛා විදුහලටයි. ටෙනිස්, බැඩ්මින්ටන්, පිහිනුම් හා 17න් පහළ නෙට්බෝල් සූරතා විශාඛා විදුහල දිනාගත්තේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=s10092910</link>
    <topic>ඉන්දීයා-ඕස්ට්‍රේලියා පුහුණු තරගය ජය පැරදුමක් නෑ</topic>
    <author>චාන්දිගාර්ත් (ඒ. එෆ්. පී.)</author>
    <content>නවක ඉන්දීය පිතිකරු අජිත් කෙයා රහේන්ගේ විශිෂ්ට ශතකය හේතුවෙන් සංචාරක ඔස්ට්‍රේලියානු පිල හා පැවති තුන්දින පුහුණු තරගය ජය පරාජයෙන් තොරව නිම කිරීමට ඉන්දීය ක්‍රිකට් පාලක මණ්ඩලයේ සභාපතිගේ පිල සමත් විය.22 හැවිරිදි රහේන් නොදැවී රැස් කළ ලකුණු 113 ට හයේ පහරක් සහ හතරේ පහර 18 ක් ඇතුළත් විය.ඔස්ට්‍රේලියානු පිලේ ආරම්භක පිතිකරු ෂේන් වොට්සන් ඉනිම දෙකේදීම ශතක ලබා ගැනීමට සමත් විය. ඕස්ට්‍රේලියාව පළමු ඉනිම 505 / 8 (ඉනිම අත්හිටවන විට) සහ දෙවැනි ඉනිම 187 / 6 (ඉනිම අත්හිටවන විට)ඉන්දීය ක්‍රිකට් සභාපතිගේ පිල පළමු ඉනිම 177 සහ දෙවැනි ඉනිම කිසිවකු නොදැවී 174..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=f1009291</link>
    <topic>ජනපතිඑක්සත් ජාතීන්ගේ සමුළුව සත්‍යයේ වේදිකාවක් කළා</topic>
    <author>සාකච්ඡා කළේ -උදිත ගුණවර්ධන ඡායා - ඉන්දික රණවක</author>
    <content>ජනාධිපති මහින්ද රාජපක්ෂ මහතා එක්සත් ජාතීන්ගේ මණ්ඩල සමුළුවේදී සිදුකළ දේශනය, රාජ්‍ය නායකයන් හමුවීම් මඟින් මෙරටට ලැබුණ ප්‍රතිලාභයන් හා එම ප්‍රතිලාභයන්හි වැදගත් කම පිළිබඳ වැඩබලන විදේශ ඇමැති ගීතාංජන ගුණවර්ධන මහතා සමඟ සිදුකළ සංවාදයකි මේ.ජනාධිපති මහින්ද රාජපක්ෂ මහතා එක්සත් ජාතීන්ගේ සමුළුව පසුගියදා ඇමැතුවා වගේම මෙහිදී රාජ්‍ය නායකයන් රාශියක් මුණ ගැසුණා. මෙහි අරමුණු පිළිබඳ මූලික හැඳින්වීමක් කළ හැකිද ?ජනාධිපතිතුමා මෙම සමුළුවට සහභාගී වූ පළමුවතාව මෙය නෙමෙයි. මීට පෙර අවස්ථා හතරකදීම ඔහු එක්සත් ජාතීන්ගේ මණ්ඩල සැසිවාරවලට සහභාගි වුණා. ඒ හැම අවස්ථාවකදීම එතුමා රට ප්‍රමුඛස්ථානයට ගැනීමේ රට ඉහළින් තැබීම අරමුණෙන් තමයි මේ සඳහා සහභාගී වුණේ.මට කියන්න සතුටුයි අද අපට බිහිවී සිටින්නේ රට පිළිබඳ අවංක හැඟීමක් ආදරයක් තිබෙන නායකයෙක් කියලා.2007 දී ජනාධිපතිතුමා එක්සත් ජාතීන්ගේ මහා මණ්ඩලයට සහභාගි වුණේ සුනාමි ව්‍යසනයෙන් රට ගොඩනැගෙමින් තිබූ මොහොතේයි. 50000 අධික ජනතාවක් මිය ගොස් බිලියන ගණන් ත්‍රිලියන ගණන් දේපල අහිමි වූ රටක ජනාධිපතිවරයා විදිහටයි එතුමා එක්සත් ජාතීන්ගේ සම්මේලනයට සහභාගි වුණේ.එදා සුනාමියෙන් බිඳ වැටුණ රට යළිත් ගොඩනැංවූ ජනාධිපතිවරයා විදියට විශාල ආදර්ශයක් ලෝකය හමුවේ තැබීමට අවස්ථාවක් උදා වුණා. එදා මහින්ද රාජපක්ෂ මහතා ලෝක ප්‍රජාව ඉදිරියේ අභියෝග ජයගත් නායකයෙකු විදියටයි දිස්වුණේ.ඇත්තෙන්ම මා මහින්ද රාජපක්ෂ කියන චරිතය සමඟ දශක ගණනාවක සිට පුද්ගලික හා දේශපාලන ගණුදෙනුවක් පත්වාගෙන යනවා. එහිදී මාත් ජනාධිපතිතුමාගේ මේ අභියෝග ජය ගැනීමේ ගුණය දැක තිබෙනවා.ජනාධිපතිතුමාගේ ජාත්‍යන්තර සංචාරයේ අරමුණ වුණේම රට ඉදිරියේ ඇති අභියෝග ජය ගැනීමත් ඒ පිළිබඳ වූ ජාත්‍යන්තර තත්ත්වය වෙනස් කිරීමත් යන කරුණුයි.ඔහු 2009 දී එම සමුළුවට යද්දි මෙරට විශාල යුද්ධයක් තිබුණා. ඒත් මේ වන විට ජාත්‍යන්තරය නොමඟ යවන සුළු පිරිසක් රටට එරෙහිව විශාල මෙහෙයුමක් ආරම්භ කරළා තිබුණා.අපට පුළුවන් වුණා එය එහෙම නොවෙයි ශ්‍රී ලංකා රජය සිදු කරන්නේ ත්‍රස්තවාදය මැඩලීමේ මෙහෙයුමක්ය කියලා තහවුරු කරලා පෙන්වන්න. එම දේ සඳහාත් නායකත්වය ගත්තේ ජනාධිපති මහින්ද රාජපක්ෂ මහතා ය යන්න මා අතිශෝක්තියෙන් කියන දෙයක් නෙමෙයි.ඒත් පසුගිය කාලයේ දී ජාත්‍යන්තරය තුළ ගොඩනැඟි තිබුණේ එතරම් හොඳ වාතාවරණයක් නෙමෙයි. මේ තත්ත්වය නිවැරැදි කරන්න ජනාධිපති මහින්ද රාජපක්ෂ මහාතාගේ සමුළු දේශනය සහ සංචාරය මොන විදියටද උපයෝගී වුණේ.?බොහෝ පාර්ශ්ව සැබෑ තත්ත්වය නොදැන මෙරට නායකයා කවුද ? ඔහුගේ ප්‍රතිපත්ති මොනවද ? කියලා නොදැනයි; විවිධ චෝදනා එල්ල කළේ . එහෙත් අදවනවිට සමස්ත ලෝකයම තේරුම් අරගෙන සිටින්නේ ශ්‍රී ලංකාව ත්‍රස්තවාදය මර්දනයේදී ගත් ක්‍රියාමාර්ග නිවැරැදියි කියලා.පසුගියදා එක්සත් ජාතීන්ගේ මණ්ඩල සමුළුවේදී ජනාධිපතිතුමා ලෝක නායකයන් අභියස වියත් හා රාජ්‍ය තාන්ත්‍රික විදියට ඒ දේවල් තර්කානුකූ®ලව ඔප්පු කර පෙන්වූවා. ඒ නිසයි මා කියන්නේ ජනාධිපති තුමාගේ මේ සමුළු සංචාරය රට පිළිබඳ ඉතාමත් වාසිදායක විදියට බලපෑ අවස්ථාවක්ය කියලා.මීට මාස දහඅටකට පෙර මර්දනය කළ කොටි ත්‍රස්තවාදය අපට පමණක් නොවෙයි මුළු ආසියාවටම පිළිලයක් බවටයි පත්ව තිබුණේ. ඉන්දීය අගමැතිවරයකු වූ රජිව් ගාන්ධි මහතාගේ සිට රණසිංහ ප්‍රේමදාස, ගාමිණී දිසානායක, ජෙයරාජ් ප්‍රනාන්දුපුල්ලේ, අමිර්තලිංගම්, තිරුචෙල්වම් ඇතුලු කී නොකී නායකයන් රාශියක් මරා දැමුවේ කොටි ත්‍රස්තවාදය විසින්.එපමණක් නොවෙයි ලොවපුරා මත්ද්‍රව්‍ය ජාවාරම, හොර ජාවරම් ඇතුලු දහසක් නීති විරෝධී දේ කොටි සංවිධානය විසින් කළා. මෙවැනි සංවිධානයක් මෙල්ල කිරීමට අපට පුළුවන් වීමම අපි ලද ජයග්‍රහණයක් විදියටයි මා නම් දකින්නේ.එම ජයග්‍රහණය වඩාත් හොඳ ජයග්‍රහණයක් බවට පත්වන්නේ ජාත්‍යන්තර හා ජාතික මූලධර්ම ආරක්ෂාවන ආකාරයට මෙම ජයග්‍රහණය ලබා ගැනීමට ශ්‍රීලංකා රජයට පුලුවන් කම ලැබීමයි.ඒත් පසු ගිය මාස කිහිපය තුළ මේ පිළිබඳ විවිධ දුර්මත පැතිරිලා තිබුණේ මේ ජයග්‍රහණයන් පිළිබඳ එයට තාමත් ජාත්‍යන්තරව පැතිර තිබූ කොටි ප්‍රචාරක ජාලය වගේම දෙමළ ඩයස්පෝරාව විශාල විදියට බලපෑවා.ඒත් අදවන විට ජනාධිපතිතුමා ගේ මැදිහත්වීම නිසා අපට මේ තත්වය බොහෝ දුරට කළමනාකරණය කර ගැනීමට පුලුවන් වෙලා තිබෙනවා. එයට ජනාධිපතිතුමා ඇතුලු දූත පිරිස පසුගියදා සිදුකළ සංචාරයත්, රාජ්‍ය නායකයන් සමඟ සිදුකළ සංචාරත් මහත් සේ බලපානු ලැබුවා.විපක්ෂයේ ඇතැමුන් හිතාගෙන සිටියා ජාත්‍යන්තරය සමඟ සම්බන්ධතා ඇති කරගත හැක්කේ ඒ අයට පමණයි කියලා . ඒත් අද ඒ සියල්ලන්ටම වඩා ජාත්‍යන්තරය සමඟ ගෞරවනීය හා සමානාත්මතාවයෙන් යුතු සබඳතාවයක් ජනාධිපතිතුමා ප්‍රමුඛ මේ ආණ්ඩුව කටයුතු කර තිබෙනවා.ජනාධිපති මහින්ද රාජපක්ෂ මහතා ගේ එක්සත් ජාතීන්ගේ සමුළු දේශනය හා රාජ්‍ය තාන්ත්‍රික සංචාරයෙන් මොන විදිහේ ප්‍රතිලාභද ශ්‍රී ලංකාවට අත්පත් කර ගැනීමට පුළුවන් කම ලැබුණේ.මේ විදිහේ රාජ්‍ය තාන්ත්‍රික සංචාරයක ප්‍රතිඵලයක් අද ගිහින් හෙට ගන්න බැහැ. ඒ සඳහා යම් කාලයක් අවශ්‍ය කරනවා.ඒත් මෙවර මෙම සංචාරය සිදු කෙරුණේ අත්‍යවශ්‍ය මොහොතක යැයි කියතොත් එය වඩාත් නිවැරැදියි. මෙවර සංචාරය නිසා අවි පිළිබඳ ලෝකය තුළ ඇති වී තිබූ වැරැදි අදහස් මතවාද බොහෝ සෙයින් නිවැරැදි කර ගැනීමට අවස්ථාව ලැබුණා. එයම පමණක් වුවත් මෙම සංචාරයේ ලබාගත් ප්‍රතිලාභවලට ප්‍රමාණවත්.මම මේ දේ කියන්නේ නිකම්ම නොවෙයි. හේතු සාධක ඇතිවයි. අද වෙද්දි විශාල ප්‍රතිචාරයක් වගේම උනන්දුවක් ජාත්‍යන්තර ලෝකයෙන් අපි පිළිබඳ ඇතිවෙලා තිබෙනවා. ජනාධිපතිතුමාගේ නොබැඳී හා විචාරශීලීභාවය මොනවටත් පැහැදිලි වුණේ ඔහු සමුළුව අමතා කළ දේශනයෙනුයි.එතුමා පලස්තීන ප්‍රශ්නය දකුණු අමෙරිකානු අප්‍රිකානු බේදයකින් තොරව ලොව හමුවේ මානවයා හමුවේ තිබෙන ප්‍රශ්න ගැනයි කතා කළේ.අද අප රට තුළ සාමය ඇතිවී තිබෙන නිසා සංචාරක හා වෙළෙඳ පොළ පිළිබඳ උනන්දුව ඇතිවෙලා තිබෙනවා. මෙරට ආර්ථිකය දියුණු කිරීම යන කාරණය හුදෙකලාව සිදුකළ නොහැකියි. එය ජාත්‍යන්තර සහාය හා උනන්දුව අත්‍යවශ්‍ය වෙනවා.මෙම සමුළුවේ හා රාජ්‍ය තාන්ත්‍රික හමුවල ප්‍රතිඵලයක් විදියට ආයෝජකයන් වගේම සංචාරකයන්ගේ අවධානයද යොමුවී තිබෙනවා. මේ සියල්ලගෙන් අපට තහවුරු කර ගන්න පුලුවන් එකම දේ වන්නේ රටේ අනාගතය අදට වඩා හොඳයි කියන කාරණයයි.රටට මෙවැනි වාසිදායක තත්ත්වයක් ගොඩනඟා ගැනීමට බලපෑවේ මොන විදිහේ තත්ත්වයක් ද ?අද ලොව වැඩිම ජනවරමක් ලැබූ ජනාධිපතිවරයෙක් ඉන්නවානම් ඒ මහින්ද රාජපක්ෂ මහතායි. ඔහුට ලක්ෂ හැටක ජනවරමක් ලැබී තිබෙනවා. වගේම පාර්ලිමේන්තුව තුළද 3/2 වැඩි බහුතර බලයක් ලැබී තිබෙනවා. මේ සියලු මහජන ශක්තීන්, මහජන ගෞරවය දිනාගත් නායකයෙකු විදියටයි මෙවර ජනාධිපතිතුමා එක්සත් ජාතීන්ගේ සමුළුවට සහභාගි වූයේ.පසුගිය මානුෂීය මෙහෙයුමේදී ලක්ෂ තුනකටත් වැඩි පිරිසකට උන්හිටිතැන් අහිමිවෙලා සහන ගම්මානවලයි සිටියේ. ඒත් යුද්ධය නිමා වී මාස දහඅටක් ගතවෙද්දි අවතැන් වූවන්ගෙන් 90% පමණ පිරිසක් යළිත් ගම් බිම්වල පදිංචි කරවීමට පුළුවන්කම ලැබී තිබෙනවා.ජනාධිපතිතුමා ඇතුලු රජය මෙම කාර්යය අනිවාර්යෙන්ම ඉතාමත් කෙටි කාලයක් තුළ සිදුකරන බව ප්‍රතිඥාවක් දුන්නා. අද වෙද්දි එතුමා එම ප්‍රතිඥාව ඉතාමත් හොඳීන් ඉෂ්ට කර තිබෙනවා.ඒ නිසා අද ජනාධිපතිතුමා ලෝකය ඉදිරියට ගියේ පොරොන්දු ඉෂ්ට කළ නායකයකු විදිහටයි. එක්සත් ජාතීන්ගේ මහ සමුළුව අපේ ජනාධිපතිතුමා සත්‍යයේත් යුක්තියේත් වේදිකාව බවට පත්කරගත්තා.යුද්ධය නිමා වූ පමණින් රටක් සංවර්ධනය වන්නේ නැහැ. ඒ සඳහා ජාත්‍යන්තර සහයෝගය සහ උපදෙස්ද අවශ්‍ය වෙනවා. මේ කාරණය ආරභයා රජය කුමන විදිහේ වැඩපිළිවෙළක් ද ආරම්භ කර තිබෙන්නේ.ඔබේ ප්‍රශ්නය නිවැරැදියි. අප දැනටමත් මේ පිළිබඳ වැඩපිළිවෙළ ආරම්භ කරලා තිබෙන්නේ. මෙතැනදීත් අපි මූලිකව ජාත්‍යන්තර ප්‍රජාව දිනා ගැනීමට වැඩකළ යුතුයි. මෙහිදී ජනාධිපතිතුමා ඉතාමත් දූරදර්ශී නායකයකු විදිහටයි වැඩ කරන්නේ. ඔහුට පුළුවන්කම ලැබී තිබෙනවා දීන නොවී සැබෑ ජනනායකයකු ලෙස වැඩ කිරීමට.විදේශ කටයුතු නියෝජ්‍ය ඇමැතිවරයා විදියට මම දකිනවා මා හමුවීමට පැමිණෙනවා විවිධ මට්ටමේ තානාපති නිලධාරීන්. ඔවුන් මා සමඟ සෘජුවම ප්‍රකාශ කරනවා. ශ්‍රීලංකාවේ ඉදිරි සංවර්ධනය සඳහා අතහිතදීම් සිදුකිරීමට කැමැතියි කියලා මේ මා සඳහන් කළේ එක් දෙයක් පමණයි. තවත් මෙවැනි බොහෝ දේවල් තිබෙනවා. මෙයින් පමණක් වුවත් අපට තහවුරු කරලා කියන්න පුළුවන් එක දෙයක් තිබෙනවා.අද වෙද්දි මෙරට පිළිබඳ තිබූ වැරැදි ප්‍රතිරූපය මේ වෙද්දි ඉවත් වෙමින් තිබෙනවා. කියන දේ.ශ්‍රී ලංකාව වගේ රටකට වඩත් වැදගත් වන්නේ විදේශ සබඳතා තහවුරු කර ගැනීමයි. එහිදී විශාලම වැඩ කොටස පැවරී තිබෙන්නේ විදේශ අමාත්‍යාංශටයි. වර්තමානයේදී විදේශ අමාත්‍යාංශයේ කාර්යය භාරය මොනවගේද ?ජනාධිපති මහින්ද රාජපක්ෂ මහතා ගේ මඟ පෙන්වීම මත නායකත්වය යටතේ අපේ ඇමැතිතුමා මහාචාර්ය ජී.එල්.පීරිස් මහතා සමඟ මාත් මෙම කාර්යභාරයට අතගසා සිටින්නේ.ඔබ පෙර සඳහන් කළ විදිහටම අද ශ්‍රී ලංකාවේ විශාලම කාර්යභාරය පැවරිලා තිබෙන්නේ විදේශ අමාත්‍යාංශයට. යුද්ධයේදී ආරක්ෂක අමාත්‍යාංශය යම් විශේෂ කාර්යභාරයක් කළාද එයට සමාන වැඩ ප්‍රමාණයක් අද අපේ අමාත්‍යාංශයට පැවරී තිබෙනවා. මේ මොහොත වන විටත් අප එම අභියෝග ජය ගනිමින් සිටිනවා.අපේ අරමුණ වෙලා තිබෙන්නේ අපේ රට පිළිබඳ වැරැදි මත බොරු ප්‍රචාර ගෙනයන එක වැලැක්වීමයි. නිවැරැදි මතය ජාත්‍යන්තරය තුළ තහවුරු කිරීමයි. විදේශ කටයුතු අමාත්‍යාංශය විදිහට අපේ වගකීම් නොපිරිහෙලා ඉෂ්ට කිරීම තමයි අපේ අරමුණ වෙලා තිබෙන්නේ.එක්සත් ජාතීන්ගේ මණ්ඩල සමුළුවට විශාල පිරිසක් සහභාගී කරවීම පිළිබඳ විපක්ෂයේ ඇතැම් පාර්ශ්ව චෝදනා එල්ල කරනවා. මේ චෝදනාවල ඇත්ත නැත්ත මොකක්ද ?විපක්ෂය කියන දේවල්වලින් භාගයක්ම කියන්නේ බොරු. ජනතාව මුලා කිරීම තමයි මේ අයගේ රස්සාව බවට පත්වෙලා තිබෙන්නේ. ඒත් ජනතාව මේ චෝදනා බොරු ප්‍රචාර පිළිගන්නේ නැහැ. මෙම සංචාරයට වඩා වැදගත් වෙන්නේ සහභාගි වූ ප්‍රමාණයට වඩා එයින් ලද ප්‍රතිඵල මොනවාද යන්නයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=f1009292</link>
    <topic/>
    <author>සංවාද සටහන -බුද්ධිකා ඉඹුලාන ඡායාරූපය -සමන් ශ්‍රී වෙදගේ</author>
    <content>බන්ධනාගාර දෙපාර්තමේන්තුවේ කාර්යභාරය, සිර මැදිරි තුළ තදින් ව්‍යාප්ත වී ඇති මත්ද්‍රව්‍ය උවදුර සහ සිරකරු සුබසාධනය පිළිබඳ බන්ධනාගාර කොමසාරිස් ජනරාල් මේජර් ජනරාල් වී. ආර්. සිල්වා සමඟ කළ කතාබහකින් අද කතිකා සංවාදය අර්ථවත් වේ.බන්ධනාගාර දෙපාර්තමේන්තුවේ කාර්යභාරය කෙබඳුද?අධිකරණ නියෝගයකින් වැරදිකරුවකු වී රක්ෂිත බන්ධනාගාර හෝ බන්ධනාගාරගත වන පුද්ගලයින් රඳවා තබා ගැනීම ඔවුන් රැක බලා ගැනීම සහ ඔවුන් නිවැරැදි මාවත වෙත යොමු කිරීම අප දෙපාර්තමේන්තුවේ ප්‍රධාන කාර්යභාරයයි.මේ කාර්යයන් ඉටු කිරීම සඳහා වැලිකඩ බෝගම්බර , මහර බන්ධනාගාර ප්‍රමුඛව රිමාන්ඩ් බන්ධනාගාර දිස්ත්‍රික් මට්ටමින් තිබෙනවා.එයට අමතරව පල්ලෙකැලේ, අනුරාධපුර, බදුල්ල, වීරවිල, වටරැක, මීතිරිගල, සහ රත්නපුර ප්‍රදේශයන් හි වැඩ කඳවුරුවල අධිකරණය මගින් දඬුවම් නියම කරන පුද්ගලයන් රඳවා තැබෙනවා.බන්ධනාගාර ගතවන සිරකරුවනට නියමිත පහසුකම් ලබා දෙනවා ද? ඒ කුමන ආකාරයටද?ඔව්. අපේ දෙපාර්තමේන්තුව රැඳවියනට උපරිම ආකාරයෙන් පහසුකම් සැපයීමට කටයුතු කර තිබෙනවා. අද බන්ධනාගාරවල යම් තදබදයක් පවතිනවා. 11,000 ක් සිටින්නට හැකි බන්ධනාගාරයක අද 27,000 ක් පමණ රැඳවියන් සිටිනවා. එහි දී පහසුකම් සැපයීම ටිකක් අපහසුයි.විශේෂයෙන්ම ඔවුන් ගේ සනීපාරක්‍ෂක පහසුකම් පිළිබඳ අවධානය යොමුකර බන්ධනාගාර තුළ එම ඉදිකිරීම් සිදුකරමින් පවතිනවා.රැඳවියකු වෙනුවෙන් රජය දවසකට රුපියල් 265 ක් වැය කරනවා. එයින් ආහාර සඳහා රුපියල් 15 ක් වෙන්වනවා.රැඳවියකුගේ පවුලේ අයට මාසයකට වරක් ඔහුව හෝ ඇයව බැලීමට ඉඩ ලබා දෙනවා. එම රැඳවියන් ගේ අසනීප තත්ත්වයනට ප්‍රතිකාර ලබා දෙනවා.‘සිරකරුවෝද මනුෂ්‍යයෝය යනුවෙන්’ ඔබ දෙපාර්තමේන්තුවේ කටයුතුවලදී සඳහන් වනවා. මෙයින් ඔබ ගම්‍ය කරන්නේයම් අයකු බන්ධනාගාර ගත වූ පසු ඔහු හෝ ඇයගේ දඬුවම් කාල පරිච්ඡේදය අනුව ඔවුන් සතු හැකියාවන් අනුව එම රැඳවියා පුනරුත්ථාපනය කිරීම අප සිදු කරනවා. නොවිධිමත් අධ්‍යාපන ඒකකයට යොමු කර ඒ ගැන සොයා බැලීම සිදු කරනවා.ඔවුන ගේ හැකියාව අනුව ඔවුන් කුමක් හෝ වෘත්තීය පුහුණුවකට යොමු කිරීම අපේ වගකීමක්. එය ඔවුනට ඉදිරියේ දී සමාජයේ යහපත් පුරවැසියන්වීමට හොඳ මාර්ගයක්.අධ්‍යාත්මික අතින් ඔවුන් සුවපත් කිරීමත් අප විසින් සිදු කරනවා. සියලු ම ආගම්වලට අයත් අය සෑම බන්ධනාගාරයක ම සිටිනවා.එබැවින් අපි ආගමික කටයුතු සම්බන්ධව පුජ්‍ය පක්ෂය සහභාගි කර විශේෂ වැඩසටහන් පවත්වනවා. රාජ්‍ය නොවන සංවිධාන, විවිධ ස්වේච්ඡා සංවිධානවල සහයෝගයෙන් රැඳවියනට මනෝ උපදේශන සේවාවන් සැපයීම සිදු කරනවා.මෙතැනදි මම තව දෙයක් පැහැදිලි කළ යුතුයි. බන්ධනාගාර දෙපාර්තමේන්තුව මේ දක්වා විවිධ අමාත්‍යංශ වලට අමුණා තිබුණා කිව්වොත් නිවැරැදියි. 1844 වර්ෂයේ සිට ම මේ දෙපාර්තමේන්තුවට වුණේ ඒ දේයි.නමුත් වර්තමාන රජය මගින් ජනාධිපති මහින්ද රාජපක්‍ෂ මහතාගේ උපදේශකත්වය යටතේ බන්ධනාගාර දෙපාර්තමේන්තුව නවතම අමාත්‍යංශයක් වන පුනරුත්ථාපන හා බන්ධනාගාර ප්‍රතිසංස්කරණ අමාත්‍යංශය යටතේ පැවැතීම අපේ ඉදිරි වැඩකටයුතුවලට පහසුවක්.සිරකරුවෝ ද මනුෂ්‍යයෝ ලෙස සැලකිය යුතු බව අප අදත් එදාත් පිළිගන්නා සංකල්පයක්. මෙම සංකල්පයේ බැරෑරුම් අර්ථයක් තිබෙනවා. රැඳවියන් කොටුපවුරකින් වට වී සිටියත් ඔහුටත් සාමාන්‍ය ජීවිතයේ දී එළිමහනේ අන් අයට හිමිවන දෙයින් 50% ක්වත් ලබා දිය යුතුයි.මත්ද්‍රව්‍ය ප්‍රශ්නය සිරගෙවල් තුළ තදින් ව්‍යාප්ත වී ඇති ප්‍රශ්නයක්. මේ තත්ත්වය මර්දනයට ඔබ ගෙන ඇති පියවර කුමක්ද?මත්ද්‍රව්‍ය විශාල ලෙස බන්ධනාගාර තුළට එනවා. සාමාන්‍යයෙන් බන්ධනාගාරගතව ඉන්නා රැඳවියන්ගෙන් 35% - 40% ක් අතර ප්‍රමාණයක් ඉන්නේ මත්ද්‍රව්‍ය භාවිතය නිසා චෝදනාවලට වරදකරුවන් වී බන්ධනාගාර ගත වූවන්.මත්ද්‍රව්‍ය භාවිතය මර්දනයට බන්ධනාගාර දෙපාර්තමේන්තුවට හැකියාවක් නැහැ. අධිකරණය පැත්තෙන් බැලු විට මත්ද්‍රව්‍ය භාවිතයේ තියෙන්නේ වරදක්, මත්ද්‍රව්‍ය භාවිත කිරීම මා දකින්නේ ඇබ්බැහිවීමක් හෝ රෝගී තත්ත්වයක් ලෙසයි.යම් පුද්ගලයකු මත්ද්‍රව්‍ය චෝදනා යටතේ වරදකරුවකු වී බන්ධනාගාර ගත වූ පසු ඔහුව මත්ද්‍රව්‍යවලින් ඈත් කළ යුතුයි. එහි දී ඔවුන්ව වීරවිල, කල්කුඩා, අනුරාධපුර ප්‍රදේශවල තිබෙන විවෘත කඳවුරුවලට යැවීම සිදු කරනවා.එහි දී බන්ධනාගාර දෙපාර්තමේන්තුව මගින් ඔවුන්ව පුනරුත්ථාපනය සිදු කරනවා. මෙතැනදී බන්ධනාගාර දෙපාර්තමේන්තුවට තිබෙන අභියෝගය වන්නේ මේ පුද්ගලයන් 100% ක් පුනරුත්ථාපනය කිරීමට නොහැකි කමයි.අනෙක් අතින් බැලූ විට මෙම පුනරුත්ථාපනය ලැබූ පුද්ගලයා යළිත් එකතු වන්නේ ඔහු සිටි සමාජයට මයි. එතැනදී පසු විපරමක් කිරීමට ක්‍රමවේදයක් නැහැ. ඒ නිසා නැවත නැවත මේ පුද්ගලයන් බන්ධනාගාර ගත වීම සිදුවනවා.මෙම මත්ද්‍රව්‍ය බන්ධනාගාර තුළට එන්නේ කෙසේදැයි ඔබ අනාවරණය කරගෙන තිබෙනවාද?බන්ධනාගාර තුළට මත්ද්‍රව්‍ය පිටතින් එන බවට චෝදනා තිබෙනවා. එයට මෙහි නිලධාරින් සම්බන්ධයි කියාත් පැවසෙනවා. ඒ හා සම්බන්ධ වූ නිලධාරිනට විනයානුකූ®ලව පියවර ගත් අවස්ථා ද තිබෙනවා.බන්ධනාගාර නගරවල තිබීම මත්ද්‍රව්‍ය බන්ධනාගාර තුළට පැමිණීමේ උවදුරට බලපෑමක්.මේ දේවල් සිදු නොවීම සඳහා ගෙන ඇති පියවර කෙබඳුද?බන්ධනාගාර ප්‍රධාන නගරවලින් බැහැරව ගෙන යාම යෝජනාවී ඇති එක් විසඳුමක්. පුනරුත්ථාපන හා බන්ධනාගාර ප්‍රතිසංස්කරණ ඇමැති ඩිව් ගුණසේකර මහතා ගේ උපදෙස් මත මේ වන විට ඒ සඳහා වැඩපිළිවෙළක් ක්‍රියාත්මක වෙමින් තිබෙනවා. අක්කර 1000 ක ඉඩමක් වැල්ලවාය ප්‍රදේශයෙන් හඳුනාගෙන තිබෙනවා. වඩාත් පහසුකම් සහිත බන්ධනාගාරයක් ඉදිකරන්න.එමෙන් ම පළමු වරට මත්ද්‍රව්‍ය භාවිතය සඳහා චෝදනා ලැබ වරදකරුවන් වූ රැඳවියන් සඳහා වෙන් වූ සිරකඳවුරක් ස්ථාපිත කිරීමත් අපේ අරමුණක්.බන්ධනාගාර නිලධාරින් මේ සඳහා අනුබල දෙන්නේ නම් ඔවුනට උපරිමයෙන් දඬුවම් කිරීමට ද අප දෙපාර්තමේන්තුව පසුබට වන්නේ නැහැ.බන්ධනාගාර තුළින් සිරකරුවන් පැනයාම දැන් දැන් බහුලව ම වාර්තා වනවා නේද?මෙය මර්දනය කෙරෙමින් පවතිනවා. ඒ අවස්ථා හඳුනාගෙන තිබෙනවා. බොහෝ විට මෙය සිදුවන්නේ බන්ධනාගාරයේ සිට අධිකරණය වෙත රැඳවියන් රැගෙන යාමේදී. ඒ වගේ ම බොරු අසනීප පෙන්වා රෝහල් ගත වී එතැනින් පැන යාම සිදු කරනවා. ඒ දේවල් යළි යළි සිදු නොවන්නට අපේ නිලධාරිනට මා උපදෙස් ලබා දී තිබෙනවා.පසුගිය දිනක මාලිගාකන්ද උසාවියේ දී සිරකරුවන් 11 දෙනකු පැනයාමේ සිද්ධියට අවධානය යොමුකරන්න එතැනදී එම රැදවියන් උසාවියට ගෙන යාමේ සිද්ධියේ දී සිරකරුවා සිරමැදිරියෙන් එළියට ගැනීම පරීක්‍ෂා කිරීම, බස් රථයට නැංවීම කාර්යයන් සඳහා නම් කර සිටි බන්ධනාගාර නිලධාරීන් වෙනස්කර තිබෙනවා.රැඳවියන් ගේ අභිමතය පරිදි රඳවන ස්ථාන වෙත යොමු කර තිබෙනවා.එම රැඳවුම් ස්ථානවල බන්ධනාගාර නිලධාරියෙක් ආරක්ෂාවට ඉඳලා නැහැ. එතැන දී පෙනෙන්නේ නිලධාරින්ගේ නොසැළකිලිමත් කම. මේ සිද්ධියේ දී අදාල නිලධාරින්ට විනයානුකූලව අප පියවර ගත්තා. වැලිකඩ බන්ධනාගාරයේ සියලු ම රැඳවියන් ගේ තොරතුරු ඡායාරූප සහිතව පරිගණක ගත කර ඇති නිසා ඔවුන්ව හඳුනාගැනීමට අපට පහසු වුණා.කුඩා දරුවන් සමඟ බන්ධනාගාරගත වන මව්වරුන් නිසා එම දරුවන්ගේ ළමා කාලය විනාශ වෙනවා. කොටු පවුරක් තුළ සිරවී සිටින මේ දරුවන් වෙනුවෙන් ගෙන ඇති පියවර මොනවාද?මේ වන විට අවුරුදු 5 ට අඩු දරුවන් 52 ක් ඔවුන්ගේ මවුවරුන් සමඟ ලංකාව පුරා ඇති බන්ධනාගාරවල සිටිනවා. මෙය එම දරුවනට ඉතා ම අසාධාරණයක්. එම දරුවන් නොකළ වරදකට වක්‍රව දඬුවම් විඳිනවා.බන්ධනාගාර පරිසරය ඒ ළමයාට සුබවාදී වන්නේ නැහැ. එම නිසා ඔවුනට මෙය මානසිකව දැඩිව බලපානවා.මෙසේ දරුවන් බන්ධනාගාර ගතවන මවුවරුන් වෙනුවෙන් රුපියල් දශලක්ෂ 05 කට අධික වියදමින් එක්සක් ජාතින් ගේ සංවර්ධන වැඩසටහන් ආධාර යටතේ කළුතර දී නව රැඳවුම් මධ්‍යස්ථානයක් ඉදි වී තිබෙනවා.එය සාම්ප්‍රදායික සිරගෙයකින් බැහැරව රැඳවුම් ශාලා ක්‍රමයට ඉදිවන මෙම රැඳවුම් මධ්‍යස්ථාන සෑම මවකටම දරුවකුටම නිදන ඇදන්, තොටිලි, එම දරුවාගේ මවගේ අතින්ම දරුවාට කිරි පිළියෙල කර ගැනීම ආහාර පිළියෙල කර ගැනීමේ පහසුකම් ද එහි සමන්විතයි.සිරකරු සුබසාධනක වෙනුවෙන් ඔබ දෙපාර්තමේන්තුව ඉටු කරන කාර්යභාරය කුමක් ද?අපේ සිරකරු සුබසාධන සංගමයත් තිබෙනවා. එමගින් සිරකරුවන් පමණක් නොවෙයි ඔවුනගේ පවුල්වල අයගෙත් දුක සැප සොයා බලනවා. පසුගිය දිනක අප සිරකරු දිනයක් පැවැත්වූවා.එහිදී එම රැඳවියන්ගේ පවුල්වල අයත් සමඟ ඔවුනට සතුටු සාදයේ යෙදීමට අප අවස්ථාව ලබා දුන්නා. මෙම දිනය නිමිත්තෙන් අප කොඩි දිනයක් පැවැත්වූවා. එහි ආදායම ද අප සිරකරුවන්ගේ සහ එම පවුල්වල සුබසාධනය වෙනුවෙන් යොදවනවා.සිරකරුවන් වෙනුවෙන් අප පසු වාර වැඩපිළිවෙළක් ක්‍රියාත්මක කරනවා. එහිදී මෙම රැඳවියන් බන්ධනාගාර ගත කළ කාලය තුළ විනයානුකූලව සිටි බවට තහවුරු කර ඔහුව හෝ ඇයව දින 07 කට නිවාස නිවාඩුවකට යොමු කරනවා.මෙම නිවාඩුව රැඳවියාට තීරණය කරන්නේ බලපත්‍ර මණ්ඩලයක් මඟින්. එම මණ්ඩලයට හිටපු මහාධිකරණ විනිසුරුවරුන් ඇතුළත්.එම සතිය තුළ ඔහු හෝ ඇය අදාළ නිවෙසේ ගත කරන්නේ කෙසේද කියා අපි පසු විපරමක් සිදු කරනවා. ඒ අනුව දඬුවම් කාලයට පෙර ඔහුට හෝ ඇයට නිදහස් වී ගෙදර යා හැකියි. එසේ මුදා හරින අය පිළිබඳ වසරක කාලයක් අප දෙපාර්තමේන්තුවේ නිලධාරින් අධීක්‍ෂණයේ පසුවෙනවා.දිසාපතිවරුන් සහ උප දිසාපතිවරුන් ගේ මාර්ගයෙන් රැඳවියන්ගේ පවුල්වල සුබසාධනය අප සිදු කරනවා.සිරකරුවන් විශෝධනය, පුනරුත්ථාපනය පිළිබඳ නව වැඩපිළිවෙළ කොබඳුද?සුළු වැරැදි සම්බන්ධයෙන් බන්ධනාගාර ගත කිරීමට නියම වන පුද්ගලයන් විශෝධන මධ්‍යස්ථාන වෙත යොමු කිරීම වැදගත්. අද බන්ධනාගාරවල අධික තදබදයක් පවතිනවා.මෙම විශෝධන මධ්‍යස්ථාන වෙත යොමු කළ හැකි තවත් පිරිසක් වන්නේ දඩ මුදල් ගෙවා ගැනීමට නොහැකි ඇප මුදල් ගෙවා ගත නොහැකි වූ පුද්ගලයන්. මේ අය විශෝධනය මධ්‍යස්ථාන වලට යොමු කිරීමෙන් රටේ ඵලදායි ආර්ථික ක්‍රියාවනට දායක කරගත හැකියි. එවිට රජයට බරක් නොවනවා.පුනරුත්ථාපනයන් අප රැඳවියන් වෙනුවෙන් ඉටු කරන තවත් කටයුත්තක් . මත්ද්‍රව්‍ය භාවිත කිරීමේ චෝදනාව මත බන්ධනාගාර ගත කරන රැඳවියන් පුනරුත්ථාපනය කිරීම අප සිදු කරන්නේ වෙනත් ආකාරයකට. බොහෝ විට ආගමික වැඩසටහන්ද මේ සඳහා ඉවහල් කරගන්නවා.අවුරුදු 16 - 21 අතර වයස්වල අය යම් වරදකට හසු වී අධිකරණය මගින් සිර දඬුවම් නියම කරන තරුණයන් අඹේපුස්සේ පිහිටි අභ්‍යාස මධ්‍යස්ථානයට යොමු කරනවා. ඔවුන්ව සිර මැදිරියකට කොටුකර තබා ඉගෙනීමේ කටයුතු ඔවුනගේ දක්ෂතා අහුරාලන්නට හොද නැහැ.ඔවුනගේ ජීවිතයේ හොඳ ම කාලය විනාශ වන්නට නොදී ඔවුන් රටට ආර්ථිකයට ඵලදායි පුරවැසියන් ලෙස සමාජගතවීමට මේ තුළින් හැකියි.අඹේපුස්ස අභ්‍යාස මධ්‍යස්ථානයේ දී අප ඔවුනට සම්ප්‍රදායික සිර ඇඳුම අන්දන්නේ නැහැ. නිල් පැහැ කලිසම, අත්කොට කමිසයඅඳින්නට සලස්වා තිබෙනවා. ඉගෙන ගන්න විනෝද වන්න, ක්‍රීඩා කරන්න කාලයත් මෙහිදී ලැබෙනවා. ඒ වගේම පරිගණක තොරතුරු තාක්ෂණය හැදෑරීමට පහසුකම් ලැබෙනවා.මෙයට අමතරව සෑම සිරකරුවෙකු ම අප යම් ඵලදායි කටයුත්ත යොදවනවා. ඔවුනට වෘත්තිය පුහුණුවක් ලබා දෙනවා. නැතිනම් ඔවුන් සිරගෙදරින් නිදහස ලබා පිටත යන විට සමාජයේ කරන්න රැකියාවක් නෑ.ආදායම් මාර්ග නැති වුණාට ඔවුන් යළිත් වැරදිවලට පෙළඹෙනවා. රටේ සිරගෙවල් වැඩි වැඩියෙන් ඉදිකිරීම නොව කළ වැරැද්දක් නැවත කිසි දින සිදු නොකොට බන්ධනාගාර ගත නොවී යහපත් පුරවැසියන් බිහිවනු දැකීමයි. අපේ ප්‍රධාන අරමුණ වන්නේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=f1009293</link>
    <topic>කහවනු සොයා ඉගිලෙන තටු අහිමි ජීවිත</topic>
    <author>නදීෂාණී ප්‍රියංගිකා</author>
    <content>දරුවන් ගේ මුහුණ සිඹ කහවණු සොයා ඉගිල යන්නට සැරසෙන මවක් වෙනුවෙන් දරුවෙකු කොතෙක් කඳුළු වගුරන්නට ඇති ද ? තමන් තනි කර නොයන්නැයි කොතෙක් ඇවිටිලි කරන්නට ඇති ද ? ස්වාමියෙකු සිය බිරිඳ ගේ වෙන්වීම කෙසේ දරා ගන්න ද ? ඒ මවක ගේ භූමිකාවෙනි.බිරිඳ සහ දරුවන් හැරදා පවුලක් ජීවත් කරවන්නටැයි සිතා කුමන හෝ රස්සාවක යෙදෙන්න කතරකට යන පියවරුන් ද මාපිය දෑසට කඳුළක් එක් කර රට සල්ලි සොයන්නට යන තරුණ තරුණියන් ද මේ සමාජයේ කොතෙක් සිටී ද ?නූතන වාණිජකරණ ආර්ථික රටාව තුළ අසීමිත වුවමනා ඉටු කර ලන්නට නම් මුදල් තිබිය යුතු බව සැබෑ ය. එහෙත් ඒ වසර දෙකකින් තුනකින් මහා ධනවතෙකු වන්නටවත් රජ මාලිගා තනන්නටවත් නොවේ.ජීවත් වන්නට සරිලන පරිදි වුවමනා ඉටු කර ගන්නට ය. එහෙත් නූතනයේ සිදු වන්නේ එය නොවේ. සියල්ල ම අමතක කර දුවන්නන් වාලේ දිවීම ය. ඒ අන් කිසිවක් පසුපස නොව කහවණු සොයන්නට දුරු රටක් බලා ය.වසර දෙකක් තුනක් යනු දීර්ඝ කාලයකි. කොටින්ම කිවහොත් දින, සති, මාස, පැය තත්පර ගණනාවකි. එක් තත්පරයක් තුළ වුවද ස්වභාවික වෙනස්වීම් සිදුවන ලෝකයක් තුළ තවත් බොහෝ දෑ සිදුවන්නට ඉඩ තිබේ. ප්‍රශ්න දුරලන්නට කතරකට යන වුන් තවත් ප්‍රශ්න රැසක් උත්පාදනය කරමින් කහවනු සොයා යන්නේ ඉන් සිහින මාලිගා පමණක් තනන්න ද ?මදක් සිතන්න, දරුවන් ඇති අම්මලා විදේශ ගත වූ පසු දරුවන් ගේ සහ සැමියා ගේ අනාගතය කෙබඳු වේ ද ? විශේෂයෙන් ම මවක ගේ සෙනෙහස දියණියකට අත්‍යවශ්‍ය මොහොතක දී ඇය විදේශ ගත වුවහොත් දරුවා ගේ අනාගතයට සිදු වන්නේ කුමක් ද ? දරුවා ගේ අයදින මවු සෙනෙහස පියෙකුට ලබා දිය හැකි ද ? කිරි අම්මා කෙනෙකුට හෝ නැන්දණියකට ලබා දිය හැකි ද ? දියණියක ගේ බිඳුණු මානසිකත්වය වෙනකෙකුට තැනිය හැකි වේ ද ? නැත. වර්තමාන සමාජ ප්‍රවණතා කෙරෙහි අවධානය යොමු කිරීමේ දී බොහෝ විට පෙනී යන්නේ හිංසනත්වයට ලක් වන්නේ එවැනි දරුවන් බව ය.පියා දරුවන් ට සෙනෙහස නොදක්වයි නම් මවු සෙනෙහස අහිමි වූ දියණිය නිරායාසයෙන් ම පෙම්වතෙකු ගේ ආදරය අයදියි. ඒ ආදරයක් ලබන්නට අවැසි බැවිනි. හැඟීම්වලට වහල් වූ ඇයට හොඳ නරක තේරුම් කර දෙන්නට අම්මා කෙනෙකු ඇගේ ළඟ නැත. මවක මලක් මෙන් රැකි දියණියක ගේ නිකැලැල් චරිතය සලෙලෙකුට බිලි වූ පසු මව රැගෙන එන කහවණු පොදියෙන් ඇයට පලක් වේ ද ?.බිරිය ක ස්වාමියාගෙන් වෙන් වූ කළ ඔහු ගේ සිතුවිලි කෙසේ සකස් වේ ද ? හුදකලාව තනිකම ඔහු විඳ දරා ගන්නේ එක්කෝ සූදුවෙනි. නැතිනම් තවත් කතක ගේ පහසිනි. බිරිය දුක්මහන්සි වී උපයන මුදල සූදුවට, සුරාවට වැය කරන්නට බොහෝ පිරිස් පෙළඹෙනවා හැරෙන්නට ඉන් සැබෑ ප්‍රයෝජන ගන්නේ අතලොස්සකි. පියෙකු ගේ බීමත්කම සහ නොසැළකිලිමත් බව නිසා දියණියන් සමහරෙක් බීමත් සලෙලුන්ට බිලිවන්නට ඇත.මානසික වේදනා තනිව දරා ගන්නට නොහැකිව ජීවිතයෙන් වන්දි ගෙවූ දියණියන් ද පුතණුවන් ද සමාජයේ අපට හමු වේ.නූතනයේ දැකිය හැකි තවත් එක් ප්‍රවණතාවයක් වන්නේ විදේශ ගතවන කාන්තාවන් විදේශයන් හිදී තහනම් ගසේ ගෙඩිවල රස බැලීම ය. ස්වකීය ස්වාමියා, දරුවන්, මවුපියන් සහ වගකීම් අමතක කොට තමා ගේ පමණක් නොව අන්‍යයන්ගේ ජීවිත ද ඔවුහු එළියෙන් අඳුරට ගෙන යති.විදේශ ගත වන බොහෝ තරුණියන් ට අත්වන්නේ ද එවැනි ඉරණම් ය. අනාගතයේ සිහින මාලිගා මවා, සුර විමනක රැජිනියක් කරන්නට බලාපොරොත්තු දී තරුණියන් මුලා කරවන පෙම්වතුන්, ආ කාරිය කරගෙන ආපසු සිය රටට යන්නේ දුන් සිහිනයන් බොඳ කරමිනි. ඉපයූ කහවණු ද ආත්මාභිමානය ද උගස් කර හිස් අතින් මවුරටට පැමිණෙන්නවුන් අතරට ඔවුන් ද එක් වෙයි.එලෙස ම මෑත කාලීනව මාධ්‍ය තුළින් තවත් විදේශ ගත වන්නවුන් ගේ ශෝකාන්තයක එක් පැතිකඩක් විවරණය විය. ඒ අන් කවරක් නොව විදේශයන් හිදී හාම්පුතුන්ගේ අඩත්තේට්ටම්වලට ලක් වූ කාන්තාවක් පිළිබඳව ය.මිනිසා තේරුම් ගත නොහැකි අමුතු සත්වයෙකි. ඒ සත්වයා තුළ දෙවියෙකු සේම යක්ෂයෙකු ද සැඟවී සිටින්නට පුළුවන. එහෙත් වරින් වර යක්ෂයා මතු වන්නට ද ඉඩ ඇත. සිදු වූයේ එවන් සිදුවීමකි. කාන්තාවකට ඇණ ගසා කුරිරු වේදනා දෙන්නට නම් හාම්පුතුන්ගේ සිත් ගලක් දැයි ඔබ ඔබේ හදවතින් අසනු නියත ය.ඒ හෙළිදරව් වූ එක් කතාවක් පමණි. එවන් අමානුෂික වද හිංසාවන්ට ලක්වී සියල්ල සිතෙන් සඟවා මතුපිටින් සිනාසෙන කහවණු සොයා ගිය වුන් කොතෙක් අප අතර ම සිටී ද ?තමන්ව නොහඳුනන තමන් නොදන්නා දුරු රටක දී කුමක් සිදු වීමට ඉඩ ඇතිදැයි සිතා බැලිය යුතු නොවේ ද ? අප මෙතෙක් කතා කළේ කාන්තාවක ගේ මවක ගේ භූමිකාවේ සිට ය.සමාජයේ වරින් වර විවිධ රැලි හෙවත් ප්‍රවණතා බිහි වේ. නූතනගේ තරුණ පිරිස් අතර පැන නැගී ඇති තවත් එක් රැල්ලක් වන්නේ ද ? විදේශගත වීම ය. අහල පහළ කෙනෙකු විදේශගත වී හරි හම්බ කර ගත් මුදලින් ලොරි පුරවා බඩු ගෙනෙද්දී තමන්ට ද දුරු රටකට යන්නට ඇත්නම් යන සිතුවිල්ල තරුණයින්ට ඇති වේ.අතේ සතයක් නොමැතිව රට යන්නට පෙරුම් පිරූ තරුණයින්ට මග දී මුණ ගැසෙන වැදගත් මහත්මෙකු අතේ ඇති ගාණට රට යවන්නට පොරොන්දු වෙයි. සයිප්‍රසයට, ඉතාලියට, සිංගප්පූරුවට යන්නට පළමු පඩියෙන් වැදගත් මහත්මාගේ මුදල ගෙවන්නට පොරොන්දු වී රට රස්සාවකට යන්නට නිවසින් පිට වේ.එදා සතුටින් නිවසින් පිට වූ දරුවා ඊළඟ දිනයේ එක්කෝ හොරෙන් රට යන්නට ගොස් පොලිසියට අසුවෙලා ය. නැත්නම් හොරෙන් රට ගොස් රස්සාවක් නොමැතිව මහ පාරේ ය.මදක් සිතන්න නූතන ආර්ථික රටාව තුළ ජීවත් වන්නට ඇති තරම් මුදල් උපයන්නට විදෙස් ගත විය යුතු ම ද ?ශ්‍රී ලංකාව වූ කලී අනිකුත් ආසියාතික රටවල් හා සංසන්දනය කරන විට බුද්ධිමතුන් බිහි වන රටකි. අන්කවර රටකටවත් නොමැති තරම් නිෂ්පාදන සම්පත් අප සතු වේ. භූමිය, ශ්‍රමය, ප්‍රාග්ධනය සහ ව්‍යවසායකත්වය අතින් අප ඉහළින් සිටින ජාතියක් වෙමු.අතීතයේ එක් යුගයක දෙපයින් නැගී සිට ලොවක් මවිත කළ ඉතිහාසයක් සතු අපට කිසිවෙකු ගේ වහලෙකු වන්නට අවැසි ද ? කෘෂිකාර්මික අංශය, කාර්මික අංශය ගත් කළ ශ්‍රම බළකායට අවශ්‍ය පරිදි ඕනෑ තරම් රැකියා මෙරට තුළ දී ම ලබා ගත හැකිය.මුදලක් උපයන්නට රජයේ රස්සාවක් ම හෝ වීදුරු කුටියක සිර වී වැඩ බලන්නකු වීම ම අවශ්‍ය නැත. අපට ශක්තිමත් දෑතක් උරුම වී තිබේ. සිතන්නට මොළයක් ද තිබේ. නැගී සිටින්නට ශක්තිමත් දෙපයක් ද තිබේ.උපන් බිමෙන් ඈත් වී විදේශයකට ගොස් උපයන ඩොලරයකට වඩා මවුබිමෙන් උපයන එක් රුපියලක් වටින්නේ යැයි නොසිතන්නේ මන්ද ? ඉවත ලන ස්වභාවික ද්‍රව්‍යයන්ගෙන් මොනරුන් උපයන්නට නිර්මාණශීලී දෑත හසුරවන්නෝද අප අතර සිටී.කහවනු සොයා ප්‍රියයන්ගෙන් වෙන් වී නොදන්නා රටක නන්නාඳුනන පළාතක තනි වීමට වඩා උපන් බිමේ එක් බිම් අගලක වගා කිරීම හෝ වටින බව හදවතට එක්කර ගන්න. විදෙස් ගත වන්නට අවශ්‍යම නම් දෙවරක් නොව සියවරක් ඒ පිළිබඳ සිතන්න.මේ එළඹ ඇත්තේ ඒ ගැන සිතන්නට කාලයයි. ඒ හදවතින් නොව බුද්ධියෙනි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=f1009294</link>
    <topic/>
    <author>මනෝලි</author>
    <content>ඇය කලාවට පෙම් කරන්නියකි. හුදෙක් ම ඇගේ සිත් ගත්තේ ඡායාරූප කලාවය. ලොව වටා යමින් සිතට දැනෙන සුන්දර සිතිවිලි කැමරා කාචයට ඇය ගෙන ආවේ අපූරුවට ය. මෙවර ඇය නතර වූයේ ශ්‍රී ලංකාව නම් වූ අප මව් රටේ ය.මේ පුංචි දිවයිනේ සැරිසරමින් ඇය දුටු නන් විසිතුරු දෑ මෙවර ඇය කැමරා කාචයට හසුකර ගත්තාය. කවුද මේ ඇය? චීනයෙන් මව්රටට පැමිණි ඇය Yongqiu Liu  නම් සොඳුරු කලාකාමී හිතවතියයි.අප රටට පැමිණ අප රටේ දුටු සුන්දරත්වය, විශේෂ පුද්ගල පෞර්ෂයන් මෙලෙස ඡායාරූපයකට නගමින් ප්‍රදර්ශනයක් පවත්වන්නට ඇය සුදානම් වෙයි.‘මගේ ආදර ශ්‍රී ලංකාව‘ නම් වූ ඇය විසින් පවත්වන්නට යෙදෙන එම ඡායාරූප ප්‍රදර්ශනය ලබන මස 2 වැනිදා එනම් ඔක්තෝම්බර් මස 2 වැනිදා ආර්ථික සංවර්ධන අමාත්‍ය බැසිල් රාජපක්ෂ මැතිතුමාගේ සහ චීන තානාපති Yang Xiuping  මැතිණිය ගේ ප්‍රධානත්වයෙන් ගෝල්්ෆේස් හෝටලයේ දී විවෘත වෙයි.ඔක්තෝම්බර් 2 වැනිදා සිට 4 වැනිදා දක්වා ‘මගේ ආදර ශ්‍රී ලංකා’Sri Lanka” My love මනහර ආකර්ෂණීය ඡායාරූප ප්‍රදර්ශනය පැවැත් වේ.මෙම ඡායාරූප ප්‍රදර්ශනය පවත්වන Yongqiu Liu  චීනයේ Xinhua ප්‍රවෘත්ති ඒජන්සියේ වාර්තාකාරියකි. ඇය ශ්‍රී ලංකාවට කෙටි කාලීන සංචාරයකට පැමිණියේ ඒ වන විට ඇගේ සැමියා වන Zhanjie Chen, Xinhua  ප්‍රවෘත්ති ඒජන්සියේ ශ්‍රී ලංකා කාර්යාලයේ ප්‍රධාන වාර්තාකරු වූ නිසා ය.ඒ පැමිණි ලද විවේකයේ ශ්‍රී ලංකාවේ සොඳුරු තැන් නරඹමින් අප සංස්කෘතිය ස්පර්ශ කරන්නට ඇයට අවස්ථාව උදාවිය. ශ්‍රී ලංකාවේ සොබා සෞන්දර්යයෙන් ඇය වශීකෘත වූවා ය.කෙටි සංචාරයකට පැමිණි ඇය සැමියා සමඟ දිගටම සිටින්නට තීරණය කළේ සොබා දහමේ වූ මේ ආකර්ෂණීය බවට වශී වූ නිසා ය.එනිසාම ඇය චීනයට නොගොස් මෙරට නතර වූවා ය. ලංකාවේ සිරි අසිරිය ඇය රිසිසේ විඳ ගත්තා ය. එහි ඵලය වූයේ ’Sri Lanka” My love ප්‍රදර්ශනයයි.මේ වසරේ නොවැම්බර් මාසයේ දී Yongqiu Liu තම සැමියා සමඟ රාජකාරී සඳහා යනු ලබන්නේ ග්‍රීසියට ය. ඒ පිටත්ව යෑමට පෙර Yongqiu Liu මෙම ප්‍රදර්ශනය පැවැත්වීම හරහා ඈ තුළ ශ්‍රී ලංකාවට තිබූ සෙනෙහස කොතෙක්දැයි මොනවට පැහැදිළි වේ.‘Yongqiu Liu පවසන්නේ 2005 වසරේ ඇය ඇතුළු පිරිස ලංකාවට පය තබද්දී සුනාමි ව්‍යසනයට ලංකාව පත්ව තිබූ බවයි. එනිසා තම සැමියා ගේ ප්‍රවෘත්ති ඒජන්සිය ඉතා කාර්යබහුල වී ඇත. ඇයගේ පුතු ද මව ද එක සේ ලංකාවට ආදරය කිරීම නිසා ම මෙහි සුන්දරත්වය විඳීමට නතර වූ බව ඇය සතුටින් පවසන්නීය.එසේ ගෙවුණු වසර කීපය තුළ මෙරට සංස්කෘතිය, ඉතිහාසය, ආකර්ෂණීය පරිසරය, ජනතාවගේ මිත්‍රශීලිත්වය Yongqiමැනැවින් හැදෑරුවා ය. කෙසේ නමුත් ශ්‍රී ලංකාවට ආයුබෝවන් කීමට පෙර ’Sri Lanka” My loveප්‍රදර්ශනය පැවැත්වීමට හැකිවීම තමාගේ වාසනාවක් බව ඇය පවසන්නී ය.‘ශ්‍රී ලංකාවට මගේ ඇති ආදරය සදාකාලිකයි; එය අමරණීයයි. Yongqiu Liu  පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=f1009295</link>
    <topic/>
    <author>මනෝලි සුබසිංහ</author>
    <content>සන්නිවේදනයේ ප්‍රබලම ඒකකය වන්නේ භාෂාවයි. භාෂාව වූ කලී යුගයෙන් යුගයට පරපුරෙන් පරපුරට වෙනස් වන්නකි. එසේ නොවුණහොත් එය මළ බසක් වන්නේ ය. අතීතයේ වැළලි යන පැරැණි බස සේම දවසින් දවස එක්වන නව්‍ය අරුත් පද ද එක් තැන් වන තැනක් ඇත්නම් ඒ ‘ශබ්ද කෝෂය’යි. නැතහොත් ‘විශ්ව කෝෂය’ වෙයි.සිංහල බසෙහි පෝෂණයට අවශ්‍ය එවන් ශබ්දකෝෂයක් පසුගිය දා ප්‍රකාශයට පත් විය. සරසවි සිංහල සිංහල ශබ්ද කෝෂය නමින් ප්‍රකාශයට පත් වූ මෙය ප්‍රවීණ මාධ්‍යවේදී පර්සි ජයමාන්න සහ අධ්‍යාපනවේදී පී. හෙට්ටිහේවා මහත්වරුන්ගේ සංස්කරණයකි. ‘ජනතා’ ‘සිළුමිණ’ ‘සිරිකත’ ‘මිහිර’ ‘ලංකාදීප’ ‘විජය’ ‘සරසවිය’ ආදී පුවත්පත්හි ප්‍රවීණ, කෘතහස්ත මාධ්‍යවේදියකු වූ පර්සි ජයමාන්න මහතා ‘නවයුගය’ සඟරාවේ හිටපු කර්තෘවරයෙකි. සිංහල බසෙහි ප්‍රබෝධය උදෙසා පර්සි ජයමාන්නගේ ප්‍රධානත්වයෙන් කෙරුණු මෙම දැවැන්ත කාර්යභාරය ගැන අපි ඔහු සමඟ කතා කළෙමු.ඔබ ‘ශබ්ද කෝෂය’ ‘විශ්ව කෝෂ’ සංස්කාරකවරයෙක් ලෙස ප්‍රකට අයෙක්. ප්‍රමුඛ පෙළේ සිංහල – ඉංග්‍රීසි මලලසේකර ශබ්දකෝෂයේ සංස්කරණයෙන් දායක වූ විද්වතෙක් හැටියටත් ශබ්ද කෝෂ භාවිතයේ ඇති වැදගත්කම ඔබ විග්‍රහ කරන්නේ කෙසේද?මුලින් ම මම කැමැතියි ශබ්ද කෝෂයක් කියන්නේ මොකක් ද කියලා සරල හඳුන්වාදීමක් කරන්නට. ශබ්ද කෝෂයක් කියන්නේ වදන් දැනුම සපයන පොතක්. මෙය බොහෝ විට සකස් කරන්නේ අකාරාදි පිළිවෙලටයි.විවිධ වූ වදන් පෙළ ගස්වන මෙවැනි ග්‍රන්ථයක විවිධ අර්ථ දැක්වීම වගේ ම ඒවා උච්ඡාරණය කරන ආකාරයත් ඇතුළත් කරනවා. ශබ්ද කෝෂයක මේ විදියට වචන සකස් කරන්නේ භාෂාව භාවිත කරන්නන් ගේ පහසුවටයි.එනිසා භාෂාව ඉගෙන ගන්නා දරු දැරියන්ට වගේ ම භාෂාව වෘත්තිය මාධ්‍ය බවට පත් කර ගෙන සිටින සියලුම වෘත්තිකයන්ට ශබ්ද කෝෂයක් පරිහරණය කිරීම අත්‍යාවශ්‍ය වෙනවා. ශබ්ද කෝෂයක්, විශ්ව කෝෂයක් භාවිත කිරීමේ දී අපට ප්‍රයෝජන රාශියක් තිබෙනවා.ඒ තමයි භාෂා භාවිත කිරීමේ දී ඒ ඒ වදන්වල නියම අර්ථය සොයා දැන ගැනීමට, නොතේරෙන වචන තේරුම් ගැනීමටත්, විවිධ අරුත් වදන් හඳුනාගැනීමටත්, නිවැරැදි අක්ෂර වින්‍යාසය හඳුනා ගැනීමටත්, නිවැරැදි උච්චාරණ විදි හඳුනා ගැනීමටත් මහෝපකාරී වෙනවා.එනිසා භාෂාවක් නිවැරැදිව හඳුනාගැනීමට සහ භාවිත කිරීමටත් නිර්මාණශීලිව පරිහරණය කරන්නටත් ‘ශබ්ද කෝෂයක්’ පරිශීලනය කරන තැනැත්තාට පුළුවන් වෙනවා. එනිසා මම හිතන හැටියට නම් දරුවන් පුංචි කාලේ පටන් ‘ශබ්ද කෝෂය’ භාවිතයට පුරුදු පුහුණු කිරීමට මාපියන් වග බලා ගත යුතුයි. මෙය දරුවන්ගේ අනාගතයට හොඳ ආයෝජනයක් වේවි. ශබ්ද කෝෂය දරුවාගේ හොඳම මිතුරා බවට පත් කරවන්න.අප රටේ ‘ශබ්ද කෝෂ’ පරිශීලනයට නැඹුරුව ඔබ දකින්නේ කොහොමද?වර්තමානයේ හුඟක් අය පුරුද්දක් විදියට ශබ්ද කෝෂ පාවිච්චි කරනවා. ඒ පුරුද්ද අඩු අයගෙන් තමයි අක්ෂර වින්‍යාස වරදින්නේ. වාග් කෝෂය වර්ධනය කර ගන්නට නම් ශබ්ද කෝෂ අනිවාර්යයෙන් ම පරිශීලනය කළ යුතුයි. ශබ්ද කෝෂයක් කියන්නේ ගුරුවරයෙක් වගේ ඇසුරු කළ හැකි දෙයක්.එදිනෙදා සාමාන්‍ය ජීවිතයේ දී රැකියා ජීවිතයේ දී යම්කිසි කටයුත්තක දී උදව් කර ගත හැකි එකක් මිස මෙය පාඩම් පොතක් නම් නෙමෙයි. ශබ්ද කෝෂයක් පාවිච්චි කිරීමේ දී නිවැරැදිව භාෂාව පාවිච්චි කරන්නට පුරුදු වෙනවා.ගෞරවාන්විත ලෙස භාෂාව ඉදිරියට පවතින්නට එය හොඳ පිටිවහලක් වෙනවා. එනිසා දරුවන්ට, ගුරුවරුන්ට, ජනමාධ්‍යවේදීන්ට, සාමාන්‍ය පාඨකයා මේ කියන කොයි කාහටත් ශබ්ද කෝෂයක් පරිශීලනය කිරීම ඉතාම වැදගත්.ඔබගේ සංස්කරණ දායකත්වයෙන් කළ සරසවි සිංහල - සිංහල ශබ්ද කෝෂය පිළිබඳව කතා කළොත් පාඨකයාට සුවිශේෂි වන්නේ කෙසේද?ඉංග්‍රීසි - සිංහල ශබ්ද කෝෂ කිහිපවරක් සංස්කරණයෙන් එක් වී සිටියත් සිංහලෙන් සිංහලට ශබ්ද කෝෂයක් සංස්කරණය කළ ප්‍රථමවතාව මෙයයි. මගෙත් එක්ක සංස්කරණ කටයුතුවලට අධ්‍යාපනවේදී පියදාස හෙට්ටිආරච්චි මහතා සම්බන්ධ වුණා.ඔහු වාග් විද්‍යාව සහ සිංහල භාෂාව පිළිබඳ ප්‍රමාණික විද්වතෙක්. ඒ සමඟම මහාචාර්ය චන්ද්‍රසිරි පල්ලියගුරු, මහාචාර්ය ආර්. ඩයස් ගුණරත්න, කලාකීර්ති එඩ්වින් ආරියදාස වැනි විද්වත් උපදේශක මණ්ඩලයක් දායක වුණා.ඇත්තටම මෙවැනි ශබ්ද කෝෂයක් කරන්නට හේතුව වුණේ, පහසුවෙන් පරිශීලනය කළ හැකි ශබ්ද කෝෂයක අඩුවක් තිබුණා. ඒ අඩුව පුරවන්නට සරසවි ප්‍රකාශන අධිපති ප්‍රේමසිරි මහතාගෙන් ඉල්ලීමක් තිබුණා.ඒ අනුව තමයි වසර හයක පමණ කාලයක් පුරා අප කළ මෙම කටයුත්ත දැන් පාඨකයා අතට පත් වී තිබෙන්නේ. අපට සිංහල - සිංහල ශබ්දකෝෂ කොතෙකුත් තිබෙනවා. නමුත් දැනට නිකුත් වී තිබෙන අලුත් ම ශබ්ද කෝෂය මේකයි.මෙය වනාහි වචන 85,000කට අධික පරිපූර්ණ සිංහල ශබ්ද කෝෂයක්. එදිනෙදා ජීවිතයේ දී භාවිතයට අවශ්‍ය වචනවලට පමණක් අපි සීමා වුණේ නැහැ. පැරැණි පොත පත පරිශීලනය කරන්නන්ට විශේෂයෙන් ම බෞද්ධ පොත පත කියවන අයට මාර්ගෝපදේශකත්වයක් සපයන විදියට මේ ශබ්ද කෝෂය අපි පිළියෙළ කළා.එවගේ ම පරිගණක විද්‍යාව, තොරතුරු තාක්ෂණය, සන්නිවේදන වචනාර්ථ ආදිය විවිධ විද්‍යා හා තාක්ෂණ වදන් මේ ශබ්ද කෝෂයේ අන්තර්ගතයි. සමහර අවශ්‍ය යැයි හැඟුණු වචන සඳහා භාවිතයට පහසුවන ආකාරයට ඉංග්‍රීසි වචනය ද එකතු කළා.මේ ශබ්ද කෝෂය නූතන සන්නිවේදනයේ යෙදෙන්නන්ට සහ සිංහල භාෂාව හදාරන්නන්ට පමණක් නොව හැම ශිෂ්‍යයකුට ම ගුරුවරයකුට ම වැදගත් විය හැකි කෘතියක් වන බවට සැකයක් නැහැ.නමුත් අපගේ දරුවෝ, වෘත්තිකයෝ ශබ්ද කෝෂවල උපකාරයෙන් නිවැරැදිව බස හසුරුවන ආකාරය දකින්න ලැබෙනවා අඩුයි. හුඟ දෙනෙක් කරන්නේ දන්නා යැයි හැඟෙන කෙනෙකුගෙන් වචනයේ අර්ථය අසාගෙන භාවිත කිරීමයි.බොහෝ විට සිංහල බස හසුරුවන මාධ්‍යකරුවන් ද මෙම ක්‍රමය අනුගමනය කරනවා. නමුත් ඉංග්‍රීසි මාධ්‍යවේදීන් මීට සපුරා වෙනස්. ඔවුන් භාෂාව ඉගෙන ගන්නේ ශබ්ද කෝෂ ඇසුරු කරගෙනයි.බොහෝ පත්තර කන්තෝරුවල ඔවුන්ගේ මේසය උඩ ඉංග්‍රීසි ශබ්ද කෝෂ දකින්නට තිබීම සුලභයි. නමුත් සිංහල මාධ්‍යවේදීන් කීයෙන් කී දෙනා ද බස නිවැරැදි කර ගන්නට ශබ්ද කෝෂ පරිහරණය කරන්නේ. සිංහල පත්තරවල, විද්‍යුත් මාධ්‍යවල බසෙහි අක්ෂර වින්‍යාස, උච්චාරණ වින්‍යාස දොස් දකින්න ලැබෙන්නේ ඒ නිසයි.මෙය සංස්කරණය කළ කාලයේ වෙනත් සාහිත්‍ය කටයුත්තක් කරන්නට ඉඩ නොලැබෙන්න ඇති?මේ කටයුත්ත සමඟම මම ළමා හා යොවුන් විශ්ව කෝෂය සංස්කරණය කළා. මේක විශේෂයෙන් ම ඉලක්ක කරන්නේ ළමා හා යොවුන් පාඨකයටයි.මෙය කලාප 16 යකින් යුක්තයි. දැනට කලාප 4ක් වෙළඳපොළට නිකුත් වෙලා තියෙනවා. කර්තෘ ප්‍රකාශනයක් නිසා ආයෝජන ප්‍රශ්න තිබෙන නිසා වැඩේ ටිකක් ප්‍රමාදයි.ඔබගේ නිර්මාණ ජීවිතය තුළ විශේෂ ඇල්මක් ‘ශබ්ද කෝෂ’ ‘විශ්ව කෝෂ’ කෙරෙහි තිබෙන බවක් පෙනෙනවා. ඒ ඇයි?‘සිළුමිණ’ පත්තරෙන් පටන් අරගෙන ‘සරසවිය’ ‘මිහිර’ ‘නවයුගය’ ‘විජය’ ‘සිරිකත’ ‘ලංකාදීප’ පුවත්පත් ඔස්සේ ගලා ගිය හතළිස් අවුරුද්දක් වූ දීර්ඝ මාධ්‍ය ජීවිතයේ වැඩිපුර ම මම කළේ දැනුම සොයන්නන්ට මඟ පෙන්වමින් වදන් මාලා ඉදිරිපත් කිරීමයි.විශේෂයෙන් ‘සිළුමිණේ’ ‘ඥාන කෝෂය’ නවයුගය ‘විශ්ව දැනුම අතිරේකය’ විජය පත්තරේ ‘ඥාන කෝෂය’ හරහා වඩා නිවැරැදි වූත්, වඩා හොඳ විදියට දැනුම ලබාදීමේ අඩුව පිරවීම සිද්ධ වුණා.දශක හතරක පුවත්පත් කලා දිවියෙන් විශ්‍රාම ගත්තට පස්සේ දිගට ම ඒ පැත්තට ම යොමු වුණා. ඒ අඩුව තමයි මම වාණිජ බලාපොරොත්තුවකින් තොරවම ඉෂ්ට කරන්නේ. එවගේ ම අපි ඉගෙන ගන්න කාලේ දැනුම ලබා ගත්තේ බොහෝ ම වෙහෙස මහන්සි වෙලා.එදා පුස්තකාලවල තිබුණේ ඉංග්‍රීසි විශ්ව කෝෂ විතරයි. ඒ තත්ත්වයට යම් තරමකින් හෝ විසඳුමක් හැටියට සිංහලෙන් දැනුම ලබා දීමේ වැඩ පිළිවෙළක් විදියට මම ළමා හා යොවුන් විශ්වකෝෂ අපේ දරුවන්ට තිළිණ කරනවා.දශක හතරක අත්දැකීම් බහුල කෘතහස්ත මාධ්‍යවේදියකු හැටියට එදා සහ අද මාධ්‍ය භාවිතය පිළිබඳ ඔබ දකින පැහැදිලි වෙනස කුමක් ද?ඔබ ඇහුවේ බරපතළ ප්‍රශ්නයක්. මුද්‍රිත මාධ්‍යයේ මම දකින ලොකුම වෙනස තමයි; විද්්‍යුත් මාධ්‍ය... විශේෂයෙන් රූපවාහිනියේ ප්‍රබලත්වය නිසා ඒ තරගකාරීත්වයට මුහුණ දෙන්න අද පත්තර වර්ණ සහ විචිත්‍රවත්වය ඉතාම ඕනෑකමින් පාවිච්චි කරන බවක් පෙනෙනවා.ඒ තමයි මම දකින ලොකුම වෙනස. වර්ණ භාවිතය හුඟක් වැඩියි. ඒ හැරුණම අද මාධ්‍ය උද්වේගකර දේවල්වලට ප්‍රමුඛත්වයක් ලබා දී තිබෙනවා. ඒ කාලේ අපි හෙඩිමක් දැම්මත් ලිපියේ විස්තරේ ඔක්කොම අන්තර්ගත කළේ නැහැ.එක හෙඩිමයි තිබුණේ. නමුත් අද ප්‍රධාන ශීර්ෂ පාඨයට අමතරව තවත් උප ශීර්ෂ පාඨ යොදනවා. සමහර විට කලබලකාරී සමාජය ඉලක්ක කර ගෙන එහෙම කරනවා වෙන්නත් පුළුවනි.අද සමහර පත්තරවල ප්‍රවෘත්තිවලටත් කාටුන් අඳිනවා. ඒ මොන සම්ප්‍රදායක් ද දන්නේ නැහැ. ලෝකේ පත්තර ගත්තත් එහෙම කලාවක් මම දැකලා නැහැ. ඉස්සර ‘කාටුන්’ එකක් කියන්නේ කර්තෘ වාක්‍ය තරමට ම ගෞරවාන්විත එකක්.නමුත් අද මෙවැනි දේවල් නිසා ‘කාටුන්’ වල ගාම්භීරත්වය හෑල්ලු වෙලා යනවා. පත්තරවල මම දකින ප්‍රධානම වෙනස එදාට වඩා වර්ණවලින් ලොකු ආකර්ෂණයක් ලබා ගන්න හදනවා. එනිසා විචිත්‍රවත් බව වැඩි වෙලා.එවගේ ම අද මාධ්‍යකරුවා නිදහසේ භාෂාව හසුරුවන බවක් පෙනෙනවා. නමුත් පුවත්පත් මාධ්‍යකරුවා නම් හිතුවක්කාර විදියට බස තොදොල් කර ගෙන නැහැ. නමුත් ජ්. ර් මාධ්‍ය භාවිතය නම් ඉතාම බාල තත්ත්වයක තියෙන්නේ. ඒ එක්ක බලන කොට මුද්‍රිත මාධ්‍ය බස එතරම්ම පහත් මට්ටමට වැටී නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>29</day>
    </date>
    <link>http://www.dinamina.lk/2010/09/29/_art.asp?fn=f1009296</link>
    <topic>අවුරුදු තිස්පහක අපේ ආදරේ තවම තරුණයි</topic>
    <author>සංවාද සටහන -උදිත ගුණවර්ධන ඡායාරූප -සුසන්ත විජේගුණසේකර</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳින් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ නැඟෙනහිර පළාත් සභාවේ අධ්‍යාපන, සංස්කෘතික, ඉඩම් හා ප්‍රවාහන අමාත්‍යංශයේ ලේකම් උපුල් වීරවර්ධන මහතාගෙනි.ඔබේ සම්පූර්ණ නම?මගේ සම්පූර්ණ නම උපුල් කැලුම් වීරවර්ධන.උපන් දිනය කියන්න පුළුවන්ද?මගේ උපන් දිනය 1944 ජූලි විසිපස්වෙනිදා.ඔබේ උපන් ගම් පළාත කොහේද?මම උපන්නේ කළුතර දිස්ත්‍රික්කයේ දකුණු පළාතට මායිම්ව ඇති හේවිස්ස ගල්නෙරළව ප්‍රදේශයේයි. එදා අපේ ගමේ තිබුණේ ඉතාමත් සුන්දර ගැමි පරිසරයක්. අද පවා මිහිරි මතකයක් විදිහට මගේ ගැමි දිවිය මතක් කරන්න පුළුවන්.එම ගැමි දිවියේ සහ බාල කාලයේ අත්දැකීම් පිළිබඳ සිහිපත් කළ හැකිද?අපි ඒ දවස්වල රංචු ගැහිලා තමයි ඉස්කෝලෙට යන්නේ. ගමේ ඉදලා පාසලට කිලෝමීටරයකට වැඩි දුරක් තිබුණා. ඒ දුර ප්‍රමාණය දං බෝවිටියා කමින් වනය මැදිනුයි අපි පාසල් ගියේ, ආවේ.ග්‍රාම්‍යත්වය හා අද පරිසරය ඔබ දකින්නේ කොහොමද ?ගැමිකම අව්‍යාජයි. සුන්දරයි. ඒ වගේම සැහැල්ලුයි. අද බොහෝ දෙනා ජීවත් වෙන්නේ තමන්ට තමන්වත් අහිමිව ගිය වටපිටාවක. අපි ගත කළ සොඳුරු පරිසරය අද ඒ අයට නෑ. ගඩා ගෙඩි කැඩීම තුළත් අපි යමක් ඉගෙන ගත්තා. අද ළමයි ඒ වචනවත් අඳුනන්නේ නෑ.ඔබ පාසල් ගියේ ?මම ඉගෙනුම ලැබූවේ පහළ හේවිස්ස විදුහලෙනුයි. හේවිස්ස විදුහලෙන් ඉහළින්ම සාමාන්‍ය පෙළ විභාගය සමත් වුණේ මමයි.සාමාන්‍ය පෙළින් පසු උසස් පෙළ විභාගයට ඉදිරිපත් වූ පාසල?මම මුලින්ම එච්. එස්. සී. විදිහට හඳුන්වන ලද උසස් පෙළ විභාගය හැදෑරීමට ගියේ මතුගම සුමංගල පිරිවෙනට. ඉන්පසු ඥාතියකු මාර්ගයෙන් මාතර සර්වේසස් විදුහලට ඇතුළු වුණා.පිරිවෙන් අධ්‍යාපනය ගැන ඔබේ හැඟීම ?විනය ශික්ෂණය හා ආගම දහමට ළැදිව ඉගෙනීමට අවශ්‍ය පාරිසරික සාධක ඒ තුළින් ලැබෙනවා. විශේෂයෙන් ආගමික පසුබිම පිළිබඳ විශාල හැඟීමක් ජනිත කරනවා.උසස් පෙළ විභාගයට ඉදිරිපත් වීමට ඔබව දිරිමත් කළේ කවුද?මම එච්. එස්. සී. විභාගයට මුහුණ දීමට කැමැත්තක් තිබුණත් ඒ මොකක්ද කියලා වැඩි හිටියන්ට අවබෝධයක් තිබුණේ නැහැ. ඒත් අම්මා තමයි එච්. එස්. සී. විභාගය පිළිබඳ උනන්දු කළේ.ඔබේ විශ්වවිද්‍යාල අධ්‍යාපනය ආරම්භ වුණේ කොහොමද?මම එක්දහස් නවසිය හැටපහේදී මම විද්‍යාලංකාර විශ්වවිද්‍යාලයට ඇතුළත් වුණා. එක්දහස් නවසිය හැත්තෑවේදී උපාධිය සමත් වුණා.ඔබ විශ්ව විද්‍යාලයේ දී හැදෑරූ විෂයයන් ?ඉතිහාසය පිළිබඳ ගෞරව උපාධියක් මට තියෙනවා. අඩුම වශයෙන් බොහෝ දෙනෙක් තමන්ගේ රටේ ඉතිහාසය පිළිබඳවත් දන්නේ නෑ. මම ඒ විෂයට දක්ෂයි.විශ්වවිද්‍යාලයේදී ලැබූ අමතක නොවන අත්දැකීම් මොනවාද?අද විශ්ව විද්‍යාලය වගේ නෙමෙයි එදා ඉතාමත් සුන්දර විශ්ව විද්‍යාල ජීවිතයකුයි ගතවුණේ. නවක වදය වුණත් ඉතාමත් සුන්දර හා විනයගරුක බවකුයි තිබුණේ. එහිදී කිසිවකුට ශාරීරිකව කිසිඳු හානියක් කළේ නැහැ. මානසිකව හානියක් කළෙත් නැහැ.විශ්ව විද්‍යාල අධ්‍යාපනයට ප්‍රමාණවත් ආර්ථික පසුබිමක් ඔබට තිබුණද ?අධ්‍යාපන කටයුතු වලදී එවැනි අපහසුතාවන් නොතිබුණා නොවේ. තාත්තා ගාණට තමයි අතට සල්ලි දුන්නේ. ඒත් අම්මා එකතු කර ගත් මුදල් ලිප් ගල යට හංගාගෙන ඉඳලා මගේ අතේ තියනවා.ඔබේ වෘත්තිය ජීවිතය ආරම්භ වෙන්නේ කොහොමද?මගේ වෘත්තිය ජීවිතය ආරම්භ වෙන්නේ අම්පාර දිස්ත්‍රික්කයේ ගුරුවරයකු විදිහටයි. මේ වෘත්තිය ජීවිතයත් ඉතාමත් සුන්දර හා අත්දැකීම් රාශියක් ලබාගත් කාලයක්.ඉන්පසු අධ්‍යාපන ක්‍ෂේත්‍රයේ ඉහළ තනතුරු රාශියක් දැරීමට අවස්ථාවක් ලැබුණා.ඔබේ ගම කළුතර දිස්ත්‍රික්කය, වෘත්තිය ජීවිතය ආරම්භ කළේ අම්පාරෙන්. ඒත් ඔබේ ස්ථිර පදිංචිය බවට පත්ව තිබෙන්නේ ගම්පහ ප්‍රදේශය. ගම්පහ ගමන ගැන යමක් සිහිපත් කළහැකිද?අවුරුදු දහයකට කිට්ටු කාලයක් මගේ වෘත්තිය ජීවිතය ගතකළේ අම්පාර දිස්ත්‍රික්කයේයි. ඒත් 1977 දී ඇතිවූ ආණ්ඩු පෙරළියත් සමඟ මට දඬුවම් මාරුවක් ලැබුණා, ගම්පහ දිස්ත්‍රික්කයට.ඒ විදිහට තමයි මම ගම්පහට ආවේ. ඒ ආපු ගමන තමයි මේ වෙනකම්ම ගම්පහ ස්ථිර පදිංචි වෙලා සිටින්නේ.ඔබේ සාර්ථකත්වයට උදව් කළ අය පිළිබඳ සිහිපත් කළ හැකිද?මගේ තාත්තා, අම්මා ළඟට මගේ ජීවිතය ගොඩනඟා ගැනීමට උදව් කළේ සෝමලතා අලුත්ගේ ගුරුමාතාවයි.එතුමිය විශාල ලෙස මගේ අධ්‍යාපන ජීවිතය ගොඩනැඟීමට උදව් කළා.ඔබ කුඩා කාලයේ සිටම අධ්‍යාපනය ගැන විතරක් නෙමෙයි පොතපත කියවීම පිළිබඳත් උනන්දුවක් දැක්වූවා. මේ උනන්දුව ඇතිවුණේ කොහොමද?අපේ තාත්තාත් කියවීමට උනන්දුවක් දැක්වූ අයෙක්. ඔහු දිනපතාම වගේ දිනමිණ සහ ලංකාදීප පුවත්පත් මිලදී ගත්තා.ඒ නිසා මමත් ඉබේටම කියැවීමට හුරුවුණා, වගේම ලෝකය පිළිබඳ හොඳ අවබෝධයකුත් ලබාගත්තා.ඔබේ සාර්ථකත්වයේ සිහිනය ඔබ දැක්කේ මොන විදිහටද?මම ගමේ ඉද්දි විශ්වවිද්‍යාලය කියන්නේ මොකක්ද කියලා ඡායාරූපයකින්වත් දැක තිබුණේ නැහැ. ඒත් මම විශ්වවිද්‍යාලය මෙහෙමයි කියලා මම චිත්‍රවලින් ඇන්දා. එදා ඉඳලාම මම ජීවිතයේ ඉලක්ක ජයගැනීමට මා අධිෂ්ඨානයෙන් කටයුතු කළා.ඔබ මීට පෙර ගැමි ජීවිතය පිළිබඳව ඉතාමත් ප්‍රසන්න මතකයන් අවදි කළා. අදත් ඔබ ගමත් සමඟ සබඳතා ඒ විදිහටම පවත්වා ගෙන යනවාද?අදත් මට විවේකයක් ලැබුනම මගේ උපන් ගමට යනවා.මගේ ආත්මය තාමත් නැවතිලා තිබෙන්නේ මම උපන් ගමේ. මම අද මෝටර් රථයෙන් ගමට ගියාට මඟින් බැහැල ගම මැද තියෙන අපේ ගෙදරට යන්නේ පා ගමනින්.අද වුවත් අපේ ගමේ ගැමි පරිසරය වෙනස් වෙලා නැහැ.ඔබත් සමඟ කටයුතු කළ සමකාලීනයන් පිළිබඳ මතක් කළ හැකිද?හිටපු ඇමැති කරුණාසේන කොඩිතුවක්කු මහතා, අනගාරික ධර්මසේකරතුමා ඇතුළු විශාල පිරිසක් මගේ සමකාලීනයන් විදිහට සිටිනවා.විශ්වවිද්‍යාල ජීවිතයේදී ඔබ දක්‍ෂ ක්‍රීඩකයෙක් විදිහටත් කටයුතු කළා නේද?විශ්වවිද්‍යාල ජීවිතයේ දී මම වොලිබෝල් ක්‍රීඩාවට සම්බන්ධ වී කටයුතු කළා. ඒ වගේම මම හොඳ වොලිබෝල් ලෝලියෙක් විදිහටත් හඳුන්වා දෙන්න කැමැතියි.ඒ වගේම මම ක්‍රිකට්වලටත් පි‍්‍රයකළා.ඔබට වොලිබෝල් ක්‍ෂේත්‍රයේ මිත්‍රයන් එහෙමත් සිටියාද?කිහිප දෙනෙක්ම සිටියා. ඒ අතරින් ගම්පහ “වොලිබෝල් සිරා” විදිහට හඳුන්වපු අභාවප්‍රාප්ත සිරිවර්ධන මහතාත් මගේ හොඳ මිත්‍රයෙක්.බිරිඳ ඔබට හමුවුණේ මොන අවදියේදීද?හැත්තෑව දශකයේ මැද භාගයේදී තමයි ඇය මුණගැසුණේ. ඇය මංගලා ගුරුසිංහ. ඇත්තෙන්ම මගේ බිරිඳ මගේ ශිෂ්‍යාවක්.එදා ආරම්භ වූ අපේ ආදරය අවුරුදු තිස්පහක් ගතවුවත් එම ආදරය තාමත් තරුණයි.ඔබේ දූ පුතුන් පිළිබඳ කතා කළ හැකිද?මගේ දුව හංසි රසිකා වීරවර්ධන, පුතා රසික වීරවර්ධන. ඔවුන් රැකියාවලත් ඉගෙනීම් කටයුතුවලත් නිරත වෙනවා.තරුණ අවදියේදී කලා කටයුතුවලට එහෙමත් සම්බන්ධ වෙන්න ඇති?ගුරුවරයකු විදිහට සේවය කරද්දී පාසලේ ශිෂ්‍ය ශිෂ්‍යාවන්ද එකතුකරගෙන “තාප්පය” කියලා වේදිකා නාට්‍යක් කළා. මට කලාව පිළිබඳව විශාල ආදරයක් හා උනන්දුවක් තිබෙනවා.ගීතවලට ඔබේ තිබෙන්නේ මොන විදිහේ කැමැත්තක්ද?ගීත අහන්න මම ආසයි. ඒත් පැරණි ගායක ගායිකාවන්ට තමයි මා පි‍්‍රයකරන්නේ.ඔබේ පි‍්‍රයතම ගායක ගායිකාවන් කවුද?අමරදේවයන්ගේ ගීතවලට වගේම නන්දා මාලිනියගේ ගීතවලටත් මා ඉතාමත් පි‍්‍රය කරනවා.පොතපත කියවන්න, චිත්‍රපටයක්, ටෙලිනාට්‍යක් බලන්න වෙලාවක් ලැබෙනවාද?මම ඉතාමත් අවිවේකී ජීවිතයකුයි ගත කරන්නේ. ඒ නිසා මේ වෙලාව මේ දේට කියලා මට වෙන්කරන්න බැහැ. ඒත් වෙලාවක් ලැබුණොත් පොතපත කියවන එක චිත්‍රපට ටෙලිනාට්‍ය බලන එක කරනවා. එහෙම නැතිව වෙනම වෙලාවක් වෙන්කර ගෙන කටයුතු කරන්නේ නැහැ.ඔබ රට තොටේ ඇවිදීමටත් විශේෂ කැමැත්තක් දක්වනවා නේද?රට පුරා අධ්‍යයන චාරිකාවල යෙදෙන්න මම ඉතාමත් ආසයි. ඉඩක් ලද විට මම රට පුරා සංචාරවල යෙදෙනවා. ඇවිද්ද පය දහස් වටී කියලා කතාවකුත් තියෙනවානෙ.ගැමි ජීවිතය ගත කළ ඔබ ගොවිතැනට එහෙමත් විශාල කැමැත්තක් දැක්වූවා නේද?මගේ තාත්තාගේ ප්‍රධාන ජීවන වෘත්තිය වුණේ ගොවිතැනයි. රබර් වගාව වී ගොවිතැන ඇතුළු වගාවන් රාශියක් අපි සිදුකළා. ඒ හැම දේකටම තාත්තාගේ පස්සෙ එල්ලිලා මම තමයි ගියේ.ඉංගී‍්‍රසි ඉගෙනීමට ඔබට උනන්දුව ඇතිවීමේ කතාවත් අපූරුයි නේද?ඒ දවස්වල පාසල්වල වාර අවසාන විභාගයෙන් පසු විවිධ ප්‍රසංගයක් පැවැත්වීමේ සම්ප්‍රදායක් තිබුණා. ඒත් ඒ ප්‍රසංගයේදී අපි වගේ පොඩි ළමයින්ට අවස්ථාවක් ලබා ගන්න එක අමාරු දෙයක්.ඒත් කොහොම හරි ඉස්කෝලේ අයියා කෙනෙක්ව අල්ලගෙන ප්‍රසංගයට සම්බන්ධ වෙන්න අවස්ථාවක් උදාකරගත්තා. එහිදි මම ඉංගී‍්‍රසි පාඩමක් කටපාඩම් කරලා විනාඩි හතරක් පහක් ඉංගී‍්‍රසියෙන් කතා කළා.අන්තිමේදී සභාවෙන් මහා ඔල්වරසන් හඬක් මතුවුණා. එදා තමයි මට ඉංගී‍්‍රසි භාෂාවෙන් කතාකිරීම පිළිබඳ මුලින්ම උනන්දුවක් ඇති වුණේ.විශ්වවිද්‍යාලයේදී ගුටි ප්‍රහාරයක් එල්ලවීමේ කතාව මොකක්ද?ආ - 1965 දී දෙමළ විධිවිධාන පනතට විරුද්ධව උද්ඝෝෂණයක් කරලා පොලිසියෙන් හොඳටම ගුටිකෑවා. ඒ දවස්වල මහජන එක්සත් පෙරමුණ තමයි විශ්වවිද්‍යාල තුළ බලවත්ව තිබුණේ.මට විශ්වවිද්‍යාලයේදී ඉගෙන ගන්න ඕනෑ කියලා මුලින්ම හිතුණේ අන්තිම අවුරුදු දෙකේදී. ඒත් අන්තිමේදී ගෞරව උපාධිය සමත් වුණා.ඒ දවස්වල පෙම් පළහිලව්වලට එහෙම පටළුණේ නැද්ද?පුංචි පුංචි පේ‍්‍රම සම්බන්ධතා තිබුණා. ඒත් එක සම්බන්ධයක්වත් වැඩි දුර ගිය සම්බන්ධතා නෙමෙයි.උපාධිය සමත් වෙලා ගුරුවරයෙක් විදිහට ජීවිතය ආරම්භ කළ ඔබ පළාත් අමාත්‍යංශයක ලේකම් කෙනෙක් දක්වා ගමන් කළ විදිහ ගැන සිහිපත් කළ හැකිද?හැත්තෑව දශකයේ දී ගුරුවරයකු වුණු මට 1977 අවුරුද්දෙන් පසු විවිධ දුක් කම්කටොළුවලට මුහුණදීමට සිදු වුණා. ඊට පස්සේ විවිධ දුෂ්කරතා මැද රැකියාව කරගෙන ගියා. ඒ අභියෝග මැද පවා මට පුළුවන් වුණා අධ්‍යාපන අධ්‍යක්‍ෂ ධුරය දක්වා ඉහළට ගමන් කිරීමට.අවසානයේදී 2007 වසරේදී තමයි නැඟෙනහිර පළාත් අධ්‍යාපන හා ඉඩම් අමාත්‍යාංශයේ ලේකම් ධුරයට පත්වුණේ. මට මේ තැනට ඒමට මූලික වුණේ උත්සාහය, කැපවීම සහ අවංක සේවය නිසා තමයි ඉදිරියට යාමට පුළුවන් කම ලැබුණේ.නැඟෙනහිර ප්‍රදේශය ජන විවිධත්වය අතින් විවිධයි. මේ තත්ත්වය යටතේ අමාත්‍යංශ ලේකම්වරයකු විදිහට ඔබේ වගකීම් ඉටු කරන්නේ කොහොමද?මම සිංහල ජාතිකයෙක් වුණාට මගේ රාජකාරිය ඉටුකරද්දි ජාති, ආගම් බේදයක් නැහැ. මගේ සේවය සැමට සමානයි කියන මතයේ තමයි මම සිටින්නේ.ජාතින් අතර සහෝදරත්වය ගොඩනැඟීමට තිබෙන බාධා විදිහට ඔබ දකින්නේ මොනවාද?අලුත් පරපුර නම් ජාතිබේද, ආගම් බේද නොතකමින් වැඩ කරනවා. ඒත් පැරණි පරම්පරාව නම් තාම හනමිටි අදහස් අතහරින විදිහක් නම් දක්නට නැහැ.ඔබ මාධ්‍යත් සමඟ ගෙන යන්නේ මොන විදිහේ සම්බන්ධයක්ද?අපේ තාත්තාගෙන් තමයි ජනමාධ්‍යය ගැන මුලින්ම දැන ගත්තෙ. ඒ කාලයේ පළ වූ ප්‍රධාන සිංහල පුවත්පත් දෙකම අපේ ගෙදරට ගත්තා. අද වුණත් මම පුවත්පත් කියවීමට කාල වෙලාව වෙන් කරගෙන තියෙනවා.කියවීම මගේ විනෝදාංශයක්. ඒ වගේම කියවීම මිනිසා සම්පූර්ණ කරන බවයි මගේ හැඟීම.නැගෙනහිර පළාත තුළ ත්‍රස්තවාදයෙන් විනාශ වී ගිය පාසල් රැසක් තිබෙනවා. මේ පාසල් ගොඩනැඟීමට ඔබේ අමාත්‍යාංශයේ මැදිහත්වීම කෙබඳුද?යුද්ධයේදී ජාති භේදයකින් තොරව සෑම ජන වර්ගයකටම හානි සිදුවුණා. පාසල් පද්ධතිය සම්පූර්ණයෙන්ම වාගේ කඩා වැටුණා. දැන් අපි මේ බිඳ වැටුණු පාසල් ගොඩනැඟීම ආරම්භ කරලයි තියෙන්නෙ.පසුගිය අවුරුදු දෙකේදී ක්ෂේත්‍රයට විශාල සේවයක් කිරීමට අපට පුළුවන් වුණා. ත්‍රිකුණාමල දිස්ත්‍රික්කයේ ප්‍රථම සිංහල බාලිකාව අප ළඟදීම ආරම්භ කරනවා. මේ සඳහා මධ්‍යම රජයේ අධ්‍යාපන අමාත්‍ය බන්දුල ගුණවර්ධන මහතාගේ සහ පළාත් අමාත්‍ය විමලවීර දිසානායක මහතාගෙන් විශාල සහයෝගයක් ලැබෙනවා.බිඳ වැටුණු සිංහල දෙමළ සමගිය දැන් නැඟෙනහිර පළාත තුළ ඇති වී තිබෙනවාද?කියන්න සතුටුයි, දැනටමත් එදා ඇතිවුණු සිදුවීම් පසෙක ලා සිංහල, දෙමළ , මුස්ලිම් සියලු දෙනාම එක මවකගේ දරුවන් මෙන් සිටීමට කටයුතු කරනු දැකිය හැකියි. එය අපේ සතුටට හේතුවෙලා තිබෙනවා.ඔබ විවේක ලද විට සර්වාගමික සිද්ධස්ථානවලට යන බව අපට ආරංචියි.මම නැඟෙනහිර පළාතේ තිබෙන බොහෝ කෝවිල් වලට, පන්සල්වලට වගේම මුස්ලිම් දේවස්ථානවලටත් යනවා. මා ළඟ ජාති ආගම් භේද නෑ.නැගෙනහිර පළාතට ආවේණික සංස්කෘතික හර පද්ධතීන් දැකිය හැකියි නේද?ඇත්තටම ඒ ගැන කියන්න ආඩම්බරයි. ලංකාවේ නැඟෙනහිර පළාත සිංහල, දෙමළ , මුස්ලිම් ජාතින් සියලු දෙනාම වෙසෙනවා. මේ නිසා ඒ තුළ අනගි සංස්කෘතික හරයන් දැකිය හැකියි.විශේෂයෙන් දමිළ සංස්කෘතික ලක්ෂණ සිංහල ජන සමාජයට විදාරණය වන අපූරු තෝතැන්නක් ලෙස නැඟෙනහිර පළාත මා දකිනවා. අපි ඒවා සුරැකීම අනාගත දරු පරපුරට දායාද කිරීමක්..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=n1009301</link>
    <topic>ශ්‍රී ලංකාවේ නිපැයූ කාර් නේපාලයට</topic>
    <author>ජයසිරි මුණසිංහ සහ මහින්ද අලුත්ගෙදර</author>
    <content>ශ්‍රීලංකා ඉතිහාසයේ ප්‍රථම වතාවට මෙහි නිෂ්පාදනය කළ මෝටර් රථයක් එතෙරට අපනයනය කිරීම ඊයේ (29) ආරම්භ විය. ඒ අනුව මයික්‍රෝ මෝටර් රථ 10ක් නේපාලයට යැවීම පොල්ගහවෙල මයික්‍රෝ කාර් සමාගමේ නිෂ්පාදනාගාරයේ දී සිදුවිය.මෙම අවස්ථාවට ප්‍රධාන අමුත්තා වශයෙන් සහභාගී වූයේ ආර්ථික සංවර්ධන ඇමැති බැසිල් රාජපක්ෂ මහතාය.එම්. එක්ස්. සෙවන් සෙඩාන් යනුවෙන් හඳුන්වන මේ කාරයට ශ්‍රී ලංකා වටිනාකම රුපියල් ලක්ෂ 22ක් පමණ වන අතර මේ සඳහා නේපාල වෙළෙඳ පොළ තුළ ඉහළ ඉල්ලුමක් ඇතැයි මයික්‍රෝ කාර් සමාගම පවසයි.කාල් බෙන්ස් මහතා 1880 දී ලෝකයට කාර් රථය හඳුන්වා දීමෙන් පසුව එදා මෙදාතුර මෝටර් කාරයක් වෙනුවෙන් පේටන්ට් බලපත්‍රයක් ලද එකොළොස් වැන්නා ලෙස ශ්‍රී ලංකාවේ මයික්‍රෝ කාර් සමාගම ලෝක ඉතිහාසයට එක්වෙයි.මෙහිදී පැවැති උත්සවය ඇමතූ ආර්ථික සංවර්ධන ඇමති බැසිල් රාජපක්ෂ මහතා කියා සිටියේ ආයෝජන අවස්ථා සඳහා මෙන්ම ඕනෑම නිෂ්පාදන කාර්යයක් වෙනුවෙන් ශ්‍රී ලංකාව තුළ ඉඩ ප්‍රස්තා පවතින බවත් දිනෙන් දින විදේශීය ආයෝජකයන් වැඩි වැඩියෙන් ශ්‍රී ලංකාවට පැමිණෙමින් සිටින බවත්ය.මේ නිමිත්තෙන් පැවැති උත්සවයේ දී අදහස් දැක්වූ මයික්‍රෝ කාර් සමාගමේ සභාපති ආචාර්ය ලෝරන්ස් පෙරේරා මහතා ප්‍රකාශ කළේ පළමු ඇණවුම ලෙස මෝටර් කාර් 10ක් නේපාලයට අපනයනය කරන බවත් වසරකට මෝටර් කාර් 150ක ඇණවුමක් එරටින් ලැබී තිබෙන බවත්ය. දේශීය තාක්ෂණික ඉංජිනේරුවරුන්ගේ දායකත්වයෙන් නිර්මාණය කෙරෙන මයික්‍රෝ මෝටර් රථය විදේශ වෙළෙඳ පොළට හඳුන්වාදීමෙන් ශ්‍රී ලංකාවට ගෞරවයක් හිමිවෙන බව ප්‍රකාශ කළ සභාපතිවරයා, ඒ මගින් මෙරටට විදේශ විනිමය විශාල වශයෙන් ගලාගෙන එන බවද කීය.ප්‍රවාහන ඇමැති කුමාර වෙල්ගම, කර්මාන්ත හා වානිජ කටයුතු ඇමැති රෂාඩ් බද්යුදීන් යන මහත්වරුන් ඇතුළු ආරාධිතයෝ රැසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=n1009302</link>
    <topic>රාජ්‍ය සාහිත්‍ය උළෙල අද ජනපති ප්‍රධානත්වයෙන්</topic>
    <author/>
    <content>රාජ්‍ය සාහිත්‍ය සම්මාන ප්‍රදානෝත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ දී අද (30) පස්වරු 4.00ට පැවැත්වේ.පසුගිය වසරේ දී සිංහල, දෙමළ හා ඉංග්‍රීසි භාෂාවලින් පළ කෙරුණු විශිෂ්ට සාහිත්‍ය කෘති සඳහා මෙහි දී සම්මාන පිරිනැමෙන බව සංස්කෘතික කටයුතු දෙපාර්තමේන්තුවේ අධ්‍යක්ෂිකා රේණුකා ඒකනායක මහත්මිය පැවැසුවාය.සාහිත්‍යවේදීන් සඳහා ජීවිතයේ එක් වරක් පමණක් පිරිනැමෙන සාහිත්‍ය රත්න සම්මානය මෙවර සාහිත්‍යවේදීන් තිදෙනකුට හිමි වන බව ඇය සඳහන් කළා ය. එම සම්මානය සිංහල, දෙමළ හා ඉංග්‍රීසි භාෂා සාහිත්‍ය කෘති වෙනුවෙන් පිරිනැමීමට නියමිතය.එම සම්මාන ද ඇතුළුව මෙවර උළෙලේ දී පිරිනැමෙන සම්මාන ගණන 38කි. ජාතික උරුමයන් හා සංස්කෘති කටයුතු ඇමැතිනී පවිත්‍රා වන්නිආරච්චි මහත්මිය ඇතළු මැති ඇමැතිවරුන් මෙම උළෙලට සහභාගි වීමට නියමිතය.ජාතික උරුමයන් හා සංස්කෘතික කටයුතු අමාත්‍යාංශයේ මෙහෙයවීමෙන් සංස්කෘතික කටයුතු දෙපාර්තමේන්තුවත් ශ්‍රී ලංකා කලා මණ්ඩලයේ රාජ්‍ය සාහිත්‍ය අනුමණ්ඩලයත් එක්ව රාජ්‍ය සාහිත්‍ය සම්මාන ප්‍රදානෝත්සවය සංවිධානය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=n1009303</link>
    <topic>හෙද-හෙදි ඉල්ලීම් රැසකට ඇමැතිගෙන් විසඳුම්</topic>
    <author/>
    <content>සෞඛ්‍ය ඇමැති මෛත්‍රීපාල සිරිසේන මහතා හෙද සේවාව නියෝජනය කරන වෘත්තීය සමිති සමඟ කරන ලද සාකච්ඡාවක ප්‍රතිඵලයක් ලෙස හෙද හෙදියන්ගේ ඉල්ලීම් රැසකට ඉදිරි මාසය ඇතුළත විසඳුම් ලබාදීමට පියවරගෙන ඇතැයි සෞඛ්‍ය අමාත්‍යාංශය පවසයි.හෙද ව්‍යවස්ථාවට නව සංශෝධන එක්කර හෙද ව්‍යවස්ථාව සැකසීමට මෙහිදී එකඟත්වයට පත්ව ඇත.මේ සම්බන්ධයෙන් මුදල් අමාත්‍යාංශයේ ලේකම්වරයා ඇතුළු නිලධාරින් සමඟ සාකච්ඡා කර හෙද ප්‍රශ්නවලට විසඳුම් ඉදිරි මාසය ඇතුළත ලබාදීමට පියවර ගෙන ඇතැයි සෞඛ්‍ය ඇමැති මෛත්‍රීපාල සිරිසේන මහතා පවසයි හෙද හෙදියන්ගේ සාධාරණ ඉල්ලීම්වලට ඉහළම ප්‍රමුඛත්වය ලබාදී විසඳුම් ලබාදීමට පියවර ගන්නා බව ද ඇමැතිවරයා පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=n1009304</link>
    <topic>ජනපති අණින් පූර්ණ පරීක්‍ෂණයක්</topic>
    <author/>
    <content>පොලිස් වෙඩි පහරින් පසුගිය 18 වැනිදා රාත්‍රී‍්‍ර මියගිය ඇඹිලිපිටිය රණමුකගේ අජිත් ප්‍රසන්න නමැති අයගේ මරණය සම්බන්ධයෙන් වහාම අපක්‍ෂපාතී පරීක්‍ෂණයක් පවත්වන ලෙස පොලිස්පති ආචාර්ය මහින්ද බාලසූරිය මහතාට ජනාධිපති මහින්ද රාජපක්‍ෂ මහතා විසින් උපදෙස් ලබා දී තිබේ.සිද්ධියට අදාළව ඇඹිලිපිටිය සහකාර පොලිස් අධිකාරි වරයා මේ වන විට වෙනත් ස්ථානයකට මාරුකොට ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=n1009305</link>
    <topic>5 ශිෂ්‍යත්ව අභියාචනා විදුහල්පතිට විශ්වාස කළ නොහැකිනම් පමණයි</topic>
    <author>දයා පෙරේරා</author>
    <content>පහ ශ්‍රේණියේ ශිෂ්‍යත්ව විභාගයේ දී විශ්වාස කළ නොහැකි ලකුණු ලැබී ඇතැයි සිතන සිසුන් වෙනුවෙන් පමණක් විදුහල්පතිවරුන් ඉදිරිපත් කරන අභියාචනා මෙම මස 5 වැනිදා දක්වා බාර ගන්නා බව විභාග දෙපාර්තමේන්තුව කියයි.සියලුම අභියාචනා ඉදිරිපත් කළ යුත්තේ විදුහල්පතිවරුන් විසින් පමණකි. වෙනත් කිසිම පුද්ගලයකුගේ අභියාචනා බාර නොගන්නා බව විභාග කොමසාරිස් ජනරාල් අනුර එදිරිසිංහ මහතා පවසයි.මේ විභාග ප්‍රතිඵල නිකුත් කිරීමට පෙර අවස්ථා කිහිපයකදීම සියුම් පරීක්ෂා කිරීම් රාශියක් සිදුකර ප්‍රතිඵල නිරවද්‍යතාව තහවුරු කර ඇති බැවින් උත්තරපත්‍ර නැවත සමීක්ෂණයක් නොකැරෙන නමුත් ඇදහිය නොහැකි ලකුණු ලැබූවන් ගැන පමණක් අභියාචනා සඳහා අවස්ථාව ලබාදෙන බව ද හෙතෙම පවසයි.3, 4 හා 5 ශ්‍රේණිවල අවසන් ප්‍රගති වාර්තා සහතික පිටපත්, අයදුම්කරුවන්ගේ සාධනය ගැන පන්ති භාර ගුරුවරයා සහ අංශ ප්‍රධානියාගේ විස්තරාත්මක වාර්තාවක්, ලබා ඇති විශේෂ දක්ෂතා හා කුසලතා ලකුණු ඇදහිය නොහැකි බවට ඉදිරිපත් කළ හැකි වෙනත් සුවිශේෂ හේතු ද අභියාචනා සමඟ ඉදිරිපත් කළ යුතු බව ද විදුහල්පතින්ට දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=n1009306</link>
    <topic>සක්විතිගෙන් බිරිය දික්කසාද වෙලා</topic>
    <author>රෝෂන් තුෂාර</author>
    <content>බන්ධනාගාරගතව සිටින සක්විති රණසිංහ හෙවත් අභය රණසිංහ මුදියන්සේලාගේ චන්දන වීරකුමාර සිය බිරිඳගෙන් නීත්‍යානුකූලව වෙන්වූ දික්කසාද නඩුවේ පිටපතක් කොළඹ දිසා අධිකරණය මගින් ඊයේ (29) ඉල්ලුම් කැර ඇත.කොළඹ දිසා අධිකරණය සක්විති යුවළගේ දික්කසාදය නීතිගත කරමින් 2009 ජනවාරි මස නිකුත් කළ නඩු තීන්දුවේ පිටපතක් නීතිඥවරයකු මෝසමක් ගොනු කරමින් මෙසේ ඉල්ලුම් කැර තිබිණි.නඩු පිටපත ලබා ගැනීමට හේතු වූයේ රක්ෂිත බන්ධනාගාරගතව සිටින සක්විති යුවළගේ නීතිමය අවශ්‍යතාවයකටද යන්න අදාළ නීතිපතිවරයාගෙන් විමසීමේදී එම නීතිඥවරයා සඳහන් කෙළේ තමන් එම දෙපළ වෙනුවෙන් නඩු පිටපත් ඉල්ලුම් නොකළ බවය.තම සේවාදායකයාගේ අවශ්‍යතාවයක් අනුව නඩු පිටපත ඉල්ලුම් කළ බවත්, එය ඉල්ලුම්කරන තෙක් සක්විති යුවළගේ බව දැන නොසිටිය බවත් නීතිඥවරයා පැවැසීය. තම සේවාදායකයා නඩු පිටපත ලබාගත්තේ කුමන කාරණයකටද යන්න තමන්ට සඳහන් කළ නොහැකි බව ද හෙතෙම පැවැසීය.ක්විති රණසිංහගේ ද්වේෂසහගත අතහැර යාම, දරුවන්ට හා බිරිඳට හරිහැටි නොසැලකීම හේතුපාදක කැර ගනිමින් කුමාරි අනුරාධී බිරිය මගින් මේ දික්කසාද නඩුව පවරා ඇති අතර කිසිදු පාර්ශ්වයකගේ හබයකින්, විරෝධතාවයකින් තොරව දික්කසාද තීන්දුව ලබාගෙන ඇති බව ද පැවැසේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=n1009307</link>
    <topic>කොළඹ සුපිරි පාසලක</topic>
    <author>විජයානි එදිරිසිංහ</author>
    <content>කොළඹ සුපිරි පාසලක සිසුන් 21 දෙනකු ළඟ අසභ්‍ය වෙබ් අඩවිවලට පිවිසෙන පහසුකම් සහිත ජංගම දුරකථන තිබුණු බව හෙළි වෙයි.පොලිස් ළමා හා කාන්තා කාර්යාංශය කළ සමීක්‍ෂණයකට අනුව එක් පන්තියක සිටි සිසුන් 41 දෙනා අතුරින් 27 දෙනකු සතුව ජංගම දුරකථන තිබී ඇත.එයිනුත් සිසුන් 21 දෙනකු ළඟ අසභ්‍ය වෙබ් අඩවිවලට පිවිසෙන 3 – ජී පහසුකම් සහිත දුරකථන තිබුණ බව ද හෙළිවී තිබේ.අසභ්‍ය වෙබ් අඩවිවලට පිවිසෙන බවට කරුණු අනාවරණය වීමෙන් පසු ළමා අධිකරණය අසභ්‍ය වෙබ් අඩවි 345 ක් තහනම් කළේය.අවුරුදු 14 ත් 16 ත් අතර වයසේ සිසුන්ගෙන් සියයට 60 ක්ම අසභ්‍ය වෙබ් අඩවිවලට පිවිසෙන බව සොයාගෙන තිබේ.අසභ්‍ය දර්ශන ඇතුළත් වෙබ් අඩවි ලක්‍ෂ ගණනක් ඇති බවත් තහනම් කළ වෙබ් අඩවි අතුරින් 170 ක්ම මෙරට ක්‍රියාත්මක කරන ඒවා බවත් සමීක්‍ෂණය අනාවරණය කරගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=n1009308</link>
    <topic>ගජබා සහ සුගලා කොරියානු රජයට</topic>
    <author>චන්ද්‍රා අත්තනගොඩ</author>
    <content>කොරියාව හා ශ්‍රී ලංකාව අතර රාජ්‍යතාන්ත්‍රික මිත්‍රත්වයේ සංකේතයක් ලෙස ගජබා සහ සුගලා නම් ඇත්පැටවුන් දෙදෙනා කොරියානු රජයට පරිත්‍යාග කිරීම පසුගියදා (24) පින්නවල අලි අනාථාගාරයේ දී සිදුවිය.පින්නවල දී උපත ලැබූ අවුරුදු 6ක් වියැති ගජබා සහ අවුරුදු 5 මාස 11 වයසැති සුගලා පැටවුන් දෙදෙනා මෙසේ කොරියානු රජයට පරිත්‍යාග කෙරිණි.අලි පැටවුන් බාර දීම වෙනුවෙන් පැවැති චාම් උත්සවයේ දී කොරියානු රජය නියෝජනය කරමින් පැමිණි දූත පිරිසේ ප්‍රධානී කීං හේ සුං මහතා ප්‍රකාශ කළේරාජ්‍යතාන්ත්‍රික සුහදතාව සංකේත කරමින් ලැබුණු මේ ජීවමාන සංකේත ඉතාමත් ගෞරවයෙන් පිළිගෙන සුරක්ෂිත කරන බවමේ පරිත්‍යාග කොරියානු රජයට ලබාදීම සඳහා මූලික මෙහෙවරක් ඉටුකළ ඇමැති රත්නසිරි වික්‍රමනායක මහතාටත් එසේම කඩිනමින් මේ සතුන් යුවළ ලබාදීමට කටයුතු කළ ජනාධිපති මහින්ද රාජපක්ෂ මහතාටත් කොරියානු රජයේ විශේෂ ගෞරව ප්‍රණාමය පුදන බව කී කිං හේං සුං මහතා ශ්‍රී ලංකාවෙන් ලැබෙන සතුන් පිටරටදී පැටවුන් බෝ නොකරන බවට තිබෙන කතාව අනාගතයේ දී මේ යුවළ තුළින් මිත්‍යාවක් බවට පත්කිරීමට කටයුතු කරන බව ද කීවේ ය.කොරියානු රජයට ඇතුන් පරිත්‍යාග කිරීමේ කාර්යයේ දී ඒ සඳහා අනුමැතිය ලබාදෙමින් එය කඩිනමින් ඉටුකරදීමට කටයුතු කළ ආර්ථික සංවර්ධන ඇමැති බැසිල් රාජපක්ෂ මහතාට විශේෂ ස්තූතිය පුදකළ හෙතෙම මේ අලිපැටවුන් යුවළ කොරියානු රජයට බාරදීමේ නිල උත්සවය ඔක්තෝම්බර් මස කොරියාවේ දී පැවැත්වීමට කටයුතු පිළියෙල කර ඇති බවත් එහි ප්‍රධාන ආරාධිතයා ලෙස සහභාගිවීමට ආර්ථික සංවර්ධන ඇමැති බැසිල් රාජපක්ෂ මහතාට ආරාධනය කර ඇති බවත් කොරියානු නියෝජිතයා ප්‍රකාශ කෙළේය.මේ අවස්ථාවට පාර්ලිමේන්තු මන්ත්‍රී ඩුලිප් විජේසේකර, ආර්ථික සංවර්ධන අමාත්‍යාංශයේ අධ්‍යක්ෂ ජනරාල් සහ ජාතික සත්ත්ව උද්‍යාන දෙපාර්තමේන්තුවේ වැඩබලන අධ්‍යක්ෂ භාෂ්වර ගුණරත්න, හා ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් යන මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=n1009309</link>
    <topic>ගාමිණී ෆොන්සේකා අනුස්මරණය අද</topic>
    <author/>
    <content>සිනමා සක්විති ගාමිණී ෆොන්සේකා මහතාගේ සය වැනි අනුස්මරණය අද (30) ට යෙදී ඇත.ඒ නිමිත්තෙන් ‘සෙනෙහසේ නවාතැන’ ගාමිණී ෆොන්සේකා විශේෂ උපහාර වැඩසටහන අද පස්වරු 3.00 ට ජාතික රූපවාහිනිය ඔස්සේ විකාශය කෙරේ. මෙයට සමගාමීව මරදාන එල්ෆින්ස්ටන් රඟහල ඉදිරිපිට තිබෙන ගාමිණී ෆොන්සේකා පිළිරුවට පුෂ්පෝපහාර දැක්වීමේ විශේෂ වැඩසටහනක්ද අද පස්වරු 4.00 ට පැවැත්වීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=n10093010</link>
    <topic>ළමා විවාහ 300ක් ලියාපදිංචි කළ රෙජිස්ටාර් වරයකු ගැන පරීක්ෂණ</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>නීති විරෝධී ලෙස ළමා විවාහ 300කට අධික ප්‍රමාණයක් ලියාපදිංචි කළ මහියංගනය ප්‍රදේශයේ රෙජිස්ටාර්වරයෙකු පිළිබඳ තොරතුරු 1929 ළමා උපකාරක සේවයට පෙරේදා (28) වාර්තා වී ඇත.සිද්ධියට අදාළ රෙජිස්ටාර්වරයා අත්අඩංගුවට ගැනීම සඳහා ළමා ආරක්ෂක අධිකාරියේ විශේෂ පොලිස් විමර්ශන ඒකකයේ විශේෂ කණ්ඩායමක් බණ්ඩාරවෙල ප්‍රදේශයට පිටත් කර හරින ලෙස ජාතික ළමා ආරක්ෂක අධිකාරියේ සභාපතිනි අනෝමා දිසානායක මහත්මිය නියෝග කර තිබේ.කුත් මාසයේ මෙවැනිම රෙජිස්ටාර් වරයෙකු නීතිවිරෝධී ලෙස ළමා විවාහ 2ක් සිදු කළ බවට බණ්ඩාරවෙල ප්‍රදේශයෙන් ළමා උපකාරක සේවයට තොරතුරු වාර්තා වූ අතර එම රෙජිස්ටාර්වරයා අධිකරණයට ඉදිරිපත් කිරීමට විශේෂ පොලිස් විමර්ශන ඒකකය පියවර ගත්තේය.මෙවැනි නීතිවිරෝධි විවාහයන් ලියාපදිංචි කිරීමට ඉඩ නොදෙන ලෙසත් එවැනි විවාහ ලියාපදිංචි කිරීමකදී පැමිණෙන පුද්ගලයන්ගේ ජාතික හැදුනුම්පත හා උප්පැන්න සහතිකය ලබාගෙන සත්‍ය තොරතුරු බවට තහවුරුවීමෙන් අනතුරුව විවාහ ලියාපදිංචි කිරීම සඳහා ඔවුන් දැනුවත් කරන ලෙසත් සභාපතිනිය රෙජිස්ටාර් ජෙනරල්වරයාට ලිඛිතව දැනුම් දී තිබේ.විවාහ ලියාපදිංචි කිරීම සම්බන්ධයෙන් වූ නීතිරීති ඇතුළත් චක්‍රලේඛයන් සියලුම රෙජිස්ටාර්වරුන්ට අනුයුක්ත කර ඇති බවත් නීතිවිරෝධී කටයුතු කර ඇත්නම් එවැනි පුද්ගලයන්ට එරෙහිව දැඩි පියවර ගන්නා බවත් රෙජිස්ටාර් ජනරාල්වරයා විශේෂ පොලිස් විමර්ශන ඒකකකයට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=n10093011</link>
    <topic>කොළඹ සරසවියේ ගුටි කෙළියකින්සිසුන් 8ක් තුවාලයි</topic>
    <author>භක්ති ධර්මප්‍රිය මෙන්ඩිස්</author>
    <content>කොළඹ සරසවියේ ශාස්ත්‍ර පීඨයේ සිසුන් දෙපිරිසක් අතර ඊයේ (29) පස්වරුවේ ඇතිවූ ගැටුමෙන් සිසුන් අටදෙනෙකු තුවාල ලබා තිබේ.සරසවි භූ®®මියේ පිහිටි පැරැණි පුස්තකාල ගොඩනැගිල්ලේ විභාගයකට පෙනී සිටි සිසුන් පිරිසකටද මෙහිදී පහර එල්ල කර ඇතැයි පැවසේ.සිද්ධියෙන් තුවාල ලැබූ සිසුන් පස් දෙනෙකු කොළඹ ජාතික රෝහලට ඇතුළත් කළ බව රෝහල් පොලිසිය සඳහන් කෙළේය.ගැටුමට සම්බන්ධ වූ සිසුන් පොලු, මුගුරු, බයිසිකල් චේන් අතැතිව සිටි බව ඇසින් දුටු පිරිසක් දිනමිණට පැවැසුවේය.ශිෂ්‍ය සංගම් දෙකක් අතර මත ගැටුමක් දුරදිග යාම මේ ගැටුමට හේතුව බව පැවැසේ.මේ සම්බන්ධයෙන් ඊයේ (29) සවස් වනතුරුත් පොලිසියට පැමිණිල්ලක් නොතිබූ බව පොලිස් මාධ්‍ය ප්‍රකාශක පොලිස් අධිකාරී ප්‍රිශාන්ත ජයකොඩි මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=n10093012</link>
    <topic>මවක වීමට පුංචි ඇය කළ වරද කිම</topic>
    <author>බුද්ධිකා ඉඹුලාන</author>
    <content>ජාතික ළමා රක්ෂක අධිකාරියේ සභාපතිනි නීතිඥ අනෝමා දිසානායක මහත්මියට කොළඹ කාසල් රෝහලෙන් ඊයේ (29) උදේ ලැබුණේ හද පාරවන දුරකථන ඇමතුමකි. වයස අවුරුදු 14ක බාලිකාවක් පෙරේදා (28) කොළඹ කාසල් රෝහලේදී සිසේරියන් සැත්කමකින් පිරිමි දරුවකු බිහි කළ පුවතක් එයින් කියැවිණි.කාසල් රෝහලේ අධ්‍යක්‍ෂිකා වෛද්‍ය රාණි ප්‍රනාන්දු සහ ලියනගේ වෛද්‍යතුමිය මේ සිද්ධිය දිසානායක මහත්මියට සැලකර සිටියහ. එම මව දූෂණයට ලක්වීමෙන් මෙම දරුවා පිළිසිඳගෙන ඇති බවද ඔවුහු දන්වා සිටියහ.සුන්දර ළමා වියේ පාසල් සුදුගවුම පසෙකලා මවු පදවිය ලබන්නට ඇයට අත්වූ අවාසනාවන්ත ඉරණම කුමක්වීද? ඉහළ දැමූ හුස්ම පොද පහත හෙළන්නට අමතක වූ තරමේ කම්පාවකට මෙහිදී සභාපතිනියද පත් වූවාය.වහා ක්‍රියාත්මක වූ ඇය ළමාරක්ෂක අධිකාරියේ විශේෂ පොලිස් විමර්ශන ඒකකයේ නිලධාරිනියන් අදාළ විමර්ශන කටයුතුවලට යෙදවූයේ මෙවන් අවාසනාවන්ත ඉරණමක් අපේ දැරියන්ට අත් නොවීමට, අවශ්‍ය පියවර ගැනීමට තොරතුරු ලබාදුන්නාට කාසල් රෝහලට ස්තුතිය පළ කරමිනි.කඩුවෙලට නුදුරු ප්‍රදේශයක තම මවුපියන් හා සොයුරියන් සමඟ කෙළිදෙලෙන් ජීවත් වූ ඇයට ඒ අවාසනාවන්ත ඉරණම අත්වූ දිනයේදී පාසල් යාමට අවදි වූයේ බොහෝ ප්‍රමාද වීය. නංගිලාද පාසල් ගොසිනි. මවද පුංචි අම්මාගේ නිවසට යන බව කියා ගියාය. නිවසේ ඉතිරිවූයේ ඇයත් , ඇයගේ නිවසේ නතර වී රැකියාවට ගිය මේසන් වැඩ කරන්නකුත් පමණකි.මේ පුද්ගලයාට වතුර වීදුරුවක් ලබාදීමට කාමරයට ගිය ඇයව මේ ‘ මේසන් බාස් ‘ මාමා ඔහුගේ යහන මතදී දූෂණය කෙළේය. මේ සිද්ධිය මවට නොපවසන ලෙසත් ඇයට තර්ජනය කෙළේය.සියල්ල නිහඬව විඳ දරා ගත් ඇය පසුදාද නිවසේ තනිවූයේ ඇයගේ මව එදිනද බැහැර ගොස් සිටි නිසාය. එදිනද ඇයව කාමරයට කැඳවා ගත් මේ පුද්ගලයා ඇයව දූෂණය කර ඇත.සිද්ධිය ඇය මවට එදින සැලකළ අතර මව ඇය සමඟ පොලිසියට ගොස් පැමිණිල්ලක් කරන ලදී. ඔහුගෙන් ප්‍රශ්න කිරීමට පොලිසියට කැඳවූ අතර එහිදී හෙළිවූයේ ඔහු දෙදරු පියකු බවයි. ඔහුගේ භාර්යාව පැමිණ එම දැරියගේ මව හමුවේ තමන්ගේ දරුවන් වෙනුවෙන් සැමියා බේරා දෙන ලෙස ඉල්ලා හඬා වැටීම නිසා මේ දැරිය හා මව පැමිණිල්ල ඉල්ලා අස්කරගෙන ඇත. ඉන්පසු මෙම පුද්ගලයා නිවසින් පිටවගොස් ඇති අතර ඔහු පිළිබඳව කිසිදු තොරතුරක් දැරියගේ නිවසේ අය සතුව නොමැති බව පරීක්ෂණවලදී අනාවරණය වී ඇත.පසුගිය වසරේ ජුලි මාසයේ සිදුවූ මේ සිදුවීමෙන් තෙමසක් ඉක්ම යන විට ඇය, මවක වීමේ ලකුණු පහළ වූ පසු ඇයගේ නිවැසියන් මෙම ‘ මේසන් බාස්’ මාමා පිළිබඳව සොයා බැලුවද ඔහු ආගිය අතක් සොයා ගැනීමට බැරිවිය.පියකු නොමැතිව දරුවකු බිහිකරන්නට කඳුළු හෙළන මේ දැරිය පිළිබඳව කරුණාබරිත වූ දැරියගේ මස්සිනාගේ මිතුරකු ඇයට පිහිට වන බවට ප්‍රතිඥා දුන්නේ එයින් පසුවය.එහෙත් පෙරේදා (28) උපන් මේ බිළිඳාට රැකවරණය සපයන්නට ඔහුට නීතිය හරස් වී ඇත්තේය. දැරිය අඩුවයසේ පසුවන බැවින් ඔහුට ඇය හා විවාහවීමට නොහැකිය. එහෙත් ඇයටත් බිළිඳු පුතුටත් තෑගි රැගෙන ඊයේ (29) ඔහු කාසල් රෝහලට පැමිණ සිටිනු දක්නා ලදී.ඇයට සෙනෙහෙබර සැමියකු වීමට තමන් කැමති බවත්, මේ දක්වා ඇයව ආදරයෙන් රැකබලා ගත් බවත් ඔහු ළමා අරක්‍ෂක අධිකාරියේ විශේෂ පොලිස් විමර්ශන ඒකකයේ නිලධාරිනියනට පැවැසුවේය.මෙම තොරතුරු ලබා දී, ඒවා සමාජයට හෙළිකර යළිත් මෙවන් අවාසනාවන්ත සිදුවීම් නොවීමට මවුපිය වැඩිහිටියන් ක්‍රියාකළ යුතු අන්දම රටට කියන්නට සත්‍ය හෙළි කළ කොළඹ කාසල් රෝහලේ අධ්‍යක්‍ෂතුමියටත් වෛද්‍යවරියටත් ළමාරක්ෂක අධිකාරියේ සභාපතිනිය මල්කළඹක් දී සිය ස්තුතිය පළ කළාය. කාසල් රෝහලට ගිය ඇය මවගේද සුවදුක් විමසීමට අමතක නොකළාය.මේ අතර, මෙම ළාබාල මවගේ සුවදුක් විමසා බැලීමටත්, සිද්ධිය පිළිබඳව තොරතුරු විමර්ශනය කිරීම සඳහාත් ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතාගේ උපදෙස් මත එම නියෝජ්‍ය ඇමැති එම්. එල්. ඒ. එම්. හිස්බුල්ලා මහතාද ඊයේ (29) කොළඹ කාසල් රෝහලට ගියේය. සිද්ධිය පිළිබඳව ජාතික ළමාරක්‍ෂක අධිකාරිගේ විශේෂ විමර්ශන ඒකකයේ ප්‍රධාන පොලිස් පරීක්ෂක ඩබ්ලිව්. ටී. ඩී. විජේසේන පො.ප ඉන්ද්‍රානි, පො.ප. බිම්ෂානි මහත්මීහු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=n10093013</link>
    <topic>ආයුර්වේද රෝහලකට යැයි නිවසක්කුළියට ගෙන ගණිකා මඩමක් දාලා</topic>
    <author/>
    <content>පුද්ගලික ආයුර්වේද සම්භාහන රෝහලක් පවත්වාගෙන යන මුවාවෙන් කුලියට ගත් නිවසක ගණිකා මධ්‍යස්ථානයක් පවත්වාගෙන ගිය තරුණයකු හා ගණිකා සේවයේ යෙදුණා යැයි කියන කාන්තාවන් දෙදෙනෙකු අත්අඩංගුවට ගත් බව නුගේගොඩ පොලිස් හදිසි ඇමතුම් අංශය කියයි.නුගේගොඩ පොලිස් හදිසි ඇමතුම් අංශයේ ස්ථානාධිපති භාතිය ජයසිංහ මහතාට ලද තොරතුරකට අනුව පොලිස් උපාය දූතයකු කාන්තාවක් ලබා ගැනීමේ මුවාවෙන් යොදවා සැකකරුවන් අත්අඩංගුවට ගත් බව පොලිසිය කියයි. අත්අඩංගුවට ගත් කාන්තාවන් නවගමුව හා අවිස්සාවේල්ල පදිංචි වයස අවුරුදු 24 හා 37 පසුවන්නියන් බවත් සැකකරු ගාල්ල ප්‍රදේශයේ පදිංචි වයස අවුරුදු 28 අයකු බවත් පොලිසිය කියයි.සැකකරු හා සැකකාරියන් දෙදෙනා නුගේගොඩ අධිකරණයට ඉදිරිපත් කිරීමට නියමිතය.නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහතාගේ අධික්‍ෂණය යටතේ නුගේගොඩ පොලිස් හදිසි ඇමතුම් අංශයේ ස්ථානාධිපති පොලිස් පරික්‍ෂක භාතිය ජයසිංහ මහතා ඇතුළු නිලධාරිහු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=n10093014</link>
    <topic>නරුම පියාගේ පොලු පහරින්අවසන් සුසුම් හෙළූ පුංචි රංජනී</topic>
    <author>එස්.එන්.ගොඩමුන්න ගම්පොළ සමූහ</author>
    <content>රංජනී (අවු.7) තවත් පුංචිම පුංචි අහිංසක මල් කැකුළකි. තම දියණියගේ කිරි සුවඳ මැකී යන්නටත් පෙර රංජනීගේ මව දෙවසරකට පෙර දුරු රට ගියේ පවුලේ බර තවත් ඉවසිය නොහැකි නිසාවෙනි.මව රට හැර ගිය පසු බේබදු පියාගේ කෲර වද හිංසාවලට ලක්වෙමින් මෙහෙකාරියක සේ නිවසේ සියලු මෙහෙවර කරට ගෙන කටයුතු කළ මේ පුංචි සිඟිත්තිය නොසිතූ මොහොතක පියාගේ මරු පහරට ලක්ව අවසන් සුසුම් හෙළූ කතාවෙන් ගම්පොළ වටදෙණිය, ගෝනාධිකවත්ත ප්‍රදේශය පමණක් නොව මුළු මහත් රටම කම්පාවට පත්ව සිටී.පුංචි රංජිනීට තම නිවෙස නිවෙසක් නොව වධකාගාරයක් යැයි සිතුණු වාර අනන්තය. නිවස අතුගෑම, වතුර ගෙන ඒම, රෙදි සේදීම, දර සෙවීම පමණක් නොව ඉවුම් පිහුම් කටයුතුවලට උදවු වීම ආදී කටයුතු නොපිරිහෙළා ඉටුකළ ද ඒ කිසිවකින් සතුටට පත් නොවූ තැන පියාගෙන් ඇයට ලැබුණේ ගුටිබැටය. බැණුම්ය.වත්තේ වැඩට යන රංජනීගේ පියා හැන්දෑවට නිවසට එන්නේ කටගොන්නක් බීගෙනය. පියාගේ පැමිණීමෙන් බයෙන් ගුලිගැහෙන්නේ මේ පුංචි රංජනී පමණක් නොවේ. ඇයගේ බාල නැගණියත් වැඩිමහල් සොහොයුරාත් දිනපතාම තාත්තාගේ ගොදුරු බවට පත්වූහ. එහෙත් තාත්තාගෙන් වන මේ සියලු අකටයුතුකම් , ගුටිබැට, තාඩන පීඩන මොවුන් ඉවසා සිටියේ තව දෙමසකින් මව පැමිණි පසු සැනසුම් සුසුමක් හෙළන්නට හැකිවේයැයි මේ පුංචි දරුවන් සිතූ නිසා විය හැකිය. ඉඳහිට නිවසට එන ආච්චී අම්මාගේ පැමිණීම පමණක් මේ දරුවන්ට මහත් අස්වැසිල්ලක් විය.ගෝනාධික වත්ත සිංහල - දෙමළ මහ විදුහලේ දෙක වසරේ ඉගෙනුම ලබමින් සිටි පුංචි රංජනී පෙරේදා පාසල් ගොස් ආපසු නිවසට ආවේ ඇඹුල් පේර අහුරක් ද අතැතිවය. පියා එන්නට පෙර ගෙදර අඩුපාඩු සැකසීමට ඇය සූදානම් වූවා ය.රෑ බෝවීමත් සමඟ නිවසට පැමිණි පියා වෙනදාට වඩා මත්පැන් බී ඇති බව රංජනීට දැනුණාය. සුපුරුදු පරිදි පියාගෙන් මඟහැරී ඉඳීමට ඈ උත්සාහ ගත්තාය.ඒත් ගිනියම් වූ පියාගේ දෑස්වලින් රංජනීට සැඟවෙන්නට නොහැකි විය. ගුටිබැට සමඟ නිවසේ බඩු මුට්ටුද විසි වී ගියේය. මේ නිවසින් නිතර ඇහෙන සුපුරුදු ඇනුම් බැනුම් හඬ දරුවන්ට තලා පෙලන හඬ අසල්වැසියන්ට හොඳට පුරුදුය. එහෙත් ඔවුන් ඊට එරෙහි වන්නට නොආවේ බේබදු පියාගේ තරම හොඳ හැටි දන්නා නිසා විය යුතුය. එදා රංජනීට නිදා ගන්නට ඒ පියා ඉඩ නොදුන්නේය. කෑම රස නැති බව පවසමින් ඔහු ඇයට පහර දුන්නේය. වේලාව පාන්දර 2ත් පසු වී ගොසිනි. පුංචි රංජනී ඇතුළු දරු පැටවු තාමත් වද වේදනා විඳිමින් සිටිති.රංජනීගේ බාප්පා(පියාගේ මල්ලි) සිටින්නේ රංජනීගේ නිවස අසලම ඇති නිවෙසකය. ඔහුට මේ සියල්ල හොඳින් ඇසෙන්නේය. ඒත් ඔහු මේවා බේරන්නට නොගියේ ද තම අයියා ගැන හොඳින් දන්නා නිසාය.සියලු දෙනා මේ ලෙස නිහඬ වුවත් රංජනීගේ මරුවා නිහඬ වී නොසිටියේය. එළිවන ජාමෙට තම ගොදුර ඩැහැ ගැනීමට මාන බලමින් සිටි ඔහු ඒ දෙස නෙත් අයා බලා සිටියේ ය.අසුවූ අසුවූ දෙයින් දරුවන්ට පහර දුන් මේ නරුම පියාට ඊළඟට අතට අසු වූයේ නිවසේ තිබූ කෙටේරියකි. ඔහු එයින් පුංචි රංජනීට පහර දුන්නේය. කැරකී බිම වැටුණු රංජනී එයින් අඩපණව ගියාය.මව එනතුරු සිහින මැව් පුංචි රංජනීට අවසන් වතාවේද මවගේ නම කියැවුණි. මේ ඇසූ රංජනීගේ සොයුරා අම්මා ගැන සිහි වී හඬා වැළපුණේය. මේ පුංචි සිඟිත්තිය මවගේ කිරි සිහිනෙන්ම අවසන් සුසුම් පොද හෙළූ අතර ඒ සමඟම නිවසේ කල කෝලාහළ ද නැවතුණි.උදෑසන පොලිසියට ලැබුණු තොරතුරක් මත මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න , නියෝජ්‍ය පොලිස්පති පූජිත් ජයසුන්දර, මහනුවර කො.භාර ජ්‍යෙ.පො.අධිකාරි රංජිත් කස්තුරිරත්න යන නිලධාරින්ගේ උපදෙස් මත කඩුගන්නාව පොලිස් ස්ථානාධිපති රෝහණ වනිගසේකර මහතා වහාම පරීක්ෂණ කණ්ඩායමක් සිද්ධිය වූ ස්ථානයට පිටත්කර හැරියේ ය.දැරියට පහර දුන් බවට සැකකරන කෙටේරිය දෙකට කඩා එහි මිට ලිපට දමා එබූ අතර අනෙක් කොටස ලිපට ගෙනා දර ගොඩේ සඟවා තිබුණි.දැරියගේ සිරුර වැටී තිබූ තැනට ආසන්නයෙන් තේ කපන පිහියක් හා පහරදීමට යොදාගත් උපකරණ කීපයක් ද පරීක්ෂණ කණ්ඩායම සොයා ගත්තේ ය.දුෂ්කර වතු මාර්ගය හා අධික වර්ෂාව නොතකා එම ස්ථානයට පැමිණි ගම්පොළ ප්‍රධාන මහේස්ත්‍රාත් උපාලි ගුණවර්ධන මහතා මහේස්ත්‍රාත් පරීක්ෂණය පැවැත්වූ අතර මෙය මිනීමැරුමක් බවට සැකකොට එයට අදාළ සැකකරු අත්අඩංගුවට ගන්නා ලෙස පොලිසියට නියෝග කළේ ය.ඒ අනුව දැරියගේ පියා අත්අඩංගුවට ගත් අතර පශ්චාත් පරීක්ෂණ සඳහා දැරියගේ සිරුර ගම්පොළ ශික්ෂණ රෝහල වෙත ගෙන එනු ලැබීය.අධිකරණ වෛද්‍ය නිලධාරි මුදිත හපුආරච්චි මහතා විසින් ඊයේ (29) දින පශ්චාත් මරණ පරීක්ෂණය පවත්වා මොට ආයුධයකින් හිසට එල්ල කළ පහරකින් අභ්‍යන්තරයේ රුධිර වහනයෙන් සිදු වූ මරණයක් බව නිගමනය කොට ඇති අතර මෙම දැරියගේ සිරුර පුරා තුවාල 20කට අධිකව ඇති බව සඳහන්කොට ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=r1009301</link>
    <topic>හැමිල්ටන් ඇළ ඉවුරේ කඩ කාමර 126ක් ඉවතට</topic>
    <author>හැඳල විශේෂ - ජුලියන් කෝරාළ</author>
    <content>හැඳල හැමිල්ටන් ඇළඉවුරේ වෙළෙඳාම් කිරීම ආරක්‍ෂක අමාත්‍යාංශය විසින් තහනම් කරනු ලැබීම නිසා කඩ කාමර 126ක් ඉවත් කැර තිබේ. ඒ අතර ඇළකන්දේ මාළු හා මස් වෙළෙඳාම් කළ 35 දෙනකු සිය ජීවනෝපාය මාර්ග නැතිවී යෑම නිසා ඉතා අසරණ තත්ත්වයට පත්වී තිබේ.කොළඹ සිට මීගමුව දක්වා ඇළකන්ද ඔස්සේ මාර්ගය සංවර්ධනය කරමින් පවතී. එම සංවර්ධන කටයුතු නිසා හෝ ආරක්‍ෂක හේතුන් නිසා හෝ හැමිල්ටන් ඇළ ඉවුරේ අනවසර ඉදිකිරීම් කඩා දැමීමට ආරක්‍ෂක අමාත්‍යාංශය ලිපි නිකුත් කැර තිබේ.වත්තල ප්‍රාදේශීය සභාවේ සභාපති ඩිලුක්‍ෂා ද අල්විස් මහතා ඇළකන්දේ ඉවත් කළ මාළු මස් වෙළෙඳුන්ට අතහැර දමා ඇති වෙළෙඳ සංකීර්ණය අලුත්වැඩියා කැර බෙදාදීමට පොරොන්දු වී තිබේ. මස් කඩ 03 සඳහා පමණක් කඩ කාමර වෙන්කර දී ඇති අතර අනිකුත් කඩ කාමර 14 තවම බෙදාදී නැත. වෙළෙඳුන් ප්‍රමාණය වැඩි නිසාත් තිබෙන කඩකාමර ප්‍රමාණය සීමා සහිත නිසාත් එක කඩ කාමරයක් වෙළෙඳුන් දෙදෙනෙකුට බැගින් බෙදාදීමට යෝජනා කැර ඇතැයි වෙළෙන්දෝ පවසති.වෙළෙඳම් කිරීමට තැනක් නැතිව සිටින සුනිල් ගුණවර්ධන මහතා මේ පිළිබඳව මෙසේ අදහස් දැක්වීය. “ අපිට අගොස්තු 25 වැනිදා සිට මාළු වෙළෙඳාමෙන් අයින්වන ලෙසට ආරක්‍ෂක අමාත්‍යාංශයෙන් ලිපි එවලා තිබුණා . එම ගොඩනැගිලිද කඩා ඉවත් කර ගන්නා ලෙසට නියෝගකැර තිබුණා. ඇළ ඉවුරේ මාළු වෙළෙඳාම් කළ අපට ඒ සඳහා විකල්ප ස්ථානයක් ලබාදී තිබුණේ නැහැ. වත්තල ප්‍රාදේශීය සභාවේ සභාපති අපට හොඳ ස්ථානයන් ලබා දෙනවා කියලා කිව්වා. ඒ පොරොන්දුව 25දාට පෙර ඉටු වුණේ නැහැ. අගෝස්තු 24දා අපගේ වෙළෙඳ කුටි කඩා ඉවත් කළා. ඒත් අපි 25දා සිට මාළු තට්ටු පමණක් තබාගෙන බෝට්ටුවලින් මාළු අරන් වෙළෙඳාම් කළා. ඊට පස්සෙ පොලිසිය ඇවිත් කීවා වෙළෙඳාම කරන්න එපා කියලා.ඇළකන්දේ මාළු වෙළෙඳාම් කරන කතුන් සිවු දෙනකු සිටී. ඒ. ජී. ;ක්. ශ්‍රීයානි , ආර්. ඒ. රොසලින් එච්. ආර්. දයාවති හා ජසින්තා ය. ඔවුන් අතරින් තම ජීවන වෘත්තිය පිළිබඳව ජී. කේ. ශි‍්‍රයානි මෙසේ පැවැසුවාය.“ මං දරුවන් හය දෙනෙකුගෙ අම්මා කෙනෙක්. ඒ හය දෙනාම ගැහැණු දරුවෝ. පාසල් යන දරුවො හතර දෙනෙක් ඉන්නවා. ඉතිරි දෙදෙනාත් විවාහයක් කරගෙන නැහැ. ඒ අයත් නඩත්තු කරන්නෙ මං තමයි. මගේ විවාහක ස්වාමිපුරුෂයා නැහැ. මං තනියෙන් තමයි හරි හම්බ කරගන්න ඕනෑ. මං අවුරුදු දහයක පහළොවක ඉඳලා මාළු විකුණනවා.මාළු වෙළෙඳාමෙන් කාලා ඇඳල, ඉන්න තරම් මුදලක් දිනපතා හොයාගත්තා. විසිපස්වැනිදා ඉදලා ඒකටත් හෙනහුරා ලැබුවා.එච්. ජී. දුමින්ද ප්‍රදීප් කුමාර මෙසේ පැවැසීය.මාත් අවුරුදු කීපයක ඉඳලා ඇළකන්දේ මාළු වික්කා. 25දා ඉඳලා ඒකට කණකොකා ඇඬුවා. අපේ වියදමෙන් රුපියල් දහපහළොස් දාහක් වියදම් කරලා හදාගත්ත කඩ කාමර කෑලි කඩා දැම්මා. ඊට පස්සෙ ඇළ ඉවුරේ මාළු ලෑලි දාගත්තා. පොලිසියෙන් පැනලා අල්ලා මාළුත් එක්ක අරං ගියා. ගිහිල්ලා උසාවියට දැම්මා. උසාවියෙන් අවවාද කරලා දඩයකුත් ගැහැව්වා. උදේ රෑත් හවස් වෙනකම් මාළු අයිස් නැතිවයි තිබුණේ එක්කොම කුණුවෙලා. මේ පිළිබඳව වත්තල ප්‍රාදේශීය සභාවේ සභාපති දිලුක්ෂාද අල්විස් මහතා මෙසේ පැවැසීය.ඇළකන්ද නගරය ජරාවාසව ගියේ මේ ඇළ ඉවුරේ මාළු වෙළෙඳාම නිසයි.මේවා ලස්සන කරන්න ඕනෑ. එතකොට අනවසර කඩ ඉවත් කරනවා. ඒත් මේ උදවිය අතරමං කරන්නේ නැහැ. දැන් මම පරණ මර්කට් එකේ ලෑලි හදනවා. අලුත් එකක් හදන්න සල්ලි ඕනෑ ඉඩම් පවරා ගන්න ඕනෑ.ඒවා කළ යුතුයි. ඒත් මට සල්ලි නැහැ මහ ආණ්ඩුවෙන් හරි පළාත් සභාවෙන් හරි ඒවාට වියදම් කරන්න ඕනෑ. මොනවා නැතත් දැන් ඇළකන්දේ අපි‍්‍රයයක් නැතිව යන්න පුළුවන්..</content>
  </post></root>