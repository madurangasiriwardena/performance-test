<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=n1008022</link>
    <topic>ශ්‍රී පාදය-හෝර්ටන්තැන්න-නකල්ස්ලෝක උරුම ලැයිස්තුවට</topic>
    <author>ජීවනී පතිරණ</author>
    <content>ශ්‍රී පාදස්ථානය, හෝර්ටන්තැන්න සහ නකල්ස් කඳුවැටිය ලෝක උරුම ලැයිස්තුවට ඇතුළත් කෙරේ. බ්‍රසීලයේ දී පෙරේදා (31) පැවැති යුනෙස්කෝ ලෝක උරුම මණ්ඩල නියෝජිත සමුළුවේ දී මේ තීරණය ගෙන ඇත.ඒ අනුව ශ්‍රී ලංකාවේ ලෝක උරුම ස්ථාන සංඛ්‍යාව 10ක් දක්වා ඉහළ නඟී. මීට පෙර දළදා මාලිගාව අනුරාධපුරයේ රුවන්වැලි සෑය සහ කුට්ටම්පොකුණ, පොළොන්නරුව, සීගිරිය රංගිරි දඹුලු විහාරය, ගාලු කොටුව සහ සිංහරාජය ලෝක උරුම ලැයිස්තුවට ඇතුළත් ව තිබිණි.ජාතික උරුමයන් හා සංස්කෘතික කටයුතු අමාත්‍ය පවිත්‍රා වන්නිආරච්චි මහත්මියගේ ඉල්ලීමකට අනුව ශ්‍රී පාදස්ථානයත්, පරිසර අමාත්‍යාංශය කළ ඉල්ලීමකට අනුව නකල්ස් කඳු වැටිය හා හෝටන්තැන්නත් ලෝක උරුම ලෙස ප්‍රකාශ කිරීමට යුනෙස්කෝ ලෝක උරුම මණ්ඩල නියෝජිත සමුළුව තීරණය කර තිබේ.පරිසර නියෝජ්‍ය ඇමැති ෆයිසර් මුස්තාපා මහතා යුනෙස්කෝ ලෝක උරුම සම්මේලනය සඳහා ශ්‍රී ලංකාව නියෝජනය කරමින් බ්‍රසීලයට ගොස් ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=n1008023</link>
    <topic>ප්‍රභාකරන්ගේ ‘ඩ්‍රයිවර්’පොලිසියට බාර වෙයි</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>හිටපු කොටි නායක වේළුපිල්ලේ ප්‍රභාකරන්ගේ රියදුරු වශයෙන් කටයුතු කළ ප්‍රබල කොටි සාමාජිකයකු ත්‍රිකුණාමලය මානව හිමිකම් කොමිසම හරහා පොලිසියට භාරවූ බව ත්‍රිකුණාමලය මූලස්ථාන පොලිසිය කියයි.ඔහු කිලිනොච්චි ඉරණමඩු සිවන් වීදියේ පදිංචි වඩිවේල් සසි කුමාර් (29) නැමැති අයෙකි.“සෙන්සූඩර්” යන එල්.ටී.ටී.ඊ. නමින් පෙනී සිටි මොහු මුලතිව්, වෙල්ලමුල්ලිවයික්කාල් අවසන් සටනේදී ප්‍රහාරයකින් වම් පාදයක් අහිමිව සාමාන්‍ය වැසියෙකු ලෙස රජයේ පාලන ප්‍රදේශයට පැමිණ රෝහල්ගතවී පසුව මැණික්ෆාම් කලාප අංක හතර කඳවුරේ නවාතැන් ගෙන සිට ඇතැයි පොලිසිය කියයි.පසුව මොහු තවත් මිතුරෙකු සමඟ ත්‍රිකුණාමලය, කුච්චවේලි, කුඹුරුපිටිය ප්‍රදේශයේ සැඟවී සිට තර්ජන එල්ල වීම නිසා භාරවී තිබේ. මොහු කොටි බුද්ධි අංශයට අනුයුක්තව පුහුණුව ලබා ඇති අතර ප්‍රභාකරන්ගේ ගමන් සඳහා වසරක් වැනි කාලයක් රියදුරා වශයෙන්ද කටයුතු කර ඇති බවට ඔහු විසින් පාපෝච්චාරණය කර තිබේ. ත්‍රිකුණාමලය මූලස්ථාන පොලිසිය මගින් රැඳවුම් නියෝග මත සැකකරු රඳවා තබාගෙන ප්‍රශ්න කරගෙන යයි.ත්‍රිකුණාමලය කොට්ඨාස භාර පොලිස් අධිකාරී රත්මල්වින්න බණ්ඩාර මහතාගේ උපදෙස් මත මූලස්ථාන ප්‍රධාන පොලිස් පරීක්ෂක චරිත ඒ. බී. ජයසුන්දර මහතාගේ මෙහෙයවීමෙන් අපරාධ අංශයේ ස්ථානාධිපති පොලිස් පරීක්ෂක ඊ. ජී. නිලන්ත මහතා ඇතුළු පොලිස් කණ්ඩායමක් වැඩිදුර පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=n1008024</link>
    <topic>ප්‍රවීණ නාට්‍යවේදී ආර්.ආර්.සමරකෝන් අභාවප්‍රාප්ත වේ</topic>
    <author>ජීවනී පතිරණ</author>
    <content>ප්‍රවීණ නාට්‍යවේදී ආර්. ආර්. සමරකෝන් මහතා වසරකට ආසන්න කාලයක් රෝගාතුරව සිට ඊයේ (01) අලුයම අභාවප්‍රාප්ත විය.මිය යන විට 71 වැනි වියේ පසු වූ ඒ මහතා ප්‍රවීණ ගුවන් විදුලි නිවේදිකා සහ රංගන ශිල්පිනී රම්‍යා වනිගසේකර මහත්මියගේ ස්වාමිපුරුෂයා ය.‘ලෙඩක් නැති ලෙඩෙක්’ වේදිකා නාට්‍ය රචනයෙන් නාට්‍ය ලෝකයට අවතීර්ණ වූ සමරකෝන් මහතා රාජ්‍ය සම්මානවලට පාත්‍ර වූ වේදිකා නාට්‍ය ගණනාවක් රචනා කළ නිර්මාණ ශිල්පියකු සේම ගත් කතුවරයෙක් ද වේ.සමරකෝන් මහතා විසින් නිර්මාණය කළ ‘කැලණි පාලම’ වේදිකා නාට්‍ය ශ්‍රී ලංකාවේ පමණක් නොව විදේශ රටවල පවා ඉතා ජනප්‍රියත්වයට පත් වූ විවිධ සම්මානවලින් පිදුම් ලැබූ නාට්‍යයකි.ඉඩම ‘කකුල් හතරේ ඉලංදාරියා’ අහසින් වැටුණු මිනිස්සු, ජේලර් උන්නැහේ, දූවිලි වැනි වේදිකා නාට්‍ය ගණනාවක් නිර්මාණය කරමින් ඔහු විසින් මෙරට කරළියට ගෙනා ශිල්පීන් ප්‍රමාණය අතිවිශාලය.සමරකෝන් මහතා විසින් රචිත ‘ගේ කුරුල්ලෝ’ නවකතාව රාජ්‍ය සම්මාන දිනා ගත් අතර ඒ අතුරින් ගේ කුරුල්ලෝ නමින් ටෙලි නාට්‍යයක් නිර්මාණය විය.වසර ගණනාවක් සමුපකාර තොග වෙළෙඳ සංස්ථාවේ සහකාර කළමනාකරුවකු ලෙස ද සේවය කර ඇති ඒ මහතා රෝගාතුර වීමට ආසන්න කාලයේ දී ද විවිධ නාට්‍ය නිර්මාණ හා කෘති ගණනාවක් රචනා කර තිබේ.ඒ මහතාගේ දේහය දැනට වාද්දූව, උතුරු තල්පිටිය, දික්බැද්ද පාර අංක 45 නිවසේ තැන්පත් කර ඇති අතර දේහය පිළිබඳ අවසන් කටයුතු අනිද්දා (03) සවස වාද්දූව පොදු සුසාන භූමියේ දී සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=n1008025</link>
    <topic>වෙඩි තබා ඇතු මරාදළ කපා ගෙන ගිහින්</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමලය, තිරියාය, ගිරිහඩුසෑය පුදබිමේ සැරිසැරූ ඇතෙකු වෙඩි තබා මරාදමා ඇතැයි වනජීවී සංරක්‍ෂණ දෙපාර්තමේන්තුව කියයි.මෙම ඇතා මරාදමා දළ දෙක සහ වලිගය කපාගෙන ගොස් තිබේ.ගිරිහඩුසෑය පුරාවිද්‍යා රක්‍ෂිතයේ එම සෑයට මීටර් 250ක් නුදුරින් මේ සිදුවී දින 20 කට පසුව පෙරේදා (31) ඇතාගේ සිරුර හමුවූ බව වනජීවී නිලධාරීහු පවසති.මෙම පුදබිමේ ආරක්‍ෂාවට යුද හමුදා අනුඛණ්ඩයක්ද ඇති අතර, එසේ තිබියදී මෙම සිදුවීම වී ඇතැයි වනජීවී නිලධාරීහු පෙන්වා දෙති.උස අඩි හතහමාරක් වන මෙම ඇතා හොදින් වැඩුණු ඇතකු බව කියයි.මෙම ඝාතනය කුච්චවේලි පොලිසියට සැලවීමෙන් පසුව වැඩිදුර කටයුතු සඳහා වනජීවී නිලධාරීන්ට දැනුම්දීමෙන් පසුව පරීක්‍ෂණ ආරම්භ කර තිබේ.වනජීවී සංරක්‍ෂණ දෙපාර්තමේන්තුවේ වනජීවී අඩවි ආරක්‍ෂක ඒ. එම්. සාලිය බණ්ඩාර, වනජීවී අඩවි ආරක්‍ෂක අයි. බී. සේනාරත්න බණ්ඩාර යන මහත්වරුන් ඇතුළු නිලධාරීහු පිරිසක් සිද්ධිය සම්බන්ධයෙන් පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=n1008026</link>
    <topic>වයිකෝගේ එම්.ඩී.එම්.කේ පක්ෂයතව දුරටත් පක්ෂයක් නොවේ</topic>
    <author>මහින්ද අලුත්ගෙදර</author>
    <content>තමිල්නාඩුවේ එම්.ඩී.එම්. කේ පක්ෂය ඇතුළු තවත් පක්ෂ කීපයක් ප්‍රාන්ත දේශපාලන පක්ෂ ලෙස නොපිළිගැනීමට ඉන්දීය මැතිවරණ කොමිසම තීරණය කැර ඇත.එල්. ටී. ටී. ඊ සංවිධානයේ ප්‍රබල අධාර කරුවකු වන වයිකෝ නමැත්තාගේ නායකත්වයෙන් යුතු මරුමලචි ද්‍රවිඩ මුන්නේත්‍ර කෂාගම් (එම්. ඩී. එම්. කේ) පක්ෂය ඇතුළුව පුදුචෙරිහි පටික්වාලිව් මක්කල් කච්චි, අරුනාචල් කොංග්‍රස් පක්ෂය හා සමාජ්වාද් පක්ෂය මින් ඉදිරියට ප්‍රාන්ත දේශපාලන පක්ෂ ලෙස නොසැලකේ.මැතිවරණවලදී ඒ ඒ දේශපාලන පක්ෂයන්හි ක්‍රියාකාරිත්වයේ පවතින අසාර්ථකත්වය හා යම් දේශපාලන පක්ෂයක් ජාතික හෝ ප්‍රාන්ත වශයෙන් මැතිවරණයේ දී වලංගු ඡන්ද වලින් සියයට 6කට වඩා අඩුවෙන් ඡන්ද ලබා ගැනීම මේ තීරණයට හේතු වී ඇතැයි වාර්තා වේ.යම් දේශපාලන පක්ෂයක් ප්‍රාන්ත 4කට වඩා අඩු සංඛ්‍යාවක් පමණක් පිළිගන්නේ නම් එය ප්‍රාන්ත පක්ෂයන් ලෙස සලකන අතර එවැනි පක්ෂයක් ජාතික තලයේ පක්ෂයක් ලෙස එරට මැතිවරණ කොමිසම නොපිළිගනී.ලෝක් සභාවේ හෝ ප්‍රාන්ත මැතිවරණවලදී පක්ෂයක් ලබා ගන්නා ප්‍රතිඵල මත මෙම ශ්‍රේණිගත කිරීම සිදු කරන අතර ප්‍රාන්ත හා ජාතික දේශපාලන පක්ෂවලට තමන්ටම ආවේණික වූ පක්ෂ ලාංඡනයක් භාවිතා කළ හැකි බව සඳහන් වේ.මේ අතර ඉන්දීය රාෂ්ත්‍රිය ජනතා ඩාල් පක්ෂය ජාතික පක්ෂයක් ලෙස ඉදිරියේ දී නොසලකන අතර තමිල්නාඩු ප්‍රාන්තයේ මහ මැතිවරණයක් ලබන 2011 දී පැවැත්වීමට නියමිත බවද ඉන්දීය වාර්තා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=n1008027</link>
    <topic>දළදා බැතිමතුන්ට රක්ෂණ සංස්ථාවෙන් ‘ඉර හඳ පවතින තුරු’ රැකවරණ</topic>
    <author/>
    <content>මහනුවර ශ්‍රී දළදා මාලිගාවේ ඇසළ උත්සවය නැරැඹීමට පැමිණෙන සැදැහැවතුන් වෙනුවෙන් විශේෂ ආරක්ෂණ ක්‍රමයක් ශ්‍රී ලංකා රක්ෂණ සංස්ථාව විසින් හඳුන්වා දී ඇත.‘’ඉරහඳ පවතින තුරු’’ නමින් හඳුන්වා දී ඇති මෙම රක්ෂණ ක්‍රමය යටතේ මහනුවර ඇසළ පෙරහර පවතින කාල සීමාවේ මහනුවර නගරයට පැමිණෙන ලක්ෂ සංඛ්‍යාත සැදැහැවතුන් වෙනුවෙන් ආරක්ෂාව සැපයෙන අතර, යම් අනතුරක් සිදුවුවහොත් මෙමඟින් රක්ෂණ ආවරණය සැපයෙනු ඇත.මෙම රක්ෂණ වැඩපිළිවෙළ කතරගම, දෙවිනුවර සහ ගැටබරු ඇසළ උත්සව සඳහා ද ක්‍රියාත්මක වේ. ඊට අදාළ රක්ෂණ සන්නස ශ්‍රී ලංකා රක්ෂණ සංස්ථාවේ සභාපති ගාමිණී සෙනරත් මහතා ජනාධිපතිතුමා වෙත පිරිනැමූ අතර, ජනාධිපතිතුමා එය දිවයවඩන නිලමේ නිලංග දෑල මහතා වෙත භාර දෙන ලදී.මීට අමතරව ශ්‍රී දළදා මාලිගාවේ ඇසළ උත්සවය පැවැත්වීමේ අරමුදල සඳහා රු. මිලියන 03ක චෙක්පතක් ද ශ්‍රී ලංකා රක්ෂණ සංස්ථාවේ සභාපති ගාමිණී සෙනරත් මහතා ජනාධිපතිතුමා වෙත භාරදීමෙන් අනතුරුව ජනාධිපතිතුමා එම චෙක්පත දියවඩන නිලමේ නිලංග දෑල මහතා වෙත භාර දෙන ලදී.මෙම අවස්ථාවට මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන අමාත්‍ය සරත් ඒකනායක ඇතුළු මැති ඇමැතිවරු ද ජනාධිපති ලේකම් ලලිත් වීරතුංග සහ දියවඩන නිලමේ නිලංග දෑල යන මහත්වරුන් ඇතුළු පිරිසක් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=n1008028</link>
    <topic>වෙඩි වැදුණු අලියෙක් මාඔයේ පණ අදී</topic>
    <author>සීගිරිය විශේෂ</author>
    <content>වෙඩි වැදී බරපතළ තුවාල ලැබූ අලියකු දින හයක් තිස්සේ දැඩි අසාධ්‍ය තත්ත්වයෙන් ලග්ගල මාඔය ප්‍රදේශයේ සිටී.වනජීවී පශු වෛද්‍යවරුන් දින කිහිපයක් අලියාට ප්‍රතිකාර ලබාදී ඇත. දෙස් විදෙස් ජනතාව මේ අලියා විඳින දුක දැක දැඩි ලෙස ශෝකවන ආකාරය දැකගත හැකිය.වනජීවී පශු වෛද්‍යවරුන් කීවේ අලියාගේ ජීවිතය බේරාගැනීමට නොහැකි බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=n1008029</link>
    <topic>මාස 6ක් තුළ අපනයන අගය 11%කින්දවිදේශ සංචිත ප්‍රමාණ 13%කින්ද ඉහළට</topic>
    <author>වෙල්ලස්සේ බණ්ඩාර සහ මහින්ද අලුත්ගෙදර</author>
    <content>ගත වූ මාස හයක කාලය තුළ ශ්‍රී ලංකාවේ අපනයන අගය සියයට 11 කින් සහ විදේශ සංචිත ප්‍රමාණය සියයට 13කින් ඉහළ ගොස් ඇතැයි ශ්‍රී ලංකා මහ බැංකුව පෙන්වා දෙයි.මේ හේතුව නිසා ශ්‍රී ලංකා රුපියලේ අගය යම් වර්ධනයක් පෙන්නුම් කරන අතර, විදේශ මුදල් දේශීය බැංකු වෙත ගලා ඒමට පටන් ගෙන තිබෙන බව ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා අවධාරණය කරයි.අපනයන අගය සහ විදේශ විනිමය අගය ඉහළ මට්ටමකට පැමිණීම හේතුවෙන් ශ්‍රී ලංකා ආර්ථිකයේ විශාල වර්ධනයක් ඇතිවී තිබෙන බව පෙන්වා දෙන මහ බැංකු අධිපතිවරයා, ණය නිකුත් කරන සහ ණය ලබා ගන්නා සැමට රුපියලේ අගය සාධාරණ ලෙස පවත්වාගෙන යාමට හැකිවී තිබෙන බවද අවධාරණය කරයි.ශ්‍රී ලංකා රුපියලේ අගය ස්ථාවර මට්ටමකින් පවත්වා ගෙන යාමට හැකි වීමෙන් ආර්ථික වර්ධනයට වැඩි දායකත්වයක් ලබා දෙන අතර දෙස් විදෙස් ආයෝජකයන්ගේ පැමිණීම ඉහළ යනු ඇතැයිද ශ්‍රී ලංකා මහ බැංකුව අපේක්ෂා කරයි.ත්‍රස්තවාදී ගැටුම් සම්පූර්ණයෙන්ම අවසන්කොට යටිතල පහසුකම් සංවර්ධනය කිරීමත් සමඟ දෙස් විදෙස් ආයෝජකයන් සඳහා හිතකර පරිසරයක් උදා වී තිබෙන අතර, පසුගිය මාස කීපය තුළ ශ්‍රී ලංකාවේ ආයෝජන මට්ටම ශීඝ්‍රයෙන් වර්ධනය වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=n10080210</link>
    <topic>ආයුර්වේද සතිය සැමරීමට ජනපතිඔසු පැළයක් රෝපණය කරයි</topic>
    <author>මානෙල් පුෂ්පකුමාරි</author>
    <content>ජනාධිපති මහින්ද රාජපක්ෂ මහතා ඊයේ (01) පෙරවරු 9.42 ට යෙදුණු සුබ මොහොතින් මහනුවර ජනාධිපති මන්දිරය අභියස දී “ජාතික ආයුර්වේද සතියේ” සමාරම්භය සංකේතවත් කරමින් දේශීය ඖෂධයක් වන අශෝක පැළයක් රෝපණය කෙළේය.මහනුවර දළදා මාලිගාවේ ආගමික වතාවත්වල යෙදීමෙන් අනතුරුව, අස්ගිරි මල්වතු මහානායක හිමිවරුන්ගේ අනුශාසකත්වය ඇතිව දේශීය වෛද්‍ය ඇමැති පියසේන ගමගේ සහ දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහත්වරු මෙයට සහභාගි වූහ.බුදුදහමට මුල්තැන දෙමින් දේශීය වෙදකම ජනතාව අතරට පත්කිරීමටත්, ඒ සඳහා නව පුනර්ජීවයක් ලබාදීමටත් හෙළ වෙදකම ජාත්‍යන්තරයට ගෙනයාමටත් දේශීය වෛද්‍ය අමාත්‍යාංශය බලාපොරොත්තු වේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=n10080211</link>
    <topic>දමිළ සාංක්‍රමිණිකයන් රැගත් නැව ගැන කැනඩා රජය සීරුවෙන්</topic>
    <author>මහින්ද අලුත්ගෙදර</author>
    <content>ශ්‍රී ලාංකික දමිළ සාංක්‍රමිණිකයන් රැගත් නෞකාව සම්බන්ධයෙන් ක්‍රියාත්මක වීම සඳහා තම ආරක්ෂක අංශ සීරුවෙන් තබා සිටින බව කැනේඩියානු රජය සඳහන් කරයි.ශ්‍රී ලංකාවේ අභ්‍යන්තර වශයෙන් අවතැන් වූ කාන්තාවන් හා ළමයින් ඇතුළු පුද්ගලයන් 200 කට වැඩි පිරිසක් රැගත් මේ නැව පැමිණීම නවතාලීමට කටයුතු කරන බවත් යම් හෙයකින් එය තම වෙරළට පැමිණියහොත් නීතිමය පියවර ගන්නා බවත් කැනේඩියානු ආරක්ෂක අමාත්‍යාංශය පවසා ඇත.දෙමළ ජාතික සරණාගතයන් රැගත් එම්. වී. සන්. සී. නැමැති තායිලන්ත නෞකාව මේ වනවිට කැනේඩියාව දෙසට ගමන් ගන්නා අතර එහි කපිතාන්වරයා වශයෙන් කටයුතු කරනුයේ එල්.ටී.ටී.ඊ. සංවිධානයේ ජ්‍යෙෂ්ඨ සාමාජිකයකු වශයෙන් සැලකෙන විනෝද් නමැත්තකු බවට අනාවරණය කැරගෙන ඇත.ගෙවුණු මාස අටක කාලය තුළ ශ්‍රී ලාංකික සරණාගතයන් රැගත් නෞකා දෙකක් කැනඩාවට ළඟා වී තිබෙන අතර එවැනි සංක්‍රමණිකයන් පැමිණීම වළකාලීම සඳහා ජාත්‍යන්තර ප්‍රජාවගේ මෙන්ම අමෙරිකාවේද සහය ලබා ගන්නා බව කැනේඩියානු ආරක්ෂක ඇමැති පීටර් මැකෝ මහතා මාධ්‍ය අමතා ප්‍රකාශ කැර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=n10080212</link>
    <topic>දවස් පහළොවට එකම ගෙදර මරණ තුනයි</topic>
    <author>වැලිමඩ සමූහ</author>
    <content>ඌව පරණගම කෝට්ටේගොඩ එකම නිවසේ පදිංචි තුන්වන සාමාජිකයාත් පෙරේදා (31) උදේ ගෙල සිර කරගෙන සියදිවි හානිකරගෙන ඇත. මේ මරණ තුනම වාර්තා වූයේ දින පහළොවක් ඇතුළතය.මෙසේ සිය දිවි හානි කර ගෙන ඇත්තේ සති දෙකකට පෙර ටයි පටියකින් ගෙ සිරකර කිසිවකු විසින් මරාදමා ඇතැයි සැක කරන 18 හැවිරිද ශිෂ්‍යාවගේ පියා වූ කේ. පී. සමරවික්‍රම වික්‍රමසිංහ නැමැත්තෙකි.මීට සතියකට පමණ පෙරද මෙම නිවසේ පදිංචිව සිටි මිය ගිය පුද්ගලයාගේ තුන්වන බිරිය වන ඉන්ද්‍රානි නැමැති කාන්තාවක් ගෙළ සිරකැරගෙන මියගොස් සිටියා ය.පෙරේදා ගෙල සිරකරගෙන මිය ගිය පුද්ගලයා මියගිය සිය තුන්වන බිරිඳගේ හත්දවසේ දානය අවසන් වීමෙන් පසු වස පානය කර සිටියදී වැලිමඩ මූලික රෝහලට ඇතුළත් කිරීමෙන් පසු රෝහලෙන් පැන විත් නිවසට පැමිණ මෙසේ බාල්කයක එල්ලී සියදිවි හානිකරගෙන ඇත.ඌව පරණගම පොලිස් ස්ථානාධිපති පොලිස් පරීක්ෂක වසන්ත දිසානායක මහතාගේ උපදෙස් මත පොලිස් සැරයන් එච්. ඒ. ආරියරත්න මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=n10080213</link>
    <topic>දළදා මාලිගා පරිශ්‍රයේ පිහිටි රාජ්‍ය නිලධාරි නිල නිවාස ඉවතට</topic>
    <author>ඉන්දික පොල්කොටුව අසේල කුරුලුවංශ සහ සංජය අසේල මතුරට</author>
    <content>මහනුවර ශ්‍රී දළදා මාලිගා පූජා භූමි පරිශ්‍රයේ පවත්වාගෙන යනු ලබන රාජ්‍ය නිලධාරින්ගේ නිල නිවාස කඩිනමින් ඉවත් කිරීමට පියවර ගන්නා ලෙස ජනාධිපති මහින්ද රාජපක්ෂ මහතා අදාළ බලධාරින් වෙත උපදෙස් දෙයි.ඓතිහාසික ඇසළ පෙරහර මංගල්‍යය පිළිබඳ මහනුවර ජනාධිපති මන්දිරයේ පසුගියදා (30දා) පැවැති සාකච්ඡාවකදී ජනාධිපතිවරයා මේ උපදෙස් ලබා දුන්නේ ය.මධ්‍යම සංස්කෘතික අරමුදලට අයත් නිලධාරින්ගේ නිල නිවාස 04ක් ඇතුළු නිල නිවාස හා වෙනත් රාජ්‍ය ආයතන ගොඩනැඟිලි කිහිපයක් මේ පූජා භූමියේ පිහිටා ඇත. මධ්‍යම සංස්කෘතික අරමුදලට අයත් නිල නිවාසයනට අමතරව පුරාවිද්‍යා දෙපාර්තමේන්තුව, බෞද්ධ කටයුතු කොමසාරිස් කාර්යාලයේ ගොඩනැඟිල්ලද මේ පූජා භූමි ප්‍රදේශයේ පිහිටා ඇත.මේ අතර මහනුවර ශ්‍රී කතරගම දේවාලයේ අලි ඇතුන් බැඳ තැබීම සඳහා භාවිතා කරනු ලබන ස්ථානයෙහි මේ වන විට වෙළෙඳසල් 77ක් ඉදිකැර එම වෙළෙඳසල් විහාර දේවාලගම් පනතට පටහැනිව ලබා දී ඇති බවට එම දේවාලයේ බස්නායක නිලමේ කුෂාන් වෑකඩපළ මහතා ජනාධිපති මහින්ද රාජපක්ෂ මහතා වෙත කරුණු ඉදිරිපත් කළ අතර එහි දී ජනාධිපතිවරයා ප්‍රකාශ කැර සිටියේ දේවාල සතු ඉඩම් බස්නායක නිලමේවරුන් විසින් අව භාවිතා කරන්නේ නම් ඔවුන්ට විරුද්ධව ද අධිකරණ ක්‍රියාමාර්ග ගත යුතු බව ය.මේ වන විට දේවාල සතු ඉඩම් බදු දී ඇති ආකාරය හා ඒවා බදු දී ඇති පුද්ගලයන් පිළිබඳ විස්තර ඇතුළත් වාර්තාවක් කඩිනමින් තමා වෙත ලබා දෙන ලෙස ජනාධිපතිවරයා මෙහි දී බලධාරීන් වෙත උපදෙස් ලබා දුන්නේ ය.මේ අතර මහනුවර ශ්‍රී දළදා මාලිගාවේ ඇසළ උත්සවය හා පෙරහර නැරැඹීමට පැමිණෙන ජනතාවට සියලු පහසුකම් සපයන ලෙස ජනාධිපති මහින්ද රාජපක්ෂ මහතා පෙරහර සංවිධායක කමිටුවට සහ ආරක්ෂක අංශ වෙත උපදෙස් ලබා දුන්නේ ය.පෙරහර නැරැඹීමට විශාල පිරිසක් පැමිණෙන බැවින් පෙරහර ගමන් මාර්ගය දීර්ඝ කරන ලෙසද ජනාධිපතිවරයා මෙහි දී දැනුම් දුන්නේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=n10080214</link>
    <topic>කැත්තෙන් ගසා මස්සිනා මරාකැත්තත් අරන් පොලිසි ගිහින්</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>සිය මවට පහරදීමට උත්සාහ කළ මස්සිනාගේ හිසට කැති පහර එල්ල කළ අයකු එම කැත්තත් රැගෙන පුත්තලම පොලිසියට බාරවී ඇත.කැති පහර නිසා හිස දෙපලුවී මියගොස් ඇත්තේ පුත්තලම අට්ටවිල්ලුවේ පදිංචි දුමින්ද බණ්ඩාර (28) නැමැති එක්දරු පියෙකි.මිය ගිය අයගේ බිරිය මෙයට ටික දිනකට කලින් රට රස්සාවකට ගොස් තිබේ. මේ නිසා ඔවුන්ගේ එකම පුතු බිරිදගේ මවගේ රැකවරණය යටතේ සිට ඇත. නිතර මත්පැන් පානය කර එන බෑණා නැන්දම්මා සමග ගැටුම් ඇතිකරගන්නා අතර පෙරේදා (31දා) රාත්‍රියේද එසේ වෙරිමතේ පැමිණ නැන්දම්මාට පහරදීමට තැත් කර ඇත.එහිදී අසල සිටි නැන්දම්මාගේ බාල පුතා කැත්තකින් මරණකරුට පහර එල්ල කර කැත්තත් රැගෙන ගොස් පොලිසියට බාරවී ඇත. කැතිපහර ලැබූ අය එම ස්ථානයේදීම මිය ගොස් තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=n10080215</link>
    <topic>කොලොන්නාව තෙල් සංස්ථා අංගණයේ දී තෙල් බවුසරයකට යට වී අට දරු පියෙක් මිය යයි</topic>
    <author>බණ්ඩාරගම සමූහ</author>
    <content>කොලොන්නාව තෙල් සංස්ථා බවුසර් අංගණය තුළදී පෙරේදා (31) රාත්‍රී පුද්ගලික බවුසර් රථ රියදුරකු බවුසරයකට යටවීමෙන් බරපතළ තුවාල ලබා මිය ගොස් ඇතැයි වැල්ලම්පිටිය පොලිසිය කියයි.මෙසේ මිය ගොස් ඇත්තේ කන්තලේ ඉන්ධන පිරවුම් හලේ රියදුරු වන විතානගේ පොඩි අප්පුහාමි (63) නැමැති අට දරු පියෙකි.පෙරේදා රාත්‍රී (31) ආරක්ෂක නිලධාරීන් විසින් මිය ගිය රියදුරා සේවය කරන තෙල් බවුසරය අසලට පැමිණ බවුසර සහායකගෙන් රියදුරා පිළිබඳ විමසීමක් කර ඇති අතර ඔහු නොමැති හෙයින් වෙනත් බවුසරයක රියැදුරුට බවුසරය ආරක්ෂාව සඳහා අංගනයේ එක් පසෙක දොරටුව වෙත රැගෙන යන ලෙස දන්වා ඇත.රාත්‍රී වනතුරුත් රියදුරු නොමැති වීම සම්බන්ධයෙන් සහායක සොයා බැලීමේදී ඔහු අංගණය මැද හිසෙහි බරපතළ තුවාල සහිතව වැටී සිටිනු දැක ආරක්ෂක නිලධාරීන්ට දන්වා පොලිසියට දැන්වීමට පියවර ගෙන තිබේ.සිද්ධිය වූ ස්ථානයට පැමිණි අලුත්කඩේ අංක 5 මහේස්ත්‍රාත් ලාල් බණ්ඩාර මහතා මිය ගිය අය වැටී සිටි ස්ථානය නිරීක්ෂණය කෙළේය.සිද්ධිය සම්බන්ධයෙන් ආරක්ෂක නිලධාරීන්ගේ උපදෙස් මත අංගණයේ දොරටුව අවහිර වන සේ බවුසරය පැදවූ රියදුරා අත්අඩංගුවට ගෙන බවුසරයද පොලිසිය බාරයට ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=n10080216</link>
    <topic>ජාතික ජනාවාස වැඩසටහන ඉදිරි වසර තුළ දී අරඹනවා</topic>
    <author/>
    <content>පවුල් ලක්ෂ 10කට නිවාස පහසුකම් සැපයීමේ ජාතික ජනාවාස වැඩපිළිවෙළ ඉදිරි වර්ෂයේ දී ආරම්භ කරන බව ඉදිරිකිරීම්, ඉංජිනේරුසේවා, නිවාස හා පොදු පහසුකම් ඇමැති විමල් වීරවංශ මහතා පැවැසීය.නාගරික, ග්‍රාමීය, වතු හා ධීවර ජනතාව වාසය කරන ප්‍රදේශය මුල්කර ගෙන මේ වැඩපිළිවෙළ ක්‍රියාත්මක කරන බවද හෙතෙම කීවේ ය.බත්තරමුල්ල ජයවඩනගම නිවාස ක්‍රමයේ පැවැති ජනසෙත ජංගම සේවා ජන හමුවට ඉකුත් (31) වැනිදා එක් වෙමින් ඇමැතිවරයා එසේ ප්‍රකාශ කෙළේ ය.ජයවඩනගම නිවාස ව්‍යාපෘතියේ පවතින අඩුපාඩු නිරීක්ෂණ කළ ඇමැතිවරයා ඒ සඳහා කඩිනමින් විසඳුම් ලබා දීමට පොරොන්දු විය.අමාත්‍ය විමල් වීරවංශ මහතා මෙසේ ද කීවේ ය.මේ සෑම නිවාස ව්‍යාපෘතියක්ම රජය විසින් විශාල මුදලක් වැයකොට ඉදිකර වඩාත් සහනදායි පදනමක් යටතේ නිවාසලාභීන් වෙත ලබා දී තිබේ. ලෝකයේ වෙනත් බොහෝ රටවල් හා සසඳනවිට ශ්‍රී ලංකාව ශ්‍රී ලාංකික ජනතාවට සිය මූලික අවශ්‍යතාවයන් හා සේවා පහසුකම් නොමිලේ හෝ සහනදායී පදනමක් මත ලබා දෙනවා. සෞඛ්‍ය සේවාව, අධ්‍යාපනය, වැනි කාර්යයන් මෙන්ම කෘෂිකර්මයේ නියුතු ගොවියාට පොහොර වැනි අත්‍යාවශ්‍ය දෑද සහන මිලකට සැපයීම තුළින් රජය අපේක්ෂා කරන්නේ රජයේ උපරිම සම්පත් දායකත්වයෙන් අප රටේ බහුතර ජනතාවට වඩාත් හොඳ දිවිපෙවතක් ලබා දීමයි.එම කාර්යභාරය තුළ රජය විසින් අප රටේ ජීවත්වන අඩු ආදායම්ලාභී බහුතර ජනතාවකට අඩු වියදමකින් වඩාත් පහසුකම් වලින් සමන්විත නිවසක අයිතිය ලබා ගැනීම වෙනුවෙන් ද ණය මුදල් සහ ආධාර මුදල් ප්‍රදානය කරනවා.මෙවන් නිවාස සංවර්ධන වැඩපිළිවෙළක් සඳහා ඉඩම් නොමැති ජන කොටස් වෙනුවෙන් ඉඩම් කොටස් ලබාදීම අත්‍යවශ්‍ය වේ. ජාතික නිවාස සංවර්ධන අධිකාරිය පසුගියදා ජනාවාස සංවර්ධනය වෙනුවෙන් වූ ඉඩම් මෙහෙයුම් ආරම්භ කරනු ලැබුවේ.මේ කාර්ය වෙනුවෙනි. ඉදිරි සති කිහිපය තුළ ක්‍රියාත්මක මේ ඉඩම් මෙහෙයුම තුළ නිවාස හා ජනාවාස සංවර්ධනයට අත්‍යවශ්‍ය සියලු බිම් කොටස් හඳුනා ගැනීමට හැකියාව ලැබේ.ඉදිරියේ දී අප සමාජයේ ජීවත් වන සියලු ජනකොටස් සඳහා ජීවත්වීමට සුදුසු නිවසක් ඉදිකර ගැනීම වෙනුවෙන් අවශ්‍ය සියලු සහන සපයමින් ඒ සෑම ජන කණ්ඩායමකටම අවශ්‍ය කරන්නා වූ මූලික පහසුකම් සහිත නිවාස ව්‍යාපෘති වෙන් වෙන් වශයෙන් සැළසුම් කොට ක්‍රියාත්මක කිරීමට කටයුතු යොදා තිබෙනවා.එම නිවාස යෝජනා ක්‍රම අප අමාත්‍යාංශය විසින් දැනටමත් සැළසුම් කොට ඇති අතර, ඒ තුළින් අප රටේ ජීවත්වන දුගී දුප්පත් ජනතාවටත්, අඩු ආදායම්ලාභී ප්‍රජාවටත්, මධ්‍ය ආදායම්ලාභීන්ට නිවාස පහසුකම් සැපයීමට අවස්ථාව සැලසෙනවා ඇති.මේ සියලු නිවාස ව්‍යාපෘතින් 2011 වසරේ ආරම්භ කරන අතර ඒ තුළින් ජාතික නිවාස සංවර්ධන අධිකාරියට විශාල කාර්යභාරයක් පැවරෙන අතර ඒ ප්‍රතිලාභී නිවාසලාභීන්ගේ යුතුකම වන්නේ රාජ්‍ය දායකත්වයෙන් නිවාසලාභීන්ගේ සහභාගීත්වයෙන් ක්‍රියාත්මක කරන මේ ජාතික නිවාස වැඩසටහන සාර්ථක කර ගැනීම වෙනුවෙන් පූර්ණ සහාය ලබා දීම බවද පැවැසීය.මේ ජන හමුව අවසානයේ දී ඇමැති විමල් වීරවංශ මහතා ප්‍රමුඛ නිලධාරින් විසින් ජයවඩනගම නිවාස ක්‍රමයේ ක්ෂේත්‍ර චාරිකාවක නිරත වෙමින් අදාළ නිවාස ක්‍රමයේ යටිතල පහසුකම් හා පොදු සේවාවන් නිරීක්ෂණය කිරීම ද සිදුකරන ලදී.මෙම අවස්ථාවට ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශයේ අතිරේක ලේකම් කේ. ඩබ්ලිව්. පී. දයාරත්න, ජාතික නිවාස සංවර්ධන අධිකාරියේ සභාපති ඒ. ඩබ්ලිව්. දයානන්ද, සාමාන්‍යාධිකාරි එල්. එස්. පලන්සූරිය යන මහත්ම මහත්මීහු ඇතුළු විවිධ රාජ්‍ය ආයතන, පළාත් පාලන හා මහජන සංවිධාන නියෝජිතයින් සමගින් ජයවඩනගම නිවාස ක්‍රමයේ නිවාසලාභීන් රැසක් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=n10080217</link>
    <topic>ජනතාව සමඟ ජීවත් වන නායකයන්සදාකාලිකව මතකයේ රැඳෙනවා</topic>
    <author>සුභාෂිණී සේනානායක සහ නුවන් කොඩිකාර</author>
    <content>ජනතා සිතුම් පැතුම් සමඟ ජීවත් වූ නායකයන් සදාකාලිකව ජනතා මතකයේ රැඳෙන බව ශ්‍රී ලංකා නිදහස් පක්ෂයේ මහලේකම්, සෞඛ්‍ය ඇමැති මෛත්‍රීපාල සිරිසේන මහතා පැවසීය.දේශපාලන දිවියේ වසර 50 ක් සපිරෙන ඇමැති ඒ. එච්. එම්. ෆවුසි මහතාද එලෙස ජනතා මතකයේ රැඳුණු නායකයකු බව හෙතෙම කීවේය.ශ්‍රී ලංකා මුස්ලිම් සම්මේලනය කොල්ලුපිටිය රන්මුතු හෝටලයේදී සංවිධානය කළ ඇමැති ඒ. එච්. එම්. ෆවුසි මහතාගේ 50 වසරක දේශපාලන දිවිය සැමරීමේ උළෙලට ඊයේ (01) එක්වෙමින් එසේ සඳහන් කෙළේය.ජනතා හද ගැස්ම අවබෝධ නොකර ගෙන දේශපාලනයට පිවිසි පිරිස් පැමිණි විගසම යළිත් හැරී යන බවද සෞඛ්‍ය ඇමැතිවරයා ප්‍රකාශ කෙළේය.නවකයන් ලෙස දේශපාලන ව්‍යාපාරයට එක්වෙන සෑම පුද්ගයකුටම ෆවුසි මහතාගේ ජීවිතයෙන් බොහෝ උපදෙස් ලබාගත හැකි යැයිද සිරිසේන මහතා කීවේය.වැඩකරන දේශපාලඥයකු ලෙස ඒ. එච්. එම්. ෆවුසි මහතා ඳුන්වාදීමට තමන් කිසිදු විටක නොපැකිළි වන බවද ඒ මහතා ප්‍රකාශ කළේය.ඇමැති මෛත්‍රීපාල සිරිසේන මහතා මෙසේ ද කීවේය.මා ෆවුසි මහතා හඳුනාගෙන වසර 30 ක් පමණ වෙනවා. එතුමාගේ වටිනාකම අපට අවබෝධ වුණේ ආණ්ඩු තියෙන කාලයට නෙවෙයි. ආණ්ඩු බලය නොමැති කාලයටයි.කොළඹ රැස්වීමක් පවත්වන්න සාකච්ඡාවක් තියන්න ඉඩක් නොලැබෙන කොට එතුමා මූලිකත්වය ගෙන අවශ්‍යතාවයට ගැලපෙන සුදුසු තැනක් සොයා දෙනවා. ෆවුසි ඇමැතිවරයාට ආදරය කළේ මුස්ලිම් ජනතාව පමණක් නෙවෙයි සිංහල ජනතාවත් පුදුමාකාර ලෙංගතුකමක් දැක්වූවා.අද මම ගමන් ගන්නා පොළොන්නරුව පාරවල් පවා හදා දුන්නේ ෆවුසි මහතා මහාමාර්ග ඇමැතිවරයා ලෙස සිටි කාලයේදීයි.1977 වසරෙන් පසු ශ්‍රී ලංකා නිදහස් පක්ෂයට පැමිණි ප්‍රශ්න ගැටලු සියලුදේටම බණ්ඩාරනායක මැතිනිය සමඟ ෆවුසි මහතා මහා ශක්තියක් වී සිටියා.රටත්, ජනතාවත්, පක්ෂයත් රැක ගැනීමට දිවි හිමියෙන් කැප වූ ෆවුසි මහතාට තවත් දීර්ඝ කාලයක් දේශපාලනයේ රැඳීමට ධෛර්යය, ශක්තිය ලැබේවායි ප්‍රාර්ථනා කරනවා.වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා - බුදුරජාණන් වහන්සේ දේශනා කරලා තියෙනවා පිදිය යුත්තන් පිදීම මංගල කාරණයක් කියලා.එම නිසා තමයි විශාල වැඩ කොටසක් තිබියදීත් ෆවුසි මහතාගේ දේශපාලන දිවිය අගයන උත්සවයට එන්න තීරණය කළේ.මෙතුමා මගේ මිතුරෙකු පමණක් නෙවෙයි ජනතාවගේ හදගැස්ම හඳුනාගත් කෘතහස්ත දේශපාලඥයෙක්. සඳළු තලයෙන් බැහැලා දේශපාලනය කළ නිහතමානී මිනිහෙක්. එවැනි අයෙකු ලැබුණු ජනතාව ඉතා වාසනාවන්තයි.ෆවුසි ඇමැතිවරයා කළක් සෞඛ්‍ය ඇමැතිවරයා ලෙස කටයුතු කළා. සෞඛ්‍ය විෂය බාර ගත්තම මාධ්‍යවලට මාතෘකාවක් වෙනවා. හැමදාම බැනුම් අහන්න වෙනවා. බැනුම් අහන්න බැරි නම් දේශපාලනය කරන්න බැහැ. නවක මන්ත්‍රීවරුන්ට දේශපාලනයේ රැඳෙන්න නම් පැරණි දේශපාලඥයන් ආදර්ශයට ගන්න කියලා මා ඉල්ලා සිටිනවා.ආපදා කළමනාකරණ ඇමැති ඒ. එච්. එම්. ෆවුසි මහතා - දේශපාලන දිවියේ 50 වසරක් පැමිණෙන්න මාර්ගය සකසා දුන් දෙමාපියන්ට, ඥාතීන්ට, ජනතාවට හිස නමා මාගේ ස්තුතිය පිරිනමනවා.යමක් බලෙන් ලබාගන්න බැහැ. ඊට වාසනාවත් ලැබීමත් තියෙනවා නම් එය කාටවත් වළක්වන්න බැහැ. මා සමඟ නගර සභාවට තරඟ කළ රණසිංහ ප්‍රේමදාස මහත්තයා එදා පැරදුණා. එහෙත් එතුමා ජනාධිපති වෙලා තමයි නතර වුණේ.සමහරු මෙවර මැතිවරණයේදී මට නාම යෝජනා ලැබෙන්නේ නැහැ කියලා කිය කියා ගියා. දිනන්නේ නැහැ කිව්වා. ඇමැතිකම් ලැබෙන්නේ නැහැ කිව්වා. ඇමැතිකම ලැබුණාම එය ගැලපෙන්නේ නැහැ කිව්වා. ඒ කිසි දේයකින් මා සැලුණේ නැහැ. ඉදිරියටත් මාව වට්ටන්න කාටවත් බැහැ. දෙවියන් හොඳ මිනිසුන් සමඟ සිටින බව මා දන්නවා.විදේශ කටයුතු ඇමැති මහාචාර්ය ජී.එල්. පීරිස් මහතා - ඕනෑම පුද්ගයකුට තම ජීවිත කාලය පුරා සිදුකළ සේවය ඇගයීමක් කෙරෙනවා. එහෙත් තමා කළ සේවයට ඇගයීමක් හැමෝටම ලැබෙන්නේ නැහැ. ෆවුසි මහතාගේ සේවය ලක්මාතාවගේ ගෞරවයට පාත්‍ර වී තිබෙන්නේ එතුමාගේ සේවය එක් කොටසකට පමණක් සීමා නොවීමයි.අද අප සමාජය මුහුණ දෙන ඇතැම් අභියෝගවලට එතුමා තුළ කැපී පෙනෙන ගතිගුණ ආදර්ශයක්.මූලධර්මවාදී සංකල්ප, අදහස් උදහස් සමාජය තුළ ඉස්මතුවීම නිසා සමාජයේ බිඳවැටීම් සිදු වී තිබෙනවා.ජනාධිපති මහින්ද රාජපක්ෂ මහතා මහින්ද චින්තන ප්‍රතිපත්තිය තුළින් පැහැදිලි කළා මේ රටේ සුළු හෝ මහජාතියක් නොමැති බව. ජාතික අනන්‍යතාවය පිළිගන්නා අපි සැම ලක්මාතාවගේ දරුවෝ.ශ්‍රී ලංකා නිදහස් පක්ෂ ඉතිහාසය පුරාම සියලු ජාතීන් නියෝජනය කරමින් ලේකම්වරුන් සිටියා. අපේ සමාජයට ජාතීන් නියෝජනය කරන පක්ෂ අවශ්‍ය නැහැයි කියන එකයි මගේ පුද්ගලික මතය. ෆවුසි මහතා කවදාවත් ජාතියක් නියෝජනය කළේ නැහැ. එතුමා නියෝජනය කළේ ශ්‍රී ලංකා නිදහස් පක්ෂයයි.තාක්ෂණ හා පර්යේෂණ ඇමැති මහාචාර්ය තිස්ස විතාරණ මහතා - වාමාංශික අදහස් දරමින් දේශපාලනයට අවතීර්ණ වූ ඒ. එච්. එම්. ෆවුසි මහතා ශ්‍රී ලාංකිකයන් සියලු දෙනාට ලාංකීය අනන්‍යතාවයකින් කටයුතු කිරීමට පහදා දුන්නා.නිහතමානී දේශපාලනයක නියැළුනු එතුමා සිංහල, මුස්ලිම් හා දෙමළ ජනතාවගේ අරමුණු ඉටුකිරීම වෙනුවෙන් සෑම විටකම නිහතමානීව පෙනී සිටියා.දේශපාලනය සඳහා අවශ්‍ය වන්නේ මෙවැනි අයයි. පටු දේශපාලන වාසි නොතකා එක් අරමුණක සිට ජනතාවට සේවය කළ ෆවුසි මහතාගේ දේශපාලන දිවිය ඇගයීම අගය කළ යුත්තක්. ශ්‍රී ලංකා මුස්ලිම් කොංග්‍රසයේ මහලේකම් අල්හාජ් හසන් අලි මහතාද අදහස් දැක්වීය.බස්නාහිර පළාත් ආණ්ඩුකාර අලෙවි මවුලානා, නියෝජ්‍ය ඇමැති රෙජිනෝල්ඩ් කුරේ මහත්වරුන් ඇතුළු විශාල පිරිසක් මේ අවස්ථාවට සහභගි වී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=n10080218</link>
    <topic>නීති විරෝධී කිරිපිටි නිෂ්පාදනවලටඑරෙහිව නීතිය ක්‍රියාත්මක කරනවා</topic>
    <author>සන්ධ්‍යා කරුණාරත්න</author>
    <content>නීති විරෝධී ළදරු කිරිපිටි නිෂ්පාදනවලට සහ ඒවා අලෙවි කරන පුද්ගලයන්ට එරෙහිව නීතිය ක්‍රියාත්මක කිරීමට පාරිභෝගික කටයුතු පිළිබඳ අධිකාරිය කටයුතු යොදා ඇත.ඒ අනුව මේ සතියේදී වෙළෙඳ පොළ තුළ මේ නිෂ්පාදනයන් සම්බන්ධයෙන් සමීක්ෂණයක් සිදු කරන බවත් එවැනි නිෂ්පාදනයන් පැවතිය හොත් ඒවා අලෙවි නොකළ යුතු බවට ඔවුන් දැනුම්වත් කරන බවත් පාරිභෝගික කටයුතු අධිකාරිය පවසයි.නීති විරෝධී ළදරු කිරි පිටි නිෂ්පාදන සහ ළදරුවන්ට කිරි පොවන බෝතල්, සූප්පු අලෙවි නොකළ යුතු බවට මේ සමීක්ෂණයේදී අවවාද ලබාදීමෙන් අනතුරුව සතියක් තුළදී එම අවවාද පිළි නොපදින පුද්ගලයන්ට එරෙහිව වැටලීම් සිදු කරන්නේ යැයිද එම අධිකාරිය සඳහන් කරයි.සෞඛ්‍ය අධ්‍යාපන කාර්යාංශයේ පැවැති මාධ්‍ය හමුවක් අමතමින් පාරිභෝගික කටයුතු පිළිබඳ අධිකාරියේ අධ්‍යක්ෂ ජනරාල්වරිය මේ බව කියා සිටියාය.මේ සමීක්ෂණය ජාතික මවුකිරු ලබාදීමේ සතියට සමගාමීව සිදු කෙරේ.ළදරුවන්ට මවුකිරි ලබාදීම ප්‍රවර්ධනය කිරීම, සහාය දීම, ආරක්ෂා කිරීම යනාදි කාරණාවලට දිරිදීමක් ලෙස මේ වැඩපිළිවෙළ ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=r1008021</link>
    <topic>කොස්ගොඩ දුම්රිය ස්ථානයේ අඩුපාඩු රැසක්</topic>
    <author>බලපිටිය සමූහ – දිලිප් නිශ්ශංක</author>
    <content>මුහුදුබඩ දුම්රිය මාර්ගයේ පිහිටි කොස්ගොඩ දුම්රිය ස්ථානය මීට වසර කිහිපයකට පමණ පෙර ඉදිකළ ඉතා පැරැණි දුම්රිය ස්ථානයකි. එහෙත් මේ දුම්රිය ස්ථානයේ පවතින අඩුපාඩු රැසක් නිසා දුම්රිය මගීන්ට බොහෝ අපහසුතාවලට මුහුණපෑමට සිදුවී ඇත.විශාල දුම්රිය මගීන් පිරිසක් දිනපතා පැමිණෙන මේ දුම්රිය ස්ථානයේ පිරිමි සහ කාන්තා විවේකාගාර නොතිබීම, වැසිකිළි - කැසිකිළි පහසුකම් නොතිබීම, ජල පහසුකම් නොතිබීම, දුම්රිය සේවකයන්ට නතරවී සිටීමට ඉඩකඩ පහසුකම් නොතිබීම මෙහි ඇති මූලික අඩුපාඩු කීපයකි.එමෙන්ම මෙහි ඇති විදුලි පද්ධතිය දීර්ඝ කාලයක් තිස්සේ අලුත්වැඩියා නොකිරීම නිසා විදුලි රැහැන් තැනින් තැන කඩා වැටීමෙන් නිතර නිතර විදුලිය ඇනහිටීම් සිදුවේ.මේ දුම්රිය ස්ථානයේ වේදිකාවේ ගල් ගැලවී වළවල් හැරී තිබීම නිසා මගීන්ට දුම්රියවලට ගොඩවීමේදී අපහසුතාවට මුහුණපෑමට සිදුවී ඇත.මුහුදුබඩ දුම්රිය මාර්ගයේ ධාවනය වන රුහුණූ කුමාරි, සමුද්‍රදේවී ඇතුළු ශීඝ්‍රගාමී දුම්රිය හතරක්ද මන්දගාමී දුම්රිය එකොළහක්ද මෙහි නතර කෙරේ. ඌරගහ – ඇල්පිටිය ආදී ප්‍රදේශවල සිට දිනපතා මගීන් විශාල පිරිසක් රැකියා සඳහා කොළඹ යෑමට මේ දුම්රිය ස්ථානයට පැමිණෙති.ඒ නිසා කොස්ගොඩ සිට ඌරගහට හෝ ඇල්පිටියට බස් සේවාවක් ආරම්භ කරන ලෙසද මගීහු දකුණු පළාත් මාර්ගස්ථ ප්‍රවාහන අධිකාරියෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=r1008022</link>
    <topic>ඇහැටුවැව දරුවන්ගේ නැණැස පාදන්නටබිහිවූ ප්‍රාථමික පාසල</topic>
    <author>පොල්ගහවෙල සමූහ</author>
    <content>මවුපියන්ගේ හා ප්‍රදේශවාසී දානපතීන්ගේ මූල්‍ය අනුග්‍රහය යටතේ ඉදිකරනු ලැබූ නව පාසලක් පසුගියදා සිසු අයිතියට පත් කරනු ලැබීය.මහව අධ්‍යාපන කලාපයේ ඇහැටුවැව ප්‍රදේශයේ මහානාන්නේරිය ප්‍රාථමික විදුහල එසේ සිසු අයිතියට පත් කෙරුණි.කලක සිට මේ ප්‍රදේශයට මහත් අඩුවක්ව පැවැති ප්‍රාථමික පාසලක අවශ්‍යතාව තේරුම් ගත් මවුපියන් හා ප්‍රදේශවාසීන් ප්‍රදේශයේ දේශපාලන අධිකාරියේ සහයෝගය ඇතිව රුපියල් ලක්ෂ 40කට ආසන්න මුදලක් වැය කර මේ පාසල ඉදි කරනු ලැබීය. මේ සඳහා වයඹ පළාත් සභාවද රුපියල් ලක්ෂ දෙකහමාරක මුදලක් ලබාදී ඇත.පාසලට අවශ්‍ය මූලික අංගෝපාංග රැසක් මේ වන විට ඉදි කර අවසන්ය. විශේෂයෙන් ආකර්ෂණිය නිල ඇඳුමක් දරුවන්ට හඳුන්වා දී තිබේ. දර්ශනීය බුදු මැදුරක්, වැසිකිළි පද්ධතියක්, විදුලිය, පාසලේ වැට, සෙල්ලම් මිදුලක්, මේ අතර වේ.ඉදිරියේ නව ගොඩනැගිල්ලක්, පුස්තකාලයක්, පරිගණක කාමරයක්, පුටු හා ඩෙක්ස්, ගුරු විවේකාගාරයක් ආදිය ඉදි කිරීමට නියමිතය. මහානාන්නේරිය ප්‍රාථමික විදුහල විවෘත කිරීමේ උත්සවය වයඹ ප්‍රධාන ඇමැති අතුල විජේසිංහ මහතාගේ ප්‍රධානත්වයෙන් පැවැත්විණි. එහිදී විජේසිංහ මහතා මෙසේ කීවේය.වයඹ පළාතේ වැසීගිය පාසල් 42ක් මේ වන විට විවෘත කරනු ලැබුවා. එමගින් රටට අති විශාල ආයෝජනයක් ලැබී තිබෙනවා. ජනපතිතුමන්ගේ සංකල්පයක් අනුව ඉසුරු පාසල් සංකල්පය රට පුරා ක්‍රියාත්මක වෙනවා.අති දුෂ්කර ප්‍රදේශයක් වූ මේ ප්‍රදේශයට මෙවැනි පාසලක් ඉදි කිරීමට මවුපියන් හා ප්‍රදේශවාසීන් මෙන්ම මෙම ප්‍රදේශයේ දේශපාලන අධිකාරියේ අයගේ කැපවීම ඉතාමත් ප්‍රශංසනීයයි.මේ අවස්ථාවට ගල්ටැම්පිටිය සිරිනන්ද හිමි, විදුහල්පතිනි ඩබ්ලිව්. බී. එම්. එල්. එම්. වීරසේකර, වයඹ පළාත් සභා මන්ත්‍රී කුමාර කීර්ති, ගල්ගමුව ප්‍රාදේශීය සභාවේ සභාපති එච්. එම්. ගුණරත්න, කලාප අධ්‍යාපන අධ්‍යක්ෂක එච්. එම්. කරුණාරත්න මහතා ඇතුළු නිලධාරීන් මෙන්ම ප්‍රදේශවාසීහු විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=r1008023</link>
    <topic>ගැමිදිරියෙන් විජයපුර පවුල් 227කටපානීය ජල යෝජනා ක්‍රමයක්</topic>
    <author>ඌව වෙල්ලස්ස සමූහ – වජිර උමගිලිය</author>
    <content>සියඹලාණ්ඩුව ප්‍රාදේශීය ලේකම් කොට්ඨාසයේ විජයපුර ගමට නව පානීය ජල යෝජනා ක්‍රමයක් ගැමිදිරිය ව්‍යාපෘතිය මගින් ක්‍රියාත්මක කර ඇත. ආර්ථික සංවර්ධන අමාත්‍යාංශයේ ප්‍රජා සංවර්ධන හා ජීවනමාර්ග වැඩිදියුණු කිරීමේ ව්‍යාපෘතිය සඳහා රුපියල් ලක්‍ෂ හතළිස් එකක් වැයකර ඇත.පවුල් 22කට පිරිසුදු පානීය ජලය මෙමගින් ලැබේ. ප්‍රතිලාභී පවුල් විසින් රුපියල් තුන්ලක්‍ෂ විසිඑක්දාහක් ද, ඌව පළාත් සභාව මගින් රුපියල් 134000ක් වැයකර ඇත.අඩි 12ක් පමණ ගැඹුරට හාරන ළිඳ ඝන ලීටර් 500,000 ප්‍රමාණයක ජලය රැස්වන අතර එය මතුපිට සම්පූර්ණයෙන්ම ආවරණය කර ඇත. නළ මගින් සියලුම පවුල්වලට ජලය ලබාදීමට මේ වන විට පියවර ගෙන ඇත.ලංකාවේ දරිද්‍රතාව වැඩිම ප්‍රාදේශීය ලේකම් කොට්ඨාසය වූ සියඹලාණ්ඩුව ප්‍රදේශයේ ගම්මානවලට මේ ආකාරයේ නළ ජලය ලබාගැනීම සිහිනයක් වෙලා තිබුණු බවත් මහින්ද චින්තන ප්‍රතිපත්තිය අනුව ගමට සංවර්ධනයේ අරුණලු වැටුණ බවත් ප්‍රදේශවාසීහු කියති.මේ සඳහා ගැමිදිරිය ශක්තියක් වුණා. 100%ක්ම හොඳ ගුණාත්මක තත්ත්වයෙන් මෙහි කටයුතු සාර්ථක වුණු බවත් ඔව්හු පවසති.ජලය ලබාගැනීමේ දැඩි පීඩාවට පත්වූ කාන්තාවන්ට මෙය විශාල සතුටක් ගෙනදෙන බව ගමේ කාන්තාවෝ සතුටින් කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=r1008024</link>
    <topic>ඉඳුරුව තුරු සෙවණේ වෙළෙඳකුටිපලක් ඇති වැඩකට අරගන්න</topic>
    <author>බෙන්තොට සමූහ රිච්මන්ඩ් විජේසේකර</author>
    <content>ඉඳුරුව ප්‍රදේශයේ පවත්වා ගෙන ගිය “තුරු සෙවණ” වෙළෙඳ කුටි 30 න් 29 ක් වසා දමා තිබේ. දැනට පවත්වාගෙන යනු ලබන්නේ එක් කුටියක බාබර් සාප්පුවක් පමණි. රුපියල් ලක්ෂ 50 ක පමණ වියදමින් ඉදිකළ මේ වෙළෙඳ කුටි මෙසේ කැලයට යට වෙමින් දිරාපත් වීමට ඉඩහැරීම ජාතික අපරාධයක් බව ප්‍රදේශවාසීහු කියති.මුල සිටම මේ කුටිවල වෙළෙඳාම කළ වෙළෙඳුන්ට එතරම් ආදායමක් නොලැබුණ නිසා ඔව්හු විදුලි බිල ගෙවීම අතපසු කර තිබේ. මේ හේතුවෙන් විදුලිබල මණ්ඩලය විදුලිය විසන්ධි කර ඇත. ඉන්පසුව වෙළෙන්දෝ සම්පූර්ණයෙන්ම තම වෙළෙඳාම නතර කළහ.විදුලිය නැති නිසා බාබර් සාප්පුවේ කටයුතු සවස 5.00 ට අවසන් වේ. මහ ඉඳුරුව දුම්රිය ස්ථානයටත් කොළඹ-ගාලු ප්‍රධාන මාර්ගයක් අතර ඉදිකර ඇති මේ වෙළෙඳ කුටි 30 අසල අම්බලමක්ද ඉදිකර තිබේ.කතරගම වැනි පූජනීය ස්ථානවලට යන වන්දනාකරුවන් මේ ස්ථානයේ ටික වේලාවක් විවේකව ගත කිරීමට අමතක නොකරති. වන්දනාකරුවන් අතින් හෝ අම්බලම නඩත්තු වන නිසා එය හොඳ තත්ත්වයක පවතී.මේ වෙළෙඳ කුටි නිවාස නොමැති දුප්පත් පවුල් අතර බෙදාදීමට වැඩපිළිවෙළක් යොදන ලෙස ප්‍රදේශවාසීහු බෙන්තොට ප්‍රාදේශීය සභාවෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=r1008025</link>
    <topic>රිටිගහවත්තේ කදාලා වෙහෙරනිදන් හොරුන්ගේ රජදහනක්</topic>
    <author>මොනරාගල සමූහ කේ. බී. රත්නායක</author>
    <content>මොනරාගල මඩුල්ල ප්‍රාදේශීය ලේකම් කොට්ඨාසයේ පිහිටි වසර 2100 ක් පමණ ඉපැරණි රිටිගහවත්තේ කදාලා වෙහෙර ඓතිහාසික පුරාවිද්‍යා රක්ෂිතය නිදන් සොරුන්ගේ රජදහනක් වී ඇතැයි ප්‍රදේශවාසීහු කියති.අනුරාධපුරයේ රජ කළ වලගම්බා රජු (කි. පූ. 103 - 67) විසින් මේ වෙහෙර කරවන ලදැයි ජනප්‍රවාදයේ සඳහන්වේ. රත්තරන් කදක් මෙහි නිදන් කැර ඇති හෙයින් කදාලා වෙහෙර යනුවෙන් නම් කර ඇතැයි ජනප්‍රවාදයේ සඳහන් අසත්‍ය කරුණක් මුල්කර ගෙන මීට වසර ගණනාවක සිට නිදන් සොරුන් විසින් මෙයට හානි පැමිණවීම ආරම්භ කර තිබේ.මුල් කාලවලදී මෙහි තිබූ සෝපාන පංති, සඳකඩ පහන් මුරගල් ආදිය ඇති ස්ථානවල කැණීම් කර ඒවා විනාශ කැරිණි. එහෙත් එකල දාගබට හානියක් සිදුකැර නොතිබිණි.එහෙත් දැනට මාස කීපයකට පෙර සිට වරින් වර කදාලා වෙහෙර දාගබ කැණීමට පටන් ගෙන තිබේ. මාස කීපයකට පෙර තෙවැනි වරටත් එයට හානි සිදුකර ඇති අතර ඒ අවස්ථාවේ දාගබේ ගර්භය දක්වා ගාඩොල් ඉවත් කර ගර්භය මැද කැණීම් කර ඇත.මීට සති කීපයකට පෙර දාගබ සමීපයේ සෙල්මුවා කුළුණු රැසක් තිබූ භාවනා කුටියක් යැයි සිතිය හැකි ස්ථානයක් කැණීමට පටන් ගෙන ඇත. එහි තිබූ වටිනා පුරා වස්තු පැහැර ගන්නට ඇතැයි අනුමාන කළ හැකි බව ප්‍රදේශවාසීහු කියති.කදාලා වෙහෙර පුරාවිද්‍යා දෙපාර්තමේන්තුවට අයත් ඓතිහාසික සිද්ධස්ථානයක්. මේ හානි පැමිණෙන සෑම අවස්ථාවකම අදාළ බලධාරීන්ට දැනුම් දුන්නා. ඒත් ඒ පිළිබඳ මෙතෙක් කිසිදු පියවරක් ගෙන නැතැයි රිටිගහවත්ත ගමේ පදිංචි කේ. එච්. රෝහණ කුමාර මහතා පැවැසීය.මේ පිළිබඳ විද්යුත් මාධ්‍යයක් මගින්ද අනාවරණය කිරීමෙන් පසු මොනරාගල පොලිසිය මෙහි පරීක්ෂණ ආරම්භ කර තිබේ. රෝහණ කුමාර මහතා මෙසේ ද කීය.“කදාලා වෙහෙර අපේ ගමට ඇති සම්පතක්. වසර දහස් ගණනක් පැරණි මේ බෞද්ධ විහාරය ආරක්ෂා කර අපේ දරුවන්ට උරුම කරදීමට අපට අවශ්‍යයයි.එහෙයින් අප ඉල්ලා සිටින්නේ නිදන් සොරුන්ගෙන් මේ බිම ආරක්ෂා කිරීමේ විධිමත් වැඩ පිළිවෙළක් ආරම්භ කරන ලෙස. වගකිව යුත්තන්ගේ අවධානය මේ කෙරෙහි යොමු කරවන ලෙස අප ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=r1008026</link>
    <topic>ගොවිතැන යළි ආරම්භ කළ</topic>
    <author>එප්පාවල සමූහ</author>
    <content>උතුරේ අවතැන්ව සිටින ජනතාවට යළිත් ගොවිතැන් කටයුතු ආරම්භ කිරීම සඳහා ශ්‍රී ලංකා රජරට විශ්වවිද්‍යාලයේ කෘෂි විද්‍යා පීඨයෙන් බිත්තර වී කිලෝ 14000ක් ලබා දී ඇත.යල, මහ, දෙකන්නයේ දීම නුවර වැවේ ජලයෙන් අක්කර අටක පමණ බිම් ප්‍රමාණයක බිත්තර වී ගොවිපළක් කෘෂි විද්‍යා පීඨය මඟින් පවත්වා ගෙන යන අතර බී. ජී. 300 , බී. ජී. 352 බී.ජී. 358 වී වර්ග මෙහි වගා කරන බව ගොවිපළ කළමනාකරු කේ. ජී. පී. බී කරුණාරත්න මහතා පැවැසීය.බිත්තර වී නිෂ්පාදනයට අමතරව මී කිරි, යෝගට්, බිත්තර, කුකුළු මස්, එළවළු ආදී ස්වයං නිෂ්පාදනද, කෘෂි විද්‍යාපීඨය මගින් නිපදවන අතර මේවා කෘෂි විද්‍යා පීඨය ඉදිරිපිට විවෘත වෙළෙඳපොළක් පිහිටුවා බාහිර අයට අලෙවි කිරීමට ද කටයුතු යොදා ඇති බව ගොවිපළ කළමනාකරු පැවැසීය.රජරට විශ්වවිද්‍යාලයේ කෘෂි විද්‍යා පීඨය මගින් 2008 - 2009 වර්ෂවල කෘෂි නිෂ්පාදන අලෙවි කිරීමෙන් රුපියල් දොළොස් ලක්ෂයක ශුද්ධ ආදායමක් ලබා ඇති බව කෘෂි විද්‍යා පීඨාධිපතිනි මහාචාර්ය අරුණී වීරසිංහ මහත්මිය පැවැසුවාය.විශේෂයෙන් විශ්වවිද්‍යාලයීය කෘෂිකර්ම අධ්‍යාපනයේත් ගම්වල ගොවීන් අතර පවත්නා ප්‍රායෝගික කෘෂිකර්මයේත් බරපතළ වෙනසක් පවතී.මේ වෙනස නැති කොට කෘෂි විද්‍යාපීඨයේ ඉගෙන ගන්නා සිසුන් යාබද ගම්වල ගොවි ජනතාව අතරට යවා ඔවුන්ට උපදෙස් දෙමින්ද ඔවුන්ගෙන් පාරම්පරික කෘෂි උපදෙස් ලබා ගනිමින් ද නව කෘෂිකර්ම රටාවක් ඇති කිරීමට රජරට කෘෂිකර්ම පීඨය මගින් දැනට කටයුතු කරගෙන යන්නේ යයි මහාචාර්යවරිය පැවැසුවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=r1008027</link>
    <topic>කුරුඳුවින්න විදුහලට ගිය කල...</topic>
    <author>මහඔය විශේෂ ඇල්. එච්. චන්ද්‍රරත්න</author>
    <content>අම්පාරේ අති දුෂ්කර පාසලක් වූ කුරුඳුවින්න පාසල වසා දමා වසර ගණනාවකි. මේ නිසා මේ විදුහල් බිමේ ගොඩනැගිලි හා උපකරණ කැලෙන් වැසී පාළුවට ගොස් විනාශ වී තිබේ.බින්තැන්නේ හේන් ගොවියන්ගේ දුවා දරුවන් අකුරු කළ මේ පාසල ආරම්භකර ඇත්තේ 1956 දී පමණය. 1975 පමණ වන විට මේ පාසල ඉතා දියුණු තත්ත්වයක පැවති අතර සිසුන් 225 ක් පමණ එහි ඉගෙනුම ලබා ඇත.පළමු වසරේ සිට නවය වසර දක්වා පන්ති පැවැත්විණි. එහෙත් 80 දශකයේ ගුරු හිඟයත් එහි වැසියන් පොල්ලෙබැද්දේ පදිංචියට යෑමත් සමඟ පාසල වැසී යෑමේ ලකුණු පහළ විය.අනතුරුව විටින් විට කොටි කරදරවලට ගොදුරු වූ මේ පාසල යුද හමුදා කඳවුරක් බවට පත්විය. පසුව යුද හමුදා කඳවුර ද එයින් අස්කර ගත් විට එහි ගොඩනැගිලි, උපකරණ, ගුරු නිවාසය පාළුවට ගියේය.එම ගොඩනැගිලි උපකරණ පොල්ලේබැද්ද විදුහලටවත් ලබා දෙන්නැයි එහි විදුහල්පති හා ගුරු දෙගුරුන් විසින් බලධාරීන්ගෙන් ඉල්ලා සිටිය ද එය බීරි අලින්ට වීනා වැයීමක්ම පමණක් විය.මේ තත්ත්වය හමුවේ එම විදුහලේ තිබූ සූර්ය කෝෂ කට්ටල හා වෙනත් උපකරණ ද ගුරු නිවාසයේ දොර ජනෙල් සියල්ල ද සොරුන්ගේ ග්‍රහණයට ලක්විය. ගොඩනැගිල්ලද ලැව් ගින්නකින් විනාශ වී ගියේය.බලධාරීන් ක්‍රියාත්මක වූයේ නම් මේ වටිනා සම්පත් පොල්ලේබැද්ද පාසලේ දරු දැරියන්ගේ ප්‍රයෝජනයට යොදා ගැනීමට ඉඩ තිබුණේ යැයි එහි ගුරු දෙගුරුහු කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=r1008028</link>
    <topic>මීගොඩ ආර්ථික මධ්‍යස්ථානයෙන් නව සේවාවන් රැසක්</topic>
    <author>හෝමාගම සංචාරකමංජුල හිරිපිටිය</author>
    <content>මෙරට ගැමි ආර්ථිකය නංවාලීමට සහ ජනතාවට සහන මිලට නැවුම් එළවළු, පලතුරු, සහල් ඇතුළු එදිනෙදා පරිභෝජනයට ගන්නා ද්‍රව්‍ය ලබා දීමට ආරම්භ කළ සාර්ථක වෙළෙඳ පොළක් ලෙස විශේෂිත ආර්ථික මධ්‍යස්ථාන පත් වී ඇත.මේ යටතේ කොළඹ දිස්ත්‍රික්කයේ ඉදිකළ ප්‍රථම විශේෂිත ආර්ථික මධ්‍යස්ථානය වන්නේ හෝමාගම මැතිවරණ කොට්ඨාසයේ මීගොඩ ග්‍රාමයේ ඉදි කළ ආර්ථික මධ්‍යස්ථානය යි.2003 වසරේ දී මිලියන හැත්තෑවක මුදලක් වැය කරමින් අක්කර හතරක පමණ භූමියක මීගොඩ විශේෂිත ආර්ථික මධ්‍යස්ථානය ඉදිකිරීමත් සමඟ ප්‍රදේශයට වේගවත් සංවර්ධනයක් උදා විය. මේ නිසා අද කොළඹ දිස්ත්‍රික්කයේ නොනිඳන නගරය බවට මීගොඩ පරිවර්ථනය වී ඇත.මීගොඩ ආර්ථිත මධ්‍යස්ථානයේ කළමනාකරු රංජිත් හේවාවසම් මහතා - ඇමැති බන්දුල ගුණවර්ධන මහතාගේ සංකල්පයක් අනුව 2003 වසරේදී මධ්‍යස්ථානය ඉදි කළා. මෙම ආර්ථික මධ්‍යස්ථානයේ සහල්, එළවළු, පලතුරු, කරවල, මාළු ඇතුළු එදිනෙදා අවශ්‍ය පාරිභෝගික ද්‍රව්‍ය අලෙවි කරනු ලබන වෙළෙඳසල් සීයකට ආසන්න ප්‍රමාණයක් තිබෙනවා.මීට අමතරව රාජ්‍ය ඔසු හල හා රාජජ්‍ය හා පුද්ගලික අංශයේ බැංකු පහක් පවත්වාගෙන යනවා. මධ්‍යස්ථානය නිසා ඍජුව සහ වක්‍රව රැකියා දහසකට වඩා වැඩි ප්‍රමාණයක් ඇතිවී තිබෙනවා. සෑම මසකම පොහෝ දින හැර සියලු දිනවල සවස පහේසිට රාත්‍රී කාලය පුරාම විවෘතව පවතිනවා.මීගොඩ ආර්ථික මධ්‍යස්ථානය ඉදි කිරීමට පෙර ප්‍රදේශයේ ඉඩම් පර්චසය රුපියල් දස දහසකටවත් අලෙවි කර ගැනීමට නොහැකි වුණා. අද ප්‍රදේශයේ එක් පර්චසයක් රුපියල් ලක්‍ෂ තුනකටවත් මිලදී ගන්නට ඉඩම් නැහැ.ඉදිරි දිනවල දී ජනතාවට වඩාත් පහසු සේවාවන් රැසක් ලබා දීමට සැලසුම් කර තිබෙනවා. ඒ යටතේ මධ්‍යස්ථානයේ විදුලි උපකරණ, රෙදි පිළි, පාසල් උපකරණ, ගොඩනැඟිලි ද්‍රව්‍ය සහ කෘෂි උපකරණ අලෙවි සල් ආරම්භ කිරිම සිදු කරනවා.මීගොඩ වෙළෙඳ සංගමයේ ලේකම් ලාල් විපුලසිරි මහතා - මීගොඩ ආර්ථික මධ්‍යස්ථානයේ ව්‍යාපාරිකයන් නුවරඑළිය වැනි ප්‍රදේශවල ගොවීන් ළඟටම ගොස් එළවළු, පළතුරු මිලදී ගන්නා නිසා ඒවා අඩු මිලට අලෙවි කිරීමට හැකි වී තිබෙනවා.මෙම මධ්‍යස්ථානයේ දුනු තරාදි භාවිතා කිරීම තහනම් කර ඇති අතර සියල්ල කිරුම් මැණුම් කරන්නේ ඉලෙක්ටෙ‍්‍රානික් තරාදි වලින් පමණයි.ප්‍රියන්ති කුමාරි මහත්මිය - ගොඩගම නගරයේ වෙළෙඳසලක් පවත්වාගෙන යනවා. ඒ නිසා වසර ගණනක සිට දිනපතා මීගොඩ ආර්ථික මධ්‍යස්ථානයට පැමිණෙනවා.සාමාන්‍යයෙන් පොළකින් මිලට ගන්නා ද්‍රව්‍ය දින කීපයකට පසු විසි කිරීමට සිදු වෙනවා. මෙම මධ්‍යස්ථානයෙන් මිලදී ගන්නා එළවළු ඇතුළු අත්‍යවශ්‍ය ද්‍රව්‍ය අපතේ යන්නේ නෑ.ශාන්ත රණසිංහ මහතා - ආර්ථික මධ්‍යස්ථානයට පැමිණීමට රාත්‍රී කාලයට ප්‍රදේශ රැසක සිට ලංගම බස්රථ දහ තුනක් ධාවනය වුණා. මීට අමතරව මධ්‍යම රාත්‍රී මීගොඩ සිට කොටුවට දුම්රියක් ධාවනය වුනා.එමගින් පාරිභෝගිකයන්ට විශාල පහසුවක් ඇති වී තිබුණත් අද ඒ පහසුකම් නැහැ. මධ්‍යස්ථානයට පැමිණෙන විට තමන්ගේම කියා වාහනයක පැමිණීමට සිදුව තිබෙනවා. මේ ප්‍රවාහන ගැටලුව කලක සිට පවතිනවා.පාදුක්ක හෝමාගම අතර රාත්‍රි කාලයට බස් රථ ධාවනයක් ආරම්භ කිරීම සිදු කරන්නේ නම් පාරිභෝගික ජනතාවට විශාල පහසුවක් අත් වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=r1008029</link>
    <topic>කළුතර තරුණයෙක්හෙලිකොප්ටරයක් නිපදවයි</topic>
    <author>එන්. විජේරත්නනාගොඩ විශේෂ</author>
    <content>මීට දහසය වසරකට ඉහතදී ශ්‍රී ලාංකික තරුණයෙක් තම සහජ හැකියාව තුළින් හෙලිකොප්ටර් යානයක් නිපදවීම ආරම්භ කළේය.ඒ කළුතර - නාගොඩ, ගල්ලස්සපුර පදිංචි වජිර බටුවන්තුඩාව නම්වූ තිස්තුන් වියේ පසුවූ තරුණයායි.කළුතර ඇසෝසියේටඩ් මෝටර්වේස් ආයතනයේ විදුලි සහ මෝටර් කාර්මිකයකු ලෙසින් වෘත්තිය ආරම්භ කරමින් හෙලිකොප්ටර් යානයක් නිපදවීම දක්වා වන තාක්ෂණික දැනුම ඔහු ලබා ගත්තේය.වරෙක ඔහු ගොඩනැගිලි ඉදිකිරීම් සමාගමකට එක්වී එහි නිවාස විදුලි කාර්මිකයකු ලෙස කටයුතු කරමින් සිටියදී හමුවූ වරලත් ඉංජිනේරුවරයකුවූ කැසි කූල් මහතාගෙන් ලබාගත් ඉංජිනේරු සැලසුම් කියවීමේ සිට මහ පරිමාණ ගොඩනැගිලි වයරින් කිරීම දක්වා වූ දැනුම මේ සා විශාල කාර්යයකට අතගැසීමට මහඟු පිටිවහලක් විය.1986, 1987, 1991 වසරවල පැවැති ගම්උදා ප්‍රදර්ශන සඳහා නිර්මාණය කළ ඔරලෝසු ලක්ෂ සංඛ්‍යාත ජනතාවකගේ ඇගයීමට පාත්‍රවිය. 1994 වර්ෂයේ හෙලිකොප්ටර් යානය නිපදවීම ගල්ලස්ස පුර පිහිටි ඔහුගේ නිවසේ උඩුමහලේදී ආරම්භ කෙරිණි.එහෙත් රට තුල උද්ගත වෙමින් පැවැති එල්. ටී. ටී. ඊ ත්‍රස්තවාදී ක්‍රියාකාරකම් හමුවේ තමන් ගේ හෙළිකොප්ටර් යානය නිපදවීමේ කාර්යයටද තහංචි වැටිණි. ආරක්ෂක අංශවලින් ලැබුණු උපදෙස් මත එම කටයුතු නතර කෙරිණ.යළිත් වසර 16 කට පසු ඔහු කළ ඉල්ලීමකට අනුව එම කටයුත්ත ඇරැඹීමට අවසර ලැබිණි.ලබන වසරේ පැවැත්වෙන දැයට කිරුළ ප්‍රදර්ශනයට සිය නිර්මාණය ඉදිරිපත් කිරීමට ඔහු බලාපොරොත්තු වෙයි.විශේෂයෙන්ම මේ කාර්යයයේදී තම පවුලේ සාමාජිකයන්ගෙන් ලැබුණ සහය ඔහු ස්තුති පූර්වකව සිහිපත් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=s1008021</link>
    <topic>ෂෙහාන්-චමින්ද-මංජුලඉන්දියාවේදී රන් පදක්කම් දිනති</topic>
    <author>ප්‍රින්ස් ගුණසේකර</author>
    <content>ඉන්දියාවේ නවදිල්ලි නුවරදී නිමාව දුටු ආසියානු සුපිරි තරු ක්‍රීඩා උළෙලේදී ෂෙහාන් අඹේපිටිය, චමින්ද විජේකෝන් හා මංජුල කුමාර රන් පදක්කම් දිනාගත්හ.මීටර් 100 තරගයේදී ෂෙහාන් අඹේපිටිය තත්පර 10.49 කින් තරගය නිමකළ අතර හොංකොං හී තිසුයු චිගෝ තත්පර 10.50කින් දෙවැනි ස්ථානයද එරටේම චූන් හෝ ලායි තෙවැනි ස්ථානයද දිනාගත්හ.මීටර් 1500 ඉසව්ව චමින්ද විජේකෝන් නිමකළේ විනාඩි 3.43.88 කින් වූ අතර දෙවැනි ස්ථානයට පත් කසකස්තානයේ ආටියොම් කොසින්නෝව් විනාඩි 3.44.97කින් හා තෙවැනි ස්ථානය දිනූ ඉන්දියාවේ චායිටෝලී හම්සා විනාඩි 3.48.03 කින් තරගය නිමකළහ.උස පැනීමේ රන් පදක්කම දිනාගත් මංජුල කුමාර මීටර් 2.21 ක දක්ෂතාවක් දැක්වූ අතර දෙවැනි ස්ථානය දිනාගත් කසකස්තානයේ විටාලී ටයිසකුනොව් මීටර් 2.18ක්ද තෙවැනි ස්ථානය දිනූ ඉන්දියාවේ හරී ෂන්කර් මීටර් 2.15ක දක්ෂතාවක්ද වාර්තා කළහ.ශ්‍රී ලංකාව නියෝජනය කරමින් දුර පැනීමේ ඉසව්වට එක්වූ එන්.සී. ඩී. ප්‍රියදර්ශනී මීටර් 400 තරගයට එක්වූ ප්‍රසන්න අමරසේකර හා චන්ද්‍රිකා සුභාෂිනී සිවුවැනි ස්ථානවලට පත්වූහ.ආසියාවේ රටවල් 17ක ක්‍රීඩක ක්‍රීඩිකාවන් සහභාගිවූ මේ තරගාවලියේ දී ඇ.ඩො. 70000ක මුදල් තෑගි පිරිනැමුණි.තරගාවලිය පිළිබඳ අදහස් දැක්වූ මි.1500 රන් පදක්කම් ලාභී චමින්ද විජේකෝන් පැවැසුවේ ඉදිරි අන්තර්ජාතික තරගවලට පෙරහුරුවක් ලෙස මේ තරගාවලිය වැදගත්වූ බවයි. “ආසියාවේ සිටින අංක එකේ ක්‍රීඩකයන් මේ තරගාවලියට සහභාගී වූයේ නෑ. දක්ෂ ක්‍රීඩකයන් කිහිපදෙනෙකුම එක්ව සිටියා. දක්ෂතා පිළිබඳ සතුටුවිය හැකියි. විජේකෝන් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=s1008029</link>
    <topic>ක්ලිෆර්ඩ් කුසලානය මහනුවරට</topic>
    <author>ෆවුස් මොහොමඩ්</author>
    <content>නාවික හමුදා පිල ලකුණු 26-11 ක් වශයෙන් පරාජයට පත් කළ මහනුවර ක්‍රීඩා සමාජය පිට පිට සිවුවැනි වතාවටත් ක්ලිෆර්ඩ් කුසලානය දිනා ගැනීමට සමත් විය.ඊයේ මහනුවර බෝගම්බර පිටියේදී පැවැති ක්ලිෆර්ඩ් කුසලාන කැල්ටෙක්ස් අන්තර් සමාජ රගර් තරගාවලිය අවසන් තරගය ඉතා උණුසුම් මුහුණුවරක් ගත් අතර දෙපිලෙන්ම ක්‍රීඩකයින් අතර දැඩි තරගකාරීත්වයක් පැවැතියේය.තරගයේ පළමු භාගය නිමාවන විට ලකුණු 16-6 ක් ලෙස පෙරමුණ ගැනීමට මහනුවර පිල සමත් විය.මහනුවර පිල රැස්කළ ලකුණු 26 ට උත්සාහක දිනුම් 4 ක් සහ දඬුවම් පහර 2 ක් ඇතුළත් වූ අතර නාවික හමුදාව වර්තා කළ ලකුණු 11 ට උත්සාහක දිනුමක්, දඬුවම් පහරක් සහ ඩ්‍රොප් ගෝලයක් ඇතුළත් විය.2007 වසරේ සිට ක්ලිෆර්ඩ් කුසලානයට හිමිකම් කියන මහනුවර ක්‍රීඩා සමාජය ක්ලිෆර්ඩ් කුසලාන අවසන් මහා තරගයකදී නාවික හමුදාව සමඟ තරග වැදුනේ ප්‍රථම වතාවටය.මීට පෙර පැවැති අවසන් තරගවලදී මහනුවර ක්‍රීඩා සමාජයේ ප්‍රතිවාදීහු වූයේ සී. ආර්. පිලය. සී. ආර්. පිල මෙවර අවසන් පූර්ව තරගයේදී පරාජයට පත් කිරීමට නාවික හමුදාව සමත් විය.ඔවුහු ක්ලිෆර්ඩ් කුසලාන අවසන් තරගයට සුදුසුකම් ලැබූවේ වසර 21 කට පසුවය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=s1008022</link>
    <topic>මාතලේ දිසා රාජ්‍ය සේවා නෙට්බෝල් සූරතාව පොලිස් පිලට</topic>
    <author>චන්ද්‍ර ශ්‍රී අසෝක බණ්ඩාරමාතලේ දිසා විශේෂ</author>
    <content>මාතලේ දිසා රාජ්‍ය සේවා නෙට්බෝල් තරගාවලියේ සූරතාවය මාතලේ දිසා පොලිස් කණ්ඩායමට හිමි විය.කණ්ඩායම් 12 ක සහභාගීත්වයෙන් පසුගියදා මාතලේ බර්නාඩ් අලුවිහාරේ ක්‍රීඩාංගණයේදී පැවති මෙම තරගාවලිය ක්‍රීඩා සංවර්ධන දෙපාර්තමේන්තුවේ මාතලේ දිස්ත්‍රික් සම්බන්ධීකරණ නිලධාරී රංජිත් අලුවිහාරේ මහතා විසින් සංවිධානය කරන ලදී.මෙම තරගාවලියේ අවසන් මහා තරගයේදී නාඋල ප්‍රාදේශීය ලේකම් කාර්යාලයීය පිල පරදා ලකුණු 8 – 6 ක ජයක් වාර්තා කිරීමට මාතලේ දිසා පොලිස් පිල සමත් විය.සූරතාවය දිනාගත් පොලිස් පිල හංසනි දහනායක විසින්ද අනුසූරතාවය දිනූ නාඋල පිල විශාඛා මල්ලව විසින්ද මෙහෙයවූවාය. තෙවන ස්ථානය සඳහා පැවැති පල්ලෙපොල සහ අඹන්ගහ ප්‍රාදේශීය ලේකම් කාර්යාලයීය කණ්ඩායම් අතර තරගයේදී ලකුණු 8 – 5 ක ජයක් අඹන්ගහ පිලට හිමි විය.තෙවන ස්ථානය දිනූ අඹන්ගහ පිල එස්. ප්‍රෂාන්දනී විසින් මෙහෙයවූවාය. මෙම තරග හෙලාලි කෝනාර සහ රම්‍යා හෙන්දෙණිය යන විනිසුරුවරියන් විසින් විනිශ්චය කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=s1008023</link>
    <topic>ජාවාලේන්-ගුවන් හමුදාව ජය පැරදුමෙන් තොරයි</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ ප්‍රථම තරගය ජය පරාජයෙන් තොරව නිමාවට පත්විය. සිටි ලීග් පිටියේ පැවැති ජාවාලේන් – ගුවන්හමුදාව අතර තරගයේ අවසන් මොහොතේ ජාවාලේන් පිල වාර්තා කළ ගෝලයෙන් ගුවන් හමුදාවේ ජයග්‍රහණය වැලකී ගියේය.තරගයේ ප්‍රථම භාගය නිමාවෙද්දී ගුවන් හමුදාව ගෝල් 1 – 0ක් ලෙස ඉදිරියෙන් සිටියේය. 24වැනි මිනිත්තුවේදී ඉමිතියාස් රහීම් එම ගෝලය වාර්තාකළ අතර දෙවැනි භාගය ආරම්භවී මිනිත්තු 2 ක් ගතවෙද්දී එස්. සංජීව් ගුවන් හමුදාවට තවත් ගෝලයක් එක් කළේය.ජාවාලේන් පිලේ නවුපර් මීනා 74වැනි මිනිත්තුවේදී ගෝලයක් වාර්තා කළ අතර 89වැනි මිනිත්තුවේදී මොහොමඩ් නවුමාන් ලබාගත් ගෝලයෙන් ලකුණු සමවිය.ගුවන් හමුදාව පසුගිය වසරේ අනු සූරයන් වූ අතර ජාවාලේන් පිල මේ වසරේදී ප්‍රධානතම තරගාවලියට එක්විය. පසුගිය වසවරේදී ජවාලේන් පිල ප්‍රිමියර් ලීග් පළමු පෙළ සූරතාව දිනා චැම්පියන් ලීග් තරගාවලියට උසස්වීමක් ලබාගත්තේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=s1008024</link>
    <topic>කටුකුරුන්ද මෝටර් රැලිය 8දා</topic>
    <author>කටුකුරුන්ද සමූහකපිල කුලසිංහ</author>
    <content>කටුකුරුන්ද මෝටර් රථ ධාවන තරගාවලිය මේ මස 08 දින පෙ. ව. 8.00 සිට කටුකුරුන්ද ගුවන් හමුදා ධාවන පථයේදී පැවැත්වේ. මෝටර් කාර් හා යතුරු පැදි ධාවකයින්ගේ සංගමය (ඉඹ්ඒච්ඒඅ) ශ්‍රී ලංකා ගුවන් හමුදාවේ පූර්ණ දායකත්වය මත මේ තරගාවලිය මෙවර සංවිධානය කරන්නේ සිව්වැනි වරටය.යතුරු පැදි තරග 12 ක් හා මෝටර් රථ තරග 14 කින් සමන්විත මේ තරගාවලිය සඳහා ප්‍රධාන පෙළේ ධාවකයන් රැසක් සහභාගි වීමට නියමිතය. ප්‍රභාත් පීරිස්, අරවින්ද ප්‍රේමදාස, මධුරංග කල්දේරා, අශාන් සිල්වා හා පසිඳු පීරිස් යන අය මේ අතර වෙයි.වයස අවුරුදු 10 – 11 වයස් කාණ්ඩයේ තරගකරුවන් කිහිප දෙනෙකුද තරග වැදීම මෙවර විශේෂත්වයකි. මේ තරගාවලියේ ලැබෙන ආදායම් ගුවන්හමුදා ආබාධිත රණවිරුවන්ගේ සුබ සිද්ධිය වෙනුවෙන් යෙදවේ. ලංකා බැංකුව, මොබිටෙල්, ලේක්හවුස්, සියැට් හා බ්‍රවුන්ස් යන ආයතන මේ සඳහා පූර්ණ අනුග්‍රහය ලබා දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=s1008025</link>
    <topic>කායවර්ධන වැඩමුළුවක්</topic>
    <author>ජගත් ගුණවර්ධන</author>
    <content>කායවර්ධන ක්‍රීඩාව ඉහළ ගුණාත්මක අගයකින් හා නිවැරැදි මඟ පෙන්වීමක් යටතේ ඉදිරියේ දී පවත්වා ගැනීමේ අදිටනින් කායවර්ධන වැඩමුළුවක් හෙට (03දා) පෙ. ව. 9.30 සිට 3.30 දක්වා කොළඹ 10 ආනන්ද විද්‍යාලයේ දී පැවැත්වේ.ප්‍රථම වතාවට පැවැත්වෙන මේ වැඩමුළුව සඳහා දිවයිනේ සෑම ප්‍රදේශයක්ම ආවරණය වන පරිදි තෝරා ගත් ගුරුවරු දැනුවත් කිරීම උදෙසා ශ්‍රී ලංකා කායවර්ධන සම්මේලනය හා පාසල් කායවර්ධන සම්මේලනය එකතුව මෙය සංවිධානය කරනු ලබයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=s1008026</link>
    <topic> යුවරාජ්ට තවත් අවස්ථාවක් !</topic>
    <author>නවදිල්ලිය – ඒ.එෆ්.පී.</author>
    <content>ශ්‍රී ලංකාවේදී පැවැත්වීමට නියමිත තුන්කොන් එක් දින තරගාවලිය සඳහා යුවරාජ් සිං නැවතත් කණ්ඩායමට කැඳ වූ ඉන්දීය ක්‍රිකට් තේරීම් කමිටුව සුපිරි පිතිකරු සචින් තෙන්ඩුල්කාර් එම තරගාවලියෙන් විවේක ගැන්වීමට තීරණය කොට ඇත.ශ්‍රී ලංකාව, ඉන්දියාව හා නවසීලන්තය සහභාගිත්වයෙන් පැවැත්වෙන මේ තරගාවලිය මේ මස 10 වැනිදා දඹුල්ල ජාත්‍යන්තර ක්‍රිකට් ක්‍රීඩාංගණයේ දී ආරම්භ වීමට නියමිතය.ලීග් ක්‍රමයට පැවැත්වෙන මේ තරගාවලියේ දී සෑම කණ්ඩායමක්ම තරග 4 කට සහභාගි වන අතර පළමු හා දෙවන ස්ථානය හිමිකර ගන්නා කණ්ඩායම් දෙක අගෝස්තු 28 වැනිදා අවසන් තරගය සඳහා සුදුසුකම් ලබාගනු ඇත.එක්දින තරග 250 කට ක්‍රීඩා කොට ඇති යුවරාජ් සිං එහිදී ලකුණු 7345 ක් රැස්කොට තිබේ. පසුගිය මස ශ්‍රී ලංකාවේ පැවැති ආසියානු කුසලාන තරගාවලියට සහභාගි වූ ඉන්දීය පිලෙන් ඉවත්කොට සිටි යුවරාජ් අවසන් වරට එක්දින තරගයකට සහභාගි වූයේ බංග්ලාදේශයේ ඩකාහි පැවැති තුන්කොන් තරගාවලියේ දීය.තෙන්ඩුල්කාර් සමඟ පිටදඟ පන්දු යවන හර්බජං සිං හා ආරම්භක පිතිකරු ගෞතම් ගම්බීර් ද මේ තරගාවලියෙන් විවේක ගැන්වීමට ඉන්දීය තේරීම් කමිටුව තීරණය කොට තිබේ.තරගාවලියට සහභාගි වන ඉන්දීය පිල-මහේන්ද්‍ර සිං දෝනි (නායක) විරේන්ද්‍ර ෂෙවාග්, විරාත් කෝහිල්, සුරේෂ් රයිනා, රෝහිත් ෂර්මා, යුවරාජ් සිං, රවීන්ද්‍ර ජඩේජා, දිනේෂ් කර්තික්, රවිචන්ද්‍රන් අෂ්වින්, ප්‍රවීන් කුමාර්, ඉෂාන්ට් ෂර්මා, අභිමාන්යු මිතුන්, අශිශ් නෙහ්රා ප්‍රග්‍යත් ඕජා, සවුරාබ් තිවාරි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=s1008027</link>
    <topic> ෂරපෝවාඅවසන් තරගයට</topic>
    <author>කැලිෆෝනියා (ඒ. එෆ්. පී)</author>
    <content>ලෝක ටෙනිස් සම්මේලනයේ “බෑන්ක් ඔෆ් ද වෙස්ට්” ටෙනිස් තරගාවලියේ අවසන් පූර්ව වටයේදී ඇග්නීස්කා රැද්වන්ස්කා 1 – 6 ක්, 6 – 2 ක් සහ 6 – 2 ක් ලෙස පරදවමින් අවසන් මහා තරගය සඳහා සුදුසුකම් ලැබූ රුසියාවේ මාරියා ෂරපෝවා මේ වසරේ ඇගේ තෙවැනි ටෙනිස් කිරුළට සූදානමින් සිටින්නීය.ජගත් ශ්‍රේණිගත කිරීම්වල 5වන ස්ථානයේ පසුවන ෂරපෝවා ඩොලර් ලක්‍ෂ 7ක් වටිනා “බැන්ක් ඔෆ් ද වෙස්ට්” ටෙනිස් කිරුළ සඳහා වික්ටෝරියා ඇසරෙන්කා සමඟ තරග වැදීමට නියමිතය.ඔස්ට්‍රේලියාවේ සුපිරි ක්‍රීඩිකා සමන්තා ස්ටෝසර් 6 – 2 ක් හා 6 – 3ක් ලෙස පරදවමින් මේ තරගවාරයේ සිය තෙවැනි අවසන් තරගයට සුදුසුකම් ලැබූ ඇසරෙන්කා මේ වනතුරු සූරතාව හිමිකර ගැනීමට සමත්වූයේ නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=s1008028</link>
    <topic>19න් පහළ දෙවැනි ටෙස්ට්ජය එංගලන්තයට</topic>
    <author/>
    <content>ශ්‍රී ලංකා අවුරුදු 19න් පහළ කණ්ඩායම සහ එංගලන්ත 19න් පහළ කණ්ඩායම අතර එංගලන්තයේ පැවැති දෙවැනි ටෙස්ට් තරගයෙන් කඩුලු 6ක ජයක් අත්කර ගැනීමට එංගලන්ත පිල සමත්විය.මේ අනුව තරග දෙකකින් සමන්විත වූ මේ තරගමාලාව තරග 1 – 1 ක් ලෙස ජය පරාජයකින් තොරව නිමාවට පත්විය.ශ්‍රී ලංකාව පළමු ඉනිම – 317 (ඕවර 98.3) නිපුන් කරුණානායක 90, (පෝල් බෙස්ට් 53/5) සහ දෙවැනි ඉනිම 224 (ඕවර 65) කිත්රුවන් විතානගේ 53, (ජේකොබ් බෝල් 64/5,)එංගලන්තය පළමු ඉනිම – 321 (ඕවර 107.3) ජැක් මැනුවෙල් 57, ලූක් වෙල්ස් 54 (චතුර පීරිස් 79/6) සහ දෙවැනි ඉනිම 221/4 (ඕවර 71.3) ඩැනියෙල් බෙල් නොදැවී 88, අතීක් ජාවෙඩ් 89.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=f1008021</link>
    <topic>නිමි භාණ්ඩ නිෂ්පාදන ජාත්‍යන්තර වෙළෙඳ පොළට හඳුන්වා දෙනවා</topic>
    <author>සාකච්ඡා කළේ -උදිත ගුණවර්ධන</author>
    <content>තාක්ෂණ හා පර්යේෂණ අමාත්‍යාංශය යටතේ සිදුකරනු ලබන කාර්යභාරය, ඉදිරි සැලසුම් හා කාලීන දේශපාලන කරුණු පිළිබඳව ඇමැති මහාචාර්ය තිස්ස විතාරණ මහතා සමඟ සිදුකළ සංවාදයකි මේ.තාක්ෂණ හා පර්යේෂණ අමාත්‍යාංශය විසින් කැබිනට් මණ්ඩලය වෙත පස් අවුරුදු ජාතික ප්‍රතිපත්තියක් හඳුන්වා දී තිබෙනවා. මේ පිළිබඳව හඳුන්වා දීමක් කළ හැකිද?එම වැඩපිළිවෙළට අනුමැතිය ලබාදීම සඳහා අමාත්‍ය මණ්ඩලයට යොමු කර තිබෙනවා. මෙහි අරමුණ වී තිබෙන්නේ ජනාධිපතිතුමාගේ ආර්ථික යුද්ධය ජය ගැනීමේ සටනට සහයෝගය ලබාදීමයි.මෙහිදී නැනෝ ටෙක් නැමැති අප අමාත්‍යාංශය යටතේ ක්‍රියාත්මක වන ආයතනය මගින් මෙම වැඩපිළිවෙළ ක්‍රියාත්මක කරන්න බලාපොරොත්තු වෙනවා. ඒ සඳහා මෙරට විද්‍යාඥයන්ගේ සහයෝගයද ලබා ගැනීමට අප කටයුතු කරලා තිබෙනවා.එහිදී ආර්ථිකය ගොඩනැඟීමට යොදන මූල්‍ය උපායක් විදිහටත් මෙම වැඩපිළිවෙළ හඳුන්වාදීමට පුළුවන්. මෙහිදී මෙරට ආර්ථික යුද්ධය ජය ගැනීමට විද්‍යාඥයන්ගේ අර්ථ ශාස්ත්‍රඥයන්ගේ සහභාගිත්වය සංවිධානාත්මක ආකාරයට ලබා ගැනීමට අවශ්‍යයි. ඒ සඳහා තමයි අප කටයුතු කරමින් සිටින්නේ.විද්‍යා හා තාක්ෂණ විෂය තාක්ෂණ හා පර්යේෂණ විෂය කියූ සැනෙන් බොහෝ අය කල්පනා කරන්නේ මෙය විද්‍යාත්මක විෂයන්ට පමණක් සීමා වූවක් කියලා. ඒත් එය එහෙම නෙමෙයි.මේ විෂය තුළින් විශාල සේවයක් ඉටුකරන්න පුළුවන්. රටේ සිසු ආර්ථික වර්ධනයට මෙම තත්ත්වය ඉතාමත් ප්‍රබල විදිහට බලපානු ලබනවා. ඒ නිසා යුද්ධයෙන් පසු යළිත් ගොඩනැඟෙන ශ්‍රී ලංකාවට තාක්ෂණ හා පර්යේෂණ විෂය තුළින් අතිමහත් කාර්යභාරයක් ඉටුකරන්න පුළුවන්කම තිබෙනවා.ආසියාතික රටවල් සමඟ සසඳා බලද්දි ශ්‍රී ලංකාවේ නිමි භාණ්ඩ අපනයනය ඉතාමත් පහළ මට්ටමකයි තිබෙන්නේ. මෙය රටේ ආර්ථික සංවර්ධනයට මහත් බාධාවක් වී තිබෙන්නේ. මේ තත්ත්වය පිළිබඳව ඔබේ මතය මොන වගේද?ඔබේ ප්‍රශ්නය නිවැරැදියි. අපට ආර්ථිකය ස්ථාවර කිරීමට නම් මේ වගේ දුර්වලතා මඟහැරීමට පුළුවන්කම තිබිය යුතුයි. මා ලබාගත් දත්තවලට අනුව ශ්‍රී ලංකාව තමයි නිමි භාණ්ඩ අඩුම ප්‍රතිශතයක් අපනයනය කරන රට.ඒ ප්‍රතිශතය ගැන සඳහන් කළොත් ඔබ විශ්මයට පත්වේවි. ශ්‍රී ලංකාවේ නිමි භාණ්ඩ අපනයනය තිබෙන්නේ 1.5% තරම් පහළ මට්ටමකයි. මෙය එතරම් හොඳ දෙයක් විදිහට සඳහන් කරන්න බැහැ.ඒ නිසා අප මේ තත්ත්වය වෙනස් කිරීමට කටයුතු කළ යුතුයි. එහෙම නොවුණොත් රටේ ආර්ථික අභියෝග ජය ගැනීමට පුළුවන්කමක් ලැබෙනු ඇතැයි මා සිතන්නේ නැහැ. ඒ නිසා මූලිකව මේ අභියෝග ජය ගැනීමට පුළුවන් ආකාරයට කටයුතු කළ යුතුයි.ශ්‍රී ලංකාවේ නිමි භාණ්ඩ අපනයනය පහළ මට්ටමක ඇතැයි ඔබ සඳහන් කරන්නේ කුමන පදනමක් ඇතිවද?ශ්‍රී ලංකාවේ නිමි භාණ්ඩ අපනයන ප්‍රතිශතය 1.5% වෙද්දි අපේ අසල්වැසි ඉන්දියාවේ එම ප්‍රතිශතය 27% ද මැලේසියාවේ සිංගප්පූරුවේ 50% ද දකුණු කොරියාවේදී 70% ද ඉක්මවා යනවා. ජපානයේ දී ඒ ප්‍රතිශතය 80% යි.මේ ගණන් ප්‍රතිශත දැක්කහම මේ රටවල් සහ අපේ අට අතර තිබෙන පරතරය කොයිතරම්ද කියා තේරුම් ගන්න පුළුවන්.මේ තත්ත්වය වෙනස් කිරීමට මොන විදිහේ වැඩපිළිවෙළක්ද ඇති කළ යුත්තේ?නැනෝ තාක්ෂණ ක්‍රමය මගින් අපට මේ තත්ත්වය නිවැරැදි කිරීමට පුළුවන්කම තිබෙනවා.අමුද්‍රව්‍ය අපනයනයට තිත තබා නිමි භාණ්ඩ ලෙස එම නිෂ්පාදන ජාතික හා ජාත්‍යන්තර වෙළෙඳ පොළට හඳුන්වාදීමට කටයුතු කළ යුතුයි. එමගින් අපට විශාල ආර්ථික ශක්තියක් ඇති කළ හැකියි.ඒ කටයුත්තේදී විද්‍යාත්මක හා තාක්ෂණ විෂය මගින් මෙවැනි තත්ත්වයන් නිවැරැදි කර ගැනීමටත්, ආර්ථික ශක්තිය ඇතිකර ගැනීමටත් පුළුවන්කම ලැබෙනවා.අප දැන් ඔබේ අමාත්‍යාංශ විෂය පථයෙන් එපිට සාමාන්‍ය දේශපාලන මාතෘකා පිළිබඳව කතාබහට යොමු වෙමු. ඔබ නියෝජනය කරන ලංකා සමසමාජ පක්ෂය ඇතුළු වාමාංශික පක්ෂ ඒකාබද්ධ වැඩපිළිවෙළක් පසුගිය කාලයේදී ආරම්භ කළා. මේ වැඩපිළිවෙළේ අලුත් තත්ත්වය කුමක්ද?අප වාමාංශික දේශපාලන පක්ෂ විදිහට ඒකාබද්ධව වැඩ කිරීමට කටයුතු කළේ පොදු ජන යහපත උදාකිරීම සඳහායි. අපට අවශ්‍ය වෙලා තිබෙන්නේ සන්ධාන ආණ්ඩුව තුළ සිටිමින් ජනතා යහපත සඳහා කටයුතු කිරීමයි.අපගේ එකම අරමුණ වී තිබෙන්නේ ජනතා යහපත සඳහා කටයුතු කිරීමයි. සන්ධාන ආණ්ඩුව මේ සඳහා හොඳ අවස්ථාවක් විදිහට සඳහන් කළ හැකියි.ආණ්ඩුවත් විපක්ෂයත් අතර දේශපාලන සංවාදයක් ආරම්භ වී තිබෙනවා. ආණ්ඩුවේ පාර්ශ්වකාර වාමාංශික දේශපාලන පක්ෂයක් විදිහට ඔබේ අදහස කුමක්ද?මේ සාකච්ඡාව ඉතාමත් හොඳ ප්‍රදේශයක් විදිහට හඳුන්වා දෙන්න පුළුවන්. ඒ ගැන අප ඉත සිතින් සුබ ප්‍රාර්ථනා කරනවා. මේ දේශපාලන සංවාදය සාර්ථක වේවා කියලා.ජනාධිපති මහින්ද රාජපක්ෂ මහතා රට ගැන කල්පනා කරලා කටයුතු කරන නායකයකු විදිහට විපක්ෂයේ ප්‍රධාන දේශපාලන පක්ෂය වන එක්සත් ජාතික පක්ෂය සමඟ ඇතිකර ගත් සාකච්ඡාව වැදගත් දෙයක්.අලුත් ව්‍යවස්ථාවක් සම්පාදනයේ දී තනි මතයට වැඩ කරනවාට වඩා සියලුදෙනා සමඟ සංවාදයෙන් එකඟතාවයෙන් කටයුතු කිරීම තමයි හොඳ දේ.ජනාධිපතිතුමාගේ දැනුම්වත්භාවය හා අනුග්‍රහය මත තමයි අප එදා සර්ව පාර්ශවීය කමිටුව ඇති කළේ. එහිදී යෝජනා වූ විසැඳුම් ද අලුත් ආණ්ඩුක්‍රම ව්‍යවස්ථාවට ඇතුළත් වෙනවානම් එය හොඳ දෙයක් විදිහට හඳුන්වා දෙන්න පුළුවන්.එජාපය පමණක් මේ සංවාදවලට එක්කර ගැනීම හොඳ දෙයක් විදිහට සලකන්න පුළුවන්ද?එජාපය සමඟ පමණක් සාකච්ඡා කිරීම ප්‍රමාණවත් නැහැ. අපට පුළුවන්කම තිබෙන්න ඕනෑ දෙමළ ජාතික සන්ධානය, මුස්ලිම් කොංග්‍රසය වගේ සුළු වාර්ගිකත්වය නියෝජනය කරන දේශපාලන පක්ෂ සමඟත් අදහස් හුවමාරු කර ගැනීමට.එමගින් අපට පුළුවන්කම ලැබෙනවා සියලු දේශපාලන පක්ෂ, සියලු ජනවර්ග පිළිගන්නා ආකාරයේ ව්‍යවස්ථාවක් සම්පාදනය කර ගැනීමටජනතා විමුක්ති පෙරමුණ වගේ දේශපාලන පක්ෂ ආණ්ඩුවත් එජාපය ඇතුළු විපක්ෂ දේශපාලන පක්ෂ අතර ඇතිවී තිබෙන සාකච්ඡා ප්‍රතිඵලයක් නැති දෙයක් විදිහටයි හඳුන්වා දෙන්නේ. ඒ ගැන ඔබේ අදහස කුමක්ද?එහෙම ප්‍රතිඵලයක් නැහැ කියලා කියන්නේ කොහොමද. සංවාදයෙන් අදහස් හුවමාරුවෙන් තමයි වඩාත් හොඳ එකඟතාවලට එන්න පුළුවන්කම ලැබෙන්නේ. සමහරු ඕනෑම දෙයක් අසුබවාදී විදිහටයි දකින්නේ.එය හොඳ දෙයක් නෙමෙයි. රටකට වැදගත් ජාතික වශයෙන් වැදගත් දෙයක් පිළිබඳ සෙසු පක්ෂත් සමඟ අදහස් හුවමාරු කර ගැනීම නරක දෙයක් වෙන්නේ කොහොමද කියන එක ප්‍රශ්නයක්.අද මේ විදිහේ ප්‍රකාශ නිකුත් කරන්නේ දිය කොරසේ කිඹුලන් දකින පිරිස්. මට මේ පිළිබඳව කියන්න තිබෙන්නේ ඒ දේ පමණයි.අද මාධ්‍යවල ප්‍රමුඛ කතාබහ බවට පත්ව තිබෙන්නේ විධායක ජනාධිපතිධුරය අහෝසි කර විධායක අගමැතිධුරය යළි ඇති කිරීම පිළිබඳවයි. විධායක අගමැතිධුරය පිළිබඳව ඔබේ අදහස මොන වගේද?විධායක ජනාධිපතිධුරය පාර්ලිමේන්තුව සමඟ කෙළින්ම සම්බන්ධ වූ එකක් නෙමෙයි. ඒත් විධායක අගමැතිධුරය ඒ විදිහේ එකක් නෙමෙයි. පාර්ලිමේන්තුවත් සමඟ බැඳුන එකක්. ඒ නිසා විධායක අගමැතිධුරය රටට හිතවාදී එකක් විදිහට සලකන්න පුළුවන්.ඒ නිසා මේ මොහොතේදී රටට වඩාත් හිතකර වන්නේ විධායක අගමැතිධුරය කියන එක තමයි රජයේ මතය වී තිබෙන්නේ. විධායක ජනාධිපතිධුරය රටට සුදුුසු දෙයක් විදිහට නෙමෙයි මුල ඉඳලා තිබුණේ.විධායක ජනාධිපතිධුරය බලෙන් සමාජයට ඔබ්බවන ලද ධුරයක් විදිහටයි තිබුණේ. ජේ. ආර්. ජයවර්ධන මහතා විසින් තමයි මේ ධුරය හඳුන්වා දුන්නේ. එදා වමේ පක්ෂ විදිහට අප මේ ක්‍රමයට විරෝධය පළ කළා.ඒ නිසා පසුවී හෝ මේ විධායක ජනාධිපතිධුරය අහෝසි කර පාර්ලිමේන්තුවට වගකියන විධායක අගමැතිවරයකු පත් කිරීම හොඳ දෙයක් විදිහටයි අප සලකන්නේ.වමේ පක්ෂ විදිහට අප වඩාත් කැමැති පාර්ලිමේන්තුවේ බහුතරය සහිත පක්ෂයේ නියෝජිතයකුට අගමැති ධුරය ලබාදීමයි. එහෙම නැතිව මහජන ඡන්දයෙන් අගමැතිවරයකු පත්කිරීම සුදුසු දෙයක් විදිහට සළකන්න බැහැ.මොකද අතපසුවීමකින් පාර්ලිමේන්තුවේ බහුතරය වෙනත් දේශපාලන පක්ෂයකට අයත් වී විධායක ජනාධිපති ධුරය තවත් පක්ෂයකට ලැබුණොත් රට තුළ විශාල දේශපාලන අස්ථාවරත්වයක් ඇතිවීමට ඉඩ තිබෙනවා.මාධ්‍ය නිදහස පිළිබඳව යළිත් අවධානය යොමු වී තිබෙනවා. මෙයට හේතුවී තිබෙන්නේ පුද්ගලික මාධ්‍ය ආයතනයක ගිනි ගැනීමේ සිද්ධිය. මේ පිළිබඳව ඇතැම් පාර්ශව ආණ්ඩුව පැත්තටත් ඇඟිල්ල දිගු කිරීමටත් උත්සහ කරනවා. මේ ගැන ආණ්ඩුවේ පාර්ශවකරුවෙකු ලෙස ඔබේ අදහස මොන වගේද?මාධ්‍ය නිදහස නැහැ මාධ්‍ය නිදහස උල්ලංඝනය වෙනවා කියන දේවල් අපට පිළිගන්න බැහැ. ඔබත් මාධ්‍යවේදියකු විදිහට ස්වාධීනව කල්පනා කළොත් ඔබටත් වැටහී යයි එහෙම මාධ්‍ය නිදහස උල්ලංඝනය වීමක් නැහැ කියලා.අද පළවන පුවත්පත් ආණ්ඩුවේ අදහස් ආණ්ඩුවේ වැඩපිළිවෙළවල් නිදහසේ විවේචනය කරනවා. එහෙම තියෙද්දි මාධ්‍ය නිදහස නැහැ කියන්න තරම් කාරණයක් නැහැ.එක් සිද්ධියක් නැතිනම් සිද්ධි කිහිපයක් වුණා කියලා සමස්තයම නරකයි කියලා කියන්න බැහැ. පසුගියදා ඇතිවූ සිදුවීම පිළිබඳව පොලිසිය ස්වාධීන පරීක්ෂණයක් ආරම්භ කරලා තිබෙන්නේ. මේ පර්යේෂණවලින් වැරැදිකරුවන් කවුද කියලා සොයා ගැනීමට පුළුවන්කම ලැබේවි. එතෙක් අප ඉවසිලිවන්තව සිටිය යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=f1008022</link>
    <topic/>
    <author>ධම්මික සෙනෙවිරත්න</author>
    <content>2010 ශ්‍රී ලංකාවේ මේ වන විට වාර්තා වී ඇති ඩෙංගු රෝගීන් ගණන විසි දෙදහස් පන්සියයක් පමණ වේ. ඉන් එකසිය හැට පස් දෙනෙකු මිය ගොස් තිබේ.ඩෙංගු මදුරුවා දෂ්ට කරන්නේ හිරු රශ්මිය අඩු අවස්ථාවල දීය. සාමාන්‍යයෙන් උදේ කාලයේ (හිරු නැඟ එන විට) පෙරවරු හයේ සිට පෙරවරු අටයි තිහ පමණ දක්වාත් හවස් කාලයේ (හිරු බැස යන විට) පස්වරු තුනයි තිහේ සිට පස්වරු හය පමණ දක්වාත් කාලයයි.ඩෙංගු මදුරුවා බෝවන ස්ථාන ඉවත් කිරීම ඩෙංගු මර්දනයට ඇති හොඳම විසැඳුමයි.පාරිසරික ගැටලුවක් පිළිබඳ යම් පැමිණිල්ලක් කිරීමට තිබේ නම් 011 - 23334960 දැනුම් දෙන්න.මේ සටහන මීට දෙවසකට පමණ එපිටදී මා ලැබූ අත්දැකීමකින් අරඹන්නට අවසර දෙන්න. එක් උදෑසනක දුම්රියට ගොඩ වූ තරුණ සහෝදරයෙක් පත්‍රිකාවක් බෙදමින් අප දෙසට ද පැමිණියේ ය. ඒ ‘සීපා’ පිළිබඳ ඝෝෂාවක් තිබූ දවස් නිසා මා අනුමාන කළේ මේ පත්‍රිකාව ද ඒ ගැන යමක් විය හැකි බවයි.තවත් මොහොතකින් කිසිවක් නොකී ඔහු අප අත ද පත්‍රිකාවක් තබා ඉදිරියට ගියේ ය. එය කියැවීමට පටන්ගත් අපේ ඇස් කඳුළින් තෙත් විය. විවාහ වී මඳ කලක් තුළ මේ සහෝදරයාගේ 24 හැවිරිදි දයාබර බිරිඳ ඩෙංගු මාරයා ඔහුට අහිමි කළ බව එහි සඳහන් ව තිබිණි.ඩෙංගු වසංගතයක් මෙන් පැතිර යමින් තිබූ මේ වකවානුවේ තම ගේ දොර හා වටපිටාව ද පවිත්‍රව තබාගත් නමුත් ඇය ඩෙංගු මදුරුවාට ගොදුරක් වූ බව ඔහු කියයි. රෝගී තත්ත්වය හේතුවෙන් ඇය රෝහල්ගත කළ අයුරු මෙන් ම ප්‍රතිකාර ලැබූ අයුරු ද එහි සඳහන් ය.ඩෙංගු රෝගියකුට ප්‍රතිකාර ලබාදීමේ දී අප සැලකිලිමත් විය යුතු කාරණා පිළිබඳ ද තම අත්දැකීම් ඇසුරෙන් ඔහු තොරතුරු දක්වා තිබිණි. ඩෙංගු මර්දනය කිරීම සඳහා පිළිපැදිය යුතු උපදෙස් ද ඇතුළත් විය.තමන් මුහුණ දුන් වේදනාකාරී අත්දැකීම තවත් කෙනෙකු නොලැබිය යුතු බව ඔහුගේ ප්‍රාර්ථනයයි. පත්‍රිකාවේ අග පුංචි අකුරින් ඔහු සටහන් කොට තිබුණේ මෙය කියවා කරුණු වටහාගෙන තම බිරිඳට පින් අනුමෝදන් කරන ලෙසයි.එය කියැවූ ඕනෑ ම අයෙකු ඔහු සමඟ ශෝකය බෙදා ගැනීමට හදවතින් එක් වූ බව මම විශ්වාස කරමි. ඒ සමඟ නව අත්දැකීම් ඔස්සේ අන් අය දැනුවත් කරමින් සෙසු ජිවිත බේරාගැනීම සඳහා ඔහු තනිව දරණ ලද ප්‍රයත්නය සුවිසල් මෙහෙවරක් ලෙස දකින්නට ද කැමැත්තෙමි.තවත් මිනිස් ජීවිතයක් ඩෙංගු මාරයාට ගොදුරුවිය යුතු නැති බව ඔහුගේ ප්‍රාර්ථනය විය. ඔහු මෙන්ම අන් කාගේත් ප්‍රාර්ථනය ද එයයි. එහෙත්, එතැන් පටන් මේ දක්වා අහිංසක දරුවන්, මිනිසුන් කී දෙනෙක් නම් ඩෙංගු මදුරුවා විසින් බිලිගනු ලැබුවා ද. බදුල්ල මහ රෝහලේ හා රිජ්වේ ආර්යා ළමා රෝහලේ තරුණ වෛද්‍යවරියන් දෙදෙනෙක් ද ඒ අතර සිටී. කිසිදු තරාතිරමක්, භේදයක් නොබලා ඩෙංගු මදුරුවා තම ව්‍යාපෘතිය සාර්ථකව ඉදිරියට ගෙන යන බව පෙනෙන්නට තිබේ.මේ වන විට 22,500 කට අධික පිරිසක් ඩෙංගු රෝගයට ගොදුරුව සිටින අතර ඉන් 165 දෙනෙක් පමණ මරණයට පත්ව තිබේ. මේ වන විට ඩෙංගු රෝගය වසංගතයක් මෙන් වේගයෙන් ව්‍යාප්ත වෙමින් පවතී.රටේ පළාත් කිහිපයකම එය වහා ජයගතයුතු අභියෝගයක් බවට පත්ව තිබේ. මේ අතරින් දැනට එය දරුණුම තත්ත්වයක පවතින්නේ කොළඹ දිස්ත්‍රික්කයේයි.විශේෂයෙන් කොළඹ නගරය හා තදාසන්න ප්‍රදේශ ඩෙංගු මදුරුවාගේ ග්‍රහණයට ලක්වෙමින් ඇති අයුරු දක්නට ඇත.ඉකුත් වසරවලට සාපේක්ෂව මේ වසරේ ගෙවී ගිය මාස කිහිපය ඩෙංගු රෝගය නිසා ඇති කළ විනාශය වඩා බරපතල තත්ත්වයක් පෙන්නුම් කරයි. දෙහිවල – ගල්කිස්ස ප්‍රදේශය ඩෙංගු වාහක කලාපයක් ලෙස පවා නම් කෙරිණි.තත්ත්වයේ භයානක කම තේරුම් ගනිමින් ජනාධිපතිතුමාගේ උපදෙස් පරිදි ඩෙංගු මර්දනය සඳහා ජනාධිපති කාර්ය සාධක බලකායක් ද ක්‍රියාත්මකව පවතී. සෞඛ්‍ය අමාත්‍යංශය වැඩසටහන් ගණනාවක් ක්‍රියාත්මක කර ඇත.වෙනත් රාජ්‍ය ආයතන මෙන් ම විවිධ සංවිධාන ද ශ්‍රමදාන ආදී වැඩපිළිවෙළ ක්‍රියාත්මක කරයි. එහෙත්, මේ සියල්ල අතර ඩෙංගු මදුරුවා තම මිනීමරු ව්‍යාපෘතිය පෙරට ගෙනයමින් සිටී. ඉන් පෙනෙන්නේ තවමත් කොතැනක හෝ අඩුවක් ඇති බවයි.එහි වගකීම කාට පැවරුණද කවර හෝ අඩුවක් සම්පූර්ණවීමට ගතවන කාලය යනු තවත් මිනිස් ජිවිත කිහිපයක් පිළිබඳ ප්‍රශ්නයක් නිසා එය නිහඬ වී සිටිය නොහැකි කාරණයකි.ඩෙංගු මැඩලීමේ විවිධ ක්‍රියාමාර්ග අතර ජනතාව දැනුම්වත් කිරීම සඳහා සංගීත සංදර්ශන ද පැවැත්වෙනු දැකිය හැකිය. ජාතික මෙහෙවරකට උරදීමක් වශයෙන් සිදුවන අවංක ප්‍රයත්නයන් කිසිවක් හෑල්ලු කිරීමේ අරමුණක් අපට නැත.එහෙත් කණගාටුවෙන් වුවද කිවයුත්තේ ඩෙංගු පිළිබඳ මේ වන විට ජනතාව ප්‍රමාණවත් අන්දමින් දැනුම්වත් බවයි. කවර දැනුම්වත්වීමක් කළ ද ඒ ගැන කිසිදු වගවිභාගයක් නැති ආත්මාර්ථකාමීන් තවමත් ගෙදර කුණු මල්ල වාහනයේ හිඳිමින් ම මහමඟ අතහැර යන බව වෙනම කාරණයකි.මේ වර්ගයේ උදවියට එරෙහිව දැන් නීතිය තදින් සිටින බව පෙනෙන්නට තිබේ. ප්‍රශංසාකටයුතු ය. දැන් ජනතාවට අවශ්‍ය කරන්නේ ඩෙංගු මදුරුවා විනාශ කරන ප්‍රායෝගික වැඩපිළිවෙලකි.පළාත් පාලන ආයතන තම කාර්යභාරය පැහැර හැරීම නිසා මහමඟ දෙපස, ඇල - වේලි - කාණු පද්ධති ආශ්‍රිතව ඩෙංගු මදුරුවන්ගේ රජදහනක් තැනෙමින් තිබිය දී නිවෙස් හා ගෙවතු පරීක්ෂාකර මහජනයාට නීතිමය ක්‍රියාමාර්ග ගැනීම කොපමණ දුරට ගැලපේද යන්න තවත් කාරණයකි.ඩෙංගු මදුරුවන් බෝවීමට රුකුල් දෙන පරිදි සිතාමතා කටයුතු කරන කිසිවෙක් හෝ යම් දඬුවමකට ලක් විය යුතු නැතැයි ඉන් අදහස් නොකෙරේ. එහෙත්; පළාත් පාලන ආයතනවලට මෙහි දී විශාල කාර්යභාරයක් පැවරෙන බව අමතක කළ නොහැකිය.එහිදී, මහජනයාට ද විශාල වගකීමක් ඇත. කැළිකසළ බැහැර කිරීම නිසි පිළිවෙලකට කිරීම මඟින් ඩෙංගු වැනි රෝග තත්ත්වයන් වසංගත ලෙස ව්‍යාප්තවීම පාලනය කරගත හැකි වෙයි.පැරසිටමෝල් පෙති රැඳවූ හිස් ආවරණය, මේ රඹුටන් වාරයේ රඹුටන් කා ඉවත ලන රඹුටන් ලෙලි පවා ඩෙංගු මදුරුවාට බිත්තර දැමීම සඳහා ප්‍රමාණවත් බව අවධාරණය කෙරී ඇත.එසේ නම් කසළ බැහැර කිරීමේ දී අප කොතෙක් නම් කල්පනාකරී විය යුතු ද? එය අප කා අතිනුත් ඉටුවිය යුතු වගකීමකි. මේ අභියෝගාත්මක අවස්ථාවේ ජාතිය වෙනුවෙන් ඉටුකළ යුතු මෙහෙවරකි.ඩෙංගු රෝගය නිසා අකාලයේ මරණයට පත් වූ වැඩි දෙනා ළමයින් වීම තවත් ඛේදවාචකයකි. පාසල් පරිසරය හා ඒ අවට පරිසරය පවිත්‍රව තබාගැනීම කෙරෙහි අදාළ අංශ සියල්ලේම අවධානය යොමුවිය යුතු ය. පාසල් ඩෙංගු මදුරුවාගෙන් තොර කලාප බවට පත්කිරීම සඳහා කළ හැකි සෑම දෙයක් ම කළ යුතු ය.ත්‍රස්තවාදීන්ගෙන් රටත් – ජනතාවත් මුදාගන්නට නොබියව පෙරට ආ පරිදිම ආරක්ෂක අංශ ඩෙංගු මර්දනය සඳහා ද මහා මෙහෙයුමක් දියත් කර ඇත. කොටි මඬින මෙහෙයුමට නායකත්වය දුන් පරිදිම ඩෙංගු මඬින මේ මෙහෙයුමට ද ආරක්ෂක ලේකම්වරයා නායකත්වය දෙමින් සිටී.පොලීසිය, විශේෂ කාර්ය බලකාය, යුද හමුදාව, සිවිල් ආරක්ෂක බලකාය ආදී වශයෙන් ආරක්ෂක අංශවල රණවිරු දූ – පුතුන් මේ අභියෝගාත්මක මොහොතේ ජාතිය වෙනුවෙන් පෙරට ඒම ඉහළින් අගය කළ යුතු වෙයි.කොළඹ නගරය ආශ්‍රිතව පවිත්‍රතා ව්‍යාපෘතීන්වල ඔවුන් යෙදී සිටිනු දක්නට ඇත. ඩෙංගු මර්දනය සඳහා පුරවැසි කමිටු ද පිහිටුවා ඒවායේ සහාය ද ආරක්ෂක අංශවලට ලබාදිය හැකි නම් වඩාත් හොඳයි.සඳහන් කළ යුතුම තවත් කාරණයක් වන්නේ ඩෙංගු මදුරුවා විනාශ කිරීමේ සමත් බී. ටී. අයි. බැක්ටීරියාව තවමත් නිකුත් නොකිරීමය. සෞඛ්‍ය අමාත්‍යවරයා පසුගියදා ප්‍රකාශ කළ පරිදි අද - හෙටම එය කියුබාවෙන් මෙරටට ළඟා වනු ඇත.එය එසේ ම වේවා! යි අපි ද ප්‍රාර්ථනා කරමු. මන්දයත් බී. ටී. අයි. බැක්ටීරියාවට ද බාලගිරි දෝෂය වැළඳී ඇතැයි පෙනෙන්නට තිබූ බැවිනි. දේශීයව නිපදවන බී. ටී. බැක්ටීරියාව අද - හෙට වෙළෙඳ පොළට එක්වනු ඇතැයි කියැවුණේ මීට සති කිහිපයකට පෙරය.එහෙත් එය ද සිදු නොවීය. දැන්, එය ද ඉක්මනින් ම නිකුත් කරන්නට කටයුතු කෙරී ඇති බවට සෞඛ්‍ය අමාත්‍යවරයා කළ සඳහන ගැන දැනට අපි විශ්වාසය තබමු. මේ සෑම දෙයක් ම දිනක් හෝ කල්ගතවීම යනු ජීවිත පිළිබඳ ප්‍රශ්නයකි.අනෙක් අතට මදුරු කොයිල් ව්‍යාපාරිකයන්ගේ ලාභය ගොඩගැසීමකි. දැනට ඇති විකල්පය වන මදුරු කොයිල්. එය කවර ප්‍රතිඵලයක් අත්කරයි ද අතුරුඵල විපාක මොනවාද වැනි කිසිත් වැඩිදුර නොවිමසා ජනතාව භාවිතයට ගනිමින් සිටී. බී. ටී. අයි හෝ බී. ටී. බැක්ටීරියාව ගෙන්වීම මඟින් මදුරු කොයිල් සඳහා වැය කරන මුදල ඒවාට යටකර වඩා සාර්ථක ප්‍රතිඵලයක් ලබා ගැනීමට ද හැකිවෙයි.ඩෙංගු රෝගීන් සඳහා ප්‍රතිකාර කිරීමට වෛද්‍යවරු හා සෞඛ්‍ය කාර්යමණ්ඩල ගන්නා වෙහෙස අපි අගය කරමු. ඒ සමඟම කිවයුත්තේ බිඳක් හෝ ඔබගේ අවධානය ගිලිහීම යනු ජීවිතයක පැවැත්ම පිළිබඳ කාරණයක් බවයි.අධික රෝගී තදබදය නිසා රුධිර පරීක්ෂණ රජයේ රෝහල්වලට සිදු කළ නොහැකි තත්ත්වයක් තුළ ජනතාව පෞද්ගලික පරීක්ෂණාගාර කරා ද යොමුවෙති.මේ කොතැනකින් හෝ කිසි කාල වේලාවට රුධිර පරීක්ෂණ සිදුකරවාගත නොහැකිවූවහොත් ඇතිවන තත්ත්වය අමුතුවෙන් කිවයුතු නැත. එහෙයින් මේ දුෂ්කර අවස්ථාවේදීවත් රජයේ රෝහල්වල පරීක්ෂණාගාර පහසුකම් ද තවත් පුළුල් කළ හැකිනම් හොඳය.අප කුඩා කාලයේ දී මැලේරියා මර්දනය සඳහා මදුරු තෙල් ඉසීමට නිවෙස් දක්වාම යොමු වූ ව්‍යාපෘතියක් තිබූ බව මතකය. තෙල් ඉසීම සටහන් කරන කාඩ්පතක් පවා නිවෙස්වල තිබිණි.මැලේරියා මර්දනය ව්‍යාපාරය සාර්ථක ප්‍රතිඵල අත්කරගත් ව්‍යාපෘතියකි. ඩෙංගු මර්දනය සඳහා ද එහි සහාය හා අත්දැකීම් වැදගත් වනු ඇත. මෙය එවැනි ප්‍රබල ව්‍යාපාරයක් බවට පත්විය යුතු ය.ජාතියේ දූ – පුතුන් මදුරුවකුට බිලිගන්නට ඉඩදී අපි නිහඬ වෙමුද? කාටත් කළ හැකි කාර්යභාරයක් ඇති බව තේරුම් ගෙන නොපමාව ක්‍රියාත්මක වෙමුද?මැලේරියා වසංගතයට පසු විවිධ ක්ෂේත්‍රවල වැඩිපුරම කතා වුණු විෂය වූයේ ඩෙංගු උණයි. ඩෙංගු උවදුර වර්ධනය වන බව දැන දැනත් අපේ රටේ මිනිස්සු ඒ ගැන උනන්දු නොවූහ.මේ පිළිබඳ උපදෙස් නිසි ලෙස පිළිගෙන තමන්ගෙන් ඉටු විය යුතු යුතුකම ඉටු කළා නම් ජීවිත රාශියක් බේරා ගැනීමට ඉඩ තිබුණි.තත්ත්වය කෙතරම් උග්‍ර වූයේ ද කියතොත් රාජ්‍ය නායකයාද මෙම අභියෝගයට අත ගසා තිබේ. ඕනෑම අර්බුදයකදී සියල්ලන්ගේ සහාය එකලෙස ලැබේ නම් ඕනෑම අර්බුදයක් ජයගත හැකිය.ත්‍රස්තවාදය මර්දනය කිරීමට දුන් සහයෝගය ඩෙංගු උවදුරේදීත් ලැබිය යුතුය.අද වන විට ඩෙංගු රෝගය ශ්‍රී ලංකාවේ ප්‍රබලම සෞඛ්‍ය ප්‍රශ්නයක් බවට පත්වෙලා. මදුරුවෙක් මගින් පැතිරෙන ඩෙංගු වෛරස් රෝගයක් ලෙසද හඳුනාගෙන තිබෙනවා. ඩෙංගු රෝගයේ විශේෂත්වය වන්නේ එය සංකීර්ණ රෝගයක් වීමයි.සංකීර්ණ වන්නේ මෙය විශාල පරාසයක් තුළ ව්‍යාප්ත වන රෝගී තත්ත්වයක් වීම නිසාය. වෛරසයක් මගින් ඇතිවන ඩෙංගු රෝගය ශරීරගත වූ සෑම කෙනෙකු තුළම රෝ්ග ලක්ෂණ නොපෙන්වයි.එසේ වෛරසය ඇතුළුවන සෑම කෙනෙකු තුළම රෝග ලක්ෂණ පෙන්වන්නේ නම් මෙම රෝගී තත්ත්වය මෙතරම් බැරෑරුම් වන්නේ නැහැ. බහුතරයක් සිටිනවා රෝග ලක්ෂණ නොපෙන්වා වෛරසය ශරීර ගත වූ අය.තව කොටසක් සිටිනවා රෝග ලක්ෂණ පෙන්වා සාමාන්‍ය උණ තත්ත්වයෙන් පෙළෙන අය. මේ පිරිසට ප්‍රතිකාර කළ විට සුවය ලබනවා. නමුත් මෙයිනුත් සුළු පිරිසක් උග්‍ර ඩෙංගු උණ තත්ත්වයට භාජනය වනවා.උග්‍ර ඩෙංගු උණ තත්ත්වයට පත්වන පිරිසෙන් කිසියම් ප්‍රතිශතයක් අවාසනාවන්ත ලෙස මරණයට පත් වෙනවා. මේ තත්ත්වය තේරුම් ගත යුතුයි.ඩෙංගු උණ බෝ කරන මදුරුවා ජීවත් වන්නේ අපි ජීවත්වන පරිසරයේමයි. මදුරුවා බෝ වන්නේ කුඩා භාජනවල පිරි පිරිසිදු ජලයේ. මෙම මදුරුවාගේ ජීවන චක්‍රය සම්පූර්ණ වීමට දින හයක් පමණ ගත වනවා.බිත්තරය තුළ සිටින මදුරුවා දින දහයක් දොළහක් අතර කාලයේදී ඉන් එළියට එනවා. පසුව සති තුනක් පමණ ඩෙංගු මදුරුවා ලෙස ජීවත් වනවා. මෙම බිත්තර අවුරුද්දකට වඩා වැඩි කාලයක් පරිසරයේ පවතිනවා.එසේ තිබුණ බිත්තර වර්ෂාවකින් පසුව පුපුරා මදුරුවන් පරිසරයට මුදා හරිනවා. මෙම මදුරුවා දෂ්ට කරන්නේ හිරු රශ්මිය අඩු අවස්ථාවල දීය.සාමාන්‍යයෙන් උදේ කාලයේ (හිරු නැඟ එන විට) පෙරවරු හයේ පමණ සිට පෙරවරු අටයි තිහ පමණ දක්වාත් හවස් කාලයේ (හිරු බැස යන විට) පස්වරු තුනයි තිහේ පමණ සිට පස්වරු හය පමණ දක්වාත් කාලයයි.ලංකාව හැර ලෝකයේ රටවල් හැත්තෑවක පමණ මෙම ඩෙංගු රෝගය පැලපදියම් වූ රෝගයක්. නමුත් වර්තමානය වන විට මේ රටවල් ගණන ක්‍රමයෙන් වැඩිවෙමින් පවතිනවා.මේ වසර තුළ ලංකාවේ ඩෙංගු රෝගීන් විසි දෙදහස් පන්සියයක් පමණ වාර්තා වී තිබෙන අතර ඉන් එකසිය හැට පස් දෙනෙකු මිය ගොස් තිබෙනවා. මෙම රෝගය වසංගත තත්ත්වයක්ව පවතින කාලයේදී එය මර්දනයට දක්වන උනන්දුවම අනෙක් කාලවලදීත් දක්වන්නේ නම් මෙම වසංගතය මර්දනය කළ හැකියි.මීට වසර දහයකට පමණ පෙර ඩෙංගු රෝගය ළමයින් අතර වේගයෙන් පැතිරුණු රෝගයක්. නමුත් අද වන විට ඒ සඳහා වයස් භේදයක් නැහැ.මෙම ඩෙංගු රෝගය පාලනය සඳහා ක්‍රම කිහිපයක් තිබෙනවා. එනම් වැඩිහිටි මදුරුවා පාලනය කිරීම, සෞඛ්‍යාරක්ෂිත ක්‍රමවේදයන් සහ වතුරේ ඇතිවන මදුරුවාගේ ජීවන චක්‍රය වතුරේදීම පාලනය කිරීම යන්නයි.මේ ක්‍රම සියල්ල පාලනය කළ හොත් පමණයි ඩෙංගු මර්දනය කළ හැකි වන්නේ. මින් හොඳම ක්‍රමය ඩෙංගු මදුරුවා බෝවන ස්ථාන ඉවත් කිරීමයි. මේ මදුරුවා බෝ වන්නේ අප විසින්ම ඇති කරන පරිසර තත්ත්වයන් නිසයි.යෝගට් කෝප්ප, ටින්, පොල් කටු, ටයර්, වතුර එකතු කරන භාජන (ටැංකි) වැහි පීලි, ගොඩනැගිලි සාදන ස්ථාන ආදිය ඩෙංගු මදුරුවා බෝවන ප්‍රධාන ස්ථාන ලෙස හඳුනාගෙන තිබෙනවා.ඩෙංගු මර්දනය ඉලක්ක කර ගනිමින් දිවයින පුරා පාරිසරික පොලිස් ඒකක 143 ක් පිහිටුවීමට තීරණය කර තිබෙනවා. ආරක්ෂක ලේකම් ගෝඨාභය රාජපක්‍ෂ මහතාගේ උපදෙස් මත පොලිස්පති මහින්ද බාලසූරිය මහතාගේ නියෝගයෙන් මේ වන විට එම පොලිස් ඒකක පිහිටුවීම ආරම්භ කර තිබෙනවා.ඉන් පොලිස් ඒකක 36 ක් බස්නාහිර පළාත තුළ පිහිටුවන අතර ඉන් ඒකක 08 ක් කොළඹ නගර සභා සීමාව තුළ දැනටමත් ක්‍රියාත්මක කර තිබෙනවා.පරිසරය අපවිත්‍රවීම හේතුවෙන් ඩෙංගු උවදුර ශීඝ්‍රයෙන් ව්‍යාප්ත වී ඇති බවට සෞඛ්‍ය අමාත්‍යාංශය සහ ආරක්ෂක අමාත්‍යාංශය කළ විශ්ලේෂණයකින් හෙළි වී තිබෙනවා. ඒවගේම පාරිසරික පවිත්‍රතාව සහ නගරවල සෙසු සෞඛ්‍ය ආරක්ෂිත කටයුතු පිළිබඳ සොයා බැලීමට පත්කර ඇති නිලධාරීන්ගේ අඩුපාඩුකම්ද මේ රෝග බෝවීමට සෘජුවම බලපා තිබෙනවා.මෙම උවදුර නැති කිරීම සඳහා ජනාධිපතිතුමාගේ උපදෙස් මත ඩෙංගු කාර්ය සාධක බලකායක්ද පිහිටුවා තිබෙනවා. පරිසරය සුරැකීම පොලිස් ඒකක හරහා සැලසුම් සහගතව සිදු කළ හැකියි.මේ සඳහා පොලිස් නිලධාරීන් සතියේ සෑම සෙනසුරාදා දිනකම මහජනතාවද සහභාගී කරවා ගෙන දී ඇති උපදෙස් ක්‍රියාත්මක කළ යුතුයි. යම් ප්‍රදේශයක ඩෙංගු උවදුර ඇති වුවහොත් එම ඒකකය පිහිටි ප්‍රදේශය භාර සහකාර පොලිස් අධිකාරී, පොලිස් අධිකාරි සහ නියෝජ්‍ය පොලිස්පතිවරයා ඊට වගකිව යුතුයි.ඒවගේම පළාත් පාලන ආයතන, නගර සභා ප්‍රාදේශීය සභා, ගම් කමිටු, ප්‍රජා සේවා ඇතුළු සියලු අංශ ද මෙම දැවැන්ත වැඩ පිළිවෙළට සහාය දක්වනවා. මීට අමතරව වෙළෙද ව්‍යාපාර හිමියන් තම ආයතනවලින් බැහැර කරන කැළි කසළ එම ව්‍යාපාර ඉදිරිපස ගොඩ ගැසීම සම්පූර්ණයෙන්ම තහනම් කර තිබෙනවා.තවද නගර සභා සහ ප්‍රාදේශීය සභා මගින් කසළ එකතු කිරීමේ ලොරිවලට දමන කුණු බෑග් ලොරිය පැමිණීමට පැය දෙකකට පෙර පමණක් මාර්ගය අසළ තැබිය යුතුයි. දින ගණන් කුණු මාර්ග අයිනේ ගොඩ ගසා තිබීම ද තහනම් .මෙම නීති උල්ලංඝනය කරන අයට එරෙහිව නීතිය තදින්ම ක්‍රියාත්මක කරනවා. මේ ආකාරයට පවතින පාරිසරික ගැටලුවක් පිළිබඳ යම් පැමිණිල්ලක් කිරීමට තිබේ නම් 011 - 23334960 දැනුම් දීමට මහජනතාවට හැකියාව තිබෙනවා.මේ වසරේ දී හඳුනාගත් ඩෙංගු රෝගීන්ගෙන් 75% ක් අවුරුදු 20 ට අඩු පුද්ගලයන්. පසුගිය වසරට වඩා මේ වසරේ ඩෙංගු රෝගය ශීඝ්‍රයෙන් ව්‍යාප්ත වෙමින් පවතිනවා. නාගරික සැලසුම්කරණයේ සිට ඝන අපද්‍රව්‍ය කළමනාකරණය අක්‍රමවත්වීම මීට ප්‍රධාන හේතුවයි.විශේෂයෙන් කොළඹ නගරයේ අලුතින් ගොඩනැගිලි ඉදිකිරීමේ දී ඩෙංගු මදුරුවන් බෝ නොවන අයුරින් නිසි සැලසුම්කරණයකට අනුව ඉදිකිරීම් කටයුතු සිදු කිරීමට අවශ්‍ය උපදෙස් ලබාදීම ද සිදු කළ යුතුයි.තමන්ගේ නිවෙස හෝ ආයතනය අවට යාර 150ක කලාපය අනිවාර්යයෙන්ම පවිත්‍ර කර තබා ගත යුතුයි. එසේ නොවුනහොත් ඩෙංගු වසංගත තත්ත්වයක් ඇතිවීමේ අවදානමට මුහුණ දීමට සිදු විය හැකියි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=f1008023</link>
    <topic>මම තවමත් සීගිරිය හොයනවා</topic>
    <author>සංස්කරණය -ගාමිණි ජයලත් ශ්‍යාමා සමරසිංහ</author>
    <content>කාශ්‍යප බලා සිටී. නැත. එය කාශ්‍යපගේ ඡායාව විය යුතුය. එය කාශ්‍යපයන්ගේ හද ගැහෙනා රාවය මනාව හඳුනාගෙන සිටී. කාශ්‍යපයන්ගේ හුස්ම පිඬ කැටි වූ ජීවනය ද එය ම ය. කිසිදු තර්කයක් නොමැත.ඒ සීගිරිය යි. සීගිරිය, සීගිරි කාශ්‍යපගේ මනරම් වූ ද විශ්මිත නිමැවුම යි. ගාම්භීර සීගිරි පර්වතය ප්‍රතාපවත් අයුරින් ඉදිරියෙන්ම දිස් වෙයි. සීගිරි කාශ්‍යපගේ මේ සීගිරිය ඉදිරියේ ඇති උද්‍යානයේ කිසියම් පිරිසක් වෙති. ඔවුහු කිසියම් කාර්යයක නිමග්නව ඇති සෙයකි.ඔවුහු යමක් සොයති.සියල්ලෝ ම එකාවන්ව වෙහෙසෙති.ඔවුන් මේ කුමක් කරද් ද??ගිනි ගහන අව් කූටකය ගැන ඔවුන්ට කිසිදු තැකීමක් නැත. අව් කූටයෙන් මඳක් මිදීමට දෝ ඔවුහු සියලු දෙනාම පළල් වූ මදක් විශාල තොප්පි පැළඳ සිටිති. ඒ අතර කාන්තාවන්ද කිහිප දෙනෙකි.තරුණ වියේ පසු වන ඔවුහු පැය ගණනාවක සිටම මෙසේ යමක් සොයමින් සිටිති. මදක් ගැඹුරු වළක් ද පෙනෙන්නට ඇත. එකකු දෙන්නකු වළ ඇතුළත සිටී. ඔවුන්ගේ දෑස් උකුසු වෙස් ගෙන ඇත.වළ තුළ සිටි අයෙක් තාච්චියකට පස් පුරවා ඉහළ සිටියවුන්ට දෙති. පුරවනු ලැබූ පස් තාච්චිය තවකෙකු විසින් අසල ඇති විල් බැරෝවට දමයි.මේ ආකාරයට විල් බැරෝව පස්වලින් පිරුණු පසු කෙනෙක් එය රැගෙන යයි. හෝරා කීපයක් ම ඔවුහු එක දිගට මේ කාර්යයේ නිමග්නව සිටිති. ඔවුන් මහ පොළොවේ කුමක් සොයත් ද?වළ තුළ සිටිය අයෙකුට අනර්ඝ යමක් හමුව ඇත.එය මාණික්‍යයකි...නැත.ඔවුන්ට එය මාණික්‍යයකි.සැබවින් ම එය මාණික්‍යයක් නම් නොවේ. එය කාසියකි. පැරැණි කාසියකි. රජ කාලේ භාවිතා කළ කාසියකි. සියල්ලෝම කාසිය නැරැඹීමට ඒකරාශි වූහ. එකිනෙකා අතට ගනිමින් එය ඒ මේ අත පෙරළමින් එහි ඇති පස් තට්ටු පිස දමති. දැන්, කාසිය හොඳින් ඔප මට්ටම් වී ඇත. දැන්, ඔවුහු කාසිය පිළිබඳ එක් එක් නිගමන ද ඉදිරිපත් කරති.සීගිරි පර්වතය අභියස ඇති සීගිරි කාශ්‍යපගේ උද්‍යානයේ මේ කැණීම් කරන්නේ අන් කවරෙකුවත් නොවේ. මේ කැණීම් නිලධාරීන් ය. පුරා විද්‍යා ගවේෂකයන් ය. ඔවුහු ඉතිහාසය සොයති.සැඟව ඇති අපේ යටගියාව සොයති. ඔවුහු කාශ්‍යපගේ ගුප්ත බව සොයති. ඔවුහු ඉතිහාසයේ, සැඟවුණු දෑ සොයා යෑමට දැඩි ඇල්මකින් පසු වන්නෝ වෙති. ඒ කාර්යයට ඔවුහු අති දක්‍ෂයෝ ය. මෙය 1980 දශකයේ මුල් භාගයේ සිදු වූවකි.ඔහු, මේ තරුණ තරුණියන් අතරේ සිටි තවත් එක් තරුණ ගවේෂකයෙකි. කැණීම් නිලධාරියෙකි. ඔහු නමින්, දිසානායක මුදියන්සේලාගේ සෙනරත් බණ්ඩාර දිසානායක ය. වර්ෂ 1961 මැයි මස 03 වැනි දින උපන් ඔහු පවුලේ වැඩිමලා ය.ඔහුට සහෝදරයෝ තිදෙනෙක් වෙති. ඔවුන් පිළිවෙලින් සුභ දිසානායක, විජය දිසානායක සහ ජයන්ත දිසානායක ය. මව කුමාරි මැණිකේ නම් වූවා ය. ඈ ගෘහණියකි. පියා ඩී. එම්. කේ. බණ්ඩා ය.ඔහු වෘත්තියෙන් විදුහල්පතිවරයෙකි. මහනුවර දිස්ත්‍රික්කයේ හඟුරන්කෙත, මාදංවල ඔවුහු පදිංචිව සිටියහ. එහෙත්, පියාට ලැබෙන ස්ථාන මාරුවීම් හේතුවෙන් මේ දරු පවුල පිටින්ම ඒ ඒ ස්ථානවලට යති. දරුවන් ගේ ඉගෙනීම් කටයුතුවලට මේ මාරුවීම් කිසිදු බලපෑමක් නොවන්නේ පියාගේ පාසලේම දරුවනුත් අධ්‍යාපනය ලබන බැවිනි. මේ 1960 වර්ෂයේ මධ්‍ය භාගය යි.“මම ප්‍රාථමික අධ්‍යාපනයට පළමුවෙන් ම ගියේ හරක්ගම විද්‍යාලයට යි. එහි මුල් ගුරුතුමා මගේ පියා. අපි පදිංචි වෙලා හිටියේ ඉස්කෝලේ ගුරු නිවාසයේ. ඒ ඉස්කෝලේතිබුණේ එක ශාලාවයි. එක පැත්තක ගුරු නිවාසේ. අනෙක් පැත්තේ ළමයි ඉගෙන ගන්න පංතිය. අපේ අප්පච්චි ගණිතයයි, සිංහලයි ළමයින් ට ඉගැන්නුවා.”කඳු පංතිවලින් වට වූ හගුරන්කෙත, මනරම් භූමි භාගයකින් හෙබි සොබා සෞන්දර්යයෙන් අනූන ප්‍රදේශයකි. ගැමි දරුවෝ අපමණ නිදහසක් බුක්ති වින්ද හ. ඔවුන් ට දුව පැන ඇවිදීමට, සෙල්ලම් කිරීමට ඕනෑ තරම් කාල වේලාවත්, ළමයිනුත් සිටිති.ගැමි පරිසරයෙන්, වටා පිටාවෙන් ඔවුන් ලැබූ අද්දැකීම් අනන්ත ය. අපමණ ය. ඉර මෝදු වීමත්, ඉර අවරට යද්දීත් සොබා දහමේ විපරියාසය ඔවුහු අද්දැකීමෙන්ම වටහා ගත්හ.ගස් වැල් පමණක් නොව සතා සිවුපාවා ගේ හඬින්, ඔවුන් කවරෙක් දැයි හඳුනා ගත්හ. ඇළ, දොලේ, වැවේ පීනූ හ. මාළු ඇල්ලූ හ. විවිධ අත්හදා බැලීම්, නව නිපැයුම් කළහ.ඒ කාලේ අපේ ගෙවල් ළඟ පොඩි පීල්ලක් තිබුණා. අපි ළමයි කවුරුත් එකතු වෙලා එතැනට යනවා. බඹරයක් පොල් කොළ වගේකොළ ජාතියකින් නවලා හදා ගන්නවා. දැන් වතුරේ වේගයට බඹරය කැරකෙන හැටි බලනවා.ගැමියෝ උපතින් ම අව්‍යාජ ය. අවංක ය. ඔවුන් ට සඟවා තබන්නට කිසිවක් නැත. එහෙයින් ගෙවල් දොරවල් විවෘත කර තබති. නිවැසියන් කවුරුත් ගෙදර නැත ද ගෙවල් විවෘතව තැබීම ඔවුන්ගේ පුරුද්දකි.“අපි ඒ කාලේ අහල පහල ළමුන් ගේ ගෙවල්වලට යනවා. ඇති තරම් සෙල්ලම් කරනවා. අවුරුදු කාලයට මුළු ගම ම සිරියාව යි. අපි කැවුම්, කොකිස් ඇතුළු කෑම බීම අරගෙන අහල පහල හිතවතුන් බලන්න යනවා. අවුරුදු ක්‍රීඩා ගම පුරාම. ඔන්චිල්ලාවක් හැම ගෙදරකම වාගේ තියෙනවා. අපි ළමයි ඒ කාලෙට හරිම සතුටින් ඉන්නේ.”ගොවිතැන ජීවනෝපාය කර ගත් ගැමි ජීවිත නිරවුල් ය. සරල ය. කුඩා සෙනරත් දරුවා ද නෑදෑ හිත මිතුරන් සමඟ ගොවිතැන් කටයුතුවලට අවස්ථාව ලැබුණු හැකි සෑම වෙලාවක දීම සහභාගි වූවේය.“කමතේ පැල් රකින්න මම කැමැති යි. දවසක් අපි එළිවෙන කම් ගොයම් කොළයක් රැක්කා.”ගැමි පරිසරය, සංස්කෘතිය පිළිබඳ අද්දැකීම් සම්භාරයක් ලැබූ සෙනරත් දරුවාට පාසල මාරු කිරීමට කාලය එළඹියේ ය. ඒ පියාට මාරුවීමක් ලැබීමෙනි. ඒ නුවරඑළිය ‘ගල් පාලම’ පාසැලට යි. ඔහු එහි අධ්‍යාපනය ලැබුවේ මාස 6ක් වැනි ඉතා ටික කලක් පමණි.“ගල් පාලම කියන්නේ පොඩි ඉස්කෝලයක්. ඒ ඉස්කෝලේ පිහිටලා තිබුණේ කන්දක් උඩ. ඒ පළාත ම හරිම සීතල යි. අවට ඉස්කෝලේ මායිමේ කැලෑවක් තිබුණා. කැලෑවේ ඉන්න කොටි කෑ ගසන ශබ්දයත් අපට ඇසුණා.”එළඹියේ 1970 දශකය යි.“අපි ඊළඟට ආවේ හඟුරන්කෙත පිහිටි රහතුන්ගොඩ විද්‍යාලයට යි. මම කෙලින් ම ඇතුළත් වුණේ තුනේ පංතියට. මට මතකයි මම පංතියක් හැර පංතියක් විදිහට යි ඉහළ පංතිවලට ආවේ. 3 න් පස්සේ කෙලින් ම 5 පංතියේ.”උපරිම නිදහසින් විනෝදයෙන් ළමා කාලය ගත කළ සෙනරත් ශිෂ්‍යයා යහළුවන් සමඟ කැලෑවේ ඇවිදීම පුරුද්දක් කර ගත්තේ ය. සොබා දහමට, වන සිවුපාවුනට ඔහු මහත් සේ ඇලුම් කළේය.“අපි දවසක්, කැලේ ගියා. කන්ද මුදුනට ම ගියා. ඒ කන්ද උඩ සොහොනක් තිබුණා. අපි කොල්ලෝ ටික ගෙදර ගේන්න තේ දර ටිකක් එකතු කර ගත්තා. මමත් තේ දර මිටියක් ගෙදරට ගෙනාවා. ගෙනත් කුස්සියට ම දැම්මා. එදා රෑ කුස්සිය අමුතු එළියක් කොළ පාටින්. බැලින්නම් තේ ගහේ මුල්වල කොළපාට රසායනිකයක්.”කයින් මනසින් වැඩෙන දරුවෝ දඟ කරති. දඩබ්බරකම් කරති. ශක්තිය උරගා බලති. කල කෝලාහල කරති. පංතියේ ළමුන් හා අඬ දබර කර ගනිති. ඒ වගේ ම ගුරුවරුන් ගෙන් දඬුවම් ද ලබති. සෙනරත් ශිෂ්‍යයාටත් ඒ යුගයේ කළ කී දෑ එපරිද්දෙන් ම වෙයි.6 ශ්‍රේණියේ දී ඔහු පොරමඩුල්ල මධ්‍ය මහා විද්‍යාලයට ඇතුළත් වූවේ ය.“අපේ අප්පච්චිට හොඳ පුස්තකාලයක් තිබුණා. ඒකේ හොඳ පොත් එකතුවක් තිබුණා. වැඩි පුර තිබ්බේ පුරා විද්‍යාව, ඉතිහාසයට සම්බන්ධ පොත්. මහා වංශය, සිදත් සඟරාව, සිඛ වළඳ විනිස, පන්සිය පනස් ජාතක පොත, සද්ධර්මරත්නාවලිය පොත් තිබුණා.මං 9 පංතියට එනකොට ඒවා ඔක්කෝම වාගේ කියවලා. ඒ වගේ ම අපේ අප්පච්චිට පරණවිතාන, මලලසේකර, කුමාරතුංග මුනිදාස, වැලිවිට සෝරත, මාටින් වික්‍රමසිංහ යන අය ගැන ලොකු ගෞරවයක් තිබුණා.අප්පච්චි නිතරම කිව්ව දෙයක් තමයි පුතේ, මේ අය අපේ රටට ගෞරවයක්. තම තමන්ට හැකි පමණින් රටට සේවයක් කළ අය. ඒ අයට ගරු කරන්න කියලා. ඒ වගේම අපි හැම නිවාඩුවකට ම සීගිරි දඹුල්ලේ එක්ක යනවා.ඉස්කෝලේ ළමයි එක්කත් තව හිතවතුන් එක්කත් නිතර දෙවේලේ සීගිරි දඹුල්ලේ එන එක අපේ පුරුද්දක්. ඇවිත් විශ්‍රාම ශාලාවල නිදියනවා.පෞරාණික ස්ථානවල ඇවිදිනවා. ඒ ගැන කතා බහ කරනවා. ඒ හින්දා පුරා විද්‍යාව ඉතිහාසය ගැන මගේ හිතේ පුංචි කාලේ ඉඳන් ම ලොකු කැමැත්තක් ආශාවක් පැළපදියම් වුණා.”පොරමඩුල්ල විද්‍යාලයේ ඔහු අ.පොස. සාමාන්‍ය පෙළ විභාගයට පෙනී සිටියේ ය. අනතුරුව අ.පො.ස උසස් පෙළ ද එහිම හැදෑරීය. පියාට අම්පාර උණුවතුර බුබුල පාසලට මාරුවීමක් ලැබුණේ මේ අතර ය. සියල්ලෝ ම අම්පාර උණුවතුර බුබුල බලා පිටත් වූහ.“මම උසස් පෙළට විද්‍යා අංශයෙන් ඉගෙන ගනිමින් හිටියේ. අම්පාරේ විද්‍යා විෂයයන් ගෙන් උසස් පෙළ නෑ. වාණිජ්‍යය තිබුණා. මම වාණිජ්‍යය ඉගෙන ගත්තා.මාස 06 යි. ආයෙත් පියාට මාරුවීමක්. නැවතත් පොරමඩුල්ලට. පොරමඩුල්ලට ඇවිත් කලා විෂයා දහරාවන් ගෙන් උසස් පෙළ විභාගය ගත්තා.”ඔහු උසස් පෙළ විභාගය ඉහළින් ම සමත් වූවේ ය. ඔහුට කොළඹ විශ්ව විද්‍යාලයේ නීති උපාධිය හැදෑරීමට සිත් විය. ටික දවසකින් ඔහු කැලණිය විශ්වවිද්‍යාලය කලා විෂයන්ගෙන් උපාධිය ලැබීමට තීරණය කළේ ය.“පුරා විද්‍යාව, ලලිත කලා, සිංහල මම උපාධියට ඉගෙන ගත්තා.”විශ්වවිද්‍යාලය ඔහුගේ ජීවිතයට බොහෝ දෑ එකතු කළේ ය. යහළුවන් හිත මිතුරන්, දැනුම, අත්දැකීම් සහ ජීවිතය මේ සියල්ලක් ම ඔහු ද ලැබීය. තරුණ සිත්වල සුන්දර සිතුවිලි ජනිත වනවා සේම රැඩිකල් වාදි සිතුවිලි හා අදහස් ද වර්ධනය වන්නේ ය.“ධවල පත්‍රිකාව වේලාවේ දී අපි පාරට බැස්සා. මහ ජනතාව දැනුම්වත් කළා. ඒක විප්ලවකාරී යුගයක්. තරුණ රැඩිකල්වාදී අදහස් අපි කා අතරෙත් තිබුණා. සමාජයේ අයුක්ති, අසාධාරණකම් අපි දුටුවා. ඒවට එරෙහිව නැගී සිටියා.ඒ වගේ ම අපි ප්‍රති ප්‍රහාරවලට ලක් වූ අවස්ථාවන් තියෙනවා. මට මතකයි දවසක් විශ්වවිද්‍යාලය අසලින් මඟුල් ගෙදරක ගිය බස් රථයකට විශ්වවිද්‍යාල ශිෂ්‍යයෙක් හසු වූ හැටි. එදා අපි ඒ බස් රථය පෙරළුවා.”සමාජ අත්දැකීම් ලබමින් පුද්ගලයා වැඩිහිටියෙක් වෙත් ම පෙර කළ කී දෑවල ප්‍රායෝගික තත්ත්වයන් ඒවායේ නොවන බව ද වැටහෙන්නේ ය.“බොහෝ කුඩා අසාධාරණ කම් පවා අපි දුටුවා. ඒක හොඳ දෙයක්. ඒත්, අපි ඒවාට කලබල වුණා වැඩියි කියලත් දැන් හිතෙනවා.”වර්ෂ 1984 දී විශ්වවිද්‍යාල ශිෂ්‍ය ජීවිතයෙන් ඔහු සමු ගත්තේ ය. ඊළඟට එළඹියේ රැකියාවක නිරත විය යුතු කාලය යි. විශ්වවිද්‍යාලයෙන් සමු ගැනීමත් සමඟම මධ්‍යම සංස්කෘතික අරමුදලේ සීගිරිය ව්‍යාපෘතියට සම්බන්ධ වීමට ඔහුට හැකි විය.ඔහු හිත් පැළ පදියම් වූ ගවේෂකයාට නියම අවස්ථාව එළඹියේ ය. ඔහු කාර්යශූර පුද්ගලෙයකු විය. දිවා රෑ අව් වැසි නොතකා රැකියාව වෙනුවෙන් වෙහෙසුණේ ය. සැළසුම් කටයුතු, සංරක්‍ෂණ කටයුතු සහ කැණීම් කටයුතු යනාදී අංශවල යෙදීමට අවස්ථාව ලැබුණි.“මුල් කාලයේ දී අපි කලේ අපේ ජ්‍යෙෂ්ඨ ශිෂ්‍යයෝ හාරලා දෙන පස් තාච්චි ඉවත් කරන එකයි. පස්සේ වළට බැස්සා. වළං කැබැල්ලක් හරි කාසියක් හරි හමුවෙනකොට අපට හරි සතුටුයි.ඒ කාලේ අපි ගොඩක් මහන්සි වෙලා වැඩ කළා. පැය 2 යි නිදියන්නේ. එළිය වැටෙන්නේ කොයි වෙලාවේද කියලයි ඉන්නේ ක්‍ෂේත්‍රයට යන්න.”ඔහුට ක්‍ෂේත්‍රයේ අපූරු අත්දැකීම් රැසක් ඇත.“දවසක් මට හරි වැඩක් වුණා. එදා අඳුර වැටීගෙන එන වෙලාවට මම බයිසිකලයක නැගලා යනවා. බයිසිකලේ බ්රේක් නැහැ. වංගුව ගන්නකොට ම අලියෙක්. අනපේක්‍ෂිතව සිදු වූ දෙයින් මම තිගැස්සුණා. ඒත් කොහොම හරි ආ වේගයෙන්ම පැද්දා.”අමතක වීම සාමාන්‍ය මිනිස් ස්වභාවයකි. එහෙත් ඔහුට අපූරු අමතකවීමක් ද සිහියට නැඟේ.“මම දවසක් කඩ මංඩියට එන්න බයිසිකලෙන් ආවා. ඇවිත් නතර කරන්න හැදුවා. බෙල් එක ගැහුවා. බයිසිකලේ බෙල් එක නෑ. හොඳින් බලනකොට වෙලා තියෙන දේ තේරුණා. ඒක මගේ බයිසිකලේ නෙවෙයි. වෙන කෙනෙකුගේ එකක්. හදිසියට ගෙනත් තියෙන්නේ.”1985 – 86 කාල වකවානුවේ දී සෙනරත් තරුණයාට ගුරු පත්වීමක් ලැබිණි. සඳලංකා මධ්‍ය මහා විද්‍යාලය වෙත ගිය ද එය එක් දිනයකට පමණක් සීමා වුණි. ඔහු නැවතත් තම සුපුරුදු ස්ථානය, සීගිරිය බලා පිටත්ව ආයේ පුරා විද්‍යාව කෙරෙහි තිබූ දැඩි ආශක්ත බව නිසා වෙනි.සෙනරත් බණ්ඩාර දිසානායක තරුණයා දැයේ දූ දරුවන් වෙනුවෙන් අධ්‍යාපනය ලබා දීමේ මහඟු කාර්යභාරයට අත ගැසුවේ ය. ඔහු බෞද්ධ හා පාලි විශ්වවිද්‍යාලයේ පුරා විද්‍යාව ඉගැන් වූ ආචාර්යවරයා වූවේ ය. එපමණක් ද නොවේ කැලණිය විශ්වවිද්‍යාලයේ බාහිර කථිකාචාර්යවරයෙකු ද වූවේ ය.මෙකල විශ්වවිද්‍යාලයේ ශිෂ්‍ය ශිෂ්‍යාවන් හා සමීප මිතුරු සබඳතාවයකින් කටයුතු කෙළේ ය. ඔහුගේ මිතුරු සමාගම පසු කලෙක ජීවිත ගමනට දැඩි ශක්තිමත් පවුරක් වීමට ද ඉඩ ප්‍රස්ථාව උදා කෙළේ ය.‘’එයා මගේ මල්ලිගේ බැච් එකේ ශිෂ්‍යාවක්. මම මල්ලි බලන්න විශ්වවිද්‍යාලයට යනවා’’ඇය මාදංගනී විජේරත්න නම් වූවා ය. ඔහුට ඇය මුණ ගැසී ඇත්තේ එලෙසිනි. සිය සිහෝදරයාගේ මිතුරු සමාගම හා ද ඔහු සමීප ය. මේ සමීප බව තුළින් ඔවුහු හඳුනා ගත්හ. පෙම්වතුන් වූහ. ඈ හමුවී වසර එක හමාරකින් පසුව ඔවුහු අතිනත ගත්හ.ඒ 1993 ඔක්තෝබර් මස 21 වැනිදා ය. ඔවුන්ට කුළුදුලේ ලැබුණේ පිරිමි දරුවෙකි. ඔහු 1995 මාර්තු මස 17 වැනිදා මෙලොව උපත ලැබී ය. ඔහු අයෙෂ්මන්ත දිසානායක ය.දියණිය උපන්නේ වර්ෂ 1997 මාර්තු මස 11 වැනිදා ය. ඈ රාධා ක්‍රිෂ්ණජිනා දිසානායක යි.මිනිස් ජීවිතයකට මුහුණ පාන්නට ලැබෙන කඩ ඉම් සහ අභියෝග ඔහුගේ ජීවිතයට ද අරුමයක් නොවේ. මෙතෙක් කල් සීගිරියට පෙම් බැඳ සිටි පර්යේෂණ කැණීම් නිලධාරියාට වර්ෂ 1988 ඔක්තෝබර් මස 01 වැනිදා පත්වීමක් ලැබුණි.ඒ පුරා විද්‍යා සහකාර කොමසාරිස් තනතුරයි. ඔහු අග නගරය බලා පිටත්ව ආයේ ය. මේ ආ ගමන එතැනින් නතර නොවුණි. ඔහු පුරා විද්‍යා අධ්‍යක්ෂවරයෙක් වූවේ ය. නියෝජ්‍ය අධ්‍යක්ෂ ජනරාල් වූවේ ය.අනතුරුව 2004 වර්ෂයේ දී පුරා විද්‍යා අධ්‍යක්ෂ ජනරාල් තනතුර දක්වා ම උසස් වීම් ලැබී ය. සීගිරියට ඉතිහාසයට, පෞරාණික උරුමයන්ට දැඩි ලෙස පේ‍්‍රම කරන මේ මිනිසා අද පෞරාණික උරුමයන් වෙනුවෙන් ම ඇති පුරා විද්‍යා දෙපාර්තමේන්තුවේ ඉහළ ම නිලධාරියා ය. ඔහු තවමත් සීගිරිය ගැන සිහින මවයි. කතා කරයි. ඇලුම් කරයි.‘’ සීගිරි කාශ්‍යප රජුට බුදු බව අත් වෙන්න ඕනෑ. සීගිරිය අපේ සංචාරක කර්මාන්තයට ලොකු දායකත්වයක් සපයනවා. මට සීගිරිය ගැන ලොකු ගෞරවයක් භක්තියක් තිබෙනවා. ඒ වගේම සීගිරිය හරි ගුප්තයි.මම සීගිරියට ඇලුම් කරන්නෙත් ඒ ගුප්ත බව නිසාම යි. මම තවමත් සීගිරිය සොයනවා. දිනපතාම සිගිරියට ගියත් එපා වෙන්නේ නෑ. සිගිරිය දැකීමෙන් මගේ සිත පිනා යනවා’’සීගිරියට දැඩි සේ පේ‍්‍රම කරන මේ අපූරු මිනිසා මේ දිනවල සීගිරිය ගැන ග්‍රන්ථයක් ලියමින් සිටී. ඔහු ලේඛකයෙකි. ඔහු ග්‍රන්ථ කිහිපයක කතුවරයෙකි. දියතිලක නුවර, අසිරිමත් පොලොන්නරුව, අසිරිමත් යාපහුව, අසිරිමත් හත්ථිකුච්චි විහාරය, අසිරිමත් පඬුවස් නුවර , අසිරිමත් සිතුල්පව්ව, අසිරිමත් මැදිරිගිරිය ඔහු ලියූ ග්‍රන්ථයන් ය.සෙනරත් බණ්ඩාර දිසානායක මහතා කැලණිය විශ්වවිද්‍යාලයේ සිව් අවුරුදු අධ්‍යයන කාල සීමාවෙන් අනතුරුව පුරා විද්‍යාව සම්බන්ධයෙන් විශේෂවේදී උපාධියක් ලැබීය. අනතුරුව ඔහු සිය අධ්‍යයන කටයුතු තවදුරටත් පුළුල් කර ගත්තේ ය.ඔහු ක්ෂේත්‍ර පුරාවිද්‍යාව පිළිබඳ විද්‍යාපති උපාධියක් ද හිමි කර ගත්තේ ය. උරුම කළමනාකරණය සහ නගර සංවර්ධනය පිළිබඳ නෙදර්ලන්තයේ රොටර්ඩෑම් සරසවියෙන් පශ්චාත් උපාධි ඩිප්ලෝමාවක් ද ලැබිය.තවද කැලණිය විශ්වවිද්‍යාලයේ පුරාවිද්‍යා පශ්චාත් උපාධි ආයතනයෙන් පුරා විද්‍යාව විෂයයෙන් ආචාර්ය උපාධියක් ද ලැබීය. ඔහු, වර්ෂ 1992 දී පිහිටුවා ගන්නා ලද ශ්‍රී ලංකා පුරාවිද්‍යාඥයන්ගේ සභාවේ වර්තමාන සභාපති ධුරය ද හොබවයි.ඔහු සිය විෂය ක්ෂේත්‍රය පිළිබඳ හසල දැනුම ඇත්තෙකි. වසර 23 ක්ම රාජ්‍ය සේවයේ නියැලී සිටි ඔහු ලද සෑම විවේකයකදීම ඒකාකාරීබවින් මිදී ජීවිතය ලබන්නට ගම් බිම් බලා පිටත්ව යෑමට අමතක නොකරයි.සීගිරියට ආදරය කරන්නන්ටත් සීගිරියත් මහත් සේ ආදරය කිරීමට සැදී පැහැදී සිටී. රැකියාවෙන් විශ්‍රාම ගත් දාක නිදහසේ පුරාවිද්‍යාව කිරීමට අපේක්ෂාවෙන් සිටිනා ඔහු එනතුරා සීගිරි කාශ්‍යප බලා සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=f1008024</link>
    <topic>ඇතැම් බෞද්ධයන්ට පන්සල මතක් වෙන්නේපාංශූකූලයට විතරයි</topic>
    <author>සංවාද සටහන එච්.බී.ගයාන් රාජපක්ෂ ඡායාරූපහිදෝගම සමූහ</author>
    <content>වර්තමානයේ තාක්‍ෂණයේ දියුණුවත් සමග ඉදිරියට යන අධ්‍යාපන ක්‍රමයත්, එදා පැවැති පන්සල මුල් කර ගත් අධ්‍යාපන ක්‍රමයත් පිළිබඳ සාකච්ඡා කිරීමට අප ආරාධනා කළා හොරොව්පොතාන ස්වර්ණතිලකාරාමාධිපති ආචාර්ය වැලිමුල්පොතානේ පියරතන හිමියන්ට.අද සමාජයට වඩාත් ගැළපෙන්නේ එදා පැවැති අධ්‍යාපන ක්‍රමයද ? නැතහොත් වර්තමාන අධ්‍යාපන ක්‍රමය ද?මෙම ක්‍රම දෙකම අද සමාජයට ගැළපෙන්නේ නැහැ. පැරැණි ක්‍රමයේ හොද දේද තෝරාගෙන අද දවසට මෙන්ම හෙට දවසටද ගැළපෙන අධ්‍යාපන ක්‍රමයක් සකස් කළ යුතු යැයි මා සිතනවා. පැරැණි අධ්‍යාපන ක්‍රමය හැම දෙනාටම ලබා ගැනීමට නොහැකි වුණා.විශේෂයෙන්ම ප්‍රභූයැයි සම්මත පිරිසකට පමණයි ඉඩ ප්‍රස්ථාව ලැබුණේ. කාන්තාවට ද අධ්‍යාපන අවස්ථා අහිමි වුණා. ඒ වගේම පැරැණි කාලයේ පාලක පන්තියට අවශ්‍ය දැනුම ලබා දීමක් සිදුවුණා.පසු කාලීනව පාසල් අධ්‍යාපනයත් සමඟ සාමාන්‍ය ජනතාව අතරට අධ්‍යාපන අවශ්‍යතා දැනුනා. ඒ නිසා සාහිත්‍ය ග්‍රන්ථ රාශියක්ම නිර්මාණය වීම නිර්මාණ ශීලී පරපුරක් බිහිවීම මේ අධ්‍යාපන ක්‍රමය මගින් සිදුවුණා.මෙම යුගයේ එකම සන්නිවේදන ක්‍රමය වූයේ පොත්පත් . එය ඉතා ඉහළ තලයකට එදා අධ්‍යාපන ක්‍රමය ගෙන ගියා. උදාහරණ ලෙස කව්සිළුමිණ, සංදේශ, ලෝවැඩ සඟරාව වැනි ග්‍රන්ථ පෙන්වන්නට පුළුවනි.අද පවතින අධ්‍යාපන ක්‍රමය තුළින් නිර්මාණශීලී චින්තනයට ඉඩ කඩ ඉතා සීමිතයි. ළමයා සටහන් තුළ පෙළ පොත තුළ සිරකාරයෙක් වෙලා. ඔහුට සිතීමට හෝ නිර්මාණ කරනයට ඉඩ ප්‍රස්ථාවක් අද අධ්‍යාපන ක්‍රමය තුළ නොමැති වීම විශාල ගැටලුවක්.අද පවතින විෂයමාලාව ළමයින්ට ඔරොත්තු දෙන්නේ නෑ. හේතුව ළමයාගේ මනසට ඔරොත්තු නොදෙන ප්‍රමාණයට විෂය මාලාව පුළුල් වීම නිසා දරුවා ඉගෙනීමට දක්වන උනන්දුව අඩු වී ඇති අන්දම දක්නට පුළුවනි.පැරැණි අධ්‍යාපන ක්‍රමයට වඩා නූතන අධ්‍යාපන ක්‍රමය සැකසී ඇත්තේ යම්කිසි රාමුවක් පදනම් කරගෙනයි. විශේෂයෙන්ම “පිළුණුවූ” අධ්‍යාපන ක්‍රමයක් අද දක්නට ලැබෙනවා.ඒ වගේම දැනට පවතින අපේ අධයාපන ක්‍රමය තුළ සෘජු ආගමික නැඹුරු තාවයකින් යුත් විෂයමාලාවක් සැකසිය යුතුයි. ඉතිහාසය, සාහිත්‍ය වැනි විෂයයන් පිළිබඳ වඩාත් ගැඹුරු නිර්මාණශීලී සමාජයක් ගොඩ නැගීමට නම් රටට වැඩදායී පුද්ගලයන් බිහි කළ යුතුයි.එහිදී න්‍යාය සමඟ ප්‍රායෝගික දැනුම ළමයාට ලබා දිය යුතු වෙනවා. එසේ වුවහොත් කම්කරුවාගේ සිට ඉංජිනේරුවා දක්වා සුදුසුකම් ඇති අය සමාජයෙන් බිහිවෙනවා.එදා සමාජ ක්‍රමයේ තිබුණේ පන්සල් මුල්කරගත්ත අධ්‍යාපන ක්‍රමයක් අද ඒ තත්ත්වය බිදවැටිලා තියෙනවා.මහින්දාගමනයත් සමඟ ආගමිත අධ්‍යාපන රටාවක් දක්නට ලැබුණා. ආගමික අධ්‍යාපන ක්‍රමයක් නිසාම විෂය මාලාවන් සකස් වූයේ ද? “ගුණනැන යුතු උතුමය ඉතා ගරු” යන වදන අනුව සමාජයට ගෙදරට වැඩදායී පුද්ගලයන් නිර්මාණය වීමත් සමගයි.පන්සල මුල්කරගත් අධ්‍යාපන ක්‍රමය සැකසී ඇත්තේ ද දේශීයත්වය පදනම් කරගෙනයි. විශේෂයෙන්ම එදිනෙදා ජීවිතයත් එක්ක සමීප වූ අධ්‍යාපන ක්‍රමවේදයක් සකසා තිබුණා.මිෂනාරි අධ්‍යාපනය තුළ අප සමාජ ගතවීමට පෙර ගමේ ගුරුවරයා, වෙද මහතා, නැකැත් කරුවා උපදේශකයා වූයේ ගමේ පන්සලේ හාමුදුරුවෝයි. ඒ නිසාම සමාජයේ වැදගත් අංගය වූයේ ගමේ පන්සලයි.එහෙත් අද වන විට බොහෝ දෙනා පන්සලෙන් ඈත්වෙලා. අද ඔවුන්ට ගමේ පන්සල අවශ්‍ය වන්නේ පාංශුකූ®ලය දීමට හා පිරිතක් බෝධි පූජාවක් පැවැත්වීමට පමණයි.පන්සල සතුව තිබූ අධ්‍යාපනික රටාව පාසලට සංක්‍රමණය වීමත් සමග ගුණධර්ම ගිලිහී ගොස් ඇති අන්දම අද මනාව වැටහෙනවා.එමෙන්ම ජාතක කතා තුළින් පවුලේ ඇතැම් ප්‍රශ්ණ සඳහා පිළිතුරු ලබාදී තිබෙනවා. එපමණක් නොව එකල ආගමික නැඹුරුතාවය මත නිර්මාණය වූ සෑම ග්‍රන්ථයකින්ම සමාජයට වැඩදායී යහපත් ගුණධර්ම වලින් පිරිපුන් පුද්ගලයෙක් ගොඩනැගීමට අවශ්‍ය අඩිතාලම සකසා තිබුණා.කාව්‍යසේකරයෙන් විවාහයට පිවිසෙන උදවියට උදාහරණයක් මෙන්ම අවවාද පෙන්වා ඇත.පෙකනිය නොදක්වා....සළු ඇද බොලට දක්වා...නොපා දන පෙන්වා....සිනා නොමසෙන් දසන් දක්වා.....කාන්තාවන් සතුව තිබිය යුතු චර්යාවන් පිළිබඳව අධ්‍යාපනය තුළින් ලබා දී ඇත. ඒ විතරක් නොවේ කන බොන අන්දම කැසිකිළි වැසිකිළි පරිහරණය සමාජයේ යහපත් මිනිසකු වශයෙන් ජීවත්වීම ආදී සියලුම අංග පිළිබඳ මහගු දැනුමක් ලබාදුන්නේ පන්සල මුල්කරගත් අධ්‍යාපනයෙන් බව මතක් කළ යුතුයි.ඒත් අද වන විට ඒ සමාජ ක්‍රමය බිද වැටිලා හමාරයි. තම දියණිය පියාගේ අතවරයට ලක්වන්නෙත් තම කුසින් උපන් දරුවා මරා දමන්නෙත් මහමඟ දමා යන්නෙත් සාරධර්ම පිරිපුන් ආගමික අධ්‍යාපනයක් නැති නිසායි.වර්තමාන ළමයින්ට වඩා එදා අධ්‍යාපනය ලැබූ ළමයි ගමේ පන්සලේ හාමුදුරුවන් ඇසුරුකළා. මවුපියන් ගුරුවරුන් පිදිය යුත්තන් පිදුවා. අද ඒ තත්ත්වය සමාජයෙන් දුරස් වෙලාද ?ඇත්ත අපේ මුතුන් මිත්තන් සිගාලෝවාද සූත්‍රයේ සඳහන් යුතුකම් හා සිය වගකීම් මනාව හදුනාගෙන ජීවත් වූ පිරිසක්. ඒ නිසාම ගමේ පන්සලේ හාමුදුරුවෝ එදා කාගේත් ගරුත්වයට ලක්වුණා.ඒ නිසාම තමයි ගමයි පන්සලයි එකමුතු වුණේ. ළමයා එදා කොයිතරම් ලොකු මහත් වුණත් මවුපියන්ට හා ගුරුවරුන්ට කාරුණිකව සිටියා. ඒ ළමයි කීකරුව මවුපියන්ගේ හා ගුරුවරුන්ගේ බහට අවනත වුණා.අද ළමයි මානව ධර්මතාවන්ගෙන් ගිලිහී ගොස් කෘතිම පැත්තකට යොමුවෙලා. එදා සාහිත්‍ය පොත බවට පත්වෙලා හිටිය කිරි අම්මා කිරි අත්තා අද මුල්ලකට තල්ලු වෙලා. අවලංගු කාසි බවට පත්වෙලා.දුරකථනය, පරිගණකය, රූපපෙට්ටිය අද ළමයින්ව ගොදුරු කරගෙන. ඒ නිසාම ළමයින් යන්ත්‍ර බවට පත්වෙලා. ගුණධර්මයෙන් පිරිහුන සමාජයක් බවට පත්වී හමාරයි.එදා හිටිය මිනිසුන් යහපත් වුණේ සමාජය පරිසරය එක්ක සම්බන්ධ වුන නිසාද ?ඔව් එදා මිනිසා ගහ කොළ දේවත්වයෙන් ඇදහුවා. සෙවණලබා දුන් ගසයට සිටි මිනිසා කළගුණ සැලකීමක් ලෙස ගහයට පිරිසුදු කරන සිරිතක් අපේ මිනිසුන් ළග තිබුණා. අද ගහයට සෙවණ ලබා ගත් මිනිසා ගහේ කඳ මනිනවා ඉරන්න. මේකයි සැබෑ තත්ත්වය.අද සමාජය මෙන් නොව එදා මිනිසුන් සොබාදහමට ආදරය කළා. ශාරීරික වශයෙන් ගත් කල අද ළමයින්ට නිතර අසනීප තත්ත්වයන් තිබෙනවා. ඩිස්පෙන්සරි පිරිලා. ඒත් එදා ළමයින් ගමේ රෝහලේ නොමිලේ ලබාදෙන බෙහෙත් ගන්න යන්නෙත් බොහොම කලාතුරකින්.ඒකට හේතුව වුණේ ඒ ළමයි තම ශරීරයට ප්‍රතිශක්තිකරණයට අවශ්‍ය දේ පරිසරය තුළින්ම ලබා ගැනීමයි. උදාහරණයක් ලෙස එදා පාසල් නිමවී ඔවුන් යන අතරතුර අඹ, පළු, වීර, හිඹුටු, කරඹ, ඇඹුල් පේර, ඉදි, දිවුල්, මාදම්, කෝන්,, එරමිනියා, ලෝලු, සියඹලා යන ආදිය කාලා තමයි ගෙදර ගිහින් ආහාර ගන්නේ.පාසල් ඇරීමෙන් පසු ළමයි වැයකරන කාලය අපතේ යනවා කියලා වර්තමාන කාලයේ උදවිය සිතනවා ඇති. හැබැයි අද කාලේ බෙහෙත් ගන්න ඊට වඩා වෙලාවක් මවුපියන්ට වැයකරන්න සිදුවෙලා තියෙනවා කියලා ඔවුන් දන්නේ නෑ. එහෙම බලපුහාම එදා ළමයි පරිසරය තුළ ජීවත්වීම නිසා ලෙඩක් දුකක් නැතුව ජීවත් වුණා.එදා අධ්‍යාත්මික සහනය මිනිසුන් අත් වින්දේ මෙන්න මේ විදිහටයි. හේනේ කුඹුරේ වැඩකරපු මිනිස්සු වැවේ කුඹුක්ගහයට සීතල වතුරෙන් නාගත්තාම විඩාව සංසිදුනා. ඒ අබාසය ළමයා අත්වින්ද.වෙලේ නියරේ ඉපනැල්ලේ සිරිය අත්වින්දා. අද ඒ සමාජය පරිසරයෙන් ඈත් වෙලා. බෝතල් කළ වතුරෙන් තමයි විඩාව නිවා ගන්නේ. ඒ නිසාම ඇළට දොළට තිබුණ බැදීම ඈත්වෙලා. එදා ඒ සොදුරු අත්දැකීම් වින්ද අපේ මිනිසුන් කාලයත් සමඟ අද සමාජයෙන් දුරස්වෙලා.අද ගෙදරක වත්තක් අරන් බලන්න කීයෙන් කී දෙනාද එළවළු ටික හදාගන්නේ. කවුද අඹගහක් පේර ගහක් සිටුවන්නේ. මේ ඔක්කෝම මුදලට.ඒ අය පරිසරයට සංවේදී නොවීම හේතුවෙන් යහපත් මිනිසුන් සමාජයෙන් ඈත්වෙලා සාරධර්ම පිරිහිලා. ඒ නිසා අධ්‍යාපනයයි අපියි හැමෝම එකතු වී පරිසරයට ආදරය කරන පිරිසක් ඇති කරමු. එවිට යහපත් ලෝකයක් අනාගතයේ දී දැකිය හැකි වෙනවා.වර්තමාන සමාජයේ අපරාධකාරයින් වැඩි වෙන්න හේතුව කුමක් ද?අද සමාජයේ මිනිසුන් ආගම දහමින් ඈත්වීම අපරාධකාරයන් වැඩිවීමට හේතුවයි. මේ තත්ත්වයට මවුපියන් ගුරුවරුන් වන අපි හැමෝම වගකිවයුතු වෙනවා. මේවායින් අපි කාටවත් අත සෝදාගෙන පැත්තකට වෙන්න බැ.අද සමාජය සරල සමාජයක් නොවෙයි. සංකීර්ණ වූ බටහිර සංස්කෘතියට ගැතිවුණ සමාජයක්. විශේෂයෙන් පෙරදිග ජීවත්වන අපි සාරධර්මයෙන් පිරිපුන් අධ්‍යාත්මය සොයා ගිය පිරිසක්.එදා සවුසැට අභරනින් සැරසුන සුරූපී කාන්තාවකට දෙවුන්දර තුඩුවේ සිට පේදුරු තුඩුව දක්වා තනි මඟ යෑමේ හැකියාව තිබුණා. ඒත් අද ඒ ත්ත්ත්වය නෑ. අද සමාජය ඒ තරමට පිරිහී ගිය අවදියකයි අප මේ ජීවත් වන්නේ.බලන්න එදා සුනාමි ව්‍යසනයේ දී මරුමුවට පත්වුණ තරුණියකගේ රන් ආභරණ කොල්ල කන සැටි අපට දකින්න ලැබුණා. එවන් සාරධර්මවලින් පිරිහී ගිය මිනිසුන් නිර්මාණ වුණේ කාගේ වරදින්ද යන වග අපට ප්‍රශ්ණයක්. මේකට මූලික හේතුව මවුපිය දූ දරු සම්බන්දතාව දුරස්වීමයි.දරුවන්ගේ ප්‍රශ්නවලට මුහුණ දෙන්න මවුපියන්ට වෙලාවක් නෑ. මේ සමාජ ක්‍රමයත් එක්ක යන්න මවුපියන් පුරුදු වෙලා. මවු පියන් විදේශගතවීම, මවුපියන් දරුවන්ට ආදර්ශ නොවීම පරිහානියට මූලික හේතුවයි.තරගකාරී අධ්‍යාපන ක්‍රමයක් නේද අද තියෙන්නේ? ඒ නිසාම ඔබ වහන්සේ කියන අන්දමට සංවේදී මනසක් ඇති මහා පෞරෂයකින් හෙබි දරුවන් බිහි කිරීමට අපහසුයි නේද ?කවුද මේ තරගකාරිත්වය ඇති කළේ. තරගය ඉතා හොඳයි. නමුත් එකිනෙකාට වෛර කරමින් කරන තරගය මොකක් ද? අද දකින්නට ලැබෙන්නේ එකිනෙකා අභිබවමින් යනු ලබන අධ්‍යාපන ක්‍රමයක්.එනම් විෂයමාලාව සකස් කර මේ පිළිබඳ සිතිය යුතුයි. වැඩ ලෝකයට උචිත අධ්‍යාපන ක්‍රමවේදයක් සැකසීම තුළින් මෙම තරගකාරිත්වය නැති කර ගන්න පුළුවන්.තරගකාරිත්වයේ අවසන් ප්‍රතිඵලය වනුයේ පෞර්ෂවය බිඳ වැටුනු දරුවන් රටට දායාද කිරීමයි. ඒ නිසාම නේද විභාග අසමත් වීමත් සමගම දරුවන් ඉච්චාභංගත්වයට පත්වන්නේ.දැනුම, ආකල්ප, කුසලතා පිරිපුන් දරු පරපුරක් නිර්මාණය කිරීම අධ්‍යාපනයේ මූලික අරමුණ විය යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=n1008031</link>
    <topic>විශ්වවිද්‍යාලයට ආ පමණින් අං එන්නේ නෑ</topic>
    <author>සමන්ති වීරසේකර</author>
    <content>විශ්වවිද්‍යාල සිසුන් වළං කඩයට පැන්න හරක් රැළක් සේ හැසිරිය යුතු නැතැයි මහනුවර මහේස්ත්‍රාත් ලලිත් ඒකනායක මහතා ඊයේ (2) විවෘත අධිකරණයේ දී පැවැසී ය.ප්‍රාථමික හා ද්විතීක අධ්‍යාපනය ලැබූ සිසුවකු උසස් අධ්‍යාපනය ලැබීමට විශ්වවිද්‍යාලයට ගිය පසු ඔවුන්ට අං දෙකක් හා වලිගයක් නොඑන බවත් විද්වත් මණ්ඩලයක පාලනය යටතේ විශ්වවිද්‍යාල වල ඉගෙන ගන්නා දරුවන් පෙරට වඩා ශිෂ්ට සම්පන්න විය යුතු බවත් මහේස්ත්‍රාත් ඒකනායක මහතා අවධාරණය කළේ ය.උසස් අධ්‍යාපන ඇමැති එස්.බී. දිසානායක මහතා පේරාදෙණිය විශ්වවිද්‍යාලයේ කටයුතු පරීක්ෂා කිරීමට පැමිණි අවස්ථාවේදී ඒ මහතාට බාධා වන අයුරින් කලහකාරි ලෙස හැසිරීමේ සිද්ධියට අදාළව අත්අඩංගුවට ගැනීමට පොලිසිය සොයන සැකකාර සිසුන් සිව් දෙනා ඉදිරිපත් කර තිබූ අපේක්ෂිත ඇප අයදුම් පත් ප්‍රතික්ෂේප කරමින් එසේ ප්‍රකාශ කළ මහනුවර මහේස්ත්‍රාත් ලලිත් ඒකනායක මහතා විශ්වවිද්‍යාල සිසුන්ගේ ක්‍රියාකලාපය දැඩි දෝෂදර්ශනයට ලක් කළේ ය.සිද්ධිය සම්බන්ධයෙන් පේරාදෙණිය විශ්වවිද්‍යාලයේ නීති ඉංජිනේරු සහ වෛද්‍ය පීඨවල සිසුන් අටදෙනෙකු පිළිබඳව පොලිසිය පරීක්ෂණ පවත්වයි. ඒ අතරින් ‘සිසුන් ‘ සිවු දෙනකු නීතිඥවරු මාර්ගයෙන් ඉකුත් 22 දා අපේක්ෂිත ඇප අයැදුම්පතක් ඉදිරිපත් කැර තිබුණි.එම සිසුන්ගේ ඇප අයදුම්පත ප්‍රතික්ෂේප කරමින් තවදුරටත් අදහස් චක්වූ මහේස්ත්‍රාත්වරයා.විශ්වවිද්‍යාල භාර ඇමැතිවරයා විශ්වවිද්‍යාලයට පැමිණි අවස්ථාවේ සිසුන් හැසිරී ඇත්තේ අමනෝඥ පිරිසක් ලෙසින් බව කීය. විශ්වවිද්‍යාල පාලනාධිකාරිය උගත් බුද්ධිමත් පිරිසක් බැවින් ඔවුන්ට සිසුන් ගෞරව කිරීම වරදක් නොවන බවත් කී මහේස්ත්‍රාත්වරයා සිසුන්ට නීතියට ගරුත්වයක්, විනයක් හා හික්මීමක් තිබිය යුතු බවත් අවධාරණය කෙළේ ය. මෙරට අනාගතයේ කොටස්කරුවන් පිරිසක් වන විශ්වවිද්‍යාල සිසුන් නීති බිඳ දමමින් යන්නට සූදානම් වන ගමන කොතැනින් හෝ නැවතිය යුතු බවත් එම ක්‍රියාවන්ට තිත තැබීමේ කාලය දැන් එලැඹී, ඇති බවත් මහේස්ත්‍රාත් ලලිත් ඒකනායක මහතා පැවසී ය.ජනතාව නීතිගරුක විය යුතු බවත් පොදු දේපළ ආරක්ෂා කර ගැනීම සැමගේ වගකීම බවත්, කී මහේස්ත්‍රාත්වරයා නීතිය කඩන කාට වුවත් තරාතිරම නොබලා ක්‍රියාත්මක වන ලෙස පොලිසියට තමන් යළිත් සිහිපත් කරන බවත් කීය.මේ සිද්ධියට අදාළ පැමිණිල්ල සැප්තැම්බර් මස 30 වැනි දින යළි කැඳවීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=n1008032</link>
    <topic>විභාග දෙපාර්තමේන්තුවටරු. කෝටි 8½ක පරිගණක පද්ධතියක් ලෝක බැංකුවෙන්</topic>
    <author>දයා පෙරේරා</author>
    <content>විභාග දෙපාර්තමේන්තුවේ කාර්යක්ෂමතාව හා එහි ක්‍රියාමාර්ග ගැන ප්‍රසාදයට පත් වූ ලෝක බැංකුව රුපියල් කෝටි අටහමාරක් වටිනා නවීන පරිගණක පද්ධතියක් ප්‍රදානය කරයි.ශ්‍රී ලංකාවේ විභාග දෙපාර්තමේන්තුවේ සියලු කටයුතු පිළිබඳව මෙන්ම එහි ඉදිරි ක්‍රියාමාර්ග සම්බන්ධයෙන් ද විභාග කොමසාරිස් ජනරාල් අනුර එදිරිසිංහ මහතා ඉදිරිපත් කළ වාර්තාව පිළිගනු ලැබූ ලෝක බැංකුව එහි කටයුතු ගැන සිය ප්‍රශංසාව පළකර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=n1008033</link>
    <topic>උතුරේ පුනරුත්ථාපන වැඩ බලන්නඉන්දීය නියෝජිතයෙක් මෙරටට</topic>
    <author>මහින්ද අලුත්ගෙදර</author>
    <content>උතුරේ පුනරුත්ථාපන වැඩපිළිවෙළ හා නැවත පදිංචි කිරීමේ ක්‍රියාදාමය පිළිබඳ සොයා බැලීමට ඉන්දීය විශේෂ නියෝජිතයකු ශ්‍රී ලංකාවට පැමිණීමට නියමිත ය.තමිල්නාඩු මහ ඇමැති එම්. කරුණානිධි මහතා ඉන්දීය අගමැති ආචාර්ය මන් මෝහන් සිං මහතාගෙන් කළ ලිඛිත ඉල්ලීමකට අනුව මේ තීරණය ගෙන ඇති අතර අගමැතිවරයාගේ තීරණය ද ලිපියක් මඟින් මහ ඇමැතිවරයා වෙත දැනුම් දී ඇතැයි තානාපති ආරංචි මාර්ග සඳහන් කරයි.286,000ක් පමණ වූ අභ්‍යන්තර අවතැන් වූ පුද්ගලයන්ගෙන් සියයට 90කට වඩා වැඩි පිරිසක් මුල් ගම්බිම්වල නැවත පදිංචි කිරීමට අභ්‍යන්තර අවතැන් වූ පුද්ගලයන්ගෙන් සියයට 90කට වඩා වැඩි පිරිසක් මුල් ගම්බිම්වල නැවත පදිංචි කිරීමට රජයට හැකි වී තිබෙන අතර එල්. ටී. ටී. ඊ ත්‍රස්තවාදීන් ලෙස කටයුතු කළ විශාල පිරිසක් පුනරුත්ථාපනය කිරීමට ද හැකිව තිබේ.ජනාධිපති මහින්ද රාජපක්ෂ මහතාගේ උපදෙස් හා මඟ පෙන්වීම පරිදි ක්‍රියාත්මක කෙරෙන උතුරු වසන්තය සංවර්ධන වැඩසටහන ජනාධිපති කාර්ය සාධක බළකායේ සභාපති හා ආර්ථික සංවර්ධන ඇමැති බැසිල් රාජපක්ෂ මහතාගේ නායකත්වය යටතේ ක්‍රියාත්මක වන අතර පුනරුත්ථාපනය කළ ද්‍රවිඩ තරුණ තරුණියන් විශාල පිරිසකගේ අනාගතය ශක්තිමත් කිරීමට ද පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=n1008034</link>
    <topic>ශශ්‍රී ලංකාවේ උද්ධමනඅගය තවත් පහළට</topic>
    <author>මහින්ද අලුත්ගෙදර</author>
    <content>මේ වසරේ ජූනි මාසයට සාපේක්ෂව, ජූලි මාසය වන විට ශ්‍රී ලංකාවේ උද්ධමනය 0.5කින් පහතවැටී ඇතැයි ශ්‍රී‍්‍ර ලංකා මහ බැංකුව පෙන්වා දෙයි.ඒ අනුව ජූනි මාසයේ පැවැති උද්ධමන අගය සියයට 4.8ක් වන අතර ජූලි මාසය වන විට එය සියයට 4.3 දක්වා පහත වැටී තිබෙන බව ශශ්‍රී ලංකා මහ බැංකුවේ සංඛ්‍යාන දෙපාර්තමේන්තුව සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=n10080316</link>
    <topic>අත්-පා අහිමි රණවිරුවෝසිතේ දිරියෙන් දස්කම් පෙන්වති</topic>
    <author/>
    <content>ඇස් ඉස් මස් ලේ ඇතුළු ශරීරාංග පුද කරමින් මාතෘ භූ®මිය ත්‍රස්තවාදයෙන් මුදා ගත් රණවිරුවන් එම ආබාධිත තත්ත්වයන් ගැන නොතකමින් මව්බිම සංවර්ධනය කිරීමට නන් අයුරින් දරන දායකත්වය සමස්ත රට වැසියන්ටම ආදර්ශයකැ යි ශ්‍රී ලංකා යුද හමුදාවේ මාණ්ඩලික ප්‍රධානී මේජර් ජෙනරාල් ආර්. එම්. බී. රත්නායක මහතා සඳහන් කරයි.ඔහු මේ බව සඳහන් කළේ පසුගියදා (30) කුරුවිට ශ්‍රී ලංකා යුද හමුදා ගැමුණු හේවා බළකා මූලස්ථානයේ පැවැති රැස්වීමක් අමතමිනි.ශ්‍රී ලංකා යුද හමුදා ආබාධ සහිත වූවන්ගේ අන්තර් රෙජිමේන්තු පිහිනුම් තරගාවලිය පසුගිය 29 සහ 30 යන දෙදින පුරා කුරුවිට ගැමුණු හේවා රෙජිමේන්තු පිහිනුම් කටාංගනයේ දී පැවැත්විණි.ශ්‍රී ලංකා යුද හමුදාවේ විවිධ රෙජිමේන්තු 11 කට අයත් ආබාධිත රණවිරුවන් 252 ක් මෙම තරගාවලියට ඉදිරිපත් වූ අතර 14 වෙනි වරට පැවැති එම තරගාවලියේ සමස්ත ශූරතාවය ගජබා රෙජිමේන්තුවටත් අනුශූරතාවය ගැමුණු හේවා බළකායත් දිනා ගන්නා ලදී. ජය සංකේත සහ තෑගි බෙදා දීමෙන් අනතුරුව පැවැති කෙටි උත්සව සභාව අමතමින් යුද හමුදාවේ මාණ්ඩලික ප්‍රධානී මේජර් ජෙනරාල් ආර්. එම්. බී. රත්නායක මහතා මෙසේ ද පැවසීය.රට ජාතිය ආගම වෙනුවෙන් ස්වකීය ශරීරාංග පරිත්‍යාග කරමින් කටයුතු කළ ඔබේ කැපවීම නිසා මේ රටේ භෞමික අඛණ්ඩතාවයත් ජාතික සමගියත් ආරක්ෂා වූණා. ස්වකීය ශරීරාංග අහිමි විනැයි කම්පාවට හෝ කළකිරීමට පත් නොවී විවිධ සුරු විරුකම් ප්‍රගුණ කරමින් ඔබ දක්වන දස්කම් විස්කම් පිළිබඳ අප ආඩම්බර වෙනවා.වසර 30 ක කුරිරු යුද්ධයෙන් පසු ආබාධිත රණවිරුවන්ගේ සහභාගීත්වයෙන් පැවැති මෙම පළමු පිහිනුම් තරඟාවලියේදී ඔවුන් දැක්වූ දස්කම් අප විශ්මයටත් ආඩම්බරයටත් පත් කළා.සාමාන්‍ය සමාජයේ කිසියම් පුද්ගලයෙකු ඉතා සුළු ආබාධයක දී වුව මන්දෝත්සාහීව කළකිරීමටත් පසුබෑමටත් පත් වෙනවා.එහෙත් මව්බිම මුදා ගැනීමට තම සිරුරේ වටිනා අංගෝපාංග දන් දුන් ඔබ දැන් එම අහිමි වූ අංගෝපාංගයන් ගැන ලත නොවී නොසිදුණු දිරියෙන් උද්යෝගයෙන් කටයුතු කිරීම මිනිස් වර්ගයාටම ආදර්ශයක්.කුරිරු ත්‍රස්තවාදය පරාජය කිරීම කිසිදා කිසිවෙකුට කළ නොහැක්කක් ලෙස ලෝකය පුරා තහවුරු ව තිබූ මතවාදය බිඳ දැමූ අපේ රණවිරුවන්ගේ කුසලතා පිළිබඳව අප පුදුමයට පත් විය යුතු නැහැ.යුද බිමේදී ලෝකයා මවිත කළ විස්කම් වික්‍රමාන්විතයන් සිදු කළ අප රණවිරුවන් මව්බිම දිනා ගැනීමෙන් පසු දැන් ලෝකයාට තවත් ආදර්ශයක් දෙනවා.බැරි දෙයක් නොමැති බවත් කළ නොහැක්කක් නොමැති බවත් අපේ රණ විරුවන් රටටත් ලෝකයාටත් දුන් ආදර්ශය අපේ අභිමානයට හේතු වෙනවා.ශ්‍රී ලංකා යුද හමුදාවේ නැගෙනහිර ආඥාපති මේජර් ජෙනරාල් එස්. උඩුමලගල, කුරුවිට ගැමුණු හේවා බළකායේ අණ දෙන නිලධාරී ලුතිනන් කර්නල් ඩී. එම්. එස්. බණ්ඩාර යන මහත්වරු ඇතුළු ජ්‍යෙෂ්ඨ නිලධාරී රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=n1008035</link>
    <topic>කැලැන්ඩරයේ තිබූ දුරකථන අංකයමෙහෙකාර දැරියට පිහිට වෙයි</topic>
    <author>චින්තා රණසිංහ</author>
    <content>වත්තල ප්‍රදේශයේ නිවෙසක මෙහෙකාර සේවයේ යොදවා සිටි 15 හැවිරිදි දැරියක් නිදහස් කර ගැනීමට ‘1929 ළමා උපකාරක සේවය ‘ සමත් වෙයි.මෙසේ හිරකොට සිටි දැරිය එම නිවෙසේ කැලැන්ඩරයක සටහන්ව තිබූ යාපනයේ දුරකතන අංකයක් අමතා තමා බේරා ගන්නා ලෙස දැනුම් දී ඇත.දැරියගේ දැනුම් දීමත් සමඟ ක්‍රියාත්මක වූ යාපනයේ දුරකතන ඇමතුම ලබා ගත් පුද්ගලයා මේ පිළිබඳව 1929 ළමා උපකාරක සේවයට දැනුම් දීමට කටයුතු කළ බව ළමා ආරක්ෂක අධිකාරියේ සභාපතිනී අනෝමා දිසානායක මහත්මිය පැවසුවා ය.තොරතුර සැලවීමත් සමඟ ක්ෂණිකව ක්‍රියාත්මක වූ ළමා ආරක්ෂක අධිකාරියේ පොලිස් විමර්ශන ඒකකය දැරිය සොයා ගැනීමට කටයුතු කර තිබේ.දැරිය ඉකුත් සතියේ අධිකරණයට ඉදිරිපත් කළ බවත් සිද්ධිය සම්බන්ධයෙන් පොලීසිය වැඩිදුර පරීක්ෂණ පවත්වන බවත් දිසානායක මහත්මිය වැඩිදුරටත් පැවසුවා ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=n1008036</link>
    <topic>පාසල් නිවාඩු දෙන දිනයේඩෙංගු මර්දන ශ්‍රමදාන පවත්වන්න</topic>
    <author>දයා පෙරේරා</author>
    <content>මේ වාරයේ පාසල් නිවාඩු දෙන සිකුරාදා (6) ඩෙංගු මර්දන ශ්‍රමදාන පවත්වා පාසල් භූ®මිය පිරිසිදු කළ යුතු බවට අධ්‍යාපන අමාත්‍යංශය සියලු පාසල් ප්‍රධානින්ට දැනුම් දෙයි.සිකුරාදා උදේ 10.30 සිට දහවල් 1.30 දක්වා පාසල් සිසුන් සමඟ ගුරුවරුන් මවුපියන් හා ආදි සිසුන් මේ ශ්‍රමදානවලට සම්බන්ධ කරගත යුතු යැයි අධ්‍යාපන ඇමැති බන්දුල ගුණවර්ධන මහතා ලබාදුන් උපදෙස් අනුව මේ චක්‍ර ලේඛය නිකුත් කර ඇත.ඩෙංගු උවදුර දුරු කිරීම පිණිස අධ්‍යාපන අමාත්‍යාංශය මේ ආකාරයට පාසල් නිවාඩු දෙනදා ශ්‍රමදාන පැවැත්වීමෙන් පාසල් භූ®මියේ නිවාඩු කාලය තුළ ඩෙංගු මදුරුවන් බෝවීමට තිබෙන ඉඩකඩ නැති වී යන බව අධ්‍යාපන අමාත්‍යාංශය අවධාරණය කරයි.අධ්‍යාපන ඇමැතිවරයාගේ උපදෙසින් අධ්‍යාපන අමාත්‍යාංශයේ ලේකම් සුනිල් එස්. සිරිසේන මහතා මේ ශ්‍රමදාන චක්‍ර ලේඛය නිකුත් කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=n1008037</link>
    <topic>අඩු ආදායම් ලාභීන්ටලක්ෂ 2ක නිවාස ණය</topic>
    <author>චන්දිමා එදිරිමාන්න</author>
    <content>අඩු ආදායම්ලාභීන්ට ලබා දෙන නිවාස ණය මුදල රුපියල් ලක්ෂ දෙක දක්වා වැඩි කිරීමට ජාතික නිවාස සංවර්ධන අධිකාරිය තීරණය කර තිබේ. මේ සඳහා අය කරන පොලිය සියයට 11කි.ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍ය විමල් වීරවංශ මහතාගේ සංකල්පයක් අනුව මෙම වැඩසටහන ක්‍රියාත්මක වෙයි. රජයේ නිවාස ණය මුදල වැඩි කිරීම ගැන කරුණු පැහැදිලි කළ ජාතික නිවාස සංවර්ධන අධිකාරියේ සභාපති ජයන්ත සමරවීර මහතා ඇපයට ඉඩම් තබා නොගෙන ස්ථිර ආදායම් තිබෙන ඇප කරුවෙකු පමණක් මෙයට සම්බන්ධ කරගන්නා බව කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=n1008038</link>
    <topic>පොලිස් සැරයන් පැහැර ගෙනපිහියෙන් ඇන මරා දමලා</topic>
    <author>බණ්ඩාරගම සමූහ සහ කොළොන්නාව සමූහ</author>
    <content>පන්නල පොලීසියේ සැරයන්වරයකු පැහැරගෙන ගොස් කොළොන්නාව- ගොතටුව හාවඩ්වේල්ල අසල පිහි පහරවල් එල්ල කර මරා දමා තිබියදී ඊයේ (02) වැල්ලම්පිටිය පොලිසිය විසින් සොයා ගන්නා ලදී.මෙසේ මරා දමා ඇත්තේ පන්නල පොලිසියේ පාලන අංශයේ සේවය කළ ගිරිඋල්ල පදිංචි සුගත් පි‍්‍රයදර්ශන (44) නමැති එක්දරු පියෙකි.පෙරේදා (01) සවස සේවය නිම වීමෙන් පසු පොලිස් ස්ථානයෙන් පිට වී ඇති මේ නිලධාරියාගේ සිරුරේ තැනින් තැන පිහිපහරවල් හයක් දක්නට ඇතැයි පොලිසිය කියයි.සැකකරුවන් මෙතෙක් අඩංගුවට ගෙන නොමැති අතර වැල්ලම්පිටිය පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=n1008039</link>
    <topic>නාරාහේන්පිට මුද්දර කාර්යාංශයේලක්ෂ ගණනක මුද්දර විනාශයි</topic>
    <author>උපාලි කරුණාරත්න</author>
    <content>නාරාහේන්පිට පිහිටි මුද්දර කාර්යාංශයේ පරිපාලනයේ අවිධිමත් කම හේතුවෙන් රුපියල් ලක්ෂ ගණනක් වටිනා මුද්දර විනාශ වෙමින් පවතී.සත පනහේ සිට රුපියල් දහස දක්වා මුද්දර එසේ විනාශ වී ඇති අතර තැපැල් දෙපාර්තමේන්තුව යටතේ ඇති ඉතාම වටිනා අංශයක් ලෙස මුද්දර කාර්යාංශය හැදින්වේ.මේ සම්බන්ධයෙන් තැපැල් හා විදුලි සංදේශ ඇමැති ජීවන් කුමාරතුංග මහතා ප්‍රකාශ කෙළේ මුද්දර කාර්යාංශය විධිමත් කිරීම සඳහා මේ වන විට අධ්‍යයනයක් සිදු කරන බවයි. නාරාහේන්පිට තිබෙන මුද්දර කාර්යාංශය ඉදිරියේ දී නැවතත තැපැල් මූලස්ථානය වෙත ගෙන ඒමට කටයුතු කරන බවද ඇමැතිවරයා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=n10080310</link>
    <topic>නිදිපෙති පානය කළවෛද්‍යවරයාට බරපතළයි</topic>
    <author>තෙන්නකෝන් කුලසේකර</author>
    <content>දෙහිඅත්තකණ්ඩිය දිසා රෝහලේ වාට්ටු බාර වෛද්‍යවරයකු පෙරේදා (01) නිදිපෙති පානය කැර අසාධ්‍ය තත්ත්වයෙන් පොලොන්නරුව මහ රෝහලට ඇතුළත් කර දැඩි සත්කාර ඒකකයේ ප්‍රතිකාර ගනිමින් සිටී.තිස් පස් වියැති මේ වෛද්‍යවරයා එක් දරු පියෙකි. සිය බිරිය හා දරුවා සමඟ දෙහිඅත්තකණ්ඩිය රෝහල් නිල නිවෙසේ පදිංචි වී සිටියදී පෙරේදා (01) සවස ඔහුගේ පෞද්ගලික වෛද්‍ය මධ්‍යස්ථානයේ දී අධික ලෙස නිදි පෙති බී වමනය කරමින් සිටිය දී දෙහිඅත්තකණ්ඩිය රෝහලට ඇතුළත් කිරීමෙන් පසු පොලොන්නරුව මහ රෝහලට මාරුකැර යවා ඇත.වෛද්‍යවරයාගේ තත්ත්වය බරපතල බව පොලොන්නරුව රෝහල් ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=n10080311</link>
    <topic>ගලිගමුවේ විදුහල්පතිවරයකුසිසුවකුට කන පැලෙන්න ගහලා</topic>
    <author>භක්ති ධර්මපි‍්‍රය මෙන්ඩිස්</author>
    <content>ගල්ගමුව ප්‍රදේශයේ පාසලක විදුහල්පතිවරයකු ශිෂ්‍යයකුට කන තුවාල වන ලෙස පහරක් එල්ල කර තිබේ.මේ විදුහල්පතිවරයා ගල්ගමුව පොලීසිය විසින් ඊයේ අත්අඩංගුවට ගෙන ඇත.පහර කෑමට ලක් වූ ශිෂ්‍යයා 9 වසර පන්තියේ ඉගෙනු ලබන බවත් මේ වන විට ඔහු රෝහල්ගත කර ඇති බවත් ගල්ගමුව පොලීසියේ නිලධාරියකු දිනමිණට පැවැසීය. එම විදුහලේ දෙපිරිසක් අතර ඇති වූ ගැටුමකදී අදාළ විදුහල්පතිවරයා එම ස්ථානයට පැමිණ මේ ශිෂ්‍යාට බැණ වදිමින් පහරදී ඇතැයි දෙමවුපියන් පොලිසියට පැමිණිලි කර තිබේ.ගල්ගමුව පොලිසියේ විශේෂ පොලිස් කණ්ඩායමක් වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=n10080312</link>
    <topic>ප්‍රතිකාර ගන්න පැමිණි තරුණියකටඅතවර කළැයි වෛද්‍යවරයෙක් රිමාන්ඩ්</topic>
    <author>මානෙල් පුෂ්ප කුමාරි</author>
    <content>ඉරුවාරදයට ප්‍රතිකාර ගැනීමට පැමිණි තරුණියකට අතවරයක් කරන ලදැයි කියන සැකකාර වෛද්‍යවරයා ලබන 12 වැනිදා තෙක් රිමාන්ඩ් භාරයේ තැබීමට නුගේගොඩ මහේස්ත්‍රාත් හා අතිරේක දිසා විනිසුරු රෝහණ අනුර කුªමාර හේරත් මහතා නියම කෙළේ ය.මෙසේ රිමාන්ඩ් කෙරුණේ, ජී. තිස්ස ද සොයිසා රාජකරුණා නමැති වෛද්‍යවරයෙකි. පැමිණිලිකාර තරුණිය ඉරුවාරදයට ප්‍රතිකාර ගැනීමට කොහුවල වෛද්‍ය මධ්‍යස්ථානයකට පැමිණි අවස්ථාවේ රෝගය පරීක්ෂා කරන මුවාවෙන් එහි සිටි වෛද්‍යවරයකු තමාට අතවරයක් කරන ලදැයි පැමිණිලිකාර මාතලේ පදිංචිකාර තරුණිය කොහුවල පොලිසියට පැමිණිලි කළ බව අධිකරණයෙන් අනාවරණය විය.සැකකරු වෙනුවෙන් නීතිඥ ආර්. එම්. ජයසුන්දර මහතා පෙනී සිටියේ ය. කොහුවල පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=n10080313</link>
    <topic>ශ්‍රී ලාංකික නැවියන්ට නිදහස ලැබෙන ලකුණු</topic>
    <author>මහින්ද අලුත්ගෙදර</author>
    <content>සෝමාලියානු මුහුදු කොල්ලකරුවන් ඉල්ලා සිටි අමෙරිකානු ඩොලර් මිලියන 20ක කප්පම් මුදල ගෙවීමට එකඟවීමත් සමඟ ශ්‍රී ලාංකික නැවියන් 13දෙනා නිදහස් කිරීමට තීරණය කැර ඇත.ශ්‍රී ලාංකික නැවියන් 13 දෙනා සහ තවත් ගී‍්‍රක ජාතික නැවියකු සමඟ අල් නිසර් අල් සෞදි නෞකාව ජපානයේ සිට සවුදි අරාබියේ ජෙඩා වෙත ගමන් කරමින් සිටියදී පසුගිය මාර්තු මස පළවනදා සෝමාලියානු මුහුදු කොල්ලකරුවන්ගේ අත්අඩංගුවට පත්වූ අතර ඔවුන් සහ අදාළ නෞකාව නිදහස්කිරීමට ඇමෙරිකානු ඩොලර් මිලියන 20ක කප්පම් මුදලක් ඉල්ලා ඇත. අදාළ නැව සහ නාවිකයන්14 දෙනා මුදාගැනීමට නැව අයත් සවුදි අරාබි සමාගම අවස්ථා කීපයකදීම මුහුදු කොල්ලකරුවන් සමඟ සාකච්ඡා කළ නමුත් එය අසාර්ථක වූ හෙයින් ඔවුන් ඉල්ලා සිටි කප්පම් මුදල ගෙවීමට නැව් සමාගම එකඟවී ඇත.ඒ අනුව නැව රක්ෂණය කළ රක්ෂණ සමාගම අමෙරිකානු ඩොලර් මිලියන 20ක මුදල ලබාදීමට අනුමැතිය දී තිබෙන බව ඉන්ටර්නැෂනල් බන්කරින් කම්පැනි ආයතනයේ කළමනාකරු කමල් අරී මහතා සඳහන් කැර ඇත.මේ වන විට අභ්‍යන්තර කටයුතු අමාත්‍යාංශයේ අනුමැතිය අපේක්ෂාවෙන් සිටින අතර මේ සඳහා මැදිහත්වන ලෙස සවුදි අරාබියේ නියෝජ්‍ය අගමැතිවරයාගෙන් හා අභ්‍යන්තර කටයුතු ඇමැතිවරයාගෙන් ඉල්ලා ඇතැයි ද ඔහු ප්‍රකාශ කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=n10080314</link>
    <topic>අරුගම්බේ ‘සාම බෝධි විහාරය’ ඩෝසර් කිරීමට එරෙහිව ගම්වැසියන්ගේ විරෝධය</topic>
    <author>දිගාමඩුල්ල විශේෂ වසන්ත චන්ද්‍රපාල</author>
    <content>අරුගම්බේ පොලිස් විශේෂ කාර්යය බළකා කඳවුර ඉදිරිපිට පිහිටි සාම බෝධි විහාරය ඩෝසර් කිරීමට විරෝධය පාමින් මහා සංඝරත්නය සහ ජනතාව අරුගම්බේ පාලම අසලදී ඊයේ (02) විරෝධතා ව්‍යාපාරයක් පැවැත්වූහ.දැනට දින කිහිපයකට පෙර මේ සාම විහාරය ඩෝසර කිරීමට විරෝධය පාමින් සාම විහාරයේ විහාරාධිපති සිවුරුමුල්ලේ ධම්මසිරි හිමියෝ උපවාසයක් ආරම්භ කළහ.අරුගම්බේ සාම විහාරය අසලට එක් වූ මහා සංඝරත්නය සහ ජනතාව පොතුවිල් අරුගම්බේ මාර්ගය අවහිර කරමින් විරෝධතා ව්‍යාපාරය ආරම්භ කළහ. මේ හේතුව නිසා පොතුවිල් අරුගම්බේ මාර්ගය පැය දෙකක පමණ කාලයක් ගමනා ගමන කටයුතු ඇන සිටීය.පසුව එම ස්ථානයට පැමිණි නැඟෙනහිර දිසාව භාර නියෝජ්‍ය පොලිස්පති රංජිත් වීරසූරිය මහතා සහ කොට්ඨාස භාර පොලිස් අධිකාරිවරයා මාර්ගයෙන් ඉවත්වෙන ලෙසට ඉල්ලීමක් කළද විරෝධතා කරුවෝ එයට එකග නොවූහ.නැඟෙනහිර දිසාව භාර නියෝජ්‍ය පොලිස්පති රංජිත් වීරසූරිය මහතා ගෙන් ලිඛිත ප්‍රකාශයක් දෙනතුරු මාර්ගයේ සිටින බව විරෝධතා කරුවෝ එහිදී ප්‍රකාශ කළහ.පසුව දින 03ක් ඇතුළතදී පන්සල ඩෝසර් කරන ලද සැකකරු අත්අඩංගුවට ගැනීමත්, කඩා විනාශ කරන ලද ගොඩනැගිල්ල මීළඟ පෝයට පෙර එය විනාශ කළ පුද්ගලයාම ලවා සකස්කර දීමටත් නියෝජ්‍ය පොලිස්පතිවරයා ලිඛිතව පොරොන්දුවක් දීම නිසා මහාසංඝරත්නය සහ උද්ඝෝෂකයෝ මාර්ගයෙන් ඉවත්වූහ.මේ ඉඩම් ගැටලුව පිළිබඳව පොතුවිල් ප්‍රාදේශීය මහ ලේකම් යූ.එල්. නියාස් මහතාගෙන් විමසූ විට ඔහු පැවැසුවේ දැනට සාම විහාරය ඉදිකර තිබෙන ස්ථානයේ බලපත්‍රයක් නොමැති බවයි. මේ ස්ථානයේ පාර්චස් 1 කට බලපත්‍රයක් 1997 ඉල්ලා ඇති අතර එවකට සිටි ප්‍රාදේශීය ලේකම්වරයා විසින් මිනින්දෝරු දෙපාර්තමේන්තුවට මැනුම් ඬ;යීගයක් යවා ඇති අතර එය රක්ෂක කොටසක් නිසා මැනුම් කටයුතු නොකළ බව පැවැසීය.එහෙත් මේ ස්ථානයේ යාබද ඉඩම් හිමිකරුට සින්නක්කර ඔප්පුවක් තිබෙන බවද කීය. කෙසේ වෙතත් මෙය නැවත වතාවක් සොයා බැලීම සඳහා ඉඩම් ආරවුල් කිරීමේ දෙපාර්තමේන්තුවට යොමු කරන බවද හෙතෙම ‘දිනමිණ’ට කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=n10080315</link>
    <topic>පාසල් සිසුනට අසැබි සීඩි තැටිවිකුණූ තරුණයෝ දෙදෙනෙක් දැලේ</topic>
    <author>නුවරඑළිය මධ්‍යම සමූහ</author>
    <content>අසභ්‍ය දර්ශන ඇතුළත් නිල් චිත්‍රපට සිය ගණනක් පරිගණක තුළ ගබඩාකර තබා ගනිමින් ඒවා ලාබාල තරුණයන්ට හා තරුණ පාසල් සිසුනට හොර රහසේ ප්‍රදර්ශනය කොට පසුව එම දර්ශන සංයුක්ත තැටිවලට (සීඩී තැටි) හා ජංගම දුරකථන වලට ඇතුළත් කොට තරුණ පාසල් සිසුන් අතරේ හා වතුකරයේ තරුණයන් අතරේ බෙදා හරිමින් දිනපතා රුපියල් දස දහස් ගණනින් මුදල් ඉපැයූ ද්‍රවිඩ තරුණයන් දෙදෙනෙකු අත්අඩංගුවට ගැනීමට නුවරඑළියේ පොලිස් විශේෂ කාර්යාංශයේ නිලධාරීන් පිරිසක් සමත්වී ඇත.නුවරඑළිය ප්‍රධාන බස් නැවතුම්පොළට අයත් ගොඩනැගිල්ලේ ඉහළ මාලයේ පිහිටි වෙළෙඳ සංකීර්ණය තුළ පරිගණක මධ්‍යස්ථාන දෙකක් පවත්වාගෙන ගිය තරුණයින් දෙපළක් මෙලෙස මේ සිද්ධිය සම්බන්ධයෙන් අත් අඩංගුවට ගෙන තිබේ.මෙහිදී අසැබි දර්ශන ඇතුළත් නිල් චිත්‍රපට සිය ගණනක් ගබඩාකර තබාගෙන සිටි පරිගණක යන්ත්‍ර දෙකක් හා ඊට අදාළ උපාංග කිහිපයක්ද ඇසැබි දර්ශන ඇතුළත් සංයුක්ත තැටි (සීඩී හා වීසීඩී තැටි) විශාල තොගයක්ද පොලිස් අත් අඩංගුවට ගෙන ඇත. නුවරඑළිය පොලිස් විශේෂ කාර්යාංශය වෙත ලැබී තිබෙන තොරතුරක් මත මේ වැටලීම සිදු කර තිබේ.ඒ අනුව අත් අඩංගුවට පත් මේ සැකකරුවන්ගෙන් ප්‍රශ්න කිරීමේදී මේවා නැරඹීම සඳහා ප්‍රදේශයේ තරුණ පාසල් සිසුන් හා පාසල් හැරගිය ලාබාල තරුණයින් දිනපතා මේ ස්ථානවලට පැමිණීමට පුරුදු වී සිටින බවත් ඒ අනුව ඔවුන්ගෙන් බොහෝ දෙනෙක් මේ අසැබි දර්ශන මුදල් ගෙවා හොර රහසින් පරිගණක මගින් නරඹන බවත් තවත් අය මේ දර්ශන සංයුක්ත තැටිවලට (සීඩී තැටි) හා ජංගම දුරකථන වලට ඇතුළත් කරගෙන රැගෙන යන බවත් එම සෑම අවස්ථාවකටම එහි එන එක් අයෙකුගෙන් හෝ එක් සංයුක්ත තැටියකට රුපියල් සියය බැගින් අය කරන බවත් පාපොච්චාරණය කර ඇත.මේ සිද්ධිය සැලවූ වහාම නුවරඑළිය නගරයේ හා ඒ අවට ප්‍රදේශවල පවත්වාගෙන යන පරිගණක මධ්‍යස්ථාන හා චිත්‍රපට සංයුක්ත තැටි අලෙවි මධ්‍යස්ථාන පිළිබඳව හා ඒවාට පැමිණෙන පාසල් සිසුන් පිළිබඳව සොයා බැලීම සඳහා නුවරඑළිය ජ්‍යෙෂ්ඨ පොලිස් අධිකාරී ගාමිණි මතුරට මහතාගේ උපදෙස් මත හා නුවරඑළිය මූලස්ථාන ප්‍රධාන පොලිස් පරීක්ෂක කමල් රණවීර මහතාගේ මෙහෙයවීම යටතේ සිවිල් ඇදුමින් සැරසුණු විශේෂ පොලිස් කණ්ඩායමක් යොදවා ඇත.සිද්ධියට සම්බන්ධ සැකකරුවන් දෙපළකගේ ප්‍රකාශ සටහන් කර ගැනීමෙන් පසු පොලිස් ඇප මත මුදා හැර තිබේ. ඒ අනුව මේ සැකකරුවන් දෙදෙනා හා අදාළ නඩු භාණ්ඩ ඊයේ (02) පෙරවරුවේ නුවරඑළිය දිසා අධිකරණය වෙත යොමුකිරීමට නියමිත ව තිබුණි.නුවරඑළිය ජ්‍යෙෂ්ඨ පොලිස් අධිකාරී ගාමිණී මතුරට මහතාගේ නියෝගයෙන් නුවරඑළිය මූලස්ථාන ප්‍රධාන පොලිස් පරීක්ෂක කමල් රණවීර මහතාගේ උපදෙස් මත නුවරඑළිය පොලිස් විශේෂ කාර්යාංශයේ උ. පො. ප. එම්. බී. හේරත් මහතා ප්‍රමුඛ පොලිස් නිලධාරීන් පිරිසක් මේ වැටලීම සිදු කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=r1008031</link>
    <topic>ගමට දැනුම දෙන අතුරුගිරිය ‘විදාතා’ සම්පත් මධ්‍යස්ථානය</topic>
    <author>කඩුවෙල සමූහ සමන්ති මිරියගල්ල</author>
    <content>කඩුවෙල, අතුරුගිරිය පිහිටි විදාතා මධ්‍යස්ථානය ගමට දැනුම දෙන්නට කැපවී කටයුතු කරයි.විද්‍යා හා තාක්‍ෂණික අමාත්‍යාංශය යටතේ කඩුවෙල ප්‍රාදේශීය ලේකම් කාර්යාලයේ අධීක්ෂණය ඇතිව, අතුරුගිරිය විදාතා මධ්‍යස්ථානය මඟින්, ස්වයං රැකියා, පරිගණක පුහුණු, ව්‍යවසායක පුහුණු, වෙළෙඳපොළ අවස්ථාවන් ලබාදීම වැනි කටයුතු සිදු කෙරෙන අයුරු පිළිබඳව මධ්‍යස්ථාන භාර විද්‍යා හා තාක්‍ෂණ නිලධාරිනී ජේ. එච්. පී. කේ. කුමාරි මහත්මිය “දිනමිණ” ට අදහස් දැක්වූයේ මෙසේ ය.අතුරුගිරිය විදාතා මධ්‍යස්ථානය පටන් අරන් වසර 04 ක් පමණ වෙනවා.මේ කාලය ඇතුළත කඩුවෙල ප්‍රදේශයේ ජනතාවට විශාල සේවයක් ඉටුකරන්න අවස්ථාව ලැබුණා. අපේ මධ්‍යස්ථානය ව්‍යවසායකයන් විශාල සංඛ්‍යාවක් බිහි කරලා තියෙනවා.ඒ අය අතරින් පළාත්, ජාතික මට්ටමින් ජය අරගත් හා ජාත්‍යන්තර තලයට ගිය ව්‍යවසායකයනුත් සිටිනවා. මෙවර ශිල්ප 2010 ප්‍රදර්ශනයේ දී බස්නාහිර පළාත් ආහාර නව නිපැයුම් අංශයේ ප්‍රථම ස්ථානය හිමිකර ගත්තේ අපෙන් පුහුණුව ලැබූ සාමාජිකාවක්.ආහාර වර්ග, බෑග් වර්ග, විසිතුරු ආභරණ, සුබපැතුම් පත්, හා පොල්තෙල්, සබන්, ඉටිපන්දම් වැනි නිෂ්පාදන සිදු කිරීමේ තාක්‍ෂණය අපි බොහෝ පිරිසකට ලබා දුන්නා. තරුණ තරුණියන් විශාල පිරිසකට පුහුණුව ලබා දෙන්නත් කටයුතු සිදු කළා.ස්වයං රැකියා කරගෙන යන අයට වෙළඳපළ අවස්ථා අඩුවෙන් පවතින්නෙ. ඒ සඳහා වැඩි අවධානයක් යොමු කරලා වෙළඳපළ අවස්ථා වැඩියෙන් ලබාගැනීමටත් කටයුතු කරගෙන යනවා.අතුරුගිරිය විදාතා පියස කඩුවෙල ප්‍රාදේශීය ලේකම් කාර්යාල පරිශ්‍රය තුළම තිබෙනව නම් මීට වඩා පිරිසකට සේවයක් ලබාදෙන්න පුළුවන්. දැන් පවතින ස්ථානයේ වැඩි පිරිසකගෙ ඇස ගැටෙන්නෙ නෑ. බොහෝ දෙනෙක් මේ ස්ථානය් සිදුවන සේවය ගැන දන්නෙ නැහැ.නොමිලේ පැවැත්වෙන මෙවැනි පුහුණු පාඨමාලාවන්, කාලය නිකරුනේ ගෙවන තරුණ තරුණියන් වගේම ගෘහනියන්ට හුඟක් ප්‍රයෝජනවත් විදාතා නමින් සමිති පිහිටුවා වසමින් වසම ක්‍රියාත්මක කරන්නයි ඉදිරියේ දී අපි සැලැසුම් කරලා තියෙන්නෙ. විදාතා ව්‍යවසායක සමිති පිහිටුවලා ව්‍යවසායකයන්ට සේවය සලසන්නත් බලාපොරොත්තු වෙනවා.පසුගියදා හිල්ටන් හෝටලයේ පැවති ආසියානු නිෂ්පාදන ප්‍රදර්ශන ඉන්ෆො 2010 සඳහා ව්‍යවසායකයන් ඉදිරිපත් කරන්න, කොළඹින් අවස්ථාව උදා වුණේ කඩුවෙලට පමණයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=r1008032</link>
    <topic>කිරිගලඅම්බලම ගරා වැටිලා</topic>
    <author>ඡායාරූපය හා සටහන :- ඉංගිරිය මධ්‍යම සමූහ ප්‍රියදර්ශනී කහවල</author>
    <content>ඉංගිරිය - පාදුක්ක මාර්ගයට යාබද කිරිගල ප්‍රදේශයේ දැනට අභාවයට යමින් පවතින ඉපැරැණි අම්බලමයි මේ.මේ අම්බලමට ඉතා දිගු ඉතිහාසයක් ඇතැයි ප්‍රදේශවාසීහු පවසන අතර මේ ගොඩනැඟිල්ල කෙරෙහි වගකිවයුත්තන්ගේ කිසිදු අවධානයක් යොමුනොවීම නිසා දැනට මෙසේ ගරා වැටෙමින් පවතී.මේ අම්බලම කොළඹ හා සීතාවක ප්‍රදේශවල සිට බලන්ගොඩ රත්නපුර ආදී ප්‍රදේශ කරා (ගැල්) කරත්ත මඟින් භාණ්ඩ ප්‍රවාහනයේ යෙදුණු ගැල් කරුවන් එකල වෙහෙස නිවාගැනීමටත් නවාතැන් ගැනීමටත් පාවිච්චි කළ බව පැරැන්නෝ පවසති.තැනිතලා මාර්ගය අවසන් වී කඳුකර මාර්ගය මේ ස්ථානයේ සිට ආරම්භ වීම නිසා මේ ස්ථානයේ අම්බලමක් පිහිටි බවද සඳහන් ය.කෙසේ වෙතත් පසුව මේ අම්බලම පිහිටි ගොඩනැඟිල්ල ඊට යාබදව පිහිටි කිරිගල සාගර පලන්සූරිය විදුහලේ ප්‍රයෝජනය සඳහා යොදා ගත් අතර එහි පන්ති පැවැත්විණි.පසුව විදුහලේ කැන්ටිම ලෙසද යොදාගෙන තිබුණි.නමුත් දැනට මේ ගොඩනැඟිල්ල විද්‍යාලයීය කටයුතු සඳහා පාවිච්චි නොකරන අතර එහි වහලය කඩා වැටී බිත්ති වල වේයන් හුඹස් බැඳ ඇති අයුරු දැක ගත හැකිය.මේ අම්බලමේ පැරැණි පිහිටීම කලකදී වෙනස් කර සැකැසූ බවද ප්‍රදේශවාසීහු පවසති.කෙසේ වෙතත් ඓතිහාසික වටිනාකමක් ඇති මේ ගොඩනැඟිල්ල රැක ගැනීමට වගකිව යුත්තන්ගේ අවධානය යොමු විය යුතුමය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=r1008033</link>
    <topic>ආසියාවේ එකම මාටෙලෝ කුලුනහම්බන්තොට කච්චේරි භූ®මියේ</topic>
    <author>රාජා වෛද්‍යසේකර තිස්සමහාරාම විශේෂ</author>
    <content>බ්‍රිතාන්‍ය සහ ඕලන්ද සමයේ ඉදිකරන ලද මාටෙලෝ කුලුන ඇතුළු ඓතිහාසික ස්මාරකයන් රැසක් හම්බන්තොට කච්චේරි භූමියෙහි ඇත.මේවා දශක කිහිපයකට පෙර නෝර්විජීයානු රජයේ නෝරාඩ් NORAD ව්‍යාපෘතිය යටතේ ප්‍රතිසංස්කරණය කරන ලද්දේ ශ්‍රී ලංකාවේ ප්‍රථම ධීවර කෞතුකාගාරය පිහිටුවීම පිණිස ය.අදට බරපතළ ලෙස ගරා වැටෙමින් පවතින මාටෙලෝ කුලුන සහ ප්‍රදීපාගාර ප්‍රතිසංස්කරණය කිරීමේ අයිතිය පැවැරී ඇත්තේ පුරාවිද්‍යා දෙපාර්තමේන්තුවට ය.ඕලන්ද ජාතිකයන් මෙම කුලුන ගොඩනඟා ඇත්තේ ඔවුන්ගේ ආරක්ෂක කටයුතු හැසිරවීම පිණිස ඕලන්ද හමුදාවේ ඉංජිනේරු බළකායේ කැප්ටන් ගෝපර් (ඛ්චනබචඪද ඛ්ධනඥප) විසින් මෙම මාටෙලෝ කුලුන 1796 දී ගොඩනඟන ලද බව සඳහන් ය.නැඟෙනහිර කෝසිකෝවේ මාටෙලෝ කුලුනෙහි සැලැස්ම අනුගමනය කරමින් මෙය ගොඩනඟන ලද බව සඳහන් වේ.ආසියාවේ දැනට පවතින එකම මාටෙලෝ කුලුන මෙයයි. මෙම කුලුනෙහි එවකට ඕලන්ද යුද භටයින් සහ නාවික භටයින් පණහක් පමණ රැකවල්ලා සිට ඇත. හම්බන්තොට ඈත මුහුදේ දර්ශනය වන සතුරු නෞකාවලට මෙතැන් සිට වෙඩි තබා ඇතැයි සඳහන්ය.කුලුනෙහි පහත මාලය සොල්දාදුවන්ට නවාතැන් පහසුකම් සපයා ඇත.කච්චේරි භූමියෙහි පිහිටා ඇති තවත් ස්මාරකයක් වන්නේ අඩි 35ක් පමණ උස ප්‍රදීපාගාරයයි. ප්‍රදීපාගාරයේ පහනක් දල්වා එම ආලෝකය මුහුද වෙත යොමු කරන ලද බව සඳහන්ය.වසර 105කට පමණ පෙර ඉදිකරන ලදැයි සැලකෙන දිසාපති බංගලාව එවකට උප දිසාපතිවරයෙකු හා ගත්කතුවරයෙකු ලෙස ප්‍රකටව සිටි ලෙනාඩ් වුල්ෆ් මහතාගේ නිවහන විය.මෙය වරින් වර ප්‍රතිසංස්කරණය කිරීම හේතුවෙන් අදත් ඉතාමත් සතුටුදායක පවතින අතර වත්මන් දිසා ලේකම් වරයාගේ නිවහන වී ඇත.හම්බන්තොට කච්චේරි ගොඩනැඟිල්ල ද අවුරුදු 110කට වඩා පැරණිය.මෑතක් වනතුරුම හම්බන්තොට දිසා අධිකරණය පිහිටියේ මෙහි ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=r1008034</link>
    <topic>සපත්තු සාදා කුඩ මසාඅඹු දරුවන් රකින මිනිස්සු</topic>
    <author>මාතර සංචාරක සිරි වාව්වගේ</author>
    <content>මාතර - ගාලු පාරේ පදික වේදිතාවේ පරණ සපත්තු මැසීමෙන් ජීවිකාව කරගෙන යන්නේ විසි එක් හැවිරිදි වේලු සුරේශ් ය.දරිද්‍රතාවය, දුක පීඩාවට උරුමකම් කියන වේලු සුරේශ්ට පියා මව ඇතුළු පවුලේ සිව්දෙනා ජීවත්කරවීම විනා හෙට දවසක් ගැන හිතන්නට වත් ඉඩක් නැත.මං මේ රස්සාවට ඇවිල්ලා අවුරුදු 08 ක් වෙනවා. හැමදාමත් අපට වැඩ නැහැ. මොකවත් නැති දවසට ජීවිතය ගෙන යන්නේ ලෝක අමාරුවෙන්.කාලයක් තිස්සේ මේ රැකියාවෙන් හෙම්බත්වූ වේලු සුරේශ්,.අපටත් ආසයි මේ රැකියාව පිළිවෙළකට කරගත්හ. ඒත් කෝ තැනක්. අපට යන්න කීවොත් යන්න බලාගෙන තමයි වැඩ කරන්නේ. ස්ථිරවම කීයක් හරි ලැබෙන්නේ කලාතුරකින් තමයි. නගරසභා බලධාරීන්ට අපි කියන්නේ මේ රැකියාව කරගෙන යන්න ස්ථිර තැනක් දෙන්න උදව් කළොත් පින් අයිති වෙනවා. මාතර – ගාල්ල ප්‍රධාන මාර්ගයේ සපත්තු හා කුඩ මැසීමෙන් ජීවත්වන මේ වැසියන්ට අලුත් ප්‍රශ්න රාශියන් නිරිමාණයවී ඇත. “සුනාමියෙන් අපේ තැන ඔක්කොම ගහගෙන ගියා. ඒත් අපිගැන ඇහැක් ඇරලා බැලුවේ නැහැ.මං හම්බකරන් කන බඩුමුට්ටු ටිකත් ගහගෙන ගියා. අද වෙන තුරු අපට ලැබුණූ දෙයක් නැහැ. හත් දෙනෙකුගෙන් යුත් දරු පවුලක නඩත්තු කරණ ජි.එන්. අයි සිරිපාල කීවේය. ගිනිගහන අවි රශ්මිය ඔවුන්ට හැමදාමත් පීඩා කරයි. ඔවුන්ගේ ආර්ථිකය ගැන ඔවුන්ට කිසි විශ්වාසයක් නැහැ. රටේ තිබුණූ යුදමය තත්ත්වය නිමා ;වද්දී මේ වැසියන්ගේ ජිවින රටාවද විශාල පරිවර්ථනයකට බදුන් විය.“යුද්ධය ඉවරවුණූ එක ගැන ගොඩක් සතුටුයි.මොකද ඒ කාලේ අපට නිදහසේ වැඩකරන අමාරු වූණ”.දිලිප් කුමාර කිවේය.එස්.සම්පත් කුමාර මේ රැකියාවට යොමු වී ඇත්තේ ජිවත් වීමට මඟක් නොමැති කම නිසාය. ගිය මාසයේ ඔහු සහ ඔහූගේ මව ඇතූඵ පවුලේ හය දෙනෙක් ජිවත් කළ පියා මියගොස් තිබුණී. පියාද කළේද පරණ සපත්තූ® හා කැඩිගිය කුඩ මැසිමය.“ වැස්ස දවස්වලට තමයි වැඩියෙක් කුඩ මහන්න එන්නේ.ඒත් අපි කැඩ්ච්ච කුඩයක යට නොවැ ඉන්නේ. ඉතින් හොඳටම තෙමෙනවා”.එස්. සම්පත් කුමාර් (28) කීවේය.මං මේ රස්සවට ඇවිල්ලා අවුරුදු 30 ට වැඩියි.මුලින්ම හිටියේ මාතර ඉස්පිරිතාලේ ළග.කුඩ සපත්තු මහ ගන්න වැඩිපුර ආවේ ඉස්කෝලේ යන දුප්පත් අහිංසක ළමයි.ඉතින් ඒ දරුවන්ගෙන් අපට මුදල් ගන්න පුථවන් ද?. සමහරදාට රැට උයන්න හාල් කිලෝඑකකි රැගෙන යන්න අමාරු තත්ත්වයක් ආපු දවස් තිබුණා. දවසක් රෝහල ළග තියපු මගේ බඩු පෙට්විය සහ ආයුධ ටික හොරු අරන් ගියා.දැන් මේ පදික වේදිකාවට පැමිණි පුරුදු රැකියා කරනවා.දැන් මගේ පවුල ලෙඩගානේ.අපිත් ජිවත්වෙන්න ඕනෑ.නමුත් අපෙන් වැඩක් කරව ගත්ත අය අපට සල්ලි දෙන්නේ බඩගිනි නිවාගන්නවත් හැකි තරමට නොවෙයි.කේ.ඒ. අමරතුංග(63) කීවේ දුප්පත් අයගෙන් කියක් හෝ වැඩිපුර ලොකු, පවුල්වල උදවිය කැඩුණූ සපත්තු හතර පහ එකවර මස්සවා ගෙන රුපියල් 100/= ක නොට්ටුවක් දික්කරන බව යි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=r1008035</link>
    <topic>හාරිස්පත්තුව ජයසිරිගමජල ව්‍යාපෘතියටකිසිදු ප්‍රමිතියක් නෑ</topic>
    <author>සටහන හා ඡායාරූප මහනුවර දිසා සමූහකේ. චන්ද්‍රරත්න</author>
    <content>ප්‍රජා ජලසම්පාදන හා සනීපාරක්ෂක ව්‍යාපෘතිය යටතේ හාරිස්පත්තුව ප්‍රාදේශීය ලේකම් කොට්ඨාසයට අයත් ජයසිරිගම ක්‍රියාත්මක වන ජල ව්‍යාපෘතියේ ගැටලු රැසක් පවතින බව පාරිභෝගිකයෝ පවසති.පවුල් 136ක් ඉලක්ක කරගෙන රුපියල් ලක්ෂ හතළිහක් වැයකර ක්‍රියාත්මක කරන මේ ජල ව්‍යාපෘතියට 70%ක මූල්‍ය දායකත්වය ලෝක බැංකුව මගින් ලබාදී තිබේ.මධ්‍යම පළාත් සභාව හා හාරිස්පත්තුව ප්‍රාදේශීය සභාව සපයා ඇති මුල්‍ය දායකත්වය 10%කි. ප්‍රදේශ වාසී ජනතාවගේ ශ්‍රම දායකත්වය 20%කි.ව්‍යාපෘතියේ වැඩ අවසන් වී ඇති බැවින් ජල පාරිභෝගිකයන්ට ජලය ප්‍රයෝජනයට ගැනීමට අවස්ථාව ලබාදී තිබේ.ජලය මඩ සහිත බවත් පානය කිරීමට නුසුදුසු බව වැසියෝ කියති.එලා ඇති නළ ඝනත්වය අඩු බැවින් පුපුරායාමේ ප්‍රවනතාවය වැඩිය.හාරිස්පත්තුව ප්‍රාදේශීය සභාවේ සභාපති ආනන්ද ජයවිලාල් මහතා මේ ව්‍යාපෘතිය තවම නළ වශයෙන් විවෘත කර නැහැ. නළ පුපුරායෑමේ අවදානම වලක්වන්නට මේ වන විටත් පියවර අරන් තිබෙනවා. ගණත්වයෙන් වැඩි හා නළ දින කිහිපයකින් යළි සවි කිරීමට පියවර ගන්නවා. මෙම ව්‍යාපෘතිය තවම පරීක්ෂණ මට්ටමේ පවතින්නේ. ජනතාවට තව නොබෝ දිනකින් පානයට සුදුසු මට්ටමට අප ජලය ලබාදෙනවා.ව්‍යාපෘතියේ ජ්‍යෙෂ්ඨ තාක්ෂණ නිලධාරී එස්.එස්. විජේබණ්ඩාර මහතා මෙහි ජල උල්පත සහිත ටැංකිය පිහිටා තිබෙන්නේ කඳු දෙකක් අතර බෑවුමක නිසා කාන්දුවීම වැඩිවිය හැකියි. එහෙත් අපගේ තාක්ෂණය යොදා ජලය පානයට සුදුසු ආකාරයට සකස්කර දෙන්න පියවර ගන්නවා.මේ ව්‍යාපාතියට රුපියල් තිස්ලක්ෂ අටදහස් තුන්සිය විස්සක් වැයකර තිබෙනවා.මේ ටැංකියෙන් ජලය බෙදා හරිනකොට නළ පිපිරීයෑමේ අවධානම තිබුණා. මේ වනවිටත් විසඳුම් ලබාදී තිබෙනවා.ව්‍යාපෘති කළමනාකරු ප්‍රසන්න ගාමිණීජයසිරිගම ජල ව්‍යාපෘතිය තවම ජනතා අයිතියට පවරා නැහැ.මෙම ව්‍යාපෘතියට රුපියල් මිලියන තුනකට වැඩිය වැය කළා.ව්‍යාපෘතිය සම්බන්ධව සුළු සුළු ගැටලු තිබෙනවා. ජලනළවල මඩ සේදී ගියාට පසුව පිරිසුදු ජලය ලැබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=r1008036</link>
    <topic>කැටයම් රටා මවනතරුණයාට අත දෙන්න</topic>
    <author>සටහන හා ඡායාරූප ඇහැලියගොඩ සමූහ එච්. ඇම්. කිත්සිරි රූපසිංහ</author>
    <content>කැටයම් කලාව සිය දෑතේ කර්මාන්තය කරගත් තරුණයකු වන ඇහැලියගොඩ දංකුඹුරේ පදිංචි කේ. ඩී. කෝසල සෝමසිරි දිසානායක කලාත්මක කැටයම් නිර්මාණය ශිල්පියෙකි.පනාවල පිහිටි වෘත්තීය පුහුණු මධ්‍යස්ථානයෙන් 1998 වසරේ දී කැටයම් ශිල්පය පිළිබඳ පුහුණු පාඨමාලාවක් හදාරා ඇත.කෝසල කැටයම් කැපීමට භාවිතා කරන්නේ මහෝගනී සහ කොස් දැවය සීගිරියේ බිතුසිතුවම්, ඉසුරුමුණියේ පෙම්යුවළ, දියවැල්, මල්වැල්, පලාපෙති පසාරු කැටයම් හා දේව ප්‍රතිමා ආදී නිර්මාණ ඔහු විසින් කරන ලද අනගි නිර්මාණවේ.කෝසල පවසන්නේ තමන්ට මේ කලාව නිදහස්ව ඉඩකඩ තිබෙන ස්ථානයක කරගෙන යෑමට යම්කිසි ආයතනයක් අනුග්‍රහයක් ලබාදෙන්නේ නම් එය තමන්ට දැඩි ශක්තියක් බවයි.ඔහුගේ ලිපිනය කේ. ඩී. කෝසල සෝමසිරි දිසානායක, අංක – 68, දංකුඹුර, ඇහැලියගොඩ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=s1008031</link>
    <topic>සංගක්කාර ටෙස්ට් ලොව මුල් තැනට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් නායක කුමාර් සංගක්කාර ලොව ටෙස්ට් පිතිකරුවන් ශ්‍රේණිගත කිරීමේ ලැයිස්තුවේ අංක එකට පැමිණියේ ය. ජාත්‍යන්තර ක්‍රිකට් කවුන්සිලයේ නවතම ටෙස්ට් පිතිකරුවන් ශ්‍රේණිගත කිරීම අනුව ලකුණු 882 ක් ලබා සංගක්කාර මුල්තැන සිටී.පසුගියදා නිමාව දුටු ඉන්දු – ලංකා දෙවැනි ටෙස්ට් තරගයේ මුල් ඉනිමේ දී ලකුණු 219ක් හා දෙවැනි ඉනිමේ දී නොදැවී ලකුණු 42ක් ලබා ගැනීම හේතුවෙන් සංගක්කාර ටෙස්ට් පිතිකරුවන් අතර ඉදිරියට පැමිණියේ ය.සංගක්කාර 2007 වසරේ දී ලකුණු 938ක් ලබා ප්‍රථම තැනට පත් වූ අතර අනතුරුව 3 වැනි ස්ථානය දක්වා පහළ ගොස් සිටියේ ය. දෙවැනි ස්ථානයේ සිටි මහේල ජයවර්ධන නවතම ශ්‍රේණිගත කිරීම අනුව ලකුණු 832ක් ලබා තෙවැනි ස්ථානයට පත්ව සිටී. මෙතෙක් ප්‍රථම ස්ථානයේ සිටි විරේන්ද්‍ර ෂෙවාග් ලකුණු 863ක් ලබා දෙවැනි ස්ථානයට වැටී ඇත.ටෙස්ට් පන්දු යවන්නන්ගේ ශ්‍රේණිගත ලැයිස්තුවේ තෙවැනි ස්ථානයට ටෙස්ට් පිටියෙන් සමුගත් මුත්තයියා මුරලිදරන් (764) පත්ව සිටී.එහි ප්‍රථම ස්ථාන දකුණු අපි‍්‍රකාවේ ඩේන් ස්ටෙයින් (887) හා පාකිස්තානයේ මොහොමඩ් අසීෆ් (818) අත්කරගෙන සිටිති.ශ්‍රී ලංකා ක්‍රිකට් පිල ලකුණු 111ක් ලබා ටෙස්ට් ශ්‍රේණිගත කිරීමේ 5 වැනි ස්ථානයේ සිටින අතර ඉන්දියාව ලකුණු 130ක් ලබා ගෙන ප්‍රථම ස්ථානයේ ඇත. පිළිවෙළින් දකුණු අපි‍්‍රකාව (119), ඕස්ට්‍රේලියාව (113) හා එංගලන්තය (111) ක් ලබා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=s1008032</link>
    <topic>ලෝක වාර්තාවට යන සචින්ටතවත් අමරණීය තරගයක්</topic>
    <author>පි‍්‍රන්ස් ගුණසේකර</author>
    <content>සංචාරක ඉන්දීය පිල හා ශ්‍රී ලංකාව අතර තෙවැනි ටෙස්ට් ක්‍රිකට් තරගය අද පී. සරවනමුත්තු ක්‍රීඩාංගණයේදී ආරම්භවේ. ඉන්දීය සුපිරි පිතිකරු සචින් තෙන්ඩුල්කාර්ට මේ තරගය කිසිදා අමතක නොවනු ඇත. මෙතෙක් ටෙස්ට් ලොව වැඩිම තරග ගණනකට සහභාගිවී වාර්තාව සමකර සිටින සචින් තෙන්ඩුල්කාර් එම වාර්තාව බිඳහෙලන ටෙස්ට් තරගය මෙයවීම එයට හේතුවය. සචින් හා ඔස්ට්‍රේලියාවේ ස්ටීව් වෝ ටෙස්ට් තරග 168 බැගින් සහභාගී වී දැනට සම වාර්තාවකට හිමිකම් කියති.දෙපිල අතර මෙතෙක් පැවැති ටෙස්ට් තරග දෙකෙන් එකක් ජයලබා ශ්‍රී ලංකාව ඉදිරියෙන් සිටී. එබැවින් මේ තරගය තීරණාත්මක එකකි.තරගය පැවැත්වෙන පී. සරවනමුත්තු ක්‍රීඩාංගණය ටෙස්ට් තරග ඉතිහාසයේදී ශ්‍රී ලංකාවට වඩාත් වාසි ගෙන දුන් ක්‍රීඩාංගණයකි. මේ ක්‍රීඩාංගණයේ ශ්‍රී ලංකාව ටෙස්ට් තරග 13කට සහභාගිවී තරග 7ක් ජයගෙන ඇති අතර අවසන් ටෙස්ට් තරග 5ක්ම පිට පිට ජය ලබාසිටීම ද විශේෂත්වයකි. ජය ලැබූ තරග හතරකම කාසියේ වාසියද ශ්‍රී ලංකාව සතුවිය. ශ්‍රී ලංකාව තරග 2ක් පරාජයවී ඇති අතර ජය පරාජයෙන් තොරව තරග 4ක් නිමාවිය.ඉන්දියාව මේ ක්‍රීඩාංගණයේ සහභාගී වූ ටෙස්ට් තරග 3න් දෙකක් පරාජයවී තරගයක් ජය පරාජයෙන් තොරව නිමාකර තිබේ. ඉන්දියාවට පී. සරවනමුත්තු ක්‍රීඩාංගණයේ ජයග්‍රාහී අත්දැකීම් ලැබූ මානසිකත්වයක් තවමත් නොමැත.ඉන්දියාව අවසන්වරට මේ ක්‍රීඩාංගණයේදී 2008 අගෝස්තු මාසයේදී ටෙස්ට් තරගයට සහභාගීවී කඩුලු අටක පරාජයක් ලැබීය. ශ්‍රී ලංකාව පසුගිය වසරේ ජූලි මාසයේදී පාකිස්තානය කඩුලු 7කින් පරාජය කිරීම අවසන් වරට ලැබූ ජයග්‍රාහී අත්දැකීම වේ.අද තරගයේදී ශ්‍රී ලංකා පිලට වේග පන්දු යවන ලසිත් මාලිංග සහභාගී වනු ඇත. ගාල්ලේ ප්‍රථම ටෙස්ට් තරගයේදී වීරයාට හිමි සම්මානය දිනාගත් මාලිංග ආබාධ තත්ත්වය මත දෙවැනි තරගයට සහභාගි නොවීය.දෙවැනි තරගයේදී ශ්‍රී ලංකා වේග පන්දුයවන්නන්ගෙන් බලාපොරොත්තු වූ තරම් වාසියක් නොලැබුණු හෙයින් ධම්මික ප්‍රසාද් හෝ දිල්හාර අද තරගයට සහභාගී නොකරනු ඇත. එමෙන්ම දඟපන්දු බලඇණියේ අජන්ත මෙන්ඩිස් හෝ රංගන හේරත් යන දෙදෙනාගෙන් එක් අයෙකු අද පෙරවරුවේදී ශශ්‍රී ලංකා නායකයා විසින් තෝරාගැනීමට නියමිතය.පළමු තරගයට ක්‍රීඩා කළ වේගපන්දු යවන, ක්‍රීඩක චානක වෙළගෙදර හෝ තවමත් ටෙස්ට් වරම් ලබා නොමැති 23 හැවිරිදි නුවන් ප්‍රදීප් සංචිතයේ වේගපන්දු යවන්නන් ලෙස සිටිති. ඉන්දීය පිලේ ගෞතම් ගාමිබීර් අද තරගයට එක් නොවේ.ඔහු ප්‍රථම ටෙස්ට් තරගයේදී අසාර්ථක වූ අතර දණහිසේ ආබාධයකින් දෙවැනි ටෙස්ට් තරගයට ක්‍රීඩා නොකළේය. එමෙන්ම දඟ පන්දු යවන හර්බජන් සිංග්ගේ සහභාගිත්වයද සැක සහිත බව වාර්තාවේ. ඔහු නියමිත යෝග්‍යතාවයෙන් නොමැති බව ඉන්දීය ක්‍රිකට් ආරංචිමාර්ග පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=s1008033</link>
    <topic>දිනිඳු ජයතිලක ද්‍රවිඩ සංගම් පිලට ජය ගෙනේ</topic>
    <author>ෆවුස් මොහොමඩ්</author>
    <content>දිනිඳු ජයතිලකගේ විශිෂ්ට පිතිහරඹය හේතුවෙන් මොරටුව පිලට එරෙහිව කඩුලු 8ක ජයක් වාර්තා කරමින් ද්‍රවිඩ සංගම් පිල අන්තර් සමාජ 23න් පහළ ක්‍රිකට් තරගමාලාවේ සිය ප්‍රථම ජයග්‍රහණය හිමි කර ගත්තේය.පන්දු 212කදී හතරේ පහර 25ක් සහ හයේ පහරක් සමඟ ලකුණු 175ක් පළමු ඉනිමේදී රැස් කිරීමට දිනිඳු සමත්වූ අතර, දෙවැනි ඉනිමේදී ලකුණු 44ක් ද වාර්තා කළේය.මේ අතර ප්‍රසාද් ඩයස් සී. සී. සී. පිල වෙනුවෙන් සුපිරි පිතිහරඹයක නිරතවෙමින් පන්දු 177 කදී හතරේ පහර 20ක් සහ හයේ පහරක් සමඟ ලකුණු 158ක් රැස් කළ අතර සීදූව රද්දොළුව ක්‍රිකට් සමාජයට එරෙහිව ඉනිමක සහ ලකුණු 91ක විශිෂ්ට ජයග්‍රහණයක් ලබමින් මේ තරගාවලියේ සිය මංගල ජයග්‍රහණය වාර්තා කිරීමට සී. සී. සී. පිල සමත්විය.උමේෂ් කරුණාරත්නගේ තුන්ඉරියව් දස්කම් හේතුවෙන් ගුවන් හමුදාවට එරෙහිව ඉනිමක සහ ලකුණු 77ක ජයක් හිමිකර ගැනීමට හලාවත මේරියන්ස් පිල සමත්විය.හලාවත පළමු ඉනිමේදී ලකුණු 113ක් වාර්තා කළ උමේෂ්, ගුවන් හමුදා දෙවැනි ඉනිමේ කඩුලු 6ක් බිඳ දැමුවේය.එස්. එස්. සී. පිල සමඟ පැවැති තරගයෙන් කඩුලු 8ක ජයක් වාර්තා කිරීමට කෝල්ට්ස් පිලට හැකිවිය.එස්. එස්. සී. පළමු ඉනිමේදී ලකුණු 53ට කඩුලු 7ක් දවාලීමට කෝල්ට්ස් පිලේ දිලංක ඔවාර්ඩ් සමත්විය.මුවර්ස් - නාවික හමුදා තරගයේ පළමු ඉනිමේ ජයක් නාවික හමුදාවට හිමිවූ අතර බී. ආර්. සී. සහ බ්ලූම්ෆීල්ඩ් තරගයේ පළමු ඉනිමේ ජය හිමිවූයේ බ්ලූම්ෆීල්ඩ් පිලටය.මාධව වර්ණපුර සහ දෙනුවර ප්‍රනාන්දු බ්ලූම්ෆීල්ඩ් පිල වෙනුවෙන් ශතක රැස් කිරීමට සමත්වූහ.බී. ආර්. සී. පිලේ මාලන් මධුසංඛ මේ තරගමාලාවේ හොඳම පන්දු යැවීම වාර්තා කරමින් බ්ලූම්ෆීල්ඩ් පළමු ඉනිමේ දී ලකුණු 129ට කඩුලු 8ක් බිඳ දැමූ අතර දෙවැනි ඉනිමේදී ලකුණු 74ට කඩුලු 4ක් දවාලීය.පිතිකරුවන් මෙන්ම පන්දු යවන්නන්ද දස්කම් දැක්වූ මේ සතියේ තරග වටයේදී හලාවත මේරියන්ස් පිලේ ගීත් අල්විස්, ගුවන් හමුදාවේ අකිල ඉසංක මොරටුව පිලේ දර්ශන හේවාවසම් සහ එස්. එස්. සී. පිලේ සුරේෂ් වික්‍රම ඉනිමක කඩුලු 6 බැගින් දවාලමින් දස්කම් දැක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=s1008034</link>
    <topic>එරික් ටින්ඩිල් මිය යයි</topic>
    <author/>
    <content>ක්‍රීඩා ක්‍ෂේත්‍ර 2 කින් ජගත් තරග බිමට පිවිසි සුප්‍රකට නවසීලන්ත ක්‍රීඩක එරික් ටින්ඩිල් අභාවප්‍රාප්ත වූ බැව් ඔහුගේ පවුලේ ප්‍රකාශකයෙකු පැවසීය.මිය යන විට 99 වන වියේ පසුවූ ටින්ඩිල් ටෙස්ට් ක්‍රිකට් ක්‍රීඩකයකු මෙන්ම රගර් ක්‍රීඩකයකු ලෙසටද නවසීලන්තය නියෝජනය කරමින් ජගත් තරග බිමේ දස්කම් දක්වා ඇත.එමෙන්ම ටෙස්ට් ක්‍රිකට් විනිසුරුවරයෙකු සහ රගර් තරග තීරකවරයකු ලෙස කටයුතු කළ ලොව එකම පුද්ගලයා වීමේ භාග්‍යයද හිමි කර ගැනීමට ටින්ඩිල් සමත්වී තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=s1008035</link>
    <topic>2011 ක්‍රිකට් ලෝක කුසලානයේ ‘ස්ටම්පි’</topic>
    <author/>
    <content>ඊයේ සරවනමුත්තු ක්‍රීඩාංගණයේදී නිරාවරණය කෙරුණු 2011 ලෝක කුසලානයේ නිල සුරතලා වන ‘ස්ටම්පි’ නමින් හඳුන්වනු ලැබු ක්‍රිකට් පිත්තක් ඔසවාගත් අලියෙකුගේ ලාංඡනය. ‘ස්ටම්පි’ ගේ ලාංඡනය ඔසවාගත් මේ ජීවමාන අලියා දක්නට ලැබුණේ ඊයේ සරවනමුත්තු ක්‍රීඩාංගණයේදී 2011 ලෝක කුසලානයේ නිල සුරතලා නිරාවරණය කිරීමේ උත්සවයේදීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=s1008036</link>
    <topic>එපාවූ යුසූෆ් පාකිස්තානයට නැවත ඕනෑ වෙයි</topic>
    <author>නොටිංහැම් (ඒ. එෆ්. පී.)</author>
    <content>ජීවිතාන්තය දක්වා ක්‍රිකට් තහනමකට ලක්වී සිටි පකිස්තානු පිලේ හිටපු නායක මොහොම්මඩ් යුසූෆ් නැවත කණ්ඩායමට කැඳවමින් ලකුණු 354 කින් පළමු ටෙස්ට් තරගයෙන් එංගලන්තයට වූ පරාජයට පකිස්තානය විසින් ප්‍රතිචාර දැක්වීය.මේ අනුව හිටපු නායකයාගේ ක්‍රිකට් තහනමට නැවතීම් තිත තැබිණි.පකිස්තානු පිලේ පා දඟ පන්දු යවන්නා වන දනීෂ් කනේරියාට එංගලන්ත ප්‍රාන්ත තරග මාලාවේ ඔහු නියෝජනය කරන එසෙක්ස් පිලට නැවත එකතුවීම සඳහා කණ්ඩායමෙන් නිදහස් කළ බවද පකිස්තානු ක්‍රිකට් පාළක මණ්ඩලය නිවේදනය කළේය. සිකුරාදා ඇරැඹෙන එංගලන්ත පකිස්තානු දෙවැනි ටෙස්ට් තරගයට කනේරියාගෙන් හිස්වූ තැන යුසූෆ් ක්‍රීඩා කිරීමට නියමිතය.‘මොහොමඩ් යුසූෆ් සහ හසන් රාසා වහාම ක්‍රියාත්මක වන පරිදි කණ්ඩායමට එක් කළා’ එරට ක්‍රිකට් පාලක මණ්ඩලය ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=s1008037</link>
    <topic>ලෝක කාන්තා පාපන්දු සූරතාව ජර්මනියට</topic>
    <author/>
    <content>ලෝක කුසලාන 20 න් පහළ කාන්තා සූරතාව ජර්මනිය දිනාගත්තේය.ජර්මන් ක්‍රීඩිකාවන් වෙතින් ගෝල් 2 - 0කින් අවසන් මහා තරගයේදී නයිජීරියාව පරාජයට පත්විය.ජර්මනියේ බයිලේෆීල්ඩ් ක්‍රීඩාංගණයේ පෙරේදා රාත්‍රියේ පැවැති මේ තරගයේ ප්‍රථම භාගය නිමාවෙද්දී ගෝල් 1- 0 ක් ලෙස ජර්මනිය පෙරමුණ ගත්තේය.මේ තරගාවලියේ තෙවැනි ස්ථානය කොරියාවට හිමි වූ අතර එහිදී ගෝල් 1 - 0 කින් කොළොම්බියාව පරාජය විය.අවසන් පූර්ව තරගවලදී ජර්මනිය වෙතින් ගෝල් 5 - 1 කින් කොරියාව, නයිජිරියාව වෙතින් ගෝල් 1 - 0කින් කොළොම්බියාව පරාජය වූහ.ලෝක කාන්තා පාපන්දු තරගාවලියේ රන් සපත්තුව හා රන් පන්දු කුසලාන දෙකම ජර්මනියේ ඇලෙක්සැන්ඩ්‍රා පෝප්ට හිමිවූවාය.රන් අත්වැසුම සම්මානය ඇමරිකාවේ බියන්කා පෙනින්ගර් සතු වූවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=s1008038</link>
    <topic>එංගලන්තයට ලකුණු 334 ක ජයක්</topic>
    <author>නොටින්හැම් (ඒ. එෆ්. පී.)</author>
    <content>සිය ටෙස්ට් දිවියේ ප්‍රථම වරට තරගයක කඩුලු 10 ක් දවාලූ ජේම්ස් ඇන්ඩර්සන්, පකිස්තානයට එරෙහිව පැවැති පළමු ටෙස්ට් තරගයෙන් ලකුණු 334 ක ජයක් එංගලන්ත පිලට හිමි කර දීමට සමත් විය.එංගලන්තය ලබාදුන් ලකුණු 435 ක දැවැන්ත ඉලක්කය හඹා ගිය පකිස්තාන පිල ලකුණු 80 කට දැවී ගිය අතර එය පකිස්තාන පිල ටෙස්ට් ඉනිමකදී එංගලන්තය හමුවේ දැවී ගිය අඩුම ලකුණු සංඛ්‍යාව ලෙසද වාර්තා පොතට එක් විය.පකිස්තානු පළමු ඉනිමේදී ලකුණු 54 ට කඩුලු 4 ක් බිඳ දැමූ ඇන්ඩර්සන් දෙවැනි ඉනිමේදී ලකුණු 17 ට කඩුලු 6 ක් දවාලීය.තරග 4 කින් සමන්විත පකිස්තානු එංගලන්ත ටෙස්ට් තරගමාලාව තරග 1 – 0 ක් ලෙස පෙරමුණ ගැනීමට එංගලන්තය සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=s1008039</link>
    <topic>අන්තර් සමාජ කාන්තා එක්දිනක්‍රිකට් අද ඇරැඹේ</topic>
    <author>ෆවුස් මොහොමඩ්</author>
    <content>අන්තර් සමාජ කාන්තා එක්දින පළමු කොටසේ ක්‍රිකට් තරගමාලාව අද (3) ඇරැඹේ.ක්‍රිකට් සමාජ 8 ක් තරග වදින මේ තරගමාලාවට තරග 31 ක් ඇතුළත් වන අතර අවසන් පූර්ව තරග සැප්තැම්බර් මස 2 වැනිදා පැවැත්වේ. අවසන් මහා තරගය සැප්තැම්බර් මස 4 වැනි දින පැවැත්වීමට නියමිතය.කුරුණෑගල යොවුන් ක්‍රිකට් පිල, මේරියන්ස් ලේඩිස්, කෝල්ට්ස්, පාලින්ක්, ලංකා කාන්තා, සදර්න් ලේඩිස්, නාරම්මල ක්‍රී.ස. සහ කොළඹ ක්‍රිකට් සමාජය තරග වදින මේ තරගමාලාව ආරම්භ කරමින් අද මේරියන්ස් ලේඩිස් පිල සහ ලංකා කාන්තා පිල තර්ස්ටන් පිටියේදී තරග වදිති.කොළඹ ක්‍රිකට් පිල සහ නාරම්මල ක්‍රී. සමාජයද අද සී.සී.සී. පිටියේදී තරග වදින අතර කෝල්ට්ස් පිල සහ පාලින්ක් පිල අතර තරගයද අද කෝල්ට්ස් පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=f1008031</link>
    <topic>රටක ආර්ථිකයේ පිළිබිඹුවකොටස් වෙළෙඳ පොළයි</topic>
    <author>සාකච්ඡා කෙළේජයසිරි මුණසිංහ ඡායාරූපරොෂාන් පිටිපන</author>
    <content>* කොටස් වෙළෙඳපොළක් යනු කුමක් ද ? එහි මුදල් ආයෝජනය කිරීමෙන් අත්වන ප්‍රතිලාභ මොනවා ද ?රටේ දියුණුවට හැකි නම් ජාතික ආර්ථිකයට කොටස් වෙළෙඳ පොළෙන් ලැබෙන ජවය කුමනාකාරද යන්න ඇතුළු කරුණු ගණනාවක් මෙහිදී විමසීමට ලක් කෙරෙයි.* කොටස් වෙළෙඳපොළක් යන්න ඉතාම සරලව පැහැදිලි කළොත් ?කොටස් වෙළෙඳපොළක් කියන්නේ රටක ලැයිස්තුගත සමාගම්වල කොටස් මිල දී ගැනීම විකිණීම සිදුකරන ස්ථානයක්. ඊට අවශ්‍ය යටිතල පහසුකම් සපයන තැනක්. මෙය , සාමාන්‍ය භාණ්ඩ හා සේවා අලවි කරන වෙළෙඳපොළකට වඩා ටිකක් වෙනස්. ඒ කියන්නේ සාමාන්‍ය වෙළෙඳපොළක භාණ්ඩ හෝ සේවා ලබා ගන්නා පුද්ගලයා සහ විකුණන පුද්ගලයා එකට මුණ ගැසෙනවා. නමුත් කොටස් වෙළෙඳපොළක කොටස් මිල දී ගන්නා කෙනා සහ විකුණන කෙනා මුහුණට මුහුණ හමු වන්නේ නෑ. මෙහි ගනු දෙනු සිදු වන්නේ තැරැව්කාර ආයතනයක් හරහා වීම ඇති සුවිශේෂම කරුණයි.* කොටස් වෙළෙඳ පොළේ මුදල් ආයෝජනය කරන්නකු මුලින්ම කළ යුත්තේ කුමක් ද?කොටස් වෙළෙඳ පොළේ මුදල් ආයෝජනය කිරීමට බලාපොරොත්තු වන පුද්ගලයෙක් මුලින්ම කළ යුත්තේ තැරැව්කාර ආයතනයක් වෙත ගොස් ලියාපදිංචි වීමයි. අපි මෙයට මධ්‍යම තැන්පතු ක්‍රමයේ ගිණුමක් විවෘත කිරීම කියලා කියනවා. මෙයට කිසිදු මුදලක් අය කරන්නේ නෑ. ඉන් පසුව එම තැරැව්කාර ආයතනය එම ආයෝජකයාට සහතික ලත් ආයෝජන උපදේශකවරයකු ගේ සේවය ලබා දෙනවා.එම උපදේශකයා කොටස් මිල දී ගත යුත්තේ කුමන අවස්ථාවක දී ද, විකිණිය යුත්තේ කුමන අවස්ථාවක දී ද යන්න පිළිබඳ උපදෙස් ලබා දෙනවා. එහෙත් ආයෝජකයා කොටස් වෙළෙඳපළේ ආයෝජනය කිරීමට ප්‍රථම වෙළෙඳපළ කියන්නේ කුමක් ද ? එහි ආයෝජනය කරන්නේ කෙසේ ද ? යන්න පිළිබඳ යම් හැදැරීමක් කළ යුතු යි. ඒ සඳහා ඔහුට කොටස් වෙළෙඳපළ නිකුත් කරන විවිධ ප්‍රකාශන භාවිතා කරන්න පුළුවන්.ඊටත් අමතරව ඔහු කොටස් වෙළෙඳපොළ තැරැව්කාර ආයතන, සුරැකුම්පත් හා විනිමය කොමිෂන් සභාව වැනි ආයතනවලින් සිදු කරන සම්මන්ත්‍රණ දේශනවලට සහභාගි විය හැකි යි. තැරැව්කාර ආයතන 21ක් තිබෙනවා. ආයතන එකක් හෝ ආයතන කිහිපයක් වෙත ගොස් ගිණුම් ආරම්භ කළ හැකි යි.* කොටස් වෙළෙඳපොළ මුදල් ආයෝජනය කිරිමට පැමිණෙන අයකු ඉංග්‍රීසි භාෂාව දැන ගැනීම අත්‍යවශ්‍ය ද ?නැහැ .. නෑ එසේ ඉංග්‍රීසි භාෂාව දැන ගැනීමට අත්‍යවශ්‍ය නෑ. අද වන විට කොළඹ කොටස් වෙළෙඳ පොළ කොළඹින් පිට පළාත්වලට ව්‍යාප්ත කිරීම ආරම්භ වෙලා තිබෙනවා. මාතර, මහනුවර, කුරුණෑගල, මීගමුව යාපනේ පවා අපේ ප්‍රාදේශීය ශාඛා ආරම්භ කළා. අපේ කොටස් වෙළෙඳ පොළේ ශක්තිය රැඳී ඇත්තේ අපේ ම ආයෝජකයෝ අත යි. දැනට කොටස් වෙළෙඳපොළේ මුළු පිරිවැටුමෙන් සියයට 75ක් දායක වන්නේ දේශීය ආයෝජකයෝ.* කොටස් වෙළෙඳ පොළේ ලැයිස්තුගත සමාගම් යැයි කියන්නේ කාට ද ?කොටස් වෙළෙඳ පළ හරහා මහජනතාවට කොටස් නිකුත් කර ඔවුන්ගේත් අරමුදල් උපයා ගන්නා ආයතනවලටයි. අපි මේවාට මිල කළ සමාගම් කියාත් කියනවා. කොටස් වෙළෙඳ පොළේ ලැයිස්තුගත සමාගමක් බවට පත්වීමට සැපිරිය යුතු කරුණු ගණනාවක් තිබෙනවා. ලංකාවේ ලියාපදිංචි සමාගමක් ම වෙන්න ඕනෑ.* කොටස් වෙළෙඳ පොළේ සමාගමක් ලියාපදිංචි කිරීම පිළිබඳ ඔබට තිබෙන පැහැදිලි කිරීම කුමක් ද ?කොටස් වෙළෙඳ පොළේ සමාගම් ලියාපදිංචි කිරීමේ පුවරු දෙකක් තිබෙනවා. එකක් ප්‍රධාන පුවරුව , අනික දිරිසව් පුවරුව ප්‍රධාන පුවරුවේ යම් සමාගමක් ලියාපදිංචි වන්නේ නම්, එහි ප්‍රකාශිත ප්‍රාග්ධනය රුපියල් මිලියන 100ට වැඩි වෙන්න ඕනෑ. පිට පිට වසර තුනක් ලාබ ලබා තිබෙන්න ඕනෑ. තමන් නිකුත් කරන කොටස්වලින් සියයට 25ක් අඩුම තරමින් මහජනතාවට මිල දී ගැනීමට ඉඩ හරින්න ඕනෑ.* යම් සමාගමක් දිරිසවි පුවරුවේ ලියාපදිංචි වීමට සැපිරිය යුතුª මූලිකාංග මොනවාද ?මේ පුවරුවේ යම් සමාගමක් ලියාපදිංචි වන්නේ නම්, එහි ප්‍රකාශිත ප්‍රාග්ධනය රුපියල් මිලියන 35ක් වෙන්න ඕනෑ. තම කොටස් වලින් සියයට 10ක් වත් මහජනතාවට මිල දී ගැනීමට අවකාශ සලසන්නට ඕනෑ.* මේ වන විට කොටස් වෙළෙඳපොළේ ලියාපදිංචි සමාගම් ගණන කීයක් ද ?සමාගම් 235ක් දැනට ලියාපදිංචි වී තිබෙනවා. දැන් දැන් කොටස් වෙළෙඳ පොළේ සමාගම් ලියාපදිංචි වීමට උනන්දුවක් දක්වනවා. එය ඉතා සුබ වාදී තත්ත්වයක්.* මේ වසරේ දී අලුතින් ලියාපදිංචියට ආ සමාගම් ගැන කථා කළොත් ?දැනට මේ අවුරුද්දේ මුල් මාස 06 නිමා වන විට සමාගම් පහක් ලියාපදිංචියට ආවා වැලියුබල් ෆිනෑන්ස්, සිංහපුත්‍ර සමාගම රේණුක ඇග්රි සමාගම සිලෝන් ටී බ්‍රෝකස් රයිගම් - වයඹ ඒවා යි.* කොටස් වෙළෙඳපොළට පිවිසි සමාගම්වලට හිමි වන විශේෂ වාසි මොනවාද ?ඇත්තට ම, කොටස් වෙළෙඳපොළට පිවිසෙන ඕනෑම සමාගමක් බලාපොරොත්තු වන්නේ් තම කොටස් නිකුත් කර තමන්ට අවශ්‍ය අරමුදල් මහජනතාවගෙන් උපයා ගැනීමටයි.සමාගමකට අරමුදල් වැඩි කර ගන්න උවමනා නම් තවත් විකල්ප තිබෙනවා. ඒ කියන්නේ බැංකුවට ගිහින් ණයක් ලබා ගන්නවා වාගේ නමුත්, කොටස් වෙළෙඳ පොළට පැමිණීමෙන් අනිකුත් මාර්ගවලට වඩා අඩු පිරිවැයකින් අරමුදල් රැස් කර ගැනීමට සමාගම්වලට පුළුවන්කම ලැබෙනවා.සමාගමේ ප්‍රතිරූපය ඉහළ යනවා. විවිධ බදු සහන ලැබෙනවා. මහජනතාව අතර කීර්තිය විශ්වාසය ගොඩනැඟෙනවා. ඔය සියලු කරුණුවලට වඩා සමාගමේ වෙළෙඳ පොළ ප්‍රාග්ධනීකරණය කොපමණ ද ? කියා හරියටම මැන ගැනීමට, දැන ගැනීමට සමාගමට ඉඩ ලැබෙනවා. ඒ කියන්නේ කොටස්වලට ගනු දෙනු මිලක් ඇති වෙනවා.* කොටස් වෙළෙඳපොළේ මුදල් ආයෝජනය කරන කෙනකුට ලැබෙන වාසි මොනවාද ?කොටස් වෙළෙඳපොළේ ආයෝජනය කරන්නෙකුට ප්‍රාග්ධන ලාභයක් උපයා ගත හැකි වෙනවා. අපි සිතමු ! යම් සමාගමක කොටසක් රුපියල් 10කට මිල දී ගෙන තිබෙන කෙනකු එම කොටස් රුපියල් 15 කට විකුණුවහොත් ලැබෙන ලාභයට අපි කියනවා ප්‍රාග්ධන ලාභය කියලා. ප්‍රාග්ධන ලාභය බද්දෙන් තොරයි.මෙහි දී තවත් දෙයක් කිව යුතුයි. කොටස් වෙළෙඳපොළක මිල ගණන් උච්චාවචනය විය හැකි යි. එනම් මිල ගණන් පහළ යා ද හැකියි. කොටස් වෙළඳපොළ පිළිබඳ වැඩිපුර දැනුවත් වී පැමිණියහොත් මේ ප්‍රාග්ධන අලාභ කළමනාකරණය කර ගැනීමට පුළුවන්. ඊට අමතරව සමාගම් විසින් ඔවුන්ගේ වාර්ෂික ලාභයෙන් යම් ප්‍රතිශතයක් ආයෝජකයන්ට ලබා දෙනවා. ඊටත් අමතරව සමහර අවස්ථාවල දී තම කොටස් හිමියන්ට නොමිලේ කොටස් ලබා දීම් සහ වට්ටම් කළ මුදලකට කොටස් ලබා දීම ආදිය සිදු කරනවා.* කොටස් වෙළෙඳපොළට පැමිණ අරමුදල් සපයා ගන්නා සමාගම් කුමන අංශ නියෝජනය කරන ඒවා ද ?ඇත්තටම සෑම අංශයක්ම නියෝජනය කරන සමාගම් මෙහි පැමිණ තිබෙනවා. සංචාරක, ඉදිකිරීම්, ඒ වාගේ ම ආහාර සැකසීම් වාගේ, විදුලි උපකරණ හා සම්බන්ධ සමාගම් තිබෙනවා. අංශ වශයෙන් ගත් විට අංශ 20ක් පමණ නියෝජනය ෂ තිබෙනවා. නමුත්, දැනට රටේ ආදායමට විශාල දායකත්වයක් සපයන අංශයක් මෙහි පැමිණ නැහැ......* ඒ කුමක් ද !ඇඟළුම් අංශයේ ව්‍යාපාරවල නිරත සමාගම් මෙහි පැමිණ නැහැ. ඊට බලපාන හේතු ගණනාවක් තිබෙනවා. ඒ තමයි මේ බොහෝ සමාගම් පවුලේ සාමාජිකයන්ගෙන් සැදුම්ලත් ඒවා යි. ඒ අය තම සමාගමේ ව්‍යාපාර දියුණු කිරීමට අවශ්‍ය අරමුදල් තම තමන්ම සොයා ගන්නවා.බොහෝ විට සමාගමේ හිමිකාරිත්වය පිළිබඳ ප්‍රශ්න මතු වෙයි කියා අනිසි බියක් ඇති වී දෝයි අපට සැකයක් මතු වෙනවා. මෙවැනි බිය ගැනීමක් සිදු වීමට අවශ්‍යම නැහැ.මොකද ? අරමුදල් සොයා ගන්නා සමාගම් මුළු කොටස් ප්‍රමාණයම නිකුත් කරන්නට උවමනා නැති නිසා. ප්‍රධාන පුවරුවේ සමාගමක් වුවහොත් මහජනතාවට නිකුත් කරන්නේ කොටස්වලින් සියයට 25යි. ඒ නිසා බිය වීමට කරුණක් නෑ.* කොටස් වෙළෙඳපොළ, රටේ ආර්ථික වර්ධනයට කෙසේ ද දායක වන්නේ ?හොඳ ප්‍රශ්නයක්, සමහරු අහනවා කොටස් වෙළෙඳපොළේ වර්ධනය අපට කන්න ද ? නෑ ? එහි ඉතා වැදගත්කමක් තිබෙනවා. කොටස් වෙළෙඳපළකින් රටේ ආර්ථිකයේ ගමන් මඟ පෙන්වනවා. විශේෂයෙන් ම රටේ ආර්ථිකයේ ඉදිරි වර්ධනය යම් පුද්ගලයෙක් වර්තමානයේ දී (අද දවසේ) යම් කොටසක් මිල දී ගන්නේ අනාගතයේ දී ඉහළ මිලකට ඒවා විකුණා ගැනීමේ බලාපොරොත්තුවෙන්. එහි දී ඔහු සිතන්නේ රටේ අනාගතය හොඳ වෙයි කියායි.රටක ආර්ථිකය වර්ධනය වෙනවා නම් රටේ නිෂ්පාදිතය වැඩි වෙනවා. නිෂ්පාදිතය වැඩි වීමේ දී සමාගම්වල ලාභදායීත්වය වැඩි වෙනවා. සමාගම්වල ලාභදායීත්වය වැඩි වෙන විට ආයෝජකයින් ඉහළ මිල ගණන් වලට කොටස් මිල දී ගන්න පෙළඹෙනවා. එවිට කොටස් වෙළෙඳපොළ ඉහළ නැඟීමක් සිදු වෙනවා. සමාගම්වල ලාභදායීත්වය වැඩි වෙනවා කියන්නේ, එම සමාගම්වලට ක්‍රියාකාරීත්වය ඉහළ නඟිනවා. එහි දී සමාගමේ වර්ධනය නිසා නව රැකියා අවස්ථා බිහි වෙනවා.වෙළෙඳ පොළ පුළුල් වෙනවා. ඒ සියලු දේ නිසාම ජනතාවට වැඩි පහසුකම් ලැබෙනවා. ඒ අතින් ගත්විට කොටස් වෙළෙඳපොළ වර්ධනය මුළු රටේ ම ආර්ථිකයේ පිබිදීමක් සිදුවන බව ලොවට කියා පෑමක් වෙනවා. කොටස් වෙළෙඳපළ පිළිබඳ වැඩිදුර විස්තර අවශ්‍ය නම් කොළඹ ප්‍රධාන කාර්යාලයට හෝ ශාඛාවකට කථා කරන්න පුළුවන්. පැමිණෙන්න පුළුවන්කම තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=f1008032</link>
    <topic>කුමාර වීදියෙන්ඕලන්ද කෞතුකාගාරයට</topic>
    <author>සඳා ලාලිත් රණසිංහ ඡායාරූප සංජීව කැල්ලපත ජයසිරි වික්‍රමසිංහ</author>
    <content>කමකට නැති ගිනි මද්දහනක්.ඉහින් කනින් දාඩිය උතුරන...අණක් ගුණක් නැති මේ ගී‍්‍රෂ්ම සෘතුවෙ හැටි ඔහොමමයි.වැහි වලාවක් පෙන්නලා, ආයෙත් හංගාගෙන අහසත් අපි රවට්ටනවා.අපි නොරැවටෙන්නෙ කාටද...?මිනිස්සුන්ගෙ පුස් ආරළු බූරළුවලට. සායං පලච්ච ආටෝපවලට. අන්නාසි වගේ රසය තිබුණත්, ඒත් මායාකාරී වචනවලට අපි හැමදාමත් රැවටෙනවා. ඔව් ඇත්තමයි. මමත්...මං හිටියෙ කුමාර වීදියෙ අයිනක.ලොකු කණුවලට බර දරාගෙන ඉන්න පහත් වහලක් සහිත ගෙවල් පේලියක්. එක් කොණක ඉදල අනෙක් කොණ දක්වා ම පේන්නෙ මේ ගෙවල්වල දිග ඉස්තෝප්පු.කුමාරවීදියේ බොරළු පාරත්, ගෙවල්වල ඉස්තෝප්පුත් වෙන් වෙන්නෙ ලී වැටකින්.පාන් පෙති කීපයක් බටර් ගාලා ටෝස්ට් කරගෙන, චීස් පෙත්තක් හැම් බේකන් කෑල්ලක් එක්ක ගිලදමන ඕලන්ද ගෑනු මේ ලී වැට දෙපැත්තට වෙලා හලන තරමක් හලන්නෙ අසික්කිත ඕපාදූප...ආණ්ඩුකාරවරයාගේ දූ සිඟිත්ත අශ්වාරෝහකයා සමඟ පැන ගිය හැටි, නාකි ආණ්ඩුකාරවරයා, මාලිගාවෙ තිබිච්ච බාල් නැටුමක දී තරුණ ගැටිස්සියන් එක්ක නැටූ හැටි...මං ආසයි ඔබගෙන් අහන්න.ඔව්... මං තාම ඉන්නෙ ඔබ එනකන්. ඔබේ වරිගයේ ඕලන්දක්කාර ගැහැනුන්ගේ ඕපාදූපවලින් සීරෙන මේ සවන්වලට, මං කැමතියි ඔබ ආදරණීය නිසැදසක් වෙනවා නං !ඒ නිසා...සීතල අතක්, මගේ උරහිස මත කිලෝ ග්‍රෑම් දහයක විතර බරකින් නතර වෙද් දී, මං ආපස්සට හැරුණා.දයාර්දව, ජිවිතයේ හැම අපේක්‍ෂාවක් ම එක ම එක තිතකට ගොනු කරගෙන.ඩෙවෝන්...!ආදරණීය ඩෙවෝන් මාර්කෝස්...එහෙනං ඔබ පැමිණියා. මං වෙනුවෙන්.“සඳා ඕලන්ද කෞතුකාගාරයට එක්කරගෙන යන්න මං ආවෙ. ඔයාට ඒ ගැන ලියන්න ඕන කිව්ව නේද?”“ඔව්. මං කැමතියි. ඔයා ඉන්නව නං හුගක් තොරතුරු මට ඔයාගෙන් අහගන්න පුළුවන්.”“මගේ ඕලන්ද සම්භවය නිසාද...?”ඩෙවෝන් හිනාවෙනව. මං කැමතියි ඒ ආඩම්බරකාර හිනාවට. කුමාර වීදියේ වෙළෙන්දන් ලොකු තරගයක. ඔවුනොවුන්ගේ ජීවිත විකුණා ගන්නට තරග කරමින්. අන්නාසි කෑල්ලක්, සරුවත් වීදුරුවක්, කඩල ගොටුවක් මත යැපෙන කරච්චල්කාර වෙළෙන්දෝ.අපි කතාකර කර ම ආවෙ ඕලන්ද කෞතුකාගාරයට.ඕලන්ද ගෙවල්වල ආකෘතියට තැනූ විශාල කුළුනු. පහත් වහල. දිගු ඉස්තෝප්පුව. එකවර දහපහළොස් දෙනෙකුට විතර ඇතුළු විය හැකි දොර උළුවස්ස. උස බිත්ති, ගඩොල් ඇතිරූ සීතල බිම. මේ සියලු ම සංකලනයන්ගේ ඒකරාශී වීම යනු හෝරාවක් සැරිසැරුවොත් ජීවිතයට වින්දනීය බව කියාදෙන කුමාර වීදියේ කෞතුකාගාරය.අසාමාන්‍ය රූපකායකින් හෙබි, පෘථුල සිරුරුවලින් යුක්ත ඕලන්ද වංශවතුන් යැයි සැලකිය හැකි දෙදෙනෙක් කෞතුකාගාරයට ඇතුළු වෙන දොරටුව අබියස.පාදවලට ස්ටොකින්ස් පැළඳ, දණහිස දක්වා වූ කෙටි බම්බු කලිසම් සහ අත් දිග සැට්ට ඇඳ කඩු කස්තාන පැළඳි පිහාටු හිස් වැසුම් ලා සිටි මොවුන්ගෙන් පලවුණේ තේජස සහ අභිමානය.ලංකාවට පැමිණි මුල්ම ඕලන්දකරුවා වන (සෙංකඩගල රාජධානියට මුලින් ම පිවිසි) අද්මිරාල් ජොරින්ස්වෑන් ස්පිල්බර්ජන් සහ පෘතුගීසින්ගෙන් කොළඹ කොටුව මුදා ගැනීමට මූලික වුණු ජෙරාඩ් හල්ෆ් හඳුනාගැනීමට ලැබීම මොන තරම් සතුටක් ද? මං දෑත දිගු කළා.ඩෙවෝන්ට තිබුණේ ඊර්ෂ්‍යාකාර නුරුස්නා බැල්මක්.ජොරින්ස්වෑන් සහ හල්ෆ් ගේ දෑත්වල තිබුණු හිම කැටි මෙන් සීතලත්, යකඩ කිලෝ ග්‍රෑම් දහයක් තරම් වූ බරත් මට දරාගන්න බැරි තරම්.මං විසඥ නොවුණේ මගේ ආත්ම ශක්තියට පින් සිදු වන්නට.ඕලන්දවරුන් පාලනය කළේ රජෙක් නෙමේ. වී. ඕ. සී. වෙළඳ සමාගම. නාවුක ශක්තිය මාර්ගයෙන් වෙළෙඳ ඒකාධිකාරය ඔවුන් යටතට ගන්නයි ඔවුන්ගෙ වෑයම වුණේ.එය ධ්වනිත කරවන්න නැවත ආකෘතියක් දොරටුව ඉදිරියෙන් ම.“අපරාදෙ. මීට විනාඩි කිහිපයකට කලින් කන්දඋඩරටේ රජතුමා, පළමුවැනි විමලධර්මසූරිය රජතුමා මෙහි ඇවිත් පිටත් වුණා විතරයි. සඳාට හඳුන්වා දෙන්න තිබුණා.”පහළ මාලයේ වීදුරු පෙට්ටිවල සුරක්‍ෂිතව තබා ඇති තුවක්කු, කලාකිරිඤ්ඤ, කිරිච්චි, දෑකැති, ගිරය වගේ පුරාණ භාණ්ඩවල තවමත් නොනැසී තිබුණෙ ඓතිහාසික අභිමානයමයි.ඩෙවොන් වෙතත් ඒ අභිමානයේ ගෞරවනීය බව නොනැසී තිබීම මට සතුටක්. සිත නතර වී තිබුණෙ ඒ ඕලන්දයීය අභිමානය ළඟ.“ඔයා දන්නවද ඩෙවෝන් ගිරය උවමනාවෙන්නෙ මොකටද කියල...? දන්නෙ නෑ නෙ...?” “කොස් කපන්න නෙවිනේ. පුවක් කපන්න....”මට අනපේක්‍ෂිත විදුලි සැරයක් වැදුණා වගේ ගැස්සුණා. ඔහු දැනුම්වත්. පට්ට මෝඩයෙක් නෙමේ. මං ඔහුට පි‍්‍රය ඒ නිසයි. ජීවිතය යනු පනමක් හෝ තඹ දොයිතුවක් නෙමේ. තවත් වීදුරු කුටියක, රිදී වලලු, රිදී මාල, පබළු මාල සහිත කාන්තා ආභරණ රාශියක්, මං එතැන නැවතුණෙ ගෑනු කමට.“ඔයා ආස මොන මාලෙටද...? “මේ පබළු මාලෙට...” “අරගෙන දෙන්නද...?” “ඔයා ළඟ සල්ලි තියෙනවද...?” “ඔව්... සඳා... පනම් දොයිතු, නාගපට්ටම් ඒවා සල්ලි තමයි. අපි මාලෙ ගනිමු.”“මං ළඟ නං තුට්ටුවක්වත් නෑ...”මං ගණන් හදන්නෙ, මේ වීදුරු පෙට්ටියෙ තබා තිබෙන තඹ දොයිතුව, තුට්ටු දෙක, අඟුටුමස්ස, නාගපට්ටම ඔය ඔක්කොම කාසි ටිකෙන් මාල කීයක් ගන්න පුළුවන් ද කියන එක.“මේ මුර සෙබලුන්. එලවන්නට ඇත්නම්””මට නන්දාගෙ සිංදුවක් මතක් වෙනවා.පහළ මාලයේ ඇති, ඕලන්ද ඇඳුම් ආයිත්තම්, ගෘහ භාණ්ඩ මුළුතැන්ගේ උපකරණ, විසිතුරු කැටයමින් පිරුණු විසිතුරු මංජුසා දුම්කොල මංජුසා, නිල්පාට දර්ශන සහ සෙබළුන් සිත්තම් කළ වී. ඕ. සී. පිඟන් භාණ්ඩ ආදියෙන්, කෞතුකාගාරයට ලැබෙන නොහිමි ප්‍රභාෂ්වරය බලන්න.ඩෙවෝන් උඩුමහලේ.උඩුමහලට නගින ලී තරප්පු පෙළ පාමුල හිඳ මං ඉක්මන් ගමනින් උඩු මහලට. උඩු මහලේ මැදිරි හතරක්. ඕලන්ද විසිත්ත කාමර මැදිරිය, ඊළඟට නිදන කාමර ගෘහ භාණ්ඩ මැදිරිය, සහ තෝම්බු ඔප්පු තිරප්පු සහ වැදගත් ලිපි ලේඛන සහිත මැදිරිය ලෙසින්.උඩු මහලේ වඩාත් සුන්දර එකතු අතරේ තිබෙන තොටිලි, පහන් ආවරණ වියන් ඇඳවල්, කවිච්චි සහ ලියන මේසයට මං වශී වුණා කීවොත් ඔබ උපහාසාත්මකව හිනාවේවි. නමුත්, මං ඔබට ආරාධනය කරනවා.මේ අපූරු ස්ථානයට ඇවිත්, ඕලන්දයීයන් අතරේ වරුවක් ගත කරන්න. ජීවිතය පුරා ම ලබන අත්දැකීම් විවිධයි කියල ඔබට දැනේවි. ඔබටත් හමුවේවි පහළ මාලයේ සිටින, අද්මිරාල් ජොරින්ස්වෑන් සහ ජෙරාල්ඩ් හල්ෆ්.සමහර විට කන්ද උඩරට රජතුමා මෙහි පැමිණ සිටියොත් එතුමා බැහැදැකීමටත් ඔබට අවස්ථාව ලැබේවි. ඔබ කිවිදියක් හෝ ලේඛිකාවක් නම් මෙහි තිබෙන අපූරු ලියනමේසය මත තබාගෙන ඔබේ නිර්මාණයක් කරන්න.“මට ආසයි එහි තියාගෙන නව කතාවක් ලියන්න...” මං ඩෙවෝන්ට එහෙම කියද්දි ඔහු තවත් සුන්දර අදහසක් ප්‍රකාශ කළා.“ඔබ නවකතාව ලියද්දි, මං ඔබ ළඟ කවියක් වෙනවා.” “මං ආසයි ඒ කවිය අහන්න. ජීවිතය ම කවියක් නිසා.”ඒ කවිය එහි ඇති පිත්තල මංජුසාවක කොටා ඇති කවියකට සමාන අර්ථ නිරූපනයක් ගෙනෙන්නෙ.ඕලන්ද තෝම්බු පිටපත්, මුල් ම සිංහල ග්‍රන්ථයේ මුල් පිටුවේ පිටපත, ඕලන්ද ආණ්ඩුකාරවරුන් සහ සිංහල රජවරුන් අතර හුවමාරු වුණ වැදගත් ලිපි ලේඛනවල පිටපත්, සහ ඕලන්දයීයන් විසින් ඉංගී‍්‍රසීන්ට මුහුදුබඩ ප්‍රදේශ බාර දිමේ ගිවිසුමේ පිටපත් ආදී රාශියක් ආරක්ෂිත වී තිබෙන මේ කෞතුකාගාරය නරඹන්න ඔබ නොඑන්නේ ඇයි කියන ප්‍රශ්නය මට හරි පීඩාවක්.ජීවිතයේ අහඹු ප්‍රශ්නවලට අපි නිරුත්තරයි.මේ නිරුත්තර ප්‍රශ්න පසෙකට විසිකර දමන්න මං සූදානම් හැම විට ම. ඔබත්...?“ඩෙවෝන්. මං ප්‍රශ්නයක් අහන්නද...?”“හ්ම්...”“මේ වැදගත් ලිපි ලේඛන සහ ඕලන්දයීය තෝම්බු පිටපත් අතරේ ඔබ ලියූ පේ‍්‍රමනීය පිටපත් නැද්ද...?” තෝමස් වෑන් රී ආණ්ඩුකාරවරයා වාඩි වුණ බර්ගොමාස්ටර් පුටුවෙ වාඩිවෙලා, මට ආසයි ඒ ලිපි කියවන්න. ඩෙවෝන්ගේ උස් සිනාහඬ උඩුමහල පුරා නින්නාද දෙනවා.“තියෙනවා. නමුත් මං ලියපු ඒවා නෙමෙයි. මගේ සීයා විසින් ආත්තම්මාට ලියන ලද ආදරණීය ලිපි. අපි දෙන්නම එකතු වෙලා ඒවා කියවමු කැමති ද...?”ඒ නිරුත්තර ප්‍රශ්නය ඔහේ වැළලී ගියාවේ...!අපි පහළ මාලයට නැවත පැමිණියේ නිහඬව. මැද මිදුලේ මල් ගොමු අතරේ තිබෙන ළිඳෙන් දිය බිඳක් බොන්නත් ආසයි. ඒත්, කවිකාර ඩෙවෝන් සොයන්නේ වයින් නොව...!“සඳා... අපි අන්තිමට යමු සොහොන් ගල් කුටිය බලන්න...” සමාදානයේ සැතපුණු බොහෝ අය වෙනුවෙන් නිර්මිත වූ සොහොන් ගල්වල ඔවුන්ගේ නම් සටහන් කර තිබුණා.මට දැනුණේ අප්‍රමාණ දුකක්.සමහර විට ඔවුන් මේ රටට යම් සේවයක් කර මියැදෙන්නට ඇති. ජීවිතයේ අපේක්‍ෂාවන් මත උපේක්‍ෂා කඳුළු ඉතිරි කරලා ඔවුන් ජීවිතයෙන් සමුගන්න ඇති. “අර ළිඳේ වතුර බොන්න ආසයි කිව්ව නේද. ඔයා වතුර බීල එන්න. මං ඉන්නං මෙතන ඔයා එනකන්.”ඇත්තට ම මට තිබුණේ පිපාසයක්. ඔහු මා වෙනුවෙන් රැදී සිටින බව කී නිසා, ඔහුටත් දිය බිඳක් ගෙන ඒමේ අරමුණෙන් මං ළිඳ ළඟට ගියත්, විශ්වාස කළ මැනව. එහි දිය තිබුණේ නැහැ.මං ආපසු ආවේ ඩෙවෝන් හිටි තැනට.නමුත් ඩෙවෝන් නැහැ.මං “ඩෙවෝන්” කියල නැඟූ හඬ ඔහුට ආහුණද මන්දා. ඒ හඬ නින්නාද වෙමින්, එයම ප්‍රතිරාවය කරමින් මගේ කන් ඇතුළට ම රිංගුවත්, ඩෙවෝන් නං නැවත ආවෙ නැහැ.ඔහු හිටිය සොහොන් ගල ගාව ඔහු ගේ් සලකුණක් වත් ඉතිරි වී තිබේද කියල බලන්න මං පහතට නැමෙද්දී, දුටු දෙයින් ඇති වූ කම්පනයත්, බියත් මගේ ගත දහදියෙන් තෙත් කළා.සොහොන් ගලේ ඉංගිරිසියෙන් සටහන් වී තිබූ, සිංහල අරුත.“ඩෙවෝන් මාර්කෝස් ඕලන්ද ජාතිකයෙක්. කවියෙක්.වයස 32යි. අවිවාහකයි.සිංහල යුවතියකට කළ ආදරය නොලැබීම නිසා මුහුදට පැන සිය දිවි හානි කරගත්තේය.විපත – ක්‍රි. ව. 1684මගේ උගුර කට වියළී, සියොළඟ ම අප්‍රාණිකව, තිබූ අතර අඩියක් වත් ඉදිරියට දුව යෑමට මට ශක්තියක් තිබුණේ නැහැ. ඒත්, මට මතක් වුණ අද්මිරාල් ජොරිස්වෑන් ස්පිල්බර්ජන් සහ ජෙරාඩ් හල්ෆ්. ඉගිලී යන්නට දැරූ ප්‍රයත්නය සාර්ථක වූ පළමු මොහොතේදී මං කළේ ඒ දෙදෙනා සොයා දුව යෑම.ඔවුන් ද අතුරුදන්.ගෝෂාකාරී නගරය මීයට පිම්බාක් වගේ නිහඬයි. ඕලන්දයීයන් නොව ශශ්‍රී ලාංකිකයෙක් කෞතුකාගාරයේ විශාල දොරටු ළඟ නැවතී පත්තරයක් බලමින් හිටියේ. ඇතුළේ සිට ඉක්මන් ගමනින් ආ මං ඔහුට සැකයක් මතු කළ බව මට දැනුණත් ඒවා ගැන විමසන්නට මේ වෙලාව නොවේ.“කෝ... අද්මිරාල් ජොරිස්වෑන්...? ජෙරාඩ් හල්ෆ් නුත් මෙතන හිටියා.”“කවුරු කිව්වා...?”ඔහුට මා නොවැටහුණු බව තේරුම් ගන්නට මං ප්‍රමාද වුණේ නැහැ. අද්මිරාල් වරයා. විමලධර්මසූරිය රජතුමාට ලියවිල්ලක් බාර දෙනු විශාල සිතුවමක් බිත්තියේ තිබෙනු මට දැකගන්නට ලැබුණේ මේ අතරේදීය.ඩෙවෝන්ගේ ආදරණීය මතකය තුළ ඉකි ගසා හඬා වැලපෙන්නට මට ඕනෑ කළත් මං එය ආයාසයෙන් මැඩ ගත්තේ ක්‍රි. ව. 1684 සිට ක්‍රි. ව. 2010 ට මං අනුවර්තනය වෙමින් සිටි නිසා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=f1008033</link>
    <topic>නිහඬ සමාජ මෙහෙවරබෙනඩික් ජෝශප් පියතුමා</topic>
    <author/>
    <content>නිසල පරිසරයේ ගිලී ගිය හුදකලාවෙන් අතීතයට ද අතීතයෙන් මතකයට ද නික්ම ගිය බෙනඩික් ජෝශප් පියතුමාගේ සිය ආවර්ජනය සුමධුර මෙන්ම හරවත් ලෙස හාත්පස මුදාහළහ.මට තාම මතකයි..... වේදනාවෙන් කෑ මොර දෙමින් මගේ පියා ලඟට පැමිණි රෝගීන් එතුමාගේ කුළුණු ගුණය හමුවේ සුවපත් වූ හැටි. පහන් හැඟුමින් තෙත් වූ හැටි.ආයුර්වේද වෛද්‍යවරයෙකු ලෙස මගේ පියාණන් ගම්මානයේ අසරණ දුගී ජනයාට සිදු කළ නිහඬ, අර්ථවත්, මෙහෙවර දෙසත් එතුමා අසලට ඔසු සපයා දෙමින් සෙවනැල්ල වූ මෑණියන් දෙසත් මාත් සොයුරියන් තිදෙනාත් බලා සිටියා. මගේ පූජක ජීවිතයට පිවිසෙන්නට නිරන්තරයෙන් ආදර්ශය, උපදේශය, මාර්ගය රැගෙන ආවේ මගේ දයාබර පියාණන් සහ මෑණියන්.ගැමි හැදියාවකින් සහ සංස්කෘතික පැවැත්මකින් යුතු තරාල ගම්මානය මගේ ජීවිතයට ආදර්ශ ගෙනදුන් තෝතැන්නක් බවට පත් වුණා. කතෝලික ගම්මානයක ආත්මය වශයෙන් ක්‍රියාත්මක වන්නේ පල්ලියයි. එම දේවස්ථානයේ වෙසෙන පියතුමා ගම්මානයේ වෙසෙන මිනිසුන් කෙරේ ආදරයෙන් බැඳෙනවා. තරාල ගම්මානයත් ඒ වගෙයි. පරාර්ථකාමීත්වය, අව්‍යාජත්වය පරාවර්ථනය වන ජීවිත පිළිවෙළින් ගම්මානය පණ නැගුණා. ප්‍රබෝධමත් වුණා.එය මගේ ජීවිතයට කාන්දු වුණා. පල්ලියට යාබද ගමේ පාසල ගම පණ නගන්නට මහා බලයක් ගෙන දුන්නා. නිවසින් නික්ම පල්ලියට ගොස් ආගම සිහිකර පාසල වෙත යන්නේ අපිරිමිත සතුටිනි. පාසලේ ගුරුභවතුන් ද ප්‍රබෝධමත් ලෙස වැඩකටයුතු ආරම්භ කළේ කුඩා දරුවන් වූ අපට ආදර්ශ ගෙන දෙමිනි. පාසල් දරුවන් නොදැනුවත්වම ඒ මංසලකුණු ඔස්සේ ගමන් කරන්නට පෙළඹුණා. ගුරු දේවයන් අපේ මවුපියවරු ලෙස සංකල්පයක් ගොඩ නැගුණා.කුඩා කාලයේ සිට ආසාවක් තිබුණා පූජක දිවියට ඇතුලත් වන්නට. ගමේ පල්ලියේ ස්වාමි මට කතා කළා. මුලින්ම මම මගේ පියාට ඒ බව කීවා. පියා එයට එක¼ඟ වූවත් මවගේ අකමැත්ත දැඩිව ප්‍රකාශ වුණා. සහෝදරියන් තිදෙනාත් විරුද්ධ වුණා. මම පවුලෙ වැඩිමහල් එකම පුතු වීම ඔවුන්ගේ අකමැත්තට තැවුලට හේතු වන්නට ඇති. ඒත් පසුකාලීනව අම්මා සහ සොයුරියන් කැමැත්ත පළ කළා.මගේ පාසල් ජීවිතය ආරම්භ වන්නේ තරාල ‘සිරි කුරුස පාසලෙන්.’ මම මූලික අධ්‍යාපනය ලැබූ එම පාසල තුළ තවමත් මගේ මතකය රැඳී තිබෙනවා. ඒත් සුවිශේෂි සිදුවීමක් ලෙස සරඹ කණ්ඩායමේ ජයග්‍රහණය මතකයට නැඟෙනවා.මම අපේ පාසලේ සරඹ කණ්ඩායමේ අණ දෙන සිසුවා ලෙස පත්වුණා. පාසල් මට්ටමේ තරගාවලියක දී අපේ කණ්ඩායමත් ඉදිරිපත් වුණා. අවසන් වටයට තේරුණා. අපේ තරාල පාසල සරඹ තරගය ජයග්‍රහණය කරන බවට බොහෝ දෙනා කීවා. ඒත් අපි ලොකු චකිතයකින් ක්‍රීඩා කළේ. කණ්ඩායමේ සියලුම දෙනා එකාවන්ව තරගයට මුහුණ දුන් අයුරු අද වගේ මට සිහිපත් වනවා. ජයඝෝෂා මැද්දේ ජයග්‍රාහී තිළිණ ලබා ගැනීම සහ සුබ පැතුම් ලැබීමේ අවස්ථාව සිහියට නැගෙන විට සිතට ලොකු ආඩම්බරයක් දැනෙනවා.දෙවනුව මා බොරැල්ල ශාන්ත ඇලෝසියස් පූජක සිසුහලට ඇතුලත් වුණා. ගමේ පාසල හා සසඳා බලද්දී එය ඉතා ඉහළ මට්ටමක පැවතුණු පාසලක්. සෑහෙන තරමේ උද්යෝගයකින් ඉංග්‍රීසි විෂය ඇතුළු සියලුම දේ ඉගෙනීමට හැකි වුණා. 8,9,10 වසරවල දී තරගකාරීත්වයෙන් යුතුව විභාග ප්‍රතිඵල ලබා ගැනීමට සිදු වුණා.එහි දී හමු වූ ඇන්සලම් ඩී. කෲස් පියතුමා කුඩා දරුවන් අධ්‍යාපන කටයුතු සඳහා මෙහෙය වූ ආකාරය පුදුම සහගතයි. පියෙකු සතු ගුණාංග, ගති ලක්ෂණ මගේ හිතේ කාවැදී තිබෙනවා. වරදක් කළ පසු දඬුවම් විඳිය යුතු බව එතුමා පෙන්වා දුන්නා. ඉංග්‍රීසි විෂය හා විනය පිළිබඳව නිරතුරුව ම කියා දුන්නේ ඒවා අපේ ජීවිතයට කෙතරම් වැදගත් ද යන්න වටහා දෙමින්.ඉන් පසු ඇතුලත් වුණේ මහනුවර අම්පිටිය ග්‍රාමයේ ශ්‍රී ලංකා ස්වාමි දුවගේ ප්‍රමිත සරසවියට. එය මගේ ජීවිතයට සුවිශේෂි ස්ථානයක් වුණේ අදටත් එම භූ®මියට ඇතුලත් වන විට දැනෙන ගුප්ත බලය හේතුවෙන්. එය හුදෙක් ම පුන්‍ය භූ®මියක පිහිටා ඇති ඉඩමක් නොවෙයි. සිතට දැනෙන කිසියම් බලවේගයක් එහි ගැබ්ව ඇතැයි මා විශ්වාස කරනවා. සත් වසරක් මා එහි ඉගෙනුම ලැබූ අතර පූජක ජීවිතය පිළිබඳ විශේෂ දැනුමක් මට හිමි වූ බව කිව යුතුයි.එම කාලසීමාව ඇතුලත මගේ ජීවිතයට මෑතක් වන තුරුම සිහියට නැ¼ඟුණු අමතක නොවන අත්දැකීමක් තිබෙනවා. මට මතකයි අපි සෑම බ්‍රහස්පතින්දා දිනයකම වාගේ කණ්ඩායම් හැදී විනෝද ගමන් ගිය ආකාරය. විශේෂයෙන් ම කඳු නැඟීම, ගංගාවල නෑම, ක්‍රිකට් ගැසීම ඒ අතර තිබුණා. එක් දිනයක දොලොස් දෙනෙකුගෙන් යුතු අපේ කණ්ඩායම දිය නෑම සඳහා මහවැලි ගඟේ හල්ලොලුව කියන ස්ථානයට ගියා.දිය කෙළියේ පසු වූ අප අතරින් කෙනෙක් දිය පාරට ගසාගෙන යනු දුටුවා. එපිටින් තිබූ ගලක් මතින් ද ඔහු සැඩ පහරට ගසාගෙන ගියා. එය දුටු තවත් කෙනෙක් ඔහු බේරාගන්නට ගියත් ඔහු ද සැඩ පහර ගසා ගියා. මට හොඳ පිහිනීමේ හැකියාවක් තිබුණා. මා එක්වරම ඔවුන්ගේ දෑත් අල්ලාගෙන එන්නට තැත් කරන අතරේ එක් අයෙකු ගිලිහී ගියා. ඊළඟ මොහොතේ අනෙක් යහළුවාද ගසාගෙන ගියා. මම ලොකු පිම්මක් පැන ජීවිතය බේරා ගත්තා.සියලු දෙනා බලාගත්වනම සිටියේ ලොකු තැතිගැන්මකින්. දෙව්සත්හල බාර අධ්‍යක්ෂක පියතුමාට අපි මේ බව සැල කළා. අවසානයේ පොලිසිය, ගම්වාසීන් ඇතුළු සියලු දෙනා ඔවුන් සොයා ගියා. දහවල් 12 පමණ වන විට අසල වන ලැහැබකින් එක් මෘත දේහයක් සොයා ගනු ලැබුවා. අනෙක් දේහය පිළිබඳව කිසිඳු හෝඩුවාවක් ලැබුණේ නැහැ. යාපනයේ පදිංචි සිසුවාගේ දේහය ඔහුගේ පවුලෙ සාමාජිකයන් පැමිණ යාපනයට ගෙන ගියා. හලාවත ප්‍රදේශයේ පදිංචි සිසුවා පිළිබඳ තොරතුරු ලැබුණේ දින කිහිපයකින්. ඔහුව හඳුනාගත නොහැකි තත්ත්වයට පත් වී තිබුණා. ඔහු ඇඳ සිටි ඇඳුම අනුව පසුව හඳුනා ගත්තා. එම සිදුවීම මා ජීවිතයේ ලද අමතක නොවන සිදුවීමක්. මෑතක් වනතුරුම ඒ සිදුවීම මගේ මතකයෙන් ගිලිහුනේ නැහැ.කොළඹට පැමිණ 1971 දෙසැම්බර් 10 වැනි දින මා පූජාත්‍රය ලැබුවා. සති හතරකට පසුව සේවා ස්ථානය ලෙස බොරැල්ල ශාන්ත ඇලෝසියස් පූජක සිසුහල නම් වූ මගේ දෙවන පාසල ලබා දුන්නා. මා එහි සත් වසරක් පමණ සේවය කළා.ලංකාවේ ඉපැරණිම පුවත්පතක් වූ ඥාණාර්ථ ප්‍රදීපය මුද්‍රණය කළ කොළඹ කතෝලික මුද්‍රණාලයේ කළමනාකරණ කටයුතු සඳහා පත්වීමෙන් පසුව සය වසරක් පමණ එහි සේවය කළා. 1982 වර්ෂය වන විට ගුවන් විදුලි සංස්ථාව හා සම්බන්ධ වෙමින් ගුවන් විදුලි වැඩසටහන් නිෂ්පාදනය කිරීම මට භාර කළා. ඒ අනුව කතෝලික ජන සන්නිවේදන කේන්ද්‍රයේ සිට ජනමාධ්‍ය සමඟ සම්බන්ධ වුණා. එහි ප්‍රතිඵලයක් ලෙස 1984 රූපවාහිනි වැඩසටහන්වලට සහ සිනමාව සමඟ සම්බන්ධ වීමටත් මට අවස්ථාව ලැබුණා.කතෝලික පියතුමෙකු ලෙස ජන මාධ්‍ය මෙහෙවරේ යෙදෙමින් සිටිය දී එංගලන්තයේ ජනමාධ්‍ය ආයතනයෙන් තවදුරටත් ජනමාධ්‍ය අධ්‍යාපනය හදාරන්නට හැකි වුණා. එම ආයතනය BBC ආයතනයට සම්බන්ධ වූ ආයතනයක්.නැවතත් ලංකාවට පැමිණ වැඩ කටයුතු කරගෙන යන අතරේ ශ්‍රී ලංකාවේ රූපවාහිනි මාධ්‍ය සමඟ සම්බන්ධ වී නිෂ්පාදන කටයුතු කරගෙන යාමට අවස්ථාව ලැබුණා. ‘සුපුවත’ රූපවාහිනි වැඩසටහන මගේ පළමු නිෂ්පාදනය ලෙස විකාශනය වුණා. එවැනි වැඩසටහන් නිෂ්පාදනය කරමින් ජනමාධ්‍ය මෙහෙවරේ යෙදුණු ප්‍රථම කතෝලික පියතුමා ලෙස මට දැනෙන්නෙ විශාල සතුටක්. රජයේ වැඩසටහන් නාට්‍යමය ස්වරූපයකින් නිෂ්පාදනය කොට මිනිස් වටිනාකම් පිළිබඳවත් නිවැරදි ජීවිත පිළිවෙළක් සකසා ගත යුතු ආකාරයත් මිනිසුන් අතරට ගෙනයාමට මා උත්සාහ කළා. එයට සමගාමීව ශුද්ධ වූ බයිබලය ආශ්‍රිතව දැනුම ලබා දීමට මා කටයුතු කළා.OCIC කතෝලික සිනමා පර්ෂදය වූ අපේ ආයතනය තුළින් උන්ඩා (තරංග) ගුවන් විදුලි වැඩසටහන් ආවරණය කළා. එය සුවිශේෂි අවස්ථාවක්. ආසියාකරයේ රටවල් 15ක් සමඟ එහි මවු ආයතනය පිහිටා තිබෙන්නේ බ්‍රසීලයේ. ආසියාකරයේ අපට තිබෙන වගකීම එම මවු ආයතනය හා බද්ධ වී අපේ රටේ ජනමාධ්‍ය මෙහෙයවීමයි.මේ වසරේ නොවැම්බර් 28 අප ආයතනය මඟින්ර්‍ OCIC සිනමා උත්තමාචාර උළෙල පවත්වනවා. දේශීය සිනමා හා රූපවාහිනි නිර්මාණ අතරින් උසස් ම ඒවාට සම්මාන පිරිනැමීමට එමගින් කටයුතු කරනවා. මේ වන විට වසර 33ක් තිස්සේ අප ඒ සේවාව කරගෙන යනවා.1995 ජනවාරි 20 වැනි දින මගේ ජීවිතයේ විශේෂතම සිදුවීමකට මුල පිරූ දිනයක්. එවකට II වන ජුවාන් පාවුළු ශුද්ධෝත්තම පාප් වහන්සේ ශ්‍රී ලංකාවට සපැමිණියේ එදිනයි. භාග්‍යවත් ජුසේවාස් මුනිතුමන් භාග්‍යවරයට එසවීම ඔහුගේ සම්ප්‍රාප්තියට හේතු වුණා. එය ලංකාවේ මාධ්‍ය ක්‍ෂේත්‍රයට වැදගත් සිදුවීමක් වූවා. එදින එහි මූලික කළමනාකරණ කටයුතු මෙහෙයවීම බාර වුණේ මා වෙතයි. එය මා සාර්ථකව ඉටු කළ නිසා මට විශේෂ ප්‍රශංසා හිමි වුණා. ඒ වෙනුවෙන් මට ‘එදා මෙදා තුර’ නැමැති කෘතිය සංස්කරණය කරන්නට භාර වී තිබුණා. එය ද මම සාර්ථකව ඉටු කළා. මේ කාරණා නිසා එම සිදුවීම මගේ මතකයේ සනිටුහන් වී තිබෙනවා.පූජක ජීවිතය හුදෙක් ම දේවස්ථානයක ට කොටු වූ චරිතයක් නොවෙයි. දේවස්ථානය තුළින් ලබා ගන්නා සමාජ ජීවිත බලය සමාජයේ විවිධ පැතිකඩ ඔස්සේ ගමන් කළ යුතුයි. සාහිත්‍ය සිනමාව, ජනමාධ්‍ය මෙහෙවර සඳහා ලබන ශක්තිය හා මෙහෙයවීම දෙවියන් වහන්සේගේ මහා බලයෙන් අපට ලැබෙන බව මා විශ්වාස කරනවා. පූජක ජීවිතය එතරම් ලේසි පහසු නැහැ. ඇතැම් අය එය සුළුවෙන් සිතුවත් සාමාන්‍ය සිතුම් පැතුම් සහිත ජීවිත පිළිවෙළක් අපටත් තිබෙනවා. සාමාන්‍ය මිනිසාට වඩා අප තුළ තිබෙන එකම විශේෂත්වය වන්නේ දෙවි මහෝත්තමයන් වහන්සේ සම¼ඟ බද්ධ වී පූජක ජීවිතය සඳහා අප ස්වේච්ඡාවෙන් යොමු වීමයි.අපේ ජීවිතවල මුල් තිබෙන්නේ අප ඉපදුණු ගමේ. එයින් ලැබූ පන්නරය කුඩා පැලයක් ලෙස රෝපණය වී රූස්ස ගසක් ලෙස හැදී වැඩී සමාජයට සෙත සැලසිය යුතුයි. කාලයේ තිබෙන සංකීර්ණ බව පියවී ඇස ගැටෙන්නෙ නැහැ. ඒවාට යටින් විශාල චින්තන ධාරාවක් ගලා ගෙන යනවා. ඒ බව අවබෝධ කරගෙන අප සියලු අභයෝගයන්ට මුහුණ දිය යුතුයි. මා පූජකවරයෙක්, ගුරවරයෙක් මාධ්‍ය මෙහෙවරේ යෙදුණු අයෙකු ලෙස මිනිසා පූර්ණත්වයට පත්වීම සඳහා අත්වැලක් ලැබුණා නම් එය මට විශාල සතුටක්.චින්තා රණසිංහ.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=f1008034</link>
    <topic>රජ පාලම්</topic>
    <author>දුමින්ද කාරියවසම්</author>
    <content>ඔබ කොළඹට පිවිසෙන බොහෝ විට ගුවන් පාලමක් පසු කරන්නට ඇත. දෙහිවල, නුගේගොඩ, ඔරුගොඩවත්ත, කැලණි ගුවන් පාලම මතින් ගමන් කරද්දී පොළවට වඩා ඉහළින් යන ඒ ගමන ඔබට පුංචි වෙනස්කමක් ගෙනේ. ඒ ගුවන් පාලම් අපට අලුත් අත්දැකීමක් නිසයි.අද ඔබ ලබන මේ අත්දැකීම වගේම දෙයක් අත්විඳින්නට කි‍්‍ර. ව. 5 – 9 සියවසේ ජීවත්වූ අපේ මුතුන්මිත්තට හැකි වුණා. හැබැයි ගුවනින් යන පාලම් නම් නොවෙයි. ගල් පාලම්. දේශීය තාක්ෂණයට අනුව ඉපැරැණිතම පාලම් වූ මේ පාලම මතින් ගමන් කළ එදා ජනතාව මේ ගමන අපට ගුවන් පාලම් වගේ අත්දැකීමක් වූ බව නිසැකයි.මෙවැනි ගල් පාලම් කීපයක් තවමත් අපට දකින්නට ලැබීමත් පුදුමයකි. ඔබ මෙහි දකින මෙම පාලම මිහින්තලේ මහකනදරා ඔය හරහා ඉදිවූ පාලමයි.මෙයට අමතරව තවත් ශේෂ වූ ගල් පාලම් තුනක්ම පිහිටා ඇත්තේ අනුරාධපුරයේ මල්වතු මහ ඔය හරහාය. දන්ත ධාතූන් රට මැදට ගෙන ඒමට මෙම ගල් පාලම් උපයෝගී කරගත් ඓතිහාසික කතාවත් විශේෂිතයි.මෙම ගල් පාලම් සියල්ල නිර්මාණ වී ඇත්තේ ගල් බාල්ක ක්‍රමයටයි. මෙවැනිම තවත් පාලමක් මඩකළපුවට නුදුරින් පිහිටා ඇති අතර මෙය ක්‍රි. ව. 4 දී නිර්මාණය කළ බව විශ්වාසයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>03</day>
    </date>
    <link>http://www.dinamina.lk/2010/08/03/_art.asp?fn=f1008035</link>
    <topic>අක්කර දෙසිය පනහකින් මතු වූමානව ශිෂ්ටාචාරය</topic>
    <author>සකුන්තලා ජයසිංහ ඡායාරූප -සම්පත් සංජීව</author>
    <content>මීට වසර 25000කට 30000කට ඈත යුගයේ මේ ලංකා භූමිය මත දියුණු වූ මානව සංස්කෘතියක් ස්ථාපිතව පැවැති බවට රාජධානි ක්‍රමයේ මුල්ම කේන්ද්‍රස්ථානය වූ අනුරාධපුර සීමාවේ අක්කර 250ක් පමණ වූ ඇතුළු පුරයෙන් සාධක රැසක් හමු වී තිබේ. පුරාවිද්‍යාත්මක කාල නිර්ණයන්ට අනුව මේ සාධක වසර 25000කට - 30000කට නෑකම් කියයි.ඇතුළු පුරය කේන්ද්‍ර කරගෙන 1969 මුල්ම කැණීම සිදුකළ අතර 1994 සිට කැණීම් 13ක් පමණ කර ඇත. විශේෂයෙන් සල්ගහවත්ත සහ මහාපාලි දානශාලාව අසළ කැණීම් බිම, ගෙඩිගේ වල කැණීම් බිම ආශි‍්‍රතව මේ පුරාවිද්‍යාත්මක ගවේෂණ සිදුකරන ලදී.මහාවංශයේ නොකියවෙන ගැඹුරු ඉතිහාසයක් ශ්‍රී ලංකාවට ඇති බව පෙන්වන ඉතා පැහැදිළි හා නිරවුල් සාක්‍ෂි ගෙඩිගේ වළ කැණීම් බිමෙන් මතු විය. ලංකාවේ ප්‍රථම වරට ස්තර වින්‍යාසය සංකල්පයට අනුව ඒ ඒ ඓතිහාසික යුග පෙන්වන පස් ස්තර පරීක්‍ෂාවට ලක්කර මේ තොරතුරු අනාවරණය කරගෙන තිබේ. මේ කැණීම් බිමෙන් ගල් යුගයට යත් බලංගොඩ සංස්කෘතියට සමකාලීන සාධක මතු කර ගන්නා ලදී.මේ කැණීම් තවත් ඉදිරියට ගෙන යාමේ ප්‍රතිඵලයක් වශයෙන් ක්‍රි.පු. 900 තරම් ඈතට දිවෙන පූර්ව ඓතිහාසික යුගයේ සාධක මතු විය . මේ යුගය දියුණු මානව සංස්කෘතික ලක්ෂණ පෙන්නුම් කරන්නකි. ධාන්‍ය ගොවිතැන, වී වගාව, සත්ව පාලනය, යකඩ භාවිතය, දියුණු මැටි බඳුන් භාවිතය ඊට ආවේණික ලක්‍ෂණයන්ය.ලංකා ඉතිහාසය තවත් ඈතට රැගෙන යමින් ක්‍රි.පු. 600 - 500 යුගයට අයත් ඓතිහාසික සාධක මේ බිමෙන්ම මතු වීම මේ උත්සාහයේ අග්‍රඵලයකි. මේ යුගයේ දියුණු සාක්‍ෂර භාවිතයක් පැවති බව පෙන්වන අනුරාධ යන නම කෙටූ වළං කැබැලි හමු වී ඇත.ලංකා භූමිය තුළ පැවති මේ චූල ඓතිහාසික යුගයේ මානව ශිෂ්ටාචාරය ලෝක ඉතිහාසයේ ශ්‍රේෂ්ඨ කාල පරිච්ඡෙදයන්ට සමපාත වීම ඉතා වැදගත් සොයා ගැනීමකි.මානව සංහතියේ දියුණු ශිෂ්ටාචාරයක් ගැන ලෝකයට බොහෝකොට නිදසුන් ලෙස දක්වන්නේ මිසරය, රෝමය සහ පැරැණි භාරතයයි. එසේම ලෝකයට නිරාවරණය විය යුතු නවතම සත්‍ය කතාව නම් මානව වංශ කතාවේ තවත් එක් ස්වර්ණමය යුගයක් ඊට සමකාලීනව ලංකාද්වීපය මත පැවති බවයි. දකුණු ආසියානු කලාපයේ දකුණේ පැවති දියුණුම නගරය අනුරාධපුරය ඇතුළුපුරයේ පිහිටි බැව් මේ තොරතුරු හෙළි කරයි.ඉන්දියාවේ පාඨලි පුත්‍ර, බරනැස, උදේනි යන සමෘද්ධිමත් නගර සේම මේ බිමේ අති දියුණු නගරයක් එදා පැවත තිබේ. ඊට සාක්‍ෂි පෙන්වන උත්තර භාරතීය කාල උද්දීජන මැටි බදුන් හා බුද්ධ කාලයේ භාවිත කළ පාත්‍රවලට සමාන මැටි බඳුන් හමු වී තිබේ.පුරාවිද්‍යා ගවේෂණ හෙළිකළ මේ තොරතුරු දෙස් විදෙස් වශයෙන් ආන්දෝළනයකට ලක් වූ බැවින් එංගලන්තයේ කේම්බ්‍රිජ් විශ්විද්‍යාලයේ පුරාවිද්‍යා මහාචාර්ය ඕල්ජින් සහ රොබින් කනීහැම් ඇතුළු කණ්ඩායමක් මේ තොරතුරු යළි පර්යේෂණයට ලක් කළේය. එහිදීද එම තොරතුරු සනාථ විය.සමස්තයක් හැටියට ගත් කළ මේ ගවේෂණවලින් තහවුරු කරන්නේ විජයකුමාරයාග් පැමිණීමට පෙර අති දියුණු ශිෂ්ටාචාරික සමාජයක් අප සතුව පැවති බවයි.මීට මාස කිහිපයකට පෙර කැණීම් කළ අනුරාධපුර ඇතුළුපුරයේ පැරැණි දළදා මාලිගාව අසල කැණීම් බිම අපට කියන්නේ තවත් අලුත් කතාවකි. පුරාවිද්‍යා නිලධාරීන්ගේ අවසරය ඇති මේ ආශ්චර්ය සියැසින් දැක බලා ගැනීමට දැන් ඔබටද අවස්ථාව උදාවී තිබේ.ක්‍රි.ව. 7, 8 සියවස්වලට අයත් අති සුඛෝපභෝගි ප්‍රභූ ගොඩනැගිල්ල පැහැදිළි නෂ්ටාවශේෂ පොළොව යටින් මතු වී තිබේ. ඊට අදාළ පුරාවිද්‍යා ගවේෂණවලින් ප්‍රත්‍යක්‍ෂ කෙරෙන තොරතුරු අනුව මෙම ප්‍රභූ ගොඩනැගිල්ල දියුණු ගෘහ නිර්මාණ ශිල්පයේ නිර්මිිතයකි. මෙම ගොඩනැගිල්ලේ නටබුන් මීටර් 30 ඔ 30 වපසරියකින් යුත් කැණීම් බිමේ පොළොව මට්ටමේ සිට මීටර් 10කින් වැනි ගැඹුරකින් මතු වී තිබේ. ගොඩනැගිල්ල සම්පූර්ණයෙන්ම ගඩොල්වලින් සාදා ඇති අතර මෙය නාගරික උද්‍යානයක් ආශි‍්‍රතව ඉදි කැරුණු ප්‍රභූ නිවහනක් වන්නට ඇතැයි විශ්වාස කෙරේ.මෙම ගොනැගිල්ලේ වඩාත් සුවිශේෂත්වයක් හඟවන්නේ නාගරික ජල තාක්‍ෂණ ක්‍රමවේදයයි. එය පෙන්නුම් කෙරෙන භූගත ජලකාණු පද්ධතිය ඉතා පැහැදිලිව මතු වී තිබේ.මේ ගොඩනැගිල්ලෙන් මතු වූ අනෙක් විශේෂත්වය නම් දියුණු ගොඩනැගිලි තාක්‍ෂණය පෙන්වන ටෙරාසෝ බිමයි. තිරුවානා කැට ගල් සහ හුණු මිශ්‍ර බදාම යොදා මෙම ටෙරාසෝ බිම තනා ඇත.උක්ත ප්‍රභූ ගොඩනැගිල්ලෙන් ප්‍රත්‍යක්‍ෂ කරවන ඓතිහාසික කතාව නම් අති දියුණු මානව ක්‍රියාකාරකම් අපේ ඉතිහාසය පුරා විද්‍යාමාන වන බවයි.ආචාර්ය නිමල් පෙරේරා මහතා කැණීම් අධ්‍යක්‍ෂ - අපේ පුරාවිද්‍යාත්මක කැණීම්වල මූලික අරමුණ දැරණියගල මහතා අනාවරණය කරගත් තොරතුරු යළි විධිමත්ව අධ්‍යනය කිරීමයි. ඒ තුළින් අලුත් ඉතිහාසයක තොරතුරු මතු කර ගැනීමට හැකිවීම ජාතියක් හැටියට අපි ලැබූ ඉදිරි පිම්මක්. මේ සියලු තොරතුරු මනාව ප්‍රත්‍යක්‍ෂ කරගෙන ලෝක ඉතිහාසයට එක් කිරීමට අපි දැන් උත්සුක විය යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=n1008041</link>
    <topic>ආර්. එම්. වී. මහ කන්තෝරුව ළග වෑන් රියකින් හොර ලයිසන් බෙදයි</topic>
    <author>විජයානි එදිරිසිංහ</author>
    <content>වසර දහයක් තිස්සේ වෑන් රියක් තුළ පවත්වාගෙන ගිය මෝටර් රථ ලියාපදිංචි කිරීමේ ජංගම තිප්පොළක් කොළඹ අපරාධ කොට්ඨාසය මඟින් වටලා තිබේ. මේ හොර තිප්පොළක් පවත්වා ගෙන ගොස් ඇත්තේ ද නාරාහේන්පිට මෝටර් රථ ලියාපදිංචි කිරීමේ දෙපාර්තමේන්තුව අසල වාහනයක් තුළය.ව්‍යාජ තිප්පොළ සොයාගත් අපරාධ කොට්ඨාසයේ පොලිස් නිලධාරී පිරිස පුද්ගලයන් තිදෙනකු ද, බලපත්‍ර ,ලියකියවිලි ඇතුළු භාණ්ඩ රැසක්ද , රුපියල් ලක්ෂ දෙකක මුදලක් ද අත්අඩංගුවට ගෙන තිබේ.අංක 60 - 6199 දරන වෑන් රථය තුළ එම ජංගම මෝටර් රථ ලියාපදිංචි කිරීමේ මධ්‍යස්ථානය පවත්වාගෙන ගොස් තිබිණි. ප්‍රධාන සැකකරු කුලියාපිටිය බිංගිරිය ප්‍රදේශයේ පදිංචි පුද්ගලයකු වන අතර සෙසු සැකකරුවෝ රාජගිරිය සහ නාරාහේන්පිට මැනිං ටවුන්හි පදිංචි අය වෙති. මේ ජංගම දෙපාර්තමේන්තුවේ තිබී අත්අඩංගුවට ගත් භාණ්ඩ මෙසේ ය.මුද්‍රණය කොට අවසන් කළ රියැදුරු බලපත් 100ක්, හැඳුනුම්පත් 50ක්, උප්පැන්න සහතික, ආදායම් බලපත්‍ර, වාහන ලියාපදිංචි කිරීමේ සහතික , වාහන පැවරීමේ සහතික සහ අයැදුම් බලපත්‍ර, තාවකාලික රියැදුරු බලපත්‍ර, වාහන ලදුපත්, වෛද්‍ය සහතික, මෝටර් රථ ලියාපදිංචි කිරීමේ කොමසාරිස්ගේත්, නියෝජ්‍ය කොමසාරිස්වරුන්ගේත් රථ වාහන පරීක්ෂකවරුන්ගේත් නිල ‘මුද්‍රාවලට’ සමාන හොර මුද්‍රා - රියැදුරු බලපත් , ජාත්‍යන්තර බලපත් බවට පත්කරන ඔටෝ මොබයිල් සමාගමේ සහතික සහ නිල මුද්‍රා, ජාත්‍යන්තර බලපත්‍ර 700ක්,( විදේශ ගමන් බලපත්‍ර , පරණ රියැදුරු බලපත්‍ර වලට අලවන ස්ටිකර් , නව වාහනවලට යොදන ස්ටිකර් ආදී ලියකියවිලි රාශියක්)මෝටර් රථ ලියාපදිංචි කිරීමේ දෙපාර්තමේන්තුව තුළට ඇතුළු වීම සඳහා නිකුත් කරන අවසර පත්‍ර (ට්චබඥ ර්‍ථචඵඵ) මේ ජාවාරමේ ප්‍රධාන සැකකරුට ලබා දී තිබීම ද විශේෂත්වයකි. මෙහි තිබී සොයාගත් අයැඳුම්පත් සහ ස්ටිකර් මෝටර් රථ ප්‍රවාහන ;දපාර්තමේන්තුවේ සහ රියදුරු බලපත් මුද්‍රණය කරන සමාගමට අයත් ඒවා බව සැක කෙරේ.එම නිසා දෙපාර්තමේන්තුවේ යම් කිසි පිරිසක් එම ව්‍යාජ කාර්යාලය පවත්වා ගෙන යාමට සහාය වී ඇතැයි සැක කෙරේ. කිසිදු පරීක්ෂණයකට සහභාගි නොවී රුපියල් පහළොස් දහසකට පමණ මෙම ස්ථානයෙන් රියදුරු බලපත් නිකුත් කර තිබේ. මෙම හොර කාර්යාලයෙන් දහස් ගණනක් ව්‍යාජ රියදුරු බලපත්‍ර ලබාගෙන ඇත. ජාවාරමට සම්බන්ධ තවත් බ්‍රෝකර්වරු ඇතුළු පිරිසක් අත්අඩංගුවට ගැනීමට නියමිතව තිබේ.කොළඹ අපරාධ කොට්ඨාසය බාර නියෝජ්‍ය පොලිස්පති අනුර සේනානායක මහතාට ලැබුණු තොරතුරක් මත අධ්‍යක්ෂ පොලිස් අධිකාරී රණවීර මහතාගේ අධීක්ෂණය යටතේ ස්ථානාධිපති පොලිස් පරීක්ෂක හේමන්ත දික්ඕවිට පොලිස් පරීක්ෂක පී. සෝමතිලක, පොලිස් කොස්තාපල්වරුන් වන ධර්මතිලක, සිසිර, පුෂ්පකුමාර, ධනුෂ්ක සහ චතුරංග යන මහත්වරු වැටලීම සිදු කළහ. සැකකරුවන් ඊයේ අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=n1008042</link>
    <topic>පරිසර හිතකාමී ලෙස විදුලිය නිපදවාඅඩු මිලකට ලබා දීමට පියවර ගන්නවා</topic>
    <author>මහින්ද අලුත්ගෙදර</author>
    <content>පරිසර හිතකාමී ලෙස විදුලි බලය නිෂ්පාදනය කොට පාරිභෝගිකයන් වෙත අවම මිල ගණන්වලට විදුලිය ලබාදීමේ වැඩපිළිවෙළක් ආරම්භ කරන බව ජනාධිපති මහින්ද රාජපක්‍ෂ මහතා අවධාරණය කරයි.දිවයිනේ විදුලිය අවශ්‍යතාවයෙන් සියයට 85 ක් දැනටමත් සම්පූර්ණ කැර ඇතැයි පෙන්වා දුන් ජනාධිපතිවරයා මේ තත්ත්වය සියයට 100 ක් බවට පත් කිරීම රජයේ අපේක්‍ෂාව බව ද සඳහන් කරයි.ඒ මහතා මේ බව සඳහන් කෙළේ “විදුල්කා” ජාතික බලශක්ති කාර්යක්‍ෂමතා සම්මාන ප්‍රදානය, බලශක්ති ප්‍රදර්ශනය හා සම්මන්ත්‍රණය වෙනුවෙන් බණ්ඩාරනායක සම්මන්ත්‍රණ ශාලාවේ ඊයේ (3) පැවැති උත්සවයක් අමතමිනි.ඉහළ කළමනාකාරීත්වය, මනා කැපකිරීම, බලශක්ති සංරක්‍ෂණ ක්‍රියාවලිය හරහා ඉමහත් සේවයක් ඉටුකර රාජ්‍ය හා පෞද්ගලික අංශයේ සේවකයන් වෙත “රන් සම්මාන” ප්‍රදානය කිරීමට අමතරව “බලශක්ති ප්‍රදර්ශනය හා සම්මන්ත්‍රණය – 2010” විවෘත කිරීම ද ජනාධිපති මහින්ද රාජපක්‍ෂ මහතා අතින් මෙහිදී සිදුවිණි.ශ්‍රී ලංකාවේ ජල විදුලි බලාගාර ඉදිකිරීම සඳහා අවසර පත් 200 ක් පමණ නිකුත් කැර ඇතැයි කී මහින්ද රාජපක්‍ෂ මහතා එයින් යම් ප්‍රමාණයක් මේ වන විටත් ක්‍රියාත්මක වී ඇති බව කීය.මෙවැනි දෑ ක්‍රියාත්මක කිරීමෙන් පරිසර හිතකාමී ලෙස විදුලිය නිෂ්පාදනය කොට වඩා ලාබදායී ලෙස විදුලිය ලබා දීමට හැකි වෙතැයි විශ්වාසය පළකළ ඒ මහතා, සුළඟ, ජලය, හිරු එළිය හා භූ - තාපය ආදී ස්වාභාවික සම්පත් පරිහරණය කොට විකල්ප වැඩපිළිවෙළකට යාමේ අවස්ථාවක් ඇතැයි ද කීවේය.ශ්‍රී ලංකාවේ සෑම ගමකම විදුලිබල අවශ්‍යතා සම්පූර්ණ කිරීමේ අරමුණින් ග්‍රාමීය විදුලිබල යෝජනා ක්‍රම ක්‍රියාත්මක වන බව සිහිපත් කළ ජනාධිපතිවරයා ඒ සඳහා ඉරාන රජය ශ්‍රී ලංකාවට සහයෝගය ලබා දී තිබෙන බව ද පැවැසීය.ඉකුත් සමයේ බලශක්ති අර්බුද පැමිණි නමුත් ඒ සඳහා පරිසර හිතකාමී විකල්ප වැඩපිළිවෙළකට යාමේ අවස්ථාව ලැබුණු බවත්, ලෝකයේ රටවල් බොහොමයකට විවිධ ක්ෂේත්‍රයන් හරහා අර්බුදකාරී තත්ත්වයන් පැන නැගුණු බවත් ජනපතිතුමා පෙන්වා දුන්නේය. බලශක්ති සංරක්‍ෂණ ක්‍රියාවලියේදී ඉතා විශාල මෙහෙයක් ඉටුකළ රාජ්‍ය අංශයේ සහ පෞද්ගලික අංශයේ ආයතන කීපයකට ජනාධිපති මහින්ද රාජපක්‍ෂ මහතා අතින් රන් සම්මාන පිරිනැමුණු අතර බ්‍රැන්ඩික්ස් ලංකා සමාගම, සී. කේ. ටී. ඇපරල් සමාගම (අගලවත්ත), ජෙට්වින්ග් බීච් හෝටලය (මීගමුව), ශ්‍රී ලංකා කේටරින් පෞද්ගලික සමාගම, ලෝක වෙළෙඳ මධ්‍යස්ථානය ආදිය ඒ අතර වේ.විදුලිබල හා බලශක්ති ඇමැති පාඨලී චම්පික රණවක, ඛනිජ තෙල් කර්මාන්ත ඇමැති සුසිල් ප්‍රේමජයන්ත, විදුලිබල හා බලශක්ති නියෝජ්‍ය ඇමැති ප්‍රේමලාල් ජයසේකර, විදුලිබල හා බලශක්ති අමාත්‍යාංශයේ ලේකම් එච්. එච්. සී. ෆර්ඩිනැන්ඩු, බස්නාහිර පළාත් ඇමැති උපාලි කොඩිකාර, බස්නාහිර පළාත් ඇමැති උදය ගම්මන්පිල, පාර්ලිමේන්තු මන්ත්‍රී තිලංග සුමතිපාල, “සුනිත්‍ය බලශක්ති” අධිකාරියේ සභාපති ආචාර්ය කිත්සිරි දිසානායක යන මහත්වරු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=n1008043</link>
    <topic>ඩුබායි බලා යන ගුවන් යානයකකෝටි 13ක රට සල්ලි මල්ලක්</topic>
    <author>සුභාෂිනී සේනානායක</author>
    <content>රුපියල් කෝටි 13කට ආසන්න විදේශ මුදල් තොගයක් ඩුබායි බලා යාමට නියමිත ගුවන් යානයක තිබී අත්අඩංගුවට ගෙන තිබේ.මෙසේ පිටරට ගෙන යාමට තිබූ මුදල් තොගය අතර යුරෝ, ඩොයිෂ් මාර්ක් සහ ස්විස් ෆ‍්‍රෑන්ක් මුදල් අඩංගුව තිබුණි.ඩුබායි, මාලදිවයින හරහා පෙරේදා (02) සවස 6.00ට ශ්‍රී ලංකාවට පැමිණි ගුවන් යානයක ආසනයක් යට තිබී මේ මුදල සොයාගෙන තිබේ.පෙරේදා රාත්‍රි 8ට මේ ගුවන්යානය ඩුබායි දක්වා පිටත්ව යාමට නියමිතව තිබිය දී රේගු අධ්‍යක්ෂ ජයන්ත කොඩිකාර මහතාට ලැබුණු තොරතුරක් මත සිදුකළ පරීක්ෂණයක දී මේ මුදල් තොගය අත්අඩංගුවට ගැනීමට හැකි වී ඇත.රේගු අධ්‍යක්ෂ ජයන්ත කොඩිකාර මහතාගේ අධීක්ෂණය යටතේ සිදුකළ පරීක්ෂණයට රේගු අධිකාරි සී. පෙරුම්පනායගම් සහකාර රේගු අධ්‍යක්ෂවරුන් වන එන්. වී. චන්ද්‍රසිරි, ඒ. ඩී. යූ. බී. ඉන්ද්‍රජිත්, ජයවර්ධන මහත්වරුන් එක් වූහ. මේ පිළිබඳ ව වැඩිදුර පරීක්ෂණ ශ්‍රී ලංකා රේගුව පවත්වයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=n1008044</link>
    <topic>වැඩි ඡන්ද 82කින්‘හදිසිය’ සම්මතයි</topic>
    <author>දයා පෙරේරා, දුමින්ද ගුරුගේ,ස්වර්ණා විජේකෝන්</author>
    <content>හදිසි නීතිය මාසයකින් දීර්ඝ කිරීමේ යෝජනාව වැඩි ඡන්ද 82කින් පාර්ලිමේන්තුවේදී ඊයේ (03) සම්මත විය.යෝජනාවට පක්‍ෂව ඡන්ද 120 ක් ද විපක්‍ෂව 38 ක් ද ලැබිණි.එක්සත් ජාතික පක්‍ෂයේ මහනුවර දිස්ත්‍රික් මන්ත්‍රී ඒ. ආර්. එම්. අබ්දුල් කාදර් මහතා රජය සමඟ එක්ව හදිසි නීතියට පක්‍ෂව ඡන්දය දුන්නේය. එ. ජා. ප., දෙමළ ජාතික සන්ධානය හා ප්‍රජාතන්ත්‍රවාදී ජාතික සන්ධානය යෝජනාවට විපක්‍ෂව ඡන්දය ප්‍රකාශ කළහ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=n1008045</link>
    <topic>පන්නල පොලිස් සැරයන් ඝාතනය කළසිද්ධියේ සැකකරුවෝ කොටු කෙරෙති</topic>
    <author>විජයානි එදිරිසිංහ</author>
    <content>පන්නල පොලිසියේ පොලිස් සැරයන් සුදත් පි‍්‍රයදර්ශන මහතා ඝාතනය කිරීමේ සිද්ධියට සම්බන්ධ සැකකරුවන් හඳුනාගෙන තිබේ.ඔවුන් අද හෙටම අත්අඩංගුවට ගත හැකි බව පරීක්ෂණ කණ්ඩායම් සඳහන් කරයි. ඔවුන් අත්අඩංගුවට ගැනීමට පොලිස් කණ්ඩායම් හතරක් යොදා තිබේ.මේ අතර පන්නල සිට පැහැර ගෙන ආ පොලිස් සැරයන්වරයාට ගොතටුව ප්‍රදේශයේදී පහරදෙනු දැක අසල්වාසීන් පොලිස් අංක 119 ට දැනුම් දී ඇත. 119 ය ඒ පිළිබඳව වහාම වැල්ලම්පිටිය පොලිසියට දැනුම්දී තිබේ.එම දැනුම් දීම ලියාගත් පොලිස් සැරයන්වරයා ඒ සම්බන්ධයෙන් කිසිදු ක්‍රියාමාර්ගයක් ගෙන නැතැයි කියති. පොලිසිය සිද්ධිය වූ ස්ථානයට ගොස් ඇත්තේ පසුදින එම ස්ථානයේ මරණයක් සිදුවී ඇති බව දැන ගැනීමට ලැබීමෙන් පසුව බවත් වාර්තා වේ.ඉහත කී 119 පණිවුඩය අනුව පොලිසිය ක්‍රියාත්මක වූවේ නම් පන්නල පොලිසියේ සැරයන්වරයාගේ ජීවිතය බේරා ගැනීමට ඉඩ තිබූ බව පරීක්ෂණ අංශවල අදහස වී ඇත.මේ සම්බන්ධව පණිවිඩය ලියාගත් වැල්ලම්පිටිය පොලිසියේ සැරයන්වරයාගෙන් කටඋත්තරයක්ද ලබාගෙන තිබේ. ඔහුට විරුද්ධව විනයානුකූල පියවර ගන්නා බව ජ්‍යෙෂ්ඨ පොලිස් නිලධාරියෙක් පැවසීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=n1008046</link>
    <topic>‘හාන්ස්’ කිලෝ 17ක් ගෙනාශ්‍රී ලාංකික කත රේගු දැලේ</topic>
    <author>සුභාෂිනි සේනානායක</author>
    <content>‘හාන්ස්” නමැති මත්ද්‍රව්‍ය කිලෝ ග්‍රෑම් 17ක් මෙරටට රැගෙන පැමිණි ශ්‍රී ලාංකීය කාන්තාවක් පෙරේදා (02) ශ්‍රි ලංකා රේගුව මගින් අත්අඩංගුවට ගෙන ඇත. නීතිවිරෝධී මත්ද්‍රව්‍යයක් වන දුම්කොළවලින් නිපදවන මේ මත්ද්‍රව්‍ය තොගයට ඉන්දියාවේ සිට රැගෙනවිත් තිබේ. මත්ද්‍රව්‍ය කිලෝ ග්‍රෑම් 17 රාජසන්තක කළ බව ශ්‍රී ලංකා රේගුව පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=n1008047</link>
    <topic>හැටන්හිදී පැහැර ගත් සිසුවියන්ගම්පොළ දී බේරී පැන ගිහින්</topic>
    <author>ඉන්දික පොල්කොටුව සහ ගම්පොළ සමූහ එස්. එන්. ගොඩමුන්න</author>
    <content>පාසල් යමින් සිටිය දී හැටන් නගරයේ දී වෑන් රථයකින් පැමිණ පැහැරගත් පාසල් දැරියන් දෙදෙනකු ගම්පොළ සිංහපිටිය කෙසෙල්වත්ත පාර අසල දී වෑන් රථයෙන් පැන යෑමට හැකිවීම නිසා කැපුම් තුවාල සහිතව ගම්පොළ රෝහල වෙත ඇතුළත් කිරීමට ගම්පොළ පොලිසිය කටයුතු යොදා තිබුණි.හැටන් හයිලන්ඩ් විද්‍යාලයේ 10 වැනි ශ්‍රේණියේ ඉගෙනුම ලබන මේ දැරියන් දෙදෙනා 14 වැනි වියේ පසු වෙති.මොවුන් උදෑසන පාසල් යමින් සිටිය දී මහළු කාන්තාවක් පැමිණ ලිපිනයක් පිළිබඳව විමසත් ම ඇයට කලන්තය සැදී බිම වැටීම නිසා ඒ අසල තිබූ වෑන් රථයෙහි සිටි රියදුරු ඉක්මනට ඇයව වෑන් රථයට ඔසවා දමන ලෙස දැරියන්ට පවසා ඇත.ඔවුන් කාන්තාව වෑන් රථයට දමන අවස්ථාවේ දී එම දැරියන් දෙදෙනා ද වෑන් රථයට ඇද දමා පසුව ඔවුනගේ මුහුණට ලේන්සුවක් ඇල්ලූ පසු සිහි නැති වූ බව පවසති.සිහි එන වේලාවේ දී මේ දැරියන් දෙදෙනා වෑන් රථය සෙමින් ධාවනය වන අවස්ථාවක දී වෑන් රථයෙන් බිමට පැන දුව ඇත.මේ දැරියන් පැහැර ගන්නා විට වෑන් රථයේ රියදුරු හා තවත් දෙදෙනකු සිට ඇති අතර දැරියන් පැනගත් අවස්ථාවේ එම දෙදෙනා දැරියන් දෙදෙනාගේ දෑත් දෙපා කපා දැමීම නිසා තුවාල ලබා තිබේ. වෑන් රථයෙන් පැන පාළු මහෝගනී වත්තක් මැදින් පහළට දුවගොස් ඇති මේ දැරියන් දෙදෙනා කුඩා වෙළෙඳ සැලක සිටි අයකුට සිද්ධිය පවසා උදව් ඉල්ලා ඇත. ඒ අනුව ඔවුන් 119 අංකයට කතා කිරීමෙන් පසු ගම්පොළ පොලිසියෙන් පැමිණ තුවාල ලබා සිටි මේ දැරියන් දෙදෙනා ගම්පල රෝහලට ඇතුළත් කර තිබේ.පෙරේදා රාත්‍රී 7ට පමණ මේ සිද්ධිය වී ඇති අතර එදින උදෑසන 7.30 පැහැරගත් මේ දැරියන් දෙදෙනාට එපමණ වේලාවක් තුළදී සිදු වූ දේ පිළිබඳව සොයා බැලීමට කටයුතු යොදන බව පරීක්ෂණ පවත්වන ගම්පොළ පොලිසිය සඳහන් කරයි. ගම්පොළ ශික්ෂණ රෝහල් අධ්‍යක්ෂ එම්. ඉක්බාල් හා නියෝජ්‍ය අධ්‍යක්ෂ එච්. එම්. එච්. නසීම් මහත්වරුන්ගේ උපදෙස් මත දැරියන්ට විශේෂ ප්‍රතිකර ලබාදෙන අතර ගම්පොළ ශික්ෂණ රෝහලේ අධිකරණ වෛද්‍ය නිලධාරි මුදිත හපුආරච්චි මහතා ඊයේ (02) දැරියන් පරීක්ෂාකර දෑත්වල පිහි කැපුම් තුවාල හා ශරීරයේ තවත් තුවාල ඇති බව වාර්තා කොට තිබේ. මේ දැරියන් දූෂණයට ලක්වී ඇත්දැයි පරීක්ෂා කිරීමට නියමිතව ඇත.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, නියෝජ්‍ය පොලිස්පති පූජිත් ජයසුන්දර, ගම්පොළ කොට්ඨාසභාර ජ්‍යෙෂ්ඨ පොලිස් අධිකාරි රොෂාන් ප්‍රනාන්දු, පොලිස්ථානාධිපති ජාලිය හීන්කෙන්ද මහත්වරුන්ගේ උපදෙස් මත ප්‍ර. පො. ප. අනුර සිල්වා, ප්‍ර. පො. ප. බැසිල් ඩයස්, පො. ප. ලියනගේ, උ. පො. ප. දිසානායක, පො. සැ. ජයතිලක , පො. සැ. මෙන්ඩිස්, කාන්තා පොලිස් නිලධාරිනියන් වන කමලා, නාලනී, සේපාලිකා ඇතුළු නිලධාරීන් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=n1008048</link>
    <topic>තෙවැනි බිරිය මරා ළිදේදමා පස්වලින් යට කරලා</topic>
    <author>පදියතලාව සමූහ චන්ද්‍රදාස විජේසිරි සහ පදියතලාව විශේෂ පී. එම්. සිරිවර්ධන</author>
    <content>තියුණු ආයුධයකින් කපා කොටා තම තෙවැනි බිරියව ඝාතනය කොට නිවෙස අසල ළිඳකට දමා ගල් හා පස් දමා වසා දැමීමේ සිද්ධියක් පදියතලාව පොලිස් වසමේ පිටවල අමුණ ප්‍රදේශයෙන් වාර්තා වේ.මෙසේ මරා දමා ඇත්තේ පිටවල අමුණ පදිංචිව සිටි වයි. බී. සෝමාවති (43) නැමැත්තියකි. පසුගිය 2 වැනි දා මහියංගණ වැඩබලන මහේස්ත්‍රාත් යූ. ඒ. රාජපක්ෂ මහතා සිද්ධිය වූ ස්ථානයට පැමිණ මළ සිරුර ගොඩගෙන පරීක්ෂණ පැවැත්වීය.මෙහි දී සාක්කි දුන් මිය ගිය අයගේ සහෝදරියක වන වයි. බී. කරුණාවතී මහත්මිය, පෙරදින තම සහෝදරිය හා සැමියා රණ්ඩු වනු ඇසුණු බවත් ඊට පසු ඇය දකින්නට නොලැබුණු බැවින් තමා ඇයගේ නිවෙසට ගොස් සොයා බැලූ බවත් පැවැසීය. ඇය නිවෙසේ සිටියේ නැති බැවින් තමා ඇය පිළිබඳව විපරම් කරද්දී වත්තේ තිබූ ළිඳ තුළින් අතක් ඉහළට එස වී තිබූ නිසා ඒ ගැන වගකිවයුත්තන්ට දැනුම් දීමට කටයුතු කළ බවත් ඇය කියා සිටියා ය.ම් මරණය සිදුකළ බවට සැක කෙරෙන මිය ගිය අයගේ සැමියා ගම බිය වද්දාගෙන සිටි අපරාධකරුවකු බව පවසන ගම්වාසීහු මොහු කිහිපවරක්ම හිරේ ගොස් පැමිණි අයකු නිසා කිසිවෙක් ඔහුට එරෙහිව කිසිවක් කීමට හෝ කිරීමට පසුබට වන බවද පවසති.මළ සිරුර බදුල්ල රෝහලේ අධිකරණ වෛද්‍ය නිලධාරී වෙත ඉදිරිපත් කරන ලෙස මහේස්ත්‍රාත්වරයා පදියතලාව පොලිසියට නියෝග කළ අතර සැකකාර සැමියා වන ඒ. එම්. දිසානායක (45) පොලිසිය විසින් අත්අඩංගුවට ගෙන ඇති සැකකරු 3 වැනි දින මහියංගණ මහේස්ත්‍රාත් අධිකරණය වෙත ඉදිපත් කිරීමට නියමිතව තිබිණි.අදාළ පරීක්ෂණ සඳහා අම්පාර අපරාධ පරීක්ෂණ ඒකකයේ නිලධාරීන් පැමිණ සහාය දැක් වූ අතර පදියතලාව පොලිස් ස්ථානාධිපති පොලිස් පරීක්ෂක ඉන්දික විජේරත්න මහතා ඇතුළු කණ්ඩායමක් මේ පිළිබඳව වැඩිදුර පරික්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=n1008049</link>
    <topic>මට්ටක්කුලිය පොලිසියට පහරදීමේසිද්ධියේ තව සැක අයෙක් හඳුනා ගැනේ</topic>
    <author>භක්ති ධර්මපි‍්‍රය මෙන්ඩිස්</author>
    <content>මට්ටක්කුලිය පොලිසියට පහරදීමේ සිද්ධිය සම්බන්ධයෙන් තවත් සැකකරුවෙකු පොලිසිය හඳුනාගෙන තිබේ.පොලිසියට පහර දී පොලිසිය ගිනි තැබීමට මෙම සැකකරු වෙනත් පුද්ගලයන්ට උපදෙස් දී ඇතැයි පැවසේ.ඉකුත් මාසයේදී මට්ටක්කුලිය පොලිසියට පහර දී පොලිස් නිලධාරීන්ටද තුවාල කිරීමේ සිද්ධිය සම්බන්ධයෙන් පුද්ගලයන් කිහිප දෙනෙකු මේ වන විට අත්අඩංගුවට ගෙන තිබේ. සිද්ධිය සම්බන්ධයෙන් කොළඹ අපරාධ කොට්ඨාසයේ පොලිස් කණ්ඩායමක් පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=n10080410</link>
    <topic>නිල් චිත්‍රපට බෙදාහැරි සිවුදෙනෙකුටරුපියල් දසදහස දඩ</topic>
    <author>සිරන්ජනි කුමාරි</author>
    <content>අසභ්‍ය දර්ශන ඇතුළත් චිත්‍රපට සංයුක්ත තැටිවලට තැටිගත කොට දිවයින පුරා බෙදාහැරීමේ ජාවාරමක නිරතවීමේ චෝදනාවට අධිකරණය හමුවට ඉදිරිපත් කළ සැකකරුවන් හතරදෙනාට රුපියල් දස දහස බැගින් දඩ මුදලක් මාලිගාකන්ද ප්‍රධාන මහේස්ත්‍රාත් ජී. එල්. ප්‍රියන්ත මහතා නියම කෙළේය.මීට අමතරව අසභ්‍ය දර්ශන තැටිගත කිරීමට යොදාගත් සංයුක්ත තැටි රයිටර් දෙක, දර්ශන ප්‍රදර්ශනයට යොදාගත් රූපවාහිනි යන්ත්‍ර හා ඩී.වී.ඩී. යන්ත්‍රය රාජසන්තක කිරීමට මහේස්ත්‍රාත්වරයා නියම කළේය.පිටකොටුව මල්වත්ත පාරේ ඉලාර් සී.ඩී. හවුස්හි තිබී මෙම අසභ්‍ය දර්ශන ඇතුළත් සී.ඩී. තැටි මරදාන අපරාධ හා බුද්ධි තොරතුරු ඒකකය විසින් අත්අඩංගුවට ගෙන තිබිණ.හොරණ පදිංචි උදයකුමාර් නොහොත් කන්නා යන පළමු සැකකරුට අසභ්‍ය දර්ශන ඇතුළත් වී.සී.ඩී. තැටි දෙකක් මුදලට විකිණීම හා වී.සී.ඩී. තැටි 200 ක් ළඟ තබා ගැනීම යන චෝදනා පොලිසිය ගොනුකොට තිබිණ.ආගරපතන පදිංචි ත්‍යාගරාජා නම් සැකකරු අසභ්‍ය දර්ශන ඇතුළත් වී.සී.ඩී. 450 ක් ළඟ තබා ගැනීම හා දර්ශන ඇතුළත් කොළ 2500 ක් ළඟ තබා ගත් බවට චෝදනා කර තිබිණ.අතුරුගිරිය පදිංචි ඉන්දික ප්‍රියලාල් නැමැති සැකකරු දර්ශන ඇතුළත් කොළ 18 ක් මුද්‍රණය කළ බවට හා කොටහේන පදිංචි එම්. මොහිදීන් යන සැකකරු අසභ්‍ය ඡායාරූප 352 ක් ළඟ තබා ගත් බවටද පොලිසිය චෝදනා එල්ල කර තිබිණ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=n10080411</link>
    <topic>වීඩියෝ කැමරාවේ උදව්වෙන්බැංකු කොල්ලකරුවන් 2ක් අල්ලයි</topic>
    <author>දන්කොටුව සමූහ</author>
    <content>ගෙවල් බිඳුම් හා කොල්ලකෑම් ගණනාවක් සිදු කොට රුපියල් ලක්ෂ පහක දේපොළ සොරාගත් සැකකරුවන් දෙදෙනකු බැංකුවක වීඩියෝ කැමරාවක ආධාරයෙන් අත්අඩංගුවට ගැනීමේ පුවතක් පන්නල පොලීසියෙන් වාර්තා වෙයි.නිවසක් බිඳ සොරාගත් ක්‍රෙඩිට් කාඩ් එකකින් මුදල් ගැනීමට යද්දී ඔවුන් දෙදෙනා වීඩියෝ කැමරාවක සටහන් වී තිබියදී මෙසේ අත්අඩංගුවට ගෙන ඇත.පන්නල - තලම්මැහැර - කඳානේගෙදර ඇළ බඩගම ඇතුළු ප්‍රදේශ ගණනාවක නිවාස පහක් බිඳ රු. ලක්ෂ (5) පහක පමණ ස්වර්ණාභාරණ සහ රු. 60000 ට ආසන්න මුදල් මොවුන් විසින් සොරකම් කර තිබී ඇත. තලම්මැහැර ප්‍රදේශයේ නිවසක් බිඳ රු. 360000 ක් පමණ වටිනා රන් භාණ්ඩ සහ “ක්‍රෙඩිට් කාඩ්” පතක් සොරා ගැනීම සහ කඳානේගෙදර ප්‍රදේශයේ නිවසක් බිඳ රු. 161000 ක් පමණ වටිනා ස්වර්ණාභරණ සහ මුදල් සොරකම් කිරීම මොවුන් විසින් සිදුකර ඇති සොරකම්වලින් කීපයකි.මේ අතර මොවුන් පන්නල - වේරහැර මාර්ගයේ ගමන් ගත් තරුණියකගේ අත් බෑගයක් පැහැර ගෙන එහි තිබූ රු. 15000 ක් පැහැර ගැනීමේ සිද්ධියක් ද පන්නල පොලීසියට වාර්තා වී තිබුණි.මේ පිළිබඳව පරීක්ෂණ පවත්වමින් සිටි පොලිසියට තලම්මැහැර නිවසින් සොරකම් කළ “ක්‍රෙඩිට් කාඩ්” පතින් පන්නල කොමාර්ෂල් බැංකුවෙන් රු. 26000 ක මුදලක් මාරු කර ගෙන ඇති බවද අනාවරණය වී ඇත.එම නිවසේ තිබූ දින පොතක සටහන් කර තිබුණු “ක්‍රෙඩිට් කාඩ්” පතේ රහස් අංකය කොල්ලකරුවන් අතට පත් වීමෙන් ඉන් මුදල් ගැනීමට හැකි වී තිබේ.ඒ ඔස්සේ පරීක්ෂණ පැවැත් වූ පොලිසිය “ක්‍රෙඩිට් කාඩ්” පත මාරුකළ අවස්ථාවේ බැංකුවේ වීඩියෝ කැමරාවේ පටිගත වී තිබුණු දර්ශන වල සිටි සැකසහිත පුද්ගලයින්ගේ ඡායාරූප වේරහැර මාර්ගයේ දී අත් බෑගය පැහැර ගත් තරුණියට පෙන්වීමේදී සැකකරුවන් හඳුනා ගැනීමට හැකි වී තිබේ.ඒ අනුව දන්කොටුව සහ මීගමුව ප්‍රදේශවල පදිංචි සැකකරුවන් දෙදෙනාව අත්අඩංගුවට ගැනීමට පන්නල පොලීසියට හැකි වී ඇත.කුලියාපිටිය පොලිස් අධිකාරී සාලිය සිල්වා මහතාගේ උපදෙස් පිට පන්නල පොලිස් ස්ථානාධිපති පො. ප. බණ්ඩාර කස්තුරිආරච්චි, පො.ප. සංජීව යන මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=n10080412</link>
    <topic>මංකොල්ලකෑම්වලට සම්බන්ධඅයෙක් හෙරොයින් සමඟ දැලේ</topic>
    <author>භක්ති ධර්මපි‍්‍රය මෙන්ඩිස්</author>
    <content>මංකොල්ලකෑම් වල සහ හෙරොයින් ජාවාරමේ නිරත පුද්ගලයෙක් හෙරොයින් මිලි ග්‍රෑම්ස් 100 ක් සමඟ ගල්කිස්ස කොට්ඨාස අපරාධ විමර්ශන අංශයේ පොලිස් නිලධාරීන් විසින් පෙරේදා (02) සවස අත්අඩංගුවට ගෙන තිබේ. සැකකරු විසින් පැහැරගෙන ගොස් තිබූ ලැප්ටොප් පරිගණකයක්, ජංගම දුරකථන ඇතුළු විදුලි උපකරණ තොගයක් ද පොලිසිය විසින් සොයාගෙන ඇත.වැල්ලවත්ත, දෙහිවල, ගල්කිස්ස ඇතුළු ප්‍රදේශ රැසකින් මේවා පැහැරගෙන ඇතැයි පොලිසිය කියයි. සැකකරු මස්කෙළිය රේවත්ත ප්‍රදේශයේ පදිංචි දෙමළ ජාතිකයකු වන අතර මීට මාස හයකට ඉහත දී හිරෙන් නිදහස්ව ඇතැයි අනාවරණය වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=n10080413</link>
    <topic>මිලදී ගත් පේස්ට්‍රියකඅඟලක් දිග මල කෑ ඇණයක්</topic>
    <author>රාවතාවත්ත සමූහ රෝහන ද සිල්වා</author>
    <content>බේකරි හා කෙටි කෑම අලෙවි කරන ජංගම ත්‍රී රෝද රථයකින් මිලදී ගත් පේස්ට්‍රියක අඟලක් දිග මළකඩ කෑ කම්බි ඇණයක් තිබීමේ සිද්ධිය සම්බන්ධයෙන් මොරටුව අඟුලාන ප්‍රදේශයේ බේකරි හිමිකරුවකුට දැඩි සේ අවවාද කළ මොරටුව අතිරේක දිසා විනිසුරු ඉන්දිකා කාලිංගවංශ මෙනවිය ඔහුට රුපියල් තුන්දහසක දඩයක් නියම කළාය.මෙසේ දඩ නියමවූයේ අඟුලාන දුම්රිය ස්ථානයට නුදුරුව බේකරියක් පවත්වාගෙන යන එස්. ජේ. අමරතුංග නමැති අයෙකුටය. එකී ජංගම වෙළෙඳ රථයෙන් මෙම කෑම වර්ගය මිලදීගෙන ඇත්තේ මොරටුව සෞඛ්‍ය වෛද්‍ය නිලධාරි කාර්යාලයේ පරිපාලන මහජන සෞඛ්‍ය පරීක්ෂක එස්. ඒ. ඒ. සනත්ත මහතා වීම මෙහි ඇති විශේෂත්වයයි.මිලදී ගත් මෙම පේස්ට්‍රි දෙකෙන් එකක තිබී මෙම මලකඩ කෑ කම්බි ඇණය හමුවූ සැණින් වහා ක්‍රියාත්මක වූ සෞඛ්‍ය පරීක්ෂක වරයා ජංගම ත්‍රිරෝද රථය නවතා එහි වෙළෙඳාම් කළ රියදුරුගෙන් මේ පිළිබඳව ප්‍රශ්න කළ අවස්ථාවේදී මෙම කෑම වර්ග අඟුලාන පිහිටි බේකරියකින් විකිණීම සඳහා තමා වෙත බාරදුන් බව පවසා ඇත.ඒ අනුව අඟුලාන ප්‍රදේශය බාර මහජන සෞඛ්‍ය පරීක්ෂක චාමර එදිරිසිංහ මහතා සමග අදාළ බේකරි හිමිකරුගෙන් කරුණු විමසීමෙන් අනතුරුව පරිපාලන සෞඛ්‍ය පරීක්ෂක සනත්ත මහතාගේ උපදෙස් මත, සෞඛ්‍ය පරීක්ෂක කේ. පී. රංජන ජයවර්ධන මහතාගේ ද සහායෙන් අදාළ බේකරි හිමියාව මොරටුව අධිකරණය වෙත ඉදිරිපත් කිරීමෙන් පසු මෙසේ දඩමුදල් නියම කරන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=n10080414</link>
    <topic>වයිරසයක් මගින් පැතිර යනඇස් රෝගයක් හැම තැනම</topic>
    <author>සන්ධ්‍යා කරුණාරත්න</author>
    <content>වයිරසයක් මගින් බෝවන අක්ෂි ප්‍රදාහය (conjunctivities ) නම් වූ ඇස් රෝගයක් මේ දිනවල පැතිර යමින් පවතින බව වාර්තා වී ඇත.දින තුනකට වැඩි කාලයක් යම් පුද්ගලයකු තුළ ඇසේ රතුවීමේ ගතිය රදා පවතින්නේ නම් සහ පෙනීම අපැහැදිලි නම් ළඟම ඇති රෝහලකට ගොස් වහාම වෛද්‍ය ප්‍රතිකාර ලබාගන්නා ලෙස ජ්‍යෙෂ්ඨ විශේෂඥ අක්ෂි ශල්‍ය වෛද්‍ය චම්පා බානගල මහත්මිය ප්‍රකාශ කළාය.මෙම වයිරසයත් සමඟ උගුරේ අමාරුවක් හා උණගතියක්ද ඇති විය හැකි යැයි ඇය කියා සිටියා. ඇස් රතුවීම, ඇස් කෙවීම, ඇස් පිහාටු ඉඳමීම, ඇස්වලින් කබ කඳුළු ගැලීම මෙම වයිරස් රෝගයේ ප්‍රධාන රෝග ලක්ෂණ වේ.දින හතරක්, පහක් ගත වූ පසු රෝගය ක්‍රමයෙන් සුව අතට හැරෙන බවත් වෛද්‍යවරිය ප්‍රකාශ කළාය.මෙම ඇස් රෝගය පිළිබඳව නොසලකා හැරීමෙන් ඇසේ කළු ඉංගිරියාවට හානි සිදුවී ඇස් පෙනීම දුර්වල විය හැකි යැයි ද, කළු ඉංගිරියාවේ ලප ඇති විය හැකි යැයි ද ඇය පැවැසුවාය.මෙම ඇස් රෝගයට හේතුව කාලගුණ විපර්යාස බවට සැක පහළ කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=n10080415</link>
    <topic>ඩෙංගු මර්දනයට කඩිනම් වැඩපිළිවෙළක්ප්‍රකාශයට පත් කළයුතුයි</topic>
    <author/>
    <content>ඩෙංගු මර්දනය සඳහා කඩිනමින් ජාතික වැඩපිළිවෙළක් ප්‍රකාශයට පත් කළයුතු බව අගමැති දි.මු.ජයරත්න මහතා පවසයි.අග්‍රාමාත්‍යවරයා පෙන්වා දෙන්නේ මේ සඳහා රටේ සියලු රාජ්‍ය හා පෞද්ගලික ආයතන මෙන්ම විවිධ පාර්ශ්වයන්ගෙන් සැදුම්ලත් පුළුල් වැඩපිළිවෙළක් මේ සඳහා සැකසිය යුතු බවයි.දිවයින පුරා ව්‍යාප්ත වෙමින් පවතින ඩෙංගු රෝගය පාලනය කිරීම සඳහා ප්‍රධාන වශයෙන් අවධානය යොමු වී තිබේ. ඩෙංගු මදුරුවන් බෝවන ස්ථාන හඳුනා ගනිමින් එය වැළැක්වීම සඳහාත්, දැනට රෝගය වැළැදී ඇති රෝගීන් සඳහා අවශ්‍ය ඖෂධ ලබාදීම කඩිනම් කළයුතු බවත් හෙතෙම පෙන්වා දෙයි.ඩෙංගු මදුරුවන් මර්දනය කිරීම සඳහා ජනතාව පෙළ ගැස්වීමේ පුළුල් ව්‍යාපාරයක් රටේ ක්‍රියාවට නැඟිය යුතුය.ඩෙංගු රෝගය වැළඳුණු රෝගීන්ගේ රුධිර පට්ටිකා වර්ධනය සඳහා අවශ්‍ය ඖෂධ කඩිනමින් දිවයිනට ගෙන්වා ගැනීමටත්, රෝග මර්දනය සඳහා දේශීය වශයෙන් සිදුකෙරෙන පර්යේෂණවලට ප්‍රමුඛතාව ලබාදීමටත් එහි ප්‍රතිඵල කඩිනමින් රටට සහ ජනතාවට ලබාදීමටත් පියවර ගැනීම අදාළ අංශවල වගකීම බවද අගමැතිවරයා අවධාරණය කරයි.මදුරුවන් බෝවීම පාලනය කිරීම සඳහා ලෝකයේ වෙනත් රාජ්‍යයන් අනුගමනය කැර ඇති ක්‍රියා කලාපයන් කෙරෙහි අවධානය යොමු කළ යුතු බවත් විශේෂයෙන් කියුබාව වැනි රාජ්‍යයක් මදුරුවන් මර්දනය සඳහා ගෙන ඇති ක්‍රියාමාර්ග සම්බන්ධයෙන් අධ්‍යයනය කළයුතු බවද, අග්‍රාමාත්‍ය දි. මු. ජයරත්න මහතා වැඩිදුරටත් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=n10080416</link>
    <topic>මාධ්‍යයට හෝ මාධ්‍යවේදීන්හට අසාධාරණයක් සිදුවන්නේ නැහැ</topic>
    <author>ඉන්දික පොල්කොටුව</author>
    <content>මාධ්‍ය ක්ෂේත්‍රයේ ප්‍රගමනය උදෙසා පිහිටුවන මාධ්‍ය සංවර්ධන අධිකාරියෙන් කිසිලෙසකින්වත් මාධ්‍ය මර්දනයක් හෝ මාධ්‍යවේදීන්ට අසාධාරණයක් සිදුනොවන බව ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා සඳහන් කෙළේය.ඇමැතිවරයා මේ බැව් සඳහන් කළේ ළඟදීම ආරම්භ කිරීමට නියමිත මාධ්‍ය සංවර්ධන අධිකාරිය පිළිබඳව දිනමිණට සිය අදහස් දක්වමිනි.වැඩිදුරටත් අදහස් දැක් වූ රඹුක්වැල්ල මහතා,මේ අධිකාරිය මගින් මාධ්‍යවේදීන්ගේ නිර්මාණශීලීත්වය වර්ධනය කිරීමත් ඔවුන්ගේ වෘත්තීමය තත්ත්වය ඉහළ නැන්වීමත් මෙහි ප්‍රධාන අරමුණු බව සඳහන් කළ ඒ මහතා, මේ සම්බන්ධයෙන් විපක්ෂය නගන චෝදනා මෙනිසා මුළුමනින්ම ප්‍රතික්ෂේප කරන බවත් ඔවුන් මේ යහපත් කටයුත්තට විරුද්ධ වන්නේ සාම්ප්‍රදායික විරුද්ධ වීම මත පමණක් මිස කිසිදු පදනමකින් නොවන බවත් ඇමැතිවරයා කීය.සෑමදෙයකම යහපත අයහපත නොසලකා සාම්ප්‍රදායික විරුද්ධවීමෙන් බැහැර වී රජයේ යහපත් කටයුතු සඳහා සුබවාදීව කටයුතු කරන ලෙස ඇමැතිවරයා විපක්ෂයෙන් ඉල්ලා සිටී.ජනමාධ්‍යවේදීන්ගේ ප්‍රගමනය සඳහා යැයි කියමින් ණය පහසුකම් උපකරණ ආදිය ලබාදීමෙන් පමණක් ඔවුන්ගේ වෘත්තීයමය තත්ත්වය ඉහළ නැන්විය නොහැකි යැයිද ඒ සඳහා සැලසුම්ගත නිශ්චිත දිගුකාලීන වැඩපිළිවෙළක් අවශ්‍ය යැයිද නව අධිකාරිය පිහිටුවන්නේ එම අරමුණෙන් යැයිද හෙතෙම කීය.ජාත්‍යන්තරයේ ජනමාධ්‍ය ක්‍රියාකාරිත්වය අනුව ඒ හා තරග කිරීමට හැකි ජනමාධ්‍ය ක්ෂේත්‍රයක් මෙරට ප්‍රාදේශීය මට්ටමේ සිට ජාතික මට්ටම දක්වා ඇතිවිය යුතු බවත් අද ඒ වෙනුවෙන් පසුබිම නිර්මාණය වී ඇති බවත් ඇමැති රඹුක්වැල්ල මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=r1008041</link>
    <topic>වරාපිටිය වැව හරහා ගමනාගමන පහසුකම්</topic>
    <author>සටහන හා ඡායාරූප තංගල්ල විශේෂඇම්. පී. චන්ද්‍රපාල</author>
    <content>හම්බන්තොට දිස්ත්‍රික්කයේ මුල්කිරිගල මැතිවරණ කොට්ඨාසයේ පිහිටි යක්දෙහිගොඩ ඉතා දුෂ්කර ගම්මානයකි. මේ ගම්මානයේ පවුල් 200 කට අධික සංඛ්‍යාවක් ජීවත්වෙති. ඔවුන්ට ඇති ප්‍රධානම දුෂ්කරතාව ගමනාගමන පහසුකම් නොමැතිවීමයි.මේ ගම්මානයේ ජනතාවට කිට්ටුම කඩපොළ පිහිටියේ වරාපිටිය ගම්මානයේය. වරාපිටිය සතිපොළට ඔවුන් තමන්ගේ නිෂ්පාදන අලෙවිකර ගැනීමට පැමිණේ.වරාපිටිය සතිපොළට ඒමට යක්දෙහිගොඩ වැසියන්ට කිලෝ මීටර් 15 ක් පමණ ගමන් කිරීමට සිදුවේ. වරාපිටිය ගමට ඒමට කිට්ටුම මාර්ගයක්ද ඇත. ඒ වරාපිටිය වැව තරණය කර පැමිණෙන්නේ නම් කිලෝ මීටර් 2 කින් පැමිණිය හැකිය.ඉතා ගැඹුරු විශාල වැවක් වන වරාපිටිය වැව තරණය කිරීම අවදානම් කටයුත්තකි. එහෙත් ගම්වාසීන් තමන්ගේ අවශ්‍යතා ඉටුකර ගැනීම සඳහාත් ළමයින් පාසල් වලට යාමටත් මේ අවදානම් වැව තෝරා ගත්තේ ලෑලිවලින් සහ කොටන් වලින් සකස් කර ගත් පාරුවක ආධාරයෙනි.වැවේ ජල පහර වැඩිවෙන විට ගම්මුන්ට එගොඩ මෙගොඩවීම ඉතාමත් දුෂ්කර භයානක කටයුත්තකි.වැව හරහා මේ අවදානම් ගමන් බිමන් යනවා දුටු එවකට වරාය හා ගුවන් සේවා ඇමැති වර්තමාන කතානායක චමල් රාජපක්ෂ මහතා ශ්‍රී ලංකා දක්ෂිණ සංවර්ධන අධිකාරියට දන්වා ගම්වැසියන්ට වැවෙන් එගොඩවීමට පහසු ඔරුපාරු දෙකක් ලබාදෙන මෙන් ඉල්ලීය.ඒ අනුව ශ්‍රී ලංකා දක්ෂිණ සංවර්ධන අධිකාරියේ සභාපති නීතිඥ රංජිත් ගුණසේකර මහතා යක්දෙහිගොඩ ජනතාවට අවශ්‍ය ඔරු පාරු දෙකක් ලබාදෙන ලදී.ඉතා කෙටි කාලයකින් වරාපිටිය මහා විද්‍යාලයට යන්න ඔරු පාරුව නිසා හැකියාව ලැබී තියෙන බව ශිෂ්‍යාවක් පැවසුවේ සතුටිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=r1008042</link>
    <topic>ගෘහ නිර්මාණ ශිල්පයේ සුවිශේෂ නිර්මාණයක් නිල්ලක්ගම බෝධි ඝරය</topic>
    <author>සටහන හා ඡායාරූප පොල්ගහවෙල සමූහ</author>
    <content>ලංකාවේ අතීතයෛ් පැවති සාඩම්බර ගෘහ නිර්මාණ ශිල්පය වඩාත් ඉස්මතුව පෙනෙන තවත් සුවිශේෂ නිර්මාණයක් ලෙස නිල්ලක්ගම බෝධි ඝරය පෙන්වා දිය හැකිය.ක්‍රි.ව. 8-9 සියවස්වලට අයත් නිර්මාණයක් සේ සැලකෙන මාලක දෙකකින් යුත් නිල්ලක්ගම බෝධි ඝරය ගල් පතුරු උපයෝගී කර ගෙන නිර්මාණය කර තිබීම මෙහි තවත් විශේෂත්වයක් ලෙස දැකිය හැකිය.ගල්ගමුව මැතිවරණ කොට්ඨාසයේ මකුලෑව ග්‍රාම නිලධාරි වසමේ නිල්ලක්ගම බෝධි ඝරය පිහිටා ඇත. මෙහි පිටත මාලකය චතුරස්‍රාකාර වේ. පිට පැත්ත ද්වාර මණ්ඩප දෙකකින් යුක්තය.ගල්කණු දාසයක පමණ නටබුන් සාධක දක්නට ලැබෙන අතර අතීතයේ දී වහලක් තිබූ බවට එය සාධකයක් විය හැකිය. හස්ථි රූප 105 ක් මෙහි දක්නට ලැබෙන අතර ද්වාර මණ්ඩපය දෙපස හංස පන්තියකින් ද අලංකාර වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=r1008043</link>
    <topic>දිනෙන් දින සංවර්ධනය වන රත්නපුරේ මැණික් කර්මාන්තය</topic>
    <author>සටහන හා ඡායාරූප වැලිගෙපොළ සමූහකේ.එම්.ඒ.කේ.වීරසිංහ</author>
    <content>ඇති හැකි අය අතරට පමණක් සීමා වන නැති බැරි අය පසෙකට විසිවන තත්ත්වයකට පත්වෙමින් තිබූ මැණික් පතල් කර්මාන්තය යළිත් කාටත් එක ලෙස නියැලිය හැකි තත්ත්වයකට පත්ව තිබේ.කර්මාන්තය වෙත බල පෑ බලපත්‍ර ගාස්තු සංශෝධනය නතරවීමත් සමඟ කර්මාන්තයේ නියැලෙන තුන්ලක්ෂ පනස් දහසක් ඉක්මවූ පිරිසකට සිය කර්මාන්තය ජීවනෝපාය මාර්ග තර කර ගැනීමට හැකියාව උදා වී තිබේ.රාජ්‍ය පරිපාලන හා ස්වදේශ කටයුතු පිළිබඳ ඇමැති ඩබ්ලිව්.ඩී.ජේ. සෙනෙවිරත්න මහතාගේ මැදිහත්වීමෙන් බිඳ වැටෙන්නට ගිය මැණික් කර්මාන්තයේ පන නළ රැකුණු බවට මැණික් පතල් කර්මාන්ත කරුවෝ පෙන්වා දෙති.පසුගිය දිනවල හිටි හැටියේ මැණික් හා ස්වර්ණාභරණ අධිකාරිය විසින් මැණික් පතල් කැපීමේ බලපත්‍ර ගාස්තුව එකට හත් ගුණයකින් පමණ වැඩි කිරීමත් සමග මහත් ආන්දෝලනයකට තුඩු දුන් කාරණයක් බවට පත් විය.රුපියල් 5000/=ක්ව පැවැති පතල් කැපීමේ බලපත්‍ර ගාස්තුව රුපියල් 350,000/=ක් දක්වා ඉහළ දැමීමත් සමග කුඩා මැණික් පතල් කර්මාන්තයේ නියැලෙන්නට එම ක්ෂේත්‍රයේ තවදුරටත් රැඳී සිටීමට නොහැකි තත්ත්වයක් උද්ගත විය.මේ හේතුවෙන් පරම්පරා ගණනාවක් එම කර්මාන්තය සිය ප්‍රධාන ජීවනෝපාය මාර්ගය කරගත් ලක්ෂ සංඛ්‍යාතික පිරිසක් එම මැණික් කර්මාන්තයද සමගින් මහ පාරට ඇද වැටෙන තත්ත්වයටට පත්විය.ඊට අමතරව මැණික් කැපීම, ඔප දැමීම, පිළිස්සීම, ස්වර්ණාභරණ සැදීම හා වෙළෙඳාම යන සියල්ලක් රඳා පවතින්නේ මේ කර්මාන්තය මූලික කරගෙනය. පතල් කර්මාන්තය බිඳවැටීම සමග එම සියල්ලක්ද බිඳ වැටීමට හේතු වෙයි.මේ තත්ත්වය නිවැරදිව තේරුම්ගත් රත්නපුරේ ජනතා නියෝජිතයන්ගේ මැදිහත්වීමද මත පවත්වන ලද සාකච්ඡා වලින් අනතුරුව යළිත් අද මැණික් පතල් බලපත්‍ර ගාස්තුව රුපියල් 7500/= ක් දක්වා සංශෝධනය කිරීමට මැණික් හා ස්වර්ණාභරණ අධිකාරිය එකඟ වී තිබේ.බලංගොඩ වැලිගේපොළ පදිංචි ආර්.ආර්.විමලසිරි මහතා මේ මැණිත් කර්මාන්තය වෙත පසුගිය කාලයේදී බලපෑ විවිධ බාධාකිරීම් හා ස්වභාවික උවදුරු හමුවේ විශාල පිරිසක් කර්මාන්ත අතහැර දැමීමට කටයුතු කළා.පතල් බලපත්‍ර ගාස්තු වැඩිවීම මරු පහරක් වුණේ කුඩා පතල් කරුවන්ටයි. අද එය සංශෝධනයට ලක් කරල හැමෝටම එකලෙස කර්මාන්තයේ නියැලීමට අවස්ථාව සලසා දුන් ඊට මැදිහත් වී කටයුතු කළ සියලු දෙනාට අපි අපේ ප්‍රණාමය පුද කරනවා.කරවිට නිරිඇල්ලෙ පහළ කොටසේ පදිංචි කේ.එස්. සමන් කපුආරච්චි මහතා බිඳ වැටෙන්න ගිය එම කර්මාන්තයට අද යළිත් පණ දීල තිබෙනවා.මැණික් පතල් කරුවන් ඒ අන්දමට හෝ ආරක්ෂා කරන්න කටයුතු කිරීම පිළිබඳව අපි සතුටු වෙනවා.නිවිතිගල යක්දෙහිවත්තෙ පදිංචි ටී.ජී. රත්නසිරි මහතා පරම් පරාවෙන් පරම්පරාවට මෙම කර්මාන්තය සිදු කරගෙන ගිය විශාල පිරිසක් මෙම ප්‍රදේශවල ජීවත් වුණා.මෙම මැණික් කර්මාන්තයේ ලක්ෂ පතියන් මෙන්ම කෝටිපතියන් බවට පත්වූ පිරිසුත් මෙම ප්‍රදේශතුළ සිටිනවා.ඒ උදවියගෙන් අදටත් සමාජයට විශාල සේවාවක් ඉටු වෙනවා. කර්මාන්තය බිඳ වැටුනානම් පොඩි එකාගේ සිට මහ එකා දක්වාම පහර වදිනවා.එසේ වෙන්න ඉඩ නොදී මෙම කර්මාන්තයේ මුල්ම පුරුක වන පතල් කර්මාන්තය ආරක්ෂා කර දුන් සැමට අපි ණයගැතියි.මේ පිළිබඳ අදහස් දක්වන රත්නපුර දිස්ත්‍රික් පාර්ලිමේන්තු මන්ත්‍රී හා රාජ්‍ය පරිපාලන හා ස්වදේශ කටයුතු පිළිබඳ ඇමැති ඩබ්ලිව්.ඩී.ජේ.සෙනෙවිරත්න මහතාලෝකයේ හමුවන වටිනාම මැණික් අපේ ශ්‍රී ලංකාවේ රත්නපුර දිස්ත්‍රික්කයෙන් හමු වෙනවා. එංගලන්තයේ බකින්හැම් මාලිගාවේ වටිනාම වස්තූ®න් වශයෙන් තබාගෙන තිබෙන වස්තූන් අතර පවතින වටිනාම මැණික් ගලද හමුව තිබෙන්නේ රත්නපුර දිස්ත්‍රික්කයෙනුයි.තායිලන්තය, බ්‍රිතාන්‍ය, අමෙරිකාව වැනි රටවලට මැණික් යවනු ලබන ප්‍රධානතම රටක් වශයෙන් ශ්‍රී ලංකාව කටයුතු කරනවා.පතල් බලපත්‍ර ගාස්තු ඉහළ දැමීමත් සමග මහත් ආන්දෝලනයක් පසුගිය දින වල මතු වුණා. මේ සම්බන්ධව මම ජනාධිපති තුමා,විෂයභාර ඇමැතිවරයා මැණික් හා ස්වර්ණාභරණ අධිකාරියේ සභාපති ඇතුළු බලධාරීන් සමග සාකච්ඡා කර වැඩිවූ බලපත්‍ර ගාස්තු පහත දමා ගැනීමට හැකියාව ලැබුනා.රුපියල් 350,000 දක්වා වැඩිවූ මැණිත් පතල් බලපත්‍ර ගාස්තුව රුපියල් 7500.00 දක්වා අඩු කර ගත හැකිවුණා. ඒ වගේම මැණික් පිට රට යවන විට අයකළ සියයට 15 ක බද්ද සියයට 2.5 ක් දක්වා අඩු කිරීමට අතිගරු ජනාධිපතිතුමා කටයුතු කළා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=r1008044</link>
    <topic>මැණික්කඩවර පෘතුගීසි බළකොටුවට ලැබෙන සැලකිලි මදි</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>එකදහස් පන්සිය අනු අට වර්ෂයේදී විශාල බිම් ප්‍රමාණයක ඉදිකරන ලද මැණික්කඩවර පෘතුගීසි බලකොටුව මේවනවිට වල්බිහිවී බිම් ප්‍රමාණයද අඩුවෙමින් පවතී. ඓතිහාසික දැදිගම් පුරවරයේ මනස්කාන්ත කඳු වළල්ලකින් වටවූ මනරම් බිම් පෙදෙසක මේ බලකොටුව ඉදිකර ඇත.බළකොටුව ආරක්ෂා වන අන්දමට විශාල දඬු වැටකින් ආවරණය වන පරිදි ජෙනරාල් අසවිදු නැමැත්තා විසින් හයමසක් වැනි කෙටි කාලයක් ඇතුළතදී මේ බළකොටුව ඉදිකර ඇත.මෙය ඉදිකිරීම සඳහා අවශ්‍ය ගඩොල් ගෙනැවිත් ඇත්තේ සැතපුම් දෙකක් පමණ දුරින් වූ දැදිගම පැරකුම්බා රජු විසින් ඉදිකරන ලද සූතිගර චෛත්‍යයෙනි.බළකොටුවට එල්ලවන සතුරු බලපෑම්වලින් ආරක්ෂාවීමටත් මෙහි සිට සැඟවී පහරදීමට හැකිවන අයුරින් මේ බළකොටුව ඉදිකර ඇත.මෙහි තිබුණ පෘතුගීසි ලාංඡනය කලක් මැණික්කඩවර රජමහා විහාරයේ තැන්පත්කර පසුව 1890 දී බෙල් මහතා කොළඹ කෞතුකාගාරයට ගෙනැවිත් භාරදෙන ලදී.එදා ඉතාමත්ම ශක්තිමත්ව තිබුණ ආරක්ෂක බළකොටුවද මෙය වේ. අසවිදු නමැත්තා මෙහි නැවතී සිට සියලු පාලන කටයුතු සාර්ථකව කරගෙන ගොස් ඇත. සොල්දාදුවන් හාරසියයකට ආසන්න ප්‍රමාණයක් මෙහි නවතා තබා ආරක්ෂක ශක්තිය වැඩි දියුණු කර ඇත.මැණික්කඩවර රජමහා විහාරාධිපති හා වරකාපොළ ශාසනාරක්ෂක බල මණ්ඩලයේ ප්‍රධාන සභාපති මැණික්කඩවර ධම්මරතන හිමියෝ මෙසේ කීහමේ බළකොටුව බලන්න දෙස් විදෙස් සංචාරකයෝ පැමිණියා අද මැණික්කඩවර බළකොටුව කාටත් අමතක වෙලා. මේ ස්ථානය ඉතිහාස ගතවෙලා. දරුවන් පොත්පත්වලින් බළ කොටුවගැන ඉගෙන ගන්නවා. ඒ වුණත් අධ්‍යාපන චාරිකා මගින් බළකොටුව බලන්න ආපුවහම බලන්න තියෙන්නේ කැලෑවක් පමණයි.ඓතිහාසික දැදිගම තමයි පුරාණයේ ලංකාවේ අගනුවර හොඳ පිරිවෙන් තිබුණා.හොඳ අධ්‍යාපනයක් ලබපු අය හිටියා. දැන් ඒ පිරිවෙනත් නැහැ. දැදිගම පූජාභූ®මි වැඩ සටහනත් අතරමග නැවතිලා කරන්න කෙනෙක් නැහැ. අපේ දරුවන්ට මොනවා හරි ඉගෙන ගන්න මේ ස්ථානයේ වැඩි දියුණු කිරීමත් සිදුවිය යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=r1008045</link>
    <topic>ඓතිහාසික මුන්නේශ්වරම් දේවාලයේ නිකිණි මහා උළෙල ඇරැඹෙයි</topic>
    <author>බිංගිරිය විශේෂ - වෝල්ටර් කුමාරසිංහ</author>
    <content>ඇසළ උත්සව අවසන් වෙත්ම මුන්නේශ්වරම් දේවාලයේ නිකිණි මහා උළෙල ආරම්භ වේ. හින්දු ආගමිකයන්ගේ පරම පූජනීයවූ ශිව නොහොත් ඊශ්වර දෙවියන්ගේ අණසකපවත්නා ස්ථානයක් හැටියට මේ මුන්නේශ්වරම් දෙවොල හැදින්වේ.සියවස් ගණනාවක්ම බෞද්ධ රජ දරුවන්ගේද ආදරය ගෞරවාදරයට ලක්ව ඇති මේ දෙවොල අතීතයේදී බෞද්ධ සිද්ධස්ථානයක් බවටද බොදු බැතිමතුන් අතර විශ්වාසයක් ඇත. එයට ඇති එකම සාධකය අදටත් මෙහි නොනැසී පවතින දේවාලය අභියස ඇති පැරැණි බෝධියයි.දේවාලයේ නැඟෙනහිර වාසල් දොරටුව අසල ඇති මේ බෝධිය අනුරාධපුර ජයශ්‍රීමහා බෝධීන් වහන්සේ ගෙන් පහළ වූ දෙතිස් ඵලරුහ බෝධීන් වහන්සේ නමක් හැටියට ද බෞද්ධයන් විශ්වාස කරති.මෙහි ඇති ප්‍රධාන ඊශ්වර දේවාලය වටා පරිවාර දේවාල කීපයක් ද වෙයි. ඊශ්වර දෙවියන්ගේ පුතුන් යැයි හඳුන්වනු ලබන ගණ දෙවියන්ගේ හා අයියනායක දෙවියන් සඳහා වූ දේවාලද මේ අතර වෙයි.ඊශ්වර දෙවියන්ගේ අග මෙහෙසියයි කියනු ලබන පාර්වතී දේවියගේ එක් බිහිසුණු වේසයක් වූ භද්‍රකාලී දෙවොලද මෙහි පිහිටා ඇත. අද ඉතා බිහිසුණු පුද සිරිත් පවත්වනු ලබන මේ දේවාලයට බැතිමතුන් දක්වන්නේ මහත් ගෞරවයකි.කප් සිටුවීමෙන් පසුව පුරා දින දාහතරක් මෙහි දේවාලය ඇතුලත පෙරහර පැවැත්වේ. එසේම දින 14ක් දේවාලය වටා පෙරහරද පැවැත්වේ.හින්දු භක්තිකයන්ගේ මෙන්ම බෞද්ධයන්ගේද පූජෝපහාරයට මේ මුන්නේශ්වරම් ඊශ්වර මහා දෙවොල නිරතුරුවම ලක්වෙති. පසුගිය 28 වැනිදා කප් සිටුවීමෙන් ආරම්භ වූ මෙහි නිකිණි මහ උළෙල මේ මස 24 දා දැදුරුඔයේ දියකැපීමේ උත්සවයෙන් අවසන් වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=r1008046</link>
    <topic>ප්‍රතිමා නෙළීමේ දියුණූ තාක්ෂණයකකදිම සාක්ෂියක් අම්පිටියෙන් හමුවෙයි</topic>
    <author>අම්පිටිය සමූහ - සිසිර ජේ. පීරිස්</author>
    <content>ප්ලාස්ටර් පැරිස් හා වයිටිං යන නමින් හඳුන්වන නවීන තාක්ෂණයට අයත් බදාමයකින් විවිධ මූර්ති නෙළීම අද අරුමයක් නොවේ. එහෙත්, මෙයින් අවුරුදු හාරසියකට ඉහතදී මෙයටත් වඩා දියුණු තාක්‍ෂණයක් ශ්‍රී ලංකාවේ තිබූ බවට හොඳ නිදසුනක් මහනුවර අම්පිටිය, දිවුරුම් බෝධිමළු විහාරයේ ඇත.මේ විහාරස්ථානය තිබුණ ස්ථානයේ ගල් කර්මාන්තය තිබූ බවට ඇති නිදසුන් අතරින් ප්‍රබලම නිදසුන වන්නේ කළු ගල්, තිරිවානා ගල්, කිරිගරුඬ ගල් අඹරා කුඩුකර ප්‍රතිමා නෙළීමට උපයෝගි කරගත් ගල් කුඩුකළ යන්ත්‍රය අදටත් දක්නට ලැබීමයි.ඉහත සඳහන් කුමන ගල්වර්ගයක් වුව කුරහන් අබරන ගලක ස්වරූපයට තනා ඇති ගල් යන්ත්‍රයට බහා පිටි බවට පත් කොට, එම පිටිවලට, මට්ටි හුණු - මකුළු හුණු, මිශ්‍රකොට මීපැණියෙන් අනා සකස් කරගත් බදාමයක් මගින් බුද්ධ ප්‍රතිමා, දේව ප්‍රතිමා මේ ස්ථානයේදී නිර්මාණය කොට ඇති බව පැරණි පුස්කොල පොත්වල සඳහන් බව විහාරාධිපති කොලබිස්සේ තිලකසිරි හිමියෝ පවසති.පැරැණි පොතපත ආශ්‍රයෙන් සොයාගත් කරුණු අනුව, තිරිවානා ගල්, ගින්නෙන් පලහා අර්තාපල් මෙන් තම්බා පිටි බවට පත්කොට විවිධ ශාඛවල මැලියම් වර්ග හා යුෂ වර්ග මී පැණි මුසුකොට තැනූ පල්ප් මගින් ප්‍රතිමා නෙළා ඇති බවට අනාවරණය වී ඇතැයි වාස්තු විද්‍යාඥයකු වන එස්. කේ. සමරතුංග මහතා කීවේය.මේ ආකාරයට තනාගත් බදාමයෙන් වර්තමාන කැටලොයි පේස්ට් නමැති වාහන පින්තාරුවලදී භාවිතාකරන වර්ගය වැනි පල්පයක් භාවිතාකොට අච්චු ක්‍රමයක් මගින් එක හා සමාන ප්‍රතිමා නෙළීමක් එකල සිදුවූ අතර මෙලෙක් කරගත් බදාමයෙන් කළ නිර්මාණය කල්යාමේදී එය නිර්මාණය කිරීමට ගත් ගල්වර්ගය අනුව, තනිකර කළුගලෙන්, තිරිවානා ගලෙන් හා කිරිගරුඬ ගලෙන් කළ නිර්මාණ බවට පත්වී ඇති බවත්, එක හා සමාන පිළිම විශාල ප්‍රමාණයක් මහනුවර හා ඒ අවට විහාරස්ථානවල දක්නට ලැබෙන බවත් ඒ මහතා කීවේය.මෙසේ නිර්මාණය කළ ගල් උලුවස්සක් හා සිරිපතුලක අනුරුවක් මේ විහාරස්ථානයේ අද ද දක්නට ලැබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=r1008047</link>
    <topic>වාරණ ලෙන් විහාරයරැක ගන්නට කාලය ඇවිත්</topic>
    <author>අත්තනගල්ල විශේෂ ජයවීර සුගතපාල</author>
    <content>ක්‍රි:පූ: 103 දී වළගම්බා රජුට හොඳම ආරක්ෂිත ස්ථානයක් වූ බවට ඉතිහාසයේ සඳහන් වාරණ ලෙන් විහාරය අදවන විට අනාරක්ෂිත තත්ත්වයක පවතින බව ප්‍රදේශවාසීහු පවසති.මෙම ලෙන් විහාරයේ මැද මළුවේ කටාරම් කෙටූ මහ ගල්කුල යට ඉදිකර තිබූ චෛත්‍යයේ ගර්භය දැනට මාස දෙක තුනකට ඉහත දී නිදන් සොරුන් විසින් බිඳ දමා ඇත. මේ වනවිට එම චෛත්‍යය පුරා විද්‍යා දෙපාර්තමේන්තුව මගින් පිළිසකර කර ඇත.විහාරස්ථ දායක සභාවේ අනුශාසක ඩබ්ලිව්.සමරනායක මහතා මීට වසර තුනකට පමණ ඉහත මෙම මැද මළුවේම පිහිටි ලෙන් විහාරයේ, දහ අට රියන්, සැතපෙන බුද්ධ ප්‍රතිමා වහන්සේගේ සිරස නිදන් හොරුන් විසින් බිඳ ඇත.ඊට ටික කලකට පසු එම ලෙන් විහාර මන්දිරයට පිවිසෙන දොරටුවකට සවිකර තිබුණු, පිත්තලෙන් නිමැවුණු කයිපුඩි හතරක් සොරු ගලවාගෙන ගියා.මෙසේ මෙම විහාරයට සිදුවූ හානිය පිළිබඳ විස්තර කළ විහාරාධිපති දොම්පේ ප්‍රඤ්ඤානන්ද හිමි පුරාවිද්‍යා අංශයේ අයටවත්, සංඝයාවහන්සේ වන අපටවත් තනියම මේවා ආරක්ෂා කරගන්න බැහැ.අද බෞද්ධ සමාජයේ චර්යාධර්ම පිරිහීගෙන යනවා. ඒකයි මේවාට හේතුව.2008 වසරේදී රජය විසින් පූජා භූමියක් ලෙස ප්‍රකාශයට පත් කළ මෙම ඓතිහාසික ලෙන් විහාරය රැකගැනීම බෞද්ධ ජනතාව සතු වගකීමකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=r1008048</link>
    <topic>විකිරණ මිශ්‍ර අප ජලයෙන් අවට ගම්වල සෞඛ්‍ය ගැටලු මතුවෙලා</topic>
    <author>මහරගම විශේෂ වේහැල්ලේ පියතිලක</author>
    <content>මහරගම ජාතික පිළිකායතනයේ අභ්‍යන්තරයෙන් පිටතට ගලා යන අපවිත්‍ර රසායනික විකිරණ මිශ්‍ර ජලය පිළිකායතනය අවට ඇති ගොඩිගමුව උතුර හා ගොඩිගමුව දකුණ යන ගම්වල ජනතාවගේ සෞඛ්‍ය තත්ත්වයට තදින් බලපාන බවට එම ජනතාව මැසිවිලි නඟති.කඩිනමින් පිළියම් යොදන්නැයි ඇමැති දිනේෂ්ගෙන් උපදෙස්ඉකුත් වසර දෙක ඇතුළත මේ ගම් දෙකේ දොළොස් දෙනෙක් පිළිකා රෝගයෙන් මියගොස් ඇත. ඉකුත් දා විශ්වවිද්‍යාලයේ තෙවැනි වසරේ ඉගනුම ලැබූ ශිෂ්‍යාවක් ද මියගොස් තිබේ.මේ පිළිබඳව මහරගම නාගරික මන්ත්‍රී නිශාන්ත විමලචන්ද්‍ර මහතා නගර සභාවේ දී කරන ලද හෙළිදරව්ව නිසා ජල සම්පාදන හා ජලපවාහන ඇමැති දිනේෂ් ගුණවර්ධන මහතා ඉකුත් දා හදිසියේ මේ තත්ත්වය සොයා බැලීමට නිරීක්ෂණ චාරිකාවක යෙදුණේ ය.පිළිකායතනයෙන් මුදා හරින අප ජලය නිසාත් පිළිකායතනය තුළ ප්ලාස්ටික් බේත් කුප්පි, ලෙඩුන්ගේ තුවාල පිසදමන රෙදි කැබිලි, එන්නත් ආවරණ පිලිස්සීමෙන් පිටවන අලු අවට ඇති ළිං වලට වැටී ළිං කිහිපයක් වසා දැමීමට සිදුවූ බවත් එම අප ජලය පෑගීම නිසා මෙසේ රෝග ඇතිවන බවද ගම්වාසීහු ඇමැතිවරයාට පැවැසූහ.මේ අවස්ථාවට පිළිකායතනයේ අධ්‍යක්ෂ වෛද්‍ය කණිෂ්ක කරුණාරත්න මහතා ද සහභාගි විය.රෝහලේ අපද්‍රව්‍ය ගමට ගලා යෑම වළක්වා එයට නිසි පිළියමක් යොදන ලෙසත් රෝහල තුළ සිදු කෙරෙන අපද්‍රව්‍ය පිළිස්සීම වෙනත් ස්ථානයකට ගෙන ගොස් සිදු කරන ලෙසත් ඇමැතිවරයා උපදෙස් දුන්නේ ය.මේ චාරිකාවට පළාත් සභා මන්ත්‍රී සලෝචන ගමගේ, නාගරික මන්ත්‍රී නිශාන්ත විමලචන්ද්‍ර, මහරගම ප්‍රාදේශීය මහ ලේකම් චන්ද්‍රරත්න පල්ලේගම මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=s1008041</link>
    <topic>ශ්‍රී ලංකාව කඩුලු 4කට ලකුණු 293 යි</topic>
    <author>පි‍්‍රන්ස් ගුණසේකර</author>
    <content>සංචාරක ඉන්දීය පිලට එරෙහිව පී. සරා ඕවල් ක්‍රීඩාංගණයේ ඊයේ ඇරැඹි තෙවැනි ටෙස්ට් ක්‍රිකට් තරගයේ පළමු දිනයේ නිමාවෙද්දී ශ්‍රී ලංකා පිල කඩුලු 4 ක් දැවී ලකුණු 293 ක් ලබා සිටියේය.පිට පිට තෙවැනි තරගයේත් කාසියේ වාසිය දිනාගත් කුමාර් සංගක්කාර මුලින් පන්දුවට පහරදීමට තීරණය කළේ විශාල ලකුණු ප්‍රමාණයක් ලබා ඉන්දියාවට ආරම්භයේ සිටම පීඩනයක් ගෙන දීමටය.දිනය නිමාවෙද්දී තිලාන් සමරවීර නොදැවී ලකුණු 65 ක් හා ඇන්ජලෝ මැතිව්ස් නොදැවී ලකුණු 26 ක් ලබා සිටියහ. ඕවර් 86.5 ක් යවා තිබියදී ආලෝකය මඳවීම හේතුවෙන් තරගය නවතා දැමීමට විනිසුරුවෝ තීරණය කළහ. සමරවීර හා මැතිව්ස් අතර නොබිඳුණු සම්බන්ධතාව වූයේ ලකුණු 52 කි.සමරවීර හා මහේල ජයවර්ධන සිවුවැනි කඩුල්ලට ලකුණු 84 ක් ගොඩනඟා තිබියදී මහේල ලකුණු 56 කට දැවී ගියේය. ඔහු පන්දු 154 කදී හතරේ පහර 3 ක් එල්ල කර ඉතා සංයමයෙන් තම ඉනිම ගොඩනැංවීය.මහේල ඊයේ රැස්කළේ තම 36 වැනි ටෙස්ට් අර්ධ ශතකයයි. ඔහු ඕජාගේ පන්දුවකට කඩුල්ල මුවාකිරීමේ වරදට හසුව දැවී ගිය අතර එම තීරණය ආන්දෝලනයකට තුඩු දුන්නේය.ඕස්ට්‍රේලියාවේ රෝඩ් ටකර් දුන් එම තීන්දුව රූපවාහිනී පුනරූපණවලදී දුටුවේ කඩුල්ලට උඩින් යන පන්දුවක් ලෙසිනි. මහේලගේ දැවී යෑමෙන් පී‍්‍රතිමත් වූ ප්‍රග්යාන් ඕජා ශ්‍රී ලංකා ඉනිමේ දෙවැනි කඩුල්ල බිඳහෙළා ගත්තේය.ශ්‍රී ලංකා පිල තේ පානය වෙද්දී කඩුලු 3කට ලකුණු 194ක් ලබා සිටියේය. සංගක්කාර 33 වැනි ටෙස්ට් අර්ධ ශතකය වාර්තා කිරීමෙන් අනතුරුව ලකුණු 75කට දැවී ගියේය. මිනිත්තු 173ක් කඩුල්ලේ රැඳී සිටි සංගක්කාර පන්දු 114කදී හතරේ පහර 5ක් හා හයේ පහර 2ක් එල්ල කළේය.නිමාව දුටු ටෙස්ට් තරග දෙකේදීම ලකුණු 103ක්, 219ක් හා නොදැවී ලකුණු 42ක් ලබා ශ්‍රී ලංකාවට කදිම සේවයක් කළ සංගක්කාරට ඊයේ දිනයේ දී ඉන්දීය පිලෙන් ප්‍රබල පීඩනයක් එල්ල කෙරුණි.සංගක්කාර ලකුණු 23ක් ලබා සිටියදී දෙවැනි ස්ලිප් ක්‍රීඩක වී. වී. එස්. ලක්ෂ්මන් වෙත පහසු උඩ පන්දුවක් දුන්නද තෙවැනි ස්ලිප් හි සිටි සුරේෂ් රයිනා එය රැක ගැනීමට පැන අතහැරී ගියේය.සංගක්කාරගේ ඉනිම නිමාවූයේ “ලෝන්ග් ඕන්” හරහා දැවැන්ත පහරකට යෑමෙනි. එහි සිටි ෂෙවාග්ට එය පහසු උඩ පන්දුවක් වූ අතර ඕජාට කඩුල්ල හිමිවිය. සංගක්කාර හා මහේල ජයවර්ධන තෙවැනි කඩුල්ලට ලකුණු 55ක සම්බන්ධතාවක් ගොඩනැංවූහ.සංගක්කාර හා ඩිල්ෂාන් දෙවැනි කඩුල්ලට ලකුණු 87ක සම්බන්ධතාවක් ගොඩනගා සිටියදී ඩිල්ෂාන් ලකුණු 41කට දැවී ගියේය. ඩිල්ෂාන් දුවද්දී දැවීයෑම ශ්‍රී ලංකා ඉනිමට අවාසියකි. ඔහු පන්දු 114කදී හතරේ පහර 5ක් හා හයේ පහර 2ක් එල්ල කළේය.ආරම්භක පිතිකරුවන් වූ තරංග පරණවිතානගේ හා ඩිල්ෂාන්ගේ සම්බන්ධතාව ලකුණු 15කට සීමා විය. තරගයේ 4 වැනි ඕවරයේ අවසන් පන්දුවේදී ඉෂාන් ෂර්මා එවූ පන්දුවකට “ඩ්‍රයිව්” පහරක් එල්ල කිරීමට ගොස් කඩුලු රකින දෝනි වෙත උඩ පන්දුවක් දීමෙන් පරණවිතාන ලකුණු 8කට දැවී ගියේය.ඔහු නිමාවූ ටෙස්ට් තරග දෙකේදීම ශකක 2ක් වාර්තා කළ පිතිකරුවෙකි. ලොව සුපිරි පිතිකරු සචින් තෙන්ඩුල්කාර් තම ටෙස්ට් දිවියෙහි 169 වැනි තරගයට සහභාගී වී ලෝක වාර්තාවක් පිහිටුවීම මේ තරගයේ විශේෂත්වයකි.මෙයට පෙර ඕස්ට්‍රේලියාවේ ස්ටීව් වෝ තරග 168කට සහභාගි වී මේ ලෝක වාර්තාව පිහිටුවා තිබුණි.දෙවැනි ටෙස්ට් තරගයට එක්වූ ශ්‍රී ලංකා ආරම්භක වේග පන්දු යවන්නන් දෙදෙනාම මේ තරගයේ දී ඉවත් කර ඇත. දිල්හාර හා ධම්මික ප්‍රසාද් වෙනුවට ලසිත් මාලිංග හා වමතින් වේග පන්දු යවන චානක වෙළගෙදර ශ්‍රී ලංකා පිලට එක්ව සිටිති.ඉන්දීය පිලේ පිටදඟ පන්දු යවන හර්බජාන් සිං වෙනුවට පාදඟ පන්දු යවන අමිත් මිෂ්රා මේ තරගයට එක්කොට තිබේ.අද තරගයේ දෙවැනි දිනයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=s1008042</link>
    <topic>19න් පහළ ශ්‍රී ලංකා පිලටකඩුලු 9ක ජයක්</topic>
    <author/>
    <content>ශ්‍රී ලංකා 19න් පහළ ක්‍රිකට් පිලේ නායක චතුර පීරිස් ප්‍රමුඛ පන්දු යවන්නන්ගේ දක්ෂ පන්දු යැවීමේ හේතුවෙන් එංගලන්ත 19න් පහළ පිල සමඟ පැවැති පළමු ඕවර විස්සයි 20 තරගයෙන් කඩුලු 9ක විශිෂ්ට ජයක් වාර්තා කිරීමට ශ්‍රී ලංකා යොවුන් පිල සමත් විය.පළමුව පන්දුවට පහරදුන් එංගලන්ත පිල ඕවර 18.3 කදී ලකුණු 107 කට දවාලීමට ශ්‍රී ලංකා පන්දු යවන්නෝ සමත් වූහ.නායක චතුර පීරිස් ලකුණු 20 ට කඩුලු 3ක් දවාලූ අතර ලහිරු ජයරත්න ලකුණු 18ට කඩුලු 2ක්ද, භානුක රාජපක්ෂ ලකුණු 19ට කඩුලු 2ක් ද දවාලූ අතර එංගලන්ත පිල වෙනුවෙන් ජැක් මැනුවෙල් වැඩිම ලකුණු සංඛ්‍යාව (23) වාර්තා කළේ ය.ලකුණු 108 ක ජයග්‍රහණ ඉලක්කය ලබා ගැනීමට ශ්‍රී ලංකා පිලට වැය වූයේ ඕවර 13.4ක් පමණි. භානුක රාජපක්ෂ පන්දු 29 කදී හතරේ පහර 3ක් සහ හයේ පහර 5ක් සමඟ නොදැවී ලකුණු 54 ක් රැස් කළ අතර රමිත් රඹුක්වැල්ල ලකුණු 36ක් වාර්තා කළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=s1008043</link>
    <topic>පාසල් නෙට්බෝල් තරගාවලිය හෙට ඇරැඹේ</topic>
    <author>චන්ද්‍ර ශ්‍රී අසෝක බණ්ඩාරමාතලේ දිසා විශේෂ</author>
    <content>ශ්‍රී ලංකා පාසල් නෙට්බෝල් සංගමය වාර්ෂිකව සංවිධානය කරන මයිලෝ කුසලාන සමස්ත ලංකා පාසල් නෙට්බෝල් තරගාවලිය 5, 6 සහ 7 යන දිනවල මාතලේ බර්නාඩ් අලුවිහාරේ ක්‍රීඩාංගණයේදී පැවැත්වේ.නෙස්ලේ ලංකා සමාගමේ අනුග්‍රහය යටතේ මෙවර 19 වන වරටත් පැවැත්වෙන මෙම තරගාවලියේ වයස අවුරුදු 12, 14, 16 සහ 18 න් පහළ වයස් සීමා යටතේ ඒ හා බී වශයෙන් කාණ්ඩ දෙකකින් තරග පැවැත්වේ.දිවයින පුරා මධ්‍යස්ථාන 14 කදී පැවති මුල් වටයේ තරග වලදී ජයග්‍රාහී කණ්ඩායම් 214 ක් ඒ කාණ්ඩය යටතේද කුසලතා දක්වමින් සුදුසුකම් ලැබූ තවත් කණ්ඩායම් 114 ක් බී කාණ්ඩය යටතේද තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=s1008044</link>
    <topic>යුසුෆ්-රාසා යළි කැඳවීම ගැනහිටපු ක්‍රීඩකයන්ගේ විරෝධය</topic>
    <author/>
    <content>එංගලන්තය සමග පැවැත්වෙන දෙවැනි ටෙස්ට් තරගයේදී පකිස්තානු පිලේ වෙනස්කම් දෙකක් සිදු කරමින් හිටපු නායක මොහොමඩ් යුසුෆ් සහ හසන් රාසා යළි කණ්ඩායමට කැඳවීමට එරට තේරීම් කමිටුව ගත් තීරණය පාකිස්තානයේ හිටපු ටෙස්ට් ක්‍රීඩකයින්ගේ දැඩි විවේචනයට ලක්විය.මේ තීරණය ජාතික කණ්ඩායම ගොනාට ඇන්දවීමක් ලෙස හුවා දක්වමින් හිටපු නායක අමිර් සොහෙල් පාකිස්තාන ක්‍රිකට් පාලක මණ්ඩලය දැඩි ලෙස විවේචනයට ලක් කළේය. “යුසුෆ් මාස කිහිපයක් ක්‍රීඩාවෙන් ඈත් වීම නිසා ඔහුගේ හැකියාව හා ශාරීරික යෝග්‍යතාව කිසිවකු නොදනී” සොහෙල් පැවැසුවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=s1008045</link>
    <topic>ආසියානු තරගාවලියට සුදුසුකම් ලැබූ ජිනේද්‍ර ගමන් වියදම් නැතිව අසරණ වෙලා</topic>
    <author>වර්නන් ගුණසේකර</author>
    <content>ප්‍රවීණයන්ගේ ක්‍රීඩා උළෙලේ දී මීටර 400 සහ 800 ඉසව්වලින් රන් පදක්කම් දිනාගත් ලාල් ජිනේද්‍ර තලයරත්න මෙවර ආසියානු ප්‍රවීණයන්ගේ මලල ක්‍රීඩා තරගාවලියේ ශ්‍රී ලංකාව නියෝජනය කිරීමට සුදුසුකම් ලබා සිටී.එහෙත් මලයාසියාවේ පැවැත්වීමට නියමිත එම තරගාවලියට යාමට අවශ්‍ය ගුවන් ටිකට් පත හා අනෙකුත් වියදම් දැරීමට ඔහුට සිදුව තිබේ. ආර්ථිකය අතින් එවැනි තත්ත්වයක නොසිටින ජිනේද්‍ර තමන්ට ඒ සදහා උපකාර කරන ලෙසට අනුග්‍රාහකයන්ගෙන් ඉල්ලා සිටී.2004 සුනාමි ව්‍යසනයට ගොදුරු වූ ඔහු උන්හිටි තැන් අහිමිව අද බිරිඳ සහ දරුවන් සමඟ කොළඹ මෝදර කුලී නිවසක ජීවත් වෙයි. තවමත් පාසල් වියේ පසුවන දරුවන් දෙදෙනෙකුගේ පියෙකු වන ජිනේද්‍ර දරුවන්ගේ අධ්‍යාපන කටයුතු හා පවුලේ අනෙකුත් ආර්ථික දුෂ්කරතා හමුවේ අසරණව සිටී.සුනාමි ව්‍යසනයේ දී ඔහුට සහ පවුලට ඉතිරි වූයේ ඇඳිවත පමණි. ඔහු සතුව තිබූ පදක්කම්, කුසලතා හා සහතික පත්‍ර ද ඔහුට අහිමි විය.මොරගොඩ මහා විද්‍යාලයෙන් මූලික අධ්‍යාපනය ලැබූ ජිනේද්‍ර තලයරත්න එහි දී මීටර 400, 800 හා 1500 යන ඉසව්වලින් අනුරාධපුර දිස්ත්‍රික්කයේ අන්තර් පාසල් ප්‍රථම ස්ථාන දිනා ගනිමින් කෙළිබිමේ ජය මාවතට පිවිසියේ ය.ඉන්පසු 1978 වසරේ කැකිරාව අධ්‍යාපන මාණ්ඩලික ක්‍රීඩා තරගවලට ඉදිරිපත් වූ ඔහු වයස අවුරුදු 19න් පහළ මීටර 800 ඉසව්ව මිනිත්තු 2යි තත්පර 2කින් නිම කරමින් රජරට වාර්තාවක් තැබීමට සමත් විය.ජාතික තරුණ සේවා සභාව 1979 දී මොරගොඩදී පැවැත් වූ මීටර 10,000 විවෘත ධාවන තරගයේ දී ප්‍රථම ස්ථානය දිනාගත් ජිනේද්‍ර ඉන්පසු අගනුවරට පැමිණියේ ය. කොළඹදී ද නොයෙකුත් තරගවල දස්කම් පෑ ඔහුගේ ක්‍රීඩා දිවියේ ඉහළම ජයග්‍රහණය වාර්තා වූයේ 1988 වසරේ පැවැති 16 වැනි ජාතික මහා ක්‍රීඩා උළෙලේදී ය.එහි දී ඔහු මිනිත්තු 3යි තත්පර 57.3කින් මීටර 1500 තරගය ජයග්‍රහණය කරමින් රන් පදක්කම දිනා ගත්තේ නව තරග වාර්තාවක් ද පිහිටුවමිණි.මලයාසියාවේ දී ශ්‍රී ලංකාවට කීර්තියක් අත්කර දෙමින් රන් පදක්කමක් දිනා ගැනීම ලාල් ජිනේද්‍ර තලයරත්න දිරිය ක්‍රීඩකයාගේ ඒකායන අරමුණවී තිබේ. දිරිය ඇතත් ඔහුට ඒ වෙනුවෙන් වියදම් කිරීමට මුදල් නැත. අනුග්‍රාහකයකුගේ අවධානය තමන් වෙත යොමු වනු ඇතැයි ජිනේද්‍ර මහත් සේ බලාපොරොත්තු වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=s1008046</link>
    <topic>යුද හමුදා බොක්සිං ජයසේවා බළකායට</topic>
    <author>ෆවුස් මොහොමඩ්</author>
    <content>ශ්‍රී ලංකා යුද හමුදා අන්තර් රෙජිමේන්තු බොක්සිං තරගාවලියේ සමස්ත සූරතාව හිමි කර ගැනීමට යුද හමුදා සේවා බලකාය සමත් විය. මෙහි අනු සූරතාව සිංහ රෙජිමේන්තුවට හිමි වූ අතර ගජබා රෙජිමේන්තුව තෙවැනි ස්ථානය අත්කර ගත්තේය.පනාගොඩ යුද හමුදා ගෘහස්ථ පිටියේ පැවැති මේ තරග මාලාවේ හොඳම බොක්සිං ක්‍රීඩකයා වූයේ යුද හමුදා සේවා බලකායේ එම්. ඒ. දිවාරත්නය. හොඳම පරාජිතයා ලෙස ගජබා රෙජිමේන්තුවේ කේ. ජී. ජීවන්ත තේරී පත් විය.කාන්තා බොක්සිං ඉසව්වේ හොඳම ක්‍රීඩිකාව වූයේ යුද හමුදා කාන්තා බලකායේ (තුන්වැනි ස්වේච්ඡා) එල්. ජී. චන්ද්‍රිකාය. හොඳම පරාජිත ක්‍රීඩිකාව ලෙස යුද හමුදා කාන්තා බලකායේ (දෙවැනි ස්වේච්ඡා) පී. කේ. සුමුදු සම්මාන දිනා ගත්තාය.යුද හමුදාපති ලුතිනන් ජෙනරාල් ජගත් ජයසූරිය මහතාගේ ප්‍රධානත්වයෙන් පැවැති ත්‍යාග ප්‍රදානෝත්සවයට යුද හමුදා බොක්සිං සංගමයේ සභාපති බ්‍රිගේඩියර් ජී. ආර්. එච්. ඩයස්, ලේකම් මේජර් ජේ. අයි. බී. ඩබ්. පල්ලෙකුඹුර ඇතුළු යුද හමුදාවේ උසස් නිලධාරීහු රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=s1008047</link>
    <topic>ටී.බී.ජයා පාසල් බොක්සිං හෙට සිට</topic>
    <author>හොරණ විශේෂ</author>
    <content>සමස්ත ලංකා ටී.බී. ජයා අනුස්මරණ පාසල් බොක්සිං තරගාවලිය හෙට (5) සිට 08 දා දක්වා හොරණ නගර ශාලාවේදී පැවැත්වේ.පාසල් 70 ක සහභාගීත්වයෙන් පැවැත්වෙන මේ තරගාවලිය කළුතර දිස්ත්‍රික් බොක්සිං සංගමය මගින් සංවිධානය කරනු ලබයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=s1008048</link>
    <topic>බස්නාහිර පළාත් අයෝමය පුරුෂයා යුද හමුදාවේ සිසිරසිරි</topic>
    <author>ජගත් ගුණවර්ධන</author>
    <content>ශ්‍රී ලංකා යුද හමුදාවේ සිසිර සිරි සෝමපාල මෙවරද සුපුරුදු දක්ෂතා පෙන්වමින් බස්නාහිර පළාත් අයෝමය පුරුෂයා ලෙස අභිෂේක ලැබීය. පසුගියදා වත්තල පුරහලේදී පැවැති මේ තරගාවලියේ දී ගුවන් හමුදාව නියෝජනය කළ කුමුදු කුමාර හා ලසන්ත ෆොන්සේකා පිළිවෙළින් දෙවැනි හා තෙවැනි ස්ථාන ලබා ගත්හ.බස්නාහිර පළාත තුළ විසිරී සිටින ප්‍රවීණ මෙන්ම ආධුනික ක්‍රීඩකයන් රැසක් සහභාගි වූ මේ තරගාවලිය ශ්‍රී ලංකා කායවර්ධන සම්මේලන විසින් සංවිධානය කරනු ලැබීය.තරගාවලියේ පළමු ස්ථානය සඳහා කුසලානය සමඟ රුපියල් 25000ක් ද, දෙවැනි ස්ථානය සඳහා කුසලානය සමඟ රුපියල් 15000ක් ද තෙවැනි ස්ථානය සඳහා කුසලානය සමග රුපියල් 10000ක් ද හිමි විය.බර පංති 9කින් හා වයස අවුරුදු 45න් ඉහළ ප්‍රවීණයන්ගේ ක්‍රීඩා තරගයකින් සමන්විත වූ මේ තරගාවලියේ සමස්ත ප්‍රතිඵල මෙසේ ය.කිලෝ ග්‍රෑම් 55 ට අඩු1.ධනුෂ්ක ජයසිංහ (ශ්‍රී ලංකා ගුවන් හමුදාව) 2. දර්ශන රන්මුදු, 3.විරාජ් පි‍්‍රයංකර (ශ්‍රී ලංකා යුද හමුදාව)කිලෝ ග්‍රෑම් 60 ට අඩු1. ඒ.එම්.පෙරේරා - ශ්‍රී ලංකා නාවික හමුදාව, 2. වයි.ජී.අමිල - ශ්‍රී ලංකා යුද හමුදාව, 3. රංගන ප්‍රනාන්දු - ශ්‍රී ලංකා ගුවන් හමුදාවකිලෝ ග්‍රෑම් 65 ට අඩු1. සේනක ලිවේරා (ශ්‍රී ලංකා ගුවන් හමුදාව) 2. සුරේෂ් කරුණාතිලක (පවර් ඒෂියන් වත්තල) 3. ඩබ්ලිව්. ඩී.සී.ඩයස් (ශ්‍රී ලංකා නාවික හමුදාව)කිලෝ ග්‍රෑම් 70 ට අඩු1. ලසන්ත ෆොන්සේකා, 2. එම්.ඩී.ආර්.ඊ. මැණික්පුර (ශ්‍රී ලංකා ගුවන් හමුදාව) 3. ඒ.ජී.රොහාන් ප්‍රදීප් (කොළොන්නාව බාර්බෙල්)කිලෝ ග්‍රෑම් 75 ට අඩු -1. විශ්ව කුමුදු කුමාර, 2. රනිල් සම්පත්, 3. කේ.සී.තුෂාර - (ශ්‍රී ලංකා ගුවන් හමුදාව)කිලෝ ග්‍රෑම් 80 ට අඩු1. සිසිරසිරි සෝමපාල - (ශ්‍රී ලංකා යුද හමුදාව) 2. උදාර මෙන්ඩිස් (ශ්‍රී ලංකා ගුවන් හමුදාව) 3. අසංක නන්ද (මෙගා පවර්)කිලෝ ග්‍රෑම් 85 ට අඩු1. අනුර පෙරේරා (ශ්‍රී ලංකා ගුවන් හමුදාව) 2. ජී.ඩබ්ලිව්. එස්.එස්. කුමාර (ශ්‍රී ලංකා යුද හමුදාව) 3. සංජීව සිල්වා (සංජීව ෆිට්නස් සෙන්ටර්)කිලෝ ග්‍රෑම් 90 ට අඩු1. රන්දික ගාවින්ද (දෙහිවල ගල්කිස්ස නගර සභාව) 2. එම්.ඒ.ඩී.සී. පුෂ්ප කුමාර (බොඩි ඇන්ඩ් ස්ටයිල්) 3. එස්.එම්. වසන්ත කුමාර (ශ්‍රී ලංකා යුද හමුදාව)කිලෝ ග්‍රෑම් 90 ට වැඩි1. චතුර විරංග (ශ්‍රී ලංකා ගුවන් හමුදාව) 2. විපුල රත්න (ශ්‍රී ලංකා නාවික හමුදාව) 3. කැලුම් ශම්මික පෙරේරා (හයි පවර් ජිම්)අවුරුදු 45 ට වැඩි ප්‍රවීණයන්ගේ තරගය1, තුවාන් අශීස් (කොළඹ නගර සභාව) 2. සුනිල් ජයන්ත (බොඩි පවර්) 3. ආර්.එල්. නවරත්න (නවරත්න කායවර්ධන කවය).</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=f1008041</link>
    <topic>හතළිහ පැන්නට ජවිපෙ තවම අඳබාලයි</topic>
    <author>සාකච්ඡා කළේ -උදිත ගුණවර්ධන</author>
    <content>සිය අමාත්‍යාංශයේ ඉදිරි කාර්ය භාරය හා සැලැසුම්, වර්තමාන සමාජ දේශපාලන කරුණු පිළිබඳ ඇමැතිනි පවිත්‍රා වන්නිආරච්චි මහත්මිය සමඟ සිදුකළ සංවාදයකි මේ.සංස්කෘතික හා ජාතික උරුමයන් පිළිබඳ අමාත්‍යාංශයේ වගකීම ඔබ බාරගෙන සැලකිය යුතු කාලයක් ගත වුණා. පසුගිය කාලයේ දී ඇති කළ වැඩපිළිවෙළ පිළිබඳ ඔබට සෑහීමකට පත් වෙන්න පුළුවන් ද?පසුගිය කාලයේ දී ගොඩක් අය සංස්කෘතික විෂය පිළිබඳ දැක් වූයේ වෙනත් විදිහක විග්‍රහයක්. ඒත් සංස්කෘතික හා ජාතික උරුමය පිළිබඳ එවැනි අවතක්සේරුවක් කරන්න බැහැ.රටක ආරක්‍ෂක අමාත්‍යාංශයට යම් විශාල වගකීමක් යුද්ධ කාලයේ දී තිබුණා වගේම මේ පශ්චාත් යුද සමයේ දී සංස්කෘතික අමාත්‍යාංශයටත් වගකීමක් තිබෙනවා.ඒ නිසා බුද්ධියෙන් තොර පුද්ගලයකු සංස්කෘතික අමාත්‍යාංශය මගින් රටට ප්‍රතිඵලයක් නැහැ කීවට ඇත්ත තත්ත්වය බහුතරය විසින් හඳුනාගෙන තිබෙනවා.දේශීයත්වය ඉහළ නැංවීම ඇතුළු බොහෝ කාර්යවලට සංස්කෘතික අමාත්‍යාංශය හරහා විශාල වැඩ කොටසක් ඉෂ්ට කරන්න පුළුවන්කමක් තිබෙනවා.ඒ නිසා රටක හදවත ලෙස සංස්කෘතික අමාත්‍යාංශය හඳුන්වන්න පුළුවන්. ඒ නිසා ඒ වගකීම් නිසි විදියට අප විසින් ඉෂ්ට කරමින් සිටින්නේ.අප අමාත්‍යාංශය විසින් සියලු කලා මණ්ඩල සඳහා අවශ්‍ය කරන සභාපතිවරු, නියෝජිතයන් සියල්ලම පත් කර තිබෙනවා. ඒ නිසා ඉදිරියේ දී කලා ක්ෂේත්‍රයේ දියුණුව සඳහා අවශ්‍ය සැලසුම් ක්‍රියාත්මක කිරීමට පුළුවන්කම ලැබී තිබෙනවා.සීගිරිය ආශි‍්‍රතව ඉදිකිරීමට නියමිත නව ඉදිකිරීම් පිළිබඳ විරෝධය පළ වෙමින් තිබෙනවා. මෙහි ඇත්ත තත්ත්වය කුමක් ද?විරෝධය පළ කිරීමට තරම් දෙයක් නැහැ. විරෝධතා පළවුණා යැයි පුරාවිද්‍යා ගවේෂණ හා කැණීම් නවත්වන්නේ නැහැ. ඒත් පසුගිය කාලයේදී සීගිරි භූමිය ඇතුළත ඉදිකිරීමට නියමිත වැසිකිළි පද්ධතියේ ඉදිකිරීම් අත්හිටවූවා.ඔබ යුද්ධයෙන් බිඳ වැටුණ උතුරු ප්‍රදේශය තුළ සංචාරයක නියැලුනා. එම සංචාරයෙන් පසු එම ප්‍රදේශවල සංස්කෘතික නවෝදය සඳහා ඔබට කුමන ආකාරයේ සැලසුමක් ද තිබෙන්නේ.යුද්ධයක් තිබෙන ප්‍රදේශයක යුද්ධය නිමා වුවත් එහි සංස්කෘතිය ඉහළ නැංවීමට, සංස්කෘතිය ආරක්‍ෂා කිරීමට, උරුමය ආරක්ෂා කිරීමට කටයුතු කළ යුතුයි. අද අපිට එම ප්‍රදේශවල උරුමය රැක ගැනීමට පුළුවන්කම ලැබී තිබෙනවා.එයයි අප අද සැලැසුම් කරමින් සිටින්නේ. සංස්කෘතිය හා ජාතික උරුමයන් පිළිබඳ අමාත්‍යාංශයේ අරමුණ හා සැලසුම වී තිබෙන්නේ උතුරේ බිඳ වැටුණ සියලු උරුමයන් යළි එම ජනතාව සතු කර දීමයි.දැන් අප රටේ කාලීන දේශපාලන හා සමාජීය මාතෘකා පිළිබඳව අවධානය යොමු කරමු. එජාපය හා ආණ්ඩුව අතර ඇතිවී තිබෙන දේශපාලන සංවාදය පිළිබඳව ඔබේ මතය කුමක් ද?මෙය ඉතාමත් හොඳ ප්‍රවේශයක් විදිහටයි සලකන්න පුළුවන්කම තිබෙන්නේ. එජාපය සමඟ ව්‍යවස්ථා සංශෝධනය පිළිබඳ සංවාදයකට එළැඹීම හොඳයි. එජාපය සමඟ අප ආරම්භ කළ සාකච්ඡා ඉතාමත් සාර්ථක විදිහට ඉදිරියට ගමන් කරමින් තිබෙන්නේ.ජනතාවගේ බලාපොරොත්තුව සහ ජනමතය වී තිබෙන්නේ අලුත් ව්‍යවස්ථාවක් ඇතිකළ යුතුයි කියන මතයේයි. එම ජනමතය ඉටුකිරීමට තමයි අප කටයුතු කරලා තිබෙන්නේ. එදා මහ මැතිවරණයේ දී, ජනාධිපතිවරණයේ දී ආණ්ඩුවට විශාල වැඩි ඡන්ද ප්‍රමාණයක් ලබාදුන්නේ ආණ්ඩු ක්‍රම ව්‍යවස්ථාව සංශෝධනය කිරීමට යි.ජේ. ආර්. ජයවර්ධන මහතා මේ ව්‍යවස්ථාව හඳුන්වා දෙද්දි විපක්ෂයේ පක්ෂවලින් තියා එතුමා නියෝජනය කළ එජාපයේ සාමාජිකයන්ගෙන් වත් මතය විමසුවේ නැහැ. එතරම් උඩගු හා ඒකාධිපති විදියටයි එදා ජයවර්ධන මහතා කටයුතු කළේ.ඒත් මහින්ද රාජපක්‍ෂ මහතා ඒ විදියට වැඩ කරන පුද්ගලයකු නෙමෙයි. ඉතාමත් නම්‍යශීලි, අන් මතවලට ගරු කරන ප්‍රජාතන්ත්‍රවාදය අගයන පුද්ගලයෙක්. ඒ නිසා තමයි එතුමා එජාපය සමඟත් සංවාදයකට පැමිණ එකඟතා ඇති කර ගැනීමට සැරසෙන්නේ.ඔහුටත් ජයවර්ධන මහතා සිදුකළ විදිහට හිතුමතේ වැඩ කරන්න ඉඩ තිබුණා. එමෙන්ම ජනාධිපතිතුමාට 2/3ට ආසන්න පාර්ලිමේන්තු බලයක් තිබෙනවා. ඒ නිසා විපක්‍ෂයේ සහය නොමැතිව වුවත් අපට අලුත් ආණ්ඩු ක්‍රමයක් ඇති කර ගැනීමට පුළුවන්කම තිබුණා.ඒත් ජනාධිපතිතුමාට අවශ්‍ය කරලා තිබෙන්නේ රටේ පොදු එකඟතාවයක් සහිත අලුත් ව්‍යවස්ථාවක් මඟින් රටට යහපත් වැඩපිළිවෙළක් ඇති කිරීමයි. අද මේ සංවාද ඇතිවී තිබෙන්නේ එම අරමුණු මූලික කර ගනිමිනුයි.මේ සංවාදය අර්ථවත් වන්නේ දෙමළ සන්ධානය, මුස්ලිම් කොංග්‍රසය, ජවිපෙ වැනි සෙසු දේශපාලන පක්‍ෂත් සංවාදය සඳහා එකතු කර ගත්තොත් නේද?මාත් ඔබේ මතයට එකඟයි. දෙමළ සහ මුස්ලිම් පක්‍ෂ මේ සඳහා එක්කර ගැනීම හොඳ දෙයක්. එයින් සෙසු ජන වර්ගවල අපේක්‍ෂා මොනවාද කියලා අපටත් දැනගන්න පුළුවන්.ඒ වගේම එම ජනතා බලාපොරොත්තු හා අරමුණු ද ඉදිරියේ දී ඉදිරිපත් කෙරෙන අලුත් ආණ්ඩු ක්‍රම ව්‍යවස්ථාවට ඇතුළත් කර ගැනීමට පුළුවන්කම තිබෙනවා.මා විශ්වාස කරනවා ඉදිරියේ දී දෙමළ ජාතික සන්ධානය, වගේ දේශපාලන පක්‍ෂත් ආණ්ඩුව සමඟ සංවාදයට එළඹෙයි කියලා. රටක් ගොඩනගද්දී සිදුවිය යුත්තේ මේ විදිහේ දේවල් තමයි. මෙතනදී ඔබ ජවිපෙ පිළිබඳ විමසා සිටියා.ඔවුන්ද අප සමඟ සංවාදයකට එනවාට අපගේ විරෝධයක් හෝ අකමැත්තක් හෝ නැහැ. එදා යුද්ධය කරගෙන යද්දි විවිධ හේතු ඉදිරියට දමමින් ජවිපෙ එම ජාතික අරමුණට පිටුපා වැඩ කළා.එහි ප්‍රතිඵලයක් විදිහට අද ජවිපෙ මන්ත්‍රී ධුර හතකට බැහැල තිබෙනවා. ජනතාව ජවිපෙ ගත් එම අතීත ක්‍රියාකාරකම් පිළිබඳ බලවත් විරෝධයක් හා අකමැත්තක් පළ කළා.දැන් එළැඹිලා තිබෙනවා ජනතා විමුක්ති පෙරමුණට තවත් අවස්ථාවක් හැදෙනවා නම් හැදෙන්න.ඔවුන් මේ අවස්ථාවත් මඟහැර ගියොත් අවසානයේ දී ඔවුන්ට ඉතිරි වන්නේ දේශපාලනයේ අතීත මතකය විතරක් වෙන්න පුළුවන්.අපි ව්‍යවස්ථා සංශෝධනය පිළිබඳ අදහස් හුවමාරු කර ගැනීමට ජවිපෙ එනවාට අකමැත්තක් නැහැ. ඒත් ඒ අයගේ කොන්දේසිවලට යටත් වෙලා වැඩ කිරීමට අප සූදානම් නැහැ.විධායක ජනාධිපති ධුරය අහෝසි කර විධායක අගමැතිවරයකු පත් කිරීම ‘නම් මාරුවක්’ පමණක් වේවිද?විධායක ජනාධිපතිවරයා පාර්ලිමේන්තුවට වගකියන්නේ නැහැ. අප සූදානම් වන්නේ එම තත්ත්වය සංශෝධනය කර පාර්ලිමේන්තුවට වගකියන අගමැතිවරයකු පත් කර ගැනීම සඳහා ව්‍යවස්ථා සංශෝධනය කර ගැනීමයි. මට මේ ගැන විශාල දෙයක් කියන්න බැහැ. මොකද තවත් මේ දේවල් සංවාද මට්ටමේ තිබෙන නිසා.ඒත් විධායකය, ව්‍යවස්ථාදායකය, අධිකරණය කියන්නේ එකට එක්ව ගමන් කළ යුතු ආයතන මිසක් වෙන් වෙන්ව ගමන් කළ යුතු ආයතන පද්ධතියක් නෙමෙයි.ඒ නිසා අප මේ පිළිබඳ යම් සංශෝධනයක් සිදු කරනවා නම් බරපතළට සළකා බලා ඒ සියලු දේවල් කළ යුතුයි. මම මේ ප්‍රශ්නයේ දී සිටින්නේ එම මතයේයි.මානම් වඩාත් කැමැතියි විධායක ජනාධිපති ධුරය වෙනුවට විධායක අගමැති ධුරයක් ඇතිවෙනවා නම්. එයින් අපට වඩාත් හොඳ වැඩපිළිවෙළක් රට වෙනුවෙන් ඉදිරිපත් කිරීමටත් එය ක්‍රියාත්මක කිරීමටත් පුළුවන්කම ලැබෙනවා.ඒ නිසා ඉදිරියේ දී ඇතිවන විධායක අගමැති ධුරය විධායක ජනාධිපති ධුරයේ හා පැරණි අගමැති ධුරයේ යහපත් අංග ඇතුළත් වූ ධුරයක් වෙනවා නම් තමයි වඩාත් හොඳ දෙයක් බවට පත්වන්නේ.රජයත් එජාපයත් අතර දේශපාලන සංවාදය රටේ ප්‍රශ්නත් ආණ්ඩුවේ හා එජාපයේ ප්‍රශ්නත් යටපත් කර ගැනීමට ඇති කළ උපක්‍රමයක් විදිහටයි ජවිපෙ විසින් විග්‍රහ කරනු ලබන්නේ?ඕනෑම කෙනෙකුට ඕනෑම දෙයක් ගැන කැමති විග්‍රහයක් කරන්න අයිතියක් තිබෙනවා. ඒ අයිතිය උල්ලංඝනය කරන්න අපට අයිතියක් නැහැ.ඒත් ජනතා විමුක්ති පෙරමුණ කියන්නේ අවුරුදු හතළිහ පැන්නත් දේශපාලන වශයෙන් පරිණත නොවූ දේශපාලන පක්‍ෂයක්.මේ අය ගමේ තියෙන වැවෙන් තල්මසුන් ඉන්නා බවට බොරු භීතිකා පතුරුවන අය. ඒ නිසා මේ අය ගොඩනගන තර්ක එතරම් වැදගැම්මක් තියෙන දේවල් විදිහට හිතන්න හොඳ නැහැ.පවුල් දේශපාලනය ගැන මතයක් ඇති කර එයට විරෝධයක් ඇති කිරීමට විපක්ෂය උත්සාහ කරනවා. ප්‍රසිද්ධ දේශපාලන පරපුරකින් පැවත එන ඔබ මේ ගැන දරන්නේ කුමන මතයක්ද?ඔය ප්‍රශ්නය මතුවෙන්නේ ජනාධිපතිතුමා සහ එතුමාගේ පවුල පිළිබඳවයි. බැසිල් රාජපක්‍ෂ මහතා උගත් බුද්ධිමත් මධ්‍යම පාන්තිකයන් වෙසෙන ගම්පහින්, මනාප ඡන්ද ලක්‍ෂ හතරක් ලැබුවෙත් නාමල් මහත්මයාවත් විශාල මනාප ප්‍රතිශතයක් ලැබුවෙත් මහජනතාවගේ කැමැත්ත අනුව.එයින් ගම්‍ය වන්නේ මේ අයගේ සේවය ප්‍රදේශයේ රටේ ජනතාව උදක්ම බලාපොරොත්තු වෙනවාය කියන එක. ඒ නිසා ජනාධිපතිතුමා බැසිල් රාජපක්‍ෂ මහතාට ඇමැති ධුරයක් ලබාදෙන එක වරදක් වෙන්නේ කොහොමද? 1994 වසරේ දී තාත්තයි මායි දෙන්නම මහජන ඡන්දයෙන් පත්වෙලා පාර්ලිමේන්තු ආවා.චන්ද්‍රිකා මැතිණිය ජනාධිපති ධුරය දරද්දී බණ්ඩාරනායක මැතිනිය අගමැති ධුරය දැරුවා. පවුල් දේශපාලනය ජනමතයට අනුව ජනතා අපේක්‍ෂා ඉෂ්ට කරමින් ඉදිරියට රැගෙන යාමේ වරදක් මා දකින්නේ නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=f1008042</link>
    <topic/>
    <author>බුද්ධික සමන් ගුණවර්ධන</author>
    <content>ඉදිරියේදී එළැඹෙන සාහිත්‍ය මාසය වෙනුවෙන් ප්‍රවීණ මනෝ විද්‍යා ලේඛක හා දේශක ගාමිණී කුමාර විතාන විසින් නව කෘති දෙකක් සිය පාඨකයන්ට දායාද කිරීමට මේ දිනවල කටයුතු කරගෙන යනවා. ප්‍රකට මනෝ විද්‍යා පුහුණුකරුවකු වන  Brain tracy ගේ ‘Change your Thinking Change your Life’  කෘතිය ‘වෙනස් කරන්න සිතුවිලි වෙනස් කරන්න ජීවිතය’ නමින් ගාමිණී කුමාර විතානයන් පරිවර්තනය කළ කෘතිය ඉන් එකකි. තවද ප්‍රායෝගික මනෝ විද්‍යා ක්ෂේත්‍රයේ දැවැන්ත කෘතියක් වන ‘Success Principle’ කෘතියේ පරිච්ඡේද හැට හතරෙන් මුල් පරිච්ඡේද තිස්දෙක ඔහු විසින් ‘සාරසිතක සොඳුරු සවිය I’ නමින් පරිවර්තනය කරන ලදී. මෙවර එහි දෙවන කලාපය නිකුත් කිරීමට ගාමිණී කුමාර විතානයන් සූදානමින් සිටින මොහොතකි.ඔබ අද මනෝ විද්‍යා දේශකයකු ලෙස ප්‍රකට වුවත් ඔබේ ලේඛන දිවිය ආරම්භ වුණේ පරිසර විද්‍යාව හරහා නේ ද ?ඔව්. මම මුලින්ම ලියුවේ පරිසරය පිළිබඳවයි. ඒ කුරුල්ලන්, ක්ෂීරපායි සතුන්, වනාන්තර ආදිය ගැන. ඒකට මට ලෙකු ශක්තියක් වුණා මම කොළඹ ජාතික කෞතුකාගාරයේ ක්ෂීරපායි හා පක්ෂි විද්‍යා අංශයේ අංශාධිපති ලෙස කටයුතු කිරීම. ඒ වගේම මම ගාල්ල ගිංගඟ අසබඩ උපන් ගැමියෙක් ලෙස පරිසරයට ගොඩක් ඇලුම් කරනවා.මගේ විද්‍යා සාහිත්‍ය අගය කරමින් ශ්‍රී ලංකාවේ විශිෂ්ඨතමයන්ට ජපාන ශ්‍රී ලංකා සංස්කෘතික පදනම දෙනු ලබන බුන්කා සම්මානයත් මට හිමි වුණා.ඒ වගේම දළදා මාලිගයේ රාජා ඇතා රසායනික සංරක්ෂණය කිරීම කළේ මමයි. එය ශ්‍රී ලංකාවේ ක්ෂිරපායි සතෙක් රසායනික තිර කිරීමක් කළ ප්‍රථම අවස්ථාවයි. ඒ සඳහා මට ජනාධිපති සම්මානය ලැබුණා.ඔබ කරන පරිවර්තන අතර විවිධ ප්‍රකට පුද්ගලයන්ගේ චරිතාපදාන පරිවර්තනයක් ද සිදු වෙනවා නේද ?මම පරිවර්තනය කිරීමට කෘති තෝරා ගන්නේ ඉතාමත්ම පරෙස්සමින්. ලෝකයට ආලෝකය සපයපු මිනිස්සු ගැනයි මම ලියන්නේ. ඒ හැම කෙනෙක්ම පහළින් පටන්ගෙන ඉහළට ගිය අයයි.මහත්මා ගාන්ධි චරිතය ලිවීමෙන් මම එතුමාගේ පරමාදර්ශී ජීවිතයෙන් උගත් දේ බොහෝ යි. ගාන්ධි තුමාගෙන් මොකක්ද ඔබ දෙන පණිවිඩය කියලා ඇහුවාම එතුමා කියනවා මගේ ජීවිතයයි මගේ පණිවිඩය කියලා.ඒ වගේම ඩේල් කානගි ඹ්ඪදජධද උදඬදධඹද කෘති ‘නොහඳුනන ලින්කන්’ කියා මම පරිවර්තනය කළා. මහත්මා ගාන්ධි තුමාගේ ස්වයං ලිඛිත චරිතාපදානය ‘සත්‍ය සමඟ මාගේ ගවේෂණය’ කියා මම පරිවර්තනය කළා.ඒ වගේම මාටින් ලුතර් කිං තුමාගේ ස්වයංලිඛිත චරිතාපදානය යෙරෙව්දා බන්ධනාගාරයේ සිට ජවහල්ලාල් නේරු තුමා ලියූ ස්වයං ලිඛිත චරිතාපදානයත් ඉදිරියේදී පරිවර්තනය කරනවා. අමෙරිකානු රාජ්‍ය තාන්ත්‍රික බෙන්ජමින් ෆ්‍රෑන්ක්ලින් ගේ ස්වයං ලිඛිත චරිතාපදානයත් පරිවර්තනය කිරීමට බලාපොරොත්තු වෙනවා.ඔබ බෙහෙවින්ම මනෝ විද්‍යා කෘති ලියනවා. ඒවායේ බොහොමයක් ආමන්ත්‍රණය කරන්නේ මිනිසුන්ගේ ආකල්ප වලටයි.මම මනෝ විද්‍යා කෘති වලින් කරන්න යන්නේ මිනිසුන්ගේ සැඟවුණු ශක්තීන් ඉස්මතු කරන්නයි. ඒවාට චරිතාපදානත් භාවිතා කරනවා. ඒ වගේම මගේ අදහසුත් ඉදිරිපත් කරනවා. ප්‍රධානම දෙයක් තමයි මම තරුණ පරපුරට කියන්නේ අපහාස අවඥා ඉවත දමන්න කියලා.එක රැයකින් මහා වනස්පතියක් වෙන්න බෑ. ලංකාවේ අමරදේව ආදිනුත් බීතෝවන් වැනි ලෝක ප්‍රකට පුද්ගලයනුත් එක රැයකින් බිහි වුණේ නෑ. එක රැයෙන් ලබන ජනප්‍රියත්වය කණා මැදිරි එළියක් සේ නිවී යනවා.අපට ස්වභා දහමෙන්ම ඒ පණිවිඩය දෙනවා. රූස්ස ගසක් හැදෙන්න පැලයක් මොන තරම් බාධක හමුවේද ගොඩනැගෙන්නේ ? ගිම්හානයට වගේම වස්සානයටත් මුහුණ දෙන්න වෙනවා. අවමාන අවඥා කියන පණුවන් කා දැමුවත් නැවත එය වැඩී එනවා.ඒ වගේම විවිධ සැඩ සුළං වලටත් ටිකක් නැවිලා ඊට ඔරොත්තු දෙන තත්ත්වයට පත් වෙන්න ඕනෑ. නැත්නම් කැඩිල යන්න පුළුවන්. සොබාදම් මාතාව අපට මොන තරම් පණිවිඩ දීලා තියෙනවාද ?ඔබ ඉතා කදිම ලෙස සොබාදහමත් ආකල්ප සංවර්ධනයත් බද්ද කරනවා. සොබා දහම හා මනෝ විද්‍යාව අතර තිබෙන්නේ මොන විදියෙ සම්බන්ධයක්ද ?පරිසරයයි මනෝ විද්‍යාවයි කියන්නේ දෙකක් නෙමේ එකක්. පරිසරයේ නිහඬ බව මනස සන්සුන් කරනවා. අපි නිතර කතා කරනවා බලනවා අහනවා. ඒත් අපි සුළඟේ සද්දෙට නිහඬව ඇහුම්කන්දීලා තියෙනවද ? සඳ තාරකා දෙස අපි බලන් ඉඳල තියනවද ? අපි නිහඬ වුණාම මේ දේවල් අප සමඟ කතා කරනවා.සොබාදහමේ හඬ අසන්න නම් මිනිසා නිහඬ විය යුතුයි. බුදුරජාණන් වහන්සේ ස්වාමි රාමා, ස්වාමි විවේකානන්ද මේ හැම කෙනෙක්ම සොබා දහමට ආදරය කළා. මේ වාගෙන් සමාධිගත වූ අයයි. මනස හා පරිසරය කියන්නේ දෙකක් නෙවෙයි.ලේඛකයෙක් ලෙස ඔබ සමාජයට දෙන පණිවුඩය මොකක්ද ?කවදාවත් ඉස්කෝලෙ නොගිය ලේඛකයෙක් තමයි ගෝර්කි. ඒත් ඔහු ගැන ආචාර්ය උපාධි සීයකටත් වඩා කළ හැකියි. ඔහු දෙන පණිවිඩය මම මතක් කරන්නම්.‘ජීවිතය මලක් සේ යයි මම සිතමි. එදා ශෝභන ලෙස පිපුණු මල් අද පොළොවේ පොහොර ලෙස වෙනස් වී ඇත. එය අස්වාභාවික ධර්මතාවක් නොව ස්වභාවික ධර්මතාවකි.රුදුරු විස කටුවක්ව සුවහසක් කල් ජීවත් වෙනවාට වඩා මකරන්ධයෙන් අනූන සුවඳ මලක් ලෙස දිනක් ජීවත්වී මිය යාම යෙහෙකි’ එය තමයි ඇත්තෙන්ම දෙන්න තියන පණිවුඩය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=f1008043</link>
    <topic/>
    <author>මනෝලි සුබසිංහ -ඡායාරූප ටෙනිසන් එදිරිසිංහ</author>
    <content>බෞද්ධ පොත්පත්වලට අද ඇත්තේ විශාල ඉල්ලුමක්. ඒ හා සමානවම බෞද්ධ පොතපතත් මුද්‍රණය වෙනවා. නමුත් බොහොමයක් බෞද්ධ පොතපත ලියවෙන්නේ එකම ආකාරයක තේමාවක් මුල්කොට ගෙනයි. නමුත් ඔබ ලියූ මෙම ග්‍රන්ථයේ සන්නිවේදනාත්මක අතින් ගැඹුරක් තියනවා. මෙවැනි වෙනස්ම මාතෘකාවක් ඔස්සේ පොතක් ලියන්නට සුවිශේෂී වූ හේතුව පැහැදිලි කලොත්?මා බුදුසරණ කර්තෘවරයාව සිටින අවධියේ බොහෝ උගත් සංඝයා වහන්සේලා ඇසුරු කරන්න ලැබුණා. පුවත්පතට ලිපි සම්පාදනය කිරීමේදී උන්වහන්සේලා සමඟ ගැඹුරු දහම් කරුණු නිතර සාකච්ඡා කරන්න ලැබුණා.ඒ කාලයේදී ධර්මය පිළිබඳ ලියැවූ දුර්ලබ පොතපත නිතර මට පරිශීලනය කිරීමේ භාග්‍ය උදාවුණා. ඒ තුළිනුත් සංඝයා වහන්සේලාගේ සමීප ඇසුරත් නිසා මගේ ධර්මය පිළිබඳ දැනුමත් පුළුල් වුණා.මාත් සන්නිවේදකයකු ලෙසින් සමාජ මෙහෙවරක යෙදෙමින් සිටි පුද්ගලයෙක් නිසා මට හිතුණා; බුදුන්වහන්සේ ධර්මය දේශනා කළ ආකාරය පිළිබඳ බුද්ධ චරිතය ඇසුරින් සොයා බලන්න.ඒ හරහා මට අවශ්‍ය වුණා ; බුදු සරණ දහම්පත හරහා බුදු රජාණන්වහන්සේ එක් එක් අවස්ථාවන්හිදී ධර්මය ලෝකවාසීන් වෙත දේශනා කළ ආකාරය පිළිබඳ සරල දහම් කරුණු ඔස්සේ පාඨකයාට දෙන්න.මෙවැනි පර්යේෂණාත්මක කටයුත්තක නියැලී සිටින අවධියේ 1977 සිදුවූ දේශපාලන පෙරළියත් සමඟ මට බුදුසරණ දහම්පතේ මුල් පුටුව අහිමි වුණා. ඒත් මා ඇසුරු කළ උගත් සංඝයා වහන්සේලා නිතර ලේක්හවුස් ආයතනයට ඒම පුරුද්දක් කරගෙන තිබුණා.මම හිතන්නේ ඒ වෙනකොට බුදුසරණ පුවත්පත හරහා විශාල ශාසනික මෙන්ම සමාජ මෙහෙවරක් සිදු වෙමින් තිබුණු කාලයක්. උගත් ස්වාමීන් වහන්සේලාගේ නිතර හමුවීම තුළ මගේ මෙම පර්යේෂණාත්මක කාර්යය තව තවත් ලිහිල් වුණා.ගැටළු සහගත තැන් නිිරාකරණය කරගැනීමට විශාල දායකත්වයක් ලැබුණා. අද ලියවෙන බොහොමයක් බෞද්ධ පොතපත නිර්මාණය වෙන්නේ එකම රටාවකට. බොහොමයක් පොත් ලියන කර්තෘවරුන් මෙවැනි තේමාවක් ඔස්සේ ග්‍රන්ථයක් ලිවීමට පෙළඹෙනවා අඩුයි.ඒකට ප්‍රධාන හේතුව වී ඇත්තේ මේ බෞද්ධ පොතපත ලියන බහුතර ගිහියන්ට බෞද්ධ කාරණා පිළිබඳ ගැඹුරු කරුණු දන්නේ නැහැ. ඔවුන් දන්නේ ස්වාමීන් වහන්සේලා කියන දේ ලියන්නට පමණයි. ශාස්ත්‍රීය වශයෙන් ධර්ම කරුණු හැදෑරීීමක් ඇති බව පෙනෙන්නට අඩුයි. පර්යේෂණාත්මක කාර්යයක් කරන්නට තරම් ඔවුන්ගේ දැනුම ප්‍රමාණවත් නැහැ.ඔබ දීර්ඝ කාලයක් බෞද්ධ පොතපත පරිශීලනයෙන් හා උගත් කීර්තිමත් සංඝයා වහන්සේලා සමඟ සමීප ඇසුරක් පැවැත්වූ ධර්ම විෂයානු බද්ධ පුළුල් දැනුමක් ඇති මාධ්‍යවේදියෙක්. නමුත් බෞද්ධ පොතක් ලියන්න මෙතරම් කාලයක් ගත්තේ ඇයි?ආගමික මෙන්ම සමාජීය වශයෙන් ද බුදුසරණ පුවත්පත් ආරම්භයේ පටන් මට විශාල කාර්ය භාරයක් පැවැරුණි. මා කර්තෘවරයාව සිටින අවධියේ විශාල අලෙවියක් ඇතුව බුදුසරණ පුවත්පත වාර්තාගත අලෙවියක් පෙන්නුවා.මෙවන් පසුබිමක් තුළ දේශපාලන පටු අදහස් නිසා ‘බුදුසරණ’ ආරම්භක සාමාජිකයෙක් වශයෙන් මෙන්ම පසුව එහි කර්තෘවරයාව සිටි කාලය තුළ කළ මෙහෙවර ‘බුදුසරණ’ මුල් පුටුව අහිමි කිරීමත් සමඟ ඉටු කරන්නට පටු දේශපාලන ගැත්තන් ඉඩදුන්නේ නෑ.මේ තත්ත්වය තුළ මා පසුවූයේ දැඩි කල කිරීමකින්. ඒත් මා එතෙක් ඇසුරු කළ සංඝයා වහන්සේලාගේ දැඩි පෙරැත්ත නිසාම මා නිතර දහම් කරුණු සෙවීමට පෙළඹුණා.එහි ප්‍රතිඵලයක් ලෙසින් මා අතින් ලිය වූ මෙම කෘතියේ අත්පිටපත බලගල්ලේ සරස්වතී පිරිවෙන්පතිව වැඩ විසූ හේන්පිට ගෙදර ඤාණවාස ස්වාමීන් වහන්සේගේ අතට පත් කළා.එදා උන්වහන්සේ මෙය ග්‍රන්ථයක් හැටියට මුද්‍රණය කරන ලෙස මගෙන් ඉල්ලා සිටියත් ඒ ඉල්ලීම මට ඉෂ්ට කරන්න බැරි වුණේ මා වෙත් එල්ල කළ දැඩි දේශපාලන පීඩා කිරීමෙනුත් අන්‍යාගමික බලපෑම් මත එල්ලවූ දැඩි සිත් බිඳීම් නිසයි.මෙවන් පසුබිමක් තුළ එළි නොදුටු මෙම අත්පිටපත වසර තිහකට පසු ග්‍රන්ථයක් ලෙසින් එළි දැක්වීමට ලැබීම මට සතුටට කරුණක්.මීට දශක තුනකට පෙර හේන්පිටගෙදර ඤාණාවාස ස්වාමීන් වහන්සේ මගෙන් කළ ඉල්ලීම කාලයත් සමඟ පසුගාමී වුවත් 2011 වර්ෂයේ යෙදෙන 2600 වෙනි ශ්‍රී සම්බුද්ධ ජයන්තියට සමගාමීව මට එළිදක්වාලීමට ලැබීම ගැනත් මා බෙහෙවින් සතුටු වෙනවා.කෙනෙකු ජනපි‍්‍රය වූ පමණින් පොතක් එළිදැක්වීම අද විලාසිතාවක් වගෙයි. හරිහැටි ධර්ම කරුණු නොදැනීමත්, බුදුදහම විකෘති කිරීමත් අද සුලබව දකින්න තියන දෙයක්. මෙවැනි වටපිටාවක් තුළ බිහිවන බෞද්ධ පොතපත ගැන මොකද හිතෙන්නේ ජනපි‍්‍රය වූ පමණින් කෙනෙකුට ග්‍රන්ථ කතුවරයකු විය හැකි ද?මීට දශක තුනකට උඩදී පොතක් ලියා පල කරනවා කියන්නේ විශාල කටයුත්තක්. අද කාලයේ වගේ එදා තාක්ෂණය අතිනුත් පහසුකම් අඩු යි. විශේෂයෙන් බුදු දහම ගැන පොතක් එළිදක්වනවා නම් එහෙම කළොත් බහුතරයක් උගත් සංඝයාවහන්සේලා යි.ඒ තරමට මේ විෂය ගැන ලිවීමේදී සැලකිලිමත් වුණා. ගිහි කෙනෙකු මේ විෂය ගැන පොතක් ලිව්වා නම්; ඒ කළොත් එහෙමත් කෙනෙක්. කලාතුරකින්. අද ඒ තත්ත්වය කණපිට පෙරළිලා.බුදු දහම මොකක්ද කියලවත් හරිහැටි නොදැන ජනපි‍්‍රය වීමේ අභිලාසයෙන් පොත් ලියන රැල්ලක් ඇතිවෙලා.අද ලියා එළිදක්වන ඇතැම් පොත්පත්වල නිවැරැදි බුදු දහම තියෙනවද කියලත් සැකයි. අද බුදු බණට වඩා එකිනෙකා හදා ගත්ත බණ තමයි තියෙන්නේ. සමහර ගිහියන් පොත් මුද්‍රණය කරමින් බුදුදහම විකෘති කරමින් තමන්ගේ මතය එළි දක්වන්න උත්සාහ ගන්න අවස්ථා කොතෙකුත් තියනවා.අද තිබෙන මාධ්‍ය වටපිටාවත්, දියුණු තාක්ෂණයත් නිසා කෙනෙකුට හිතෙන හිතෙන විධියට බණ කියන්නත්, පොතපත මුද්‍රණය කරන්නත් අවකාශ එමටයි. නිවැරැදි බුදු දහම හරි හැටි සන්නිවේදනය නොවීම තුළින් ඉදිරි පරම්පරාව වෙත යොමු වෙන්නේ වැරැදි මතයක්.මේ තත්ත්වය ශාසනික වශයෙනුත්, ආගමික වශයෙනුත් මහා ඛේදවාචකයක්.ඔබ කෘත හස්ත මාධ්‍යවේදියෙක්. විශ්වවිද්‍යාල උපාධි කීපයක් ලැබූ උගතෙක්. එමෙන්ම පාලි, සංස්කෘත, ඉංගී‍්‍රසි භාෂාවන් පිළිබඳ හසල දැනුමක් ඇති මාධ්‍යවේදියෙක්. සහජ කුසලතා පමණක් මාධ්‍යවේදියෙකුට සෑහේ ද? න්‍යායාත්මක දැනුම වෘත්තීය සන්නිවේදකයකු හට වැදගත් සාධකයක් නොවේ ද? මේ පිළිබඳ ඔබගේ දීර්ඝ කාලීන මාධ්‍ය අත්දැකීම් සමඟ දැක්ම කුමක් ද?සහජ හැකියාව මත ලේඛන කලාවට අවතීර්ණ වී ලේඛන කලාවේ මහා ප්‍රාඥයන් වූ චරිත අපේ සාහිත්‍ය කලාව දෙස බැලීමෙන් දකින්න තියනවා. මේ තත්ත්වය හැම කෙනාටම වලංගු වෙයිද කියල නම් දෙවරක් සිතිය යුතුයි.උපතින් ගේන හැකියාවත් උසස් අධ්‍යාපනයෙන් ලබන දැනුමත් එකතු වුණාම ඒ ලේඛකයා ලියන දේ තුළ පිරිපුන් බවක් තියනවා. විශේෂයෙන් සන්නිවේදන කාර්යයේ නියැලි සිටින ලේඛකයන් තම මව් භාෂාවට අමතරව අනෙකුත් භාෂාවන් පිළිබඳ දැනුවත් වී තිබීම යෙදී සිටින වෘත්තිය අනුව යුගයේ අවශ්‍යතාවයක්.මම පාලි, සංස්කෘත, ඉංගී‍්‍රසි භාෂාවන් පිළිබඳ විශ්ව විද්‍යාල අධ්‍යාපනයක් ලබා තිබු නිසා මා නියැලී සිටි කාර්යයන්ට බොහෝ ප්‍රයෝජනවත් වුණා. අද වෙනකොට සන්නිවේදනය විශාල පරාසයකට විහිදිලා. පහසුකම් වැඩිවෙලා, ඉගෙන ගන්න තියන අවකාශ ගොඩක් විවෘත වෙලා. මේ දේවල් අහකට දාල නම් දක්ෂ සන්නිවේදකයකු වෙන්න බැහැ කියන දේ අදවෙනකොට ප්‍රත්‍යක්ෂ වෙලා ඉවරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=f1008044</link>
    <topic/>
    <author>සංවාද සටහන -ජයසිරි මුණසිංහ</author>
    <content>ශ්‍රී ලංකාව සතු මානව සම්පතේ සහ ස්වභාවික සම්පත්වල අගයන් වඩා ඔපමට්ටම් කර ගන්නා අතර දුබලතා හඳුනාගෙන ඒවා මඟ හැරීමට නිසි ලෙස ක්‍රියා කළ හොත් අපට ආසියාවේ ආශ්චර්යවීමට අපහසු නොවන බව නිදහස් තරුණ වෘත්තීයවේදීන්ගේ සංවිධානයේ සභාපති චිත්‍රාල් ජයවර්ණ මහතා ප්‍රකාශ කරයි.හැකියාවන් වඩාත් වර්ධනය කොට, දුබලතා මඟහැර රටේ ආර්ථික දියුණුවට සියලු සම්පත් ඒකරාශී කොට ජව සම්පන්න ගාමක බලවේගයක් ගොඩනැඟිය යුතු බව ඔහු පෙන්වා දුන්නේ ය. එම බලවේගය මත පදනම්ව ‘ඔව්, අපේ රට ගොඩනැඟීමට සූදානම් !’ ඔබත් එන්න.. ‘ යන ආරාධනාව සහිතව අපි ලෝකය හමුවට යා යුතු බව ද ජයවර්ණ මහතාගේ අදහසයි.ශ්‍රී ලංකාව ආසියාවේ ආශ්චර්යවීමට නම් ! මැයෙන් දිනමිණ කතිකා සමඟ කතා බහට එක් වූ චිත්‍රාල් ජයවර්ණ මහතාගේ හඬට අපි දැන් සවන් දෙමු.ශ්‍රී ලංකාව ආසියාවේ ආශ්චර්ය බවට පත් කරන බවට දේශපාලන වේදිකාවල කියැවෙනවා. ඇත්තට ම අපිට ඒ දේ සිදු කළ හැකි ද ?අපිට, ඇත්තට ම ඒ දේ කළ හැකියි. අපි එය ඉටු කළ යුතුයි. දැන් බලන්න ආසියාවට රටවල් 35ක් තිබෙනවා. මේ රටවල් 35න් මීට වසර 50කට, 60කට පෙර අපි ඉතා ප්‍රබල තැනකයි හිටියේ. අප රටේ ඒක පුද්ගල ආදායම එදා අපේ කලාපයේ රටවල් සමඟ ගත් විට ඉහළ තැනකයි තිබුණේ.නමුත්, අපිට ඒ තත්ත්වය දිගට ම රඳවා ගන්නට නොහැකි වුණා. අපිට පසු පසින් සිටි කොරියාව, සිංගප්පූරුව, මැලේසියාව, වියට්නාමය, අපිට වඩා වේගයෙන් අද ඉදිරියට ඇවිත් තිබෙනවා. මීට වසර 05කට පෙරයි අපිට ඒක පුද්ගල ආදායම අමෙරිකානු ඩොලර් 1000 ඉක්මවන්න පුළුවන් වුණේ.අපි දැන් ප්‍රමාදයි. කියා දුර්වල විය යුතු නෑ. අපි දිරියෙන් ඉදිරියට යෑමට ලද අවස්ථා හරි හැටි යොදාගෙන කටයුතු කළ යුතුයි. අපිට බැරි වන එකක් නෑ.ආසියාවේ අපට පසු පසින් සිටි රටවල් ඉදිරියට යෑමටත්, ශ්‍රී ලංකාව රටක් ලෙස මන්දගාමී වීමටත් බලපාන හේතු ලෙස ඔබ දකින්නේ මොනවාද ?ඉතා ගැඹුරින් කථා කළ යුතු, විමසා බැලිය යුතු කරුණක් ඔබ මතු කරන්නේ. නමුත් අපිට රටක් ලෙස ඉදිරියට යෑමට හැකි නොවුණේ, මම දකින කරුණ නම් ජාතික, ආර්ථික, දේශපාලන, ප්‍රතිපත්තියක් නොමැතිකම බවයි.ඇත්තට ම ඕනෑම රටක් ශීඝ්‍ර දියුණුවක් ළඟා කර ගන්න සාමය, දේශපාලන ස්ථාවරභාවය, රටේ ජනතාවගේ කැප වීම උනන්දුව තිබිය යුතුයි. විනයගරුක බව ඉතාම අත්‍යවශ්‍යයි. නමුත් අපේ ඒ දේවල් ටිකක් නැති තරම්.ශ්‍රී ලංකාව ගොඩනැඟීමට ජාතික ප්‍රතිපත්තියක් අවශ්‍යයි. විවිධ අංශ ගත් විට ආණ්ඩුවෙන් ආණ්ඩුවට එහි ප්‍රතිපත්තිය වෙනස් වෙනවා. එය අප අත්දුටු දෙයක්. නමුත් ජාතික උවමනාවක් වෙනුවෙන් එක පෙළට සිට ගැනීමට අපට නොහැකි වුණේ ඇයි ?එයට හේතුව මේ රටේ පවතින දේශපාලනයයි. රටේ දේශපාලනය රටේ ජනතා සුබ සෙතට වඩා දේශපාලනය කරන පිරිසගේ සුබ සෙතට නැඹුරු වෙලා. ඒ තත්ත්වයෙන් මිදෙන්න ඕනෑ.ඒ වාගේ ම වර්තමාන පරම්පරාව මුහුණ දෙන ප්‍රශ්නවලට දැන්ම විසඳුම් ලබා දී ඒවා නිට්ටාවට සුව කිරීම දේශපාලනඥයින් ගේ වගකීමයි.මෙතෙක් කලක් අපේ රටේ සිදු වූණේ, ප්‍රශ්නවලට පැලැස්තර විසැඳුම් ලබා දී තමන් බලයේ සිට, පසුවට පැමිණෙන කෙනාටත් ඒ ප්‍රශ්නය ඉතිරි කර යෑමයි. මේ තත්ත්වයේ වැඩ දැන්වත් නතර විය යුතුමයි.ඔබ සිතන්නේ, එවැනි වාතාවරණයක් දැන් රටේ උදා වී ඇතැයි කියා ද ?යම්, සතුටුදායක තැනකට රට පත් වී ඇති බව පෙනෙන්නට තිබෙනවා. නමුත් සර්ව සම්පූර්ණ වී නෑ. පළමු වතාවට ‘මහින්ද චින්තන ධ් වැඩපිළිවෙළ’ හා එහි දෙවැනි පියවර රට හමුවේ තබා තිබෙනවා. එක දිගට වසර 8ක, 10ක කාලපරිච්ඡේදයක් පුරා දිවෙන වැඩපිළිවෙළක් දැන් අපිට තිබෙනවා.ඒ යටතේ ප්‍රධාන වශයෙන් රටේ යටිතල පහසුකම්වල දියුණුව ඇති කිරීම ඉලක්කය වී තිබෙනවා. එය ඉතා ම හොඳ දෙයක්. අලුතින් අධිවේගී මාර්ග, ජාත්‍යන්තර වරායන් දැවැන්ත විදුලිබල ව්‍යාපෘති, වාරි යෝජනා ක්‍රම ඇති විය යුතුමයි. අද ඒවාට මුල පුරා තිබීම හොඳයි.රටේ යටිතල පහසුකම් දියුණු වූවාට, මානව සම්පතේ සංවර්ධනයක් ඊට සමගාමීව සිදු නොවුණහොත් අපට ඉදිරියට යා හැකි දඇත්තට ම හොඳ ප්‍රශ්නයක් ඇහැව්වේ. අපිට ගොඩනැඟිලි, මං මාවත් ගොඩනැඟීමෙන් පමණක් රට සංවර්ධනය කරන්න බෑ. අපේ රටේ මානව සම්පත සතු කුසලතා වඩාත් දියුණු තියුණු කොට ජාතික ආර්ථික දියුණුවට ඒවා යොදා ගත යුතුම යි.විශේෂයෙන් මේ රටේ තරුණ පරපුරේ හැකියාවන් කාර්යක්ෂමව හා ඵලදායි ලෙස රටේ දියුණුවට යොදා ගත යුතුයි. රටේ තරුණ පරපුරට ඉහළ ආදායම් හිමි රැකියා අවස්ථා ලබා දිය යුතුයි. ඒ සඳහා ඔවුන්ට නිසි ලෙස ලොව පිළිගත් දැනුම, අවබෝධය ලබා දීමට වැඩපිළිවෙළ ක්‍රියාත්මක කළ යුතු බවයි මාගේ හැඟීම.හැකි තරම් දුරට ඉංග්‍රීසි භාෂා මාධ්‍ය දැනුම වැඩි කළ යුතුයි. ඒවාගේ වෘත්තීය නිපුණතා ඉහළ නංවාලිය යුතුයි. මේ සඳහා ගම්බද තරුණ පිරිස පවා එක් කොටගත යුතුයි.අද බස්නාහිරට පමණක් තොරතුරු තාක්ෂණ දැනුම සිමා වී නැහැ. ගම්බදටත් ඒවා ලබා දී තිබෙනවා කියා හඬක් නැඟෙනවා. නමුත් ! මේ හඬ වාගේම වැඩත් සිදුවිය යුතු යි.පරිගණක තාක්ෂණය ගමට ගෙන යෑම කථාවෙන් නොව ක්‍රියාවෙන් ම කළ යුතුයි. අපේ රටේ තරුණ පිරිසට ජාත්‍යන්තරය සමඟ එකිනෙකා සමඟ මුසු වී රාජකාරී කිරීමට අත්දැකීම් බෙදා හදා ගැනීමට මීට වඩා ඉඩකඩ සලසා දිය යුතුයි.ජාත්‍යන්තර අත්දැකීම් නැතිව රටක තරුණ පරපුරට ඉදිරියට යෑටම අමාරුයි. ඒ නිසා අපි දැන් ගොඩනඟන සෑම සංවර්ධන ව්‍යාපෘතියක් ම ඉලක්ක කළ යුත්තේ, තරුණ පිරිසට අත්දැකීම් හිමි වන ආකාරයටයි. අපේ රට තවමත් ලෝකයට හරි හැටි දර්ශනය වී නැති බවක් මට පෙනෙනවා.ශ්‍රී ලංකාව හරි හැටි ලෝකයට දර්ශනය වී නැති බව ඔබ කියන්නේ කෙසේ ද ?ඔව් !ඇත්තටම අපි දැන් යුද බිය නැති රටක්. දේශපාලන ස්ථාවරය තිබෙන රටක්. දැන් රටේ ඇති වී තිබෙන්නේ ඉතිහාසයේ ස්වර්ණමය අවස්ථාවක්. අපිට දැන් සියලු අභියෝග පරදවා ඉදිරියට යා හැකියි. ආර්ථිකය ජයග්‍රහණ වඩාත් පහසුවෙන් ළඟා කර ගත හැකියි.මේ ලැබුණු ස්වර්ණමය අවස්ථාව ලෝකයාට ප්‍රකාශ කළ යුතුයි. අපි එවැනි ක්‍රියාදාමයක් සිදු කරනවා දැයි සැකයක් මතු වෙනවා. අලුතින් ඉදිවෙන බලාගාර, වරායන්, අධිවේගී මාර්ග භාවිත කොට රටේ ඈත පිටිසර ගැමියාගේ දක්වා ආර්ථිකයට පණක් ලැබිය යුතුයි. එවැනි දේ සිදුවන තැනට අපි සංවිධානාත්මකව පෙළ ගැසිය යුතුයි.අපේ රටට අලුතින් ආයෝජකයෝ රැගෙන ආ යුතුයි. ඔවුන්ට මෙහි පැමිණ ව්‍යාපාර ඇරැඹීමෙන් ලාභ හිමිවන බව කියා දිය යුතුයි. රටේ ආර්ථිකයේ දියුණුවට බලපාන වාණිජ නීතිරීති, ඉඩම් පිළිබඳ නීති රීති කාලීනව වෙනස් කළ යුතුයි. සියලු දේ ආයෝජන හිතකර ලෙස සංශෝධනය විය යුතුයි.ශ්‍රී ලාංකේයීය ජාතිය ලොව ඉදිරියට අභිමානයෙන් යෑමට සමත් වන ලකුණු පහළ වී තිබෙනවා. එහි දී ජනතාවගේ ආකල්පවල වෙනසක් සිදු විය යුතුයි නේද ?අපි රටක් ලෙස ගොඩනැඟෙන අතර, විනය ගරුක සමාජයක් බිහි කළ යුතුයි. අපි කෝච්චියට, බස් එකට නඟින්න එකිනෙක පරස්මින් ගැටෙන තැන සිට 01 වසරට පාසලට ළමයෙකු දමා ගැනීමට දක්වන පොරයට තිත තැබිය යුතුයි.මේවා සියල්ල එක රැයින් කරන්න බෑ. ටික ටික පුරුදු පුහුණු කළ යුතුයි. රටේ විනයගරුක බව ඉහළ දමා ආර්ථික ජයග්‍රහණ ලබා ගැනීම එතරම් අපහසු නෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=f1008045</link>
    <topic>බස් යුද්ධයේ ඇතුළු පැත්ත</topic>
    <author>බන්ධුල ආර්. ගුලවත්ත</author>
    <content>මගී බස් ගාස්තු සංශෝධනය පිළිබඳව ජාතික ගමනා ගමන කොමිෂන් සභාව ගාස්තු චක්‍රය සකස් කෙරෙමින් පවතින වග එම කොමිෂන් සභාවේ අධ්‍යක්‍ෂ විපුල හේවාවලිමුණි මහතා මාධ්‍යවලට පවසා ඇත.බස් ගාස්තු ප්‍රතිපත්තිය අනුව සෑම වසරකට වරක් ජූලි මස 1 වැනිදා ගාස්තු සංශෝධනය සිදුවිය යුතු බවත් ඉන් ගාස්තු වැඩි හෝ අඩුවීමට හැකි බවත් ඩීසල් මිල, අමතර කොටස්, සේවක වැටුප් , ජල විදුලි බිල්, දුරකථන බිල්, ප්‍රධාන කාරණා 12 ක් පදනම් කර ගෙන එම කොමිෂන් සභාව ගාස්තු චක්‍රය සකස් කරන අතර එම වාර්තාව ප්‍රවාහන අමාත්‍ය කුමාර වෙල්ගම මහතාගේ අනුමැතියට ඉදිරිපත් කරන බවත් වැඩිදුරටත් සඳහන් වේ.මේ අතර පෞද්ගලික බස් හිමියන් ගේ සභාපති හිටපු (එ. ජා. ප.) පළාත් සභා මන්ත්‍රී ගැමුණු විජේරත්න මහතා සුපුරුදු ආකාරයට මගී ජනතාවට සීනි බෝල කැවීමේ උත්සාහය ආරම්භ කර ඇත.බස් ගාස්තු සංශෝධනය කිරීමට අවශ්‍ය නැතැයි බස් රථ ධාවකයන්ගේ සංගමය නිකුත් කළ නිවේදනයක සඳහන් කර තිබුණි.පැලැස්තර දැමීමසෑම වසරක ම ජූලි 1 වැනිදා බස් ගාස්තු සංශෝධනය විය යුතු යැයි ශ්‍රී ලංකා ආණ්ඩුක්‍රම ව්‍යවස්ථාවේ සඳහන් කර නැත. ශ්‍රී ලංකා ගමනා ගමන මණ්ඩල සේවාවන් ජනසතු ක්‍රියා පිළිවෙළත් අඩපණ කිරීමේ මූලික චේතනාවෙන් හා දේශපාලන කුහකකමෙන් එජාප රජය මඟින් 1978 දී පෞද්ගලික බස් සේවාව ආරම්භ කරන ලද්දේ කිසිදු විධිමත් ආකාරයකින් නොවන බව අපි දනිමු.එම අවිධිමත් ක්‍රියාවලිය තවමත් එසේ පවතින අතර ඉඳහිට සංශෝධන පැලැස්තර දැමීමත් පමණක් සිදු වේ.මගී ජනතාවට යහපත් විධිමත් බස් සේවාවක් ලබා දෙන බැව් සැමදාමත් පවසන පෞද්ගලික බස් හිමියන්ගේ සංගමය ජූනි – ජූලි මාසය තුළ මගී ජනතාවගේ දෙපතුල් සෝදා කැවුම් කිරි බත් කවා බස් රථයේ නංවාගෙන ගොස් අගෝස්තු මාසයෙන් පසු බස් මගියාගේ පස්ස පැත්තට පයින් ගැසීම සුපුරුදු ආකායෙන් කරන බවට ඕනෑ තරම් උදාහරණ ඇත.අනෙක් අතට මේ දක්වා ජූලි මාසය තුළ සිදු කළ බස් ගාස්තු චක්‍රයෙන් බස් ගාස්තු අඩුවූයේ ද නැත. ධාවන මාර්ග සියයට එකකට පමණ බස් ගාස්තු අඩුවීමත් හඳුන්වා දෙයි.ඩීසල් මිල, අමතර කොටස්, සේවක වැටුප්, විවිධාකාර බිල් පත් ප්‍රධාන කරුණු 12 ක් යටතේ බස් ගාස්තු සංශෝධනය කරන්නට පළමු පහත සඳහන් විෂමතාවන් දුරු කරන්නට ජාතික ගමනා ගමන කොමිෂන් සභාව සහ පෞද්ගලික බස් හිමියන් ගේ සංගමයේ සභාපති හිටපු පළාත් සභා මන්ත්‍රී ගැමුණු විජේරත්න මහතා පියවර ගෙන තිබේදැයි අපි අසරණ මගීන්ගේ පාර්ශවයේ සිට ප්‍රශ්න කරමු.නොමනා හැසිරීම්රාත්‍රී 6.00 න් පසු විශේෂයෙන් අතුරු මාර්ගවල පෞද්ගලික මගී බස් රථ ධාවනය නොකිරීම - සෙනසුරාදා ඉරිදා සහ රජයේ විශේෂිත නිවාඩු දිනවල දී බස් රථ ධාවනය අඩු කිරීම සහ අන්තර් කාල සීමාව වැඩි කිරීම, මගියා ප්‍රවේශ පත්‍රයක් ගත යුතු බවත් ප්‍රවේශ පත්‍ර නොමැති මගීන්ගෙන් ගාස්තුව මෙන් දෙගුණයක් දඩ ගසන බවටත් පෞද්ගලික බස් රථ බිත්තියෙහි සඳහන්ව ඇතත් දුර සේවා හැර සාමාන්‍ය බස් රථවල ප්‍රවේශ පත්‍ර නිකුත් නො කිරීම විශේෂයෙන් රු.6, 9, 12, 15 වශයෙන් කෙටි දුර ගමන් ගාස්තු සඳහා ප්‍රවේශ පත්‍ර නිකුත් නොකිරීම (උදාහරණ වශයෙන් මාර්ග අංක 103 කොටුව - නාරාහේන්පිට මාර්ග අංක 144 කොටුව - රාජගිරිය බඳු මගී ගහණය වැඩි මගීන්) වැඩිහිටි මගීන්ට සහ කාන්තා පක්‍ෂයට රු. 2, 3, 4 ඉතිරි මුදල් දීම ප්‍රතික්‍ෂේප කිරීම, බස් රථය පිටත්වන වේලාව නොපැවසීම සහ විශේෂයෙන් හන්දිවලදී බස් රථ උවමනාවෙන් ප්‍රමාද කිරීම, මගීන් 150 - 160 ක් පටවාගෙන ප්‍රවේශපත්‍ර පවා ඉදිරිපත් නොකර ධාවනය කරන බස් රථයේ රියැදුරු තැන තනි අතින් සුක්කානම කරකවමින් ජංගම දුරකථනයෙන් කෙටි පණිවුඩ හුවමාරු කර ගැනීම, නිල ඇඳුමක් සම්මත කර ඇතත් එම නිල ඇඳුම භාවිතා නොකිරීම ආදී වශයෙන් කරුණු කාරණා රාශියක් නිතර ම දක්නට ඇත.උදේ 6.00 සිට රාත්‍රී 7.00 දක්වා සේවයෙහි නියුක්ත බස් රථ රියැදුරන් සහ කොන්දොස්තරවරුන්ගේ අයිතීන් ගැන ගමනාගමන කොමිෂන් සභාව හෝ ගැමුණු විජේරත්න සභාපතිත්වය දරන සංගමය හෝ අදාළ පළාත් සභාවන් හෝ මෙතෙක් විධිමත් පියවරක් ගෙන නැත.40,000ක් පමණවන එම සේවකයන් සඳහා ඊ. ටී. එෆ්. සහ ඊ. පී. එෆ්. ලබාදීමට අදාළ අංශ මෙතෙක් ක්‍රියාත්මකව නැත. ගැමුණු විජේරත්න මහතා මෙම අයිතීන් ලබා දෙන බවට 2009 ජූනි මාසයේදීත් ප්‍රකාශ කළ බැව් සඳහන් කළ යුතු වේ.අවම වශයෙන් මෙම සේවකයන් සඳහා විධිමත් ආකාරයේ හැඳුනුම්පතක්වත් නැතැයි එම සේවකයෝ චෝදනා කරති. සේවකයන්ගේ විනය හා ගුණාත්මක භාවය සුරක්‍ෂිත නොකර එම සේවකයන් ගෙන් තෘප්තිමත් සේවයක් ලබා ගත හැකි වේද?මාරු කාසිමාරු කාසි ප්‍රශ්නයට විසඳුමක් නොව පිළියමක් වශයෙන් ගැමුණු විජේරත්න මහතා ඉදිරිපත් කරන ක්‍රමවේදය වනුයේ මුදල් වෙනුවට කාඩ්පතක් ආදේශ කිරීම ය. ප්‍රවේශපත් නිකුත් කරන ටිකට් යන්ත්‍රය අතේ එල්ලා ගෙන ප්‍රවේශපත් නිකුත් නොකර අතට මුදල් ගන්නා කොන්දොස්තර මහත්වරුන් සමඟ විශේෂිත කාඩ්පත් ක්‍රමයක් ක්‍රියාත්මක කිරීම කොතෙක් දුරට ප්‍රායෝගික වේ ද? එක ම මාර්ගයේ ධාවනය වන ලංගම බස් රථයෙන් ඉතිරි මාරු කාසි ලැබෙන අතර එම මාර්ගයේ ම ධාවනය කරන පෞද්ගලික බස් රථයෙන් මගියාට මාරු කාසි නොලැබෙන්නේ ඇයි? මුදල් වෙනුවට විශේෂිත කාඩ්පත් නිකුත් කිරීම, ඒවා භාවිතා කිරීම තවත් සංකීර්ණ ගැටලු රාශියක් නිර්මාණය කිරීමක් නොවේදැයි ප්‍රශ්න කළ යුතුව තිබේ.කප්පම් කල්ලි නිසා මාසයකට රු. කෝටි අටක් නිකරුණේ වැය වන බැව් සභාපති ගැමුණු විජයරත්න මහතා සඳහන් කරයි. මහනුවර ගුඩ් ෂෙඩ් බස් නැවතුම් පොළේ ගමන් වාරයක් ලබා දෙන්නට රු. 500 ක් ගෙවිය යුතු බවත් සභාපති ගැමුණු විජේරත්න මහතාගේ බස් රථයෙන් දිනකට රු. 1000 ක මුදලක් ගෙවන බවත් ඒ මහතා සරමෙන් මුහුණ වසා ගෙන ප්‍රකාශ කර තිබුණි.සභාපති වශයෙන් එඩිතර නිවැරැදි කාලීන පියවරක් කි‍්‍රයාත්මක කිරීමට නොහැකි නම් මෙබඳු සභාපතිවරුන්ගෙන් මගී ජනතාවට ඇති ප්‍රයෝජන කුමක් ද? මෙම මාෆියාවට එරෙහිව අධිකරණමය තීන්දුවක් ලබා ගත් බවත් එය ක්‍රියාත්මක කරන්නට දේශපාලන අධිකාරියේ බලයක් නියාමක ආයතනවල (ගමනා ගමන කොමිෂන් සභාව – පළාත් මාර්ගස්ථ අධිකාරිය) සහයෝගයත් අවශ්‍ය බැව් ගැමුණු විජේරත්න මහතා බොළඳ ප්‍රකාශයක් කරයි.අවධානයටඇත්ත වශයෙන් ම කප්පම් ගන්නේ පෞද්ගලික බස් රථ අංශයේ සේවක කරන ටයිම් කීපර්වරුන් නම් ගැමුණු විජේරත්න මහතා පෞද්ගලික බස් හිමියන් ගේ සංගමයේ සභාපති ධූරයේ සිටීමේ තේරුමක් නැත. පිටස්තර පුද්ගලයින් කප්පම් ගනු ලබන්නේ නම් මේ රටේ පොලිසිය සහ අධිකරණ ක්‍ෂේත්‍රයක් තිබෙන වග ගැමුණු විජේරත්න මහතා නොදන්නේ ද?කප්පම් කල්ලි විසින් ගැමුණු විජේරත්න මහතා බඳු නොදරුවන්ගෙන් අය කර ගන්නා කෝටි සංඛ්‍යාත මුදලෙහි පාඩුව අසරණ මගී ජනතාවගෙන් අය කර ගැනීමේ නින්දිත ක්‍රියා කලාපය ගැන ජනාධිපති මහින්ද රාජපක්‍ෂ මහතාගේත් ප්‍රවාහන අමාත්‍ය කුමාර වෙල්ගම මහතාගේත් දැඩි අවධානයට ලක් විය යුතුවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>04</day>
    </date>
    <link>http://www.dinamina.lk/2010/08/04/_art.asp?fn=f1008046</link>
    <topic>ඊළඟ තත්පරේ දී මගේ ඔළුවටපිස්තෝලයක් එල්ල කළා</topic>
    <author>සංවාද සටහන -චන්දිමා එදිරිමාන්න ඡායාරූප -සමන්ත වීරසිංහ</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳින් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ රාජ්‍ය පරිපාලන හා ස්වදේශ කටයුතු අමාත්‍යංශයේ ලේකම් ධර්මසේන දිසානායක මහතාගෙනි.ඔබේ සම්පූර්ණ නමධර්මසේන දිසානායක.උපන් දිනයලංකාවට නිදහස ලැබෙන්න දවස් කීපයකට කලින්. ඒ කියන්නේ 1948 අවුරුද්දේ ජනවාරි 14 වැනිදා.ඔබේ දෙමව්පියෝපියා - යූ. ඩී. දිසානායක,මව - මාලිඑතනාදෙමව්පියෝ ගොවිතැන් බතින් ජීවත්වූ අය. දැන් ජීවතුන් අතර නැහැ.ඔබ හැදීවැඩුණේ කුමන පළාතෙද?මම ඉපදුණේ මැදවච්චිය ඇටවීරගොල්ලෑව කියන ඉතා දුෂ්කර ගම්මානයෙයි. මේ ගමේ වැඩි දෙනා මගේ දෙමව්පියෝ වගේම ගොවිතැන් බතින් ජීවත්වූ අයයි. දුෂ්කර වුණත් ඒ ගම ඉතා සුන්දර ගම්මානයක්.ළමා කාලය ගැන සිහිපත් කළොත්...ඉතා දුෂ්කර ගමක දුෂ්කර ජීවිතයක් ගත කළත්, ඒ ළමා කාලය හරිම මිහිරියි. අද කාලෙ ළමයින්ට හම්බවෙන සැප සම්පත් අපි වින්ඳේ නැහැ. මම පොඩි කාලේ ඉදලම සරල දිවිපෙවෙතකට හුරු වුණා.ඉස්කෝලේ ගිය ගුරු පාර, සෙල්ලම් කරපු වෙල් යායවල්, ගමේ පන්සල මේ ආදී දේ සිහියට නැඟෙද්දී හදවතට දැනෙන්නේ චමත්කාරයක්.සහෝදර සහෝදරියන් ගැන විස්තර...මට සහෝදර සහෝදරියෝ නමදෙනෙක් ඉන්නවා. සහෝදරයෝ හයයි. සහෝදරියෝ හතරයි. අපි ඉතා විශාල පවුලක්. (සිනා)ගොවිතැනින් ජීවිතය ගැටගහගත්තු ඔබේ මව්පියන්ට මෙවැනි විශාල පවුලක් නඩත්තු කිරීම ගැටලුවක් වුණේ නැද්ද?මොකද නැත්තේ, ඒත් දෙමව්පියෝ අපිට දුක් නොදී කොහොම හරි උස්මහත් කළා. එදා ඒ අය අපි වෙනුවෙන් කරපු කැපකිරීම් මතක් වෙනකොට හිතට දුකක් වගේම ඒ අය ගැන ආඩම්බරයකුත් මගේ හිතට දැනෙනවා.මූලික අධ්‍යාපනය ලැබුවේ ගමේ පාසලෙන්මද?ඔව්. පහේ පංතියට වෙනකම් මැදවච්චිය ඇටවීරගොල්ලෑව විද්‍යාලයේ ඉගෙනුම ලැබුවා. ඒක ඉතා කුඩා පාසලක්.ඒ කාලේ අද වගේ නෙමෙයි. පාසල් අධ්‍යාපනය හරිම තරගකාරියි. ඒත්, ඒ තරගකාරිත්වයට සාර්ථකව මුහුණදීලා පහේ ශිෂ්‍යත්වය ඉහළින්ම සමත් වුණා.අනුරාධපුර මධ්‍ය මහා විද්‍යාලයට ඇතුළු වුණේ එහි ප්‍රතිඵලයක් ලෙසද?ඔව්. ඒ කාලෙත් එම පාසල ඉතා ජනපි‍්‍රය පාසලක්. ඒ නිසාම මට ද්විතියික අධ්‍යාපනය ලබන්නට ඒ පාසලට ඇතුළුවෙන්න හැකි වුණා. අනුරාධපුර මධ්‍ය මහා විද්‍යාලයේ ශිෂ්‍යයකු ලෙස තමයි මම අ. පො. ස. සාපෙළ හා උසස්පෙළ විභාගවලට පෙනී සිටියෙත්.පාසල් යන කාලයේ ඔබ උනන්දු වුණේ අධ්‍යාපන කටයුතු සඳහා විතරද?වැඩියෙන්ම උනන්දු වුණේ අධ්‍යාපනයට. මොකද නිසි පරිදි අධ්‍යාපනය ලැබුවොත් ඒ හරහා මගේ ජීවිතය සාර්ථක කරගන්න හැකියි යන හැඟීම මගේ හිතට ඇතුළු වෙලා තිබුණේ. ඉඩ ලැබුණුවිට විෂය බාහිර ක්‍රියාකාරකම්වලත් නිරත වුණා. විශේෂයෙන්ම කලා අංශයේ විෂය බාහිර කටයුතුවලට.විශ්වවිද්‍යාල ජීවිතය ගැන සඳහන් කළොත්...අපේ ගමෙන් මට පෙර විශ්වවිද්‍යාලයට ඇතුළු වෙලා හිටියේ එක්කෙනයි. ඒත් මගේ මාමා කෙනෙක්.උසස් පෙළ සමත් වුණාට පසුව මම පේරාදෙණිය විශ්වවිද්‍යාලයට ඇතුළු වුණා. එහිදී මා අධ්‍යාපනවේදී උපාධිය සම්පූර්ණ කළා. විශ්වවිද්‍යාලයේ ගත කළ අවුරුදු හතරක කාලය ඇත්තටම හරිම සුන්දරයි. විනෝදජනකයි. ඒ කාලය තුළ ජීවිතයට අලුත් අත්දැකීම් රැසක් එකතු වුණා.මොනවගේ අත්දැකීම්ද?විශ්වවිද්‍යාල ජීවිතය හරිම අපූරුයි. මගේ විශ්වවිද්‍යාල ජීවිතය තුළ මූලික තැන දුන්නේ අධ්‍යාපනයටයි. හැබැයි අපේ කාලේ දැන් වගේ දරුණු ශිෂ්‍ය අරගල තිබුණේ නැහැ. ආචාර්යවරු වගේම ශිෂ්‍ය ශිෂ්‍යාවනුත් බොහොම සමගියි.ජීවිතයට ශක්තිමත්ව මුහුණ දීමේ ආභාෂය ලබන්නට හැකි වුණේ විශ්වවිද්‍යාල ජීවිතය තුළ ලැබූ අධ්‍යාපනය හා එහිදී අමතරව ඉගනගත් ඉවසීම හා සංයමය නිසයි.ඔබ ඔය කාලෙදි පිරිවෙනකත් ඉගැන්නුවානෙ. මහණවෙන්න එහෙම හිතුණේ නැද්ද?විශ්වවිද්‍යාල ජීවිතයෙන් පසුව මාස 08ක් විතර දඹුල්ල සිරිවලගම්බා පිරිවෙනේ ඉගැන්නුවා. හැබැයි ඒ රැකියාවකට නෙමෙයි. මහණ වෙන්න නම් උනන්දුවක් ඇතිවුණේ නැහැ.එතකොට ඔබේ පළමු රැකියාව?විශ්වවිද්‍යාල අධ්‍යාපනය හමාර කළාම මටත් උපාධිධාරී ගුරුපත්වීමක් ලැබුණා. ඒ මා ඉගනගත් මැදවච්චිය විද්‍යාලයටමයි.ඉගනගත් පාසලටම මුල්ම පත්වීම ලැබුණාම දැනුණ හැඟීම?ඇත්තටම මට සතුටු හිතුණා. මටත් වැඩිය මගේ දෙමව්පියන්ටයි ගමේ උදවියටයි. ගමේ උදවියගෙන් මට ඒ කාලේ තිබුණේ විශාල පිළිගැනීමක්.ද ඒත්, ඔබ ගුරු සේවයේ හිටියේ කෙටි කාලයයි...ඔව්. ගුරු සේවයේ ඉන්න අතරතුරම මම ශ්‍රී ලංකා පරිපාලන සේවයේ විභාගයටත් පෙනීසිටියා. ඉහළින්ම සමත්වුණා. ඉන් පසුව ශ්‍රී ලංකා පරිපාලන සේවයට ඇතුළු වුණා.පරිපාලන සේවයේ රැකියාව මොනවගේද?මුලින්ම ශ්‍රී ලංකා සංවර්ධන පරිපාලන ආයතනයේ මාස 03ක පුහුණුවක් ලැබුවා. ඊළඟට බදුල්ල දිසාපති කාර්යාලයේදීත් පුහුණුව ලැබුවා. ඉන්පසුව 1972 වසරේදී අනුරාධපුර කහටගස්දිගිලිය ප්‍රාදේශීය ආදායම් නිලධාරී තනතුරට පත්වුණා. ඊළඟට 1975 දී මාතලේ දිස්ත්‍රික් සමූපකාර සංවර්ධන දෙපාර්තමේන්තුවේ උප කොමසාරිස්වරයකු ලෙස පත් වුණා.1977 දේශපාලන පෙරළියත් සමඟ ඔබේ රැකියාවෙත් පෙරළියක් සිදුවුණා නේද?මෙහෙමයි, 1977 දේශපාලන පෙරළියෙන් පස්සේ මාව ත්‍රිකුණාමලය දිසාපති කාර්යාලයට මාරු කළා. මා එහි අවුරුදු 05ක් සේවය කළා. අනතුරුව 1981 වසරේදි කුරුණෑගල සමූපකාර සංවර්ධන උප කොමසාරිස්වරයෙක් ලෙස පත්වුණා. ඊළඟට කොළඹ ප්‍රධාන කාර්යාලයේ සමූපකාර සංවර්ධන නියෝජ්‍ය කොමසාරිස් වුණා. එහිදී දකුණු පළාතේ කර්මාන්ත සමූපකාර සමිති භාරව කටයුතු කළා.එතකොට ඔබ රේගු දෙපාර්තමේන්තුවට සම්බන්ධ වුණේ...1983 දී. ඒ අවුරුද්දෙදි මට අතිරේක ගොඩබෑම් සමීක්‍ෂකවරයකු ලෙස රේගු දෙපාර්තමේන්තුවට මාරුවීමක් ලැබුණා.ඔය වකවානුවේදි ඔබ රේගුවේ උසස් තනතුරු රැසක් දැරුවා?ඔව්. මම රේගුවේ අපනයන අංශය බාරව කටයුතු කළා වගේම නියෝජ්‍ය රේගු අධ්‍යක්‍ෂක ලෙසත් කටයුතු කළා. පසුව රේගු අධ්‍යක්‍ෂකවරයෙකුත් වුණා. මා කටුනායක ගුවන්තොටුපලේ රේගු අධ්‍යක්‍ෂක ලෙසත් කටයුතු කර තිබෙනවා.ඔබ තැපැල්පති ධූරයට පත්වුණේ?1993 වනතුරු මා සේවය කළේ රේගුවේ. 1993 දී තැපැල්පති ධූරය භාරගත්තා.ඊට පස්සේ...ඊට පස්සෙ මට 1994 මහමැතිවරණයෙන් පසුව ශ්‍රී ලංකා ජාතික චිත්‍රපට සංස්ථාවේ සාමාන්‍යාධිකාරී ලෙස නව රාජකාරියක් පැවරුණා. ඒ තනතුරු දරුවේ මාස 6ක් පමණයි. ඊළඟට මට රාජ්‍ය පරිපාලන සේවයේ ඒකාබද්ධ සේවා අධ්‍යක්‍ෂක ජනරාල් ලෙස පත්වීම් ලැබුණා.ඔය අතර නැවතත් ඔබ රේගුවට සම්බන්ධ වුණා...මා කලින් රේගුවේ සේවය කර අත්දැකීම් රැසක් තිබූ නිසා රේගුවේ අධ්‍යක්‍ෂක ජනරාල් ධූරය සඳහා මාව නම් වුණා. කිසිඳු පැකිළීමකින් තොරව මා ඒ තනතුරත් බාර ගත්තා. වසර තුනක් මා එම තනතුරේ කටයුතු කළා. එම කාලය තුළ රේගු දෙපාර්තමේන්තුවේ වංචා - දූෂණ අවම කරමින් මහජනතාවට ඉතා විශිෂ්ට සේවයක් ලැබෙන කාර්යක්‍ෂම දෙපාර්තමේන්තුවක් බවට එය පත්කරන්න මා නායකත්වය දුන්නා.ඊළඟට ඔබට ලැබුණු පත්වීම...ඊළඟට මට ගුවන් තොටුපල හා ගුවන් සේවා අමාත්‍යාංශයේ අතිරේක ලේකම්වරයා ලෙස පත්වීම් ලැබුණා. ඊට පස්සේ 2002 දී මා නැඟෙනහිර සංවර්ධන හා මුස්ලිම් ආගමික කටයුතු පිළිබඳ අමාත්‍යංශයේ ලේකම් තනතුරට පත්වුණා. වසර 02ක් එම තනතුරේත් හිටියා. එතනත් වසර දෙකක් ඉඳලා 2004 මහමැතිවරණයෙන් පසුව පරිසර හා ස්වභාවික සම්පත් කටයුතු පිළිබඳ අමාත්‍යංශයේ ලේකම් වුණා.එතකොට රාජ්‍ය පරිපාලන සහ ස්වදේශ කටයුතු අමාත්‍යංශයේ ලේකම් තනතුරට පත්වුණේ...2005 ජනවාරි 01 වැනිදා. එදා ඉඳන් මාරුවීම් නැතිව මා තවමත් මේ තනතුරේ ම මේ පුටුවේම වාඩිවී සිටිනවා. (සිනා)රාජකාරි ජීවිතයේ ඔබ විවිධ තනතුරු ලබමින් දීර්ඝ ගමනක් ඇවිත් තිබෙනවා...ඔව්... මම හිතන්නේ මම තරම් තනතුරු ලබලා විවිධ ක්‍ෂේත්‍රවල සේවය කරලා අත්දැකීම් ලත් තවත් ලේකම්වරයකු නැතිව ඇති... (සිනා)රාජ්‍ය පරිපාලන ස්වදේශ කටයුතු අමාත්‍යංශයේ ලේකම්වරයා ලෙස ඔබට වර්තමානයේ පැවරී ඇති වගකීම් මොනවාද?විශාල කාර්යභාරය ඉටුකරන්න තියෙනවා. සමස්ත රාජ්‍ය සේවයේම ගැටලු සොයා බලා විසදුම් ලබාදීමත්, ජනතාවට උපරිම සේවයක් සලසාදීමත්, රාජ්‍ය සේවය ශක්තිමත් කිරීමත් ඒ අතර ප්‍රධානයි.ඔබ බොහොම කැපවීමෙන් රාජකාරිය ඉටු කරන නිලධාරියෙක් ලෙසත් ප්‍රචලිතයිරාජ්‍ය සේවය කියන්නේ බරපතල අභියෝග තියෙන තැනක්. එම අභියෝග ජයගන්න කැපවීම, අවංකභාවය අවශ්‍යයි. මා ඉටු කරන්නේ ඒ අවංකභාවය හා කැපවීමයි.හොඳයි, දැන් අපි ඔබේ පුද්ගලික ජීවිතය ගැනත් කතාබහ කරමු. රාජකාරී ජීවිතයේදී වගේම පුද්ගලික ජීවිතයේදීත් ඔබ ගොඩාක් දැඩි පුද්ගලයෙක් ද?නැහැ. රාජකාරියේදී වේවා, පෞද්ගලික ජීවිතයේදී වේවා මා දැඩි තීරණ ගන්නා පුද්ගලයකු වන්නේ වරද හා අඩුපාඩු දුටුවිට පමණයි. මගේ බිරිඳ හා දරුවන් මාව ඉතා හොඳින් අවබෝධ කරගෙන ඇති නිසා පෞද්ගලික ජීවිතයේදී මා හරිම සරල මනුස්සයෙක්.ඔබේ විවාහය සිදු වුණේ?ඔව්... ඒක ගොඩාක් ලස්සන පේ‍්‍රමකතාවක්.අපිත් කැමැතියි ඒ ලස්සන පේ‍්‍රම කතාව දැනගන්න.එතකොට මා ගුරු වෘත්තියේ යෙදුණ කාලේ. මා උගන්වපු පාසලේ උසස්පෙළ පංතියේ තමයි ඇය ඉගෙනුම ලැබුවේ. නිතර දැකලා, හිනාවෙලා ඇය ගැන පැහැදිලා තමයි පේ‍්‍රමයකට මුලපිරුවේ.ඇගේ නමඅශෝකා... දැන්නම් අශෝකා දිසානායක.ඇය රැකියාවක් කරනවද?ඔව්... ඇය මේ වන විට විදුලිබල මණ්ඩලයේ මානවසම්පත් නිලධාරිනියක ලෙස සේවය කරනවා.දරුවන් පිළිබඳ විස්තර කළොත්?අපිට දරුවෝ තුන්දෙනෙක් ඉන්නවා. ඒ අතරින් වැඩිමලා තමයි සර්දා දිසානායක. දැන් ඇය වෛද්‍යවරියක්. දෙවැනියා චේතිය දිසානායක. පුතා මොරටුව විශ්වවිද්‍යාලයේ සන්නිවේදන හා ඉලෙක්ට්‍රොනික් විද්‍යා ඉංජිනේරුවරයෙක් ලෙස කටයුතු කරනවා.තුන්වැනියා මේකලා දිසානායක. මේකලා දුවත් වෛද්‍යවරියක් ලෙස සේවය කරනවා.ජීවිතයේ වඩාත්ම අමතක නොවන අත්දැකීමක් සිහිකළොත්?අපොයි ඔව්... මුළු ජීවිතේම අමතක නොවන අත්දැකීමක්. හැබැයි ඒ අතර මා ලැබූ ඉතා බිහිසුණු අත්දැකීමක් ඉතා තදින්ම මතකයේ තිබෙනවා. මේ සිද්ධිය සිදුවුණේ 2004 වසරේදී. එතකොට අපි පදිංචි වෙලා හිටියේ කොළඹ.එදා මා රාජකාරි කටයුතු අවසන් කර වාහනය පදවමින් නිවස අසලට ගියා. වාහනය නවත්වනවත් එක්කම මම දැක්කා තවත් වාහනයක් මගේ වාහනය පිටුපස්සෙන් නවත්වපු බව.තවත් තත්පර කීපයකදී ඒ වාහනයෙන් බැහැලා ආපු එක්කෙනෙක් මා ළඟට ඇවිත් මගේ ඔළුවට පිස්තෝලය එල්ල කළා. මට හිතාගන්න බැරි වුණා මේ මොකක්ද වෙන්නේ කියලා. මම හයියෙන් කෑ ගැහුවා.ඒත් කෑ ගහන්න බැරිව ගියා. ඒ කෑගැසීම හරියට “හූ” කියනවා වගේ ඇහිලා තියෙන්නේ වටපිට අයට. පාරේ මිනිහෙක් බීලා “හූ” කියනවා කියලා හිතලා කව්රුවත් දොරවල් ඇරියේ නැහැ.ඒත් ඒ වෙනකොට මගේ වාහනය පැහැරගත්ත පිරිස පැනගිහින්. ඒ අය ඇවිත් තිබුණේ වාහනය පැහැරගන්නයි. මට අනතුරක් කරන්න නෙමෙයි. කොහොම කොහොම වුණත් ඒ වාහනය හම්බ වුණේ නැහැ.ඔබ ඉතා කාර්යබහුල ජීවිතයක් ගත කරන කෙනෙක්. රාජකාරි ජීවිතය නිසා ගෙදර දොර වැඩ කටයුතු අතපසුවන්නේ නැද්ද?පුළුවන් හැම වෙලාවෙම හැකි උපරිමයෙන් ඒ හැම දෙයක් ගැනම හොයා බලනවා. ඒත් යුතුකම් මඟ නොහැරෙනවාම නෙමෙයි. මගේ දයාබර බිරිඳ අශෝකා මාව ඉතා හොඳින් තේරුම් අරගෙන ගෙදර දොර වගකීම්වලින් වැඩි කොටස ඇය පවරාගෙන ඉටු කරනවා.ඔබේ විනෝදාංශ ගැනත් මතක් කළොත්...මට විනෝදාංශ සඳහානම් නැඹුරු වෙන්න වෙලාවක් නැහැ. නමුත් ඉඩක් ලැබුණු හැමවිටම රූපවාහිනී වැඩසටහන් නරඹන්නත් පරිගණකය භාවිතා කරන්නත් පුරුදු වෙලා ඉන්නවා.ජීවිතය දෙස ආපසු හැරී බලද්දී ඔබ ඉන්න තැන ගැන තෘප්තිමත්ද?ඇත්තටම ඔව්... මම ගැමි පරිසරයක හැදී වැඩුණ කෙනෙක්. නිරන්තරයෙන් දුක් විඳින මිනිස්සු එක්කයි ජීවත් වුණේ. රාජ්‍ය සේවය ගැන අපේ හිත්වල තිබුණේ පැහැදීමක් නෙමෙයි. වැඩක් කරගන්න ඩී. ආර්. ඕ. කන්තෝරුවට ගියහම දවස් ගාණක් රස්තියාදු වෙන්න වුණා.එදා මම හිතුවා මේ ක්‍රමය වෙනස් විය යුතුයි කියලා. අද මම රාජ්‍ය පරිපාලන අමාත්‍යංශයේ ලේකම්වරයා විදිහට ජනතාවට උපරිම සේවයක් සලසන්න කටයුතු කරනවා. ඒ නිසා මම ඉතාම තෘප්තිමත්.ඉදිරි අනාගතය සැළසුම් කර ඇත්තේ කොයි ආකාරයටද?හිතේ ඇදුණු විශේෂ සැළසුමක් නම් නැහැ. නමුත් විශ්‍රාම යනතුරු හැකි උපරිමයෙන් ජනතාවගේ ප්‍රශ්න පිළිබඳ අවධානය යොමු කර ඒවාට පිළියම් ලබා දෙන්න බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=n1008051</link>
    <topic>යුද හමුදාවට අයත් ඇ.ඩොලර් ලක්ෂ 3ක්සම්බන්ධයෙන් ෆොන්සේකාට අධිචෝදනා</topic>
    <author>ශිරෝමි අබයසිංහ</author>
    <content>ශ්‍රීලංකා යුද හමුදාවට අයත් අමෙරිකානු ඩොලර් ලක්ෂ 3 කට ආසන්න මුදලක් හමුදා නිලධාරින් රවටා ලබා ගැනීමට කුමන්ත්‍රණය කිරීම සහ සාපරාධි විශ්වාසය කඩ කිරීම යන අධිචෝදනා ලැබ සිටින පාර්ලිමේන්තු මන්ත්‍රී ජනරාල් සරත් ෆොන්සේකා මහතා ප්‍රථම වතාවට කොළඹ මහාධිකරණය හමුවට අද (5) කැඳවයි.ෆොන්සේකා මහතාගේ බෑණා වන ධනුන තිලකරත්න සහ වෙලින්ටන් ට්‍රෙන්ටන් ඩේහොට් ද මෙම නඩුවෙන් අධිචෝදනා ලැබ සිටිති.කොළඹ මහාධිකරණ විනිසුරු සුනිල් රාජපක්ෂ මහතා හමුවේ මෙම නඩුව විභාගයට ගැනීමට නියමිතය.ෆොන්සේකා මහතාට එරෙහිව අධිචෝදනා දෙකක්ද, තිලකරත්නට එරෙහිව එක් අධිචෝදනාවක්ද, ඩේහොට් ට එරෙහිව අධිචෝදනා විස්සක්ද පොදු දේපළ පනත යටතේ ඉදිරිපත් වී තිබේ.2006 නොවැම්බර් 01 වැනිදා සහ 2009 මැයි 31 වැනිදා අතරතුර කාලයේ දී ශ්‍රී ලංකා යුද හමුදාවට 05-ම්ඍඒ විදුලි උත්පාදන යන්ත්‍ර 80 ක්, වෝල්ට් 12 නඩත්තු රහිත බැටරි 50 ක්, දිසා සෙවීමේ යන්ත්‍ර 05 ක් සහ දිවා දුරදක්නයන් 484 ක් මිලදී ගැනීමේදී 2007/08 වසර සඳහා ආරක්ෂක අමාත්‍යාංශයේ සැපයුම්කරුවෙකු ලෙස ලියාපදිංචි බ්‍රිටිෂ් බෝර්නියෝ ඩිෆෙන්ස් නමැති ඕස්ට්‍රේලියානු සමාගමේ අවසරයකින් තොරව, ඒ සමාගම වෙනුවෙන් ක්‍රියා කිරීමට බලය ඇති බවට යුද හමුදාවේ නිලධාරින් රවටා, කූඨ ලේඛන ඉදිරිපත් කර හමුදාවට අයත් ඇ.ඩොලර් 299061.25 ක මුදලක් විදේශ ගිණුමකට බැර කිරීම සඳහා පෙළඹීමට කුමන්ත්‍රණය කෙළේ යැයි විත්තිකරුවෝ තිදෙනාම අධිචෝදනා ලැබ සිටිති.හමුදාපති වශයෙන් සේවය කරමින් සිටියදී තමා භාරයේ තිබූ එම මුදල්, එය ලබා ගැනීමට අයිතියක් නොමැති පුද්ගලයෙකු වංක ලෙස සාවද්‍ය පරිහරණය කරන බව දැන දැනම එසේ කිරීමට ඉඩ දීමෙන් එම මුදල සම්බන්ධයෙන් සාපරාධී විශ්වාසය කඩ කළේ යැයි ෆොන්සේකා මහතාට එරෙහිව අධිචෝදනා ඉදිරිපත් වී තිබේ.බ්‍රිටිෂ් බෝර්නියෝ සමාගම වෙනුවෙන් ගිවිසුම් අස්සන් කිරීමට බලය ඇති බව අඟවා යුද හමුදා නිලධාරින් රවටා ගිවිසුම් අස්සන් කිරීමට පෙළඹවීම සහ එම සමාගමේ බලය සහිතව ඉදිරිපත් කරන බව අඟවා කූඨ ලංසු ලේඛන, සත්‍ය ලේඛන ලෙස ඉදිරිපත් කර යුද හමුදා නිලධාරින් රවටා ඔවුන්ගේ කීර්තියට හානිකිරීම යන අධිචෝදනා ඩේහොට්ට එරෙහිව ඉදිරිපත් වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=n1008052</link>
    <topic>කොළඹ වරායේ සියලු සංවර්ධන වැඩකඩිනම් කරන්නැයි ජනපතිගෙන් උපදෙස්</topic>
    <author>භක්ති ධර්මප්‍රිය මෙන්ඩිස්</author>
    <content>කොළඹ වරායේ බහලුම් හැසිරවීම වඩා විධිමත් කරන ලෙසත් නව පර්යන්ත සඳහා සැලසුම් සකස් කරන ලෙසත්, ජනාධිපති මහින්ද රාජපක්ෂ මහතා වරාය අධිකාරියේ උසස් නිලධාරින්ට ඊයේ (08) උපදෙස් දුන්නේය. වරායේ නව ඉදිකිරීම් වේගවත් කරන ලෙසත්, ඒවා උසස් තත්ත්වයෙන් යුතුව නිමකරන ලෙසත් ජනාධිපතිවරයා මෙහිදී උපදෙස් දුන්නේය.කොළඹ වරායේ නව ඉදිකිරීම් පිළිබඳව සොයා බැලීම සඳහා එම ස්ථානයට ඊයේ (05) හදිස්සියේ පැමිණි ජනාධිපති මහින්ද රාජපක්ෂ මහතා එහිදී මෙසේ උපදෙස් ලබා දුන්නේය.වරාය ඇතුළත පරිසර හිතකාමී වාතාවරණයක් ඇතිවන ලෙසින් භූමිය සකස් කරන ලෙසත්, ප්‍රවාහන පහසුකම් වේගවත් කිරීම සඳහා වරාය අභ්‍යන්තරයේ කටයුතු සඳහා දුම්රිය සේවාවක් හඳුන්වා දෙන ලෙසත්, වරාය නියෝජ්‍ය ඇමැතිවරුන්ට මෙහිදී ජනාධිපතිවරයා උපදෙස් දුන්නේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=n1008053</link>
    <topic>උත්තරීතර නීති පද්ධතියට මිසකැළෑ නීතියට රටේ ඉඩක් නැහැ</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>උතුරේ මෙන්ම දකුණේත් ක්‍රියාත්මක වන්නේ උත්තරීතර පාර්ලිමේන්තුවෙහි සම්මත කර ගන්නා නීතිය මිස කැළෑ නීතිය නොවන බව, පාර්ලිමේන්තු මන්ත්‍රී නාමල් රාජපක්ෂ මහතා පවසයි.දිවයින පුරා සෑම බිම් අඟලකම ක්‍රියාත්මක වන්නේ එකම නීතිය බැවින් අප සියලු දෙනාම නීතියට ගරු කළ යුතු බවත්, නීතියට අවනත විය යුතු බවත්, නාමල් රාජපක්ෂ මහතා ප්‍රකාශ කෙළේය.ජනතාවගේ සිත් දිනාගැනීමේ හා ජනප්‍රිය වීමේ අපේක්ෂාවෙන් පසුගිය කාලයේදී ඇතැම් නඩු තීන්දු ලබාදුන් ආකාරයද සිහිපත් කළ මන්ත්‍රීවරයා නඩු තීන්දු කඩිනම් කිරීම සහ නීතිය පිළිබඳ ජනතා විශ්වාසය ඇති කිරීම සඳහා ඊට අදාළ සියලු ආයතන කාර්යක්ෂම කළ යුතු බවත් එහි ඵලදායිතාව වර්ධනය කළ යුතු බවත් කියා සිටියේය.එමෙන්ම සමස්ත ජනතාවට නීතිය පිළිබඳව සුළු හෝ අවබෝධයක් තිබිය යුතු අතර ‘නීතිය’ පාසල් විෂය මාලාවට ඇතුළත් කළ යුතු බවත් පැවසීය.හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා මේ බව සඳහන් කෙළේ ඊයේ පාර්ලිමේන්තුවේදී අධිකරණ සංශෝධන පනත පිළිබඳව පැවැති විවාදයේදී සිය අදහස් දක්වමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=n1008054</link>
    <topic>ඉරාන ජනාධිපති අහමදීනෙජාඩ් ගමන් ගත් රිය පෙළට බෝම්බ ප්‍රහාරයක්</topic>
    <author/>
    <content>ඉරාන ජනාධිපති මහමුද් අහමදීනෙජාඩ් ගමන් ගත් රිය පෙළකට ඊයේ බෝම්බ ප්‍රහාරයක් එල්ල වී ඇති නමුත් ඉන් ඔහුට හානියක් සිදුවී නැති බව ඉරාන ජනාධිපති කාර්යාල ආරංචි මාර්ග සඳහන් කළ බව ‘රොයිටර්’ පුවත් සේවය වාර්තා කැර තිබේ.බටහිර හමදාන් නගරයේ සිදුකළ සංචාරයකදී ගෘහස්ථව නිපැයුණු අත් බෝම්බයක් ප්‍රහාරයට යොදාගෙන ඇතැයිද එහි සඳහන් වේ.හමදාන්හි ප්‍රාදේශීය ක්‍රීඩාංගණයක පැවති රැස්වීමක් ඇමතීම සඳහා ගුවනින් පැමිණ, අදාළ ස්ථානය කරා රිය පෙළකින් ගමන්ගනිද්දී එල්ලවුණු මෙම ප්‍රහාරයෙන් ජනාධිපතිවරයාට හානියක් සිදුනොවුණද, බෝම්බ පහරින් ඔහුගේ කාර්ය මණ්ඩලය හා පුවත්පත් වාර්තාකරුවන් ගමන් ගත් රියේ සිටි පුද්ගලයන් කීපදෙනෙකු තුවාල ලබා ඇති බවද කියැවේ. ප්‍රහාරය සම්බන්ධයෙන් එක් පුද්ගලයකු අත්අඩංගුවට ගෙන ඇති අතර කිසිවකු එහි වගකීම බාරගෙන නැත.කෙසේ වෙතත් පසුව ජනාධිපති අහමදිනෙජාඩ් හමදාන්හි කීඩාංගණයක රැස්වූවන් අමතන අයුරු රූපවාහිනියෙන් සජීවීව දැක්වුණු අතර, එහිදී ඔහු එවන් ප්‍රහාරයක් ගැන කිසිදු සඳහනක් කර නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=n1008055</link>
    <topic>ලිහිසි තෙල් වෙළෙඳ පොළෙන් 12%ක් තෙල් සංස්ථාව අත්කර ගනී</topic>
    <author>සුභාෂිනී සේනානායක</author>
    <content>මෙරට ලිහිසි තෙල් වෙළෙඳ පොළෙන් 12% ක වපසරියක් අත්පත් කැර ගැනීමට ලංකා ඛනිජ තෙල් සංස්ථාව සමත්ව තිබේ.ලිහිසි තෙල් අලෙවියෙන් පමණක් ඛනිජ තෙල් සංස්ථාව මසකට රු. මිලියන 100ක ආදායමක් උපයයි.පරිසර හිතකාමී ලිහිසි තෙල් වෙළඳ පොළට හඳුන්වා දී වසරක් පමණ වන අතර අමරිකානු පෙට්ට්‍රෝලියම් ආයතනයේ ප්‍රමිතීන්ට අනුකූ®ලව මේවා නිපදවා තිබේ. ඉහළ ප්‍රමිතියකින් යුත් පරිසර හිතකාමී ලිහිසි තෙල් හා ලිහිසර (ගී‍්‍රස්) වෙළඳ පොළට හඳුන්වා දී ඇත්තේ ඛනිජ තෙල් කර්මාන්ත සංවර්ධන ඇමති සුසිල් ප්‍රේමජයන්ත් මහතා ගේ උපදෙස් මතයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=n1008056</link>
    <topic>දේශීයව නිපදවනබටහිර ඖෂධවලප්‍රමිතිය සොයන්න මධ්‍යස්ථානයක්</topic>
    <author>නුවන් කොඩිකාර</author>
    <content>දේශීයව නිපදවන බටහිර ඖෂධවල ප්‍රමිතිය පරීක්ෂා කිරීමට නව පරීක්ෂණ මධ්‍යස්ථානයක් ස්ථාපිත කෙරේ.කොළඹ විශ්වවිද්‍යාලයේ ස්ථාපිත කරනු ලබන මේ මධ්‍යස්ථානය සඳහා රුපියල් මිලියන 80 ක් වැයවන බව ඇස්තමේන්තු කර තිබේ.ඖෂධ නිෂ්පාදනයට භාවිතා කරන නිමි ද්‍රව්‍යවල තත්ත්වය පරීක්ෂා කිරීමට මේ මගින් හැකි වන අතර උසස් හා නියමිත ප්‍රමිතියකින් යුතු ඖෂධ වෙළෙඳපොළට ඉදිරිපත් කිරීමට දේශීය නිෂ්පාදකයාට මේ මගින් හැකිවනු ඇත. නව ඖෂධ නිෂ්පාදන හඳුන්වාදීම්, විවිධ පරීක්ෂණ සිදු කිරීම, නිෂ්පාදන වැඩි දියුණු කිරීම මෙන්ම විශ්වවිද්‍යාල ක්ෂේත්‍රයේ අධ්‍යයනවල යෙදී සිටින සිසුන්ටද මෙම පරීක්ෂණ මධ්‍යස්ථානය පිහිටු වීමෙන් පහසුකම් සැලසේ.දේශීය බටහිර ඖෂධ නිෂ්පාදනයෙන් 85% ක් පමණ ආනයනය කරන අතර එමගින් රටට අහිමි වන විශාල විදේශ විනිමය ප්‍රමාණය රට තුළ රඳවා ගැනීමට පර්යේෂණ මධ්‍යස්ථානය පිහිටුවීමෙන් හැකිවනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=n1008057</link>
    <topic>යුක්රේනයේ හා සයිප්‍රසයේ දී මියගියශ්‍රී ලාංකික තරුණයන් ගැනඉහළ මට්ටමේ පරීක්ෂණයක්</topic>
    <author>මහින්ද අලුත්ගෙදර</author>
    <content>යුක්රේනයේ සහ සයිප්‍රසයේ සේවයේ යෙදී සිටිය දී මිය ගිය ශ්‍රී ලාංකික තරුණයන් දෙදෙනාගේ මරණය සම්බන්ධයෙන් රාජ්‍ය තාන්ත්‍රික මට්ටමින් පරීක්ෂණයක් ආරම්භ කරන බව තානාපති ආරංචි මාර්ග සඳහන් කරයි.යුක්රේනයේ දී මියගිය ශ්‍රී ලාංකික තරුණයා කොල්ල කරුවන් පිරිසක් විසින් ඝාතනය කැර තිබෙන බවට තොරතුරු අනාවරණය කැරගෙන ඇතැයි රුසියාවේ ශ්‍රී ලංකා තානාපති උදයංග වීරතුංග මහතා සඳහන් කරයි. ඊට අමතරව සයිප්‍රසයේ දී මියගිය ශ්‍රී ලාංකික තරුණයා මියගොස් ඇත්තේ් රිය අනතුරකින් බව සයිප්‍රසයේ ශ්‍රී ලංකා කොන්සියුලර් කාර්යාලය ප්‍රකාශ කර සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=n1008058</link>
    <topic>කතකට චොකලට් කියාහෙරොයින් පාර්සලයක් දීපොලිසියට කොටුකර දීලා</topic>
    <author>සුරන්ජිත් පෙරේරා</author>
    <content>චොක්ලට් පාර්සලයක් බව පවසා කාන්තාවකට හෙරොයින් සහිත පාර්සලයක් දී ඇය පොලිස් අත්අඩංගුවට පත්කළ අයෙකු කොළඹ පොලිස් මත්ද්‍රව්‍ය කාර්යාංශය මගින් පෙරේදා (03) පුත්තලමේදී අත්අඩංගුවට ගෙන තිබේ.බම්බලපිටිය ප්‍රදේශයේ තානායමකදී සැකකරු විසින් මෙම කාන්තාව මුණ ගැසී මත්ද්‍රව්‍ය පැකට් 8ක් සහිත පාර්සලයක් ඇයට දී පසුව ඒ පිළිබඳව කොළඹ වංචා විමර්ශන අංශයට ලබාදුන් තොරතුරු මත පසුගිය 14 වැනිදා මෙම කාන්තාව පොලිස් අත්අඩංගුවට පත්වූවා ය. ඉන්පසුව ඇයව මත්ද්‍රව්‍ය පැකට් 8 සමඟ බම්බලපිටිය පොලිසියට බාරදීමෙන් පසු පොලිස් ඇප මත මුදා හැර තිබිණි.මෙම කාන්තාව විසින් තමාට සිදුවූ අසාධාරණය සම්බන්ධ පොලිස්පතිවරයාට කළ පැමිණිල්ලක් අනුව පොලිස්පතිවරයාගේ නියෝගය මත කොළඹ පොලිස් මත්ද්‍රව්‍ය කාර්යාංශය සිදුකළ පරීක්ෂණ වලදී හෙළි වූ තොරතුරු අනුව මෙම කුමන්ත්‍රණය මෙහෙය වූ පුත්තලම බෝධිරාජ මාවතේ පදිංචි පුද්ගලයෙක් පසුගියදා (2) මත්ද්‍රව්‍ය කාර්යාංශ නිලධාරින් විසින් අත්අඩංගුවට ගෙන ඇත. සැකකරුගෙන් ලැබුණු තොරතුරු අනුව පුත්තලම පාලවිය ප්‍රදේශයෙන් මත්ද්‍රව්‍ය ලබා ගන්නා බවට හෙළිවී ඇත.සැකකරු ඊයේ (04) ගල්කිස්ස අධිකරණයට ඉදිරිපත් කරන ලද අතර මත්ද්‍රව්‍ය කාර්යාංශ නිලධාරින් වැඩිදුර වාර්තාවක් ඉදිරිපත් කරමින් ඉල්ලා සිටියේ මත්ද්‍රව්‍ය ජාවාරම පිළිබඳව, වැඩිදුර තොරතුරු සෙවීම සඳහා සැකකරුව රඳවාගෙන තවදුරටත් ප්‍රශ්න කිරීමට අවශ්‍ය බවයි.ඉල්ලීම සලකා බැලූ ගල්කිස්ස ප්‍රධාන මහේස්ත්‍රාත් හර්ෂ සේතුංග මහතා අගෝස්තු 9 වැනි දින තෙක් සැකකරු රඳවාගෙන ප්‍රශ්න කිරීමට අවසර ලබා දුන්නේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=n1008059</link>
    <topic>ශ්‍රී ජයවර්ධනපුර රෝහලේ නව වාට්ටු සංකීර්ණය අද ඇරේ</topic>
    <author>සිතාරා සේනානි සහසන්ධ්‍යා කරුණාරත්න</author>
    <content>ශ්‍රී ජයවර්ධනපුර රෝහලේ අලුතින් ඉදිකැරුණු හෘදය රෝග හා උරස් ශල්‍ය වෛද්‍ය වාට්ටු සංකීර්ණය සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් අද (05) පෙරවරු 8.30 ට විවෘත කැරේ.මහල් 5කින් සමන්විත මේ වාට්ටු සංකීර්ණය සඳහා රජය වැය කැර ඇති මුදල රුපියල් මිලියන 40කි. අභිනව වාට්ටු සංකීර්ණය ඉදිකිරීමත් සමඟ මෙතෙක් රෝහලේ විවිධ ගොඩනැඟිලිවල සිදු කැරුණු හෘද - උරස් රෝග සත්කාරක කටයුතු එකම ස්ථානයක සිදුකිරීමේ පහසුකම් සැලැසේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=n10080510</link>
    <topic>අභ්‍යන්තර ගුවන් සේවා නැංවීමටචීනයෙන් ගුවන් යානා 2ක් මිලදී ගනී</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රීලංකාවේ අභ්‍යන්තර ගුවන් සේවා සහ ප්‍රාදේශීය ගුවන් සේවා නංවාලීම අරමුණු කර ගනිමින් එම්. ඒ. 60 වර්ගයේ ගුවන් යානා දෙකක් චීනයෙන් මිලදී ගැනීමට වරාය සහ ගුවන් සේවා අමාත්‍යාංශය පියවර ගෙන තිබේ.මෙම මිලදී ගැනීමට අදාළ ගිවිසුම ශ්‍රී ලංකාව සහ චීන රජය අතර අස්සන් තැබූ බව, වරාය හා ගුවන් සේවා නියෝජ්‍ය අමාත්‍ය රෝහිත අබේගුණවර්ධන මහතා පැවැසීය. ඒ-60 වර්ගයේ ගුවන් යානයක මගී ආසන සංඛ්‍යාව 56 ක් වන අතර මෙම ගුවන් යානා දෙක ඉදිරි මාස 02 ඇතුළත ශ්‍රී ලංකාවට ගෙන්වීමට නියමිත බව ඇමැතිවරයා අවධාරණය කෙළේය.   .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=n10080511</link>
    <topic>ලක්ෂ 30ක හෙරොයින් රැගෙන ආව්‍යාපාරිකයෙක් අත්අඩංගුවට</topic>
    <author>සුභාෂිනී සේනානායක සහ කුමාරසිරි ප්‍රසාද්</author>
    <content>පාවහන් තුළ සඟවාගෙන හෙරොයින් ග්‍රෑම් 500 ක් රැගෙන ආ පුද්ගලයකු රේගුව මත්ද්‍රව්‍ය නාශක අංශය අත්අඩංගුවට ගෙන තිබේ. මෙසේ රැගෙන ආ හෙරොයින්වල වටිනාකම රුපියල් ලක්ෂ 30කි.ශ්‍රී ලාංකීය මුස්ලිම් ජාතික ව්‍යාපාරිකයකු වන සැකකරු පැමිණ ඇත්තේ ඉන්දියාවේ මැඩ්‍රාස්වල සිට බවත් ඔහුගේ අසාමාන්‍ය හැසිරීම මත සැකසිතී අත්අඩංගුවට ගත් බවත් රේගු මත්ද්‍රව්‍ය නාශක අංශය පවසයි.පාවහන් ව්‍යාජ පතුළක මත්ද්‍රව්‍ය සඟවාගෙන පැමිණි සැකකරු සහ සීල් තබන ලද හෙරොයින් ගුවන්තොටුපොළ මත්ද්‍රව්‍ය නාශක අංශයට භාරදී තිබේ. මේ පිළිබඳ වැඩිදුර පරීක්ෂණ රේගු මත්ද්‍රව්‍ය නාශක අංශය සිදුකරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=n10080512</link>
    <topic>ගිවිසුම් කැඩූ කොන්ත්‍රාත්කරුවකුටපැවරූ නඩුවේ තීන්දුව දීම 23 වැනිදා</topic>
    <author>මානෙල් පුෂ්පකුමාරි</author>
    <content>නිවෙසක් සෑදීමේ ගිවිසුම මත පුද්ගලයකුගෙන් රුපියල් 2,647310 ක් ලබාගෙන වංචා කරන ලදැයි චෝදනා ලැබූ විත්තිකාර කොන්ත්‍රාත්කරුවකු විවෘත වරෙන්තුකරු නොමැතිව නඩුව විභාග කර අවසන් කළ නුගේගොඩ මහේස්ත්‍රාත් හා අතිරේක දිසා විනිසුරු රෝහණ අනුර කුමාර හේරත් මහතා එහි තීන්දුව දීම ලබන 23 වැනිදාට කල් තැබුවේය. මහල්වරාවේ පදිංචි වීරසේකර මුදියන්සේලාගේ සිසිර ජනනාත් වීරසේකර නැමැත්තා මෙම නඩුවේ විත්තිකරු විය.2002/02/10 ත් 2003/2/9 ත් අතර කාලයේ මහරගමදී ඩී. එම්. මුතුබණ්ඩා මහතාට නිවෙසක් සාදා දීමේ ගිවිසුම් මත ඔහුගේ රුපියල් 2,64,7310 ක් ලබාගෙන ගිවිසුම කඩකොට වංචාවක් කරන ලදැයි විත්තිකරුට එරෙහිව නගා තිබූ චෝදනාවෙන් පැවසිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=n10080513</link>
    <topic>මහ දවල් පිළියන්දල ග්‍රාමීය බැංකුවකොල්ල කෑමට දැරූ තැත වරදී</topic>
    <author>බණ්ඩාරගම සමූහ</author>
    <content>ගිනි අවි හා අත් බෝම්බ රැගෙන පෙරේදා (03) දහවල් පිළියන්දල මාකන්දන ග්‍රාමීය බැංකුවේ මුදල් කොල්ල කෑමට පැමිණි පුද්ගලයන් තිදෙනෙක් අත්අඩංගුවට ගැනීමට සමත් වූ බව බස්නාහිර දකුණ භාර නියෝජ්‍ය පොලිස්පති දයා සමරවීර මහතා දිනමිණට කීය.කළමනාකාරිනියගේ උපක්‍රමශීලී බවත් ප්‍රදේශවාසීන්ගේ සහායත් නිසා සැකකරු ආයුධ සමඟ අත්අඩංගුවට ගැනීමට හැකිවිය.මෙම කොල්ලයට අවි ආයුධ සැපයූ බව කියන පිළියන්දල විශ්ව කලාව පදිංචි ‘ආමි සමන්’ යන අයද ගල්කටස් වර්ගයේ ගිනි අවියක් සමග අත්අඩංගුවට ගැනීමට පොලිසිය සමත් වී ඇත.පෙරේදා (03) දහවල් යතුරු පැදියකින් පැමිණ ඇති කොල්ලකරුවන් තිදෙනා බැංකුවට ඇතුළු වී මරණීය තර්ජනය කර කළමනාකාරනියගෙන් මුදල් සේප්පුවේ යතුරු ඉල්ලූ අවස්ථාවේ එය පිටුපස කාමරයේ තිබෙන බව පවසා යතුර ගෙනත් දෙන මුවාවෙන් ගොස් හදිසි අවස්ථා දන්වන සයිරන් නලාව දෙවතාවක් ශබ්ද කිරීම නිසා කොල්ලකරුවන් බැංකුවෙන් එළියට පැන යතුරු පැදියෙන් පලායාමට තැත් කිරීමේදී ප්‍රදේශවාසීන් එක් අයකු අල්ලා පොලිසියට බාරදී තිබුණි.කොල්ලය සඳහා පැමිණි අනෙක් සැකකරු ගල්කටස් වර්ගයේ ගිනි අවිය අත දරා ගෙන බැංකුව ආසන්නයේ නවතා තිබූ ත්‍රිරෝද රථ රියදුරුට මරණීය තර්ජනය කර මඩපාත තෙක් ගොස් එතැන් සිට තවත් ත්‍රිරෝද රථයකින් විශ්ව කලාව දෙසට පලාගොස් ඇති බවට තොරතුරු ලැබුණු බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=n10080514</link>
    <topic>නීතිවිරෝධීව ආනයනය කළමස් කිලෝ 6159ක් විනාශ කරයි</topic>
    <author>සුභාෂිනී සේනානායක</author>
    <content>නවසීලන්තයෙන් ආනයනය කරන ලද ආහාර ද්‍රව්‍ය අඩංගු කන්ටේනරයක් තුළ මෙරටට රැගෙන එන ලද කකුළු මස් කිලෝ ග්‍රෑම් 4200 ක් හා එළුමස් කිලෝ ග්‍රෑම් 1959 ක් ශ්‍රී ලංකා රේගුව මගින් විනාශ කර තිබේ.ඉකුත් ජූලි මස 14 දා මෙරටට නීතිවිරෝධීව රැගෙන එන ලද මේ මස් තොගය රාජසන්තක කිරීමෙන් අනතුරුව ජූලි මස 28 වනදා වේයන්ගොඩදී විනාශ කර දමා තිබේ.මස් තොගය රැගෙන ආ අපනයනකරුට රුපියල් මිලියන 5 ක දඩයක් නියම කර තිබෙන අතර රාජසන්තක කළ මස් තොගය සෞඛ්‍ය බලධාරින් සත්ත්ව නිරෝධායන දෙපාර්තමේන්තු නිලධාරීන් සහ රේගු ආදායම් අධීක්ෂණ නිලධාරීන් ඉදිරිපිටදී භූමිතෙල් දමා පුළුස්සා විනාශ කර තිබේ.අඩි 20ය20 ගැඹුරු වළක් තුළ එම ද්‍රව්‍ය වළලා දමා ඇත්තේ අත්තනගල්ල ප්‍රාදේශීය සභාවේ අනුමැතිය ලැබීමෙන් අනතුරුවය.මේ මස් තොගය දෙහිවල සත්ත්ව උද්‍යානයට භාරදීමට උත්සහ කළද නවසීලන්තයෙන් අදාළ සෞඛ්‍ය නීතිරීති සඳහා අනුමැතිය ලැබී නොමැති බැවින් භාර ගැනීම ප්‍රතික්ෂේප කර තිබේ.සත්ත්ව උද්‍යානය මේ මස් තොගය ප්‍රතික්ෂේප කොට ඇත්තේ කුරුළු උණ ඇතුළු සත්ත්ව රෝග පැතිර යාම සඳහා මේ රටද නම් කර තිබීම නිසා බවද සත්ත්ව උද්‍යාන ආරංචිමාර්ග පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=r1008051</link>
    <topic>රත්නපුර සමෘද්ධි බැංකුවලින්දස ලක්ෂ 444ක ලාභයක්</topic>
    <author>කුරුවිට සමූහ – රූපිකා කේ. බණ්ඩාර</author>
    <content>රත්නපුර දිස්ත්‍රික්කයේ (2009) සමෘද්ධි බැංකු සංගම් 46, දසලක්ෂ 220 ක් ද මහා සංගම් 17 දස ලක්ෂ 224 ක්ද, වශයෙන් ලාභ උපයා තිබෙන බව දිස්ත්‍රික් සහකාර සමෘද්ධි කොමසාරිස් එන්. ඒ. ඒ. එස්. ප්‍රියංකර මහතා පවසයි.මේ අතරින් පැල්මඩුල්ල බැංකු සංගමය මිලියන 12.60 ක ලාභයක් උපයා දිස්ත්‍රික්කයේ වැඩිම ලාබ ලැබූ බැංකු සංගමය බවට පත් ව සිටී.බැංකු සංගම් සාමාජිකත්වය 169432 ක් ලෙස පවත්වාගෙන යමින් සමෘද්ධි සමිති 2428 හා කුඩා කණ්ඩායම් 25141 ගොඩනගාගෙන තිබේ. කොටස් තැන්පතු 178872 ද, සාමාජික තැන්පතු 175672, සමූහ තැන්පතු 27704 ද, ළමා තැන්පතු 72700 ද, සිසුරක තැන්පතු 10849 ද, සාමාජික තැන්පතු නොවන 27396 ද දිරියමාතා තැන්පතු 53105 ද මේ අතර වේ.සමෘද්ධි ප්‍රතිලාභීන්ගේ ආර්ථික සංවර්ධනය, අනෙකුත් අවශ්‍යතා සඳහා බැංකු සංගම් මගින් ස්වයංරැකියා, ජන පුබුදු, වගා පාරිභෝගික, ආපදා, නිවාස ණය නිකුත් කරනු ලබයි.මේ විවිධ ණය 25000 පමණ වසරකට බැංකු මගින් නිකුත් කරන අතර එහි වටිනාකම මිලියන 350 කට වඩා වැඩි වේ. ඉහත තැන්පතු මගින් ණය නිකුත් කරන අතර බැංකු සංගම් හි අතිරික්ත මුදල් දස ලක්ෂ 1600 ක් පමණ වාණිජ බැංකු වෙත ආයෝජනය කර තිබෙන බවද දිස්ත්‍රික් සහකාර සමෘද්ධි කොමසාරිස් වරයා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=r1008052</link>
    <topic>මහනුවර රියැදුරන්ටපොලිසියෙන් වැඩමුළුවක්</topic>
    <author>ඉන්දික පොල්කොටුව</author>
    <content>වසර එකහමාරක කාලයක් ඇතුළතදී රියැදුරු වැරැදි දෙකකට වැඩියෙන් සිදුකොට මහනුවර හා අවට ස්ථානයන්හි අත්අඩංගුවට ගැණුනු මහනුවර ප්‍රදේශයේ සියලු රියැදුරන් කැඳවා රථවාහන වැරැදි හා මාර්ග අනතුරු සම්බන්ධයෙන් දැනුම්වත් කිරීමට මධ්‍යම පළාත් නියෝජ්‍ය පොලිස්පති කාර්යාලය පියවර ගෙන ඇත.මේ අනුව මහනුවර කටුගස්තොට හා පේරාදෙණිය පොලිස් ස්ථාන අත්අඩංගුවට ගත් රියදුරන් දැනුවත් කිරීම සඳහා යොමු කරන බැව් මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා කීය.මෙයට අමතරව අපරීක්‍ෂාකාරී අන්දමින් රිය පදවා දඬුවමට ලක්වූ හා එවැනි රියදුරන් ලෙස හඳුනාගත් පුද්ගලයන් ද මේ දැනුම්වත් කිරීම සඳහා යොදා ගැනීමට තීරණය කැර ඇත.මහනුවර නගරය හා අවට ස්ථානයන්හි මාර්ග හා රථවාහන අනතුරු අවම කිරීමේ අරමුණින් මේ පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=r1008053</link>
    <topic>පින්නවල අනාථාගාර බලධාරීහුහිසරදයට කොට්ට මාරු කරති</topic>
    <author>රඹුක්කන විශේෂ – ඔස්වල්ඩ් ගොඩකුඹුර</author>
    <content>පින්නවල අලි අනාථාගාරයේ වසර පහක් එකතැන ගස් බැඳ ඇති වල් අලියාගේ ශෝචනීය තත්ත්වය “දිනමිණ” ජාතික පුවත්පත මඟින් පසුගිය මැයි මස 28 වැනි දින “පින්නවල ඉන්න මේ අලි ගැනත් බලන්න” යනුවෙන් පෙන්වාදීමෙන් පසුව එහි බලධාරීන් “හිසරදයට කොට්ට මාරුකරනවා” වැනි පිළිවෙතක් අනුගමනය කරමින් එම වල් අලියා මෙතෙක් බැඳතිබූ තැනින් ඉවත්කොට වෙනත් තැනක බැඳ දමා තිබේ.2005 වර්ෂයේදී හම්බන්තොට ප්‍රදේශයෙන් සොයාගනු ලැබූ මේ වල් අලියා එකම තැන බැඳ දමා තිබීමෙන් එම අලියා පින්නවල අලි අනාථාගාරයට රැගෙන එන විට තිබූ තුවාලවලට අමතරව තවත් තුවාල සිදුවී ඇති බව මේ ලිපියෙන් පෙන්වා දි තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=r1008054</link>
    <topic>කොකු දමා විදුලිය ගත්කන්තලේ 120ක් දැලේ</topic>
    <author>කන්තලේ සමූහ සුමිත්‍රා කුමාරිහාමි</author>
    <content>නීති විරෝධී ලෙස කොකු දමා විදුලිය ලබා ගත් පුද්ගලයන්120ක් ඊයේ (1 දා) කන්තලේ හා තඹලගමුව යන පොලිස් වසම් දෙකේදී අත්අඩංගුවට ගැනීමට කොළඹ විදුලි බල මණ්ඩල මූලස්ථානයේ විශේ්ෂ විමර්ශන ශාඛාවේ නිලධාරීහු සමත් වූහ.කන්තලේ, තඹලගමුව, සාලියපුර, 85 ප්‍රදේශය, පේරමඩුව, අග්බෝපුර, සමගිපුර, යන ප්‍රදේශවල පදිංචි පුද්ගලයන් 120 ක් කොකු දමා විදුලිය ලබා ගනිමින් සිටියදී විදුලි බල මණ්ඩලයේ විමර්ශන නිලධාරීන් කන්තලේ මූලස්ථාන පොලිසියේ නිලධාරීන්ද සමග ගොස් මෙම වැටලීම් කොට පුද්ගලයන් අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=r1008055</link>
    <topic>මනුෂ්‍ය ඝාතනයක් සිදු කළසෙබළකුට මරණ දඬුවම</topic>
    <author>අනුරාධපුර මධ්‍යම විශේෂ – ඒ. ජී. පෙරේරා</author>
    <content>මනුෂ්‍ය ඝාතනයක් සිදු කළ බවට අනුරාධපුර මහාධිකරණය හමුවේ අධි චෝදනා ලැබ සිටි යුද හමුදා සෙබළෙකුට එම චෝදනාවට වැරැදිකරු බවට නිගමනය කළ උතුරුමැද පළාත්බද මහාධිකරණ විනිසුරු මේනකා විජේසුන්දර මෙනවිය ඊයේ (04) මරණ දඬුවම නියම කළාය.ගලෙන්බිඳුනුවැව නාමල්පුරදී 2000 වසරේ මැයි මස 28 වන දින හෝ ඊට ආසන්න දිනයකදී වේලාගේ රත්තිරා යන අයට කැත්තකින් කොටා මරාදැමූ බවට විත්තිකාර සෙබළාට චෝදනා එල්ලවී තිබුණි.විත්තිකරුට එරෙහිව පැමිණිල්ල විසින් නගා ඇති චෝදනා සාධාරණ සැකයෙන් ඔබ්බට ඔප්පු කිරීමට පැමිණිල්ලට හැකිව ඇති බව කී විනිසුරුවරිය මිනීමැරීමේ වරදට විත්තිකරුට මරණ දඬුවම නියම කරන බව විනිසුරුවරිය නියමකළාය.මේ නඩුවේ මූලික නඩු විභාගය කහටගස්දිගිලිය සංචාරක මහේස්ත්‍රාත් අධිකරණයේ සිදුකෙරුණු අතර, වැඩිදුර විභාගය සඳහා අනුරාධපුර මහාධිකරණයට යොමුකර තිබුණි.මෙසේ මරණ දඬුවම හිමිවූයේ මාතලේ, කිවුල, ගොඩවෙල පදිංචි සමන්ත පුෂ්පකුමාර හේවාවිතාරණ යන යුද හමුදා සෙබළාටයි. විත්තිකරු වෙනුවෙන් නීතිඥ ආනන්ද පෙරේරා මහතා පෙනී සිටි අතර පැමිණිල්ල වෙනුවෙන් රජයේ නීතිඥ කාශ්‍යප වික්‍රමසේකර මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=r1008056</link>
    <topic>රණවිරු අරමුදල් පෙට්ටිය බිඳසල්ලි ගත් අයෙක් සිපිරිගෙට</topic>
    <author>බද්දේගම මධ්‍යම විශේෂ – ජස්ටින් පතිරගේ</author>
    <content>හික්කඩුව ප්‍රාදේශීය මහ ලේකම් කාර්යාලයේ ජනෙල් කවුළුව කඩා ඇතුළු වූ සැකකරුවකු කාර්යාලයේ තිබූ රණවිරු අරමුදල් එකතු කරන ලද වීදුරු පෙට්ටිය කඩා එහි තිබූ රුපියල් 1500/= මුදලක් සොරකම් කිරීම සම්බන්ධයෙන් දඹුල්ලගේ සිරි කොඩිසිංහ නමැති අයකුට බරපතල වැඩ සහිත වසරක සිරදඬුවමක් හා රුපියල් එක්දහස් පන්සීයක දඩ මුදලක් නියම කරන ලදී.සැකකරු මීට පෙර නිවාස බිඳීම සම්බන්ධයෙන් අධිකරණයෙන් වසර පහකට අත්හිටවූ සිරදඬුවමක් විත්තිකරුට නියම කර තිබුණි.මේ සඳහා හික්කඩුව පොලිස් ස්ථානාධිපති සුමිත් ගුණරත්න මහතා සමඟ සැරයන් මෙන්ඩිස් මගින් පැමිණිල්ල මෙහෙයවන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=s1008051</link>
    <topic>ශ්‍රී ලංකාව ලැබූ ලකුණු 425ටඉන්දියාවෙන් ප්‍රබල පිළිතුරක්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකාව හා ඉන්දියාව අතර පී. සරා ඕවල් ක්‍රීඩාංගණයේ පැවැත්වෙන තෙවැනි හා අවසන් ටෙස්ට් ක්‍රිකට් තරගයේ ඊයේ දෙවැනි දිනය නිමාවෙද්දී ඉන්දියාව පළමු ඉනිමට කඩුලු 2ක් දැවී ලකුණු 180ක් ලබා සිටියේය. ශ්‍රී ලංකා ක්‍රීඩකයෝ සියලු දෙනා දැවී පළමු ඉනිමට රැස්කළ ලකුණු 425ට එරෙහිව ඉන්දියාවෙන් එය කදිම පිළිතුරක් විය. දෙවැනි දිනය නිමාවෙද්දී ආරම්භක පිතිකරු විරේන්ද්‍ර ෂෙවාග් නොදැවී ලකුණු 97ක් හා සචින් තෙන්ඩුල්කාර් නොදැවී ලකුණු 40ක් ලබා සිටියහ.ඉන්දියාව තවත් කඩුලු 8ක් අතැතිව පළමු ඉනිමේදී ශ්‍රී ලංකාවට වඩා තවත් ලකුණු 245ක් පසුපසින් සිටී. ඉන්දීය ඉනිමට අලංකාර ප්‍රහාර එක්කළ විරේන්ද්‍ර ෂෙවාග් පන්දු 87ක දී හතරේ පහර 17ක් සමඟ මිනිත්තු 168ක් කඩුල්ලේ රැඳී සිටියේය. ෂෙවාග් ටෙස්ට් තරගවලදී හතරේ පහර 1000ක් සම්පූර්ණ කිරීම ඊයේ සිදුවිය. ෂෙවාග් ලකුණු 52ක් ලබා සිටිය දී පන්දු යැවූ ඇන්ජලෝ මැතිව්ස්ට උඩ පන්දුවක් ලබා දුන්නද එය රැක ගැනීමට අපොහොසත් විය.ෂෙවාග් හා තෙන්ඩුල්කාර් අතර තෙවැනි කඩුල්ලට නොබිඳුණු සම්බන්ධතාව ලකුණු 88කි. තෙන්ඩුල්කාර් මිනිත්තු 83ක් කඩුල්ලේ රැඳී සිටි අතර පන්දු 66ක දී හතරේ පහර 5ක් එල්ල කරමින් ෂෙවාග්ට අනගි සහයක් ලබාදුන්නේය.ඉන්දීය ආරම්භක පිතිකරු මුරලි විජේ ලකුණු 14කට දවා ගැනීමට වේග පන්දු යවන ක්‍රීඩක ලසිත් මාලිංග සමත් විය. එය මාලිංගගේ 99 වැනි ටෙස්ට් කඩුල්ල විය. ඇන්ජලෝ මැතිව්ස් යැවූ පන්දුවකට කඩුල්ල මුවා කිරීමේ වරදට හසුවී ඩ්‍රාවිඩ් ලකුණු 23කට දැවී ගියේය.ඊයේ ශ්‍රී ලංකා මුල් ඉනිමේ අවසන් කඩුලු පහ ලකුණු 44ක් තුළදී බිඳවැටුණි. ඇන්ජලෝ මැතිව්ස්ගේ දැවීයෑමෙන් අනතුරුව තිලාන් සමරවීරට සහයෝගයක් දැක්වීමට ශ්‍රී ලංකා පිතිකරුවෝ අසමත් වූහ. එක් අන්තයක් රැකගෙන හුදකලා සටනක නිරතවීමට තිලාන් සමරවීරට සිදුවිය. සමරවීර ශ්‍රී ලංකා සියලු පිතිකරුවන් දැවී යද්දී නොදැවී ලකුණු 137ක් ලබා සිටියේය.ඔහු මිනිත්තු 370ක් කඩුල්ලේ රැදී සිටි අතර හතරේ පහර 12ක් හා “ එක්ස්රා කවර්” හරහා දැවැන්ත හයේ පහරක් එල්ල කළේය. සමරවීර ඉන්දීය පන්දු යවන්නන්ට විශ්වාසනීයත්වයකින් යුතුව පහර දුන්නේය. ශ්‍රී ලංකා ඉනිමේ වැඩිම ලකුණු ලාභියාද විය. ඇන්ජලෝ මැතිව්ස් ඊයේ ශ්‍රී ලංකා පිලේ බිඳවැටුණු පළමු කඩුල්ල විය. පෙරේදා තරගය නතර කරද්දී ශ්‍රී ලංකාව කඩුලු 4කට ලකුණු 293ක් වූ අතර සමරවීර නොදැවී ලකුණු 65ක් හා මැතිව්ස් නොදැවී ලකුණු 26ක් ලබා සිටියහ.මැතිව්ස්ට තෙවැනි ටෙස්ට් අර්ධ ශතකය වාර්තා කිරීමට ලකුණු 5ක් අවශ්‍යව තිබියදී කඩුල්ල මුවා කිරීමට හසුවී දැවී ගියේය. ප්‍රග්යන් ඕජා ශ්‍රී ලංකා ඉනිම කඩා දැමීම ඊයේ ආරම්භ කරමින් මැතිව්ස් දවාලීය. මැතිව්ස් පන්දු 84 ක දී හතරේ පහර 6ක් එල්ල කළේය. අනතුරුව පිටියට පිවිසි ප්‍රසන්න ජයවර්ධනටද මැතිව්ස්ට අත්වු ඉරණමට මුහුණදීමට සිදුවිය.ඕජා කඩුල්ලට කෙලින්ම එවු පන්දුවක් ප්‍රසන්නගේ පාදයේ වැදීම දැවීයෑමට හේතුව විය. තිලාන් සමරවීරට එක්වූ සුරාජ් රන්දීව්ටද පිත්තෙන් වැඩි දක්‍ෂතාවක් දැක්වීමට නොහැකි විය. ඔහු පන්දු 30කට මුහුණදී ලකුණු 8ක් ලැබු අතර ප්‍රථම ස්ලිප් හී සිටි ඩ්‍රාවිඩ්ට උඩ පන්දුවක්දී දැවී ගියේ ෂෙවාග්ගේ පන්දුවකට ය.ලසිත් මාලිංග ලකුණු 4ක් ලබා සිටියදී මිෂ්රා එවු පන්දුවකට ඔහු අතටම උඩ පන්දුවක් දී දැවී ගිය අතර අජන්ත මෙන්ඩිස් හා චානක වෙළගෙදර දවා ගැනීමට වේගපන්දු යැවූ ෂර්මා සමත්විය. අජන්තට එවු කෙටි පන්දුවකට ගලීහී සිටි රෙයිනා උඩ පන්දුවක් ලබා ගත් අතර වෙළගෙදර බවුන්සර් පන්දුවකට පහරදීමට යෑමේදී දෝනි අතට උඩපන්දුවක් ලැබුණි.ශ්‍රී ලංකා ඉනිමට අතිරේක ලකුණු 35ක් එක්විය. එයට නෝබෝල් 16ක්, වයිඩ් පන්දු 7ක් ඇතුලත් විය.ඉන්දීය පන්දු යවන්නන් අතුරින් වඩාත් සාර්ථක පන්දු යවන්නා වූයේ ප්‍රග්යාන් ඕජාය. ඔහු ලකුණු 115කට කඩුලු 4ක් බිඳහෙළීය. ඔහු පිතිකරුවන් තිදෙනෙකුම කඩුල්ල මුවා කිරීමේ වරදට හසුකර ගැනීම විශේෂත්වයකි. ශ්‍රී ලංකා ඉනිමේ අවසන් පිතිකරුවන් දෙදෙනාද ඇතුළුව කඩුලු 3ක් ඉෂාන් ෂර්මාට අයත් විය. මිෂ්රා හා ෂෙවාග් කඩුලු 2 බැගින් බිඳහෙළීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=s1008052</link>
    <topic>දියගම මහින්ද රාජපක්ෂ ක්‍රීඩා පිටියේ ධාවන පථයටජගත් මලල ක්‍රීඩා සමුළුවෙන් ප්‍රමිති සහතිකයක්</topic>
    <author>ප්‍රින්ස් ගුණසේකර</author>
    <content>දියගම මහින්ද රාජපක්ෂ ක්‍රීඩාංගණයේ ධාවන පථය ජාත්‍යන්තර මලල ක්‍රීඩා සංගමයේ ප්‍රමිතින්වලට අනුකූලව ඉදිකර ඇති බව ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පැවැසීය.එම ක්‍රීඩාංගණයේ ධාවන පථය පිළිබඳ ප්‍රමිති සහතිකයක් ජාත්‍යන්තර මලල ක්‍රීඩා සම්මේලනය ලබා දී ඇතැයි ද ඒ මහතා පැවැසීය. එම සහතිකයට ජාත්‍යන්තර මලල ක්‍රීඩා සම්මේලනයේ ලේකම් පියරි වයිස් හා තාක්ෂණ කමිටු සභාපති ජෝජ් සල්සඩෝ යන මහත්වරු අස්සන් තබා ඇතැයි ප්‍රනාන්දු මහතා හෙළි කෙළේ ය. එම සහතිකයේ පිටපතක් ද මාධ්‍යවේදීන් වෙත ලබා දුන්නේ ය.ඒ මහතා මේ බව සඳහන් කරමින් සහතික පිටපත් බෙදා හැරියේ ශ්‍රී ලංකා මලල ක්‍රීඩා සංගමයේ පැවැති මාධ්‍ය හමුවකදී ය. 88 වැනි ජාතික මලල ක්‍රීඩා සූරතාවලිය මේ සති අන්තයේ දී දියගම මහින්ද රාජපක්ෂ ක්‍රීඩාංගණයේ දී පැවැත්වේ.ප්‍රවීණ මලල ක්‍රීඩකයන් පිරිසක් හා ඇතැම් මාධ්‍ය දියගම ක්‍රීඩාංගණයේ කෘතිම ධාවන පථය ප්‍රමිතියෙන් තොර බවට ප්‍රකාශ කරද්දී ශ්‍රී ලංකා මලල ක්‍රීඩා සම්මේලනය එම ක්‍රීඩාංගණයේ තරගාවලි සංවිධානය කිරීම ගැන නැඟූ ප්‍රශ්නයකට ප්‍රනාන්දු මහතා පිළිතුරු දුන්නේ ය.‘’වසර ගණනාවකට පසු ශ්‍රී ලංකාවේ ඉදිකළ ජාත්‍යන්තර ක්‍රීඩාංගණය අගය නොකර බොරු ප්‍රචාර ගෙන යන්නේ ඇයි ද කියා හිතා ගන්න බෑ. හරිහැටි කරුණු නොදැන සමහරු කතා ගොතනවා. දැනට තේරීම් තරග හා ප්‍රධාන මලල ක්‍රීඩා තරගාවලි 7ක් පමණ දියගම ක්‍රීඩාංගණයේ පවත්වා තිබෙනවා. එහි දී ක්‍රීඩක දක්ෂතා ඉහළ මට්ටමක තිබුණා.මේ වසරේ මීටර් 100 හොඳම කාලය වාර්තා වුණේ දියගම ධාවන පථයේ දීයි. ජාතික කනිෂ්ඨ මලල ක්‍රීඩා නව තරග වාර්තා 23ක් බිහි වුණා. ඒ ළමයි සුගතදාස ධාවන පථයේ දී තරග කරද්දී දක්ෂතා අඩුවුණා. දියගම ක්‍රීඩාංගණය නියමිත ප්‍රමිතියෙන් යුත් අළුත් ධාවන පථයක්. ඒක මලල ක්‍රීඩාවට ලැබුණු සම්පතක්’’ ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=s1008053</link>
    <topic>ජනාධිපති කුසලාන රගර් ගැටුම අද</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් සංගම් පිල සහ ආරක්ෂක සේවා පිල අතර ජනාධිපති කුසලාන සඳහා වන වාර්ෂික රගර් තරගය අද (5) කොළඹ යුද හමුදා රගර් පිටියේදී පැවැත්වේ.ආරක්ෂක සේවා කණ්ඩායමට අන්තර්සමාජ රගර් පිටියේ දස්කම් දැක්වූ ත්‍රිවිධ හමුදාවේ දක්ෂ ක්‍රීඩකයන් රැසක් තරග වදින අතර රගර් සංගම් පිලට සී. ආර්., පොලිස්, සී. එච්., හැව්ලොක්ස් සහ මහනුවර ක්‍රීඩා සමාජයේ ප්‍රබල ක්‍රීඩකයෝ රැසක් තරග වදිති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=s1008054</link>
    <topic>කටුකුරුන්ද රොදර්හැම් මෝටර් රැලිය 8 දා</topic>
    <author>ෆවුස් මොහොමඩ්</author>
    <content>ශ්‍රී ලංකා ගුවන් හමුදාව සිවුවැනි වරටත් සංවිධානය කරනු ලබන “රොදර් හැම් සර්කිට් මීට් – 2010” මෝටර් රථ හා යතුරු පැදි තරගාවලිය 8 වැනිදා කටුකුරුන්ද ගුවන් හමුදා ධාවන පථයේදී පැවැත්වේ.ශ්‍රී ලංකා මෝටර් රථ හා යතුරු පැදි ධාවකයන්ගේ සංගමයේ (SLARDAR) අධීක්ෂණය යටතේ පවත්වනු ලබන මේ තරගාවලිය ප්‍රධාන අනුග්‍රාහකත්වය ලබාදෙන්නේ ලංකා බැංකුවයි.සීමාසහිත එක්සත් ප්‍රවෘත්ති පත්‍ර සමාගම (ලේක් හවුස්) මුද්‍රිත මාධ්‍ය අනුග්‍රහය දක්වන මේ තරගාවලියට මෝටර් රථ ධාවන ඉසව් 12 ක් සහ යතුරුපැදි ධාවනය ඉසව් 10 ක් ඇතුළත්ය.මොබිටෙල් සමාගම විශේෂ අනුග්‍රාහකත්වය සපයන මේ තරගාවලියට බ්‍රවුන්ස් සමාගමද සම අනුග්‍රාහකත්වය ලබාදී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=s1008055</link>
    <topic>විස්සයි 20 දෙවැනි තරගයේ ජයඑංගලන්ත යොවුන් පිලට</topic>
    <author/>
    <content>19න් පහළ ශ්‍රී ලංකා කණ්ඩායම සහ 19න් පහළ එංගලන්ත පිල අතර පැවැති දෙවන ඕවර විස්සයි 20 තරගයෙන් ලකුණු 46ක ජයක් හිමිකර ගැනීමට එංගලන්ත පිල සමත්විය.පළමුව පන්දුවට පහර දුන් එංගලන්ත පිල ඕවර 20 අවසානයේ කඩුලු 4කට ලකුණු 164ක් ලබා ගත්තේය. ජෝ රූට් නොදැවී ලකුණු 59ක් ද ලුවිස් ග්‍රෙගරි ලකුණු 55ක් ද රැස්කළ අතර පන්දු යැවීමේදී චතුර පීරිස් , ලහිරු ජයරත්න සහ දිනුක් ජයසිංහ එක් කඩුල්ල බැගින් දවා ගත්හ.පිළිතුරු වශයෙන් ශ්‍රී ලංකා පිලට ලබාගත හැකි වූයේ ඕවර 18කදී ලකුණු 118ක් පමණි.කිත් රුවන් විතානගේ ලකුණු 48ක් රැස් කළ අතර ධනුෂ්ක ගුණතිලක ලකුණු 31ක් රැස් කළේ ය.පන්දු යැවීමේදී ජෝ රූට් සහ ජේම්ස් තෝර්ප් කඩුලු 3 බැගින් දවාලීය.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=f1008051</link>
    <topic>විපක්‍ෂයේ සිල්ලර දේශපාලනය</topic>
    <author>රාමන්</author>
    <content>රටේ ණය බර වැඩිවෙනවා. ණය වෙලා මේ ආණ්ඩුව මොනවද කරන්නේ? යන ප්‍රශ්නය අසන අයත් ඉන්නවා. සාමාන්‍යයෙන් යම් යම් කාරණා සම්බන්ධයෙන් සමහරු තුළ පවතින කුතුහලය පිට කරන්නේ එහෙමයි. පොදු උත්තරයක් සපයන්නත් මේක හොඳ ප්‍රශ්නයක්. රජයේ ප්‍රවෘත්ති දෙපාර්තමේන්තුව හා සංවර්ධන මාධ්‍ය මධ්‍යස්ථානය සංවිධානය කළ මාධ්‍ය චාරිකාවක දී මේ ප්‍රශ්නයම වරාය හා සිවිල් ගුවන් සේවා නියෝජ්‍ය අමාත්‍ය රෝහිත අබේගුණවර්ධන මහතාත් මතු කළා. එතුමා මේ ගැන ප්‍රශ්න කළේ කඩිනමින් ඉදිවෙමින් පවතින හම්බන්තොට වරායේ ජැටියේ සිට.ආණ්ඩුව ණය වෙවී කරන්නේ මොනවාද කියා අසන ප්‍රශ්නයට හොඳ උත්තරයක්. මාධ්‍යකරුවන්ට පසුගියදා හම්බන්තොටින් දැක ගැනීමට ලැබුණා. මේ වන විට අපේ රටේ ඉපැරණි ‘කරගම් ලේවාය’ ආසියාවේ ආශ්චර්යයක් බවට පත්වෙලා. එහි ලෝකයේ නවීන පන්නයේ සුපිරි නැව්වලට වුව ද පැමිණිය හැකි මට්ටමේ වරායක් ඉදිවෙමින් පවතිනවා. මීටර් 21 උස ජැටියේ මීටර් 18ක් ම වතුරෙන් පිරෙනවා. මුළු ඉදිකිරීම අදියර තුනකින් යුක්තයි. පළමුවැනි අදියර සඳහා ඇ. ඩොලර් 600 – 650ක් අතර මුදලක් වැය වෙතැයි ගණන් බලා තිබෙනවා. මාස 39ක් ගතවේ යැයි ගණන් බලා ඇති මුල් අදියර මාස 30කින් අවසන් කිරීමටත් රජයේ බලාපොරොත්තුවයි.මේ වන විටත් මීටර් 800 බැගින් යුත් ජැටි 4ක් නිර්මාණය වී අවසන්. ඊට අමතරව මීටර් 104කින් යුුත් කුඩා පර්යන්තයක් ද සැකසී අවසන්. අගෝස්තු 15 වන දා වන විට ජලයෙන් හිස්ව අති සුවිශාල තටාකයක් ව පවතින මෙම වරායට මුල්ම ජල ධාරාව ඇතුල් වීමට නියමිතයි. එතැන් සිට ක්‍රමයෙන් ජලයෙන් පිරී යන හම්බන්තොට වරායට ප්‍රථම නැව ලබන නොවැම්බර් වන විට ලඟා වීමට ද නියමිතයි.සාමාන්‍යයෙන් ජලය පුරවන වරායවල් ගැන අසන්නට ලැබෙන්නේ නැහැ. වරායක් ඉදිවෙන්නේ ම ජලය තුළයි. රටක අභ්‍යන්තරයේ අලුතින් ම ඉදිවන ප්‍රථම වරාය මෙය බවයි වාර්තා වෙන්නේ. ඒ අර්ථයෙන් ගත් කළ හම්බන්තොට හා රටේ ම සිදුවෙමින් පවතින්නේ ආසියාවේ ආශ්චර්යයක්.ශ්‍රී ලංකාව තුළ ජාත්‍යන්තර මුහුදු සීමාව අසලින් ම ඉඳිවන වරාය ද මෙයයි. මෙතැන් සිට ජාත්‍යන්තර මුහුදු සීමාවට ඇත්තේ නාවික සැතපුම් 6යි. කොළඹ එම ප්‍රමාණය නාවික සැතපුම් 25ක් පමණ වෙනවා.මේ නිසා රජය මොනවාද කරන්නේ කියන කාරණයට හම්බන්තොට ජාත්‍යන්තර වරාය හොඳ නිදසුනක්. මීට අමතර කොළඹ – මාතර අධිවේගී මාර්ගය, ලබන වසරේ අප්‍රේල් වන විට විවෘත කිරීමට නියමිතයි.පළමු අදියරේ වැඩ නිමවෙමින් පවතින නොරොච්චෝලේ ගල් අඟුªරු බලාගාරය සඳහා මේ වන විටත් ගල් අ¼ගුරු ඇනවුම් කර අවසන්. ඉදිරි මාස දෙක තුන ඇතුළත ගල් අඟුරු ගෙනැවිත් එහි වැඩ ඇරඹීමට නියමිත බවයි බලධාරින් පවසන්නේ.යුද්ධය නිමාවීමෙන් පසුව රටේ වැඩ නතර වී නැහැ. යුද්ධය පමණක් නොව සංවර්ධනය ද අන් සියලු ආණ්ඩුවලට වඩා හොඳින් කල හැකි බව මේ ආණ්ඩුව රටට තහවුරු කරමින් සිටිනවා. ඒ සම්බන්ධයෙන් ජනතාව දැනුවත් කිරීම වැදගත්. ඊට හේතුව මේ සඳහා වැය කරණු ලබන්නේ ද ජනතාවගේ ම මුදල් නිසා. මෙසේ මහින්ද චින්තන ඉදිරි දැක්මට සාපේක්ෂව සිදු වෙමින් පවතින දැවැන්ත සංවර්ධනයේ ප්‍රධාන ව්‍යාපෘති කීපයක් ඉදිරියේ දී නිමා වී ජනතා අයිතියට පැවරීමට ආසන්නයි.මේ නිසා ආණ්ඩුව වැඩ කරන්නේ නැතැයි හන්දි හන්දිගානේ විවිධ උද්ඝෝෂණ සංවිධානය කරන විපක්ෂයට මේ සිදුවන දෙවල් දැකබලා ගැනීම වැදගත්. ජනතාව නම් එය තේරුම් ගනිමින් සිටිනවා. මේ සියල්ල සිදු වෙමින් පවතින්නේ ලෝක බැංකුව හා මූල්‍ය අරමුදලේ ද ආධාර ඇතිව. වෙනස ඔවුන්ගේ විෂම කොන්දේසිවලට යටත් නොවීමයි.සිදු වෙමින් පවතින මෙම සමස්ත සංවර්ධනය ගැන ජනතාව දැනුම්වත් වෙනවා මදිද යන ප්‍රශ්නයක් මෙහි දී මතු වෙනවා. ජනතාවගේ පැත්තෙන් මීට වඩා වැඩි ප්‍රමාණයක් බලාපොරොත්තු වෙනවා. හම්බන්තොට වරාය නැරඹීමට පැමිණෙන වාහන දෙස බලනවිට ජනතාව දක්වන උනන්දුව පැහැදිලියි.විපක්ෂය ජීවන වියදම ගැන පාරට බහින කොට ම රටේ ජීවන අංකය අංශකය තවත් අංශක එකකින් අඩු වෙනවා. දේශපාලන වශයෙන් එවැනි අවාසනාවන්ත තැනකයි ඔවුන් පසුවෙන්නේ. වර්ෂාව නිසා වැඩිවන එළවලු මිලයි, විදේශ වෙළෙඳ පොළ මත තීන්දුවන භාණ්ඩ කීපයක මිල ප්‍රදර්ශනය කරමින් කරන දේශපාලනය දැන් යල් පැන ගිහින්. ජනතාව ඒ සම්බන්ධයෙන් විපක්ෂයට වඩා දැනුවත්. මේ නිසා අල, ලූණු, එළවළු මාළු වලින් ගොඩ ඒමට බලනවා නම් විපක්ෂය නැවතත් වරද්දා ගන්නවා. රජය මේ දිනවල ජනතාවගේ ජීවන වියදම් ප්‍රශ්නය නොසලකා හැර නැහැ. මෙගා ව්‍යාපෘති පෙන්වා ප්‍රශ්නයක් ඇත්නම් ඉන් මඟහැර සිටීමට සූදානම් නැහැ. එහෙත් යටිතල පහසුකම් සැකසෙන මහා පරිමාණයේ ව්‍යාපෘති රටකට අවශ්‍යයි. ඉන් මාර්ග සංවර්ධනය, වරාය හා විදුලිය වැදගත්. ඉදිරියේ ජනතා අයිතියට පැමිණෙන්නේ ඉන් කීපයක්.මේ සමඟ ම ජීවන වියදම් ප්‍රශ්නයට මුල් වී තිබෙන බාධක ඉවත් කිරීම ද රජයේ වගකීමක් බව පිළිගන්නවා. ඊට හේතු වී තිබෙන්නේ එළවළු හා මාළු ව්‍යාපාරය ආශ්‍රිතව කාලාන්තරයක් තිස්සේ පවතින මාෆියාව අද ඊට එරෙහි ව සටන් කිරීමට සිදු වෙලා. සමහර විට ඊට එරෙහි සටන මාරාන්තික විය හැකියි. එහෙත් මේ රටේ පොදු ජනතාව වෙනුවෙන් ඊට මැදිහත් වීමට රජයේ අදාළ අංශ සූදානම්. විපක්ෂය ද එවන් කාරණා සම්බන්ධයෙන් සංවේදී විය යුතුයි. ඔවුන්ටත් ඒ ගැන අවබෝධයක් තිබෙනවා. එහෙත් එතැනින් වුව ද ප්‍රාථමික මට්ටමේ දේශපාලන වාසිය ලබා ගැනීමට සුදානම් වගෙයි.මේ සිල්ලර දේශපාලනයෙන් කිසියම් අයුරකින් දේශපාලන වශයෙන් එදිනෙදා යැපෙන්න පුළුවන්. එහෙත් විපක්ෂයට දීර්ඝකාලීනව පැවැත්මක් නැහැ. මහින්ද චින්තනයේ ඉදිරි දැක්මේ සඳහන් ව්‍යාපෘති ඉදිරි කාල පරාසය තුළ එකිනෙක අවසන් වීමට නියමිතයි. ඊට අදාල දින වකවානු ද නියම කරගෙන තිබෙනවා. ඉදිරි වසර 6ක කාලය තුළ මහා පරිමානයේ ව්‍යාපෘති රැසක් අවසන් වීමට නියමිතයි. එය සැබැවින් ම ආසියාවේ ආශ්චර්යයක්. මේ සියල්ලට ම ශක්තිමත් නායකත්වයක් හා ඊට අදාළ විධායක බලය සංවර්ධනයට ද අත්‍යාවශ්‍යයි. එය පාර්ලිමේන්තුවට හා අධිකරණයට හීලෑවූ විධායක බලයක් විය යුතු බවට ප්‍රශ්නයක් නැහැ. එහෙත් එම බලය අවශ්‍යයි. මේ මොහොතේ ඒ සම්බන්ධයෙන් ද දේශපාලන අංශ සැලකිලිමත් විය යුතු බවට ප්‍රශ්නයක් නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=f1008052</link>
    <topic>මගේ හදවතේශක්තිමත් පිළිරුව තාත්තා</topic>
    <author>ඉනෝකා පෙරේරා බණ්ඩාර ඡායාරූපගීත් ද මැල්</author>
    <content>කුඩා කළ කිසිවක් බරපතළෙට නොගත් මුත් රැකියාවේදී ඔහු අපූරු නායකයෙකි. ගබඩා පාලකයකු ලෙස අරඹන වෘත්තීය දිවියේ අවුරුදු 20ක් අවසානයේ යා හැකි ඉහළම තැනට ගිය මහීල් සේනාරත්න අද ලංකා ධීවර සංස්ථාවේ සභාපතිවරයාය.ඇති හැකිකම්වත් පුරාජේරුවවත් ඔහු මායිම් නොකරයි. ‘කණ්ඩායම් හැඟීමෙන් නැඟිටිමු’ යන්න සිය ජීවන ප්‍රතිපත්තිය කොටගත් හේ මෙතෙක් ආ ගමන් මඟ මෙසේ ඔබට කියයි.* නම්බුකාර හැලඹගේ මහීල් ප්‍රියදර්ශී සේනාරත්න. අපූරු නමක්....ඒ මට තාත්තා තියපු නම. තාත්තා ඡ්‍යොතිෂය හදාරපු සහ ඒ ගැන බොහොම විශ්වාස කරපු කෙනෙක්. ඡ්‍යොතිෂයට අනුව විරල නමක් තියන්නයි තාත්තාට උවමනා වෙලා තියෙන්නේ.* ඔබේ තාත්තා ඡ්‍යොතිෂවේදියෙක් වගේ...වෘත්තියෙන් බටහිර වෛද්‍යවරයෙක්. නම ධර්මපාල අමරසේන සේනාරත්න. රජයේ රෝහල් ගණනාවක සේවය කළ එකළ ජනප්‍රිය වෛද්‍යවරයෙක්. දැන්නම් ජීවතුන් අතර නැහැ.* එතකොට අම්මා..ගෘහණියක්. විමලා සේනාරත්න.* සහෝදර සහෝදරියෝ..අයියයි අක්කල දෙන්නයි. අයියා රාජිත සේනාරත්න, වෛද්‍යවරයෙක්, දේශපාලනඥයෙක්. ලොකු අක්කා චින්තා, පොඩි අක්කා සුරම්‍යා. දෙන්නම විවාහ වෙලා පදිංචිය ඇමෙරිකාවේ.* ඔබේ උපන්දිනයසැප්තැම්බර් 02 වැනිදා.* ඇයි අවුරුද්ද..ඒක ඕනෙ නැහැ.* එතකොට ගම් පළාතඅලුත්ගම, දර්ගා නගරයේ කාදියවත්ත ගම වුණාට ඉපදුණේ, බොහෝ කල් හැදුණේ වැඩුණෙ කොළඹ.* ඉගෙන ගත්තේ..නිට්ටඹුව සංඝබෝධිය සහ කොළඹ ආනන්දයේ.* දර්ගා නගරයේ ගෙවල් තිබිලා නිට්ටඹුවට පාසල් ගියේ ඇයි..මං ඉස්කෝලේ යන වයස වෙනකොට තාත්තට තිහාරිය රජයේ රෝහලට මාරුවීමක් ලැබුණා. අවුරුදු දෙකක් විතර සංඝබෝධියට යන්න වුණේ ඒ නිසා. ඊළඟට තාත්තා කොළඹට ආවා. එතකොට මාව ආනන්දෙට දැම්මා.* ගෙදර අනෙක් ළමයි..රාජිත අයියා කොහොමටත් පුංචි කාලේ ඉඳලා නාලන්දෙ බෝඩ්වෙලා ඉගෙන ගත්තේ. අක්කලා දෙන්නා ඉගෙන ගත්තේ විශාඛා එකේ බෝඩ් වෙලා. මං තමයි ගෙදර හිටියේ.* දරුවෝ එකිනෙකා මුණගැහුණෙත් කලාතුරකින් වගේ..අපෝ නැහැ. හැම සති අන්තෙම අයියා අක්කලා ගෙදර ආවා.* මතකද ඒ පුංචි කාලේ..පැත්තකට දමාපු කැඩිච්ච යකඩ ඇඳක් ගෙදර තිබුණා. අයියගේ වැඩේ ඒක උඩට නැගලා ඩඩ්ලි සේනානායක මහත්තයා වගේ කතා පවත්වන එක. අපි තුන්දෙනා අහන් ඉන්න ඕන. ඒ මදිවට අත්පුඩි ගහන්නත් ඕනෙ. හරි වෙලාවට අත්පුඩි නොගැහුවොත් තුන්දෙනාටම ගුටි. ඒ පොඩි කාලෙ ඉඳලම එයාගේ ඔළුවේ තිබුණෙ දේශපාලන උනන්දුව.* තාත්තා වෛද්‍යවරයෙක් නිසා දරුවන්ටත් ඉගෙනීමට බලපෑම් තියෙන්න ඇති.තාත්තා ආසා වුණේ අයියා දොස්තර කෙනෙක් වෙනවට. මට කිව්වෙම ඉංජිනේරුවෙක් වෙන්න ඕන කියලා.* ඉතින් ඔබ එහෙම කළාද..නැහැ. ඒත් අයියා තාත්තාගේ ඒ බලාපොරොත්තුව ඉෂ්ට කළා.* ඔබ එහෙම නොකළේ..මං කවදත් ජීවත්වුණේ සැහැල්ලුවෙන්. විනෝදයෙන්. ඒත් අයියගේ වැඩේ පාඩම් කරපු එක.යාළුවෙක් ආවත් එයා පාඩම් කරනවා නම් කාමරෙන් එළියට එන්නෑ.හැබැයි විශ්වවිද්‍යාලෙ නොගියාට මං උසස්පෙළ හොඳින් සමත්වුණා.* මොනවද කළ බාහිර ක්‍රියාකාරකම්..ක්‍රිකට් ගැහුවා. කැඩෙටින් කළා. ඉංග්‍රීසි යුද චිත්‍රපට සහ ආදර කතා බලන එක ඒ කාලේ මගේ විනෝදාංශ. වේදිකා නාට්‍ය බැලිල්ල පුරුදු වුණේ තාත්තගෙන්.* ඒ කාලෙ වැඩිපුර දක්ෂතා පෙන්නුවේ මොන විෂයටද?රසායන විද්‍යාවට. ඒ මං කැමතිම විෂය.* ඔය පුරුදුවෙලා ඉන්න සැහැල්ලුව නිසා ජීවිතේ වැරදුණු අවස්ථාත් ඇති...මං එහෙම හිතන්නෑ. හැම දේම ජීවිතේට අත්දැකීමක්. මං විනෝදකාමී චරිතයක් වුණාට පාසලේ හොඳ නම තියා ගත්තා. ගුරුවරු අතරේ මං හොඳ ශිෂ්‍යයෙක්.* දඬුවම් විඳලම නැද්ද...ඉස්කෝලේදි නම් නැහැ. ඒත් දවසක් අසනීපයි කියලා ඉස්කෝලෙන් කලින් ගෙදර ආවා. අම්මා දැනගත්තා කළේ බොරුවක් කියලා. එදා නම් අම්මගෙන් හොඳටම ගුටි කෑවා. එතකොට මං අටේ පන්තියේ.* උසස්පෙළින් පස්සේ ඔබ වෘත්තීය ජීවිතය අරඹනවා..ඔව්. හේලීස් සමාගමේ ගබඩා පාලකවරයෙක් විදියට. මං යටතේ තිබුණේ කෝටි ගණනක් වටිනා රසායනික ද්‍රව්‍ය.ඒත් කෘෂි රසායන ගබඩාවක සේවය කරන එක ගැන තාත්තා හිටියේ හරිම අකමැත්තෙන්.නමුත් එතැන හිටියා හොඳ තරුණ පිරිසක්. ඒ නිසා මං රස්සාව කළේ හරි සතුටින්. ඒක මං තනිව ගත් තීරණයක්.* තාත්තා ඔබේ රස්සාව ගැන හොඳ අවධානයකින් හිටියා වගේ..මේ මගේ පළමු රස්සාව. අනික හිතුවක්කාරී තීරණයක්. දවසක් තාත්තා ආවා මාව බලන්න. එතකොට තමයි දැනගත්තේ රැකියාවේ ස්වභාවය.* ඊට පස්සේ..තාත්තට ඕන වුණා මාව එතැනින් වහාම ඉවත්කර ගන්න. තාත්තම ඇප්ලිකේෂන් හදලා මගෙන් අස්සනක් අරන් බාටා ආයතනයට යවලා. හැබැයි හේලීස් සමාගමේ මං අවුරුදු පහක් වැඩ කළා. ඉතාම බාරදූර කටයුත්තක්.* ඔබ වගේ විනෝදකාමියකුට පුළුවන් වුණාද එවැනි වගකීමක් දරන්න..ඒක තමයි මාත් කැමති මගේ ගුණය. කොයි තරම් සෙල්ලක්කාර වුණත් රාජකාරියේදී 100% ක් මං රාජකාරියමයි. ඒ සඳහා කැපවෙන්න වෙලාවක් අවේලාවක් මට නෑ.අනික මගේ රාජකාරියේ හැමදේම මං ඉතා හොඳින් අධ්‍යයනය කරනවා. ඒ නිසා කාටවත් බොරු කරන්න බැහැ මා එක්ක.හැමෝම එක්ක සුහදතාවෙන් වැඩ කිරීමේ සහ වැඩ ගැනීමේ හැකියාවක් මට තියෙනවා.* මේ වෙනකොට ඔබේ සොයුරා දේශපාලනයට ඇවිත්..ඔව්. ඔහු වෛද්‍යවරයෙක් වෙලා. ක්‍රියාකාරී දේශපාලනයටත් ඇවිත්. ඔහු දැනගෙන හිටියා මං මොන දේ කළත් උවමනාවෙන් කරන බව.* තාත්තාගෙ උනන්දුව නිසාම ඔබේ රැකියාව වෙනස් වෙනවා..ඔව්. ඒක හොඳ තීරණයක් බවට පත්වෙනවා. අභියෝග රැසක් එක්ක ලැබුණු රස්සාවක් නිසා.* පටන් ගැන්මේදීම ඒ තරමට අභියෝග..මට ලැබුණු දෙපාර්තමේන්තුවෙයි, සපත්තු නිපදවන ප්‍රධාන මැෂිම තිබුණේ. ඒ වෙනකොට කොයි තරම් උත්සහ කළත් ඒ අයට පුළුවන් වුණේ දවසකට සපත්තු ජෝඩු 250 – 300 ක් නිපදවන්න විතරයි. මට තිබුණෙ ඒ නිෂ්පාදනය වැඩි කරන්න. මං ගිහින් දෙවැනි දවසෙම 500 දක්වා වැඩි කරන්න මට පුළුවන් වුණා. ඊට පස්සේ මාසයක් යනකොට 700 යි. අවුරුදු 2 ක් ඇතුළත මං ඒ නිෂ්පාදනය දිනකට සපත්තු ජෝඩු 1000 දක්වා වර්ධනය කළා. ඒ සමහර දේ මංම අත්හදා බැලූ ක්‍රමවේද.* කෙටි කාලෙකින් එවැනි වර්ධනයක් ලබන්න ඔබ අදාළ තාක්ෂණය ඉතා හොඳින් අධ්‍යයනය කර ඇතිපාටයි..පස්පාරක් විතර මැලේසියාව, ඉන්දියාව සහ පාකිස්තානයට ගිහින් මං උසස් තාක්ෂණික පාඨමාලා හැදෑරුවා. අනික ආයතනයේම තිබූ ‘ඉබඥන ච ඩ්ඥචඤ’ පාඨමාලාව හදාරපු එක මට ලොකු පිටිවහලක් වුණා. පාඨමාලා ඇසුරින් දැනුම දියුණු කරගන්න අතරෙම ප්‍රායෝගිකව ඒ දැනුම ක්‍රියාත්මක කරපු එකයි මගෙ දියුණුවේ රහස.* අවසානයේ ඔබ ආයතන කළමනාකරු දක්වා ආවා..ඔව්. අවුරුදු 15 ක් ඇතුළත මං ඒ ඉහළම තනතුර දක්වා ගියා. ඒ සඳහා බොහෝ වෙහෙස මහන්සි වෙන්න වුණා. කැපවෙන්න වුණා. සමහර අත්දැකීම් කර්කෂයි. නමුත් ඒ ලබපු පන්නරයෙන් සේවකයෝ පාලනය කරගෙන නිෂ්පාදනය වැඩිකර ගන්න මට හැකියාව ලැබුණා. ඊටත් වඩා 500 ක පමණ සේවක පිරිසක් එක්ක ඇතිවුණු බැඳීම, සුහදත්වය.මං යන දවසෙ ඇඬුවේ ෆැක්ටරියේ වැඩකරන සාමාන්‍ය සේවකයෝ. කණ්ඩායම් හැඟීම මං ඔවුන් තුළ ඇති කළා. තරාතිරම තනතුරු මොනව වුණත් ඕනම සේවකයකුගෙ දුක්ගැනවිල්ලකට ඇහුම්කන් දීම මගේ් පුරුද්ද.* ඔබ විවාහ වුණේ..මට වයස 23 දී. ඒ වෙනකොට මගේ තාත්තා ජීවතුන් අතර නැහැ. අද මට ලොකු පුතාලා දෙන්නෙක් ඉන්නවා. අකිල ලොකු පුතා ‘ඇපිට්’ විශ්වවිද්‍යාලෙ. ව්‍යාපාර කළමනාකරණ උපාධියට සූදානම් වෙනවා. පොඩි පුතා ගයනක. තවම කොළඹ ආනන්දෙ ඉගෙන ගන්නවා.* බිරිය ගැනත් කියන්න..ඈ ධම්මිකා සේනාරත්න. මට මුණගැහෙනකොට මොන්ටිසෝරි ගුරුවරියක්.* කොහොමද ඒ මුණගැහීම සිදුවුණේ..මගේ අයියගේ නෝනා. මගේ නෑනා තමයි මට ඈ මුණගැස්සුවේ. අනික මං කැමතිම පළාතකින්.* ඒ කොහේද..නුවරඑළියෙන්.* නුවරඑළියට මේ තරම් කැමති..පොඩි කාලෙ ඉඳලා මං ආසයි නුවරඑළි යන්න. පස්සේ කාලෙක විනෝද ගමන් යන එක මගේ පුරුද්දක් වුණා. ඒ කොහේ ගියත් කොයියම්ම තැනෙකින් හරි නුවරඑළිය ගාව ගන්න එක මගේ සිරිත. දැන් ඉතින් නුවරඑළිය මගේ ජීවිතේම කොටසක් වගේ. නෝනගෙ ගම නිසා.* රාජකාරි බහුල ජීවිතයට ඇගෙන් ලැබෙන අත්වැල නොකීවොත් අඩුවක්..ඇත්තටම ඈ ගුණවත් බිරියක්. මං ගතකළේ රාජකාරියටම කැපවුණු ජීවිතයක්. දරුවන්ගේ අධ්‍යාපන කටයුතු සොයා බැලුවේ තල්ලුව දුන්නේ ඈ තමයි.* එකම අයියගේ ඡන්ද කටයුතුවලට ඔබ කවදාවත් උදව් කළේ නැද්ද..මොකද නැත්තේ. හැම ඡන්දෙදීම අපි පවුලක් හැටියට ඒ සහයෝගය දුන්නා. ඒක ප්‍රසිද්ධියේ නොකළට හැම වෙලාවෙම පිටිපස්සෙන් ඉඳන් ඒ යුතුකම ඉටුකළා.* මේ සභාපතිධූරය ඒ වෙනුවෙන්ද..නැහැ. ධීවර සංස්ථාව ලාභ ලබන ආයතනයක් කිරීමේ උවමනාව රාජිත ඇමැතිතුමාට තියෙනවා. විශ්වාසවන්තකම සහ අත්දැකීම් බහුල බව එතුමා මගෙන් දකින්න ඇති. සහෝදරකමට දෙනව නම් මීට කලින් මට යමක් දෙන්න තිබුණා. සහෝදරකමටවත් නුසුදුස්සෙක් පත්කිරීම එතුමගේ සිරිත නෙවෙයි. එතුමා ඉංජිනේරු සංස්ථාවට පත් කළේ ඉතාම දක්ෂ ඉංජිනේරුවෙක්. ඉඩම් ප්‍රතිසංස්කරණ කොමිසමට පත් කළේ ඊට සුදුස්සෙක්. මේ ආයතනයේ දියුණුව ගැන හිතද්දී වැඩක් කළ හැකි මනුස්සයෙක් වීම සහ මගෙන් ඒ කාර්යය ඉටුවෙයි කියන විශ්වාසය එතුමට තිබුණා. මේ රටේ ජනතාවට අඩු මිලට හොඳ මාළු ලබාදීමේ අරමුණයි, එතුමා මං හරහා ක්‍රියාත්මක කරන්නේ. ඒ දේ කරලා පෙන්වන්න මං බැඳිලා ඉන්නවා.* ඔබේ පැමිණීමත් එක්ක ආයතනයේ යම් වර්ධනයක් තියෙනවා කියලා හිතෙනවද..පැහැදිලිවම. අපේ මාළු අස්වැන්න වැඩිකර ගැනීමයි ලොකුම අභියෝගය වුණේ. අපේ රටේ මුහුදු ආර්ථික කලාපයේ මාළු අල්ලන අපනයනකරුවන්ගෙන් මෙපමණ කලක් රටට ලැබුණේ 5% ක ප්‍රමාණයක්. නමුත් මං ඒ අස්වැන්න 10% දක්වා වැඩි කරගත්තා. ඇවිත් මාස දෙකට ඒක ලොකු ජයග්‍රහණයක්. අපේ ජංගම ලොරි රථ හා වෙළෙඳසල් පිහිටුවල රටපුරා අලුත් මාළු සහන මිලට ලබාදීමේ වැඩපිළිවෙළ මේ වනවිටත් ක්‍රියාත්මකයි.* වෙළෙඳපොළේ මාළු මාෆියාව බිඳින්න ඔබට ලේසි වෙන එකක් නැහැ..පැහැදිලිවම. කළුකඩ මුදලාලිලා වැනි අතරමැදියන් සහ මාළු වෙළෙඳුන් අද මාළු විකිණීම මාෆියාවක් කරගෙන. හිතූ හිතූ® මිල ගණන්. අපේ ජංගම ලොරි රථ වැඩපිළිවෙළ හරහා අපි ඔවුන්ට බලපෑම් කරනවා.* මේ සඳහා ප්‍රාදේශීය සභා සභාපතිවරුන්ගෙන් නිසි සහයෝගයක් ලැබෙනවාද..ඇහැලියගොඩ ප්‍රාදේශීය සභා සභාපතිවරයා ඊට හොඳ පූර්වාදර්ශයක් සැපයුවා. ඔහු අපිට ආරාධනා කළා. ඒ ප්‍රදේශයේ ජනතාවට දැන් අඩු මිලට අලුත් මාළු දිනපතා ලැබෙනවා. තමන්ගේ ප්‍රදේශයේ මාළු මාෆියාව රජකරන උදවියට රුකුල් නොදී ජනතාවගේ පැත්තෙන් හිතලා අපේ ලොරි රථ සෙනඟ ගැවසෙන තැන්වල නවතන්න අවසර දෙන එක ප්‍රාදේශීය සභා සභාපතිවරුන්ගේ වගකීම. අපි ඒ යුතුකම ඔවුන්ගෙන් බලාපොරොත්තු වෙනවා.* ඒත් නගරවල ඔය ඕනතරම් පෞද්ගලික මාළු ලොරි තියෙන්නේ..ඒක තමයි වෙනස. පෞද්ගලික ලොරිවලට ඕන තරම් නවතාගෙන මාළු විකුණන්න පුළුවන්. ඒත් සංස්ථාවේ ලොරිය නවතන්න අවසර ඕනෙ.* මේක ජනතාවට වෙන ලොකු අසාධාරණයක් කියලා ඔබට හිතෙන් නැද්ද..ඒක තමයි මේ රටේ හැම ප්‍රාදේශීය සභා සභාපතිවරයකුගෙන්ම අපි ඒ සහයෝගය ඉල්ලන්නේ. පාළු තැන්වල සංස්ථාවේ මාළු ලොරි නවත්තලා ජනතාවට සෙතක් වෙන්නෑ. සෙනඟ ගැවසෙන ප්‍රධාන තැනකිනුයි අපිට මේ සේවය සලසන්න පුළුවන්. දැනට වෙළෙඳපොළේ තියෙන තලපත්, තෝරා, පරා වගේ ලොකු මාළු කිලෝවක මිල, සංස්ථාවෙ මිලට වඩා බොහෝවිට රුපියල් 100 – 150 ක් වැඩියි.* ධීවර සංස්ථාව ජනතාවගෙන් තරමක් ඈත් වූ ආයතනයක්. එය යළි සමීපකරවන එක ඔබට යම් අභියෝගයක් වෙයි..ඇත්ත. ඒ දේ කරන්න නම් අපි මේ රටේ ජනතාවට හොඳ සේවාවක් ලබලා දෙන්න ඕනෙ. රට වටේම මුහුද තිබුණත් වැඩක් නෑ පෝෂණීය මාළු කෑල්ලක් කන්න බැරිනම්.ජනතාවගේ මාළු අවශ්‍යතාව සපුරන අතරෙම ඔවුන්ට යම් ගැටලුවක් තියේ නම් සෘජුවම මට දැනුම් දෙන්න ඕනම කෙනෙකුට පුළුවන්.තමන්ගෙ ප්‍රදේශයේ මේ කටයුත්ත හරියට ක්‍රියාත්මක නොවෙනවා නම් මහජනතාවට පුළුවන් 2540455 අංකයෙන් මාව අමතන්න.* මෙවැනි රාජ්‍ය ආයතනයක් එහෙම පිටින්ම වෙනස් කරන්න ඔබට පුළුවන්ද..මෙතැන ප්‍රශ්න නොතිබුණු තැනක් නොවෙයි. ඒත් හැම සේවකයෙක් එක්කම සුහදව කටයුතු කරන්න මට පුළුවන්. ඔවුන්ගෙ ඕනෑම ප්‍රශ්නයකට මගේ කාමරේ දොර විවෘතයි. හැබැයි කාටවත් බැහැ කේලම් කියන්න මාව හම්බ වෙන්න. මං කේලම් අහන කෙනෙක් නෙවෙයි.අපි හැමෝම එකතුවෙලා වැඩ කරමු.., කියන පණිවුඩේ ආ දවසෙම මං හැමෝටම කිව්වා.* ඔබේ කතා බහේ ‘සමානත්වය’ ගැන බොහෝ වරක් කියැවුණා..ඒක මගේ ජීවිතේ ප්‍රතිපත්තියක්.* කවද ඉඳලද..පුංචි කාලෙ පටන්. ඒ දේ කියලා දුන්නෙ තාත්තා. ඒකට ඇදුණු සිදුවීමක් තියෙනවා. අපි පොඩි කාලෙ නැන්දලගෙ පුතාලා එක්ක වත්තේ සෙල්ලම් කර කර හිටියා. අපි දැක්කා ඈත ඩෝබි එනවා. ඔක්කොමලා කෑගැහුවා අන්න ඩෝබි එනවා කියලා. මේක තාත්තට ඇහුණා. තාත්තා ළඟට ඇවිත් කිව්වා, ‘පුතා කවදාවත් මනුස්සයකුට එයා කරන රස්සාව නිසා ඔහොම කතා කරන්න එපා. ඒ මනුස්සයට නමක් තියෙනවා. එයා කරන්නේ අපිට උදව්වක්. එයාට සයිමන් අයියා කියලා කතා කරන්න...’ කියලා.* එදා ඒ කතාව ඔබ හිතට ගත්තද..මගේ හැම රැකියාවකදීම මේ ප්‍රතිපත්තිය මට බොහොම ප්‍රතිඵල ගෙන දුන්නා. මං වටා හැමදාම හිටියේ සාමාන්‍ය මිනිස්සු. ඒක මගේ අයියත් දන්නවා.* ඒ කිව්වේ..මං උදව්වක් ඉල්ලලා හරි රැකියා ඉල්ලලා හරි ඇමැතිතුමා ළඟට යැව්ව නම් යැව්වේ දුප්පත් මිනිස්සු. ‘මගේ මල්ලි මං ගාවට එවන්නේ දුප්පත් මිනිස්සු. සල්ලිකාරයෝ එවන්නැති නිසා මට කිසි කරදරයක් නෑ...’ දවසක් අයියා කියලා තිබුණා.* ඔබේ ජීවිතේ අමතක නොවන දවසුත් ඇති..ඒ මගේ ලොකු පුතා අකිල ඉපදුණු දවස. තාත්තෙක් වුණා කියන හැඟීමෙන් හිත පිරුණා.*ජීවිතේ හමුවූ සුවිශේෂීම පුද්ගලයා කවුද කියලා ඇහුවොත්..ඒ මගේ තාත්තා. මගේ ජීවිතේ දුක්බරම දවස තාත්තා නැතිවුණු දවස.* ඔබ දේශපාලකයෙක් නොවුණෙ..අපේ පවුල්වල දේශපාලන කතා බහ කෙරුණට ක්‍රියාකාරීව එය කළේ අයියා විතරයි. නමුත් පස්සෙ කාලෙක විජය කුමාරතුංග අපේ පවුලේ හොඳ හිතවතෙක් වුණා. අපේ අම්මව බලන්න නිතර ගෙදර එනවා. ‘මල්ලි අම්මව හොඳට බලාගන්න ඕනෙ..’ මගේ පිටට තට්ටුවක් දාලා කියන්නේ හරියට ගෙදර කෙනෙක් වගේ.* ඒ හැරුණු කොට ඔබ දේශපාලකයන් ඇසුරු කළේ නැහැ..තරුණ කාලේ මං ප්‍රියකරපුම දේශපාලනඥයා වාසුදේව නානායක්කාර. කොටින්ම මට ඕණ වුණා මගේ විවාහයටත් ඔහු අස්සන් කරන්න. මං අයියට කියලා එයාව කොහොම හරි ගෙන්ව ගත්තා.* මාධ්‍යයත් එක්ක තවම ඔබේ ඒතරම් ගනුදෙනුවක් නැහැ වගේ..තවම මම අලුත්. මට ටිකක් නුහුරුයි මාධ්‍ය හා ගනුදෙනුව. ඒත් 2003 විතර ඉඳන් ‘බාටා - School boy cricketar ’  සම්බන්ධී කරණය කළේ මං. අවුරුදු පහ – හයක් ලේක් හවුසියත් එක්ක සම්බන්ධ වෙලා හිටියා මේ වෙනුවෙන්ම.* හොඳයි. මේ ආයතනය ලාභ ලැබීමේ මට්ටමට ගෙන ඒම ඔබේ එකම ඉලක්කය..ඒක වෙන්නේ මහජනතාවට හොඳ දේ දීමෙන්. දැනටත් අපි වෙළෙඳපොළට යවන්නේ යුරෝපයට යවන අපනයන තත්ත්වයේ මාළුමයි. මේ වෙනකොට දවසකට අපි විකුණන්නේ මාළු ටොන් 7 – 8 ක් ප්‍රමාණයක්. ලාභ ලබන ආයතනයක් කරන්න නම් දවසකට ටොන් 20 ක්වත් විකුණන්න ඕනෙ. ඒ තරම් ප්‍රමාණයක් විකුණනවනම් වෙළෙඳපොළේ මේ තරම් ගිනි ගණන් වෙන්නෙත් නෑ. කොයිතරම් දුෂ්කර වුණත් මේ වැඩේ අපි අතාරින්නෑ.* ඒක හොඳ අධිෂ්ඨානයක් !ඔව්. ‘මං වැඩ කරන්නේ ඒ අධිෂ්ඨානයේ පිහිටලා’..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=f1008053</link>
    <topic>‘ඇෆ්ගන් යුද දිනපොත’ විකීලීක්ස්හෙළිදරව්ව</topic>
    <author>ධම්මික සෙනෙවිරත්න</author>
    <content>රහස්‍ය ලේඛණ, තොරතුරු, ඡායාරූප ආදිය හෙළිදරව් කිරීමේ ප්‍රකට විකීලීක්ස් නම් වෙබ් අඩවිය පසුගියදා අතිශය ආන්දෝලනාත්මක හෙළිදරව්වක් කළේය. ඒ, ඇෆ්ගනිස්තානයේ අමෙරිකා හමුදා ක්‍රියාකාරකම් පිළිබඳයි. “ඇෆ්ගන් යුද දිනපොත 2004 – 2010” මැයෙන් පළකර ඇති එම තොරතුරු රහස්‍ය ලේඛන සහ වීඩියෝ දර්ශන ද ඇතුළත්ව වාර්තා 91,000 කින් සමන්විතය.ඒවා සොල්දාදුවන් සහ බුද්ධි නිලධාරින් විසින් සම්පාදනය කරන ලද බව සඳහන්ය. මෙම හෙළිදරවු කිරීම් අතරින් වඩාත්ම අවධානයට ලක්ව ඇත්තේ අමෙරිකානු හමුදා සහ විශේෂ බලකායන් විසින්. ඇෆ්ගනිස්තානයේ දී සිදුකරන ලද ප්‍රහාරයන්හි දී සිවිල් වැසියන් විශාල ලෙස මරණයට පත්ව තිබීමයි. අතිශය රහස්‍ය ලිපිලේඛන ඊට ඇතුළත්ය. යම් යම් සිද්ධීන් හා සම්බන්ධ ආරක්ෂක අංශවල නිලධාරින් මෙන්ම දේශපාලනඥයන් හෙළිදරව් වීමද එමඟින් සිදුව ඇත.විකී ලීක්ස් වෙබ් අඩවිය සඳහන් කරන පරිදි අතිශය රහසිගත මෙහෙයුම් පිළිබඳ තොරතුරු අනාවරණ කිරීමෙන් ඔවුන් වැළකී තිබේ. එමෙන්ම තවත් වාර්තා 15,000 ක් පමණ නිසි ලෙස සොයා බැලීමෙන් පසු හෙළිදරව් කිරීම සඳහා තබාගන්නා බවද ඔවුහු කියති. ඒ අනුව මෙම වාර්තා එකතුව ලේඛන 100,000 කින් පමණ සමන්විත වන බව පැහැදිලිය.‘ගාඩියන්’ පුවත්පතේ මාධ්‍යවේදියකු වන නික් ඩේවිස් මෙන්ම විකී ලීක්ස් වෙබ් අඩවියේ හිමිකරු ජූලියන් ඇසන්ජේ කියා සිටියේ, සංවේදී ආරක්ෂක හා බුද්ධි තොරතුරු පිළිබඳ දැකුමක එකතුවක් අමෙරිකානු ආරක්ෂක අංශ සතු බවයි. දහස් සංඛ්‍යාත අමෙරිකානු සොල්දාදුවන්ට එම තොරතුරු ලැබී ඇති බව කී ඔවුහු ඇතැම් අය සතුව එහි පිටපත් පවා ඇතැයිද තමන් වෙතද එක් පිටපතක් ලැබී ඇති බවද කියා සිටියහ. ඇෆ්ගන් යුද්ධය පිළිබඳ සැබෑ තතු දැන ගැනීමට සැලැස්වීම වෙනුවෙන් එය ප්‍රසිද්ධ කරන බව විකී ලීක්ස් වෙබ් අඩවිය සඳහන් කර තිබිණි.මේ හෙළිදරව්ව පිළිබඳ ජූලියන් ඇසන්ජේ සමඟ පැවැති සම්මුඛ සාකච්ඡාවකදී ඔහු ඇෆ්ගන් යුද්ධයට එරෙහි මතයක පිහිටා සිටින නිසා මෙය කළේද යන්න විමසන ලදී. එය ප්‍රතික්ෂේප කරමින් ඔහු කියා සිටියේ යුද්ධය ගෙන යා යුතුද නැද්ද යන්න ගැන නොව මානුෂීය ආකාරයට එය සිදුවිය යුතුය යන්න ගැන නම් තමන් මතයක් දරන බවයි. එමෙන්ම මෙම හෙළිදරව්ව නිසා යුද විරෝධී ලෝක මතයක් නිර්මාණය වීමට ඉඩ තිබෙන බවද ඔහු කියා තිබිණි.ඇෆ්ගන් යුද දිනපොතට ඇතුළත් වාර්තා විශාල ප්‍රමාණයක් අදාළ වන්නේ ජෝර්ජ් ඩබ්ලිව්. බුෂ් ජනාධිපතිවරයාගේ පාලන සමයටයි. එය 2009 දෙසැම්බර් 31 තෙක් කරුණු ඉදිරිපත් කරන නිසා ඔබාමා පාලනයටද එහි වගකීමක් ඇත.ත්‍රස්තවාදයට එරෙහි හැකිතාක් විනයානුකූල හා ජාත්‍යන්තර සම්මුතීන්ට එකඟව යුද මෙහෙයුම්වල යෙදෙමින් ත්‍රස්තවාදය පරාජය කිරීමට සමත් වූ ශ්‍රී ලංකාවේ ආරක්ෂක හමුදාවන්ට සේම දේශපාලන නායකත්වයට යුද අපරාධ චෝදනා නඟන්නට ඉදිරිපත් වූ උදවිය “ඇෆ්ගන් යුද දිනපොත” පළවීමෙන් පසු පත්ව සිටින තත්ත්වය විමසන්නට තරම් කාරණයකි. ශ්‍රී ලංකාව පිළිබඳ කොමිෂම් පත්කරන්නට තරම් දුරගිය ඇතැම් ජාත්‍යන්තර කෙරුම්කාරයන් මෙතෙක් කල් ඇෆ්ගනිස්ථානය හා ඉරාකයේ සිදුවන දේවල් පිළිබඳ ඇස් පියාගෙන සිටි පරිදිම තවදුරටත් සිටිනු ඇත්ද යන්න තවත් වැදගත් කාරණයකි.අනෙක් කාරණය ශ්‍රී ලංකාවේ දියත් වූ මානුෂීය මෙහෙයුම පිළිබඳ කියැවුණු ‘සුදු කොඩි කතාව‘ වැනි අභූත චෝදනා පිළිබඳ මේ බලවත් රටවල් දැක්වූ උනන්දුවයි. සාධක සහිතව තමන්ගේ කෙරුවාව හෙළිදරව් වී තිබියදී දැන් ඔවුන් කියන්නේ යුද රහස් හෙළිකිරීම බරපතල වරදක් බවයි. විකී ලීක්ස් වෙබ් අඩවියට මෙම තොරතුරු ලබා දුන් බව සැකකරමින් අමෙරිකානු හමුදා සෙබළකු අත්අඩංගුවට පත්ව ඇති බවද වාර්තා විය.පවුලේ උදවියට පවා නොදැන්වූ තැනක ඔහු රඳවා ප්‍රශ්න කරන බවද පැවසේ. අමෙරිකානු බලධාරින් විකීලීක්ස් හෙළිදරව්ව පිළිබඳ දක්වමින් ඇති ප්‍රතිචාරය ශ්‍රී ලංකාව ගැන ඔවුන් දැක්වූ ප්‍රතිචාර සමඟ ගළපා බැලීමෙන් වත්මන් ලෝක රටාව පිළිබඳ පැහැදිලි අදහසක් ඇතිකර ගැනීමට හැකිවෙයි.මෙම හෙළිදරව්ව නිසා කිසිවකුගේ හෝ ජීවිතයට අනතුරක් ඇතිවේ නම් තමා බලවත් සේ කම්පාවට පත්වන බව ජූලියන් ඇසන්ජි පවසා තිබිණි. දැනටමත් තලේබාන් සංවිධානය කියා ඇත්තේ අමෙරිකානු හමුදා සමඟ එක්ව ක්‍රියාකරන අය ගැන තමන් දන්නා බව සහ අමෙරිකානු හමුදාවට ඔත්තු සපයන්නන් හා සහයවන්නන් තහවුරු කර ගැනීම සඳහා රහස්‍ය ලෙස විමර්ශනය කරන බවයි. ඔවුන්ට කළ යුත්තේ් කුමක්දැයි තමන් දන්නා බවද එය කියා තිබිණි.විකීලීක්ස් හෙළිදරව්ව පිළිබඳ ඇෆ්ගන් රජයේ ප්‍රතිචාරය වී ඇත්තේ එම බොහොමයක් තොරතුරු මඟින් අලුත්ම දේවල් ඉදිරිපත් නොවුණද ආරක්ෂක බුද්ධි අංශ හා ත්‍රස්තවාදීන් අතර ඇති සම්බන්ධතා ගැන ගැඹුරින් අවධානය යොමුවිය යුතු බවයි. ජාත්‍යන්තර ත්‍රස්තවාදය සඳහා ලැබෙන පිටුබලයක් වැළැක්වීමට ඇෆ්ගනිස්ථානයට සහය දක්වන බලවේග අසමත්ව තිබීම ගැනද එරට ආරක්ෂක උපදේශකවරයා පෙන්වා දී ඇත.එක්සත් ජනපදය මෙම තොරතුරු වගකිවයුතු ඒවා ලෙස භාරගන්නා බවක් නොපෙනේ. පාකිස්තානය මෙම තොරතුරු ගැන දැක්වූ ප්‍රතිචාරයට අනුව එරට බුද්ධි අංශ හා ත්‍රස්තවාදී කණ්ඩායම් අතර සබඳතා ඇතැයි පළවන වාර්තා බැහැර කරයි. ඊට ශක්තිමත් සාධක එහි නැතැයි ඔවුන් කියා ඇත.බ්‍රිතාන්‍ය කියන්නේ යුද්ධයට තම රට ලබාදෙමින් ඇති දායකත්වය පිළිබඳ අලුත් විමර්ශන දෙකකට සූදානම් බවයි. එහෙත්, එය විකීලීක්ස් හෙළදරව්ව හා සම්බන්ධයක් නැතැයිද බ්‍රිතාන්‍ය පවසයි.ඔස්ටේ‍්‍රල‍්‍රියානු භට පිරිස් 1500 ක් පමණ ඇෆ්ගනිස්තානයේ සිටින නිසා ඔවුන්ගේ් ජීවිතවලට තර්ජනයක් එල්ලවීමට ඉඩ ඇති බැවින් තමා මේ කාරණය ගැන විමසිලිමත් වන බව ඔස්ට්‍රේලියා අගමැතිනි ජූලියා ගිලාම් කියා තිබිණි. දැනටමත් ඔස්ටේ‍්‍රලියානුවකු නිසා ජූලියන් ඇසන්ජිගෙන් ප්‍රශ්න කරන බවද වාර්තා විය. කැනඩා රජයද පවසන්නේ තම භට පිරිස්වලට අවදානමක් ඇතිවිය හැකි නිසා මේ ගැන විමසිලිමත්වන බවයි.කැනඩාවේ අදහස මෙය මිත්‍ර පාර්ශවය අතරම හටගත් ගින්නක් බවයි. ජර්මනියද 4600 ක් පමණ වන තම භට පිරිස් නිසා මේ හෙළිදරව්ව පිළිබඳ සංවේදී වන බව කියයි. සියුම්ව මෙය විමර්ශනය කරන බවද ඔවුන් කියා තිබිණි. යුරෝපා සංගමය වැඩි විපරමකින් පසු, පසුව ප්‍රකාශයක් කරන බව පවසා ඇත. ‘විකීලීක්ස්’ ක්‍රියාත්මක වන්නේ, ස්වීඩනයේ සිට බැවින් ස්වීඩනයද මේ හෙළිදරව්ව පිළිබඳ උනන්දුය. මේ කාරණයට අදාළ නීතිමය ක්‍රියාවලින්හිදී ස්වීඩන් නීතියද බලපානු ඇත.‘ඇෆ්ගන් යුද දිනපොත’ පිළිබඳ සංවාදය ඉදිරියේදී තවත් පුළුල් වනු ඇත. විචාර, ප්‍රතිචාර තර්ජන කෙසේ වූවද එමඟින් ප්‍රශ්න කෙරෙන්නේ ලෝක පොලිස්කාරයාගේ සුපිරි ප්‍රජාතන්ත්‍රවාදයේ තරමයි. ත්‍රස්තවාදය පිළිබඳ දෙබිඩි පිළිවෙතයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=f1008054</link>
    <topic>ජංගම දුරකතන වෙනුවෙන්ම වෙබ් අඩවියක්</topic>
    <author>- පදරා</author>
    <content>  ඉන්දුනීසියාවේ ජංගම දුරකතන වෙනුවෙන්ම ගොඩනඟන ලද කොජරොල් නම් වෙබ් අඩවියේ පිටුවක් එහි සම නිර්මාතෘ ඩැනියල් ආමන්ටෝ විසින් ජංගම දුරකතනයක දක්වන අයුරුයි මේ. 2004 දී මිතුරන් අතරේ හුදු විනෝදය තකා නිමවනලද මෙම වෙබ් අඩවිය අද 100000ක් පමණ දෙනා භාවිතාකරන බව පැවසේ.චීනයේ බසාර් සඟරාවෙන් සංවිධධානය කෙරෙන ‘පුරුෂ දින’ උත්සවයන් සඳහා නිමැවුණු කාටුන් චරිත කටවුට් යුගළක් අසල මුර සේවයේ යෙදෙන ආරක්ෂක සේවා භටයකු මෙහි දැක්වේ. බසාර් සඟරාව විසින් පවත්වන ලද සමීක්ෂණයකට අනුව එරට අන්තර්ජාල භාවිතා කරන්නන්ගෙන් 84% ක්ම සමාජයීය වගකීම හා බලපෑම්වලට ගොදුරුව සිටින පුරුෂ පක්ෂය වෙනුවෙන් පුරුෂ දිනයක් වෙන් විය යුතු බව කියා සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=f1008055</link>
    <topic>ටයිටැනික් සොයා</topic>
    <author>(අන්තර්ජාලය ඇසුරිනි) - ධම්මික</author>
    <content>මෙතෙක් ලොව වඩාත්ම අවධානයට ලක්වූ නෞකා අනතුර ටයිටැනික් නෞකාවට අත්වූ ඛේදවාචකයයි. මේ, පිළිබඳ තවත් තොරතුරු බොහොමයක් අනාවරණය වීමට ඉඩ සලස්වමින් විද්‍යාඥයන් කණ්ඩායමක් මේ මාසයේදී අලුත් ම ටයිටැනික් ගවේෂණය ඇරැඹීමට සූදානමින් සිටී. මේ ගවේෂණය ඔස්සේ විනාශයට පත් නෞකාවේ ත්‍රිමාණ සිතියමක් (3D Map) ඇඳීමට ඔවුහු අපේක්‍ෂා කරති. එමඟින් මුහුදු පත්ලේ තැන්පත්ව විනාශයට පත්වෙමින් ඇති ටයිටැනික් නෞකා සැකිල්ලේ ත්‍රිමාණ පරිගණක සිතුවමක් දැකගැනීමට හැකිවනු ඇත.මීට වසර 25 කට පෙර, උතුරු අත්ලාන්තික් මුහුදේ සැතපුම් 2 1/2 ක් පමණ ගැඹුරින් ඇති ටයිටැනික් නෞකාවේ සැකිල්ල හා කොටස් සොයා ගැනීමෙන් පසු එය පිළිබඳ සිදු කෙරෙන උසස්ම විද්‍යාත්මක පර්යේෂණය ද මෙයයි. මේ ගවේෂණය දින 20 ක ක්‍රියාන්විතයකි.එය අගෝස්තු 18 දා නිව්ෆවුන්ඩ්ලන්තයේ, ශාන්ත ජෝන්ස් හිදී ඇරැඹෙනු ඇත. විනාශයට පත් ටයිටැනික් නෞකාවේ ගවේෂණ ආදී කටයුතුවල අයිතිය පැවරී ඇති RMS Titanic inc සමාගම සහ බැසචු සෙට්ස් හි Woods Hole සාමුද්‍රික ආයතනය මෙහිදී එක්ව ක්‍රියා කරයි.නෞකාව තුළ තැන්පත්ව ඇති කෞතුක වස්තූන් එකතු කිරීමක් මේ ගවේෂණයේදී සිදු නොවේ. තවමත් එහි සිය දහස් ගණනක් වන කෞතුක වස්තූ®න් තැන්පත්ව ඇති බව විද්‍යාඥයන්ගේ අදහසයි. ගවේෂණ කණ්ඩායමේ නායකයා වන විද්‍යාඥ ඩේවිඩ් ගැලෝ පවසන පරිදි, කාරණා 2 ක් අරමුණු කර ගනිමින් සහ නෞකාව තැන්පත්ව ඇති ප්‍රදේශය පුරාවිද්‍යාත්මක වටිනාකමක් ඇති පෙදෙසක් ලෙස සළකා එහි මෙවැනි ගවේෂණයක් සිදුකෙරෙන්නේ පළමු වතාවට ය.ඉන් පළමු කාරණය ටයිටැනික් නෞකාව උරුමයක් ලෙස රැකගැනීම ය. දෙවැන්න මුහුදු පත්ලේ තැන්පත්ව ඇති එහි වර්තමාන තත්ත්වය පිරික්සා බැලීම ය.ටයිටැනික් නෞකාව සිය මංගල ගමන් වාරයේදී ම විශාල අයිස් කුට්ටියක ගැටීම නිසා ජාත්‍යන්තර මුහුදේ දී අනතුරට ලක්වූයේ 1912 අප්‍රේල් 15 වැනිදා ය. එහි සිටි 1522 දෙනෙක් මේ අනතුරින් ජීවිතක්‍ෂයට පත්විණි. සමුද්‍ර විද්‍යාඥයකු වන රොබට් බ්ලාඩ් ඇතුළු ජාත්‍යන්තර ගවේෂක කණ්ඩායමක් මුහුදු පත්ලේ තැන්පත්ව ඇති නෞකාව 1985 දී සොයා ගැනීමෙන් පසු ඒ ආශි‍්‍රත ව ගවේෂණ ගණනාවක් සිදු වී ඇත. එහෙත්, ඉන් බොහොමයක් එහි ඡායාරූප ගතකිරීම්, කෞතුක වස්තු රැස්කිරීම් වැනි දෑට සීමා විය. ටයිටැනික් චිත්‍රපටය අධ්‍යක්‍ෂණය කරමින් ජේම්ස් කැමරන් ද එහි රූගත කිරීම් කර ඇත.RMS Titanic සමාගම අවසන් වරට ටයිටැනික් ගවේෂණය කළේ 2004 දී ය. ඒ අනාවරණයන් ලොව පුරා අවධානයට ලක්විය. එහෙත්, ඔවුන් විශ්වාස කරන්නේ මේ ඛේදවාචකයේ තවත් අනාවරණ කරගත යුතු තැන් ඇති බවයි. ඊට නිසි විද්‍යාත්මක ගවේෂණයක් මෙතෙක් සිදුව නැත.මේ නවතම ගවේෂණය සඳහා ප්‍රතිබිම්බ තාක්ෂණය මෙන් ම ශබ්ද තරංග ද උපයෝගී කර ගැනේ. ගැලෝ පවසන ආකාරයට අපරාධ ස්ථානයක් පරීක්‍ෂාවට ලක් කරන පරිද්දෙන් තම ගවේෂක කණ්ඩායම එය සිදුකරනු ඇත. වසර 25 ක් තිස්සේ විද්‍යාව හා තාක්ෂණය ලබා ඇති ශීඝ්‍ර දියුණුව ද උපයෝගී කර ගනිමින් “ටයිටැනික්” පිළිබඳ අප මෙතෙක් නුදුටු පැතිකඩ අනාවරණය කිරීම ඔවුන්ගේ උත්සාහයයි. ගවේෂණය සඳහා ඩොලර් මිලියන ගණනක් වැය වෙතැයි සඳහන් වුව ද එය නිශ්චිත ව කොපමණදැයි ප්‍රකාශ වී නැත.නෞකාව කෞතුක වස්තුවක් නිසා සම්පූර්ණ විය යුතු නීතිමය අවශ්‍යතාවන් ද පවතී. RMS සමාගමට ඇත්තේ ද සීමිත අයිතියක් පමණි. සාගර නීතිය අනුව විභාග වූ නඩු විභාගයකදී අමෙරිකානු විනිසුරුවරියක වන රෙබෙකා බීච් ස්මිත් ප්‍රකාශ කර ඇති පරිදි නම් “ටයිටැනික්” ජාත්‍යන්තරය සතු වස්තුවකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=f1008056</link>
    <topic>ලිස්සායාම</topic>
    <author>- ධම්මික</author>
    <content>අමෙරිකා රාජ්‍ය ලේකම් හිලරි ක්ලින්ටන්ගේ සිව් දින චීන සංචාරයේ දී දෙරට අතර එකඟත්වයක් නැති කාරණා සාකච්ඡාවට නොගැනීම කැපී පෙනෙන දෙයක්. ඒ වෙනුවට ඇය චීන දරු - දැරියනට ටෙඩිබෙයාර්ලා බෙදා දෙමින්, ඡායාරූපවලට පෙනී සිටිමින් සහ මිනිසුන් අතර යහපත් සබඳතා ගොඩනඟා ගැනීමේ වැදගත්කම පැහැදිලි කරමින් ද ගත කළා.සිය සංචාරයේ පළමු දිනය වූ සෙනෙසුරාදා මීදුමෙන් වැසී ගිය උදෑසනදීම දැවැන්ත ෂැංහයි වෙළෙඳ ප්‍රදර්ශනය නැරැඹීමට ඇය එක්ව සිටියා. ප්‍රදර්ශනයේ චීන හා අමෙරිකා පැවිලියන අතරින් ඇය ඇවිද ගයේ දෙපස සිටි අයට අතට අත දී ආචාර කරමින් බෙහෙවින් මිත්‍රශීලී අන්දමින්.උතුරු කොරියාව ගැන හෝ ඉරානයේ න්‍යෂ්ටික වැඩසටහන ගැන ක්ලින්ටන් කිසිවක් ප්‍රකාශ කෙළේ නෑ. එහෙත් සඳුදා, අඟහරුවාදා දෙදින චීන - අමෙරිකා උපායමාර්ගික සඳහා හා ආර්ථික කටයුතු පිළිබඳ සංවාදයනට ඇය එක්ව සිටියා. එහි දී චීනයේ ශීඝ්‍ර ආර්ථික වර්ධනය අමෙරිකාවට ඇති කරන දේශපාලන බලපෑම ගැනත් අවධානය යොමුව තිබෙනවා.අමෙරිකා වෙළෙඳ පොළේ චීන අපනයන විශාල වශයෙන් දක්නට ලැබීම ගැන ඇය චීන බලධාරින්ගේ අවධානයට ලක් කොට තිබුණා. අමෙරිකානු වෙළෙඳපොළ චීන නිෂ්පාදනවලින් පිරීම ගැන ඇති නොසතුට ඉන් පැහැදිලි වෙනවා.කෙසේ නමුත්, දැවැන්ත වෙළෙඳ ප්‍රදර්ශනය නැරැඹීමෙන් පසු ඇය ඒ ගැන කතා කෙළේ ප්‍රසාදයෙන් යුතුවයි. චීනය ආර්ථික කේන්ද්‍රස්ථානයක් ලෙස ඉදිරියට එමින් සිටීම, ෂැංහයි නගරය ලොව ධනවත් හා සුපිරි නගරයක් බව මෙම ප්‍රදර්ශනය මඟිනුත් කියාපෑම වැනි කාරණා ඇය පෙන්වා දී තිබුණා.එම චිත්‍රපටවල අමෙරිකා චීන සබඳතාවලට බලපෑමක් විය හැකි කිසිවක් ඇතුළත්ව තිබුණේ් නෑ. එක් චිත්‍රපටයක් තිරගත වීමෙන් පසු පේ‍්‍රක්ෂකයන් අතර සිටි කුඩා දරුවන්ට තෑගි වශයෙන් ටෙඩි බෙයාර්ලා පිරිනමන්නටත් ක්ලින්ටන් ඉදිරිපත් වුණා.ප්‍රදර්ශනයේ අමෙරිකානු පරිශ්‍ර අන්තයේ දැකගත හැකි වූ දැවැන්ත ත්‍යාග භාණ්ඩ කුටියක් ටෙඩි බෙයාර්, රෝස පැහැ කව්බෝයි තොප්පි, ආදී දහසකුත් දේ තිබුණා. ඒ සෑම භාණ්ඩයකම සටහන් වූයේ Made in China යනුවෙන්..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=f1008057</link>
    <topic>මල් කෙල්ලක් මං</topic>
    <author>- පදරා</author>
    <content>   දකුණු අපි‍්‍රකාවේ ඩර්බන් නුවර වාර්ෂිකව පවත්වන ‘ වොඩාකම් - ජූලි තුරඟ තරගාවලිය” අපි‍්‍රකානු මහාද්වීපයේ ම පවත්වන ආකර්ෂණීය මෝස්තර දැක්මක් හා විනෝදාත්මක සිද්ධියක් ලෙස සැලකෙයි.මෙම අවස්ථාවට ද.අපි‍්‍රකානු කීර්තිමත් පුද්ගලයෝ විසිතුරු ඇඳුමින් සැරැසී තරග නැරැඹීමට පැමිණෙති. මේ තුරඟ තරග නැරැඹීමට 70,000ක් පමණ එක්වන බවත්, එහිදී ඩොලර් මිලියන 18කට වැඩි ප්‍රමාණයක ඔට්ටු ඇල්ලීම් සිදුවන බවත් සඳහන්. මෙහි දැක්වෙන්නේ ඉකුත් ජූලි 31 දා පැවති මෙම තරගාවලියේ දී ද.අපි‍්‍රකානු නිරූපිකාවන් මෝස්තර තරගයකට ඉදිරිපත්ව සිටි අයුරුය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>05</day>
    </date>
    <link>http://www.dinamina.lk/2010/08/05/_art.asp?fn=f1008058</link>
    <topic>අදීන ජන සංස්කෘතිය කියාපාන ජන කෞතුකාගාරය</topic>
    <author>දයාපාල ජයනෙත්ති</author>
    <content>කොග්ගල මහා ප්‍රාඥයා නමින් ජගත් කීර්තියට පත් හෙළයේ මහා ගත්කරු මාර්ටින් වික්‍රමසිංහ මහතා උපන් පාරම්පරික නිවස පිහිටා ඇති ගිංපතලිය නමැති ඉඩමේ ඇති ජන කෞතුකාගාරය, මෙම වසරේ සිය එකුන් තිස්වන සංවත්සරය සමරයි. මාර්ටින් වික්‍රමසිංහයන් සිත තුළ පැවැති අදහසක් මල් ඵල ගන්වමින් එක්දහස් නවසිය අසූ එක වසරේ ඇරඹුණ මෙම ජන කෞතුකාගාරය වූ කලී වැවෙන් උපන් සිංහල සභ්‍යත්වය අරභයා ඔහු ලියූ කියූ දෑ සියල්ල සම්පිණ්ඩනය කොට තැබූ සැමරුම් නිකේතනයක් වැන්න.පැරණි යුගයේ සිට මෑත අතීතය දක්වා මෙරට ජීවත් වූ ජනකායගේ විශේෂයෙන් ගැමි ජනතාවගේ ජීවන ක්‍රමය ගැන පැවසෙන, ආගමික ඇදහිලි විශ්වාස පිළිබඳ පූජා භාණ්ඩ, උපභෝග පරිභෝග වස්තූ®න්, බලි තොවිල් ශාන්ති කර්ම, කෙළි සෙල්ලම් සඳහා යොදා ගත් උපකරණ, පාරම්පරික දේශීය වෛද්‍ය ක්‍රම ආදිය මගින් පැවසෙන කතා පුවත වූ කලී අද්විතීය ජන උරුමයක විසිතුරු පුරාවෘත්තයයි.සිංහල සංස්කෘතියේ තිරසර බව හා අදීනත්වය රැකුණේ වී ගොවිතැනින් එකට බැඳුණු ගැමි ජනකාය නිසා බව මාර්ටින් වික්‍රමසිංහයෝ නොයෙක් වර සඳහන් කළහ. “සිංහලයා පොදු ජනකායක් නොහොත් එකම කාර්යයක් උදෙසා එකම අදහසකින් බඳිනු ලැබූ ජනකායක් ලෙස පළමුව සැදුණේ වැව කැණීමත් වී ගොවිතැනත් නිසා ය.සිංහලයාගේ ස්වාධීනත්වයටත්, ශක්තියටත් දෙස් කියන කර්මාන්තයන් අතර වැව් හා වී ගොවිතැන පළමුවන තැන ගනී. වැව් කැණිය හැක්කේ පවුලක් කුලයක් වශයෙන් ජීවත්වන අතළොස්සක් විසින් නොවේ; යම්කිසි පොදු හැඟීමක් හා අපේක්‍ෂාවකින් එකට බැඳුණ ජනකායක් විසිනි.වික්‍රමසිංහයන්ගේ මේ කියුම, කොග්ගල මාර්ටින් වික්‍රමසිංහ ජන කෞතුකාගාරය සමුුදයාර්ථයෙන් පිඳුකොට දැක්වීමක් වැන්න. කෞතුක වස්තූන්ගේ සංයුතිය හා අනුපිළිවෙල විභාග කර බැලීමේදී මෙය මොනවට හෙළි වෙයි.පාරම්පරික ගැමි තාක්ෂණය හා බැඳුණු මානව දැනුම ඒකරාශී කොට රැකගෙන එය අනාගත පරපුරට හඳුන්වා දෙන අයුරින් විධිමත්ව සැකසී ඇති කොග්ගල සුවිසල් ජන කෞතුකාගාරය ප්‍රදර්ශන මැදිරි පහකින් සමන්විත වෙයි. වැවෙන් උපන් සභ්‍යත්වය සංකේතවත් කරන බිසෝ කොටුව, බෝධිය, සෙල්ටැම් ආදී ආකෘතීන් හා අතිශය විරල සිත්තම්වලින් සැරසුණ ධාතු මංජුසාව කේන්ද්‍ර කොටගෙන ඒ වටා පෙළගැසුණු කෞතුක වස්තු දැක්ම ඇරඹෙන්නේ බෞද්ධාගමික සංකේත හා ජන ඇදහිලි නිරූපණය කෙරෙන භාණ්ඩයන්ගෙනි.ඉන් අනතුරුව ආදි කාලීන යුගයේ සිටම පැවත එන දිවයිනේ ගැමි ජනතාවගේ ප්‍රධාන වෘත්තීන් වන කෘෂි කර්මාන්තයට හා ධීවර කර්මාන්තයට හා අදාළ දුර්ලභ ගණයේ කෞතුක භාණ්ඩ රැසක් දැකගත හැකි වෙයි. ආදි කාලීන ගැමියන් පරිහරණය කළ මෙහි ඇති ඇතැම් භාණ්ඩ ජන කවි සාහිත්‍යයේ ද නොමඳව වර්ණිතය.ශ්‍රී ලංකාවේ ඉපැරණිම වෙස් මුහුණු කට්ටලය හා බලි ශාන්ති කර්මවලදී යොදා ගැනුණු විස්කම් බලිය පිළිබඳ එකම නිදසුන අද දැකිය හැක්කේ කොග්ගල ජන කෞතුකාගාරය තුළදී ය. එය වූ කලී ප්‍රතිමා ඇඹීම පිළිබඳව පැරණි ග්‍රාමීය බලි ඇඳුරන් තුළ පැවැති අපූරු නිර්මාණ ශක්තියට දෙස් දෙන්නකි.රූකඩ ප්‍රදර්ශනයට අලුතින් එක්කෙරුණු වෙස්සන්තර ජාතකය, විදුර ජාතකය නිරූපණය වන රූකඩ ඉදිරිපිට, රූකඩ අංගයක් ඉදිරිපත් කරන ආකාරය දැක්වෙන ආකෘතිය නරඹන්නන්ගේ දැනුම, කුතුහලය හා ආස්වාදය වඩවන සුළුය.ජන කෞතුකාගාරයේ සිවුවන මැදිරිය සපුරා වෙන් වී ඇත්තේ යකඩ වානේ හා පිත්තල කර්මාන්තයන්ට අදාළ කෞතුක භාණ්ඩ සඳහාය. එම ඒකකයට මෑතදී එක්කෙරුණ, ලංකාවේ ඉපැරණි වානේ තාක්ෂණය පිළිබිඹු කරන ආකෘතිය හා ඒ පිළිබඳ ලිඛිත තොරතුරු අධ්‍යාපනික වටිනාකමින් ඉතා උසස් වෙයි.නිරිතදිග මෝසම් සුළං බලයෙන් ක්‍රියාත්මක වුණු සමනල වැව කඳුවැටියේ පැවැති ඉපැරණි දැවැන්ත උඳුනක ස්වරූපය කෙබඳුද යන්න සියැසින් දැකගැනීමේ අවස්ථාව දැන් කොග්ගල ජන කෞතුකාගාරය තුළ පවතී. එම ප්‍රදේශයෙන් හමුවුණු, ගැමි ශිල්පීන් අතින් නිමැවුණු දුර්ලභ ගණයේ. වානේ විදින තොරපනයක් හා වානේ පණ පෙවීම උපයෝගී කොට ගත් ගල් ඔරුවක් ද ප්‍රදර්ශනයට තබා ඇත.කෞතුකාගාරයේ මෑතදී විවෘත කෙරුණු පස්වන මැදිරියේ ප්‍රදර්ශනයට තබා ඇත්තේ වැඩි වශයෙන් ගැමි කතුන් අතින් නිමැවුණු ඉපැරණි, ගෘහස්ථ කර්මාන්තයට අයත් අත්කම් භාණ්ඩයන් ය. මෙහි දැක්වෙන රේන්ද, පන් පැදුරු, පතුරුවලින් නිමැවුණු භාණ්ඩ සමින් නිමැවුණ රබන්, බෙර ආදී තූ®ර්ය භාණ්ඩ ගැමි නිර්මාණ ශිල්පීන්ගේ වෙසෙස් සමත්කම්ය.මාර්ටින් වික්‍රමසිංහ ජන කෞතුකාගාරයේ සංයුතිය සැකසී ඇත්තේ එය නැරඹීමට පැමිණෙන සෑම තරාතිරමකම ජනයාට අධ්‍යාපනය, විවේකය හා මානසික ප්‍රබෝධය ලබාගැනීමට අවකාශ සැලසෙන පරිද්දෙනි. කෞතුකාගාරය නරඹා අතීත ජනකාය සතුව පැවැති ජීවිත පරිඥානය පිළිබඳ දැනුමෙන් සිරස පුරවා ගෙන පිටතට පැමිණෙන්නාගේ නෙතට හමුවන්නේ මනරම් තුරුලිය ගොමුවලින් හා තණතලාවෙන් වැසී ගිය කෞතුකාගාර සංරක්‍ෂිත පරිසරයයි.පොල් රුප්පා, යටින් වැටී ඇති පටු මං පෙත් ඔස්සේ ඉදිරියට යන නරඹන්නන්ට අනතුරුව හමුවන්නේ ආයත චතුරස්‍රාකාරව අඩි දෙසීයක් දිගට විහිද යන තවත් සුවිසල් ගොඩනැගිල්ලක එක පෙළට ප්‍රදර්ශනය වන පැරණි යාන වාහන ඔරු පාරු යාත්‍රා සමූහයයි. අලි කරත්තයේ සිට දිගින් අඩි 40 ක් හා පළලින් අඩි 9 ක් වන මහා මාදැල් පාරුව දක්වා ඇති විවිධ තරාතිරමේ ගැල් සහ ඔරු පාරු අපේ පැරණි මුතුන් මිත්තන්ගේ ගමන් බිමන් හා වෘත්තීන් ගැන සිහිපත් කරනවාත් හැර ඔවුන් සතුව පැවැති ශිල්පීය ඥානය ද ප්‍රකට කරවයි.මාර්ටින් වික්‍රමසිංහ උපන් පාරම්පරික නිවස අපට සිහිපත් කරවන්නේ වසර දෙසීයකට පමණ පෙර පැවැති ග්‍රාමීය ප්‍රභූ®වරයකුගේ නිවසයි. ආරච්චි ගෙදර, ඔපිසර ගෙදර, ගුරු ගෙදර, වෙද ගෙදර නමින් එ දවස හැඳින්වූ මෙබඳු නිවාස සියල්ල අද වන විට අභාවයට පත්ව ගොසිනි.පැරණි ගෘහ නිර්මාණ ශිල්පීය ලක්‍ෂණ පිළිබිඹු කෙරෙන මෙම වික්‍රමසිංහ පාරම්පරික නිවස, දෙවෙනි ලෝක යුද්ධ සමයේ කොග්ගල අහස් නැව් තොටුපල පිහිට වූ සුද්දන්ගේ සිත් ගත්තකි. එම නිවස අද ශේෂව පැවැතීම ජාතියේ භාග්‍යයක් වෙයි.මාර්ටින් වික්‍රමසිංහයන් මිය යන විට එතුමා උපන් නිවස හා අක්කර දෙකක පමණ භූමි භාගයකට හිමිකම් කී මෙම පරිශ්‍රය අද වන විට අක්කර අටක තුරුලිය ගොමුවෙන් හා ඊට අනුරූපව ඉදිවුණු ගොඩනැගිලි කිහිපයකින් හෙබි මනරම් උයනක සිරිය උසුලයි.කාල නීර්ණය මෙපමණැයි කියා නිශ්චය ලෙස කිව නොහැකි ඉපැරණි බෝධිය, මාර්ටින් වික්‍රමසිංහ සමාධිය, පැන් පවස නිවාලමින් විවේක සුව ලබා දෙන අම්බලම ජන කෞතුකාගාර පරිශ්‍රයට මෙන්ම නරඹන ජනතාවට ද මහත් ආස්වාදයක් ම වන්නේය.අප රටේ පැරණි යුගයේ ජීවත් වූ ගැමි ජනකාය අතර පැවැති සාමකාමී සාමූහික සරල දිවි පෙවෙත ගැන අවබෝධයක් අද වෙසෙන ජනතාවට ලබා ගත හැක්කේ පොත පතින් පමණි. එය ද සැබෑ ජීවිතයම නොව ලේඛකයකු සතුවන පරිකල්පනයේ පිළිබිඹුවක් විය හැකිය. පැරණි ජීවිතය පිළිබඳව පොතින් පතින් ලබන දැනුමට වඩා විශාල දැනුමක් කෞතුකාගාරයකින් උකහා ගත හැකිය.මාර්ටින් වික්‍රමසිංහ ජන කෞතුකාගාරය නැරඹීමට පැමිණෙන ගුරුවරුන්, සිසු දරුවන්, වැඩිහිටියන් දකින්නේ පැරණි ගැමි ජනකාය අතින් නිර්මාණය වුණු ඔවුන් අතපත ගා පරිහරණය කළ භාණ්ඩයන් ය. එහෙයින් කෞතුකාගාරය තුළ ඔවුන් ගත කරන කාලය ඇතුළත ඔවුන් ජීවත්වන්නේ සත්‍ය දේවල් වටා ය. ඒ අතීත ජීවිත සත්තාව, ඔවුන් තුළ මානසික ප්‍රබෝධය හා ප්‍රඥාස්වාදය වඩයි. එහෙයින් කෞතුක භාණ්ඩයන් පිළිබඳ තොරතුරු විමසා ලබාගන්නා දැනුම විශේෂ අධ්‍යාපන ක්‍රම වේදයක් ද වන්නේ ය.මාර්ටින් වික්‍රමසිංහ ජන කෞතුකාගාරය හා එහි පරිසරය පිළිබඳ විසිනව වසක් පුරා ලියැවුණු ප්‍රශස්තීන්ගෙන් එහි තබන ලද සටහන් පොත් පිරී ඇත. ජාතියට මහ මෙහෙයක් කළ ශාස්ත්‍රවන්තයෙකු අරභයා ආසියාවේ දක්නට ලැබුණු සොඳුරුතම කෞතුකාගාරය මෙය බව විදේශිකයින් කිහිප දෙනෙකු තැබූ සටහන්වලින් කියැවෙයි. නිබඳ ලඹ දෙන ඵල රස බුදින විහඟ කැල නඟන පිළිරැවින් ජන කෞතුකාගාර පරිසරය සජීව ප්‍රබෝධයකින් හැම දා වෙලී පවතී.සුදු නිල ඇඳුමින් සැරසී ගත් දහස් ගණන් පාසල් දරුවන් කෞතුකාගාර පරිශ්‍රය පුරා සැරිසරමින් පරිසරයේ ප්‍රබෝධය සිත් සේ විඳිති. යාන වාහන ඝෝෂාවෙන් තොර පරිසරයේ නිහැඬියාව මඳකට හෝ බිඳෙන්නේ පීත්ත පටියක් වැනි රේල් පාර දිගේ ඉඳහිට ඇදී යන රේල්ලුවකින් පමණි.විසිනව වසරක අතීතය දෙස හැරී බැලීමේදී මාර්ටින් වික්‍රමසිංහ ජන කෞතුකාගාරය අද ලබා ඇති දියුණුව හා ප්‍රබෝධය ජාතියේ ආඩම්බරයට හේතුවක් වනු නොඅනුමානය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=n1008061</link>
    <topic>දුම්රිය ගමන විධිමත් කරන්නචන්ද්‍රිකා තාක්ෂණය</topic>
    <author>ජීවනී පතිරණ</author>
    <content>චන්ද්‍රිකා තාක්ෂණය යොදා ගනිමින් දුම්රිය ධාවන මෙහෙයුම් කටයුතු සිදු කිරීමට ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) පියවර ගෙන තිබේ.ICTA ආයතනය සහ ශ්‍රී ලංකා දුම්රිය දෙපාර්තමේන්තුව ඒකාබද්ධව මේ ව්‍යාපෘතිය ක්‍රියාවට නංවා ඇත.ප්‍රථමයෙන් නියමු ව්‍යාපෘතියක් ලෙස දුම්රිය 5ක මෙය ක්‍රියාත්මක වන අතර, එය සති 3ක පමණ කෙටි කාලයකින් නිමා වීමෙන් අනතුරුව දුම්රිය 80ක් දක්වා ව්‍යාප්ත කිරීමට ද නියමිතය.බහුල වශයෙන් දැනට සිදුවන දුම්රිය ප්‍රමාදයන් අවම කර ගැනීම මේ නව ක්‍රමවේදයෙන් බලාපොරොත්තු වේ. මෙසේ චන්ද්‍රිකා තාක්ෂණය යොදා ගැනීමත් සමඟම දුම්රිය ධාවනය වන ආකාරය දුම්රිය පාලක මැදිරියට පරිගණක තිරයක් ඔස්සේ සජීවීව දැක ගැනීමට හැකිවන අතර, පාලක මැදිරිය සහ දුම්රියන් අතර තොරතුරු හුවමාරු කර ගැනීමද ඒ ආකාරයෙන්ම සිදුකර ගතහැකි වීම විශේෂත්වයකි.දුම්රිය හදිසි ආපාදාවකට ලක් වුවහොත් එම මොහොතේදීම සංඥාවක් මඟින් පාලක මැදිරිය දැනුම්වත් කිරීම ද සිදුකෙරේ. එමෙන්ම දුම්රිය ධාවනය වෙමින් සිටින ප්‍රදේශ පසු කරමින් සිටින දුම්රිය ස්ථානය මෙන්ම දුම්රිය ස්ථානයට ළඟා වීමට නියමිත වේලාව නිෂ්චිතවම දුම්රිය මගීන්ට මේ නව ක්‍රමවේදය ඔස්සේ දැනගත හැකිවේ.දුම්රිය එන්ජිමේ සවිකරන ලද විශේෂ තාක්ෂණික උපකරණයක් ඔස්සේ දුම්රිය පාලක මැදිරිය සමඟ සබඳතා ගොඩනගා ගනිමින් නව ක්‍රම වේදය ක්‍රියාත්මක වේ. දැනට දුම්රිය පාලක මැදිරිය හා ධාවනය වන දුම්රියක් අතර තොරතුරු හුවමාරු කරගනු ලබන්නේ ඉතා අවම තාක්ෂණික ක්‍රමවේදයන් ඔස්සේ වන අතර, දුම්රියක ධාවන ගමන් මාර්ගය අනුරූ ලෙස සටහන් කර ගැන්ම ඊට එක් උදාහරණයකි.මේ අනුව දුම්රිය ධාවන කටයුතු ඉතා ඉහළ මට්ටමකට ගෙන ඒමට හැකිවෙතැයි ද, එමඟින් දුම්රිය මගීන්ට වඩාත් කාර්යක්ෂම සේවාවක් ලබා දීමට හැකි බවද ධ්ඛ්ඊඒ හි ප්‍රධාන මෙහෙයුම් නිලධාරි ;රෂාන් දේවපුර මහතා විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=n1008062</link>
    <topic>‘කඳුරට උදානය’ කඩිනම් ව්‍යාපෘතියෙන්මහනුවර සංචාරක පුරවරයක් වෙයි</topic>
    <author>සිතාරා සේනානි සහ නුවන් කොඩිකාර</author>
    <content>ඓතිහාසික කන්ද උඩරට මහනුවර නගරය දෙස් විදෙස් සංචාරකයින්ගේ සිත් ඇද ගන්නා මනරම් සංචාරක පුරවරයක් ලෙස කඩිනමින් සංවර්ධනය කිරීමට ජනාධිපති මහින්ද රාජපක්‍ෂ මහතා පූර්ණ අනුමැතිය ලබා දී ඇති බව කැබිනට් ප්‍රකාශක ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතාකීය.අමාත්‍ය මණ්ඩල තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (5) පැවැති මාධ්‍ය හමුවේදී ඇමැතිවරයා මේ බව පැවැසීය. ජනාධිපති මහින්ද රාජපක්‍ෂ මහතාගේ ප්‍රධානත්වයෙන් “ කඳුරට උදානය “ නව නගර සැලැසුම් පිළිබඳව මහනුවරදී පසුගියදා පැවැති සාකච්ඡාවේදී, මහනුවර ශ්‍රී දළදා පෙරහරට සමගාමීව කඩිනම් කළ යුතු සංවර්ධන කටයුතු වහා ආරම්භ කිරීම හා යෝජිත සැලැසුම් ක්‍රියාත්මක කිරීම පිළිබඳවද දීර්ඝ ලෙස සාකච්ඡා කැරිණි.මහනුවර නගරයට දිනකට වාහන 6000ක් පමණ ප්‍රවේශ වන අතර, වාහන තදබදය හා මාර්ග අවහිරතා ප්‍රධාන ගැටලුවක් ලෙස හඳුනා ගෙන තිබේ. මීට විසැඳුමක් ලෙස ප්‍රධාන මාර්ගවලට ඇති සියලු පිවිසුම් මාර්ග නවීකරණය කිරීමට මෙහිදී තීරණය විය.එසේම, විලියම් ගොපල්ලව මාවත හා මහනුවර - කටුගස්තොට මාර්ගය මං තීරු හතරක මාර්ගයක් ලෙස පුළුල් කිරීමට ද තීරණය විය. මහනුවර වැව රවුමේ, වාහන තදබදය අවම කිරීම සඳහා මහනුවර සිට බූවැලිකඩ දක්වා උමං මාර්ගයක් තැනීමට සැලැසුම් සකස් කරන්නටද අනුමැතිය පළ විය.ගන්නෝරුව සිට ගොහාගොඩ - කටුගස්තොට මාර්ගය, මඩවල හරහා දිගන දක්වා නවීකරණය කැරේ. මහනුවර නගරයේ අක්කර 16ක භූමියක් වසා සිටින බෝගම්බර සිරගෙය පල්ලේකැලේ ස්ථාපිත කිරීමට අවශ්‍ය කටයුතු කඩිනමින් ආරම්භ කැර ඇත.මහනුවර නගරයට පිවිසීමේදී ඓතිහාසික වටිනාකම් සිහිගැන්වෙන පරිදිි සංස්කෘතික අගයකින් යුත් පිවිසුම් දොරටුවක් පේරාදෙණිය මාර්ගයේ ඊරියගම ප්‍රදේශයේ ඉදි කිරීමට සැලැසුම් කැර තිබේ. එසේම දැනට පවතින පේරාදෙණිය නගරය ඊරියගම ප්‍රදේශයේ ස්ථාපිත කැරේ.විනාඩි 45කින් කොළඹ සිට නුවරට යා හැකි අධිවේගී මාර්ගයක් ද ඉදි කිරීමට යෝජිත ය. මහජනතාවගේ දේපළ පවරා ගැනීම අවම කිරීම සඳහා කොන්ක්‍රීට් කණු මත ඉදි වන මං තීරු හතරකින් යුත් මේ නව මාර්ගය 2016 දී තනා නිම කිරීමට නියමිතය.මෙහි මුල් අදියරේ දී කඩවත සිට අඹේපුස්ස දක්වා කොටස ඉදි කිරීමට ආසියානු සංවර්ධන බැංකුවෙන් ආධාර මුදල් ලැබී ඇති බවද මෙහිදී අනාවරණය විය. මහා මාර්ග අමාත්‍යාංශයේ ලේකම් අද්මිරාල් වසන්ත කරන්නාගොඩ , මාර්ග සංවර්ධන අධිකාරියේ වැඩ බලන සභාපති ආර්. ඩබ්ලිව්. රන්ජිත් ප්‍රේමසිරි, රජයේ ප්‍රවෘත්ති අධ්‍යක්‍ෂ ජනරාල් මහාචාර්ය ආරියරත්න ඇතුගල, ජාතික සංවර්ධණය පිළිබඳ මාධ්‍ය මධ්‍යස්ථානයේ අධ්‍යක්‍ෂ ආරිය රූබසිංහ මහත්වරුද මේ මාධ්‍ය හමුවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=n1008063</link>
    <topic>මෙරට ගෘහ සේවිකාවන් 350ක්සෞදි අරාබියේ සිර කඳවුරක</topic>
    <author>මහින්ද අලුත්ගෙදර</author>
    <content>ශ්‍රීලාංකික ගෘහ සේවිකාවන් 350ක් සෞදි අරාබියේ සිර කඳවුරක සිටින බවට වාර්තා වේ.සිර කඳවුරේ සිටින ඇතැම් ගෘහ සේවිකාවන්ට වසර ගණනක් තුළ කිසිදු වැටුපක් ගෙවා නොමැති අතර ඇතැමුන් ගර්භනී තත්ත්වයේ පසුවන බවට ද වාර්තා වී ඇතැයි ශ්‍රී ලංකා විදේශ සේවා නියුක්ති කාර්යාංශය සඳහන් කරයි.සවුදි අරාබියේ රියාද් නුවර පිහිටි ශ්‍රී ලංකා තානාපති කාර්යාලය වෙත දිනකට කාන්තාවන් 10 දෙනකුට වැඩි පිරිසක් පැමිණ තමාට සිදුවන අසාධාරණකම් පිළිබඳව පැමිණිලි කරන අතර සවුදි අරාබියානු පොලීසිය මඟින් විමර්ශනයක් පැවැත්වීමෙන් පසු ඔවුන් ආපසු ගෙන්වා ගන්නා බව ශ්‍රී ලංකා විදේශ සේවා නියුක්ති කාර්යාංශයේ ජ්‍යෙෂ්ඨ ප්‍රකාශකයෙක් ‘දිනමිණ’ ට පැවැසී ය.සවුදි අරාබි පොලිස් අත්අඩංගුවේ පසුවන ශ්‍රී ලාංකික ගෘහ සේවිකාවෝ යළි තම නිවෙස්වලට පැමිණීමේ අපේක්ෂාවෙන් සිටින බව සඳහන් කළ එම ප්‍රකාශකයා ඒ පිරිසගෙන් වැඩි දෙනෙක් ශාරීරික වද හිංසාවලට හා ලිංගික අතවරයන්ට ලක්ව තිබෙන බවටද තොරතුරු ලැබී ඇතැයි සඳහන් කෙළේ ය.ශ්‍රී ලාංකික ගෘහ සේවිකාවන්ට අමතරව පිලිපීන , ඉන්දුනීසියානු , ඉන්දීය, නේපාල හා බංග්ලාදේශ කාන්තාවන්ද සිරගත වී සිටින අතර මෙරට කතුන් හැකි ඉක්මනින්ම දිවයිනට ගෙන්වා ගැනීමට ශ්‍රී ලංකා තානාපති කාර්යාලය දැඩි උත්සාහයක නිරත වන බවද තානාපති ආරංචි මාර්ග සඳහන් කරයි.සවුදි අරාබියේ රැකියා සඳහා ගොස් විවිධ ගැටලුවලට ලක් වූ ශ්‍රී ලාංකික ගෘහ සේවිකාවන් 100 දෙනකු පමණ පසුගිය ජූලි මාසයේ 29 වැනි දා ශ්‍රී ලංකාවට ගෙන්වා ගෙන ඇති අතර ඒ වෙනුවෙන් ශ්‍රී ලංකා විදේශ සේවා නියුක්ති කාර්යාංශය විසින් ගුවන් ටිකට්පත් සපයනු ලැබූ බවද එම ජ්‍යෙෂ්ඨ ප්‍රකාශකයා කීය.ඊට අමතරව මේ මස 11 වැනිදා මේ ආකාරයේ 100 දෙනකු පමණ යළි දිවයිනට ගෙන්වා ගැනීමට නියමිත බවත් මේ වසරේ පළමු මාස හය තුළ ශ්‍රී ලාංකික ගෘහ සේවිකාවෝ 536ක් පමණ යළි දිවයිනට ගෙන්වාගෙන තිබෙන බවත් ඔහු පැවැසීය. ඒ වෙනුවෙන් ශ්‍රී ලංකා විදේශ සේවා නියුක්ති කාර්යාංශය වැය කැර ඇති මුදල රුපියල් මිලියන 10කි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=n1008064</link>
    <topic>අධිවේගී මාර්ග ඉදිකිරීමේ දී ඉඩම් හාදේපළ හානි අවම කරන්නැයි උපදෙස්</topic>
    <author>සිතාරා සේනානි සහ නුවන් කොඩිකාර</author>
    <content>අධිවේගී මාර්ග ඉදිකිරීමේදී ඉඩම් හා දේපළ හානිය අවම වන ක්‍රමෝපායන් අනුගමනය කරන්නැයි ජනාධිපති මහින්ද රාජපක්ෂ මහතා මහාමාර්ග අමාත්‍යාංශයේ නිලධාරින්ට උපදෙස් දී තිබේ.ඒ අනුව ඉදිරි සැලසුම් සකස් කිරීමේදී නව ක්‍රමවේදයන් අනුගමනය කරන ලෙස මහාමාර්ග අමාත්‍යාංශයේ ලේකම් අද්මිරාල් වසන්ත කරන්නාගොඩ මහතා පැවැසීය.රජයේ ප්‍රවෘත්ති දෙපාර්තමේන්තුවේ ඊයේ (05) පැවැති කැබිනට් තීරණ දැනුම්දීමේ මාධ්‍ය සාකච්ඡාවට එක්වෙමින්, ලේකම්වරයා එසේ ප්‍රකාශ කෙළේය. කොළඹ, මහනුවර අධිවේගී මාර්ගය ඉදිකිරීම් කටයුතු මැලේසියානු සමාගමක් මගින් සිදුකළද, ඔවුන්ගේ කාර්යය ප්‍රමාද හෙයින් නැවත රජය වෙත එම කාර්ය පවරා ගත් බවද ඒ මහතා කීවේය.ආසියානු සංවර්ධන බැංකුව ලබාදෙන ඩොලර් මිලියන 500 ක වියදමින් මංතීරු හතරකින් යුක්තව මාර්ගය ඉදිකරන බවද හෙතෙම සඳහන් කෙළේය. අදියර දෙකක් යටතේ ඉදිවෙන කොළඹ – නුවර මාර්ගයේ පළමු අදියර කඩවත සිට අඹේපුස්ස දක්වාත්, දෙවැනි අදියර අඹේපුස්සේ සිට කඩුගන්නවා දක්වාත් ඉදිකරන බව අද්මිරාල් වසන්ත කරන්නාගොඩ මහතා ප්‍රකාශ කළේය.ාර්ගය ඉදිකිරීමේදී අත්පත්කර ගන්නා ඉඩම් සඳහා රුපියල් බිලියනයක මුදලක් වෙන්කර තිබෙන බව පැවසූ ලේකම්වරයා, වසර හතරක් ඇතුළත මාර්ගයේ ඉදිකිරීම් අවසන් කරන බවද කීවේය.නව අධිවේගී මාර්ගය ඉදිකිරීමත් සමඟ, 65% කින් පමණ වාහන තදබදය අවම වනු ඇති බවත් විනාඩි 45 කින් කොළඹ සිට මහනුවරට යෑමට හැකිවනු ඇති බවත් කියා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=n1008065</link>
    <topic>කේ. පී. ගැන දැන්ම කියන්න බැහැ</topic>
    <author>දයා පෙරේරා , දුමින්ද ගුරුගේ සහ ස්වර්ණා විජේකෝන්</author>
    <content>රාජ්‍ය ආරක්‍ෂාවට ප්‍රශ්නයක් වන බැවින් කුමරන් පද්මනාදන් සම්බන්ධයෙන් කිසිවක් මේ අවස්ථාවේ හෙළිදරව් කළ නොහැකි බව සභානායක, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේ දී ඊයේ (05) ප්‍රකාශ කෙළේය.ඇමැතිවරයා එසේ ප්‍රකාශ කෙළේ ප්‍රජාතන්ත්‍රවාදී ජාතික සන්ධානයේ පත් කළ මන්ත්‍රී අනුර කුමාර දිසානායක මහතා විසින් අසන ලද ප්‍රශ්නයකට පිළිතුරු වශයෙනි. මන්ත්‍රීවරයාගේ ප්‍රශ්නය රාජ්‍ය ආරක්‍ෂාව පිළිබඳ අතිශයින් සංකීර්ණ කරුණක් වන අතර  එයින් කුමරන් පද්මනාදන් සම්බන්ධයෙන් සිදුකැරෙන ඉදිරි පරීක්‍ෂණවලට බාධා මතුවිය හැකි බව පැවැසූ ඇමැතිවරයා, ඒ සම්බන්ධයෙන් ඉදිරි කාලයේදී පිළිතුරු දීමට බලාපොරොත්තු වන බව ද කීවේය.ඉදිරි කාලයේදී පිළිතුරු ලබා දෙන බව කීවාට ඒ කවදාදැයි මන්ත්‍රීවරයා විමසුවේය. ”හෙළිදරව් කළ හැකි අවස්ථාවකදී හෙළිදරව් කරනවා” යැයි ඇමැතිවරයා පිළිතුරු දුන්නේය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=n1008066</link>
    <topic>සිය ඡායාරූප වෙනස් කර අඩ නිරුවත් කළැයිපෙම්වතිය දිවි නසා ගෙන</topic>
    <author>අසේල කුරුළුවංශ</author>
    <content>විවාහකයකු වන තම පෙම්වතා තමන්ගේ ඡායාරූප ගෙන ඒවා පරිගණකයෙන් වෙනස්කර අඩනිරුවත් ඡායාරූප ලෙස සකස්කොට විවිධ බලපෑම් කිරීමේ සිද්ධියක් හේතුවෙන් සිත්තැවුලට පත් විසි හැවිරිදි තරුණියක් පෙරේදා (4) ගෙල වැලලාගෙන මියගොස් තිබේ.කටුගස්තොට අඹතැන්න ප්‍රදේශයේ පදිංචි මෙම තරුණියගේ මව විදේශගතව සිට ඇත. විවාහකයකු බව නොදැන ඇය පුද්ගලයකු හා  ප්‍රේම සම්බන්ධයක් ගොඩනඟාගෙන ඇති බවත් ඇය ඒ පිළිබඳ දැනගත් පසු සිත්තැවුලෙන් සිට ඇති බවත් පොලිස් පරීක්ෂණ මඟින් අනාවරණය වී තිබේ.මේ තරුණිය හා එක්වගත් ඡායාරූපත් ඇගේ අඩනිරුවත් ඡායාරූපත් ප්‍රසිද්ධ කරන බවට බලපෑම් කරමින් විවාහක පුද්ගලයා නිතර ඇයට බලපෑමි කර ඇතැයි මියගිය තරුණියගේ ඥාතීන් කටුගස්තොට පොලීසියට පැමිණිලි කර ඇත.මොහු ඡායාරූප කිහිපයක් මුදලට විකුණා ඇති බවටද තොරතුරු ලැබී ඇති අතර කටුගස්තොට පොලිසියේ ස්ථානාධිපති ප්‍රධාන පොලිස් පරීක්ෂක එස්.බී. දියකෙලින්නාව මහතාගේ මෙහෙයවීමෙන් පරීක්ෂණ සිදුකෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=n1008067</link>
    <topic>රියැදුරු බලපත් ජාවාරමේ මොළකරු ආර්.එම්.වී. ලොක්කෙකුගේ හිටපු රියැදුරෙක්</topic>
    <author>විජයානි එදිරිසිංහ</author>
    <content>වෑන් රථයක ව්‍යාජ රියැදුරු බලපත් කාර්යාලයක් පවත්වාගෙන ගොස් පොලිස් අත්අඩංගුවට පත් ප්‍රධාන සැකකරු මෝටර් රථ ලියාපදිංචි කිරීමේ දෙපාර්තමේන්තුවේ සහකාර කොමසාරිස්වරයකුගේ රියැදුරු වශයෙන්ද කටයුතු කර ඇති බව හෙළිවී තිබේ.මොහුගේ ව්‍යාජ රියැදුරු බලපත් ජාවාරම ඔස්සේ ලබාගෙන ඇති රියැදුරු බලපත් ප්‍රමාණය පන්දහසක් පමණ විය හැකි බවට තොරතුරු ලැබී තිබේ.ප්‍රධාන සැකකරු කුලියාපිටිය සිට කොළඹ දක්වා කාර්යාලීය ප්‍රවාහන සේවයක් පවත්වාගෙන ගොස් ඇත.සැකකරුගේ දිනෙක ආදායම රුපියල් ලක්ෂය ඉක්මවා ඇතැයිද ඔහුට කල්පිටිය ප්‍රදේශයේ අක්කර 20ක පොල් වත්තක්ද හිමි බව අනාවරණය වී තිබේ.මෝටර් රථ ලියාපදිංචි කිරීමේ දෙපාර්තමේන්තුවේ නිලධාරීන්ද මේ ජාවාරමට සම්බන්ධවී ඇතැයි සැක කෙරෙන අතර ඔවුන් හඳුනාගැනීම සඳහා පරීක්ෂණ පැවැත්වෙයි.කොළඹ අපරාධ කොට්ඨාසය බාර නියෝජ්‍ය පොලිස්පති අනුර සේනානායක මහතාගේ උපදෙස් මත පොලිස් අධිකාරි රණවීර ස්ථානාධිපති හේමන්ත දික්ඕවිට පොලිස් පරීක්ෂක සෝමතිලක ඇතුලු පිරිසක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=n1008068</link>
    <topic>පාතාල කෙරුමා සහ බිරිය බොරැල්ලේ දී පැහැරගෙන</topic>
    <author>චන්ද්‍රිකා පෙරේරා</author>
    <content>මත්කුඩු ජාවාරම ඇතුළු විවිධ අපරාධ රැසකට සම්බන්ධ පාතාල ප්‍රබලයකු හා ඔහුගේ බිරිය පෙරේදා (04) අලුයම වෑන් රථයකින් පැමිණි පිරිසක් බොරැල්ලේ දී පැහැරගෙන ගොස් තිබේ.මෙසේ පැහැර ගැනීමට ලක් වූ කාන්තාව තෙබුවන ප්‍රදේශයේ දමා ගොස් සිටිය දී පොලිසිය සොයාගෙන තිබේ.පැහැරගැනීමට ලක් වූ පුද්ගලයා මෙතෙක් සොයාගැනීමට නොහැකි වූ බව පොලිසිය පවසයි.පාතාල කල්ලි දෙකක් අතර පවතින ගැටුමක් හේතුවෙන් හෝ ගනු දෙනුවක ප්‍රශ්නයක් පැන නැඟීමෙන් පැහැර ගැනීම සිදුව තිබෙන බව පොලිසිය විශ්වාස කරයි. පැහැර ගැනීමට ලක් වූ පුද්ගලයා මත්කුඩු ජාවාරමට සම්බන්ධ වී සිටි බවටත් ඝාතන කීපයකට හවුල් අයකු බවටත් මේ වන විට පොලිස් පරීක්ෂණවලින් අණාවරණය වී තිබේ.මෙසේ අතුරුදන් ව ඇත්තේ බොරැල්ල මැගසින් පාරේ පදිංචිව සිටි තිස් හැවිරිදි ඉන්දික නැමැත්තකු බව කොළඹ ප්‍රදේශයේ ජ්‍යෙෂ්ඨ පොලිස් නිලධාරියෙක් සඳහන් කෙළේ ය. සිද්ධිය පිළිබඳ පරීක්ෂණ පැවැත්වීමට විශේෂ පොලිස් කණ්ඩායමක් යොදවා තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=n1008069</link>
    <topic>දෙවැනි වාරයේපාසල් නිවාඩුවඅද ඇරැඹේ</topic>
    <author/>
    <content>රජයේ හා රජය අනුමත පෞද්ගලික පාසල්වල 2010 වසරේ දෙවැනි පාසල් වාරය අදින් (06) සිකුරාදායින් අවසන් වේ.අ.පො.ස. (උ.පෙළ) විභාගයේ Iහා II අදියරේ ඇගයීම් මධ්‍යස්ථාන වශයෙන් යොදා ගන්නා පාසල් 28 ක් හා ශිෂ්‍යත්ව විභාගයේ ඇගයීම් මධ්‍යස්ථාන වශයෙන් යොදා ගන්නා පාසල් 28ක් හැර සෙසු පාසල්වල තෙවැනි පාසල් වාරය ආරම්භ වන්නේ සැප්තැම්බර් මස 7 වැනිදා අඟහරුවාදය. මුස්ලිම් පාසල් සඳහා තෙවැනිවාරය ආරම්භ වන්නේ සැප්තැම්බර් 13 වැනිදා සඳුදාය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=n10080610</link>
    <topic>‘එකමත් එක රටෙක’ හොරට ගහලා 50,000ක් දඩ කයි</topic>
    <author>අසේල කුරුළුවංශ</author>
    <content>‘එකමත් එක රටක” සිංහල චිත්‍රපටය රහසිගත ලෙස සංයුක්ත තැටිගතකර අලෙවි කළ පුද්ගලයකු අත්අඩංගුවට ගෙන අධිකරණයට ඉදිරිපත් කිරීමෙන් පසු වරද පිළිගැනීම නිසා මහනුවර ප්‍රධාන මහේස්ත්‍රාත් ලලිත් ඒකනායක මහතා රුපියල් 50,000/- ක දඩයක් පෙරේදා (04) නියම කෙළේය.මෙසේ දඩ මුදල් ගෙවීමට නියමවූයේ ශානක ලලින්ද ලියනාරච්චි නමැති මහනුවර පදිංචි කරුවකුටය. මේ පුද්ගලයා සිංහල චිත්‍රපට රහසිගතව පටිගතකැර අළෙවි කිරීමේ ජාවාරමක කලක පටන් නිරතව ඇති බව පොලිස් පරීක්ෂණ මඟින් අනාවරණය වී තිබේ.අත්අඩංගුවට පත්වන අවස්ථාවේ මොහු සතුව සනත් ගුණතිලක මහතාගේ නිර්මාණයක් වන “එකමත් එක රටක” චිත්‍රපටයේ සංයුක්ත තැටි දෙකක් තිබූ බවත්, මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාගේ උපදෙස්මත බුද්ධිමය දේපොළ පනත යටතේ ඔහුට නඩු පැවරූ බවත් සහකාර පොලිස් අධිකාරී එස්. බී. රත්නායක මහතා කීය.මහනුවර පොලිසියේ ප්‍රධාන පොලිස් පරීක්ෂක කුලසේකර, පොලිස් සැරයන් ජනක පද්මලාල් අය විසින් සැකකරු මහනුවර පොළ අසලදී අත්අඩංගුවට ගන්නා ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=n10080611</link>
    <topic>රෑ වනතුරු පෙමින් වෙළී ගෙදර යන්න බය හිතිලා</topic>
    <author>ඉන්දික පොල්කොටුව</author>
    <content>වෑන්රියකින් පැමිණ හැටන් නගරයේ දී පැහැරගෙන ගම්පොළ දී ඉන් පැන ගත්තේ යැයි කියන පාසල් සිසුවියන් දෙදෙනා පොලිසිය නොමඟ යැවීමට උත්සාහ ගෙන ඇතැයි හෙළිවෙයි.එම පාසල් ශිෂ්‍යාවන් දෙදෙනා තම පෙම්වතුන් සමඟ දවස ගතකොට රාත්‍රිය උදාවීමත් සමඟ නිවෙස්වලට යාමට බියෙන් ඔවුන් විසින් ම කැපුම් තුවාල සිදු කැරගෙන සිංහාපිටිය ප්‍රදේශයේ සිටිය දී හමු වූ බවට තොරතුරු අනාවරණය කැරගෙන ඇත.ඉකුත් 02දා පාසල් යාම සඳහා තමන් හැටන් නගරයේ සිටිය දී වෑන් රථයකින් පැමිණි පිරිසක් තමන් දෙදෙනා පැහැරගෙන වෑන් රථයකට දමා ගත් බවත් අනතුරුව සිහි නැති කොට කැපුම්තුවාල සහිතව ගම්පොළ සිංහාපිටිය ප්‍රදේශයේ මහමඟ දමාගිය බවත් ඔවුන් පළමුව පොලිසියට ප්‍රකාශ කැර තිබේ.හැටන් නගරයේ විදුහලක දහ හතර හැවිරිදි සිසුවියන් දෙදෙනකු වන මොවුන් ගම්පොළ සිංහාපිටිය ප්‍රදේශයේ මහ මඟ සිටිය දී ඉකුත් 2 දා රාත්‍රී 7.00 ට පමණ ප්‍රදේශවාසීන් විසින් පොලිසියට බාර දී ඇත.අදාළ සිසුවියන් දෙදෙනා සිය පෙම්වතුන් සමඟ එක්ව මේ සිද්ධිය සැලැසුම් කැර අනතුරුව තම ඥාතීන් ප්‍රදේශවාසීන් හා පොලිසිය නොමඟ යවා තිබේ. සිද්ධිය පිළිබඳ පරීක්ෂණ පැවැත්වීම සඳහා ගම්පොළ කොට්ඨාස භාර ජ්‍යෙෂ්ඨ පොලිස් අධිකාරි රොෂාන් ප්‍රනාන්දු මහතාගේ මෙහෙයවීමෙන් ක්‍රියාත්මක වූ පරීක්ෂණ කණ්ඩායමක් එක් සිසුවියකගෙන් දිගින් දිගට ම සිදු කළ ප්‍රශ්න කිරීම් ඔස්සේ මේ කරුණු අනාවරණය වී තිබේ.මේ අතර සැකකාර පෙම්වතුන් දෙදෙනා සොයා විශේෂ පරීක්ෂණයක් ආරම්භ කැර ඇත. ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, නියෝජ්‍ය පොලිස්පතිවරුන් වන පූජිත් ජයසුන්දර, ජයන්ත ගම්මන්පිල යන මහත්වරුන්ගේ උපදෙස් මත ගම්පොළ කොට්ඨාස භාර ජ්‍යෙෂ්ඨ පොලිස් අධිකාරි රොෂාන් ප්‍රනාන්දු මහතාගේ මෙහෙයවීමෙන් මෙහි වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=n10080612</link>
    <topic>පහ වසර ශිෂ්‍යත්ව අවසන් වැඩමුළුව හෝමාගමදී</topic>
    <author/>
    <content>‘මන්චි-දිනමිණ’ පහ වසර ශිෂ්‍යත්ව අවසන් වැඩමුළුව හෙට (06) හෝමාගම මහ විද්‍යාලයේදී උදේ 8.30 ට පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=n10080613</link>
    <topic>මහනුවර-ගාල්ල දුම්රියේ හොරට ගිය 102ක් අල්ලයි</topic>
    <author>ශීලා උඩුවර සහ නිමල් රාජපක්‍ෂ</author>
    <content>මහනුවර සිට ගාල්ල දක්වා ගමන් කළ ශීඝ්‍රගාමී දුම්රියේ ප්‍රවේශපත් නොමැතිව හා තුන්වැනි පන්තියේ ප්‍රවේශපත් වලින් දෙවැනි පන්තියේ මැදිරිවල ගමන්ගත් මඟීන් 102 දෙනකු දුම්රිය ආරක්ෂක හමුදා නිලධාරීන් විසින් ඊයේ (5) උදේ අල්ලාගෙන තිබේ.මේ මගීන්ගෙන් ලබා ගත් දඩ මුදලින් දුම්රිය දෙපාර්තමේන්තුවට රුපියල් 80,444 ක ආදායමක් ලැබුනු බව දුම්රිය ආරක්ෂක හමුදා මූලස්ථානයේ මෙහෙයුම් බාර උප පරීක්‍ෂක ඩබ්ලිව්. එස්. ජයසේකර මහතා පැවැසීය.පැය භාගයක් තුළ කළ පරීක්‍ෂාවකදී මේ පිරිස අල්ලා ගැනීමට හැකිවූ බව ජයසේකර මහතා කීය.දුම්රිය ආරක්ෂක හමුදා අධිකාරි ජේ. එම්. එන්. එස්. ජයසේන මහතාගේ අධික්ෂණය හා මෙහෙයුම් බාර උප පරීක්‍ෂක ජයසේකර මහතාගේ මෙහෙයවීම යටතේ උප පරීක්‍ෂක ශාන්තසිරි සැරයන් දයාරත්න ආරක්ෂක නිලධාරි කොන්ස්ටන්මයින් හා සමන් කීර්ති මහත්වරුන් ඇතුළු වේයන්ගොඩ, රාගම, මරදාන, කොටුව, දුම්රිය ආරක්ෂක නිලධාරීන් හා දුම්රිය ආරක්ෂක හමුදා මූලස්ථානයේ නිලධාරීන් 23 දෙනකු මේ වැටැලීම කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=n10080614</link>
    <topic>පාර්ලිමේන්තු ඇවිත්පහේ කාසියක් ගිලලා</topic>
    <author/>
    <content>පාර්ලිමේන්තුව දැක බලා ගැනීමට පැමිණි ජා-ඇළ ප්‍රදේශයේ පාසලක හත් හැවිරිදි ශිෂයෙක් රුපියල් පහේ කාසියක් ගිල දැමීම නිසා කොළඹ රිජ්වේ ආර්යා ළමා රෝහලට ඊයේ (5) පස්වරවේ ඇතුළත් කරනු ලැබීය.ගුරුවරුන් ඇතුළු වැඩිහිටියන් කිහිප දෙනකු සමඟ පාර්ලිමේන්තු සංකීර්ණයට පැමිණි මේ සිසුවා මහජන ගැලරියට පිවිසීමට පෙර පොලිසියෙන් පරීක්‍ෂා කරන විට මේ කාසිය ගිල දමා ඇතැයි පැවැසේ. මහජන ගැලරියට පිවිසෙන විට මුදල් පසුම්බි, කාසි, නෝට්ටු පෑන් පෑන්සල් කිසිවක් ගෙන යාමට අවසර නැති බව පොලිසියෙන් මේ සිසුවා ඇතුලු සියලු දෙනාට කියා ඇත.ඊට සුළු මොහොතකට පසු මෙම සිසුවා තමාට කාසියක් ගිලුණු බව කියමින් කෑ ගසා ඇත.ඔහු පාර්ලිමේන්තු වෛද්‍ය මධ්‍යස්ථානයට යොමු කිරීමෙන් පසු ගිලන් රියකින් රිජ්වේ ආර්යා ළමා රෝහලට යැවීමට එහි වෛද්‍යවරුන් වහා පියවර ගෙන තිබේ.මෙම සිසුවාගේ තත්ත්වය බරපතල නොවන බවත් ශල්‍යකර්මයක් අවශ්‍යවේ දැයි අද (06) තීරණය කරන බවත් රෝහල් ප්‍රකාශකයෙක් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=n10080615</link>
    <topic>මහනුවර සිසුවියන් 2ක් පැහැරගත් සැකකරුවන් අත්අඩංගුවට</topic>
    <author>ඉන්දික පොල්කොටුව සහ ඉන්ද්‍රාණි තෝරදෙණිය</author>
    <content>මහනුවර නගරයේ සුපිරි බාලිකා පාසලක පහළොස් හැවිරිදි සිසුවියක හා නගරයට යාබද පාසලක පහළොස් හැවිරිදි සිසුවියක පැහැරගෙන රඳවා තබාගෙන සිටි බවට සැකකරන පුද්ගලයන් දෙදෙනකු මහනුවර මූලස්ථාන පොලිසිය විසින් පෙරේදා (04) අත්අඩංගුවට ගනු ලැබ තිබේ.සුදුහුම්පළ හා අම්පිටිය ප්‍රදේශවලදී මේ බාලවයස්කාර සිසුවියන් පැහැරගෙන ගොස් ඇතැයි පොලිසිය පවසයි.අත්අඩංගුවට ගැනුණු සැකකරුවන් වයස අවුරුදු 19 හා 23 වයස්වල අය බවත් ඔවුන්ගේ අතවරයට සිසුවියන් ලක්වූයේදැයි සොයා බැලීමට එම සිසුවියන් වෛද්‍ය පරීක්ෂණයකට යොමු කරන බවත් පොලිසිය පවසයි. අත්අඩංගුවට ගැනුණු සැකකරුවන් පෙරේදා (04) මහනුවර මහේස්ත්‍රාත් අධිකරණය හමුවට ඉදිරිපත් කිරීමට නියමිතව තිබිණි. මහනුවර මූලස්ථාන පොලිසියේ අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්ෂක රංජිත් බාලසූරිය මහතා ඇතුළු නිලධාරීහු පිරිසක් වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=n10080616</link>
    <topic>මිනීමැරුම් නඩු දෙකකවිත්තිකරුවන් දෙදෙනාට මරණ දඬුවම්</topic>
    <author>අම්බලන්ගොඩ සමූහ – ආර්. ඤාණදාස</author>
    <content>බලපිටිය මහාධිකරණයේ ඊයේ (5) විභාග කෙරුණ මිනීමැරුම් නඩු දෙකක විත්තිකරුවන් දෙදෙනෙකුට මහාධිකරණ විනිසුරු එච්. එම්. අමල් තිලකරත්න මහතා මරණ දඬුවම නියම කළේය.මෙම නඩු දෙකේම විත්තිකරුවන් අධිකරණය මඟහැර සිටි හෙයින් නඩු දෙකම විභාග කරනු ලැබුවේ විත්තිකරුවන් නොමැතිවය. එනිසා එම විත්තිකරුවන් දෙදෙනාටම මහාධිකරණ විනිසුරුවරයා විවෘත වරෙන්තු ද නිකුත් කළේය.1998 ජනවාරි මස 29 දින හෝ ඊට ආසන්න දිනකදී අගලිය පොල්ගහවිලකන්දේ පෝද්දිවල මාරගේ රංජිත් නොහොත් රංජිත් දිසානායක සහ එගම පදිංචි කාරියවසම් පණ්ඩිකන්කානම්ගේ වසන්ත යන දෙදෙනාට තුවක්කුවකින් වෙඩි තබා ඔවුන් දෙදෙනාගේ මරණය සිදුකිරීම සම්බන්ධයෙන් රජයේ නීතිපතිවරයා ගැටවකන්දගේ පි‍්‍රයන්ත නොහොත් එඩ්වින් පි‍්‍රයන්ත යන විත්තිකරුට එරෙහිව අධිචෝදනා ගොනුකර තිබුණි.චෝදනාවලට වරදකරු වූ එම විත්තිකරුට මහාධිකරණ විනිසුරු අමල් තිලකරත්න මහතා මරණ දඬුවම නියම කළේය.ඇල්පිටිය සන්ගල්විල පදිංචිව සිටි හැලබගේ දොන් විල්සන් යන අයට බෝතලයක් කඩා ඉන් ඇන ගල්වලින් පහර දී ඔහුගේ මරණය සිදුකිරීම යන චෝදනාවට වරදකරු වූ ඇල්පිටිය පන්ගන්විල පදිංචි ගාර්දිහේවගේ අජිත් පුෂ්පකුමාර යන අයට එරෙහිව රජයේ නීතිපතිවරයා අධි චෝදනා ගොනුකර තිබුණි.ඔහු ද චෝදනාවලට වරදකරු කළ මහාධිකරණ විනිසුරු අමල් තිලකරත්න මහතා ඔහුට ද මරණ දඬුවම නියම කළේය.මෙම නඩු දෙක වෙනුවෙන්ම පැමිණිල්ල වෙනුවෙන් ඉදිරිපත් වූයේ රජයේ අධිනීතිඥ විරාජ් වීරසූරිය මහතාය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=r1008061</link>
    <topic>කරාපිටිය ශික්‍ෂණ රෝහලේඅඩු පාඩුකම් රැසක්</topic>
    <author>බෙන්තොට සමූහ – රිච්මන්ඩ් විජේසේකර</author>
    <content>ගාල්ල කරාපිටිය ශික්‍ෂණ රෝහලේ දැනට අඩුපාඩු රැසක් පවතින අතර, මේ තත්ත්වය නිසා ප්‍රතිකාර ගැනීම සඳහා රෝහලේ බාහිර හා සායනවලට පැමිණෙන දහස් ගණනක් රෝගීන්ට මහත් අපහසුතාවන්ට මුහුණ දීමට සිදුවී ඇත.හෘද රෝග ඒකකය සඳහා විශේෂඥ වෛද්‍යවරුන් දෙදෙනෙකු සිටියද මෙකී වාට්ටුවේ ඉඩකඩ පහසුකම් පුළුල් නොකිරීම ප්‍රධාන ගැටලුවකි. දැඩි සත්කාර ඒකකයේ තිබෙන උපකරණ රැසකට විදුලිය සර වැදීම නිසා අක්‍රිය වී ඇත. රෝගීන්ගේ රුධිර පීඩනය මැන බැලීම සඳහා ඇති උපකරණ රැසක්ද අක්‍රිය තත්ත්වයට පත්වී ඇති බව කියති.දැනට ඇති එකම එකෝ යන්ත්‍රයද ඉතා අබලන් තත්ත්වයේ පවතින අතර නව එකෝ යන්ත්‍රයක් ලබාදෙන ලෙස ඉල්ලා සිටිති. ශල්‍ය වෛද්‍ය ඒකකයේ ද උපකරණවල හිඟයක් පවතින බවද ඔව්හු කියති. මේ රෝහලෙන් ප්‍රතිකාර ලබා ගැනීම සඳහා වකුගඩු රෝගීන් විශාල සංඛ්‍යාවක් ද පැමිණෙන නමුත් ඔවුන් වෙනුවෙන් වෙනම වාට්ටුවක් නොමැතිවීම කැපී පෙනෙන අඩුපාඩුවකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=r1008062</link>
    <topic>මහව කනිෂ්ඨ පාසල්වැසී යාමේ අවදානමක්</topic>
    <author>මහව සමූහ එස්. එම්. සිරිවර්ධන</author>
    <content>කුරුණෑගල පරිපාලන දිස්ත්‍රික්කයේ මහව කලාප අධ්‍යාපන බල ප්‍රදේශයේ කනිෂ්ඨ පාසල් වැසීයාමේ තර්ජනයකට ලක්ව ඇත. මේ අනුව දැනටමත් මහව කලාප කාර්යාලයට අයත් මඩදොබේ, එරියාව සහ මානන්කුලියාගම කනිෂ්ඨ පාසල් 3ක් ද මොරගස්වැව කනිෂ්ඨ පාසලත් වැසීයාමේ තර්ජනයට ලක්ව ඇත.මේ තත්ත්වය නිරීක්ෂණය කිරීමේදී දක්නට ලැබුණේ මහව අධ්‍යාපන කොට්ඨාසයේ කෝන්වැවේ පිහිටි මොරගස්වැව කනිෂ්ඨ විද්‍යාලය දැනටමත් වසා දමා පාලුවට ගොස් ඇති බවකි.මේ තත්ත්වය පිළිබඳව කලාප අධ්‍යාපන අධ්‍යක්ෂ එච්. එම්. කරුණාරත්න මහතාගෙන් කරුණු විමසා බැලීමේදී අනාවරණය වූයේ මධ්‍යම රජය හෝ පළාත් සභාව කිසිදු තීරණයකට එළඹ නොමැති අතර හැකි ඉක්මණින් මේ පාසල් ආදර්ශ පාසල් ලෙස වැඩිදියුණු කරන බවත්ය. මොරගස්වැව කනිෂ්ඨ විද්‍යාලය ආදර්ශ ඉංග්‍රීසි පාසලක් බවට පත් කිරීම දැනටමත් පියවර ගෙන ඇති බවද ඒ මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=r1008063</link>
    <topic>යාපනය මිදි මිලඉහළට</topic>
    <author>ආනන්ද පතිරාජ උතුරුමැද පළාත්</author>
    <content>යාපනයේ වගා කරනු ලබන මිදි වල මිල මේ වන විට ඉහළ යමින් පවතී. යාපනයේ පොදු වෙළෙඳ පළේ මිදි කිලෝවක මිල මේ වන විට රුපියල් තුන්සියයත් තුන්සිය පනහත් අතර මිලකට අලෙවි කෙරේ.මිදි මිල ඉහළ යාමත් සමඟම යාපනයේ මිදි වගාකරුවන්ගේ අතමිට සරු වීමක් දක්නට ලැබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=r1008064</link>
    <topic>මහවැලි ගංගාවේ ජල මට්ටමවසරකට අගල් 6ක් පහත බසී</topic>
    <author>ගිරාදුරුකෝට්ටේ සමූහ සෝමදාස සමරගුණරත්න</author>
    <content>මහියංගන ආශි‍්‍රතව මහවැලි ගංගාවේ ජල මට්ටම වසරක් පාසාම අගල් 06 කින් පහත බහින බවත් එමඟින් ඉදිරි කාලයේ දී ගැටලු හටගත හැකි බවත් ජල සම්පාදන අංශයේ නිලධාරීහු පෙන්වා දෙති.මහියංගනයට ජලය ලබා ගන්නා කොටස තුළ වැලි ගොඩ දැමීමේ ක්‍රියාවලිය මීට ප්‍රධාන හේතුව ලෙසද හඳුනා ගෙන තිබේ. ගඟ මැද ඉදිකර ඇති ජල පොම්ප උපකරණය අවටින් ද වැලි ඉවත් කරන අතර මේ කටයුත්ත වහාම නැවැත්වීමට ද පියවර ගත යුතුව ඇත.දැනට මහියංගන ජල පිරිපහදුවේ දෛනික ගබඩා ධාරිතාව ඝන මීටර් 2000 කි. එහෙත් ඉල්ලුම ඝන මීටර් 7500 ක් පමණ වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=r1008065</link>
    <topic>දැදුරු ඔයට වින කටින මේ අවනඩුව දෙස බලන්න</topic>
    <author>ඉබ්බාගමුව විශේෂ චන්ද්‍රතිලක රත්නායක</author>
    <content>හිරියාල මැතිවරණ කොට්ඨාසයට අයත් කිරිඳිවැල්මඩ ප්‍රදේශය හරහා ගලායන දැදුරුඔයට කුකුළු අපද්‍රව්‍ය ඇතුළු කැළිකසළ දැමීම නිසා ජලය අපිරිසුදු වී ඇතැයි ප්‍රදේශවාසීහු පවසති.වසර ගණනාවක් තිස්සේ පවතින මේ තත්ත්වයට අදාළ බලධාරීන් කිසිදු විසඳුමක් තවමත් ලබාදී නැත. රාත්‍රීකාලයේදී මේ අපද්‍රව්‍ය මළුපිටින් ගෙනවිත් දමන බව ප්‍රදේශවාසීහු කියති.ඒ අසල බෝක්කුව හා වන ලැහැබ ළඟ විවිධ අපද්‍රව්‍ය දැමූ පොහොර උර සහ වෙනත් මළුවලින් පිරී පවතී.මහපාරේ සිට විසිකරන අපද්‍රව්‍ය නාන මංකඩ හරහා ගලා යන බව ප්‍රදේශවාසීහු පෙන්වාදෙති.දැදුරුඔය පහළ සිටින පදිංචිකරුවන්ගෙන් වැඩි දෙනෙක් එම ජලය ප්‍රයෝජනයට ගනිති. මේ හේතුව නිසා එම ජලය පරිහරණය කරන අයගේ සෞඛ්‍යයට ද මෙය බලවත් තර්ජනයක් වී ඇති බව අවට පදිංචිකරුවෝ පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=r1008066</link>
    <topic>ඕපාත රාහුල විදුහල සංවර්ධනයේ අරුණලුදකින්නේ කවදාද...?</topic>
    <author>පෝද්දල සමූහ ජයන්ත කල්‍යානන්ද</author>
    <content>වසර සියයකට ආසන්න දිගු ඉතිහාසයකට නෑකම් කියන උළුවිටිකේ, ඕපාත විදුහල රටට වැඩදායක වියතුන් රැසක් බිහිකළ සිප්හලකි. එහෙත් අද එහි අඩුපාඩු රැසක් දක්නට ලැබේ.පැරණි ගොඩනැගිලි දෙකක්ම දිරාපත්ව ගරා වැටී ඇත. වසර දෙකකට පෙර එක් ගොඩනැඟිල්ලක් අධ්‍යාපන දෙපාර්තමේන්තුව මගින් ඇස්තමේන්තු කොට ඇතත් එහි අලුත්වැඩියා කටයුතු කිසිවක් මේ වනතුරු කෙරී නැත.සිසු දරුවන්ටත් ගුරු මණ්ඩලයටත් ඇත්තේ එකම එක වැසිකිළියක් පමණි. විදුහල්පතිනි කාන්ති ජයවර්ධන මහත්මිය ඇතුලු ඇදුරු මඩුල්ල දරුවන්ගේ නැණ නුවණ පෑදීමට දැඩි කැපවීමක් කරති. ගණිත ගුරුවරයෙක් නැතත් අනුයුක්ත ගුරු මහත්මියක් ඒ අඩුපාඩුව සපුරන්නීය. සෞන්දර්ය විෂයයට ද ගුරුවරුන් නැත.අධ්‍යාපන බලධාරීන්ගේ අතදීමක් කෙරේ නම් රාහුල විදුහලට නැවත නැඟී සිටින්නට හැකිවනු නො අනුමානය. පුස්තකාලය විද්‍යාගාර, පරිගණක ඒකක යම් ප්‍රමාණයකින්වත් මෙවැනි කුඩා විදුහල්වලටත් ලබාදිය යුතුය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=r1008067</link>
    <topic>දුම්බර මිටියාවතේ ගොවියෝ ගැටලු රැසක</topic>
    <author>වත්තේගම සමූහ කේ. එම්. එස්. බණ්ඩාර</author>
    <content>දුම්බර මිටියාවතේ වලල පිටවල වෙල්යායේ ගොවීහු එළවුළු වගාව කරගෙන යාමේදී දුෂ්කරතා රැසකට මුහුණ දෙති.වසර පනහකට වැඩි කාලයක සිට මෙම වෙල්යායේ යල් කන්නයට එළවුළු වගා කෙරෙන අතර, මෙවර ද ගොවීන් විශාල පිරිසක් එම වගාවේ නිරතව සිටිති. ‘අපි වවමු රට නගමු’ වැඩසටහන යටතේ රජය මගින් ලබාදෙන පොහොර සහනාධාරය ද මොවුනට මහත් රුකුලක් බව ඔවුහු කියති.එහෙත් දැනට පැන නැගී ඇති ගැටලු සම්බන්ධයෙන් පිටවල ආර්. බී. වීරසේකර ගොවි මහතා මෙසේ කීය.මේ වෙල්යායේ ගොවීන් වැඩි පිරිසක් ගෝවා, බණ්ඩක්කා, වැටකොළු, මෑ, වට්ටක්කා ආදී වගාවක් තමයි කරගෙන යන්නේ. මෙවරද වැඩිපිරිසක් එම වගාවේ යෙදී සිටිනවා. වගාව සරුයි. එහෙත් ඒවා කලට වේලාවට අලෙවි කර ගැනීම සඳහා ප්‍රවාහන පහසුකම් නොමැතිවීම විශාල ගැටලුවක්. අපේ අස්වැන්න විකුණා ගැනීමට අපිට ආර්ථික මධ්‍යස්ථානයක් නෑ. දැනට අලෙවිය සඳහා ඇති එකම ස්ථානය කටුගස්තොට පොදු වෙළෙඳ පොළ පමණයි. මුළු දුම්බර ප්‍රදේශයේම එළවුළු ගෙන එන්නේ එතැනටයි. එහි සිටින බොහෝ වෙළෙඳුන් අපේ අස්වැන්න මිලදී ගන්නේ ඉතාම අඩු මුදලකටයි.එසේම මේ දිනවල විටින් විට ඇදහැලෙන වර්ෂාව නිසාද එළවුළු අස්වැන්න හොඳ මිලකට අලෙවිකර ගැනීමට නොහැකිවී තිබෙනවා. වියදමේ හැටියට ආදායමක් නොලැබීම අපේ එළවුළු වගාවට විශාල බාධාවක්. රජයෙන් ලබාදෙන සහනාධාර පොහොර නිසා අපිට තරමක සහනයක් ලැබී තිබෙනවා.පිටවල වලල ඒ. එම්. චූලරත්න බණ්ඩා ගොවි මහතා - මා දැනට වසර තිහක පමණ කාලයක සිට එළවළු වගා කරනවා. මෙවරත් අක්කර දහයක මා මිරිස්, බණ්ඩක්කා, නෝකෝල් ආදිය වගා කර තිබෙනවා. මේ සඳහා හොඳ බීජ වර්ග සොයාගැනීමේ ගැටලුවක් පවතිනවා. ඒවායේ මිලද ඉහළයි. එය අපට මහත් බාධාවක්. තවද වගාවේදී නොයෙකුත් රෝග හැදෙනවා. ඒ සඳහා නොයෙකුත් කෘමිනාශක භාවිත කිරීමට සිදුවී තිබෙනවා. ඒවා ලොකු මුදලක් ගෙවා මිලදී ගැනීමට සිදුවීම මහත් ගැටලුවක්. එබැවින් අපිට අවශ්‍ය එළවුළු, බීජ වර්ග හා කෘමිනාශක බෙහෙත් වර්ග පහසුවට ලබාගැනීමට රජය කිසියම් වැඩපිළිවෙළක් යොදන්නේනම් එය අපිට ලොකු සහනයක් වේවි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=r1008068</link>
    <topic>ප්‍රමිතියෙන් තොර මදුරු දඟරවිකුණන බවට චෝදනා</topic>
    <author>කොළඹ දකුණ සමූහ ගාමිණී රූපානන්ද</author>
    <content>කොළඹ, ගම්පහ හා කළුතර දිස්ත්‍රික්කයන්හි ප්‍රමිතියෙන් තොර නුසුදුසු මදුරු දඟර විශාල ප්‍රමාණයක් අලෙවි කරමින් පවතින බව ජනතාව පවසති. ශ්‍රී ලංකා ප්‍රමිති තත්ත්වයන්ට අනුකූල නොවන මදුරු දඟර විකිණීම හෝ ප්‍රදර්ශනය කිරීම තහනම් කර ඇතත් ඇතැම් වෙළෙඳුන් විසින් එම නියෝග පිළිපදින බවක් දක්නට නොලැබේ.වෙළෙඳ පොළේ පවතින හා විකුණන මදුරු දඟරවලින් බහුතරය පිටරටවලින් ආනයනය කරන නිෂ්පාදනයි.මේ වන විට මිනිස් සිරුරට අහිතකර මදුරු දඟර වර්ග 10ක් පමණ වෙළඳපළේ ඇති බව ප්‍රමිති ආයතනය කරන ලද විමර්ශනවලදී හෙළිවී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=r1008069</link>
    <topic>ගම්පහට වී ගබඩාවක්</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ගම්පහ දිස්ත්‍රික්කයට විශාල වී ගබඩාවක් පවත්වා ගෙන යෑමට කටයුතු යොදා ඇතැයි ගම්පහ දිස්ත්‍රික් ලේකම් ජේ. ජේ. රත්නසිරි මහතා පැවැසීය. මරදගහමුල ප්‍රදේශයේ සහල් ව්‍යාපාරිකයින් රාශියක් සිටින නිසා මේ වී ගබඩාව දිවුලපිටිය ප්‍රාදේශීය ලේකම් කොට්ඨාසයේ ස්ථානයක් තෝරාගෙන ඇති අතර කඩිනමින් එම ස්ථානය සැකැසීමට කටයුතු යොදා ඇත. ගම්පහ දිසාවේ සහල් මිලද මේ අනුව පහත වැටීමට බෝහෝ දුරට ඉඩ ඇති බැව් ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=r10080610</link>
    <topic>නුගේගොඩ පැඟිරිවත්ත දුම්රිය ස්ථානයවසා දමලා</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>නුගේගොඩ හා උඩුමුල්ල අතර ඇති පැඟිරිවත්ත දුම්රිය ස්ථානය පසුගිය ජනවාරි මාසයේ සිට වසා දමා තිබේ.කිසිම පාලනයකින් තොරව එහි කාර්යාලය පවා වසා දමා එහි සේවය කළ උප දුම්රිය ස්ථානාධිපතිවරයා ද ඉවත්කර ගෙන ඇති බව ශ්‍රී ජයවර්ධනපුර කෝට්ටේ මහ නගර සභාවේ නාගරික මන්ත්‍රී නන්දසිරි උපාලි බොතේජු මහතා දිනමිණ ට පැවැසීය.වසර ගණනාවක සිට දුම්රිය දෙපාර්තමේන්තුවෙන් කළ ඉල්ලීමක් මත පසුගිය වසරේ ජුලි මස 27 වැනි දින පැඟිරිවත්ත දුම්රිය ස්ථානය ජනතා අයිතියට පවරනු ලැබීය.එවකට ප්‍රවාහන ඇමැතිව සිටි ඩලස් අලහප්පෙරුම මහතා ප්‍රධාන මැති ඇමතිවරුන් රැසකගේ සහභාගිත්වයෙන් විවෘත කැර තිබේ.මේ දුම්රිය ස්ථානයෙන් දිනකට මගීන් 500 කට වැඩි පිරිසක් දුම්රියට ගොඩවන අතර, තවමත් සෑම දුම්රියක්ම පාහේ මේ දුම්රිය ස්ථානයේ නතර කෙරේ.අවශ්‍ය ප්‍රවේශ පත්‍ර කොළඹ දක්වා නුගේගොඩ දුම්රිය ස්ථානයෙන් ද අවිස්සාවේල්ල දක්වා මහරගම දුම්රිය ස්ථානයෙන් ද ලබා ගන්නා ලෙස දැක්වෙන දැන්වීමක් ද දුම්රිය කාර්යාලයේ ඉදිරිපස ප්‍රදර්ශනය කර ඇත. එහෙත් කිසිවකුටවත්, විශේෂයෙන් අබල දුබල තැනැත්තෙකුටවත් එසේ දුම්රිය ප්‍රවේශ පත්‍ර ලබා ගැනීමට අපහසු කාර්යයක් වී තිබේ.කැලණි වැලි දුම්රිය මාර්ග සංවර්ධන ව්‍යාපෘතිය යටතේ ඉදිකළ පැඟිරිවත්ත දුම්රිය ස්ථානය පවත්වාගෙන යාම සඳහා එක් සේවකයෙක්වත් මේ ස්ථානයේ සේවයට පත් කරන්නට නව ප්‍රවාහන ඇමැතිවරයාගේ සැලකිල්ල යොමුවිය යුතු බව ප්‍රදේශවාසී ජනතාව පවසති.මේ තත්ත්වය මග හරවා ගැනීමට දුම්රිය ස්ථානාධිපතිවරයකු පත් කරන ලෙස නාගරික මන්ත්‍රී නන්දසිරි උපාලි බොතේජු මහතා ද ප්‍රවාහන ඇමැති කුමාර වෙල්ගම මහතා ගෙන් ඉල්ලීමක් කැර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=s1008061</link>
    <topic>ලසිත් මාලිංගගෙන් ටෙස්ට් කඩුලු ශතකයක්</topic>
    <author>පි‍්‍රන්ස් ගුණසේකර</author>
    <content>සංචාරක ඉන්දීය පිල හා ශ්‍රී ලංකාව අතර පී. සරා ඕවල් ක්‍රීඩාංගණයේ පැවැත්වෙන තෙවැනි හා අවසාන ටෙස්ට් ක්‍රිකට් තරගයේ ඊයේ දිනය නිමාවෙද්දී ශ්‍රී ලංකා පිල දෙවැනි ඉනිමට කඩුලු 2 ක් බිඳ වැටී ලකුණු 45 ක් ලබා සිටියේය.ඒ අනුව ශ්‍රී ලංකාව තවත් කඩුලු 8 ක් අතැතිව දෙවැනි ඉනිමට ලකුණු 34 ක් ඉදිරියෙන් සිටී. ශ්‍රී ලංකාව පළමු ඉනිමේදී ලකුණු 425 ක් ලැබූ අතර ඉන්දියාව ඊයේ දිනයේදී පළමු ඉනිමට සියලු දෙනා දැවී ලකුණු 436 ක් ලබා ගත්තේය.තෙවැනි දිනය නිමාවෙද්දී නායක කුමාර් සංගක්කාර නොදැවී ලකුණු 12 ක් හා “නයිට් වොච්මන්” සුරාජ් රන්දීව් නොදැවී ලකුණු නොලබා සිටියහ. කුමාර් සංගක්කාර ටෙස්ට් ලකුණු 8000 වාර්තා කිරීමටද ඊයේ සමත් විය.ශ්‍රී ලංකා ආරම්භක පිතිකරුවන් දෙදෙනා ඉක්මනින් දවාගෙන තරඟයේ වැඩි වාසි ඉන්දියාව මේ වනවිට අත්කර ගෙන සිටී. බිඳ වැටුණු කඩුලු දෙකම විරේන්ද්‍ර ෂෙවාග් දවා ගත්තේය. පරණවිතාන ලකුණු 16 කට හා ඩිල්ෂාන් ලකුණු 13 කට දැවී යාම ප්‍රබල පීඩනයක් ගෙන දුන්නේය. වේගපන්දු යවන ක්‍රීඩක ලසිත් මාලිංග ටෙස්ට් කඩුලු 100 ක් සම්පූර්ණ කළ ක්‍රීඩකයන්ගේ සමාජයට එක්වූවේය. එමෙන්ම අජන්ත මෙන්ඩිස් ටෙස්ට් කඩුලු 50 ක් වාර්තා කිරීමද කැපී පෙනුණි.ලසිත් මාලිංග පෙරේදා ටෙස්ට් කඩුලු 99 ක් ලබා සිටි අතර ඊයේ සචින් හා දෝනිගේ කඩුලු දෙක දවා ගත්තේය. මෙයට පෙර පළමු ටෙස්ට් තරගයේදී ද සචින් හා දෝනි මාලිංගගේ ටෙස්ට් කඩුලු ගොදුරු බවට පත් වූහ.’ මෙයට පෙර ශ්‍රී ලංකාව වෙනුවෙන් ටෙස්ට් කඩුලු 100 ඉක්මවා ගොස් ඇත්තේ මුරලි (කඩුලු 800) හා චමින්ද වාස් (කඩුලු 355) පමණි.සනත් ජයසූරිය ටෙස්ට් කඩුලු 98 ක් ලබා කඩුලු ශතකයේ ආසන්නයේම සිටියේය. මාලිංග මේ දක්ෂතාව දැක්වූයේ තම 30 වැනි ටෙස්ට් තරගයේදීය. අජන්ත මෙන්ඩිස් තම 12 වැනි ටෙස්ට් තරගයේදීම කඩුලු 50 සම්පූර්ණ කිරීමද වාර්තාවකි. ශ්‍රී ලංකා පන්දු යවන්නකු අඩුම තරග ගණනකදී කඩුලු 50 ක් ලැබීම අජන්ත වාර්තා කළ වැදගත් සටහනකි. ඔහු ඉන්දියාවට එරෙහිව මේවන විට ටෙස්ට් කඩුලු 34 ක් ලබා ඇත.ඉන්දීය පළමු ඉනිම ඊයේ පස්වරු 4.10 ට නිමාවිය. පෙරේදා තරගය නතර කරද්දී ඉන්දියාව කඩුලු 2 ක් දැවී ලකුණු 180 ක් ලබා සිටි අතර ඊයේ දිනයේදී කඩුලු 8 ක් දැවී යද්දී තවත් ලකුණු 256 ක් එක් විය. ඊයේ තරගය ආරම්භ වී පළමු ඕවරයේදීම සචින් තෙන්ඩුල්කාර්ගේ කඩුල්ල දවාගැනීමට ලසිත් මාලිංග සමත් විය. සචින් පන්දු 72 කදී ලකුණු 41 ක් වාර්තා කර සිටියදී ප්‍රසන්න ජයවර්ධන වෙත උඩ පන්දුවක් ලබා දුන්නේය.තවත් ඕවර් 4 ක් ගතවෙද්දී විරේන්ද්‍ර ෂෙවාග්ගේ කඩුල්ල ලබාගැනීමට පිට දඟ පන්දු යවන සුරාජ් රන්දිව් සමත් විය. චානක වෙලගෙදරට උඩ පන්දුවක් දී ෂෙවාග් දැවී යද්දී හතරේ පහර 19 ක් එල්ල කර තිබුණි. පන්දු 105 කට මුහුණ දුන්නේය. ෂෙවාග් 21 වැනි ටෙස්ට් ශතකය ඊයේ වාර්තා කළ අතර ශ්‍රී ලංකාවට එරෙහිව පස්වැනි ටෙස්ට් ශතකය ද විය. ෂෙවාග් මේ සහභාගි වන්නේ 79 වැනි ටෙස්ට් තරගයට වන අතර ලකුණු 7039 ක් ලබා සිටීම කැපී පෙනේ.ඉන්දීය පිල දිවා විවේකය වෙද්දී කඩුලු 4 කට ලකුණු 282 ක් රැස්කර සිටි අතර දිවා විවේකයෙන් පසු යැවූ ඕවර් 42 කදී ඉතිරි පිතිකරුවන් හයදෙනා දැවී ගියහ. ලකුණු 56 ක් ලබා සිටි වී. වී. එස්. ලක්‍ෂ්මන් තම 45 වැනි ටෙස්ට් අර්ධ ශතකය වාර්තා කිරීමෙන් අනතුරුව දැවී ගියේ මෙන්ඩිස් එවූ පන්දුවකට ප්‍රසන්න ජයවර්ධන අතට උඩ පන්දුවක් දීමෙනි. ලක්‍ෂ්මන් පන්දු 97 කදී හතරේ පහර 7 ක් එල්ල කළේය.ඉන්දීය ඉනිමේ මැද පෙළ පිතිකරු සුරේෂ් රෙයිනා තම යුතුකම් මැනවින් ඉටුකරමින් ලකුණු 62 ක් ලබා ගත්තේය. ඔහුගේ දෙවැනි ටෙස්ට් තරගය මෙය වන අතර ප්‍රථම තරගයේදීම ශතකයක් වාර්තා කළේය. රෙයිනා “ෂෝට් මිඩ් විකට්” හී සිටි කුමාර් සංගක්කාරට පහසු උඩපන්දුවක් ලබා දුන්නේ මෙන්ඩිස් එවූ පන්දුවකටය. නායක දෝනිට ඊයේ දිනයේ එතරම් දක්‍ෂතා දැක්වීමට නොහැකි වූ අතර මාලිංග එවූ පන්දුවකට කඩුලු රකින ප්‍රසන්න ජයවර්ධන අතට උඩ පන්දුවක් දී ලකුණු 15 කට දැවී ගියේය.ඉන්දීය ඉනිමට ජීවයක් ගෙන දුන් මිෂ්රා හා මිතුන් අටවැනි කඩුල්ලට ලකුණු 64 ක සම්බන්ධතාවක් ගොඩනැගීම ඊයේ දිනයේ කැපී පෙනුණි. එම සම්බන්ධතාව බිඳ හෙලුවේ සුරාජ් රන්දීව් වන අතර ප්‍රසන්න ජයවර්ධන උඩ පන්දුවක් රැකගැනීමෙන් ලකුණු 46 කට දැවී ගියේය. ඊට ටික වේලාවකට පසු මිෂ්රා ලකුණු 40 කට දැවී ගියේ සුරාජ් රන්දිව්ගේ පන්දුවකට ඩිල්ෂාන් වෙත උඩ පන්දුවක් ලබා දීමෙනි. මිෂ්රා පන්දු 66 කදී හතරේ පහර 4 ක් එල්ල කළේය.ඉන්දීය ප්‍රථම ඉනිමේ අවසන් කඩුල්ල දැවී යෑම මතභේදයට තුඩු දුන්නේය. ඉෂාන් ෂර්මා වෙත සුරාජ් රන්දීව් එවූ පන්දුවකට “ෂෝට් ලෙග්” හි සිටි තරංග පරණවිතාන උඩ පන්දුවක් රැකගත් බවට කළ ඉල්ලීමට රෝඩ් ටකර් දැක්වූ ප්‍රතිචාරය වූයේ දැවී යෑමක් බවයි. එහෙත් එය ෂර්මාගේ පා ආවරණයේ පමණක් වැදුණු පන්දුවක් ඉපිලී එද්දී රැකගැනීමක් බව රූපවාහිනී පුනරූපණවල දී පැහැදිලි විය.ඉන්දීය ඉනිමේ කඩුලු 4 ක් සුරාජ් රන්දිව් බිඳහෙලූ අතර ලසිත් මාලිංග කඩුලු 3 ක් ද, අජන්ත මෙන්ඩිස් කඩුලු 2 ක් හා ඇන්ජලෝ මැතිව්ස් එක් කඩුල්ලක් ද බිඳ හෙලූහ. මැතිව්ස්ට ඉන්දීය පළමු ඉනිමේදී ඕවර් 4 ක් පමණක් යැවීමට අවස්ථාව ලබාදීම ද බොහෝ දෙනාගේ කතාබහට හේතු විය.අද ශ්‍රී ලංකා දෙවැනි ඉනිම ක්‍රියාත්මක වන අතර තරගයේ සිවුවැනි දිනයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=s1008062</link>
    <topic>‘ඇසිදිසි ක්‍රිකට්’ අද සිට</topic>
    <author/>
    <content>ජනමාධ්‍ය හා ප්‍රවෘත්ති අමාත්‍යාංශය තෙවැනි වරටත් සංවිධානය කරන ‘ඇසි දිසි ක්‍රිකට් සූරතාවලිය’ අද (6) සිට 8 වැනිදා දක්වා නාරාහේන්පිට ශාලිකා ක්‍රීඩාංගණයේ දී පැවැත්වේ.දිවයිනේ රාජ්‍ය හා පුද්ගලික විද්‍යුත් මාධ්‍ය ආයතන අතර මිත්‍රත්වය හා සුහදතාව වර්ධනය කිරීමේ අරමුණු පෙරදැරිව මේ තරගාවලිය වාර්ෂිකව සංවිධානය කෙරේ. මේ සීමිත ඕවර සැහැල්ලු පන්දු ක්‍රිකට් තරගාවලිය සඳහා මෙවරත් මාධ්‍ය ක්‍ෂේත්‍රය නියෝජනය කරමින් ක්‍රිකට් කණ්ඩායම් 26 කට ආසන්න සංඛ්‍යාවක් සහභාගී වීමට නියමිතය.සමාරම්භක උත්සවය ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මැතිතුමාගේ ප්‍රධානත්වයෙන් පැවැත්වෙන අතර සමාප්ති උළෙලේ ත්‍යාග ප්‍රදානය අමාත්‍යාංශ ලේකම් ඩබ්ලිව්. බී. ගනේගල මහතාගේ ප්‍රධානත්වයෙන් 08 දා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=s1008063</link>
    <topic>කොළඹ – මහනුවර යොවුන් රගර් ගැටුම හෙට</topic>
    <author>ෆවුස් මොහොමඩ්</author>
    <content>ශ්‍රී ලංකා යොවුන් රගර් ක්‍රීඩකයන්ට නව අත්දැකීමක් ලබා දෙමින් කොළඹ ඒකාබද්ධ යොවුන් රගර් පිල සහ මහනුවර ඒකාබද්ධ යොවුන් රගර් පිල අතර රගර් තරගයක් 7දා සී. ආර්. සහ එෆ්. සී. පිටියේදී පැවැත්වීමට නියමිතය.ඹඹඹ.බඩඥනචනචපඥ.ජධථ වෙබ් අඩවිය සහ ශ්‍රී ලංකා රගර් සංගමය එක්ව ප්‍රථම වරට සංවිධානය කරනු ලබන මේ තරගයට පාසල් රගර් පිටියේ විශිෂ්ට දස්කම් දැක්වූ කොළඹ සහ මහනුවර යොවුන් රගර් ක්‍රීඩකයෝ රැසක් ඇතුළත්ය.මේ මස 21 දින සිට 28 දා දක්වා බැංකොක් නුවර පැවැත්වීමට නියමිත අවුරුදු 20 න් පහළ කනිෂ්ඨ ආසියානු රගර් තරගාවලියට සහභාගි වන ශ්‍රී ලංකා යොවුන් රගර් කණ්ඩායමේ පුහුණු සංචිතයේ ක්‍රීඩකයෝ අතර පැවැත්වෙන මේ තරගයෙන් පසුව කනිෂ්ඨ ආසියානු රගර් තරගාවලිය සඳහා වන අවසන් කණ්ඩායම තෝරා ගැනීමට නියමිතය.ද පපරේ යර්ස් එෆ්. එම්. ඩයලොග් අභියෝගතා කුසලානය සඳහා පැවැත්වෙන මේ තරගයට සහභාගි වන කොළඹ ඒකාබද්ධ කණ්ඩායමට සාන්ත පීතර විදුහලේ ක්‍රීඩකයන් 8 දෙනෙකුද, රාජකීය විදුහල් ක්‍රීඩකයන් 7 දෙනෙකුද සාන්ත තෝමස් විදුහල් ක්‍රීඩකයන්5 දෙනෙකුද ඇතුළත් වන අතර වෙස්ලි විදුහලෙන් ක්‍රීඩකයන් දෙදෙනෙකු සාන්ත ජෝශප් විදුහලෙන් ක්‍රීඩකයෙකු සහ ඉසිපතන විදුහලෙන් ක්‍රීඩකයෙකු ඇතුළත්ය. මහනුවර ඒකාබද්ධ කණ්ඩායමට කිංස්වුඩ් විදුහල් ක්‍රීඩකයන්11 දෙනෙකුද ත්‍රිත්ව විදුහලෙන් සහ සාන්ත අන්තෝනි විදුහලෙන් ක්‍රීඩකයන් 6 බැගින්ද ධර්මරාජ විදුහලෙන් ක්‍රීඩකයන් දෙදෙනෙකු ද ඇතුළත් වෙති.කණිෂ්ඨ ආසියානු රගර් තරගාවලිය සඳහා ශ්‍රී ලංකා රගර් සංගමය විසින් නම් කරනු ලැබූ තේරීම් කමිටුවක් මගින් පළමු සහ දෙවැනි පෙළ පාසල් රගර් කණ්ඩායම් අතරින් මේ සංචිතය තෝරා ගැනිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=s1008064</link>
    <topic>ෆ්ලින්ටොෆ්ට තව දුරටත් විවේකය</topic>
    <author/>
    <content>විවිධ ආබාධයන්ට ලක් වී දිගු කලක් ක්‍රිකට් පිටියෙන් ඈත්ව සිටි ඇන්ඩෲ ෆ්ලින්ටොෆ්ට එංගලන්ත ප්‍රාන්ත තරගාවලියේ දී ලැන්කෂර් ප්‍රාන් පිල නියෝජනය කරමින් තරග බිමට පිවිසුනද දණ හිසේ සිදුකළ ශල්‍යකර්මය සම්පූර්ණයෙන් සුව අතට හැරෙන තුරු විවේක ගැනීමට සිදු වී ඇත.32 හැවිරිදි තුන් ඉරියව් ක්‍රීඩක ෆ්ලින්ටොෆ් දණ හිසේ සිදු කළ ශල්‍යකර්ම දෙකින් අනතුරුව ක්‍රිකට් පිටියට පැමිණියේ වසරකින් පසුවය.ෆ්ලින්ටොෆ්ගේ ශල්‍ය කර්ම වෛද්‍යවරයා වන ඇන්ඩි විලියම්ස් සහ අපගේ වෛද්‍ය කණ්ඩායම අතර ඇති වූ සාකච්ඡාවෙන් අනතුරුව ෆ්ලින්ටොප් තව ටික කාලයක් පිටියෙන් ඈත්ව සිටිය යුතු බවට තීරණය කෙරිණි යැයි ලැන්කෂයර් ප්‍රාන්තය නිකුත් කළ නිවේදනයක දැක්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=s1008065</link>
    <topic>ගුවන් සමාගම් - තරු පහේ හෝටල් අතර‘ට්‍රේඩ් ස්පෝට්ස්’ පාපන්දු තරග 8 වැනිදා</topic>
    <author>ප්‍රින්ස් ගුණසේකර</author>
    <content>වසරක් පාසා පැවැත්වෙන ට්‍රේඩ් ස්පෝර්ට්ස් සත් සාමාජික පාපන්දු තරගාවලිය අගෝස්තු 8 දා කොළඹ සී. ආර්. ක්‍රීඩා පිටියේ දී පැවැත්වේ.ප්‍රමුඛ පෙළේ ගුවන් ප්‍රවේශපත් අලෙවි ආයතන ගුවන් සමාගම් හා තරු පහේ හෝටල් සේවක කණ්ඩායම් 20ක් සහභාගීවන මේ තරගාවලියෙ ජයග්‍රහකයන්ට ට්‍රැවලර් ග්ලෝබල් සූරතාව සමග මුදලින් තෑගි පිරිනැමේ.පිළිමළුන් පිටු දැකීමේ ක්‍රමයට පැවැත්වෙන මේ තරගාවලියේ මුල් වටයේ දී පරාජිත කණ්ඩායම් ‘ප්ලේට්’ සූරතාව සඳහා වෙනම තරග වදිති. එහි ජයග්‍රහකයන්ට ද සූරතාව සමඟ මුදල් තෑගි පිරිනැමේ. එමෙන්ම දක්ෂතම ක්‍රීඩකයාට, වැඩිම ගෝල් ලාභියාට හා හොඳම ගෝල් ලාභියාට හා හොඳම ගෝල් රකින්නාට මුදල් තෑගි පිරිනැමේ.මේ තරගාවලියට ට්‍රැවලර් ග්ලෝබල් පුද්ගලික සමාගම අනුග්‍රහය ලබා දේ. ශ්‍රී ලංකා පාපන්දු සම්මේලනයෙ සහයෝගය මත පැවැත්වෙන මේ තරගාවලිය 8 වැනි වරට සංවිධානය වේ. ට්‍රැවලර් ග්ලෝබල් සමාගමේ සභාපති රිස්මි රියාල් මහතා පැවැසුවේ මේ තරගාවලියට ඉදිරි වසර පහක කාලයේ දී තම සමාගමේ අනුග්‍රහය පිරිනැමෙන බවයි. සහභාගීවන කණ්ඩායම් මෙසේ ය.ටාජ් එක්සෝටිකා, ට්‍රැවලර් ග්ලෝබල් බී, ජෙට්වින්ග් ට්‍රැවල්ස්, සිලෝන් කොන්ටිනන්ටල්, ද ට්‍රැවලර් ග්ලෝබල්, බිලූ වෝටර්ස්, වෝකර්ස් ටුවර්ස්, ටාජ් සමුද්‍රා, ට්‍රැවලර් ග්ලෝබල් “ඒ” ක්ලබ් බෙන්තොට, හමායා හිල්ස් අමිජා ට්‍රැවල්ස්, එක්ස්පෝ ඒවියේෂන්, එයාර් ග්ලෝබල්, මවුන්ට් ලැබිනියා හෝටලය, ගබෝ ට්‍රැවල්ස්, ක්ලැසික් ට්‍රැවල්ස්, ගැලීලියෝ, කටාර් එයාර් වේස්, ෂහාන් ට්‍රැවල්ස්..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=s1008066</link>
    <topic>එස්.එස්.සී.විවෘත බැඩ්මින්ටන් සූරතාවලිය හෙට සිට  </topic>
    <author/>
    <content>එස්.එස්.සී.විවෘත බැඩ්මින්ටන් සූරතාවලිය හෙට සිට 15 වැනිදා දක්වා එස්.එස්.සී. බැඩ්මින්ටන් පිටියේදී පැවැත්වේ. ජාතික ශ්‍රේණිගත බැඩ්මින්ටන් තරගාවලියක් ලෙස ශ්‍රී ලංකා බැඩ්මින්ටන් සංගමයේ අනුමැතිය ලත් මේ තරගාවලියට අයදුම්පත් 771ක් ලැබී ඇත.ජයග්‍රාහකයන්ට ලක්ෂ 4කට අධික මුදල් ත්‍යාග පිරිනැමෙන මේ තරගාවලියේ තරග ඉසව් 17ක් ඇතුළත්ය.ශ්‍රී ලංකාවේ ජාතික මට්ටමේ ක්‍රීඩක ක්‍රීඩිකාවෝ මේ තරගාවලියේ විවෘත අංශය සඳහා තරග වදිති.අවුරුදු 11 න් පහළ බාලක, බාලිකා, (ඒකල) අවුරුදු 13න් පහළ බාලක බාලිකා (ඒකළ, යුගල) අවුරුදු 15 න් පහළ බාලක, බාලිකා (ඒකල / යුගල), අවුරුදු 17 න් පහළ බාලක, බාලිකා (ඒකල / යුගල) , අවුරුදු 19න් පහළ බාලක, බාලිතා (ඒකල / යුගල) , ප්‍රවීණයන්ගේ 40න් ඉහළ හා 50න් ඉහළ පිරිමි (ඒකල / යුගල) වශයෙන් තරග පැවැත්වෙන අරත ශ්‍රේණිගත කිරීම් ලැබූ ක්‍රීඩක ක්‍රීඩිකාවෝ සඳහා විවෘත මිශ්‍ර යුගල, විවෘත කාන්තා ඒකල/ යුගල, විවෘත පිරිමි ඒකල / යුගල වශයෙන් තරග පැවැත්වේ.හැටන් නැෂනල් බැංකුව, එටිසලාට් ලංකා, පොන්ටෙරා බ්‍රෑන්ඩ් ලංකා සහ කීල්ස් යන සමාගම් මේ තරගාවලියේ අනුග්‍රහකයන් ලෙස කටයුතු කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=s1008067</link>
    <topic>සමස්ත ලංකා පාසල් බැඩ්මින්ටන් 14න් පහළ බාලිකා සූරතාව වේල්ස් කුමරි විදුහලට</topic>
    <author/>
    <content>සමස්ත ලංකා පාසල් බැඩ්මින්ටන් තරගාවලියේ 14න් පහළ බාලිකා සූරතාව වේල්ස් කුමරි විදුහලට හිමිවිය. ජයග්‍රාහි කණ්ඩායම ඉදිරිපෙළ වමේ සිට - රුක්මාලි කාරියවසම් (නියෝජ්‍ය විදුහල්පතිනිය), ජූඩ් ප්‍රනාන්දු (පුහුණුකරු), ඩී. එස්. එන්. ජයතුංග (විදුහල්පතිනිය), කමලා වැලිගමගේ (බැඩ්මින්ටන් ක්‍රීඩා භාර ආචාරිනී), සුජීවා සිරිමාන්න (නියෝජ්‍ය විදුහල්පතිනිය), මහත්ම මහත්මීහු ද සඳුනිකා ගයන්ති (නායිකා), පසුපෙළ - දිලේෂා තත්සරණි, රවීෂා පිලානවිතාන, නිරෝධ්‍යා පෙරේරා, නිදර්ශනී දර්මදා, ඇලීෂියා හැනිබල, චතුරංගා කවින්දි ඡායාරූපයේ වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=f1008061</link>
    <topic/>
    <author>සාකච්ඡා කළේ චන්දන ජයවීර</author>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=f1008062</link>
    <topic/>
    <author>සංවාදය චන්දන ජයවීර</author>
    <content>රාජිත දිසානායක අධ්‍යක්ෂණය කරන ලද රාජ්‍ය නාට්‍ය උළෙලේ හොඳම නාට්‍යය ලෙස සම්මාන දිනූ ආපහු හැරෙන්න බෑ (2009) සිහින හොරු අරං (2005), වීරයා මැරිලා (2002) නාට්‍ය ත්‍රිත්වය වේදිකාගත වීම ඊයේ (5 වැනිදා) ඇරැඹි අතර එය අගෝස්තු 6, 7 දිනවලදී සවස 7.00 ට ලයනල් වෙන්ඩ්ට් රඟහලේ දී වේදිකාගත වේ. මේ සාකච්ඡාව පළවන්නේ එම නාට්‍ය උළෙල නිමිත්තෙනි.* ප්‍රකාශන මාධ්‍ය වශයෙන් ඔබ නාට්‍ය කලාව තෝරා ගන්නේ ඇයි?මම නාට්‍යකරුවෙක් විදිහට උත්සාහ ගත්තේ සමකාලීන සහ අපි පසුකරමින් සිටින සමාජය දෙස බැලිය හැකි කැඩපතක් ලෙස නාට්‍ය කලාව යොදා ගන්නයි. ඒ කැඩපත ඉදිරියේ මමත් සිට ගන්නවා. පුද්ගලයෙක් විදිහට නාට්‍ය හරහා මතුකරන කාරණා මගෙන් වියුක්ත නැහැ.ගතවූ කාල පරිච්ඡේදය තුළදී දේශපාලන සංස්කෘතියේ, පුද්ගල පුරුෂාර්ථවල, මානව සබඳතාවල සිදුවූ වෙනස්වීම් මා තුළ විශාල කම්පනයක් ඇති කළා. පසුකාලීනව නාට්‍යමය අනුභූතිය බවට පත්වූයේ එම කම්පනයයි.* ඔබගේ මුල්ම නාට්‍ය නිර්මාණය වූ ‘සක්වාදාවල’ නිර්මාණයේ දක්නට ලැබෙන ශෛලිගත නාට්‍යය ආකෘතියේ සමහර ලක්ෂණ පසුකාලීන නිර්මාණවල අත්හැර දමනු ලැබූ සෙයක් දක්නට ලැබෙනවා. එයට හේතුව කුමක්ද?‘සක්වා දාවල’ නාට්‍යයේ ප්‍රධාන චරිත දෙක අතරට අසල්වැසියා නමින් තුªන්වෙනි චරිතයක් රූපකයක් ආකාරයට භාවිතා කළා. ඒ තුළින් මා උත්සහ කළේ සාමාන්‍යය චරිත නිරූපනයකට වඩා රිද්මයානුකූල බවක් සහිත රංගන වින්‍යාසයක් ගොඩනගන්නයි.ඒ වගේම මුළු නාට්‍යය පුරාම කාව්‍යමය බසක් සහිත දෙබස් භාවිතා කළා. ඒ නාට්‍යයේ තිබෙන ගුණයන්ට මම තවමත් කැමතියි. නමුත් එම නාට්‍යය රස විඳීමට සමත් පේ‍්‍රක්ෂකාගාරය ඉතාමත් සීමිතයි. නාට්‍යකරුවෙක් විදිහට දිගටම පවතින්න නම් සීමිත පේ‍්‍රක්ෂකාගාරයක් සමඟ ගනුදෙනු කිරීම පමණක් ප්‍රමාණවත් වෙන්නේ නැහැ.* දෙවනුව ඔබ නිෂ්පාදනය කළ “හංසයින්ටත් මං ආසයි” නාට්‍ය “සක්වාදාවල” නාට්‍යයේ භාවිතාවම දක්නට ලැබෙනවා නේද?ඔව්. ‘හංසයින්ටත් මං ආසයි’ නාට්‍ය ‘සක්වාදාවල’ නාට්‍යයේම දිගුවක් විදිහට සැළකිය හැකියි.* ‘වීරයා මැරිලා’ නාට්‍යය ඔබේ නාට්‍යය දිවියේ සන්ධිස්ථානයක් සනිටුහන් කරනවා නේද?2000 දී සහස්‍රකයක් පිළිබඳ මාධ්‍ය හරහා ඇති කරපු මිත්‍යාව ඇතුළේ පරිභෝජනවාදී සමාජය මෙහෙයවන ප්‍රධාන සාධකයක් විදිහට මාධ්‍ය මෙහෙයුම පිළිබඳ මම කතා කරන්න තෝරා ගත්තේ වෙනස්ම ආකාරයක නාට්‍යමය භාවිතාවක්.‘වීරයා මැරිලා’ නාට්‍යයෙත් ඉන්පසුව නිෂ්පාදනය කළ ‘සිහින හොරු අරං’ නාට්‍යයේ පෙර නිර්මාණය කරන ලද නාට්‍යවල දක්නට ලැබුණු පුද්ගල සබඳතා හරහා මිනිස් ජීවිතවල ඇතුලාන්තය පිළිබඳ කරුණු මතුකර ගන්න ගත් උත්සහය තවදුරටත් පවත්වා ගනිමින් සමාජ දේශපාලන ක්‍රියාකාරිත්වයන් පිළිබඳ කරුණු සාකච්ඡා කරන්න උත්සහ කළා. එය කිසියම් විදිහක නාට්‍යමය උමතුවක් විදිහට සැළකිය හැකියි.* ඔබ නාට්‍යයේ කේන්ද්‍රීය තේමාවට බාහිරව සංදර්ශනාත්මක අංග එල්ලවන බවට නැඟෙන චෝදනාව ප්‍රතික්ෂේප කරනවාද?නාට්‍ය මාධ්‍ය තුළ මම වඩාත් සැළකිලිමත් වෙන්නේ මට කීමට අවශ්‍ය දේ වඩා වැඩි පිරිසකට සන්නිවේදනය කිරීමටයි. ඒ සඳහා අවශ්‍ය පරිදි ජනප්‍රිය සංස්කෘතියේ ලක්ෂණ පාවිච්චි කරනවා. එවැනි සංරචක පාවිච්චි කිරීම සම්බන්ධයෙන් සමහර කොළඹ කේන්ද්‍රීය විචාරකයන් විවේචනය කළත් මම ඒවාට බියක් දක්වන්නේ නැහැ. වඩා වැදගත් පේ‍්‍රක්ෂකාගාරය පුළුල් කරගන්නා ගමන් නාට්‍යමය ගැඹුර ආරක්ෂා කර ගැනීමයි.* ඔබ එවැනි ගතිලක්ෂණ එකතු කිරීමෙන් බලාපොරොත්තු වන්නේ කුමක්ද?මගේ නාට්‍යවල බැලූ බැල්මට තිබෙන සරලකම මෙන්ම නරඹන්නා අනුව එම සරළ බව තුළ තිබෙන ගැඹුරත් වෙනස් වෙනවා. හැම නාට්‍යයක්ම නරඹන්නාට අවශ්‍ය පරිදි අරුත් ගන්වා ගන්න මම අවකාශයක් වෙන්කර දී තිබෙනවා.නමුත් අපේ රටේ සම්භාව්‍යය මිත්‍යාවක් ගොඩනැඟිලා තිබෙනවා ජීවන අත්දැකීමක් ගැඹුරින් කතා කළ හැක්කේ සෙමින් ගලාගෙන යන නාට්‍ය මඟින් පමණයි කියලා. ඒ මිත්‍යාව මම පිළිගත්තේ නැහැ. අපිට අවශ්‍ය ප්‍රකාශනය වැඩි පිරිසක් අතරට ගෙන යාමටයි. මම නාට්‍ය කලාව හරහා කළ පර්යේෂණය පේ‍්‍රක්ෂකයන් පිළිගත් නිසා තමයි වීරයා මැරිලා, සිහින හොරු අරං, ආපහු හැරෙන්න බෑ නාට්‍යය තුනම මේ වනවිට දර්ශන වාර 50 කට වඩා වේදිකාගත වී තිබෙන්නේ.* ඔබත් සමඟ නාට්‍ය ක්ෂේත්‍රයට පිවිසුණු නිර්මාණකරුවන් සමහර දෙනෙක් පසුකාලීනව සිනමාවට හා ටෙලිනාට්‍යය ක්ෂේත්‍රයට ඇතුල් වෙනවා. ඔබ ඉදිරියටත් පූර්ණකාලීනව නාට්‍යකරුවෙක් වශයෙන් රැඳී සිටිනවාද? නැත්නම් වෙනත් ක්ෂේත්‍රයකට මාරු වනවාද?මගේ හොඳම නාට්‍ය තවමත් මම නිර්මාණය කළේ නැහැ කියන අදහසේ මම ඉන්නවා. ඒ නිසා මා සෑම මොහොතකම උත්සහ කරන්නේ ගතකරන මේ මොහොත පිළිබඳ සිත තුළ උපදින අදහස් නාට්‍යමය අනුභූතියක් බවට පත්කරන්නේ කෙසේද යන්න ගැන සිතා බැලීමටයි.සිනමාව කියන්නේ වෙනම මාධ්‍යයක්. එවැනි භාවිතාවකට යොමුවීම පිළිබඳ මා සිතා බලා නොමැත්තේ පෙර සඳහන් කළ පරිදිම මා අතින් මට සතුටුවිය හැකි හොඳම නාට්‍යය තවම බිහිවී නැති නිසයි.* ඔබගේ ඉදිරි නිර්මාණ භාවිතාව කුමක්ද?මෙම නිර්මාණය පෙළ ගස්වන මොහොත වනවිටත් මම ඉදිරි නිර්මාණ කටයුත්තක් සඳහා සූදානම් වෙමින් සිටිනවා. එහි පුහුණුවීම් ඉදිරි මාස කිහිපය ඇතුළත ආරම්භ කරනවා.අපේ සමාජය අද වනවිට සමාජීය වගකීම කෙසේ වෙතත් තමන්ටවත් වග නොකියන තත්ත්වයකට අද වනවිට පත්වෙමින් සිටිනවා. මීළඟ නිර්මාණයෙන් මම කතා කිරීමට අදහස් කරන්නේ ඒ පිළිබඳවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=f1008063</link>
    <topic/>
    <author>සටහන චන්දන ඡායාරූප සමන් ශ්‍රී වෙදගේ</author>
    <content>නාට්‍යවේදී රංගන ශිල්පී කුමුදු නිශාන්ත මේ දිනවල අලුත් කලා කටයුත්තකට මුල පුරා ඇත. ටෙලි නාට්‍යය හා වේදිකා රංගනයෙහිදී ඔහුටම ආවේණික ගමනක නිරත වන මෙම තරුණ රංගවේදියා පොළොන්නරුව දිස්ත්‍රික්කයේ දුෂ්කර ගම්මාන කිහිපයක දරු දැරියන් එකතු කර ගෙන ‘පිහාටු’ නමින් වේදිකා නාට්‍යයක් නිෂ්පාදනය කර ඇත.පොළොන්නරුව දිස්ත්‍රික්කයේ තඹලවැව, ශ්‍රී ජිනේන්ද්‍රරාම විහාරස්ථානය කේන්ද්‍ර කරගෙන ගල්පෝරුයායේ ප්‍රදීපවංශ හිමියන්ගේ මූලිකත්වයෙන් ක්‍රියාත්මක කෙරෙන සමාජ සුබ සාධන හා ආගමික වැඩසටහන් රැසක එක් ක්‍රියාකාරකමක් ලෙස මෙම නාට්‍යය නිෂ්පාදනය හැඳින්විය හැක.ඒ හිමියන්ගේ ඇරයුමෙන් පොළොන්නරුව දිස්ත්‍රික්කයේ ඈත දුෂ්කර ගම්මාන වල පිහිටි තඹලවැව, ජයන්තිපුර, ගිරිතලේ හා ගාමිණි මධ්‍ය මහා විදුහලේ දරුවන් සඳහා මුලින් දින හතරක නේවාසික වැඩමුළුවක් පවත්වන කුමුදු නිශාන්ත එහිදි මෙම දරු දැරියන්ගේ උපන්ගෙයි හැකියාවන් හඳුනා ගනු ලබයි.මේ ගොල්ලෝ කිසි දවසක වේදිකාවක රඟපාපු අය නෙවෙයි. වැඩමුළුවේ මුල් දවසේ ඔවුන් ඉදිරියට ඇවිල්ලා. නම කියන්න පවා පැකිළුණා මෙම දුෂ්කර ප්‍රයත්නය තමන් ජයගත් ආකාරය අප හා පවසමින් දොඩමළු වූ කුමුදු සිය නිර්මාණය පිළිබඳව අප හා තවදුරටත් මෙලෙස පවසා සිටියා.‘මට ලැබිලා තිබෙන සම්පත් සීමිත වීම නිසා හා ඔවුන් සමග දීර්ඝ ගමනකට යාමට තිබෙන සබඳතාවය අවම වීම නිසා ගැඹුරු නාට්‍යමය අත්දැකීමක් ගෙන ඒමට අපහසුයි. ඒ වගේම විශාල වේදිකා පසුතලයක් අලංකාර ඇඳුම් පැළඳුම් පාවිච්චි කරන්න හැකියාවක් නැහැ. නමුත් තිබෙන සම්පත් වලින් අපි සතුටු විය හැකි නිර්මාණයක් කළා.කුමුදු නිශාන්ත මෙම ආධුනික නළු නිලියන් යොදා කළ නිර්මාණය ප්‍රශස්ත මට්ටමක පවතින බව 2010 රාජ්‍ය ළමා නාට්‍ය උළෙලේ දිස්ත්‍රික්ක මට්ටමින් ඉදිරියට පැමිණ සමස්ත ලංකා මට්ටම දක්වා ගමන් කිරීමෙන් පෙනේ.ඔවුන් මෙම නාට්‍ය රාජ්‍යය ළමා නාට්‍ය උළෙල සඳහා ඉදිරිපත් කිරීමට පමණක් සෑහීමට පත් නොවී දිවයිනේ අනෙකුත් පළාත්වලදී ප්‍රදර්ශනය කිරීමට අදහස් කරයි. කුමුදු නිශාන්ත නිර්මාණය කළ ‘පිහාටු’ ළමා නාට්‍යය 2010 අගෝස්තු 07 වෙනි සෙනසුරාදා (හෙට) පොළොන්නරුව ‘බුද්ධි මණ්ඩප’ ශාලාවේදී වේදිකා ගත වේ. ආධුනික නළු නිළියන් පිරිසක් වන නිපුන, දිනේෂ්, ශසික, ජනිත්, ඩිමාල්, සතිස්, ධනුෂ්කා, සප්නිකා, පුබුදු, ක්‍රිෂාන්ත, තුෂාන් සුරේෂ් රංගනයෙන් සම්බන්ධ වෙති. ඒ සමගම සුපුන් අබේසිංහ නදීෂ් රන්දික, ප්‍රමුඛ ‘රෝයල් වොරියස්’ නර්තන කණ්ඩායමේ නර්තන ප්‍රසංගයක්ද මෙහිදී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>06</day>
    </date>
    <link>http://www.dinamina.lk/2010/08/06/_art.asp?fn=f1008064</link>
    <topic>මගුල් දවසේ ලොරියක නැඟලාකටුගස්තොට නගරය පුරාම ගියා</topic>
    <author>සංවාද සටහන හා ඡායාරූප චිත්‍රාරත්න කළුආරච්චි හිදෝගම සමූහ</author>
    <content>බදුල්ල දිස්ත්‍රික්කයේ මහියංගනය ආසනයට වසර තිස් තුනකට පසු ශ්‍රීලනිප පාර්ලිමේන්තු මන්ත්‍රීවරයකු පත් වූයේ මෙවරය. මහියංගනේ කා අතරත් හොඳ හිත දිනාගත් විදානගමගේ පරපුරේ බාලයා වූ තේනුක විදානගමගේ මන්ත්‍රීවරයා ඌව පළාත් අමාත්‍ය අනුර විදානගමගේ මහතාගේ බාල සහෝදරයාය. අභාවප්‍රාප්ත පළාත් සභා මන්ත්‍රී ගුණපාල විදානගමගේ මහතාගේ ආදරණීය පුත්‍රයාය. මෙවර අලුත් මුහුණු විශේෂාංගය තුළින් ඔබ සමඟ දොඩමළු වන්නේ තේනුක විදානගමගේ නව මන්ත්‍රීවරයාය.* ඔබේ සම්පූර්ණ නම මොකක්ද?තේනුක අමිත් විදානගමගේ.* ඔබ පාර්ලිමේන්තුව නියෝජනය කරන්නේ කුමන දිස්ත්‍රික්කයෙන්ද?බදුල්ල දිස්ත්‍රික්කය මහියංගනය ආසනය.* ඔබගේ උපන්දිනය සඳහන් කළ හැකිද?මම 1973 මාර්තු 23 දා උපන්නේ.* ඔබගේ අම්මා තාත්තා පිළිබඳව සිහිපත් කළ හැකිද?මගේ අම්මා පේ‍්‍රමා විදානගමගේ මහත්මිය, මගේ තාත්තා හිටපු ඌව පළාත් සභා මන්ත්‍රී ගුණපාල විදානගමගේ මහතා.* ඔබ ගිය පාසල් මොනවාද?එක වසර සිට හතර වසර දක්වා මහියංගනය මහ විද්‍යාලයට ගියා. ඊට පස්සේ මහනුවර ත්‍රිත්ව විද්‍යාලයේ උසස් පෙළ දක්වා ඉගෙනුම ලැබුවා.* ඔබ ත්‍රිත්ව විදුහලේදී ගුරුවරුන්ගෙන් හොඳටම ගුටි කෑවලු නේද?ඔව්. සමාජ විද්‍යා සර්ගෙන් දවසක් හොඳටම ගුටි කෑවා.* ඔබ මොනවද ක්‍රීඩා කළේ?මම රගර්, බාස්කට් බෝල් සෙල්ලම් කළා.* ඔබගේ පාසල් කාලයට ඉතා ඉක්මනින්ම සමුදෙන්නේ ඇයි?1989 – 90 භීෂණ සමයේ ජ.වි.පෙ. විසින් මගේ බාප්පාව මැරුවා. ඉතින් ඒ භීෂණ යුගයත් සමඟ මගේ පාසල් ඉදිරි කටයුතු නතර වෙනවා.* ඔබගේ පියා මහියංගනයට ආවේ කොයි කාලයේදීද?මගේ තාත්තා ගාල්ලේ උපන්නේ. මහියංගනයට ඇවිත් ව්‍යාපාරයක් ආරම්භ කරනවා. හොඳට දියුණු වෙනවා. ශ්‍රී ලංකා නිදහස් පක්ෂයේ ප්‍රාදේශීය ප්‍රබලයෙක් වෙනවා. සිරිමාවෝ බණ්ඩාරනායක මහත්මිය, මහින්ද රාජපක්ෂ මහතා මහියංගනයට ගියාම අපේ තාත්තා හොයාගෙන එනවා. ඔහු පළාතේ සිටින හොඳ ශ්‍රී ලංකා නිදහස් පක්ෂ ක්‍රියාකාරිකයකු වෙනවා.* ඔබ පවුල්වලට දේශපාලන වශයෙන් කරදර ආවාලු නේද?1985 අතුරු මැතිවරණයේදී විජය කුමාරතුංග මහතා සමඟ දේශපාලනය කළේ. ඉතින් රට පුරා හරි කලබල. අපි ආණ්ඩුවට පරාජය වෙනවා. අපගේ ගෙවල් ගිනි තිබ්බා. ඒ වෙලාවේ ගොඩාක් ප්‍රශ්න ඇති වෙනවා.* ඔබ කැමති ආහාර වේලට මොනවා එකතු කරගන්නද?මම තුන්වේලටම බත් කන්න කැමැතියි. උදේටත් බත් ඕන පොළොස් මාළුව සමඟ බත් කන්න තමයි වැඩියම කැමති. තලප, පිට්ටුවලටත් මම හරිම ආසයි.* ඔබ ගීත අහන්න වඩාත්ම කැමති කාගේ ගීතවලටද?මම වැඩියම කැමති අමරදේව ශූරීන්ගේ ගීතවලට.* ඔබගේ පවුලේ විස්තර කීවොත්?අපේ පවුලේ අයියලා දෙන්නයි නංගියි, අනුර විදානගමගේ, තිලක් විදානගමගේ, අනෝජා විදානගමගේ.* ඔබගේ අයියාත් දේශපාලන ප්‍රබල චරිතයක් නේද?ඔව්. මගේ අයියා ඌව පළාත් සභාවේ කෘෂිකර්ම, මිරිදිය හා ධීවර ගොවිජන සංවර්ධන, සත්ව නිෂ්පාදන, සංචාරක හා පරිසර අමාත්‍යවරයා.* මහියංගනයට වසර 33 කට පසුව නේද ශ්‍රී ලංකා නිදහස් පක්ෂ මන්ත්‍රීවරයෙක් පත්වන්නේ?ඔව්. වසර 33 කට පසුව මා පත්වන්නේ. හැම ඡන්දයකදීම ශ්‍රී ලංකා නිදහස් පක්ෂ මන්ත්‍රීවරයෙක් පත්නොවූ ආසනයක්. මෙවර ජනාධිපති මහින්ද රාජපක්ෂ මහතාගේ ආශීර්වාදය මත මා හට අපේක්ෂකත්වය ලැබුනාම මා ඉන් ප්‍රයෝජන ගෙන පාර්ලිමේන්තු මන්ත්‍රීවරයෙක් ලෙස තේරීපත් වෙනවා.* ඔබව බදුල්ල ප්‍රදේශයේ ජනතාව විශේෂ නාමයකින් හඳුන්වනවා නේද?ඔව්. මට හිත හොඳ මහත්මයා කියලා ජනතාව කියනවා.* ජීවිතයේ අමතක නොවන දිනය?මගේ අම්මා විශාල බලාපොරොත්තුවකින් සිටියා මා මන්ත්‍රී කෙනෙක් වෙනවා දකින්න. අනුරාධපුරයේ ප්‍රතිඥාදීමේ උත්සවයට මා ගියා. ඒ එනකොට අම්මා අසනීප වී රෝහල්ගත කරනවා. දළදා මාලිගාවට ගිහිල්ලා අම්මා මා වෙනුවෙන් බාරවෙලා ගෙදර ආවාම අම්මාට පපුවේ අමාරුව හැදී අම්මා මිය යනවා. එදා තමයි මගේ ජීවිතයේ අමතක නොවන දිනය.* ඔබගේ ඡන්ද වැඩවලටත් එය බාධාවක් වුණාද?ඔව්. මට දින ගාණක් යනතෙක්ම ඡන්ද කටයුතු කරගෙන යාමට බැරිවනවා.* ඔබගේ තාත්තා නැතිවුණේ කොයි අවදියේදීද?මගේ තාත්තා 2006 දෙසැම්බර් 07 වනදා මිය ගියා.* ඔබ මෙවර මනාප ඡන්ද කීයක් ලබා ගත්තාද?මම ඡන්ද 34742 ක් ලබා ගත්තා.* ඔබ ඒ පිළිබඳව සතුටු වනවාද?එඩ්වින් තිලකරත්න මහතාගෙන් පසු මහියංගන ආසනයේ මන්ත්‍රීවරයා වන්නේ මම. මටත් ශ්‍රී ලංකා නිදහස් පක්ෂයටත් එය වටිනවා. ඒවාගේම සතුටු වනවා.* ඔබ ව්‍යාපාර කරගෙන යාමට සිටි පුතා නේද?ඔව්. තාත්තා නැතිවුණාම ඒ වැඩ කරගෙන යාමට හිටියේ මම. ඉතින් තාත්තාගේ හොඳ මිතුරෙක් තමයි අපේ ජනාධිපතිතුමා. ඉතින් ජනාධිපතිතුමා මට කීවා මෙවර ඉල්ලන්න කියා. අයියාගේ දේශපාලන ගමනට උදව් කළේත් මම. අයියගේ පෞද්ගලික ලේකම් වෙලා හිටියේත් මම. මම මෙවර ඉදිරිපත් වුණෙත් මට මහියංගන ආසනය ජයග්‍රහණය කිරීමට හැකි බව කවුරුත් දැනගෙන සිටියා.* ඔබ විවාහකද?ඔව් මම විවාහකයි.* බිරිඳගේ නම මොකක්ද?තරංගා ද සිල්වා.* ඔබගේ දරුවන්ගේ නම්?මගේ පුතා තෙපන් විදානගමගේ අවුරුදු හතරයි. මගේ දුව හසිනි සෙනෙත්මා විදානගමගේ අවුරුදු එකහමාරයි.* ඔබ විවාහය යෝජිත විවාහයක්ද?ඔව්. මවුපියන්ගේ ආශීර්වාද මත සිදුකෙරුන විවාහයක්.* ඔබගේ බිරිඳගේ ගම?ඇය පිළිමතලාවේ.* ඇය රැකියාවක් කළාද?ඔව් ඇය ගණකාධිකාරිවරියක් ලෙස සේවය කළා.* ඔබ පවුලේ බාලයා නිසා ඔබට කව්රුත් බයයිලු නේද?එහෙම බයක් නැහැ. මම පවුලේ සියලු දෙනා සමඟ ආදරයෙන් හා හිතවත් කමෙනුයි ඉන්නේ. මගේ නෝනා තරංගා ටත් ඒ අය හැමෝම කැමතියි.* ඔබ දඟවාගේම කටකාරයිලු නේද?ඔව්. එහෙම හැමෝම කියනවා. මම කථාකරනවිට මගේ කථාව වේගවත්. ඒ නිසා එහෙම කියනවා ඇති.* ඔබ තාත්තාගෙන් දවසක් ගුටි කෑවලු නේද වාහන ප්‍රශ්නයකට?මගේ තාත්තා පළාත් සභාවේ වාහනය කවරදාවත්ම අපට දෙන්නේ නැහැ. පළාත් සභාවේ වාහනය ගෙදර දමා තාත්තා නිදා ගත්තා. යතුර තිබුණා ටීපෝ එක උඩ. මම හොරෙන් වාහනය අරගෙන ලොකු රවුමක් ගියා. හැබැයි ආවාට පස්සේ හොඳටම ගුටි කෑවා. එයාගේ ප්‍රතිපත්තිය තමයි ඒ. පළාත් සභා වාහනය පෞද්ගලික ගමන්වලට යෙදවීමට ඔහු කැමැති වුණේම නැහැ. එදා ඉඳලා මම කවරදාවත්ම ඒ වාහනේ අරගෙන ගියේ නැහැ.* ඔබ වඩාත්ම ජනප්‍රිය මන්ත්‍රී කෙනෙක් වෙනවා. ඒ ඇයි?මම තාත්තාගේ දේශපාලන වැඩවලට අයියගේ දේශපාලන වැඩවලට උදව් කළ අයෙක්. මම මුළු මහියංගනය පුරාම හැම තැනකම ඇවිදලා තියෙනවා. මට වැඩිහිටි මෙන්ම තරුණ කොටස් ද මා සමඟ එකතුයි. ඒ නිසා මා ජනප්‍රිය ඇති.* ඔබගේ දේශපාලන ජයග්‍රහණය පිළිබඳව සතුටු වනවාද?ඔව්. වසර 30 කට වඩා වැඩි කාලයක් තිබූ යුද්ධය හමාර කරලා ජනාධිපතිතුමාට විශාල ගෞරවයක් ගම්වල උදවියගෙන් ලැබී තියෙන විටෙක මම ඡන්ද සඳහා ඉදිරිපත් වුණේ. ඉතින් බොහෝ දෙනා ජනාධිපතිතුමාට කරන ගෞරවයක් ලෙස මට අපේ පක්ෂයට විශාල ඡන්ද ප්‍රමාණයක් ලබා දුන්නා. බදුල්ල දිස්ත්‍රික්කයේ වැඩිම ඡන්ද ලබාදෙන්නේ මහියංගනයෙන්.* මහියංගන ප්‍රදේශය ගැන කීවොත්?ප්‍රාදේශීය ලේකම් කොටස් දෙකයි. ග්‍රාම නිලධාරි කොටස් 77 යි. ඒවායේ යටිතල පහසුකම් ඇත්තේම නැහැ. එම ගම් දියුණු කිරීම මගේ අරමුණ.* ඔබගේ විනෝදාංශ මොනවාද?මගේ නෝනා තරංගා සහ දරුවන් සමඟ කථා කරමින් කොහේ හරි ඇවිදීමට යාම තමයි විනෝදාංශය.* ඒ යනකොට පොළොස් ඇඹුල රසට හදාගෙන යනවද?ඔව්. බොහෝ වේලාවට.* ඔබ වඩාත් කැමති පාට ?සුදුපාටට තමා වැඩිය කැමති.* අමතක නොවන සිදුවීම් තව නැද්ද?ඡන්ද කාලයේ මම ආධාරකරුවන් සමඟ යනවිට එක්සත් ජාතික පක්ෂයේ මන්ත්‍රී අපේක්ෂක සමඟ ආධාරකරුවන් පිරිස මුහුණට මුහුණලා හමුවනවා. අපි දෙදෙනා නතර කර කථා කරමින් සිට විසිර ගියා. ගම පුරාම ආරංචි වෙලා අපි ලොකු ගැටුමක් ඇතිවුණා කියලා. කොළඹට පවා කව්දෝ කියලා. මට දුරකථන ඇමතුම් හෝ ගාලා ආවා. ඒත් අප අතර ප්‍රශ්නයක් වුණේ නැහැ.* ඔබගේ ලිපිනය කීවොත්?වේරගම - වේරගම්තොට – මහියංගණය.* වන්නිලැත්තෝ එහෙමත් ඔබේ හොඳ මිතුරෙක්ලු නේද?අපෝ ඔව්. මගේ හොඳ මිතුරෙක්. බොහොම ළඟ සම්බන්ධයක් තිබෙනවා.* ඔබ ජල කෙළියටත් දක්ෂලු නේද?මහවැලි ගඟේ පීනන්න වගේම නාන්නත් මා කැමැතියි.* ඔබ හැමදේකටම දක්ෂයිලු නේද?වේරගම්තොටට ආවේ අපේ තාත්තා ගාල්ලේ ඉඳලා නොවැ. වේරගම්තොට විදානගමගේ කීවාම නොදන්න කෙනෙක් නෑ. ජනතාව යම් දෙයක් මගෙන් ඉටුවේවියයි බලාපොරොත්තු වනවා.* මහියංගනයෙත් ජනාධිපති මන්දිරයක් තිබෙනවා නේද?ඔව්. පළමු වතාවට ජනාධිපති මන්දිරයේදී වැදි ජනතාව ජනාධිපතිතුමාට කෑමවේලක් ලබා දෙනවා. එදා ජනාධිපතිතුමාට කුරක්කන් තලප ඔවුන් ලබා දුන්නා. ජනාධිපති මහින්ද රාජපක්ෂ මහතාට තලප විශේෂ කෑමක්. එතුමා හරිම කැමතියි තලප කන්න. ඒ අවස්ථාවට මමත් සහභාගි වුණා. ජීවිතයේ අමතක නොවන දිනයක් එදා.* ඔබගේ විවාහය දිනයේ ඇබැද්දිය මතකද?ඔව් එදා අපි ලොරි තට්ටුවක නංවාගෙන කටුගස්තොට නගරය වටා අරගෙන ගියා.* යහළුවන් සමඟ කේන්තියක් ඇතිවුණේ නැද්ද?කේන්තියක් ඇතිවුණා. ඒ වුණාට මමත් යහළුවන්ට ඒවාගේ දේවල් කර තිබුණානේ.* ජනාධිපතිවරණයේ දී ඔබ මහියංගනයේ ප්‍රබල චරිතයක්ලු නේද ?ඔව් මම තමයි ජනාධිපතිවරණයේදී බදුල්ල පුරාම ගිහිල්ලා ජනාධිපතිතුමාට ඡන්ද ලබා දෙන්න කියලා ජනතාවගෙන් ඉල්ලුවේ. මම හැංගිලා වැඩ කළේ නැහැ.* ඔබ ඉදිරියේදී බලාපොරොත්තු වන්නේ?මහියංගන ජනතාවට විශාල සේවාවක් සිදුකිරීමට කටයුතු කරනවා. ජනාධිපතිතුමා ඒ පළාත දියුණු කිරීමට මට උදව් කරාවි. එය මට ලොකු විශ්වාසයක්. මේවනවිටත් නාගදීප වැව ප්‍රතිසංස්කරණය කිරීමට කෝටි 3500 ක මුදලක් ලබාදී තිබෙනවා.* ඔබ අකමැතිම මොනවාටද?ජනතාවට සේවය කරනකොට ජනතාවගෙන් මුදල් ලබා ගන්නා අයට. අල්ලස දූෂණයට මම හරිම අකමැතියි.* ඔබ දේශපාලනයට ආවේ නැත්නම්?මම දේශපාලනයට ආවේ නැත්නම් හොඳ ව්‍යාපාරිකයෙක්.* ඔබ කාටහරි බැන්නොත් එහෙම?මම කාට හරි බැන්නොත් ඒ අය මගෙන් බලාපොරොත්තු වන වැඩේ කොහොම හරි කරලා දෙනවා.* තේනුක කීවාම පාර්ලිමේන්තුවේත් කව්රුත් ප්‍රියකරනවාලු නේද?ඔව් එහෙම වෙන්න ඇති. අපි අලුත් මන්ත්‍රීවරුන්ට පැවරිලා තියෙනවා නාමල් රාජපක්ෂ මන්ත්‍රීතුමා සමඟ උතුරු පළාත සංවර්ධනය කිරීමට. අපි ඉතින් අලුත් මන්ත්‍රීවරුන් හැමෝම හැමවිටම එකටනේ ඉන්නේ. අපේ අලුත් මන්ත්‍රී පිරිස හරිම එකමුතුයි.* ඒ කාලයේ ඔබ සමඟ ගෑනු ළමයි යාළුවෙන්න එහෙම ආවේ නැද්ද?ඒ කාලයේ එහෙම සම්බන්ධ පැවැත්වූයේ නැහැ. අපි තාත්තාට අම්මාට හරිම බයයි. ඒ අය කියන විදියට තමයි වැඩ කළේ. ඉතින් මට නිසි වයස ආවාම ඒ අය විවාහයට සුදුසු අය තෝරා දුන්නා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=n1008072</link>
    <topic>සක්විති අත්අඩංගුවට ගත්පො.ප. ජයසිංහ මෙසේ කියයි</topic>
    <author>විජයානි එදිරිසිංහ</author>
    <content>සක්විති රණසිංහගේ බිරිය හඳුනාගත් තැනැත්තන් විසින් පොලිස් අධිකාරි දේශබන්දු තෙන්නකෝන් මහතාට දුරකථනයෙන් දැනුම් දුන් නිසා සක්විති වැනි මහා අපරාධකාරයකු කොටු කර ගැනීමට හැකි වුණා යැයි, සක්විති රණසිංහ අත්අඩංගුවට ගත් මිරිහාන පොලිසියේ පොලිස් පරීක්‍ෂක එච්. එෆ්.බී. ජයසිංහ මහතා පැවැසීය. සක්විති අත්අඩංගුවට ගත් ආකාරය පිළිබඳව දිනමිණට ප්‍රකාශයක් කරමින් පොලිස් පරීක්‍ෂක ජයසිංහ මහතා මේ තොරතුරු හෙළිදරව් කෙළේය.සක්විති රණසිංහගේ බිරිඳ වැනි කෙනෙක් නවගමුවේ කඩයක් අසල සිටිනවා යැයි, පොලිස් අධිකාරි දේශබන්දු තෙන්නකෝන් මහතාට ඊයේ (6) දහවල් දුරකථන ඇමතුමක් ලැබුණා. ඒ අවස්ථාවේ පොලිස් අධිකාරිවරයා වහාම මට කතා කොට ආරංචිය දැනුම් දී එම ස්ථානයට වහාම යන ලෙසට නියෝග කළා, මමත්, පොලිසියේ තවත් කිහිප දෙනෙකුත් තොරතුරේ සඳහන් ස්ථානයට වහාම පිටත්ව ගියා.අප එතැනට යන විට පණිවිඩය දුන් දෙදෙනා අසල කාන්තාවක් සිටියා. අප වහාම ඇයගෙන් ප්‍රශ්න කළා. ඒ අවස්ථාවේ අසල වෙළඳ සලේ සිටි රැවුල වවාගත් පුද්ගලයෙක් එතැනට පැමිණ මේ මාගේ බිරිය යැයි පැවසුවා.ඒ අවස්ථාවේ මම ඔහුගෙන් ප්‍රශ්න කළා. තමා කවුදැයි විමසු විට ඔහු දෙමළ නමකින් සමන්විත හැඳුනුම්පතක් පෙන්වා සිටියා. නැවතත් ඔහුව පරීක්‍ෂා කිරීමේදී ඔහුගේ විදේශ ගමන් බලපත්‍රය සොයා ගැනීමට හැකි වූවා. එය පරීක්‍ෂා කිරීමේදී සක්විතිගේ නියම නම එහි සඳහන්ව තිබුණා.තමා සක්විති රණසිංහනේ දැයි විමසු විට ඔහු ප්‍රථමයෙන් ඒ ගැන පැවසීමට අදිමදි කළත්, පසුව තමා සක්විති රණසිංහ බව පිළිගත්තා.අප ඔහු සහ ඔහුගේ බිරිය අත්අඩංගුවට ගෙන මිරිහාන පොලිසිය වෙත ගෙන ආවා. සක්විති රණසිංහ අත්අඩංගුවට ගන්නා අවස්ථාවේ ඔහු පලා යෑමට හෝ වෙනත් විරෝධතාවයක් පළ නොකොට පොලිසියට ඉදිරිපත් වුණා.සක්විති රණසිංහ නවගමුව ප්‍රදේශයට පැමිණ ඇත්තේ ඊයේ උදේ වරුවේයි. ඔහු භාණ්ඩ මිලදී ගන්නා සහ විකුණන පුද්ගලයෙකු ලෙස පෙනී සිටියා. ඔහුගේ හැඩරුව සම්පුර්ණයෙන්ම වෙනස් කරගෙන සිටි අතර අතිවිශාල මුදල් සම්භාරයක් හිමි සක්විත්තකු ලෙස නොව එතරම් මුදල් නොමැති චරිතයක් ලෙස පෙනී සිටියා.ඔහු පොලිසිය වෙත ගෙන එන අවස්ථාවේ කිසිඳු වචනයක්වත් කතා කළේ නැහැ. සුළු වේලාවක් මිරිහාන පොලිසියේ රඳවා ගැනීමෙන් පසු පොලිස් අධිකාරි දේශබන්දු තෙන්නකෝන් මහතාද සමඟ ඔහු සහ බිරියව රහස් පොලිසිය වෙත ගෙන ගියා.පොලිස් අධිකාරිතුමා එතුමාගේ පෞද්ගලික දුරකථන අංකය බෙහෝ දෙනෙකුට ලබා දී තිබෙනවා. එහි ප්‍රතිඵලයක් වශයෙන් සක්විති සහ බිරිය කොටුකර ගැනීමට මහජනතාවගේ තොරතුර එතුමා වෙත ලැබුණා යැයි පොලිස් පරීක්‍ෂක ජයසිංහ මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=n1008074</link>
    <topic>සක්විති රණසිංහ පදිංචිවත්තල නිවස සෝදිසි කරයි</topic>
    <author>ජීවනී පතිරණ</author>
    <content>“සක්විති රණසිංහ” නැමැත්තා පදිංචිව සිටි වත්තල, හේකිත්ත නිවසට ඊයේ (06) ගිය රහස් පොලිසිය ඇතුළු පොලිස් නිලධාරීහු එම නිවස පරීක්ෂාවට ලක් කළහ.එම අවස්ථාවේ ඔහුගේ දරුවන් දෙදෙනාද නිවසේ සිට ඇත. මොහු මාස කීපයක සිට ජීවත් වී ඇත්තේ වත්තල, හේකිත්ත පාරේ, අංක 175/3 හි පිහිටි “ධනුෂ්ක ග්‍රොසරියේ” උඩු මහලේ බව අනාවරණය විය. එම නිවස අසළ පිහිටි බාබර් සාප්පුවද සෝදිසි කළ වත්තල පොලිසිය එහිදී ඔහුගෙන් කටඋත්තර ලබාගත්තේය.මේ වන විටත් ඔහු පදිංචිව සිටි නිවස අවට ප්‍රදේශයට දැඩි පොලිස් ආරක්ෂාව යොදා ඇති අතර, නිවසට අලාභහානි සිදුවෙතැයි යන සැකය මත පොලිසිය මෙම පියවර ගෙන තිබේ.සක්විති නැමැත්තා, ඔහුගේ බිරිය හා දරු දෙදෙනාද ඊයේ (06) පස්වරුවේ අත්අඩංගුවට ගැනීමෙන් අනතුරුව බිරියගේ පියා පදිංචි යැයි කියන කඩුවෙල නිවසටද පොලිසිය ගොස් ඇත.සක්විති අත්අඩංගුවට ගත් අවස්ථාවේ වත්තල, හේකිත්ත ඔහු පදිංචි නිවස අවට ප්‍රදේශය ජනතාවගෙන් පිරී පැවතිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=n10080711</link>
    <topic>අතුරුදන් වූ සක්විති වසර 2කට පසුනවගමුවේ බිරියගේ නිවෙසින් අල්ලයි</topic>
    <author>චන්ද්‍රිකා ඡායාරූප- සමන් ශ්‍රී වෙදගේ</author>
    <content>මිලියන ගණනක මුදල් වංචා කළ සක්විති රණසිංහ සිවිල් ආරක්ෂක නිලධාරියකුගේ විමසිලිමත් බව හේතුවෙන් ඊයේ (06) අත්අඩංගුවට පත්වූයේය.ඊයේ (06) දහවල් 12ට පමණ නුගේගොඩ පොලිස් අධිකාරී කාර්යාලයේ දුරකථනය හැඬවෙන බව ඇසුණු පොලිස් අධිකාරී දේශබන්ධු තෙන්නකෝන් මහතා රිසීවරය අතට ගත්තේය.“සර් මම සිවිල් ආරක්ෂක නිලධාරියෙක්” නවගමුවෙන් අනෙක් පසින් ඇමතුම ගත් පුද්ගලයා පැවැසුවේය.“ඔව් කියන්න” තෙන්නකෝන් මහතා කීය.“සර්, නවගමුවෙ සක්විති රණසිංහගෙ නෝනගෙ මහ ගෙදරට කව්ද ඇවිත් ඉන්නවා. ඒ සක්විතිගෙ නෝනද කියලා සැකයි.සිවිල් ආරක්ෂක නිලධාරියා පැවැසූ දෙය කිසිදු කලබලයකින් තොරව එහෙත් ඉතා අවධානයෙන් අසා සිටි පොලිස් අධිකාරීවරයා නිවැරැදි ලිපිනය අසා ගත්තේය.පණිවිඩය ලබාදුන් තැනැත්තාගේ නම අසාගෙන ස්තුති කළ තෙන්නකෝන් මහතා දුරකථනය විසන්ධි කළ සැනින් හදිසි ඇමතුම් අංශයේ ස්ථානාධිපති උප පොලිස් පරීක්ෂක භාතිය ජයසිංහට හැකි ඉක්මණින් හමුවන ලෙස දැනුම් දුන්නේය.ඒ අනුව නවගමුව කිරිමැටිය අඹගහ හන්දියේ පිහිටි සක්විතිගේ බිරියගේ මහගෙදරට පොලිස් පරීක්ෂක ජයසිංහ ඇතුළු කණ්ඩායමක් පිටත් වූයේ දුරකථන පණිවිඩය ලැබී විනාඩි ගණනක දීය.අදාළ ලිපිනයේ නිවෙසින් පිටවීමට සූදානම්ව සිටි සුදු පැහැති කමිසයක් හා ඩෙනිම් කලිසමකින් සැරසී සිටි කාන්තාවක පිළිබඳ සැක කළ පොලිස් පරීක්ෂක ජයසිංහ ඇගෙන් ප්‍රශ්න කර හැඳුනුම්පත ඉල්ලා සිටියේය.ඒ අතර ඔහු සමඟ ගිය නිලධාරීහු නිවෙස අවට සෝදිසියේ යෙදුනහ. මුහුණු පුරා රැවුල වවාගත් පුද්ගලයකුද පොලිස් නිලධාරීන්ගේ ඇස ගැසුනේ ගෙවත්තේදීය.ජබුරුතු ගොඩගමගේ කුමාරි අනුරාධිනි හා අබය රණසිංහ ආරච්චිගේ වීරකුමාර නම් දෙක සහිත විදෙස් ගමන් බලපත් දෙකක් කාන්තාවගේ අත් බෑගයේ තිබී හමුවූයේ ඒ අතරය.තමා සක්විති රණසිංහගේ බිරිය බව කාන්තාව පිළිගත්ත ද ගෙවත්තේ දී හමුවී ප්‍රශ්න කළ අනෙක් පුද්ගලයා සක්විති රණසිංහ බව පිළිගන්නට අකමැති වූවේය.එහෙත් දීර්ඝ ලෙස ප්‍රශ්න කිරීමේ දී ඔහුට ඔහු සක්විති බව පිළිගන්නට සිදුවූයේය.අබය රණසිංහ ආරච්චිගේ චන්දන වීරකුමාර නොහොත් සක්විති රණසිංහ අතුරුදන්ව වසරකුත් මාස එකොළහක් ඉකුත්වෙමින් තිබෙන මොහොතේ ඔහු එසේ අහම්බයෙන් අත්අඩංගුවට පත්වූයේ මුදල් හදිසියකට බිරියගේ දෙමවුපියන්ගෙන් මුදලක් ණයට ඉල්ලා ගැනීමට පැමිණ සිටියදීය.රුපියල් කෝටි 1433ක් වංචා සහගත ලෙස ලබාගත් “සක්විති”ට බිරියගේ දෙමවුපියන්ගෙන් ණය මුදලක් ලබා ගැනීමට අවශ්‍ය වී තිබුණේ දෛනික අවශ්‍යතා සපුරා ගැනීමට බව ඔහු පවසා තිබිණි.2008 වසරේ සැප්තැම්බරයේ මෙරටින් පැනගිය සක්විති හා බිරිය ඉන්දියාවේ කලක් ජීවත් වී මීට මාස හයකට පමණ පෙර ශ්‍රී ලංකාවට පැමිණි බව අත්අඩංගුවට පත්වූ විගස ඔවුහු පැවැසූහ.දෙමළ නම්වලින් විදෙස් ගමන් බලපත් දෙකක් සකසාගත් මේ දෙදෙනා කටුනායක ගුවන් තොටුපළෙන් මෙරටට පැමිණ වත්තල පදිංචි වූ බවද ප්‍රකාශ කර තිබිණි.අත්අඩංගුවට ගත් සක්විති හා බිරිය වැඩිදුර පරීක්ෂණ සඳහා අපරාධ පරීක්ෂණ දෙපාර්තමේන්තුවට බාර කෙරිණි.වත්තල හේකිත්ත පාරේ මාස හයක සිට පදිංචිව සිටින නිවසේ වයස අවුරුදු 07 හා 11 දුව හා පුතා සිටින බවත් මෙරටට පැමිණ දෙමළ නම් සහිත විදෙස් ගමන් බලපත් දෙකද එහි තිබෙන බවත් ඔවුන් සිදුකළ ප්‍රකාශ අනුව අපරාධ පරීක්ෂණ දෙපාර්තමේන්තුවේ කණ්ඩායමක් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=n10080713</link>
    <topic>අභය රණසිංහ ආරච්චිලාගේ චන්දන වීරකුමාර රණසිංහ හෙවත් සක්විති රණසිංහ</topic>
    <author>නුවන් කොඩිකාර, ප්‍රාර්ථනා වීරසිංහ, ජීවනී පතිරණ, දෙහිවල ගල්කිස්ස සමූහ</author>
    <content>අභය රණසිංහ ආරච්චිලාගේ චන්දන වීරකුමාර රණසිංහ හෙවත් සක්විති රණසිංහ දෙයාකාරයකට ජනප්‍රියත්වයට පත්වූ පුද්ගලයෙකි.මොහු පළමුවෙන්ම ජනප්‍රිය වූයේ මෙරට සිටි ජනප්‍රිය ඉංග්‍රීසි ගුරුවරයකු ලෙසය. දෙවනුව ජනප්‍රිය වූයේ මෙරට සිදුවූ විශාලම මූල්‍ය වංචාවේ ප්‍රධානම සැකකරු ලෙසය.ඉංග්‍රීසි ගුරුවරයකු ලෙස ලබාගත් ජනප්‍රියත්වය නිසා ඔහු කළ සෑම දේම නිවරැදි යැයි අනුමත කිරීමට මේ රටේ ඇතැම් පිරිස් මැලි නොවූහ.මෙයින් නිසි ප්‍රයෝජන ලබාගත් සක්විති ඉංග්‍රීසි භාෂාව ඉගැන්වීමට අමතරව ජනතාවගේ සිත් දිනාගත් ව්‍යාපාර රැසක් ඇරඹූහ.සක්විති හවුස්මේ ව්‍යාපාර අතුරින් ප්‍රධාන ව්‍යාපාරය වූයේ “සක්විති හවුස්” නමින් ආරම්භ කළ මූල්‍ය ව්‍යාපාරයයි. තැන්පත් කරන මුදලට වැඩි පොළියක් ලබාදීම නිසා වැඩි දිනක් යන්නට පෙර වැල නොකැඩී පැමිණ ඔහු ළඟ මුදල් තැන්පත් කළේය.නිවැරදි කාලයට, නිවැරැදි ලෙස පොලී මුදල් ගෙවා දැමූ නිසා ජනතාවට ‘සක්විති’ ගැන බියක් නොවූහ. මෙරට සිටි ධනවත් පුද්ගලයන්, දේශපාලනඥයන් මෙන්ම විවිධ තරාතිරමේ පුද්ගලයන් සක්විතිගේ මූල්‍ය ආයතනයට ගොස් වැඩි මුදලක් ලබාගැනීමේ අපේක්ෂාවෙන් මුදල් තැන්පත් කළහ. එහෙත් මේ කිසිවකු සක්විති කවුදැයි හරිහැටි දැන සිටියේ නැත. සක්විති රණසිංහ ගැන සියල්ල හෙළි වූයේ රුපියල් කෝටි 1433කට අධික මුදල් වංචා කර රටින් පැන යාමත් සමඟය.දරුවන් රජුන් කිරීමකොලොන්නාවේ සිංහපුර පදිංචිව සිටි චන්ද්‍රලතා හා විජේසිංහට දාව 1972 අබේමුදියන්සේලාගේ චන්දන වීරකුමාර රණසිංහ සිඟිත්තා උපන්නේය. සහෝදර සහෝදරියන් සිවු දෙනෙකුට පසු පවුලේ බඩ පිස්සා ලෙස උපන් නිසා සියල්ලන්ගේම ආදරය හා කරුණාව සක්විතිට ලැබිණ.දහසකුත් දුක් කම්කටොළු මැද තම දරුවන්ට ශිල්ප සතර ඉගැන්වීම චන්ද්‍රලතාගේ සිහිනය වූවාය. චන්ද්‍රලතාගේ දරුවන් පස් දෙනාම බත්තරමුල්ල මධ්‍ය මහා විද්‍යාලයයේ ඉගෙනුම ලැබූහ.තම දරුවන් රජුන් කරන්නට ඇති ප්‍රාර්ථනය සෑම මවකටම පොදුය. දරුවන් පස් දෙනා අතුරින් ඉගෙනීමෙහි විශේෂ දස්කම් දැක්වූ පොඩි පුතු සක්විති ශිෂ්‍යත්ව විභාගයෙන් ඉහළින් සමත් විය. ඉන්පසු චන්දන පැමිණෙන්නේ කොළඹ ඩී. එස්. සේනානායක විදුහලටය. චන්දන වීරකුමාර දක්ෂ සිසුවකු ලෙස පාසලේ කා අතරත් ජනප්‍රිය විය. පහ වසර ශිෂ්‍යත්වය ඉහළින් සමත් වූ චන්දන විෂය බාහිර දේට ඉදිරිපත් වූයේ නොබියවය. එම නිසාම මොහුට සක්විති ලෙස නම් පට බැඳුනේය. පසු කලක සැබෑ නම පැත්තකට දමමින් “සක්විති රණසිංහ” නමින් ජීවන වෘත්තිය ලෙස ඉංග්‍රීසි භාෂාව ඉගැන්වීම ආරම්භ කළේය.ුලින්ම දකුණු පළාතෙන් ඉංග්‍රීසි ඉගැන්වීම ආරම්භ කරන විට ඔහුගේ පන්තියේ සිටියේ සිසුන් හතර පස් දෙනෙක්ය. එහෙත් කෙටි කලක් යන්නට පෙර දස දහස් ගණන්සිසු සිසුවියන් වෙනත් පංති අතහැර සක්විතිගෙන් ඉංගී‍්‍රසි ඉගෙන ගැනීමට පැමිණියහ.සක්විතිගේ ජනපි‍්‍රයත්වය සමඟ විවිධ ආයතනවලින් සක්විතිට ගෞරව නාම පවා පිදුවේය.සක්විති මුලින්ම විවාහ වූයේ අම්බලන්තොට ප්‍රදේශයේ තරුණියක් සමඟය. කොළඹ ප්‍රදේශයේ ඉංගී‍්‍රසි ඉගැන්වීමට පැමිණීමත් සමඟ මුල් විවාහයෙන් ඈත් වූ මොහු කොළඹ ප්‍රදේශයේ තරුණියක් සමඟ පෙමින් වෙලී ටික දිනක් ගොස් හොර රහසේ පැන ගොස් විවාහ විය.දෙවන විවාහයසිය බිරියද එක් කර ගනිමින් ව්‍යාපාර ජයටම කරගෙන ගිය සක්විති සියල්ලන්ටම තරු පෙන්වා මෙරටින් පලා ගියේය.සක්විතිගේ වංචා ගැන සියල්ල හෙළි වන්නේ එතැන් සිටය. තැන්පත්කරුවෝ කලබල වූහ. මිරිහාන පොලිසියට ගොස් පැමිණිලි කිරීමට පටන් ගත්හ. වැල නොකැඩී පැමිණිලි ගලා ආවේය.ජ්‍යෙෂ්ඨ නියෝජ්‍ය පොලිස්පති නිමල් මැදිවක මහතාගේ උපදෙස් මත සහකාර පොලිස් අධිකාරී යූ. එස්. අයි. පෙරේරා මහතාගේ මූලිකත්වයෙන් මිරිහාන දිසා වංචා විමර්ශන අංශයේ ස්ථානාධිපති ප්‍රධාන පොලිස් පරීක්‍ෂක බී. පී. අමරබන්දු මහතා ඇතුළු කණ්ඩායමක් පරීක්‍ෂණ ආරම්භ කළේය.කෝටි එක්දහස් හාරසිය තිස්තුනකට අධික මුදලක් වංචා කරමින්, මේ රටේ මිනිසුන්ගේ ශාපයට ගොදුරුව සිටි සක්විති රණසිංහ පිළිබඳ නොදන්නා කෙනෙකු නොවීය. එහෙත්, ඔහු සිටින්නේ කොහේදැයි කිසිවකුත් නොදැන සිටි බැවින් ජනතාව මං මුලා වී සිටියේය. ජාත්‍යන්තර පොලිසියේ පවා අවධානය යොමු වී තිබුණද සක්විති අල්ලා ගැනීමට නොහැකි විය.එහෙත් සක්විතිගේ ජීවිතයට අඳුරු වළාවක් පායා ආවේ ඊයේ (06) දිනය. සක්විතිගේ බිරිය වැනි කෙනෙක් නවගමුව ප්‍රදේශයේ සිටින බවට සාමාන්‍ය පුද්ගලයෙක්ගෙන් නුගේගොඩ පොලිස් අධිකාරි දේශබන්දු තෙන්නකෝන් මහතාට ලැබුණු තොරතුරක් මත, තොරතුරු ලැබුණු ස්ථානයට ගිය මිරිහාන පොලිසියේ නිලධාරීන් සක්විති හා බිරිය ඊයේ අත්අඩංගුවට ගෙන රහස් පොලිසිය වෙත බාර දුන්නේය.සක්විති රාජ සම්පත්තිය යනු එසේ මෙසේ සම්පතක් නොවන බව, බෞද්ධයන් වන අපි සියල්ලෝම දනිමු. එහෙත් චන්දන වීරකුමාර නමින් මෙන්ම අහිංසක මිනිසුන්ගෙන් කූට ක්‍රමෝපායන් මඟින් ලබා ගත් ධනයෙන් සක්විති රජකු මෙන් සැපවිඳී බව ද අපි සැම දෙනාම දනිමු.එහෙත් “ කරන කලට පව් මිහිරිය මී සේ, විඳීන කලට දුක් දැඩි වෙයි ගිනි සේ” ධර්මතාව සක්විතිට මේ ආත්මයේදීම පළ දුන්නේ අප කොයි කාගේත් ඇස් පනාපිටදීමය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=n1008073</link>
    <topic>වියළි කාලගුණයක් තිබුණත්අකුණුවලින් පරිස්සම්වන්න</topic>
    <author>ප්‍රාර්ථනා වීරසිංහ</author>
    <content>මේ දිනවල වියළි කාලගුණයක් පැවතියත්, ගිඟුරුම් සහිත ප්‍රබල අකුණු සහ යටි සුළං පහරවල් ඇති වන බැවින් , ඒ පිළිබඳ විශේෂ අවධානයක් යොමු කරන ලෙස, කාලගුණ විද්‍යා දෙපාර්තමේන්තුව දැනුම් දෙයි. වියළි කාලයකට පසුව ඇතිවන අකුණු පහරවල් ඉතා ප්‍රබල බැවින් ඉන් ඇතිවන අනතුරු ද ඉතා භයානක බව, කාලගුණ විද්‍යා දෙපාර්තමේන්තුවේ නියෝජ්‍ය අධ්‍යක්ෂ එස්.ආර්. ජයසේකර මහතා ඊයේ (6) පැවැසී ය.වායුගෝලයේ මධ්‍යම මට්ටම්වල සුළං ප්‍රවාහය දුර්වල වුවහොත් ඉදිරියේදී නැඟෙනහිර සහ ඌව පළාත්වල සවස් කාලයේදී ගිඟුරුම් සහිත වැසි ඇතිවීමේ ප්‍රවණතාවක් ඇති බවද ජයසේකර මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=n1008075</link>
    <topic>සැත්කම්වල නව පෙරළියක් සම බද්ධ කරන්නගෙඹි ශ්‍රාවය</topic>
    <author>සන්ධ්‍යා කරුණාරත්න</author>
    <content>ගෙඹි විශේෂයක් වන අළු දුඹුරු මොටහොඹු මැඩියාගේ පිටෙන් ලබාගන්න ශ්‍රාවය භාවිතයෙන් ශල්‍යකර්ම සාර්ථකව සිදුකළ හැකි බවට පර්යේෂණ මඟින් තහවුරු කරගෙන තිබේ. පුද්ගලයෙකුට ශල්‍යකර්මයක් සිදුකිරීමෙන් පසුව සම මැසීම සඳහා යොදාගන්නා නූල් වෙනුවට මෙම මැඬියාගේ ශ්‍රාවය සමේ කැපුමෙහි ආලේප කර සම එක්කිරීමෙන් සාර්ථකව සම බද්ධ කිරීමට හැකිවේ.සම මැසීමට වඩා පහසු ක්‍රමයක් වන මෙය මේ වනවිට මෙරටදී සාර්ථකව අත්හදා බලා ඇතැයි උභයජීවී විශේෂඥ කමිටුවේ ලෝක සංරක්ෂණ සංගමයේ සම සභාපති උරග හා උභයජීවී විද්‍යාඥ ඇන්ස්ලම් ද සිල්වා මහතා පැවැසුවේ ය.ශ්‍රී ලංකාවටම ආවේණික වූ මෙම මැඩියන් විශේෂයෙහි පිටෙන් ලබාගන්නා ශ්‍රාවයෙන් මෙම ශල්‍යකර්ම පෑස්සුම සිදුකෙරේ. උඩරට කැලෑබඳ ප්‍රදේශ ආශි‍්‍රතව මේ මැඬි විශේෂය ජීවත් වේ. රාමනෙල්ලා ඔප්ස්ක්‍යුරා (Ramanella Opscura) නම් වූ විද්‍යාත්මක නමින් මේ මැඩි විශේෂය හඳුන්වයි.ස්වභාව ධර්මයේ ඇති වන ව්‍යාකූල තත්ත්වයන් ප්‍රථමයෙන්ම මැඩියාට දැනෙන අතර මැඩියාගෙන් පසුව මිනිසාට එම ව්‍යාකූල බව බලපාන බවට මැඩියාගේ ජීවන චක්‍රය ඉඟි කරන්නේ යැයි ද ඇන්ස්ලම් ද සිල්වා මහතා ප්‍රකාශ කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=n1008076</link>
    <topic>ජ්‍යෙෂ්ඨ ඇමැතිවරයකුගේ නම විකුණා ලක්ෂ 75ක් වංචා කළපොලිස් ලොක්කා දැලේ</topic>
    <author>විජයානි එදිරිසිංහ</author>
    <content>රජයේ ජ්‍යෙෂ්ඨ ඇමැතිවරයකුගේ නම විකුණා රුපියල් ලක්‍ෂ 75ක මුදලක් වංචාකාරී ලෙස ලබාගත් ජ්‍යෙෂ්ඨ පොලිස් නිලධාරියෙක් විශේෂ පොලිස් කණ්ඩායමක් මගින් අත්අඩංගුවට ගෙන තිබේ.පෙරේදා (05) දහවල් කොළඹ තරු පහේ හෝටලයක දී සැකකාර පොලිස් නිලධාරියා අත්අඩංගුවට පත් වී තිබේ.පසුගිය යුද සමයේ භාවිතයට ගත් කාලතුවක්කු උණ්ඩ කොපු ලබා දීම සඳහා පොරොන්දු වී ඔහු එම මුදල් ලබාගෙන ඇත. ඇමැතිවරයාගේ අවසරය මත එම කොපු උතුරේ සිට දකුණට ගෙනවිත් ලබාදෙන බවට ව්‍යාජ තොරතුරු පවසා එම මුදල් ව්‍යාපාරිකයකුගෙන් ලබාගෙන ඇතැයි පැවැසේ.සැකකාර පොලිස් නිලධාරියා ඇමැති ආරක්‍ෂක සේවයේ යෙදී සිටි අයෙකි. ප්‍රශ්න කිරීමේ දී ඔහු පවසා ඇත්තේ තමා එම ගනුදනුවට සම්බන්ධ නැති බවයි.අත්අඩංගුවට ගත් පොලිස් නිලධාරියාගෙන් ප්‍රශ්න කරගෙන යයි.මේ අතර උතුරු ප්‍රදේශයෙන් යකඩ ලබාදෙන බව පවසා ඇතැම් ජාවාරම්කරුවන් මුදල් ලබාගන්නා බවට ආරක්‍ෂක අමාත්‍යාංශයට තොරතුරු ලැබී තිබේ.එවැනි ව්‍යාජ තොරතුරු පවසා මුදල් ගසාකන පුද්ගලයන්ට නොරැවටෙන ලෙස පොලීසිය දැනුම් දෙයි.උතුරු ප්‍රදේශයෙන් යකඩ හෝ වෙනත් එවැනි ද්‍රව්‍ය ගෙන ඒමට ආරක්‍ෂක අමාත්‍යාංශය කිසිවෙකුටත් අවසර නොදෙන බවද ජ්‍යෙෂ්ඨ පොලිස් නිලධාරියෙක් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=n1008077</link>
    <topic>සැමියා සමඟ උරණ වී දරු දෙදෙනාට වස පොවාමවත් වස බොයි</topic>
    <author>මාතලේ සමූහ, උකුවෙල විශේෂ, ඉන්දික පොල්කොටුව සහ අසේල කුරුළුවංශ</author>
    <content>මාතලේ ආඳාවල ප්‍රදේශයේ මවක් තම දරු දෙදෙනාටද වස පොවා තමන් ද වස පානය කර ඇත.වස පෙවුන එක් දැරියක් මියගොස් ඇති අතර අනෙක් දරුවා සහ මව මාතලේ මහ රෝහලට ඇතුළු කොට ඇත. වස පානය කළ කාන්තාවගේ ස්වාමිපුරුෂයා පොලොන්නරුව ප්‍රදේශයේ රැකියාවක නිරත වී ඇත.කලින් දිනයේ නිවෙසට පැමිණ සිටි සැමියා සමඟ බහින්බස්වීමක් සිදුවී ඇති අතර ඔහු උදෑසන රැකියාවට නිවෙසින් පිටත්ව ගිය පසු මෙම කාන්තාව උදේ 8.00 ට පමණ තම දරු දෙදෙනාට වස මිශ්‍ර කළ කිරි බීමට දී ඇය ද ඒවා පානය කොට ඇති අතර අසල්වැසියන් පැමිණ ඔවුන් තිදෙනා නාලන්ද රෝහලට ඇතුළු කොට ඇත.මාතලේ මහ රෝහලට එවා ඇත. වයස අවුරුදු 5 ක් පමණ වන දැරිය මියගොස් ඇති අතර රෝහල්ගත කළ අනික් දරුවාගේ වයස අවුරුදු 9 කි. කාන්තාවගේ වයස අවුරුදු 35 ක් පමණ වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=n1008078</link>
    <topic>දියණිය දූෂ්‍ය කර බිරිය ඝාතනය කළ අයකුට වසර 24ක සිර දඬුවම්</topic>
    <author>කුරුණෑගල මධ්‍යම විශේෂ ආරියපාල වංශතිල</author>
    <content>සිය බිරිය ඝාතනය කර, පහළොස් හැවිරිදි දියණියද දූෂ්‍ය කිරීමේ චෝදනාවට අධිකරණය හමුවේ වරදකරු වූ පුද්ගලයකුට වසර 24 ක සිර දඬුවමක් කුරුණෑගල මහාධිකරණ විනිසුරු මනිලාල් වෛද්‍යතිලක මහතා ඊයේ (06) නියම කෙළේය.අදාළ චෝදනාව යටතේ අධිකරණයේ විභාග වූ නඩුවේදී පැමිණිල්ලේ සාක්කි සාධාරණ සැකයෙන් තොරව ඔප්පු වී තිබෙන බැවින් විනිසුරුවරයා අදාළ දඬුවම නියම කෙළේය.සිය දියණිය දූෂණය කිරීමේ චෝදනාවට වසර හතරක සිර දඬුවමකට යටත් කරමින් බිරිය ඝාතනය කිරීමේ චෝදනාවට වසර විස්සක සිර දඬුවමක් විනිසුරුවරයා විසින් නියම කර තිබේ.2002 අපි‍්‍රයෙල් මස 08 වැනි දින හෝ ඊට ආසන්න දිනයක වාරියපොළ මාස්පොත වීරසූරියලාගේ නිලන්ති ගේ මරණය සිදු කිරීම හා ඇයගේ පහළොස් හැවිරිදි දියණිය දූෂ්‍ය කිරීම යන චෝදනා වලට විත්තිකරු වූ මාදුරුගෙදර ෂෙල්ටන් ලීලානන්ද නැමැත්තාට එරෙහිව පොලිසිය ගොනුකොට තිබිණි. විත්තිකරු තම දියණිය දූෂ්‍ය කිරීමේ සිද්ධිය මව සියැසින් දුටු නිසා බිරිය ද ඉතා අමානුෂික ලෙස විත්තිකරු විසින් ඝාතනය කොට ඇති බවට අධිකරණයේ දී කරුණු අනාවරණය විය.පැමිණිල්ලේ සාක්කි සාධාරණත්ව සැකයෙන් තොරව ඔප්පු වී ඇති බවත් විනිසුරුවරයා මෙවැනි අපරාධවලට නීතියෙන් දිය හැකි උපරිම දඬුවම් ලබාදිය යුතු යැයි පවසමින් පළමු චෝදනාවට වසර හතරක් සහ දෙවන චෝදනාවට වසර විස්සක් වශයෙන් මෙසේ දඬුවම් නියම කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=n1008079</link>
    <topic>ඉන්දියාවේ දී අත්අඩංගුවට ගත්ධීවරයන් 15 දෙනා නිදහස්</topic>
    <author/>
    <content>ඉන්දීය වෙරළ ආරක්‍ෂක බළකාය මගින් පසුගිය 27 වැනිදා අත්අඩංගුවට ගත් කල්පිටිය සහ මීගමුව ධීවර වරායවලින් පිටත්ව ගිය ධීවර යාත්‍රා තුනක් සහ එහි ධීවරයන් 15 දෙනාම නිදහස් කර ගත් බව ධීවර සහ ජලජ සම්පත් අමාත්‍යාංශය නිවේදනය කරයි.”රමණී රාජ් 04”, “කුමුදුමාලි” සහ චම්ලි දුව යන ධීවර යාත්‍රා සහ එහි ධීවරයන් මෙසේ නිදහස් කර ඇත.ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ සෘජු මැදිහත්වීම මත තමිල්නාඩු ප්‍රාන්ත රජය මේ ධීවරයන් නිදහස් කර ඇත.යාත්‍රා 03 සහ ධීවර කාර්මිකයන් 15 දෙනා ඉදිරි කාලයේදී ශ්‍රී ලංකාවට ගෙන්වා ගැනීමට හැකිවෙනු ඇතැයි ධීවර හා ජලජ සම්පත් සංවර්ධන අමාත්‍යාංශය ප්‍රකාශ කරයි.මේ වන විට තමිල්නාඩු ප්‍රාන්තය මගින් නිදහස් කර සිටි ධීවර යාත්‍රා 08 කින් හා ධීවර කාර්මිකයන් 42 ගෙන් ධීවර යාත්‍රා 4 ක් සහ කාර්මිකයින් 21 දෙනකු මේ මස 11 වැනිදා මෙරට එවීමට කටයුතු යොදා ඇතැයි චෙන්නායි තානාපති කාර්යාල ආරංචි මාර්ග සඳහන් කරයි.දැනට නිදහස් වී සිටින ඉතිරි පිරිස පිටත්කර හැරීමේ නියෝග ලද වහාම ශ්‍රී ලංකාවට ගෙන්වා ගැනීමට කටයුතු යොදා ඇතැයි අමාත්‍යාංශය වැඩිදුරටත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=n10080710</link>
    <topic>අධිචෝදනා ලැබූ විත්තිකරුගෙන් මිහින්තලා පුදබිමට එන්නන්ට හිරිහැර</topic>
    <author>අනුරාධපුර - මධ්‍යම විශේෂ ඒ.ජී.පෙරේරා</author>
    <content>වෛද්‍ය රාජා ජෝන්පුල්ලේ මහතාගේ නිවසට හා වෛද්‍ය මධ්‍යස්ථානයට ගිනිතබා විනාශ කිරීම සම්බන්ධයෙන් අධිකරණය හමුවේ අධිචෝදනා ලැබ සිටින දැනට දැඩි ඇප කොන්දේසි මත මුදා හැර සිටින චන්දන වඩුගේ නැමති ප්‍රධාන විත්තිකරුගෙන් මිහින්තලා පුද බිමට පැමිණෙන දෙස් විදෙස් සංචාරකයන්ට විවිධ හිරිහැරවලට මුහුණ පෑමට සිදුව ඇති බව මිහින්තලා රජමහා විහාරයේ විහාරාධිකාරි වලවා හැංගුණ වැවේ ධම්මරතන හිමියෝ පසුගිය 04 වැනිදා විවෘත අධිකරණයේ දී පැවසී ය.මිහින්තලා පුදබිමේ දී විහාරාධිකාරි හිමියන්ට තර්ජනය කළ බව කියන සිද්ධියකට සම්බන්ධ නඩු විභාගයේදී අනුරාධපුර ප්‍රධාන මහේස්ත්‍රාත් අතිරේක දිසා විනිසුරු දර්ශිකා විමලසිරි මෙනෙවිය ඉදිරියේදී විශේෂ අවසරයක් ලබා ගනිමින් ධම්මරතන හිමියෝ මේ බව පැවැසූ හ. මෙහිදී තවදුරටත් විවෘත අධිකරණයේ විශේෂ ප්‍රකාශයක් කළ උන්වහන්සේ මෙසේ ද කීහ.මොහු මිහින්තලය මහ සෑයට නගින පියගැට පෙළේ වාඩි වී අසංවර ලෙස හැසිරෙනවා. දුම්වැටි දල්වාගෙන තමයි මිහින්තලය පුද බිමට පැමිණෙන්නේ. එපමණක් නෙවෙයි පූජා භූමියට කොණ්ඩය කඩා හැලෙන ලෙස දමා ගෙන , සපත්තු පැළැඳගෙන මිහින්තලා පුදබිමට පැමිණෙනවා. මිහින්තලා පුද බිමට නොපැමිණෙන ලෙස කාටවත්, තහංචි පනවන්න මට බෑ. මට අයිතියකුත් නෑ.නමුත් අසංවර ලෙස පීඩාකාරී පුද්ගලයන් මිහින්තලා පුදබිමට පැමිණෙනවාට මා කැමැති නෑ. මා ඊට දැඩි ලෙස විරුද්ධයි. මට මේ බව කියන්න තියෙන්නේ ගරු අධිකරණයට පමණයි. මෙම නඩුව සමතයකට පත්කර ගැනීමට විත්තිකාර චන්දන වඩුගේ නැමැත්තා සූදානම් බව ඔහු වෙනුවෙන් පෙනී සිටි නීතිඥවරයා අධිකරණයට දන්වා සිටියේ ය.මෙම නඩුව සමතයක් සඳහා සලකා බැලීමට යළි ලබන නොවැම්බර් මස 10 වැනිදා කැඳවීමට නියම කළාය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=n10080712</link>
    <topic>සක්විති ගැන තොරතුරු දුන්තැනැත්තාට වටිනා මුදල් තෑග්ගක්</topic>
    <author>විජයානි එදිරිසිංහ</author>
    <content>සක්විති රණසිංහ පිළිබඳව පොලිස් අධිකාරි දේශබන්දු තෙන්නකෝන් මහතාට දුරකථන ඇමතුමෙන් තොරතුරු ලබාදුන් පුද්ගලයාට ඉදිරියේ දී වටිනා මුදල් ත්‍යාගයක් ලබාදීමට සහ ඔහු ඉටුකළ සේවය ඇගයීමට ලක්කිරීමට පොලිස්පති මහින්ද බාලසූරිය මහතා තීරණය කර තිබේ.තවද එම වැටලීම සිදුකළ පොලිස් නිලධාරීන් ඇතුළු ඊට සහභාගි වූ පිරිසගේ සේවය ඇගයීමට සහ උසස්වීම් ලබාදීම ඉදිරියේ සිදුවෙනු ඇතැයි ජ්‍යෙෂ්ඨ පොලිස් නිලධාරියෙක් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=n10080714</link>
    <topic>දස හැවිරිදි දැරියට අතවර කළැයි ගුරුවරයා අත්අඩංගුවට</topic>
    <author>මීරිගම සමූහ වාර්තාකරු නිමල් විජයරත්නගෙනි</author>
    <content>මේ මාසයේ පැවැත්වෙන ශිෂ්‍යත්ව විභාගයට පෙනීසිටීමට නියමිත දස හැවිරිදි දැරියකට උපකාරක පන්තියේදී ලිංගික අතවරයට ලක්කළ බව කියන ගුරුවරයෙකු අත්තනගල්ල මහේස්ත්‍රාත්වරයා වෙත ඉදිරිපත් කිරීමෙන් අනතුරුව රක්ෂිත බන්ධනාගාර ගත කර ඇත. මෙලෙස අපචාරයට ලක්ව ඇත්තේ වේයන්ගොඩ ප්‍රදේශයේ පදිංචි ශිෂ්‍යාවකි. අතවරය සිදුකර ඇත්තේ මිනුවන්ගොඩ අධ්‍යාපන කලාපයට අයත් පස්යාල ප්‍රාථමික විද්‍යාලයේ උපගුරුවරයෙකු ලෙස සේවය කළ හග්ගල්ල ප්‍රදේශයේ පදිංචි විවාහකයෙකි.කීනවල පැවැති පෞද්ගලික උපකාරක පන්තියකදී මේ ගුරුවරයා ශිෂ්‍යාව තනිකොට ලිංගික අතවරයකට ලක් කළ බැව් ඇය විසින් මවට පවසා ඇත.මවගේ පැමිණිල්ල මත මේ සැකකාර ගුරුවරයා වේයන්ගොඩ පොලිසිය මගින් අත්අඩංගුවට ගෙන ඇත.මෙම ගුරුවරයා මීට පෙර ද මෙවැනි ළමා ලිංගික අතවර පිළිබඳව චෝදනා ලබා ඇති අතර, එවැනි සිද්ධින් සම්බන්ධව අත්තනගල්ල අධිකරණයේම නඩුවක් විභාග වෙමින් පවතී. වේයන්ගොඩ පොලිසියේ ස්ථානාධිපති කපිල විජේමාන්න මහතාගේ උපදෙස් මත අපරාධ අංශයේ ස්ථානාධිපති උ.පො.ප. සේනාරත්න, කාන්තා උ.පො.ප. ආශා, පො.සැ. 3789 කුමාරසිරි, හා පො.සැ. 6247 බාලසූරිය යන නිලධාරීන් වැඩිදුර පරීක්ෂණ පවත්වාගෙන යති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=n10080715</link>
    <topic>එස්.එම්.එස්. මගින්කතකට අපයෝජන</topic>
    <author>කුමුදු හෙට්ටිආරච්චි</author>
    <content>ජංගම දුරකථනයෙන් අසභ්‍ය වචන යොදා කෙටි පණිවුඩ යවමින් කාන්තාවකට අපයෝජනයට ලක්කළ බව කියන තරුණයකුට විරුද්ධව කොළඹ ළමා හා කාන්තා කාර්යාංශය මගින් කොළඹ කොටුව මහේස්ත්‍රාත් ලංකා ජයරත්න මෙනෙවිය හමුවේ ඊයේ (06) නඩු පැවරීය.දැනට අධිකරණ ඇප මත මුදා හැර සිටින මේ තරුණයා චෝදනාවන්ට නිවැරැදිකරු බවට ප්‍රකාශ කිරීමෙන් පසු නඩුව විභාගයට ගැනීමට නියම වුනි. පෞද්ගලික ජංගම දුරකථන ආයතනයක සේවය කරන මේ කාන්තාවගේ ජංගම දුරකථන අංක වෙත චූදිත මෙලෙස පරුෂ වචනයෙන් බැණවදිමින් කෙටි පණිවුඩ යවා ඇති බව කියයි. පැමිණිලිකාරියගේ ජංගම දුරකථන වලට ලද කෙටි පණිවුඩ අදාළ ජංගම දුරකථන ආයතන මගින් පරීක්ෂාවට ලක් කළ බවත් එම කෙටි පණිවුඩ මගින් ලිංගික අතවරයක් සිදුව ඇති බවට තහවුරු වූ බවත් ළමා හා කාන්තා කාර්යාංශය අධිකරණයට දැන්වීය.පැමිණිලිකාරිය සේවය කරන පෞද්ගලික ජංගම දුරකථන ආයතනයේ ඇය පරිහරණය කළ ජංගම දුරකථන වෙත දිගින් දිගටම මෙලෙස අසභ්‍ය කෙටි පණිවුඩ චූදිත විසින් එවා ඇති බවද කොළඹ ළමා හා කාන්තා කාර්යාංශය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=n10080716</link>
    <topic>සෙබළුන් රැගත් බස් රියපාරෙන් ඉවතට පැන ගසක හැපිලා: 20ක් රෝහලේ</topic>
    <author>වවුනියාව මධ්‍යම විශේෂ බණ්ඩාර විපුලසේන උතුර සමූහ</author>
    <content>යාපනය සිට කොළඹ බලා ධාවනය වෙමින් තිබූ යුද හමුදා සෙබළු රැගත් බස් රථයක් ඊයේ (6) ඒ–9 මාර්ගයේ ඊරට්ට පෙරියකුලම පොලිස් මුරපොළ අසල දී මාර්ගයෙන් ඉවතට පැන ගසක වැදී අනතුරකට ලක්විය. මෙහි නිවාඩු යමින් සිටි සෙබලුන් 41 දෙනෙකු සිටි අතර අනතුරින් තුවාල ලැබූ 20 දෙනෙක් මේ වන විට වවුනියාව මහ රෝහලේ ප්‍රතිකාර ලබති. කිසිවෙකුටත් අසාධ්‍ය තත්ත්වයේ තුවාල සිදුවී නොමැති බව රෝහල් ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=n10080717</link>
    <topic>තුන් නිවුන් දරු පවුල් 5කටවසරක්ම රුපියල් 5000 බැගින්</topic>
    <author>සිතාරා සේනානි සහසන්ධ්‍යා කරුණාරත්න</author>
    <content>තුන් නිවුන් දරුවන් සිටින පවුල් පහක් සෞඛ්‍ය අමාත්‍යංශයෙන් කැර තිබූ ඉල්ලීම් සැලකිල්ලට ගෙන මාසිකව එක් පවුලකට රුපියල් පන් දහස බැගින් වසරක කාල සීමාවක් සඳහා මූල්‍යාධාර ලබා දීමට සෞඛ්‍ය ඇමැති මෛත්‍රීපාල සිරිසේන මහතා සෞඛ්‍ය සංවර්ධන අරමුදලට උපදෙස් දී ඇත.මෙ අනුව එක් පවුලකට රුපියල් හැට දහස බැගින් හිමිවේ. මේ සඳහා සෞඛ්‍ය අමාත්‍යංශයේ ජාතික සෞඛ්‍ය සංවර්ධන අරමුදලින් රුපියල් ලක්ෂ 3 ක මුදලක් වැය කිරීමට නියමිත ය.තුන් නිවුන් දරුවන් රැක ගත නොහැකිව මවක් සිය දිවි නසා ගැනීමට ගත් උත්සාහයක් පිළිබඳ නොබෝදා පළව තිබූ මාධ්‍ය වාර්තාවක් කෙරෙහිද ඇමැති මෛත්‍රීපාල සිරිසේන මහතාගේ අවධානය යොමුව තිබේ. එම මව වෙතද මේ ආධාර මුදල් ලබා දීමට නියමිත ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=r1008077</link>
    <topic>කොටිකාවත්ත මුල්ලේරියාව බ්‍රැන්ඩියවත්ත – අතුරු ඇළඩෙංගු මදුරුවන්ගේ රජදහනක්</topic>
    <author>කොළොන්නාව සමූහ – ඒ. සුමනසේන</author>
    <content>කොටිකාවත්ත – මුල්ලේරියාව ප්‍රාදේශීය සභා බල ප්‍රදේශයේ පිහිටි වෙන්නවත්ත හා බ්‍රැන්ඩියවත්ත හරහා ඇති අතුරු ඇළ මාර්ගය ඒ අසල අනෙකුත් ප්‍රදේශවලටද ඩෙංගු මදුරුවන් බෝ කරන ස්ථානයක්ව පවතින බව ප්‍රදේශවාසී ජනතාව කියති.මේ ප්‍රදේශ ජනාකීර්ණ වීමත් සමඟ නව නිවාස තනා අලුතින් පදිංචි වන නිවැසියන් ගෙන් වැඩි දෙනෙකු ඔවුන්ගේ නිවෙස්වල එකතු වන කැළි කසළ මෙන්ම වැසිකිළි වළවල් වල අප ජලය බැහැර කිරීම් කරන්නේද මේ ඇළ මාර්ගයට බව පැවැසේ. ඇළ අයිනේ ඇති සමහර ඉඩම් ඇළ මාර්ගයෙන් ගලා එන ජලයෙන් සේදී යෑම වළකා ගැනීම සඳහා නිතර ජලය පිරී පවතින පැරැණි ටයර් වැනි දෑ ඇළ මාර්ගය අයිනට දමා තිබේ.ජලජ පැළෑටි වලින් ද ගහනව ඇති මේ ඇළ මාර්ගයට උඩින් ඇති සදහම් මාවත ප්‍රදේශයේ මීට වසර තුනකට පමණ පෙර ඩෙංගු උණ වැලැඳී කාන්තාවක් ද මිය ගිය බවද පෙන්වා දෙන එම ජනතාව මෙවැනි ඇළ මාර්ග සුද්ධ පවිත්‍ර කිරීමට රජය පියවර ගෙන ඇති මේ අවස්ථාවේ තම ප්‍රදේශයේ ඇති මේ ඇළ මාර්ගය ද පවිත්‍ර කොට නඩත්තු කිරීමේ වැඩපිළිවෙළක් සකස් කොට දෙන්නැයි බලධාරීන්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=r1008071</link>
    <topic>යුද්ධය හා සුනාමියෙන් විනාශ වූදිස්ත්‍රික්ක පහකට නිවාස 8532ක්</topic>
    <author>මාතර විශේෂ ඡයා වික්‍රම සුරේන්ද්‍ර</author>
    <content>යුද්ධයෙන් හා සුනාමියෙන් විනාශයට පත් අම්පාර, මඩකලපුව, ත්‍රිකුණාමලය, වව්නියාව , මන්නාරම යන දිස්ත්‍රික්කවල නිවාස යළි ඉදිකිරීමේ සංවර්ධන වැඩ සටහන බොහෝ දුරට සාර්ථක වී තිබේ.මේ අනුව එම දිස්ත්‍රික්කවල නිවාස 8532ක් ඉකුත් 2006 ජූලි මස සිට 2009 ජුනි මාසය දක්වා ඉදිකිරීමට සමත් වී ඇත. මේ වෙනුවෙන් වැය කර ඇති මුදල ලක්ෂ 2400ක් පමණ වේ. මේ ප්‍රතිපාදන ජනාධිපති මහින්ද රාජපක්ෂ මහතාගේ ඉල්ලීමක් මත ශ්‍රී ලංකා රජයට ලෝක බැංකු ආධාරයන් වශයෙන් ප්‍රදානය කිරීමට මූලිකව ක්‍රියා කර ඇත්තේ යුරෝපා සංගමයයි.මෙසේ නිවාස විධිමත් පරිදි යළිත් ඉදිකිරීමට හැකිවීම නිසා යුද්ධයෙන් හා සුනාමියෙන් අවතැන් වූ පවුල් 8532ක් නැවත පදිංචි කිරීමට ද හැකි වී ඇත. එම පවුල්වල ආර්ථික තත්ත්වය ඉහළ නැංවීම සඳහා අවශ්‍ය පියවර රාශියක් ද ක්‍රියාත්මක කිරීමට යුරෝපා සංගමය මැදිහත් වී ඇත. ඒ අනුව විශේෂයෙන්ම නැවත පදිංචි කර ඇති පවුල්වල රැකියා නොමැතිව සිටි තරුණ තරුණියන්ට තම හැකියාවන් මත ස්වයං රැකියා පුහුණුවද ලබාදී ඇත. ඉන් අනතුරුව එම ස්වයං රැකියා ආරම්භ කිරීමට මූල්‍ය හා ද්‍රව්‍යමය ආධාරද ලබාදී ඇත.මේ ජීවනෝපායන ස්වයං රැකියා වැඩ සටහන සඳහා ද යුරෝපා සංගමය මගින් තවත් රුපියල් ලක්ෂ 1000ක් පමණ වැය කර ඇත. මේ තත්ත්වය යටතේ සුනාමියෙන් හා යුද්ධයෙන් අවතැන් වූ පවුල් තමන් මුලින් සිටි ස්ථානවලම යළි පදිංචියට පැමිණ සාර්ථක ජීවිත ගතකරන අතර සැලකිය යුතු ආර්ථික මට්ටමකටද එම පවුල් පත්ව ඇතැයි පසුගිය දිනවල එම ප්‍රදේශයන්හි විශේෂ නිරීක්ෂණ චාරිකාවකට එක්වූ දකුණේ මාධ්‍යවේදීන් කණ්ඩායමකට දැක බලා ගැනීමට හැකි විය. කළුතර ජනමාධ්‍ය පර්ෂදය මඟින් මෙම මාධ්‍ය චාරිකාව සංවිධානය කර තිබුණේ යුරෝපා සංගමයේ දායකත්වයෙනි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=r1008072</link>
    <topic>කිරිමැටියවත්තේනිවාස 7ක් නායයෑමේඅවදානමක</topic>
    <author>හාරිස්පත්තුව මධ්‍යම විශේෂ</author>
    <content>හතරලියද්ද පට්ටේපොළ ඉහළ ග්‍රාමසේවා වසමේ කිරිමැටියවත්තේ නිවාස හතක් (7) නාය යාමේ අවදානමට ලක්ව ඇති ප්‍රදේශයක් ලෙස මහනුවර දිස්ත්‍රික් ආපදා කළමනාකරණ ඒකකය හඳුනාගෙන ඇත. ඒ අනුව හදිසි ආපදාවකදී ගතයුතු ආරක්ෂක ක්‍රමවිධි ඔවුන් හට හඳුන්වා දී ඇත.ඉදිරියේ දී මේ නිවැසියන් අනාරක්ෂිත කලාපයෙන් ඉවත් කිරීම සඳහා දැනට ජනවසමට අයත් ඉඩමක් හඳුනාගෙන ඇති අතර මේ පවුල් පදිංචි කිරීම සඳහා අවශ්‍ය කටයුතු සිදු කෙරෙමින් පවතින බව මහනුවර දිස්ත්‍රික් අපදා කළමනාකාර සම්බන්ධීකරණ නිලධාරි මේජර් කමල් හේරත් මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=r1008073</link>
    <topic>කැලණි ගඟේ වැලිගොඩ දමා ජීවත්වුණු පිරිස අසීරුවේ</topic>
    <author>හංවැල්ල විශේෂ ඩබ්ලිව්. නන්දසේන</author>
    <content>කැලණි ගඟේ වැලිගොඩ දැමීම තහනම් කිරීමත් සමගම එහි නියැළී සිටි පාදුක්ක, හංවැල්ල, සීතාවක, කඩුවෙල ආදී ප්‍රාදේශීය ලේකම් කොට්ඨාසවල දහස් සංඛ්‍යාත කුලීකරුවෝ සිය ජීවනෝපාය අහිමිවීමෙන් මහත් අසීරුතාවට පත්ව සිටිති.දිගු කාලයක් තිස්සේ ඔවුන් වතුරේ රැකියාවට හුරු පුරුදුවීම නිසා ගොඩබිමේ කුලී වැඩ කිරීමේදී කණ් පැසවීම, හිසරුජාව, කොන්දේ අමාරුව, ආදී රෝගාබාධයනට ගොදුරු වී ඇතැයි ද පවසති.හංවැල්ල, ආටිගල, ඇඹුල්ගම, නවගමුව, කොස්ගම, කණමිපැල්ල, කලුවග්ගල ආදී ප්‍රදේශවල වැලි ගොඩ දැමීම සඳහා බලපත්‍ර ලබාගෙන සිටි ව්‍යාපාරිකයෝ තොටුපළ බදු ගැනීම්, ඔරු පාරු මිලදී ගැනීමට වැය කළ මුදල් කන්දරාවන් ද අපතේ ගිය බවද පවසති. වගකිවයුතු නිලධාරීන්ට කරුණු ඉදිරිපත් කළත් කිසිදු සහනයක් ලබාගත නොහැකි වූ බව ද ඔව්හු පෙන්වා දෙති.වැලිගොඩ දැමීමේ කර්මාන්තයේ නියැළී සිටි, දැනට අසරණ තත්ත්වයට පත්ව ඇති කුලීකරුවන් ගේ ජීවන තත්ත්වය වඩා යහපත් කළ හැකි සහනාධාරයක් රජය මගින් ලබා දෙන්නැයි, ඔවුහු වගකිවයුත්තන් ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=r1008074</link>
    <topic>හිදුරංගල රජයේ වත්තක අක්: 5ක් විකුණන්න හදලා</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>මිල්ලනිය ප්‍රාදේශීය ලේකම් කොට්ඨාසයේ හිදුරංගල රජයේ වත්තේ බදු කරුවකු විසින් අනවසරයෙන් අක්කර 5ක ඉඩමක් වෙන්දේසි කිරීමට සූදානම් වෙද්දී ඉඩම් ප්‍රතිසංස්කරණ කොමිසම මගින් තහනම් කර ඇත.අදාළ ඉඩම හොරණ නගරයේ පවත්වාගෙන යනු ලබන වෙන්දේසි සමාගමකට විකුණා එම සමාගම මගින් ඉඩම ඩෝසර් කර කට්ටි කඩා වෙන් කර ද ඇත. මේ ඉඩම් කොටස රජයෙන් බදු දී ඇත්තේ කෘෂි කාර්මික කටයුතු වලට පමණක් බවද එය කෙනකුගේ පෞද්ගලික පරිහරණයට ගත නොහැකි බවද ඉඩම් ප්‍රතිසංස්කරණ කොමිෂන් සභාවේ සභාපති නීතිඥ නිමල් පී. පුංචිහේවා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=r1008075</link>
    <topic>උග්ගල්බඩ මහා විද්‍යාලයටකෘෂිකර්ම ගුරුවරයකු නෑ</topic>
    <author>වාද්දුව සමූහ එස්. ආර්. පියදාස</author>
    <content>කළු / උග්ගල්බඩ මහා විද්‍යාලයේ දැනට වසර පහකටත් වැඩි කාල සීමාවක් තිස්සේ කෘෂිකර්ම විද්‍යා ගුරු තනතුර හිස්ව පවතින බව එම විද්‍යාලයීය ආදි ශිෂ්‍ය්‍ය සංගමයේ ලේකම් සරත් චන්ද්‍රපාල පෙරේරා මහතා පවසයි.දැනට විදුහලේ සිටින විද්‍යා ගුරුවරයා කෘෂිකර්ම විෂයට අදාළ පාඩම් සිසුනට උගන්වයි. නමුත් ප්‍රායෝගික ක්‍රියා පිළිබඳ උපදෙස් දීමට අවස්ථාව ලැබී නොමැති බව එහි මවුපියන් සඳහන් කරති. මේ නිසා උග්ගල්බඩ විදුහලේ කෘෂිකර්ම විෂයය හදාරන ශිෂ්‍ය ශිෂ්‍යාවන් දැඩි පසුබෑමකට මුහුණ දී ඇති බවද මවුපියෝ පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=r1008076</link>
    <topic>හෝමාගම පොල් වගාවටරතු කුරුමිණි උවදුර</topic>
    <author>හෝමාගම සමූහ – ආනන්ද ප්‍රේමතිලක</author>
    <content>හෝමාගම අවට ප්‍රදේශවල පොල් වගාවට හානි දායක රතු පොල් කුරුමිණි උවදුරක් පැතිර යෑමේ අවදානමක් මතුව තිබේ.මේ රතු පොල් කුරුමිණියන් දැනට බෙරුකැටිය, කිරිවත්තුඩුව, බටවල ආදී ප්‍රදේශවල පැතිරෙමින් පවතින බවට හඳුනාගෙන ඇති බවත්, උවදුර මර්දනය කිරීම සඳහා පොල් සංවර්ධන නිලධාරි කාර්යාලය මඟින් වගා කරුවන් දැනුවත් කිරීමේ වැඩ සටහන් ක්‍රියාත්මක කොට ඇති බවත් හෝමාගම පොල් සංවර්ධන නිලධාරී සමන් විතානවසම් මහතා පවසයි.මේ සඳහා කෘමි නාශක යොදා ගැනීම පමණක් ප්‍රමාණවත් නොවන අතර, ගස්වල ඇති පළුදු ස්ථාන, බෙන ආදියේ බිත්තර දමන කෘමීන් ඒවායේ සිට ගසේ කරටිය කෑම නිසා ගස මැරෙන බවත්, රෝගය පැතිරීම වළක්වා ගැනීම සඳහා එවැනි කරටි කපා විනාශ කළ යුතු බවත් ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=r1008078</link>
    <topic>හක්මන තැපැල් කාර්යාලයේවහලය අබලන්</topic>
    <author>හක්මන විශේෂ ආර්.පීරිස් හක්මන සමූහ එච්.එම්. විතාරණ හා මුලටියන සමූහ උදය සමරසිංහ</author>
    <content>හක්මන තැපැල් කාර්යාල ගොඩනැඟිල්ලේ වහල දිරාපත් වෙමින් ඉතා අබලන් තත්ත්වයේ පවතී. 1969 වසරේදී මෙය ඉදිකර ඇත.මේ කාර්යාල ගොඩනැඟිල්ලේ විසි දෙදෙනකුගෙන් පමණ යුත් කාර්ය මණ්ඩලයක් සේවයේ යෙදී සිටිති. වැසි දිනයන්හි කාර්යාලයේ සේවා කටයුතු විධිමත්ව පවත්වාගෙන යාමේ ගැටලු පවතී.අබලන් වූ වහලය නිසා නොකඩවා වැසි ජලය ගොඩනැඟිල්ල ඇතුළට කාන්දුවෙයි. මේ නිසා කාර්යාල ලිපි ලේඛනවලට මෙන්ම අනෙකුත් උපකරණවලට ද වන හානිය වළක්වා ගැනීමට එහි කාර්ය මණ්ඩලයට දැඩි වෙහෙසක් දැරීමට සිදුවෙයි.ගොඩනැඟිල්ලේ ඉදිරිපස වහලේ සෙවිලි තහඩු ද දිරාපත්ව බිත්ති ඉරි තැලී ඒවායේ දිය සෙවෙල් බැඳී ඇත.හක්මන කොට්ඨාසයට අයත් උප තැපැල් කාර්යාල නවයක පරිපාලනය සිදුවන්නේද හක්මන තැපැල් කාර්යාලය හරහාය.එහි තැපැල් ස්ථානාධිපති ගුණපාල ලියනගේ මහතා මෙසේ කීවේය. ගොඩනැඟිල්ල අබලන්වීම පිළිබඳව මා මේ වනවිට අදාළ වගකිවයුත්තන් දැනුවත් කර තිබෙනවා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=r1008079</link>
    <topic>කරත්ත රස්සාවෙන් දිවි ගෙවූ අපිඅද හොඳටම අසරණයි</topic>
    <author>පෝද්දල සමූහ – ජයන්ත කල්යානන්ද</author>
    <content>අතීතයේ ගාලු පුරවරයට ගාල්ල නැමැති නම පටබැඳී ඇත්තේ එකල පිට පළාත්වලින් දිනපතා පැමිණි කරත්ත සිය ගණනක් ගාලු කොටු පවුර අභියස ගාල් කිරීම නිසා යැයි පැරැන්නෝ පවසති. නමුත් අද ගාලු නගරයට දිනපතා පැමිණෙන කරත්ත සංඛ්‍යාව හත අටකට සීමා වී ඇත.කරත්ත රස්සාව අද පත්ව ඇති ඛේදජනක තත්ත්වය පිළිබඳව එම කරත්තකරුවෝ මෙසේ කීහ.එම්. එස්. එම්. යෙහියා මහතා - මම කරත්ත රස්සාවට ඇවිත් අවුරුදු 40ක් වෙනවා . එදා මම ගාල්ලෙ ඉඳලා බඩු අරගෙන ගම්බද කඩවලට ඒවා ගෙනත් දුන්නා.බද්දෙගමට, වැලිගමට, විතරක් නෙවෙයි මාතරටත් මම එදා බඩු ඇද්දා. උදේ බඩු පටවල ගාල්ලෙන් පටන් ගත්තහම හැන්ද වෙනකොට මාතරට යනවා. ආපහු එළිවෙන ජාමෙට මම ගාල්ලට එනවා. මම කවදාවත් මට හම්බකරල දීපු සතෙක් මුදලට විකුණලා නැහැ. සතා වයසට ගිහින් මැරුණහම වළලනවා. කරත්තෙ බැඳපු හරකට වැඩිය බර එන විදියට බඩු පටවන්නේත් නැහැ. ඒ මගේ හැටි.ඒ. කේ. චන්ද්‍රදාස මහතා මම කරත්ත රස්සාවට බැස්සේ මීට අවුරුදු 35 කට කලින් 1975 දී. අපි දිනපතාම උදේ 9.00 ට විතර ගාලු නගරයට ගිහින් නියමිත තැන්වල කරත්ත ගහගෙන ඉන්නවා.  සමහර මුදලාලිලා තවම අපේ කරත්තවලට බඩු ටිකක් පටවනවා.දවසකට රුපියල් හාර පන්සීයක් හොයා ගත්තත් කීයක්වත් හොයාගන්න බැරි දවසුත් තියෙනවා. දැන් ගාල්ලෙ බර කරත්ත, තිරික්කල අවසාන වී ගෙනයි යන්නේ. තව ටික කාලෙකින් අපිත් එක්කම කරත්ත යුගයත් ඉවර වේවි. අවුරුදු තිහ හතළිහක් කරත්ත දැක්කුවට අපට විශ්‍රාම වැටුපක්වත් නැහැ.ඇම්. කේ. පියසේන මහතා - මම දැනට අවුරුදු 47ක් කරත්ත රස්සාව කරනවා. මුලින්ම මම ගොනයි කරත්තයයි ගත්තෙ රුපියල් 135 ටයි. අපි කරත්තෙන් ගාලු ගිහින් හාල්, පිටි, සීනි, පටවගෙන එනවා. ගාල්ලේ ඉඳල යක්කලමුල්ලට හාල් ගෝනියකට රුපියලයි. සීනි පිටිවලටත් එහෙමයි. හාල් මිටි දුසිමක් ගෙනාවොත් රුපියල් 12යි. දැන් එක ගෝනියකට රුපියල් 50ක් ගෙව්වත් අපට කුලී ගමන් ලැබෙනවා අඩුයි. ලොරි, අත්ට්‍රැක්ටර්, ත්‍රීවිල්වලට තමයි දැන් හොඳ. ඉංගී‍්‍රසි කාලෙ හරකට පාරක් ගහන්නත් තහනම්. ගැහුවොත් අපිටත් කෝටු පාරක් වදිනවා. මගේ ජීවිතේ හොඳම කාලෙ කරත්තෙටම තමයි ගෙවුනේ.එම්. එච්. සෝමරත්න මහතා - මම අවුරුදු 35ක් තිස්සේ කරත්තෙන් දර ගෙනත් කඩවලට දානවා. දරුවො තුන්දෙනයි, බිරියයි ජීවත් වුණේ මේ රස්සාවෙන් තමයි. ඇල්පිටියෙන් තමයි දර ගේන්නෙ. ගාල්ලට ගෙනත් ගාල්ලෙ ඉඳන් මම කරත්තෙන් කඩවලට දානවා. රුපියල් හාර පන්සීයක් දවසකට හොයා ගන්න පුළුවන්.හරකුන්ට පුන්නක්කු දෙන්නත් අද ලොකු විදයමක් යනවා. කරත්තයක් කැඩුනොත් හදාගන්න රුපියල් තිස් හතළිස් දාහකුත් මදි.එම්. එච්. එම්. නිසාම් මහතා - රුපියල් හාර පන්සීයක් තියා රුපියල් 100ක් හොයාගන්න බැරි දවසුත් තියෙනවා. අපි හත් අටදෙනාගෙන් පස්සෙ ගාල්ලෙ කරත්තෙ යුගය ඉවර වේවි. හරියට රික්ෂෝ යුගය ඉවර වුණා වගේ.කිසිදු රාජ්‍ය හෝ රාජ්‍ය නොවන සංවිධානයක අනදීමක් නොමැති වැඩි පඩි වැඩවර්ජන නැති, විශ්‍රාම වැටුප් නොලැබෙන කරත්ත රස්සාව මෙසේ ක්‍රමයෙන් අභාවයට යමින් පවතී..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=s1008071</link>
    <topic>සිවු වැනි දිනයේ සුපිරි තරුව වූ මෙන්ඩිස්ක්‍රිකට් වාර්තා පොත් අලුත් කරයි</topic>
    <author>ප්‍රින්ස් ගුණසේකර</author>
    <content>පන්දු යවන්නකු ලෙස ප්‍රකට අජන්ත මෙන්ඩිස් ශ්‍රී ලංකා දෙවැනි ඉනිමට ලකුණු අවශ්‍යව තිබූ මොහොතකදී ඊයේ පිත්තෙන් දැක් වූ දක්ෂතාව පී. සරා ඕවල් ක්‍රීඩාංගණය වර්ණවත් කළේය. එමෙන්ම මෙන්ඩිස්ගේ පිත්තෙන් වාර්තා රැසක් බිහි වූ අතර තෙවැනි ටෙස්ට් ක්‍රිකට් තරගයේ සිවුවැනි දිනයේ වීරයා ලෙස කාගේත් ආදරයට පාත්‍ර විය. ශ්‍රී ලංකා දෙවැනි ඉනිමේදී මුල් පෙළේ ප්‍රබල පිතිකරුවන් අඩු ලකුණු ගණනාවකට දැවී යද්දී තිලාන් සමරවීර ලකුණු 83ක්ද අජන්ත මෙන්ඩිස් ලකුණු 78ක් ද ලබා බලාපොරොත්තු ඉහල දැමූහ.තිලාන් හා මෙන්ඩිස් අතර 9 වැනි කඩුල්ලට ලකුණු 118ක සම්බන්ධතාවක් ගොඩනැගුණු අතර එය එම කඩුල්ලට ශ්‍රී ලංකා පිතිකරුවන් දෙදෙනෙකුගේ වාර්තාවකි. මෙයට පෙර 9වැනි කඩුල්ලට ලකුණු 105ක සම්බන්ධතාවක් ගොඩනගා තිබුණේ නුවන් කුලසේකර හා චමින්ද වාස් 2006 මැයි 11දා එංගලන්තයේ ලෝඩ්ස් පිටියේදීය. මෙන්ඩිස් අංක 10 පිතිකරුවෙකු ලෙස ටෙස්ට් තරගයකදී වැඩිම ලකුණු ලාභියාගේ වාර්තාව ද බිඳහෙළීය. නුවන් කුලසේකර ලකුණු 64ක් එංගලන්තයට එරෙහිව ලබා එම වාර්තාව තබා තිබුණි.ලෝකයේම අංක 10 ටෙස්ට් පිතිකරුවන් අතුරින් ඉන්දියාවට එරෙහිව වැඩිම ලකුණු ලාභියාද අජන්ත ලෙස ඉතිහාසගත විය. බටහිර ඉන්දීය කොදෙව් හි ඇන්ඩි රොබට්ස් 1983 දී දෙසැම්බර් 10දා කල්කටාවේදී ලකුණු 68ක් ලබා ඉන්දියාවට එරෙහිව මේ වාර්තාව තබා තිබුණි.අජන්ත මෙන්ඩිස් ලකුණු 78 වාර්තා කිරීම මිනිත්තු 174ක් කඩුල්ලේ රැඳී සිටි අතර පන්දු 157කට මුහුණ දී හතරේ පහර 10ක් හා හයේ පහරක් එල්ල කළේය. තිලාන් පන්දු 139කදී හතරේ පහර 6ක් එල්ල කෙළේය.මේ දෙදෙනාගේ දක්ෂතාව හේතුවෙන් ශ්‍රී ලංකා දෙවැනි ඉනිම ලකුණු 267 දක්වා ඉහළ ගියේය. ඉන්දියාවට තරගයේ ජයග්‍රහණය පිණිස ලකුණු 257ක ඉලක්කයක් එල්ල විය.සටන්කාමී ශ්‍රී ලංකා ක්‍රීඩකයෝ ඊයේ සිවුවැනි දිනය නිමාවෙද්දී ඉන්දීය පිතිකරුවන් 3ක් ලකුණු 35කට දවාලූහ. ඉන්දීය පිල අසරණ කරමින් සුරාජ් රන්දීව් කඩුලු තුනම බිඳහෙලීය.ආරම්භක පිතිකරුවන් දෙදෙනා වූ ෂොවාග්, විජේ හා ඩ්‍රාවිඩ් දැවී ගියහ.ඉන්දියාව තවත් කඩුලු 7ක් තුළදී ලකුණු 204ක් ජයග්‍රහණය උදෙසා ලබාගත යුතුය.ඊයේ දිවා විවේකයට පෙර ශ්‍රී ලංකා පිලේ කඩුලු 6ක් දවාගෙන පීඩනය වැඩිකිරීමට ඉන්දීය දඟ පන්දු යවන්නෝ සමත්වූහ. මුල්ම කඩුලු තුන දවා ගැනීමට ප්‍රග්යන් ඕජා සමත්විය. සංගක්කාර හා මහේල දුර්වල පහර එල්ල කරමින් කඩුලු පූජා කළ අතර රන්දිවි ඕජාගේ පන්දුවකට කඩුල්ල මුවා කිරීමේ වරදට හසුවී මුලින්ම දැවී ගියේය. පෙරේදා ශ්‍රී ලංකා දෙවැනි ඉනිමේ ආරම්භක පිතිකරුවන් දෙදෙනා ඉක්මනින් ක්‍රීඩාගාරයට යැවුනි’ “නයිට් වොච්මන්” ලෙස පිටියට පිවිසි සුරාජ් රන්දීව් ඊයේ ලකුණු 6 කට මුලින්ම දැවී ගියේය.ඕජාගේ පන්දුවකට ස්ලිප් ක්‍රීඩක රාහුල් ඩ්‍රාවිඩ් අතට උඩ පන්දුවක් දී මහේල ජයවර්ධන දැවීගියේ ලකුණු 5 ක් ලබා සිටියදීය. එවිට ශ්‍රී ලංකාව කඩුලු 4 කට ලකුණු 77 කි. සංගක්කාර හා තිලාන් අතර 5 වැනි කඩුල්ලට ලකුණක් එක්වෙද්දී සංගක්කාර ස්වීප් පහරක් එල්ල කර ස්කුයාර් ලෙග් හි පන්දු රැකී රෙයිනා අතට උඩ පන්දුවක් දී ලකුණු 28 කට දැවී ගියේය. සංගක්කාර මිනිත්තු 79 කදී පන්දු 39 කට මුහුණ දී හතරේ පහරක් එල්ල කළේය.ඇන්ජලෝ මැතිව්ස්ට ද ඊයේ දිනය එතරම් යහපත් නොවු අතර ඔහු මිෂ්රා එවූ පන්දුවකට මිඩ්විකට් හි සිටි තෙන්ඩුල්කාර්ට උඩ පන්දුවක්දී ලකුණු 5 කට දැවී ගියේය. මිෂ්රා එවූ ඊළඟ පන්දුවේදී ප්‍රසන්න ජයවර්ධන කඩුල්ල මුවා කිරීමේ වරදට හසුවිය. මිෂ්රාගේ හැට්ට්‍රික් බලාපොරොත්තුව බිඳහෙලුවේ ලසිත් මාලිංගය. එහෙත් මාලිංග ඊයේ දිවා විවේකයට කලින් ෂෙවාග්ගේ පන්දුවකට කඩුල්ල මුවා කරමින් ගොදුරුවීම පීඩනය වැඩිවීමට හේතුවිය. මාලිංග පන්දු 37 කදී හතරේ පහර 2ක් සමග ලකුණු 15ක් ලැබීය.ඉන්දීය පන්දු බල ඇණියේ සියලු ගෞරව දඟ පන්දු යවන්නන්ට හිමිවිය. ඕජා ෂෙවාග් හා මිෂ්රා කඩුලු තුන බැගින් බිඳහෙලූහ. ඕවර් 8ක් යැවු මිතුන් තිලාන් සමරවීරගේ කඩුල්ල දවාගැනීම ඉන්දියාවට යම් තරමක වාසියක් විය.අද මේ තරගයේ තීරණය ලැබෙන අවසාන දිනයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=s1008073</link>
    <topic>ජනාධිපති කුසලානය ආරක්ෂක සේවා රගර් පිලට</topic>
    <author>ෆවුස් මොහොමඩ්</author>
    <content>ආරක්ෂක සේවා රගර් පිල සහ ශ්‍රී ලංකා රගර් සංගම් පිල අතර පැවැති රගර් තරගයෙන් ලකුණු 39 – 10 ට විශිෂ්ට ජයක් වාර්තා කළ ආරක්ෂක සේවා පිල ජනාධිපති මහින්ද රාජපක්ෂ කුසලානය හිමි කර ගැනීමට සමත් විය.නාවික, ගුවන් සහ යුද හමුදා ඒකාබද්ධ ආරක්ෂක සේවා පිල තරගයේ පළමු භාගය නිමාවන විට ලකුණු 17 – 7 ක් ලෙස පෙරමුණේ පසුවිය.ආරක්ෂක සේවා පිල ලැබූ ලකුණු 39 ට උත්සාහක දිනුම් 5 ක් සහ ගෝල් 2 ක් ඇතුළත් වූ අතර රගර් සංගම් පිල ගෝල් 1 ක් හා දඬුවම් පහරකින් ලකුණු 10 වාර්තා කළේය.ජනාධිපති මහින්ද රාජපක්ෂ මහතා සහ ශිරන්ති රාජපක්ෂ මැතිනිය ප්‍රධාන ආරාධිතයන් ලෙස මේ තරගයට සහභාගී වූ අතර ක්‍රීඩා අමාත්‍ය සී. බී. රත්නායක, පාර්ලිමේන්තු මන්ත්‍රී දුමින්ද සිල්වා මහත්වරුන්, ගුවන්, නාවික හා යුද හමුදාපතිවරුන් සහ ත්‍රිවිධ හමුදාවේ ඉහළ නිලධාරීහුද මේ අවස්ථාවට එක්වී සිටියහ.දෙපිල අතර වාර්ෂිකව පවත්වනු ලබන මේ තරගයේදී නිෂාල් මීපගේ ආරක්ෂක සේවා පිල මෙහෙයවූ අතර සුල්කි හමීඩ් රගර් සංගම් පිල මෙහෙයවීය. ජයග්‍රාහී ආරක්ෂක සේවා පිලට නායක නිෂාල් මීපගේ සමග නාමල් රාජපක්ෂ, යෝෂිත රාජපක්ෂ, පී. ගුණසේකර, ජේ. රණවීර, එස්. මල්වාන, ඩබ්. සුසන්ත, ආර්. එම්. රත්නායක, ටී. හැරිසන්, එම්. ජයසිංහ, එම්. ඉබ්‍රාහිම්, පී. කේ. කෝදාගොඩ, ඩබ්. එම්. වික්‍රමරත්න සහ කේ. සී. චන්දිමාල් යන ක්‍රීඩකයෝ ඇතුළත් වුහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=s1008074</link>
    <topic>ගැට්ලින් යළි තරගබිමට පිවිසෙයි</topic>
    <author>එස්ටෝනියා (ඒ. එෆ්. පී)</author>
    <content>2004 ඔලිම්පික් ක්‍රීඩා උළෙලේ මීටර 100 ධාවන ඉසව්වේ සූරයා ලෙස කිරුළ පළන් ජස්ටින් ගැට්ලින් තහනම් උත්තේජන භාවිත කිරීමේ චෝදනාව මත රන් පදක්කම අහිමි කර ගනිමින් වසර 4ක තරග තහනමකට ලක් වීමෙන් අනතුරුව නැවත ජගත් පිටියට පිවිස සිටී.28 හැවිරිදි අමෙරිකානු ජාතික ගැට්ලින් 2005 ලෝක සූරතාවලියේ දී මීටර් 100, 200 සූරතාව දිනාගත් අතර 2012 ඔලිම්පික් ක්‍රීඩා උළෙලට තරග කිරීමේ අදිටනින් පසුවේ.‘’සෙසු කෙටි ධාවන සූරයන් අතර ස්ථානයක් හිමිකර ගැනීමේ අරමුණින් 2012 ඔලිම්පික් ක්‍රීඩා උළෙල ඉලක්ක කර ගනිමින් මම නැවතත් ක්‍රීඩා පිටියට පිවිසියා’’ ඔහු පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=s1008075</link>
    <topic>ජගත් ක්‍රිකට් ක්‍රීඩක සම්මේලනයෙන් රෙෆරල් ක්‍රමවේදයට සහාය</topic>
    <author>සිඩ්නි (ඒ.එෆ්.පී.)</author>
    <content>ජාත්‍යන්තර ක්‍රිකට් ක්‍රීඩකයන්ගේ සංගම් සම්මේලනයේ ප්‍රධානි, විනිසුරු තීරණ විමසුම් ක්‍රම වේදය හෙවත් රෙෆරල් ක්‍රමය සෑම ටෙස්ට් තරගාවලියකටම ඇතුළත් කළ යුතු බව කියා සිටී.මේ දිනවල එංගලන්තයේ පැවැත්වෙන තරග 4කින් සමන්විත එංගලන්ත පාකිස්තාන ටෙස්ට් තරගාවලියේදී පළමු වතාවට මෙම රෙෆරල් ක්‍රමවේදය ටෙස්ට් තරගාවලියක භාවිතයට ගැණිනි.ශ්‍රී ලංකාවේ කුමාර් සංගක්කාර, ඔස්ට්‍රේලියාවේ රිකි පොන්ටිං, ඉන්දියාවේ විරේන්ද්‍ර ෂෙවාග් සහ මෑතකදී ක්‍රීඩා පිටියෙන් සමුගත් විනිසුරු රූඩි කර්ස්ටන් රෙෆරල් ක්‍රමවේදය සම්බන්ධයෙන් මෑතකදී මතු කළ අදහස්වලට සහාය පළ කරමින් එම සම්මේලනයේ ප්‍රධාන විධායක ටිම් මේ පැවසුවේ මේ රෙෆරල් ක්‍රමවේදය සෑම ටෙස්ට් තරගමාලාවකටම ඇතුළත් කළ යුතු බවට ඔහු ද සමාජිකත්වය දරණ ජගත් ක්‍රිකට් කමිටුවේ රැස්වීමකදී ජගත් ක්‍රිකට් ප්‍රධාන විධායකවරුන්ගේ කමිටුවට යෝජනා කළ බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=s1008076</link>
    <topic>සත් සාමාජික රගර් තරගාවලිය හෙට  </topic>
    <author/>
    <content>බස්නාහිර පළාත් රගර් සංගමය විසින් මෙහෙයවනු ලබන සත් සාමාජික විවෘත රගර් තරග මාලාව හෙට (08) හැව්ලොක් පිටියේදී පැවැත්වේ. බස්නාහිර පළාතේ සංවර්ධනය වෙමින් පවතින රගර් කණ්ඩායම ද ඇතුළු කණ්ඩායම් 16ක් තරග වදින මේ තරගමාලාව නවක ක්‍රීඩකයින්ට ප්‍රමුඛ පෙළේ රගර් ක්‍රීඩා සමාජ සඳහා දොරටු විවර කෙරෙන තරගාවලියකි. ටී. කේ. එස්. ෆිනෑන්ස් සමාගම තරගාවලියට අනුග්‍රාහකත්වය සපයනු ලැබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=s1008077</link>
    <topic>දංකොටුව පාපැදි තරගය</topic>
    <author>මහරගම විශේෂ වේහැල්ලේ පියතිලක</author>
    <content>දංකොටුව තරුණ කැල තුන්වෙනි වරටත් සංවිධාන කරන රේසින් පාපැදි තරගය 8 වැනිදා උදෑසන 9.00 ට දන්කොටුව නාගරික ක්‍රීඩාංගණය අසලින් ආරම්භ වේ. දුර කි. මී. 130 කි. තරගයේ ගමන් මාර්ගය දංකොටුව - නාත්තන්ඩිය – මාරවිල - වෙන්නප්පුව - තොප්පුව හන්දිය – දංකොටුව නගර වටා වට තරගයක් ලෙස පැවැත්වේ. මෙහි ආරාධිත අමුත්තා ලෙස පුත්තලම දිස්ත්‍රික් පාර්ලිමේන්තු මන්ත්‍රී අරුන්දික ප්‍රනාන්දු මහතා සහභාගී වේ.තරගයේ පළමු ස්ථානය සඳහා අරුන්දික ප්‍රනාන්දු කුසලානය සමග මුදලින් රු. තිස්පන්දහසක් – 35000 ක් පිරිනැමෙන අතර 10 ස්ථානය දක්වා මුදලින් තෑගි පිරිනැමීමට කටයුතු යොදා ඇත. වැඩි විස්තර සඳහා 077 9258948 මහින්ද හේරත් අමතන ලෙස සංවිධායකයන් දන්වා සිටිති.කොට්ටාව සිද්ධමුල්ල ‘ගෝල්ඩන් ස්පැරෝස්’ ක්‍රීඩා සමාජය සංවිධානය රනු ලබන ඕවර විස්සයි 20 සැහැල්ලු පන්දු ක්‍රිකට් තරගාවලිය 8 වැනිදා සිද්ධමුල්ල මහජන ක්‍රීඩාංගණයේදී පැවැත්වේ.සූරතාවයට අභියෝගතා කුසලානය හා මුදලින් රුපියල් 20000 ක් පිරිනැමෙන අතර අනු සූරතාවයට කුසලානයක් සහ මුදලින් රු. 10000 ක් පිරිනැමේ.සිවිල් ආරක්‍ෂක දෙපාර්තමේන්තුව ප්‍රථම වරට සංවිධානය කරනු ලබන මාර්ග ධාවන තරගය 8 වැනිදා උදෑසන කොළඹ මීගමුව මාර්ගයේ කුරණ හන්දිය අසලින් ආරම්භ වීමට නියමිතය. දිවයිනේ විවිධ ප්‍රදේශ නියෝජනය කරමින් ක්‍රීඩකයන් 88 දෙනෙක් ද කාන්තා ඉසව්ව සඳහා ජාත්‍යන්තර පදක්කම් දිනූ මැරතන් ධාවන සූරියක වන කේ. එම්. චන්ද්‍රාවතී ඇතුළු දක්ෂ ක්‍රීඩිකාවන් රැසක්ද සහභාගී වන මේ තරගය වැලිසර ආර්ථික මධ්‍යස්ථානය අසලින් නිමා වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=s1008072</link>
    <topic>ජාතික මලල ක්‍රීඩා සූරතාවලියේඅලුතින් ශ්‍රී ලංකා වාර්තා 2ක්</topic>
    <author>පි‍්‍රන්ස් ගුණසේකර</author>
    <content>දියගම මහින්ද රාජපක්ෂ ජාත්‍යන්තර ක්‍රීඩා පිටියේ ඊයේ ආරම්භ වූ 88 වැනි ජාතික මලල ක්‍රීඩා සූරතාවලියේ දී නව ශ්‍රී ලංකා වාර්තා 2ක් බිහිවිය. රිටි පැනීමේ කාන්තා ඉසව්වෙන් ශ්‍රී ලංකා වාර්තාවක් පිහිටුවූ ගුවන් හමුදා ක්‍රීඩිකා ශිරෝමි දිල්රුක්ෂි රණසිංහ මීටර් 2.96ක දක්ෂතාවක් දැක්වූවාය.මෙයට පෙර එම වාර්තාව තබා තිබුණේ ඇන්. පියුමාලි වන අතර පැරණි දක්ෂතාව මීටර් 2.95 කි. එමෙන්ම මීටර් 3000 කාන්තා බාධක දිවීමේ තරගයේ නව ශ්‍රී ලංකා වාර්තාවක් බිහිකළ ඩබ්ලිව්. පී. ඊ. කේ. දුලක්ෂි විනාඩි 11:00:30කින් තරගය නිම කළාය.මෙයට පෙර ඩබ්ලිව්. පී. කේ. නිමාලී විනාඩි 11:10:08කින් එම ශ්‍රී ලංකා වාර්තාව පිහිටුවා තිබුණි.ක්‍රීඩක ක්‍රීඩිකාවන් 700කට අධික ප්‍රමාණයක් සහභාගී වන මේ තරගාවලිය හෙට නිමාවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=f1008071</link>
    <topic/>
    <author>සාකච්ඡා කෙළේ උදිත ගුණවර්ධන ජායාරුප - විමල් කරුණාතිලක</author>
    <content>ඩෙංගු මර්දනය සඳහා ආණ්ඩුව ගෙන තිබෙන පියවර මොනවාද? එම පියවර කෙතෙක් දුරට සාර්ථක වී තිබේද? ඩෙංගු මදුරුවා මර්දනය කළ හැකි බී. ටී. අයි. බැක්ටීරියාව ශ්‍රී ලංකාවට ගෙන එන්නේ කවදාද? සහ තවත් කාලීන දේශපාලන හා සමාජීය කරුණු රැසක් පිළිබඳව ඇමැති මෛත්‍රීපාල සිරිසේන මහතා සමඟ සිදුකළ සංවාදයකි මේ.* සෞඛ්‍ය ක්ෂේත්‍රය පිළිබඳව පසුගිය කාලයේදී මෙන්ම වර්තමානයේදී ද විවිධ කතාබහ ඇති වී තිබෙනවා. ඒ සංවාදය අතර ජාතික සෞඛ්‍ය ප්‍රතිපත්තියක් පිළිබඳවත් අදහස් ඇති වී තිබෙනවා. මේ පිළිබඳව ඔබේ මතය කුමක්ද?ඒ මතය පිළිබඳව අපගේත් අවධානය යොමු වී තිබෙනවා. රටේ ක්‍රියාත්මක වන ඕනෑම වැදගත් කරුණක් අරඹයා ජාතික ප්‍රතිපත්තියක් අවශ්‍ය කරනවා. සෞඛ්‍ය ක්ෂේත්‍රය පිළිබඳවත්, ජාතික ප්‍රතිපත්තියක් අවශ්‍ය වෙනවා. ඒ පිළිබඳව අවශ්‍ය ක්‍රියාමාර්ග ඇතිකිරීමට අවශ්‍යයි. ඒ සඳහා අවශ්‍ය ප්‍රතිපාදන අප කෙමෙන් ඇතිකර ගන්නවා.* ඩෙංගු රෝගය වසංගතයක් විදිහට මේ වන විට රට පුරා ශිඝ්‍රයෙන් පැතිර යමින් තිබෙනවා. ඒත් එය පාලනය කිරීමට සෞඛ්‍ය අමාත්‍යාංශය මෙතෙක් සමත් වී නැහැ. ඒ ගැන චෝදනා එල්ල වන්නේ සෞඛ්‍ය අමාත්‍යාංශයට. මේ චෝදනාවට ඔබේ ප්‍රතිචාරය කුමක්ද?ඩෙංගු රෝගය පාලනය කිරීමට අප සෞඛ්‍ය අමාත්‍යාංශය විදිහට උපරිමයෙන් මැදිහත්ව කටයුතු කරනවා. එම වසංගතය පාලනය කිරීමට අවශ්‍ය සියලු ශක්තීන් ඒ සඳහා අප යොදලයි තිබෙන්නේ. මෙතෙක් කල් මැලේරියා මර්දන ඒකකය විදිහට තිබූ ඒකකය ඩෙංගු මර්දන ඒකකය විදිහට යළි නම් කිරීමටත්, එහි ක්‍රියාකාරකම් අලුත් කිරීමටත්, විධිමත් කිරීමටත් අවශ්‍ය යෝජනා ඉදිරිපත් කර තිබෙනවා.මෙම ඒකකය මගින් ඩෙංගු මර්දනය කිරීමටත්, කටයුතු කර තිබෙනවා. අපට විශ්වාසයි අවශ්‍ය දැනුවත් කිරීම් හා ක්‍රියාකාරකම් මගින් අවශ්‍ය පියවර ගැනීමට පුළුවන්කම ලැබී තිබෙන බව. ඒ නිසා සෞඛ්‍ය අමාත්‍යාංශය ඩෙංගු මර්දනය සඳහා නිසි පියවරක් අරගෙන නැහැ කියලා කවුරුන් හෝ කියනවා නම් එය පිළිගැනීමට බැහැ.ඒත් සමහරු ද්වේශ සහගතව ආණ්ඩුවේ දුර්වලකමක් විදිහට ඩෙංගු වසංගතය පැතිර යාම පිළිබඳව අදහස් පළකරනවා. ඒත් ඒ විවේචනවලට කිසිදු පදනමක් නැහැ.* ඔබ කියන්නේ ඩෙංගු රෝගය තුරන් කිරීමේ වගකීම සෞඛ්‍ය අමාත්‍යාංශයට පමණක් භාර ගැනීමට නොහැකි බවද?පැහැදිලිවම සෞඛ්‍ය අමාත්‍යාංශයට, රජයට පමණක් මේ වගකීම් සියල්ල දරාගෙන වැඩ කරන්න බැහැ. රටක්, සමාජයක් විදිහට අප සියලු දෙනාටම මේ තත්ත්වය පාලනය කිරීමට විශාල වගකීමක් තිබෙනවා. අප මේ පිළිබඳව හොඳ අවබෝධයකින් කටයුතු කළ යුතුයි.තමන්ගේ ගෙවත්ත පිරිසිදු කරන එක සෞඛ්‍ය අමාත්‍යාංශයටවත්, එහි නිලධාරීන්ටවත් තනියෙන් කරන්න බැහැ. ගෙවත්ත පිරිසිදු කිරීම ඒ ගෙවත්තේ හිමිකරුගේ වගකීමක්.එමෙන්ම පළාත් පාලන ආයතනවලටත් ඩෙංගු අභියෝගය ජය ගැනීමට අවශ්‍ය සහයෝගය ලබාදීම පිළිබඳ මහා වගකීමක් තිබෙනවා. අප මේ සියලු දේ ගැන සලකා බලා තමයි කටයුතු කළ යුත්තේ.තමන්ගේ වගකීම් පැහැර හරිමින් අනුන්ට ඇඟිල්ල දිගු කිරීමෙන් ප්‍රතිඵලයක් ලැබෙතැයි මා විශ්වාස කරන්නේ නැහැ. සිදුවිය යුත්තේ තමන්ගේ වගකීම් හා යුතුකම් ද ඉෂ්ට කරන අතර අනෙක් පාර්ශ්වයන්හිදී වගකීම් ඉටුවෙනවාද කියන අවධානය යොමු කිරීමයි.පසුගිය දිනවලදී මහජන සෞඛ්‍ය පරීක්‍ෂක නිලධාරීන් හා රජයේ බලයලත් නිලධාරීන් ඩෙංගු මර්දන කටයුතුවලට ගෙයින් ගෙට ගියා. එහිදී අති බහුතර ජනතාවගෙන් හොඳ ප්‍රතිචාරයක් හා සහයෝගයක් ලැබුණා. ඒත් තවත් සුළුතර පිරිසක් අපේ නිලධාරීන්ට බාධා කළා. මෙවැනි පිරිස් නිසා තමයි මේ විදිහේ ජාතික වැඩපිළිවෙළක් නිසි ඉලක්කයක් සහිතව සිදුකිරීමට නොහැකි වී තිබෙන්නේ.* ඩෙංගු රෝගය ඇතුලු තවත් බොහෝ රෝගවලට අවශ්‍ය කරන බෙහෙත් වර්ග රෝහල් මගින් ලබාගැනීම දුෂ්කර වී තිබෙන බවට චෝදනාවක් සෞඛ්‍ය අමාත්‍යාංශයට එල්ල වෙනවා. මෙහි ඇත්ත නැත්ත මොකක්ද?ඔබ විසින් සඳහන් කළ දේ මට නම් පිළිගැනීමට බැහැ. මේ වන විට අත්‍යාවශ්‍ය බෙහෙත් වර්ග බොහොමයක් පුද්ගලික ෆාමසිවලින් ලබා නොගෙන රෝහලේ බෙහෙත් කවුළුවෙන්ම ලබාගැනීමට පුළුවන්. ඒ නිසා රෝහල්වල බෙහෙත් නැහැ කියන අදහස පිළිගන්න බැහැ.* ඩෙංගු මර්දන මාසයක් පසුගියදා රජය මගින් ප්‍රකාශයට පත් කළා. මේ ජාතික මට්ටමේ වැඩපිළිවෙළෙහි ප්‍රගතිය මොන වගේද?මේ වැඩපිළිවෙළට ජනතාවගෙන් ඉතාමත් හොඳ ප්‍රතිචාරයක් ලැබෙමින් තිබෙනවා. මෙයින් ජනතාව විශාල දැනුවත් භාවයක් ලබාගන්නවා වගේම ඩෙංගු මර්දනය කිරීම පිළිබඳවත් විශාල උනන්දුවක් ඔවුන් තුළ ඇති වී තිබෙනවා. අපට තිස් අවුරුදු යුද්ධය තුන් අවුරුද්දකින් නිමා කිරීමට පුළුවන්කම ලැබුණේ නිකම් නෙමෙයි. යුද්ධය ජයග්‍රහණය කිරීමේ වගකීම රජයට, රණවිරුවන්ට පමණක් ලබා නොදී එයින් කොටසක් ජනතාව වෙත ද භාරගැනීමයි.නැතිනම් ත්‍රස්තවාදය පරාජය කිරීමේ කොටස්කරුවන් බවට ජනතාවත් පත්වීමයි.අද ඩෙංගු අභියෝගය ජය ගැනීමටත් ජනතාවගේ එම සහයෝගය අවශ්‍ය කර තිබෙනවා. අප රජයක් විදිහට ඩෙංගු මර්දන ජාතික වැඩපිළිවෙළක් ආරම්භ කළේ ඒ නිසයි. මා විශ්වාස කරනවා ජනතාවගේ සහයෝගය මතින් අපට ඩෙංගු මාරයා සදහටම තුරන් කිරීමට අවස්ථාව ලැබෙයි කියලා.* ඩෙංගු මදුරු ගහණය පාලනය කළ හැකි බී. ටී. අයි. නමැති කියුබානු බැක්ටීරියාව මෙරටට ගෙන ඒමට මෙතරම් දුරට ප්‍රමාද වන්නේ ඇයි?විදේශයකින් බැක්ටීරියාවක් ආනයනය කරද්දී හන්දියේ කඩේට ගිහින් සබන් කෑල්ලක්, හාල් කිලෝ එකක් ගන්නවා වගේ පහසුවෙන් කරන්න බැහැ. මෙයට විධිමත් වැඩපිළිවෙළක් හා ක්‍රමවේදයක් තිබෙනවා. අප එම වැඩපිළිවෙළ හා ක්‍රමවේදය අනුගමනය කළ යුතුයි.මේ බැක්ටීරියාවෙන් ඇතිවිය හැකි අතුරු ප්‍රතිඵල තිබෙනවාද ඒවා වළක්වා ගන්නේ කොහොමද එවැනි හැම දෙයක් ගැනම අවධානය යොමු කළ යුතුයි.එම සියලු අධ්‍යනයන්ගෙන් පසු මෙම බී. ටී. අයි. බැක්ටීරියාව ආනයනය කිරීමට අවශ්‍ය මුදල් අත්තිකාරම් බැඳ තිබෙන්නේ. මේ බැක්ටීරියාව ඉතාමත් නුදුරේ දී ශ්‍රී ලංකාව වෙත ලැබීමට නියමිතයි.* එජාපයත්, ආණ්ඩුවත් අතර පැවැති සාකච්ඡා වටයන්හි අලුත් ම තත්ත්වය හා එහි ප්‍රගතිය පිළිබඳ පැහැදිලි කිරීමක් කළ හැකි ද?තාමත් මේ දේශපාලන සාකච්ඡා මූලික මට්ටමේ තිබෙන්නේ. අප දැනටමත් පළාත්පාලන ඡන්ද ක්‍රමය පිළිබඳ මූලික එකඟතාවලට පැමිණ තිබෙන්නේ. ඉදිරියේ දී තවත් දේ පිළිබඳව අදහස් හුවමාරු කර ගැනීමට අප බලාපොරොත්තු වෙනවා, ව්‍යවස්ථා සංශෝධනය, ව්‍යවස්ථා සංශෝධනයට ඇතුළත් විය යුතු අංග මොනවාද, ඒවාට එකඟවිය හැක්කේ කොහොමද යන හැම දෙයක් පිළිබඳව එජාපය සමඟ සාකච්ඡා කරනවා.මේ සංවාද මගින් ජනාධිපතිතුමාගේ හා මේ රජයේ ප්‍රජාතත්ත්‍රවාදි ස්භාවය කුමක් ද කියලා ලෝකයට ප්‍රදර්ශනය කිරීමට අපට හැකි වී තිබෙනවා. එය ඉතාමත් හොඳ දෙයක් විදිහටයි මා දකින්නේ.* ජනතා විමුක්ති පෙරමුණ ආණ්ඩුවේත් එජාපයේත් සාකච්ඡා පිළිබඳව සඳහන් කරන්නේ තේ බොමින් සිදු කරන කාලය මරා දැමීමක් කියලා?එජාපය තමයි මෙරට තිබෙන ප්‍රධානම විශාල දේශපාලන පක්ෂය ජනතා විමුක්ති පෙරමුණ මොන දේ කිව්වත් උපරිම ඡන්ද ප්‍රමාණය 5%යි. ඒත් එජාපය විපක්ෂයට ගිහින් අන්ත පරාජයක් ලබද්දීද් 30% ප්‍රතිශතයක් ගන්නවා. ඒ වගේ විපක්ෂ දේශපාලන පක්ෂයක් සමඟ රටට වැදගත් දෙයක් ගැන කතා කරන එකේ වරද මොකක් ද? ජවිපෙ අලුත් ලෝකය සමඟ දියුණු නොවූ පැරැණි මතවාදි දේශපාලන පක්ෂයක්.ඒ නිසා තමයි ඔවුන් දවසෙන් දවස ජනතාවගෙන් ඈත් වන දේශපාලන පක්ෂයක් බවට පත් වී තිබෙන්නේ.ජවිපෙටත් පුළුවන් ඕනෑනම් අපත් එක්ක ජාතික වැදගත්කමක් තිබෙන දේවල් ගැන කතා කරන්න පුළුවන්. එහෙම නැතිව ප්‍රලාප කිය කියා සිටීමෙන් ඔවුන්ටවත් රටටවත් වැඩක් වෙනවා කියලා මා නම් සිතන්නේ නැහැ.* ආණ්ඩුව විපක්ෂය සමඟ සාකච්ඡා කරමින් පාර්ලිමේන්තුවේ 2/3 බහුතරයට අඩු මන්ත්‍රී ප්‍රමාණය බාගනිමින් සිටිනවා නේද?එහෙම මන්ත්‍රීවරු බිලිබා ගැනීමක් වෙලා නැහැ. රජයට එකතු වූ එම විශාල මන්ත්‍රීවරුන්ගේ ප්‍රකාශවලින් ම ඔබට එය තහවුරු කර ගන්න පුළුවන්නේ. ඒ අය කෙලින් ම කියනවා තමන් නියෝජනය කරන ජන කොටස්වලට විපක්ෂයේ ඉදලා සේවයක් ඉටු කරන එක අමාරුයි ඒ නිසා ඒ අය ආණ්ඩුවට ආවා කියලා. එම මන්ත්‍රීවරුන් ගත් තීරණයක් නිසා තමයි ඔවුන් ආණ්ඩුවට එක්වුණේ. ඒ ප්‍රජාතන්ත්‍රවාදී අයිතිය ඕනෑම මන්ත්‍රීවරයකුට තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=f1008072</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>සියනෑ කෝරළය ඈත අතීතයේ සිට දේශපාලනික වශයෙන් ගත් කළ ශ්‍රී ලංකා නිදහස් පක්ෂය ප්‍රමුඛ වමට බර ප්‍රගතිශීලි ජනතාවක් වාසය කරන පළාතකි. විශේෂයෙන් රටේ අනෙක් ප්‍රදේශවලට වඩා අගමැතිවරු, ජනාධිපතිවරු බිහිව ඇත්තේ සියනෑ කෝරළයෙනි.‘දිනමිණ’ , ‘දියවන්නාවේ නෑදෑයෝ’ විශේෂාංගය ඔස්සේ අද ඔබ හමුවන මෙම මහජන නියෝජිතයාද සිය නෑ පුත්‍රයෙකි. විශේෂයෙන් සියනෑවේ, ගම්පහ දිස්ත්‍රික්කයේ හදවත බඳු අත්තනගල්ල සිය දේශපාලන නිජබිම කරගත් අප කතානායකයා ගමෙන් බිහිවූ දේශපාලන නායකයෙක් ලෙස හඳුන්වාදීම යුක්ති යුක්ත වනු ඇත. ඒ ලසන්ත අලගියවන්නයි.වර්තමාන රජයේ ඉදිකිරීම් ඉංජිනේරු සේවා නිවාස සහ පොදු පහසුකම් කටයුතු පිළිබඳ නියෝජ්‍ය ඇමැති ලසන්ත අලගියවන්න ජනතා නියෝජිතයාගේ ජීවිතයට අප ‘දියවන්නාවේ නෑදෑයෝ’ ඔස්සේ එබී බැලූ අයුරුයි මේ.* අප ඔබව දන්නේ ලසන්ත අලගියවන්න නමින්. ඔබේ නමට තවත් වාසගම්, වෙනත් නම් තියෙනවද?“සේනානායක අලගියවන්න මොහොට්ටි අප්පුහාමිලාගේ ධර්මදා ලසන්ත අලගියවන්න මගේ සම්පූර්ණ නමයි. භාවිතාවේදී කතා කරන්නේ ලසන්ත අලගියවන්න කියා.”* දිග නමක් නේද?“ඒ දිග නම පවතින මැතිවරණ ක්‍රමය අනුව කැමැති ඕනෑම අංකයක් ලබා ගැනීමට මට පහසුවෙලා තියෙනවා. ‘එක’ ඕන්නම් “එක”,” පහ” ඕන්නම් “පහ” ඕනෑම අංකයක් මගේ මේ නමට ලබා ගන්න පුළුවන්* ඔබේ උපන් දිනය , උපන් ගම පිළිබඳව සඳහන් කළොත්?මගේ උපන් දිනය 1967 වර්ෂයේ ඔක්තෝබර් 19 වැනිදා. දැනට මට වයස අවුරුදු 42 ක්. උපන් ගම අත්තනගල්ලේ මීවිටිගම්මන කියන සුන්දර ගම. ඔය අත්තනගල්ල රජමහා විහාරයට යාබදව. හැබැයි මම ඉපදුනේ කොළඹ ද සොයිසා රෝහලේ.* ඔබ අකුරු කරවන්නේ..?“මුලිකව මම ප්‍රාථමික අධ්‍යාපනය ලබන්නේ වේයන්ගොඩ ශාන්ත මරියා විදුහලෙන්. ඉන්පසුව අධ්‍යාපනය ලැබීමට නිට්ටඹුව සංඝබෝධි මධ්‍ය මහා විදුහලට ඇතුල් වුණා. උසස් පෙළ දක්වා මම ඉගෙන ගත්තේ සංඝබෝධි යේ. අනතුරුව මම බණ්ඩාරවෙල අධ්‍යාපන විද්‍යා පීඨයට ඇතුල් වීමට වරම් ලැබුවා. එහිදී අධ්‍යාපන ශීක්ෂණ ඩිප්ලෝමා ශාරීරික අධ්‍යාපන ගුරුවරයෙක් ලෙස පුහුණුව ලැබුවා.* ඔබේ මුල්ම රැකියාව ගුරු වෘත්තිය එහෙම නේද? එතකොට මුල්ම පත්වීම ලැබුවේ...?“ඔව්. මගේ මුල්ම රැකියාව ගුරු වෘත්තිය . මුල්ම පත්වීම මම ලැබුවේ ඌව පරණගම සපුගොල්ල විද්‍යාලයේ ක්‍රීඩා ගුරුවරයා ලෙස. අනතුරුව මට වැලිමඩ මධ්‍ය මහා විදුහලට මාරුවීම ලැබුනා. එසේ සේවය කරමින් සිටින අතරතුර ගුරු වෘත්තියෙන් අයින්වීමට සිදුවුණු අවස්ථාවේ මම සේවය කරමින් සිටියේ සපුගොල්ල මහා විද්‍යාලයේ මයි.* ඔබේ මව්පියන් සහ පවුලේ තොරතුරු පිළිබඳව දැනගන්න ‘දියවන්නාවේ නෑදෑයෝ” පාඨකයන් කැමැති ඇති.”මගේ පියාගේ නම දොන් රොබට් අලගියවන්න. ඔහු විශ්‍රාමික ගුරුවරයෙක්. මේ වෙනකොට ජීවතුන් අතර නෑ. එතුමා 80 දශකයේ විවිධ පුවත්පත් සඳහා ලිපි දහසක් පමණ ලිව්වා. ඔහු ලේඛකයෙක්, පුවත්පත් කලාවේදියෙක් ලෙස කටයුතු කළා. “රොබට් අලගියවන්න” ඔහු ලිපි ලියූ නමයි. මගේ මව් නන්දාවතී අලගියවන්න. ඇයත් ගුරුවරියක්. මගේ පවුලේ මමයි මගේ සොහොයුරියයි පමණයි. ඇගේ නම ඉන්දිරා අලගියවන්න. ඇයත් ගුරුවරියක්.* ඔබේ ජීවිතයට මේ දේශපාලන “උණ” දැනෙන්නට පටන් ගත්තේ කොහොමද?”සිය නෑ කෝරළය තමයි ශ්‍රීලනිපයේ ආරම්භක නිජබිම. අත්තනගල්ල හොරගොල්ල මගෙ ඒ උපන්බිම. මගේ සීයා මුහන්දිරම් ධර්මසේන අලගියවන්න ඒ පළාතේ මුහන්දිරම් කෙනෙක්. ඔහු එස්. ඩබ්. ආර්. ඩී. බණ්ඩාරනායක ශ්‍රීමතාණන් සමඟ ඉතා ළඟින් ඇසුරු කළා. බණ්ඩාරනායක ශ්‍රීමතාණන් එජාපයෙන් ඉවත් වනවිට මගේ සීයා ද බණ්ඩාරනායක මහතාව අනුගමනය කරමින් ශ්‍රී ල. නි. ප. යට ගියා.ඒ අනුව සීයාගේ සිට දිගටම අද මම දක්වා ශ්‍රී ල .නි. ප. තුළ සිටිමින් පක්ෂය ආරම්භ කර ගෙන ඇවිත් තියෙනවා. බණ්ඩාරනායක ශ්‍රීමතාණන් දිවංගතවූ පසු අත්තනගල්ලේ 5000ක් පමණ පාක්ෂිකයන්ගේ අස්සන ඇති පෙත්සමක් ඉදිරිපත් කර මැතිනියට ශ්‍රී. ල. නි. පයේ නායකත්වය ගැනීමට ආරාධනා කළේ, බල කළේ මගේ සීයා මූලික වෙලා. සීයා බණ්ඩාරනායක මහතා සමඟ ද , මගේ තාත්තා මැතිනිය සමඟද මම චන්ද්‍රිකා බණ්ඩාරනායක මහත්මිය සමඟ ද දේශපාලනය කළේ ඒ අනුවයි. අපි පාරම්පරික දේශපාලනය කළේ. අප ජීවත්වූ පරිසරය අනුව දේශපාලනයට තිබූ ළඟ සබැඳියාව මතයි.* ඔබ ක්‍රියාකාරී දේශපාලනයට එන්නේ.?චන්ද්‍රිකා මැතිනිය බස්නාහිර පළාතේ ප්‍රධාන අමාත්‍යවරිය ලෙස කටයුතු කරන කාලේ ඇගේ මහජන සම්බන්ධීකරණ නිලධාරියා ලෙස මම කටයුතු කළා. අනතුරුව ඇය අගමැතිවූ පසු අග්‍රාමාත්‍යවරියගේ ප්‍රධාන සම්බන්ධීකරණ නිලධාරියා ලෙසද අනතුරුව ඇය ජනාධිපතිනිය වූ පසු ඇගේ මහජන සම්බන්ධීකරණ නිලධාරියා ලෙසද කටයුතු කළා. එතැනින් තමයි මම දේශපාලන වශයෙන් ක්‍රියාකාරීව වැඩ කටයුතු කරන්න ආරම්භ කෙළේ.අනතුරුව 1999 වර්ෂයේදී පැවැති පළාත් සභා මැතිවරණයේ පළාත් සභාවටද එතැන පළාත් සභා මන්ත්‍රී කෙනෙක්, පළාත් සභා ඇමැති කෙනෙක් ලෙසද අනතුරුව 2001 මහ මැතිවරණයේ තරග කර පාර්ලිමේන්තු මන්ත්‍රීවරයෙක් ලෙසද පත්වුණා. ඔය අතරේ මහර ශ්‍රීලනිප ආසන සංවිධායකවරයා ලෙස පත්වුණේ 2003 අගෝස්තු මාසයේ. 2004 මහ මැතිවරණයට ඉදිරිපත් වෙලා ජයග්‍රහණය කර ඒ ආණ්ඩුවේ ප්‍රවාහන නියෝජ්‍ය ඇමැතිවරයා ලෙස කටයුතු කළා. අනතුරුව 2005 මහ මැතිවරණයෙන් ද 2010 මහ මැතිවරණයෙන් ද පාර්ලිමේන්තුවට තේරී ඒ අවස්ථා දෙකේදීම ඇමැතිවරයකු ලෙස මම දිගටම කටයුතු කරනවා.* ‘මහර’ කියන්නේ කලෙක දේශපාලනයේ මැර බලය රිසි සේ මුදාහල ප්‍රදේශයක්. ‘මහර අතුරු මැතිවරණය’ රටේ ඉතා ප්‍රසිද්ධ අතුරු මැතිවරණයක්. එවන් ආසනයක සංවිධායකවරයා ලෙස කටයුතු කරන ඔබට මොනවද කියන්න තියෙන්නේ?”මහර සංවිධායක ලෙස මම පත්වූ දා සිට අද වෙන විට පොලිසියේ එකම පැමිණිල්ලකටවත් සාක්ෂිකරුවකු ලෙසටවත් මම සම්බන්ධ වී නෑ. එජාප ආණ්ඩු කාලයේදී මහරට ඒ කලු පැල්ලම වැදුණා. මහර කළු කළේ රනිල් වික්‍රමසිංහ ප්‍රමුඛ එජාපයයි. 1994 වර්ෂයෙන් පසු එහි ශ්‍රීලනිප සංවිධායක වූ අතුල නිමලසිරි මහතාත් අනතුරුව මමත් මහරට වැදී තිබූ කළු පැල්ලම සෝදා හැර මහත්මා දේශපාලනය මහරට ගෙන ආවා.”* පාසල් යන කාලේ ඔබ සිතා සිටියද ක්‍රියාකාරී දේශපාලනඥයෙක් විය යුතුයි කියා...?පාසල් යන කාලේ මම ශිෂ්‍ය නායකයකු ලෙසද, ප්‍රධාන ශිෂ්‍ය නායකයා ලෙසද කටයුතු කළා. ඒ වගේම පාසලේ දූෂණ කටයුතු විනය විරෝධී කටයුතු වන විට ශිෂ්‍යයෝ ලෙස අප එයට මැදිහත් වෙලා ඒවාට විරුද්ධව කටයුතු කළා. නුවර පාරේ අයිනේ අපි එයට විරුද්ධව වර්ජනය, උද්ඝෝෂණ කරනවිට ඒ පාරෙන් ගිය හිටපු ජනාධිපති ජේ. ආර්. ජයවර්ධන මහතා ඒ වර්ජනය දැකලා සංඝබෝධි විදුහල මාසයක් පමණ වහන්න නියෝග කළා. පාසල් කාලයේ පටන් ඒ නායකත්ව ගැනීමේ නායකත්වය දීමේ ප්‍රවණතාව මා තුළ පැවැතියා. මේ දේශපාලන අරමුණක් නෙමෙයි. පොදු යහපත වෙනුවෙන් වැඩකරන්න ඕනැය කියන සිතුවිල්ල එදාත් තිබුණා. අදත් තියෙනවා.* තරුණයකු ලෙස සිටින විට ඔබටත් ‘ආදරය’ දැනෙන්න ඇති. කොහොමද ඔබේ පි‍්‍රය බිරිය ඔබට හමුවන්නේ?”දේශපාලනය කිරීම තුළින්ම තමයි ඇය මට හමුවන්නේ”* බිරියගේ නම කොහොමද?”අමා ආදර්ශී ජයසිංහ”* ඉතිං අමා මුණගැසීම ගැන කියන්න?”අමා මට හමුවන්නේ ජනාධිපති කාර්යාලයේදීමයි. මම කවදාවත් හිතුවේ නෑ මගේ අනාගත සහකාරිය ජනාධිපති කාර්යාලය තුළ සිටියි කියලා. නමුත් ඇය හිටියා. ඇය හා මා දැකීමෙන් අප අතර සබඳතාවයක් ගොඩනැඟුණා. මේක ආදර විවාහයක්”* ජනාධිපති ලේකම් කාර්යාලයේ කාර්ය මණ්ඩලය තුළ තවත් යුවතියන් ඉන්න ඇතිනේ. ඒ අය අතරේ ‘අමාගේ” ඔබ දැක්ක විශේෂත්වය..?”ම්..ම්.. ඇගේ කතාබහ, ඇය වැඩකටයුතු කරන ආකාරය, ඇය වගකීමක් අරගෙන වැඩකටයුතු කරන ස්වභාවය මගේ සිත පැහැර ගත්තා. මොකද මමත් එවැනි වගකීම් රැසක් අරගෙන වැඩ කටයුත කළ අයෙක්. ඒ නිසාම ඇය මගේ සිත ගන්න ඇති. ඇයගේ මුල් ගම් ප්‍රදේශය දකුණ. මා හා විවාහ වන විට දෙහිවල පදිංචිව සිටියේ. මේ සම්බන්ධය මත මමත් ඇයත් 2001 වර්ෂයේ ජනවාරි 25 වැනිදා විවාහ වුණා. මගේ පැත්තෙන් විවාහයට අස්සන් කළේ බස්නාහිර පළාතේ හිටපු මහ ඇමැති රෙජිනෝල්ඩ් කුරේ මහතායි. බිරියගේ පැත්තෙන් හිටපු ජනාධිපතිනි චන්ද්‍රිකා බණ්ඩාරනායක කුමාරතුංග මැතිනිය විවාහයට අස්සන් කළා.* දැන් ඔබ දෙපොළට දරුවන් ඉන්නවා. ඒ අය ගැන යමක් කියන්න.“අපට දැන් දරුවෝ දෙන්නයි පුතයි, දුවයි. පුතා ලකිඳු උත්පල අලගියවන්න. වයස අවුරුදු 5ක්. ලබන වසරේ පළමු ශ්‍රේණියට ඇතුල් කරනවා. දියණිය වයස අවුරුදු 1යි. ඇගේ නම තිරණි ලක්නා අලගියවන්න.”* බොහෝ දේශපාලඥයන්ට විවිධ දේශපාලන ඉලක්ක තිබෙනවා. අපට කියන්න පුළුවන්ද ඔබේ දේශපාලන ඉලක්කය මොකක්ද කියා...?”මූලිකවම දේශපාලනයට එනවද කියලාවත් මට ඉලක්කයක් තිබුණේ නෑ.මට තිබුනේ පොදුවේ වැඩක් කිරීමේ වුවමනාවයි. එහෙමත් නැත්නම් අවශ්‍යතාවයයි. අද මම දේශපාලනයට අවතීර්ණ වී තිබෙනවා. මේ තුළ මට යාමට හැකි ඉහළම තැනට යන්න උත්සාහ ගන්නවා.දේශපාලනඥයෝ තනතුරු වැඩි වැඩියෙන් ලබාගන්නවා නම් වැඩි වැඩියෙන් වැඩ කළ යුතු වෙනවා. මගේ පැත්තෙන් බැලුවොත් මට හිතෙනවා මම අද යන්න පුළුවන් ඉහළම තැනට ගිහිල්ලා කියන තෘප්තිමත් භාවය මට තිබෙනවා. නමුත් ඒකෙන් කියැවෙන්නේ නෑ මෙතැනින් එහාට යන්න ආශාවක්, අවශ්‍යතාවක් නැතැයි කියන එක. ඒ වගේ ම දේශපාලනඥයකුට නෙමෙයි කාටවුනත් අසීමිත ආසාවන්, බලාපොරොත්තු හොඳ නෑ.”* ඔබ නායකත්වයට පක්‍ෂපාතීද?”සත්තකින්ම මම මගේ පක්‍ෂයේ නායකයාට සියයට සීයක්ම අවංකයි. එහෙම නැතුව පක්‍ෂයක වැඩ කරන්න බැහැ. ඔබට මතක ඇති මම ඒ යුගයේ චන්ද්‍රිකා මැතිනියට අවංකව කටයුතු කළා. ඒ වගේම වර්තමානයේ මහින්ද රාජපක්‍ෂ ජනාධිපතිතුමාගේ අභීත නායකත්වයට ගරු කරමින් එතුමාට අවංකව පක්‍ෂපාතීව කටයුතු කරනවා.* ශ්‍රී ලාංකීය දේශපාලනයේ ඔබේ සිත් ගත් දේශපාලන චරිතසිරිමාවෝ බණ්ඩාරනායක මැතිනියගේ දේශපාලන චරිතයට ශ්‍රී ලාංකිකයන් ලෙස අප සැමදාම ගරු කළ යුතුයි. මොකද එතුමිය ශ්‍රී ලාංකික කාන්තාවගේ ප්‍රතිරූපය ලෙසට, ජාත්‍යන්තර දේශපාලනයට රැගෙන ගිය එකම කාන්තාව. ලොව ප්‍රථම අගමැතිනිය. එතුමියගේ චරිතයෙන් අපට ලබාගත යුතු බොහෝ දේ තිබෙනවා. ඒ වගේම මේ රටේ සිටි සෑම දේශපාලනඥයකුගේම චරිතයකින් අපට ලබාගත යුතු දේ තිබෙනවා. විපක්ෂයේ දේශපාලන නායකයෝ විය හැකියි. අපේ පක්ෂයේ නායකයෝ විය හැකියි. හොඳ දේ ගතයුතුයි. ඒ අතර වර්තමාන ජනාධිපති මහින්ද රාජපක්ෂ මහතාගේ නායකත්වය සුවිශේෂයි. එතුමාගේ නායකත්වය පිළිබඳව අප දැඩිලෙස පැහැදී සිටින බව පැවැසිය යුතුයි...”* වසර 30ක් පුරාවට පැවැති ආ යුද්ධය අද අවසන්වී තිබෙනවා...?“අප සිතා සිටියේ මේ යුද්ධය නිසා අපට සහ අපේ දරුවන්ට අනාගතයක් නෑ කියා. නමුත් ජනාධිපතිතුමා යළිත් රටට, රටේ ජනතාවට ජීවිතය ලබා දී අලුත් බලාපොරොත්තු වලින් හදවත් පුරවා තිබෙනවා. මෙහි සම්පූර්ණ ගරුත්වය ජනාධිපතිතුමා ප්‍රමුඛ සියලුම රණවිරුවන්ට හිමිවිය යුතු වෙනවා..”* ඔබේ ලග්නය මොකක්ද..?“මගේ ලග්නය මකර...”* දේශපාලනඥයෝ බොහෝ පිරිසක් දෙවිවරු අදහනවා. ඔවුනට පුදපූජා කරනවා. මේ පිළිබඳව ඔබේ විශ්වාසය...?“මම හොඳට මගේ ආගම වන බුදු දහමට ගරු කරන්නෙක්. ඒ පිළිබඳව විශ්වාසය තබා ඉන්නෙක්. ඒ අනුව ධර්මයේ හැසිරෙන්නෙක්. මට තියෙන ලොකුම ශක්තිය ආත්ම ශක්තියයි. ආත්ම ශක්තිය මුල්තැන්හි ලාගෙන නක්ෂත්‍රය මම විශ්වාස කරනවා. ඒ අනුව වැඩ කටයුතු කරනවා. දෙවිවරුන්ට අවශ්‍ය ගරු සැලකිලි දක්වනවා.* ‘කලාව‘ කියන දෙය කොහොමද දේශපාලනඥයන්ට දැනෙන්නේ..?“අපේ ජීවිතයට කලාව අත්‍යවශ්‍යයි. කලාව කියන දෙය දේශපාලනයට පමණක් සීමා කරන්න බෑ. කලාව යනු ජීවිතයයි. කලාව පිළිබඳව මට කුසලතාවක් නෑ. නමුත් කලාව මට හොඳට රස විඳිය හැකියි. කලාව තුළින් ලැබෙන ආස්වාදය ජීවිතයට අතිශය වැදගත්. ඒ ආශ්වාදය දේශපාලනඥයකු ලෙස මගේ ජීවිතය අර්ථවත් කරගන්න මම කටයුතු කරනවා..”.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>07</day>
    </date>
    <link>http://www.dinamina.lk/2010/08/07/_art.asp?fn=f1008073</link>
    <topic>කපුගේට හැට පහයි</topic>
    <author>චන්දන ජයවීර</author>
    <content>ප්‍රවීණ ගායක විශාරද ගුණදාස කපුගේ සංගීතවේදියාණන්ගේ 65 වැනි ජන්ම දිනය වෙනුවෙන් සංස්කෘතික කටයුතු හා ජාතික උරුමයන් පිළිබඳ අමාත්‍යාංශය සංවිධානය කරන සැමරුම් උළෙලක් අගෝස්තු 09 වෙනිදා ප.ව. 6.30 ට ඇමතිනී පවිත්‍රා වන්නිආරච්චි මැතිනියගේ සහ කපුගේ පවුලේ උදවියගේ හා කලාකරුවන්ගේ සහභාගිත්වයෙන් මරදාන එල්පින්ස්ටන් රඟහලේ දී පැවැත්වේ.මෙම ප්‍රසංගයේ දී නන්දා මාලනී, ප්‍රදීපා ධර්මදාස, බණ්ඩාර අතාවුද, ජානක වික්‍රමසිංහ, එඩ්වඩ් ජයකොඩි, මර්සි එදිරිසිංහ, චරිතා ප්‍රියදර්ශනී, අනුලා බුලත්සිංහල, ජගත් වික්‍රමසිංහ, කුමාරි මුණසිංහ, රොඩ්නි වර්ණකුළ ඇතුළු ප්‍රවීණ ගායක ගායිකාවන් රැසක් ගී ගයන අතර සංගීතය මෙහෙයවනු ලබන්නේ නාලක අංජන කුමාර විසිනි.මෙදින කපුගේ සැමරීම සඳහා සංස්කෘතික ක්‍රියාකාරකම් රැසක් සිදුවන අතර ලලිත් ප්‍රියංකර විසින් සංස්කරණය කරන ලද ‘දවසක් පැල නැති හේනේ’ කපුගේ ගීත නිර්මාණ ග්‍රන්ථය එළි දැක්වීම ඒ අතර ප්‍රමුඛ වේ.ගාල්ලේ, මිරිස්වත්ත ගම්මානය පිහිටා තිබුණේ අධිරාජ්‍යවාදය විසින් දායාද කෙරුණු ජීවමාන නෂ්ඨාවශේෂ දෙකක් වූ තේ හා රබර් වතු යායකට මැදිවය. 1945 වසරේ දිනෙක මේ කුඩා ගමෙන් ජන්ම දායාදය ලද සිඟිත්තෙක් මව්කුසින් නිදහස්වීමේ සතුට හා වේදනාව හැඬුමක ස්වරයෙන් වාතලයට මුදාහළේ ය. පසු කාලයකදි යටත් විජිත ආර්ථිකයේ කම්පනයෙන් නැගුණු ජාතික වේදනාව අවදි කළ නින්නාදය වූයේ ඔහුගේ කටහඬය.මෙයට වසර 7කට පෙර අවසන් වරට ඇසුණු එම ශෝකීරාවය තවමත් අපගේ සවන්පත් අතර දෝංකාර දෙමින් ඇසේ.ඔහුටම අනන්‍යය වූ හඬකින් ගී ගැයූ ගුණදාස කපුගේ හඬෙහි හඳුනාගත නොහැකි ශෝකීරාවයක් ගැබ්ව තිබිණ. අනායාසයෙන් ගැයුණු ඔහුගේ හඬින් හදවතෙහි සියුම් තන්තු ප්‍රකම්පනය කළේ ය. විවිධ මනෝභාවයන් සංකීර්ණ සමාජ අත්දැකීම් රැසක් ඔහුගේ හඩින් ප්‍රකාශයට පත් කළේය. ඒ නිසා ඔහුට දස දෙස විහිදුණු විවිධ ස්ථරවල රසිකයන් රැසක් සිටියහ. අදටත් සිටිති.ප්‍රේමයේ විරහවට ලක්වූවකුගේ ලතැවිල්ලත්, දඬුවම් මාරුවකට ලක්වූවකුගේ දෙගිඩියාවත්, වගාබිම් අහිමිව ගිය ගොවියකුගේ පැමිණිල්ලත් එකම ගැඹුරකින් සිත් කාවදින ලෙස ගායනා කළ හැකි ගායකයෙක් වේ නම් හේ ගුණදාස කපුගේ පමණි.කුඩා කාලයේ පටන් ම ඔහුට ලැබුණු සිංහල දෙමළ සම ඇසුර නිසා හෝ ඔහුට ම ආවේණික සුවිශේෂ මානව භක්තිය නිසා කපුගේට පුළුල් දේශපාලන මතයක් තිබිණ. ජනවාර්ගික වියැවුලක පැටලී සතුරුව සටන් වඳින සහෝදර ජනයා දෙස දයාර්දව බැලීමේ සුවිශේෂ හැකියාවක් තිබුණු කපුගේ ප්‍රාර්ථනා කළ ලෝකය අද බිහි වී ඇත. යුදබිය නිවී ඇත.ජනාදරයට පත් ගායකයෙකු ලෙස විශාල භෞතික සැප සම්පත් ප්‍රමාණයක් ලඟා කර ගැනීමේ හැකියාව තිබුණ ද කපුගේ ඒ කෙරෙහි අවධානය යොමු කළේ නැත.ජනතාව කපුගේ ගේ මෙම සුවිශේෂ දයාර්ද ගති ගුණයන් ඉවෙන් මෙන් අවබෝධ කර ගත්තේ ය. එළිමහන් ප්‍රසංග වේදිකාවක දී ප්‍රේක්ෂකයන්ගෙන් ගායක ගායිකාවන්ට ලැබෙන රළු අත්දැකීම්වලට කපුගේ ලක්වූයේ නැත.කපුගේ බොහෝ ගායක ගායිකාවන්ට වඩා සුවිශේෂ පුද්ගලයෙකි. ඔහු සමහර විටෙක ආර්ථික වශයෙන් වාසිදායක සංගීතමය කටයුත්තකට සහභාගි වනු වෙනුවට ස්වෙච්ඡාවෙන් ඈත දුෂ්කර ප්‍රදේශයක පිහිටි ජනතා අවදිවීමකට සහභාගි වේ. එවැනි අවස්ථාවක් ගීතවත් කිරීමට ඔහුට සංගීත භාණ්ඩ උවමනා නැත. හඬ පමණක් ප්‍රමාණවත් ය. ඔහුට මෙන්ම ඔහුගේ කටහඬට ද ස්වාධීනව අපූර්වතාවයෙන් යුතුව නැඟී සිටිය හැකි සුවිශේෂ හැඩරුවක් පිහිටියේ ය.කපුගේ ගේ රුව සහ ගුණ එපමණටම ඔහුගේ එකම පුත් රුවන වූ මිත්‍ර කපුගේ තුළ ද ගැබ්ව ඇත.කපුගේ නිසා උතුරු මැද කලාපයේ විශේෂ කොටගෙන දිවයිනේ අනෙක් පළාත්වල සැඟ වී සිටි දක්ෂතා සහිත ගායක ගායිකාවන්, ගීත රචකයන් රැසකට සංගීත ක්ෂේත්‍රයෙහි දොරගුළු විවර වූවද ඔහුගේ පුත් මිත්‍රට සංගීත ක්ෂේත්‍රයේ ඉදිරියට යාමට ලැබී ඇති දායකත්වය ඉතාම අවමය. එම සුළු දෝෂය ඔහු අතින් ඉටුවන්නට ඇත්තේ ඔහුගේ අවධානය බොහෝ විට යොමු වී තිබුණේ අනෙකා වෙනුවෙන් වීම නිසා විය හැක.කපුගේ සංගීතය විෂයෙහි ඉදිරි දැක්මක් තිබිණ. ඔහුගේ අභාවයෙන් පසු මිත්‍ර කපුගේ බ්‍රිතාන්‍යයේ බටහිර සංගීතය පිළිබඳ ප්‍රමුඛ පෙළේ විශ්වවිද්‍යාලයකට යවා එම බලාපොරොත්තු සඵල කර ගැනීමට වෙහෙසෙන්නී ප්‍රේමා කපුගේ මැතිනියය.කපුගේ ජීවිතය සරල රේඛාවක් මෙන් ගලා ගියේ නැත. දේශපාලන දඬු අඩුවට ලක් ව කිහිපවරක් ඔහුගේ රැකියාව අහිමිව ගියේ ය. කපුගේ ට ආර්ථික පීඩාවන් ඉදිරියේ නොසැලී සිය ස්ථාවරයන් පවත්වාගෙන යා හැකි වූයේ ඇගෙන් ලැබුණු ශක්තිය නිසාය.කපුගේ පිළිබඳ මතකය නැවත නැවතත් අලුත් කිරීමට ටවර් හෝල් රඟහල පදනම කටයුතු යොදා ඇත. ජාතියට අද්විතීය සේවාවක් ඉටු කළ කලාකරුවෙක් ගේ සේවාව අනාරාධීනව වටහාගෙන කපුගේ වෙනුවෙන් ප්‍රසාද ප්‍රණාම උළෙලක් සංවිධානය කිරීමට මුල්වූයේ සංස්කෘතික හා ජාතික උරුමයන් පිළිබඳ ඇමතිනී පවිත්‍රා වන්නිආරච්චි මහත්විය බව අපට කපුගේ ගේ පවුලේ උදවියගෙන් දැන ගැනීමට ලැබිණ. එවැනි මහඟු කාර්යයකට උරදීම ගැන කපුගේ හිතෛ්‍යෂින්ගේ සම්භාවනට ඇය ලක්විය යුතුය.දහස් ගණනින් රොද බැදිය යුතු කපුගේ පිළිබඳ මතකය නැවත අලුත් කෙරෙන දිනය 2010 අගෝස්තු 09 වෙනිදා ය. කපුගේ කිසි දිනක මිය නොයන ගායකයෙක් නිසා ඔහුගේ උපන් දිනය ඔහු ගැන කෙරෙන සැමරුමකට සෑම අතින් ම සුදුසුය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n1008091</link>
    <topic>සක්විති හිඟන්නෙක්</topic>
    <author>විජයානි එදිරිසිංහ, මුන්නේශ්වරන් සමූහ සහ බණ්ඩාරගම සමූහ</author>
    <content>රුපියල් කෝටි ගණනින් වංචා කොට මහජනතාව මුලා කළ සක්විති රණසිංහ සතුව මෙරට චංචල නිශ්චල කිසිම දේපළක් හෝ බැංකු ගිණුමක වත්කමක් හෝ නොමැති බව පරීක්ෂණවලදී අනාවරණය වෙයි.සක්විති රණසිංහ ගෙන් සහ ඔහුගේ බිරියගෙන් රඳවා ගැනීමේ නියෝග යටතේ රහස් පොලිස් කණ්ඩායම් 4 ක් ප්‍රශ්න කරගෙන යති.සක්විති රණසිංහ මහජනතාව රවටා ලබාගත් කෝටි ගණනක මුදල් විදේශයක තැන්පත් කර තිබියදී පාතාල හෝ ත්‍රස්තවාදී කණ්ඩායමක් මගින් පැහැර ගත්තාද යන්න සෙවීමට මේ වනවිට පරීක්ෂණ පැවැත්වේ. මොහුට ව්‍යාජ දෙමළ නමක් සහ එම නම ඇතුළත් ගමන් බලපත් සකස් කර දුන් පිරිසක් සම්බන්ධයෙන්ද තොරතුරු හෙළිවෙමින් තිබේ.සක්විති රණසිංහ ඉන්දියාවේ ගෝවේවල සිටියදී ඔහු එහිදී ඇසුරු කළ දෙමළ ජාතිකයෙක් එරට පොලිසියට හසුවී ඇත. ඔහු අත්අඩංගුවට පත්වීමත් සමඟම සක්විති තම පදිංචිය වෙනස් කර තිබේ.ඉන්දියාවේ සිටියදීද සක්විති කැසිනෝ සූදුවට පුරුදු වී සිටි බවට මේ වනවිට පරීක්ෂණ අංශවලට තොරතුරු ලැබී ඇත.සක්විති ඉන්දියාවේ සිට මෙරටට පැමිණ මාස කීපයක් හලාවත කුරුණෑගල පාරේ නිවසක් කුලියට ගෙන පදිංචි වී ඇත.එහිදී ඔහුගේ දරු දෙදෙනා ජාත්‍යන්තර පාසලකට ඇතුළ්කර තිබේ. එහිදී ඔහු රැකියාවක් කර නැත.බිරිඳ සහ දරු දෙදෙනා බොහෝ අඩුපාඩු මධ්‍යයේ ජීවත් වී තිබේ. එහිදී ඔහු ඉංග්‍රීසි පංතියක් ආරම්භ කර එම පාඨමාලාව සඳහා එකවර මුදල් ලබාගෙන පලා ගොස් තිබුණි. එහිදී ඔහු ‘සපුමල් බණ්ඩාර’ නමින් පෙනී සිට ඇත.සක්විති රණසිංහ මෙරට ප්‍රසිද්ධ ව්‍යාපාරිකයකුව සිටියදී කැසිනෝ සූදුවට ඇබ්බැහි වී සිටි අයෙකි. ඔහු පසුගිය මාස කීපයකට පෙර හලාවත සිටියදීද රේස් බුකිවලට ගොස් රේස් දමා ඇති බවටද තොරතුරු හෙළිවී ඇත.මොහු මුදල් වංචා කළ යුගයේදී යම් කණ්ඩායමක් එම මුදල් පාලනය පිළිබඳ සිටියාද යන සැකයක් මතුවී තිබේ.සක්විතිගේ මූල්‍ය වංචාවලට හසුවූ තවත් සිවුදෙනෙකු ඊයේ (09) රහස් පොලිසියට පැමිණිලි ඉදිරිපත් කර තිබේ.ඉන්දියාවේ සිටියදී කෙසේ වූවද මෙරටට පැමිණි පසු සක්විති ඇතුළු දරුවන් ගෙවා ඇත්තේ අන්ත දුගී දුප්පත් ජීවිතයකි. ඔවුන් දින ගණනාවකින් හරිහැටි කුසට ආහාරයක්වත් ගෙන නැති බව පෙනී යන්නේ යැයි පරීක්ෂණ පවත්වන නිලධාරියෙක් පැවසීය.මෙරට සිටියදී සහ විදේශගත වීමෙන් පසු ඔහු සමඟ සබඳතා පැවැත්වූ පිරිස් හඳුනා ගැනීමට රහස් පොලිසිය ප්‍රශ්න කරගෙන යයි. සක්විතිගේ බිරියගෙන් ප්‍රශ්න කිරීමේදීද ඔහු හා සම්බන්ධ වැදගත් තොරතුරු රැසක් හෙළිවී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n10080920</link>
    <topic>සක්විති ඉදිරියේ නීතිය දිගහැරෙන හැටි</topic>
    <author>නෙල්කා මැදගෙදර</author>
    <content>මුදල් නොමැති බව පවසනවා නම් සක්විති සතු දේපළ වෙන්දේසි කළ හැකියිඔහුට එරෙහි ව නඩු පැවරීමටකිසිදු නීතිමය බාධාවක් නැහැතැන්පත්කරුවන්ට මුදල් ආපසු ලබා ගැනීමටසිවිල් නඩුවක් පැවරිය යුතුයිජ්‍යෙෂ්ඨ නීතිඥ උදිත ඉහළහේවාමහා පරිමාණ මූල්‍ය වංචාවක් සිදු කළ සක්විති රණසිංහ හෙවත් අභයරණසිංහ ආරච්චිගේ චන්දන වීරකුමාර ඉකුත් 6 වැනි සිකුරාදා පොලිස් අත්අඩංගුවට පත් විය.රැඳවුම් නියෝග මත අපරාධ පරීක්ෂණ දෙපාර්තමේන්තුවෙහි රඳවා සිටින ඔහු සම්බන්ධයෙන් ගත හැකි ඉදිරි නීතිමය පියවර පිළිබඳව නීති ක්‍ෂේත්‍රයෙහි ප්‍රවීණයන් කිහිප දෙනකුගෙන් අපි විමසා සිටියෙමු.ඒ පිළිබඳව අදහස් දැක් වූ ජ්‍යෙෂ්ඨ නීතිඥ උදිත ඉහළහේවා මහතා මෙසේ පැවැසීය.රුපියල් කෝටි ගණනක් වංචා කළ මේ පුද්ගලයාට එරෙහි ව අපරාධ නීතිය යටතේ මෙන් ම මූල්‍ය නීතිය යටතේ ද නඩු පැවරිය හැකියි.විශාල පොළියක් දෙන බවට පොරොන්දු වී තැන්පත්කරුවන්ගෙන් ඔහු මුදල් අරගෙන තිබෙනවා. එසේ ම ටික කාලයක් එම පොළි මුදල් ගෙවීමෙන් අනතුරුව එම මුදල් සහ පොලිය ගෙවීම පැහැර හැර තිබෙනවා. ඒ අනුව සාපරාධී වංචා කිරීම සහ අයථා මුදල් පරිහරණය යන චෝදනා යටතේ අපරාධ නඩු විධාන සංග්‍රහය යටතේ නඩු පැවරිය හැකියි.එසේ ම ඔහු මහ බැංකුවෙහි අවසරයකින් තොරව සහ මූල්‍ය සමාගම් පනතට පටහැනිව යමින් මූල්‍ය සමාගම් කිහිපයක් පවත්වාගෙන ගොස් තිබෙනවා. එය බරපතළ වරදක්. එම වරදට මූල්‍ය නීතිය සහ මහ බැංකු මූල්‍ය පනත යටතේ නඩු පැවරිය හැකියි.මෙම පුද්ගලයා ආරූඪ නමක් භාවිතා කිරීම නඩු පැවරීම සඳහා බාධාවක් වන්නේ නැහැ. අදාළ ගනුදෙනු සහ සිදුවීම් ජාලයට සම්බන්ධ පුද්ගලයා මොහු බවට හඳුනා ගැනීම පමණක් මෙහි දී අවශ්‍ය වෙනවා.උප්පැන්න සහතිකයෙහි සඳහන් නියම නම මෙන් ම ඔහු භාවිත කළ ආරූඪ නම ද නඩු පැවරීමේ දී යොදා ගත හැකියි. ආරූඪ නමින් පෙනී සිටිමින් ඔහු තමන් සමඟ ගනුදෙනු කළ බවට යම් පුද්ගලයකුට හඳුනා ගත හැකි නම් එවැනි සාක්කි මත පදනම්ව නඩුව පවත්වාගෙන යා හැකියි.සක්විති රණසිංහ නම වෙනුවට ඔහු පවත්වාගෙන ගිය මූල්‍ය සමාගම්වල නමින් තැන්පතුකරුවන් වෙත සහතික පත් මෙම තැනැත්තා විසින් නිකුත් කර තිබිය හැකියි.එවැනි අවස්ථාවක ගැටලුවක් ලෙස ඇතැමුන් ප්‍රශ්න කරන්නේ එම මූල්‍ය සමාගම් ලියාපදිංචි ඒවා නොවීම නිසා ඒවායෙහි නීතිමය වලංගුතාවයක් තිබේ ද යන්න පිළිබඳවයි.එම සමාගම් ලියාපදිංචිව තිබීම හෝ නොතිබීම නඩු පැවරීමේ දී ගැටලුවක් නොවෙයි. එවැනි අවස්ථාවල දී එම සමාගම්වල අධ්‍යක්ෂ මණ්ඩලයට මෙන් ම එහි සේවය කළ නිලධාරින්ට ද වගකීම පැවරෙනවා.ඒ අනුව එම සමාගම්වල අධ්‍යක්ෂ මණ්ඩලයට මෙන් ම නිලධාරීන්ට ද එරෙහි ව නඩු පැවරිය හැකියි.ඒ අනුව සක්විති රණසිංහට එරෙහි ව නඩු පැවරීමේ කිසිදු නීතිමය ගැටලුවක් නැහැ.නීතිපති දෙපාර්තමේන්තුවෙහි අතිරේක සොලිසිටර් ජෙනරාල් පාලිත ප්‍රනාන්දු මහතා මෙසේ කීය.සක්විති රණසිංහ නමැත්තා මේ වන විට අත්අඩංගුවට ගෙන අවසන්. ඔහු මහේස්ත්‍රාත් අධිකරණයට ඉදිරිපත් කර අධිකරණයෙහි සහයෝගය සහිතව ඉදිරි විමර්ශන කටයුතු සිදු කිරීම ඊළඟ පියවරයි. එහි දී අධිකරණය මගින් ලබා ගන්නා රැඳවුම් නියෝග, සෝදිසි වරෙන්තු, වැඩිදුර විමර්ශන නියෝග යනාදිය වැදගත් වෙනවා.සක්විති රණසිංහට එරෙහි ව ඉකුත් 6 වැනි සිකුරාදා වන තෙක් රහස් පොලිසියට කර තිබූ පැමිණිලි සියල්ල පිළිබඳ විමර්ශන කටයුතු මේ වන විට අවසන් කර තිබෙනවා. මීළඟ පියවර වන්නේ ඔහුගෙන් කටඋත්තර ලබා ගැනීමයි.අනතුරුව ඔහුගෙන් ලබා ගන්නා තොරතුරු අනුව විමර්ශන කටයුතු සිදුකළ යුතුයි. මෙම සිද්ධිය සම්බන්ධ සහයෝගය දුන් වෙනත් පුද්ගලයන් පිළිබඳව එහි දී අනාවරණය කර ගත හැකියි. ඉන්පසුව අපරාධ නඩු විධාන සංග්‍රහය යටතේ සහ මහ බැංකු මූල්‍ය සමාගම් පනත යටතේ නඩු පැවරීමට නීතිපතිවරයා පියවර ගන්නවා.මෙම පුද්ගලයා සම්බන්ධ සමාගම්වල තැන්පතු කළ මුදල් ආපසු ලබා ගැනීමට නම් තැන්පතුකරුවන් විසින් සිවිල් නීතිය යටතේ නඩු පැවරිය හැකියි. එම මුදල් නැවත ගෙවීමට ඔහු සන්තකව මුදල් නොමැති බව පවසනවා නම් ඔහු සතු වෙනත් දේපළ වෙන්දේසි කිරීම මගින් මුදල් උපයා ගැනීමට අධිකරණයෙහි අවසරය ලබා ගත හැකියි. එසේ නොමැතිනම් රජයේ මැදිහත්වීමක් සඳහා ද යොමුවිය හැකියි.කෙසේ වෙතත් මේ පිළිබඳව නිල වශයෙන් දැනුම් දීමක් හෝ තොරතුරක් නීතිපති දෙපාර්තමේන්තුව වෙත ලැබී නැහැ. එලෙස දැනුම් දීමක් ලද වහාම අදාළ නීතිමය පියවර ගැනීමට නීතිපතිවරයා සුදානම්.නීතිඥ සාලිය පීරිස්අත්අඩංගුවට පත් මෙම පුද්ගලයා ඇප මත මුදාහැරීමේ හෝ රිමාන්ඩ් භාරයෙහි රඳවා තැබීමේ බලය ඇත්තේ් මහේස්ත්‍රාත් අධිකරණය සතුවයි. මොහු විශාල මුදලක් වංචා කර පැන ගිය අයකු නිසා රිමාන්ඩ් ගත කිරීමේ හැකියාව වැඩියි.අනතුරුව එම ලිපිලේඛන සහ තොරතුරු නීතිපතිවරයාට යැවීමෙන් පසුව මහාධිකරණය හමුවෙහි නඩු පැවරිය හැකියි. එහිදී වැඩි ඉඩකඩ ඇත්තේ අපරාධ නඩු විධාන සංග්‍රහයෙහි සාපරාධී විශ්වාසය කඩකිරීම සහ වංචා කිරීම යන චෝදනා යටතේ් නඩු පැවරීමටයි. එසේම මූල්‍ය සමාගම් නීතිය යටතේ නඩු පැවරිය හැකියි.තැන්පතුකරුවන්ට මුදල් ආපසු ලබා ගැනීමට නම් සිවිල් නඩුවක් පැවරිය යුතුයි. මහාධිකරණයෙහි පවරන අපරාධ නඩුවකින් මුදල් අයකර ගැනීමේ හැකියාවක් නැහැ. එම මුදල් ආපසු ගෙවීමේ හැකියාව තමන්ට නොමැති බව ඔහු අධිකරණයට පවසනවා නම් ඔහු සන්තක යම් දේපළක් ඇත්නම් එය වෙන්දේසි කර මුදල් ගෙවීමට අවශ්‍ය අධිකරණ නියෝග ලබාගත හැකියි.එසේ නොමැති අවස්ථාවක රජයේ හෝ අධිකරණයෙහි මැදිහත්වීමක් මගින් මුදල් ආපසු ගෙවීම සම්බන්ධ කුමන හෝ ක්‍රියාමාර්ගයකට එළැඹිය හැකියි. ගෝල්ඩන් කී ක්‍රෙඩිට් කාඩ් සමාගමෙහි තැන්පතුකරුවන් වෙත මුදල් ගෙවීමට අධිකරණය මැදිහත් වූවා. මෙහිදී ක්‍රියාත්මක වන්නේ රජයේ හෝ අධිකරණයෙහි අභිමතයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n1008092</link>
    <topic>ගුවනින් ආ පකිස්තානුවා ළඟරුපියල් කෝටි 21/2ක මත්කුඩු</topic>
    <author>සුභාෂිණී සේනානායක</author>
    <content>රුපියල් කෝටි දෙක හමාරක් වටිනා මත්කුඩු තොගයක් මෙරටට රැගෙන ආ පකිස්තානු ජාතිකයකු පොලිස් මත්ද්‍රව්‍ය නාශක අංශය මඟින් පෙරේදා (07) අත්අඩංගුවට ගැනිණි. යකඩ පෙට්ටිවල බහාලු මත්කුඩු කිලෝග්‍රෑම් හයක් සමඟ සැකකරු අත්අඩංගුවට ගෙන තිබේ.කටුනායක ජාත්‍යන්තර ගුවන්තොටුපළෙන් මෙරටට පැමිණි පකිස්තානු ජාතිකයා පිළිබඳ සැක කළ ශ්‍රී ලංකා රේගුව ඔහු රඳවා ගෙන ප්‍රශ්න කර ඇත.සැකකරු සතුව තිබූ යකඩ පෙට්ටි පරීක්ෂා කිරීමේ පහසුකම් නොමැති නිසා රේගු නිලධාරීන් පොලිස් මත්ද්‍රව්‍ය නාශක අංශය වෙත දැනුම් දී ඇති අතර ඔවුන් ඔරුගොඩවත්ත ප්‍රදේශයට ගෙනැවිත් ඒවා පරීක්ෂා කිරීමේ දී මේ මත්කුඩු තොගය හමු වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n1008093</link>
    <topic> මනා සැලැස්මකින් හා දැඩි උද්‍යොගයකින්ජනතා අපේක්‍ෂා ඉටුකිරීමට කැපවිය යුතුයි</topic>
    <author/>
    <content>මනා සැලැස්මකින් හා දැඩි උද්‍යෝගයකින් යුක්තව ජනතා අපේක්‍ෂා ඉටුකිරීමට සියලු දෙනා කැපවිය යුතු බව ජනාධිපති මහින්ද රාජපක්‍ෂ මහතා පැවැසීය.රජයේ වැඩපිළිවෙළ කෙරෙහි ජනතාව දැඩි ලෙස විශ්වාසය තබා ඇති බව පැවැසූ ජනාධිපතිවරයා, එම විශ්වාසය කිසිවිටෙක පළුදුවීමට ඉඩ නොතැබිය යුතු බවත් ප්‍රකාශ කෙළේය. ජනාධිපතිවරයා මේ අදහස් පළකෙළේ ඊයේ (08) ආණ්ඩු පක්ෂයේ මැති ඇමැතිවරුන් සඳහා බේරුවල පැවති “අපේ ගමන” වැඩමුළුව අමතමිනි.ආණ්ඩු පක්ෂයේ ඇමැතිවරුන්, නියෝජ්‍ය ඇමැතිවරුන් සහ පාර්ලිමේන්තු මන්ත්‍රීවරුන් දැනුම්වත් කෙරෙන දෙදින වැඩමුළුව ජනාධිපති මහින්ද රාජපක්‍ෂ මහතාගේ ප්‍රධානත්වයෙන් බේරුවලදී පෙරේදා (07) ඇරඹිණි.රට තුළ නව දේශපාලන සංස්කෘතියක් නිර්මාණය කිරීම මෙන්ම “මහින්ද චින්තන” වැඩපිළිවෙළ පිළිබඳ පුළුල් කතිකාවක් ඇති කිරීම මේ වැඩමුළුවේ අරමුණ වේ.ආණ්ඩු පක්ෂ මන්ත්‍රී කණ්ඩායම අතර සුහදතාව වර්ධනය කිරීමේදී මෙන්ම, රටේ ඉදිරි ආර්ථික ප්‍රතිපත්ති සැකසීමේදී ඔවුන්ගේ අදහස් හා යෝජනා ලබා ගැනීම ද මේ වැඩමුළුවේ එක් අරමුණක් වේ.ලෝක ආර්ථික ප්‍රවණතාවන් පිළිබඳවත් නව ආර්ථික ක්‍රමවේද පිළිබඳවත් ශ්‍රී ලංකාවට ගැළපෙන ආර්ථික ක්‍රමවේද පිළිබඳවත්, මෙහිදී පුළුල් වශයෙන් සාකච්ඡා කෙරිණි. ජාත්‍යන්තර දේශපාලනයේ සහ ශ්‍රී ලාංකේය දේශපාලනයේ වර්තමාන තත්ත්වය පිළිබඳවත් මෙහිදී මැති ඇමැතිවරුන් දැනුවත් කෙරිණ.ආශ්චර්යවත් ශ්‍රී ලංකාවක් උදෙසා යන ගමනේදී මහජන නියෝජිතයන්ගේ දායකත්වය ලැබිය යුතු ආකාරය පිළිබඳව ද මෙහිදී විශේෂ අවධානය යොමු විය.“මවුබිමට ආදරය කරන පිරිසක් ලෙසින් සියලු දෙනා, සහෝදරත්වයෙන් එක්සත්ව - එක්සිත්ව රජයේ ජනතා හිතවාදී ආකල්ප ක්‍රියාවට නැගිය යුතු යැයිද ජනාධිපතිවරයා ඉල්ලා සිටියේය.මෙහිදී ඉදිරිපත් වූ යෝජනා රජයේ ඉදිරි සැලැසුම් සකස් කිරීමේදී අතිශයින් වැදගත් වන බව පෙන්වා දුන් ජනාධිපතිවරයා, මෙවන් වැඩමුළු මගින් මහජන නියෝජිතයන් අතර සමඟිය සහෝදරත්වය වැඩෙන අතරම ඔවුන්ට දේශපාලන මෙන්ම රටේත් ජාත්‍යන්තරයේත් වත්මන් ආර්ථික තත්ත්වයන් පිළිබඳ පුළුල් දැනුමක් ද ලබා ගැනීමේ අවස්ථාව හිමිවන බව පෙන්වා දුන්නේය.ජනාධිපති ලේකම් කාර්යාලය විසින් සංවිධානය කරන ලද මේ වැඩමුළුවේ සම්පත් දායකයන් ලෙස කොළඹ විශ්ව විද්‍යාලයේ මහාචාර්ය ලක්සිරි ප්‍රනාන්දු, පේරාදෙණිය විශ්වවිද්‍යාලයේ ආචාර්ය ධම්ම දිසානායක මහත්වරුන් සහභාගී වන අතර, ජනාධිපති ලේකම් ලලිත් වීරතුංග, ජනාධිපති කාර්යාලයේ කාර්ය මණ්ඩල ප්‍රධානී ගාමිණී සෙනරත් මහත්වරුද මේ අවස්ථාවට එක්වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n1008094</link>
    <topic>හොරෙන් මෙක්සිකෝ ගිය76කට වතුරවත් නැහැ</topic>
    <author>මහින්ද අලුත්ගෙදර</author>
    <content>ගිනිකොන දිග මෙක්සිකෝවේ චෙයාපස් ප්‍රාන්තයේ අතහැර දමා ගිය ට්‍රක් රථයක සිටි ශ්‍රී ලංකාව හා මධ්‍යම අමෙරිකානු රටවලට අයත් පුද්ගලයන් 76 දෙනෙකු එරට පොලිසිය මඟින් බේරා ගෙන ඇත.නීති විරෝධී ලෙස මොවුන් මෙක්සිකෝවට ඇතුළු වී තිබෙන අතර මෙක්සිකෝ පොලිසිය විසින් බේරා ගත් අවස්ථාවේ දී ඔවුන් විජලනයටපත්ව සිටි බවට තොරතුරු ලැබී ඇතැයි චෙයාපස් ප්‍රාන්තයේ නීතිපති කාර්යාලය සඳහන් කැර තිබේ. පොලිසියට ලද තොරතුරක් මත අදාළ ට්‍රක් රථයේ සිටි පිරිස බේරාගෙන ඇති අතර මේ පිරිස ට්‍රක් රථයේ ගමන් කැර ඇත්තේ මීටර් තුනක් පළල සහ මීටර් 8ක් දිග කොටසක බව තානාපති ආරංචි මාර්ග කියයි.නීති්‍යානුකූල නොවන ආකාරයෙන් මෙක්සිකෝවට ගිය පිරිස අතර ගෝතමාලා, එල් සැල්වදෝරය, හොන්ඩුරාස් සහ ශ්‍රී ලංකා ජාතිකයන් වන බව තානාපති ආරංචි මාර්ග සඳහන් කරයි.ඒ ඒ රටවලට අයත් සංඛ්‍යාව හෝ, ස්ත්‍රී පුරුෂ සංඛ්‍යාව හෝ එහි ළමුන් සිටියේ ද යන්න පිළිබඳ මේ දක්වා අනාවරණය වි නොමැති අතර ඔවුන් තම තමන්ගේ රටවලට යැවීම සඳහා දැනටමත් ජාතික සංක්‍රමණික ආයතනය වෙත යොමු කැර ඇතැයි වාර්තාවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n1008095</link>
    <topic> උසස් පෙළට මෙදා 2,69,000ක් පෙනී සිටිති</topic>
    <author>මහින්ද අලුත්ගෙදර</author>
    <content>අද (09) ඇරැඹෙන අ. පො. ස උසස් පෙළ විභාගය උතුරු නැඟෙනහිර ඇතුළුව මධ්‍යස්ථාන 1940 කදී පැවැත්වෙන අතර මෙවර විභාගය සඳහා ශිෂ්‍ය ශිෂ්‍යාවෝ 2,69,000ක් පමණ සුදුසුකම් ලබා සිටිති.ඉතිහාසයේ පළමු වරට උසස් පෙළ විභාගය සඳහා වැඩිම අපේක්ෂක පිරිසක් ඉදිරිපත් වන අවස්ථාව මෙය වන අතර, එය ලබන (3) දායින් අවසන් වේ. පුනරුත්ථාපනය වූ එල්.ටී.ටී.ඊ. සාමාජිකයෝ 362 දෙනෙක් අද (9) ආරම්භ වන උසස් පෙළ විභාගය සඳහා පෙනී සිටිති.මීට මාස කීපයකට පෙර සිට වඩා විධිමත් ආකාරයට මොවුන් අදාළ විභාගය සඳහා සූදානම් කළ බව පුනරුත්ථාපන කොමසාරිස් බ්‍රිගේඩියර් සුදන්ත රණසිංහ මහතා සඳහන් කරයි.කලක් එල්.ටී.ටී.ඊ. ත්‍රස්තවාදීන් ලෙස කටයුතු කළ මොවුන් ජනාධිපති මහින්ද රාජපක්ෂ මහතාගේ උපදෙස් හා මඟපෙන්වීම පරිදි පුනරුත්ථාපනය කොට රටේ ආර්ථික සංවර්ධනයට දායක කැර ගැනීමේ අරමුණින් වැඩසටහන් රැසක් ක්‍රියාවට නංවා ඇති අතර මධ්‍යස්ථාන කීපයකදී මෙවැනි ත්‍රස්තවාදීන් පුනරුත්ථාපනය කරයි.මීට අමතරව විභාගය ඉලක්ක කැරගත් සම්මන්ත්‍රණ, උත්තරපත්‍ර සාකච්ඡා කිරීම, විවිධ වැඩසටහන් ක්‍රියාත්මක කිරීම ආදිය ක්‍රියාත්මක කරන ලද අතර උසස් පෙළ විභාගය සඳහා මොවුන් හොඳ සූදානමකින් පසුවන බවද ඒ මහතා කියා සිටී.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n1008096</link>
    <topic> ‘අත්දැකීම් හා ප්‍රතිසංවිධාන’කොමිසමේ මුල් සැසිය 11දා</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>‘අත්දැකීම් සහ ප්‍රතිසංවිධාන කොමිසමේ’ පළමු මහජන සැසිය මෙම මස 11 වැනිදා කොළඹ, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වෙයි.ඉදිරියේදී අර්බුද ඇති නොවීමටත්, සියලු ජනකොටස් අතර සමඟිය හා සංහිඳියාව ඇති කිරීමටත් හේතුවන කරුණු මුල් කර ගෙන ජනාධිපති මහින්ද රාජපක්‍ෂ මහතා විසින් මේ කොමිසම පත් කරනු ලැබිණි.මෙම කොමිසම මේ මස තුළදී අටවරක් රැස්වන අතර, ඉන් සයවරක් කොළඹදීත් දෙවරක් වවුනියාවේදීත් රැස්වීමට නියමිතය.පසුගිය අර්බුද සමය පිළිබඳව විමර්ශනය කොට අදාළ නිර්දේශයන් ජනාධිපතිවරයා වෙත ඉදිරිපත් කිරීමේ වගකීම කොමිසම වෙත පැවරී තිබේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n1008097</link>
    <topic>බ. පළාතේ විභාග අපේක්ෂකයනටප්‍රවාහන පහසුකම් නොමිලේ</topic>
    <author>ශීලා උඩුවර</author>
    <content>මේ අතර මෙවර උසස් පෙළ විභාගය සඳහා පෙනී සිටින ශිෂ්‍ය ශිෂ්‍යාවන්ගේ ගමන් පහසුව සඳහා බස්නාහිර පළාත තුළ නොමිලේ ප්‍රවාහන පහසුකම් සැපයීමට පියවර ගෙන ඇත.බස්නාහිර පළාතේ සෑම ප්‍රදේශයකම මේ වැඩසටහන ක්‍රියාත්මකකෙරෙන අතර, බස්නාහිර පළාත් මාර්ගස්ථ මගී ප්‍රවාහන අධිකාරිය සහ සමස්ත ලංකා පෞද්ගලික බස් හිමියන්ගේ සමිති සම්මේලනය ඒකාබද්ධව වැඩපිළිවෙළ ක්‍රියාත්මක කරයි.උසස් පෙළ විභාගය සඳහා පෙනී සිටින ශිෂ්‍ය ශිෂ්‍යාවන්ගේ ගමන් පහසුව සඳහා මේ වැඩසටහන ක්‍රියාත්මක කෙරෙන අතර එමගින් සිසු සිසුවියන්ට විශාල පහසුවක් සිදුවනු ඇතැයි මෙම බස් රථ සංගම් ප්‍රකාශ කරයි.තවද විභාගය පැවැත්වෙන කාලය තුළ පාසල් ශිෂ්‍ය ශිෂ්‍යාවන්ට කිසිදු බාධාවකින් තොරව නොමිලයේ බස්රථවල ගමන් ගැනීමට අවශ්‍ය ඉඩ සළසා දෙන ලෙස සමස්ත ලංකා පෞද්ගලික බස් හිමියන්ගේ සමිති සම්මේලනයේ සභාපති ස්ටැන්ලි ප්‍රනාන්දු මහතා පෞද්ගලික බස් රථ ධාවකයන්ගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n1008098</link>
    <topic>ගංවතුරින් විපත් පැමිණි පකිස්තානයටජනපති උපදෙස් මත වියළි ආහාර තොග</topic>
    <author>වෙල්ලස්සේ බණ්ඩාර, මහින්ද අලුත්ගෙදර</author>
    <content>පකිස්තානයේ, ගංවතුරෙන් විපතට පත්ව සිටින ලක්ෂ සංඛ්‍යාත ජනතාවට සහන සැලසීමට ශ්‍රී ලංකාවද ඉදිරිපත්වී සිටී.ජනාධිපති මහින්ද රාජපක්‍ෂ මහතාගේ උපදෙස් පරිදි ශ්‍රී ලංකා රජය වියළි ආහාර ද්‍රව්‍ය කිලෝග්‍රෑම් 18000ක් ගුවන් මගින් ඊයේ (08) පකිස්තානයට යවනු ලැබීය.අදියර කිහිපයක් යටතේ පකිස්තානයේ විපතට පත් ජනතාවට ශ්‍රී ලංකාව ආධාර සපයන අතර, ඊයේ මෙසේ යවනු ලැබූවේ එහි ප්‍රථම ආධාර තොගයයි.මෙයට අමතරව විපතට පත් පකිස්තානු ජනතාවට වෛද්‍ය පහසුකම් සැපයීමට ශ්‍රී ලංකාවෙන් විශේෂ වෛද්‍ය කණ්ඩායමක් යැවීමට ද රජය තීරණය කැර ඇත.ඒ අනුව 15 දෙනෙකුගෙන් සමන්විත කණ්ඩායමක් ඉදිරි දින කිහිපය ඇතුළත පකිස්තානයට පිටත්කැර යැවීමට රජය බලාපොරොත්තු වේ.ජනාධිපති මහින්ද රාජපක්‍ෂ මහතා පකිස්තාන අගමැති යුසුප් රාසා ගිලානි මහතාට ඊයේ (08) දුරකථනයෙන් අමතා විපතටපත්වූවන් වෙනුවෙන් ශ්‍රී ලංකාවේ ශෝකය ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n1008099</link>
    <topic>ඩෙංගු රෝගයට දෙන එන්නත්වලමුල් තොගය ඊයේම බෙදා හැරලා</topic>
    <author>සන්ධ්‍යා කරුණාරත්න</author>
    <content>අසාධ්‍ය තත්ත්වයෙන් පසුවන ඩෙංගු රෝගීන්ට ලබාදීම සඳහා තායිලන්තයෙන් ගෙන් වූ ඩෙක්ස්ට්‍රෑන් 40 (ච්ඥයබපචද) එන්නත ඊයේ (8) සිටම අවශ්‍ය රෝහල්වලට ලබාදීමට වෛද්‍ය සැපයුම් අංශය කටයුතු කැර ඇත.ඒ අනුව, රිජ්වේ ආර්යා ළමා රෝහලට එන්නත් බෝතල් 100 ක් ලබාදීමට වෛද්‍ය සැපයුම් අංශය පියවර ගෙන තිබෙන අතර, සෙසු එන්නත් ප්‍රමාණය අවශ්‍ය පරිදි රජයේ රෝහල්වලට ලබාදීමට එම අංශය කටයුතු කරයි.සෞඛ්‍ය ඇමැති මෛත්‍රීපාල සිරිසේන මහතාගේ පූර්ණ මැදිහත්වීම යටතේ ලබාදුන් ක්ෂණික උපදෙස් මත මෙම ඖෂධය කඩිනමින් ගෙන්වීමට සෞඛ්‍ය අමාත්‍යාංශය කටයුතු කළ බව වෛද්‍ය සැපයීම් අංශයේ අධ්‍යක්ෂ වෛද්‍ය කමල් ජයසිංහ මහතා පැවැසීය.ඩෙක්ස්ට්‍රෑන් එන්නත් බෝතල් 1750 ක් තායිලන්තයෙන් ගෙන්වීමට ඇණවුම් කැර ඇති අතර, ඉන් බෝතල් 300 ක් ගුවන් මගින් පෙරේදා (7) මෙරටට ගෙන්වීමට සෞඛ්‍ය අමාත්‍යාංශය කටයුතු කැර තිබිණි.ඉතිරි නික්ෂේපණ 1450 ක ප්‍රමාණය ඉදිරි දින දෙක තුළ ලැබීමට නියමිත බවද, වෛද්‍ය කමල් ජයසිංහ මහතා කීය. ඩෙංගු රෝගීන්ගේ මරණ ප්‍රමාණය අඩු කැර ගැනීම මෙම එන්නත ගෙන්වීමේ අරමුණ වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n10080910</link>
    <topic>පොළොන්නරුවෙන්යෝධ බිත්තරයක්</topic>
    <author/>
    <content>පොළොන්නරුවේ තල්පොත ගොවිජනපදයේ සමන්කුමාර මහතාගේ කුකුළු ගොවි පළේ කිකිළියක දමන ලද මේ බිත්තරයේ වටරවුම අඟල් 8 කි. දිග අඟල් 3 කි. බර ග්‍රෑම් 180 ක් වේ.බිත්තරයේ ඇතුළත තවත් බිත්තරයක් පිහිටා ඇත. මේ අසාමාන්‍යය පිහිටීමක් බව බොහෝ දෙනා පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n10080911</link>
    <topic>මහනුවර ඇසළ උලෙළේකප් සිටුවීම හෙට</topic>
    <author>අසේල කුරුළුවංශ හාඉන්දික පොල්කොටුව</author>
    <content>ඓතිහාසික මහනුවර ඇසළ පෙරහර සතර මහා දේවාලයන්හි කප් සිටුවීමෙන් හෙට (10) ආරම්භ වෙයි.නාථ, විෂ්ණු, කතරගම හා පත්තිනි යන සිවු මහා දේවාලයන්හි කප් සිටුවීම නැඟෙනහිර දිශාභිමුඛව හෙට (10) පෙරවරු 7.07 ට සිදු කිරීමට නියමිත ය.කප් සිටුවීමෙන් පසු පුරා දින පහක් දේවාල අභ්‍යන්තර පෙරහර පැවැත්වෙයි. පෙරහර වීදි සංචාරය ආරම්භ කෙරෙනුයේ අගෝස්තු මස 15 දින ප්‍රථම කුඹල් පෙරහරත් සමඟිනි.කුඹල් පෙරහර 19දා තෙක් පැවැත්වෙයි. පෙරහරේ විචිත්‍රත්වය ඔප් නංවමින් රන්දෝලි පෙරහර 20 වැනි දින ආරම්භ වී 24 වැනි දින දක්වා පැවැත්වෙයි.දවල් පෙරහර 25 වැනි දින වීදි සංචාරය කිරීමෙන් පසු මෙවර මහනුවර ඇසළ පෙරහර නිමාවට පත් වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n10080912</link>
    <topic>දිනකදී චෙක් පත් 1,76,000කගනුදෙනු රට තුළ</topic>
    <author>ජයසිරි මුණසිංහ</author>
    <content>එක් දිනකදී පමණක් චෙක්පත් එක්ලක්‍ෂ හැත්තෑ හය දහසක ගනුදෙනු සිදුවන බව ශ්‍රී ලංකා මහ බැංකුව ප්‍රකාශ කරයි.මේ සා විශාල චෙක්පත් ප්‍රමාණයකින් සිදුවන ගනුදෙනුවල සාමාන්‍ය වටිනාකම රුපියල් කෝටි 2100 (බිලියන 21ක් ) බව මහ බැංකුවේ නියෝජ්‍ය අධිපති ප්‍රියන්ත ප්‍රනාන්දු මහතා “දිනමිණ” ට පැවැසීය.මීට අමතරව ශ්‍රී ලංකා අන්තර් බැංකු ගෙවීම් පද්ධතිය (ස්ලිප්ස්) යටතේ ද, දිනකට ගනුදෙනු පනස් දහසක් පමණක් සිදුවේ. මෙහි වටිනාකම රුපියල් කෝටි එකසිය පනහක් (රුපියල් බිලියන 1.5) වන්නේය.ශ්‍රී ලංකාව දිනෙන් දින දියුණුව කරා පිය මනින වාතාවරණයක් යටතේ ඉදිරියේදී මුදල් නෝට්ටු හා කාසිවලින් සිදු කරන ගනුදෙනුවලින් මිදී අපි විද්‍යුත් මූල්‍ය හුවමාරු ක්‍රම වෙත පියවර තැබිය යුතු බව ද නියෝජ්‍ය අධිපතිවරයා කීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n10080913</link>
    <topic>ක්‍රියාපිළිවෙත එරට ශ්‍රී ලාංකිකයන්ගේ දෝෂ දර්ශනයට</topic>
    <author>මහින්ද අලුත්ගෙදර</author>
    <content>ඊශ්‍රායලයේ නව ශ්‍රී ලංකා තානාපතිවරයාගේ ක්‍රියාපිළිවෙත එරට වෙසෙන ශ්‍රී ලාංකිකයන්ගේ දැඩි දෝෂ දර්ශනයට ලක්ව තිබේ.ඊශ්‍රායලයේ වෙසෙන ශ්‍රී ලාංකිකයන්ගෙන් සැදුම්ලත් සංගමයක් හරහා සුබසාධන කටයුතු රැසක් ක්‍රියාත්මක කැර තිබෙන බවත් ඉදිරියේදී එවැනි කටයුතු තහනම් කරන ලෙසට තානාපති කාර්යාලය ලිපියක් මගින් දැනුම් දී තිබෙන බවත් ඊශ්‍රායලයේ ශ්‍රී ලංකා සංගමයේ සභාපති යූ. ඩබ්ලිව්. ජනත් විමල මහතා පවසයි.ඒ මහතා මේ බව කියා සිටියේ පසුගිය (5) දා පස්වරුවේ කොළඹදී පැවැති මාධ්‍ය හමුවකට එක්වෙමිනි. එහිදී වැඩිදුරටත් අදහස් දැක් වූ ජනත් විමල මහතා,අපේ සංගමය 2000 වර්ෂයේ දී පිහිටුවා ගත්තා. සංගමය හරහා විවිධ උත්සවයන් 22 ක් පැවැත්වීමටද කටයුතු කළා.අපේ සංගමය ආරම්භ කළ කාලයේ සුළු පිරිසක් සිටි නමුත් අද වනවිට විශාල පිරිසක් ඉන්නවා. 2001 වර්ෂයේ දී එරට ශ්‍රී ලංකා තානාපති කාර්යාලය ලියාපදිංචි කළා.නව තානාපතිවරයාට ප්‍රථම සිටි තානාපතිවරුන් සමඟ අපි සුහදශීලිව කටයුතු කළා. ඊශ්‍රායලයේ ශ්‍රී ලාංකිකයන් පිහිටුවා ගත් සංගම් කීපයක් තිබෙනවා. මේ සියල්ල එකතු කැර එක් සංගමයක් පිහිටුවා ගනිමු කියා නව තානාපති ඩොනල්ඩ් පෙරේරා මහතා කීවා.එහෙත් එය කරන්න බැරිවුණා. ඊට පසුව ඒ මහතා මේ වසරේ පෙබරවාරි මාසයේ දී ශ්‍රී ලංකා සුබසාධක සංගමය නමින් සංගමයක් පිහිටුවා ගත්තා.එහිදී අපිට සහය නොදෙන බව කීවා. අපේ සංගමය මගින් පැවැත්වූ උත්සව කීපයකට ආරාධනා කළත් ඔහු පැමිණියේ නැහැ. අපේ සංගම් සඳහා සහයෝගය නොදෙන බව ප්‍රකාශ කැර තිබෙනවා.පසුගිය යුදමය කාලයේ අපි රණවිරුවන්ගේ අවශ්‍යතා සඳහා සහයෝගය ලබා දුන්නා. මේ සිද්ධිය සම්බන්ධයෙන් පියවරක් ගන්නා ලෙස ඉල්ලමින් සාමාජිකයින් 140 දෙනෙකුගේ අස්සනින් යුතු ලිපියක් ජනාධිපති මහින්ද රාජපක්ෂ මහතාට බාර දුන්නා යැයි කියා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n10080914</link>
    <topic>වනජීවී නිලධාරීන් ආරක්ෂා කිරීමටරජය වගකීමකින් බැඳී සිටිනවා</topic>
    <author>මහින්ද අලුත්ගෙදර</author>
    <content>තම රාජකාරි කටයුතු සිදු කිරීමේදී වනජීවී නිලධාරීන් කිසියම් හිරිහැරයකට ලක් වන්නේ නම් රජයක් ලෙස එවැන්නකින් ඔවුන් ආරක්ෂා කිරීමට රජය බැඳී සිටින බව ආර්ථික සංවර්ධන ඇමැති බැසිල් රාජපක්ෂ මහතා පවසයි.ඒ මහතා මේ බව කියා සිටියේ වනජීවී සංරක්ෂණ දෙපාර්තමේන්තුවේ මූලස්ථාන ගොඩනැගිල්ල විවෘත කිරීම නිමිත්තෙන් ඉකුත්දා (6) පෙරවරුවේ පැවැති උත්සවයකදීය. නව මූලස්ථාන ගොඩනැගිල්ල බත්තරමුල්ල ජයන්තිපුර බෝධිරාජ මාවතේ ඉදිකැර තිබේ.මෙහිදී වැඩිදුරටත් කතා කළ බැසිල් රාජපක්ෂ මහතා, වසර 60 කින් පසුව ශ්‍රී ලංකා වන සම්පත සංරක්ෂණ දෙපාර්තමේන්තුව තමන්ගේම නිවහනකට පැමිණ තිබෙනවා.ඒ වෙනුවෙන් කැපවූ අයට අපගේ ප්‍රණාමය පිරිනමනවා. වන සංරක්ෂණ දෙපාර්තමේන්තුªව ශ්‍රී ලංකාවට ඉතාම වැදගත් ආයතනයක්.වසර කීපයක් විවිධ වෙනස්වීම් මධ්‍යයේ වනජීවීන් හා බැඳුණු ගහකොළද ආරක්ෂා කිරීම වෙනුවෙන් දෙපාර්තමේන්තු කාර්ය මණ්ඩලයට ප්‍රණාමය පිරිනමනවා.වනජීවීන්ට මේ ආකාරයට ආරක්ෂාව දෙන අතරේ රටේ ජනතාවද අමතක කළයුතු නැහැ. වනජීවී ඉතා දුෂ්කර ජීවිතයක් ගතකරන පිරිස් ශ්‍රී ලංකාවේ ඉන්නවා. අපි සියලු දෙනාම එහි කොටස්කරුවන් වෙනවා.වනජීවී නිලධාරීන් වන සතුන් ආරක්ෂා කිරීමට කැපවුණාටත් වඩා ඒ ඒ ගම්මානවල ජනතාව ඒ වෙනුවෙන් කැප වුණා. ඔවුන් වන ජීවීන්ට ආදරෙයි. මම හම්බන්තොට දුෂ්කර ප්‍රදේශයක ඉපිද හැදුණු වැඩුණු කෙනෙක්. ඒ නිසා මේ තත්ත්වය හොඳින් දන්නවා.අපි සියයට 99 ක් හරිදේ කළත් සියයට 1 ක් වැරැද්දක් සිදුවුවහොත් එය අනුමත කරන්න බැහැ. ඒ ප්‍රමාණය හෝ රටට, ජනතාවට අසාධාරණයක් වන්නේ නම් එය නිවැරැදි කළයුතු වෙනවා. අද අපේ රටේ වල්අලි ගහනය ඉහළ මට්ටමක තිබෙනවා.පසුගිය කාලය තුළ අලි මිනිස් ගැටුම් නිසා මියගිය ගණන හා අලින්ගේ මියයාම පසුගිය කාලයේ ක්‍රමානුකූලව පහත වැටී තිබෙනවා.වන සංරක්ෂණ ඬලධාරීන්ගේ කාර්ය භාරය හේතුවෙන් ඒ තත්ත්වය කරා ළඟාවීමට හැකි වී තිබෙනවා. ගජ මිතුරෝ වැඩසටහන සහ අලිවැට ඉදිකිරීම ආදිය නිසා එසේ කළ හැකි වුණා.සුනඛයන් සපා කෑමෙන් මියගිය සංඛ්‍යාව අලි මිනිස් ගැටුම් වලින් මියගිය සංඛ්‍යාවට වඩා ඉහළ අගයක් ගන්නවා. මෙවැනි දේවල සුළු දෙයක් හෝ අඩුපාඩු වන්නේ නම් ඒවා නිවැරදි කළයුතු වෙනවා. වනජීවී සංරක්ෂණ දෙපාර්තමේන්තුවෙන් රටට වූ සේවය අගය කරනවා.අපි මේ රටේ භාරකරුවන් සේ සිතා ඉදිරි පරම්පරාවට වන සම්පත සුරැකිය යුතු වෙනවා. රජයේ සහ අනෙකුත් ආයතනවල පූර්ණ සහයෝගය මේ සඳහා ලැබෙනවා. වනජීවී සංරක්ෂණ දෙපාර්තමේන්තුවේ නිලධාරීන්ගෙන් තවත් හොඳ සේවයක් අපි බලාපොරොත්තු වෙනවා.විදුලි බල හා බලශක්ති ඇමැති පාඨලී චම්පික රණවක මහතා - වනජීවී සංරක්ෂණ දෙපාර්තමේන්තුව මේ රටේ භූමි භාගයෙන් සියයට 13 ක් පාලනය කරනවා. අලි ඇතුන් 7000 ක ගෙ වගකීම දරනවා. මිනිසුන් වෙනුවෙන් කතා කරන්න විශාල පිරිසක් ඉන්නවා. එහෙත් රටේ සිටින සත්ත්ව විශේෂ 15000 ක් වෙනුවෙන් කතා කරන්නේ මේ ආයතනයයි.ජීව විවිධත්වය මිණුම් දණ්ඩක් ලෙස ඉදිරියට පැමිණ සිටිනවා. ජීව විවිධත්වය අතින් ශ්‍රී ලංකාව ඉන්නේ ලෝකයේ 23 වැනි තැනයි. ආර්ථික සංවර්ධනය අතින් අපි ඉන්නේ 110 වැනි තැනයි.අද අලි ඇතුන් සංරක්ෂණය වෙනුවෙන් කළ කාර්ය අගය කළයුතු වෙනවා. එදා භූමි භාගයෙන් එළ වී තිබුණේ සියයට 50 ක් පමණයි. අද එය සියයට 80 දක්වා වර්ධනය වී තිබෙනවා.ලෝකයේ අලි ඇතුන්ගේ ඝනත්වය අතින් ඉදිරියෙන් ඉන්නේ ශ්‍රී ලංකාවයි. මේ ප්‍රදේශවසීන්ට ස්තුති වන්ත වෙනවා. අපි 2000 දී මේ ගොඩනැගිල්ල ඉදිකිරීමට උත්සාහ කළා. එහෙත් ඉඩම සම්බන්ධයෙන් ගැටලු තිබෙනවා. ඒ ගැටලු නිරාකරණය කරන්න හිටපු අගවිනිසුරුවරයා කටයුතු කළා. මුදල් වෙන්කැර ගැනීමේදී ආචාර්ය පී. බී. ජයසුන්දර මහතා සහයෝගය දුන්නා.ලුණුගම්වෙහෙර හා උඩවලව ජාතික වනෝද්‍යාන බවට පත් කරන්නට හැකි වී තිබෙනවා. අපේ වනජීවී ක්ෂේත්‍රය තුළ විශාල සංවර්ධනයක් ඇති වී තිබෙනවා.මේ පොළොවේ භාරකරු හැටියට සියලු සතුන් රැකීමට වනජීවී සංරක්ෂණ දෙපාර්තමේන්තුව ඉහළ කාර්යභාරයක් ඉටු කරනවා. අද වන විට ආර්ථික සංවර්ධන අමාත්‍යාංශය යටතේ පවතින වනජීවී සංරක්ෂණ දෙපාර්තමේන්තුව පිළිබඳව කිසිවෙකු කතා කරන්නේ නැහැ. එහෙත් එයින් රටට ඉටුවන කාර්යභාරය අති විශාලයි. මිහිතලය සුරැකීමෙහිලා එයින් ඉටුවන කාර්යභාරය සතුව තිබෙන සම්පත් ප්‍රමාණයද ඉතා විශාලයි.වනජීවී සංරක්ෂණ අධ්‍යක්ෂ ජනරාල් ඩබ්. ඒ. ඩී. ඒ. විජේසූරිය මහතා - දෙපාර්තමේන්තුව ආරම්භයේ සිට මේ දක්වා ස්ථාන දහයක කාර්යාල කටයුතු පවත්වා තිබෙනවා. නමුත් ජනාධිපති මහින්ද රාජපක්ෂ මහතාගේ නායකත්වය යටතේ නව ගොඩනැගිල්ලක් ඉදිකිරීමට හැකි වී තිබෙනවා.මේ ගොඩනැගිල්ල ශ්‍රී ලංකාවේ අග නගරයට ආසන්නයේ පිහිටීම වැදගත් වෙනවා යනුවෙන් කියා සිටියේය.සම්මුඛ හා ලිඛිත පරීක්ෂණවලින් තෝරාගත් නව වන ජීවී නියාමක පත්වීම් 38 ක් ප්‍රදානය කිරීමද ආර්ථික සංවර්ධන ඇමැති බැසිල් රාජපක්ෂ මහතා අතින් සිදුවිණි. ලන්ඩනයේ තේම්ස් බෞද්ධ විහාරයේ විහාරාධිති, ගම්පහ පහළගම විද්‍යාරවින්ද පරිවේණාධිපති පහළගම සෝමරතන හිමියෝද අනුශාසනාවක් කළහ.ඛනිජ තෙල් කර්මාන්ත ඇමැති සුසිල් ප්‍රේමජයන්ත, පරිසර ඇමැති අනුර පි‍්‍රයදර්ශන යාපා, ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ, ආර්ථික සංවර්ධන නියෝජ්‍ය ඇමැතිවරුන් වන රංජිත් සියඹලාපිටිය, ලක්ෂ්මන් යාපා අබේවර්ධන, මුත්තු ශිවලිංගම්, මධ්‍යම පරිසර අධිකාරියේ සභාපති චරිත හේරත්, විගණකාධිපති එස්. ස්වර්ණජෝති යන මහත්වරු ඇතුළු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n10080915</link>
    <topic>කොටින්ගේ ජාත්‍යන්තර මූල්‍ය ජාලයනොකඩවා මුදල් රැස් කරනවා</topic>
    <author>මහින්ද අලුත්ගෙදර</author>
    <content>එල්. ටී. ටී. ඊ ත්‍රස්තවාදය ශ්‍රී ලංකා භූමියේ දී පරාජය කළ ද ඔවුන්ගේ ජාත්‍යන්තර මූල්‍ය ජාලය කිසිදු අවහිරතාවකින් තොරව ක්‍රියාත්මක වන බව අමෙරිකා එක්සත් ජනපද වාර්තාවක් පෙන්වා දෙයි.අමෙරිකා එක්සත් ජනපදයේ රාජ්‍ය දෙපාර්තමේන්තුව පසුගිය (5) දා ප්‍රකාශයට පත් කළ 2009 ත්‍රස්තවාදය පිළිබඳ වාර්තාවක් මඟින් මේ තොරතුරු අනාවරණය කැර ඇත.එල්. ටී. ටී. ඊ ජාලයේ ප්‍රධාන මූල්‍ය සම්පාදක හා අවි ආයුධ සපයන්නා වූ කේ. පී හෙවත් කුමරන් පද්මනාදන් නමැත්තා මීට වසරකට පෙර ශ්‍රී ලංකාව අත්අඩංගුවට ගැනීම ඔවුන්ගේ ජාත්‍යන්තර ජාලයට මරු පහරක් බවද එක්සත් ජනපද වාර්තාව මඟින් පෙන්වා දී ඇත.ජාත්‍යන්තර කොටි ජාලය මඟින් උතුරු අමෙරිකාව, යුරෝපය හා ඕස්ට්‍රේලියාව ඇතුළු රටවල් කිහිපයක ද්‍රවිඩ විදේශ කණ්ඩායම් අඛණ්ඩවම මුදල් එකතු කරමින් සිටින අතර ඊට අමතර සමාජ සේවා ආයතන ලෙස පෙනී සිටින පෙරමුණු සංවිධාන මඟින් ද එල්. ටී. ටී. ඊ ය මුදල් එකතු කරන බවද අමෙරිකා එක්සත් ජනපදයේ 2009 ත්‍රස්තවාදය පිළිබඳ මෙම වාර්තාව මගින් ඉදිරිපත් කැර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n10080916</link>
    <topic> යාපනයේ බිම් බෝම්බ ඉවත් කරන්නඅමෙරිකාවෙන් රුපියල් මිලියන 581ක්</topic>
    <author>මහින්ද අලුත්ගෙදර</author>
    <content>යාපනය අර්ධද්වීපය තුළ වළ දමා තිබෙන බිම් බෝම්බ ඉවත් කිරීම සඳහා රුපියල් මිලියන 581ක් ලබා දීමට අමෙරිකා එක්සත් ජනපද රජය තීරණය කරයි.මේ මුදලින් රුපියල් මිලියන 56ක් වැය කැර ගිලන්රථ 6ක්, මගී ප්‍රවාහන රථ 9ක් සහ ඩබල් කැබ් ට්‍රක් රථ 6ක් ශ්‍රී ලංකා යුද හමුදාවට ලබා දීමට පියවර ගන්නා බව යාපනය ආරක්ෂක සේනා ආඥාපති මේජර් ජනරාල් මහින්ද හතුරුසිංහ මහතා සඳහන් කරයි.යාපනය අර්ධද්වීපයේ බිම් බෝම්බ ඉවත් කිරීමේ කටයුතු වේගවත්ව සිදු කෙරෙන අතර ඒ අනුව ලබන මාසය වන විට යාපනයේ බිම් බෝම්බ ඉවත් කිරීම සම්පූර්ණයෙන්ම සිදු කිරීමට හැකි වෙතැයි ආඥාපතිවරයා විශ්වාසය පළ කරයි.නන්නන්කලප්පු ප්‍රදේශය ඇතුළුව යාපනයේ බොහෝ ප්‍රදේශවල බිම් බෝම්බ ඉවත් කිරීමේ කටයුතු සහ පුපුරුවා නොමැති අනෙකුත් කොටස් ඉවත් කිරීම වේගයෙන් සිදුවන බවද මේජර් ජනරාල් මහින්ද හතුරුසිංහ මහතා කියයි.මේ වන විටත් යාපනය අර්ධද්වීපයේ බොහෝ ප්‍රදේශවල බිම්බෝම්බ ඉවත් කැර ඇති අතර යාපනය තුළ යළි පදිංචි කර වීමට ඉතිරිව ඇත්තේ පවුල් 699ක් පමණක් බවද හෙතෙම අවධාරණය කරයි.උතුරු දුම්රිය මාර්ගයේ වළදමා තිබෙන බිම් බෝම්බ ඉවත් කිරීමේ කටයුතු ද සිදු කෙරෙන අතර මේ කටයුතු ඉදිරි දින 45 ඇතුළත නිමා කිරීමට හැකි වන බවද මේජර් ජනරාල් මහින්ද හතුරුසිංහ මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n10080917</link>
    <topic> ‘මොෆෙඩ්’යතුරු පැදියටත්රෙගුලාසි එයි</topic>
    <author>ශීලා උඩුවර</author>
    <content>‘මොෆෙඩ්’ යතුරුපැදි සඳහාද ආදායම් බලපත්‍ර ලබා ගැනීම අනිවාර්ය කර ඇතැයි මෝටර් රථ ප්‍රවාහන දෙපාර්තමේන්තුව පවසයි.එසේම එම යතුරුපැදි ධාවකයන්ට රියැදුරු බලපත් තිබිය යුතුවා සේම හෙල්මට් පැළඳවීමද අනිවාර්ය කර තිබේ.හෙල්මට් පැළඳවීම සහ වාහන පැදවීමේ බලපත්‍රය ලබා ගැනීම මෙම මස සිට ක්‍රියාත්මක වන අතර මේ යතුරුපැදි ලියාපදිංචි කිරීමේ අවසන් දිනය දෙසැම්බර් 31 වැනිදා බව ප්‍රකාශයට පත්කර තිබේ.ප්‍රවාහන ඇමැති කුමාර වෙල්ගම මහතා මෝටර් රථ ප්‍රවාහන කොමසාරිස්වරයා හා මාර්ග අනතුරු වැළැක්වීමේ ලේකම් කාර්යාලය සමඟ පැවැති සාකච්ඡාවකදී මෙම තීරණය ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n10080918</link>
    <topic>වල් ඌරු දඩයමේ ගියරාලහාමිලාගේ කතා වස්තුව</topic>
    <author>අනුරාධපුර මධ්‍යම විශේෂ – ඒ. ජී. පෙරේරා</author>
    <content>වල් ඌරෙකු දඩයම් කර ගැනීමට නොහැකි වීම නිසා දැඩි කනස්සල්ලට පත්වූ පොලිස් නිලධාරින් සිවුදෙනෙකු පිළිබඳව පුවතක් මන්නාරම, මඩුපල්ලිය මාර්ගය ප්‍රදේශයෙන් වාර්තා වෙයි.අනුරාධපුර සිට මන්නාරම ප්‍රදේශයට වෙළදාමේ ගිය තරුණයන් පිරිසක් පසුගියදා යළිත් අනුරාධපුර දෙසට පැමිණෙමින් සිටියදී මන්නාරම මඩු මාර්ගයේ 44 වන කිලෝමීටර කණුව අසලදී විශාල වල් “ඌරකු” ඔවුන්ගේ ලොරියේ ගැටී ඇත.වේගයෙන් පැමිණි ලොරියේ ගැටුණු වල් ඌරා විසිවී ගොස් පාරෙන් පිටතට වැටී සිහිමුර්ජාවී තිබේ.මින් ලොරි රථයටද බරපතළ හානි සිදුව තිබූ අතර ඔවුහු මේ බව පොලිසියට දන්වා සිටියහ. සර්.. වල් ඌරෙක් හැප්පිලා අපේ වාහනේ අනතුරට ලක්වුණා යැයි ඔවුන් පවසා ඇත.බඩු ඉන්නවද තාම, ඔව් සර්, දුරකථන ඇමතුම ලබාදුන් පුද්ගලයා පැවසීය. විනාඩි කිහිපයක් ගත වෙද්දි පොලිස් නිලධාරින් සිවුදෙනෙකු එතනට පැමිණියහ. කෝ බඩු? පැමිණි නිලධාරිහූ වෙළෙන්දන්ගෙන් විමසූහ.සර්.. මෙතන තමයි හිටියේ දැන් ඩිංගකට ඉස්සෙල්ලා වාහනේටත් ඇනගෙන පැනලා දිව්වා සර් වෙළෙන්දෝ පැවසූහ. වහා ක්‍රියාත්මක වූ පොලිස් කණ්ඩායම ඔවුන්ගේ ජංගම දුරකථන ක්‍රියාත්මක කරමින් කිහිප දෙනෙකුට ඇමතුම් ලබා ගනිමින් මචං “වෙපන්” එකක් තියනවා නම් අරගෙන වරෙන් වල් ඌරෙක් ඉන්නවා හැප්පිලා කැලේට පැනපු.කොහොම හරි හොයා ගමු... දුරකථන ඇමතුම් කිහිපයක් ලබාදුන්නත් ඔවුන්ට ගිනිඅවියක් සොයා ගැනීමට එදින නොහැකි වූයේ විශේෂ හේතුවක් මත එදින රාජකාරි ගිනි අවි නිකුත් නොකිරීමක් නිසාය.වල් ඌරා මරා ගැනීමට නොහැකි වූ පොලිස් නිලධාරින් පැමිණි රාජකාරිය ඉටුකර, අපරාදේ නේද? බං කියමින් දඩයම අතහැර දමා දැඩි කනස්සල්ලෙන් පිටව ගොස් ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=n10080919</link>
    <topic>රාලහාමිගේ මරණයට මිතුරා සැකපිට</topic>
    <author>විජයානි එදිරිසිංහ</author>
    <content>පන්නල පොලිසියේ කොස්තාපල් සුදත් ප්‍රියදර්ශන (44) මහතා ඝාතනය කිරීමේ සිද්ධියේ ප්‍රධාන සැකකරු මිරිහාන පොලිසිය මඟින් අත්අඩංගුවට ගෙන තිබේ.පොලිස් අධිකාරී දේශබන්දු තෙන්නකෝන් මහතාට ලැබුණ තොරතුරක් මත සැකකරු අත්අඩංගුවට පත් වූයේ පෙරේදා (07) පස්වරුවේ නුගේගොඩ ප්‍රදේශයේ දීය. ධනුෂ්ක නැමැති මොහු මියගිය සුදත්ගේ මිතුරෙකි.ඔවුන් අතර ඇති වූ අමනාපයක් මත පහර දී පිහියෙන් ඇන මේ මරණය සිදුකර ඇතැයි පැවැසේ. සිද්ධියට සම්බන්ධ තවත් සැකකරුවන් දෙදෙනකු මීට පෙර අත්අඩංගුවට ගෙන රිමාන්ඩ් බාරයට පත්කර තිබිණි.වැල්ලම්පිටිය පොලිසිය සැකකරුගෙන් ප්‍රශ්න කරගෙන ගිය අතර ඊයේ (8) පස්වරුවේ ඔහු අධිකරණයට ඉදිරිපත් කිරීමට නියමිතව තිබිණි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=r1008091</link>
    <topic>මෑකිච්චෑව වැවේරොන්මඩ පිරිලා</topic>
    <author>අනුරාධපුර සමූහ – අශෝක සේනාරත්න</author>
    <content>කුඹුරු අක්කර හාරසියයක් වගා කිරීමට ජලය සපයන මැකිච්චෑව වැව වසර දහයකින් ප්‍රතිසංස්කරණය නොකිරීම නිසා රොන් මඩ පිරී ගොඩවී ඇතැයි ගොවීහු පවසති.1997 වර්ෂයේ මැකිච්චෑව වැවේ ප්‍රතිසංස්කරණ කටයුතු කෙරුණත් වැව හෑරීමක් නොකෙරුණු බව ගොවීහු පෙන්වා දෙති.මෑකිච්චෑව ගොවි සංවිධානයේ සභාපති සරත් තෙන්නකෝන් මහතා - මෑකිච්චෑව වැවට ඉහත්තාවේ තිබෙන වැව් දොළහක වෙල්පහු වතුර එනවා.වැස්සෙන් දෙකෙන් වැව පිරුණත් කුඹුරුවලට අවශ්‍ය වතුර ප්‍රමාණය වැවේ අල්ලන්නේ නෑ. දැන් වැව හොඳටම ගොඩ වෙලා.අනූහතේ අවුරුද්දේ වැව බඳින කොටත් පස් ගෙනාවේ තාවුල්ලේ ඇළකින්. වැව් පතුළේ රොන්මඩ ඉවත් කරලා වැව හෑරුවේ නෑ. වැව විතරක් නොවෙයි ඇළවේලිත් හොඳටම අභාවයට ගිහින්.ගොවියෝ එකතුවෙලා හදාගත්ත ඇළවල් හා පාරවල් විතරයි තිබෙන්නේ.මැකිච්චෑව ගම්මානයේ පාරම්පරික ගොවියකු වන ටී. බී. සිරිවර්ධන මහතා - මේ ගම්මානයේ වැවට අමතරව තවත් අමුණු දෙකකින් මහ කන්නයේ කුඹුරු වැඩ කරන්න වතුර ගන්නවා.එකක් බොකලවැව අමුණ අනෙක් එක වල අමුණ. මේ අමුණු 1978 ප්‍රතිසංස්කරණය කළාට මෑතක දී අලුත්වැඩියා කරලා නෑ. අමුණුවල බැමිත් තැනින් තැන සෝදාගෙන ගිහින්.මේ අමුණු දෙකයි වැවයි හාරලා දෙනවා නම් අපට රජයෙන් කිසිම දෙයක් එපා. අපට අපේ ආර්ථිකය හදාගන්න පුළුවන්..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=r1008092</link>
    <topic>ලංකාවේ පළමුභික්ෂූ විවේකාරාමය</topic>
    <author>පෝද්දල සමූහ - ජයන්ත කල්යානන්ද</author>
    <content>ශ්‍රී ලංකාවේ ප්‍රථම ගිලන් භික්ෂූ විවේකාරාමය වන බද්දේගම කීඹි ඇළ වයෝවෘධ භික්ෂු විවේකාරාමය අරඹන ලද්දේ 1961 ජූලි 30 වැනි දිනය. වියපත්ව ගිලන්ව පැවිදි දිවියේ සන්ධ්‍යා සමය ගත කරන මහ සඟරුවනට මෙය අපූරු කෙම් බිමකි.අපවත් වී වදාළ ගනේගම සරණංකර නාහිමියන්ගේ මඟ පෙන්වීමෙන් දානපති ඇල්බට් එදිරිසිංහ මහතාගේ ධන පරිත්‍යාගයෙන් හොරන්ගල්ලේ හේමසාර හිමිපාණන්ගේ භාරකාරත්වයෙන් මෙය අරඹන ලදී.ගිලන් භික්ෂූන් 12 දෙනකුගෙන් අරඹන ලද මේ භික්ෂු විවේකාරාමය ගත වූ වසර 49 ඇතුළත භික්ෂූන් වහන්සේ දහසකට පමණ සෙවණ දී ඇත. අද මෙහි එක දාන වේලක් ලබාගැනීමට සිරිලක පුරා සිටින පරිත්‍යාගශීලීන්ට දැඩි තරගයක යෙදීමට සිදුව ඇත.ඈත සිට පැමිණ දානය දෙන අයට මෙහි පැමිණ උයා පිහා ගැනීම මෙහිදීම සිදු කිරීමට ද පහසුකම් සලසා ඇත. එදා මහළු මඩම්වල වයෝවෘද්ධව, ගිලන්ව, ගිහියන් සමඟ ගත කළ මහ සඟරුවනට, අද බේත් - හේත්, දාන මාන, ඇතුළු සියලු පහසුකම් මෙම භික්ෂු විවේකාරාමයේ දී සැපයෙන අයුරු ඉතා අපූරුය. සෑම කුටියකටම (කාමරය) ජල විදුලි හා නවීන පන්නයේ වැසිකිළි පහසුකම් ලබා දී ඇත.මේ ස්ථානයේ අධිපති හොරන්ගල්ලේ හේමසාර නාහිමියෝ මේ පිළිබඳව මෙසේ අදහස් දැක්වූහ. එදා අප ඇරඹූ මේ ආයතනය අද මුළු රටේම සුප්‍රසිද්ධ ස්ථානයක්.අපේ ව්‍යායාමය අද මල් ඵල දරලා, දිවයින පුරා පරිත්‍යාගශීලීන් අද අප සමඟ එක් වෙලා. “යමෙක් ගිලනුන්ට උවටැන් කෙරේද එය මට උවටැන් කළා වැනිය” යන බුදු වදන අනුව යමිනුයි එදා මේ ආයතනය ආරම්භ කළේ.මේ ස්ථානය ඇරැඹීමට මුල් වූ දානපති ඇල්බට් එදිරිසිංහ මහතාත් ගනේගම සිරි දේවමිත්ත හිමියනුත් මෙහිම වැඩවසනවා. රෝගී භික්ෂූන් වහන්සේට වෛද්‍ය ප්‍රතිකාර සහ ආදාහන කටයුතු සඳහා නොමිලේ පහසුකම් ලැබී තිබෙනවා.අපවත් වී වදාළ ගනේගම සරණංකර නාහිමියන්ගේ මඟ පෙන්වීමෙන් දානපති ඇල්බට් එදිරිසිංහ මහතාගේ ධන පරිත්‍යාගයෙන් හොරන්ගල්ලේ හේමසාර හිමිපාණන්ගේ භාරකාරත්වයෙන් මෙය අරඹන ලදී.ගිලන් භික්ෂූන් 12 දෙනකුගෙන් අරඹන ලද මේ භික්ෂු විවේකාරාමය ගත වූ වසර 49 ඇතුළත භික්ෂූන් වහන්සේ දහසකට පමණ සෙවණ දී ඇත. අද මෙහි එක දාන වේලක් ලබාගැනීමට සිරිලක පුරා සිටින පරිත්‍යාගශීලීන්ට දැඩි තරගයක යෙදීමට සිදුව ඇත.ඈත සිට පැමිණ දානය දෙන අයට මෙහි පැමිණ උයා පිහා ගැනීම මෙහිදීම සිදු කිරීමට ද පහසුකම් සලසා ඇත. එදා මහළු මඩම්වල වයෝවෘද්ධව, ගිලන්ව, ගිහියන් සමඟ ගත කළ මහ සඟරුවනට, අද බේත් - හේත්, දාන මාන, ඇතුළු සියලු පහසුකම් මෙම භික්ෂු විවේකාරාමයේ දී සැපයෙන අයුරු ඉතා අපූරුය. සෑම කුටියකටම (කාමරය) ජල විදුලි හා නවීන පන්නයේ වැසිකිළි පහසුකම් ලබා දී ඇත.මේ ස්ථානයේ අධිපති හොරන්ගල්ලේ හේමසාර නාහිමියෝ මේ පිළිබඳව මෙසේ අදහස් දැක්වූහ. එදා අප ඇරඹූ මේ ආයතනය අද මුළු රටේම සුප්‍රසිද්ධ ස්ථානයක්.අපේ ව්‍යායාමය අද මල් ඵල දරලා, දිවයින පුරා පරිත්‍යාගශීලීන් අද අප සමඟ එක් වෙලා. “යමෙක් ගිලනුන්ට උවටැන් කෙරේද එය මට උවටැන් කළා වැනිය” යන බුදු වදන අනුව යමිනුයි එදා මේ ආයතනය ආරම්භ කළේ.මේ ස්ථානය ඇරැඹීමට මුල් වූ දානපති ඇල්බට් එදිරිසිංහ මහතාත් ගනේගම සිරි දේවමිත්ත හිමියනුත් මෙහිම වැඩවසනවා. රෝගී භික්ෂූන් වහන්සේට වෛද්‍ය ප්‍රතිකාර සහ ආදාහන කටයුතු සඳහා නොමිලේ පහසුකම් ලැබී තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=r1008093</link>
    <topic>හෙට්ටිගොඩ තිලකාරාම පුරාණ විහාරයේබිතු සිතුවම් විනාශ මුඛයේ</topic>
    <author/>
    <content>අම්බලන්ගොඩ සමූහ ආර්. ඤාණදාසහික්කඩුවේ ශ්‍රී සුමංගල මහ නාහිමියන් වැඩසිටි හික්කඩුව හෙට්ටිගොඩ තිලකාරාම පුරාණ විහාරයේ බුදු මැදුරේ වහල දිරාපත් වී කඩා වැටෙන්න ආසන්න තත්ත්වයක පවතින අතර බුදු මැදුරේ තිබෙන මහනුවර යුගයට අයත් චිත්‍ර දුර්වර්ණවී මැකී යෑමට පටන් ගෙන තිබේ.වර්ෂ 1790 දී ඉදිකොට තිබෙන මෙම බුදු මැදුරේ බිත්ති ගොඩනගා තිබෙන්නේ මැටි වලිනි. එම බිත්ති හුණු බදාමෙන් කපරාරු කොට ඒ මත චිත්‍ර ඇඳ තිබේ.බුදු මැදුරේ දිරාපත්ව ඇති වහල කඩා වැටුණ හොත් සුළු වර්ෂාවකදී වුවද මැටි බිත්ති කඩා වැටී බුදු මැදුර සම්පූර්ණයෙන්ම විනාශවී යාම වැළැක්විය නොහැක. එසේ වුවහොත් මතු පරපුරට මේ බුදු මැදුර දැක ගැනීමේ අවස්ථාව අහිමි වනු ඇත.තිලකාරාම පුරාණ විහාරාධිපති ශාස්ත්‍රවේදී වැලිවිටියේ සෝමතිලක හිමියෝ මේ පිළිබඳ මෙසේ පැවසූහ.මේ බුදු මැදුරත් විහාරස්ථානය අසල තිබෙන සුමංගල මහ නාහිමියන් ගිහි කාලයේදී ජීවත් වූ නිවෙසත් පුරාවිද්‍යා දෙපාර්තමේන්තුවට පවරා ගනු ලැබුවේ මෙයට බොහෝ කලකට පෙරයි.බුදු මැදුර කඩා වැටෙන්න ආසන්න තත්ත්වයක පවතින බවත් එය ප්‍රතිසංස්කරණය කිරීමට කටයුතු කරන ලෙසත් අප පුරාවිද්‍යා දෙපාර්තමේන්තුවෙන් ඉල්ලා සිටියා.බුදු මැදුර ප්‍රතිසංස්කරණය කරන්නට එම දෙපාර්තමේන්තුවට මූල්‍ය පහසුකම් නොමැති බවත් මුදල් හා ප්‍රතිසංස්කරණය කිරීමට අවශ්‍ය අනෙකුත් දෑ සපයා ගන්නේ නම් බුදු මැදුර ප්‍රතිසංස්කරණය කිරීමට අදාළ උපදෙස් හා අවසරය ලබාදීමට පුරාවිද්‍යා දෙපාර්තමේන්තුවට හැකි බව ඔවුන් අපට දන්වා තිබෙනවා. මේ සඳහා විශාල මුදලක් වැය වෙනවා.එතරම් විශාල මුදලක් සොයා ගැනීම අපහසු බැවින් බුදු මැදුරේ ප්‍රතිසංස්කරණ කටයුතු අතපසුවෙමින් පවතිනවා. හික්කඩුවේ සුමංගල මහ නාහිමියන් ස්නානය කළ ගල් ළිඳ ද තවමත් දකින්නට තිබේ. එහි ජලය කිසි දිනක අඩු නොවන බවත් එය දැනට ප්‍රයෝජනයට නොගන්නා බවත් සෝමතිලක හිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=r1008094</link>
    <topic>සුප්‍රකට බෝගල පතලදෙස්-විදෙස් සංචාරකයන් අතරප්‍රචලිත කිරීමට පියවර</topic>
    <author>වැලිගෙපොළ සමූහ කේ. එම්. ඒ. කේ. වීරසිංහ</author>
    <content>ලොව ඉහළම කාබන් ප්‍රතිශතයකින් යුතු මිනිරන් සපයන ශ්‍රී ලංකාවේ පැරැණිතම මිනිරන් පතල වශයෙන් සැලකෙන සුප්‍රකට බෝගල මිනිරන් පතල දෙස් විදෙස් සංචාරකයින් අතර ප්‍රචලිත කිරීමට සබරගමුව පළාත් සභාව සැරසෙයි.1847 වර්ෂයේ එනම් මීට වසර 163 කට පෙර ආරම්භ කරන ලද මේ බෝගල මිනිරන් පතල ඓතිහාසික බවින්ද යුක්ත සම්පතකි. අද වන විටත් මේ මිනිරන් පතලේ දෙදහසක සේවක පිරිසක් සේවයේ යෙදී සිටිති.මීටර් 275 ක් පමණ ගැඹුරකින් යුතු මේ පතල මුහුදු මට්ටමද පසු කරගෙන කැණීම් කර තිබේ. එහි ඇතුළේ ප්‍රදේශ ගණනාවකට විහිදුණු උමං ගණනාවක් පවතියි.ජෛව විවිධත්වයට උරුමකම් කියන සබරගමුව පළාතේ සුන්දර ප්‍රදේශයක් වශයෙන් සැලකෙන කොළඹ අවිස්සාවේල්ල හරහා කෑගල්ල මාර්ගයේ ගමන් ගන්නා විට හමුවන කොටියාකුඹුර කඩ මණ්ඩියෙන් හැරී කඳු හෙල් ඇළ දොළ වලින් සමන්විත සෞම්‍ය දේශගුණයකට උරුමකම් කියන සුන්දර පාරිසරික පද්ධතියකට මැදිවී මේ පතල පිහිටා තිබේ.ශ්‍රී ලාංකිය වංශ කතා ඉතිහාසයේ දැනටමත් සියවස් එකහමාරකටත් එහා ගිය මතක සටහන් ගණනාවකට උරුමකම් කියන මෙරට ඛණිජ සම්පත් අපනයනය විශාල විදේශ විනිමය ප්‍රමාණයක් සෑම වර්ෂයකම උරුම කර දෙන රටට ජාතික සම්පතක් වන බෝගල මිනිරන් පතල දෙස් විදෙස් සංචාරකයන්ට නැරඹීමට ඉඩ සැලැස්වීමෙන් අපේ මාතෘ භූමියේ වටිනාකම විදහා පාන්නකි.සබරගමුව පළාතේ පවතින මෙවැනි දුර්ලභ ගණයේ සම්පත් ලොවට ප්‍රදර්ශනය කිරීම අපේ ශ්‍රී විභූතියද කියා පෑමක් වනු ඇත.සබරගමුව පළාත් සභාවේ සංචාරක අමාත්‍යාංශය මගින් දැනටමත් ආරම්භ කර ඇති පරිසර හිතකාමී සංචාරක ප්‍රවර්ධන වැඩ සටහනට මේ බෝගල පතල අයත් භූමි ප්‍රදේශයද අයත් වී තිබේ.දැනටමත් මෙම අසිරිමත් මෙන්ම අපුර්වත්වයෙන් යුතු සිය වස් ගණනාවකට උරුමකම් කියන බෝගල පතල තුළින් සිහිවටන නිර්මිතයන් හා කෞතුක භාණ්ඩ රැසක් ද ලැබී තිබේ. එය අපේ රටේ කීර්තිමත් අතීතයකට මෙන්ම ප්‍රෞඪත්වයටද මහත් අත්වැලකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=r1008095</link>
    <topic>මිද්දෙණිය සති පොළතවමත් විවෘත කර නෑ</topic>
    <author>බෙලිඅත්ත විශේෂ - සිරිසේන හේවාගම නාකුළුගමුව සමූහ - විලියම් වන්නිආරච්චි</author>
    <content>කෝටි දෙකකට ආසන්න මුදලක් වැය කොට නිම කරන ලද මිද්දෙණියේ ජනතා සති පොළ මේතාක් විවෘත නොකිරීම පිළිබඳව මිද්දෙණිය අවට ගොවි ජනතාවගේ අප්‍රසාදය දිනෙන් දිනම මතුවෙමින් පවතී.මිද්දෙණිය සති පොළ වසර සියයකටත් වඩා අතීතයක් ඇති එකක් වූවත් එය මේතාක් කල් පැවැත්වූයේ බද්දට ගත් ඉඩම් වලය. කිසිම පහසුකමක් නැතිවය. සෑම සතියකම සිකුරාදාත් සඳුදාත් පැවැත්වෙන මිද්දෙණියෙ සතිපොළ කටුවන ප්‍රාදේශීය සභාව මඟින් පාලනය වේ. මිද්දෙණියෙ සතිපොළත් හම්බන්තොට දිස්ත්‍රික්කයේ අනෙක් පොළ ආකාරයට සංවර්ධනය කර දෙන ලෙස ඉල්ලා ඇත්තේ මිද්දෙණිය අවට ගොවි සංගම් මගිනි.වර්තමාන ජල සම්පාදන නියෝජ්‍ය ඇමැතිනී නිරූපමා රාජපක්ෂ මහත්මිය විසින් මිද්දෙණියෙ පොළ සංවර්ධනය සඳහා රුපියල් දෙකෝටියක මුදලක් වෙන් කර මේ කටයුත්ත කටුවන ප්‍රාදේශීය සභාවට පවරා ඇත්තේ මේ අනුවය.පොළ ඉදිකොට ඇත්තේ කටුවන ප්‍රාදේශීය සභාව සතු ඉඩමකය. අක්කර දෙකක පමණ ඉඩමේ අඩක පමණ කොන්ක්‍රීට් අතුරා වටේ දැල් ගසා, මාළු වෙළෙඳාම සඳහා ස්ථාන පහක්ද, ආපන ශාලාවක්ද, වෙළෙඳාම සඳහා යයි නම් කර ඇති අක්‍රමවත් ශාලාවක්ද, වැසිකිළි දෙකක්ද තනා නිම කොට ඇත.ප්‍රදේශවාසීන්ගේ හා ජංගම වෙළෙඳ සංගම් කීපයකම බලවත් අප්‍රසාදය එල්ලවී ඇත්තේ අක්‍රමවත්ව තනා ඇති වෙළෙඳ ශාලාවටය. මෙහි දෙපසින් යකඩ කණු වලින් කාමර වෙන් කොට ඇතත් මැද ඉතා විශාල ඉඩ ප්‍රමාණයක් හිස්ව අත් හැර දමා ඇත.අනෙක් අප්‍රසාදය වන්නේ මේ පොළට පිවිසුම් මාර්ග දෙකක් ඇතත් එකක් වත් නිසි ආකාරයෙන් සංවර්ධනය කොට නැති වීමය. පොළ ඉදි කරන ‘කොන්ත්‍රාත්’ කරුවන්ගෙන් මේ ගැන විමසන විට ඔවුන් කියා ඇත්තේ තමන්ට බාරදුන්නේ පොළ ඉදි කිරීම පමණක් බැවින් මාර්ග සංවර්ධනය තමන්ට අයත් නොවන බවය.රාජ්‍ය මුදල් ලබාදුන් ජලසම්පාදන නියෝජ්‍ය ඇමැතිනී නිරූපමා රාජපක්ෂ මහත්මියගේ පෞද්ගලික ලේකම් කරුණාදාස මහතා පැවැසුවේ ‘මේ සඳහා ;කීටි දෙකක මුදලක් වෙන්කළත්, කොන්ත්‍රාත් කරුවන්ට ගෙවා ඇත්තේ කෝටි එකහමාරක පමණ මුදලක් බවත්, ඉදි කිරීම් ගැනත් මෙහි සැලසුම ගැනත් පැමිණිලි රාශියක් ලැබී ඇති බැවින් ඉතිරි වැඩ කෙරෙන්නේ පොළ පිළිබඳ නගරයේ අයගේ අදහස් ලබාගෙන බවත්ය’..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=s1008091</link>
    <topic>තුන්කොන් ක්‍රිකට් තරගාවලියට චාමර-මෙන්ඩිස්-තිසර කැඳවයි</topic>
    <author>ප්‍රින්ස් ගුණසේකර</author>
    <content>තුන් ඉරියව් ක්‍රීඩක චාමර සිල්වා, තිසර පෙරේරා හා ටෙස්ට් තරගාවලියේදී කඩුලු 6 ක් ද අවසන් ටෙස්ට් තරගයේ දෙවැනි ඉනිමේදී ලකුණු 78 ක් ද ලැබූ අජන්ත මෙන්ඩිස්හෙට ආරම්භ වන තුන්කොන් ක්‍රිකට් තරගාවලියේ ශ්‍රී ලංකා සංචිතයට එක්කොට ඇත.ඉන්දියාව සමග ටෙස්ට් ක්‍රිකට් සංචිතයට එක්කොට සිටි වමත් වේගපන්දු යවන චානක වෙළගෙදර හා වමත් පිතිකරු තිළිණ කණ්ඩම්බි තුන්කොන් තරගාවලියේ ශ්‍රී ලංකා සංචිතයෙන් ඉවත්කොට ඇත.එමෙන්ම අවසන් වරට ශ්‍රී ලංකාවේ පැවැති ආසියානු කුසලාන ක්‍රිකට් තරගාවලියට ක්‍රීඩා කළ ෆර්විස් මහරූෆ්ගේ ස්ථානය ද අහිමිව ඇත.ටෙස්ට් පිටියෙන් විශ්‍රාම ගත් සුපිරි දඟ පන්දු යවන ක්‍රීඩක මුත්තයියා මුරලිදරන් එක්දින ක්‍රිකට් තරගවලට සහභාගීවීමේ අපේක්ෂාවෙන් පසුවුවද මේ තරගාවලියේදී විවේක ගන්වා තිබේ.වේග පන්දු යවන ක්‍රීඩක දිල්හාර ප්‍රනාන්දු ශ්‍රී ලංකා සංචිතයට එක්ව සිටි. දිල්හාර ප්‍රනාන්දු ඉන්දියාව සමග ටෙස්ට් තරගාවලියේ දෙවැනි ටෙස්ට් තරගයට ක්‍රීඩා කළද දවා ගැනීමට හැකිවූයේ ඕවර් 31.2 කදී එක් කඩුල්ලක් පමණි.මැදපෙළ ප්‍රවේගකාරී පිතිකරුවෙකු ලෙස ශ්‍රී ලංකා එක්දින පිලට ක්‍රීඩා කළ චාමර සිල්වා පසුගියදා නිමාවූ ආසියානු කුසලාන ක්‍රිකට් තරගාවලියේදී ස්ථානය අහිමි කර ගත්තේය. ඔහු මෙතෙක් එක් දින තරග 58කදී ලකුණු 1333 ක් වාර්තා කර ඇති අතර අර්ධ ශතක 11ක් හා ශතකයක් රැස් කළේය.තුන්කොන් තරගාවලියේ සියලුම තරග රංගිරි දඹුලු ජාත්‍යන්තර ක්‍රීඩාංගණයේදී දිවා රාත්‍රී ලෙස පැවැත්වේ.ශ්‍රී ලංකා පිලකුමාර් සංගක්කාර (නායක), මහේල ජයවර්ධන, චාමර සිල්වා, තිසර පෙරේරා, දිල්හාර ප්‍රනාන්දු, තිලකරත්න ඩිල්ෂාන්, උපුල් තරංග, ඇන්ජලෝ මැතිව්ස්, තිලාන් සමරවීර, චාමර කපුගෙදර, සුරාජ් රන්දිව්, අජන්ත මෙන්ඩිස්, ලසිත් මාලිංග, නුවන් කුලසේකර, රංගන හේරත්තරග කාල සටහනඅගෝ. 10 දා ඉන්දියාව - නවසිලන්තයඅගෝ. 13 දා ශ්‍රී ලංකාව - නවසීලන්තයඅගෝ. 16 දා ශ්‍රී ලංකාව - ඉන්දියාවඅගෝ. 19 දා ශ්‍රී ලංකාව - නවසීලන්තයඅගෝ. 22 දා ශ්‍රී ලංකාව - ඉන්දියාවඅගෝ. 25 දා ඉන්දියාව - නවසීලන්තයඅගෝ. 28 දා අවසන් මහා තරගය.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=s1008092</link>
    <topic>රාජ්‍ය සේවා ක්‍රිකට්ජය විශ්ව විද්‍යාලයට</topic>
    <author>මහරගම විශේෂ වේහැල්ලේ පියතිලක</author>
    <content>ඉකුත්දා ශ්‍රී ජයවර්ධනපුර විශ්ව විද්‍යාලීය ක්‍රීඩාංගණයේදී පැවැති රාජ්‍ය සේවා ක්‍රිකට් තරගාවලියේ ශ්‍රී ජයවර්ධනපුර විශ්ව විද්‍යාලය සහ ලංකා විදුලිබල මණ්ඩලය අතර පැවැති තරගයේ ජය ශ්‍රී ලංකා විශ්ව විද්‍යාලයට හිමිවිය.ශ්‍රී ලංකා විදුලිබල මණ්ඩලය සියල්ලන්ම දැවී ලකුණු 43ක් ලබාගත් අතර. ශ්‍රී ජයවර්ධනපුර විශ්ව විද්‍යාලය ලකුණු 44ක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=s1008093</link>
    <topic>නවසීලන්ත පිලට ලකුණු 185ක ජයක්</topic>
    <author/>
    <content>සංචාරක නවසීලන්ත පිල හා ශ්‍රී ලංකා ‘ඒ’ පිල අතර පැවැති පුහුණු එක්දින තරගයෙන් නවසීලන්ත පිල ලකුණු 185 ක ජයක් හිමි කර ගත්තේය.නවසීලන්ත පිල වෙනුවෙන් බී. ජේ. වැට්ලින් හා ජේකොබ් ඕරාම් අර්ධ ශතක රැස් කළහ.නවසීලන්තය ඕවර් 50කදී කඩුලු 7කට ලකුණු 276ක් ලැබූ අතර ශ්‍රී ලංකා ඒ පිල ඕවර් 22.4 කදී ලකුණු 91කට දැවී ගියේය.නවසීලන්ත පිල කඩුලු 7 කට ලකුණු 276 (50)වැට්ලින් 74, ටේලර් 47, විලියම් 20, ඕරාම් නොදැවී 61, මිල්ස් නොදැවී 28 (සජීව වීරකෝන් 39 / 2, කෞෂල්‍ය ලොකුආරච්චි 20 / 2)ශ්‍රී ලංකා ‘ඒ’ පිල ලකුණු 91 (22.4)දිල්ෂාන් මුණවීර 10, චින්තක ජයසිංහ 10, දිල්හාර ලෙකුහෙට්ටිගේ 19, අකංලක ගනේම නොදැවී 14 (මිල්ස් 20 / 3, ඇන්ඩි මැකේ 24 / 2).</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=s1008094</link>
    <topic>ඉන්දියාව ටෙස්ට් තරගාවලිය සම කරයි</topic>
    <author>ප්‍රින්ස් ගුණසේකර</author>
    <content>සංචාරක ඉන්දීය ක්‍රිකට් පිල හා ශ්‍රී ලංකාව අතර තෙවැනි හා අවසාන ටෙස්ට් ක්‍රිකට් තරගයෙන් කඩුලු 5ක ජයක් ලැබූ ඉන්දියාව ටෙස්ට් තරගාවලිය ජය පරාජයෙන් තොරව නිමා කළේය.ගාල්ලේ පැවැති ප්‍රථම ටෙස්ට් තරගයෙන් ශ්‍රී ලංකාව කඩුලු 10ක ජයක් ලැබූ අතර එස්. එස්. සී. පිටියේ පැවැති දෙවැනි ටෙස්ට් තරගය ජය පැරදුමෙන් තොරව නිමාවිය.පී. සරා ඕවල් ක්‍රීඩාංගණයේ පැවැති තෙවැනි ටෙස්ට් තරගයේ ජය වාර්තා කිරීමට ඉන්දියාවට ලකුණු 257ක ඉලක්කයක් එල්ල වූ අතර එය කඩුලු 5ක් දැවී සම්පූර්ණ කිරීමට ඉන්දීය පිතිකරුවෝ සමත් වූහ.ඉන්දීය ටෙස්ට් ඉතිහාසයේ පසුපස හඹාගොස් ජය ලැබූ සිවුවැනි ටෙස්ට් ක්‍රිකට් තරගය ද මෙය විය.අවසන් දිනයේ තේ පානයට පෙර තරගය නිමා වූ අතර වී. වී. එස්. ලක්ෂ්මන් නොදැවී ලකුණු 103ක් ලැබූ අතර සචින් තෙන්ඩුල්කාර් ලකුණු 54ක් ලබාගත්තේය. සුරේෂ් රෙයිනා නොදැවී ලකුණු 41ක් ලබා ගත්තේය.වී. වී. එස්. ලක්ෂ්මන් 16 වැනි ටෙස්ට් ශතකය වාර්තා කළේ පන්දු 149කදී හතරේ පහර 12ක් ද සමගය.ඔහු මිනිත්තු 203 ක කාලයක් කඩුල්ලේ රැදී සිටිමින් ඉන්දීය ඉනිම ගොඩනැගීම හේතුවෙන් තරගයේ වීරයා සම්මානය ද දිනා ගත්තේ ය.තෙන්ඩුල්කාර් 56 වැනි ටෙස්ට් අර්ධ ශතකය වාර්තා කරමින් ලක්ෂ්මන් සමග 5 වැනි කඩුල්ලට ලකුණු 109ක සම්බන්ධතාවක් ගොඩනැංවිය.ලක්ෂ්මන් හා රෙයිනා අතර හයවැනි කඩුල්ලට නොබිඳුණු සම්බන්ධතාව ලකුණු 87කි.පිට දඟ පන්දු යවන යොවුන් ක්‍රීඩක සුරාජ් රන්දිව් දෙවැනි ඉනිමේ දී ඉන්දීය කඩුලු පහම දවා ගත්තේ ය.ඔහුට සහය දැක්වීමට අනෙක් අන්තයෙන් කිසිදු පන්දු යවන්නකු සමත් නොවීය.රන්දිව් ප්‍රථම ඉනිමේ කඩුලු 4ක් ද සමඟ මේ තරගයේ කඩුලු 9ක් බිඳහෙලා ඔහුගේ හොඳම පන්දු යැවීම සටහන් කළේය.ටෙස්ට් තරගාවලියේ වීරයා ලෙස නම් කෙරුණු විජේන්ද්‍ර ෂෙවාග්ට වටිනා මෝටර් රථයක් පිරිනැමුණි.ඔහු මේ තරගාවලියේ තරග 3කදී ලකුණු 348ක්  කඩුලු 7ක් බිද හෙලීය.ශතක 2ක් හා අර්ධ ශතකයක් මේ ලකුණු ප්‍රමාණයට එක්විය. .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=s1008095</link>
    <topic> මලල ක්‍රීඩා සූරතාවලියේනව ශ්‍රී ලංකා වාර්තා 4ක්</topic>
    <author>ප්‍රින්ස් ගුණසේකර</author>
    <content>දියගම මහින්ද රාජපක්ෂ ක්‍රීඩාංගණයේ ඊයේ නිමාව දුටු 88 වැනි ජාතික මලල ක්‍රීඩා සූරතාවලියේදී නව ශ්‍රී ලංකා වාර්තා 4 ක් බිහි විය.පළමු වරට පැවැති මිටිය විසි කිරීමේ ඉසව්වේදී යුද හමුදාවේ ක්‍රීඩිකා ජානකී ගල්හේන මීටර් 30.16 ක දක්ෂතාවකින් ශ්‍රී ලංකා වාර්තාවක් බිහි කළාය.එමෙන්ම මිටිය විසි කිරීමේ පිරිමි ඉසව්වේදී යුද හමුදාවේ එන්. එම්. ලින්දේගෙදර මීටර් 38.42 කින් ශ්‍රී ලංකා වාර්තාවක් බිහි කළේය.තරගාවලියේ පළමු දිනයේදී මීටර් 3000 බාධක දිවීමේ ඉසව්වේදී ඩබ්ලිව්. පී. ඊ. කේ. දුලක්ෂි විනාඩි 11 : 00 : 30 කින්ද රිටි පැනීමේ ඉසව්ව මීටර් 2.96 කින් නිම කළ ශිරෝමි දිල්රුක්ෂි ද නව ශ්‍රී ලංකා වාර්තා බිහි කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=s1008096</link>
    <topic>බ්‍රසීලය යළි තරග බිමට</topic>
    <author/>
    <content>ලෝක සූරතා පාපන්දු තරගාවලියෙන් අනතුරුව බ්‍රසීලියානු පාපන්දු පිල ලබන අඟහරුවාදා අමෙරිකාව සමඟ මිත්‍ර පාපන්දු තරගයකට සහභාගි වේ. නව බ්‍රසීලියානු පුහුණුකරු මනෝ මෙනිසෙස් මේ සඳහා නවක ක්‍රීඩකයනින් 10 දෙනෙකු කැඳවා තිබේ.හිටපු පුහුණුකරු ඩුන්ගා, පසුගිය ලෝක සූරතා අර්ධ අවසන් පූර්ව වටයේ දී බ්‍රසීලය පරාද වීමත් සමඟම එම තනතුරින් පහ කරන ලදී.2014 ලෝක පාපන්දු සූරතාවලිය බ්‍රසීලයේ දී පැවැත්වෙන අතර මේ තරගාවලිය නියෝජනය කරන ක්‍රීඩකයින් කිහිප දෙනෙකුම ලබන අඟහරුවාදා පැවැත්වෙන තරගයේ දී තරග වදිනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=s1008097</link>
    <topic>17 න් පහළ හොකී සූරතා නාලන්දා -විශාඛා දිනති</topic>
    <author>චන්ද්‍ර ශ්‍රී අසෝක බණ්ඩාර මතලේ දිසා විශේෂ</author>
    <content>ශ්‍රී ලංකා පාසැල් හොකී සංගමය වාර්ෂිකව සංවිධානය කරන අවුරුදු 17 න් පහළ සමස්ත ලංකා පාසැල් හොකී තරගාවලියේ බාලක සූරතාව කොළඹ නාලන්ද විදුහල විසින්ද බාලිකා සූරතාව කොළඹ විශාඛා බාලිකා විදුහල විසින්ද හිමිකර ගත්හ.මෙම තරගාවලිය පසුගියදා මාතලේ නන්දිමිත්‍ර ඒකනායක අන්තර් ජාතික කෘත්‍රීම හොකී ක්‍රීඩාංගණය කේන්ද්‍රකර ගනිමින් දින හතරක් මුළුල්ලේ පැවැත්විණි. ශ්‍රී ලංකා පාසැල් හොකී සංගමයේ අධීක්‍ෂණය යටතේ මාතලේ දිසා පාසැල් හොකී කමිටුව සංවිධානය කළ මෙම තරගාවලියේදී බාලක කණ්ඩායම් 25 ක් සහ බාලිකා කණ්ඩායම් 14 ක් තරග වැදුණි.බාලක අවසන් මහා තරගයේදී කොළඹ රාජකීය විදුහල් පිල පරදා ගෝල් 2 - 1 ජයක් වාර්තා කිරීමට කොළඹ නාලන්දා විදුහල් පිල සමත් විය. ජයග්‍රාහී නාලන්ද පිල වෙනුවෙන් පැතුම් ප්‍රබෝධ සහ හසාන් සංගීත් ගෝල් වාර්තා කළ අතර, රාජකීය විදුහල වෙනුවෙන් එකම ගෝලය ෂයිඩ් හුසෙන් විසින් වාර්තා කළේ ය. සූරතාවය දිනාගත් නාලන්දා පිල සචින් ශ්‍රීමාල් විසින් මෙහෙය විය. පුහුණු කරු පුලස්ති ලැනරෝල් මහතායි.අනු සූරතාවය දිනාගත් රාජකීය විදුහල් පිල හුනේස් කුතුබ්දීන් විසින් මෙහෙයවීය. පුහුණුකරු රොහාන් දිසානායක මහතායි.බාලිකා අවසන් මහා තරගයේදී නාවල ජනාධිපති විදුහල් පිල පරදා ගෝල් 2 - 1 ක ජයක් වාර්තා කිරිමට විශාඛා විදුහල් පිල සමත්විය.ජයග්‍රාහී විශාඛා පිල වෙනුවෙන් මනිෂා වේලාරත්න සහ අස්විනි මදනායක විසින් ගෝල්වාර්තා කළාය. ජනාධිපති විදුහල වෙනුවෙන් එකම ගෝලය වාර්තා කළේ තිළිණ ෂේරුකා විසිනි.සූරතාවය දිනාගත් විශාඛා විදුහල මනිෂා වේලාරත්න විසින් මෙහෙයවූවාය. පුහුණුකරු රොහාන් දිසානායක මහතායි. අනුසූරතාවය දිනාගත් ජනාධිපති විදුහල් පිල තාරුකා මධුභාෂණ විසින් මෙහෙයවූවා ය. පුහුණුකරු ඒ . එන්. පෙරේරා මහතායි.බාලක තෙවන ස්ථානය සඳහා පැවැති තරගයේදී කොළඹ ශාන්ත බෙනඩික් විදුහල් පිල පරදා දඬුවම් පහරවලදී ගෝල් 3 - 1 ක ජයක් වාර්තා කිරීමට කොළඹ ආනන්ද විදුහල සමත් විය. තනූක තෙන්නකෝන් තෙවන ස්ථානය දිනූ ආනන්ද විදුහල් පිල මෙහෙයවීය.බාලිකා තෙවන ස්ථානය සඳහා පැවැති තරගයේදී කටුගස්තොට සාන්ත අන්තෝනි බාලිකා විදුහල් පිල පරදා දඩුවම් පහරවලදී ගෝල් 3 - 2 ක ජයක් වාර්තා කිරීමට මහනුවර සීතාදේවි බාලිකා විදුහල් පිල සමත් විය.තෙවන ස්ථානය දිනූ සීතාදේවි පිල තේරිකා බණ්ඩිතරත්න විසින් මෙහෙයවූවාය. පුහුණුකරු එම්. ඒ. එම්. අෂ්රෆ් මහතායි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=s1008098</link>
    <topic> බෝල්ටි වසර දෙකකට පසු පරදියි</topic>
    <author/>
    <content>ඔලිම්පික් පදක්කම්ලාභී ජැමෙයිකානු ජාතික හුසේන් බෝල්ට් වසර දෙකකට පසු පළමු වතාවට මීටර් 100 ධාවන ඉසව්වේ දී අමෙරිකානු ජාතික ටයිසන් ගේට පරාද විය. පසුගියදා ස්ටොක්ගෝම්හිදී පැවැති මේ තරගාවලියේ දී ගේ තත්පර 9.84 කින් තරගය නිම කරමින් බෝල්ට් පරදවනු ලැබීය.බෝල්ට් තත්පර 9.97 කින් තරගය නිම කළ අතර තෙවැනි ස්ථානයට පත් වුයේ තත්පර 10.1 කින් තරගය නිම කළ ට්‍රිනිටෑඩ් හි රිචඩ් තොම්සන් ය.බෝල්ට් පරාජය කිරීමට ලැබීමෙන් තමා උද්දාමයට පත් වූ බව හේ පවසයි. කෙසේ නමුත් හුසේන් බෝල්ට්ගේ සෞඛ්‍ය තත්ත්වය 100%ක්ම හොඳ තත්ත්වයට පැමිණ නැති බැවින් තමන් අපේක්ෂා කරන්නේ යහපත් සෞඛ්‍ය තත්ත්වයෙන් පසුවන අවස්ථාවේ දී ඔහු පැරැදවීම බව ගේ වැඩිදුරටත් කියයි.බෝල්ට් අවසන් වරට මීටර් 100 ධාවන ඉසව්වේ පරාජය ලැබුවේ 2008 වසරේ දී ස්ටොක්ගෝම් හිදීමය. එම ඉසව්ව එදා ජයගත්තේ පවෙල් විසිනි.ඉන් අනතුරුව බෝල්ට් අඛන්ඩව 14 වතාවක්ම මීටර් 100 ඉසව්ව ජයගෙන තිබේ.තරග ආරම්භයේ දී පසු බෑම් දෙකක් නිසා සුපුරුදු රිද්මයට ධාවනය කළ නොහැකි වූ බව බෝල්ට් පවසයි. කෙසේ වෙතත් මීටර් 100 ඉසව්වේ තත්පර 9.58 ක ලෝක වාර්තාවට හිමිකම් කියන්නේ හුසේන් බෝල්ට් ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=f1008091</link>
    <topic>ලොකු-ලොකු නැව් හම්බන්තොටට එනවා</topic>
    <author>සාකච්ඡා කළේ - බුද්ධික සමන් ගුණවර්ධන</author>
    <content>පළමු අදියර නිමවෙමින් පවතින හම්බන්තොට වරාය පිළිබඳවත් රටේ වත්මන් දේශපාලන තත්ත්වය පිළිබඳවත් වරාය හා ගුවන් සේවා නියෝජ්‍ය ඇමැති රෝහිත අබේගුණවර්ධන මහතා සමඟ කළ සාකච්ඡාවකි.මේ දිනවල හම්බන්තොට වරායේ ඉදිකිරීම් කටයුතු කඩිනමින් සිදුවෙනවා. ඒ පිළිබඳ පැහැදිලි කිරීමක් කළොත්...?විශේෂයෙන් අපේ ගරු ජනාධිපති මහින්ද රාජපක්‍ෂ මැතිතුමා පැහැදිලි ප්‍රකාශයක් කළා, මේ රට ආසියාවේ ආශ්චර්යය බවට පත්කරනවා කියලා. දැන් අපි ඔබට ආරාධනා කරනවා ලබන 15 වැනිදාට කලින් හම්බන්තොටට එන්න කියලා. ඒ ආවම එතුමා කිව්ව ආශ්චර්යය සියැසින් දැකබලා ගන්න ලැබේවි. ඇත්තෙන්ම මම ඒ ආශ්චර්යය වින්දා.අපේ රටේ අඩුම තරමේ ධීවර නැංගුරම් පොළක් හදන්නත් අවුරුදු දහයක්වත් යනවා. එහෙම රටක අපි අවුරුදු තුනකට අඩු කාලයකදී වරායක පළමු අදියර නිමකරනවා. මේක ආශ්චර්යයක් නෙවෙයිද?වරායට වතුර පිරවීම ලබන 15 වැනිදා සිට ක්‍රියාත්මක කරනවා. ඒ වගේ ම අපි මේ වසර අග වන විට හම්බන්තොට වරායට පළමු නැව ඇතුළු කරනවා. මෙගා නැව් 4 කට අවශ්‍ය පහසුකම් මේ පළමු අදියර නිමා වන විට සපයන්න හැකි වෙනවා.මෙගා නැව් දෙකකට බඩු බෑමට හා බඩු පැටවීමට අවශ්‍ය පහසුකම් සැපයෙනවා. තවත් එවැනිම නැව් දෙකකට තෙල් සහ වතුර සැපයීමට අවශ්‍ය පහසුකම් සැපයෙනවා. අපේ පළමු අදියරයේ ජැටි දෙකෙන් සිදුවෙන්නේ ඒ කාර්යය යි.ඒ පහසුකම් මෙගා නැව් හතරකටයි. අනෙක් කුඩා නැව් ඊට වැඩි ප්‍රමාණයකට පහසුකම් සපයන්න අපට හැකියාව ලැබෙනවා.මේ රටට විකල්ප වරායක අවශ්‍යතාවය කුමක්ද?අපි ජීවත්වෙන්නේ දූපතකයි. අපේ රට වටේටම තිබෙන්නේ මුහුදයි. ලෝක සිතියම ගෙන හරියට දෙකට නැව්වොත් අපි ඉන්නේ ඒ මැදයි. මේක අපට විශාල අවස්ථාවක් ලෝකය වටා වෙළෙඳ ගනුදෙනු කිරීමට.අද ඊයේ නෙවෙයි, ඈත ඉතිහාසයේ පටන් අපේ රට හරහා වෙළෙඳ ගනුදෙනු සිදුවුණා. අරාබිකරයේ රටවල් සමඟ වෙළෙඳ ගනුදෙනු සිදු වූ බවට සාක්‍ෂි තිබෙනවා. අපේ රට කේන්ද්‍ර කරගෙනයි මේ වෙළෙඳාම සිදු වී තිබෙන්නේ.ඉතින් අපි අද හුදකලා වී ඉන්න අවශ්‍ය නෑ. අපට ලෝකයට විවර වෙන්න අවශ්‍ය භූගෝලීය සාධක අවශ්‍ය ප්‍රමාණයටත් වඩා ලැබිල තියෙනවා. මේ දේවල් හඳුනාගෙන ලෝකයේ විවිධ රටවල් උත්සාහ කළා මේ රටේ ඒ අයට අයිති වරායන් නිර්මාණය කිරීමට.බොහෝ රටවල් තේරුම් ගත්තා මේ රටේ පිහිටීමත්, එහි දකින්න තිබෙන සාධනීය භූගෝලීය සාධකත් ඒ අයගේ සුඛවිහරණයට යොදාගන්න. ඒත් දැන් එය අපට ම උරුම වී තිබෙනවා.අපි මෙතෙක් වෙළෙඳ ගනුදෙනු සඳහා භාවිත කළේ කොළඹ වරාය පමණයි. හෙට අනිද්දා වන විට හම්බන්තොට වරාය මේ රටේ ආර්ථිකයට දැඩි පිටිවහලක් වේවි.ඒ වගේ ම භාණ්ඩ ප්‍රවාහනයට අමතර ව විශේෂ වාසි රැසක් ද අපට අත්වෙනවා. මොකද අපට නැව් මාර්ගයෙන් එපිටට යන්න අවශ්‍ය නැහැ. අපේ වරාය පිහිටන්නේ නැව් මාර්ගයට ආසන්නවයි.නැව් අනෙක් රටවල වරායන්ට ඇතුළුවීමට තවත් දුරක් ගමන් කළ යුතුව තිබෙනවා. හම්බන්තොට වරාය නැව් මාර්ගයට යාබද රට අභ්‍යන්තරයේ පිහිටි ස්වාභාවික වරායක් වෙනවා.ඒ වගේම මෙහි මීටර දාහතක ගැඹුරත් අනෙක් වරායයන් අභිබවනය කිරීමට සමත් වෙනවා. “හම්බන්තොට” කියන වචනයේම මෙහි වරායකට ඇති සුදුසුකම පෙන්නුම් කරනවා. මේ සියලු පිහිටීම්වල ආශීර්වාදය ආශ්චර්යයක් බවට පත් කළේ මහින්ද රාජපක්‍ෂ ජනාධිපතිතුමායි.හම්බන්තොට වරාය නිසා මේ රටේ ඉදිරියේදී සිදුවන වෙළෙඳ හා ආර්ථික විප්ලවය කුමක් ද?දේශීය ආර්ථිකය වශයෙන් ගත්තම අපේ රටේ ජනතාවට සෘජුවම රැකියා අවස්ථා රාශියක් උදාවෙනවා. ඒ වගේම වරාය හරහා වක්‍ර රැකියා මාර්ගත් රාශියක් බිහිවෙනවා. ඒ ඒ ප්‍රදේශවල සිදුකෙරෙන නිෂ්පාදනයන් ජාත්‍යන්තර වෙළෙඳපොළට ගෙන යාමේ පහසුව ඇතිවෙනවා.අද හම්බන්තොටට අවශ්‍ය පොහොර ටික, පරිප්පු ටික, පිටි ටික ඔක්කොම ගේන්න වෙලා තියෙන්නේ කොළඹින්. මොකද කොළඹ වරායෙන් ඒවා ගොඩබාන නිසා. මේවාට විශාල ප්‍රවාහන වියදමක් දරන්න සිදුවෙනවා.ඒ නිසාම බඩු මිලේත් යම් වැඩිවීමක් සිදුවෙනවා. හැබැයි අපට ඒ ප්‍රවාහන වියදම අඩුකර ගන්න හැකි නම් බඩු මිලත් යම් ප්‍රමාණයකින් අඩුකර ගන්න ලැබෙනවා.අපේ රටේ යුද්ධය නිමා වී තිබෙන නිසා අලුතින් නැව් සමාගම් හයක් අපි සමඟ සම්බන්ධ වෙන්න ගිවිසගෙන තිබෙනවා. මේ සියල්ලට කොළඹ සමඟ සම්බන්ධ වීමට හැකියාවක් නැහැ. එහි තදබදයක් තිබෙනවා. ඒ නිසා ඒවාට හම්බන්තොට සමඟ සම්බන්ධ වීමට හැකියි. ඒ හරහාත් විශාල ආර්ථික සංවර්ධනයක් සිදුවන බව කිව හැකියි.අගෝස්තු 15 න් පසු “ජී. එස්. පී. ප්ලස්” බදු සහනය ශ්‍රී ලංකාවට අහිමිවන බව සඳහන් වෙනවා. එය රටේ ආර්ථිකයට කෙබඳු බලපෑමක් එල්ල කරනවාද?”ජී. එස්. පී. ප්ලස්” නිසා මේ රටේ ස්වාධීනත්වය පාවා දෙන්න රජයක් විදියට අපට පුළුවන්කමක් නැහැ.ලෝක වෙළෙඳපොළේ තෙල් මිල අඩුවීමක් වුණත් අපට ඒ පාඩුව මඟහරවා ගන්න පුළුවන්. විපක්‍ෂය “ජී. එස්. පී. ප්ලස්” මහා රකුසෙක් විදියට පෙන්නුම් කළාට ඒකෙ ඇති දෙයක් නැහැ.යුද්ධ කාලයේත් යුද්ධය අතරමැද නවත්වන්න ඒ වගේ කතා කිව්වා. ඒත් යුද්ධය නතර කළාද? දැන් අපි යුද බිය නැති සාමකාමී රටක ජීවත්වෙනවා. යුද්ධය නිමාකළ අපට මෙය මහ දෙයක් නෙවෙයි.මේ සහන නොලැබුණත් එය රටේ ආර්ථිකයට නොදැනෙන ආකාරයේ යම් කිසි ආර්ථික පිළිවෙතක් රජය මේ වන විට සැලසුම් කර තිබෙනවා ද?පැහැදිලිවම අපට ඒක කියන්න පුළුවන්. මෑත ඉතිහාසය ගත්තම 2001 එක්සත් ජාතික පක්‍ෂ ආණ්ඩුව පවතිද්දි මහා වැව් අමුණු, මංමාවත් නෙමෙයි එක බෝක්කු කටක් හෝ හදල තියනවද? ඒත් ජනාධිපතිතුමාගේ වසර පහ අවසන් වෙන්නෙ ලබන නොවැම්බර් 19 වැනිදාටයි. ඒ වන විට යුද්ධය අවසන්.සංචාරක කර්මාන්තය, අධිවේගී මාර්ග පද්ධති, විදුලි බලාගාර, එපමණක් නොවෙයි වරායවල් පහක් ගුවන් තොටුපළවල්, මේ සියල්ල ඉදිවෙනවා. විශාල සංවර්ධන වැඩපිළිවෙළ රාශියක් සිදුවෙනවා. මත්තල ගුවන් තොටුපළට 2012 දී පළමු ගුවන් යානය ගොඩබසිනවා.ඒ විතරක් ද? කෘෂිකර්මාන්තයේ විශාල ප්‍රබෝධයක් හා වර්ධනයක් තිබෙනවා.මේ සියල්ලම ආර්ථික වැඩපිළිවෙළ විදියට අපට තිබෙනවා. ජී. එස්. පී. ප්ලස් වගේ ද මේ දැවැන්ත සංවර්ධන වැඩපිළිවෙළ?එහෙත් මේ සංවර්ධනය නිවෙසේ මුළුතැන්ගෙට තාම දැනුණේ නැහැ නේද?ඒක ඇත්ත. විපක්‍ෂය නිතර බඩු මිල ගැන කතා කරනවා. හැබැයි අඩු වෙච්ච දේ ගැන කතා කරන්නේ නෑ. වැඩි වුණු දේ ගැන විතරයි කතා කරන්නේ.අයවැයෙන් හැම අවුරුද්දෙම හාල්, පරිප්පු ආදී අත්‍යවශ්‍ය බඩුවල මිල ටිකක් අඩුකර දිදී ඉඳලා වැඩක් නෑ. මිනිස්සුන්ට හාල් කිලෝ එකක් නිෂ්පාදනය කරන්න පුළුවන් තත්ත්වෙට හුරුකරන්නයි වැඩ කරන්න ඕනෑ.පැළයක් ඉන්දෙව්වාම එක පාර මල්ඵල ලැබෙන්නෙ නෑ. ඒක මල් ඵල දරනකල් කාලයක් බලා ඉන්න වෙනවා. ඒ කාලයේ තමයි මේ විවේචන එන්නේ.යුද්ධ කාලයේත් මේ වගේ විවේචන ආපු බව ජනතාවට හොඳට මතකයි. ඉවසන්න ඕනෑ. අපට ඉදිරියේදී මල්ඵල දකින්න පුළුවන්. ඒකට තමයි මේ කවුරුත් වැඩ කරන්නේ.ඉකුත් දවසක එංගලන්තය, ශ්‍රී ලංකාව ආරක්‍ෂිත රටක් බවට ප්‍රකාශ කළා. ඔවුන් ඔවුන්ගේ සංචාරකයන්ට රක්ෂණ දෙන්න පටන් ගත්තා. දැන් රටේ දියුණුවක් ඇතිවෙන ලකුණු පහළවෙමින් තියන කාලෙයි. කොරියාව වුණත් දියුණු වුණේ මේ ක්‍රමයට තමයි.”ජී. එස්. පී. ප්ලස්” අහිමි වෙන්නේ යුරෝපය ශ්‍රී ලංකාව සමඟ ඇති අමනාපයක් නිසා ද?යුරෝපය අප සමඟවත් අප යුරෝපය සමඟවත් කිසිදු අමනාපයක් නැහැ. චීනය, ඉන්දියාව ආදී මොන රටක් එක්කවත් අපේ තරහක් නෑ. ප්‍රශ්නය තියෙන්නේ විපක්‍ෂ නායකතුමා සහ ඔහුගේ ගෝල බාලයන් යුරෝපා හවුලට හා ජාත්‍යන්තරයට ගිහින් කියන කතායි.ඔවුන් කියනවා දවල්ටත් අපේ රට දැන් අඳුරේ කියලා. ඒවයෙ ප්‍රතිඵල විදියට තමයි ඔය “ජී. එස්. පී. ප්ලස්” සහනය අහිමි වෙන්නේ.එල්. ටී. ටී. ඊ.ය මිනිස්සු මරනවා. ඒක නවත්වන්න ක්‍රියාත්මක වෙද්දී මානව හිමිකම් ගැන කතා කරනවා. මේ දේවල්වලට ඒ අය වෙනුවෙන් පෙනී සිටි අයයි දැන් ඔය කතා කියන්නේ. ඒත් යුරෝපය පිළිගන්නවා ත්‍රස්තවාදය නැතිකළ අපේ නායකයාව කීර්තිමත් විදියට.පසුගියදා යම් පිරිසක් පෞද්ගලික මාධ්‍ය ආයතනයකට පහරදීමක් කළා. ඒ අවස්ථාවේ වෙනත් පක්‍ෂ රජයට චෝදනා කළා මාධ්‍ය මර්දන ව්‍යාපාරයක නිරතවන බවට. ඒ පිළිබඳ ඔබ මොකද කියන්නේ?මාධ්‍ය ආයතන ගිනි තැබීම්, විනාශ කිරීම්, මාධ්‍යවේදීන්ට පහරදීම්, ඝාතනය කිරීම් ආදිය ගැන හොඳ ඉතිහාසයක් තිබෙන්නේ එක්සත් ජාතික පක්‍ෂයටයි. එවැනි පසුබිමක් හා ඉතිහාස සටහන් ඇති අයට අද කතා කරන්න මාතෘකා නැතිවෙලා. ඒ නිසයි එවැනි කතා කියන්නේ. මේ පහරදීම සිදුකර තිබෙන්නේ රජය අපහසුතාවට පත්කිරීමටයි.සියත හෝ, සිරස හෝ, ටී. එන්. එල්. හෝ කිසිදු පෞද්ගලික මාධ්‍යයක් එක්ක රජය තරහ නෑ. ඒ අය එක්ක තරහවෙන්න ඇයි? ඒ අයටත් රටට නිවැරදි තොරතුරු හෙළිකරන්න නිදහස දීල තියෙනවා.රටේ මාධ්‍ය ආයතනයකට මේ විදියට පහරදීම ගැන විධිමත් පරීක්‍ෂණ කටයුතු මේ වන විට සිදුවෙනවා. ජනාධිපතිවරයා මේ රටේ මාධ්‍ය සමඟ මාධ්‍යවේදීන් සමඟ කොයි තරම් ලෙන්ගතු ද කියලා වැදගත් මාධ්‍යවේදීන් දන්නවා.ඒ වගේම පසුගියදා මන්ත්‍රීවරුන් දෙදෙනෙක් අපට එකතු වුණා. දැන් අපේ මන්ත්‍රී සංඛ්‍යාව 146 දක්වා වැඩි වී තිබෙනවා. ඉදිරියේ තවදුරටත් මන්ත්‍රීවරු අපට එකතු වෙයි. මේ හැමෝම මහජන නියෝජිතයන්.පක්‍ෂ බේදයකින් තොරව රටේ වැඩ කරන්නයි ඔවුන් පත්වෙලා ඉන්නේ. රටේ වැඩ කරන්නේ කවුද? එතෙන්ට මහජන නියෝජිතයන් එකතු විය යුතුයි. දැන් ඒ දේවල් සිදුවෙමින් පවතිනවා. මුළු රටම දන්නවා වැඩ කරන්නේ කවුද කියලා. චෝදනා කර කර ඉන්නැතුව දැන් කවුරුත් වැඩ කළ යුතුව තියෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=f1008092</link>
    <topic>ඉතිරි ටිකපයින් ම ගෙදර ආවා</topic>
    <author>ශ්‍යාමා සමරසිංහ</author>
    <content>වේලාව හරියටම දහවල් 1.00 යි. ආත්තම්මා තවමත් තද නින්දක යි. ඈ අවදි වීමට කළියෙන් කිරීමට වැඩක් තිබේ.කාරය ගරාජයේ ය. කාරය ස්ටාර්ට් කළොත්, නැඟී එන ශබ්දයට ආත්තම්මා අවදි විය හැකියි. ඒ හින්දා ශබ්දයක් නොනගාම කාරය ගරාජයෙන් එළියට ගත යුතුයි. ලොකු අයියා නම් මේ වැඩේට හරි හපනා.ලොකු අයියේ කාරය එළියට ගනිමු ද?...ආත්තම්මා කොහේද මල්ලී...?එයා හොඳටෝම නිදි.හරි එහෙනම්.... මෙහෙම කරමු.ස්ටාර්ට් කරන්නේ නැතිව, කන්දට යන කම් එදා වගේ තල්ලු කරමු.නියමයි...ඔන්න එහෙනම් මම රෙඩි.මාත් රෙඩි.ලොකු අයියා කාරයේ දොර ඇරියේ හෙමින් සීරුවෙනි. ඔහු රියදුරු අසුනේ හිඳ ගත්තේ ය. ලොකු අයියා වැඩිහිටියකු වගේ කාරයේ සුක්කානමට දෑතම තබා ගත්තේ ය. වීදුරුවත් පහතට කැරැකැවී ය.මල්ලී ඔතැනින් අයින් වෙන්න...හරි... හරි...කාරයේ රෝද හෙමින් සීරුවේ පසුපසට කැරකැවෙන්නට පටන් ගති.ගන්න... ගන්න... තව පුළුවන්,තව, තව...මල්ලී අතින් සන් කරයි.යාන්තම් ඇති...දැන්, කාරය වැලි පාරට වැටී ඇත.මේ, දැන් ඔය ගොල්ලෝ ඔක්කෝමලාම තල්ලුවක් දාන්න.අපි රෙඩි.එකයි... දෙකායි... තුනායිඔච්චර හයියෙන් කෑ ගහන්න එපා හලෝ ආත්තම්මා ආවොත් ඔක්කොම ඉවරයි.ළමෝ සියලු දෙනාම එකතු වී පසු පස සිට කාරය තල්ලු කරති. දැන් කාරය හෙමින් සීරුවේ කන්ද නගින්නට අරඹා ඇත. ඔවුහු සීරු මාරුවට තල්ලු කරති.කුඩා ම දරුවෝ පසු පසින් දිව එති. දැන් කාරය සෑහෙන තරම් දුරක් පැමිණ ඇත. හිටි හැටියේ ම ලොකු අයියාට ගැම්මක් ඇවිල්ලා වගෙයි.දැන් නම් කාරයට අත තබන්නට දුර වැඩි ය.මෙයා නම් හරි කෙනා තමයි...ලොකු අයියේ.... ඔහොම ඉන්න කෝ. අපිත් එනකම්...සියල්ලෝම කාරය පසුපස දුවති. වැටි වැටී නැගිටිති. නැවත දුවති. ලොකු අයියාත් අරින්නේම නැත. ළමෝ හති ලති.දැන් නම්, ලොකු අයියාට පුංචි පහේ අනුකම්පාවක් දැනිලා වගෙයි. කාරය නැවැතිණි. දිව ආ ළමුන් සියලු දෙනාම කාරයට ගොඩ වූහ. දැන්, කාරය මහ ගෙදර පසුකර බොහෝ දුර පැමිණ ඇත. ආත්තම්මාට ඇහෙන්න විදිහක් නෑ.දැන්, ස්ටාර්ට් කරන්න අයියේ...ළමෝ සතුටින් ඉපිලෙති. සිනහ වෙති.මේ, 1980 දශකයේ අග භාගය යි. ආත්තම්මාට හොරෙන් ආත්තම්මා ගේ කාරය පාරට ගෙන පදින මේ දරුවෝ අන් කවරෙකුවත් නොවේ. මැදමුලන වලව්වේ පොඩිත්තෝ ය. මෙහි එන මල්ලී හෙවත් අපේ කතා නායකයා ශෂින්ද්‍ර කුමාර රාජපක්‍ෂ යි.වර්ෂ 1976 ජූනි මස 27 වෙනි දින ඔහු මෙලොව උපත ලැබී ය. ඔහු පවුලේ වැඩිමල් දරුවා ය. ශමින්ද්‍ර රාජපක්‍ෂ ඔහුගේ එකම සොහොයුරා ය. පියා චමල් රාජපක්‍ෂ ය. ඔහු මෙ රටේ වත්මන් කතානායක ධූරය හොබවන්නේ ය. මව චන්ද්‍රා රාජපක්‍ෂ ය. ඇය වෘත්තියෙන් ගුරුවරියකව සිටියා ය.“මම ඉපදුණේ කොළඹ. අ.පො.ස සාමාන්‍ය පෙළ විභාගය දක්වා ඉගෙන ගත්තේ මහානාම විද්‍යාලයෙන්. අ.පො.ස උසස් පෙළට ගල්කිස්සේ ශාන්ත තෝමස් විද්‍යාලයට ගියා.”පවුලේ වැඩිමල් දරුවා. ඔහු කාගේත් ආදරයට සුරතලයට පාත්‍ර වූවේ ය. මවගේත් පියාගේත් රැකවරණය හා ආදරය මැද වැඩෙන දරුවන් ගේ ප්‍රථම කඩඉම අධ්‍යාපනය ලැබීම යි. පාසල් ගමන ආරම්භ කිරීම යි. පුංචි ශෂින්ද්‍රට ද පාසල් යාමට කාලය එළඹියේ ය.“මම පුංචි කාලේ හිතාගෙන හිටියේ ඉස්කෝලේ යන්නේ එක දවසයි කියලා. මට මතකයි අම්මා කිවුවා අද ඉඳලා හැමදාමත් ඉස්කෝලේ යන්න ඕනෑ කියලා. මම ඉස්සෙල්ලාම ඉස්කෝලේ ගිය දවසේ ඇඬුවා මතකයි. මගේ හිතට මොකක් දෝ බයක් ද චකිතයක් ද මොකක් ද හැඟීමක් ආවා.”පුංචි ශෂින්ද්‍ර ට පාසල අමුතු තැනක් නොවිණි. ඔහු සැමදා පාසල් ආයේ ය. දිනෙන් දින ඔහුට පාසල පි‍්‍රය මනාප ස්ථානයක් විය. මිතුරු සමාගම ඔහුට සතුට ගෙනාවේ ය.“මම පොඩි කාලේ ඉඳන්ම පිළිවෙළකට පොත් පත් තියාගෙන වැඩ කළා. විශේෂයෙන් මගේ සෙල්ලම් බඩු එහෙම පිළිවෙළකට තියා ගත්තා. මල්ලි මට වඩා අවුරුදු 2 යි බාල. මල්ලී හරිම දඟයි. මම මොන වැඩේ කළත් එයා අවුල් කරනවා.”පොඩිත්තන්ගේ සණ්ඩු සරුවල් කෙළවරක් නැත. දඟ වැඩවල් ද කෙළවරක් නැත. අයියාට කෝකටත් ඉන්නේ මල්ලීම ය. මල්ලීටත් කොයි දේටත් ඉන්නේ අයියා ම ය. එහෙයින් සණ්ඩු සරුවල් කොතරම් වුවත් දෙන්නාට දෙන්නාම නැතිවම බැරි ය.“අපි දෙන්නා ගේ ඇතුළේ රණ්ඩු කර ගන්න කොට අම්මා අපි දෙන්නව ම ගෙයින් එළියට දානවා. එළියට දාලා ඉතුරු වෙන කෙනා ඇතුළට එන්න කියලා තමයි දොර වහන්නේ. එළියට දැම්මාම තමයි මල්ලි ගේ වටිනාකම මටත්, මගේ වටිනාකම මල්ලිටත් දැනෙන්නේ.”මැතිවරණ, රැස්වීම්, මහ ජනතාව මේ දරුවන්ට අරුමයක් නොවේ. ඔවුන් බහ තෝරන වියේ දී පවා ඇසුවේ දුටුවේ දේශපාලන සංසිද්ධින් ම ය.“1985 අවුරුද්දේ දී තාත්තා මුල්කිරිගල අතුරු මැතිවරණයට ඉදිරිපත් වුණා. මට එතකොට වයස අවුරුදු 09 ක් විතර ඇති. මට හොඳට මතකයි එදා මම යි මල්ලියි අම්මගේ අතේ එල්ලිලා ඡන්දය දාන්න ගිය හැටි.”පාසල් විය සුන්දර යි. කිසිදාක මතකයෙන් ඈත් නොවන සිදුවීම් එමට ය.“එතකොට මං ඉස්කෝලේ එක වසර හෝ දෙක වසර ඇති. ගුරුතුමී පංතියට ආවා. පාඩම් කරන්න පොත් ගන්න කිව්වා. දැන් ළමයි ඔක්කෝමලා ම පොත් ගන්නවා. මගේ බෑග් එකෙත් පොත් තිබ්බා. මට පාඩමට හිතක් ඇත්තෙ ම නෑ. ඒ හින්දා මට පොත් ගන්න අවශ්‍ය වූයේ නෑ. මං ටීචට කිව්වා පොත් ගෙනාවේ නෑ කියලා. පස්සේ ටීච මගේ අකමැත්ත අම්මටත් කියලා තිබුණා.”කුඩා පාසල් දරුවෝ ගුරුවරුන්ට ආදරය කරති. ඇතමුන් ගුරුවරුන් ගේ බාහිර ස්වරූපයට කැමැත්තක් දක්වති. ඇතමුන් ගුරුවරුන් ගේ ආදරයටත් සැළකිල්ලටත් ලක් වීමට ආශා කරති. ගුරුවරුන්ට දක්වන කැමැත්ත අනුව විෂයයට ද කැමැත්ත හෝ අකමැත්ත දක්වති.“මම හැමදාම පංතියේ පංති නායකයා. මම ඉගෙන ගන්න නම් අති දක්‍ෂ නෑ. විශේෂයෙන් කැමැති විෂයයක් නෑ. හැබැයි ගණන්වලට හැර අනෙක් විෂයයන්ට අකමැතිම නෑ. අම්මා ගණන් විෂයය උගන්වන නිසාද කොහේද මම ගණන්වලට කැමැති නෑ. පස්සේ මම ගණන්වලට කැමැති වුණා. ඒ ඩග්ලස් සර් හින්දා.”කුඩා කල දී ජීවිතයට ලැබෙන සුන්දර අත්දැකීම් හා අභියෝග ද එමට ය. ඇතමුන් ඒවා තමන් ගේ ජීවිතය පුරාවට ම ලැබූ පාඩමක් ලෙසින් හඳුනා ගනිති.“මම 5 පංතියේ ඉන්නකොට ශිෂ්‍යත්ව විභාගය වෙනුවෙන් අම්මා මාව මහරගම පංතියකට දැම්මා. අපි එතකොට හිටියේ නුගේගොඩ ගෙදර. අම්මා කිව්වා පංතිය ඉවර වෙලා තනියෙන් ගෙදර එන්න කියලා.පළමු වැනි දවසේ මම තනියෙන් ගෙදර ආවා. බස් එකේ ගාස්තුව රු. 2.00 යි. මට රු. 3.00 ක් දෙනවා. රු. 1.00 ක මම පොල් ටොෆි කනවා. එදා මම රු. 2.00 ක පොල් ටොෆි කෑවා.දැන් බස් එකට රුපියලයි තියෙන්නේ. මම රුපියලක දුර ඇවිත් බස් එකෙන් බැස්සා. ඉතිරි දුර ගෙදරට එනකම් පයින් ආවා. එදා තමයි මම ඉගෙන ගත්තේ මුදල් කළමනාකරණය කරන්න ඕන විදිහ.”කුඩා ශෂින්ද්‍ර යි මල්ලි යි ඇඟිලි ගනින්නේ පාසල් නිවාඩු දිනය එළඹෙනකම් ය. ඒ, ගමේ දුවන්නට යි. ගම ඔවුන් ගේ විනෝදයේ, පී‍්‍රතියේ, නිදහස් බවේ තෝතැන්න යි. ඔක්කෝටම වඩා ආත්තම්මා ගේ රැකවරණයත් ආදරයත් ලැබෙන බැවිනි.“ආත්තම්මා එයා ගේ ලේලිලාට නියෝගයක් දීලා තියෙන්නේ ඉස්කෝලේ නිවාඩු දුන්න දවසට පහුවදාම සියලු දෙනාම ගමේ ආ යුතු බවට. අපිත් ගමට යන්නේ පුදුමාකාර ආසාවකින්. අපේ අනෙක් ඥාතීන්ගේ සියලු සහෝදර සහෝදරියනුත් නිවාඩු කාලෙට ගමට එනවා.අපි ඇති තරම් සෙල්ලම් කරනවා. නටනවා. පී‍්‍රති වෙනවා. අපි පොඩි කට්ටිය 11 දෙනෙක් විතර හිටියා. ආත්තම්මා අපි කට්ටියම පේළියට වාඩිකරවනවා. ඊට පස්සේ එයා ලොකු පිගානකට බත්, ව්‍යාංජන බෙදලා අනනවා.ඒකට චීසුත් එකතු කරනවා. අනනකොට නම් කන්න තියා දකින කොටත් අප්පිරිය යි. හැබැයි ලොකු බෝල ගුලි කනකොට නම් පුදුම රසක්. ඊට පස්සේ අපි නිදිය ගන්නවා.”මේ කුඩා දරුවන්ට ගම්මානය, ගැමියන්, කුඹුර, නියර, හොඳින් ම හුරු පුරුදුයි.‘අපිට පුංචි, පුංචි උදළු, පුංචි, පුංචි අලවංගු තිබුණා. අපි ඒවත් අරගෙන කුඹුරට යනවා. මට මතකයි අපේ අම්මලා කෑ ගහනවා අපි මඩ ගා ගන්නවා කියලා. එතකොට ආත්තම්මා කියන්නේ, “මේ ගොල්ලන්ගේ තාත්තත් මඩ ගා ගත්තා. තාත්ත ගේ තාත්තත් මඩ ගා ගත්තා. ඒ නිසා මඩ ගා ගත්තට කමක් නෑ. හෝද ගත්තම ඒ ඔක්කෝම හරියනවා” කියලා.කුඹුරට ගිහින් ආහාර ගැනීමට මේ දරුවෝ ඉමහත් ඇල්මක් දක්වති. කෙසෙල් කොළවලට ආහාර දමා බිම හිඳගෙන රස විදීමේ වෙලාව එන තුරා ඔවුහු නො ඉවසිල්ලෙන් පසුවෙති.“ආත්තම්මා පොල් කට්ට හොඳට ශුද්ධ කරලා ඒකට හොඳට අනපු බත්වලින් පුරවනවා. අපි හැමෝටම බත් පොල් කටු 2 ගානේ දෙනවා. ඒත්, අපේ පුංචි සහෝදරියන්ට නම් ඒවා දෙකක් කන්න බෑ. මට පුළුවන්. මම වැඩිමල්ම කෙනා.”ගැමියෝ අවංක හදවත් ඇත්තෝ වෙති. ඔවුන් ගේ අව්‍යාජත්වයත්, නිරහංකාරකමත් එකට මුසු වූ ගැමිකම ඒ ඒ අවස්ථාවල දී මතුව එයි. පොල්වත්තේ පොල් අදින තිරික්කලේ මාමා මේ දරුවන් ගේ ගජ හිතවතෙකි. ඔහු දරුවන් ගේ කෙළි කවටකම්වලට, දඟකාරකම්වලට උදවු කරයි.“තිරික්කලේ මාමා පොල් වත්තේ පොල් ඇදලා පොල් බාන්න පොල් ගොඩ ළඟට එනවා. තිරික්කලේ ආපහු පොල් වත්තට යන්නේ හිස්ව යි. අපි බලාගෙන ඉන්නේ ඒ අවස්ථාව එනකනුයි.”දරුවන් ගේ ඇතැම් ක්‍රියාවලට වැඩිහිටියෝ තරවටු කරති. දරුවන් යහ මඟට යොමු කිරීමට වඩාත් තරවටු කරන්නේ මව ය. නැතහොත් පියා ය.“මම අම්මගෙන් නිතරම ගුටි කනවා. නිතරම මම විහිළුවට කියන දෙයක් තමයි, එක්කෝ අම්මා ලෙඩ වෙලා ඉන්න ඕනෑ. නැත්නම් මම ලෙඩ වෙලා ඉන්න ඕනෑ කියලා. තාත්තා තරවටු කරන්නේ නෑ. අම්මා හරහා අපට යම් යම් පණිවිඩ ලැබෙනවා.”ශෂින්ද්‍ර ශිෂ්‍යයා වර්ෂ 1992 දී අ.පො.ස සා. පෙළ කඩඉම් විභාගය සමත් වූවේ ය. අනතුරුව 1995 දී ගල්කිස්ස ශාන්ත තෝමස් විද්‍යාලයෙන් කලා අංශයෙන් අ.පො.ස උසස් පෙළ විභාගය ද සමත් වූවේ ය.අනතුරුව ඔහු පෞද්ගලික ආයතනයක රැකියාවක නිරත වූවේය. වැඩි කලක් ඉක්ම වූයේ නැත.“1996 වර්ෂයේ දී දිල්ලි සරසවියේ අධ්‍යාපනය වෙනුවෙන් ඉල්ලුම් කළා. මම ගෘහ නිර්මාණ ශිල්පයට හරිම කැමැතියි. ඒත්, විදෙස් සිසුන්ට දෙන ශිෂ්‍යත්ව 2 ම සම්පූර්ණයි. මට ඉඩක් නෑ. ඊට පස්සේ දේශපාලන විද්‍යාව පිළිබඳ හැදෑරුවා.”වර්ෂ 1996 – 1999 දක්වා ගතකළ සරසවි දිවිය ඔහුගේ දිවියට බොහෝ දෑ එකතු කළේය. ලැබූ අත්දැකීම් අපමණ ය. මවුපිය නෑ හිතවතුන් මැද සුරක්‍ෂිතව ගෙවූ ජීවිතය තනිවම අභියෝග මැද ගෙවීමට සිදු විය. අධ්‍යාපනය ලැබීමත් ඇතුළු තමන්ගේ සියලුම කටයුතු වෙනුවෙන් තමාම සොයා බැලිය යුතු විය.”ගැටලු ආවාම මුහුණ දෙන්න පුරුදු වුණා. කියන්න කවුරුත් නෑ. භාෂාව දන්නේ නෑ. සමාජය, වටපිටාව හඳුනන්නේ නෑ. මේ සියල්ලම ජීවිතේට හොඳ අභියෝග වුණා.”එපමණක් නොව ඔහු ලැබූ දෑ වල වටිනාකම ද ඉමහත් ය. අධ්‍යාපනය, හිතමිතුරන්ගේ ශක්තිමත් බැඳීම, සියලු අභියෝගවලට මුහුණ දීමේ හැකියාව ඉන් ප්‍රධාන ය. ඈ ලෙක්ෂිකා පීරිස් ය. ඇය ද දිල්ලි සරසවි සිසුවියකි.”අපි ගෙදර එනකොට කට්ටියක්ම එකට එනවා. දිල්ලිවල ඉඳන් මැඩ්‍රාස්වලට දවස් 2 1/2 ක දිග කෝච්චි ගමනක්. ඒ එන අතරේ අපි නොයෙක් කෑම කනවනේ. මට හෙපටයිටීස් හැදුණා. මම හොඳ කරගෙන ආපහු යන කොට කාමරේ යාළුවාටත් හැදිලා. එයා මගේ යාළුවාගේ පංතියේ යාළුවෙක්. එයා යාළුවාව බලන්න ආවා. ඒක තමයි අපේ පළමු හමුවීම.”ඔහුට ඈ හමු වී ඇත්තේ එපරිද්දෙනි. ඔවුහු පෙම්වත්තු වූහ. මවුපිය ආශීර්වාදය ලැබූහ. ඔවුහු 2000 වර්ෂයේ ජූනි 14 වැනිදා අතිනත ගත්හ. වසර 3 ක් ඇවෑමෙන් එනම් 2003 පෙබරවාරි මස 22 දා ඔවුන්ට පුත් රුවනක් ලැබිණි. ඔහු මිනේෂ් භානු රාජපක්‍ෂ යි.දිල්ලි සරසවියේ අධ්‍යාපනයෙන් පසු ශෂින්ද්‍ර තරුණයා කොළඹ විශ්වවිද්‍යාලයේ මානව සම්පත් කළමනාකරණය පිළිබඳ පශ්චාත් උපාධි ඩිප්ලෝමාවක් හැදෑරීය. තවද ව්‍යාපාර කළමනාකරණය පිළිබඳ පශ්චාත් උපාධියක් ද ලැබීය. එපමණක් නොව ජාත්‍යන්තර සම්බන්ධතා පිළිබඳව බණ්ඩාරනායක සම්මන්ත්‍රණ ශාලාවේ උප්ලෝමාවක් ද හැදෑරීය.ඔහුගේ අධ්‍යාපනය එසේ පූර්ණ කර ගනිද්දී ම පෞද්ගලික ව්‍යාපාරයකට සම්බන්ධ වූවේය. පසුකාලීනව ඔහුට තම ළඟම ඥාතීන් වෙනුවෙන්, ඔවුන් සමඟ ජනතා සේවයට ළඟාවීමට මං පෙත් සැළැසිණි.තිස් හතර වැනි වියේ පසුවන ඔහු මේ වනවිට ඉසිලූ තනතුරු ප්‍රමාණයද සුළු පටු නොවේ. ඔහු විපක්ෂ නායක ධූරයේ, අග්‍රාමාත්‍ය ධූරයේ සහ ජනාධිපතිධූරයේ පෞද්ගලික ලේකම් තනතුරු දැරීය.අද ඔහු ඌව පළාතේ මහ ඇමැතිවරයා ය. රුහුණු මහා කතරගම දේවාලයේ බස්නායක නිලමේවරයා ය. ජනාධිපති පෞද්ගලික ලේකම්වරයා ය.“වයස 34 ක් වුණාට අවුරුදු 60 අයෙකු කළ රාජකාරි මම කළා. හැල්මේ දුවලා මට හරි මහන්සියි. මම එක තත්ත්පරයක්වත් නිකම් ඉඳලා නෑ. ඒ නිසා මම කිසිදාක පසුතැවෙන්නේ නෑ. ලැබූ ජයග්‍රහණ අපමණයි. අවංකවම හිතට ලොකු ආඩම්බරයක් දැනෙනවා.”කොතරම් කාර්ය බහුල වූවත්, ඒ ඒ අංශයන් වෙනුවෙන් තමා විසින් ඉටුකළ යුතු වගකීම නිසි ආකාරයට ඉටුකිරීමට හේ කිසිදු විටෙක පසුබට නොවෙන්නෙකි.“පෙරහරක් කරන එක ලේසි පහසු දෙයක් නොවෙයි. පෙරහර අපේ ජාතික, සංස්කෘතික, ආර්ථික හා සමාජික අංශයේ ප්‍රතිමූර්තියයි. කතරගම පෙරහර කළ පස්වැනි වසරයි මේ. මම බොහෝ දේ ඉගෙන ගත්තා.කළ යුතු දෑ ඉගෙන ගත්තා. සංවිධානාත්මක බව ඉගෙන ගත්තා. එපමණක් නොවෙයි ඌව පළාත වෙනුවෙන් එහි ජනතාවට සේවය කරමින් එහි සංවර්ධන කටයුතුවලට මගේ සෘජු දායකත්වය ලබාදෙන්න හැකි වුණා.”කෙටි කාලයක් තුළ මේසා දිගු ගමනක් හැල්මේ පැමිණි ඔහු අද විඩාබරව සිටී.එහෙත්, ඒ විඩාව පරයා දැඩි අධිෂ්ඨානශීලීභාවයක් මතුව ආයේය. ඒ, තවදුරටත් රට වෙනුවෙන් තමාට කළ හැකි දේ නොපිරිහෙලා ඉටුකිරීමට සැදී පැහැදී සිටිනා බව හඟවන්නට විය යුතුම ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=f1008093</link>
    <topic>ජීවත්වෙන්නෙ අවුරුදු හැටයි ;ලී බඩු හදනවා අවුරුදු දෙසීයකට</topic>
    <author>සාකච්ඡා කළේ : බුද්ධික සමන් ගුණවර්ධන ඡායාරූප -සමන් ශ්‍රී වෙදගේ</author>
    <content>රටේ වර්තමානයේ පවතින සෞඛ්‍ය ආර්ථික ආදී සංකීර්ණ සියලු ගැටලුවලට එකවර පිළියම් යෙදිය හැක්කේ විශේෂයෙන් ආකල්පමය වෙනසක් මගිනි. ඒ ආකල්පීය වෙනස බෞද්ධ සංකල්පයන්ට අනුව සිදු කර ගැනීම මේ බෞද්ධ දේශයේ අනන්‍යතාව රැකීමකි. මේ නිසා වත්මන් සමාජයේ පවතින ගැටලුවලදී අප ආකල්පමය වශයෙන් වෙනස් විය යුත්තේ කෙසේද යන්න පිළිබඳව මෙවර ධර්ම සභාවෙන් සාකච්ඡා කිරීමට අප ආරාධනා කළා මාතර බඹරැන්ද කුරුඹුරේ රාජමහා විහාරාධිපති දලුගම ලෝකවිදු පදනමේ ආයතනාධිපති දොඩම්පහළ ශ්‍රී රාහුල හිමිපාණන් වහන්සේට.මේ දිනවල රටේ බෙහෙවින් සෞඛ්‍ය ප්‍රශ්න උද්ගතවී තිබෙනවා. පරිසරයේ අපිරිසුදුබව නිසයි මේ බොහෝ ප්‍රශ්න උද්ගත වී තිබෙන්නේ. බෞද්ධ අබෞද්ධ කාටත් පරිසරය සුරක්ෂිතව හා පිරිසිදුව තබා ගැනීමේ වගකීම තිබෙනවා නේද ?බෞද්ධයා කියන්නේ පංච ශීලයේ පිහිටපු කෙනෙක්. මෙතනදී පළමු සිල්පදය වන ප්‍රාණ ඝාතයෙන් වැළකී සිටීමට පොරොන්දු වන කෙනෙක්ට මදුරුවො මැරීම වැනි දෙයක් අනුමත කරන්න පුළුවන්ද කියල ප්‍රශ්නයක් මතු වෙනවා.කරණීය මෙත්ත සූත්‍රය අනුව බැලුවත් ලොකු කුඩා භේදයකින් තොරව සියලු සතුන්ට මෙත් වැඩිය යුතුයි. ඒත් එයින් අදහස් වෙන්නෙ නෑ සමාජ පීඩක ජීවීන්ව අපි පෝෂණය කරන්න ඕනෑ කියලා.ඇතිකොට නැති කිරීම නෙවෙයි, ඇතිවීම නැවැත්වීමයි බුදු දහමෙන් අවධාරණය කරන්නේ. ඒ නිසා සමාජ පරිපීඩක ජීව අජීව කුමක් වුවත් ඇතිවීම වැළැක්වීම බෞද්ධයාගේ අරමුණයි.තවත් සරලව කියනව නම් ඩෙංගු මදුරුවා බෝවෙන්නේ පිරිසුදු ජලයේ නම් අපි පිරිසුදු ජලය එකතු වන ස්ථාන ඇතිවීම වැළැක්විය යුතුයි. මේ විදියට තමන් ජීවත්වන පරිසරය පිරිසුදුව තබා ගැනීම කාගේත් යුතුකමයි.මෙවැනි ප්‍රශ්නවලදී ජනතාව නිලධාරීන්ටත් නිලධාරීන් ජනතාවටත් චෝදනා කරනවා මිස තම තමන්ගේ යුතුකම් වගකීම් පිළිබඳව කතා කරන හෝ මතක් කරන බවක්වත් දකින්න නෑ නේද ?නිලයෙන් යමක් උරුමව එය ඉටු නොකර සිටීම බරපතළ වරදක්. වගකිවයුත්තා හිටපු කෙනෙකුට හෝ වෙනත් පිරිසකට ඇඟිල්ල දික් කිරීම හෝ අසවල් රටේත් මෙවැනි ප්‍රශ්න තිබෙන නිසා අපේ තිබුණාම මොකෝ කියල සාධාරණීකරණයක් කර ලිස්සා යන්න උත්සාහ දරල බෑ.තවද තමන්ට ප්‍රායෝගිකව ඇති ගැටලු උලුප්පා දක්වලා ඒ වගකීමෙන් ගැලවෙන්නත් බැහැ. අද පී. එච්. අයි. මහත්තුරු, ප්‍රාදේශීය වෛද්‍ය නිලධාරීවරු අවම පහසුකම් ගැන කියමින් ඉහළ නිලයට ඇඟිල්ල දික් කරනවා.මේවාගෙන් අහිංසක ජනතාවට ලැබෙන ඵලය මොකක්ද ? මේ මහත්තුරු අත යටින් නොගෙන මස් කෑල්ලට මාළු කිලෝවට මත් වතුර වීදුරුවට යටනොවී නීතිය නිවැරදිව ඉටු කිරීමයි විය යුත්තේ.ඒ වගේම තමයි ජනතාවගේ ඡන්දයෙන් බලයට තේරී පත්වූ අයටත් මේ අවම පහසුකම් ගැන කතා කරන්න බැහැ. මොකද ඒ අය මේ තනතුරට තරග කළේ ඒ ගැන අධ්‍යයනයක් නොකරද ? එහෙනම් කොහොමද අර ප්‍රශ්න විසඳනවා මේ ප්‍රශ්න විසඳනවා කියල දේශන තිබ්බේ ? ලෙඩ රෝගවලින් ගම්වල මිනිස්සු මැරුනට පස්සෙ කෙසෙල් පිත්තයි හබරල පිත්තයි කපල අයින් කරන්න ඇවිත් වැඩක් නෑ.සමහර පී. එච්. අයි. ලා පෙත්සම් ගහලවත් ඒ දවස්වල ගම් ගෙදරකට ගෙන්වන්න බැරිවයි තිබුණේ. මේ වැනි අයට දඬුවම් ලබා දෙන්න ඕනෑ. ජනතාවත් නිලධාරීනුත් කාටත් ඇඟිල්ල දික් නොකර තමන්ගේ රාජකාරිය හරියට ඉටුකරන්න ඕනෑ.තත්ත්වය මෙසේ පවතිද්දී පඩි වැඩි කිරීම් ඉල්ලා වැඩ වර්ජන උද්ඝෝෂණ කරන පිරිසකුත් රටේ ඉන්නවා නේද ?කෝටි දෙකක් පමණ ජනගහනයෙන් ලක්ෂ දහයක් පමණ දෙනා තමයි රාජ්‍ය සේවයේ ඉන්නේ. හැබැයි මේ අයට ගමේ ගොවිරාළට, වඩු රාලට, ස්වයංරැකියා කරන අයට වගේ නෙවෙයි, ස්ථිරව මාසෙ අන්තිමට මුදලක් ලැබෙනවා.ඒ නිසා ඒ මත ජන ජීවිතය සැලසුම් කරගත හැකියි. බලන්න ත්‍රිවිධ හමුදාව, පොලිසිය, සිවිල් ආරක්ෂක බළකාය මොන හේතුවක් නිසාවත් නිවාඩු නොගෙන පවුල ගැන නොසිතා යුද්ධ කරල සාමය උදා කළා. ඒ නිසා අපට වගකීමක් තියෙනවා අපේ මඩිය ගැන නොසිතා රට වෙනුවෙන් යම් කාලයක් හෝ වැඩ කරන්න.ඒ වගේම අපේ දේශපාලන අධිකාරිය දැනගත යුතුව තියෙනවා මේ ජනතාව අවුරුදු තිහක යුද්ධය ගෙන යාමට උදව් කළ බව. ඔවුන් ඒ කාලය තුළ ඉවසීමෙන් කටයුතු කළා. ඒ නිසා යුද්ධය නැති අද එකලට වඩා වැඩි පීඩනයකින් ජීවත් වෙන්න වෙලා තියෙනවා නම් ඒක ගැටලුවක්.ඒ නිසා සංවර්ධන කටයුතු කොතෙක් කළත් දෛනිකව මිනිසාගේ ජීවන රටාව පහසු කරමින් තමයි ඒ ගමන යා යුතු වෙන්නේ.එහෙම නැතිව ආර්ථික විශේෂඥයන්ගේ චක්‍රලේඛ වලට අනුව ඒක පුද්ගල ආදායම වැඩි කරනවා කියමින් කොටස් වෙළෙඳපොළ මෙපමණකින් ඉහළ ගියා කියමින් රුපියලේ අගය පාලනය කළා කියමින් කවර ආර්ථික ඉලක්කයකට ගමන් කළත් එය නිවැරැදි වුවත් ප්‍රතිගාමීන්ට එය ආයුධයක් කරගෙන ජනතා උද්ඝෝෂණ ඇති කරන්න පුළුවන්.ඒ නිසා බහුතර ජනතාව කුස්සියේ යුද්ධයක් කරගෙන යන නිසා එතෙන්ට විසඳුමක් ලබාදීමත් අත්‍යවශ්‍යයි.ගිහියාට ආර්ථිකය අත්‍යවශ්‍ය සාධකයක් බව බුදු දහමේත් පිළිගන්නවා. ඒ අතර අපට ආවේණික වූ බෞද්ධ ආර්ථික සංකල්පයක් තියෙනවා නේද ?වේයා තුඹසක් බඳින සේ මී මැස්සා මී වද බඳින සේ ටිකෙන් ටික එකතු කරන සංවර්ධිත ආර්ථිකයක් තමයි බුදු දහමේ සාකච්ඡා කෙරෙන්නේ. ඒ වගේම පාරිහානික ආර්ථිකයක් ගැනත් සඳහන් වෙනවා.සඳුන් වුවත් වෙඳැගිල්ලෙන් ගෙන ඇසේ ගෑ කල ක්ෂය වී යන හෙයින් දිවුල් ගසකට නැගුණු මිනිසෙකු එය සොලවා දිවුල් කඩන්නාසේ වියදම් නොකළ යුතු බවයි. දිවුල් අතු සොළවද්දී ගැටයි. අමු ගෙඩියි ඔක්කොම වැටෙනවනෙ.ඒ වගේම පංච වෙළෙඳාමෙන් තොර වෙන්න ඕනෑ. ආයුධ, වස විස, මස් පිණිස සතුන්, මත් ද්‍රව්‍ය සහ වහල් වෙළෙඳාම හොඳ නෑ. ඒත් අද මේ සියල්ල දකින්න ලැබෙනවා. වහල් වෙළඳාම තමයි අද කාන්තාවන් ඩුබායි යවල කරන්නෙ.පන්සිල් රකිමින් කය වෙහෙසවා දහඩිය වගුරවා ධාර්මික යන වචනයට අදාළව යම් මෙහෙයක් කරනවද එයයි බුදු දහම අනුමත කරන්නේ.‘බාහා බල පරිචිතා - සේදා වක්ඛිත්තාධම්මිකා ධම්ම ලද්ධා’අද ඒත් බැංකුවලින් මුදල් ලබාදෙන්නේ සත්ත්ව පාලනයටයි. උදේ හැන්දෑවෙ පිරිත් අහන ප්‍රාණ ඝාතය නොකරන්න හැමදාම පොරොන්දු වෙන රටක සතුන් මරන්න ආධාර දෙනවා. මේක බෞද්ධ රටක්. අපට පුළුවන්ද අරාබියට ගිහින් අපට ඕන විදියට ජීවත් වෙන්න. ඒ අයට ආගමික සම්ප්‍රදායක් තියනවා. ඒකට යටත්වයි ජීවත් වෙන්න ඕනෑ. මේ බෞද්ධ රටේ සතුන් මරන්න දෙන්න පුළුවන්ද ? සත්ත්ව පාලනයෙන් කිරිගව පාලනය අනුමත කරන්න පුළුවන්.ඒ වගේම තමයි සාමාන්‍ය ආර්ථික තත්ත්ව තිබෙන මිනිස්සු වුණත් අද අනවශ්‍ය ලෙස වියදම් කරනවා. ළඟකදී අපි ගියා සමෘද්ධිලාභීන් ගේ ගම්මානයකට ඩෙංගු මර්දන වැඩසටහනකට. ඒකෙදි මම දැක්කා මේ හැම ගෙදරක් වටේම තත්ත්වය.පිරිසුදු කරල සතියකින් අපි දැක්කා ඒ ගෙවල් වටා එක එක නම් තියන පෝෂණ පැකට් හත අටක්, අයිස්ක්‍රීම් පැකට්, කිරි පැකට්, යෝගට් කප්, බිස්කට් පැකට් විශාල වශයෙන් තිබුණා.අමතර වියදම් කොච්චර තියෙනවද ? මේ වියදම් මගහැර ගන්න බැරිද ? ඉතිරිවන බත් ටික වේලලා මුං ඇට, කව්පි ඇට ටිකක් එකතු කරල බැදල කොටා ගත්තම ඔය පෝෂණ පැකට් වෙනුවට පාවිච්චි කරන්න බැරිද ?අද සමහරු කඩේට බඩු ගන්න යන්නේ ක්‍රිකට් ක්‍රීඩකයො වෙළඳ දැන්වීම්වල බඩු ගන්න යනව වගේ, බක්කි දෙකක් අතේ තියන්. ගන්න බඩුවලින් 30 % යි පරිභෝජනය කරන්න වෙන්නේ, ඉතිරිය කල් ඉකුත් වෙලා අපතෙ යනවා. තමන්ට අවශ්‍ය පමණ දන්නේ නෑ. ඉස්සර අපි ගම්මිරිස් ග්‍රෑම් සීයයි මිරිස් පන්සීයයි සූදුරු මහදුරු පනහයි වගේ එදිනෙදා අවශ්‍ය ප්‍රමාණය විතරයි මිලදී ගත්තෙ. ඒ නිසා ඒවා කවදාවත් කල් ඉකුත් වෙන කල් තියෙන් නෑ.අමතර වියදම් කොච්චරද කියනව නම් ගෙදර ළිඳ තියෙද්දී පාරෙ ටැප් ලයින් එකෙන් වතුර අරන් බිල ගෙවනවා. ඇඳක් හදනව නම් කොස් ලීයෙන්මයි හදන්නෙ. පාවිච්චි කරන අය අවුරුදු සීයක් ජීවත් වෙන්නෙ නෑ. බඩු හදන්නෙ අවුරුදු දෙතුන්සීයක් පවතින්න. කොස් ගහක් කපනව කියන්නෙ මොන තරම් අපරාධයක්ද ?අනන සුඛය, නැත්නම් ණය නොවීම සැපතක් බව බුදුරජාණන් වහන්සේ දේශනා කළත් ණය ගන්න එපා කියල නෑ. ණය වෙන්නයි එපා කිව්වේ. ණය ගන්නව වගේම ඒක පොළියත් එක්ක ගෙවන්න ඕනෑ.අද උකස් කරන කොට ගොඩ දෙනෙක් උකස් කරන්නේ රන් භාණ්ඩයි ඉඩම් හා දේපලයි. අපට ගමේ සමිතියකින් කරන්න පුළුවන් නම් වත්තේ තියන ගහක් උකස් කරගන්න. ඒක වටිනවා.ගසට අවුරුදු විස්සක් විතර ගියාම අනිවාර්යයෙන්ම කපන්න වෙනවනෙ. එතකොට ගස කපලා ණය මුදලත් පොලියත් කපාගෙන ඉතුරු ටික අර මනුස්සයට දෙන්න පුළුවන්. එහෙමනෙ ගමේ මිනිහට සලකන්න ඕනෑ.හාමුදුරුවනේ මේ සංකල්ප අද ඉස්මතු නොවෙන්නේ ජනතාව ආගම දහමෙන් දුරස්ථවීම නිසාද ?බෞද්ධ දර්ශනයෙන් පුද්ගලයා ඈත්වීම ආර්ථික දියුණුවට හෝ පරිහානියට හේතු වෙනවා කියනවාට වඩා නිසි ආර්ථික කළමනාකරණයට අවශ්‍ය බුද්ධියෙන් මිනිසා හීනවීම කියන කාරණයයි.සාරධර්ම වලින් ඉවත් වෙලා දියුණු වෙන්න බැ. මස් කඩේ, මාළු කඩේ කවදාවත් අලුත්වෙනවාද ? හිංසාවෙන් තොර ආර්ථික සංවර්ධනය අනුමත කළ හැකි වෙන්නේ. හම්බ කිරීමද වියදම් කිරීමද වඩා අමාරු ? වඩා අමාරු වෙන්නේ වියදම් කිරීමයි.තමන්ට ලැබෙන මුදල කොටස් හතරකට බෙදලා ඉන් කොටස් දෙකක් තමාගේ වෘත්තීය දියුණුවට යෙදවීමටත්, කොටසක් එදිනෙදා වියදමටත් අනෙක් කොටස හදිසි අවස්ථාවකදී ගැනීමට ඉතිරි කිරීමටත් බුදුහාමුදුරුවෝ දේශනා කළේ ඒ නිසායි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>09</day>
    </date>
    <link>http://www.dinamina.lk/2010/08/09/_art.asp?fn=f1008094</link>
    <topic>සක්විති ඇල්ලූවිස්මිත මෙහෙයුම</topic>
    <author>කීර්ති මෙන්ඩිස්</author>
    <content>වේ ලාව දහවල් දෙකට ආසන්නය. පොලිස් අධිකාරි තෙන්නකෝන් සිටියේ නුගේගොඩ පිහිටි සිය කාර්යාලයේය. ඔහුගේ කාමරයේ තිබූ දුරකථනයට ඇමතුමක් ලැබුණේ කොරතොට පැත්තේ කෙනෙකුගෙන්.”සර්, මම කොරතොට සිවිල් ආරක්‍ෂක කමිටුවේ අජිත් කතා කරන්නේ...””ඔව්, අජිත් කියන්න...””අපේ පාරේ තියෙන ගෙදරකට සක්විතිගේ බිරිඳ වගේ කෙනෙක් ඇවිත් ඉන්නවා. අපිට ටිකක් සැකයි...””කොහේද ඔය පාර...””අඹගහ හන්දිය කොරකැටිය පාරේ...සිවිල් ආරක්‍ෂක කමිටු නිලධාරියා තැන විස්තර කර කීවේය. ඒ සැණින් දුරකථනය තැබූ පොලිස් අධිකාරිවරයා වහා එතැනට සිය පෞද්ගලික සහකාර උප පරීක්‍ෂක බණ්ඩාර ගෙන්වා ගත්තේය.ජයසිංහත් එක්ක එතැනට පුළුවන් ඉක්මනින් යන්න” ජයසිංහ පොලිස් මෙහෙයුම් මැදිරියේ ස්ථානාධිපතිවරයාය. පොලිස් කණ්ඩායම යුහුසුළුව ලැහැස්ති වූහ. ගමන සඳහා සුදු පැහැති රේඩියෝ කාර් දෙකක් සූදානම් ය.එකක පොලිස් පරීක්‍ෂක ජයසිංහය. රිය පැදවූයේ පුෂ්පකුමාර රාලහාමිය. අනෙක් රේඩියෝ කාර් එකේ උප පරීක්‍ෂක බණ්ඩාරය. එය පැදවූයේ උපුල් ය. සැරයන් බණ්ඩාර හා කොස්තාපල්වරුන් වන රොෂාන්, නාමල්, කපිල ද වාහනවලට නැඟගත්තේ කාන්තා පොලිස් කොස්තාපල්වරියක් වූ නදී ද සමඟිනි.පණගැන්වුණු රේඩියෝ කාර් රථ පවනට බඳු වේගයෙන් ඉගිල ගියේ කොරකැටිය පෙදෙසටය.”සර් – අර ඉන්නේ...” එක් රාලහාමි කෙනෙකු පොලිස් පරීක්‍ෂකවරයාට කීවේය. සාමාන්‍ය ඇඳුමෙන් සැරසුණු කාන්තාවක් එතැන වූවාය. ඒ අසලම සිවිල් ආරක්‍ෂක කමිටුවේ දෙදෙනෙකි.”තමන් කව්ද... මොකටද මෙහෙ ආවේ...?”ගෙයක් බලන්න””කා එක්කද ආවේ””මහත්තයත් එක්ක””කෝ මහත්තයා?””අර ඉන්නේ”ඇය පාරෙන් එහා පැත්තේ සිටි තරබාරු පුද්ගලයකු පෙන්නුවාය. ඔහු මුහුණ පුරා රැවුලක් ඇති පුද්ගලයෙකි. කහ පාට ටීෂර්ට් එකක් හැඳ සිටි ඔහු දෙස බැලූ කළ ඔහු වයෝවෘද්ධ පුද්ගලයකු මෙනි. පොලිස් පරීක්‍ෂකවරයා ඔහුට කිට්ටු වුූයේ මේ අතරය.”තමුසෙගෙ නම මොකක්ද?””මම රන්ජන්””මෙහාට ආවේ මොකටද?”බයාදු බැල්මක් හෙළූ වයෝවෘද්ධ පුද්ගලයා තමාට කුමක් හෝ සඟවන බව පොලිස් පරීක්‍ෂකවරයාට තේරුණේය. සිවිල් ආරක්‍ෂක කමිටුවේ අය එතනදී කීවේ මොවුන් එක එක කතා කියන බවය.”කෝකටත් දෙන්නා දෙපැත්තට කරලා අහමු”කාන්තාවගෙන් වෙනමත්, සැකකාර පුද්ගලයාගෙන් වෙනමත් ප්‍රශ්න කළද ඔවුන් කවුදැයි හෙළිකර ගැනීමට නිලධාරීහු සමත් නොවූහ. අවසානයේ පැමිණි මොටෝ රියවල නංවාගත් මොවුන් දෙදෙනා කෙළින්ම ගෙනාවේ පොලිස් අධිකාරි කාර්යාලයටය.”සර්... මේ අර කියපු දෙන්නා”පොලිස් අධිකාරිවරයා තමා ඉදිරියේ පෙනී සිටින වයෝවෘද්ධ පුද්ගලයාගේ දෙපතුලේ සිට හිස තෙක් තීක්ෂණව බැලුවේය.”තමුසෙ.. සක්විති නේද?” වයෝවෘද්ධ පුද්ගලයා මුකුත් කීවේ නැත.”ඔව්, තමුසේ සක්විති තමයි. මට කොහොමද හංඟන්නේ... “තමුසේ සක්විති තමයි.””ඔව්, සර්... මම...”පොලිස් අධිකාරිවරයා සෙසු නිලධාරීන් දෙස සිනහ පිරි මුවින් බැලුවේ සතුටිනි. ඒ වසර දෙකකට ආසන්න කාලයක් පොලිසිය පමණක් නොව ජාත්‍යන්තර පොලිසිය ද සොයමින් සිටි නොම්මර එකේ වංචාකරුවෙකු වූ සක්විති රණසිංහ මිරිහානෙන්ම කොටුකර ගැනීම නිසාය.සක්විති රට පැන ගියේ ද මිරිහානේ සිටය. සක්විතිට එරෙහිව පරීක්‍ෂණ පැවැත්වීම ආරම්භ කළේද මිරිහාන පොලිසියෙන්ය.”තමුසෙ මාර මිනිහෙක් ඕයි, කොහෙද මෙච්චර කල් හැංගිලා හිටියේ, තමුසෙ රට ගියේ නැද්ද?”පොලිස් අධිකාරිවරයාගෙන් සක්විතිට එරෙහිව ප්‍රශ්න වැලකි.”සර් මේ දෙන්නා ළඟ පාස්පෝට් තියෙනවා”සක්විති සමඟ කොටු වූ කාන්තාව ඔහුගේ බිරිය වූ අනුරාධිනිය. ඔවුන් සතු විදේශ ගමන් බලපත්‍ර දෙකම ව්‍යාජ ලෙස සකස් කළ ඒවාය. දෙදෙනා පෙනී සිටියේ ද්‍රවිඩ නම්වලිනි.සක්විති රණසිංහ පොලිසියට මෙසේ කොටුවෙද්දී ඔහු මෙතෙක් කල් කළ කී දෑ ගැන සෙවීමට පොලිසියට අවශ්‍ය විය. ඊට කලින් පොලිස් අධිකාරිවරයා කළේ සක්විති අල්ලා ගැනීම ගැන සිය නියෝජ්‍ය පොලිස්පතිවරයා හා පොලිස්පතිවරයා දැනුවත් කිරීමය.සක්විති කොටුකර ගනිද්දී ඔහු හා බිරිය සතුව ව් 1647784 හා ව් 1621495 අංක දරන විදේශ ගමන් බලපත්‍ර වූහ.”මෙච්චර කාලයක් කොහේද හිටියේ...””වත්තල” හේකිත්තේ”කවදද ලංකාවට ආවේ?””මාස හයකට විතර ඉස්සෙල්ලා”සක්විති රට පැන ගියේ 2008 සැප්තැම්බර් මාසයේ අට වැනිදාය. යූ. එල්. 123 අංකය දරන ගුවන් යානයෙනි. කටුනායක ගුවන් තොටුපළින් ඔහු පලා ගියේ අබේරත්න මුදියන්සේලාගේ චන්දන වීරකුමාර නමිනි.ඒ ඔහුගේ ඇත්ත නමය. ඉන්දියාවට පැන ගිය මොවුන් සමහර විට එතැනින් වෙන රටකට යන්නට අදහස් කළා විය හැකිය. ඒත් සක්විති අත්අඩංගුවට ගෙන ප්‍රශ්න කරද්දී හෙළිවූයේ ඔහු ඉන්දියාවේ චෙන්නායි ඇතුළු පෙදෙස් කිහිපයක රැඳුණු බවය.සක්විති ඉන්දියාවට පැන ගියේ මෙරට ජනතාවට රුපියල් කෝටි ගණනක “පොල්ලක්” තබමින් ය. ඒ ඔහුගේ සමාගමේ මුදල් තැන්පත් කළ පුද්ගලයන්ටය. සක්විතිගේ සමාගමේ ලක්‍ෂ 140 ක මුදලක් තැන්පත් කළ අයෙකු ද ඇත.තවත් අය ලක්‍ෂ 80, 50, 40, 30, 20, 10 ආදිය මුදල් මිටි ගණන් තැන්පත් කළේ ගිවිසුමකට ද අස්සන් තැබීමෙන් පසුවය. තැන්පත් මුදල් සඳහා ආකර්ෂණීය පොලියක් ගෙවනු ලැබීම ඊට හේතුව විය.සමහරු ගේදොර ඉඩකඩම් විකුණා මෙතැනට මුදල් දැමූහ. විශ්‍රාම වැටුප, සමාගමේ තැන්පත් කළ අය වූහ. සියයට හයක පොලියක් ද දෙන බව කිව් නිසා විශ්වාස කොට තම අර්ථසාධක මුදලම මෙහි තැන්පත් කළ අය සිටියහ.උසස් පොලිස් ලොක්කෝ මෙතැන මුදල් තැන්පත් කළහ. දේශපාලනඥයන්, ව්‍යාපාරිකයන් හා සමාජයේ වැදගත් පිරිස් ද මෙසේ මුදල් තැන්පත් කළේ වැඩි පොලියක් ලබාගැනීමටය. ඒ සඳහා සාක්කිකරුවන් දෙදෙනකු ද සමඟ ගිවිසුමක් සමාගමේදී අස්සන් කරනු ලැබුවේ නීතිඥවරයෙකු ඉදිරියේය.මුලින් මුලින් කිව් පරිදි පොලිය එලෙසම ලැබිණ. ඒත් පහුවෙන විට පොලී ගෙවීම ප්‍රමාද විය. ඒ සඳහා චෙක්පත් නිකුත් කළේය. චෙක්පත් බැංකුවට දමද්දී ඒවා “රිටන්” විය. චෙක්පත් සමඟ ඔවුහු යළි සක්විති සමාගමට ගියහ. එතැන සිටි රූමත් කෙල්ලෝ එලෙස එන අයට යාප්පුවෙන් කතා කොට මුදල් ලබාදීම සඳහා තවත් දිනයක් යොදා ගත්හ.සියල්ලන්ටම දෙලෝ රත්වූයේ පොලිය ගන්නට මිරිහාන සක්විති සමාගමට යද්දී සක්විති රටින් පැන ගිය පුවත දැනගැනීමත් සමඟය. ඔවුහු එතැන යකා නැටූහ. සේවිකාවෝ බියෙන් සැඟවූහ. සමහරු පොලිසියට දිවූහ.සක්විති රටින් පැන ගිහින්; පුවත මාධ්‍ය මගින් ප්‍රචාරය වීමත් සමඟ ලක්‍ෂ ගණන් තැන්පත් කළ අය කරකියා ගත නොහැකි තත්ත්වයකට පත්වූහ. ඔවුහු පොලිසියේ පිහිට පැතූ®හ. අවසානයේ පොලිසිය වෙත පැමිණිලි ගලා එන්නට වූහ.නිලධාරීහු විස්සක් පමණ යොදවා මිරිහාන පොලිස් භූමියේ තැන තැන පැමිණිලි සටහන් කරන්නට පොලිස් අධිකාරිවරයා පියවර ගත්හ. දිනකට පැමිණිලි දෙසියයකට වැඩි ප්‍රමාණයක් පොත්පත්වල සටහන් විණි.සක්විති සෙවීමේ පරීක්‍ෂණ ඇරඹුණේ ඉන්පසුවය. පොලිසිය සක්විති සමාගමට කඩා වැදුණේය. කරකියාගත නොහැකි රූමත් සේවිකාවෝ හතරදෙනෙක්පොලිස් අත්අඩංගුවට පත් වූහ. මිරිහාන පොලිසිය ඔවුන් රඳවා තබාගෙන ප්‍රශ්න කළේය.”අපි කළේ රස්සාව... වෙන මුකුත් අපි දන්නේ නැහැ සර්... බොස් කොහේ ඉන්නවද?, කොහේ ගියාද කියලවත් දන්නේ නෑ”සේවිකාවන් කීවේ එවන් කතාවකි. ඔවුන් හැඬූ කඳුළෙන් කීවේ තමන් මුදාහරින ලෙසය. පොලිසිය ඔවුන් කී පමණින් මුදාහරින්නට පොලිසිය සූදානම් නොවීය. ඊට එක් හේතුවක් විය.ඒ වන විටත් මිරිහාන පොලිස් වත්ත පුරාම සිටියේ සක්විති සමාගමේ මුදල් තැන්පත් කළ පිරිසය. ඔවුන් සිටියේ දැඩි කෝපයෙනි. සේවිකාවන් මුදා හැරියොත් ඔවුන්ට අත්වන ඉරණම පොලිසිය දැන සිටියේය.සේවිකාවන් සමඟ තවත් දෙදෙනෙක්ද පොලිස් අත්අඩංගුවට පත්වූහ. ඉන් එක් අයකු සමාගමේ අධ්‍යක්‍ෂවරයෙකි. ඔහු විශ්‍රාමික හමුදා නිලධාරියෙකි.මේ අතර සක්විතිගේ කාර්යභාරය, වත්කම් පිළිබඳ ප්‍රශ්න කරද්දී සමාගමට සමීපව හිටි ප්‍රසිද්ධ ජ්‍යෙෂ්ඨ මාධ්‍යවේදියකුගේ නමක් ද එළියට ආවේය. ඔහු විශ්වාස කොට මුදල් තැන්පත් කළ අය ද පැමිණිලිකරුවන් අතර වූහ. පොලිසිය ඔහුගෙන් ද ප්‍රකාශයන් ලබා ගත්තේය.පැමිණිලි ගලා ඒමත්, වංචා කළ මුදල් ප්‍රමාණය කෝටි ගණනක් වීමත් නිසා පරීක්‍ෂණ රහස් පොලිසියට බාරවූයේ ඔය අතරය.රහස් පොලිසිය ජාත්‍යන්තර පොලිසියේ පිහිට පැතීය. ඒ රටින් පැන ගෙන සිටි සක්විති අල්ලා ගැනීමටය. ඒත් රහස් පොලිසියත්, ජාත්‍යන්තර පොලිසියත් කළ දෙයක් නැත. පරීක්‍ෂණ මන්දගාමීව ඇදී ගියහ.මුදල් තැන්පත්කරුවෝ සක්විති සමාගම ඉදිරිපිට, පොලිසිය ඉදිරිපිට ඇතුළු තැන් තැන්වල උද්ඝෝෂණය කරමින් හඬා වැළපුණේ කෙසේ හෝ තැන්පත් කළ මුදල් ලබා දෙන ලෙසය. ඔවුහු ශ්‍රී ලංකා මහ බැංකුවේ ද පිහිට පැතූහ.ඒත් මහ බැංකුව කීවේ එවන් සමාගමක් මහ බැංකුවේ ලියාපදිංචි වී නැති බවත්, වංචාකාරයන්ට හසුනොවන ලෙසත් ය. ඉන්පසු තැන්පත්කරුවෝ රජයේ පිහිට පැතූහ. බලධාරීන්ට ඔවුහු මේ පිළිබඳව දැන්වූහ. ඒත් ඔවුන්ට පොලිය තියා මුදලවත් නොලැබිණ.රහස් පොලිස් පරීක්‍ෂණ එතරම් සාර්ථකත්වයක් ගත්තේ නැත. ඔවුහු සක්විති සතු දේපළ හොයන්නට වූහ. සක්විතිගේ නමින් තිබූ බැංකු සේප්පුවක් සොයා ගත්තේය. ඒත් කිසිදු මුදලක් එහි නොවීය.අවසානයේ රහස් පොලිසිය ඔහු පාවිච්චි කරන ලද “ප්‍රාඩෝ” ජීප් රියක් හා තවත් ජීප් රියක් අධිකරණයට ඉදිරිපත් කළේ සක්විති ජනතාවගෙන් වංචා කරමින් ගත් මුදල්වලින් ඒවා ගත් බව කියමිනි. ප්‍රාඩෝ රථයේ වටිනාකම රුපියල් ලක්‍ෂ 140 කි. අනෙක ලක්‍ෂ 100 කි. සමාගම සතුව තිබූ මෝටර් සයිකල විසි ගණනක් ද රහස් පොලිසිය අධිකරණයට ඉදිරිපත් කළේය.කෙසේ වෙතත් සක්විති සොයාගැනීම කිසිවෙකුටත් කළ නොහැකි විය. ලංකාවේ පුද්ගලයකු විසින් සිදුකළ ලොකුම වංචාව ලෙස සක්විතිගේ නම පොලිස් පොතේ සටහන් වුව ද සක්විති සෙවීමත්, තැන්පත්කරුවන්ගේ කෑ කෝ ගැසීමත් නිහඬ බවක් ඉසිලූහ.සක්විති සිය බිරිය සමඟ මිරිහාන පොලිසියේ විශේෂ කණ්ඩායමකට කොටුවන්නේ මේ අතරතුරදීය. ඒ වසර දෙකකට පසුවය. සක්විති කොටුවීම සක්විතිට මුදල් දුන් පිරිස මෙන්ම මුළු රටම විමතියට පත්කරවන සිදුවීමක් විය. නිහඬව සිටි ඔවුහු යළි අළු ගසා දමා නැගිට ගත්හ.”දැන් අපේ සල්ලි ගන්න පුළුවන් වෙයි” සමහරු කීහ. ඒත් තවත් අය කීවේ “මිනිහා ගාව සල්ලි නැහැ, කොහෙන් ගන්නද?” කියාය. මෙපමණ කලක් මොහු සැඟවී සිටියේ කොහේදැයි සමහරු ප්‍රශ්න කළහ. ඔහු රට පැන නොගිය බව තවත් අය කීහ.පොලිසියට ද මෙය මහත් ප්‍රශ්නයක් ගෙන දුන්නේය. පොලිසිය යළි සක්විතිගෙන් විමසුවේ මෙතෙක් කොහේ සිටියේ ද යන්න දැනගන්නටය.සක්විති ඉන්දියාවේ සිට පැමිණ දැනට මාස හයකි. ව්‍යාජ ලෙස සකස් කළ ගමන් බලපත්‍රවලින් මෙරටට පැමිණි ඔහු හා බිරිය දරු දෙදෙනා ද සමඟ වත්තල හේකිත්තේ නිවෙසක පදිංචිව සිට ඇත.සක්විති වත්තල පෙනී සිටියේ රන්ජන් යන නමකින්ය. ඔහු මුහුණ පුරා රැවුල වවාගෙන සිටියහ. ඒ; කාටත් තමා හඳුනාගත නොහැකි වන විදියටය. ඒ නිසාම කවුරුත් ඔහු ගැන සැක නොසිතූහ.ඒත් ජීවත්වීමට තරම් මුදලක් ඔහු අත නොවීය. ඒ සඳහා ඔහු තැන් තැන්වලට ගොස් ඉංගී‍්‍රසි පන්ති පැවැත්වීය. කොළඹින් පිට පළාත්වලට බසයෙන් ගොස් පන්ති පවත්වා හම්බකර ගත් මුදලින් ඔහු මෙලෙස මාස හයක්ම රහසිගත ජීවිතයක් ගත කළහ.මේ වන විට සක්විති ගැන කාටත් අමතක වී තිබීම ඔහුගේ වෙස්වලා ගැනීමේ මහත් රුකුලක් විය. මෙලෙස වයෝවෘද්ධ පුද්ගලයෙකු සේ හැසිරුණ සක්විති පසුගිය 6 වැනිදා සිය බිරිය සමඟ බස් රියෙන් කඩුවෙලට පැමිණියේ නැන්දණියගේ නිවසට යාමටය.කඩුවෙල සිට කොරකැටිය ප්‍රදේශයේ පිහිටි නැන්දනියගේ නිවෙසට ඔවුන් ආවේ ත්‍රීරෝද රියකිනි. බිරිය සිය මවගේ නිවෙසට පිටත්කර යැවූ සක්විති කිසිත් නොදත්තෙකු සේ මහ පාරට වී ඇඟිලි ගනිමින් සිටියේය.සිය මවගේ නිවෙසට ගිය අනුරාධිනි පියාගෙන් මුදල් ඉල්ලාගෙන එද්දී ගමේ ආරක්‍ෂක කමිටු සාමාජිකයෙකුගේ උකුසු ඇස ඒ දෙසට යොමුවූයේ අහම්බෙනි. ඔහු අනුරාධිනිගේ හැඩරුව ගැන සැක කළේ එතැනදීය.පොලිස් අධිකාරිවරයාට දුරකථන ඇමතුම ලැබුණේ ඉන්පසුවය. වයෝවෘද්ධ පුද්ගලයකු ලෙස පාරේ ඇවිදිමින් සිටි ඔහු පොලිසිය ප්‍රශ්න කරද්දී කීවේ තමා රංජන් බවය. ඒත් පොලිසිය අවසානයේ මොහු මෙතෙක් සොයාගත නොහැකි වූ රුපියල් කෝටි ගණනක වංචාකාරයෙකු වූ සක්විති රණසිංහ ලෙස හඳුනාගත්තේය.ඒ වන විට ඔහු අත තිබුණේ මාමණ්ඩියගෙන් ඉල්ලා ගත් පන්දහසක මුදලක් පමණි. අල්ලා ගත් සක්විති ඒ වන විටත් රහස් පොලිසියට අවශ්‍ය පුද්ගලයකු වූ බැවින් ඔහු රහස් පොලිසියට බාර දීම අවසානයේ සිදුවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=n1008101</link>
    <topic>‘ජන සෙවණ’ ව්‍යාපෘතියෙන් වසර 6ක දී නිවාස දස ලක්ෂයක් ඉදි කිරීමට පියවර</topic>
    <author>මහින්ද අලුත්ගෙදර</author>
    <content>‘ජන සෙවණ’ නිවාස වැඩපිළිවෙළ යටතේ වසර 6ක් ඇතුළත නිවාස දසලක්ෂයක් ඉදිකිරීමට රජය සැලසුම් කරයි. නිවාස දස ලක්ෂයේ ඉලක්කය සපුරා ගැනීම සඳහා දැනට දළ ජාතික නිෂ්පාදනයෙන් සියයට 8ක් ලෙස සැලකෙන ඉදිකිරීම් කර්මාන්තයට වැය කරන මුදල් ප්‍රතිශතය සියයට 12 දක්වා වැඩිකරන ලෙස ජනාධිපති මහින්ද රාජපක්ෂ මහතා මුදල් අමාත්‍යාංශයේ නිලධාරීන්ට ඊයේ (9) උපදෙස් දුන්නේය.එසේම, නිවාස ඉඳිකිරීම සඳහා ලබාදෙන බැංකු ණය සඳහා පොලිය 8%ත් - 10% ත් අතර මට්ටමක පවත්වාගෙන යාමට අවශ්‍ය පියවර ගන්නා ලෙස ද ජනාධිපතිවරයා අදාළ නිලධාරීන්ට උපදෙස් දුන්නේය.ඉදිකිරීම් ඉංජිනේරු සේවා නිවාස සහ පොදු පහසුකම් අමාත්‍යාංශයේ ප්‍රගති සමාලෝචන රැස්වීම ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ (09) පැවැති අතර එහිදී ජනාධිපතිතුමන් මෙලෙස නිලධාරීන්ට උපදෙස් දුන්නේය. මහින්ද චින්තන වැඩපිළිවෙළ යටතේ අමාත්‍යාංශය ක්‍රියාත්මක කළ වැඩසටහන් සහ අමාත්‍යාංශයේ ඉදිරි සැලසුම් පිළිබඳව ද මෙහිදී ජනාධිපතිතුමන් දැනුවත් කෙරිණි.ඉදිකිරීම් ක්ෂේත්‍රයේ නියුතු කාර්මිකයන් නවීන දැනුමින් යුත් තාක්ෂණික ශිල්පීන් ලෙස ඉදිකිරීම් ක්ෂේත්‍රයට දායක කර ගැනීමටත්, ඔවුන්ගේ වෘත්තීමය තත්ත්වය ඉහළ නැංවීමටත් විශේෂ වැඩපිළිවෙළක් සකසන ලෙස ද ජනාධිපතිතුමා මෙහිදී අදාළ නිලධාරීන්ට උපදෙස් දුන්නේ ය.ඉදිරි නිවාස සංවර්ධන වැඩපිළිවෙළ ක්‍රියාත්මක කිරීමේ දී “මහින්ද චින්තන” ප්‍රතිපත්තිවලට අනුකූලව කොළඹ නගරයේ නිවාසවලින් 51%ක් වන පැල්පත් නිවාස වෙනුවට නව මහල් නිවාස 65,000ක් වතු නිවාස 30,000ක් ඉදිකිරීමට පියවර ගැනේ. රජයේ සහ පෞද්ගලික අංශයේ සේවා නිවාස වැඩපිළිවෙළක් ද මේ යටතේ ක්‍රියාත්මක කිරීමට නියමිතය. රජයේ සියලුම අමාත්‍යාංශ යටතේ ඉදිකරනු ලබන නිවාස ජාතික නිවාස සංවර්ධන අධිකාරය මගින් සම්බන්ධිකරණය කළයුතු බවට ද මෙහිදී ජනාධිපතිතුමා උපදෙස් දුන්නේ ය.තවද, මින් ඉදිරියට “දැයට කිරුළ” ප්‍රදර්ශනය සෑම දිස්ත්‍රික්කයකම පැවැත්වීමට කටයුතු යොදා ඇති බැවින් ඒ හා සමගාමීව අඩු වියදම් නිවාස තාක්ෂණය ගමට හඳුන්වාදී මේ වැඩපිළිවෙළක් සකසන ලෙස ද ජනාධිපතිතුමා නිලධාරීන්ට උපදෙස් ලබා දුන්නේය. රජයේ ඉඩම් බලහත්කාරයෙන් අත්පත් කරගෙන සිටින පුද්ගලයන්ට එරෙහිව නීත්‍යානුකූලව කටයුතු කිරීමටත් රජයේ නිවාස වැඩපිළිවෙළේ දී නීත්‍යානුකූ®ල ඉල්ලුම්කරුවන්ට ප්‍රමුඛත්වය ලබාදීමටත් පියවර ගන්නා ලෙසට ද ජනාධිපතිතුමා උපදෙස් දුන්නේය.ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ, නියෝජ්‍ය අමාත්‍ය ලසන්ත අලගියවන්න, අමාත්‍යාංශයේ ලේකම් නිශ්ශංක එන්.විජයරත්න මහත්වරු ඇතුළු නිලධාරීහු ද මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=n1008102</link>
    <topic>වෘත්තීය සෞඛ්‍ය සුරක්ෂිතතා අලුත් පනත පාර්ලිමේන්තුවට</topic>
    <author>අනුර ප්‍රේමලාල්</author>
    <content>වෘත්තීය සෞඛ්‍ය හා සුරක්ෂිතතා නමින් නව පනතක් ලබන නොවැම්බරයේදී පාර්ලිමේන්තුවට ඉදිරිපත් කෙරේ.රටේ සෑම කම්කරුවන් සිය දෙනකුට එක් වෘත්තීය සෞඛ්‍ය හා සුරක්ෂිතතා නිලධාරියකු පත් කිරීමට නව පනතින් ඉඩ සැලසේ.ඕනෑම කම්කරුවකු වෘත්තියේ නියැලෙන විට කිසියම් අනතුරකට භාජනය වීම වැළැක්වීම සහ ඔහුගේ සෞඛ්‍ය තත්ත්වය ඉහළ මට්ටමක පවත්වාගෙන යෑම ඇතුළත් වැඩපිළිවෙළක් නව පනතට අඩංගු වන බව වෘත්තීය සෞඛ්‍ය හා සුරක්ෂිතතා ආයතනයේ අධ්‍යක්ෂ ජනරාල් දොස්තර හේමන්ත වික්‍රමරත්න මහතා දිනමිණට කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=n1008103</link>
    <topic>සුසන්තගේ මරණය ගැන සෙවීමටඒක පුද්ගල ජනාධිපති කොමිසමක්</topic>
    <author/>
    <content>රුහුණු විශ්වවිද්‍යාලයේ සුසන්ත බණ්ඩාර සිසුවාගේ මරණය සම්බන්ධයෙන් කරුණු සොයා බැලීම සඳහා ඒක පුද්ගල ජනාධිපති කොමිසමක් පත් කෙරේ.ජනාධිපති මහින්ද රාජපක්ෂ මහතාගේ උපදෙස් මත පත් කෙරෙන. මේ කොමිසමේ සභාපතිවරයා ලෙස විශ්‍රාමලත් ශ්‍රේෂ්ඨාධිකරණ විනිසුරු ජගත් බාලපටබැඳි මහතා කටයුතු කරයි.පසුගිය ජූලි මස 22 වැනිදා සිදු වූ බණ්ඩාර සිසුවාගේ මරණය සම්බන්ධයෙන් නැඟෙන චෝදනා සහ ඊට වගකිවයුත්තන් සොයා බලා අවශ්‍ය නිර්දේශ ඉදිරිපත් කිරීමේ කටයුතු කොමිසමට පවරා ඇති අතර, කොමිසමේ වාර්තාව තෙමසක් තුළ ජනාධිපතිවරයා වෙත භාරදිය යුතුය.මේ මරණය සම්බන්ධයෙන් සිදු කෙරෙන පොලිස් පරීක්ෂණ පිළිබඳ යම් යම් ගැටලු පවතින බවට චෝදනා එල්ල වීමත්, මේ සඳහා වගකිවයුත්තන් සෙවීම මහජන අපේක්ෂා ඉටු කරන්නක් වීමත් සැලකිල්ලට ගෙන ජනාධිපතිවරයා විසින් මේ කොමිසම පත් කරනු ලැබ තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=n1008104</link>
    <topic>රජයේ සේවකයන් ගස් බැඳීමඅපේ ප්‍රතිපත්තිය නොවේ</topic>
    <author>ජයසිරි මුණසිංහ, කෑගල්ල සමූහ සහ කෑගල්ල දිස්ත්‍රික් සමූහ</author>
    <content>මහජනතාවට සෙත සැළසෙන දෑ සපයමින් ක්‍රියා කරන රාජ්‍ය සේවකයන් ගස් බැඳීම අපේ ප්‍රතිපත්තිය නොවන බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කළේ ය.කෑගල්ල දිස්ත්‍රික් සංවර්ධන කමිටු රැස්වීම ඊයේ (9) පෙරවරුවේ කෑගල්ල තැපැල් කාර්යාල ශ්‍රවණාගාරයේ පැවැති අවස්ථාවට සහභාගි වෙමින් ඒ මහතා මේ බව කීවේ ය.එහිදී වැඩිදුරටත් කතා කළ ඇමැතිවරයා, දේශපාලනඥයන් වන අපත් රජයේ නිලධාරීන් වන ඔබත් බලාපොරොත්තු වන්නේ වඩාත් හොඳ රටක් නිර්මාණය කිරීමයි. මෙහිදී තම තමන්ට පැවරෙන වගකීම හිතට එකඟව ක්‍රියාත්මක කිරීම අපි සැමගේ වගකීමයි. මහජන මුදල් වියදම් කරමින් ජනතා අවශ්‍යතා ඉටු කැර ගැනීමට සංවර්ධන වැඩවලින් අනිවාර්්‍යයෙන්ම ජනතාවට සේවය සැපයිය යුතුමයි.ඒවා පිළිබඳව සොයා බැලීම දේශපාලනඥයන් වන අපගේ වගකීමයි. එසේ නොමැතිව සියලු වැඩ පිටුපස සිට විධිමත් කිරීම වෙනුවට රාජ්‍ය සේවකයින් ගස් බැඳීම අපගේ පිළිවෙත නොවේ.රජය ක්‍රියාත්මක කරන සංවර්ධන කටයුතුවල ප්‍රතිඵලය මේ රටේ ජනතාවට ලැබිය යුතුයි. ජනතාව අපි කරන සියලු දෑ පිළිබඳව විමසිල්ලෙන් බලා සිටිනවා. මහජනයා ඉදිරියේ අපේ සියලු වැඩ කටයුතු විනිශ්චය කරන වෙලාවක් උදා වෙනවා. ඒ නිසා ඉතා වගකීමෙන් අපි කටයුතු කළ යුතු වෙනවා යැයිද බැසිල් රාජපක්ෂ මහතා කීවේ ය.මේ අවස්ථාව අමතා කෑගල්ල දිස්ත්‍රික් සංවර්ධන කමිටු සම සභාපතිවරුන් වන නියෝජ්‍ය ඇමැති රංජිත් සියඹලාපිටිය, සබරගමුව පළාත් ප්‍රධාන ඇමැති මහීපාල හේරත්, අධිකරණ ඇමැති ආතාවුද සෙනෙවිරත්න, කෑගල්ල දිස්ත්‍රික් දිසාපතිනි ප්‍රේමා දිසානායක යන මහත්ම මහත්මීහු කතා කළහ.ඇමැතිවරුන් වන මහාචාර්ය තිස්ස විතාරණ, පී.දයාරත්න, නියෝජ්‍ය අමාත්‍යවරුන් වන ආචාර්ය ජගත් බාලසූරිය, ලලිත් දිසානායක, එච්.ආර්.මිත්‍රපාල, පාර්ලිමේන්තු මන්ත්‍රීවරුන් වන වයි.ජී.පත්මසිරි, සබරගමුව පළාත් සභාවේ මැති ඇමැතිවරුන් , පළාත් පාලන ආයතන ප්‍රධානීහු, රජයේ නියෝජිතයන් ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=n1008105</link>
    <topic>හම්බන්තොට‘වරාය පතුල’නැරැඹීමට දුන් කාලය හෙටින් නිමයි</topic>
    <author/>
    <content>හම්බන්තොට වරාය ඉදි කෙරෙන ආකාරය නැරැඹීමට ජනතාවට ලබා දී තිබූ කාලය හෙටින් (11) අවසන් වන බව ශ්‍රී ලංකා වරාය අධිකාරිය ප්‍රකාශ කරයි.වරාය ඉදි කිරීම් කටයුතුවලට සිදුවන බාධා වැළැක්වීමේ අරමුණින් මේ තීරණය ගත් බව වරාය අධිකාරියේ සභාපති ආචාර්ය ප්‍රියත් බන්දු වික්‍රම මහතා පවසයි.මෙමස 15 වැනි දින වරායට ජලය පුරවන ‘කරදියවර මංගල්‍ය’ නැරැඹීම සඳහා වරාය අධිකාරිය සුවිශේෂී වැඩපිළිවෙළක් යොදා තිබේ. වාහන නැවැත්වීමේ පහසුකම් යොදා ඇති අතර එදින අලුයම හතරේ සිට වරාය පරිශ්‍රයට බාධාවකින් තොරව සියලු දෙනාටම ඇතුළු වීමට පහසුකම් සලසා දීමටද තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=n1008106</link>
    <topic>අනුරාධපුර මහ රෝහලේ දීවකුගඩු රෝගීහු 6ක් මිය යති</topic>
    <author>අනුරාධපුර මධ්‍යම විශේෂ ඒ. ජී. පෙරේරා</author>
    <content>අනුරාධපුර ශික්ෂණ රෝහලේ ප්‍රතිකාර ලබමින් සිටි වකුගඩු රෝගීන් හය දෙනකු පසුගිය සතියේ මිය ගිය බව අනුරාධපුර රෝහලේ ප්‍රකාශකයෙක් පැවසීය.අනුරාධපුර ශික්ෂණ රෝහලේ වකුගඩු රෝගීන් සඳහා ප්‍රතිකාර ලබාදෙන ඒකකයේ ප්‍රතිකාර ලබමින් සිටි හය දෙනෙකු මෙසේ ජීවිතක්ෂයට පත්වූ අතර දින පහකදී රෝගීන් හය දෙනා මිය ගිය බවද රෝහල් ප්‍රකාශකයා පැවසීය. අනුරාධපුර දිස්ත්‍රික්කයේ රෝගීන් පස් දෙනෙකු හා වවුනියාව ප්‍රදේශයේ එක් අයකු මෙසේ මිය ගොස් ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=n1008107</link>
    <topic>දුවගේ කළු ගල් පහරින් මව මරුට</topic>
    <author>මහව සමූහ</author>
    <content>මහව පොලිස් බලප්‍රදේශයේ පයිලිගම ගමේ විසූ 47 හැවිරිදි මවක් තම දුව එල්ල කළ ගල් ප්‍රහාරයකින් මරුමුවට පත්ව ඇත. මෙසේ තම මව මරාදමා ඇත්තේ අවුරුදු 25ක් වයසැති ශිරෝමි නැමැත්තියක් බව පොලිසිය කියයි. මරුමුවට පත් අයි. එම්. සීලවතී මහත්මිය දූ දරුවන් 6 දෙනකුගේ මවකි. ඉන් දරුවන් දෙදෙනෙකුම සසුන්ගතව ඇති අතර තවත් දරුවෙක් ආරක්ෂක අංශයේ සේවය කරයි.මේ මව සහ දුව එකම නිවසක කාලයක් තිස්සේ ඉතා හොඳින් ජීවත් ව සිටි අතර සිද්ධිය වූ දින උදෑසන 6ට පමණ එම නිවසේ දී මවට මැරෙනතුරුම කළු ගලකින් පහරදී ඇත. මේ දෙදෙනා ම කිසියම් මානසික ආබාධයකින් කල්ගතකළ බව ගම්වාසිහු කියති.මේ මරණය පිළිබඳ පරික්ෂණ කුරුණෑගල මහ රෝහලේ අධිකරණ වෛද්‍යවරයා සහ මහව වැඩබලන මහේස්ත්‍රාත් සිරිපාල හපුආරච්චි යන මහත්වරුන් පැවැත්වූ අතර වැඩිදුර පරීක්ෂණ මහව පොලිසියේ අපරාධ විමර්ශන අංශය විසින් පවත්වනු ලැබේ. සැකකාර ශිරෝමි නැමැත්තිය රක්ෂිත බන්ධනාගාර ගත කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=n1008108</link>
    <topic>තැන්පතුකරුවන්එකවර මුදල් ඉල්ලූ නිසා රටින් පැන්නා</topic>
    <author>චන්ද්‍රිකා පෙරේරා</author>
    <content>මුදල් තැන්පතුකරුවන් එකවර මුදල් ආපසු ඉල්ලීම හේතුවෙන් අදාළ මුදල් ගෙවා ගැනීමට නොහැකිව රටෙන් පැනගිය බව සක්විති රණසිංහ රහස් පොලිසියට ප්‍රකාශ කැර තිබේ.තැන්පතු සඳහා පොළිය නිසි පරිදි ගෙවූ බව ද සමහර පුද්ගලයන්ට ඔවුන්ගේ ඉල්ලීම පරිදි තැන්පත් කළ මුළු මුදල ලබාදීමට පියවර ගත් බව ද ඔහු පවසා ඇත. සියලු තැන්පත්කරුවන්ට එකවර මුදල් ගෙවීමට තම මූල්‍ය ආයතනය සතුව මුදල් නොතිබුණු බව ද රහස් පොලිසිය කළ ප්‍රශ්නකිරීම්වල දී ඔහු පවසා ඇත.යම් යම් ආයෝජනවල තැන්පත් මුදල් යොදවමින් පොළී මුදල් ලබාදීමත් සමහරුන්ට තැන්පතු ආපසු දීමත් හේතුවෙන් තමා බංකොලොත් වූ බව ඔහු කියා ඇත.මෙරටින් පැනගොස් ඉන්දියාවේ සැඟවී සිටි ව්‍යාජ නමකින් නැවත ලංකාවට පැමිණ සිටි සක්විති රණසිංහ ඉකුත් 6 දා නවගමුවේ ඔහුගේ බිරියගේ නිවසේ දී අත්අඩංගුවට ගැණිනි. සක්විති හා ඔහුගේ පවුලේ සාමාජිකයන් මෙරටට පැමිණීම සඳහා භාවිත කළ දෙමළ නම් සහිත විදෙස් ගමන් බලපත්‍ර සොයා ගැනුණේ වත්තල හේකිත්ත පාරේ ඔවුන් සැ¼ඟවී සිටි නිවෙස සෝදිසි කිරීමේ දී යැයි රහස් පොලිසිය ප්‍රකාශ කළේය.මේ වන විට රැඳවුම් නියෝග මත සැකකරුවන් රඳවාගෙන රහස් පොලිසිය මගින් ප්‍රශ්න කරගෙන යයි.ඔහු සතු වත්කම් පිළිබඳ කිසිම තොරතුරක් මෙතෙක් අනාවරණය වී නැති බව ද අපරාධ පරීක්ෂණ දෙපාර්තමේන්තුව සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=n1008109</link>
    <topic>සක්විතිගේ දරුවෝ දෙදෙනාපරිවාස භාරයට පත් කෙරෙති</topic>
    <author>සුරන්ජිත් පෙරේරා, මානෙල් පුෂ්ප කුමාරි</author>
    <content>සක්විති රණසිංහගේ දරුවන් දෙදෙනාගේ ආරක්ෂාව තකා ඔවුන් පරිවාස භාරයට පත්කරන ලෙසත්, එතෙක් ළමා නිවාසයක රඳවා තබන ලෙසත් ගංගොඩවිල ප්‍රධාන මහේස්ත්‍රාත් අනුර කුමාර හේරත් මහතා ඊයේ (9) නියෝග කෙළේ ය.රුපියල් කෝටි 105ක මූල්‍ය වංචාවක් සම්බන්ධයෙන් මේ වන විට රහස් පොලිස් අත්අඩංගුවේ පසුවන චන්දන වීරකුමාර හෙවත් සක්විති රණසිංහ සහ බිරිය වන ජේ. කුමාරි අනුරාධිනී යන අඹු සැමි යුවළගේ දරුවන් දෙදෙනා ඊයේ (9) ගංගොඩවිල අධිකරණයට රහස් පොලිසිය මගින් ඉදිරිපත් කර තිබුණු අතර, දරුවන් දෙදෙනා සම්බන්ධයෙන් අධිකරණයට යොමු කළ වාර්තාව සලකා බලමින් ප්‍රධාන මහේස්ත්‍රාත්වරයා අදාළ නියෝග ලබා දුන්නේ ය.දරුවන් දෙදෙනාගේ ආරක්ෂාව තකා ඔවුන්ගේ නම් හෝ ඡායාරූප මාධ්‍ය මගින් හෙළි නොකරන ලෙස ද රහස් පොලිසිය අධිකරණයෙන් කළ ඉල්ලීමට මහේස්ත්‍රාත්තුමා අවසර දුන්නේ ය. දරු දෙදෙනා සම්බන්ධයෙන් පරිවාස වාර්තාවක් අධිකරණයට ඉදිරිපත් කරන ලෙසට ද පරිවාස නිලධාරින්ට දැනුම් දුන් ප්‍රධාන මහේස්ත්‍රාත්වරයා එතෙක් පරිවාස නිලධාරින් බාරයේ (නම සඳහන් නොකරන ලද) ළමා නිවාසයක රඳවා තබන ලෙසට ද වැඩිදුරටත් නියෝග කෙළේ ය.දරුවන් පොලිස් නිලධාරින් සමඟ අධිකරණයට ඉදිරිපත් කිරීමේදී දැඩි ලෙස බියපත් ස්වරූපයකින් සිටිනු දක්නට ලැබිණි. මහේස්ත්‍රාත්වරයා ඉංග්‍රීසි බසින් එම දරු දෙදෙනා ගෙන් තොරතුරු විමසූ විට ඔවුහු ඉංග්‍රීසි බසින් පිළිතුරු දුන්හ. දරු දෙදෙනාගේ භාරකාරත්වය ඉල්ලා සක්විතිගේ බිරියගේ මවත්, පියාත්, නීතිඥ ආශා කහවත්ත, ආර්. එම්. ජයසුන්දර යන නීතිඥවරුන් සමඟ අධිකරණයේ පෙනී සිටියහ.දෙපාර්ශ්වයේ කරුණු සැලකිල්ලට ගත් මහේස්ත්‍රාත්වරයා දරු දෙදෙනා නිසි භාරකාරත්වයකට පත් කෙරෙන තුරු ළමා නිවාසයක රඳවා තැබීමටත් ඔවුන් පිළිබඳ පරිවාස වාර්තාවක් කැඳවන ලෙසටත් පොලිසියට නියම කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=n10081010</link>
    <topic>අයථා ලෙස කෙරෙන කොළඹ-යාපනය බස් ධාවනයෙන් රු. මිලියනයක පාඩුවක්</topic>
    <author>ශීලා උඩුවර</author>
    <content>යාපනය - කොළඹ මහා මාර්ගයේ ටෙන්ඩර් පරිපාටියෙන් තොරව සුඛෝපභෝගී හා අර්ධ සුඛෝපභෝගී බස් ධාවනය කිරීම සම්බන්ධයෙන් ප්‍රවාහන අමාත්‍යාංශයට හා ජාතික ගමනාගමන කොමිසමට එරෙහිව අධිකරණයේ නඩු පවරන බව ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා කීය.එම මාර්ගයේ අයථා අන්දමට බස් රථ 68ක් ධාවනය කෙරෙන බවත් මේ නිසා රජයට වාර්ෂිකව රුපියල් බිලියන 10ක් පමණ අහිමි වන බවත් ගැමුණු විජේරත්න මහතා පෙන්වාදෙයි. මේ පිළිබඳව තම සංගමය අල්ලස් හා දූෂණ කොමිසන් සභාවට පැමිණිලි කර ඇති බවද ඔහු කීය.යාපනය - කොළඹ බස් සේවාව සඳහා ඉකුත් මාර්තු මාසයේ බස්රථ 16ක් සඳහා ටෙන්ඩර් කැඳවා බස් හිමියන් 16 දෙනෙකු තෝරාගෙන ඇති නමුත් එයින් ජාතික ගමනාගමන කොමිසමට මුදල් ගෙවා ඇත්තේ 2ක් පමණක් බවත් අනික් අය මුදල් නොගෙවා අයථා ලෙස බස් ධාවනය කරන බවත් විජේරත්න මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=n10081011</link>
    <topic>කෝටි 1 ½ ක පාඩුවක් කළැයි චෝදනා ලැබූරේල්ලුවේ ලොක්කාට ලක්ෂයක ශරීර ඇප</topic>
    <author>රන්ජිත් පද්මසිරි හා සිරිසේන රාජපක්ෂ</author>
    <content>නිවැරැදි නොවන භාණ්ඩ මිලදී ගැනීමට කටයුතු කිරීමෙන් රජයට රුපියල් එක් කෝටි තිස් හත් ලක්ෂ දාහත් දහස් එකසිය හැට හතක් පාඩු කිරීම සම්බන්ධයෙන් චෝදනා ලැබූ ලංකා දුම්රිය දෙපාර්තමේන්තුවේ සාමාන්‍යාධිකාරි පී. පී. විජේසේකර යන අය රුපියල් ලක්ෂයක ශරීර ඇප මත මුදාහරින ලෙස කොළඹ ප්‍රධාන මහේස්ත්‍රාත් රශ්මි සිංගප්පුලි මහතා නියෝග කළේය.දුම්රිය සාමාන්‍යාධිකාරිවරයා රත්මලාන දුම්රිය අංගනයේ වැඩබලන යාන්ත්‍රික ඉංජිනේරුවරයා ලෙස සේවය කළ සමයේ දී සිදුකළ ගනුදෙනු දෙකක් සම්බන්ධයෙන් අල්ලස් හෝ දූෂණ චෝදනා විමර්ශන කොමිසම මේ නඩුව පවරා ඇත. විත්තිකාර විජේසේකර යන අයට එරෙහිව මේ නඩුවෙන් චෝදනා 7 ක් ඉදිරිපත් කර තිබේ. සාක්කිකරුවන් 19 දෙනෙකු හා නඩු භාණ්ඩ 7 ක් චෝදනා පත්‍රයෙන් ඉදිරිපත් කර තිබේ.නිකුත් කළ නොතීසි මත අධිකරණය හමුවේ පෙනී සිටි විත්තිකාර විජේසේකර යන අයට චෝදනා පත්‍රය කියවා දුන් පසු ඔහු ඊට නිවැරැදි කරු යැයි ප්‍රකාශ කළේය. රජයට පාඩු සිදුවන බව දැන දැනම දුම්රිය දෙපාර්තමේන්තුවට ජර්නල් පෙට්ටි මිලදී ගැනීමේදී වැරැදි සාම්පල් නිවැරැදි සාම්පල් ලෙස අනුමත කිරීම, වැරැදි ආදර්ශක හා සිතියම් නිවැරැදි ඒවා ලෙස අනුමත කිරීම, භාණ්ඩ නැව්ගත කිරීමට පෙර අවශ්‍ය නීතිමය ප්‍රතිපාදන වගන්ති නොසලකා හැරීම යන කරුණු සම්බන්ධයෙන් විත්තිකරුට එරෙහිව මේ නඩුවේ චෝදනා ගොනුකැර තිබේ.රජයට සිදුකළ පාඩුව 1995 මැයි මස 05 වැනි දින රුපියල් 88,49,056 ක්ද 2000 අගෝස්තු මස 22 දින රුපියල් 48,68111.00 ක්ද වශයෙන් විත්තිකරුට එරෙහිව ඉදිරිපත් කැර ඇති චෝදනා පත්‍රයේ සඳහන් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=n10081012</link>
    <topic>උසස් පෙළ සංවිධාන කටයුතුඇමැති බන්දුලගේ පරීක්ෂාවට</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර උසස් පෙළ විභාගයේ සංවිධාන කටයුතු නිරීක්ෂණය සඳහා අධ්‍යාපන ඇමැති බන්ධුල ගුණවර්ධන මහතා ඊයේ (09) පෙරවරුවේ විභාග මධ්‍යස්ථාන දෙකකට ගියේ ය.කොළඹ විශාඛා විද්‍යාලයයේ හා හැව්ලොක් ටවුමේ ලුම්බිණි විද්‍යාලයේ විභාග මධ්‍යස්ථාන දෙකට ගිය ඇමැතිවරයා එහි පිහිටුවා තිබූ සම්බන්ධීකරණ මධ්‍යස්ථානවල සිදු කැරෙන කටයුතු නිරීක්ෂණය කෙළේය.අධ්‍යයන පොදු සහතික පත්‍ර උසස් පෙළ හෝ සාමාන්‍ය පෙළ විභාග ඉතිහාසයේ අධ්‍යාපන ඇමැතිවරයෙක් විභාග නිරීක්ෂණ චාරිකාවක යෙදුණු පළමු අවස්ථාව මෙය බව විභාග කොමසාරිස් ජනරාල් අනුර එදිරිසිංහ මහතා පැවසීය.විභාග ශාලාවලට ගොස් විභාග අපේක්ෂකයන්ට බාධා නොකිරීමට වග බලාගත් ඇමැතිවරයා සියලුම විභාග අපේක්ෂකයන් වෙනුවෙන් ඉටු කරන සේවාවන් ගැන විභාග දෙපාර්තමේන්තුවට ප්‍රශංසා කෙළේ ය. විභාග දෙපාර්තමේන්තුවේ ක්‍රියාදාමය සංකීර්ණ වන බැවින් එය ලෙහෙසි පහසු දෙයක් නොවන බවත් කිසිම තැනක අඩුපාඩුවක් නොවන අයුරින් එම කටයුතු සංවිධානය කොට මෙහෙයැවීම ගැන විභාග කොමසාරිස් ජනරාල්වරයා ප්‍රමුඛ දෙපාර්තමේන්තුවේ කාර්ය මණ්ඩලය අගය කරන බවත් ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=n10081013</link>
    <topic>ඩෙංගු මාරයාගේ දෑතට පොඩි වීතවත් පුංචි මල් කැකුළක් අකාලයේ මිලින විය</topic>
    <author>සටහන - ජීවනී පතිරණ සේයා - සමන් ශ්‍රී වෙදගේ</author>
    <content>“මගේ දරුවව අන්තිම මොහොතෙයි රජයේ රෝහලට අරන්් ගියේ. මට වැරදුනේ එතනයි. අනේ මම අනිකුත් දෙමාපියන්ගෙන් ඉල්ලන එකම ඉල්ලීම තමන්ගේ දරුවන් අසනීප වූ දිනයේම රජයේ රෝහලකට ගෙනියන්න. හෙට නොවෙයි අදම” යැයි ඩෙංගු රෝගයෙන් මියගිය ඩිලුනි කාව්‍යා දියණියගේ් පියා ඊයේ (09) හැඬු කඳුළින් පැවැසීය.ඩිලුනි කාව්‍යා දියණිය බොරැල්ල ශ්‍රී සංඝමිත්තා බාලිකා විදුහලේ 4 වසරේ (ඩේලියා) ඉගෙනුම ලැබූ දක්ෂ සිසුවියකි. ඇය පදිංචිව සිටියේ නාරාහේන්පිට මැනිං ටවුන් හි ගජබාපුර අංක 12/22 නිවසේය.මීට සති දෙකට ඉහතදී ඇයට උණ සැදුණු නිසා දෙමාපියන් පෞද්ගලික වෛද්‍ය මධ්‍යස්ථානයකින් පුංචි ඩිලුනිට වෛද්‍ය ප්‍රතිකාර ලබාදී ඇත.ලේ පරීක්ෂා කිරීමෙන් අනතුරුව ඇයට දිගින් දිගටම පෞද්ගලික වෛද්‍ය මධ්‍යස්ථානයකින් ප්‍රතිකාර ලබාදීමෙන් අනතුªරුව පාසල් යෑවීමටද මවුපියෝ පියවර ගෙන තිබේ.නමුත් රුදුරු ඩෙංගු මාරයා පුංචි ඩිලුනිව වෙලාගෙන ඇති බව ඇයව පරීක්ෂා කළ පෞද්ගලික වෛද්‍ය මධ්‍යස්ථානයේ වෛද්‍යවරයාට හෝ ඇගේ දෙමාපියන්ට සොයා ගැනීමට නොහැකි විය.ඉකුත් සඳුදා (02) දිනයේ සුපුරුදු පරිදි ඩිලුනි පාසල් ගියද එදින ඇගේ සෞඛ්‍ය තත්ත්වය එතරම් යහපත් තත්ත්වයක නොතිබිණි. පසුව ඇගේ දෙමාපියන් ඇයව රිජ්වේ ආර්යා ළමා රෝහලට ඇතුළත් කිරීමට පියවර ගෙන ඇත.මෙහිදී රිජ්වේ ආර්යා ළමා රෝහලේ වෛද්‍යවරුන් ඇතුළු කාර්ය මණ්ඩලය තම දියණිය බේරා ගැනීමට දැරූ වෙහෙස ඩිලුනිගේ පියාගේ මුවින් පිටවූයේ මේ අයුරින්.“රජයේ රෝහල්වල ඉන්නේ දෙවිවරු. මගේ දරුවා බේරාගන්න අන්තිම විනාඩිය දක්වා සටන් කරපු අයුරු මගේ ඇස්දෙකෙන්ම දැක්කා. මට වැරදුණේ එතනයි. ඇයි මම දරුවා අසනීප වූ සැනින්ම රජයේ රෝහලකට රැගෙන නොගියේ. පෞද්ගලික රෝහල්වල ඉන්නෙත් දෙවිවරු තමයි. ඒත් සල්ලි තියනකම්”“මගේ දුව ජීවත් කරවන්න රිජ්වේ රෝහලේ වෛද්‍යවරු රුපියල් ලක්ෂ 4 ක වඩා වැය කර ප්‍රතිකාර කළා. ඒත් අද මට මගේ මල්කැකුල නෑ. මම මගේ දරුව අරන් ගියේ අන්තිම මොහොතේ.”“මගේ ඉල්ලීම අම්මේ තාත්තේ ඔයාලගේ දරුවන් බේරාගන්න. හෙට නොවෙයි අදම. ඩෙංගු මාරයා සර්වාංගය මොහොතින් වෙනස් කරනවා.”ඩිලුනි දියණිය අද ජීවිතයෙන් සමුගෙන අවසන්ය. ඇය දින 2 ක් දැඩි සත්කාර ඒකකයේ ප්‍රතිකාර ලැබූවද ඒ වන විටත් ඇගේ වකුගඩු අක්‍රීය වී ගොස් ඇති බව වෛද්‍යවරුන්ට පසක් වී ගොස් තිබුණි.පුංචි ඩිලුනි පිළිබඳ අදහස් දැක් වූ උපාලි පෙරේරා මහතා - “මම ඩිලුනි දූගේ අසල්වැසි නිවැසියෙක්. මේ දරුවා මුළු වත්තේම අයගේ හිත දිනාගත්ත සුරතල් දියණියක්. ඇගේ ගතිගුණ අදටත් මට හිතාගන්න බෑ. ඇගේ පුදුමාකාර ආකර්ශනයක් තිබුණා. ඕනෑම අයෙකුගේ හිත දිනා ගැනීමට පුංචි ඩිලුනිට තිබුණේ පුදුමාකාර හැකියාවක්. මේ වත්තේ පවුල් 300 ක් පමණ තිබෙනවා. නමුත් ගමේ පන්සලේ පින්කමට 25 ක් වත් ගෙන්න ගන්න බෑ. නමුත් ඩිලුනි දුව වෙනුවෙන් පන්සලේ පැවැත්වූ බෝධි පූජාවට මුළු වත්තේම ජනතාව සහභාගි වුණා. අද මේ එක ගෙයක්වත් හරියට කෑමක් උයාගෙන කාල නෑ. මේ අකල් මරණය අපට දැඩි කම්පනයක්.”ඩිලුනිගේ පන්තිය ගුරුතුමිය වු එල්. මාලනී මහත්මිය අදහස් දැක්වූයේ මේ අයුරිනි. අනේ මට මේ ළමයගේ ගතිගුණ ගැන කියල නිම කරන්න බෑ. අන්තිම හොඳ ළමයෙක්. හරිම නිහතමානී හික්මුණ ගති ලක්ෂණ තිබුණා. මගේ පන්තියේ ළමයි 45 දෙනා අතරින් මේ දරුවාගේ විශේෂත්වයක් තිබුණා. ඉගෙනීමටත් දක්ෂයි. එයාගේ පුදුමාකාර ගතිලක්ෂණ තිබුණේ නොඉන්න කමටදැයි කියල මට දැන් හිතෙනවා.මේ දරුවා ඉකුත් සඳුදා (02) පන්තියේදී දෙසැරයක් විතර වමනේ් දැම්මා. මම දෙමාපියන්ට දන්වන්නම් කිව්වට එපා කියලා කිව්වා. පස්සේ දරුවා හොඳට හිටියා. බත් කාල ආවේ කියල කිව්වා.ඇත්තටම අද ජනමාධ්‍ය තුළින් ඩෙංගු රෝගය පිළිබඳ අනන්තවත් දැනුවත් කරනවා. නමුත් මට හිතෙනවා ඩිලුනිගේ දෙමාපියෝ අවධානය යොමු කළා මදිද කියලා. අපේ පාසලේදී නම් කිසිසේත්ම ඩෙංගු හැදෙන්න විදිහක් නෑ. පන්ති කාමර හා අවට පරිසරය නිරන්තරයෙන් දුම් ගසා පිරිසිදු කරනවා. විදුහල්පතිතුමිය වැඩි හරියක් ඉන්නේ පාසල් වත්තේමයි. අපි කිසිම ඩෙංගු අවදානමකට ඉඩ තියල නෑ. මට හිතෙන්නේ දරුවාගේ පරිසරය මෙයට බලපාන්න ඇති කියලා.ශ්‍රී සංඝමිත්තා බාලිකා විදුහලේ විදුහල්පතිනී විනීතා ජයවීර මහත්මිය - අපේ පාසලේ දියණියක් ඩෙංගු රෝගයට ගොදුරුවීම පුදුමයක්. ඇත්තටම පාසලේ පරිසරයෙන් ඩෙංගු මදුරුවන් ඉන්නව කියල මම විශ්වාස කරන්නේ නෑ. අපේ පාසලට ඇවිල්ලා බලන්න. අපි අවුරුදු 5 ක් තිස්සේ පාසලේ ශ්‍රමදාන පවත්වනවා.අද ඩිලුනිගේ පියා වන නිශාන්තටත්, මව සුජානි ෆොන්සේකාටත් තම පවුලේ සුරතලී අහිමිව ගොස්ය. කොළඹ ගෝතමී බාලිකාවේ 9 ශ්‍රේණියේ ඉගෙනුම ලබන ඩිලුනිගේ එකම අක්කාටද අද එකම නැගණියගේ් වියෝව දරා ගැනීමට නොහැකිය.පාසලේදී නැටුමට, ගැයුම, වැයුමට මෙන්ම ඉගෙනීමට පවා දස්කම් දැක් වූ පුංචි ඩිලුනි පාසලේ යහළුවන්ගෙන් සමුගෙන අවසන්ය. අනාගතය බාර ගැනීමට සිටි දරුවෙක් රටට අහිමි වී ගොස්ය. තවත් දරුවෙකුට මෙවන් ඉරණමක් අත්වීමට ඉඩ නොතැබීම දෙමාපියන්ගේ මෙන්ම සමස්ත ප්‍රජාවගේම යුතුකමකි. ඒ නිසා තම දරුවාට පමණක් නොව පරිසරයටද එක සේ ආදරය කිරීමෙන් ඩෙංගු වැනි වසංගත රෝගවලින් අත්මිදීමට හැකිවනු නොඅනුමානය.ඩිලුනි පුංචි දූ සමාජයට මහඟු පාඩමක් කියාදෙමින් ජීවිතයෙන් සමුගෙන අවසන්ය. අපිද ඇයට නිවන් සුව පතමු..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=n10081014</link>
    <topic>සරුංගලය ගන්න ගිය ගිහාන්ට විදුලි රැහැන මරු කැඳවයි</topic>
    <author>කොළොන්නාව සමූහඒ. සුමනසේන</author>
    <content>විදුලි බල මණ්ඩලයේ අධි සැර විදුලි රැහැනක පැටලුනු සරුංගලයක් වහලක සිවිලිමක් මතට නැගී බටලීයක ඇමුණු කම්බි කොක්කක ආධාරයෙන් ගැනීමට උත්සාහ දැරූ පාසල් සිසුවකු විදුලි සැර වැදී මියගොස් ඇත.මෙසේ මියගොස් ඇත්තේ වැල්ලම්පිටිය පොලිස් වසමට අයත් වෙලේවත්ත ප්‍රදේශයේ පදිංචිව සිටි සේදවත්ත ශ්‍රී සිද්ධාර්ථ විදුහලේ 5 වසරේ ඉගෙණුම ලබන ආර්. ඩබ්ලිව්. ගිහාන් චානක නමැති 11 හැවිරිදි දරුවෙකි.මියගිය චානකගේ පියා වෑද්දුම් කාර්මික ශිල්පියකු වන ආර්. ඩබ්ලිව්. පේ‍්‍රමසිරි මහතා තම පුතාගේ මරණය සම්බන්ධව මෙසේ කීවේය.මෙම අධිවේගී විදුලි රැහැන් මීටර තුනක පමණ ප්‍රමාණයක් ගලවා ඉවත් කළා. ඒ වෙලාවේ පාරට උඩින් තියෙන මේ කණු දෙක අතර කම්බි ටිකත් ඉවත් කරන්න කියලා ඒ ආපු මහත්වරුන්ට අපි වැන්දෙ නැති ටික විතරයි.ඒගොල්ලො අපි කියාපු දේවල් ඇහැව්වේ නැහැ. එහෙම ඇහැව්වා නම් මේ වගේ මරණයක් වෙන්නේ නැහැ. මීට පෙරත් මේ විදුලි මාර්ගයේම තරුණයන් දෙදෙනෙක් විදුලි සැරවැදී මියගියා.මියගිය චානකගේ මව බී. ඩබ්ලිව්. ශි‍්‍රයා මංගලිකා මහත්මිය, මගේ පුතා ඉගෙණීමට එතරම් දක්ෂ දරුවෙක් කියලා කියන්න බැහැ. ඒ වුනත් හැමදාම පාසලටත්, දහම් පාසලටත් යනවා හරිම තැන්පත් දරුවෙක්. හැම කෙනෙකුටම උපකාර කරන්න කැමතියි.මේ මරණය වුනෙත් යාලුවෙකුගේ සරුංගලයක් අරන් දෙන්න ගිහිල්ලයි. දැන් වෙච්ච දේවල් ගියාවේ. මම කියන්නේ අද මම විඳින මේ දුක්කන්දරාව තවත් අම්මා කෙනෙකුට නොවන්න කිසිම ප්‍රයෝජනයකට නැති මේ විදුලි රැහැන් ටික දැන්වත් මෙම ස්ථානයෙන් ඉවත් කරලා දාන්න වගකිවයුත්තන් ක්‍රියා කළොත් හොඳයි කියන එකයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=n10081015</link>
    <topic>රැකියාවෙන් අස්කළාට අමනාපවි නෝර්වේජාතිකයාට පහරදීලා</topic>
    <author/>
    <content>රැකියාවෙන් අස්කළේ යැයි කියන සිද්ධියක් මත කටුනායක ආයෝජන කලාපයේ ආයතනයක සේවය කරණ නෝර්වේ ජාතිකයකුට පහරදී ඔහුගේ මෝටර්රථයට බරපතල හානි සිදුකළේයැයි කියන අයෙක් මීගමුව පොලිසිය විසින් (8) දා අත්අඩංගුවට ගෙන ඇත.අත්අඩංගුවට පත්ව ඇත්තේ රද්දොළුවගම පුස්වල පදිංචි බන්දුල ප්‍රේමචන්ද්‍ර නැමැති අයෙකි. පහරකෑමට ලක්වූ 446/4 කොළඹපාර මීගමුව පදිංචි ස්ටෙන්ඩ් පෙන්ෂන් නැමැති නෝර්වේ ජාතිකයා තුවාල ලබා මීගමුව දිසා මහ රෝහලේ ප්‍රතිකාර ලබයි.මීගමුව දිසාරෝහල ආසන්නයේ කොළඹ පාරේදී තුවාලකරු හා සැකකරු අතර බහින් බස් වීමක් සිදුවී සැකකරු තුවාල කරුට පහරදී ඔහු පදවාගෙන පැමිණි වාහනයටද බරපතළ හානි සිදු කළ බව සිද්ධිය දුටුවෝ ප්‍රකාශ කළහ.මීගමුව පොලිසිය වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=r1008101</link>
    <topic>දොඹගොඩ ගණේකන්ද විහාරයේ සඳුන්ගස හොරෙන් කපලා</topic>
    <author>හොරණ සමූහ - බන්ධුල ආර්. ගුලවත්ත සහ බූලත්සිංහල සමූහ</author>
    <content>දොඹගොඩ ගණේකන්ද පුරාණ විහාරස්ථාන භූමියේ තිබුණු අවරුදු 300ක් පමණ පැරැණි සුදු හඳුන් වෘක්‍ෂයක් රාත්‍රි කාලයෙහි කිසියම් පුද්ගලයකු විසින් මුලින්ම කපා කැලයේ සඟවා තිබියදී අඟුරුවාතොට පොලිසිය සොයා ගෙන ඇත.විහාරස්ථානයේ වැඩ වෙසෙන ස්වාමින් වහන්සේ නමකගෙන් ලබා ගත් තොරතුරු අනුව නිරීක්‍ෂණයේ යෙදුණු පොලිස් නිලධාරීන් සැකකරු අත්අඩංගුවට ගෙන අධිකරණයට ඉදිරිපත් කිරීමෙන් පසු රක්‍ෂිත බන්ධනාගාර ගත කෙළේය.ගණේකන්ද පුරාණ විහාරයේ විහාරාධිපති දොඹගොඩ සිරිනිවාස හිමි, භූමියේ දුර්ලභ ඖෂධ ශාකත් තිබෙනවා. බුරුත, කලුමැදිරිය, තේක්ක, කළුවර, මිදෙල්ල වැනි වටිනා ගස් වර්ගත් තිබෙනවා. මේ ප්‍රදේශයේ තමයි පැරැණි විහාරස්ථානය තිබුණේ.මේ ගස අවුරුදු 300ක් පැරණියි. ලංකවේ සුදු හඳුන් ගස් ඉතා දුර්ලභයි. වයස වැඩි වුණත් ගස වැවී තිබෙන්නේ අඩු මට්ටමකින්. කපා දමන ලද සුදු සඳුන් ගස අඩි 20ක් උසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=r1008102</link>
    <topic>‘ළදරු මිතුරු’ඉතුරුම් සේවාවක් අරඹයි</topic>
    <author>මහරගම විශේෂ - වේහැල්ලේ පියතිලක</author>
    <content>මවුකිරි නොදී හැදෙන දරුවාගේ මොළයේ වැඩීම හා පෞරුෂ වර්ධනය මන්දගාමී බව අද විද්‍යාව විසින් ද පෙන්නා දී තිබේ.තවද මවු කිරෙන් පෝෂණය නොවූ දරුවන් තුළ මාතෘ පේ‍්‍රමය හීනවන බවත් මානව භක්තිය හීනවන බවත් මානව විද්‍යාඥයින්ගේ මතය වී ඇත.එම නිසා මානව වර්ගයාගේ යහ පැවැත්ම සඳහා මවු කිරෙන් දරුවන් පෝෂණය කිරීමට මවුවරුන් පෙළඹවීම සඳහා එක්සත් ජාතීන්ගේ සංවිධානය මගින් මව් කිරි සතියක් ප්‍රකාශයට පත්කර ඇත.මේ නව ප්‍රවනතාව මත 1997 සිට ලෝකයේ රටවල් 170ක් මවු කිරි සතිය පවත්වයි.2009 වසරේ මවුකිරිදීම අතින් ලෝකයේ දෙවැනි ස්ථානයේ සිටි ශ්‍රී ලංකාව 2010 වසරේ ප්‍රථම ස්ථානය හිමිකරගෙන තිබේ.මේ ප්‍රීතිය සැමරීම සඳහා සර්වෝදය කුලඟන සමිතිය හා දකුණු ආසියා ළදරු හා ළමා ආහාර පිළිබඳ ක්‍රියාකාරී ජාලයේ හා මවුකිරි දීම පිළිබඳ ලෝක ක්‍රියාකාරී සංවිධානයේ ශ්‍රී ලංකා සම්බන්ධීකාරක අමරා පීරිස් මහත්මියගේ ආරාධනාවක් අනුව සිඟිති ළමා හමුව මඟින් ළදරු මිතුරු ඉතුරුම් සේවාවක් ශ්‍රී ලංකා නිදහස් කාන්තා සංවිධානයේ උප සභාපතිනි, මහරගම නාගරික මන්ත්‍රීනී චන්ද්‍රිකා ද සොයිසා මහත්මිය ඉකුත් දා ආරම්භ කළා ය.කිරිදෙන මවුවරුන්ට උපහාරයක් ලෙසත් අපේ දරුවන් මානව හිතකාමී පරපුරක් බවට පත් කිරීමටත් තමන් මේ පියවර ගත් බව සොයිසා මහත්මිය නව ගිණුම් ක්‍රමය තලවතුගොඩ හැටන් නැෂනල් බැංකුවේ දී ආරම්භ කරමින් පැවැසුවාය.මුල් මාස තුනක් මවු කිරෙන් තම ළදරුවන් පෝෂණය කළ මවුවරුන් 50 දෙනකුගේ දරුවන් මගින් මේ ඉතුරුම් ගිණුම් ආරම්භ කෙරිණි. මේ සඳහා මූල්‍ය අනුග්‍රහය දැක්වූයේ නාගරික මන්ත්‍රීනී චන්ද්‍රිකා ද සොයිසා මහත්මිය විසිනි.මේ ගිණුම් හිමි වූ දරුවන් අතුරින් 5 දෙනෙකු දැනට බන්ධනාගාරයේ දඬුවම් ලබන රැඳවී මවුවරුන්ගේ දරුවන් වීම විශේෂයකි.ජීවිතාන්තය දක්වා සිර දඬුවම් ලබා සිටින රැඳවී මවකගේ් සිඟිත්තෙක් ද මේ අතර විය. සිරකරු සුබ සාධක සංගමයේ උප සභාපතිනී සුනේත්‍රා වීරසිංහ මහත්මිය රැඳුම් මවුවරුන්ගේ ළදරුවන්ගේ ගිණුම් විවෘතකිරීම සඳහා මූල්‍ය අනුග්‍රහය දැක් වූවා ය.ළදරුවන්ගේ ගිණුම්වලට දරුවන්ට පස් වසක් පිරෙන තුරු මසකට රු. 1000 බැගින් වසර පහක් මුදල් තැන්පත් කළ යුතු ය. මේ අනුව වසර පහකට එම ළදරු ගිණුමේ රු. 60,000ක් තැන්පත් වේ.එවැනි ගිණුම් පහට පස්වසරක දී රුපියල් ලක්ෂ පහක මුදල තැන්පත් කිරීමේ වගකීම නාගරික මන්ත්‍රී චන්ද්‍රිකා ද සොයිසා මහත්මිය භාර ගැනීම විශේෂත්වයකි. ජාතික ළමා ආරක්ෂක අධිකාරියේ සභාපතිනි නීතිඥ අනෝමා දිසානායක බන්ධනාගාර හා පුනරුත්ථාපන අමාත්‍යාංශයේ ලේකම් ඒ. දිසානායක, බන්ධනාගාර කොමසාරිස් මේජර් ජෙනරාල් වී. ආර්. සිල්වා මහත්ම මහත්මීහු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=r1008103</link>
    <topic>සබරගමු පළාතේ වී අස්වැන්නඅක්කරයකට බුසල් 75කට නංවයි</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>සබරගමුව පළාතේ අක්කරයකින් ලබන සාමාන්‍ය වී අස්වැන්න වූ බුසල් 70 ඉදිරි තෙවර්ෂය තුළ බුසල් 75 දක්වා වැඩි කිරීමට කටයුතු කරන්නේ යැයි සබරගමුව පළාත් ආණ්ඩුකාර වි. ජ. මු. ලොකු බණ්ඩාර මහතා සඳහන් කරයි.සබරගමුව පළාතේ 2011 – 2013 ප්‍රතිපත්ති ප්‍රකාශය එම සභාව හමුවේ තබමින් පළාත් ආණ්ඩුකාරවරයා එසේ සඳහන් කළේය.අපි වවමු රට නගමු ජාතික කෘෂිකර්ම ප්‍රතිපත්තිය තුළ සබරගමුව පළාතේ කෘෂිකර්මාන්තයේ නව ප්‍රවේශයක් විවර කරන බවද හෙතෙම සඳහන් කළේය.දැනට බැහැරින් සපයා ගන්නා අත්‍යවශ්‍ය ආහාර ද්‍රව්‍ය පළාත තුළ නිෂ්පාදනය කර ගැනීම සබරගමුව පළාත් සභාවේ ප්‍රධාන අරමුණකි.එම අරමුණින්යුතුව දැනට සබරගමුවේ බුසල් 70 ක් වූ අක්කරයක වී අස්වැන්න වසර තුනක් ඇතුළත බුසල් 75 දක්වා වැඩි කිරීමට පියවර ගැනේ.එළවළු හා අතිරේක බෝග අස්වැන්නද 10 % කින් වර්ධනය කෙරේ. එමෙන්ම අස්වනු හානිය 50 % කින් අඩු කිරීමටද පියවර ගැනේ. දැනට ජාතික දළ දේශීය නිෂ්පාදනයට කෘෂිකර්ම ක්ෂේත්‍රයේ සබරගමුව පළාතේ දායකත්වය 28.5 % කි. එය 29 % දක්වා වර්ධනය කරන බවද ආණ්ඩුකාරවරයා සඳහන් කළේය.එම අරමුණු ජය ගැනීම සඳහා සබරගමුව පළාතේ සසුළු වාරිමාර්ග හා සුළු වැව් 450 ක් ඉදිරි වෙතවසර තුළ සංවර්ධනය කිරීමට නියමිතය.ඒ හරහා පළාතේ කුඹුරු ඉඩම් වලින්80 % කට දෙකන්නය වගා කිරීම සඳහා ප්‍රමාණවත් ජල පහසුකම් ලැබෙනු ඇතැයිද හෙතෙම සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=r1008104</link>
    <topic>අනුරපුරයේ ගෙවත්තකසුදු කොහොඹ ශාකයක්</topic>
    <author>සම්පත් සංජීව සහ කිත්සිරි වනසිංහ</author>
    <content>දුර්ලභ ගණයේ සුදු කොහොඹ ශාකයක් අනුරාධපුර පුල්ලයාර හන්දිය හේනවත්ත ග්‍රාමයේ ගෙවත්තක තිබී අප කැමරාවට හසු විය.වසරකට පමණ ඉහතදී කපන ලද කොහොඹ ගසක මුලින් යළි මේ රිකිලි හට ගෙන තිබේ. අඩි 4 ක් පමණ උසට වැඩුණු මේ ශාකයෙහි රිකිලි කීපයක් තද කොළ පැහැයෙන් ද තවත් රිකිලි කීපයක් තද සුදු පැහැයෙනුත් යුක්තය.කොළ පැහැ ගැන්වී ඇති රිකිලි සාමාන්‍ය කොහොඹ ශාකයක ලක්ෂණ පෙන්නුම් කරන අතර සුදු පැහැ ගැන්වී ඇති රිකිලිවල කඳ කොටස් සහ පත්‍ර නාරටි සියල්ල තද දම් පැහැයෙන් යුක්ත වේ.මෙය දුර්ලභ අවස්ථාවක් බවත් ඇතැම් විට ශාකය තුළ ආහාර නිෂ්පාදන ක්‍රියාවලියේදී සිදුවූ වෙනස්වීමක් විය හැකි බවත් ආයුර්වේද පර්යේෂණ ආයතනයේ ජ්‍යෙෂ්ඨ උද්භිද විද්‍යාඥ පියල් මාරසිංහ මහතා අප කළ විමසුමකදී පැවසීය.කෙසේ හෝ කොළ සහ සුදු පැහැ ගැන්වී ඇති රිකිලි තිත්ත රසින් යුක්තවීම නිසා මෙය දුර්ලභ ගණයේ සිදුවීමක් යයිද මාරසිංහ මහතාගේ අදහස වී තිබේ.මුල් ශාකය කපා දැමීමේදී ගහ බයවීම නිසාද මෙවැනි සිදුවීම් බලාපොරොත්තු විය හැකි බවද හෙතෙම සඳහන් කරයි.ආයුර්වේද වෛද්‍ය විද්‍යාවේදී ඇතැම් ඖෂධ වර්ග නිෂ්පාදනයට මෙවැනි ශාක අවශ්‍ය වන බවද මේ ශාකය ආරක්ෂා කර ගැනීමද ඉතා වැදගත් වන බව පියල් මාරසිංහ මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=r1008105</link>
    <topic>අශෝභන ලෙසහැසිරුණු යුවළක් දැලේ</topic>
    <author>දකුණු පළාත් සංචාරක</author>
    <content>ගාල්ල ධර්මපාල උද්‍යානයේ අශෝභන ලෙස හැසිරුන 43 හැවිරිදි අයෙකු සහ 18 හැවිරිදි තරුණියක් ඊයේ 8 ගාල්ල මහ නගර සභාවේ ආරක්ෂක අංශය විසින් අත්අඩංගුවට ගෙන ඇත.මේ යුවළ බද්දේගම ප්‍රදේශයේ පදිංචිකරුවන් බව හෙළිවී තිබේ. මේ යුවළ අඩ නිරුවතින් අශෝභන ලෙස හැසුරුන බව නගර සභා ආරක්ෂක අංශය පවසයි.ගාල්ල මහ නගර සභාවේ ආරක්ෂක නිලධාරීන් වන තිලිණ ජයරත්න, ඒ. ඩබ්ලිව්. මෙත්තානන්ද. පී. ඩී. රංජිත් සහ ඇම්. සී. දේවපි‍්‍රය යන මහත්වරුන් විසින් මේ යුවළ අත්අඩංගුවට ගෙන පුරපති මෙත්සිරි ද සිල්වා මහතා වෙත ඉදිරිපත් කරන ලද අතර ඒ මහතාගේ උපදෙස් පරිදි යුවළ ගාල්ල පොලිසිය වෙත භාර දෙනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=r1008106</link>
    <topic>දිඹුලාගල ප්‍රදේශයේ ගම් 4කටජලය සැපයීම අත්හිටුවලා</topic>
    <author>දෙහිඅත්තකණ්ඩිය සමූහ</author>
    <content>දිඹුලාගල ප්‍රාදේශීය ලේකම් කොට්ඨාසයේ ගම්මාන හතරක මෛත්‍රීගම, මීමන්පුර, පල්ලේගම, මුදුන්ගම යන ගම්මානවල 3000 පමණ වූ ජනතාවට මෙමස 3 දින සිට පානීය ජලය ලබාදීම අත්හිටුවීම නිසා ඔවුහු මහත් අපහසුතාවයට පත්ව සිටිති.ප්‍රදේශයේ පවතින දැඩි නියඟය නිසා පානීය ජලය සොයාගෙන කි. මී. 10 පමණ දුර ගමන් කිරීමට සිදුවී ඇතැයි ගම්වාසීහු පවසති.ජලය කපාහැරීමට විරෝධයපාමින් සිරිපුර නගරයේදී දැවැන්ත උද්ඝෝෂණයක් ඊයේ පැවැත්විනි. මේ ගම්මානවල ජනතාවගෙන් මුදල් සහ ශ්‍රමදායකත්වය මත මේ ජල ව්‍යාපෘතිය සකස්කැර ඇත.උද්ඝෝෂණයට සහභාගි වූ ඩී. එච්. චන්ද්‍රසේන මහතා මෙසේ කීය.සිරිපුර අපේ නෝනාගේ අත කර බඩු උකස් තියලා තමයි අපි මේ ව්‍යාපෘතියට සල්ලි දුන්නේ. අපි ලක්‍ෂ 55ක මුදලක් එකතු කළා. අපිට හිඟ මුදල දෙන්න බෑ කිව්වානම් අපිට මේ මුදල කෙසේ හෝ එකතු කරගන්න තිබුණා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=s1008101</link>
    <topic>තුන්කොන් ක්‍රිකට් තරගාවලිය අරඹමින්ඉන්දියාව-නවසීලන්තය අද තරග බිමේ</topic>
    <author>වර්ණන් ගුණසේකර</author>
    <content>ශ්‍රී ලංකාව, ඉන්දියාව හා නවසීලන්තය අද (10) රංගිරි දඹුල්ල ජාත්‍යන්තර ක්‍රිකට් ක්‍රීඩාංගණයේ ඇරැඹෙන තුන්කොන් ක්‍රිකට් තරගාවලියට සහභාගි වෙමින් ලබන වසරේ ලෝක කුසලාන තරගාවලියට සූදානම් වීමේ මෙහෙයුම ආරම්භ කරති.ඉන්දියාව හා නවසීලන්තය අතර අද පැවැත්වෙන තරගයෙන් මේ තරගාවලිය ආරම්භ වන අතර ශ්‍රී ලංකා පිලේ ප්‍රථම තරගය ලබන සිකුරාදා (13) නවසීලන්තය සමග පැවැත්වේ.කණ්ඩායම් 3 ලීග් ක්‍රමයට එකිනෙකා සමග දෙවතාවක් තරග වදිනු ඇති අතර ඉහළටම පිවිසෙන කණ්ඩායම් 2 ලබන 28 වැනි දින අවසාන මහා තරගයට පිවිසෙනු ඇත. තරගාවලිය තරග 7කින් සමන්විත වන අතර මේ සෑම තරගයක් සඳහා ම අතිරේක දිනයක් නියමකොට තිබේ. ජගත් ක්‍රිකට් තරග බිමේ ප්‍රධානතම ඉසව්ව වන ලෝක කුසලාන ක්‍රිකට් තරගාවලියට තම අවසාන කණ්ඩායම් නම් කිරීමට පෙර තම තමන්ගේ කඳවුරුවල ශක්තිය මැන බැලීම සඳහා දඹුල්ල තරගාවලිය පරීක්ෂණයක් ලෙස මේ කණ්ඩායම් විසින් යොදාගනු ඇත. මේ තරගාවලියෙන් ගොඩනගා ගන්නා විශ්වාසය ලෝක කුසලාන තරගාවලියට සහභාගි වීමේදී ඔවුනට හොඳ පන්නරයක් වනු ඇත.ලෝක කුසලාන තරගාවලියේදී ශ්‍රී ලංකාව හා නවසීලන්තය අයත්ව සිටින්නේ එකම කොටසටය. එම තරගය යෙදී ඇත්තේ මුම්බායි නගරයට වුවද ලෝක කුසලාන තරගාවලියේ අර්ධ අවසන් පූර්ව තරගයක් හා අවසන් පූර්ව තරගයක් පැවැත්වෙන්නේ ශ්‍රී ලංකාවේ බැවින් දැන් සිටම මෙහි දේශගුණයට හුරු වීම නවසීලන්ත ක්‍රීඩකයන්ගේ අපේක්ෂාව වනු ඇත.දඹුලු තරගාවලියේ තවත් වැදගත්කමක් වනුයේ මීට සහභාගි වන කණ්ඩායම් තුනට ම ජාත්‍යන්තර ක්‍රිකට් කවුන්සලයේ කණ්ඩායම් ශ්‍රේණිගත කිරීම්වල 2 වැනි ස්ථානය ලබා ගැනීමට මෙය හොඳ අවස්ථාවක් වීමය.ඔස්ට්‍රේලියාව ලකුණු 14ක පෙරමුණක් ලබාගෙන ශ්‍රේණිගත කිරීම්වල ඉදිරියෙන්ම සිටී. ඊළඟ කණ්ඩායම් 5 අතර වෙනස වී තිබෙන්නේ ලකුණු 7ක් පමණි. ඉන්දියාව 2 වැනි ස්ථානයේ පසු වෙතත් එම ස්ථානය නවසීලන්තය හෝ ශ්‍රී ලංකාවට ලබා ගැනීමට හැකියාව තිබේ. නවසීලන්තය දැනට 4 වැනි ස්ථානයේත් ශ්‍රී ලංකාව 6 වැනි ස්ථානයේත් පසු වෙති.කාසියේ වාසිය දිනා ගැනීම මේ තරඟවල ප්‍රධාන කාර්යයක් බවට පත්ව තිබේ. සවස් වරුවට වඩා විදුලි ආලෝක මධ්‍යයේ තණතීරුව පන්දු යවන්නන්ට වඩාත් ඵලදායී වීම මීට හේතුවයි. මෙය පසුගියදා දඹුල්ලේදී පැවැති ආසියානු කුසලාන තරගාවලියේදී මනාව ඔප්පු විය. එහිදී ලීග් තරගාවලියේ සිය අණසක පැතිර වීමට ශ්‍රී ලංකාව සමත් වුවද අවසාන තරගයේදී කාසියේ වාසිය උරගා බැලීමේ සටනින් ශ්‍රී ලංකාව පරාජය වූ අතර ඉන්දියා පන්දු යවන්නෝ විදුලි ආලෝකය මධ්‍යයේ සාර්ථක ඵල නෙලා ගැනීමට සමත් වූහ. ශ්‍රී ලංකාව ඒ පරාජයේ වාඩුව මේ තරගාවලියේදී ලබාගැනීමට මාන බලනු ඇත. ශ්‍රී ලංකා කණ්ඩායම මේ තරගාවලියට සහභාගි වන්නේ ඔවුන්ගේ උපරිම ශක්තිය ඇතිවය.ඉන්දියා කණ්ඩායමට පෙර පරිදි මෙවරද ශශ්‍රී ලංකාවේදී පෙලහර පෑම මේ තරගාවලියේදී අසීරු කර්තව්‍යක් වනු ඇත. සචින් ටෙන්ඩුල්කාර්, ගෞතම් ගම්භීර් , හර්බජන් සිං හා සහීර් ඛාන් මේ තරගාවලියට සහභාගි නොවෙති. නායක මහේන්ද්‍ර සිං දෝනිට ලැබී ඇත්තේ ඉතාමත් තරුණ කණ්ඩායමකි. සංචිතයේ ක්‍රීඩකයන් එකොළොස් දෙනකු ම වයස අවුරුදු 25 හෝ ඊට අඩු අය වෙති. එහෙත් මේ ක්‍රීඩකයන්ගෙන් බොහෝ දෙනෙක් මීට පෙර ශ්‍රී ලංකාවේ ක්‍රීඩා කර ඇති අතර ඔවුනට දඹුලු තණතීරුව හොඳට පුරුදු ය. අශිෂ් නේරා හා ප්‍රවීන් කුමාර්ගේ යන වේග පන්දු යවන්නන්ගේ පැමිණීමෙන් ඉන්දියා කණ්ඩායමට ශක්තිය එක්ව තිබේ.නවසීලන්ත කණ්ඩායමටද අද ඇරැඹෙන තරගාවලිය අසීරු එකක් වනු ඇත. ඔවුන්ගේ තරග දිනවන ක්‍රීඩකයන් වන ඩැනියල් වෙටෝරි, බ්‍රෙන්ඩන් මැකලම් හා ජෙසී රයිඩර් මේ තරගාවලියට සහභාගි නොවීම ඊට හේතුවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=s1008102</link>
    <topic>ජාතික මහා ක්‍රීඩා උළෙලේදක්ෂතම ක්‍රීඩකයාට මෝටර් රථයක්</topic>
    <author>ඉන්ද්‍රානි තෝරදෙණිය</author>
    <content>මෙවර මහනුවර බෝගම්බර ක්‍රීඩාංගණයේ පැවැත්වෙන තිස්හයවන ජාතික ක්‍රීඩා උළෙලේ ජයග්‍රාහි ක්‍රීඩකයින්ට ඉතිහාසයේ කිසිදා නොදුන් වටිනා ත්‍යාග ලබාදීමටත් දක්ෂතම මලල ක්‍රීඩකයාට වටිනා මෝටර් රථයක් ලබාදීමටත් සැළසුම්කොට ඇතැයි ක්‍රීඩා අමාත්‍ය සී. බී. රත්නායක මහතා පැවසීය.අමාත්‍යවරයා එම අදහස් පළකළේ පසුගියදා (06) මහනුවර ‘රෝයල්මෝල්’ හෝටලයේ පැවති තිස්හය වන ජාතික ක්‍රීඩා උළෙල සංවිධාන කටයුතු පිළිබඳව පැවති සාකච්ඡාවේදීය.ඒ මහතා මෙසේ ද කීය. ක්‍රිකට් ක්‍රීඩාවට පමණක් සීමාවී තිබූ සුපිරි ත්‍යාග ලබාගැනීමේ අවස්ථාව මලල ක්‍රීඩකයින්ටද උදාවිය යුතුයි. ඔවුන් දහසකුත් දරිද්‍රතා මධ්‍යයේ තමන්ගේ රට වෙනුවෙන් දැඩි කැපවීමක යෙදෙනවා. මෙවර ඔවුන්ට ශක්තියක් වන්නට ධෛර්යයක් වන්නට සෑම ජයග්‍රාහකයෙකුටම ලබාදෙන ත්‍යාග මුදල් ප්‍රමාණය වැඩිකරනවා. විශේෂ ජයග්‍රාහකයින්ට ලැප්ටොප් පරිගණක යන්ත්‍ර, මෝටර් බයිසිකල් ප්‍රමාණයක් ද ලබාදීමට පියවර ගන්නවා. බොහොමයක් මලල ක්‍රීඩකයෝ මේ රටේ ගොවියගේ කම්කරුවගේ දරුවෝ. ඔවුන් ජාතික තලයට ගෙන ඒම සඳහා ලබාදිය හැකි සෑම සහයෝගයක්ම, උපකාරයක්ම අපි ලබාදිය යුතුයි. ඒක අපේ වගකීම.මෙවර 36වන ජාතික ක්‍රීඩා උළෙල බෝගම්බර ක්‍රීඩාංගණයේ දී සැප්තැම්බර් 17, 18 සහ 19 යන දිනවල පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=s1008103</link>
    <topic>ජාතික ක්‍රීඩාව පිළිගන්නයාපනය සූදානම්</topic>
    <author>පි‍්‍රන්ස් ගුණසේකර</author>
    <content>“ජාතික ක්‍රීඩාවෙන් ජාතික සමගිය ‘ යන තේමාව වඩාත් තහවුරු වන දවස උදාවීමට ඇත්තේ තවත් දින 2ක් පමණි. ජාතික ක්‍රීඩාවේ ප්‍රධානතම වොලිබෝල් තරගාවලිය වන ඩයලොග් රන් කුසලාන වොලිබෝල් තරගාවලියේ යාපනය ප්‍රාදේශීය ලේකම් කොට්ඨාස අතර තරග අනිද්දා (12 වැනිදා) යාපනය දොරේ අප්පා ක්‍රීඩාංගණයේ පැවැත්වීමට සියලු කටයුතු සූදානම් කර ඇත.ජාතික ක්‍රීඩාව සහෝදරත්වයෙන් වැළඳ ගැනීමට යාපනය ක්‍රීඩක ක්‍රීඩිකාවෝද සූදානමින් සිටිති. උතුරු - නැඟෙනහිර ප්‍රදේශවල ජාතික ක්‍රීඩාව දශක ගණනාවකින් පවත්වා නැති හෙයින් කලකට පසු ප්‍රධානතම තරගාවලිය රටපුරා පැවැත්වීම නැවුම් ආශ්වාදයකි.යාපනයේ ක්‍රීඩක ක්‍රීඩිකාවෝ 12 වැනිදා පැවැත්වෙන ප්‍රාදේශීය ලේකම් මට්ටමේ තරගවලින් පසුව රටපුරා අනෙකුත් දිස්ත්‍රික්කවල ක්‍රීඩක ක්‍රීඩිකාවන් සමග තරග වදින අතර එයින් ජය ලබා ජාතික මට්ටමේ තරග වටයට පිවිසීමට තරම් ශක්තියක් ඇති බවට ක්‍රීඩා පුහුණුකරුවන්ගේ විශ්වාසය වී තිබේ. යුද්ධයෙන් පසු ජාතික මට්ටමේ තරගාවලියකට උතුරු නැඟෙනහිර ප්‍රදේශවල ක්‍රීඩක ක්‍රීඩිකාවන් සම්බන්ධ වන්නේ ජාතික ක්‍රීඩාව හරහා වීමද දෛවෝපගත සිදුවීමකි.ඩයලොග් රන් කුසලාන වොලිබෝල් තරගාවලියේදී පිරිමි හා කාන්තා කණ්ඩායම් 43ක් යාපනය ප්‍රාදේශීය ලේකම් කොට්ඨාසවලින් තරග බිමට පිවිසෙති.පසුගියදා පැවැති යාපනය දිස්ත්‍රික් වොලිබෝල් පුහුණු කඳවුරකදී සොයාගත් ක්‍රීඩිකාවක් ශ්‍රී ලංකා කනිෂ්ඨ වොලිබෝල් පිලට ඇතුලත්ව ලබන මාසයේදී වියට්නාමයේ පැවැත්වෙන ආසියානු වොලිබෝල් සූරතාවලියට ක්‍රීඩා කිරීමට සූදානමින් සිටීම ද එම පළාත්වල බලාපොරොත්තු ඉහළ දැමීමකි.ඉතිහාසයේ මුල්වරට යාපනයෙන් ජාතික වොලිබෝල් පිලක් නියෝජනය කිරීමේ වරම ලද ඇය තෙලිප්පලේ මහජන විද්‍යාලයේ 17 හැවිරිදි එස්.ඩී. පුහුල් අරූෂි නම් වූ ක්‍රීඩිකාවයි. ඇය සමග යාපනයෙන් තවත් දක්ෂ යොවුන් ක්‍රීඩිකාවන් තිදෙනෙකු කනිෂ්ඨ කාන්තා වොලිබෝල් සංචිතයට පැමිණියද අවසන් තේරීම් පරීක්ෂණයෙන් පුහුල් අරූෂී ජාතික කනිෂ්ඨ පිලට සුදුසුකම් ලැබුවා ය. ජනාධිපති රන් කුසලාන වොලිබෝල් තරගාවලියේදී මෙවැනි තවත් දක්ෂ ක්‍රීඩක ක්‍රීඩිකාවන් යාපනයෙන් හමුවනු ඇතැයි අනුමාන කළ හැක.ශ්‍රී ලංකා වොලිබෝල් සම්මේලනයේ සභාපති රාජ්‍ය පරිපාලන නියෝජ්‍ය ඇමැති ඩිලාන් පෙරේරා මහතා ජාතික ක්‍රීඩාවේ මුල් පුටුවට පැමිණි දා සිට පැවැසුවේ ජාතික ක්‍රීඩාවෙන් ජාතික සමගිය ඇති කළ හැකි බවකි. අතිගරු ජනාධිපති මහින්ද රාජපක්ෂ මහතාගේ නායකත්වයෙන් යුද්ධය නිමා වූ පසු බිඳුණු සිත් යා කිරීමේ පාලම තැනීම වොලිබෝල් සම්මේලනය කඩිනම් කර ඇති බවක් පෙනේ. එය ජාතික යුතුකමක්, වගකීමක් ඉටුකිරීමෙකි.යාපනයේදී පැවැත්වෙන ජනාධිපති රන් කුසලාන වොලිබෝල් තරග සමාරම්භක උළෙලට රාජ්‍ය පරිපාලන ඇමැති ඩබ්ලිව්. ඩී.ජේ.සෙනෙවිරත්න සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද, පාර්ලිමේන්තු මන්ත්‍රී නාමල් රාජපක්ෂ යන මහත්වරු ඇතුළු යාපනය දිස්ත්‍රික්කයේ රාජ්‍ය නිලධාරීහු සහභාගී වෙති. ඩයලොග් ආයතනයේ සමූහ අලෙවි සන්නිවේදන ප්‍රධානී හස්රප් මුණසිංහ, විධායක අලෙවි ප්‍රවර්ධන ප්‍රශාන්ත මහදේවන් යන මහත්වරු ඇතුළු පිරිසක් ද මේ උළෙලට එක්වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=s1008104</link>
    <topic>ඔස්ට්‍රේලියාවටලෝක හොකී සූරතාව</topic>
    <author>ජර්මනිය (ඒ.එෆ්.පී.)</author>
    <content>එංගලන්තයට එරෙහිව ගෝල් 4 - 0 ක විශිෂ්ට ජයක් ලබමින් පිට පිට තෙවැනි වරටත් හොකී චැම්පියන්ස් සූරතාව දිනා ගැනීමට ඔස්ට්‍රේලියාව සමත්විය.හොකී චැම්පියන්ස් සූරතාව 11 වතාවක් හිමි කර ගැනීමට ඔස්ට්‍රේලියාවට හැකි වූ අතර මීට පෙර පස්වැනි ස්ථානයෙන් ඉහළට පැමිණීමට අපොහොසත් වූ එංගලන්තය අනුසූරතාව හිමිකර ගත්තේ ය.ජර්මනියට එරෙහිව ගෝල් 4 - 1 ක ජයක් වාර්තා කළ නෙදර්ලන්තය ලෝකඩ පදක්කමට හිමිකම් කීවේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=s1008105</link>
    <topic>යෞවන ක්‍රීඩා කබඩි සූරතාව රත්නපුරයටඑල්ලේ සූරතාව මොනරාගලට</topic>
    <author>මහරගම විශේෂ</author>
    <content>ජාතික තරුණ සේවා සභාව, තරුණ කටයුතු පිළිබඳ අමාත්‍යාංශය, හා ශ්‍රී ලංකා යෞවන සමාජ සම්මේලනය එකාබද්ධව සංවිධානය කරනු ලබන 22 ජාතික යෞවන ක්‍රීඩා උළෙල හා සමගාමීව පැවැත් වූ කණ්ඩායම් තරග අතුරින් කබඩි කාන්තා සූරතාව රත්නපුර දිස්ත්‍රික් කණ්ඩායමත් එල්ලේ කාන්තා සූරතාව මොනරාගල දිස්ත්‍රික් කණ්ඩායමත් හිමිකර ගත්හ. තරගාවලිය ඉකුත් දා මහරගම ජාතික තරුණ මධ්‍යස්ථාන ක්‍රීඩා පිටියේ දී පැවැත්විණි.වසර 30කට පසුව මෙම තරගාවලියට උතුරු නැඟෙනහිර ඇතුළු දිස්ත්‍රික් 25ම සහභාගි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=s1008106</link>
    <topic>තරග තහනමෙන් පසු ගැට්ලිං ජය ලබයි</topic>
    <author>ටැලින් (ඒ.එෆ්.පී.)</author>
    <content>තහනම් උත්තේජන භාවිතා කිරීමේ වරදට හසුවීමේ හේතුවෙන් 2006 ඔලිම්පික් උළෙලේ මීටර් 100 ධාවන ඉසව්වේ රන් පදක්කම අහිමි කරගනිමින් වසර 4ක තරග තහනමකට හසුවී සිටි ජස්ටින් ගැට්ලිං යළි ක්‍රීඩා පථයට අවතීර්ණ වීමෙන් පසුව තරග වැදුනු අවස්ථා 3ක දීම ජය හිමිකර ගැනීමට සමත් විය.28 හැවිරිදි ගැට්ලිං 2006 ඕලිම්පික් උළෙලේ මීටර් 100 ඉසව්ව දිනාගනිමින් අසාෆා පවෙල්ගේ එවකට ලෝක වාර්තාව සමකළ අතර ඉන් මාස 3 කට පසුව තහනම් උත්තේජන භාවිතා කොට තරග වැදීමේ හේතුවෙන් රන් පදක්කම අහිමි කර ගත්තේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=s1008107</link>
    <topic>සිවිල් ආරක්ෂකමාර්ග ධාවන තරගයේ ජය විල්පත්තුවේ සමන්සිරිට</topic>
    <author>සීදූව සමූහ නිශ්ශංක පියරත්න</author>
    <content>සිවිල් ආරක්ෂක දෙපාර්තමේන්තුව ප්‍රථම වරට සංවිධානය කළ ප්‍රථම මාර්ග ධාවන තරගයෙන් පිරිමි තරගයෙන් විල්පත්තුව සමන්සිරි ජයතිස්සද දෙවන ස්ථානය අම්පාර පි‍්‍රයන්ත සෙනවිරත්නද තෙවන ස්ථානය විල්පත්තුවේ චන්දන කුමාර ද දිනාගන්නා ලදී.කාන්තා තරගයෙන් ප්‍රථම ස්ථානය පොළොන්නරුව ලක්මිණි කුමාරි, දෙවන ස්ථානය කන්තලේ ලක්ෂ්මි පි‍්‍රයංගනී ද තෙවන ස්ථානය විල්පත්තුවේ නිර්මලා සුභාෂිනි දිනාගත්තාය.පිරිමි තරගය මීගමුව කුරන සිට වැලිසර දක්වා කිලෝ මීටර් 21.98 ක්ද, කාන්තා තරඟ වැලිගම්පිටියේ සිට වැලිසර දක්වා කිලෝමීටර් 10 ක් ද ධාවනයට යෙදුණි. මේ සඳහා සිවිල් ආරක්ෂක පරිපාලන කලාප 17ක ක්‍රීඩක ක්‍රීඩිකාවන් සහභාගි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=s1008108</link>
    <topic>එන්. සී. සී-මුවර්ස් ප්‍රථම ජය ලබති</topic>
    <author>ෆවුස් මොහොමඩ්</author>
    <content>ඉනිම් දෙකෙහිදීම කඩුලු 5 බැගින් දවාලමින් බී. ආර්. සී පිලට එරෙහිව විශිෂ්ට පන්දු යැවීමක නිරත වූ ලක්සිරි ඉලේපෙරුම 23න් පහළ අන්තර් සමාජ ක්‍රිකට් තරගමාලාවේ දී එන්. සී. සී පිලට ප්‍රථම ජයග්‍රහණය ලබා දීමට සමත් විය.එන්. සී. සී පිලට ලකුණු 150ක ජයක් ගෙන දුන් මේ තරගයේ දී ඉලේපෙරුම බී. ආර්. සී පළමු ඉනිමේ දී ලකුණු 54කට කඩුලු 5 ක් දවාලු අතර දෙවැනි ඉනිමේ දී ලකුණු 66කට කඩුලු 5ක් දවාලීය.ගුවන් හමුදාවට එරෙහිව ලකුණු 121 ක ජයක් වාර්තා කළ මුවර්ස් පිල ද මේ තරගමාලාවේ මංගල ජයග්‍රහණය ලබා ගත්තේ ය. මුවර්ස් දෙවැනි ඉනිමේ දී විශිෂ්ට පිතිහරඹයක යෙදුණු ෂෙහාන් ජයසූරිය පන්දු 118 කදී හතරේ පහර 13ක් සහ හයේ පහර 4ක් සමඟ ලකුණු 111 ක් රැස් කිරීමට සමත් විය.ගුවන් හමුදාව මේ තරගයෙන් පරාජය වූවද මුවර්ස් පිලට එරෙහිව විශිෂ්ට පන්දු යැවීමක යෙදුණු අකිල ඉසංක ඉනිම් දෙකෙහිදීම කඩුලු 5 බැගින් දවාලමින් දස්කම් දැක් වීය.මේ අතර සීදුව රද්දොළුව ක්‍රිකට් පිලට එරෙහිව ඉනිමක සහ ලකුණු 88 ක ජයක් වාර්තා කිරීමට ද්‍රවිඩ සංගම් පිල සමත් විය. ද්‍රවිඩ සංගම්පිලේ ගයාශාන් වීරසේකර ලකුණු 127 ක් වාර්තා කළ අතර දිනිඳු ජයතිලක ලකුණු 91ක් රැස් කෙළේ ය.තරගාවලියේ වැඩිම කඩුලු ලාභියා ලෙස පෙරමුණේ පසුවන එස්. එස්. සී පිලේ සුරේෂ් වික්‍රම (කඩුලු 44) රාගම පිලට එරෙහිව පළමු ඉනිමේ දී ලකුණු 98 කට කඩුලු 5ක් ද දෙවැනි ඉනිමේ දී ලකුණු 104කට කඩුලු 6ක් ද ධඳ හෙලීමට සමත් වූවද රාගම පිල හමුවේ ලකුණු 225ක පරාජයක් අත් විඳ ගැනීමට එස්. එස්. සී. පිලට සිදුවිය.රාගම පිලේ තිලංක පේ‍්‍රමරත්න සහ විමංග පෙරේරා තරගය පුරා පිළිවෙළින් කඩුලු 8ක් සහ කඩුලු 7ක් දවාලමින් රාගම පිලට ජය ලැබීමට දායක වූහ.මේ අතර සී. සී. සී සහ මොරටුව පිල අතර පැවැති තරගයෙන් කඩුලු 8ක ජයක් හිමිකර ගැනීමට සී. සී. සී පිල සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=s1008109</link>
    <topic>රොදර්හැම් මෝටර් රැළියේදීඩැරින්-මධුරංග සූරයෝ වෙති</topic>
    <author>ෆවුස් මොහොමඩ්</author>
    <content>අශ්වබල 3500 යටතේ රූපවාහිනි කුසලාන සහ ලංකා බැංකු කුසලාන මෝටර් රථ ධාවන ඉසව් ජයගනිමින් රොදර්හැම් මෝටර් රථ සහ යතුරු පැදි ධාවන තරගාවලියේ හොඳට මෝටර් රථ ධාවකයාට හිමි එයාර් චීෆ් මාෂල් රොෂාන් ගුණතිලක අභියෝගතා සූරතාව හිමිකර ගැනීමට ධාවන සූර ඩැරින් වීරසිංහ සමත් විය.ශ්‍රී ලංකා ගුවන් හමුදාව විසින් සංවිධානය කරනු ලැබූ මේ ධාවන තරගාවලියේ යතුරු පැදි විවෘත අංශයේ මොබිටෙල් කුසලානය සඳහා පැවති තරග ඉසව්වත්, අශ්ව බල 250 ඒබීසී රේඩියෝ කුසලාන තරග ඉසව්වත් ජයගත් මධුරංග කල්දේරා හොඳම යතුරුපැදි ධාවකයාට හිමි යූ.ඩී. ජිනදාස අභියෝගතා සූරතාව අත්කර ගත්තේ ය.ප්‍රවීන මෝටර් රථ සහ යතුරු පැදි ධාවන සූරයන් රැසක් අභිබවමින් විශිෂ්ඨ දස්කම් දැක්වීමට යොවුන් ක්‍රීඩකයෝ මේ තරගාවලියේදී සමත් වුහ. කටුකුරුන්ද ගුවන් හමුදා ධාවන පථයේදී පැවැති මේ තරගාවලියේ දී හිටපු ප්‍රවීන ධාවන සූරයකු වන යෝගා පෙරේරා අශ්වබල 1400 මෝටර් රථ ධාවන ඉසව්වේ ජයග්‍රහණ හිමිකර ගැනීමට සමත් විය.ක්‍රීඩකයන් සමඟ දැඩි සටනක නිරත වෙමින් නිසාන් මාච් අශ්වබල 1000 තරග ඉසව්වේ දෙවැනි ස්ථානය අත්කර ගැනීමට ක්‍රීඩිකාවක් සමත්වීම මේ තරගමාලාවේ විශේෂ සිදුවීමක් විය. හිටපු ප්‍රකට ධාවන සූරයකු වන එස්.ඒ.අමරසිරිගේ දියණිය එස්.ඒ.ලක්ෂිකා මේ තරගමාලාවට සහභාගි වූ එකම ක්‍රීඩිකාව විය.ලක්ෂිකා දෙවැනි ස්ථානය හිමිකර ගනිද්දී එහි ප්‍රථම ස්ථානය දිනා ගනු ලැබුවේ ඇගේ සොයුරු එස්.ඒ. හර්ෂ විසිනි. ප්‍රකට ධාවන සූර ශේන් ගුණවර්ධනගේ පුතු වන 8 හැවිරිදි පේඩන් ගුණවර්ධන යළිත් දස්කම් දක්වමින් සහභාගි වූ තරග ඉසව් 2කදී දෙවැනි හා තෙවැනි ස්ථාන හිමිකර ගැනීමට සමත් විය.විශිෂ්ඨ මෝටර් රථ ධාවන සූර පසිඳු පීරිස් ජයග්‍රහණ දෙකක් හිමිකර ගත් අතර යතුරු පැදි අංශයෙන් ජයග්‍රහණ දෙකක් ලබා ගැනීමට ශිරාන් සැමුවෙල් සමත් විය.ශ්‍රී ලංකා මෝටර් රථ සහ යතුරු පැදි ධාවකයන්ගේ සංගමයේ (SLARDAR) අධීක්ෂණය යටතේ පැවැති මේ තරගාවලියට ප්‍රධාන අනුග්‍රාහකත්වය ලංකා බැංකුව විසින් සැපයූ අතර බ්‍රවුන්ස් සමාගම සම අනුග්‍රාහකයෙක් ලෙස කටයුතු කළේ ය. මොබිටෙල් සමාගම විශේෂ අනුග්‍රහකයකු ලෙස තරගාවලියට අනුග්‍රාහකත්වය සපයා තිබිණි.රොදර්හැම් 2010 මෝටර් රථ සහ යතුරු පැදි ධාවන තරගාවලියේ මුද්‍රිත මාධ්‍ය අනුග්‍රහය සපයනු ලැබුවේ එක්සත් ප්‍රවෘත්ති පත්‍ර සමාගම (ලේක්හවුස්) විසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=s10081010</link>
    <topic>රජයේ මුද්‍රණාලයේක්‍රීඩා උළෙල අද</topic>
    <author/>
    <content>රජයේ මුද්‍රණාලයීය ක්‍රීඩා සමාජය මගින් සංවිධානය කරනු ලබන 2010 – ක්‍රීඩා උළෙල අද ප. ව. 12.30 සිට ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මැතිතුමා, ජනමාධ්‍ය හා ප්‍රවෘත්ති අමාත්‍යාංශයේ ලේකම් ඩබ්ලිව්. බී. ගනේගල මැතිතුමා හා රජයේ මුද්‍රණාලයාධිපති ලක්‍ෂ්මන් ගුණවර්ධන මැතිතුමාගේ ප්‍රධානත්වයෙන් බොරැල්ල කැම්බල් ක්‍රීඩාංගණයේ දී පැවැත්වේ.මෙම ක්‍රීඩා උළෙල රජයේ මුද්‍රණාලයීය සමස්ත කාර්ය මණ්ඩලය හා ඔවුන්ගේ දූ දරුවන් ගේ සහභාගිත්වයෙන් පැවැත්වීමට කටයුතු සංවිධානය කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=s10081011</link>
    <topic>හෝමාගම සය සාමාජිකක්‍රිකට් 15දා</topic>
    <author/>
    <content>හෝමාගම එක්සත් ක්‍රීඩා සමාජය සංවිධානය කරනු ලබන පළාත් සභා මන්ත්‍රී සරත් කුමාර සුමනසේකර අභියෝගතා කුසලාන දීප ව්‍යාප්ත සය සාමාජික සැහැල්ලු පන්දු ක්‍රිකට් තරගාවලිය මේ මස 15 වන දින විල්ෆ්‍රඩ් සේනානායක ක්‍රීඩාංගණයේදී පැවැත්වේ. වැඩි විස්තර 0715970448/0714406904 අංකයෙන් විමසිය හැක..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=f1008101</link>
    <topic>ක්‍රෙඩිට් කාඩ්එක විනයක් ඇතිව පාවිච්චි කරන්න</topic>
    <author>සාකච්ඡා කළේ -ජයසිරි මුණසිංහ ඡායාරූප -සුමනචන්ද්‍ර ආරියවංශ</author>
    <content>* ලොව ඕනෑම රටක මූල්‍යමය යටිතල පහසුකම් පද්ධතියේ මූලික අංගයක් වන්නේ ගෙවීම් සහ පියවීම් පද්ධතියයි. අපිට ඒ පිළිබඳ මුලින් ම යම් පැහැදිලි කිරීමක් කළ හැකි ද?ඇත්තට ම ගෙවීම් සහ පියවීම් පද්ධතියේ ප්‍රධාන කාර්යය වන්නේ, වෙළෙඳපොළේ ව්‍යාපාර කටයුතු තුළින් පැන නඟින මූූල්‍යමය වගකීම් පියවීමයි. මෙහි දී සැලකිය යුතු කරුණක් වන්නේ, මූල්‍ය පද්ධති ස්ථායිතාව ළඟා කර ගැනීම සඳහා මූල්‍ය ප්‍රතිපත්තිය ඵලදායී ලෙස ක්‍රියාත්මක කිරීමයි.ආරක්ෂිත, කාර්යක්ෂම හා මනා ගෙවීම් සහ පියවීම් පද්ධතියක් පවත්වාගෙන යෑම මහ බැංකුවේ වගකීමයි. ඒ අනුව මහ බැංකුව, ගෙවීම් හා පියවීම් පද්ධති ශක්තිමත් කිරීමටත්, ඇතිවිය හැකි අවදානම් අවම කිරීමටත් ඒ හරහා මූල්‍ය ක්‍රමයේ ශක්තිමත් බව වැඩිදියුණු කිරීමටත් ක්‍රියා කොට තිබෙනවා.අපේ රටේ පද්ධති දෙකක් තිබෙනවා. මහ බැංකුව විසින් ක්‍රියාත්මක කරන ලංකා සෙට්ල් පද්ධතිය සහ ලංකා ක්ලියර් (පෞද්ගලික) සමාගම විසින් ක්‍රියාත්මක කරනු ලබන ඡායාගත චෙක්පත් පිළිබිඹු නිෂ්කාශන පද්ධතිය මේ දෙකයි.* රටේ අනාගත ආර්ථික සංවර්ධනය සමඟ ඇතිවන මූල්‍ය වෙළෙඳපොළ නව ප්‍රවණතා කතිකා කිරීමට පෙර රටේ ආර්ථිකයේ වර්තමාන තත්ත්වය ගැන යම් පැහැදිලි කිරීමක් කළ හැකි ද?අපේ රටේ සියයට 7ක ආර්ථික වර්ධනයක් මේ වසරේ සිදුවනු ඇතැයි අනාවැකි පළවෙනවා. දැන් උද්ධමනය, පොලී අනුපාත අඩුයි. දැන් අපේ රටේ ඒක පුද්ගල ආදායම අමෙරිකානු ඩොලර් 2000 ඉක්මවා තිබෙනවා. මේ වර්ධනය වසර 2015 – 2016 වන විට ඩොලර් 4000 ඉක්මවාලීමයි බලාපොරොත්තුව. රජය ඒ දේ නිවේදනය කර තිබෙනවා.ආර්ථික වර්ධනයත් සමඟ සාමාන්‍ය ජන ජීවිතය ටිකෙන් ටික දියුණු වෙන්න පටන් ගෙන තිබෙනවා. ආර්ථිකය දියුණු වනවිට පුද්ගලයින් පුද්ගලයින් අතර, වෙළෙඳ ආයතනයෙන් ආයතනය අතර රටෙන් රට සිදුවන ගනුදෙනු ප්‍රමාණය ඉහළ යනවා. ඒවා සිදුවන්නේ මුදල් නෝට්ටු සහ කාසි භාවිතා කරමින් වෙන්න පුළුවන්, නැතිනම් චෙක්පත්, ක්‍රෙඩිඩ්කාඩ්, ඩෙබිඩ් කාඩ්, භාවිතා කරලා වෙන්න පුළුවන්. මේ සියලු දේ සිදු කිරීමට ගෙවීම් හා පියවීම් පද්ධතියක් තිබෙනවා. ඒ සඳහා වන යටිතල පහසුකම් සැපැයීමයි ශ්‍රී ලංකා මහ බැංකුව සිදු කරන්නේ.* ‘සරල ගනුදෙනු’වලින් මිදී ‘සංකීර්ණ ගනුදෙනු’ රටා වෙත මහජනතාව පිවිසීම නිසා ම ගෙවීම් හා පියවීම් පද්ධතියේ පෙරළියක් සිදුවීම ඇරඹීයා ද?සත්තකින් ම ඔව්. අපි සරල උදාහරණයක් ගෙන බලමු. කෙනකු වෙළෙඳසැලකට ගොස් සබන් කැටයක්, පාන් රාත්තලක්, පොතක්, පෑනක් මිල දී ගන්නා විට, ඔහුට කරන්න තිබෙන්නේ සරල දෙයයි. එනම් ඒ මිල ගණන් මුදල් නෝට්ටුවලින් හෝ කාසිවලින් හෝ ගෙවීම ඒ කාර්යයි. නමුත්, මිනිසාගේ ආර්ථික හැකියාවන් මත අවශ්‍යතා සංකීර්ණවීම නිසා ගෙවීම් කිරීමේ හා පියවීමේ පද්ධතිය පවා ප්‍රසාරණය වුණා.ජනතාවට ගනුදෙනු කිරීමට වැඩි පහසුකම් ලබාදීමට මුදල් නෝට්ටු හා කාසිවලට අමතරව තවත් ක්‍රමවේද හඳුන්වා දුන්නා. ඒ අතරට චෙක්පත් ක්‍රමය ආවා. ශ්‍රී ලංකා අන්තර් බැංකු ගෙවීම් පද්ධතිය (SLIPS) ක්‍රමය ආවා. ඊට අමතරව මේ වන විට ඉ – බෑන්කින්, ටෙලි බෑන්කින් වැනි නවීන තාක්ෂණික ක්‍රම භාවිතා කිරීමට මහජනතාව හුරුපුරුදු වෙලා ඉන්නේ. මේවාගේ සංකීර්ණ ගනුදෙනුවල විශ්වාසනීයත්වය, සුරක්ෂිතභාවය පහසුව වැඩි කිරීම සිදු කරද්දී අපේ වගකීම් ද වැඩිවුණා.* ඒ පිළිබඳ වැඩි විස්තර කිරීමක් කළ හැකි ද?සමාජයේ විවිධ තරා තිරමේ අය ජීවත්වෙනවා. කෙනෙක් තම උවමනාවන් ඉටුකර ගැනීමට මුදල් නෝට්ටු හා කාසි භාවිතා කරනවා. මම මුලින් කිව්වා වාගේ තමන්ට අවශ්‍ය එදිනෙදා අවශ්‍යතා ඉටුකර ගැනීමට ඔවුන් නෝට්ටු හෝ කාසි හෝ භාවිතා කරනවා. ගනුදෙනු සංකීර්ණ වූ විට චෙක්පත්, ස්ලිප් ක්‍රමය වාගේ දේවල් ආවා.චෙක්පත් ගනුදෙනු කරන්න සිදුවීමේ දී එය සිදුකිරීමට පහසුකම් සැපැයීමට නිෂ්කාශනාගාරයක් ඇති වුණා. මහ බැංකුවේත්, ලංකා ක්ලිය(ර්) සමාගමේත් දායකත්වය ඊට ලැබුණා. දැනට චෙක්පත් දවසකට එක්ලක්ෂ හැත්තෑහය දහසක් සාමාන්‍යයෙන් ගනුදෙනු වෙනවා. ස්ලිප් ක්‍රමයටත් සාමාන්‍යයෙන් ගනුදෙනු පනස් පන්දහසක් තරම් දිනකට සිදුවෙනවා.රටේ සංවර්ධනය සිදුවන විට ගනුදෙනු ක්‍රමවලත් පෙරළියක් සිදුවුණා. තමන්ගේ නිවසේ විදුලිබිල, දුරකථන බිල, තමන්ගේ රක්ෂණ වාරිකය, බැංකුවෙන් ණයක් අරගෙන තිබෙනවා නම් එහි වාරිකය පවා පහසුවෙන් ගෙවීමට ක්‍රමවේද හැදුණා. විද්‍යුත් මූල්‍ය හුවමාරු ක්‍රමවේදය ආවා. රටපුරා ස්වයංක්‍රීය මූල්‍ය ගනුදෙනු සිදු කරන්න පුළුවන් ට්‍රේලර් මැෂින් ස්ථාපිත කළා. මේ පහසුකම් තිබෙන බැංකුවක ගිණුමක් ආරම්භ කරන ඕනෑම කෙනකුට තම ගිණුමේ මුදල් තිබේ නම්, බැංකුවට නොයාම මුල කී වියදම් ගෙවීමට ඒ. ටී. එම්. මැෂින් එකකින් කළ හැකි තරමට ගනුදෙනු පහසු වුණා.* භූගෝලීය බාධාව නිසා අප රට තුළ ම චෙක්පත් ගනුදෙනුවලට පවා දින 3 – 10 ගත වෙනවා. චෙක්පත් මඟින් සිදුවන ගනුදෙනු පිළිබඳ කථා කළොත්..ඇත්තටම 1990 ගණන්වල අගභාගයේ දී අපට චෙක්පත් මාරු කරන්න දින 3 – 10 - 5ක් ගියා. නමුත් දැන් මීට වසර හතරකට පෙර චෙක්පත් නිෂ්කාශනය කිරීමට (මුදල් බවට මාරුවීමට) දවස් 5 – 1 දක්වා කාලයක් ගත වුණා. නමුත් ඡායාගත චෙක්පත් පිළිබිඹු නිෂ්කාශන පද්ධතිය වසර 2006 දී හඳුන්වා දුන්නායින් පස්සේ එය ඉතා ඉක්මනින් කාර්යක්ෂමව සිදු කරන්න අපිට හැකියාව ලැබුණා. අද වනවිට චෙක්පතක් ගිණුමේ නිවැරදිව මුදල් තිබේ නම් දවසකින් හෝ දෙකකින් මාරුවෙනවා. ඊටත් වඩා වේගයෙන් ‘ස්ලිප්’ ක්‍රමයෙන් මුදල් හුවමාරු කර ගන්න පුළුවන් පහසුකම ජනතාවට තිබෙනවා.* ගෙවීම් හා පියවීම් පද්ධතිය දියුණු තාක්ෂණික ක්‍රම යොදා ගනිමින් ඉදිරියට පැමිණ තිබෙනවා. නමුත්, එහි ආරක්ෂාව, විද්‍යුත් වංචා කිරීම් පිළිබඳ අවදානම වැඩි වී තිබෙනවා නේද?මේවාගේ අවදානමක් තිබෙන නිසා තමයි ලංකා සයින් යන වෙළෙඳ නාමය යටතේ ශ්‍රී ලංකාවේ පළමු සහතික කිරීමේ කාර්යාංශය ශ්‍රී ලංකා මහ බැංකුව විසින් ආරම්භ කළේ. එක් ආයතනයක සිට තවත් ආයතනයකට දත්ත පණිවිඩ, විද්‍යුත් ලේඛන සහ විද්‍යුත් වාර්තා හෝ අනෙකුත් සන්නිවේදනයන් නිකුත් කෙරෙන විට ඒ පිළිබඳ මහජන විශ්වාසයත්, ඒවායේ පූර්ණ බව සහ නිවැරදි භාවයත් වැඩිදියුණු කිරීමට මෙමඟින් ක්‍ර‍්‍රියා කළා.තව එකක්, ගෙවීම් කාඩ්පත් සේවා සපයන්නන් සඳහා වූ 2009 අංක 01 දරන නියෝග අපි නිකුත් කළා.එහි අරමුණ වුණේ, සියලුම ගෙවීම් කාඩ්පත් සේවා සපයන්නන් ජාත්‍යන්තරව පිළිගත් ප්‍රමිතීන් සහ ක්‍රමවේදයන්ට අනුගත කිරීමයි.එමඟින් ණය කාඩ්පත් පිළිබඳ වංචාවන් වළක්වාලීම සහ කාඩ්පත් මත පදනම් වූ විද්‍යුත් ගෙවීම් පිළිබඳ මහජන විශ්වාසය වැඩිදියුණු කිරීමට හැකියාව ලැබුණා. සියලුම කාඩ්පත් සේවා සපයන්නන් ගිණුමකට ප්‍රවිෂ්ඨ වීමේ සංකේත හෝ වෙනත් ක්‍රම උපකරණ ඇතුළු ණය කාඩ්පත්, හර අයකිරීම් කාඩ්පත්, අයභාර කාඩ්පත්, පෙර ගෙවුම් කාඩ්පත් ව්‍යාපාර කටයුතු කිරීම සඳහා මහ බැංකුවෙන් බලපත්‍රයක් ලබාගත යුතුයි.* ක්‍රෙඩ්ට් කාඩ්පත් (ණයපත්) ඩෙබ්ඩ් කාඩ්පත් (හරපත්) යනාදිය භාවිතා කරන්නන්ගේ ප්‍රමාණය වර්තමානයේ දී අඩු වැඩි වී තිබෙනවාද?මේ වනවිට ක්‍රෙඩිඩ් කාඩ්පත් භාවිතා කරන්නන්ගේ සංඛ්‍යාව සුළු ප්‍රමාණයකින් අඩුවී ඩෙබිඩ් කාඩ්පත් (හරපත්) භාවිතා කරන්නන් වැඩි වීමක් දක්නට ලැබෙනවා. මෙවැනි විද්‍යුත් මූල්‍ය හුවමාරු ක්‍රම වැඩි වශයෙන් භාවිතා කිරීමට ජනතාව සුදානම් වීම නම් යහපත් කරුණකි.හැබැයි මෙහි දී ගනුදෙනුකරුවෝ විශේෂ අවධානය යොමු කළ යුතු කරුණක් තිබෙනවා. තමන්ගේ බැංකු ගිණුමේ තිබෙන මුදල් පිළිබඳ සොයාබලා මනා විනයකින් යුතුව මූල්‍ය කටයුතු සිදු කරන අයට නම් මේ කාඩ්පත් භාවිතා කිරීමෙන් වාසි සිදුවෙනවා. නමුත්? ආවාට ගියාට නාස්තිකාර ලෙස කාඩ්පත් මඟින් ගනුදෙනුකොට භාණ්ඩ මිල දී ගැනීම, නම් අනිවාර්යෙන්ම සුදුසු නැති වැඩක්.* ක්‍රෙඩිඩ් කාඩ්පත් හෝ ඩෙබිඩ් කාඩ්පත් නිකුත් කිරීමේ දී ඒ ඒ බැංකුවල කාර්යක්ෂමතාව ඊට බලපානවා නේද?ඔව්! මෙම සේවාවන් වාණිජ බැංකුවක් විසින් තම ගනුදෙනුකරුවන්ට ලබාදෙන එක් අමතර සේවාවක් පමණයි. ඔවුන් විවිධ සේවා ගනුදෙනුකරුවන්ට ලබා දෙනවා. එක් එක් සේවා ලබාදීමට එක් එක් ආයතනය විශේෂ ප්‍රාගුණ්‍යයක් දක්වනවා. ණයවර පත්වලින් ගනුදෙනු කරන විට ඇතැම් විට මාස 12, මාස 24 හෝ 36 දක්වා කිසිදු පොලියක් අය කරන්නේ නැති අවස්ථා තිබෙනවා. තවත් පහසුකම් තිබෙනවා. ගනුදෙනුකරුවෝ එවැනි පහසුකමක් භුක්ති විඳ තම අවශ්‍යතා ඉටු කර ගත්තාට කමක් නෑ. නමුත්, නිවැරදි හා කලට වේලාවට ගෙවීම් පියවීම සැමදෙනාගේ යුතුකමයි.* කාඩ්පත් මඟින් විදුලිබිල, ජල බිල ඇතුළු අනෙකුත් ගෙවිම් සිදු කිරීම අනාගතයේ දී වැඩි වශයෙන් සිදුවනු දැකීම අපගේ අපේක්ෂාවයි. එය රටේ ආර්ථිකයේ ප්‍රගමනයට දක්වන්නේ කුමනාකාර දායකත්වයක් ද?ඇත්තටම, අද දවසේ ගනුදෙනුකාරභවතුන් විශාල ලෙස බැංකුවල, විදුලිබල මණ්ඩලයේ බිල්පත් ගෙවන පෝලිම්වල, රැඳී සිටිනවා. ඒ තමන්ගේ බිල්පත්, ණය වාරික, රක්ෂණ වාරික යනාදිය ගෙවීමට වෙන්න ඕනෑ. නමුත් ස්වයංක්‍රීය ටෙලර් මැෂින් එකකින් නැතිනම් ඉ – බෑන්කින්, ටෙලි බෑන්කින් ක්‍රමවේදය භාවිතා කළොත් අපිට අනවශ්‍ය ලෙස පෝලිම්වල රැඳී ඉන්න වුවමනා නෑ. මේවා භාවිතා කිරීමට අපට පහසුකම් දැනටමත් තිබෙනවා. එය ප්‍රයෝජනයට නොගැනීමයි ගැටලුව.අද ජනතාවට තමන්ගේ රාජකාරි ඉටු කිරීමට ‘වේලාව නෑ කාලය නෑ’ කියා අෙඳීනා නඟනවා. නමුත් මේ තාක්ෂණික පහසුකම් හරහා අපට තිබෙන පහසුකම් භාවිතා කළොත් මේ වාගේ ප්‍රශ්නත් දුරුවෙනවා. ආරක්ෂාව, විශ්වාසනීයත්වය ඇතිවෙනවා. මුදල් නෝට්ටු හා කාසි මුද්‍රණයට වැයකරන්නට සිදුවන විශාල වියදමකුත් මින් නතර කළ හැකියි.* මේ සඳහා රටපුරා බැංකු පද්ධතිය සතු ඒ. ටී. එම්. යන්ත්‍ර කොපමණ තිබේ ද?මේ වන විට එවැනි යන්ත්‍ර 2015ක් පමණ තිබෙනවා.* ගෙවීම් හා පියවීම් පද්ධතියේ අනාගතය කුමනාකාරවේද?ඉතාම පැහැදිලිව කියන්න පුළුවන්, කරුණක් තිබෙනවා, අපේ රටේ දැන් ඒක පුද්ගල ආදායම ඩොලර් 2000යි. නැතිනම් ඊට ටිකක් වැඩියි. නමුත් ඉදිරියේ දී අපේ ආදායම ඩොලර් 10,000, 15,000 වුණොත් කිසිදු බාධාවකින්, කරදරයකින් තොරව ගනුදෙනු පියවීමට තරම් අපේ ක්‍රමවේදය ශක්තිමත්. අපි නිතරම එය යාවත්කාලීන කරනවා.දැන් චෙක්පත් මුදල් බවට පත්වෙන්න දවස් එකක් දෙකක් තරම් කාලයක් ගත වෙනවා. නමුත් අපි ඒ සඳහා ගත වන කාලයත් ඊට අඩු කරන්න කටයුතු කරනවා. ඉතා ඉක්මනින් මුදල් ගනුදෙනු සඳහා මහජනතාවට පහසුකම සැපැයීම අපේ අවසාන ඉලක්කයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=f1008102</link>
    <topic>කඳු මුදුනක සැඟැවුණුවැව් දසුන</topic>
    <author>කපිල කුමාර කාලිංග</author>
    <content>චීන සිත්තරෙකු ගේ තෙලිතුඩින් සිතුවම් කළාක් බඳු, සුන්දර සොබා දසුනක්, මා ඉදිරියෙහි දක්නට ඇත. නෙත් මායිමෙන් එපිටට විහිදුණු මහා නිම්නය, තනිකර ම පළා පැහැයෙන් යුතු ය. මොහොතකට පෙර අතින් ඇල්ලිය හැකි තරම් ඝනව තිබූ මිහිදුම කෙමෙන් තුනීව ගොසිනි. රාත්‍රියේ නිදා සිටි කුදුමහත් කඳු වැටි, පිබිදී වට පිට බලයි.ගළා හැළෙන සුනිල දිය දහරාවන්ට ළංව, මුව දොවන ළහිරු රැසට ‘සුබ උදෑසනක්’ පතන්නට විකසිත වූ නේක වර්ණ වන කුසුමියන් සිප ගනිමින්, හමා යන මඳ පවන නැවුම් සුවඳින් යුතු ය.අප ගමන් ගත් රථයේ වම් පස කවුළුවෙන් හිස මදක් පිටතට දැමූ මම නොඉඳුල් පිවිතුරු සුළං රැළි මහත් ආශාවෙන් සිප ගන්නට වීමි. එන්න මඳ නළේ. . . එන්න මඳ නළේ. . . සිප ගන්න මා කොපුල් ඇති තරම් !මා විස්තර කරන්නට තැත් කළ - (එය මා වැනි චූල කවියකුට කළ නොහැක්කක් බව සැබවි) උදය වර්ණනාව, සජීවීකරණය වූයේ මැද මහනුවර නගරය පසු කර කිලෝමීටර බාගයක් පමණ ගිය තැන හමුවන වැලමිට වංගුව ආසන්නයේ දී ය. මෙතැන වුඩ්සයිඩ් හන්දිය නමින් ද ප්‍රකටව ඇත්තේ එනමින් යුතු වතුයායට ද මෙහි සිට පාරක් දිවෙන හෙයිනි.වංගුව අසළ පටු පාර දෙසට රිය හැරවූ අපට ඒ අසළ ඇති පුවරුවක් දක්නට ලැබුණි. එහි තැනින් තැන නොහැපැදිලි දිග ප්‍රකාශයකි.රථයෙන් බැස ගත් අප මිතුරෙක් එහි ඡායාරූපයක් ගන්නා අතරේ මම අවසන් වැකිය කියැවීමි.‘ . . . වසර 2308 ක් අඛණ්ඩව පැවති සෙංකඩගල රාජධානියේ අවසානය සනිටුහන් කරමින්, එක්නැළිගොඩ රාළ හා බටුපිටියේ නිලමේගේ මග පෙන්වීම යටතේ ශ්‍රී වික්‍රම රාජසිංහ රජ ජීවග්‍රහනයෙන් බ්‍රිතාන්‍යයින් අතට පත් කිරීම 1815. 02. 18 වන දින මෙතැන් සිට කි. මී. 1 1 / 2 ක් දුරින් පිහිටි උඩුපිටිය ග්‍රාමයේදී සිදුවූ බව කියැවේ.’අලුත දැමූ කොන්ක්‍රීට් පාරක් දිගේ ටික දුරක් ගිය රථය හරවා ගැනීමට ඉඩ කඩ ඇති තැනක නතර කෙරුණි. ‘මෙතනින් බැහල වෙල පහළට පයින් යන්න ඕන’ මග පෙන්වීමට පැමිණි තැනැත්තකු පවසයි.දකුණු පසින් එක දිගට දිස්වන්නේ හෙල්මළු ලියැදි ය. ඊට ඉහළින් කුඩා ඇළකි. ළහිරු රැස් දිය වුණු කුඩා දිය කඩිති රිදී වනින් දිළිසෙයි.වෙල් යාය කෙළවරේ අඩි පාර දිගේ පහළට ගිය අපි කුඩා ගැමි නිවසක් අසළ නැවතුණෙමු. ඉන් ඔබ්බෙහි තරමක් උසින් පිහිටි තණ ගොල්ලකි. එහි මැදට වෙන්නට උඩරට ගෘහ නිර්මාණ සම්ප්‍රදායට නෑකම් කියන ස්ථම්භයකි. මේ රජු අල්ලා ගත් තැනයි. ඊට මදක් දුරින් රජුට උදව් කළ සැතපෙනගෙයි අප්පුහාමි අල්ලාගෙන බැඳදැමූ සියඹලා ගස ය.අප මේ සිටින්නේ ලංකා ඉතිහාසයේ එක් වැදගත් ජවනිකාවක ‘පාරිසරික සාක්ෂිකරුවා’ සමග බව සිතට දැනෙත්ම සිතිවිලි ශෝකාකූල වෙයි. ඒ ශෝචනීය සිදුවීමේ රූප රාමු නිහඬ නිසල පරිසරය මත යළි මැවෙන්නට පටන් ගනී.එදා රජ බිසෝවරුන් දෙදෙනාගේ නෙතු අගින් ගිළිහුණු කඳුළු බිඳු සිහිගන්වමින් සිහින් පිනි පොදක් පතිත වෙයි.සුළු මොහොතක් එතැන ගත කළ අපි වුඩ්සයිඩ් වතුයාය වෙත දිවෙන මාර්ගයට අවතීර්ණ වූයේ අපේ ගමනාන්තය වූයේ එහි කෙළවරක බැවිනි.හුන්නස්ගිරිය නගරයෙන් වමට හැරී යන්නෙකුටද වුඩ්සයිඩ් වෙත ළඟා විය හැකිය. ඒ ගමන් මග බඹරබැද්ද, පිටිගොඩ හා දෙමළවාඩිය පසු කොට රන්ටැඹේ හා සම්බන්ධ වෙයි. දැන් වෙලාව උදෑසන 8 ට කිට්ටු ය. අප යන මග දෙපස බිනර මලට හුරු, දම් පැහැති මල් සහිත කුඩා පඳුරු විශේෂයක් එක දිගට ඇස ගැසෙයි.‘ඕවා තමයි හීන් බෝවිටියා. . . කැඳට කියාපු පළා වර්ගයක්. . . මිටි බැඳල ටවුමට ගෙනිච්චම එකක් රුපියල් විස්සයි!’පසුපස අසුනේ සිටි කිත්සිරි කියයි.ඔහු නුගේතැන්න විදුහලේ ගුරුවරයෙකි.‘කිත්සිරි. . . අපි තාම උදේට තේ බීලා නෑ. . . ළඟ කඩ මණ්ඩියක් තියෙනවද ?’මම ඇසුවෙමි. කිත්සිරිගේ මග පෙන්වීම යටතේ අපි හුන්නස්ගිරිය නගරය වෙත ගියෙමු. එහි වැවතැන්නට හැරෙන තැනම ඇති තේ කඩයේ මුදලාලි හිටි හැටියේ කඩා වැදුණු නඩයට සංග්‍රහ සත්කාර කරන්නට ගත්තේ මහත් ඕනෑකමිනි. අනෙක් අතට ‘නුගේතැන්න ඉස්කෝලේ කිත්සිරි සර්’ ඔහු දන්නා හඳුනන අයෙකි.උණු ආප්ප, රොටී, ඇම්බන් කෙසෙල් ගෙඩි, බලා ඉද්දී ‘අතුරුදහන්’ වන්නට විය. ඉන් පසු හකුරු සමග දුම් දමන උණු උණු කහට තේ ය. මෙබඳු ගමන් බිමන්වල දී තැනේ්හැටියට ලැබෙන කෑම් බීම් ද අපූරු රසයක් ගෙන දෙයි’තේ කෝප්පයෙන් දෙඅත්ල රත්කර ගනිමින් කඩයෙන් පිටතට පැමිණි මගේ උරහිස් හැකිළී ගියේ වේගයෙන් හැමූ සීත සුළං පහරකිනි. කිත්සිරි මද සිනාවකින් යුතුව මදෙස බැලීය.‘දන්නවද . . . හුන්නස්ගිරිය මුහුදු මට්ටමේ ඉඳල මීටර් 840 ක් උසයි’අප තේ කඩයෙන් පිටත් වෙද්දී මුදලාලි ඉදිරිපසට වී බලා සිටියේ ‘අනේ් මෙහෙම මහත්තුරු හැමදාම කඩාපාත් වෙනවා නම්’ වැනි හැඟීමකින් විය යුතුය.අප දැන් මේ ගමන් කරන්නේ වුඩ්සයිඩ් තේ වත්ත පිහිටි කඳු ගැටය මුදුනේ පිහිටි වැවතැන්න වෙත ය. එහිනමින් ම කියැවෙන පරිදි කඳු මුදුනේ තැනිතලා බිමකි. එහි පසෙක කුඩා වැවකි. කඳු මුදුනක පිහිටි වැවක් ! සැබැවින්ම එය නැරැඹීමට වටිනා පුදුමයක් මැයි !කඳු මුදුනට යන අඩි පාරේ ඇතැම් තැන් අඩියක් දෙකක් තරම් පටු ය. එන්සාල් වගාව නිසා පස සෝදාගෙන ගොස් ඇති බැවින් දෝ ගස්කොළං පාරට පහත් වී තිබෙනු පෙනේ. අඩියක් පමණ උසට ගොඩ ගැසී ඇති වියළි පත් තෙතමනයෙන් යුතු ය.එක්වරම අපේ නඩය කලිසම් කකුල් ඔසවමින් උඩ පනින්නට ගත්තේ කූඩැල්ලන් හෙමින් සීරුවේම ආගන්තුක සත්කාරය පටන්ගෙන තිබූ බැවිනි.පෙර දැක නොතිබූ වනමල් තැන තැන පිපී සුළඟේ සැළෙයි. දකුණු පසින් බියකරු ප්‍ර‍්‍රපාතයකි. දෙපස ඇති කුරු ගස් කියා පෑවේ අප කඳු මුදුනට ළංවන බවකි.ඈතින් දිස්වන්නේ කොතෙක් බලා සිටියත් ඇති නොවන අති රමණිය පරිසර සිතුවමකි. තෙල්දෙණිය, වේඬරුව, දුනුවිල වැනි ගම් පෙදෙස්ද වික්ටෝරියා ජලාශයද ඊට ඇතුළත්ය. එහෙත් මේ මනස්කාන්ත දර්ශන තලයේ නිර්මලත්වය කෙළසාලන්නේ තැන තැන නැගී සිටින රතැසි අවතාර බඳු දුරකථන සංඥා කුළුණුය.අපේ නඩයේ කෙනෙක් කණු ගණින්නට විය. ‘පෙනෙන තෙක් මානයේ කණු 18 යි. . . ඊට එහාටත් තියෙන පාටයි’.මෙයද පරිසර විනාශයේ එක් කුරිරු මුහුණුවරක් නොවන්නේ ද ? මෙයට සීමා මායිම් පැනවිය නොහැක්කේ ද ?’වැව තැන්න නැමැති උස් තැනිතලා බිමට පිවිසෙන්නෙකුට දුර තියාම ඇස ගැසෙන්නේ භීෂණ සමයේ ගිනි තබා විනාශ කළ වතු බංගලාවෙහි කළු ගැහුණු නටබුන්ය.බංගලාව ඉදිරිපස උද්‍යානය තවමත් පෙර පැවති සුන්දරත්වයෙහි ලකුණු ඉතිරි කොට ගෙන සිටී. නිදහසේ වැඩුණු බෝගන්විලා වැල් කඩා වැටුණු ලතා මණ්ඩප තැන තැන දක්නට ඇත. ඉදිරිපස තණපිටිය කෙළවරෙහි දිය සිඳුණු පොකුණකි.ඉන් ඔබ්බේ සුදු වළාකුළින් සැරසුණු නිම් නැති අහස් කුසය. පහළින් වික්ටෝරියා ජලාශය සහිත සුන්දර සොබා දසුනය.සුන්දරත්වයටත් වෛර කරන මිනිසුන් පිරිසක් විසින් ගිනි තබන ලද බංගලාවේ දොරකඩ සිට බැලූ විට සිහිපත් වන්නේ පැරැණි ඉංග්‍රීසි ගෘහ උද්‍යානයක චිත්‍රයකි.‘ලිප්ටන්ලාගේ වතු රාජ්‍යය’ ශ්‍රී ලංකාවේ පැවති අවදියේ මෙහි තිබෙන්නට ඇති උයන් සාද මධු පානෝත්සව නැටුම් ගැයුම් පිරි ප්‍රිය සාද සිතින් මවා ගනිමින් මම බංගලාව පිටුපස පාර දෙසට පිය නැගුවෙමි.ඈතින් දිස්වන්නේ කඳු මුදුනත තැබූ නීල තිලකයක් බඳු කුඩා වැවකි. නිසල දිය තලාව එහි ගැඹුරද ගොළු බසින් කියා පාන්නා සේය.‘මේකේ නාන්න යන එකනං අනතුරු දායකයි. ළඟදිත් දෙන්නෙක් ගිළිල මැරුණා. .’ කිත්සිරි කියයි.මම වැව් හරහා බැඳි සිමෙන්ති පවුර මත හිඳ අවට සිරි විඳින්නට වීමි.සරසවි උයනක් බඳු වැව තැන්නත් ගැඹුරු කවියක් බඳු නිහඬ වැවත් නාඳුනන අප දෙස බලමින් කුමක්දෝ සෙමින් මුමුණයි. එය වටහා ගන්නට කල් මදිය.කිත්සිරි පැමිණ කාලගුණ අනාවැකියක් පවසයි. ‘අහස කළු කරගෙන එනවා. . . කොයි වෙලේ වැස්ස පාත් වෙයිද කියන්න බෑ. . .මෙහෙ හැටි එහෙම තමයි. . වැස්සට අහුවුණොත් පහළට බහින්න අමාරු වෙනවා’ඉතින් අප වැවතැන්න නම් වූ මේ හුදෙකලා ලලනාවගෙන් සමුගත යුතුය. මෙය හැඟුම්බර මොහොතකි. සුළගට පමණක් ඇසෙන්නට මම සෙමින් මෙසේ මිමිණුවෙමි. ‘අදට වෙන්වෙමු. . . ඒත් මම ආයෙමත් එනවා’එදින රාත්‍රියෙහි උඩදුම්බර කුඩා නවාතැන් පොළක ආලින්දයේ හිඳ මගේ ගමන්කතා පොතේ පිටුවක මෙසේ සටහන් කළෙමි.‘සුන්දරත්වය සුරකින, කෞතුකාගාරයකට ගියෙමි. මෙතෙක් නොඇසූ ගී නොකියූ කවි, රැසක්ම එහි තිබෙනු දිටිමි’.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=f1008103</link>
    <topic>ෂා රජ්ජුරුවන් ගේ බෑණා පැරැද්දුවාටඋණුසුම් හාදුවක් ලැබූඅලව්වේ කඟවේනා</topic>
    <author>දුමින්ද කාරියවසම් ඡායාරූප - මංජුල වර්ණසූරිය</author>
    <content>සම්පූර්ණනම - වික්‍රමසිංහගේ විමලදාසගම - අලව්ව, නුගවෙල, ආඬියාදෙනියඋපන් දිනය - 1943 ජුලි 29බිරිය - ජයන්තා දයාසීලිපවුලේ තොරතුරු - පිරිමි දරුවන් දෙදෙනයි.එක් පුතෙක් යුද හමුදා දෙවන අණදෙන නිලධාරියකු ලෙසත් අනෙක් පුතා කොරියාවේ සේවය කරයි.ක්‍රීඩා වාර්තා - 1974 වසරේ ටෙහෙරානයේ පැවැති ආසියාතික ක්‍රීඩා උළෙලේ දී නව ආසියාතික වාර්තා දෙකක් සමඟින් මීටර් 400 සහ 400ය4 දිවීමේ තරග සඳහා රන්පදක්කම් දිනා ගැනීම.1970 වසරේ දී බැංකොක් ආසියාතික ක්‍රීඩා උළෙලේ දී මීටර් 400 ඉසව්ව සඳහා රිදී පදක්කම දිනා ගැනීම.1967 වසරේ ජාතික ක්‍රීඩා සූරතා තරගයේ දී මීටර් 400 සඳහා නව ක්‍රීඩා වාර්තාවක් පිහිටුවීම. (තත්පර 48.7)1972, 73, 74 වසර තුනේ දීම මෙම වාර්තාව තැබීමට සමත් වීම.පොල් රුප්පාව දිගේ් වැටුණු ගුරුපාර කෙළවර වෙන්නේ නිල්ල වැදුනු වෙල්යායේ. ආඬියාදෙනිය ගමේම කොල්ලෝ කුරුට්ටෝ අකුරු කරණ කනිෂ්ඨ විද්‍යාලයේ තිබුණේ මේ වෙල් යායක් පහු කරන් තවත් යොදුන් භාගයක් තරම් දුරකින්.ආඬියාදෙනිය කියන්නේ දඹදෙණිය ආසනයේ අලව්ව-නාරම්මල මාර්ගයෙන් ටික දුරක් ගිය පසු හමුවෙන පුංචි ගමක්. මේ ගම ගැන කිව්ව ගමන් කවුරුත් දන්න අලව්වේ කඟවේනා ගැන එදා නම් නොදන්න කෙනෙක් නැහැ.ඒත් අද නම් ඔහුගේ නම බොහෝ දෙනකුට නුහුරු නුපුරුදු නමක් වෙලා ඇති.වික්‍රමසිංහගේ විමලදාස නැතිනම් ඩබ්ලිව්. විමලදාස කියන්නේ අපේ රටටම ආඩම්බරයක් වූ අති දක්‍ෂ ක්‍රීඩකයෙක්. අපේ රටට රන් පදක්කම් දෙකක්ම ගෙනාව ක්‍රීඩකයා.විමලදාස පුංචි කාලේ පටන්ම කඩිසර, දඟකාර චරිතයක්. පොත පතට වඩා සෙල්ලමට පි‍්‍රය කරපු කොළු නඩේ නායකයා වුණු විමලේ කවදත් පාසලට යන්නේ ටිකක් ප්‍රමාදව. මේක දැනගත්තු මුල් ගුරුතුමා පාසල ගාව මඟ රැකගෙන ඉන්නේ මේ හොරේ අල්ලා ගන්න.දුර තියාම මේක දකින විමලේ පිටුපස්සේ දෙවැට පනින්නේ කාගෙත් ඇස් වහළා. දවසක් වුණේ හරිම අකරතැබ්බයක්.ලොකු වැඩක් කරන්න දක්‍ෂ බව යාළුවන්ටත් පෙන්වන්න විමලේ ඈත ඉඳන් ඇවිත් මේ වැට පැන්නේ ශිල්ප දක්වන්න. පනිනකොටම අමුතු සද්දයක් ආවා. හරියටම කලිසම දෙකට මැදින් පැළිලා. හත්වලාමයි දැන් මොකද කරන්නේ? කාටත් හොරා පංති කාමරයට ගිය විමලේ පුටුවෙන් නැගිට්ටේ පාසල් අවසන් වෙලත් හැමෝම ගෙදර ගියාට පස්සේ.මේ කනිෂ්ඨ විද්‍යාලයේ අකුරු කරපු විමලදාස අලව්ව මහා විදුහලට ඇතුළත් වුණේ ඉන් පසුවයි.ගමේ ඉඳන් සැතපුම් තුනක් තරම් දුර පාසලට හැමදාම යන්නේ පයින්. මේ යන පාරේ සමහර දවසට ගොන් කරත්ත හමු වෙනවා. හොර රහසෙම මේ කරත්තයකට පස්සෙන් නඟින විමලදාසගේ කොල්ලෝ නඩේ හෙමින් සීරුවේ පාසල ගාවදී බැහැ ගන්නවා.දවසක් මේ වගේ යන කොලු නඩේ එකෙකුට කරත්තේ පස්සේ තිබුනු පිදුරු ගොඩේම නින්ද ගිහින්. බලනකොට අලව්ව පහු කරන් සෑහෙන දුරක් ගිහින්.ඇළේ දොලේ දුවලා පැනපු මේ කොළු පැටව් රෑනෙන් කවදත් කැපී පෙනුණ විමලදාස අනෙක් හැමෝටම වඩා ටිකක් උසයි.පාසලේ ක්‍රීඩා තරග කාලෙදී මුල් තැනටම කියැවෙන නමක් තමයි විමලදාස. හැම තරගයකදීම කමොන් විමලේ... කමෝන් විමලේ... කියන හඬ තමයි ඇහෙන්නේ.වැඩියෙන්ම කැමැති උස පනින්න. උස පනින්න පුරුදු වෙන්නේ කමතේ පිදුරු ගොඩක. මේ වැඩේට තවත් කිහිප දෙනෙක් හවුල් කර ගන්නවා.හවස් යාමෙත් මේ වැඩේ පුරුදු වෙන්න කියලා කට්ටියම කමතට එකතු වුණා. දිග පුවක් රීප්පයක් දෙන්නෙක් අල්ලගෙන දැන් පනිනවා. දැන් විමලෙගේ වාරේ. දුර තියන් දුවගෙන ආපු විමලේ පැන්න ගමන් පය පැටළුනා රිප්පේ. දෙපැත්තේ හිටිය දෙන්න තදට අල්ලගෙනයි හිටියේ. විමලේ කොන්ඩෑරුමක් ගහලා පිදුරු ගොඩේ වැටුණා. සිහියක් පතක් නැතුව විනාඩි දහයක් පහළොවක් ගිහින් තමයි පියවි ලෝකෙට ආවේ.මෙහෙම සෙල්ලම් කරපු කාලේ ගෙවිලා 1963 වසරෙ දී ඔහු අහම්බෙන් දැන්වීමක් දැකලායුද හමුදාවට බැඳෙන්නේ ආධුනික සෙබළකු විදිහට.“ගෙදර තිබුණ අඟහිඟකම් නිසා මට හිතුණා හමුදාවට බැඳෙන්න. හමුදාවේ ආධුනික සෙබළෙක් වෙන එකත් ඒ කාලේ ලොකු දෙයක් හැටියට සැලකුවේ එහිදී තමයි. මගේ හැකියාව හොඳින්ම කල එළි වුණේ. මම යුද හමුදා මලල ක්‍රීඩා උලෙළකදී දක්‍ෂතම ක්‍රීඩකයා වුණේ මීටර් 100 ඉසව්වෙන් 11.3ක වාර්තාවකින්.”ඉන් පසුව ඔහුගේ දිවියේ ස්වර්ණම අවස්ථාව උදා වෙන්නේ ආසියාතික ක්‍රීඩා උළෙලේ දී. ඒ 1974 වසරේ. මේ තරගයට එදා තිබුණේ පුදුම උනන්දුවක්. අපේ රටේ රන් පදක්කම් දිනපු පස් දෙනෙක් හිටියා. තරගය තිබුණේ ඉරානයේ රෙහෙරාන් නගරයේ’ දේශගුණය හරිම උණුසුම්. මේ තරගයට ඉරානයේ ෂා රජ්ජුරුවන්ගේ බෑනත් ඉදිරිපත් වුණා. හැමෝම ඔහු ගැන කතා කළේ ජයග්‍රාහී ලීලාවෙන්.මේ තරගයට ධන කුවේරයෝ පවා ඔට්ටු ඇල්ලුවා. මම තමයි කණ්ඩායමේ නායකයා. මම ඉදිරිපත් වුණේ මීටර් 400. මේ තරගයට සහභාගි වුණු අපට සම්බන්ධීකරණ නිලධාරිනිය ඉරාන්. මම තරගයට ඉදිරිපත් වෙන මොහොතේ ඈ කතා කළා. මේ තරගේ දිනන්නේ අපේ රජ්ජුරුවන්ගේ බෑණා. ඔයා මේ තරගේ දිනුවොත් අමතක නොවන වටිනාම තෑග්ගක් දෙනවා කියලා ඇය මට කිව්වා.“මට මේ තරග දිනන්න තිබුණේ පුදුම අධිෂ්ඨානයක්. මම තරගය දිනුවා. ජපානයත් ඉරානයත් මට පරාදයි. තරගය ඉවර වෙනකොට අර නිලධාරිනිය නැහැ. මම නිලධාරීන්ගෙන් ඇහැව්වා. ඒත් ඇය අසනීප නිසා එන්නේ නැහැ කිව්වා. ජයග්‍රහණය සමඟ අපි ආපහු එන්න ගුවන් තොටුපොළට ආවේ සමුගන්න. හරිම පුදුමයි... එක පාරටම කොහේදෝ ඉදන් ආපු අර නිලධාරිනිය දුවගෙන ඇවිත් මට උණුසුම් හාද්දක් දුන්නා.”“මට ඔයාගේ ජයග්‍රහණයට දෙන්න තරම් වටිනා තෑග්ගක් නැහැ. දෙනවා නම් අමතක නොවන දෙයක් දිය යුතුයි. ඒ නිසා ජීවිතේ කවදාවත් අමතක නොවන මේ හාදුව ඇරගෙන යන්න කියලා ඒ මුස්ලිම් යුවතිය අපෙන් සමුගත්තා.”“දැන් අපි ජයග්‍රහණය කරලා ලංකාවට එනවා. කටුනායකට එනකොට අපිව පිළිගන්න හිටියේ පුදුම සෙනඟක්. සිරිමාවෝ බණ්ඩාරනායක මැතිණිය අගමැතිණිය අපිව රතු පළසක් දාළ පිළිගත්තේ.”ක්‍රීඩා ජීවිතයේ ඉවසීම කියන දේ විමලේ හොඳටම ප්‍රගුණ කළ දෙයක්. එක් වතාවක් ඔහුට ඉන්දු - ශ්‍රී ලංකා තරගයකට ආරාධනා ලැබෙනවා. දහසක් බලාපොරොත්තු මැද ජයග්‍රහණයක් අපේක්‍ෂාවෙන් මේ තරගයට ඔහු සමඟ පිරිසක් එක් වෙන්නේ පුදුම අභියෝගයකට මුහුණ දෙමින්.“අපට ආරාධනා කළාට පස්සේ එහේ් ගියේ දිනනම අපේක්‍ෂාවෙන්. තරගය තිබුණු නගරයට යන්න දවස් තුනක් කෝච්චියේ යන්න වුණා. යනවා... යනවා... ඉවරයක් නැහැ. හතර වැනි දවසේ තරගය. අපි එතැනට යන්නේ තුන්වැනි දවසේ. හරිම තෙහෙට්ටුයි. මේ වැඩේ හිතාමතාම කළ දෙයක්. අපි ලංකාවේ දී දිනපු නිසා තමයි මේ වැඩේ කළේ. ඒත් ඒ තරගය ජය ගන්නත් අපට පුළුවන් වුණා.”විමලසේන යි කණ්ඩායමයි තරග දිනපු අවස්ථාවන් වලදී ලැබුණු තෑගි ගැනත් අපූරු සිදුවීම් තිබෙනවා.“1974 දී ආසියාතික තරග දිනපු වෙලාවේ අපට දවස් 7ක් ගලදාරී හෝටලේ ඉන්න ලැබුණා. කට්ටියම නැවතුණා. මම හිටියේ දවස් දෙකයි. ගමේ ගේ හොඳයි කියලා දෙවැනි දවසේ ගෙදර ගියා.”මේ වගේ සිදුවීම් රැසක් පිරි විමලදාස තම දිවියේ විවේකය විඳ ගන්නේ මහත් සතුටින්, සැහැල්ලුවෙන්.හෝරා කීපයක් ඔහුගේ නිවහනේ ගෙවී ගිය කාලය බොහෝ දුරකට රැගෙන ගියාය. ඒ අපේ ක්‍රීඩා ඉතිහාසයේ තවත් යුගයක සටහන් ය. අප නික්ම යන්නට පෙර ඔහු යමක් පැවැසීමට සැරසුනේ ය.“ක්‍රීඩාවට විශාල කැපවීමක් අවශ්‍යයි. සුසන්තිකා, සුගත්, ශි‍්‍රයානි වගේ අය බිහි වුණේ ගමෙන්. අපි කෑවේ ගමේ කොස්, පොළොස්, දෙල් ඒවයේ ගුණය තවමත් තියනවා. ඒ ශක්තියෙන් තමයි අපි දිව්වේ. මම මුලින්ම දුවන්න සපත්තු දෙක ඉල්ලා ගත්තේ යාළුවකුගෙන්. ඒ යාළුවට තවමත් මම පිං දෙනවා. ඒත් අද එදාට වඩා කොයි තරම් දියුණුද? පහසුකම් කොයි තරම් ද? ඒ අතින් දැන් පරපුර හරිම වාසනාවන්ත යි.”.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=f1008104</link>
    <topic>අපේ ජීවිතය අපට දෙන්න</topic>
    <author>දුමින්ද ඡායාරූප සුසන්ත විජේගුණසේකර</author>
    <content>රටක අනාගතය ගොඩනැඟෙන්නේ අතීතය පසුකරමින්. ප්‍රාග් ඓතිහාසික යුගයන් ගැන සොයන්නට, ඉගෙන ගන්නට අප අදත් බොහෝ වෙහෙසෙන්නේ ඒ නිසයි. අපේ ආදීවාසීන් කියන්නේ අප රටේ ආදිතම මිනිස් කොට්ඨාසයටයි. වැදි ජනතාව ලෙසින් හඳුන්වන අපේ ආදිවාසීන්ට තමන්ටම ආවේනික සමාජ සංස්කෘතියක් ගොඩනැඟී ඇත්තේ එම ප්‍රාථමික ජන සමාජය නියෝජනයක් ලෙසිනි.වර්තමානයේ වැදි ජනයා ජීවත්වන ගම්මාන වන දඹාන, දළුකාන, මිල්ලාන, රතුගල, පොල්ලෙබැද්ද ගම්මාන මෙම ආදීවාසි සමාජ භූමිකාවට උරුමකම් කීමද වාසනාවකි. නිවාඩුවකට අප මහියංගනය පැත්තට ගියොත් දඹානටත් යාම බොහෝ දෙනකුගේ සිරිතකි. ඒ වැද්දන් බලන්නට. ‘වැද්ද’ කියූ විට අපට මැවෙන චිත්‍රය තමයි කොළ අතු ඇඳන් කොණ්ඩා, රැවුල වවාගත් පිරිසක්.ඒත් අද දඹාන ඊට වඩා වෙනස් වෙමින් තිබේ. ඌරුවරිගේ තිසාහාමි වැදි ජන ජීවිතයේ අන්තිම පුරුකය. ඔවුහු එම කැළෑව හා බද්ධවෙමින් දිවි ගෙවූහ. කුරහන්, මෙනේරි, බඩඉරිඟු වගා කළහ.පිරිමි දඩයමේ ගියේ දුනු හී හා කෙටේරිය අතැතිවය. ගස් බෙනයක වූ මී වදයක් ඔවුන්ට හැමදාම වැරැදුනේම නැත. ඔවුන්ගේ පළමු දඩයම පූජා කළේ කන්ද යකාටය. ඔවුන්ගේ ආගම වූයේ යකුන් මිස දෙවි දේවතාවන් නොවීය. ඒ එම සමාජ සංස්කෘතියයි.එහෙත් ඔවුන්ට එම උරුමයන් අහිමිව ගොසිනි. ඔවුන්ට ඇත්තේ අනේකවිධ කරදර කම්කටුළු හා ගැටලු රැසකි. අද මේ අවනඩුව ලොවටම කියන්නට වැඩියෙන්ම වෙහෙසෙන්නේ වැදි නායක ඌරුවරිගේ වන්නිලැත්තෝය.අගෝස්තු මස 09 (ඊයේ) දිනට යෙදී ඇති ආදිවාසි දිනයේ දී වැදි නායකයා ඉල්ලා සිටියේ එක් දෙයක් පමණකි.‘අපේ පාරම්පරික දේවල් අපට රැකගන්න ඉඩදෙන්න කියා’ පමණයි. අදින් වසර 15,0000 ටත් වඩා පෙර විසූ මානවයාගෙන් පැවත එන වැදි ජනතාව අපගේ අතීත උරුමකරුවා පමණක් නොව අපගේ ආදි වාසියා ද වෙයි.සංවර්ධනය වන සංකීර්ණ සමාජ රටාවට අනුගත වීම හමුවේ ඔවුන්ගේ ජීවන රටාව අද වියැකී යමින් පවතී. සම්ප්‍රදායික පුද පූජාවන් වූ කිරි කොරහ නැටුම පවා වැදි ජනතාවගේ සංකේතයක් පමණක් බවට පත් වෙමින් තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>10</day>
    </date>
    <link>http://www.dinamina.lk/2010/08/10/_art.asp?fn=f1008105</link>
    <topic>මං තමයිපාන් බට්ටා</topic>
    <author>මානෙල් පුෂ්ප කුමාරි</author>
    <content>“ඉඳුල් කට ගෑමට” පමණක් බත් කෑම සීමා වූ “එක්වත්තේ පාන් බට්ටා” එදා මෙදා තුර මේ දක්වා කිසි දිනකක බත් ඇටයක් අනුභව කර නැත.මම පුංචි කාලේ බත් ඇටයක් කකුළේ ගෑවුණහම ඒක අරන් දාන කල්ම මම අම්මට කෑගහනවා. මම බත් කන්නෙ නැති එක ගැන අම්මා බයවෙලා දොස්තර මහත්තයෙකු ළඟට මාව එක්කරගෙන ගියාලු. එතකොට දොස්තර මහත්තයා කියලා තියෙන්නේ “මෙයාට බලෙන් බත් කවන්න යන්න එපා. එහෙම කළොත් මෙයා නවත්තන්නෙ නැතිව වමනය කරයි”.ඉන්පසුව අම්මා මට බත් කැවීමට වෙහෙස ගත්තේ නැහැ.මට සහෝදරියෙකුයි සහෝදරයෙකුයි දෙන්නෙක් ඉන්නවා. ඒ අය බත් කනකොට මම ඒ අහලකවත් ඉන්නේ නැහැ.ඔහුගේ වයස අවුරුදු 50 කි.”බත් නොකෑවා කියලා ඇඟට වෙනසක් දැනෙන්නේ නැද්ද? මා ඇසූ පැනයට ඔහුගේ පිළිතුර වුණේ මේ වගේ උත්තරයක්.”බත් කන අයට බත් නැතිව ඉන්න බැරිව වගේ මටත් පාන් නැතිව ඉන්න බැරි බවයි.”අතීතයේදී ඔහුට යම් යම් දේ අහිමි වී තිබෙනවා. ඔහු අවිවාහකයෙකි.නාවල විවෘත විශ්වවිද්‍යාලයේ විද්‍යාගාර සහායකයෙකු ලෙස මම කලක් සේවය කළා. පසුව අයුක්තියට අසාධාරණයට විරුද්ධව කතා කරන්න ගිහිල්ලා මට රස්සාව නැති වුණා.මට මාස 5 ක 6 ක කාලයක ඉඳලා සම්පත් කියලා යාළුවෙක් මුණගැසුණා. එයා උම්බලකඩ කෑල්ලක්වත් කන්නේ නැහැ. ඒ ඇසුර නිසා මමත් දැන් උම්බලකඩ කෑල්ලක්වත් කන්නේ නැහැ.මම නියම බෞද්ධයෙක්.අද ඔහුගේ චරිතය ප්‍රදේශයේ සමාජ සේවා කටයුතුවලදී නැතුවම බැරි චරිතයක් බවට පත්වෙලා.පි‍්‍රයමනාප වූ ඔහු ප්‍රදේශයේ රඟදක්වන නාට්‍යවල කැපී පෙනෙන චරිතයක්. ඔහු සිටින තැන සිනහව අඩුවක් නැති බව ප්‍රදේශවාසීහු පවසති.ජීවත්වෙලා ඉන්න ටික කාලෙ ප්‍රශ්න ලොකුවට ඔළුවට ගන්නෙ ඇයි? මේ ඉන්න ටික කාලෙ සතුටින් ජීවත්වීමයි ඔහුගේ අදහස වී තිබෙන්නේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=n1008111</link>
    <topic>රවීට පහරදුන්නේ සජිත්ගේ ආධාරකරුවෝ</topic>
    <author>චන්ද්‍රිකා පෙරේරා</author>
    <content>කොළඹ දිස්ත්‍රික් එක්සත් ජාතික පක්ෂ පාර්ලිමේන්තු මන්ත්‍රී රවී කරුණානායක මහතා ඇතුළු පිරිසට බෙලිඅත්තේ දී ප්‍රහාර එල්ල කැර පලාගිය එ.ජා.ප. ක්‍රියාකාරිකයන් සිවුදෙනෙක් අත්අඩංගුවට ගැනීම සඳහා විශේෂ පොලිස් කණ්ඩායම් දෙකක් යොදවා තිබේ.ප්‍රහාරයට සම්බන්ධ බවට හඳුනාගෙන ඇති සැකකරුවන් එ.ජා.ප.යේම පිරිසක් බවට පැමිණිලි පාර්ශ්වය විසින් හඳුනාගෙන ඇති බව පොලිසිය පවසයි.මේ ප්‍රහාරය එල්ල කරනු ලැබුවේ හම්බන්තොට දිස්ත්‍රික් එ. ජා. ප. නායක සජිත් ප්‍රෙමදාස හා හම්බන්තොට දිස්ත්‍රික් එ. ජා. ප. පාර්ලිමේන්තු මන්ත්‍රී දිලිප් වෙදආරච්චි යන මහත්වරුන්ගේ ආධාරකරුවන් බව සිද්ධිය සම්බන්ධයෙන් පොලිසියට පැමිණිලි කළ ඩබ්ලිව්. බී. විමල් හා අතුල සේනාරත්න මහත්වරු දිනමිණට ප්‍රකාශ කෙළේය.හම්බන්තොට දිස්ත්‍රික්කයේ එ. ජා. ප. ක්‍රියාකාරිත්වය පහළ මට්ටමට වැටී ඇති හේතුව පිළිබඳ අධ්‍යයනයක් කිරීම සඳහා පැමිණි රවි කරුණානායක මහතාට විරෝධය පළ කිරීමටමේ ප්‍රහාරය එල්ල කැර ඇති බවට ඔවුහු ප්‍රකාශ කරති. ලුණුගම්වෙහෙර, තිස්සමහාරාම හා තංගල්ල ප්‍රදේශවලද කටයුතු පිළිබඳ සොයා බලා බලමණ්ඩල සාමාජිකයන්ට උපදෙස් දීමෙන් අනතුරුව රවී කරුණානායක මහතා බෙලිඅත්ත ප්‍රදේශයට පැමිණි බවද සජිත් ප්‍රේමදාස මහතා බොරු පොරොන්දු දී මිනිසුන් රැවටීම පිළිබඳ එ. ජා. ප. නායකත්වයට දැනුම් දෙනු ඇතැයි බියෙන් මේ ප්‍රහාරය සැලසුම් කරන්නට ඇති බවද ඔවුහු සඳහන් කළහ.බීමතින් පැමිණි 25 ක් පමණ මේ ප්‍රහාරයට එක්වූ බවත් ඔවුන් සජිත් ප්‍රේමදාස හා දිලිප් වෙදආරච්චි මහත්වරුන්ගේ ආධාරකරුවන් බව හොඳින්ම දුටු බවත් ඔවුහු අවධාරණය කරති.පසුගිය අගෝස්තු 31 වන විට ඉටුකරන බවට පොරොන්දු 10 ක් ජනතාවට දී මෙවර ඡන්දය ලබාගත් සජිත් ප්‍රේමදාස මහතා එම පොරොන්දු කිසිවක් ඉටු නොකළ බව මොවුහු ප්‍රකාශ කරති. මේ අනුව සජිත් ප්‍රේමදාස මහතාගේ අමූලික බොරු හේතුවෙන් එ. ජා. ප. පාක්ෂිකයන් පක්ෂයෙන් ඈත්වෙමින් තිබෙන බව එ. ජා. ප. නායකත්වයට දැනුම් දෙනු ඇතැයි බිය නිසා හම්බන්තොට දිස්ත්‍රික් එ. ජා. ප. නායකයා ප්‍රහාරය එල්ල කරන්නට කණ්ඩායමක් යොදවන්නට ඇතැයි ඔවුන් තවදුරටත් කීය.බෙලිඅත්ත දික්වැල්ලේ එ.ජා.ප. ක්‍රියාකාරිකයකු වූ අතුල සේනාරත්න මහතාගේ නිවසේ සාකච්ඡාවක් පැවැත්වෙමින් තිබියදී ඉකුත් 8 දා රාත්‍රී 9.05 ට පමණ මේ ප්‍රහාරය එල්ල වී තිබෙන බව බෙලිඅත්ත පොලිසිය පවසයි.රවී කරුණානායක මහතා ඇතුළු කණ්ඩායමක් එම සාකච්ඡාවට එක්ව සිටි බවද එම අවස්ථාවේ සැකකරුවන් ගල්මුල්වලින් පහර දී රථ වාහනවලට හා නිවසේ දේපළවලට හානි කළ බවද අතුල සේනාරත්න මහතා පොලිසියට පැමිණිලි කැර තිබේ.මේ ප්‍රහාරයේදී රවී කරුණානායක මහතාගේ සී.ආර්. 41 වෑන් රථයට හා එ.ජා.ප. ක්‍රියාකාරිකයකු වන ඩබ්ලිව්. බී. විමල් නමැති අයගේ ජීප් රථයට හානි සිදුව තිබෙන අතර පැමිණිලිකරුගේ නිවසේ පුටු ඇතුළු බඩු භාණ්ඩවලටද හානි සිදුව ඇත.ප්‍රහාරයට පැමිණි පුද්ගලයන් එ.ජා.ප. ක්‍රියාකාරිකයන් බවට පැමිණිලි පාර්ශ්වය විසින් පොලිසියට පැවැසූ බව පොලිසිය කීය. සැකකරුවන් මේ වනවිට ප්‍රදේශය අතහැර පලාගොස් තිබේ.මොවුන් අත්අඩංගුවට ගැනීම සඳහා බෙලිඅත්ත පොලිසියේ ස්ථානාධිපති ප්‍රධාන පොලිස් පරීක්ෂක තිස්ස විතානගේ මහතාගේ මෙහෙයවීමෙන් විශේෂ කණ්ඩායම් දෙකක් යොදවා ඇත. සිද්ධිය පිළිබඳ බෙලිඅත්ත පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=n1008112</link>
    <topic>මර්වින් සිල්වා නියෝජ්‍ය ඇමැති ධුරයෙන් ඉවතට</topic>
    <author>වෙල්ලස්සේ බණ්ඩාර, භක්ති මෙන්ඩිස්, අනුර ප්‍රේමලාල්, නුවන් කොඩිකාර</author>
    <content>මහාමාර්ග නියෝජ්‍ය ඇමැති ආචාර්ය මර්වින් සිල්වා මහතා එම ධුරයෙන් ඉවත් කිරීමට ජනාධිපති මහින්ද රාජපක්‍ෂ මහතා ඊයේ (10) තීරණය කෙළේය.අරලියගහ මන්දිරයේ දී ඊයේ රැස්වූ ශ්‍රී ලංකා නිදහස් පක්ෂයේ නිලධාරී මණ්ඩලය මර්වින් සිල්වා මහතාගේ පක්ෂ සාමාජිකත්වයද අත්හිටුවීමට තීරණය කොට ඇත.ඒ මහතාට විරුද්ධව විනය පරීක්‍ෂණයක් පැවැත්වීමටද, එම විනය පරීක්‍ෂණ වාර්තාව අනුව ඉදිරි ක්‍රියා මාර්ග ගැනීමටද එම නිලධාරී මණ්ඩලය ඒකමතිකව තීරණය කැර තිබේ.ඩෙංගු මර්දන වැඩසටහනකට සහභාගි නොවීමේ හේතුවෙන් කැලණිය ප්‍රදේශයේ සමෘද්ධි සංවර්ධන නිලධාරියකු ගස් බැඳීමේ සිද්ධියක් සම්බන්ධයෙන් ඊයේ අරලියගහ මන්දිරයේ දී ජනාධිපතිවරයාගේ ප්‍රධානත්වයෙන් පැවැති සාකච්ඡාවක දී මේ තීරණ ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=n1008113</link>
    <topic>විභාග දෙපාර්තමේන්තුවේඋත්තර ලියන කඩදාසි ටියුෂන් පන්තිවල</topic>
    <author>දයා පෙරේරා</author>
    <content>විභාග දෙපාර්තමේන්තුවට අයිති උත්තර ලියන කඩදාසි පාසල් වාර විභාග ඇතුළු විභාග දෙපාර්තමේන්තුවෙන් කඩදාසි සපයන්නේ නැති විභාගවලට මෙන්ම ටියුෂන් පන්තිවල සටහන් ලිවීමටත් යොදා ගන්නා බව විභාග දෙපාර්තමේන්තුව අනාවරණය කරගෙන ඇත.ඉකුත් දා අවසන් වූ දෙවැනි වාරයේ විභාගයේදී ඇතැම් පාසල්වල සිසුන් විභාග දෙපාර්තමේන්තුව සතු උත්තර ලියන කඩදාසිවල උත්තර ලියන ලද බව ද වාර්තා වී තිබේ.විභාග රාජකාරිවල නියැලෙන ගුරුවරුන් උත්තර ලියන කඩදාසි ගෙදර ගෙන ගොස් පසුව තමන් සහභාගි වන විවිධ පාඨමාලාවල සටහන් ලිවීමට මෙන් ම පැවරුම් සඳහා පිළිතුරු ලිවීමට පවා යොදා ගනිතියි ද දෙපාර්තමේන්තුවට පැමිණිලි ලැබී ඇත.විභාගයට ලබාදෙන කඩදාසි පෞද්ගලික වැඩවලට යොදා ගත නොහැකි බවත් ඒවා රජය සතු දේපළ බවත්විභාග කොමසාරිස් ජනරාල් අනුර එදිරිසිංහ මහතා පෙන්වා දෙයි.විභාග දෙපාර්තමේන්තුව වසරක දී උත්තර ලියන කඩදාසි වෙනුවෙන් පමණක් රුපියල් කෝටි දොළහක් වැය කරන බව සඳහන් කළ ඒ මහතා මේ අයුරින් වගකීම් රහිතවත් ලබා දුන් උපදෙස්වලට පටහැනිවත් කටයුතු කරන විභාග රාජකාරි කරන්නෝ ගැන විනයානුකූල පියවර ගන්නා බව කීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=n1008114</link>
    <topic>සමෘද්ධි ගම්මාන 3060කසංවර්ධනයට කෝටි 131ක්</topic>
    <author/>
    <content>ලංකාවේ සමෘද්ධි ගම්මාන 3060ක් සංවර්ධනය කිරීමට මේ වසර සඳහා රුපියල් කෝටි 131ක් වෙන් කැර ඇතැයි ආර්ථික සංවර්ධන අමාත්‍යාංශය පවසයි.ජනාධිපති මහින්ද රාජපක්‍ෂ මහතාගේ උපදෙස් හා ආර්ථික සංවර්ධන ඇමැති බැසිල් රාජපක්‍ෂ මහතාගේ මෙහෙයවීම යටතේ ක්‍රියාත්මක කෙරෙන මේ වැඩසටහන තුළින් ශ්‍රී ලංකා සමෘද්ධි අධිකාරිය මගින් ක්‍රියාත්මක “සමෘද්ධි ගම්මාන”වල යටිතල පහසුකම් සංවර්ධනය කිරීමට නියමිතයි.මේ යටතේ ක්‍රියාත්මක සංවර්ධන ව්‍යාපෘති සංඛ්‍යාව 4522ක් වන අතර ග්‍රාමීය මාර්ග සංවර්ධනය, පාලම්, බෝක්කු ඉදිකිරීම, පානීය ජල ව්‍යාපෘති ක්‍රියාත්මක කිරීම, පොදු ගොඩනැගිලි, පැති බැමි, වාර්මාර්ග, ග්‍රාමීය විදුලි යෝජනා ක්‍රම ඇතුළු සංවර්ධන ව්‍යාපෘති රැසක් ඊට අයත් වේ.කඩිනම් යටිතල පහසුකම් සංවර්ධන වැඩසටහන යටතේ ව්‍යාපෘති 2214ක් ද ජීවනෝපාය සංවර්ධනය සඳහා වන යටිතල පහසුකම් සංවර්ධන වැඩසටහන යටතේ ව්‍යාපෘති 2273 ක් ද ක්‍රියාත්මක වන අතර විශේෂ හා අවිච්ඡේද වැඩසටහන යටතේ ක්‍රියාත්මක වන ව්‍යාපෘති ගණන 35 කි.මෙම සමස්ත ව්‍යාපෘතිවලින් ව්‍යාපෘති 874 ක් දැනටමත් අවසන් කැර ඇති අතර ඉතිරි ව්‍යාපෘති කඩිනමින් අවසන් කිරීමට අපේක්‍ෂා කරන බව ශ්‍රී ලංකා සමෘද්ධි අධිකාරියේ අධ්‍යක්‍ෂ ජනරාල් නීතිඥ බන්දුල තිලකසිරි මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=n1008115</link>
    <topic>කරදියවර මංගල්‍ය නරඹන්න පූර්ණ පහසුකම්</topic>
    <author>භක්ති ධර්මප්‍රිය මෙන්ඩිස්</author>
    <content>හම්බන්තොට වරායේ ඓතිහාසික කරදියවර මංගල්‍ය වැඩසටහන 15 දා වරාය පතුලේ සිට නැරැඹීම සඳහා අවශ්‍ය සියලු පහසුකම් ජනතාවට ලබා දීමට ශ්‍රී ලංකා වරාය අධිකාරිය පියවර ගෙන තිබේ.අගෝස්තු 15වන දින පැවැත්වෙන මෙම ඓතිහාසික අවස්ථාවට එක්වීම සඳහා හම්බන්තොට වරාය පරිශ්‍රයට එදින අලුයම සිට පැමිණෙන ලෙසත් උදෑසන 4.00 සිට ජනතාව වරාය භූමියට ඇතුළු කරන බවත් වරාය අධිකාරියේ සභාපති ආචාර්ය ප්‍රියත් බී. වික්‍රම මහතා පැවසීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=n1008116</link>
    <topic>සෞදි අරාබියේ අතරමංව සිටිශ්‍රී ලාංකික කතුන් සියයක් මෙරටට</topic>
    <author>මහින්ද අලුත්ගෙදර</author>
    <content>රැකියා සඳහා පිටත්ව ගොස් සවුදි අරාබියේ අතරමංව සිටින ශ්‍රී ලාංකික කාන්තාවන්ගෙන් සිය දෙනෙක් අද (11) මෙරටට පැමිණීමට නියමිත බව ශ්‍රී ලංකා විදේශ සේවා නියුක්ති කාර්යාංශය පවසයි.මේ පිරිස ගෙන්වා ගැනීම සඳහා ශ්‍රී ලංකා විදේශ සේවා නියුක්ති කාර්යාංශය රුපියල් මිලියන 4ක මුදලක් වැය කැර ඇති අතර සවුදි අරාබියේ අතරමංව සිටින සෙසු පිරිස ද මේ මාසය ඇතුළතගෙන්වා ගැනීමට පියවර ගන්නා බව ශ්‍රී ලංකා විදේශ සේවා නියුක්ති කාර්යාංශයේ අතිරේක සාමාන්‍යාධිකාරී එල්. කේ. රුහුණගේ මහතා කියා සිටී.මේ අයුරින් අතරමංව සිටි කාන්තාවන් 44 දෙනෙකු මීට පෙර මෙරටට ගෙන්වා ගත් බව සිහිපත් කළ රුහුණ ගේ මහතා සවුදි අරාබියාවේ රියාද්හි පිහිටි ‘ඔලේ’ නේවාසික මධ්‍යස්ථානයේ රැඳී සිටින ශ්‍රී ලාංකික කාන්තාවන් සම්බන්ධයෙන් එරට ආරක්ෂක අංශ සිදු කළ පරීක්ෂණයක් මේ වන විට අවසන් කැර තිබෙන බව ද ඒ මහතා කීය.විදේශ ගත ශ්‍රී ලාංකික ශ්‍රමිකයන් ශ්‍රී ලංකාවේ දළ දේශීය නිෂ්පාදිතයට සියයට 7ක ද අපනයන ඉපයීම් සඳහා සියයට 36ක ද දායකත්වයක් සපයනු ඇත.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=n1008117</link>
    <topic>මහනුවර ඇසල පෙරහර මංගල්‍යයට කප් සිටුවයි</topic>
    <author>ඡායාරූප - ගාමිණී රණසිංහ දුම්බර සමූහ</author>
    <content>මහනුවර ඇසල පෙරහර මංගල්‍යය ආරම්භ කරමින් සතර මහා දේවාලයන්හි කප් සිටුවීම ඊයේ (10) පස්වරු 12.55 ට යෙදුණු සුබ මොහොතින් සිදුකෙරුණි.නාථ, විෂ්ණු, කතරගම හා පත්තිනි යන දේවාලයන්හි කප් සිටවූ අයුරු..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=n1008118</link>
    <topic>තවත් සක්විත්තෙක් මාලඹෙන් අල්ලයි</topic>
    <author>විජයානි එදිරිසිංහ</author>
    <content>ද්ගලයන් ජපානයට යවන බව පවසා රුපියල් කෝටියක පමණ මුදලක් වංචා කළ තවත් සක්විත්තෙක් මිරිහාන විශේෂ අපරාධ මෙහෙයුම් ඒකකය (SCIB)  මගින් අත්අඩංගුවට ගෙන තිබේ.පොලිස් අධිකාරි දේශබන්දු තෙන්නකෝන් මහතාට ලැබුණු තොරතුරක් මත පරීක්‍ෂණ පවත්වා සැකකරු ඊයේ (10) උදේ මාලඹේ ප්‍රදේශයේදී අත්අඩංගුවට ගෙන ඇත.වසර දෙකකට වැඩි කාලයක් තිස්සේ මොහු මේ ජාවාරමේ නිරතව ඇත. ඔහුට හසුවූ පුද්ගලයන් ප්‍රමාණය පනහකට වැඩි බව පැවසේ. මේ සම්බන්ධයෙන් පැමිණිලි 20 ක් පමණ මේ වන විට මිරිහාන පොලිසියට ලැබී තිබේ.මොහු පුද්ගලයන් ජපන් යවන බවට පොරොන්දු වී ඇතත් කිසිම අයෙක් ජපන් යවා නොමැත.සැකකරු අද (11) අධිකරණයට ඉදිරිපත් කිරීමට නියමිතව ඇත.නුගේගොඩ ප්‍රදේශය බාර පොලිස් අධිකාරි දේශබන්දු තෙන්නකෝන් මහතාගේ උපදෙස් මත මිරිහාන විශේෂ අපරාධ මෙහෙයුම් ඒකකයේ ස්ථානාධිපති පොලිස් පරීක්‍ෂක ජේ. කේ. ජයවීර, පොලිස් පරීක්‍ෂක අනුර පෙරේරා, පොලිස් කොස්තාපල් සමරවීර ඇතුළු පිරිසක් සැකකරු අත්අඩංගුවට ගෙන ඇත.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=n1008119</link>
    <topic>විකුනන්න තැත් කළ මව ඇතුළු 4ක් දැලේ</topic>
    <author/>
    <content>ජයවර්ධනපුර රෝහලේ දී උපන් කිරිකැටි බිළිදකු තැරැව්කරුවකු මඟින් කාන්තාවකට අලෙවි කළේ යැයි සැකපිට දෙහිවල ප්‍රදේශයේ මවක් ජාතික ළමා ආරක්‍ෂක අධිකාරියේ විශේෂ පොලිස් විමර්ශන ඒකකය මගින් ඊයේ (10) අත්අඩංගුවට ගෙන ඇත.නීත්‍යානුකූලව විවාහ නොවූ මවකට මෙම දරුවා ලැබී ඇත. මෙම බිළිඳා කාන්තාවට අළෙවි කිරීමට අතරමැදියකු ලෙස කොළඹ කාසල් රෝහලේ රෝහල් කම්කරුවකු කටයුතු කර ඇති අතර ඒ සඳහා රුපියල් 2000 ක් සහ විස්කි බෝතලයක් සන්තෝෂම් වශයෙන් ගත් බවට ද තොරතුරු අනාවරණය වූ බව ජාතික ළමාරක්‍ෂක අධිකාරියේ විශේෂ පොලිස් විමර්ශන ඒකකය කියයි.දෙහිවල ප්‍රදේශයේ බෝඩිමක නැවතී සිටි බිළින්දාගේ මව එහිදී පුරුෂයකු සමඟ ඇති වූ සබඳතාවයක් මත ගැබ් ගැනීමක් සිදුවී ඇති අතර එය ගබ්සා කිරීමට පෞද්ගලික වෛද්‍ය මධ්‍යස්ථානයක් වෙත පැමිණ ඇති අතර එහිදී දරුවාව ගබ්සා කිරීම වෛද්‍යවරයා විසින් ප්‍රතික්ෂේප කර ඇත.දරුවා ලැබුණු පසු වෙනත් කෙනෙකුට එම දරුවා දරුකමට හදා ගැනීමට දෙන ලෙස ගබ්සා මධ්‍යස්ථානයේ වෛද්‍යවරයා සැබෑ මවට පවසා ඇති අතර එම අදහසට එකඟ වී දරුවා ලැබුණු පසු ඇය තමනට ලැබුණු දරුවාගේ පියා යැයි කියන පුරුෂයා සමඟ අදාළ වෛද්‍යවරයා වෙත පැමිණ ඇත.එම වෛද්‍යවරයා සහ රෝහල් කම්කරුවා අතර කෙරුණු සාකච්ඡාවකින් අනතුරුව එම බිළිඳා දෙහිවල ප්‍රදේශයේම කාන්තාවකට ලබාදීමට පියවර ගත් අතර ඇය ඒ වෙනුවෙන් විශාල මුදලක් මෙම මව හා පුරුෂයා වෙත, සිද්ධියට සම්බන්ධ අනෙකුත් පාර්ශවවලටත් ලබා දී ඇති බවට විශේෂ පොලිස් විමර්ශන ඒකකය සැක පහළ කරයි.බිළිඳා හදා ගැනීමට ගත් කාන්තාවගේ සැමියා විදෙස් රටක සිටින බවත්, ඔහු ලංකාවට පැමිණි පසු තැරැව්කාර රෝහල් සේවකයාට තව තවත් සැලකිළි ලබාදෙන බවත් එම කාන්තාව පවසා ඇතැයි සිදු කරන විමර්ශනවලදී හෙළි වී ඇත.මේ වනතුරුද දරුවාගේ උප්පැන්න සහතිකය ලියාපදිංචි කර නැති අතර දරුවා ලබා ගත් කාන්තාවගේ නමින් එය සිදුකිරීමට සිටින්නට ඇතැයි විමර්ශන ඒකකය සැක කරයි. මෙම බිළිඳා මියගිය බවට සැබෑ මව පුවතක් ප්‍රචාරය කර ඇති බවත්, මරණ සහතිකයක් සාදා ඉදිරිපත් කිරීමට කටයුතු යොදමින් සිටින බවටත් තොරතුරක් ලැබී ඇති බැවින් ජාතික ළමාරක්ෂක අධිකාරිය පුළුල් පරීක්ෂණ අරඹා ඇත.මෙම සිද්ධියට සම්බන්ධ වෛද්‍යවරයා එම්. බී. බී. එස්. වෛද්‍යවරයකු ලෙස පවසා සිටියත්, ඔහු හෝමියෝපති වෛද්‍යවරයකු බවත්, එම වංචා පිළිබඳ සෞඛ්‍ය අමාත්‍යාංශය මගින් නීතිමය පියවර ගනු ඇතැයි ළමා ආරක්ෂක අධිකාරිය පවසයි.සිද්ධිය සම්බන්ධයෙන් බිළිඳාගේ සැබෑ මව-පියා, දරුවා ලබාගත් කාන්තාව සහ රෝහල් කම්කරුවා අත්අඩංගුවට ගෙන ඇති අතර අදාළ වෛද්‍යවරයා ප්‍රශ්න කර මුදා හැර තිබේ.මෙම විමර්ශන මෙහෙයුම ජාතික ළමාරක්ෂක අධිකාරියේ සභාපතිනි නීතිඥ අනෝමා දිසානායක මහත්මියගේ උපදෙස් පරිදි එම අධිකාරියේ විශේෂ පොලිස් විමර්ශන ඒකකයේ ප්‍රධාන පොලිස් පරීක්ෂක ඩබ්ලිව්. ඩී. ටී. විජේසේන මහතාගේ අධීක්ෂණය මත පොලිස් පරීක්ෂක බෝපිටිය, කාන්තා පොලිස් පරීක්ෂක ඉන්ද්‍රානී, උප පොලිස් පරීක්ෂක ග්‍රාමර් මහත්ම මහත්මීන්ගේ සභභාගිත්වයෙන් සිදුකෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=n10081110</link>
    <topic>තාරුණ්‍යයට හෙටක් සංවිධානයෙන්උතුරේ දරුවන්ට පොත් 1,20,000ක්</topic>
    <author/>
    <content>මේ රට විනාශ කළ බෙදුම්වාදී ත්‍රස්තවාදය අවසන් කිරීමත් සමඟ උදාවී ඇති නිදහස් සාමකාමී වාතාවරණය මත උතුරු නැඟෙනහිර ප්‍රදේශවලින් දක්ෂ උගතුන් රැසක් රටට දායාද වනු ඇතැයි තාරුණ්‍යයට හෙටක් සංවිධානයේ සභාපති පාර්ලිමේන්තු මන්ත්‍රී නාමල් රාජපක්ෂ මහතා පැවැසීය.කිලිනොච්චි දිස්ත්‍රික්කයේ නැවත ආරම්භ කළ පාසල්වලටඅභ්‍යාස පොත් බෙදාදීම සඳහා කිලිනොච්චිය භාරතී මහා විද්‍යාලයේ දී පෙරේදා (9) පැවැති උත්සවයේදී ඒ මහතා මේ බව පැවැසීය. පාසල් 82කට අභ්‍යාස පොත් 120000ක් මෙහිදී පරිත්‍යාග කෙරිණි.අධ්‍යාපනය යනු රටක ඇති හොඳම අනාගත ආයෝජනය බැවින්, තම සංවිධානය සෑමවිටම අධ්‍යාපන කාර්යයන්ට උපකාර කිරීමට ආධාර, අනුබල දීම ප්‍රමුඛකොට සලකන බවද මන්ත්‍රීවරයා සඳහන් කෙළේය.එහිදී වැඩිදුරටත් අදහස් දැක් වූ නාමල් රාජපක්ෂ මහතා,- එල්.ටී.ටී.ඊ. සංවිධානය අවුරුදු 30ක් පමණ මේ ප්‍රදේශවල බලය පතුරාගෙන සිටියත් තම සමාජයට හෝ රටට යහපතක් ලෙස එකම පාසලක් හෝ සංවර්ධනය කළේ නැහැ.ප්‍රදේශයේ පාසල් අධ්‍යාපනය ලබාදීමට නොව යුද පුහුණුවට යොදා ගැනීම තුළින් එල්.ටී.ටී.ඊ.යේ ම්ලේච්ඡත්වය මනාව පැහැදිලි වෙනවා. උතුරේ හෝ දකුණේ උපන්නද රටට සේවයක් කළ හැකි උගතුන් ව්‍යාපාරිකයන් හෝ විවිධ වෘත්තිකයන් රටට දායාද කිරීමට සෑමවිටම අපි කැප වෙනවා.එහි දී කිලිනොච්චි ප්‍රදේශයේ පාසල් 13ක කටයුතු සොයා බැලූ නාමල් රාජපක්ෂ මහතා පුරා සතියක් කිලිනොච්චි දිස්ත්‍රික්කයේ පාසල්වල අඩුපාඩු නිරීක්ෂණය කිරීමටද නියමිතය.මෙම අවස්ථාවට පාර්ලිමේන්තු මන්ත්‍රී උදිත ලොකුබණ්ඩාර, උතුරු පළාත් සභාවේ අධ්‍යාපන ලේකම් ඉලංකෝවන් සහ කිලිනොච්චි අධ්‍යාපන අධ්‍යක්ෂ කුරුකුළනාදන් යන මහත්වරුද සහභාගි වූහ. .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=n10081111</link>
    <topic>ස්ථානාධිපති ඇතුළු 3ක් මරුට</topic>
    <author>රත්නපුර විශේෂ ලසන්ත නිරෝෂණ</author>
    <content>කලවාන කොස්වත්ත ප්‍රදේශයේ දී ඊයේ (10) සවස ජීප්රථය ගඟකට පෙරළිමෙන් කලවාන පොලිසියේ ස්ථානාධිපතිවරයා ඇතුළු පොලිසියේ තිදෙනෙක් මරණයට පත් වූහ.එම අනතුරෙන් තවත් සැරයන්වරයකු බරපතළ තුවාල ලැබ රත්නපුර රෝහලට ඇතුළත් කර තිබේ.මියගොස් ඇත්තේ පොලිස් ස්ථානාධිපති පොලිස් පරීක්‍ෂක සරත් ගම්හේවා, සැරයන් ගුණපාන සහ කොස්තාපල් තිරිමාන්න යන මහත්වරු වෙති.කලවාන කොස්වත්ත ගඟ අසලදී සවස 6.30 ට පමණ මෙම අනතුර සිදුව ඇති අතර ජීප්රථය පාලනය කිරීමට නොහැකිව පෙරැළී ඇති බවත් වාර්තා විය.මෙම අනතුරෙන් ජීප් රථයෙන් පැමිණි තවත් සැරයන්වරයකු අනතුරක් නොලබා දිවි බේරාගෙන ඇත.කලවාන පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=n10081112</link>
    <topic>විදුලිබල මණ්ඩලයට අඩු මිලට දැවිතෙල් දීමෙන් මසකට බිලියන 2.4ක පාඩුවක්</topic>
    <author>සුභාෂිණී සේනානායක</author>
    <content>ලංකා ඛනිජ තෙල් සංස්ථාව ලංකා විදුලිබල මණ්ඩලයට අඩු මිලට දැවි තෙල් ලබා දීම නිසා මසකට රුපියල් බිලියන 2.4ක පාඩුවක් ලබයි.රුපියල් 60 ක් වන දැවිතෙල් ලීටරයක් විදුලිය නිෂ්පාදනය කිරීම සඳහා ලංකා විදුලිබල මණ්ඩලයට රුපියල් 25කට ලබා දීම සහ පෞද්ගලික විදුලි සමාගම් සඳහා රුපියල් 26ට දීමෙන් මෙම විශාල අලාභය සිදු වූ බව ඛනිජ තෙල් කර්මාන්ත අමාත්‍ය සුසිල් ප්‍රේමජයන්ත මහතා ලිහිසි තෙල් ආනයනය කර බෙදා හරින සමාගම් නියෝජිතයන්ට ඊයේ (10) පැවැසීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=n10081113</link>
    <topic>සක්විතිට සහාය දුන්ප්‍රභූන් සොයා පරීක්ෂණ</topic>
    <author>භක්ති ධර්මප්‍රිය මෙන්ඩිස්</author>
    <content>මූල්‍ය වංචා සිදු කළ ‘සක්විති රණසිංහ’ නැමැත්තාට සහයෝගය ලබා දුන් බව කියන පොලිස් නිලධාරින් සහ ප්‍රභූ පිරිස් සොයා රහස් පොලිසිය පරීක්ෂණ ආරම්භ කර තිබේ.‘සක්විති’ රණසිංහ නැමැත්තාගෙන් රහස් පොලිසිය සිදුකරන ප්‍රශ්න කිරීම්වලින් තවත් තොරතුරු රැසක් හෙළි කර ගැනීමට හැකිවී ඇත.පුද්ගලයන්ගෙන් ලබාගත් රුපියල් කෝටි ගණනක් වන මුදල් ‘සක්විති රණසිංහ’ නැමැත්තා කුමක් සඳහා පරිහරණය කෙළේ ද යන්න පිළිබඳව ද රහස් පොලිසිය පරීක්ෂණ ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=n10081114</link>
    <topic>තොටිල්ලේ ගෙල සිරවී15 හැවිරිදි ළමයෙක් මරුට</topic>
    <author>අනුරාධපුර මධ්‍යම විශේෂ ඒ. ජී. පෙරේරා</author>
    <content>කුඩා දරුවෙකු නැළවීම සඳහා මිදුලේ ගසක බැඳ තිබූ තොටිල්ලකට ගෙල සිරවී 15 හැවිරිදි පිරිමි ළමයකු (09) වැනිදා සවස ජීවිතක්ෂයට පත් වූ බව කැකිරාව පොලිසිය කියයි.කැකිරාව පොලිස් වසමේ, ගොකරැල්ලාගම පදිංචි රුවන් චාමර අත්තනායක පිරිමි දරුවා මෙසේ ජීවිතක්ෂයට පත්ව ඇත.මියගිය දරුවා ඔහුගේ නිවසට යාබද ඥාතියෙකුගේ නිවසේ ගසක සාරියකින් බැඳ තිබූ තොටිල්ලට නැග එහි උඩින් දමා තිබූ ගැටය අතරින් ගෙල තබා ගෙන සිටියදි හදිසියේ ම තොටිල්ල කැරැකී ගෙල සිරවී මේ මරණය සිදුවන්නට ඇති බවට කැකිරාව පොලිසිය සැකකරයි.දරුවා තොටිල්ලේ සිරවී සිටිනු දුටු ඔහුගේ ඥාතියෙකු ප්‍රදේශවාසීන්ගේ ද සහය ඇතිව තොටිල්ලෙන් ඉවතට ගෙන කැකිරාව රෝහලට ප්‍රතිකාර සඳහා රැගෙන ගොස් ඇතත් රෝහලට ඇතුළත් කරන විටත් දරුවා මියගොස් සිටි බව අනාවරණය විය.දරුවාගේ මරණයට හේතුව අනාවරණය කර ගැනීම සඳහා දරුවාගේ සිරුර අනුරාධපුර ශික්ෂණ රෝහලේ විශේෂඥ අධිකරණ වෛද්‍ය ඩී. එල්. වෛද්‍යරත්න මහතා වෙත යොමුකර තිබූ අතර ඊයේ (10) සවස පශ්චාත් මරණ පරීක්ෂණය පැවැත්වුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=n10081115</link>
    <topic>මව සමඟ තරුණයෙක් අත්අඩංගුවට</topic>
    <author>බණ්ඩාරගම සමූහ</author>
    <content>15 හැවිරිදි දියණිය යාබද නිවසේ තරුණයා අතින් දූෂණයට ලක්වීම රහසක් වශයෙන් තබා ගෙන ඇයගේ දරු ගැබ විනාශ කළ මවක් එම තරුණයා සමඟ බටකැත්තර දී අත්අඩංගුවට ගත් බව පිළියන්දල පොලීිසිය කියයි.පිළියන්දල පොලිසියට ළමා ආරක්ෂක අධිකාරියෙන් ලද තොරතුරක් මත සැකකරුවන් අත්අඩංගුවට ගැනිණි.තරුණිය කළුබෝවිල රෝහලට ඇතුළත් කර ඇත.වසරකට පමණ කාලය සිට යාබද නිවසේ තරුණයා හා මවගේ ද සහයෝගය ඇතිව ඇසුරක් පවත්වා ඇති දැරිය මව පමණක් සිටින අවස්ථාව බලා තරුණයා නිවසට ද ගෙන්වා ගෙන ඇති බව පොලීසිය කියයි සැකකාර තරුණයා නිවසට පැමිණෙන සෑම අවස්ථාවකදීම මව ඔවුන් දෙදෙනා නිවසේ තනිකර පිට වී ගොස් ඇති බව පොලිස් පරීක්ෂණවලදී හෙළි වී ඇත.සැකකරු හා සැකකාරිය කැස්බෑව අධිකරණයට ඉදිරිපත් කිරීමට නියමිතය.පිළියන්දල පොලිසියේ ස්ථානාධිපති ප්‍රධාන පොලිස් පරීක්ෂක මහේෂ් බණ්ඩාර මහතාගේ උපදෙස් මත අපරාධ අංශයේ ස්ථානාධිපති පොලිස් පරීක්ෂක මහේෂ් සිල්වා, කාන්තා පොලිස් පරීක්ෂක දයා පෙරේරා, පොලිස් කොස්තාපල් (71430) රත්නකුමාර 38237 ජයසිංහ මහත්ම මහත්මීහු පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=n10081116</link>
    <topic>ඉඳුරුව - මරදාන කාර්යාල දුම්රියේ ගින්නක්</topic>
    <author>නිමල් රාජපක්ෂ</author>
    <content>ඉඳුරුව සිට මරදාන බලා ධාවනය වූ අංක 324 දරන කාර්යාල දුම්රිය එන්ජිමේ හටගත් ගින්නක් දුම්රිය මගීන් ළඟ තිබූ වතුර බෝතලවල වතුªර ගැසීමෙන් නිවා දමා ඇත.ගින්න හටගෙන ඇත්තේ මෙම දුම්රිය බම්බලපිටිය දුම්රිය ස්ථානයට ඊයේ පෙරවරු 8.00 ට පමණ ළඟා වූ අවස්ථාවේ දීය.අළුයම පහට පමණ ඉදුරුව දුම්රිය ස්ථානයෙන් ගමන් ඇරඹු දුම්රියේ එන්ජිමේ මෝටරයට ගින්නෙන් හානි සිදුවී ඇතැයි දුම්රිය පාලක මැදිරිය පවසයි.මගීන්ගේ උදව් ඇතිව ගින්න නිවා දමා ඇති අතර පෙරවරු 8.30 පමණ දුම්රිය යළි මරදාන බලා ධාවනය වූ බවද පාලන මැදිරිය පැවැසීය.මේ හේතුව නිසා කාර්යාල බලා ගමන් ගන්නා මගීන් හට පැය භාගයක පමණ ප්‍රමාද තාවයකට මුහුණ දීමට සිදුවී තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=n10081117</link>
    <topic>අටමස් ගැබිනියක් මහවැලිගඟට පැන සියදිවි නසාගෙන</topic>
    <author>ඉන්දික පොල්කොටුව</author>
    <content>මහවැලි ගඟට පැන සිය දිවි නසා ගත් බව කියන විසිපස් හැවිරිදි අටමස් ගැබිණි කාන්තාවකගේ මළසිරුරක් ඊයේ (10) කටුගස්තොට ප්‍රදේශයෙන් සොයා ගැනිණි. මහනුවර පහළ මහයියාව ප්‍රදේශයේ එස්. සාදනා නැමති කාන්තාවක මෙසේ මියගොස් ඇත.ඉකුත් 07 දා අදාළ කාන්තාව ගඟට පැන ඇති අතර ඒ අනුව ඉන් දින තුනකට පසු ඇගේ සිරුර සොයා ගෙන ඇත. මෙම කාන්තාව නිවසින් අතුරුදහන්ව ඇති බවට ඇගේ ඥාතීන් මහනුවර පොලීසියට පැමිණිල්ලක්ද කැර තිබිණි.කටුගස්තොට පොලිස් ස්ථානාධිපති ප්‍රධාන පොලිස් පරීක්ෂක එස්. බී. දියකෙළිනාවල මහතාගේ උපදෙස් මත පොලිස් සැරයන් ඩී. එස්. දයාරත්න මහතා වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=r1008111</link>
    <topic>මතු පරපුර වෙනුවෙන් රැකගත යුතු ඉඟිනියාගල නගරය</topic>
    <author>අම්පාර විශේෂ – එල්. දෙහිගොල්ල</author>
    <content>ලංකාවේ බහුකාර්ය යෝජනා ක්‍රම වලින් ඉතා සාර්ථක ව්‍යාපාරයක් ලෙස ගල්ඔය ව්‍යාපාරය සැලකේ. ලංකාවේ මුල්ම අගමැති ඩී. එස්.සේනානායක මහතාගේ සංකල්පයක් මත ගල්ඔය ව්‍යාපාරය ආරම්භ වීමත් සමග අම්පාර මඩකළපුව දිස්ත්‍රික්කවල ගම්බද ප්‍රදේශවලට හොඳ ආලෝකයක් ලැබිණි.ඒ අනුව ඉගිනියාගලද අංග සම්පූර්ණ නගරයක් ලෙස සංවර්ධනය වී තිබී ඇත. එහෙත් අද එම නගරයේ තත්ත්වය ඉතා ශෝචනීයයි. සියලු පහසුකම්වලින් තොර නගරයක් බවට පත්ව තිබේ.ඩී. එස්. සේනානායකයන් ගල්ඔය ව්‍යාපාරයේ සංවර්ධනයත් සමගාමීව ඉගිනියාගලත් අංග සම්පූර්ණ නගරයක් ලෙස සංවර්ධනය කළේය.ආරම්භක යුගයේ මේ නගරයේ බස් නැවතුම් පළක්, අංග සම්පූර්ණ රෝහලක්, තැපැල් කාර්යාලය, පොලිසිය, රජයේ සේවක නිල නිවාස, රජයේ කාර්යාල, සංචාරක බංගලා, විවිධ කර්මාන්ත ශාලා, පහසුකම් සහිත පාසලක්, පන්සල්, පල්ලි, කෝවිල්, මල්වතු, ලංකාවේ දෙවැනි වී මෝල, ක්‍රමවත් මාර්ග පද්ධති වැනි පහසුකම් ඇති කරමින් සුන්දරත්වයෙන් හා පහසුකම් වලින් පිරී තිබිණි.මේ ප්‍රදේශය අවට බොහෝ තැන් ඉතා වටිනා ස්ථාන බවට ඩී. එස්. සේනානායකයන් තේරුම් ගෙන තිබුණු බැවින් සංචාරක ව්‍යාපාරයටද දොර විවර කර තිබිණි. මහ ජල කඳ මත පැදයාමට තිබුණු බෝට්ටු, ස්වභාවික කුරුළු උයන් වැව ඉස්මත්තේ ඇති ‘මකර’ නම් ප්‍රදේශය, නිල්ගල රතුගල, ඔසු උයන් ඇති කඳු වැටි සංචාරකයන් ඇඳ බැදතබා ගැනීමට හැකි වී තිබේ.එදා ඒ සුන්දර නගරය නිර්මාණය කිරීමට ඩී. එස්. සේනානායක මහතාට හැකි වූවත් එය රැක ගැනීමට කිසිවකු ඉදිරිපත් නොවීම කනගාටුවට කරුණකි.නාමල්ඔය, අඹමල්තලාව, අඹගහවැල්ල, පොල්වත්ත, පරගහකැලේ, දේවාලහිද ගල්කන්ද පහළලන්ද, කොක්නහාර ගම්මානවලට ඇති පාසලේත් රෝහලේත් තත්ත්වය ඉතා කනගාටුදායකය.ඉඟිණියාගල දැවැන්ත වී මෝල නටබුන් බවට පත්වෙමින් තිබේ. ඩී. එස්. සේනානායක, ඩඩ්ලි සේනානායක, එස්. ඩබ්ලිව්. ආර්. ඩී. බණ්ඩාරනායක, සිරිමාවෝ බණ්ඩාරනායක වැනි නායක නායිකාවන් නවාතැන් ගත් බංගලාව අද වන විට සිවිල් ආරක්ෂක කලාප කාර්යාලයක් බවට පත්ව ඇත.ඕකිඩ් උද්‍යානය හා අනෙකුත් සුන්දර ස්ථාන කැලෑවට ගොස් තිබේ. පැරණිම විදුලි බලාගාරයත්, මෙහි ඇති බැවින් එය දැක බලා ගැනීමට ක්‍රමවත් වැඩපිළිවෙළක් නැත.සංචාරක මණ්ඩලයට අයත් කාමර 40 කින් සමන්විත ‘සෆාරි’ හෝටලයක් මෙහි තිබුණු අතර එය වසර ගණනාවක් වැසීයාමෙන් පසුව මේ වන විට කාමර 6 ක් පමණ සංචාරකයන්ට විවර කර තිබේ.මේ පිළිබඳ අදහස් දැක්වූ ඒ. එම්. බණ්ඩාර මහතා මෙසේ පැවසීය. 1968 දී රජයේ සේවකයෙක් විදියට මම මේ ප්‍රදේශයට ආවේ. ඒ කාලේ මේක දැවැන්ත නගරයක්. ගල්ඔය ව්‍යාපාරයේ මුල් ටික තියෙන්නේ මෙතන.මේ මුල් ටික විනාශ වුණොත් මුළු ගල්ඔයම ඉවරයි. මේ වැව ඇතුළු බෙහොමයක් ස්ථාන නිර්මාණය කර තිබෙන්නේ ස්වභාවික පරිසරයත් එක්ක. මේ නගරය පිළිබඳ අනාගත පරපුරට කරුණු දැන ගන්න කෞතුකාගාරයක් අවශ්‍යයි.ජලසම්පාදන දෙපාර්තමේන්තුවේ සේවය කරන සරත් ආනන්ද මහතා - මේ ප්‍රදේශය විනාශවීමට මුල්ම හේතුව පරිපාලනය දෙපැත්තක තිබීම. අම්පාර හා මොනරාගල දිස්ත්‍රික්ක දෙකෙන්ම මෙහි කටයුතු පාලනය කෙරේ.මේ ප්‍රදේශය නගාසිටුවීමට කළ යුතු හොඳම දේ සියලු පරිපාලන කටයුතු අම්පාරට පවරන එකයි.අපි ඉගිණියාගල පාසලට යන කොට ළමයින් 1000ක් විතර හිටියා. දැන්ඉන්නේ 400ක් විතර. ඒකට හේතුව ගුරුවරු නැති කම.ඉඟිනියාගල විද්‍යානන්ද පිරිවනේ අම්පාරෙ ධම්මික හිමි - ඉගිනියාගල කියන්නේ පුංචි නුවරඑළියක්. ඒ නිසා තමයි එදා රටේ නායකයාව සිටි ඩී. එස්. සේනානායක මහතා මේ ප්‍රදේශය ප්‍රධාන නගරය බවට පත් කරේ.රෙදි වියන මධ්‍යස්ථානයේ කාන්තාවෝ විශාල ප්‍රමාණයක් වැඩ කළා. හාල් නිෂ්පාදනාගාර, කඩ සාප්පු, අද කිසිවක් නෑ. මේ ප්‍රදේශයේ හොඳ ආගමික සංකලනයක් තිබුණා. පන්සල පල්ලිය, කෝවිල අතර හොඳ බැඳීමක් තිබුණා.මේක මොනරාගල දිස්ත්‍රික්කයට අයිති නිසා අම්පාර දිස්ත්‍රික්කයේ වගකිවයුතු අය මෙහේ එන්නේ නෑ. මොනරාගල දිස්ත්‍රික්කය දුර වැඩි නිසා එහේ නිලධාරීන් මෙහෙට එන්නේ කලාතුරකින්.ඡන්ද කාලෙට නම් මෙහේ තියෙන ප්‍රශ්න බොහොමයක් කතා කරනවා. ජාතික හා ජාත්‍යන්තර වශයෙන් හොඳ වැදගත්කමක් තියෙන ප්‍රදේශයක් නිසා මෙය රැකගන්න ඕන..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=r1008119</link>
    <topic>දිනපතා බෝධි පූජා පවත්වන ඇහැලියගොඩ මාහර පුරාණ විහාරයරැකගනිමු</topic>
    <author>ඇහැලියගොඩ විශේෂනිමල් විජයතුංග</author>
    <content>පුරා වසර 38 ක් (දශක හතරකට ඉතා ආසන්න) කාලයක් තිස්සේ එකම දිනයකුදු අත්නොහැර බෝධි පූජා පැවැත්වීම පිළිබඳව සබරගමු පළාතේ පමණක් නොව පිට පළාත්වල පවා සෑහෙන ප්‍රසිද්ධියකට පත්ව ඇති ඇහැලියගොඩ මාහර පුරාණ විහාරයේ ඉපැරැණි විහාර මන්දිරයේ ඇද තිබෙන වසර 400 ක් තරම් පැරණි අගනා බිතු සිතුවම් මේ වන විට ටික ටික දුර්වර්ණ වෙමින් පතුරු ගැලවෙමින් විනාශ වීමේ තර්ජනයකට ලක්වී ඇත.මේ පිළිබඳව කුරුවිට කෝරළේ අධිකරණ සංඝනායක ප්‍රවචන කීර්ති ශ්‍රී වාදිභ සිංහ මාහර වියලගොඩ සහ පොල්වත්ත විහාරත්‍රයාධිපති අස්ගගුලේ විමලරතන නාහිමියන්ගෙන් කළ විමසුමකදී දැනගන්නට ලැබුණේ උන් වහන්සේ මේ තත්ත්වය පුරාවිද්‍යා අංශයට දන්වා ඇතත් මේ වනතුරු කිසිදු ප්‍රතිචාරයක් නොලද බවයි.පැරැණි පෙරහර ජාතක කතා යනාදිය මෙන්ම සිවිලිමේ ඇද තිබෙන ලියවැල් ආදී මෝස්තර ද බුදු කුටියේ බිතු සිතුවම්ද බෙහෙවින්ම අනතුරුදායක තත්ත්වයකට පත්වී ඇති අයුරු උන් වහන්සේ පෙන්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=r1008112</link>
    <topic>කොළ කහවීමේ රෝගයෙන් වගා විනාශයි</topic>
    <author>ගල්නෑව සමූහ</author>
    <content>ගල්නෑව උස්ගල තල්මිල්ලෑව, හිරිපිටියාව, බුල්නෑව, හෙළබොදුගම, කලංකුට්ටිය මිදෙල්ලෑව ආදී ප්‍රදේශවල ලොකු ලුනු වගා කළ විශාල පිරිසක් අද අසරණව සුසුම් හෙළති.එක්තරා බීජ (ට්‍රොපිකල් සීඩ්) සමාගමක් ඉන්දියාවෙන් ගෙන්වා බෙදාහරින ලද සාම්පූර් රෝස් නමැති ලොකු ලුනු බීජ වගාකරන ලද ඉහත ප්‍රදේශවල මහවැලි ගොවි ජනතාව අන්ද මන්ද වී සිටිති.මේ අතර කහ පැහැති රෝගයක් නිසා මුළු වගා බිම විනාශ වෙමින් ලුනු අල නොඑරීම නිසා තමන් වැය කළ මුදල ණය වූ මුදල තමන්ගේ ශ්‍රමය පමණක් නොව කිසිම ආදායමක් නැතිව දුක් සුසුම් හෙළති.බීජවල මිල කෘමිනාශක පොහොර, කුලී ගෙවීමට ක්‍රමයක්ද නොමැතිව අදාළ බලධාරීන් හමුවුවද ඔවුන්ගෙන්ද සැනසිලිදායක වචනයක් හෝ නොලැබීම නිසා සියදිවි හානි කර ගන්නා තත්ත්වයට පත්ව සිටිති. මේ පිළිබඳව ගොවියෝ මෙසේ අදහස් දක්වති.උස්ගල ආර්. ඇම්. ප්‍රේමතිලක බණ්ඩා මහතා - අපි ගෙදර කෑමට තිබූ වී ටික විකුණලයි ලොකු ලුනු හැදුවේ. වැඩි ආදයමක් ලැබෙන නිසා බීජ මිල කෘමිනාශක, පොහොර, කුලිය ගෙවන්න ඕනෑ.අද වෙන කොට ලොකු ලුනු ක්ෂේත්‍රයේ කහ පැහැ ගැන්විලා අල එරෙන්නේ නෑ. කියන්න කෙනෙක් නෑ. ඔක්කොම නිහඬයි. අපිට ජීවත්වෙන්න විදිහක් නෑ. වන්දි මුදලක් හරි ලබා ගන්න ක්‍රමයක් තිබිය යුතුයි.ඒ. කේ. නිමල් දයාරත්න මහතා - මම ලොකු ලුනු අක්කරයක හිටවලා තියෙනවා. බීජ කිලෝ එකක් දැන් 60000 ක් විතර. අපි මේ විනාශය ගැන බීජ ගත්ත කඩවලට කිව්වා. බීජ සමාගමට කියල සහනයක් ගන්න.මහවැලියට ගියා කෘෂි උපදේශකවරුන්ට පැමිණිලි කළා. ඒත් වැඩක් වුණේ නෑ. දැන් අපට සියදිවි හානි කරගන්න වෙලා තියෙන්නේ. හැමදාම ගොවියා අමාරුවේ දාන්නේ බහුජාතික සමාගම් නැත්නම් මුදලාලිලා.ඒ. ජී. මහින්ද උස්ගල හල්මිල්ලෑව මහතා - ගොවීන්ව අමාරුවේ දමන මේ වගේ කූට සමාගම් නීතියේ රැහැනට හසුකර ගෙන ඒ අයගෙන් වන්දි අරන් දෙන්න කියලයි අපේ ඉල්ලීම..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=r1008113</link>
    <topic>ගරාඬුවේ ඉපැරැණි බුදු පිළිමයේ නිදන් වස්තු කොල්ල කාලා</topic>
    <author>මාතර සංචාරක සිරි වාව්වගේ</author>
    <content>පුරාවිද්‍යා දෙපාර්තමේන්තුව මගින් සංරක්ෂිත කඹුරුගමුව-ගරාඩුව නදීතීරාරාම විහාරස්ථානයේ ඉපැරැණි බුද්ධ මන්දිරයට 2010.8.04 දා රාත්‍රී ඇතුළු වී නිදන් වස්තු ගැනීමට එහි බුද්ධ ප්‍රතිමා වහන්සේගේ සිරස බිඳ පපු පෙදෙස හාරා කරන ලද විනාශය ප්‍රදේශයේ බෞද්ධ ජනතාවගේ සිත් කම්පා කරන්වන්නකි.සිරස් පථයේ අඟල් හයක් දිගම අඟල් නමයක් පළලට කවාකාර කොටස් බිඳ ඇති අතර එම කොටස තුළ කිසියම් නිදන්වස්තුවක් තැන්පත් කර ඇති බවට කුහර ලකුණක් පෙන්නුම් කර ඇත.බුදුපිළිමයේ පපු පෙදෙසද හාරා එහි තිබූ නිදන් වස්තු ඉවතට ගෙන ඇති බවට ලකුණු පෙන්නුම් කැරේ. මේ අනුව බුදුපිළිම වහන්සේගේ සිරස කොටසේ සහ පපු ප්‍රදේශයේ වටිනා නිදන් වස්තු තැන්පත් කර තිබූ බව විශ්වාස කළ හැකිය.මේ සම්බන්ධයෙන් ප්‍රකාශයක් කළ විහාරාධිපති දෙණිපිටියේ සෝමගුණ නායක හිමියෝ පැවසුවේ 2010.8.04 දා සවස මේ විහාරස්ථානයේ වැඩ සිටි හිමි නම සවස්වරුවේ දුටු පසු අතුරුදන්ව ඇති බවකි.මෙතරම් ඓතිහාසික වටිනාකමක් ඇති පුරා විද්‍යා දෙපාර්තමේන්තුව සංරක්ෂිත ලැයිස්තුවට ඇතුළත් කර තිබෙන මේ විහාරයේ ඉපැරණි බුද්ධ මන්දිරයේ දොරවල් සවි ශක්තිය නැතිකමින් ඕනෑම අයකුට බුද්ධ මන්දිරයට ඇතුªළු වී ඕනෑමවිනාශයක් කළ හැකි බවද ගම්වැසියෝ කියති.මේ අදහස් පිළිබඳව පුරාවිද්‍යා දෙපාර්තමේන්තුවේ මාතර කාර්යාලයේ ස්ථානභාර නිලධාරිණිය හිමාලී අතපත්තු මහත්මියගෙන් විමසූ විට කියා සිටියේ තමන් එම විහාරයේ බුද්ධ මන්දිරයේ දොරවල් සඳහා ඇස්තමේන්තුව සකස් කරමින් සිටියදී බුදුපිළිම වහන්සේ බිඳ නිදන් වස්තු රැගෙන ගොස් ඇති බවය.මේ සම්බන්ධයෙන් වැලිගම මූලස්ථාන පොලිස් පරීක්ෂක මහේෂ් කුමාර මහතා කීවේ සැකකාර චීවරධාරියා වැල්ලවාය ප්‍රදේශයට පලාගොස් ඇති බවත් එම චීවරධාරියා අත්අඩංගුවට ගැනීමට සියලු කටයුතු යොදා ඇති බවත්ය.සැකකාර චීවරධාරියා නිදන්වස්තු ගැනීමට බෝධිය අසළ හාරා ඇති විශාල උමග නිසා මේ වනවිටත් බෝධීන් වහන්සේ මැරීයාමට ලක්ව ඇති බවද ප්‍රදේශවාසීහු පවසති.පුරාවිද්‍යා දෙපාර්තමේන්තුව මගින් සංරක්ෂණය කරනු ලබන මෙම ඓතිහාසික පුණ්‍ය භූ®මිය අද වල්වදින ස්වභාවයක පවතින බවද එහි ගිය අපට දැකගත හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=r1008114</link>
    <topic>මහඔය - හෝලිකේ විදුහලේභෞතික සම්පත් ප්‍රමාණවත් නෑ</topic>
    <author>පදියතලාව විශේෂ</author>
    <content>අම්පාර දිස්ත්‍රික්කයේ මහඔය අධ්‍යාපන කලාපයේ අති දුෂ්කර පාසල්වලින් එකකි අම් / මහ / හෝලිකේ විදුහල. පදියතලාව නගරයේ සිට කි. මී. 4ක් පමණ පදියතලාවකෝමාන මාර්ගයේ කෝමාන දෙසට ගමන් කරන විට මේ විදුහල හමුවේ.හේන් ගොවිතැන ජීවනෝපාය කර ගත් දුප්පත් මවුපියන් රැසකගේ දරුවන් 325 දෙනකු පමණ සිප් සතර හදාරන මේ විදුහලේ 1 ශ්‍රේණියේ සිට 11 වන ශ්‍රේණිය දක්වා පන්ති පවත්වාගෙන යනු ලබයි.දුෂ්කරතා කොතෙක් පැවතියද මහඔය අධ්‍යාපන කලාපයේ විභාග ප්‍රතිඵල අතින් ක්‍රීඩා අංශයෙන් විශේෂ දක්ෂතා පෙන්වන දරු දැරියන් රැසක් අතීතයේ මෙන්ම වර්තමානයේ මේ විද්‍යාලයේ ඉගෙනුම ලබන බව පසුගිය කාලය පුරා වාර්තා විය.ඒ පිළිබඳ කරුණු විමසා බැලීම සඳහා පසුගියදා එකී විද්‍යාලයට ගිය අපට කරුණු පැහැදිලි කළ විද්‍යාලයේ වත්මන් විදුහල්පති වසන්ත පොන්නම්පෙරුම මහතා - මේ ප්‍රදේශයේ 99 % ක්ම ජීවත් වෙන්නේ හේන් ගොවිතැනින්.ඒ මවුපියන්ගේ දරුවෝ ආර්ථික අතින් දුප්පත් වුණාට අනිකුත් හැකියාවන් වලින් ගොඩක් පොහොසත්. මේ දරුවන්ට පාසලේ තිබෙන භෞතික සම්පත් මෙන්ම මානව සම්පත් ප්‍රමාණවත් නොමැති වීම ඔවුන්ගේ දියුණුවට බාධාවක් වී තිබෙනවා.විශේෂයෙන් කියනව නම් විද්‍යාලය පවත්වාගෙන යෑම සඳහා තිබෙන ඉඩ කඩ මදි. අක්කර 1 රූඩ් 3 ක ඉඩමක තමයි පාසල පවත්වාගෙන යන්නේ. ක්‍රීඩා අංශයෙන් විශේෂ දක්ෂතා තිබෙන දරුවො ඉන්නවා.ඒත් ඔවුන්ට පුහුණුවීම් සඳහා ක්‍රීඩා පිටියක් නැහැ. වසර 5 ක පමණ කාලයක් මේ විද්‍යාලයට ගණිත ගුරුවරයකු නැහැ. ගොඩනැගිලි පහසුකම් ප්‍රමාණවත් නැහැ.ඒත් මේ වගේ අඩු පාඩු කොපමණ තිබුණත් මේ දරුවො 5 ශ්‍රේණියේ ශිෂ්‍යත්ව විභාගයෙන් අ. පො. ස. (සා. පෙළ) විභාගයෙන් කලාපයේ ඉදිරියෙන්ම ඉන්නවා.ක්‍රීඩා පිටියක් නැති වුණාට පළාත් මට්ටමේ තරග වලින් විශේෂ දක්ෂතා පෙන්වල තියනවා.මේ දරුවො ගණිත ගුරුවරයකු නැතිව තිබියදීද පසුගිය වසරේ දෙසැම්බර් මස පැවැත්වූ අපොස (සා. පෙළ) විභාගයෙන් කලාපයේ ප්‍රථම ස්ථානයට පත්ව තිබෙනවා.මේ දුප්පත් දරුවන්ට අවශ්‍ය පහසුකම් සැලසුවා නම් ඔවුන් මීට වඩා ප්‍රතිඵල පෙන්වන බවට කිසිදු සැකයක් නැහැ.විද්‍යාලයේ නියෝජ්‍ය විදුහල්පති ටී. එම්. විජේසේන මහතා - පසුගිය කාලයේ ඉංග්‍රීසි,, විද්‍යාව, ගණිතය විෂයයන්ට ගුරුවරු සිටියේ නැහැ. අධ්‍යාපන බලධාරීන්ගෙන් දිගින් දිගටම ඉල්ලීම් කර තිබෙනවා.මීට මාස කීපයකට පෙර ඉංග්‍රීසි හා අනෙකුත් ගුරු පුරප්පාඩු පිරෙව්වත් ගණිත විෂය සඳහා ගුරුවරයකු ලබා දීල නැහැ. ඒ නිසා විදුහල්පතිතුමාට සිදුවෙලා තියනවා එයාගේ විවේක කාලය නිවාඩු දවස් මෙන්ම හවස් වරු පන්ති කරල ඒ ගුරු හිඟයට පිළියම් ලබා දෙන්න.පාසල් සංවර්ධන සමිතියේ ලේකම් සෙනෙවිරත්න මහතා - අපි හේන් ගොවිතැනින් ජීවත් වන දුප්පත් මිනිස්සු. අපිට දරුවන්ට දෙන්න තිබෙන එකම දායාදය අධ්‍යාපනයයි. ඒත් විද්‍යාලයේ ඇති මානව සම්පත් හා භෞතික සම්පත් හිඟය නිසා අපේ බලාපොරොත්තු සුන් වෙලා තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=r1008115</link>
    <topic>මරණාසන්න රෝගීන් සුවපත් කරන ඩිංගිරි බණ්ඩා වෙද මහතා</topic>
    <author>දඹුල්ල සමූහ – ආනන්ද දසනායක</author>
    <content>ලංකාවේ මහ රෝහල්වලින් වකුගඩු දියවූ රෝගීන්ට වකුගඩුවක් බද්ධ කෙරේ. එසේ වකුගඩු බද්ධ කළ රෝගීන්ද සෑහෙන පිරිසක් අකාලයේ මියගිහින්ය. වකුගඩු බද්ධ නොකළ රෝගීන් මරණයට කඩිනමින් ළඟා කර දීමක් සමහර ප්‍රතිකාරක්‍රමවලින්ද සිදුවේ.එසේ වූවත් මරණයේ අභිමුඛයට ආසන්නව සිටි සිය ගණනක් රෝගීන් දේශීය වෙදකමේ හාස්කමින් සුවපත් කළ ජීවකයාණෝ කෙනෙක් දඹුල්ලේ කණ්ඩලම ප්‍රදේශයේ සිටියි.අධි රුධිර පීඩනය, වකුගඩු රෝග, දියවැඩියාව, කොලොස්ටරෝල් ඇතුළු සියලුම නිධන්ගත රෝග සඳහා ප්‍රතිකාර කරන්නේ මේ දේශීය වෛද්‍ය ඩිංගිරි බණ්ඩා මහතාය.මාවනැල්ල කෙරමිනියේ වෛද්‍ය විද්‍යාලයේ වෛද්‍ය කටයුතු ඉගැන් වූ ඩිංගිරි බණ්ඩා මහතා පාරම්පරික වෛද්‍ය පරම්පරාවකින් පැවැත එන්නෙකි.ඩිංගිරි බණ්ඩා වෙද මහතා මාතලේ දිස්ත්‍රික්කයේ යටමත්ත ඌරුලෑවත්ත ගම්මානයේ උපත ලැබූවෙකි.වයස අවුරුදු 25 වනතෙක් උපන් ගමේත් මාවනැල්ල වෛද්‍ය විද්‍යාලයේ සිසුන්ට දේශීය වෙදකම මැනවින් කියා දුන් ඩිංගිරි බණ්ඩා මහතා කණ්ඩලම කලෝගන ඇළ ගම්මානයේ පදිංචිව දේශීය වෙදකම කළ අතර එවකට දඹුල්ල සිරි වළගම්බා මහ පිරිවෙනේ පරිවෙනාධිපතිව වැඩ විසූ අපවත්වී වදාල ශාස්ත්‍රපති ආරදවුල සෝමරතන හිමියන්ගේ දැඩි ඉල්ලීම මත පිරිවෙනට සම්බන්ධව සංස්කෘත භාෂාව ඉගැන්වීය.පිරිවෙන් ආචාර්ය ධුරයෙන් විශ්‍රාම ලබා දේශීය වෛද්‍ය වෘත්තියට පූර්ණකාලීනව එක්විය. දිනපතා උදේ 9.00 සිට සවස 5.00 දක්වා නියැලමින් ඉතා අසාධ්‍ය වකුගඩු රෝගීන් දියවැඩියා රෝගීන් සුවපත් කිරීම දවසේ කාර්යභාරයයි.වකුගඩු රෝග සුව කරන දක්ෂ දේශීය වෛද්‍ය වරයකු ගැන පැතිර යාමත් සමඟ අප කණ්ඩලම වෙද මැදුර සොයා ගියෙමු. අපි එහි ළඟාවන විටත් වකුගඩු, දියවැඩියාව, කොලොස්ටරෝල්, අංශභාගය ඇතුලු රෝග සඳහා ප්‍රතිකාර ගන්නට නන්දෙසින් පැමිණ සිටි රෝගීන් බොහෝ විය.අප වකුගඩු රෝගයට භාජනය වූ මරණයට දින ගණන් ගැන ගැන සිටින අසාධ්‍ය රෝගියකු සුවපත් වී සිටියදී අප ඔහු හා කථාබහට එක්වීමු.කන්ඩලම ඇරදවුල හන්දියේ පදිංචි බමුනාවල ගමගේ රත්නසිරි මහතා:-නුවර මහ රෝහලෙන් මාස 2ක් ඇතුළත වකුගඩුවක් දාන්න වෙනවා කීවා. වකුගඩුවක් ඉක්මනට සොයා ගන්නත් උපදෙස් දුන්නා. කීපවතාවක් වකුගඩුවේ ලේ ඉවත් කළා. නිතර නිතර වකුගඩු රෝගය ගැන කියන නිසා මම ඇඬූ කඳුලෙන් සිටියේ. මම කවරදාවත් දුම්පානය, සුරාපානය කළ කෙනෙක් නොවෙයි.ඩිංගිරි බණ්ඩා වෙද මහතා වකුගඩු සඳහා ප්‍රතිකාර කරන බව දන්නවා. ගමේ කෙනෙක් නිසා වැඩිය ගණන් ගන්නේ නැහැ. කීපවතාවක් ප්‍රතිකාර ගත්තා. දැන් රෝගයෙන් 90%ක් සුවයි. වැඩක් පලක් කරගන්න බැරිව සිටි මට දැන් යමක් කරන්න පුලුවන්. මාස 2 න් වකුගඩුවක් බද්ධ නොකළොත් මැරෙනව කිව්ව මම දැන් වසරකට අධික කාලයක් ජීවත් වෙනවා.ගලගෙදර රිනාල් ඩීන් මහතා:- මට රෝගය වැළඳී වසර 5ක් වෙනවා. ඉතාම අසාධ්‍යව සිටියේ, රෝහලින් කීවා ගෙදර එක්ක යන්න කියල. ඊටපසු මේ වෙද මහතා ගැන ආරංචි වෙලා ප්‍රතිකාර ගන්න ආවා. දැනට වසර 2ක සිට ප්‍රතිකාර ගන්නවා. දැනට අසනීප හොඳටම සුවයි.කන්තලේ අග්බෝපුර කේ. ජී. සෙනවිරත්න මහතා:- මට වකුගඩු අසනීපය සමඟ ඇවිදින්න බැරි රෝගයක් තිබුණ.මාව කණ්ඩලම වෙද මැදුරට ගෙනාවෙ උස්සාගෙන. කීපවතාවක් ප්‍රතිකාර ගත්තා. දැන් රෝගයෙන් 90% ක් සුවයි. තව කීපවතාවක් ප්‍රතිකාර ගන්න කොට නිට්ටාවටම සුවවේවි. මේ වෙද මහතා නම් දෙවිකෙනෙක්. දැන් රෝගයත් සුවයි. වකුගඩු දාන්න වියදම් කරන්න කිව් මුදලත් ඉතිරියි.ඩිංගිරි බංඩා වෙද මහතා මෙසේ පැවැසුවේය. අපේ රටේ රෝගීන් පමණක් නොවෙයි සුවපත් කරල තියෙන්නේ. ස්විඩනය, කැනඩාව, එංගලන්තයේ ඉඳල සුදු මහත්වරු කීපදෙනෙක්ම වකුගඩු වලට ප්‍රතිකාර අරගෙන සුවවෙලා ගිහින් තියෙනවා.මම මේ වෙදකම කරන්නේ මුදල් සොයාගන්න නොවෙයි. රෝගීන්ව සුවපත් කරල මම විශාල මානසික තෘප්තියක් ලබනවා. මම වාට්ටු කීපයක් ඉදිකර තිබෙනවා. යන්න එන්න බැරි රෝගීන්ට නේවාසිකව ප්‍රතිකාර ගන්න පුලුවන්.නේවාසිකව ඉන්නවාට මම සතයක්වත් ගන්නේ නැහැ. දේශීය වෙදකම අනුව අවශ්‍ය ඕනෑම රෝගයකට අවශ්‍ය ප්‍රතිකාර කරන්න මා ළඟ බේත් තිබෙනවා. මගේ ඉඩමේ සොයාගන්න අමාරුයි කියන ඕනෑම බෙහෙත් බඩුවක් තියෙනවා. ලෙඩාට බෙහෙත් සොය සොය ඉන්න ඕන නැහැ. සියල්ල මම වෙද මැදුරෙන් සපයනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=r1008116</link>
    <topic>රාජාංගණයේ ධීවර ජනතාවගේදුකට කන් දෙන්න</topic>
    <author>උතුරු මැද පළාත් සංචාරක - සමන් කුමාර</author>
    <content>රාජාංගණය ප්‍රාදේශීය ලේකම් කොට්ඨාසයට අයත් තුඹුල්ලේගම වැව ආශ්‍රිතව මිරිදිය ධීවර කර්මාන්තයේ යෙදෙන පවුල් 50 ක් වසර දහයක් තිස්සේ නොවිසඳුණු ගැටලුරැසක් නිසා අදටත් අසරණව සිටිති.ධීවර රැකියාව කර ගැනීමට අවශ්‍ය ආම්පන්න නොමැතිකම ඔවුන්ට බලපාන ගැටලුවකි. දැනට කුලියට ගත් ඔරු හා කොට්ට ගස් කපා සකසා ගත් ඔරු මගින් ධීවර කටයුතු කරගෙන යනු ලබයි.වෙනත් ප්‍රදේශවල ධීවර ජනතාවට නිවාස ඉදි කර දුන්නේ තුªඹුල්ලේගම වැව ආශ්‍රිතව ජීවත්වන ජනතාවට එම අවස්ථාවද අහිමි වී ගොස් ඇත.දිනකට ඉතාම සුළු ලාභයක් මාළු ඇල්ලීමෙන් ලැබෙන බව පවසන තුඹුල්ලේගම වැව ආශ්‍රිතව ජීවත්වන ධීවර ජනතාව අද පවතින ජීවන වියදමත් සමග තුන් දෙනෙක් සිටින පවුලකටවත් එය ප්‍රමාණවත් නොවන බව පවසති.තමන්ට ඇති දුෂ්කරතාවන් පිළිබඳව අදහස් දැක්වූ නිල්දිය ධීවර සමිතියේ සභාපති එස්. වීරසිරි මහතා - අවුරුදු ගාණක් ධීවර කටයුතු කරනවා. ඒත් ජීවත් වෙන්න තරම් ආදායමක් නැහැ. අවශ්‍ය දැල් හා ඔරු නැති එක තමා ප්‍රධාන ගැටලුව.කොට්ට ගස් කපලා හාරලා තමා ධීවර රැකියාවේ යෙදෙන්නේ. ඒත් ඒවා එතරම් ශක්තිමත් නැහැ. අපි ඔරු හදන හින්දා කොට්ටගසුත් දැන් ගණන් ගිහින්. අනිත් වැව් ආශ්‍රිතව ධීවර කටයුතුවල යෙදෙන ධීවරයන්ට දැල්, ඔරු ලබාදීලා තියෙනවා. ඒත් අපට නැහැ.කපිල ශාන්ත මහතා - පසුගිය කාලයේ ධීවර ජනතාවට උදව් කරන වැඩසටහන් තිබුණා. රාජාංගණයේ අනිත් වැව් ආශ්‍රිතව රැකියාව කරන ධීවරයන්ට ඒ වැඩසටහන් වලින් ප්‍රතිලාභ ලැබුණා. ඒත් තුඹුල්ල ගම වැවේ ධීවර කටයුතු කරන අපිට ඒ සහන නැහැ. මේ වැවට මාළු පැටව් දන්න කාලයකින් දාලා නැහැ.පහුගිය කාලයේ තුට්ටු දෙකට තමා වැවෙන් වෙළෙන්දන් මාළු ගත්තේ. ඒත් දැන් අපි පිට වෙළෙන්දන්ට මාළු දෙන්නේ නැහැ. සහන මිලට ගමේ ජනතාවට අපිම අලෙවි කරනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=r1008117</link>
    <topic>පහසුකම් නොමැතිකමෙන් දුෂ්කරතා රැසකට මුහුණදෙන හෙට්ටිමුල්ල නගරය</topic>
    <author>කෑගල්ල සමූහ –පී. එම්. පී. පොල්වත්ත</author>
    <content>හෙට්ටිමුල්ල නගරයට දිනපතා විශාල පිරිසක් පැමිණෙන නමුත් ජලය, වැසිකිළි මගී ආවරණ ආදී පහසුකම් නැති නිසා නොයෙකුත් දුෂ්කරතා රැසකට මුහුණපෑමට සිදුවී ඇති බව නගරවැසියෝ පවසති.කෑගල්ල බුලත්කොහුපිටිය මාර්ගයේ කිලෝමීටර් 6ක් පමණ යනවිට මේ නගරය හමුවෙයි.වී. නිශාන්ත ප්‍රදීප් විතාරණ මහතා මෙසේ පැවැසීය.මේ නගරයට කලේවෙල, වලව්ව, මීදෙණිය, උඩුමාගම, අඩවල, හපුවිට, හෙට්ටිමුල්ල ආදී ගම් කීපයකම පාසල් සිසුන් මෙන්ම මහජනතාව දිනපතා පැමිණේ. නමුත් ජලය වැසිකිළි මගී ආවරණ ආදී පොදු පහසුකම් කිසිවක් නෑ.වැසිකිළි, කැසිකිළි පහසුකම් නොමැතිකම නිසා කාන්තාවන්ට දුෂ්කරතා රැසකට මුහුණපෑමට සිදුවී තිබෙනවා.නගරයේ තැනින් තැන කැළිකසළ ගොඩවල්ය. මේ නිසා මැසි මදුරුවන් බෝවෙලා සෞඛ්‍යයට මහත් තර්ජනයක් වී තිබෙනවා.මේ පිළිබඳව වගකිවයුත්තන්ට දන්වා ඇතත් මේ දක්වා කිසිම පළක් වී නැහැ.මේ නගරය ගැන ඇම්. ඒ. අමිත් මහතා මෙසේ පැවැසීය.සබරගමුව මාර්ග සහ මගී ප්‍රවාහන සේවයට අයත් බස් රථ 15 ක් පමණ මේ නනගරයේ සිට කෑගල්ල දක්වා දිනපතා ධාවනයට යොදවනවා.නමුත් මහජනතාවට බස් රථවලට ගොඩවනතුරු රැඳී සිටීමට මගී ආවරණ නෑ.එම නිසා ඔවුන්ට අව්වෙන් වැස්සෙන් පීඩා විඳිමින් කඩ පිල්වල රැඳී සිටීමට සිදුවී තිබෙනවා. නගරය ඉතාමත් අපිරිසුදුය. වල්බිහි වෙලා ඩෙංගු මදුරුවන්ගේ රජදහන් බවට පත්වීමට ඉඩ තිබෙනවා.මේ නගරය පිළිබඳව මාධ්‍යයෙන් ප්‍රසිද්ධියක් ලබාදීමෙන් බලවතුන්ගේ අවධානය යොමු වෙතැයි බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=r1008118</link>
    <topic>ආර්ථිකය ශක්තිමත් කිරීමට50,000ක ව්‍යවසායක හමුදාවක්</topic>
    <author>ඩබ්ලිව්. පී. ධර්මසේනමාතර සමූහ</author>
    <content>ලෝකය ආර්ථික අර්බුදයන්ට ලක්වී ඇති අවස්ථාවක අභියෝග බාධක මධ්‍යයේ අපේ රටේ ආර්ථිකය ශක්තිමත් වෙමින් පවතින බව මහ බැංකු වාර්තාවන්ගෙන් ප්‍රකාශ වේ.රට දිනුව එම ආර්ථික ජයග්‍රහණ ගමට ලබාදී නගරය ගමට සේන්දු කිරීම ආර්ථිකයෙන් ශක්තිමත් වූ ග්‍රාමීය ව්‍යවසායකයන් 50000 ක් දිවයිනෙන් බිහිකිරීමේ වැඩසටහන මාතර දිස්ත්‍රික්කයෙන් ආරම්භ විය.මුදල් හා ක්‍රමසම්පාදන නියෝජ්‍ය ඇමැති චන්ද්‍රසිරි ගජධීර මහතාගේ මගපෙන්වීම යටතේ මේ වැඩපිළිවෙළ “දිවිදිරි” නමින් ඉදිරියට ගෙන යාම සඳහා මහජන බැංකුව, ලංකා බැංකුව, ජාතික සංවර්ධන භාරකාර අරමුදල, එක්ව එකට අත්වැල් බැඳගෙන ඇත.මේ සඳහා ප්‍රථම අදියරේ මාතර ස්වයං රැකියාලාභින් 500 ක් සඳහා රුපියල් ලක්ෂ 01 සිට රුපියල් ලක්ෂ 05 දක්වා අඩුපොලිය මත ණය ලබාදීමේ වැඩපිළිවෙළ පිළිබඳව දැනුවත් කිරීමට මාතර සණස කාර්යාලයේදී “දිවිදිරි” ස්වයංරැකියා වැඩමුළුවක් අරඹන ලදි.දැනට පවතින ඒකපුද්ගල ආදායම ඇමෙරිකානු ඩොලර් 2000/- 2012 වර්ෂය වනවිට ඇමෙරිකානු ඩොලර් 4000 දක්වා වැඩි කිරීමේ අනාගත දැක්ම මේ වැඩපිළිවෙළට ඇතුලත්ව ඇත.නීතිවිරෝධී නැති වෙළෙඳපොළ ජයගත හැකි ඕනෑම ස්වයං රැකියාවක් ආරම්භ කර අඩු ආදායම්ලාභින්ට හැකියාවන්ට ඔබින රැකියාවක් ආරම්භ කොට දිරිය මිනිසුන් වශයෙන් නැගී සිටීමට පහසුකම් සපයා ඇත.මේ වැඩපිළිවෙළ 2% තෙක් විරැකියාව අඩුකිරීමට හේතුවනු ඇත.මේ වැඩපිළිවෙළ මාතරින් සාර්ථකව මෙහෙයවීම සඳහා ලංකා බැංකුව මේ වනවිට රුපියල් මිලියන 500 ක් වෙන්කර ඇති අතර ඉදිරිපත්වන ඉල්ලුම අනුව ණය මුදල් බැංකු රෙගුලාසි යටතේ අසීමිතව නිදහස් කිරීමට මහජන බැංකුව තීරණය කර ඇත.කෘෂිකර්මාන්තය, කර්මාන්ත, ධීවර හා ඒ ආශ්‍රිත කර්මාන්ත, වෙළෙදාම, ප්‍රවාහනය, සත්ව පාලනය, කිරි ආශ්‍රිත නිෂ්පාදන, කෘෂි භෝග සකසන කර්මාන්ත, ඇතුළුව නීතිවිරෝධී නොවන ඕනම වෙළෙදාමක් ව්‍යාපාරයක් ඇරඹීමට ;ම් ණය මුදල් නිදහස් කෙරේ.ණය මුදල ගෙවීම සඳහා වසරක සහන කාලයක් ලබාදී ඇති අතර වසර 05 කින් මේ ණය මුදල් ගෙවිය යුතුයි.වැන්දඹු අයගේ ණය සඳහා 40% ක සහන පොලියක් අයකරන අතර සුනාමියට හසුවු අලුතින් ස්වයංරැකියා ඇරඹීමට කටයුතු කරන අය සඳහා වසර දෙකක සහන කාලයක් ලබාදීමට අපේක්ෂිත වේ.මුදල් හා ක්‍රමසම්පාදන නියෝජ්‍ය ඇමැති චන්ද්‍රසිරි ගජධීර මහතා - 2012 වර්ෂය වනවිට ග්‍රාමීය ව්‍යවසායකයන් 50000 ක් දියුණු කිරීමේ වැඩපිළිවෙළක් දියත් කර තිබෙනවා. ඉදිරියේදී මීට වඩා සහන පොලී ක්‍රමවලට එන්න රජය කල්පනා කරලා තියෙනවා.මෙමගින් ග්‍රාමීය ආර්ථිකය ප්‍රසස්ථ මට්ටමට ගෙනඒමට බලාපොරොත්තු වෙනවා. ඒ වගේම වෙළෙඳපොළ ජයගත හැකි නිෂ්පාදනවලට යොමුවන ලෙස ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=s1008111</link>
    <topic>නවසීලන්තයට විශිෂ්ට ජයක්</topic>
    <author/>
    <content>නවසීලන්තය හා ඉන්දියාව අතර ඊයේ රංගිරි දඹුලු ක්‍රීඩාංගණයේ දී පැවැති තුන්කොන් ක්‍රිකට් තරගාවලියේ පළමු තරගයේ දී ලකුණු 200 ක විශිෂ්ට ජයග්‍රහණයක් ලබා ගැනීමට නවසීලන්ත ක්‍රිකට් පිල සමත් විය.ලකුණු 289 ඉලක්කයක් කරා ගමන් කළ ඉන්දීය ක්‍රිකට් පිල ඉතා අඩු ලකුණු සංඛ්‍යාවකට (88) ඕවර 29.3 කදී සියලු දෙනා දවා ගැනීමට නවසීලන්ත ක්‍රීඩකයෝ සමත් වූහ.පිළිතුරු ඉනිම ක්‍රීඩා කළ ඉන්දීය ක්‍රිකට් පිල එක පිට එක කඩුලු බිඳ වැටී ගියේ සියලු ක්‍රීඩකයන් අසාර්ථක කරමිනි. ඉන්දීය පිල වෙනුවෙන් රවීන්ද්‍ර ජඩේජා ලකුණු 20ක් ලබා ගත් අතර එය ඉන්දීය පිලේ එක් ක්‍රීඩකයකු ලබා ගත් වැඩිම ලකුණු සංඛ්‍යාව විය.විරේන්ද්‍ර ෂෙවාග් ලකුණු 19 හා දිනේෂ් කර්තික් ලකුණු 14ක් බැගින් ලබා ගත්හ. වෙනත් කිසිම ක්‍රීඩකයකුට ලකුණු අතරට පැමිණීමට නවසීලන්ත පන්දු යවන්මෝ ඉඩ නුදුන්හ.පන්දු යැවීමේ දී ඩැරන් ටෆී ලකුණු 34කට කඩුලු 3ක්ද, කයිල් මිල්ස් ලකුණු 26 කට කඩුලු 2ක්ද, ජේකබ් ඕරම් ලකුණු 15කට කඩුලු 2ක්ද, ඇන්ඩි මැකෙයි ලකුණු 11කට එක් කඩුල්ලක්ද කනි විලියම්සන් ලකුණු 2 කට එක් කඩුල්ලක් ද බැගින් බිද හෙලූහ.කාසියේ වාසිය දිනූ නවසීලන්ත නායක රෝස් ටේලර් පළමුව පන්දුවට පහර දීමට තීරණය කෙළේ ය. ඒ අනුව නවසීලන්ත පිල ඕවර 48.5 කදී සියලු ක්‍රීඩකයන් දැවී ලකුණු 288ක් රැස්කර ගනු ලැබීය. ඔවුන් රඳවාගත් වේගය 5.89කි.නවසීලන්ත පිලේ මුල් කඩුලු තුනම අඩු ලකුණු සංඛ්‍යාවකට දැවී ගියේ ඉන්දිය පන්දු යවන්නන්ගේ දැඩි ග්‍රහණය හමුවේ ය. ඉන්ග්‍රාම් 12ක්, ගප්ටිල් 11ක් හා විලියම්සන් ලකුණු නොලබාම දැවී ගියහ.නවසීලන්ත පිලේ නායක රෝස් ටේලර් හා ස්කොට් ස්ටයිරිස් අතර හතරවන කඩුල්ල වෙනුවෙන් ලකුණු 180ක සම්බන්ධයක් ගොඩනැඟුණු අතර ස්ටයිරිස් ලකුණු 89ක් ලබා සිටියදී ඕජාගේ පන්දුවක් හමුවේ දැවී ගියේ ය.ස්ටයිරිස්ගේ ඉනිමට හතරේ පහර 9ක් හා එක් හයේ පහරක් එක් වී තිබුණි.නායක රෝස් ටේලර් දක්ෂ පිතිහරඹයක නියැලුණු අතර ඔහු අගනා ලකුණු 95ක් ලබා ගත්තේ හතරේ පහර 8ක් හා එක් හයේ පහරක් සමගිනි. ටේලර් කඩුල්ල මුවා කිරීමට හසු වූයේ නෙහ්රාගේ පන්දුවකටය.නවසීලන්ත පිල වෙනුවෙන් ජේකබ් ඕරම් 14 ක්, ගැරන්ත් හොප්කිංස් 10ක් ඩැරන් ටෆී 19ක් ලෙස ලකුණු ලබා ගත්හ. පන්දු යැවීමේ දී අශීශ් නෙහ්රා දක්ෂ පන්දු යැවීමක නිරත වූ අතර ලකුණු 47කට කඩුලු 4ක් දවා ගනු ලැබීය.ප්‍රවීන් කුමාර ලකුණු 43කට කඩුලු 3ක් ද ප්‍රග්‍යන්ත් ඕජා ලකුණු 58කට එක් කඩුල්ලක්ද යුවරාජ් සිං ලකුණු 23කට එක් කඩුල්ලක් බැගින්ද දවා ගත්හ.මේ ජයග්‍රහණයත් සමඟ නවසීලන්තයට ප්‍රසාද ලකුණු 5ක් හිමි විය.තරගයේ වීරයා සම්මානය රෝස් ටේලර් ට හිමි විය.මීළඟ තරගය ශ්‍රී ලංකාව හා නවසීලන්තය අතර 13 දා පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=s1008112</link>
    <topic>ඩයලොග් චැම්පියන් ලීග් පාපන්දු තරගාවලියේදී පොලීසිය-බ්ලූස්ටාර් පිට පිට දෙවැනි ජය ලබති</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් අන්තර් ක්‍රීඩා සමාජ ප්‍රධානතම පාපන්දු තරගාවලියේදී ශ්‍රී ලංකා පොලීසිය හා කළුතර බ්ලූ ස්ටාර් ක්‍රීඩා සමාජ පිට පිට දෙවැනි ජයග්‍රහණ වාර්තා කළහ.පොලිස් ක්‍රීඩා සමාජය වෙතින් ගෝල් 5 – 2ක් ලෙස කළුතර පාක් පිල පරාජය වූ අතර කළුතර බ්ලූස්ටාර් වෙතින් ගෝල් 2 – 1ක් ලෙස දොන් බොස්කෝ පිල පරාජය විය.කළුතර පාක් ක්‍රීඩා සමාජය මුල්වරට අන්තර් ක්‍රීඩා සමාජ ප්‍රධානතම පාපන්දු තරගාවලියට එක්වූ අතර මෙතෙක් සහභාගි වූ තරග දෙකම පරාජයට පත් විය. පොලිස් - කළුතර පාක් පාපන්දු තරගය බම්බලපිටිය පොලිස් ක්‍රීඩාංගණයේදී පැවැත්විණි.කළුතර වර්නන් ප්‍රනාන්දු ක්‍රීඩාංගණයේ පැවැති බ්ලූ ස්ටාර් - දොන් බොස්කෝ අතර තරගයේ ප්‍රථම භාගයේ දී ගෝල් 1 – 1ක් ලෙස දෙපිලම සම තත්ත්වයක පසු විය.රිනවුන් - ජුපිටර්ස්පසුගිය වසරේ චැම්පියන් ලීග් සූර රිනවුන් හා ජුපිටර්ස් අතර පැවැති තරගයෙන් ගෝල් 4 – 1ක ජයක් රිනවුන් පිල දිනා ගත්තේය. සිටි ලීග් පිටියේ පැවැති මේ තරගයේ ප්‍රථම භාගයේදී ගෝල් 1 – 0ක් ලෙස ඉදිරියෙන් සිටීමට ජුපිටර්ස් පිල සමත් විය.එහෙත් පළපුරුදු රිනවුන් ක්‍රීඩකයෝ දෙවැනි භාගයේ සියලු ගෞරව දිනා ගනිමින් ජයග්‍රහණය කරා ගියහ. රිනවුන් පිල තරගාවලියේ සහභාගි වූ ප්‍රථම තරගය ද මෙය විය.ගුවන් - සෝන්ඩර්ස්කැලණිය පාපන්දු සංකීර්ණ ක්‍රීඩා පිටියේ පැවැති ගුවන් - සෝන්ඩර්ස් අතර තරගයෙන් ගෝල් 2 – 0ක තියුණු ජයක් පසුගිය අනුසූර ගුවන් හමුදා ක්‍රීඩකයෝ සතු කර ගත්හ.තරගය ආරම්භවී තත්පර 20ක් ගතවෙද්දී ගුවන් හමුදාවේ ආර්. ටී. ජී. රහීම් ලබාගත් ගෝලය හා 20 වැනි මිනිත්තුවේදී ඔහු විසින් ම තවත් ගෝලයක් ලැබීම හේතුවෙන් මේ ජයග්‍රහණය වඩාත් පහසු විය.ප්‍රබල සෝන්ඩර්ස් ක්‍රීඩා සමාජය තරගාවලියේ සහභාගි වූ ප්‍රථම තරගය මෙය විය.යුද - රත්නම්කැලණිය පාපන්දු සංකීර්ණ ක්‍රීඩා පිටියේ පැවැති යුද හමුදාව හා රත්නම් අතර තරගය ගෝල් 1 – 1ක් ලෙස ජය පරාජයෙන් තොරව නිමා විය. රත්නම් පිලේ ප්‍රබල ක්‍රීඩකයන් කිහිප දෙනෙකුගේම සේවය මෙවර අහිමිව ඇත.නිව් යංග්ස්-ජාවා ලේන්වෙන්නප්පුව ශ්‍රීමත් ඇල්බට් එෆ්. පීරිස් ක්‍රීඩාංගණයේ පැවැති මේ තරගයේදී ගෝල් 1 – 0ක ජයක් නිව් යංග්ස් පිලට හිමි විය.නිව් යංග්ස් තරග 2කට සහභාගිවී ලැබූ පළමු ජයග්‍රහණය මෙය වූ අතර මුල්ම තරගයෙන් පරාජය විය. ජාවා ලේන් මෙයට පෙර තරගය ජය පරාජයෙන් තොරව නිමා කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=s1008113</link>
    <topic>ඌරුවරිගේ සුමනාවතීදුර පැනීමෙන් රන් දිනයි</topic>
    <author>ගිරාදුරුකෝට්ටේ සමූහ - සෝමදාස සමරගුණරත්න</author>
    <content>ඌව පළාත් අන්තර් පාසල් මලල ක්‍රීඩා තරගාවලියේ 11 න් පහළ කාන්තා දුර පැනීමේ ඉසව්වෙන් රන් පදක්කම දිනා ගැනීමට බ/දඹාන කනිෂ්ඨ විදුහලේ ඌරුවරිගේ සුමනාවතී ක්‍රීඩිකාව සමත් වූවාය.දඹාන විදුහල ආරම්භ කොට වසර 56ක් ගතවී ඇතත් එම පාසල් ඉතිහාසයේ ප්‍රථම වරට ක්‍රීඩිකාවක් සමස්ත ලංකා තරගාවලියට සුදුසුකම් ලැබූ අවස්ථාව මෙය වේ.ඇය වාර්තා කළ දුර ප්‍රමාණය මීටර් 3.7 කි. ඌව පළාතේ ජනප්‍රිය පාසල් අභිභවා ප්‍රථම ස්ථානය ලබා ගැනීම ද මෙහි විශේෂත්වයකි. තරග මාලාව බදුල්ලේ වින්සන්ට් ඩයස් ක්‍රීඩාංගණයේදී පැවැත්වුණි.    .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=s1008114</link>
    <topic>ගම්පහ වොලිබෝල් තරගාවලියටඅයැදුම්පත් කැඳවයි</topic>
    <author>මිනුවන්ගොඩ සමූහසිරිසේන අත්තනායක</author>
    <content>ගම්පහ දිස්ත්‍රික්කයේ සියලුම පාසල් හා ක්‍රීඩා සමාජවලට සහභාගි විය හැකි වොලිබෝල් තරගා වලියක් පැවැත්වීමට මිනුවන්ගොඩ සුහද ක්‍රීඩා සමාජය කටයුතු යොදා ඇත.පාසල් ක්‍රීඩක ක්‍රීඩිකාවන් සඳහා පළමු තැන දිනාගන්නා කණ්ඩායමට කුසලාන සමඟ මුදලින් රු. 15,000ක් ද අනුසූරතාව සඳහා කුසලානය සමඟ රු. 10,000ක් ද දක්ෂතා දක්වන ක්‍රීඩක ක්‍රීඩිකාවනට කේවල ත්‍යාග පිරිනැමීමට කටයුතු යොදා ඇත.එසේම ගම්පහ දිස්ත්‍රික්කයේ ක්‍රීඩා සමාජ අතරින් සූරතාව දිනාගන්නා කණ්ඩායමට කුසලානය සමඟ රු.25, 000ක් ද අනුසූරතාවට රු.15,000ක ත්‍යාග පිරිනැමීමට කටයුතු යොදා ඇත.මේ සඳහා වූ අයදුම්පත් අගෝස්තු 20 ට පෙර අජිත් ආනන්ද පීරිස්, 77 , මල්වත්ත පාර,අස්ගිරිය , ගම්පහ ලිපිනයට යොමු කරන ලෙස සංවිධායක මණ්ඩලය ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=s1008115</link>
    <topic>බියගම පිහිනුම්ලබන ඉරිදා</topic>
    <author>මල්වාන සමූහ මහානාම විතානගේ</author>
    <content>බියගම පිහිනුම් හා ජීවිතාරක්ෂක පුහුණු සංගමය මගින් මෙහෙයවනු ලබන 2010 වසරේ පිට පළාත් පිහිනුම් තරගාවලිය ලබන සෙනසුරාදා හා ඉරිදා (14 හා 15) ගම්පහ නවලෝක පිහිනුම් තටාංගනයේදී පැවැත්වේ.306 බී 02 සිංහ දිස්ත්‍රික් උප සිංහාධිපති ජයන්ත ගුණවර්ධන මහතා මෙහි ප්‍රධාන ආරාධිත අමුත්තා වේ.බියගම සිංහ සමාජයේ අනුග්‍රහය ඇතිව පවත්වන මේ තරගාවලියට දිස්ත්‍රික්ක පහක පාසල් හා ජල ක්‍රීඩා සමාජ 36 කින් ක්‍රීඩක ක්‍රීඩිකාවන් 350 ක් සහභාගි වෙති.ජයග්‍රාහකයින්ට වටිනා ත්‍යාග පිරිනමන අතර තරග ඉසව් සංවිධානය කරනු ලබන්නේ එම සංගමයේ ලේකම් ඩබ්ලිව්. තිලකරත්න කුමාර මහතා විසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=s1008116</link>
    <topic>15න් පහළ ක්‍රිකට් සූරතාව මාදම්පා විදුහලට</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>කේම්බ්‍රියන් ක්‍රිකට් ක්‍රීඩකයින්ගේ මවුපිය සංගමය සංවිධානය කළ ශ්‍රී ලංකා ටෙලිකොම් මොබිටෙල් අනුග්‍රහය දැක්වූ ජයන්ත පෙරේරා අභියෝගතා කුසලාන අන්තර් පාඨශාලීය අවුරුදු 15න් පහළ දීපව්‍යාප්ත ක්‍රිකට් තරගාවලියේ ජයග්‍රහණය අම්බලන්ගොඩ මාදම්පා මැදි විදුහලට හිමිවිය.ඔවුන් අතින් පරාජයට පත්වූයේ මොරටුව වේල්ස් කුමාර විදුහලයි.මාදම්පා විදුහල කඩුලු 4කට ලකුණු 74 (10) – ධනාංජය විරාජ් නොදැවී 28, චාමර සිල්වා 27, (කෞශල් ප්‍රනාන්දු 2/18)වේල්ස් කුමාර විදුහල ලකුණු 51ශෂික උදාර 3/9, කලන සොයිසා 2/17, හශාන් මධුෂංක 3/2).</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=s1008117</link>
    <topic>ජගත් බොක්සිං තරගාවලියටඅනූෂා-නිල්මිණී සුදුසුකම් ලබති</topic>
    <author>ෆවුස් මොහොමඩ්</author>
    <content>ජගත් බොක්සිං සංගමය විසින් මෙහෙයවනු ලබන ලෝක කාන්තා බොක්සිං සූරතාවලිය සඳහා ශ්‍රී ලංකාව නියෝජනය කිරීමට සිවුවැනි වරටත් අනූෂා කොඩිතුවක්කු සහ නිල්මිණී ජයසිංහ තෝරාගෙන ඇත.සැප්තැම්බර් මස 6 වැනිදා සිට 19 දින දක්වා බාබඩෝස් හි පැවැත්වෙන මේ සූරතාවලියේදී කිලෝග්‍රෑම් 48 බර පංතියෙන් අනූෂා කොඩිතුවක්කු තරග වදින අතර නිල්මිණී ජයසිංහ කිලෝග්‍රෑම් 51 බර පන්තිය යටතේ තරග වදිනු ඇත.27 වන වියේ පසුවන මේ ක්‍රීඩිකාවෝ දෙපළ ස්ලිම් ලයින් ක්‍රීඩා සමාජය නියෝජනය කරන අතර මෑත ඉතිහාසයේ ශ්‍රී ලංකා කාන්තා බොක්සිං ක්ෂේත්‍රයේ බිහිවූ විශිෂ්ටතම ක්‍රීඩිකාවෝ ලෙස සැලකේ.රටවල් 70 කින් ක්‍රීඩිකාවෝ 362 ක් සහභාගි වන මේ සූරතාවලියට සමගාමීව ලෝක බොක්සිං ක්ෂේත්‍රයේ දියුණුවෙමින් පවතින රටවල්වල ක්‍රීඩිකාවෝ සඳහා සති දෙකක පුහුණු වැඩමුළුවක් ද බාබඩෝස් හි පැවැත්වෙන අතර ජාත්‍යන්තර පුහුණුකරුවන් යටතේ මේ වැඩමුළුවට සහභාගිවීමේ අවස්ථාව අනූෂාට සහ නිල්මිණීට ලැබී ඇත.මේ සූරතාවලියට සහභාගි වන ශ්‍රී ලංකා කණ්ඩායමේ නිලධාරි මඩුල්ල නුදුරේදීම නම් කෙරෙන බැව් ශ්‍රී ලංකා ආධුනික බොක්සිං සංගමයේ ලේකම් ලුතිනන් කර්නල් හේමන්ත වීරසිංහ මහතා “දිනමිණ” ට පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=s1008118</link>
    <topic>කිත්රුවන් - භානුකශ්‍රී ලංකාවට ජය ගෙනේ</topic>
    <author/>
    <content>විශිෂ්ට පිති හරඹයක යෙදුණු කිත්රුවන් විතානගේ සහ භානුක රාජපක්‍ෂ එංගලන්ත 19 න් පහළ කණ්ඩායම සමඟ පැවති දෙවැනි එක් දින තරගයෙන් කඩුලු 5 ක ජයක් ශ්‍රී ලංකා 19 න් පහළ කණ්ඩායමට ලබා දීමට සමත් වූහ.එංගලන්ත පිල ලබා දුන් ලකුණු 176 ක ඉලක්කය හඹා ගිය ශ්‍රී ලංකා යොවුන් පිලට ඕවර 34.3 කදී කඩුලු 5 ක් පමණක් දැවී ජය වාර්තා කිරීමට හැකි විය.කිත්රුවන් විතානගේ නොදැවී ලකුණු 51 ක් රැස් කළ අතර භානුක රාජපක්‍ෂ ලැබූ ලකුණු සංඛ්‍යාව 46 කි.තරග 5 කින් සමන්විත එක් දින තරගාවලියේ දෙපිලම 1 – 1 ලෙස සම තත්ත්වයේ පසුවෙති.එංගලන්ත පිල – 175 (ඕවර 49.1) ලුවිස් ග්‍රෙගරි 87 (සනිත ද මැල් 23/3, නදීර රාජගුරු 33/3, ලහිරු ජයරත්න 29/2)ශ්‍රී ලංකා පිල - 176/5 (ඕවර 34.3) කිත්රුවන් විතානගේ නොදැවී 51, භානුක රාජපක්‍ෂ 46, අක්‍ෂු ප්‍රනාන්දු නොදැවී 29 (පෝල් බෙස්ට් 38/2).</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=s1008119</link>
    <topic>අන්තර් සමාජ සත් සාමාජික රගර් 14දා සිට</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් සංගමය විසින් මෙහෙයවනු ලබන අන්තර් සමාජ සත් සාමාජික රගර් තරගමාලාව 14 සහ 15 දිනවල කොළඹ රාජකීය විද්‍යාලයීය ක්‍රීඩා සංකීර්ණයේදී සහ ලොන්ඩන් පෙදෙසේදී පැවැත්වේ.කණ්ඩායම් 25 කට අධික ප්‍රමාණයක් තරග වදින මේ තරගමාලාවට සී. ආර්, යුද හමුදාව, නාවික හමුදාව සහ ගුවන් හමුදාව කණ්ඩායම් 3 බැගින් නියෝජනය කරන අතර පසුගිය වසරේ සූරයන් වූ මහනුවර ක්‍රීඩා සමාජයත්, සී. එච්. සහ පොලිසියෙන් කණ්ඩායම් 2 බැගින් ඉදිරිපත් කර ඇත.හැව්ලොක්ස්, පීටර්සන්, ජාවත්ත ලයන්ස්, ගාල්ල ක්‍රීඩා සමාජය, ඇහැලියගොඩ පෆින්ස් ක්‍රීඩා සමාජය, රජරට බෆලෝස්, ගම්පහ ක්‍රීඩා සමාජය, පිළියන්දල සහ පානදුර ක්‍රීඩා සමාජය සෙසු කණ්ඩායම් අතර වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=f1008111</link>
    <topic>හම්බන්තොට, ආසියාවේකාර්යබහුලවරාය වේවි</topic>
    <author>සාකච්ඡා කෙළේ -උදිත ගුණවර්ධන ඡායා -ප්‍රසාද් පූර්ණමාල්</author>
    <content>තව නුදුරු දිනෙකින් හම්බන්තොට වරායේ පළමු අදියර විවෘත වීමට නියමිතය. මෙම වරාය මගින් රටේ ආර්ථිකයේ සංවර්ධනයට සැලසෙන්නේ කුමන ආකාරයේ පිටුවහලක් ද , රටේ සෙසු වරාය හා ගුවන් සේවා ක්ෂේත්‍රය සංවර්ධනය සඳහා රජයේ සැලසුම් මොනවාද හා කාලීන දේශපාලන කරුණු පිළිබඳව නියෝජ්‍ය ඇමැති දයාශි‍්‍රත තිසේරා මහතා සමඟ සිදුකළ සංවාදයකි මේ.කොළඹ වරාය ප්‍රධාන වරාය විදිහට තිබියදී හම්බන්තොට ප්‍රදේශයේ විකල්ප වරායක් ඇති කිරීමට රජය තීරණය කෙළේ ඇයි..?හම්බන්තොට ප්‍රදේශය නාවික වශයෙන් අතිශය වැදගත් ස්ථානයකයි පිහිටා තිබෙන්නේ. එහි වටිනාකම අද පමණක් නෙමෙයි මීට අවුරුදු ගණනාවක සිට අවධාරණය වුණා.ඒත් මෙතෙක් සිටි කිසිදු නායකයෙකුට බැරි වුණා මේ වරායේ ඉදිකිරීම් ආරම්භ කිරීමට. එයට මුල් වුණේ විදේශයන්ගෙන් දිගින් දිගටම බලපෑම් තර්ජන එල්ල වීමයි.ඒ නිසා අපේ හිටපු නායකයෝ නායිකාවෝ ඒ බලපෑම් වලට යටත් වුණා.ඒත් අපේ ජනාධිපතිතුමා එම බලපෑම් නොතකා ඍජු හා එඩිතර විදිහට මේ වරාය ඉදිකිරීම් කටයුතු ආරම්භ කළා පමණක් නෙමෙයි එහි පළමු අදියරේ ඉදිකිරීම්ද මේ වනවිට අවසාන කර තිබෙනවා.අපට මතකයි එදා විපක්ෂය මේ වරාය ව්‍යාපෘතියට එල්ල කළ චෝදනා. ඔවුන් කීවා මේ ඉදිකිරීම සුදු අලියෙක්, මේ වරාය ගැඹුරට හාරන්න බැහැ වගේ චෝදනා. ඒත් අද වෙද්දී ඒ චෝදනා සම්පූර්ණයෙන් පුහු චෝදනා පදනම් විරහිත චෝදනා බවට පත්ව තිබෙනවා.මේ වනවිට ශ්‍රී ලංකා ඉතිහාසයේ නොවූ විරූ තරමේ මහා ව්‍යාපෘතිය බවට පත්ව තිබෙනවා. ඒ ගැන අප ජාතියක් විදිහට අවංකවම ආඩම්බර විය යුතුයි.මේ වරායේ ඉදිකිරීමේ අරමුණු සපුරා ගැනීමට පුළුවන් වෙයි කියලා ඔබ විශ්වාස කරනවාද ?“අද වෙද්දී කොළඹ වරායේ තිබෙන්නේ ඉතාමත් තදබද තත්ත්වයක්. තත්ත්වය කොයි තරම්ද කියනවානම් සමහර නෞකාවලට වරායට ඇතුළු වීමට සතියක් දෙකක් වරායෙන් එළියේ බලා සිටීමට සිදු වුණා. ඒත් මේ විශේෂ වරාය විදිහට හම්බන්තොට වරාය ඉදි වූ පසු මේ තදබදය අවම කර ගැනීමට පුළුවන්කම තිබෙනවා. මේ දෙයින්ම පමණක් වුවත් අපට මේ වරාය ඉදිකිරීම් සපුරා ගැනීමට ලැබුණා යැයි සතුටු වීමට හැකියාවක් තිබෙනවා.මේ වරාය ඉදිකිරීම් සම්පූර්ණ කළාම අපට පුළුවන්කම තිබෙනවා මේ වරාය දකුණු ආසියාවේ හොඳම වරාය බවට පත්කර ගැනීමට පුළුවන් කම තිබෙනවා. ඒ වගේම නැව්වලට අවශ්‍ය සැපයීම් ලබාදෙන වරායක් විදියටත් මේ වරාය සංවර්ධනය කරන්න පුළුවන්කම තිබෙනවා.හම්බන්තොට වරාය ඉදිකිරීම් සිදු කරන්නේ කොළඹ වරායේ නවීකරණය අමතක කරළාද?එය එහෙම නෙමෙයි. අප දැනටමත් කොළඹ වරායේ සංවර්ධනයත් ආරම්භ කරලා තිබෙන්නේ. හම්බන්තොට හා කොළඹ වරාය දෙකම නවීකරණය වී ඉදි වූ පසු අපට දකුණු ආසියාව තුළ ඉතාමත් සුවිශේෂී වරාය දෙකක් බවට කොළඹ හා හම්බන්තොට වරායවල් පත් වෙනවා.අපට ඉන්දියාව , බංග්ලාදේශය, පාකිස්තානය,තායිලන්තය ඇතුළු සමස්ත කලාපයටම තරඟයක් දීමට පුළුවන් කම ලැබෙනවා.අපි දැන් ආරම්භ කරලා තිබෙන්නේ රට ආර්ථික වශයෙන් නැංවීමේ සංග්‍රාමය. ඒ සඳහා වරාය සංවර්ධනය අතිශය තීරණාත්මක විදිහට බලපානු ලබනවා.එපමණක් නෙමෙයි ගාල්ල, ත්‍රිකුණාමලය, කන්කසන්තුරය වරායවල් සංවර්ධනය කිරීම සිදුකරනු ලබනවා වගේම ඔලුවිල් වරායේ ඉදිකිරීම් ද ආරම්භ කරනවා. මෙමගින් අපගේ වරාය පද්ධතිය අතිශය ශක්තිමත් ජාලයක් බවට පත්කර ගැනීමට පුළුවන් කමක් තිබෙනවා.ඒ වගේම මේ වරාය සංවර්ධනය රටේ සංචාරක ක්ෂේත්‍රයේ දියුණුවටද යොදා ගැනීමට පුළුවන් කමක් තිබෙනවා. ඒ නිසා තමයි අප ගාල්ල වරාය සංචාරක වරායක් විදිහට සංවර්ධනය කිරීමට කටයුතු කර තිබෙන්නේ.මත්තල ගුවන්තොටුපොළ ඉදිකිරීමත් ඔබේ අමාත්‍යාංශයේ තවත් ප්‍රධාන ව්‍යාපෘතියක් විදිහටයි සලකන්නේ. මෙම ව්‍යාපෘතියේ අලුත් තත්ත්වය මොන වගේද?මත්තල ගුවන්තොටුපොළ ඉදිකිරීම් මේ වනවිට සිදු කරමින් තිබෙන්නේ.මේ ගුවන්තොටුපොළ ඉදිකිරීමත් සමඟ හම්බන්තොට දිස්ත්‍රික්කය පමණක් නෙමෙයි මාතර, මොනරාගල ඇතුළු දකුණු හා ඌව පළාත්වලටත් මහා සංවර්ධනයක් ඇති වෙනවා. රැකියා අවස්ථා සුලභ වෙනවා.හම්බන්තොට වරාය ඉදිකළත් එම වරායට නැව් ආකර්ශනය කර ගැනීමට වැඩපිළිවෙළක් නැති බවට චෝදනා එල්ල වෙනවා?“හම්බන්තොට වරාය ඉදිකිරීමත් සමඟ එම වරායට අවශ්‍ය නාවික ආකර්ශනය ඇති කර ගැනීමට වැඩපිළිවෙළක් ආරම්භ කර තිබෙනවා.ඒ සඳහා වරාය සභාපතිවරයා ඇතුළු කණ්ඩායමක් කටයුතු කරමින් සිටින්නේ. ඒ නිසා අපට නැව් පැමිණීම පිළිබදව ගැටලුවක් නැහැ.ඉදිරියේදී මෙම වරාය ඉදි වූ පසු නැව් පැමිණීම ගැන සැකයක් තබා ගතයුතු නැහැ. අනිවාර්යෙන්ම හම්බන්තොට වරාය ඉදි වූ පසු කලාපයේ කාර්ය බහුලම වරාය බවට මෙය පත්වෙනවා.වරාය හා නාවික විෂයෙන් පසු අප රටේ සාමාන්‍ය දේශපාලන හා සමාජීය කරුණු පිළිබඳව අවධානය යොමු කරමු. ආණ්ඩුවත් එජාපයත් අතර ඇති වූ දේශපාලන සාකච්ඡා බිඳවැටෙන තත්ත්වයක් ඇති වී තිබෙනවා. මේ ගැන ඔබේ මතය මොකක්ද?“එජාපය හැමදාම අනුගමනය කළේ ලිස්සන සුළු ප්‍රතිපත්තියක්. මීට අවුරුදු දහයකට කලිනුත් පොදු පෙරමුණ විදිහට අප ව්‍යවස්ථා සංශෝධනය පිළිබඳ කතා කළා. ඔවුන් එදා මේ පිළිබඳව මූලික එකඟතාවකට ඇවිල්ලා සිටියේ.ඒත් අවසානයේදී ඔවුන් එකඟතා බිඳීමින් ලිස්සා ගියා. අදත් සිදුවෙමින් තිබෙන්නේ ඒ වගේ දෙයක්ද කියලා මට සැකයක් තිබෙනවා.මෙවර ආණ්ඩුවේ අවධානය යොමුවෙලා තිබෙන්නේ ජනතා විරෝධයට ලක්වෙලා තිබෙන මැතිවරණ ක්‍රමය වෙනස් කිරීම, ව්‍යවස්ථාව වෙනස් කිරීම ආදි කරුණුයි. මේ දවස්වල එජාපය සමඟ සාකච්ඡා කරමින් තිබෙන්නේ.එදා එජාපය හූ කියලා කෑගහල එදා ඇති වූ එකඟතා බින්දා. අද තාමත් එවැනි තත්ත්වයක් ඇතිවී නැතත් එහි මූලික ලකුණු පහළ වී තිබෙනවා. එය එතරම් හොඳ දෙයක් විදිහට සලකන්න බැහැ.අදත් එජාපය මේ සංවාදයෙන් ලිස්සා ගියොත් එමගින් ජනතා මතයට පිටුපා යාමක් විදිහටයි සලකන්න පුලුවන්කම තිබෙන්නේ.විපක්ෂයේ මන්ත්‍රීවරු යළිත් ආණ්ඩු පක්ෂයට ඈඳාගැනීමේ මෙහෙයුම් ආරම්භ වී තිබෙනවා. මේ තත්ත්වය එජාපය සහ ආණ්ඩුවේ එකඟතාවලට බාධාවක් විදිහටයි එජාපය කියන්නේ. මේ පිළිබඳව ඔබේ අදහස මොන වගේද?පක්ෂ විපක්ෂ අතර මාරුවීම් අද පමණක් නෙමෙයි එදත් තිබුණ දේවල්. එදා බණ්ඩාරනායක මැතිතුමා, ඩී.ඒ. රාජපක්ෂ මැතිතුමා විපක්ෂයට එකතු වුණා. දේශපාලනයේ ස්වභාවය තමයි ඒක.ඒ නිසා මෙවැනි දේවල් මුල්කර ගනිමින් ජාතික වැදගත් කමක් තිබෙන කාරණාවලින් පළායාම හොඳ දෙයක් නෙමෙයි. ඒත් අද එජාපය මේ දේ තමයි සිදු කරන්නට උත්සාහ කරන්නේ.අද පමණක් නෙමෙයි පසුගිය කාලය පුරාම එජාපය මේ ජාතික වගකීම් කියන දේවල් මඟහැරලා තමයි වැඩ කළේ. මතකනේ ත්‍රස්තවාදය පරාජය කරන මානුෂීය මෙහෙයුම වෙලාවේදී එජාපය වැඩකළ විදිහ. ඒ දුර්වලකම් වැරැදි ප්‍රතිපත්ති නිසා තමයි එජාපය අද මේ තරම් දුබල අඩියකට වැටිලා සිටින්නේ.යුද්ධය ඉවරයි දැන් අප දේශපාලන බේද අවුරුදු තුන හතරකට ඉවතට දමලා වැඩ කරන එක තමයි හොඳම දේ විදිහට සලකන්න පුළුවන්කම තිබෙන්නේ.ඒ පිළිබඳව විපක්ෂයට සද්භාවයෙන් වැඩ කරන්න බැරි නම් අපට ජනතා වරම ඉතා ඉහළින් ලැබුණ රජයක් විදිහට වගකීමක් තිබෙනවා විපක්ෂයේ මන්ත්‍රීන් සමඟ ගොස් මේ අභියෝග ජය ගැනීමට පුළුවන් අය සමඟ එකතු වෙලා වැඩ කරන්න. මෙය අපගේ වරදක් නෙමෙයි. විපක්ෂය වගකීමෙන් යුතුව අප සමඟ කටයුතු කරනවානම් අපට තනි තනි මන්ත්‍රීවරු සහයෝගයට එක්කර ගැනීමට ඕනෑ වෙන්නේ නැහැ.මේ ආණ්ඩුව බලයට පත්වීමේදී ලබාදුන් ප්‍රධාන පොරොන්දුවක් වූයේ විනය ගරුක දේශපාලන ක්‍රමයක් රටතුළ ස්ථාපිත කරන බවයි. ඒත් මේ වනවිට රජයේ නිලධාරින් ගස් බඳින තරමට මේ රටේ විනය පිරිහී ගොස් තිබෙනවා මේ ගැන විපක්ෂයේ චෝදනාව වන්නේ ආණ්ඩුව මේ තත්ත්වයට වගකිව යුතු බවයි. මෙහි හරි වැරැද්ද මොකක්ද..?“මට දේශපාලනය හොඳට හුරු පුරුදුයි. මගේ තාත්තාත් හිටපු ඇමැතිවරයකු, මන්ත්‍රීවරයකු විදිහට දීර්ඝ කාලයක් වැඩ කළා. මම අ..ආ.. කියන කාලයේත් අපේ ගෙදර තිබුණේ දේශපාලනය.ඒ දවස්වලත් මේ විදිහේ නොහොඹිනා දේවල් සිදුවුණා. මේ දේවල්වලට ඇතැම් දේශපාලනඥයන් සම්බන්ධ වුණා. ඒ ගැන විවිධ මතවාද තිබුණා. පසුව ජනමාධ්‍යවේදීන් මරා දැමීම, බිය වැද්දීම, ප්‍රතිමතධාරින් බිය වැද්දීම වගේ දේවල් වුණා.මේ නිසා රටටත් විශාල හානියක් වුණා. මා ඒ හැම දෙයක්ම පිළිකුලෙන් යුතුව හෙළා දකිනවා. ශිෂ්ට සම්පන්න දේශපාලනයක් කරන අපි මේ දේවල් වලට සහමුලින්ම විරුද්ධයි. පසුගියදා සිදුවූ සිද්ධියත් අවිනීත දෙයක් විදිහට මා බැහැර කරනවා.ඒත් පසුගිය අතීතයේ සිදුවූ භයානක දේවල් සමඟ සසඳා බලද්දී මෙය ඉතාමත් සුලු සොච්චම් සිදුවීමක් විදිහටයි ගන්න පුලුවන්.විපක්ෂයත් ඔවුන්ට හිතවත් මාධ්‍ය ආයතන කිහිපයකුත් තමයි මේ සිදුවීම හොඳ බයිට් එකක් බවට අරගෙන තිබෙන්නේ. මේ විදිහේ දේවල් රජය හෝ ජනාධිපතිතුමා අනුමත කරන්නේ නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=f1008112</link>
    <topic/>
    <author>සාකච්ඡා කළේ -බුද්ධිකා ඉඹුලාන ඡායාරූපය -රංජිත් ජයවීර</author>
    <content>ශ්‍රී ලංකාවේ වැඩිහිටි ජනගහනය වසර 2025 වනවිට මෙරට සමස්ත ජනගහනයෙන් 25 % ප්‍රතිශතය ඉක්මවිය හැකි බවට සංඛ්‍යා ලේඛන වාර්තා පෙන්වා දී ඇත. ජනගහනය වයෝවෘද්ධ වීම ලෝකයට මුහුණ දීමට සිදුවී ඇති ප්‍රමුඛ ජනගහන ගැටලුවකි. එහිදී අනාගතයේ මතුවන සමාජ ගැටලුවක් වන්නේ වැඩිහිටියන් පවුල තුළ හුදෙකලා වීමයි. මෙවන් තත්ත්වයකදී ඔවුනට පිහිට වන ‘වැඩිහිටි සත්කාරක සේවය’ පිළිබඳ ජාතික වැඩිහිටි මහලේකම් කාර්යාලයේ අධ්‍යක්ෂිකා ජේ. ක්‍රිෂ්ණමූර්ති මහත්මිය සමඟ කෙරෙන සාකච්ඡාවකි.වැඩිහිටි සත්කාරක සේවාව යනුවෙන් හඳුන්වන්නේ. . .වැඩිහිටියන් පවුල තුළ හුදෙකලාවීම වැළැක්වීම වැඩිහිටි සත්කාරක සේවාව මගින් සිදු කරනවා. නිවස තුළ සිටින වැඩිහිටියනට සාත්තු කිරීම, ආහාර පාන ලබාදීම, ඖෂධ ලබාදීම ආදිය තුළින් ඔවුන් රැක බලා ගැනීම සඳහා අවශ්‍ය වන සෑම අංශයක්ම මෙම සේවාවෙන් සිදු වෙනවා.ඒ හා සම්බන්ධ දැනුමක් හා ප්‍රායෝගික පුහුණුවක් මෙම වැඩිහිටි සත්කාරක සේවා සපයන්නන් හට ලබා දෙනවා.එසේම රාජකාරී සැපයීම සඳහා පිටස්තර නිවසක නේවාසිකව සිටීමේදී ඇති කරගත යුතු ආකල්ප හා හැසිරීම් පිළිබඳ ඔවුන්ව විශේෂයෙන් දැනුවත් කර තිබෙනවා.සමාජ සේවා අමාත්‍යාංශය, සෞඛ්‍ය අමාත්‍යාංශය හා හෙල්ප්ඒජ් ආයතනය එකතුවෙන් මෙම පුහුණුව ලබා දෙන්නේ. ස්ත්‍රී පුරුෂ දෙපක්ෂයම නියෝජනය වන පරිදි සාමාන්‍ය පෙළ දක්වා ඉගෙනුම ලැබූ පිරිස සැලකිල්ලට ගැනෙනවා.එවැනි සේවාවක් සඳහා අවශ්‍යතාවක් දැනුණේ ඇයි ?රැකියාවන් හා සමාජ ක්‍රමයන්වල පවතින අධික රාජකාරී හා සංකීර්ණතා හමුවේ වැඩිහිටියන්ගේ දුක සැප බලන්නට, ඔවුන් හා රැඳීමට දු දරුවනට කාලය ඉතිරිවී නැති තරම්. නාගරික සමාජය තුළ මෙය වඩාත් වැඩි ලෙස දැකිය හැකියි.තමන්ගේ මවුපියන් තමනට කළ මෙහෙවර වෙනුවෙන් ඔවුන්ව රැක බලා ගෙන ඔවුනගේ හුදකලා බව තුරන් කිරීමට අවකාශ නොමැති අය අද සමාජයේ හුඟක් සිටිනවා. එවැනි අයට සේවයක් ලෙස විශ්වාසවන්ත සත්කාරක සේවා සපයන්නෙකු ලවා තම මවුපිය වැඩිහිටියනට උවටැන් කරවීමට මෙවැනි සේවාවක් සුදුසු බව අපට වැටහී ගියා.මෙවන් වටපිටාවක් තුළ වැඩිහිටි සත්කාරක සේවාවක් ක්‍රියාත්මක වීම උචිත බව හැඟී ගියෙන් මේ සේවාව ජාතික වැඩිහිටි මහලේකම් කාර්යාලය මගින් ආරම්භ කෙරුණා.බොහෝ විට අපට පෙනෙන කරුණක් නම් නිවෙස්වල සිටින වැඩිහිටියනට කෑම බීම, විශාල කාමර, සුඛෝපභෝගී උපකරණ, ගෘහ භාණ්ඩ තිබුණත් ඔවුන් ඉන්නේ විශාල හුදකලා බවකින් බව.ඇත්තටම ඔවුනට තනිකම දැනෙනවා. මේ තනිකම මකා දමා ඔවුනට අත්වැලක් විය හැකි සේවාවක්ද වැඩිහිටි සත්කාරක සේවාව මගින් සිදු කෙරෙනවා.ඇතැම් වැඩිහිටියන් තනිවම නිවසේ රඳවා යාමට බිය දූ දරුවන් අකමැත්තෙන් හෝ එම පවුලේ කාන්තාව රැකියාවෙන් ඉවත් වන තත්ත්වයක් පැන නැඟෙනවා. අද පවතින සමාජ තත්ත්වය අනුව මධ්‍යම පාන්තික පවුලකට පමණක් නොවෙයි ඇතැම් විට ඉහළ මධ්‍යම පාන්තික පවුලකට වුවත් පවුලේ ස්වාමි පුරුෂයා පමණක් රැකියාවෙහි නිරතව උපයන ආදායම ප්‍රමාණවත් නැහැ.එවන් තත්ත්වයකදී දූ දරුවන්ගේ අවශ්‍යතා එන්න එන්නම වැඩිවන විට ආර්ථික ප්‍රශ්න පැන නගින විට පවුලේ ආරවුල් අඬ දබර ඇතිවීම ස්වභාවිකයි. එවිට මේ ගැටලු සහගත තත්ත්වයට මුල් වන්නේ එකී සිදුවීමට මුලින්ම පාදක වූ වැඩිහිටියායි.එවිට ඔහුට පවුලේ හැම දෙනාගෙම චෝදනාවලට මුහුණ දෙන්නට සිදු වනවා. මේ වැඩිහිටියාව රැක බලා ගන්නට කෙනෙකු වේ නම් ඒ සිදුවීම් එකක්වත් පවුල් සංස්ථාව තුළ සිදු වන්නේ නැහැ.තවත් අතකට මේ කිසිදු ගැටලුවක් නොමැති වුවත් අදාළ පවුලේ වැඩිහිටියා දිගු කාලීන රෝගියකු විය හැකියි.එහිදී මනා හෙද සේවයක් අවශ්‍ය වනවා. ඒ සඳහා වැඩිහිටි සත්කාරක සේවක සේවිකාවන් සුදුසු වන්නේ ඔවුන්ට සෞඛ්‍ය අමාත්‍යාංශයෙන් ඒ පිළිබඳ හොඳ පුහුණුවක් ලබාදී තිබෙන නිසයි.මේ වගේ කරුණු කාරණා ගණනක් වැඩිහිටි සත්කාරක සේවාව බිහි වීමට හේතු වුණා.එම සේවාව සඳහා තෝරා ගැනීම හා එම සේවාවන් සැපයීම සිදු වන්නේ කොයි ආකාරයටද ?අධ්‍යාපන සුදුසුකම් අනුව නම් අ. පො. ස. සාමාන්‍ය පෙළ දක්වා අධ්‍යාපනය ලද අවුරුදු 18 – 50 ත් අතර ස්ත්‍රී පුරුෂ දෙපක්ෂයම වැඩිහිටි සත්කාර සේවා සැපයීමට පුහුණු අපේක්ෂකයන් වීමේ භාග්‍ය ලබනවා.මනා සෞඛ්‍ය තත්ත්වයකින් යහපත් චරිතයකින් යුතු සෞඛ්‍යය සේවාමය කාර්යයන් සඳහා කැමැති අය මේ සඳහා සුදුස්සන්. අඩු ආදායම්ලාභී පවුලක සාමාජිකයකු වීම වඩාත් සුදුසුයි. පුහුණුලාභියකු අවම වශයෙන් අවුරුදු 03ක කාලයක් තුළ මෙම වැඩසටහනට සම්බන්ධ වී සිටිය හැකි අයකු විය යුතුයි.වැඩිහිටි සත්කාරක සේවාව සපයන්නකුට පැය 08ක සේවා කාලයක් වෙනුවෙන් දිවා කාලය සඳහා රුපියල් 500ක්ද, රාත්‍රී කාලය සඳහා රුපියල් 600ක සේවා ගාස්තුවක්ද, ගෙවනු ලබනවා.මේ පිළිබඳ විමසීම් දුරකථන අංක 011 2824082 වෙතින් හොි් අධ්‍යක්ෂ, ජාතික වැඩිහිටි මහලේකම් කාර්යාලය, අංක 150, ඒ. එල්. එච්. පී. ගොඩනැගිල්ල, නාවල පාර, නුගේගොඩ ලිපිනයෙන් සිදු කළ හැකියි.මෙහි අරමුණු හා පරමාර්ථ මොනවාද ?වසර 2025 දී මෙරට වැඩිහිටි ජනගහනය 25 % ප්‍රතිශතයක් ගන්නා බව කියැවෙනවා. මෙසේ අප රට තුළ ප්‍රමාණාත්මකව වර්ධනය විය හැකි වැඩිහිටි ජනගහනයට අවශ්‍ය වන්නා වූ සුබ සාධනය රැකවරණය හා හෙද සේවය ලබාදීම මේ වැඩිහිටි සත්කාරක සේවාවේ මූලික පරමාර්ථයයි.වැඩිහිටි පුද්ගලයන්ගේ සමාජ මානසික පරිසරය පිළිබඳ යථා අවබෝධය ලබාදීම, සහය විය හැකි අයකු සතුවිය යුතු කුසලතා හා ගුණාංග පිළිබඳ අවබෝධයක් ලබාදීම, වැඩිහිටියකුට සත්කාර කිරීම සඳහා මැදිහත් කරගත හැකි බාහිර සේවා හා ආයතන පිළිබඳ අවබෝධයක් ලබාදීම, වැඩිහිටි තැනැත්තන්ගේ සේවය ඔවුන්ගේම සංවර්ධනය උදෙසා ලබා දිය හැකි ආකාරය පිළිබඳ අවබෝධය ලබාදීම, වැඩිහිටි පුද්ගලයකුට ලබාදිය හැකි වෛද්‍ය විද්‍යාත්මක ප්‍රතිකාර පිළිබඳ පුහුණුව ලබාදීම ද මේ සත්කාරක සේවාවේ අරමුණු අතර වනවා.මේ ස්වේච්ඡා සේවකයින් වෙත හිමිවන ප්‍රතිලාභ සහ ඔවුන් සුරැකිය යුතු ආචාර ධර්ම මොනවාද ?මේ අය වෙත හිමිවන ප්‍රතිලාභ අතර වැඩිහිටි තැනැත්තන් සඳහා සත්කාරකයකු වශයෙන් රජයේ ලියාපදිංචිය ලැබීම, පිළිගත් පුහුණු සහතිකයකට හිමිකම් ලැබීම, ස්වාධීන උපස්ථායකයකු වශයෙන් සේවය කර ආදායමක් ඉපයීමට හැකි වීම, වසරක කාලයක් සඳහා රජයෙන් සහන දීමනාවකට හිමිකම් ලැබීම, මේ සේවකයින් වෙත හිමිවන ප්‍රතිලාභයි.ඔවුන් විසින් සුරැකිය යුතු ආචාර ධර්ම අතර කරුණු කිහිපයක් ඉතා වැදගත්. තමනට පැවරෙන සේවා මුරයෙන් පරිබාහිරව අදාළ නිවසේ අනවසරයෙන් රැඳී නොසිටීම, අනුයුක්ත කරන සේවාලාභී පවුලේ සාමාජිකයන් සමග කිසිම වාද විවාදයකට සම්බන්ධ නොවීම, සේවාලාභියා හෝ එම පවුල්වල අය විසින් තමා වෙත පරිත්‍යාග කළ දෙයක් හැර අන් කිසිවක් නොඉල්ලීම හා අනවසරයෙන් සන්තක කර නොගැනීම ඒ අතර වැදගත්.තම සේවාව සපයන පවුලේ ආගමික දේශපාලනික හෝ වෙනත් විශ්වාස හා ඇදහීම් විවේචනය කිරීම, ගැරහීම හා සිය විශ්වාස හා මතයන් ඔවුන් වෙත ආරෝපණය නොකිරීම, එම පවුලේ අභ්‍යන්තරික ගැටලු වෙනුවෙන් තමන් කිසිදු පාර්ශවයකට විශේෂ සැලකිල්ලක් හෝ පක්ෂපාතවීමක් සිදු නොකිරීම මෙන්ම එම පවුලේ ආරවුල්වලටද මැදිහත් නොවීමද ඔවුන් සුරැකිය යුතු ආචාර ධර්ම අතර වනවා.සත්කාරක සේවාව සපයන වැඩිහිටියන්ගේ නිවසේ දුරකථනය අනවසරයෙන් භාවිත නොකිරීම, සේවා ලාභියා සම්බන්ධයෙන් හදිසි අවස්ථාවකදී තොරතුරු දැන්විය යුතු අයගේ නම් සහ දුරකථන අංක පිළිබඳව සටහන් තබා ගැනීම, සේවා ලාභියා හා තමා පමණක් නිවසේ රැෙඳන අවස්ථාවක සේවාලාභියා හුදෙකලා කොට නිවසින් බැහැර නොයෑම, පූර්ව දැනුම් දීමකින් තොරව සේවා සැපයීම සඳහා නොයාමෙන් වැළකීම, සේවාලාභි නිවස තුළ අහම්බයෙන් තමාට හමුවන වටිනා දේ සුරක්ෂිතව එම පවුලේ අයට හෝ සේවා ලාභියාට භාර කිරීම ඇතුළු ආචාර ධර්ම රැසක් මෙම සේවක සේවිකාවන් විසින් සුරැකිය යුතු වනවා.බොහෝ විට මෙහෙකරුවකු වැඩිහිටියන් සමග නිවසේ රඳවා ගෙහිමියන් රැකියාවට ගිය විට මේ අරමුණ ඉටු වන්නේ නැහැ. ඔවුන් ඇතැම් විට නිසි ලෙස ආහාර පාන, බෙහෙත් වර්ග පරිහරණය කරන්නෑ.බොහොමයක් නිවෙස්වලින් අපට වාර්තා වන්නේ මෙහෙකරුවන් නිවසේ බඩු සොරාගෙන ගිය බව, අනවශ්‍ය ලෙස දුරකථනය භාවිතා කළ බව, ආහාර පාන සොරා ගත් බව, ගෘහ උපකරණ කඩා බිඳ දැමූ බව ඇතුළු සිදුවීම් රැසක් චෝදනා ලෙස එල්ල වනවා.ඇතැම් විට දුරකථනය භාවිත කර නිවෙස් මංකොල්ල කෑම්වලටද යොදවනවා. එහිදී නිවසේ වැඩිහිටියන් මරා දමා යන තත්ත්වයන්ද වාර්තා වෙනවා. වැඩිහිටි සත්කාරක සේවාවෙන් සේවා ලබා ගන්නා අයට මේ බිහිසුණු තත්ත්වයනට මුහුණ දෙන්නට සිදු වන්නේ නැහැ.වැඩිහිටි සත්කාරක සේවාව එතරම්ම විශ්වාසියි, සුරක්ෂිත සේවයක් ලෙස අප විසින් ගොඩනංවා තිබෙනවා.එය ජනතාව අතර පිළිගැනීමකට ලක්වූ බව පෙනෙන්නේ දැනට කණ්ඩායම් 05 ක් මේ සේවාව සඳහා පුහුණුව ලැබ සේවා සැපයීමයි.මේ වැඩිහිටි සත්කාරක සේවාව පිළිබඳ විද්‍යුත්, මුද්‍රිත මාධ්‍ය තුළින් දැන්වීම් පළකිරීම්, තොරතුරු පළ කිරීම් මත මෙම සේවාවට හොඳ ඉල්ලුමක් ලැබෙමින් පවතිනවා.වැඩිහිටියන් රැක බලා ගන්නට නොහැකිව මහ මග දමා යාම, ඔවුන්ව වැඩිහිටි නිවාස තුළට යොමු කර හුදකලා කිරීම, ඔවුන්ට දුක් හිරිහැර අත් විඳීමට ඉඩ නොතබා ඔවුන්ට නිවාස තුළ සුව පහසුව වාසය කිරීමට ඉඩ සැලසීම මේ වැඩිහිටි සත්කාරක සේවාව මගින් සිදු කළ හැකියි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=f1008113</link>
    <topic> ඩෙංගු බෝ කර අත සෝදා ගැනීම</topic>
    <author>නදීෂාණි පි‍්‍රයංගිකා</author>
    <content>තිස් වසරක ත්‍රස්තවාදය පරාජය කළ අපට, පරාජය කළ යුතු තවත් සතුරෙකු නිර්මාණය වී තිබේ. වසරක මුල් මාස හත තුළ දී පමණක් ජීවිත 158 ක් බිලිගනිමින්, 23000 කට ආසන්න පිරිසක් රෝගීන් බවට පත්කළ පොදු සතුරා වූ කලී අන් කවරෙකු නොව “ඩෙංගු” මදුරුවා ය.ලෝක සෞඛ්‍ය සංවිධානය දක්වන පරිදි මැලේරියා රෝගයට පසුව ලොවම භීතියෙන් ඇළලූ මදුරු වසංගතය “ඩෙංගු” වේ.මෙය අයත් වන්නේ අව්ඒ නම් වෛරසයකට ය. රෝග වාහක ඊඩිස් ඊජිප්ටයි ට හෝ ඊඩිස් ඇල්බොපික්ටස් ට මොහු සිංහලයෙකු ද, දෙමළ ජාතිකයෙකු ද, මුස්ලිම් අයෙකුදැයි යන්නවත්, බාල, මහළු, වැඩිහිටි වයස් පරතරයවත් කම් නැත. ඔහු සියල්ලන්ට ම පොදුවේ ගෙන එන ප්‍රතිඵලය වූ කලී මරණය යි.මවුවරු දරුවන් ගේ වියෝවෙන් හඬා වැටෙති. රෝගීන් ලේ බිඳු බටය දිගේ ගලා, තම සිරුරට එක් වන අයුරු බලා සිටී.බොහෝ ප්‍රදේශවල රෝහල්වල වාට්ටු ඩෙංගු රෝගීන් යැයි නිශ්චය කරගත්තවුන්ගෙන් පිරී තිබේ. සියල්ලෝ කඳුළු පිරි දෑසින් සිදුවන්නේ කුමක්දැයි බලා සිටිති.”ඩෙංගු” මදුරුවා බෝකිරීමේ වගකීම ගත යුත්තේ කවුරුන්දැයි කෙනෙකු ඔබෙන් අසන්නට ඉඩ ඇත. එයට වගකිවයුත්තේ “මා නොවේ යැයි” ඔබ කියන්නට පුළුවන.නගර සභාව කුණු ගොඩ නොගසන්නේ නම් හෝ සෞඛ්‍ය අමාත්‍යාංශය පියවර ගන්නේ නම් “ඩෙංගු” මදුරුවා බෝ නොවේ යැයි යටි සිතේ තිබෙන්නට පුළුවන.එහෙත්, අන්‍යයන්ට වරදකරුවන් ලෙස අත දිගු කරද් දී, ඔවුනට නොව එහි වරද භාරගත යුත්තේ අප යැයි අප නොසිතන්නේ ඇයි?”ඩෙංගු” වෛරසය ප්‍රභේද හතරකි. එනම් ඩෙන් එක, ඩෙන් දෙක, ඩෙන් තුන හා ඩෙන් හතර ලෙසිනි. ශ්‍රී ලංකාව තුළ මෙම ප්‍රභේද හතර ම දක්නට ලැබීම අතිශය කනගාටුදායක ය. ඩෙංගු මරණ අනුපාතිකය 1% ක් ව ඇති මොහොතක දී සියල්ල පිළිබඳ මනා අවබෝධයෙන් සිටීම වැදගත් වේ.මාධ්‍ය මගින් මේ වන විට “ඩෙංගු” මර්දනය සඳහා පුළුල් ප්‍රචාරයක් ලබා දෙමින් සිටී. සෞඛ්‍ය අමාත්‍ය මෛත්‍රීපාල සිරිසේන මහතා ගේ සංකල්පයක් අනුව හා ජනාධිපතිතුමන් ගේ පූර්ණ ආශීර්වාදය මත, ඩෙංගු මර්දනය උදෙසා ජනාධිපති කාර්ය සාධක බලකායක් පිහිටුවා තිබේ. එහෙත්, ඒ සියල්ල සාර්ථක කරගන්නට නම් ජාතියක් වශයෙන් අප “ඩෙංගු” මර්දනයට පෙළගැසිය යුතු වේ.එහෙත් අප තවමත් සිටිනුයේ කොතනක ද? “ඩෙංගු” මදුරුවා බෝ වන්නේ අපිරිසිදු ජලයේ නොව පිරිසිදු ජලයේ ය. ජල බිඳක් බිත්තර දමන්නට ඔහුට ප්‍රමාණවත් ය. ඒ තුළ බිත්තර සියයක් - දෙසියයක් තිබිය හැකි ය.තත්ත්වය මෙසේ තිබියදීත් කොළඹ නගරයේ සේ ම අනිකුත් නගරයන් හී ද කුණු කඳු දිනෙන් දින වර්ධනය වේ. පොලිතින්, ප්ලාස්ටික් බඳුන් ජලය එක්රැස් වන සේ ම ඉවත දමා තිබේ.සුන්දරත්වය සඳහා නිවසේ ඉදිරිපස තැබූ මල් බඳුන් සේම පොකුණු ද ඩෙංගු මදුරුවාට වර්ගයා බෝ කරන්නට තෝතැන්නකි. ඉවත විසි කළ පොල්කටු, තැඹිලි කෝම්බ, ටයර් වත්තේ කොණක දමා ඇත.වැහි පීලි තුළ ජලය රැඳී තිබේ. සියල්ල සිදුවන්නේ “ඩෙංගු” මදුරුවාට වාසිදායක අයුරෙනි. අප, අප විසින් ම ඩෙංගු මාරයා ළංකර ගන්නවා යැයි කීවේ ඒ නිසාවෙනි.ඩෙංගු මදුරුවා ගේ ගමන් මාර්ගය මීටර 500 කි. දෂ්ට කරන්නේ උදය වරුවේත්, හවස් වරුවේත් ය. එක් අයෙකුට පමණක් ඩෙංගු මදුරුවා මර්දනය කළ නොහැක්කේ ද එබැවිනි.සතියකට දින හතක් තිබේ. ඔබ රැකියා කරන්නෙකු නම් එක් දිනක් වුව ද ඔබට විවේකී වනු ඇත. ඔබ, රාජකාරි මත වගකීම් ඉටු කිරීමට බැඳී සිටින්නා සේ මේ මොහොතේ ලාංකිකයෙකු ලෙස ඔබේ වගකීම ඉටු කළ යුතු ය.විවේකී ඉරිදා දිනයේ දී එක් පැයක් හෝ අවට පරිසරය පිරිසිදු කරන්නට යොදා ගත යුත්තේ එබැවිනි. ඩෙංගු ව්‍යාප්ත වීම වැළැක්වීම කළ හැක්කේ අපට ම ය. එබැවින් තම තමන් ගේ නිවෙස් අවට ජලය රැඳෙන ස්ථාන විනාශ කිරීම කළ යුතු ම ය.නිවසේ ඉදිරිපස තනා ඇති පොකුණක් වේ නම්, කුඩා මාළු බෝ කිරීමෙන් මදුරු කීටයන් විනාශ වේ. නිවසේ අලංකාරයට තබා ඇති මල් බඳුන්වල පවා මරුවා සැඟ වී සිටින්නට පුළුවන.දිනපතා මල් බඳුන්වල ජලය ඉවත් කර පිරිසුදු කළ යුත්තේ ද එබැවිනි. ජලය රැඳේ යැයි සිතිය හැකි බඳුන් කුමක් හෝ වේවා ජලය ගලා යන පරිදි සිදුරු කළ යුතු වේ.තම තමන් තමා ගේ භූමිය “ඩෙංගු” මදුරුවන් බෝ නොවන අයුරින් සකසන්නේ නම්, එය ඔබේ මෙන් ම අන්‍යයන්ගේ ද හිත සුව පිණිස වනු ඇත.විවිධාකාර සන්නිවේදන මාධ්‍යයන් තුළින් මේ පිළිබඳ දැනුවත් කරද්දීත් තවමත් රෝගය පැතිරීමේ වර්ධනයක් මිස අඩුවීමක් දක්නට නොලැබේ.මහජන සෞඛ්‍ය පරීක්‍ෂකවරුන් සහ සෞඛ්‍ය වෛද්‍ය නිලධාරීන් දක්වන ආකාරයට නම් ඩෙංගු රෝගය මර්දනය කිරීමට තමන්ට රිසි සේ ක්‍රියාමාර්ග ගැනීමට නම් මදුරු මර්දන පනත සංශෝධනය කළ යුතු ය.මේ දිනවල පවතින්නා වූ අයහපත් කාලගුණික තත්ත්වය මත සාමාන්‍ය උණ හා ඩෙංගු රෝගය වරදවා වටහා ගැනීම තුළ ද ඩෙංගු මරණ සංඛ්‍යාව ඉහළ යෑමට එක් හේතුවක් වී තිබේ.දින 6 ක් 7 ක් දක්වා පවතින උණ, සමේ රතට හුරු තිත්, මාංශ පේශී වේදනාව ආදිය දිගට ම පවතී නම් කළ යුතු වන්නේ වහාම රජයේ රෝහලක් වෙත රෝගියා යොමු කරවී ම ය.ඩෙංගු රෝගියෙකු යැයි නිශ්චය කර ගත් පුද්ගලයෙකු නිවස අවට සිටී නම් අසල්වැසියෝ ප්‍රවේශම් විය යුත්තේ තවත් කොතනක හෝ ස්ථානයක ඩෙංගු මදුරු කීටයන් බෝ වීමට ඉඩකඩ ඇති හෙයිනි.සිංහලයාට ඕනෑ ම දෙයක් මතකයේ තිබෙන්නේ කෙටි කාලය කැයි කට වහරේ එන්නේ ආවාට ගියාට නොවේ. මාධ්‍ය මගින් පුළුල් ප්‍රචාරයන් ලබා දී තිබියදීත්, රජය මගින් දැඩි නීති රීති පනවා තිබියදීත්, දිනෙන් දින මරණ පිළිබඳ වාර්තා වෙද්දීත් සියල්ල සිදු වන්නේ ඩෙංගු වාහකයාට වාසිදායක අයුරිනි.තමන් තමන් ගැන පමණක් නොසිතා සමස්ත සමාජය දෙස ම සානුකම්පිතව බලන්නේ නම් මේ තත්ත්වය බොහෝ දුරට මඟ හැරී යනු ඇත.ත්‍රස්තවාදය පරාජය කරන්නට ජාතියක් වශයෙන් නැගී සිටි අප, මේ මොහොතේ ද කළ යුත්තේ එක්ව නැගී සිට ඩෙංගු වාහකයා ශ්‍රී ලංකාවෙන් තුරන් කිරීම නොවේදැයි ඔබ ඔබෙන් ම විමසන්න..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>11</day>
    </date>
    <link>http://www.dinamina.lk/2010/08/11/_art.asp?fn=f1008114</link>
    <topic> අභියෝග පිටුපස මගේ වාසනාව හැංගිලා තිබුණා</topic>
    <author/>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳින් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ රාජ්‍ය කළමනාකරණ හා ප්‍රතිසංස්කරණ අමාත්‍යංශයේ ලේකම් පී.බී. අබේකොන් මහතාගෙනි.ඔබේ උපන් දිනය :- 1952 මාර්තු 30ඔබට ලැබුණු නම :- පල්ලේගෙදර බණ්ඩාර අබේකෝන්උපන්ගම :- හඟුරන්කෙතමවුපියන් :- අප්පච්චි ගම්සභා නියොජිතයෙක්, ඒ වගේ ම වෙල් විදානෙ කෙනෙක්.අම්මා ගෙදර හැමෝගෙම වැඩට සහයෝගය දක්වමින් වැඩ කළා.ඔබ අධ්‍යාපනය ලැබුවේත් හඟුරන්කෙත ප්‍රදේශයේ මද ?ඉපදුණේ හඟුරන්කෙත වුණාට අධ්‍යාපන කටයුතුවල පහසුව හින්දාම අපේ මවුපියන් ත්‍රිකුණාමලයට ගියා. කන්තලේ තමයි අපි පදිංචි වෙලා හිටියේ.අධ්‍යාපනය ලැබූ පාසල්ගල්තලාව මහා විද්‍යාලය, කැකිරාව මධ්‍ය විද්‍යාලය.කැකිරාව මහා විද්‍යාලයට ගියේ ?පහේ ශිෂ්‍යත්වයෙන් පාස් වෙලා.සහෝදර සහෝදරියෝ ගැන තොරතුරු මොනවාද ?සහෝදරයෝ පහයි සහෝදරියෝ දෙන්නයි. අයියා කෙනෙක් සහ අක්කා කෙනෙක් දැනට ජීවතුන් අතර නෑ.එක් අයියා කෙනෙක් කැකිරාවෙ කෘෂිකර්ම උපදේශක වරයෙක්. මල්ලි රජරට විශ්වවිද්‍යාලයේ කතිකාචාර්යවරයෙක්. අනිත් මල්ලි අමෙරිකාවේ මහාචාර්යවරයෙක්. තවත් අක්කා කෙනෙක් ටෙලිකොම් එකේ වැඩ කරලා විශ්‍රාම ගිහින්.අයියලා මල්ලිලා එක්ක ළමා කාලයේ මතකයන් මොනවා ද ?අපි හැමෝම සමගියෙන් හිටියා. රණ්ඩු සරුවල් කළේ නෑ. අප්පච්චි සැරයි. කොහේ ගියත් හය වෙනකොට අපි හැමෝම ගෙදර එන්න ඕන. අම්මාට තමයි හැමෝම ප්‍රශ්න කිව්වේ.පොඩි කාලේ කරපු දඟ වැඩ එහෙම ...මමනම් දඟ ළමයෙක් නොවෙයි. මල්ලිලා කරපු දඟ වැඩවලටත් ගුටි කෑවේ මම. අම්මා නිතරම අපේ පවුලේ සමඟිය ඇති කරන්න කටයුතු කළා.පුංචි කාලේ ඔබේ අධ්‍යාපන කටයුතු කොහොමද ?මම හැමදාම පන්තියේ පළවෙනියා. මම ඉගෙන ගන්න දක්ෂයි. ඒ නිසාම මට හැම පන්තියකින්ම ඩබල් ප්‍රමෝෂන් ලැබුණා. ශිෂ්‍යත්වය පාස් වෙලා කැකිරාව මහා විද්‍යාලයට ගියා.එතන දී ඔබේ ජීවිතයේ ලොකු අසාධාරණයක් වෙනවා නේ ද ?ඔව් ඒ ඉස්කෝලේ විදුහල්පතිතුමා ශිෂ්‍යත්වකාරයොත් එක්ක හරි තරහයි. අපි අරගල කරනවා කියලායි හිතුවේ.ඉතිං මොකද වුණේමම එතකොට උසස් පෙළ කරන කාලේ. එක දවසක් අප්පච්චිට පණිවිඩයක් ඇරලා තිබුණා ඉස්කෝලෙට එන්න කියලා. අප්පච්චි හිතුවේ මම ලොකු විභාගයකින් පාස් වෙලා කියලා දැනුම් දෙන්න තමයි එන්න කියන්නේ කියලා.මොකක්ද විදුහල්පතිගේ පණිවිඩය.මාව ඉස්කෝලෙන් අස් කරලා. ඒ ගැන කියන්න තමයි අප්පච්චිට එන්න කියලා තිබුණේ.හේතුව මොකක්ද ?ඉස්කෝලේ කැරලි ගහනවා කියලා.ඔබට මොකද හිතුණේ ?විශාල දුකක් හිතුණා ලැජ්ජාවක් හිතුණා.අප්පච්චි මොකද කිව්වේ ?එයා නිහඬව හිටියා. එයා අපට බලපෑෑම් කරන කෙනෙක් නොවෙයි.එතනින් පස්සේ ඔබ මොකද කෙළේමට ආයේ ඉස්කෝලෙ යන්න ඕන කියලා හිතුණේ නෑ. පුංචි පුංචි රැකියාවල් කළා.ඒ මොනවාද ?සමුපකාරයක බිල් ලිපිකරුවෙක්. ජල සම්පාදනයේත් වැඩ කළා.එතකොට ඔබ විශ්වවිද්‍යාලයට තේරුණේ කොහොමද ?මේ වෙන කොට ඒ කියන්නේ 1974 දී මගේ මල්ලි විශ්වවිද්‍යාලයට ගිහින්. මට කොහොම හරි උසස් පෙළ කරන්න කියලා එයා ඉල්ලීමක් කළා.ඔබ කැමැති වුණා ද ?ඔව් හැබැයි මම ආයේ ඉස්කෝලෙ ගියේ නෑ. පෞද්ගලික පන්තිවලට සහභාගී වෙලා විභාගෙ කළා. මම හොඳට විභාගය පාස් වුණා. විශ්වවිද්‍යාලයටත් ගියා.මොන අවුරුද්දෙ ද- 1976ඔබේ විශ්වවිද්‍යාලයකැලණිය විශ්වවිද්‍යාලයඔබට නැවැත අර විදුහල්පතිවරයා මුණ ගැසුණේ නැද්ද?නැහැවිශ්වවිද්‍යාලයේ ඔබ මොන අංශයෙන් ද ඉගෙන ගත්තේකලා අංශයෙන්.විශ්වවිද්‍යාලයේ අරගලවලට සම්බන්ධ වුණේ නැද්ද ?1978 පිටින් මැරයෝ පිරිසක් ඇවිත් ළමයින්ට ගැහුවා ළමයිනුත් ඔවුන්ට ගැහුවා. එතනදී එක මැරයෙක් මැරුණා. මේ අරගලයට සම්දන්ධ වුණා කියලා මගේත් මල්ලිගේත් මාස හයක පන්ති තහනම් කළා.ඔබේ මවුපියන් මේ ගැන දැන ගත්තා ද ?මේ ගැන කියලා ගෙදරට ලියුම යන්න කලින් අපි ගෙදරට ගිහිල්ලා ලියුම ගත්තා.විශ්වවිද්‍යාලයේ දී ඔබ කලා කටයුතුවලට සම්බන්ධ වුණේ නැද්ද ?දේශපාලන, කලා කටයුතු ක්‍රීඩාව හැම දෙයක්ම කළා. උපාධියත් ගත්තා.එතකොට ඔබ පරිපාලන විභාගය සමත් වුණේ1980 දී විශ්වවිද්‍යාලයෙන් පිට වුණා.1982 දී පරිපාලනය ලියලා පාස් වුණා.පරිපාලනය සමත් වූ බවට ලිපිය ලැබෙනවිට මොකද හිතුණේමේ ගැන මට හරිම පුදුමයි. මම හිතුවේ නෑ පාස්වෙයි කියලා. පරිපාලන විභාගය ළං වෙනකොට මම කුණ්ඩසාලෙ කෘෂිකර්ම ඩිප්ලෝමා විභාගයට සූදානමින් හිටියේ.මම හිතුවේ නෑ පරිපාලන විභාගය හොඳට ලියන්න පුළුවන් වෙයි කියලා. ඒත් එම විභාගය එතෙක් පැවැති ක්‍රමයට වඩා වෙනස් විදියකට යි තිබුණේ. මගේ සාමාන්‍ය දැනීමෙන් තමයි විභාගය කළේ.ඔබේ මුල්ම පත්වීම ලැබුණේ කොහාටද ?ත්‍රිකුණාමලයේ ගෝමරංකඩවල උප දිසාපති වෙලා ගියා.උප දිසාපතිතුමා ගෝමරංකඩවල දී මොනවගේ අත්දැකීම් ද ලැබුවේ ?1983 ජූලි කලබල පටන් ගන්න වෙලාවේ තමයි මට මේ පත්වීම ලැබුණේ ත්‍රිකුණාමලයේ දරුණු විදියට කලබල තිබුණු ගම්වලට ඇවිල්ලා මිනිස්සු මරණවා.කුරිඤ්ඤංකුලම ගමේ එක් ආබාධිත ගැහැනු ළමයකු ඇරෙන්න පවුලේ හත් දෙනාම මරලා තිබුණු එක බිහිසුණු අත්දැකීමක්. උප දිසාපතිවරු හතර දෙනෙක් මැරුවා. සිවිල් පරිපාලනය සම්පූර්ණයෙන්ම අඩාල වෙලයි තිබුණේ.මේ අවස්ථාවේ ඔබෙන් මොනවගේ සේවයක් ද වුණේ?අඩාල වෙලා තිබුණු බස් සේවාව නැවැත ඇති කළා. රෝහල්වලට කොළඹින් බෙහෙත් ගෙනත් දුන්නා. ඉස්කෝලවල හැකි අයුරින් පන්ති පවත්වන්න කටයුතු කළා.දිසාපතිවරයකු වශයෙන් වැඩ කරද්දී අමතක නොවන අත්දැකීම් තියෙනවාද ?මම වැඩ කළ ප්‍රදේශයේ ගම්වාසීන් එක්ක බොහොම සමීපව වැඩ කළා. ගමේ අය නිතර හමු වෙනවා කතා බහ කරනවා. සිරිපාල කියලා ප්‍රිය මනාප තරුණයෙක් හිටියා. දවසක් මේ ළමයා මම නැවතිලා හිටිය බංගලාවට අඬාගෙන ආවා.අම්මාට හොඳටම අමාරුයි ඉස්පිරිතාලෙ නතර කළා කියලා. ඉතින් මම ඒ ළමයාට රුපියල් 100ක් දුන්නා. ඒ කාලේ හැටියට ලොකු ගාණක්.ටික වෙලාවකට පස්සේ අපේ මුරකාරයා ඇවිත් කිව්වා අන්න ඒකා රුපියල් 100ත් අරන් ගිහින් බූරු ගහනවා කියලා. මම පොල්ලක් අරන් ගිහින් ඒ ළමයාට හොඳටම ගැහුවා.තෙමීගෙන ගිහින් කැඩෙන්න ගිය වැවක් හදපු අවස්ථාවකුත් තියෙනවා නේද ?දවසක් වැහි වෙලාවක වැවක් කැඩෙන්න යනවා කියලා පණිවුඩයක් ආවා. ඉතින් අපි තෙමීගෙන ගිහින් වැලිගෝනි දාලා එතන පිරියම් කළා. පහුවදා යනකොට ගමේම පිරිසක් වැව කඩලා.එහෙම කළේ ඇයි කියලා හොයන කොටයි දැන ගත්තේ නියං සහනාධාර ලබා ගන්න ඕනවටයි එහෙම කරලා තියෙන්නේ කියලා.ඔබේ ඊළඟ පත්වීම ?1986 දී ආගමන විගමන දෙපාර්තමේන්තුවේ සහකාර පාලකවරයා වශයෙන්. මෙහි දී ආසියානු සංවර්ධන බැංකුවෙන් පශ්චාත් උපාධිය හදාරන්න ශිෂ්‍යත්වයක් ලැබෙනවා.ශිෂ්‍යත්වය ලබන රටපිලිපීනයේ මැනිලා නුවරනැවැතත් ඔබ සේවය කරන්නේරාජ්‍ය පරිපාලන අමාත්‍යංශයේ නියෝජ්‍ය ඒකාබද්ධ සේවා අධ්‍යක්ෂ වශයෙන්.ඔබේ පවුලේ විස්තර බිරිය ගැනත් කතා කරමුද ?ඇය මගේ පළමු පේ‍්‍රමය. විශ්වවිද්‍යාලයේ ඉගෙන ගන්න කාලේ මගේම වසරේ ඉගෙන ගත්ත කෙනෙක්. දැනට ඇය නීතිඥවරියක් විදියට වැඩ කරනවා.එතකොට දරුවන්ළමයි තුන් දෙනයි. දුවයි පුතාලා දෙන්නයි. පුතාලා දෙන්නා නවසීලන්තයේ උසස් අධ්‍යාපනය හදාරනවා. දුව ලංකාවේ රැකියාවක් කරනවා.ඔබ නවසීලන්තයේ සංචාරයකටත් යනවා නේද ?2000 වසරේ දී මගේ බිරියට ශිෂ්‍යත්වයක් ලැබුණා නවසීලන්තයට. මටත් යන්න ලැබුණේ ඒ අවස්ථාවේ දී ය. මගේ ජීවිතයෙ ලොකු වෙනසක් වෙන්නේ එහෙ දී.අපි කැමැතියි ඒ වෙනස දැන ගන්න.නවසීලන්තයේ සෑම කටයුත්තක දීම ප්‍රධාන තැනක් ලබා දෙන්නේ පාරිභෝගිකයාට. Custuomer is a king  කියලායි කියන්නේ. පැමිණිල්ලක් ලැබුණොත් පාරිභෝගිකයාගේ පැත්තෙන් හිතලා තමයි දඬුවම් දෙන්නේ.මිනිස්සු වෙනුවෙන් වැඩියෙන් යමක් කරන්න ඕන කියන අදහස හිතට තදින්ම කා වැදුණේ එහේ දී.ඔබට පුද්ගලයන් ලියාපදිංචි කිරීමේ දෙපාර්තමේන්තුවේ කොමසාරිස් විදියට පත්වීමක් ලැබෙන්නේ මේ කාලයේ දීඔව්, ඩග්ලස් දේවානන්ද ඝාතනයට හොර හැඳුනුම්පතක් හදාගෙන කාන්තාවක් ඇවිල්ලා තිබුණේ මේ කාලයේ දී මම එම පත්වීම් ගත්ත දවස්වල නිතරම රහස් පොලිසියෙන් එනවා ප්‍රශ්න කරනවා.වැඩ කරන අය හරි බයෙන් හිටියේ. ජනතාව තුළත් ජාතික හැඳුනුම්පත පිළිබඳ විශ්වාසය පළුදු වෙලායි තිබුණේ.ඔබ මේ තත්ත්වය වෙනස් කිරීමට කටයුතු කළා ද ?මම මුලින්ම කළේ ආයතනයේ වැඩ කරන අයගේ තිබුණු බය අඩු කිරීම. ඊළඟට ජාතික හැඳුනුම්පත පිළිබඳ මහජනතාව තුළ විශ්වාසයක් ඇති කිරීම. පරීක්ෂණ කරන්න එන නිලධාරින්ටත් උපරිම සහයෝගය දීලා එතන වැඩ කළ අවංක නිලධාරින්ට නිදහසේ වැඩ කරගෙන යන්න පුළුවන් වාතාවරණයක් ඇති කළා. මම එම ආයතනයේ වැඩ කෙළේ මාස අටයි.ඔබ ආගමන විගමන දෙපාර්තමේන්තුවේ පාලක ජෙනරාල් වෙන්නේ2005 අපේ‍්‍රල් මාසයේ දී.එම දෙපාර්තමේන්තුවත් හොඳ මහජන සේවා ආයතනයක් නේද ? එහි දී ඔබේ සේවාව ගැන සෑහීමකට පත් වෙනවාද ?ඔව් 2002 වන විට ආගමන විගමන දෙපාර්තමේන්තුව ශ්‍රී ලංකාවේ වංචනිකම රාජ්‍ය ආයතන දහය අතුරින් එකක්. නමුත් 2007 වෙන කොට ආගමන විගමන දෙපාර්තමේන්තුව හොඳම රාජ්‍ය ආයතන අතරට ගෙනල්ලා ඵලදායිතා සම්මානය ගත්තා.මොනවගේ සේවයක් ද ඔබගෙන් සිදුවුණේ ?මම එම ආයතනයට ගිය කාලයේ තමයි තොරතුරු පරිගණක ගත කිරීම් ආරම්භ කෙළේ. ගමන් බලපත්‍රයක් ගැනීම ඉතාමත් සරල විදියට කර ගන්න අවශ්‍ය සියලු කටයුතු සිදු කළා.මොනවා කළත් හොර ගමන් බලපත්‍ර සෑදීම තවමත් නතර වෙලා නෑ නේද ?ඔව් අපි මොනවා කළත් හොර හැඳුනුම්පත් හදාගෙන පාස්පෝට් එකේ ෆොටෝ එක වෙනස් කර ගන්නවා. මේකට හොඳම විසඳුමක් විදියට ඇඟිලි සලකුණු යෙදීම පිළිබඳ මම යෝජනා කළා. මං හිතන්නේ දැං ඒ පිළිබඳ සැලකිලිමත් වෙනවා.ඔබ එක්තරා පුවත්පතකට ප්‍රකාශයක් කරලා තිබුණා. අම්මාට පාස්පෝට් එකක් අරන් දෙන්න බැරි වුණා කියලාඔව් මට දඹදිව යන්න අවස්ථාවක් ආවා. එහේ වන්දනා කටයුතු කරද්දී මට මගේ අම්මාව අප්පච්චිව මතක් වුණා.අම්මාට පාස්පෝට් එකක් හදලා දීලා වන්දනාවේ යවන්න බැරි වුණානේ කියලා හිතුණා. මතනදී මම ලොකු වේදනාවකට පත් වුණා. ඒ කාලය වෙනකොට අම්මාටයි අප්පච්චිටයි හොඳටම වයසයි.ඔබේ මවුපියන්ට හොඳීන් සලකාගන්න පුළුවන් වුණාද?අපේ පවුලේ සියලු දෙනාම හොඳින් ඉගෙන ගත්තා. ඒ නිසාම මවුපියන්ට සලකන්න පුළුවන් වුණා. නිවාඩුවකට ගෙදර ගිහිල්ලා කාර් එකේ ආපහු එනකොට අපට පේනවා අම්මාගේ දෑස් කඳුළින් බර වෙලා, දෑත් එකට එකතු වෙනවා.ආගමන විගමන දෙපාර්තමේන්තුවේ වැඩ කරද්දී අමතක නොවන සිදුවීම් තිබෙනවාද ?2008 දී පොලිස් හෙඩ් කොවාටස්වලින් ඇමැතුමක් ආවා පැයක් ඇතුළත මුළු දෙපාර්තමේන්තුවම පුපුරවනවා කියලා ආරංචියක් තියනවා කියලා. ඒත් මම කලබල වුණේ නෑ. එතන ඒ වෙලාවෙ මහා සෙනඟක් රැස්වෙලා හිටියා.ඔවුන්ව කලබල කරන්නේ නැතිව හදිසි පරීක්ෂණයක් තියෙනවා කරන්න කියලා තට්ටු පහේම සෙනඟ අයින් කළා. මිනිස්සු කලබල වුණේ නෑ. අන්තිමට කිසිම බෝම්බයක් තිබුණෙත් නෑ.මේ වන විට ඔබ විධායක ශ්‍රේණියේ රැකියා කිහිපයක්ම කරලා තියෙනවා. ඔබ හිතන ආකාරයට මහජනතාවට වැඩි සේවයක් කරන්න පුළුවන් වුණේ කුමන අවස්ථාවේ දී ද ?මම මහජනතාවට වැඩියෙන්ම සමීප වුණේ සේවයක් කළේ උප දිසාපතිවරයෙක් වශයෙන් කටයුතු කරද්දී. සිංහල දෙමළ මිනිස්සු මට හොඳ සහයෝගයක් දැක් වූවා. ඒ කාලේ සිංහල දෙමළ මිනිස්සු අතර ප්‍රශ්නයක් තිබුණා තමයි. ඒත් කොටසක් අතරේ විතරයි.සිංහල දෙමළ දෙපිරිසගේ ම අතිධාවනකාරි කොටසක් ඉන්නවා. ඒ අය අතරයි ප්‍රශ්න ඇති වුණේ. එදා මගෙත් එක්ක වැඩ කළ දෙමළ ග්‍රාම සේවා මහත්තයෙක් මේ ළඟදී මම යාපනයට ගිය වෙලාවේ හම්බ වුණා. එයා ඒ සතුට ප්‍රකාශ කෙළේ මගේ අත ඉඹල.ඔබේ අමාත්‍යාංශය රාජ්‍ය ප්‍රතිසංස්කරණ හා කළමනාකරණ අමාත්‍යාංශය, මොනවගේ කාර්යයක් ද මෙතනින් කෙරෙන්නේරාජ්‍ය ආයතනවල ඇති දරදඬු නීති අයින් කරලා. ජනතාවට වඩාත් ඉක්මනින් හා පසුවෙන් වැඩක් කර ගන්න පුළුවන් වෙන විදියට ප්‍රතිසංස්කරණ කිරීම තමයි ප්‍රධාන අරමුණ.ඒත් රාජ්‍ය ආයතනයකින් වැඩක් කර ගන්න ගියාම තවමත් ප්‍රමාද වීම් සිදු වෙනවා. අල්ලස් දූෂණ මත හෝ දැන හැඳුනුම්කම් මත රාජකාරි කරන පිරිස් ඉන්නවාඅපි මේ ප්‍රතිසංස්කරණ හඳුන්වලා දීපුවාම අල්ලස් දෙන්න ඕන නෑ. ඇමැතිවරයාගේ ඥාතියාටත් සාමාන්‍ය ජනතාවටත් එකම ආකාරයට රාජකාරියක් කර ගන්න පුළුවන් වන විදියට සෑම ආයතනයක් ම ප්‍රතිසංස්කරණය කිරීම තමයි අපේ අරමුණ.ඒ වගේ ම තමන්ගේ රාජකාරියට කොයිතරම් කාලයක් ගත වනවාද යන්න පිළිබඳ මහජනතාව දැනුවත් කිරීමක් ද කෙරෙනවා. එතකොට මහජනතාව ආයතන වෙත යන්නේ තමන්ගේ අයිතිවාසිකම් පිළිබඳ දැනුවත් වෙලා.ජනාධිපතිතුමාට ඕන වෙලා තියෙන්නේ මහජනතාව රාජ්‍ය සේවකයාගේ ස්වාමියා කිරීමයි. ලංකාවේ රාජ්‍ය සේවකයෝ මිලියනයකටත් වැඩියි. ඒත් ජනතාවට හරියට වැඩක් කෙරෙන්නේ නෑ. මේ තත්ත්වය ඉක්මනින්ම වෙනස් කළ යුතුයි.ඔබ රටවල් ගණනාවක සංචාරය කළ අයෙක්. අපේ රට ගැන මොකද හිතෙන්නේමම රටවල් දහයක පහළොවක විතර සංචාරය කරලා තියෙනවා.මම වැඩියෙන්ම කැමැති ශ්‍රී ලංකාවට අපට ලැබිච්ච නිදහස් අධ්‍යාපනය කොයිතරම් වටිනවද. අපේ මිනිස්සු ළඟ තිබෙන මිත්‍රශීලීත්වය වෙත කොහේවත් නෑ. මම නම් කියන්නේ ශ්‍රී ලංකාව තමයි හොඳම රට.ඔබ ඔබේ ජීවිතය පිළිබඳ තෘප්තිමත් දමගේ ජීවිතය පිළිබඳ මම හොඳට තෘප්තිමත්, හැම දෙයක් ම ලැබුණා. මට අභියෝග ගොඩක් ආවා. ඒත් ඒ අභියෝගම තමයි මට වාසනාව ගෙනා වේ. ඒ කියන්නේ මගේ ජීවිතය හරියට කෝණ කික්කයක් වගේ පිට්ටනියෙන් එළියට ගිහින් නැවැත අවස්ථාවක් අරගෙන එනවා.ඉස්කෝලෙන් අස් කළ එකත් හොඳටයි වුණේ. ඒ දවස්වල ඉස්කෝලේ හිටියා නම් 71 කැරැලිවලට අහුවෙලා ජීවිතය නැති වෙන්නත් තිබුණා. ඉස්කෝලේ නොගියාට මං හොඳට විභාගය කළා. විශ්වවිද්‍යාලයට ගියා.මගේ පළවෙනි ආදරය බිරිය වුණා. ඉහළම තනතුරු දරමින් මහජනතාවට හොඳ සේවයක් කරන්න පුළුවන් වුණා. ඉතින් කිසිම කනගාටුවක් නෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=n1008121</link>
    <topic>මර්වින්ගේ පක්ෂ සාමාජිකත්වය තහනම් කළේ විනය පරීක්ෂණයටයි</topic>
    <author>සිතාරා සේනානි</author>
    <content>මහා මාර්ග නියෝජ්‍ය ඇමැති මර්වින් සිල්වා මහතා සම්බන්ධයෙන් විනයානුකූල පියවරක් ගැනීම සඳහා ජනාධිපතිතුමාගේ ප්‍රධානත්වයෙන් අරලියගහ මන්දිරයේ දී පෙරේදා (10) පැවැති රැස්වීමේදී නියෝජ්‍ය ඇමැතිවරයාගේ පක්‍ෂ සාමාජිකත්වය තහනම් කිරීමට මූලිකව තීරණය කළ බවත්, ඒ මහතා නියෝජ්‍ය ඇමැති ධූරයෙන් ඉවත් කිරීමට පක්‍ෂයේ නිලධාරී මණ්ඩලය එහිදී ජනාධිපතිවරයාට නිර්දේශ කළ බවත් ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා දිනමිණට පැවැසීය.නියෝජ්‍ය ඇමැති මර්වින් සිල්වා මහතාගේ පක්ෂ සාමාජිකත්වය තහනම් කළේ විනය පරීක්‍ෂණයක් සඳහා බවද ඒ සඳහා දැනට ලැබී තිබෙන පැමිණිලි විනය මණ්ඩලයට ඉදිරිපත් කරන බවද කී ඇමැතිවරයා පක්‍ෂ සාමාජිකත්වය තහනම් කළ පසු කැලණිය ආසනයේ සංවිධායක ධුරය ද විනය මණ්ඩලයේ නිර්දේශය එන තෙක් තාවකාලික නවතින බවද කීවේය. ශ්‍රී ලංකා නිදහස් පක්‍ෂයේ මහ ලේකම් සෞඛ්‍ය ඇමැති මෛත්‍රීපාල සිරිසේන මහතා මෙසේ ද කීවේ ය.නියෝජ්‍ය ඇමැති මර්වින් සිල්වා මහතාගේ පක්‍ෂ සාමාජිකත්වය සහ නියෝජ්‍ය අමාත්‍ය ධුරය තාවකාලිකව අත් හිටුවීමට තීරණය කළේ සමෘද්ධි සංවර්ධන නිලධාරියකු පිළිබඳ උද්ගත වූ තත්ත්වයක් සම්බන්ධයෙන් විවිධ පාර්ශ්ව වෙතින් එල්ල වූ විරෝධතා සැලැකිල්ලට ගැනීමෙන් පසුවයි.මර්වින් සිල්වා මහතාගේ මැතිවරණ කොට්ඨාසය වන කැලණිය ප්‍රදේශයේ සමෘද්ධි නිලධාරියකු සමඟ පසුගිය දිනවල ඇති වූ සිද්්ධියක් සම්බන්ධයෙන් සමෘද්ධි සංවර්ධන නිලධාරීන් ගේ් සංගමය ජනාධිපතිතුමාට කරුණු ඉදිරිපත් කර තිබුණා. ඒ වගේම පසුගිය දිනවල රට පුරා සමෘද්්ධි සංවර්ධන නිලධාරීන් සහ රාජ්‍ය සේවයට අයත් ක්‍ෂේත්‍ර නිලධාරීන් රාශියක් ද මේ පිළිබඳ උද්ඝෝෂණ කළා.මේ පිළිබඳ විනයානුකූල පියවරක් ගැනීමට ජනාධිපතිතුමාගේ ප්‍රධානත්වයෙන් ශ්‍රී ලංකා නිදහස් පක්‍ෂ නිලධාරී මණ්ඩලය අරලියගහ මන්දිරයේ දී පෙරේදා (10) රැස් වුණා. එම මණ්ඩලය රැස්වී අප තීරණය කළා මූලිකවම මර්වින් සිල්වා මහතාගේ පක්‍ෂ සාමාජිකත්වය තහනම් කිරීමට. ඒ වගේම නියෝජ්‍ය ඇමැති ධුරයෙන් ඉවත් කිරීම සම්බන්ධයෙන් ජනාධිපතිතුමාට නිර්දේශ කළා.ඒ අනුව අපි බලාපොරොත්ත්තු වෙනවා මේ පැමිණිල්ල පක්‍ෂයේ විනය මණ්ඩලයට මේ සතියේ යොමු කිරීමට. විනය මණ්ඩලය රැස්වී තමයි විනය පරීක්‍ෂණ ආරම්භ වෙන්නේ. එම වාර්තා ලැබීමෙන් පසු වැඩි දුරටත් කටයුතු කරනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=n1008122</link>
    <topic>කෝටි 180ක මත්ද්‍රව්‍ය දැලේ</topic>
    <author>සුභාෂිණී සේනානායක, වෙල්ලස්සේ බණ්ඩාර, උපාලි කරුණාරත්න</author>
    <content>අධික වටිනාකමකින් යුත් මත් ද්‍රව්‍ය කිලෝ ග්‍රෑම් 16ක් සමඟ සැකකරුවන් තිදෙනකු නීතියේ රැහැනට හසු කැර ගැනීමට ශ්‍රී ලංකා රේගුව හා පොලිස් මත්ද්‍රව්‍ය නාශක අංශය ඊයේ (11) දවස තුළ සමත්ව තිබේ.රුපියල් කෝටි 90ක් වටිනා මේ විශේෂ මත්ද්‍රව්‍ය කිලෝ ග්‍රෑම් 8 ක් කටුනායක ජාත්‍යන්තර ගුවන් තොටුපලේදී ශ්‍රී ලංකා රේගුව විසින් ඊයේ උදේ අත්අඩංගුවට ගෙන ඇති අතර එහිදී අත්අඩංගුවට ගත් ඉරාන ජාතිකයන් දෙදෙනා විසින් ලබා දුන් තොරතුරු අනුව තවත් සැකකරුවකුද සමග තවත් කිලෝ ග්‍රෑම් 8 ක් ඊයේ සවස පොලිස් මත්ද්‍රව්‍ය නාශක අංශය මගින් අත්අඩංගුවට ගෙන ඇත.රුපියල් කෝටි 90ක් වටිනා මෙතම්පතමයින් (methamphatamine) නම් වූ මත්ද්‍රව්‍ය කිලෝ අටක් සමඟ ඉරාන ජාතිකයන් දෙදෙනකු කටුනායක ජාත්‍යන්තර ගුවන් තොටුපළේදී අත්අඩංගුවට ගෙන ඇත. හෙරොයින්වලට වඩා මිල අධික ක්‍රිස්ටල් වර්ගයේ මේ මත්ද්‍රව්‍ය මෙරටදී අත්අඩංගුවට ගත් දෙවෙනි අවස්ථාව මෙය බව රේගු මත්ද්‍රව්‍ය අංශය ප්‍රකාශ කරයි.ටෙහෙරාන් දෝහා සිට කොළඹට ඊයේ පාන්දර 3.00 ට පැමිණි කටාර් එයාර්වේස් 304 ගුවන්යානයේ සිටි ඉරාන ජාතිකයින් දෙදෙනා පිළිබඳ සැක සිතී රේගු මත්ද්‍රව්‍ය අංශ නිලධාරීන් ඔවුන් දෙදෙනා අත්අඩංගුවට ගෙන ඇති අතර ඔවුන්ගේ ගමන් බෑගයේ තිබී මේ මත්ද්‍රව්‍ය හමු වී තිබේ.ඉහළ පැලැන්තියේ සමාජ ශාලාවල මේ මත්ද්‍රව්‍ය භාවිත කරනු ලබන අතර ග්‍රෑමයක මිල අමෙරිකන් ඩොලර් 985 කි. මොවුන් දෙදෙනා අත්අඩංගුවට ගෙන ඇත්තේ සහකාර රේගු අධිකාරි විපුල මහේන්ද්‍ර මහතා වන අතර ඔවුන්ගෙන් වැඩිදුර ප්‍රශ්න කිරීම් සිදුකරන බව ශ්‍රී ලංකා රේගුව පවසයි.මේ පිළිබඳ වැඩිදුර පරීක්‍ෂණ සඳහා පොලිස් මත්ද්‍රව්‍ය නාශක අංශයට භාරදීමෙන් පසුව පොලිස් මත්ද්‍රව්‍ය අංශය විසින් ඔවුන්ගේ භාරයට පත් කළ ඉරාන ජාතිකයන් දෙදෙනාගෙන් ප්‍රශ්න කිරීමේදී කොළඹ කොටුවේ සුපිරි හෝටලයක නවාතැන් ගෙන සිටි තවත් ඉරාන ජාතිකයකු ද අත්අඩංගුවට ගෙන තිබේ.ඔහු සතුවද ශ්‍රීී ලංකා රේගුව විසින් අත්අඩංගුවට ගනු ලැබූ සැකකරුවන් දෙදෙනා සතුව තිබූ කිලෝග්‍රෑම් ප්‍රමාණය හා සමාන ප්‍රමාණයක් එනම් කිලෝග්‍රෑම් 8 ක් තිබූ බව පොලිස් මත් ද්‍රව්‍ය නාශක අංශය පවසයි.චීනයේ හා වියට්නාමයේ වැඩි වශයෙන් අධික මිළක් ගෙවා භාවිත කරනු ලබන අධි සුඛෝපභෝගී මත්ද්‍රව්‍ය වර්ගයක් ලෙස මේ මත්ද්‍රව්‍ය වර්ගය පොලිසිය විසින් හඳුනාගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=n1008123</link>
    <topic>උසස් පෙළ සිසුන්ට විභාග අත්පොතක්</topic>
    <author>දයා පෙරේරා</author>
    <content>ලබන වසරේ (2011) සිට ඉදිරියට අධ්‍යයන පොදු සහතික පත්‍ර (උසස් පෙළ) විභාගයට පෙනී සිටින අපේක්ෂකයන්ට ආදර්ශ ප්‍රශ්න සහිතව ප්‍රශ්න පත්‍රවල ව්‍යූහය ගැන අවබෝධයක් ලබාදෙන ග්‍රන්ථයක් මුද්‍රණය කිරීමට විභාග දෙපාර්තමේන්තුව මේ දිනවල සකස්කර ගෙන යයි.විද්‍යා, කලා, වානිජ විෂය කේෂත්‍ර තුන සඳහාම මේ පොත සම්පාදනය කරගෙන යන බවත් එය මේ මස අගදී පාසල්වලට ලබාදීමට බලාපොරොත්තු වන බවත් විභාග කොමසාරිස් ජනරාල් අනුර එදිරිසිංහ මහතා කීවේ ය. උසස් පෙළ විෂය නිර්දේශානුකූලව මේ ප්‍රශ්න පත්‍ර ව්‍යූහය හා මූලාකෘති ප්‍රශ්න පත්‍ර සංග්‍රහය සකස් කිරීමේ මූලික පරමාර්ථය සිසුන්ට විභාගයට පෙර ප්‍රශ්න පත්‍ර ගැන අවබෝධයක් ලබාදීම බවත් ගුරුවරුන්ටත් ඒ අනුව ඉගැන්වීමේ කටයුතු ඉටුකිරීමට පහසුව සැලසීමට හැකිවන බවත් හෙතෙම කීවේ ය.එක් එක් විෂයය සඳහා ලබාදෙන ප්‍රශ්න පත්‍ර සංඛ්‍යාව, ප්‍රශ්න සංඛ්‍යාව, බහුවරන ප්‍රශ්න කොපමණ ද? තෝරාගතයුතු ප්‍රශ්න මොනවා ද? පිළිතුරු ලිවීමට ලබාදෙන කාලය, ආදී තොරතුරු කල් ඇතිවම විභාග අපේක්ෂකයන්ට දැන ගැනීමට සැලැස්වීමක් එමගින් කිසිදු අපහසුවකින් තොරව විභාගයට පෙනී සිටීමට අවස්ථාව ලබා දීමටත් හැකිවන්නේ යැයි ද කොමසාරිස් ජනරාල්වරයා පැවැසී ය.ඉතාම තරගකාරි විභාගයක් වන උසස් පෙළ විභාගය සම්බන්ධයෙන් ඇතැම් සිසුන් තුළ මතුවන සැක බිය නැතිකර සාමාන්‍ය පරිදි ඊට මුහුණදීමට මානසික වාතාවරණයක් මෙමඟින් ගොඩනැඟීමට ගුරුවරුන් කටයුතු කළ යුතුව ඇතැයි ද කොමසාරිස් ජනරාල්වරයා වැඩිදුරටත් කීවේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=n1008124</link>
    <topic>වී මිල අඩු කරන්නේත්සහල් මිල වැඩි කරන්නේත්නෑ</topic>
    <author>විජයානි එදිරිසිංහ</author>
    <content>ගොවීන්ගෙන් මිල දී ගන්නා වී සඳහා ගෙවන මිල කිසිසේත් අඩු නොකරන වා සේම සහල් මිල ද වැඩි නොකරන බව සමූපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පවසයි.වී අලෙවි මණ්ඩලය සතුව දැනට වී මෙට්ට්‍රික් ටොන් ලක්ෂ අටක අතිරික්තයක් පැවතියත් වී අලෙවි මණ්ඩලයෙන් ගොවියාට ගෙවන මිල අඩුනොකරන බව ඇමැතිවරයා අවධාරණය කරයි. වී අලෙවි මණ්ඩලයේ ගබඩා පිරී ගොස් ඇති හෙයින් විකල්පයක් වශයෙන් ලෝක ආහාර සංචිතයෙන් සහ ඉන්දියාවෙන් තාවකාලික ගබඩා ඇනවුම් කර ඇතැයි ද හෙතෙම පෙන්වා දෙයි. මේ මාසයේ දී ඒවා මෙරටට ගෙන ඒමට නියමිතය.වී මිල දී නොගන්නා ප්‍රදේශවල පිහිටුවා ඇති හිස් ගබඩාවල දැනට මිල දී ගන්නා වී ගබඩා කිරීම් සිදු කරයි. අවශ්‍ය වුවහොත් පෞද්ගලික අංශයේ ගබඩා ද ලබා ගැනීමට පියවර ගන්නා බව ඇමැතිවරයා කීවේ ය.වී මිල දී ගැනීමත් සමඟම වී සහල් බවට හැරවීමේ ක්‍රියාවලිය ද ආරම්භ කිරීමට පියවර ගෙන ඇත. හම්බන්තොට පන්නේගමුවේ සහල් කර්මාන්ත ශාලාවේ වැඩ ආරම්භ කිරීමට ද පියවර ගෙන තිබේ. එහි දිනකට වී කිලෝ 40000ක් සහල් කළ හැකිය.එම සහල් තොග සහල් පාරිභෝජනය කරන ශ්‍රී ලාංකිකයන් සිටින රටවලට යැවීමට ද සැලැසුම් කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=n1008125</link>
    <topic>සරසවි ප්‍රවේශයටපිරිමි සිසුන්ගේ80%ක අඩුවක්</topic>
    <author>චමීර ඇල්ලදෙණිය</author>
    <content>විශ්ව විද්‍යාලවලට ඇතුළුවන පිරිමි ළමුන්ගේ සංඛ්‍යාව සියයට 80කින් පමණ අඩුවී ඇති බව සමීක්ෂණ වාර්තාවකින් හෙළි වී තිබේ.ළමුන්ගේ පවුල්වල තිබෙන ආර්ථික දුෂ්කරතා තිබෙන නිසා විශ්වවිද්‍යාලයට තේරී පත්වූ සිසුන්ගෙන් බොහෝ දෙනෙක් රැකියාවන් සොයා ගැනීම මීට හේතුව වී ඇත.විශ්වවිද්‍යාලයට පිවිස වසර තුන හතරක් ගත කර රැකියාවක් සොයා ගැනීමට නොහැකි වෙතැයි සමහර සිසුන්ගේ ආකල්පයක් තිබෙන නිසා මෙසේ විශ්වවිද්‍යාලයට පිවිසීම ප්‍රතික්ෂේප කිරීමට හේතුව වී තිබෙන බව සමීක්ෂණ වාර්තා අනාවරණය කරයි.මේ තත්ත්වය අවම කිරීම සඳහා විශ්වවිද්‍යාලයේ සිටින සිසුන්ට උපාධිය ලබාගෙන පිටව යන මොහොත වනවිට රැකියා අවස්ථා ලබාදීමට කැලණිය සරසවියේ වෘත්තීය මාර්ගෝපදේශන කමිටුව රැකියා පොළක් ආරම්භ කර තිබේ.සරසවි පිළිබඳ හොඳ ආකල්ප ළමුන් අතරට ගෙනගොස් විශ්වවිද්‍යාලවලට ප්‍රවේශවන පිරිමි ළමුන්ගේ ගණන නැවත වැඩිකිරීමට බලාපොරොත්තු වන බව කැලණිය සරසවියේ වෘත්තීය මාර්ගෝපදේශන කමිටුවේ අධ්‍යක්ෂ ආචාර්ය එම්.පී. දියමුල්ල මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=n1008126</link>
    <topic>ඓතිහාසික තැන්වල ඉදිකිරීම් නොකරන්නැයිඇමැති එස්. එම්. ගෙන් වාරි නිලධාරීන්ට නියෝග</topic>
    <author>තෙන්නකෝන් කුලසේකර</author>
    <content>පුරා විද්‍යා දෙපාර්තමේන්තුවේ නිසි අවසරයකින් තොරව ඓතිහාසික ස්ථානවල කිසිඳු ඉදිකිරීමක් නොකරන ලෙස වාරි මාර්ග ජල සම්පත් කළමනාකරන නියෝජ්‍ය ඇමැති එස්. එම්. චන්ද්‍රසේන මහතා ඊයේ (11) වාරි මාර්ග නිලධාරින්ට නියෝග කෙළේය.ඇමැතිවරයා විසින් එම නියෝගය කරන ලද්දේ අනුරාධපුර ශුද්ධ නගරයේ මහමෙව්නා උයනේ පිහිටි අභය වැව හෙවත් බසවක්කුලම වැව අසල මහජන ප්‍රයෝජනය සඳහා වාරි මාර්ග දෙපාර්තමේන්තුව විසින් ඉදිකරන ලද විවේකාගාර දෙකක් සහ වේදිකාවක් ගලවා ඉවත් කරන ලෙස එම නිලධාරින්ට උපදෙස් දෙමිනි.අනුරාධපුර පුරාවිද්‍යා සහකාර අධ්‍යක්ෂ මහින්ද වීරකෝන් මහතා සහ වාරිමාර්ග පළාත් අධ්‍යක්ෂ වසන්ත පළුගස්වැව මහතා ඇතුළු පුරා විද්‍යා හා වාරි මාර්ග උසස් නිලධාරීන් සමඟ ඊයේ (11) ඇමැතිවරයා අභයවැව අසල පැවැති සාකච්ඡාවේදී මේ තීරණය ගෙන තිබේ.පුරා විද්‍යා වටිනාකමකින් යුතු කිසිම ස්ථානයක පුරා විද්‍යා දෙපාර්තමේන්තුවේ අවසරයකින් තොරව ඉදිකිරීම් කටයුතු කිරීම අපේ ශිෂ්ඨාචාරයේ විනාශයට හේතුවක් බව තරයේ මතක තබා ගත යුතු බවත් ශ්‍රී ලංකාවේ පළමුවෙන් ම පණ්ඩුකාභය මහරජතුමා විසින් ඉදිකරන ලද අභය වැව හෙවත් බසවක්කුලම වැව අනාගත පරපුර වෙනුවෙන් සුරක්ෂිත කිරීම වත්මන් පරපුරේ යුතුකම හා වගකීම බවත් ඇමැතිවරයා එහි දී අවධාරණය කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=n1008127</link>
    <topic>විභාගයට ආ සිසුවියපන්ති කාමරයක බැඳ දමලා</topic>
    <author>අසේල කුරුළුවංශ හා එස්. කේ. සමරනායක</author>
    <content>මහනුවර උසස් බාලිකා විදුහලේ උසස් පෙළ විභාගය සඳහා පෙනී සිටි සිසුවියක ඊයේ (11) පෙරවරුවේ කටට පාන්කඩ ඔබා පන්ති කාමරයක් තුළ බැඳ දැමීමේ සිද්ධියක් සම්බන්ධයෙන් මහනුවර පොලිසිය පරීක්ෂණ පවත්වයි.මේ සිසුවිය අධ්‍යාපන කටයුතු සඳහා ඉතා දක්ෂ තැනැත්තියක බව දැන ගන්නට තිබේ. ඇය විදුහල්පතිවරයකුගේ දියණියක බව පොලිසිය පවසයි.මේ සිසුවිය උසස් පෙළ විභාගය සඳහා පෙනී සිටීමට ඊයේ (11) පෙරවරුවේ විභාග ශාලාවට පැමිණ ඇත. විභාගය ආරම්භ වී පැය කිහිපයක් ගතවන තුරුත් ඇය විභාග ශාලාවට පැමිණ නොමැත.සෙසු සිසුවියන්ගෙන් ලද තොරතුරු මත ඇය විභාග ශාලාවට නියමිත වේලාවට පැමිණ තිබෙන බවට තොරතුරු අනාවරණය වීම නිසා සිදු කළ සොයා බැලීමකදී සිසුවිය පන්ති කාමරයක් තුළ පුටුවක තබා ගැට ගසා සිටියදී සොයා ගෙන තිබේ. ඇගේ මුවට පාන්කඩ ඔබා තිබූ බවද දැන ගන්නට ඇත.මේ සිසුවිය සොයා ගන්නා විට විභාගය ආරම්භ වී පැය කිහිපයක් ගත වීතිබේ. පසුව ඒ පිළිබඳ විභාග මධ්‍යස්ථානාධිපති විසින් විභාග කොමසාරිස්වරයා දැනුවත්කර තිබේ. විභාගය පැවැත්වෙන කාලය තුළ මේ සිදුවීම වූ නිසා ඇයට පිළිතුරු ලිවීමට නියමිත කාලය විශේෂ අවසරයක් මත විභාග කොමසාරිස්වරයා ලබාදී ඇත.මැයට සිදුවූයේ කුමක්ද යන්න පිළිබඳව ඇය කිසිදු ප්‍රකාශයක් සිදු කර නොමැති අතර මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාගේ උපදෙස් මත වැඩිදුර පරීක්ෂණ සිදු කෙරේ.මේ සිසුවිය ද්‍රවිඩ ජාතික අයකු බවද දැන ගන්නට ඇත. අදාළ විදුහලේ සිසුවියන් පමණක් විභාගයට පෙනී සිටින බවද පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=n1008128</link>
    <topic>‘වැරැදි කරුවන්ටජීවිතාන්තයටම විභාග තහනම්’</topic>
    <author>දයා පෙරේරා</author>
    <content>ශිෂ්‍යාවකට උසස් පෙළ විභාගයට පෙනී සිටීම අවහිර කරමින් ඇගේ අතපය බඳදැමීම සඳහා එම විදුහලේ ශිෂ්‍යාවන් සම්බන්ධ බවට ඔප්පු වුවහොත් ඔවුන්ට ජීවිතාන්තය දක්වා විභාග තහනමක් පනවන බව විභාග කොමසාරිස් ජනරාල් අනුර එදිරිසිංහ මහතා කියයි.නීත්‍යානුකූල අවසරය ලබා විභාගයට පෙනී සිටීමට නියමිත අපේක්‍ෂකයකුට ඊට ඉඩ නොදී බාධා අවහිර පැමිණවීම හා බලපෑම් කිරීම විභාග පනත යටතේ බරපතළ වරදක් වන බවද හෙතෙම ‘ දිනමිණ’ට කීවේය.මේ සිද්ධිය පිළිබඳව පූර්ණ පරීක්‍ෂණයක් පැවැත්වීමට නොපමාව කටයුතු යොදා ඇති බවත් අතපය බැඳ දැමීම නිසා විභාගයට පෙනී සිටීම  ප්‍රමාද වුවත් විදුහල්පතිනිය මේ සිද්ධිය දැනුම්දුන් පසු දහවල් 12.00ට ඇය වෙනුවෙන් විභාගය පැවැත්වීමට විභාග ශාලාධිපතිට උපදෙස් දුන් බවත් පැවැසු කොමසාරිස් ජනරාල්වරයා ඊයේ ට නියමිත සංයුක්ත ගණිතය විෂය සඳහා ප්‍රශ්නපත්‍ර ඇයට ලබාදී ඇගේ පිළිතුරු පත්‍ර ද සමඟ විශේෂ විමර්ෂණ ලිපියක් තමාට එවන ලෙසත් උපදෙස් දුන් බවත් පැවැසීය. මේ විභාග මධ්‍යස්ථානයේ ඊයේ සවස්වරුවේ විභාග නොපැවැත්වීම නිසා ඇය වෙනුවෙන් කාලයක් ලබාදීමට ගැටලු ඇති නොවු බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=n1008129</link>
    <topic>රජරට සරසවියේ ගුටි කෙළියෙන්සිසුන් 3ක් රෝහලේ</topic>
    <author>අනුරාධපුර මධ්‍යම විශේෂ – ඒ. ජී. පෙරේරා</author>
    <content>මිහින්තලය රජරට විශ්ව විද්‍යාලයේ කළමනාකරණ පීඨයේ සිසුන් දෙපිරිසක් අතර ඇතිවූ ගුටිබැට හුවමාරුවක් හේතුවෙන් තුවාල ලැබූ සිසුන් තිදෙනකු මිහින්තලය රජයේ රෝහලට ඇතුළු කර ඇති බව මිහින්තලය පොලීසිය කියයි.පසුගිය (9) දා දහවල් කළමනාකරණ පීඨයේ හතරවැනි වසරේ ඉගෙනුම ලබන සිසුන් කිහිපදෙනකු ආපන ශාලාව තුළ සිදුවූ බහින්බස් වීමක් දුරදිගයාමෙන් මේ ගුටිබැට හුවමාරුව සිදුවී ඇත. පසුව ගුටිබැට හුවමාරුවෙන් තුවාල ලැබූ සිසුන් තිදෙනාම රෝහල්ගත කර තිබේ.ගුටිබැට හුවමාරුවෙන් තුවාල ලබා ඇත්තේ හතරවැනි වසරේ ඉගනුම ලැබූ ජයන්ත සෙනවිරත්න, සුගන්දික ලක්මාල් ලිවේරා හා උදිත පි‍්‍රයංකර කුරුප්පු නමැති අයයි.මේ සිදුවීමෙන් පසු රජරට විශ්වවිද්‍යාලයේ කළමනාකරණ පිඨය තාවකාලිකව වසා දැමීමට විශ්වවිද්‍යාල පාලනාධිකාරිය තීරණය කර ඇත. පෙරේදා (10) සිසුන්ට නේවාසිකාගාරවලින්ද පිටවන ලෙස දන්වා තිබේ.සිද්ධිය සම්බන්ධයෙන් මිහින්තලය පොලීසිය පරීක්ෂණ සිදුකරන අතර මෙතෙක් කිසිවෙකුත් අත්අඩංගුවට ගෙන නොමැති බවද අනාවරණය විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=n10081210</link>
    <topic>වැලිකඩ බන්ධනාගාරයේ දීසිරකරුවෝ දෙදෙනෙක් ගැටීඅයෙක් මරුට</topic>
    <author>බුද්ධිකා ඉඹුලාන</author>
    <content>කොළඹ වැලිකඩ මැගසින් බන්ධනාගාරයේ සිරකරුවකු තවත් සිරකරුවකුට උල් ආයුධයකින් ඇනීමෙන් එක් සිරකරුවකු මිය ගොස් ඇත. මෙසේ මිය ගොස් ඇත්තේ පෙරේදා (10) මත්ද්‍රව්‍ය සිද්ධියකට චෝදනා ලැබ රක්ෂිත බන්ධනාගාර ගත කළ මලින්ද පෙරේරා නැමැත්තෙකි.එම ආරවුල බේරා දැමීමට පැමිණි තවත් රක්ෂිත බන්ධනාගාර සිරකරුවකු බරපතළ තුවාල ලබා ජාතික රෝහලට ඇතුළත් කර තිබේ.යකඩ උලකින් මිය ගිය පුද්ගලයාගේ බෙල්ලට සහ පිටට තදින් පහර එල්ල කර ඇති අතර ජාතික රෝහලට ගෙන යන අතරතුර දී ඔහු මිය ගොස් තිබේ.වසර ගණනාවක සිට මත්කුඩු සිද්ධියක් සම්බන්ධයෙන් ද පැවත එන පෞද්ගලික කෝන්තරයක් මත මේ ගැටුම ඇතිවී ඇති අතර ඝාතනය කිරීමට යොදා ගත් උල් ආයුධය රෙදි කැබැල්ලක සගවා ගෙන සැකකරු පැමිණ තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=n10081211</link>
    <topic>පරිසර දූෂකයන් 2000ක් දැලේ</topic>
    <author>විජයානි එදිරිසිංහ</author>
    <content>ඩෙංගු උවදුර පැතිරීමට ඉවහල් වන පරිදි පරිසරයට හානි කරමින් ක්‍රියාකළ පාරිසරික දූෂිතයන් දෙදහසක් අත්අඩංගුවට ගෙන තිබේ.ආරක්ෂක ලේකම් ගෝඨාභය රාජපක්ෂ මහතාගේ උපදෙස් පරිදි දිවයින පුරා පිහිටවූ පාරිසරික පොලිස් ඒකක 143ක් මඟින් ඔවුන් අත්අඩංගුවට ගෙන ඇත. පසුගිය ජූලි 12 වැනිදා පාරිසරික පොලීසි පිහිටවනු ලැබිණි. එදින සිට ජූලි 30 දක්වා සති දෙකක් තුළ සිදුකළ මෙහෙයුම්වලදී ඔවුන් කොටුකර ගැනීමට හැකිවී තිබේ.පරිසරය හානි කරමින් නීතියට පටහැනිව ක්‍රියාකළ පරිසර දූෂිතයන්ට එරෙහිව නඩු 1156ක් පවරා ඇති බව පාරිසරික පොලිස් කොට්ඨාසය බාර නියෝජ්‍ය පොලිස්පති අනුර සේනානායක මහතා පැවැසී ය.රටපුරා පාරිසරික පොලිස් ඒකක 143ක් පිහිටුවා තිබේ. එම ඒකකවල නිලධාරීන් දිවා රෑ සිදුකළ මෙහෙයුම්වල ප්‍රතිඵලයක් වශයෙන් මේ පිරිස අත්අඩංගුවට ගැනීමට හැකි වී තිබේ. පාරිසරික පනත උල්ලංඝනය කරමින් විවිධ වැරැදි සඳහා අත්අඩංගුවට පත් පිරිස අතර මහාමාර්ගයේ කුණු දැමූ 504 නිවාස අවට මදුරුවන් බෝ වෙන පරිදි පරිසරය අපවිත්‍ර කිරීම් 155ක්, අනවසර ඉදිකිරීම් 12ක්, නීති විරෝධී දැව කැපීම හා ප්‍රවාහනය 42ක් රක්ෂිත වනාන්තර කපා හානි කිරීම් 6ක් , අනවසර මැණික් ගැරීම් 9ක්, අනවසර මුහුදු වෙරළ ගොඩ කිරීම්, මැටි හා වැලි ගොඩ දැමීම් සිදුකළ 208ක්, අනවසර කොරල් පර කැඩීම් 07ක්, පහත් බිම් ගොඩ කිරීම් 8ක්, වායු දූෂණ 1ක් හා වෙනත් පාරිසරික හානි 104 මේ අතර වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=n10081212</link>
    <topic>පරීක්‍ෂාවට ලක් කරන නිවාස 100 කින්50ක් ඩෙංගු මදුරු ආකර</topic>
    <author>සන්ධ්‍යා කරුණාරත්න</author>
    <content>මෙතෙක් රටේ සිදුකර ඇති ඩෙංගු මදුරු මර්දන වැඩසටහන්වලට අනුව පරීක්‍ෂා කරන හැම නිවාස සියයකින්ම නිවාස 50 ක පමණ ඩෙංගු මදුරුවන් බෝවන ස්ථාන පවතින බවට වාර්තා වෙයි.ඩෙංගු මදුරු මර්දන වැඩසටහන් ක්‍රියාත්මක කළ ද මේ සඳහා ඇතැම් පුද්ගලයන්ගේ දායකත්වය අඩුවීම මීට හේතුව වන්නේ යැයි වසංගත රෝග විද්‍යා අංශය සඳහන් කරයි.ඉකුත් ජනවාරි මාසයේ සිට මේ දක්වා ඩෙංගු රෝගීන් 25011 ක් ද, මරණ 177 ක් ද, වාර්තා වී ඇත.රෝගීන් 4112 ක් ලෙස කොළඹ දිස්ත්‍රික්කයෙන් වැඩිම පිරිසක් ද වාර්තාවන අතර ගම්පහ දිස්ත්‍රික්කයෙන් 2972 ක්, යාපනයෙන් 2552 ක් වාර්තා වී ඇතැයි වසංගත රෝග විද්‍යා අංශයේ වෛද්‍ය තුෂාන්ති විජේසිංහ මහත්මිය ප්‍රකාශ කළාය.අසාධ්‍ය ඩෙංගු රෝගීන්ට ලබා දෙන ඩෙක්ස්ට්‍රෑන් 40 ඖෂධය ශිරාගත ඖෂධයක් ලෙස රෝගියාට ලබාදෙන බවත්, මේ ඖෂධය ලබා දීමෙන් ඩෙංගු රෝගය මර්දනය කළ හැකි යැයි ජනතාවගේ වැරැදි මතයක් ගොඩනැඟිය හැකි බවත්, ඇය ප්‍රකාශ කළාය.ඩෙංගු මර්දනය කිරීමට නම් තමා ජීවත්වන පරිසරය අනිවාර්යයෙන් ම පිරිසුදු කළ යුතු යැයි ද, වසංගත රෝග විද්‍යා අංශය ජනතාවට අවධාරණය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=n10081213</link>
    <topic>ආරක්‍ෂක නියාමකගේ ඇසට වැලි ගසාසිරකරුවෙක් රෝහලෙන් පැන ගිහින්</topic>
    <author>අමල් යශෝමන් ජයසිංහ</author>
    <content>විවිධ වැරදි සම්බන්ධයෙන් බන්ධනාගාර ගත ව සිටි සිරකරුවකු කළුතර නාගොඩ රෝහලේ නේවාසිකව ප්‍රතිකාර ලබමින් සිටිය දී පෙරේදා (10) දා සවස පලා ගොස් තිබේ.මෙලෙස පලාගොස් ඇත්තේ මහනුවර උඩබාගේ ප්‍රදේශයේ පදිංචිකරුවකු වන නාගොඩ රෝහලේ 8 වන වාට්ටුවේ ප්‍රතිකාර ලැබූ මොහොමඩ් ජුනයිඩීන් (37) නමැති පුද්ගලයෙකි.බන්ධනාගාරයේ දී අසනීප තත්ත්වයක් තමන්ට ඇති බවට පැවසීමෙන් පසු කළුතර නාගොඩ රෝහලට ඇතුළත් කර සිටි මෙම සිරකරු රැකවළේ පසු වූ ආරක්ෂක නියාමකයන්ගෙන් මිදී පලාගොස් ඇත.මොහු අත්අඩංගුවට ගැනීම සඳහා පරීක්ෂණ ආරම්භ කර ඇති බවත්, මේ සඳහා මහජන සහාය අපේක්ෂා කරන බවත් කළුතර පොලිස් අධිකාරි ලලිත් පතිනායක මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=n10081214</link>
    <topic>එල්ටීටීඊ ජාත්‍යන්තර ක්‍රියාකාරකම් මැඬීමට කැනඩා - ශ්‍රී ලංකා සාකච්ඡා</topic>
    <author>මහින්ද අලුත්ගෙදර</author>
    <content>නීති විරෝධී සංක්‍රමණිකයන් ගේ පැමිණීම සහ එල්.ටී.ටී.ඊ ජාත්‍යන්තර ක්‍රියාකාරකම් සම්බන්ධයෙන් ගත යුතු ක්‍රියා මාර්ග පිළිබඳව කැනඩාවේ ශ්‍රී ලංකා තානාපතිවරයා සහ එරට ආගමන විගමන හා පුරවැසිභාවය පිළිබඳ ඇමැතිවරයා අතර විශේෂ සාකච්ඡාවක් පවත්වා ඇත.මේ දෙදෙනා අතර පැවැති සාකච්ඡාවට අමතරව කැනේඩියානු විදේශ කටයුතු, අන්තර් ජාතික වෙළෙඳ හා පුරවැසිභාවය පිළිබඳ අමාත්‍යාංශ නිලධාරීන්, කැනඩා රාජකීය පොලිස් නිලධාරීන් හා එරට බුද්ධි අංශ ද සමඟ ද සාකච්ඡා කැර ඇතැයි තානාපති ආරංචි මාර්ග පවසයි.විවිධ සංවිධාන වලට මුවා වී කැනඩාවේ සිදු කරන එල්.ටී.ටී.ඊ ක්‍රියාකාරකම් පිළිබඳව දැනුවත් කළ ශ්‍රී ලංකා මහ කොමසාරිස්වරයා ඒ සඳහා ජාත්‍යන්තර වශයෙන් පවතින තර්ජන පිළිබඳව ද අවධානය යොමු කැර තිබේ.තවද මෙවැනි ක්‍රියාවලින් රටේ ආරක්ෂාවට සිදුවන තර්ජන නවතාළීම සඳහා ජාත්‍යන්තර හා තානාපති මට්ටමින් සම්න්ධීකරණයක් අවශ්‍ය බවද සාකච්ඡාවට ලක්ව ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=r1008121</link>
    <topic>පිටරට මෝස්තර අපේ කර්මාන්තයට මරු පහරක්</topic>
    <author>ගම්පහ සංචාරක - නිමල් ජයසිංහ</author>
    <content>පිටරටවලින් එන රන් අබරණ නිසා අපේ කර්මාන්තකරුවන්ට මහත් දුෂ්කරතාවකට මුහුණ පෑමට සිදුව ඇත. විශේෂයෙන් ඉන්දියානු භාණ්ඩ ගෙන්වීමද, ඉන්දියානු කුලීකරුවන් අඩු මුදලට කොළඹ රන් ආභරණ කර්මාන්ත ශාලාවල සේවයට ගැනීමද ගැටලුවක් වී ඇතැයි පුරා වසර 20ක් තිස්සේ රන් ආභරණ නිපදවීමේ කර්මාන්තයේ යෙදී සිටින වෑබඩ උතුර ප්‍රදේශයේ පදිංචි ප්‍රදීප් නිශාන්ත මහතා කීවේය. මේ කර්මාන්තයේ යෙදී සිටින අය හමුවීමට ගිය නිරීක්‍ෂණ චාරිකාවේදී ඔව්හු මෙසේ පැවසූහ.එල්. ඩබ්ලිව්. ඉන්දික මහතා - ප්‍රථමයෙන්ම තාත්තා, අයියා, මල්ලී එකතු වී වැඩ කළා.පසුව 14 දෙනකු පමණ අප සේවයට එක්වුණා. ඒ වසර 10කට පමණ පෙරයි. පසුව රන් භාණ්ඩ පිටරටින් ගෙන්වීමත්, රන් මිල වැඩිවීම නිසාත්, සුළු නිෂ්පාදකයන් වූ අපට කටයුතු කිරීම අපහසු වුණා. අපි අතින් කරන රන් ආභරණ වලට වඩා මැෂින්වලින් නිෂ්පාදිත රන් ආභරණවලට ජනතාව කැමැතියි. ඒ නිසා අපේ අලෙවිය අඩුයි.වෑබඩ බටහිර කොට්ඨාසයේ ග්‍රාම නිලධාරී අශෝක දේවප්‍රිය රාජපක්‍ෂ මහතා - මේ ප්‍රදේශයේ 75% පමණ අය පරම්පරාවෙන් රන් රිදී හා කම්මල් කර්මාන්තය කරනවා. අද රන් පවුම්වල මිල රුපියල් 36000/- පමණ වීම නිසා මේ ප්‍රදේශවල එම කර්මාන්තයේ යෙදෙන සුළු කර්මාන්තකරුවන්ට එය තදින් බලපා තිබෙනවා. කලකට පෙර රන් රිදී කර්මාන්තකරුවන්ට නිෂ්පාදන සඳහා යම් ප්‍රමාණයක රන් රිදී ප්‍රමාණයක් ලැබී තිබුණා. මේ වන විට ඒ අනුග්‍රහයන් ඔවුන්ට නොලැබෙන බව පවසනවා.තම රන් ආභරණ කර්මාන්තය කරගෙන යන්න වෙළෙඳපොළ සහ යටිතල පහසුකම් ලබා දෙන්න කියා ඔවුන් ඉල්ලා සිටිනවා.වෑබඩ පදිංචි පරම්පරාගත රන් ආභරණ නිපදවූ ආනන්ද විමලසේන මහතා - එවකට දේවරූප, කුරුස, පංචායුධ හැදුවා. හිටපු ජනාධිපතිනියගේ යුගයේ “සප්තා ගිවිසුම” නිසා ඉන්දියාවෙන් රන් භාණ්ඩ මෙරටට ගෙන්වූවා. අඩු කුලියට ඉන්දියානු කම්කරුවන්ද පැමිණ වැඩ කළා. අපේ කර්මාන්තකරුවන් මේ නිසා පසුබෑමකට ලක්වුණා. එදා රජ කාලයේ සීතාවක රාජ්‍යයේ රජුට ඔටුන්න හදපු අයත් වෑබඩ ගමේ පදිංචිව සිටි අයයි.රජුගෙන් නම්බුනාම පවා ලබාගෙන තිබෙනවා. එවකට ඔටුනු පලන් ආචාරිගේ යන නම්බුුනාමය පවා රජතුමන් ප්‍රදානය කළේ මේ ගමේ අයටයි. දක්‍ෂ ශිල්පීන් එදා රජ කාලයේ සිට වෑබඩ ගමේ හිටියා. ඉසුරුමුණි විහාරයේ දොරේ යතුරු තහඩුව ද එදා තනා දුන්නේ වෑබඩ ශිල්පීන්ය. පේරාදෙනියේ සංගිලි පාලම හැදීමටත් වෑබඩ ශිල්පීන් සහභාගි වුණා.රන් අභරණ කර්මාන්තයේ යෙදෙන සුළු කාර්මිකයන්ට අවශ්‍ය මෙවලම් ලබාගැනීමට බැංකු මඟින් රුපියල් ලක්‍ෂයේ සිට ලක්‍ෂ 5 දක්වා මුදලක් හෝ ලබාගැනීමට පහසුකම් සලසා දෙන ලෙස මේ ප්‍රදේශයේ කාර්මිකයෝ ඉල්ලා සිටිති.වෑබඩ ප්‍රදේශයේ රන් භාණ්ඩ කර්මාන්තය සේම කම්මල් වැඩ කටයුතු කරන පවුල් විශාල සංඛ්‍යාවක් ඇත. ඒ කර්මාන්තයේ යෙදෙන යූ. ඒ. නවරත්න මහතා මෙසේ කීවේය.අපි කම්මල් කර්මාන්තය පරම්පරාවෙන් පරම්පරාවට කරගෙන එනවා. අපේ වැඩිහිටි අයගෙන් පසු මේ කර්මාන්තයට එන අය අඩුවෙලා. රජකාලේ සිට මේ කර්මාන්තය තිබුණා. දැන් අඩු මුදලට පිටරටින් සවිය, ශක්තිය නැති භාණ්ඩ ගෙන්වනවා.අපේ භාණ්ඩ ඉහළ ප්‍රමිතියේ. එහෙත් මුදල් ටිකක් වැඩි නිසා ගන්නේ අඩු මුදලට එන පිටරට බාල නිෂ්පාදන. නගුල වෙනුවට ට්‍රැක්ටරය භාවිතා වීමත් ගැටලුවක් වුණා. වානේ දුනු මිල වැඩියි. අඟුරු මිල වැඩියි. අපේ ප්‍රශ්න වැඩි වෙනවා. දැනට අපේ ගමේ කම්මල් 200ක් පමණ තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=r1008122</link>
    <topic>පාසල් බස්රථ - දුම්රිය අනතුරබස් රියැදුරා රිමාන්ඩ්</topic>
    <author>හෝමාගම සංචාරක මංජුල හිරිපිටිය</author>
    <content>පාසල් සිසුන් ප්‍රවාහනය කරනු ලබන බස් රථ රියදුරකු නොසැලකිලිමත් ලෙස බස්රථය ධාවනය කැර, දුම්රියක ගැටීමේ සිද්ධිය සම්බන්ධයෙන් අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව හෝමාගම අතිරේක දිසා විනිසුරු හා මහේස්ත්‍රාත් සුමිත් පෙරේරා මහතා රියදුරා රක්ෂිත බන්ධනාගාර ගත කොට තැබීමට නියෝග කෙළේය.මෙලෙස රක්ෂිත බන්ධනාගාර ගත කරන ලැබුවේ පාදුක්ක ප්‍රදේශයේ පදිංචි පී.ඩී. ලීලාරත්න නැමැති බස්රථ රියැදුරෙකි. දුම්රිය හරස් මාර්ගය ආසන්නයේදී දුම්රිය නළාව අවස්ථා කීපයක් නාද කරද්දීත් හරස් මාර්ගය පසු කර යෑමට ගිය අවස්ථාවේ දී බස්රථය දුම්රියේ ගැටී ඇතැයි පොලිසිය පවසයි.අනතුර කැලණිවැලි දුම්රිය මාර්ගයේ හෝමාගම පනාගොඩ දුම්රිය ස්ථාන අතර පිහිටි අලව්විමාන දුම්රිය හරස් මාර්ගයේදී සිදු වී ඇත. අනතුරෙන් බස්රථයේ සිටි සිසුන්ට තුවාල සිදු වී නොමැති අතර බස්රථයට බරපතළ හානි සිදුවී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=r1008123</link>
    <topic>බිරියන් දෙදෙනකු සමඟදීග කන්න ගිහින් කොටුවෙයි</topic>
    <author>නිට්ටඹුව සමූහ ජෙනට් ජයසිංහ</author>
    <content>නිට්ටඹුව යටිහේන ප්‍රදේශයේ දෙදරු පියකු නීත්‍යානුකූල විවාහයෙන් වෙන් නොවී රහසිගතව දෙවන විවාහයක් කරගෙන විවාහ දෙකම බිරින්දෑවරුන් දෙදෙනාටම නොදැනෙන ලෙස කරගෙන යෑමේ අපූරු සිදුවීමක් ගම්පහ විශේෂ අපරාධ විමර්ශන අංශයට ලැබී තිබේ.නිට්ටඹුව ප්‍රදේශයේ පදිංචි හතළිස් හැවිරිදි අයකුª මෙයට වසර ගණනාවකට පෙර මාපිය ආශිර්වාදය මැද නීත්‍යානුකූලව විවාහ ගිවිස ගෙන ඇත. එම විවාහයෙන් ඔහුට දාහතර හැවිරිදි සහ එකොළොස් හැවිරිදි දරු දෙදෙනෙක්ද සිටී.එළවළු අලෙවි කිරීමේ වෙළෙඳ ව්‍යාපාරයක් පවත්වා ගෙන ගිය ඔහුගේ ගති පැවතුම් හා ගෙදරට ලබාදෙන මුදල් දිනෙන් දින අඩුවීම නිසා බිරිය අසල්වැසියන්ගෙන් ඒ පිළිබඳව විමසා සිටියාය.බිරියගේ පියාට ලැබුණු තොරතුරක් අනුව මොහු ගැන සොයා බලන විට මොහු බානගල වත්ත කිරිඳීවැල පාර පූගොඩ විසිදෙහැවිරිදි කාන්තාවක සමඟ 2008 නොවැම්බර් මස විවාහ වී තිබේ.දෙවන වර විවාහ වූ කාන්තාවද මෙයට පෙර නීත්‍යානුකූලව විවාහ වී සිටින තැනැත්තියක් වන අතර දෙදෙනා රහසිගත ලෙස දෙවන විවාහය පවත්වාගෙන ගොස් ඇත. පළමු විවාහයෙන් නීත්‍යානුකූලව වෙන් වීද නැත. විවාහ වීම බහු විවාහ චෝදනා යටතේ මොවුන් දෙදෙනා අධිකරණය හමුවට පැමිණ වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=r1008124</link>
    <topic>ඉංගිරිය බස් මගීන්ගෙන් ගාස්තු අය කරන විදිහ අසාධාරණ ලු</topic>
    <author>ඉංගිරිය මධ්‍යම සමූහ</author>
    <content>ඉංගිරිය පාදුක්ක මාර්ගයේ බස්රථවල ගමන් ගන්නා මඟීන්ගෙන් අසාධාරණ අන්දමින් ගාස්තු අය කරන බවට මඟීහු චෝදනා කරති.මේ මාර්ගයේ වසර ගණනාවක් ක්‍රියාත්මක වූ දුර සීමා ක්‍රමය සංශෝධනය කර ඇති අතර එම නව ක්‍රමය අනුව මීට පෙර රුපියල් 6කට ගමන් කළ දුර ප්‍රමාණය අඩුකර ඇත. මේ නිසා කලින් රුපියල් 6කට ගිය දුර යෑමට රුපියල් 9ක් අය කරයි.රුපියල් 9 ගාස්තුව දෙනවිට රුපියල් දහයක් ගෙවීමට මඟීන්ට සිදුවී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=r1008125</link>
    <topic>ඉස්කෝලෙයි-වැවයි හදලා දෙන්න</topic>
    <author>ගාමිණී ජයසිංහ</author>
    <content>ත්‍රස්තවාදී ප්‍රහාර හේතුවෙන් සිය උපන් බිම්කඩ පවා අහිමිව වසර දහනවයක් පමණ අවතැන් කඳවුරුවල අපමණ දුක් පීඩාවන්ට ගොදුරු වූ පදවිය ප්‍රාදේශීය ලේකම් කොට්ඨාසයේ ඌරෑව, ඕමාරකඩ, කෝන්වැව, කම්බිලිවැව හා වෙහෙරවැව ආදී ගම්මානවල ජනතාව අද යළි සිය ගම්බිම්වලට යෑමේ සිහිනය සැබෑ කර ගනිමින් සිටිති.ත්‍රිකුණාමලය දිස්ත්‍රික්කයට මායිම්ව යාන්ඔය අසබඩ පිහිටි ඕමාරකඩ සහ ඌරෑව ගම්මානවල ජනතාවගේ ප්‍රධාන ජීවනෝපාය මාර්ගය වන්නේ සාම්ප්‍රදායික කෘෂිකර්මාන්තයයි. එම ගම්මානවල පිහිටි වැව්වල ජලයෙන් පෝෂණය වන කුඹුරු අක්කර තුන්සියයක් පමණ තිබෙන අතර ප්‍රදේශයේ ජීවත්වන පවුල් දෙසීයක් පමණ මේ කෙත් යායෙන් ලැබෙන අස්වැන්නෙන් කුසගිනි නිවා ගනී.දශක දෙකකට පමණ පසු යළි ඔවුන් තම ගම්බිම් වෙත පැමිණි විට අපමණ දුක් මහන්සියෙන් වවා තිබූ වතුපිටි සොහොන් පිටි බවට පත්ව තිබූ අතර, ඇතැම් වගාවන්, නිවාස වල් අලින්ගේ රජදහන් බවට පත්ව තිබිණි. ඇතැම් නිවාස වනයට යටව තිබිණි. කුඹුරු පුරන්ව, ඇළවේලි, වැව් ගොඩ වී මිනිස් වාසයක නටබුන් පමණක් ඉතිරිව තිබිණි.එනමුත් මෑතක සිට ආරක්‍ෂක හමුදාවන්ගේද සහාය ඇතිව මේ ගම්වල යළි පදිංචියට ගොස් තම කෙත් වතු අස්වද්දන්නට, පුංචි පැලක් ඉදිකර ගන්නට ඔවුන් දරන වෙහෙස සැබවින්ම ඔවුන්ගේ ජීවිතවලට වෙහෙසක් නොව මහත් වූ අස්වැසිල්ලකි. මේ එවන් වූ උදාර ආත්ම ශක්තියන් හෙබි ගම්වාසීන් කිහිප දෙනකු පැවසූ අදහස්ය.ටී. මල්ලිකා මහත්මිය - යුද්ධය හින්දා අපි විඳපු දුක් කන්දරාව වචනවලින් කියන්න බැහැ. කොටි ගහලා එදා ගමෙන් යනකොට, පණ තිබුණත් හිතින් අපි මැරුණා හා සමානයි. අවුරුදු 19 කට විතර පස්සේ ඇවිත් බලනකොට ගෙවල් තිබුණු තැනකවත් නැහැ. වල් අලි හැමදේම විනාශ කරලා. කොටි අපේ ජීවිත විනාශ කරලා දැම්මා. ඒත් අද සතුටකට තියෙන්නේ දරු පැටවුන්ට නිදහසේ ජීවත්වෙන්න රටක් තියෙන එකටයි.චන්ද්‍රලතා මහත්මිය - මම ඌරෑව ගමේ. එදා කොටි ගහලා අපි මේ ගමෙන් යනකොට දරු පැටව් පුංචි එවුන්. ඒ වුණත් හරි අමාරුවෙන් පදවියේ ඉස්කෝලවලට යවලා ඔවුන්ට අකුරු ටිකක් ඉගැන්නුවා. දැන් යුද්දේ ඉවර වෙලා. ඒ වුණත් අපිට ගොවිතැනක් බතක් කර ගන්න වතුර ටිකක් නැහැ හරියකට. යුද්ධෙ කාලේ වැව් ගොඩවෙලා, ඇළ වේලි වැහිලා අපි ආණ්ඩුවෙන් ඉල්ලන්නේ මේ ටික විතරයි. අපිට ගමේ ඉස්කෝලේ හදලා, වැව් අමුණු ටික හදලා දෙන්න.ඌරෑව ඩී. ගුණවර්ධන මහතා - ඇස් පේන ඕනෑ කෙනකුට තේරෙනවා අපේ ගෙවල්වලට වෙලා තියෙන දේ. මේ ගම්වල සමහර අයට අනාථ කඳවුරුවලම ඉන්න වෙලා තියෙන්නේ ගෙයක් හදාගෙන ගමට එන්ඩ බැරි නිසයි.පදවිය ප්‍රාදේශීය ලේකම්වරයාගේ දැනුවත් කිරීම මත ගම්වැසියන්ගේ දුෂ්කරතාවන් පිළිබඳ සොයා බැලීමට පසුගිය දිනෙක ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා ඇතුළු රජයේ නියෝජිතයන් පිරිසක් ගම්වල නිරීක්‍ෂණ චාරිකාවකට එක්වූහ.ඌරෑව හා ඕමාරකඩ ජනතාවගේ පානීය ජල ප්‍රශ්නයට විසඳුමක් ලෙස පොදු ළිඳක් ඉදිකර දීමට මෙහිදී අමාත්‍ය තිස්ස කරල්ලියද්ද මහතා එකඟ විය. එමෙන්ම උතුරුමැද පළාත් සභාවේ කෘෂිකර්ම අමාත්‍යාංශය හරහා ඌරෑව හා ඕමාරකඩ වැව් මෙන් ම ඇළවේලි පද්ධතිය ප්‍රතිසංස්කරණය කිරීමටත් මෙහිදී රජයේ නියෝජිතයෝ එකඟතාව පළකළහ.වැසී ඇති පාසල් යළි ආරම්භ කිරීමට රජයේ මැදිහත්වීම ලබාදීමට ද මහජන නියෝජිතයන් එකඟ විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=s1008121</link>
    <topic>ක්‍රිකට් සභාපතිවරයා අද යාපනයේ සංචාරයක</topic>
    <author>ෆවුස් මොහොමඩ්</author>
    <content>යාපනයේ පාසල්වල ක්‍රිකට් ක්‍රීඩාව දියුණු කිරීම පිළිබඳව සැළසුම් කිරීමේ අරමුණින් ශ්‍රී ලංකා ක්‍රිකට් ආයතනයේ සභාපති ඩී. එස්. ද සිල්වා මහතා අද (12) යාපනයේ සංචාරයක නිරත වෙයි.උතුරු නැඟෙනහිර ආණ්ඩුකාර ජී. එල්. චන්ද්‍රසිරි මහතාගේ ආරාධනාවක් මත යෙදෙන මේ සංචාරයට ක්‍රිකට් ක්‍රීඩා පිටි ඉංජිනේරුවරයකු සහ අනුරුද්ධ පොලොන්නෝවිට මහතා එක්වී සිටිති.යාපනයේ පාසල් සිසුන්ට අඩුවක්ව පැවැති ටර්ෆ් (Turf) විකට්ටුවක් සහිත ක්‍රීඩාංගණයක් යාපනයේ ඉදිකිරීමට සැළසුම් කිරීම මේ සංචාරයේ අරමුණ වී ඇත.පාසල් සිසුන්ගේ ක්‍රිකට් ක්‍රීඩාව වැඩිදියුණු කිරීමට ජනාධිපති මහින්ද රාජපක්ෂ මහතා ගෙන යන වැඩපිළිවෙළ අනුව ක්‍රියාත්මක වන මෙමඟින් යාපනයේ පාසල් ක්‍රිකට් ක්‍රීඩකයන්ට ටර්ෆ් විකට්ටු සහිත කොළඹ ක්‍රීඩාංගණවල ක්‍රීඩා කිරීමට අවශ්‍ය අත්දැකීම් සහ පුහුණුව ලැබෙනු ඇත.2008 වසරේ දී යාපනයේ පාසල් 300 ක් ක්‍රිකට් ක්‍රීඩාවට යොමුවී සිටි අතර එය මේ වනවිට පාසල් 426 ක් දක්වා වර්ධනය වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=s1008122</link>
    <topic>ඉන්දියාව පරදවා ලකුණු 200ක විශිෂ්ට ජයක් නවසීලන්තයට</topic>
    <author/>
    <content>රංගිරි දඹුලු ක්‍රීඩාංගණයේදී පැවැත්වෙන තුන්කොන් ක්‍රිකට් තරගාවලියේ පෙරේදා පැවැති පළමු තරගයේදී ඉන්දියාව පරදවා ලකුණු 200ක විශිෂ්ට ජයක් ලබා ගත් නවසීලන්ත කණ්ඩායමේ ඩැරල් ටෆී ඉන්දීය නායක මහේන්ද්‍ර සිං දෝනි දුවද්දී දවාලීමකට හසුකරගනු අයුරු මෙහි දැක්වේ. පළමුව පන්දුවට පහරදුන් නවසීලන්තය ඕවර 48.5 කදී සියලු ක්‍රීඩකයින් දැවී ලබාගත් ලකුණු 288ට. පිළිතුරු වශයෙන් ඉන්දීය කණ්ඩායමට ලබාගත හැකිවූයේ ඕවර 29.3 කදී ලකුණු 88 ක් පමණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=s1008123</link>
    <topic>චැම්පියන්ස් ලීග් ක්‍රිකට් සැප්තැම්බරයේ දකුණු අපි‍්‍රකාවේදී</topic>
    <author>ෆවුස් මොහොමඩ්</author>
    <content>ඉන්දීය ඕස්ට්‍රේලියානු සහ දකුණු අපි‍්‍රකානු ක්‍රිකට් පාලක මණ්ඩල ඒකාබද්ධව සංවිධානය කරනු ලබන චැම්පියන්ස් ලීග් ඕවර විස්සයි 20 ක්‍රිකට් තරගමාලාව සැප්තැම්බර් 10 වැනිදා දකුණු අපි‍්‍රකාවේදී ආරම්භ වීමට නියමිතය.ඉන්දියාව, ඕස්ට්‍රේලියාව, දකුණු අපි‍්‍රකාව, කොදෙව් දූපත්,, නවසීලන්තය සහ ශශ්‍රී ලංකාවේ දේශීය තරග බිමේ ඕවර විස්සයි 20 ක්‍රිකට් සූරතාවට හිමිකම් කියන කණ්ඩයම් 10 ක් තරග වදින මේ තරගමාලාව මෙවර පවත්වනු ලබන්නේ දෙවැනි වතාවටය.පසුගිය ඉන්දීය පි‍්‍රමියර් ලීග් තරගමාලාවේ සූරතාව, අනුසූරතාව සහ තෙවැනි ස්ථානය ලබාගත් චෙන්නායි සුපර් කිංග්ස්, මුම්බායි ඉන්දියන්ස් සහ රෝයල් චැලන්ජර්ස් බැංග්ලෝර් යන කණ්ඩායම් ද ඕස්ට්‍රේලියානු ඕවර විස්සයි 20 තරගමාලාවේ අවසන් තරගයට පිවිසි වික්ටෝරියා සහ දකුණු ඕස්ට්‍රේලියානු කණ්ඩායම් ද, දකුණු අපි‍්‍රකාවේ හයිවෙල්ඩ් ලයන්ස් සහ වොරියර්ස් ද, කොදෙව් දූපත් හී ගයනා කණ්ඩායමද නවසීලන්තයේ මධ්‍යම දිස්ත්‍රික් පිල සමඟ ශශ්‍රී ලංකාවේ අන්තර් පළාත් ඕවර් විස්සයි 20 සූරතාව දිනූ වයඹ කණ්ඩායම මේ තරගමාලාවට සහභාගි වෙති.පසුගිය වසරේ ඉන්දියාවේ පැවැති ප්‍රථම චැම්පියන්ස් ලීග් තරගමාලාවට කණ්ඩායම් 12 ක් සහභාගි වූ අතර එංගලන්තයෙන් සමර්සෙට් සහ සසෙක්ස් ප්‍රාන්ත තරගමාලාවට එක්වී සිටියහ. නමුත් එංගලන්ත ප්‍රාන්ත තරග වාරය අවසන් වී නොමැති මෙවර තරගමාලාව නියෝජනය කිරීමට එංගලන්ත කණ්ඩායම් සඳහා අවස්ථාවක් ලැබී නොමැත.“ඒ” සහ “බී” ලෙස කොටස් දෙකකට කණ්ඩායම් 5 බැගින් ඇතුළත්ව ලීග් ක්‍රමයට පැවැත්වෙන මෙවර තරගමාලාවේදී ඒ සහ බී කොටසේ ඉදිරියෙන්ම පසුවන කණ්ඩායම් 2 බැගින් අවසන් පූර්ව වටයට සුදුසුකම් ලබා ගනු ඇත. ඕස්ට්‍රේලියාවේ නිව් සවුත් වේල්ස් පිල පසුගිය වසරේ සුරයන් වූ අතර අනු සූරයන් වූයේ කොදෙව් දූපත් හි ට්‍රින්ඩෑඩ් සහ ට්‍රබෑගෝ කණ්ඩායමය. නමුත් ඕවර තරගමාලාවට සුදුසුකම් ලැබීමට එම කණ්ඩායම් සමත්වූයේ නැත.ඉන්දීය පි‍්‍රමියර් ලීග් තරගමාලාවේ සාර්ථකත්වයට පදනම් කරමින් ඉන්දීය, ඕස්ට්‍රේලියානු සහ දකුණු අපිි‍්‍රකානු ක්‍රිකට් බලධාරීහු විසින් සැළසුම් කරනු ලැබූ මේ තරගමාලාව වැඩිම මුදල් ප්‍රමාණයක් සංසරණය වන ක්‍රිකට් තරගමාලාවක් ලෙස සැළකේ.පසුගිය වසරේ තරගමාලාවේ මුලු ත්‍යාග මුදල අමෙරිකානු ඩොලර් මලියන 6 ක් වූ අතර සූරයන්ට අමෙරිකානු ඩොලර් මිලියන 2.5 ක් ද අනුසූරයන්ට අමෙරිකානු ඩොලර් මිලියන 1.3 ක්ද පිරි නැමිණි.මේ තරගමාලාවේ පූර්ණ අනුග්‍රහය බ්‍රයාර්ටෙල් ටෙලිකොම් සමාගම මගින් වසර 5 ක ගිවිසුම් කාලයකට මිලදී ගෙන තිබෙන අතර අමෙරිකානු ඩොලර් මිලියන 95 ක් වටිනා රූපවාහිනි විකාශන අයිතිය ESPN ස්ටාර් ස්පෝර්ට්ස් රූපවාහිනි ආයතන විසින් වසර 10 ක කාල සීමාවකට මිලදී ගෙන ඇත. අමෙරිකාවේ, මැදපෙරදිග රටවල දකුණු දිග ආසියාවේ සහ සෙසු රටවල්වල මේ තරගමාලාව විකාශය කිරීම එමගින් සිදුකෙරේ.සැප්තැම්බර් මස 10 වැනිදා සිට 26 වැනිදා දක්වා පවත්වනු ලබන මෙම තරගාවලියට පිට පිට දෙවැනි වතාවටත් සහභාගිවීමට වයඹ කණ්ඩායමට අවස්ථාව උදාවූයේ පසුගිය වසරේදී ද අන්තර් පළාත් ඕවර විස්සයි 20 සූරතාව වයඹ කණ්ඩායම විසින් දිනාගනු ලැබීම හේතුවෙනි.ජෙහාන් මුබාරක්ගේ නායකත්වයෙන් යුත් වයඹ කණ්ඩායමට මහේල ජයවර්ධන, අජන්ත මෙන්ඩිස්, ෆාර්වේස් මහරූෆ්, රංගන හේරත්, කෞෂාල් ලොකුආරච්චි, තිසර පෙරේරා, චානක වෙලගෙදර, ඉසුරු උදාන, මහේල උඩවත්ත, ජීවන්ත කුලතුංග, කෞෂාල් පෙරේරා, දමිත හුණුකුඹුර, ශාලික කරුණානායක සහ සමීර ද සොයිසා ඇතුළත් වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=s1008124</link>
    <topic>ආසියානු බීච් වොලිබෝල් තරගාවලියට ශ්‍රී‍්‍ර ලංකා පිල අද චීනයට යයි</topic>
    <author/>
    <content>චීනයේ ලියුපැන්ෂි හිදී පැවැත්වෙන 2010 AVC ආසියානු බීච් වොලිබෝල් තරගාවලියට සහභාගි වන ශ්‍රී‍ ලංකා බීච් වොලිබෝල් කණ්ඩායම අද (12) දිවයිනෙන් පිටත්වේ.ශ්‍රී ලංකා නාවික හමුදාවේ මහේෂ් පෙරේරා සමඟ වසන්ත රත්නපාල, ශ්‍රී ලංකා ගුවන් හමුදාවේ පුබුදු ඒකනායක සහ අසංක ප්‍රදීප් කුමාර ශ්‍රී‍ ලංකා බීච් වොලිබෝල් කණ්ඩායම නියෝජනය කරමින් මේ තරගාවලියට සහභාගි වෙති.ලුතිනන් කොමදෝරු එම්. පී. එස්. අලහකෝන් මහතා කණ්ඩායමේ කළමනාකරු ලෙස කටයුතු කරන අතර පුහුණුකරු ලෙස ප්‍රසන්න උදය කුමාර මහතා කටයුතු කරයි.චීනයේ පැවැත්වීමට නියමිත 16 වන ආසියාතික උළෙලට සහ ඕමානයේදී පැවැත්වෙන 2 වන ආසියානු බීච් වොලිබෝල් තරගාවලියට ප්‍රථම ජාතික බීච් වොලිබෝල් ක්‍රීඩකයනට ජාත්‍යන්තර අත්දැකීම් ලබාදීමේ පරමාර්ථයෙන් මේ තරගාවලියට ක්‍රීඩකයන් සහභාගි කරවන බව ශ්‍රී ලංකා වොලිබෝල් සම්මේලනය ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=s1008125</link>
    <topic>ගම්පහ දිස්ත්‍රික් විවෘත වොලිබෝල් තරගාවලිය 14-15දා</topic>
    <author/>
    <content>එල්ලක්කල සෙන්ට්‍රල් ක්‍රීඩා සමාජය මෙහෙයවන රෙජිනෝල්ඩ් ජයතිලක අනුස්මරණ ගම්පහ දිස්ත්‍රික් විවෘත වොලිබෝල් තරගාවලිය මේ මස 14 – 15 දිනවලදී සෙන්ට්‍රල් ක්‍රීඩා පිටියේදී පැවැත්වේ.සූරතාව දිනා ගන්නා කණ්ඩායමට කුසලානය සමග රුපියල් 15000 ක්ද අනුසූරතාව දිනා ගන්නා කණ්ඩායමට කුසලානය සමග රුපියල් 10000 ක්ද හිමි වේ. දක්ෂතම ප්‍රහාරකයා, දක්ෂතම පන්දු ඔසවන්නා, දක්ෂතම පන්දු සකසන්නා, දක්ෂතම ක්‍රීඩකයා මෙන්ම තරගාවලියේම දක්ෂතම ක්‍රීඩකයා වෙනුවෙන් කුසලාන සමග මුදලින් ත්‍යාග පිරිනැමේ. මේ මස 14 වන දින උදෑසන 9.00 ට පෙර සහභාගී වීමට කැමති සියලු කණ්ඩායම් වලට පැමිණෙන ලෙස සංවිධායකයෝ පවසති. වැඩි විස්තර 077 9521699 / 071 3586399 දුරකථන අංකයෙන් විමසිය හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=s1008126</link>
    <topic>ෂරපෝවාට තවත් ජයක්</topic>
    <author/>
    <content>සින්සිනටි කාන්තා විවෘත ටෙනිස් තරගාවලියේ පළමු වටයේදී ස්වෙට්ලානා කුසනෙට්සෝවා 6 - 4 ක්, 1 - 6ක් සහ 6 - 2 ක් ලෙස පරාජය කිරීමට මරියා ෂරපෝවා සමත් වූවාය. ආරම්භයේ සිටම උණුසුම් මුහුණුවරක් ගත් මේ තරගයේ ජයග්‍රහණය ෂරපෝවා සතු වුවද ජගත් ටෙනිස් ශ්‍රේණිගත කිරීම්වල කුසනෙට්සෝවා අභිබවා යෑමට ඈට හැකිවුයේ නැත. ෂරපෝවා ශ්‍රේණිගත කිරීම්වල 15 වැනි ස්ථානයේ රැඳී සිටින අතර කුසනෙට්සෝවාට හිමිව ඇත්තේ 14 වැනි ස්ථානයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=s1008127</link>
    <topic>ඌව පළාත් පාසල් 13න් පහළපාපන්දු සූරතා මැදගම ජාතික පාසලට</topic>
    <author>මොනරාගල සමූහ</author>
    <content>ඌව පළාත් පාසල් මලල ක්‍රීඩා තරගයේ 13න් පහළ බාලක, බාලිකා පාපන්දු තරගයේ සූරතා මොනරාගල මැදගම ජාතික පාසලේ සිසු සිසුවියෝ දිනා ගත්හ. සමස්ත ලංකා පාසල් මලල ක්‍රීඩා උළෙලට සමගාමීව බදුල්ල වින්සන්ට් ඩයස් ක්‍රීඩාංගණයේදී මේ තරගමාලාව පැවැත්විණි. දැනට වසර හතරක කාලයක සිට මොනරාගල දිස්ත්‍රික්කයට මහත් කීර්තියක් අත්කර දෙමින් මැදගම ජාතික පාසල පාපන්දු ක්‍රීඩාවෙන් අඛණ්ඩව සූරතා දිනා ගැනීමට සමත් වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=s1008128</link>
    <topic>පුත්තලම සැහැල්ලු පන්දුක්‍රිකට් තරගාවලියට අයැදුම්පත් කැඳවයි</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනයේ ක්‍රිකට් විධායකවරයා යටතේ පාලනය වන සැහැල්ලු පන්දු ක්‍රිකට් ප්‍රවර්ධන ව්‍යාපෘතිය යටතේ දිස්ත්‍රික්ක 25ක් ආවරණය වන පරිදි ක්‍රියාත්මක කරන වැඩසටහනේ පළමු දිස්ත්‍රික්ක ක්‍රිකට් වැඩසටහන පුත්තලම දිස්ත්‍රික්කයේ මැතිවරණ කොට්ඨාස 5 ආවරණය වන පරිදි පැවැත්වීමට නියමිතය.ඒ අනුව පුත්තලම දිස්ත්‍රික්කයේ හලාවත වෙන්නප්පුව, ආනමඩුව, පුත්තලම, නාත්තන්ඩිය ඒකාබද්ධව පැවැත්වෙන මේ වැඩසටහන යටතේ පැවැත්වෙන සය සාමාජික ක්‍රිකට් තරගාවලිය සඳහා මේ මස 15 වන දින දක්වා අයදුම්පත් කැඳවනු ලැබේ.ජයග්‍රාහකයන් සඳහා සූරතා කුසලානය සමග රු.30,000ක් ද අනුසූරතාව සඳහා කුසලානය සමග රු. 20,000 ක් ද තරගාවලියේ වීරයා, හොඳම පන්දු යවන්නා, හොඳම පිතිකරු , හොඳම පන්දු රකින්නා සඳහාද ත්‍යාග පිරිනැමීමට නියමිතය.මේ තරගාවලිය සඳහා අයැදුම්පත් දිස්ත්‍රික් සංවිධායක රොබින්සන් ප්‍රනාන්දු, 99/ඩී, කටාන මාවත, දංකොටුව යන ලිපිනයට එවිය යුතුය. වැඩි විස්තර 0714257018/0777074155/071 - 3200151 ලබාගත හැකිය.මේ අතර පොළොන්නරු දිස්ත්‍රික්කයේ හා ත්‍රිකුණාමල දිස්ත්‍රික්කයේ ආසන මට්ටමේ පැවැත්වෙන සය සාමාජික ක්‍රිකට් තරගාවලියේ අයදුම්පත්‍ර හා විස්තර එච්.ඩබ්ලිව්.ආරියරත්න, පොළොන්නරුව දිස්ත්‍රික් සංවිධායක , අලුවා කුඹුර, මහවිදුහල , පිඹුරැත්තෑව , පොළොන්නරුව හා 0718157950/0273271900 ලබාගත හැකිය. එම්.එම්. රොෂාන්, ත්‍රිකුණාමලය දිස්ත්‍රික් සංවිධායක, අංක 08 , ගැමුණු මාවත, කන්තලේ හා 0778767010 ලබාගත හැකිය.මේ තරගාවලිය ශ්‍රී ලංකා සැහැල්ලු පන්දු ක්‍රිකට් සම්මේලනයේ පූර්ණ අධීක්ෂණය යටතේ පුත්තලම් දිස්ත්‍රික් සැහැල්ලු පන්දු ක්‍රිකට් සංගමය සංවිධානය කරනු ලබයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=f1008121</link>
    <topic>ගස් බැඳීම සහ ගස් බැඳ ගැනීම</topic>
    <author>රාමන්</author>
    <content>දේශපාලනය කරන අයට වරප්‍රසාද ලැබෙන්නෙ ජනතාවට සේවය කරන්න. එහෙම සේවය කරන්න යෑමේ දී ඔවුන් මොනවාද කරන්නෙ කියල ජනයා බලාගෙන ඉන්නවා. මහජන ඡන්දයෙන් තේරී පත්වන නියෝජිතයන් විවිධ සමාජ තීරුවලට අයත්. ඔවුන්ගේ හැසිරීම විවිධයි. විසමයි. රටේ උත්තරීතර සභාව වන පාර්ලිමේන්තුව තුළ වුව ද එම හැසිරීම පිළිබිඹු වෙනවා. මේ නිසා පාර්ලිමේන්තුවට වුව ද හැම කෙනෙක් ම පත් වී එන්නේ නැහැ එකම මට්ටමකින්.අපරාධ චෝදනා 11ක් එල්ල වී සිටි පුලාන් දේවී වරක් ඉන්දියානු පාර්ලිමේන්තුවට තේරී පත් වුණා. දේශපාලන පක්ෂ හා කණ්ඩායම් තුළ වුව ද මේ විසමතාව දක්නට ලැබෙනවා. අනෙක් පැත්තෙන් හැසිරීම කෙසේ වෙතත් හැම කෙනෙක් ම ජනතාව පත්කර එවන අය. ඒ නිසා නායකයන්ට වුව ද ඔවුන් බාර ගැනීමට සිදු වෙනවා. ජනතාාව සමහර වේලාවට නහරකාරයන් තමන්ගේ නියෝජිතයන් ලෙස පත්කර එවන්නේ ඇයි. ජනතාවගේ එදිනෙදා ප්‍රශ්නවල දී ඔවුන් අනෙක් අයට වඩා සංවේදී නිසා. විශේෂයෙන් ම හැම තිස්සේ ම පණ්ඩිත කතා කියා ෂේප් වන අයට වඩා සංවේදී නිසා. ප්‍රශ්නයක් පැන නැගුණ මොහොතේ ම විසඳන නිසා. සලකා බලන්නම් කියා කල් අරින්නේ නැති නිසා.එහෙත් ප්‍රශ්න විසඳීමේදීත් ජනතාවට සේවය කිරීමේදීත්, කතාබහ කිරීමේදීත් හැසිරීමේදීත් මහජන නියෝජිතයන්ගේ යම් ආදර්ශයක් තිබිය යුතුයි. රටේ මූලික විනයට යටත් විය යුතුයි. පවතින නීතියට අනුව දඬුවම් පැමිණිය යුතුයි. සාමාන්‍ය කෙනෙකුගේ හැසිරීමට වඩා මහජන නියෝජිතයන්ගේ හැසිරීම සම්බන්ධයෙන් ජනතාව සංවේදියි. ඊට හේතුව ඔවුන් වරප්‍රසාද ගොන්නක් හිමි කරගෙන ජනතාවට සේවය කිරීමට කැප වී සිටින නිසා.මේ වන විට මේ රටේ ක්‍රියාත්මක වෙන්නේ වරදකට දඬුවම් දෙන වැඩවසම් නීතිය නොවෙයි. ජන සම්මත නීතිය, වරදකරුවන් උල තියන, දඩු කඳේ ගසන, ගස් බඳින නීති පසුකරලයි ජන සම්මත නීතිය හදාගෙන තියෙන්නේ. මේ පවතින නීතිය කියන්නේ රෝමානු ලන්දේසි නීතිය. කිසිම කෙනෙක් තමන්ගේ කැමැත්තෙන් වැඩ වසම් ද¼ඬුවම් වැළදගන්නේ නැහැ. වැලඳගන්නවා නම් ඔහුගේ ඔළුවේ අමාරුවක්.නැත්නම් අති විශාල ලාභ ප්‍රයෝජන රැසක් නිසයි. එහෙම වරප්‍රසාද ලබාගෙන වුව ද දඬුවමක් විඳගැනීම රජයේ සේවකයෙකුට තරම් වෙන්නේ නැහැ. තමා යම් වරදක් කර ඇත්නම් ඒ වෙනුවෙන් අදට නොගැලපෙන වැඩ වසම් දඬුවමක් විඳගන්නවා නම් එයත් වරදක්. සමස්ත රාජ්‍ය සේවයට හෑල්ලු ඛ්ලමක්. එම සේවාවේ ආත්ම ගෞරවය විනාශ කර දැමීමක්. සාමාන්‍යයෙන් ගෙදර භාර්යාව සමඟ රණ්ඩු වී ඇය ලවා ගෙයි ඇද කකුලේ හෝ කුස්සියේ කණුවක ගැට ගසා ගැනීමේ වරදක් නැහැ. එතන ඇත්තේ පෞද්ගලික ප්‍රශ්නයක්. එහෙත් රාජකාරී වශයෙන් ගස් බැඳ ගැනීමට ඉඩදීමත් වරදක්.පසුගියදා සිදු වූ කැලණියේ සමෘද්ධි නිලධාරියා ගස් බැදීම විග්‍රහ කළ යුත්තේ මෙවන පසුබිමක් තුළයි. එම සමෘද්ධි නිලධාරියා විසින් එම ද¼ඬුවම් විදගත්තා නම් එයත් වරදක්. දේශපාලනඥයෙක් ඊට මැදිහත් ව ඒ සඳහා ඔහු යොමු කළා නම් එය ද වරදක්.‘අනේ මම දුන් දඬුවමක් නොවෙයි. එයාම ඒක කරගත්තා’ කියා දේශපාලනඥයාට බේරෙන්න බෑ. එම කාරණය රට පිළිගන්නේ නෑ. රටේ සම්මතය වෙමින් පවතින්නේ එය රට කරවන දේශපාලනඥයකුගේ බලහත්කාර කමක්, නැත්නම් බලපෑමකට බයට සිදු වූවක් විදියටයි. ජනතාවට සේවය කළ යුත්තේ ඊට යොමු කරවනු ලබන සේවාවන් අපහාසයට උපහාසයට ලක් නොවන ලෙස, දඬුවම් පැමිණිය යුත්තේ රටේ සම්මත නීතියට එකඟව.තමාට පසඟ පිහිටුවා නොවැන්ඳ ඇමැතිවරයෙකුට හිස සිඳ ගැනීමට සිදු වුණේ වළගම්බා රජ සමයේ. රාජ නීතිය එහෙමයි. එම යුගය පසුකර අද අප ජීවත් වන්නේ ජනසම්මතවාදී, ප්‍රජාතන්ත්‍රවාදී සමයක. අද රට පාලනය කරන්නේ වළගම්බා නොවෙයි ජනාධිපති මහින්ද රාජපක්ෂ මැතිතුමා බව ඊට හවුල්වන අය තේරුම් ගත යුතුයි. එතුමාටත්, එතුමාගේ රාජ්‍යයටත් විරුද්ධව දේශපාලන වශයෙන් ක්‍රියාත්මක වන අය මේ සියලු දේවල් නිරීක්ෂණය කරමින් සිටින බව මේ ආණ්ඩුවේ සියල්ල දැන ගත යුතුයි.ඔවුන්ට රටේ සිදුවන සංවර්ධනයත් ජනතා සේවයත් වැඩක් නැහැ. ඔවුන්ට අවශ්‍ය වන්නේ් සුළු සිදුවීමක් වුව ද විශාලකර රජයටත්, රාජ්‍ය නායකයාටත් මඩ ගහන්නයි. එවන් සිදුවීම් හරහා දේශපාලන වශයෙන් එදිනෙදා ජීවත් වෙන්න. නැත්නම් ඇමැතිවරයෙකුගේ ක්‍රියා කලාපයත් ගෙන හැර දක්වමින් හෝ රාජ්‍ය නායකයාට පහර දෙන්න. දේශපාලනයේ හැටි එහෙමයි. ජනතාව දියුණු ජන සම්මත තැනක සිටියත් මේ රටේ පක්ෂ දේශපාලනය තවමත් නොදියුණුයි. අතට අහුවන ඕනෑම දෙයකින් ප්‍රතිපාක්ෂිකයාට පහරදීමේ සුදානමකයි ඔවුන් පසු වෙන්නේ.මේ නිසා ආණ්ඩුවේ අයත් මේවා සම්බන්ධයෙන් යම් අවබෝධයකින් සිටිය යුතුයි. බහුතරයට එම අවබෝධය තිබෙනවා. එහෙත් සුළුතරයකට එය නැහැ වගෙයි.මේ ආණ්ඩුවේ බොහෝ අයට ලැබී ඇති සියලු දේවල් ලැබී තිබෙන්නේ මහින්ද රාජපක්ෂ ජනාධිපතිතුමා නිසා. සමහරු බලයට ආවෙම එතුමාගේ ඡායාරූපය ප්‍රදර්ශනය කරමින්, එතුමාගේ ගුණ වයමින්. දිනක් වතු රැස්වීමකට සවන් දුන් පාසල් සිසුවෙක් ඔහුගේ පියාගෙන් මෙහෙම ප්‍රශ්නයක් ඇහුවා. ‘මේ ගොල්ලො ජනාධිපතිතුමා කළ දේවල්මයි ඛ්යන්නේ ඒ ගොල්ලො කළ දෙයක් නැද්ද? තාත්තේ?නැහැ නැහැ තියනවා. වැඩිය ඡන්ද වැටෙන්නේ එතුමා කළ දේවල් කීවම කියලා හිතෙනව ඇති.පියාගේ පිළිතුරු වුණා. මේක තමයි ඇත්ත.සමහරුන්ට ආණ්ඩුකර ගෙන යන කොට මේ සත්‍යය අමතක වෙනවා වගෙයි කරන්නේ. නායකයාත්, ආණ්ඩුවත් රැකගත යුත්තේ ප්‍රබුද්ධ වැඩවලින්. ජනතාවගේ ප්‍රශ්නවලට විසඳුම් දිය යුත්තේ සම්මතයන්ට එකඟව. කැළණියේ සමෘද්ධි නියාමක ගස් බැදීම මුළු රටේ ම අවධානයට ලක් වූ මාතෘකාවක් වුණේ ඒ නිසයි. විපක්ෂය ඊට අදාළ නි. ඇමැතිවරයාට වඩා ආණ්ඩුව හා රටේ නායකයා දෙසට ඇ¼ඟිල්ල දිගු කළා.එක් පුද්ගලයෙක් ද, රටේ නායකයාගේ හා රජයේ කීර්ති නාමය ද යන ප්‍රශ්නය ඉස්මතු වුණා. ජනාධිපතිතුමා තීන්දුවක් ගත්තා. එය ඍජු තීන්දුවක්. වැදගත් තීන්දුවක්. එසේ ම රටේ විනය ඔසවා තැබීමේ තීන්දුවක් තමන්ට හිතවත් කෙනෙකුට වුව ද වරදකට සමාවක් නොමැති බව මින් පැහැදිලි වෙනවා. අදාළ නියෝජ්‍ය ඇමැතිවරයා එම ඇමැතිධූරයෙන් ඉවත් කිරීමෙන් පමණක් නොනැවතී, පක්ෂ සාමාජිකත්වය ද තහනම්කර තිබෙනවා. දැන් ඔහුට එරෙහිව විනය පරීක්ෂණයක් පැවැත්වෙනවා.රාජ්‍ය නායකයන් තීන්දු ගත්තේ හැම පැත්තක්ම සොයා බලලයි. ඒ සඳහා යම් කාල පරාසයක් අවශ්‍යයි. ඒ වනතුරු ඉවසා සිටීමට සිදුවනවා. එම සිදුවීමට අදාළ නියෝජ්‍ය අමාත්‍යවරයා මහජන නියෝජිතයෙක්. ගම්පහ දිස්ත්‍රික්කයේ ජනතාව විසින් ලක්ෂයකට වඩා මනාප ඡන්ද ප්‍රමාණයකින් පත් කරගත් අයෙක්. රටේ අනෙක් ප්‍රදේශවලට අයට ඔහුට නොවටිනා විය හැකි වුව ද ගම්පහ ඔහුට ඡන්දය දුන් අයට ඔහු වටිනවා විය හැකියි.එහෙම වුණත් රටක්, ආණ්ඩුවක් අපහසුතාවකට පත්වන ලෙස කටයුතු කිරීමේ අයිතියක් කිසිවෙකුට නැහැ. ඔහු රටේ, ආණ්ඩුවේ හා පක්ෂයේ විනය පද්ධතියට යටත් විය යුතුයි. මේ නිසා ජනාධිපතිතුමා එතුමා විසින් ලබාදී ඇති තනතුරු යළි ලබා ගෙන තිබෙනවා. දැන් ඔහුට තම වැරැදි හඳුනාගෙන යළි සංයමයකින් යුත් ජනතා නියෝජිතයෙක් වීමට ද ඉඩකඩක් විවෘතව තිබෙනවා. දඩුවම් මෙන් ම වැරදිද සදාකාලික නැහැ. එහෙත් ජනතාව අභියස නිරාවරණය වී සිටින මහජන නියෝජිතයන් ස්වයං විනයක් ඇතිව තමන්ට පවරා දුන් වගකීම් ඉටු කළ යුතු බවට රටේ රාජ්‍ය නායකයා සියල්ලට ම අවවාදයක් මෙන් ආදර්ශයක් ද ලබා දී තිබෙනවා.අතීතයේ අප පසු කර ඇත්තේ රාජ්‍ය නායකයන් දඬුවම් ලැබූ මදාවිකාරයන්ට පවා සමාව දුන් යුගයක්. සමාව දීමෙන් නොනැවතී ඒ අයට සාම විනිසුරුකම් පිරිනැමූ යුගයක් ජනාධිපති ආරක්ෂක අංශවල පාතාල මැරයන්ට යුනිෆෝම් ඇන්දූ යුගයක්. නිල තනතුරු ලබාදුන් යුගයක්, බොහෝ අයට මේ අතීතය අමතකයි. තමන්ගේ යුගවල සිදු වූ එතරම් බරපතල වැරදි අමතකකර දේශපාලන වාසි ලබා ගන්නා ක්‍රමයකට අද දවසේ දේශපාලනය බංකොළොන් වෙලා. ජනාධිපතිතුමා රජයෙය් දේශපාලනඥයන්ට විනය පිළිබඳ නව පාඩමක් කියා දෙන්නේ මේ අතරතුර. එය මේ රටේ දේශපාලනය කරන සියල්ලටම වැදගත්..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=f1008122</link>
    <topic>ඡන්ද අඩුවෙන හින්දාආදරය කල් දැම්මා</topic>
    <author>නිවන්ති තිලකරත්න ඡායාරූප -සරත් වීරසිංහ</author>
    <content>ඔහු නිරන්තරයෙන් ජය ටැඹ හඹා ගියේ ය. එහි දී සෑම විට ම ජය ගන්නා මිනිසෙක් මිස අසමත් මිනිසෙක් කිසි විටෙකත් ඔහු තුළින් දැක ගත හැකි වූයේ නැත. සිය ජීවිතයේ කෙටි කාලයක දී බොහෝ දේ කරන්නට ඔහුට හැකි වූයේ ඒ නිසා ය. ලලිත් පියුම් පෙරේරා නම් වන ඔහු ජාතික තරුණ සේවා සභාවේ වත්මන් සභාපතිවරයා ය. තාරුණ්‍යයට හෙටක් සංවිධානයේ ලේකම්වරයා ය. මේ ඔහු සිය ජීවිත ගමන් මඟ ගැන කළ අනාවරණයයි.* ඔබේ සම්පූර්ණ නම:නැදගමුවගේ ලලිත් පියුම් පෙරේරා* උපන් දිනය:1976 මාර්තු 17 වැනිදා* උපන් ගම් පළාත:කඩවත* අම්මා තාත්තා ගැන මතක් කළොත්.....මගේ තාත්තා ව්‍යාපාරිකයෙක්. අම්මා රාජ්‍ය සේවයේ කටයුතු කළා. ඇය භූගෝල විද්‍යා විශේෂවේදී උපාධිධාරිණියක්.* ඔබ පවුලේ කී වැනි දරුවා ද?මම පවුලේ දෙවැනි දරුවා. මට අක්කා කෙනෙකුයි නංගි කෙනෙකුයි ඉන්නවා.* අධ්‍යාපනය ලැබූ පාසල්මහර කුමාර විද්‍යාලය.ශිෂ්‍යත්වය පාස්වෙලා කොළඹ රාජකීය විද්‍යාලයට ඇතුළත් වුණා.* පාසල් කාලය පිළිබඳ ඔබේ මතකය අවදි කළොත්...?පාසලේ දී මම වඩාත් කැපී පෙනුණේ කථිකත්වයට දක්ෂ කෙනෙක් විදිහට.මම මගේ මුල් ම කතාව කළේ අවුරුදු හයේ දී විතර. එදා පාසලේ පෝය වැඩ සටහනක් තිබුණු දවසක්. විදුහල්පතිතුමා කිව්වා කවුරු හරි ඇවිල්ලා කතාවක් කරන්න කියලා.මට වඩා ලොකු අය සිටිද්දිත් මම භය නැතුව ඉදිරිපත් වුණා. එදා මම අනගාරික ධර්මපාලතුමා ගැන කතා කළා. එදා ඉඳලා හැමෝම දන්නවා මම කතාවට දක්ෂයි කියලා.* පාසල් කාලයේ දී ඔබ ලබා ගත් විශේෂ ජයග්‍රහණ ?මම හැමදාම පන්තියේ පළමුවැනියා. ගද්‍ය රචනා, සාමාන්‍ය දැනුම තරගවලින් සමස්ත ලංකා මට්ටමේ ජයග්‍රහණ ලබාගෙන තියනවා. කනිෂ්ඨ සිංහල සාහිත්‍ය සංගමයේ සභාපති විදිහට වැඩ කළා. විවාද කණ්ඩායමේ සාමාජිකයෙක්.පාසලේ තිබුණු හැම කථික තරගයකින් ම මම පළමු වැනියා. ඒත් දහම් පාසලේ කථික තරගයෙන් හැමදාම මම දෙවැනියා.එහි දී පළමු වැනියා වෙන්නේ සුසාර දිනාල්.* පාසලේ දී කළ අකීකරු වැඩ එහෙම...අධ්‍යාපනය පැත්තට වැඩි නැඹුරුවකින් කටයුතු කළා. මට ඒ කාලේ ක්‍රිකට් පිස්සුවක් තිබුණා.ක්‍රිකට් මැච් එකක් තියනවා නම් මම ඒ දවස් පහේ ම හිටියේ පිට්ටනියේ. ඒ දවස්වලට පාසලට යන්නේ නෑ.* ඒ ගැන ගුරුවරු ප්‍රශ්න කළේ නැද්ද?හැමෝ ම දැනගෙන හිටියා මට ක්‍රිකට් පිස්සුවක් තියනවා කියලා. ඒ පිස්සුව කොච්චරක් ද කියනවා නම් රූපවාහිනියෙන් මැච් එක බල බලා ඉද්දි ලයිට් කපලා මැච් බලා ගන්න බැරි වුණොත් ඒ සැනින්ම පිට්ටනියට එනවා. 1996 දී ශ්‍රී ලංකාව ලෝක ක්‍රිකට් කුසලානය දිනුවේ මගේ උපන් දිනය දවසේ. ඒ ගැන මට හරි සතුටක් තිබුණේ.* පාසලට අමතරව ඔබ යොමු වුණු බාහිර වැඩ කටයුතු ගැන මතක් කළොත්,දහම් පාසල මගේ ජීවිතයට හරි සමීපයි. කිරිබත්ගොඩ ශ්‍රී සුදර්ශන දහම් පාසලට තමයි මම ගියේ. එහිදීත් මම කැපී පෙනෙන ශිෂ්‍යයෙක් වුණා. දහම් දැනුම, කථික තරගවලින් ජයග්‍රහණ රැසක් ලබාගෙන තියනවා. තෑගි උත්සවයක් තිබුණු දවසක අමතක නොවන සිදුවීමකුත් වුණා.එදා මටත් තෑගි ගොඩක් ලැබුණා. අපි තෑගි එහෙම අරගෙන ඉවර වෙලා තේ බොන්න දීපු කෝප්ප ටිකත් සාක්කුවල දාගෙන ආවා. ඒක කළේ හොරකමට නෙමෙයි කොළුකමට. ඒක ලොකු හාමුදුරුවන්ට අහුවුණා. අපි ඒකට ගුටිත් කෑවා. පස්සේ ලොකු හාමුදුරුවන්ට වැඳලා සමාව ගත්තා.* ඒ කාලෙ දි කලා කටයුතුවලට නැඹුරුවක් තිබුණේ නැද්ද?ඒ පැත්තට මගේ වැඩි නැඹුරුවක් තිබුණේ නෑ. මට හොඳට කවි ගීත රස විඳින්න හැකියාව තිබුණා. නිසදැස්, ගීත රචනා වගේ් නිර්මාණත් කරලා තියනවා. ඒ දවස්වල මගේ පෙනුම දිහා බලලා නාට්‍යවල ගැහැනු ළමයකුගේ චරියකට හරි බබාගේ චරිතයකට හරි තමයි මාව තෝරා ගන්නේ. ගැහැනු චරිතවලට ඇඳලා විකට ඇඳුම් තරගවලදී තෑගිත් අරගෙන තියනවා.* පවුලේ අයත් සමඟ ඔබේ ළමා කාලය ගෙවුණේ කොහොමද?තාත්තා ඒ කාලෙ ඉඳල ම අපට මඟ පෙන්නුවේ ස්වාධීනව කටයුතු කරන්න. පොඩි කාලෙ ඉඳලම තනියෙන් වැඩ කර ගන්න පුරුදු කෙරෙව්වා. අවුරුදු හයේ හතේ කාලෙ ඉඳලා තාත්තා මට සල්ලි දීලා මාව තනියෙන් බස්වල යවනවා. හැබැයි තාත්තා මට හොරෙන් මගේ පස්සෙන් ඉඳලා මගේ වැඩ බලාගෙන ඉඳලා තියනවා. ස්වාධීනව වැඩ කර ගන්න තාත්තා ඒ හුරු කරපු දේ මගේ ජීවිතේට විශාල ශක්තියක් වුණා.* ඔබ සාමාන්‍ය පෙළ, උසස් පෙළ කඩඉම් ජය ගත්තේ කොහොමද?විශිෂ්ට සම්මාන හතක් හා සම්මාන එකක් සමඟ මම සාමාන්‍ය පෙළ සමත් වුණා. උසස් පෙළට කලා කරන්න කියලා අපේ ගෙදරින් කිව්වා. ඒ දවස්වල අපේ ඉස්කෝලේ ගොඩක් දෙනෙක් යොමු වුණේ ගණිතය කරන්න. මමත් ගණිතය තෝරා ගත්තා.* උසස් පෙළත් විශිෂ්ට ලෙස ජය ගන්න හැකි වුණා ද?උසස් පෙළට ගණිතය තෝරාගෙන අවුරුදු දෙකක් විතර ගියාට පස්සෙයි තේරුණේ මට ඒ අංශය හරි යන්නේ නෑ කියලා.95 අවුරුද්දේ අගෝස්තු වල උසස් පෙළට පෙනී හිටින්න තිබුණේ.ඒ අවුරුද්දේ ම ජනවාරි මාසේ මම තීරණය කළා කලා අංශය තෝරා ගන්න. කලා අංශයට මාරු වෙන්න දෙන්න බෑ කියලත් ඉස්කෝලෙන් කිව්වා.* ඉතින් ඔබ මොකද කළේ?විභාගයට මාස හයක් වගේ පොඩි කාලයක් තිබුණේ. මම කලා විෂය ක්ෂේත්‍රයට තියන පොත් අරගත්තා. පෞද්ගලික පන්තියකටත් සහභාගි වුණා.ඒ ටික කාලෙදි හොඳට මහන්සි වෙලා කලා අංශයෙන් උසස් පෙළ ලිව්වා. මට ලකුණු 282 ක් තිබුණා. විශ්වවිද්‍යාලයටත් තේරුණා.* ඔබේ විශ්වවිද්‍යාලයකොළඹ විශ්වවිද්‍යාලය. ඒ දවස්වල විශ්වවිද්‍යාලයට ඇතුළත් කර ගන්න ටිකක් කල් යනවා. ඒ අතරතුර කාලෙදි මම නීති ප්‍රවේශ විභාගය කළා. ඒ හින්දා විශ්වවිද්‍යාලෙ යන්න කලින් මම නීති විද්‍යාලයට ගියා.* නීති විද්‍යාලයේ කටයුතු හා විශ්වවිද්‍යාලයේ කටයුතු දෙකම එකවර කර ගත්තේ කොහොම ද?ඒ කාලේ මම වැඩි කාලයක් ගත කළේ නීති විද්‍යාලයේ. විශ්වවිද්‍යාලයේ දේශනවලට සහභාගි වුණේ බොහොම කලාතුරකින්. ඒත් උපාධිය ලබා ගන්න මට හැකි වුණා.* නීති ශිෂ්‍යයෙක් ලෙස ඔබ ලැබූ අත්දැකීම් ගැන සිිහිපත් කළොත්...?නීති විද්‍යාලයේ දී මම දේශපාලනය කළා. මම නියෝජනය කළේ ප්‍රගති පිළ. පළමු වැනි අවුරුද්දේ තිබුණු ඡන්දයෙන් අපි පරාද වුණා. ඒත් ඊට පසුව ඡන්දයේ දී මම ප්‍රගති පිළෙන් සභාපතිට තරග කළා. එතන දී ජය ගන්න හැකි වුණා.* දේශපාලනය කිරීම ඔබේ අධ්‍යාපනයට බාධාවක් වුණේ නැද්ද?ඇත්තට ම නීති විද්‍යාලයේ දී මම ෆුල් ටයිම් දේශපාලනය කළා. පාට් ටයිම් තමයි දේශනවලට සහභාගි වුණේ. ඒත් මම එක විභාගයකින්වත් අසමත් වුණේ නෑ.* මේ කාලෙදි ආදරය ගැන අත්දැකීම් ලැබුවේ නැද්ද?නීති විද්‍යාලයේ ඉද්දි මම ආදරය කරන්න හිතුවේ නෑ. මොකද ආදරය කරන්න පටන්ගත්තා නම් මට ගැහැනු ළමයින්ගේ ඡන්ද නැතිව යනවා. ඒ ගැන හිතලා ආදර සම්බන්ධතාවක් පටන් ගත්තේ නෑ.* නීති විද්‍යාලයෙන් ඉවත් වුණාට පසුව ඔබ යොමු වුණු වැඩ කටයුතු?නීතිපති දෙපාර්තමේන්තුවේ සොලිස්ටර් ජනරාල් පාලිත ප්‍රනාන්දු මහතා යටතේ මගේ ආධුනික වර්ෂය ගත කළා.ඉන්පසුව බන්දුල විජේසිංහ මහත්තයා යටතේ කනිෂ්ඨ නීතිඥයකු ලෙස කටයුතු කළා. ටික කාලෙකින් පස්සේ මම පශ්චාත් උපාධිය සඳහා එංගලන්තයට ගියා. එහිදී මම කිංග්ස්ටන් විශ්වවිද්‍යාලයෙන් ව්‍යාපාර නීතිය පිළිබඳ පශ්චාත් උපාධිය හැදෑරුවා.* එංගලන්තයේ දී ගෙවුණු ජීවිතය කොහොම ද?එංගලන්තයට ගොඩ බැහැපු දවසෙම පීසා විකුණන්න සිදු වුණා. මාව එක්ක ගෙන යන්න ගුවන් තොටුපළට ආවේ මගේ ඥාතියෙක්. එයා වෛද්‍ය ශිෂ්‍යයෙක්. ඔහු වියදමට මුදල් හොයා ගත්තේ ගෙවල්වලට පීසා බෙදලා. ඉතින් ඔහු එදා ගුවන් තොටුපළින් මාවත් අරගෙන කෙළින් ම ගියේ පීසා විකුණන්න.* ඒ කාලෙ දි ඔබ රැකියා කළේ නැද්ද?රැකියා ගණනාවක් ම කළා. නීතිඥ සමාගම් රැසක වැඩ කරලා තියනවා. උසාවිවල භාෂා පරිවර්තකයෙක් ලෙස කටයුතු කළා. පීසා හට් වල වැඩ කරලා තියනවා. මට අවශ්‍ය මුදල් මම ගෙදරින් ඉල්ලුවේ නෑ. විවිධ රැකියා කරලා මම ඒ මුදල් සොයා ගත්තා.එක වතාවක දී නියමිත වෙලාවට මුදල් ගෙවලා නැහැ කියලා විශ්වවිද්‍යාලයෙන් මාව එළියටත් දැම්මා. ඊට පස්සේ මම ආයෙත් මුදල් හොයා ගෙනයි විශ්වවිද්‍යාලයට ඇතුළත් වුණේ.* එංගලන්තයේ දී මුහුණ දුන් අමතක නොවන සිදුවීම්.රැසක් ම තියනවා. ඒ කාලේ අපට විවේකයක් කියලා දෙයක් තිබුණේ නෑ. දේශනවලට යනවා. ආයෙත් වැඩට යනවා. කෑවේ බිව්වේ නිදා ගත්තේ බස් එකේ කෝච්චියේ යන ගමන්.ඒ දවස්වල අපට සල්ලි නැති හින්දා ටිකට් ගන්නේ නැතිව කෝච්චියේ යනවා. ටිකට් පරීක්ෂකවරු පනිනවා. එතකොට අපේ ටිකට් ඉල්ලනවා. අපි කියනවා නෝ ඉංග්ලිශ් කියලා. ඊට පස්සේ අපට යන්න කියනවා. තවත් දවසක් උයන්න ගිහින් හොඳ වැඩක් වුණා.* ඒ මොකක් ද?අපි තුන්දෙනෙක් එක ගෙදරක හිටියේ. නාමල් රාජපක්ෂයි මමයි තවත් යහළුවෙකුයි. එදා යහළුවෝ හතර දෙනෙක් අපේ ගෙදර රෑ කෑමට ආවා.ඉතින් අපි එක එක්කෙනා එක එක කෑම වර්ග හැදුවා. එක්කෙනෙක් කුකුල් මස් හැදුවා. නාමල් පරිප්පුවක් හැදුවා. නාමල්ට හොඳට උයන්න පුළුවන්.උයන එක ගැන මට එච්චර හැකියාවක් තිබුණේ නෑ. මට බත් එක හදන්න කිව්වා. අපි කට්ටිය සින්දු කියලා නටලා මහ රෑ වෙලා කෑම කන්න ආවා. මම හාල් ටික රයිස් කුකර් එකේ දාලා වතුර දාන්නේ නැතිව ඇවිත්. ඉතින් ආයෙත් මුල ඉඳලා බත් එක හැදුවා.* පශ්චාත් උපාධිය හදාරලා ලංකාවට ආවට පස්සේ...?මම ලංකාවට ආවේ 2007 ජුනි මාසෙදි. ඊට පස්සේ සාගර විශ්වවිද්‍යාලයේ අධ්‍යක්ෂ ජනරාල් ලෙස කටයුතු කළා.* එහිදී ඔබ සිසුන් සමඟ ගනුදෙනු කළේ කොහොම ද?මම සාගර විශ්වවිද්‍යාලය භාර ගන්න විට උපාධිය ඉවර කරන්නේ නැතිව සිසුන් අවුරුදු 8 ක් තිස්සේ පල්වෙමින් හිටියා.මගේ වයසෙම අයත් හිටියා. මම ඒ අයට කිව්වා අනිවාර්යෙන් උපාධිය අවසන් කරන්න කියලා.ඒ වන විට සාගර විශ්වවිද්‍යාලය, ජයවර්ධනපුර විශ්වවිද්‍යාලයට අනුබද්ධ කරන්න පිඹුරුපත් සකස් කරලා තිබුණේ.මේ විශ්වවිද්‍යාලය ආරම්භ කරද්දී ජනාධිපතිතුමාගේ අරමුණ වෙලා තිබුණේ වැල්ලේ සිටින දරුවා උපාධි අධ්‍යාපනය දක්වා ගෙන යාමයි. තිබුණු තත්ත්වය තුළ ඒ අරමුණ ට යා නොහැකි බව මට තේරුණා.* ඉතින් ඔබ මොකද කළේ?විශ්වවිද්‍යාල ප්‍රතිපාදන කොමිෂන් සභාවට, ජයවර්ධනපුර විශ්වවිද්‍යාලයට, ශිෂ්‍යයන්ට මම පැහැදිලිවම කිව්වා කිසිදු ආකාරයක ඒකාබද්ධ කිරීමකට මම විරුද්ධයි කියලා.අවසානයේ සිසුන් බහුතරයක් මාත් එක්ක එකඟ වුණා. ඒ අනුව පල්වෙමින් සිටිය සියලු සිසුන්ට උපාධිය අවසන් කිරීමේ අවස්ථාව උදා වුවා.* ‘තාරුණ්‍යයට හෙටක්’ සංවිධානයට ඔබේ දායකත්වය...මම එහි ලේකම්වරයා වශයෙන් කටයුතු කරනවා. මේ වන විට අපි විශාල වැඩ කොටසක් ඉටු කරලා තියනවා.විශේෂයෙන් අවතැන් කඳවුරුවල ජනතාව වෙනුවෙන් අපි විශාල සේවයක් ඉටු කළා. ඉදිරියේ දීත් අපි තාරුණ්‍යයේ හෙට දවස වෙනුවෙන් කටයුතු කරනවා.* එතකොට ඔබ තරුණ සේවා සභාවේ සභාපති තනතුරට පත් වෙන්නේ...පසුගිය මැයි මාසේ තමයි මා තරුණ සේවා සභාවේ සභාපති විදිහට පත් වුණේ.* ඔබ තරුණ සේවා සභාව මෙහෙය වන්නේ කුමන දර්ශනයක් තුළ ද?තරුණයා අපි ළඟට එනකන් ඉන්නේ නැතිව අපි තරුණයා ළඟට යනවා. බටහිරකරණය නොවූ නවීකරණය වූ තරුණ පරපුරක් බිහි කිරීම අපේ අරමුණයි. ඒ වෙනුවෙන් අපි තරුණයා ළඟට යනවා.* ඔබට ඔබේ බිරිඳ මුණ ගැහුණේ...ඒ කාලෙදි අපි දැක්කේ තරුණ තරුණියන් ලියුම් හුවමාරු කරලා ආදරය කරන හැටි. ඒත් දැන් ඒක ශීඝ්‍ර වෙනසකට භාජනය වෙලා. මම ඒ අත්දැකීම හොඳට ම ලබපු කෙනෙක්. මම මගේ බිරිඳ හඳුනාගත්තේ අන්තර්ජාලයේ චැට් කරලා.* ඇයව නොදැක ඔබ ආදරය කළාද?ඔව්. අපි අවුරුදු ගාණක් තිස්සේ නොදැක ආදරය කළා. ඒ කාලේ මම එංගලන්තයේ හිටියේ. එයා හිටියේ රුසියාවේ. ලංකාවට ආවට පස්සේ අපි විවාහ වුණා.* ඇයගේ රැකියාවඇය වෛද්‍යවරියක්.* එතකොට ඔබේ දරුවන් ගැන මතක් කළොත්...දුවෙකුයි පුතෙකුයි ඉන්නවා.* ඔබේ ජීවිත දර්ශනය.ඔබ කවදාවත් අසමත් නෑ.* ඔබේ අනාගත බලාපොරොත්තුවකුඩා කාලෙදි මට උවමනා වුණේ විශ්වවිද්‍යාල කථිකාචාර්යවරයෙක් වෙන්න. අපේ අම්මට ඕනෑ වුණේ මාව පරිපාලන සේවයට යවන්න. ඒත් මම නීතිඥයෙක් වුණා.තව අවුරුදු දහයකින් විස්සකින් මම කොතැනට යයි ද කියලා කියන්න බෑ. ඒත් යන ඉණිමගේ ඉහළට යනවා මිසක් පහළට යන්න සූදානමක් නෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>12</day>
    </date>
    <link>http://www.dinamina.lk/2010/08/12/_art.asp?fn=f1008123</link>
    <topic>ලෝකය සසල කොට ගලා බස්නා ගං වතුර</topic>
    <author>ධම්මික සෙනෙවිරත්න ඡායාරූප ඒ. එෆ්. පී</author>
    <content>ස්වාභාවික ආපදා නිසා ලොව තැන තැන සිදුවන විනාශයන් සුලබ අත්දැකීමක් බවට පත්ව තිබේ. ගංවතුර, සුළි කුණාටු, නාය යාමේ, භූ®මි කම්පා ආදී විවිධ මුහුණුවරින් ප්‍රකාශයට පත්වන ඒවා වඩාත් ව්‍යසනකාරී බලපෑම් ඇති කරමින් ඇත. මේ ඇතැම් විනාශයන් වසර සියයකින් පමණ මෙපිට වාර්තා වූ දරුණුම ඛේදවාචක බවද අසන්නට ලැබේ. මේ සියල්ල සිදුවෙමින් ඇත්තේ මිහිතලය උණුසුම් වීම පිළිබඳ මාතෘකාව උණුසුම් සංවාදයන්ට ලක් වෙමින් තිබියදී ය.පසුගිය දිනවල එක දිගට ඇද හැළුණ ධාරාණිපාත මහ වැසි හේතුවෙන් ආසියාවේ හා යුරෝපයේ රටවල් ගණනාවක් ගංවතුර නිසා පීඩාවට පත්ව ඇත. ගංවතුර තත්ත්වයත් සමඟ නාය යාම් ගණනාවක් පිළිබඳ ද වාර්තා විය. ගංවතුරින් රටවල් රැසක් පීඩා විඳින අතර රුසියාවෙන් සහ පෘතුගාලයෙන් ලැව්ගිනි විනාශයක් ගැන ද අසන්නට ලැබිණි.ගංවතුර තත්ත්වය නිසා වඩාත් පීඩාවට පත්ව සිටින්නේ පාකිස්තානයයි. වසර 100ක පමණ ඉතිහාසයේ එරටින් වාර්තා වූ දරුණුම ගංවතුර ලෙස මෙය සැලැකේ. නිල සංඛ්‍යා ලේඛනවලට අනුව 1600 කගේ පමණ ජීවිත ගංවතුරට ගොදුරු වී ඇති බව මේ සතිය මුල දී වාර්තා විය. අතුරුදහන්ව සිටින අයගේ සංඛ්‍යාවද සමඟ එය තවත් ඉහළ යා හැකි බව පැහැදිලි කාරණයකි. මිලියන 15ක් පමණ දෙනා ගංවතුරින් පීඩාවට පත්ව සිටිති. 250,000ට වැඩි නිවාස සංඛ්‍යාව මුළුමනින් හෝ අර්ධ වශයෙන් විනාශයට පත්ව ඇත. අක්කර මිලියන එක හමාරකට ආසන්න ගොවිබිම් ද ගංවතුරින් වැනසී ගොසිනි. විදුලිය හා සන්නිවේදන පහසුකම් ද මුළුමනින් බිඳ වැටී ඇත.මෙය බරපතල ඛේදවාචකයක් බවට පත්ව ඇත්තේ විපතට පත් වූවන් ගලවා ගැනීමේ මෙහෙයුම් වලටද අයහපත් කාලගුණික තත්ත්වය නිසා බලපෑම් එල්ල වී තිබීම නිසයි. ඇතැම් ප්‍රදේශවල මීටර් ගණනාවක් ජලය පවතින අතර, තවත් ප්‍රදේශවල දණහිස් මට්ටම තෙක් මඩින් පිරී පවතී. අධික වැසි හා සුළං තත්ත්වය හෙලිකොප්ටර් යානා යෙදවීමට ද අභියෝගයක්ව තිබිණි.ස්වැට් නිම්නයේ සිදුව ඇති විනාශය බියකරුය. ආහාර නොලැබීම සහ ඉන්ධන ලබා ගැනීමට නොහැකි වීම ගැන මේ ප්‍රදේශයේ ජනයා පාකිස්තාන බලධාරින්ට චෝදනා කරයි. තමන් පිළිබඳ තැකීමක් නොකරන බව එහි ඇතැම් දෙනා මාධ්‍යට පවසා තිබිණි. එහෙත් පාකිස්තාන අගමැති යුසුෆ් රාසා ගිලානි විපතට පත් ප්‍රදේශවල සංචාරයක යෙදෙමින් කියා සිටියේ මෙම ඛේදවාචකයට මුහුණ දීම දුෂ්කර අභියෝගයක් වුවද රජය කළ හැකි සියල්ල කරමින් ඇති බවයි.ඇතිව තිබෙන ආපදා තත්ත්වයට පාකිස්තානයට තනිව මුහුණ දීමට අසීරුව ඇති බැවින් ජාත්‍යන්තර ආධාර අපේක්ෂා කරන බවද ඔහු ආයාචනාත්මකව පවසා තිබිණි. දැනටමත් අමෙරිකාව ඇතුළු රටවල් ගණනාවක් ආධාර ලබා දීමට ඉදිරිපත්ව ඇත. ශ්‍රී ලංකාවද තම සමීප මිතුරු රාජ්‍යයට මේ දුෂ්කර අවස්ථාවේ දී සිය උපකාරය පළකෙළේ ය.පාකිස්තානයේ දරුණු ආපදා තත්ත්වයක් ඇතිව තිබියදී ජනාධිපති අසීස් අල් සර්දාරි බ්‍රිතාන්‍යයේ හා ප්‍රංශයේ සංචාරයක යෙදෙමින් සිටීම ද ඇතැම් දෙනාගේ විවේචනයට ලක්ව ඇත. සංචාරය නවතා ඔහු මව් බිමට පැමිණිය යුතු යැයි විපක්ෂ බලවේග මතු කළ විරෝධය ඔහු බැහැර කර තිබිණි. රජය කළ හැකි සියල්ල කරන බව සහ තමන් ඒ සියල්ල සමීප ලෙස නිරීක්ෂණය කරන බව ජනාධිපතිවරයාගේ ප්‍රතිචාරය විය.හිටපු ජනාධිපතිනි බෙනාසීර් බූතෝ ගේ සොයුරිය ෆාතිමා භූතෝද ජනාධිපතිවරයා ගේ යුරෝපා සංචාරය විවේචනය කරමින් කියා තිබුණේ 2005 දී අමෙරිකාව මුහුණ දුන් කත්‍රිනා ව්‍යසනය කළමනාකරණය කිරීමට ජෝර්ජ් ඩබ්ලිව් බුෂ් ජනාධිපතිවරයා අසමත් වූ පරිදිම සර්දාරි ද අසමත් ව ඇති බවයි. ගංවතුරත් සමඟ නාය යෑම් තත්ත්වය ද උද්ගතව තිබීම නිසා සහන සේවා කටයුතු වඩාත් සංකීර්ණව ඇත.ඉන්දියාවේ කාශ්මීර ප්‍රදේශය ද ගංවතුර නිසා බලවත් සේ පීඩාවට පත්ව තිබේ. 150 දෙනෙකුවත් මියගොස් ඇතැයි සැලකෙන අතර සිය ගණනක් අතුරුදහන්ය. අතුරුදහන් වූවන් අතර කාශ්මීර ප්‍රදේශයේ හමුදා මුරපොළවල සිටි සෙබළුන් 25 දෙනකු පමණ සිටින බවද පැවැසේ. මුහුදු මට්ටමින් මීටර් 3500 ක් පමණ ඉහළින් පිහිටි ලඩාක් ප්‍රදේශයේ ප්‍රධාන නගරය (Leh) ආශ්‍රිතව මීටර් දෙකක් පමණ උසට ජලයෙන් යට වී තිබූ අතර විශාල මඩ ප්‍රවාහයකින් එම ප්‍රදේශ වැසී ගොසිනි. මේ ප්‍රදේශය සංචාරක ආකර්ශනයෙන් ද වැඩි නිසා සංචාරකයන් ද ඊට මුහුණ පා ඇත. ඒ අතරම සහන සේවා කටයුතු සඳහා සංචාරකයන්, භික්ෂුන් වහන්සේලා සහ ආරක්ෂක අංශ එක්ව සිටිති.මෑත කාලීනව දිගින් දිගටම චීනයෙන් වාර්තා වූ ස්වාභාවික ආපදා අතරට මේ දිනවල උද්ගතව ඇති ගංවතුර තත්ත්වය හා නායයාම්ද එක්ව ඇත. ගන්ෂු පළාතේ නාය යාම් නිසා සිය ගණන් දෙනා අතුරුදහන් ය. නිවාස, මාර්ග, පාලම් පස් කඳු වලින් වැසී ගොසිනි. ජලය, විදුලිය හා සන්නිවේදන පහසුකම් බිඳ වැටී ඇත. 50,000 ක් පමණ දෙනා ගංවතුර හා නාය යාම් නිසා විපතට පත්ව ඇති අතර 100කට ආසන්න සංඛ්‍යාවක් මරණයට පත්ව තිබේ.මේ වසර තුළ පමණක් ගංවතුර විපත් නිසා චීනයේ සිදු වූ ජීවිත හානි සංඛ්‍යාව 1500 කට ආසන්නය. හයසිය ගණනක් අතුරුදහන් වූවන් අතරට එක්ව ඇත. මිලියන 12ක පමණ නිවාසවලට සිදු වූ හානි ප්‍රශ්නයක්ව තිබේ. චීන රජයේ සංඛ්‍යා ලේඛනවලට අනුව ගංවතුර නිසා සිදුව ඇති ආර්ථික හානිය යුආන් බිලියන 275 (ඇ. ඩො. බිලියන 41) පමණ වේ. ගංවතුරත් සමඟ ඇති වූ නාය යාම් සහන සේවා කටයුතුවලට බලපෑමක් ඇතිකර තිබුණ ද ආරක්ෂක අංශ හා සෞඛ්‍ය අංශ සහන සේවා මෙහෙයුම්වල යෙදෙමින් සිටී.ආසියාව ගංවතුරින් පීඩාවට පත්ව සිටින අතර යුරෝපයට ද එය ප්‍රශ්නයක්ව ඇත. ඉන් ජර්මනිය, පෝලන්තය, චෙච් ජනරජය සහ ලිතුවේනියාවට ගංවතුර නිසා වැඩි බලපෑමක් ඇති වී ඇත. විශාල වශයෙන් නොවුණත් ජීවිත හානි ගණනාවක් ද වාර්තා විය. දහස් ගණනක් අවතැන්ව සිටී. පෝලන්තය හා ජර්මනිය වෙන් කරමින් ගලායන නියෙස් නදිය පිටාර ගැලීම නිසා ඒ ආශ්‍රිත ප්‍රදේශ ජලයෙන් යට වී ඇත.නාගරික බලධාරින් මාධ්‍යයට ප්‍රකාශ කළ පරිදි ඉක්මනින්ම ගංඟා පිටාර ගැලීම නිසා පෙර සූදානමකින් යුතුව ක්‍රියාත්මක වීමට පවා නොහැකි වී තිබේ. නියෙෂ් නදිය සාමාන්‍ය ජල මට්ටමට වඩා තුන් ගුණයකින් ඉහළ නැඟි අතර එය 1912 න් පසු වාර්තා වූ ඉහළම ජල මට්ටමද වේ. එය මීටර් 7.07 කි. ඉකුත් මැයි, ජූනි මාසවලදී ද පෝලන්තයට හා චෙච් ජනරජයට ගංවතුරින් දැඩි ලෙස බලපෑම් ඇති විය.ස්වභාවික ආපදාවන් වැළැක්වීමට මිනිසාට නොහැකි ය. එහෙත් ඉන් ඇතිවිය හැකි හානිය අවම කර ගැනීම සඳහා කළ හැකි කාර්යයන් තිබේ. ඒ සමඟම එබඳු ආපදාවක් වඩාත් විනාශ කාරී වීමට මිනිස් ක්‍රියාකාරකම් ද හේතුවන බැවින් ඒවායින් වැළැකීමද කළ හැකිය. පාරිසරික සමතුලිතතාවන්ට හානි පමුණුවන සෑම අවස්ථාවකව ස්වභාවධර්මය ඊට ප්‍රතිචාර දක්වන්නේ බිහිසුණු අන්දමිනි..</content>
  </post></root>