<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=n14070412</link>
    <topic>හස්ත කර්මාන්තකරුවන්ගේ ප්‍රතිලාභ වැඩි කරනවා</topic>
    <author>චන්දිමා එදිරිමාන්න</author>
    <content>ලංකාවේ ඓතිහාසික උරුමයක් වන සාම්ප්‍රදායක හස්ත කර්මාන්තය රැක ගනිමින් එය තවත් උසස් මට්ටමකට ගෙන එමටත්, එමගින් එම ශිල්පින්ටත් රටටත් දිගු කාලින ප්‍රතිලාභ ලබා දීමට බලාපොරොත්තු වන බවඡාතික ශිල්ප සභාවේ සභාපති බුද්ධි කිර්තිසේන මහතා පවසයි..බුද්ධි කිර්තිසේන මහතා මේ බව පැවසුවේ ශ්‍රී ලංකා සංචාරක හා හෝටල් කළමනාකරණ ආයතනයේ පැවති මාධ්‍ය හමුවකදීය.එම මාධ්‍ය හමුවේදී ඒ මහතා මෙසේද පැවසීය.ජාතික ශිල්ප සභාව එළිදැක්වීමට නියමිත ශිල්ප උදාන ජාතික හස්ත කර්මාන්ත ප්‍රදර්ශනය තුළින් හස්ත කර්මාන්තකරුවන් දිරිගැන්වීමට හා ඔවුන්ගේ ඡීවන රටාව ගොඩනැංවීමට දායකත්ත්වය සපයනවා.සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය යටතේ ඇති ඡාතික ශිල්ප සභාව මෙම ශිල්පින්ගේ නිර්මාණ ඇතුළත් ප්‍රදර්ශනයක් සහ කලා උළෙලක් 2014 අගෝස්තු මස 28 සිට 31 දක්වා බණ්ඩාරනායක ඡාත්‍යන්තර සම්මන්ත්‍රරණ ශාලා භුමියෙදි පැවැත්වීමට සැලසුම් කර තිබෙනවා.ශිල්ප උදාන හස්ත කර්මාන්ත ප්‍රදර්ශනයේදී ලංකාවේ සියලුම ප්‍රදේශ වල සිටින සම්මානලාභී දක්ෂ හස්ත කර්මාන්ත ශිල්පින්ගේ අලංකාර නිර්මාණයන් ප්‍රදර්ශනය කරනවා.ශ්‍රී ලංකාවේ සංස්කෘතියට සාඩම්බර උරුමයක් කියන සාම්ප්‍රදායික හස්ත කර්මාන්ත කලාව ඡාත්‍යන්තරය තුළදීද ඉහළ ඇගයිමට ලක් වී තිබෙනවා. ඉපැරණි මෙන්ම සම්ප්‍රදායික නිර්මාණයන්හි යෙදෙන සුවිශේෂි හැකියාවන් ඇති අපගේ හස්ත කලා නිර්මාණකරුවන්ට ශක්තිමත් පදනමක් ලබා දීම සමාජ කර්තව්‍යක්.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=n14070413</link>
    <topic>බෞද්ධ උරුමයේ ආරක්ෂාව ගැන කතා කරණ භික්ෂුවදෝෂදර්ශයට ලක්කිරීම රට විනාශය කරා ගෙන යාමක්</topic>
    <author>උපාලි කරුණාරත්න</author>
    <content>බෞද්ධ උරුමය ආරක්ෂා කිරීම පිළිබඳ කතා කරන භික්ෂූන් දෝෂදර්ශනයට ලක් කිරීම රට විනාශය කරා රැගෙන යන කුමන්ත්‍රණකරුවන්ගේ ක්‍රියාවක් බව මහා සංඝරත්නය ප්‍රකාශ කරති.රට තුළ ඇතිවන විවිධ ගැටලු සම්බන්ධයෙන් නිවැරදි තොරතුරු සොයා බලා වගකීමෙන් වාර්තා කිරීම සියලු මාධ්‍යයන්ගේ යුතුකම බවත් උන්වහන්සේලා පැවසූහ.අස්ගිරි මහා විහාර පාර්ශවයේ කාරක සංඝ සභික ආචාර්ය මැදගම ධම්මානන්ද නාහිමි , මහාචාර්ය ඉඳුරාගාරේ ධම්මරතන හිමි , මහාචාර්ය අගලකඩ සිරිසුමන හිමි , ආචාර්ය මැදගොඩ අභයතිස්ස හිමියන්ගේ සහභාගිත්වයෙන් ඊයේ (03) සමස්ත ලංකා බෞද්ධ මහා සම්මේලනයේ පැවැති මාධ්‍ය හමුවේදී මේ කරුණු අනාවරණය විය.මෙහිදී අදහස් දක්වමින් ආචාර්ය මැදගම ධම්මානන්ද නාහිමියෝ ප්‍රකාශ කළේ, බෞද්ධයාට ඇතිවී තිබෙන ගැටලු පිළිබඳ තරුණ භික්ෂූන් වහන්සේලා සමඟ ඉදිරියේදී කථිකාවක් ආරම්භ කරන බවයි.රට තුළ ක්‍රියාත්මක වන අන්තවාදී කණ්ඩායම් පිළිබඳ දැඩිව සොයා බලන්න ඕනෙ. නැතිනම් ඉදිරියේදී මහා විනාශයක් සිදුවෙනවා. ඔවුන් ත්‍රස්තවාදයක් පිළිබඳ කතා කරනවා. භික්ෂුවක් අතින් වැරැද්දක් සිදු වුවහොත් සමහරක් මාධ්‍ය ඉතා ප්‍රබල ලෙස එම තොරතුරු වාර්තා කළත් සමාජය තුළ ප්‍රබල වැරැදි කරන්නන් පිළිබඳ වාර්තා කරන්නෙ නැහැ. බෞද්ධයන්ගේ අයිතිවාසිකම් පිළිබඳ කතා කිරීම භික්ෂුවකගේ යුතු කමක් බවද උන්වහන්සේ පැවසූහ.මහාචාර්ය ඉඳුරාගාරේ ධම්මරතන හිමි - ලෝකය පුරාම සිංහල බෞද්ධයා, ජාතිවාදීයි, අන්තවාදීයි කියා ප්‍රචාරයක් ගෙන යනවා. ත්‍රස්තවාදය අවසන් කිරීමේ අවසාන අවස්ථාව යොදා ගනිමින් පිල්ලෙලා ඔවුන්ගේ වාසියට රවුම ගසා ගත්තා. හැබැයි අතීත සිදුවීම් පිළිබඳ කතා නැහැ. ඒ ආකාරයට පසුගියදා අලුත්ගම ප්‍රදේශයේ සිදුවූ අයහපත් වාතාවරණය තමන්ගේ වාසියට යොදා ගන්න පිරිසක් උත්සාහ කරනවා. තමන්ගෙ වාසියට රවුම ගසා ගන්නයි ඔවුන් උත්සාහ කරන්නෙ.මහාචාර්ය අගලකඩ සිරිසුමන හිමි - අප බෞද්ධ උරුමය ආරක්ෂා කර ගැනීම පිළිබඳ විවිධ අදහස් ප්‍රකාශ කරනවා. හැබැයි මුස්ලිම් ජනතාවට එරෙහිව නොවෙයි අප කටයුතු කරන්නෙ. ඒ බව මාධ්‍යයන් මගින්ද පැහැදිලිව ප්‍රකාශ කිරීම වැදගත්. සත්‍ය දේ ලෝකයට අනාවරණය කිරීම අපගේ යුතුකමක්.ආචාර්ය මැදගොඩ අභයතිස්ස හිමි - වෙහෙර විහාර කවුරුන් හෝ විනාශ කරනවා නම් අප ඒ පිළිබඳ කතා කළ යුතුයි. ලෝකය තුළ අප රට පිළිබඳව ඇතිවී ඇති වැරදි මත නිවැරදි කිරීමේදී මෙරට මාධ්‍යයන්ට විශාල වගකීමක් පැවරෙනවා. අතීතයේ සිදුවූ වැරැදි නැවත නැවත වෙනත් ආකාරයකින් ඇතිවිය හැකියි. ඒ පිළිබඳ විමසිලිමත් වීම වැදගත්.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=n14070414</link>
    <topic>පිල්ලේගේ මානව හිමිකම් කමිටුවේ කොටස්කරුවන් වෙන්න රජයට බෑ</topic>
    <author>සිතාරා සේනානි සහ චමීර ඇල්ලදෙණිය</author>
    <content>එක්සත් ජාතීන්ගේ මානව හිමිකම් කවුන්සිලය ශ්‍රී ලංකාව සම්බන්ධයෙන් අනුගමනය කළ ක්‍රියාදාමය මුල පටන්ම වැරැදි සහගත බැවින් එක්සත් ජාතීන්ගේ මානව හිමිකම් කොමසාරිස්වරිය ශ්‍රී ලංකාව සම්බන්ධයෙන් සොයා බැලීම සඳහා කමිටුවක් පත් කිරීමේ වැඩපිළිවෙළේ කොටස්කරුවන් බවට පත්වීමට රජයට කිසිසේත් නොහැකි බව කැබිනට් ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා අවධාරණය කරයි.යුද්ධයේ අවසන් සමයේ ශ්‍රී ලංකාවේ සිදුවූයේ යැයි කියන මානව හිමිකම් කඩවීම් සම්බන්ධයෙන් මානව හිමිකම් කවුන්සිලයට යෝජනා ඉදිරිපත් වූ මුල් අවස්ථාවේ ම විදේශ ඇමැති මහාචාර්ය ජී. එල්. පීරිස් මහතා එම සමුළුවේ දී රජයේ මතය පැහැදිලි කරමින් එකී චෝදනා ඉතා අසාධාරණ හා සත්‍යයෙන් තොර බැවින් ඒ සියල්ල ප්‍රතික්ෂේප කළ බව කී ඇමැතිවරයා රජය තවමත් සිටින්නේ එකී ස්ථාව‍රයේ යැයි ද පෙන්වා දුන්නේය.මානව හිමිකම් කවුන්සිලය ශ්‍රී ලංකාව සම්බන්ධයෙන් සොයා බැලීමට කමිටු පත් කිරීමෙන් පෙනී යන්නේ එල්ටීටීඊ. සංවිධානය වැනි ත්‍රස්තවාදී සංවිධානයක් ජනතාවගේ ඡන්දයෙන් නීත්‍යානුකූලව පත්වූ රජයක් සමඟ සම මට්ටමෙහිලා සලකමින් පරීක්ෂණ පැවැත්වීමට උත්සාහ දැරීමක් යැයි කී ඇමැතිවරයා එබැවින් එය ප්‍රතික්ෂේප කරන බව ද කීවේය.ඇමැතිවරයා මේ බව පැවැසුවේ එක්සත් ජාතීන්ගේ මානව හිමිකම් කොමසාරිස් නවනීදන් පිල්ලේ මහත්මිය ශ්‍රී ලංකාව සම්බන්ධයෙන් කරුණු සොයා බැලීමට පත් කැර ඇති කමිටුව සම්බන්ධයෙන් ඇමැති මණ්ඩල තීරණ දැනුම්දීමේ මාධ්‍ය හමුවේ දී මාධ්‍යවේදීන් මතු කළ ප්‍රශ්නවලට පිළිතුරු දෙමිනි.යුද්ධයෙන් පරාජය වූ සංවිධානයක් ගැන සොයා බැලීමේ අවශ්‍යතාවක් රජයට නොමැති බව ද කීවේය.මෙම මාධ්‍ය හමුව ජනමාධ්‍ය හා ප්‍රවෘත්ති අමාත්‍යාංශ ශ්‍රවණාගාරයේ ඊයේ (3) පැවැත්විණි.මානව හිමිකම් කොමසාරිස්වරිය පත්කළ කමිටුවට මෙරටට පැමිණීමට ඉඩ නොදෙන්නේ නම් වෙනත් රටක සිට සාක්කි සටහන් කර ගැනීමට ක්‍රියා කළ හැකි බවට කැර තිබූ ප්‍රකාශය අනුව යම් අයකු සමාජ මාධ්‍ය භාවිත කරමින් ස්කයිප් මඟින් සාක්කි දීමට කටයුතු කළහොත් කුමක් කරන්නේදැයි කළ විමසුමකට පිළිතුරු දුන් ඇමැතිවරයා පැවැසුවේ ඒ පිළිබඳ පවතින නීතිමය තත්ත්වයක් පවතින්නේ නම් ඒ පිළිබඳ සැළකිල්ල යොමුකිරීම අවශ්‍ය බවයි.ඇල්ෆ්‍රඩි දොරෙඅප්පා ඝාතනය සහ අරන්තලාව භික්ෂු ඝාතනයේ සිට යුද්ධයේ අවසන් සමය දක්වා යුද්ධයෙන් පරාජය වූ සංවිධානයක් ගැන සොයා බැලීමේ අවශ්‍යතාවක් රජයට නොමැති බව ද හෙතෙම පැවැසීය.එල්ටීටීඊය සිදුකළ සියලු ඝාතන පිළිබඳ තොරතුරු හා සාක්ෂි රජය ඉදිරිපත් කර තිබෙන බව ද, එම සංවිධානය පරාජය කිරීමෙන් පසු එහි සිටි මරාගෙන මැරෙන ත්‍රස්තවාදීන් ද ඇතුළු දහස් ගණනක් පුනරුත්ථාපනය කර සමාජගත කර ඇති බවත්, විනාශ වූ සියල්ල ද ඇතුළුව අනෙකුත් සෑම පහසුකමක්ම එම ප්‍රදේශවලට ලබාදීමට රජය කටයුතු කැර ඇති බවත් පෙන්වා දුන්නේය.රජයේ ප්‍රවෘත්ත අධ්‍යක්ෂ වසන්තප්‍රිය රාමනායක මහතා ද මේ අවස්ථාවට සහභාගී විය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=n14070415</link>
    <topic>අපි ආයතන කඩා වැටෙන්නදෙන්නේ නෑ</topic>
    <author/>
    <content>ශ්‍රී ලංකා නිදහස් සේවක සංගමය කියන්නේ ආයතන විනාශ කරන වෘත්තීය සමිතියක් නොවේ. අපි ආයතන ආරක්ෂා කරනවා කඩා වැටෙන්න දෙන්නේ නෑ ලංකාවේ වෘත්තීය සමිති ව්‍යාපාරය තුළ නිලවරණ පවත්වා නිලධාරීන් පත් කරන ඉතාම හොද ප්‍රජාතන්ත්‍රවාදය තියෙන්නේ අපට අනෙක් බොහෝ සමිතිවල එහෙම ක්‍රමයක් නැති බව ශ්‍රීලංකා නිදහස් සේවක සංගමයේ ප්‍රධාන ලේකම් ලෙස්ලි දේවෙන්ද්‍ර මහතා පැවසීය.ගුවන් තොටුපොළ හා සේවා සමාගමේ නිදහස් සේවක සංගමයේ නව නිලධාරීන් වැඩ බාරගැනීමේ අවස්ථාවට සහභාගීවෙමින් ඔහු එසේ පැවසීය.රතුපස්වල ෆැක්ටරියේ සේවකයෝ අද අපේ සංගමයේ සාමාජිකත්වය ඉල්ලනවා. රතුපස්වල තිබුනේ වතුර ප්‍රශ්නයක් නොවේ. ජේ වී පී ප්‍රශ්නයක් කවුරුවත් නියම කතාව දන්නේ නෑ. අපි දන්නවා අද රතුපස්වල කාටවත් රස්සා නෑ කර්මාන්තශාලාව බියගමට යනවා. මහ ලොකු දේවල් කරලා ජීවිත නැති කරගෙන අවසානයට වුනේ රස්සා නැතිවුන එක කර්මාන්ත ශාලාවක් නැතිවුන එක බව ලෙස්ලි දේවෙන්ද්‍ර මහතා වැඩිදුරටත් පැවසීය.ඒ මහතා මෙසේද පැවසීය.නිලවරණ තියලා දිනපු අය වගේම පැරදුන අයත් අපේ මිනිස්සු එක පක්ෂයේ අය ඒ නිසා කවුරුවත් හතුරෝ වෙන්න එපා. අපේ පක්ෂයේ ඉදිරියට එය බාධාවක්. හැමෝම සහයෝගයෙන් වැඩ කළයුතුයි. මම හිතන විදියට දරදඬු පාලනයක් ගුවන් තොටුපොළේ නෑ වැරැදි හදාගෙන ඉදිරියට යන්න පුළුවන් සේවක ප්‍රශ්න විසදාගන්න ධෛර්යය වාසනාව හා ඥානය හැමෝටම ලැබේවා කියා මම ප්‍රාර්ථනා කරනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=n14070416</link>
    <topic>හෙද ආචාර්යවරුන්ටසුව ඇමැති අතින් පත්වීම්</topic>
    <author>සන්ධ්‍යා කරුණාරත්න</author>
    <content>හෙද ආචාර්යවරුන්ගේ පුරප්පාඩු පිරවීම සඳහා විශේෂ ශ්‍රේණියේ හෙද නිලධාරින් 62කට සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් සෞඛ්‍ය අමාත්‍යාංශය ශ්‍රවණාගාරයේ දී ඊයේ (03) පත්වීම් ප්‍රදානය කෙරිණි.රට පුරා හෙද පුහුණු පාසල් 18 ක් පවතින අතර හෙද ආචාර්යවරුන්ගේ පුරප්පාඩු 67ක් එම පාසල්වල පවතින බවත් එම පුරප්පාඩු පිරවීම මෙහිදී සිදු කරන බවත් සෞඛ්‍ය අමාත්‍යාංශය පවසයි.හෙද විදුහල්වලට අවශ්‍ය ආචාර්යවරුන්ගේ සංඛ්‍යාව සම්පූර්ණ වන විට හෙද පුහුණු පාසල්වල අධ්‍යාපන කටයුතු සාර්ථකව සිදු කළ හැකි බවත් එමඟින් හෙද සිසුන්ට විධිමත් පූර්ණ අධ්‍යාපනයක් ලබා ගත හැකි බවත් අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=r1407041</link>
    <topic>කෑගල්ල දිසාවේ කෙටි මුරුංගා වගාවෙන් අතමිට සරුවෙලා</topic>
    <author>කෑගල්ල සමූහ - පී. එම්. පී. පොල්වත්ත</author>
    <content>දිවි නැඟුම වැඩපිළිවෙළට අනුව කෘෂිකර්ම දෙපාර්තමේන්තුව මගින් කෑගල්ල දිස්ත්‍රික්කයේ මාස 8ත් 12ත් අතර පල දරන මිටි මුරුංගා වගාව ඉතාමත් සාරවත් අස්වැන්නක් ලබා දෙන බව වගාකරුවෝ පවසති.මේ සඳහා දිස්ත්‍රික්කයේ තෝරාගන්නා ලද ගොවීන් සඳහා පේරාදෙණිය කෘෂිකර්ම දෙපාර්තමේන්තුවෙන් ලබා ගන්නා ලද මිටි මුරුංගා පැළ 9225ක් පමණ නොමිලේ බෙදා දුන් බව කෑගල්ල දිස්ත්‍රික් කෘෂිකර්ම අධ්‍යක්ෂක අමල් අනුරප්‍රිය මහතා පැවසීය.කාබනික පොහොර යෙදීමෙන් ගස් සාරවත් ලෙස වැඩීම සිදුවෙයි. මෙම මිටි මුරුංගා ගස මීටර් 2ක් පමණ උස්වූ විට කප්පාදු කළ යුතුයි.එවිට ගසේ අතු බෙදීම වැඩිවෙයි. මේ අනුව සෑම අත්තකම කරල් සෑදීම පටන්ගනී.හොඳින් වැඩුණු ගසකින් සාරවත් අස්වැන්නක් ලබාගැනීමට හැකි වන බව වගාකරුවෝ පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=r1407042</link>
    <topic>ගම්පහ තරුණ තරුණියන්ටහෙට රැකියා පොළක්</topic>
    <author>ගම්පහ මධ්‍යම සමූහපී. ඒ. ඔලිවර් පෙරේරා</author>
    <content>ගම්පහ දිස්ත්‍රික්කයේ රැකියා අපේක්ෂිත තරුණ තරුණියන්ට රැකියා ඉඩකඩ ලබාදීමේ අරමුණින් මිනිස්බල හා රැකි රක්ෂා දෙපාර්තමේන්තුව හා ගම්පහ දිස්ත්‍රික් ලේකම් කාර්යාලය ඒකාබද්ධව සංවිධානය කරන ගම්පහ දිස්ත්‍රික් රැකියා පොළ හෙට (05) ගම්පහ යශෝධරා දේවි බාලිකා විද්‍යාලයේදී පෙරවරු 9 සිට පස්වරු 2 දක්වා පැවැත්වේ.2014 ගම්පහ දිස්ත්‍රික් රැකියා පොළ වැඩසටහන යටතේ දිස්ත්‍රික්කයේ රැකියා අපේක්ෂිත තරුණ තරුණියන් හා රැකියා සපයනු ලබන ආයතන ස්වයංරැකියා සඳහා උපකාර කරන ආයතන හා පුහුණු ආයතන ගණනාවක් මුණගැස්වීමට නියමිත අතර එදිනම ඔවුන් බඳවා ගැනීමට කටයුතු යොදා ඇත</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=r1407043</link>
    <topic>ගම්පහ මිරිදිය ධීවර ව්‍යාපෘතිවලට මුදල් ප්‍රතිපාදන</topic>
    <author>ගම්පහ මධ්‍යම සමූහ - පී. ඒ. ඔලිවර් පෙරේරා</author>
    <content>ගම්පහ දිස්ත්‍රික් ජලජීවී සහ මිරිදිය ධීවර ව්‍යාපෘති කටයුතු වෙනුවෙන් මෙවර 2014 වසර සඳහා දිවි නැඟුම වැඩසටහන යටතේ ගම්පහ දිස්ත්‍රික්කය වෙනුවෙන් ප්‍රතිපාදන ලෙස රුපියල් 22,24,000කට ආසන්න මුදලක් ප්‍රතිපාදන ලෙස වෙන් කර ඇතැයි ජලජීවී ව්‍යාපෘති ප්‍රාදේශීය නිලධාරී ඒ. එම්. එම්. විමලරත්න මහතා පැවසීය.ජලජීවී ව්‍යාපෘති නිලධාරීන්ගේ පුහුණුව හා අධීක්ෂණය යටතේ ගම්පහ දිස්ත්‍රික්කයේ ප්‍රාදේශීය ලේකම් කොට්ඨාස මට්ටමින් පෝෂිත මසුන් බෝකිරීම ව්‍යාපෘති ගණන 44කි. මසුන් බෝකරන ගොවීන් වෙත පුහුණුව ලබාදීම වෙනුවෙන් රුපියල් 10,8000ක මුදල් වැය කිරීම සිදුවන බවත් විමලරත්න මහතා ප්‍රකාශ කළේය.තෝරාගන්නා 44දෙනාට ප්‍රතිපාදන ණය ආධාර යටතේ විසිතුරු මසුන් බෝකිරීම සඳහා රුපියල් 39,000ක් බැගින්ද ආහාර මත්ස්‍ය බෝකිරීම යටතේ ‍රුපියල් 50,000ක් බැගින් ද ඒකාබද්ධ මත්ස්‍ය නිෂ්පාදන ව්‍යාපෘති වෙනුවෙන් රුපියල් 75000 බැගින් ද ලබාදීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=r1407044</link>
    <topic>පෙරියමුල්ලට මිනිකෝප් සිටියක සහග්‍රාමීය බැංකුවක පහසුව</topic>
    <author>කොච්චිකඩේ විශේෂ ඩී. මිහිඳුකුල</author>
    <content>සමූපකාර සේවක සේවිකාවන්ගේ වැටුප් වැඩිකිරීමට හැකිවන ලෙස සමුපකාර ප්‍රඥප්තිය කඩිනමින් වෙනස් කරනවා යැයි බස්නාහිර පළාත් ප්‍රවාහන ක්‍රීඩා හා සෞඛ්‍ය කටයුතු ආහාර සැපයීම් හා බෙදා හැරීම්, සමුපකාර සංවර්ධන ආර්ථික ප්‍රවර්ධන, ධීවර, ග්‍රාමසංවර්ධන සංචාරක, ආයෝජන ප්‍රවර්ධන සම්බන්ධීකරණ සත්වනිෂ්පාදන හා සංවර්ධන අමාත්‍ය නිමල් ලාන්සා මහතා පැවසීය.ඒ මහතා එසේ පැවසුවේ පෙරියමුල්ල ග්‍රාමීය බැංකු ශාඛාඅංක 2 සහ මිනිකෝප් සිටි වෙළෙඳ සල අංක 6A කනත්ත පාර, මීගමුව දරන ස්ථානයෙහි පසුගියදා විවෘත කිරීම නිමිත්තෙන් පැවති උත්සව සභාවකදීය.තවදුරටත් අදහස් දැක්වූ අමාත්‍යවරයා මම මේ අමාත්‍යාංශය බාර ගත්දා සිට සුබ පැතුම් ගලාගෙන ආවා. නමුත් සමුපකාර විෂයට අදාළව නම් වංචා හා දූෂණ ගැන පැමිණිලි රාශියක් ලැබුණා. විශේෂයෙන් සිල්ලර වෙළඳාම (ප්‍රාදේශික) ගැන හා බැංකු ක්ෂේත්‍රය ගැන චෝදනා ලැබී තිබෙනවා.සමුපකාර සේවක මහත්ම, මහත්මීන් වෙනත් සේවාවන් හා සසඳා බලන විට ලබන්නේ අඩු වැටුපක්, ඇතැම් සේවක සේවිකාවන් විශ්‍රාම යන තුරුම ලබාගෙන ඇත්තේ රු. 10000කට අඩු මාසික වැටුපක් සමුපකාර සේවකයන්ගේ වැටුප් වැඩිකිරීමට කඩිනම් වැඩපිළිවෙළක් ආරම්භ කර තිබෙනවා. ඒ සඳහා සමුපකාර ප්‍රඥප්තිය වෙනස් කිරීමට දැනටමත් කටයුතු යොදලා තිබෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=r1407045</link>
    <topic>මේස පන්දු ක්‍රීඩාව නංවන්න පාසල් 47කට උපකරණ</topic>
    <author>රඹුක්කන උතුර සමූහවිපුල එස්. කුමාරතුංග</author>
    <content>කෑගල්ල දිස්ත්‍රික්කයේ මේස පන්දු ක්‍රීඩාව දියුණු කිරීමේ අරමුණින් දිස්ත්‍රික්කයේ පාසල් 47 ක් සඳහා මේස පන්දු මේස ලබා දී ඇති බව මේස පන්දු සංගමයේ උප සභාපති, කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් මහතා පැවසීය.මේස පන්දු ක්‍රීඩාව පිළිබඳව කෑගල්ල දිස්ත්‍රික්කයේ ජනමාධ්‍යවේදීන් දැනුවත් කරමින් ‍පසුගියදා කෑගල්ල කුරුලුකැලේ අවන්හලේදී පැවැති උත්සව අවස්ථාවට එක්වෙමින් මේ බැව් පවසා සිටියහ.මෙහිදී අදහස් දැක්වූ මන්ත්‍රීවරයා මේස පන්දු ක්‍රීඩාව සබරගමු පළාතේ ප්‍රචලිත කිරීමේ අරමුණින් අගනුවර ඇතුළු නගරබද පාසල් සඳහා පමණක් සීමාව තිබූ මේස පන්දු ක්‍රීඩාව නගරබද මෙන්ම ග්‍රාමීය සහ වතු ආශ්‍රිත පාසල් සඳහාත් ව්‍යාප්ත කරමින් ශ්‍රී ලංකා මේස පන්දු සංගමය අවශ්‍ය භෞතික හා මානව සම්පත් සේම එම ක්‍රීඩා උපකරණ ලබාදීමට පියවර ගෙන තිබෙනවා. මෙම වසරේ මේස පන්දු ශ්‍රේණිගත විවෘත තරඟ 4 ක් පැවැත්වෙන අතර ඉන් පළමුවැන්න කෑගල්ල බාලිකා මහ විද්‍යාලීය ගෘහස්ථ ක්‍රීඩාංගණයේ පැවැත්වීම සතුටට කරුණක් බවත්, අවසන් ජාතික තරගාවලිය ලබන නොවැම්බර් මස කොළඹ සුගතදාස ගෘහස්ථ ක්‍රීඩාංගණයේ පැවැත්වීමට නියමිත බව කනක හේරත් මහතා පැවැසීය.මෙම මාධ්‍ය හමුව සඳහා ශ්‍රී ලංකා මේස පන්දු සංගමයේ උප සභාපති (කෑගල්ල) මන්සිල් මුතාලිප්, තරඟ ලේකම් එම්. ඒ. ඩී. ඒ. පෙරේරා, ප්‍රධාන විනිසුරු ප්‍රභාත් ප්‍රියන්ත යන මහත්වරු සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=s1407041</link>
    <topic>චන්දිමාල් එළියටඋපුල් තරංග ඇතුළට</topic>
    <author>ෆවුස් මොහොමඩ්</author>
    <content>දකුණු අප්‍රිකාව සමග පැවැත්වෙන තරග 3කින් සමන්විත එක්දින තරගාවලියේ පළමු තරග දෙක සඳහා සහභාගි වන ශ්‍රී ලංකා කණ්ඩායම පෙරේදා නම් කෙරිණි.ඇන්ජෙලෝ මැතිව්ස්ගේ නායකත්වයෙන් යුතු 16 දෙනකුගෙන් සමන්විත මේ කණ්ඩායමට ආරම්භක පිතිකරු උපුල් තරංග සහ කිත්රුවන් විතානගේ යළි කැඳවා ඇති අතර එංගලන්තය සමග පැවැති එක්දින තරගාවලියට ක්‍රීඩා කළ හිටපු උපනායක දිනේෂ් චන්දිමාල්ට සහ චතුරංග ද සිල්වාට සිය ස්ථාන අහිමිවී තිබේ. උපුල් තරංග අවසන් වරට ශ්‍රී ලංකා කණ්ඩායම නියෝජනය කළේ එංගලන්ත සංචාරයට පෙර අයර්ලන්තය සමග පැවැති එක්දින තරගයකටය. එම තරගයේ දී ඔහු ලකුණු 24කට දැවී ගියේය. උපුල් තරංග එම තරගයට එක්වූයේ පසුගිය වස‍රේ ජූලි මාසයේදීය.එම තරගාවලිය ද දකුණු අප්‍රිකාවට එරෙහිව වීම විශේෂත්වයකි. කිත්රුවන් විතානගේ ද අයර්ලන්තය සමග පැවැති එක්දින තරගයට එක්වූ අතර එංගලන්තය සමග පැවැති එක්දින තරගාවලියට ක්‍රීඩා කළේ නැත.දිනේෂ් චන්දිමාල් එංගලන්තය සමග පැවැති එක්දින තරගාවලියේ තරග 3කට සහභාගි වූ අතර එහි දී ඔහුට රැස් කිරීමට හැකිවූයේ ලකුණු 28ක් පමණි. චතුරංග ද සිල්වාට එම තරගාවලියේ ක්‍රීඩා කිරීමේ අවස්ථාව හිමිවූයේ නැත. ඔහු අවසන් වරට ශ්‍රී ලංකාව නියෝජනය කළේ පසුගිය මාර්තු මස බංග්ලාදේශයේ පැවැති ආසියානු කුසලාන තරගමාලාවටය. එංගලන්ත සංචාරයේ පළමු එක්දින තරගය අතරතුර දී ආබාධයකට ලක්වූ සුරංග ලක්මාල් ද නැවත කණ්ඩායමට එක්වී සිටියි.ශ්‍රී ලංකාව හා දකුණු අප්‍රිකාව අතර පළමු එක්දින තරගය ලබන 6 වැනිදා ආර්.ප්‍රේමදාස පිටියේ දී පැවැත්වෙන අතර දෙවැනි එක්දින තරගය 9 වැනිදා පල්ලෙකැලේ ක්‍රීඩාංගණයේ දී පැවැත්වේ. දෙපිල අතර අවසන් එක්දින තරගය 12වැනිදා හම්බන්තොට මහින්ද රාජපක්ෂ ක්‍රීඩාංගණයේ දී පැවැත්වේ.දකුණු අප්‍රිකාව සමග පැවැත්වෙන පළමු එක්දින තරග දෙක සඳහා නම් කළ ශ්‍රී ලංකා කණ්ඩායම මෙසේය.ඇන්ජෙලෝ මැතිව්ස් (නායක), ළහිරු තිරිමාන්න (උපනායක), ටී.එම්.ඩිල්ෂාන්, කුසල් ජනිත් පෙරේරා (ශාරිරික යෝග්‍යතා පරීක්ෂණයට අනුව), කුමාර් සංගක්කාර, මහේල ජයවර්ධන, කිත්රුවන් විතානගේ, අෂාන් ප්‍රියංජන, උපුල් තරංග, සචිත්‍ර සේනානායක, රංගන හේරත්, අජන්ත මෙන්ඩිස්, තිසර පෙරේරා, නුවන් කුලසේකර, ලසිත් මාලිංග, සුරංග ලක්මාල්.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=s1407042</link>
    <topic>මලල ක්‍රීඩා සංගමයේ අවිධිමත් ක්‍රියාකලාපයට ක්‍රීඩා ඇමැතිගේ අප්‍රසාදය</topic>
    <author/>
    <content>මෙරට ප්‍රධානතම ක්‍රීඩාව වශයෙන් සැලකෙන මලල ක්‍රීඩාව දියුණු කිරීම සඳහා වසරකට රුපියල් ලක්ෂ 150 කට ආසන්න මුදලක් ලබා දී ක්‍රීඩාවේ පුහුණුවීම්වල සිට ජාතික සංචිත නඩත්තුව දක්වා වැයකරන නමුත් මලල ක්‍රීඩා සංගමයේ දුර්වල පරිපාලනය හේතුවෙන් සමස්ත මලල ක්‍රීඩාව අනතුරකට ලක්ව ඇති බව ක්‍රීඩා ඇමැති මහින්දානන්ද අලුත්ගමගේ මහතා පවසයි.ආසියානු ශූරතාවලියට හා පොදු රාජ්‍ය මණ්ඩලීය ක්‍රීඩා උළෙලට පෙර එම තත්ත්වය වහාම නිවැරදි කරගන්නා ලෙස අලුත්ගමගේ මහතා ඊයේ පස්වරුවේ ක්‍රීඩා අමාත්‍යාංශයේදී පැවැති මලල ක්‍රීඩා ප්‍රධානීන්ගේ හමුවේදී දැනුම් දී ඇත.මලල ක්‍රීඩා සංගමය ජාතික තේරීම් සිදුකිරීමේදී ඇතැම් ක්‍රීඩකයන්ගේ තෝරාගැනීම සඳහා ක්‍රීඩා අමාත්‍යවරයා වශයෙන් තමාගේ නම සඳහන් කරමින් අවිධිමත්ව කටයුතු කර ඇති බව ද අනාවරණය වී ඇති බව කී අලුත්ගමගේ මහතා, ස්වාධීන තීරණවලට බලපෑම් සිදුකිරීමෙන් වළකින ලෙස ශ්‍රී ලංකා මලල ක්‍රීඩා සංගමයේ බලධාරීන්ට දන්වා ඇතැයි නිවේදනයක් නිකුත් කරමින් ක්‍රීඩා අමාත්‍යාංශය පවසයි.පොදු රාජ්‍ය මණ්ඩලීය ක්‍රීඩා උළෙල සඳහා මලල ක්‍රීඩක ක්‍රීඩිකාවන්ගේ තේරීම්වල සිදුවී ඇතැයි කියන අවිධිමත්භාවයන් පිළිබඳව ජනමාධ්‍යවලින් දිගින් දිගටම පෙන්වා දී ඇති අතර ඒ පිළිබඳව පුහුණුකරුවන්ගේ ද දැඩි අප්‍රසාදය පළවී ඇති බැවින් ජාත්‍යන්තර තරඟ සඳහා ජාතික තේරීම් සිදුකිරීමේදී අවිධිමත් අන්දමින් කටයුතු කිරීම තදින් විවේචනය කළ ක්‍රීඩා අමාත්‍යවරයා මින් ඉදිරියට එවැනි දේ සිදුවන්නේ නම් ඒ පිළිබඳව සම්පූර්ණ වගකීම ශ්‍රී ලංකා මලල ක්‍රීඩා සංගමය භාරගත යුතු බව ද දන්වා සිටියේය.පසුගිය කාලපරිච්ඡේදය තුළ මලල ක්‍රීඩාව ගොඩනැඟීම සඳහා ජාතික සංචිතවල ක්‍රීඩක ක්‍රීඩිකාවන්ට ආහාර හා මාසික දීමනා ඇතුළු රුපියල් ලක්ෂ 20 කට ආසන්න මුදලක් වැය කරමින් මලල ක්‍රීඩාවේ සංවර්ධනය සඳහා ක්‍රීඩා අමාත්‍යාංශය අනෙකුත් ක්‍රීඩාවලට වඩා ප්‍රමුඛතාවය ලබා දී ති‍බේ.රටට ජාත්‍යන්තර පදක්කම් දිනාගැනීමේ අභිලාෂයට වඩා පෞද්ගලික අරමුණු මත මලල ක්‍රීඩා පරිපාලනය කටයුතු කිරීම පිළිබඳව ක්‍රීඩා අමාත්‍යවරයා සිය අප්‍රසාදය පළ කළ අතර මේ තත්ත්වය වහාම පොදු රාජ්‍ය මණ්ඩලීය හා ආසියානු තරගාවලියට ප්‍රථම නිවැරදි කර මලල ක්‍රීඩාවේ අනාගතය නිවැරදි මාවතකට ගෙන යන ලෙස දැනුම් දුන් බව එම නිවේදනයේ වැඩි දුරටත් සඳහන් වෙයි.ශ්‍රී ලංකා මලල ක්‍රීඩා සංගමයේ සභාපති පාලිත ප්‍රනාන්දු, එහි ලේකම් ප්‍රේමා පින්නවල, ප්‍රවීණ පුහුණුකරු ඩර්වින් පෙරේරා, සුනිල් ගුණවර්ධන හා මලල ක්‍රීඩා සංගමයේ ජාතික තේරුම් කමිටුවේ සාමාජිකයන් වන සමන් කුමාර, එම්. ඒ. ටී. ජයසිංහ, ක්‍රීඩා සංවර්ධන දෙපාර්තමේන්තුවේ අධ්‍යක්ෂ ‍ජනරාල් රංජනී ජයකොඩි, නියෝජ්‍ය අධ්‍යක්ෂ සජිත් පද්මලාල් යන මහත්ම මහත්මීන් පිරිසක් මේ සාකච්ඡාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=s1407043</link>
    <topic>විවෘත මේස පන්දු තරගාවලියේ උදය සහ එරන්දි ශූරතා දිනති</topic>
    <author>ජයසිරි මුණසිංහ</author>
    <content>ශ්‍රී ලංකා මේස පන්දු සම්මේලනය, කෑගල්ල මේස පන්දු සංගමය හා මහීපාල හේරත් ජන සහන පදනම එක්ව සංවිධාන කළ සමස්ත ලංකා විවෘත මේස පන්දු තරගාවලියේ ශූරතා දිනාගැනීමට උදය රණසිංහ හා එරන්දි වරුෂවිතාන සමත්වූහ.උදය රණසිංහ මහනුවර විද්‍යාර්ථ විද්‍යාලය නියෝජනය කරමින් තරගාවලියට එක්වූ අතර පිරිමි විවෘත අවසන් තරගයේදී ඔහු හමුවේ වට 4-2කින් ශ්‍රී ලංකා ගුවන් හමුදාවේ රොහන් සිරිසේන පරාජයට පත්විය.ශ්‍රී ලංකා ගුවන් හමුදාවේ ඉෂාරා මධුරංගි කාන්තා අවසන් තරගයේදී වට 4-3ක් ලෙස පරාජයට පත්කිරීමට අම්බලන්ගොඩ ධර්මාශෝක විද්‍යාලයේ එරන්දි වරුණවිතානට හැකිවිය.තරගාවලියේ නැඟී එන ක්‍රීඩකයා ලෙස දිනේෂ් කාවිශ්ක (මහනුවර විද්‍යාර්ථ) මහීපාල හේරත් ශූරතාව දිනාගත් අතර අම්බලන්ගොඩ ධර්මාශෝක විද්‍යාලයේ ඉමේෂා ද සිල්වා නැඟී එන ක්‍රීඩිකාව ලෙස සම්මාන දිනාගත්තාය. කෑගල්ල බාලිකා මහා විදුහලේ ගෘහස්ථ ක්‍රීඩාංගණයේ දී පැවැති තරගාවලියට ක්‍රීඩක ක්‍රීඩිකාවන් 700කට අධික පිරිසක් එක්වූහ.තරගාවලියේ ජය සංකේත ප්‍රදානය සබරගමු ප්‍රධාන ඇමැති මහීපාල හේරත්, සමස්ත ලංකා මේස පන්දු සම්මේලනයේ උප සභාපති පාර්ලිමේන්තු මන්ත්‍රී කනක හේරත්, ලේකම් සමන් ශ්‍රී රත්නායක මහත්වරුන් අතින් සිදු කෙරිණි.ශ්‍රී ලංකා මේස පන්දු සම්මේලනයේ සභාපති නියෝජ්‍ය ඇමැති ලසන්ත අලගියවන්න, කෑගල්ල උපනගරාධිපති ලලිත් ජයශාන්ත, ගලිගමුව ප්‍රාදේශීය සභාවේ සභාපති කැලුම් පතිරණ, කෑගල්ල ප්‍රාදේශීය සභාවේ සභාපති උපාලි දිසානායක මහත්වරු ඇතුඵ ප්‍රභූන් පිරිසක්ද මේ අවස්ථාවට එක්වූහ.තරග ප්‍රතිඵල මෙසේය10න් පහළ බාලක-1.චනුක ශ්‍රී බණ්ඩාර (කෑගල්ල සා.මරියා), 2.විහදු රන්දින (අම්බලන්ගොඩ ධර්මාශෝක) බාලිකා-1.අවිශ්කා කාවින්දි (අම්බලන්ගොඩ ධර්මාශෝක), 2.සඳුනි ප්‍රබුද්ධිකා (ප්‍රජාපතී බාලිකා)12න් පහළ බාලක-1.දෙව්මි වීරසිංහ (නුගේගොඩ ලයිසියම්), 2.හිරුණ වරුෂවිතාන (අම්බලන්ගොඩ ධර්මාශෝක), බාලිකා-1.ඩී.එච්.කොළඹගේ (අම්බලන්ගොඩ ප්‍රජාපතී බා.), 2.අශිකා සත්සරණි (අම්බලන්ගොඩ ධර්මාශෝක)15න් පහළ බාලක-1.දිනේෂ් කවිශ්ක (මහනුවර විද්‍යාර්ථ), 2.පි.ඩී.යු.තෙන්නකෝන් (මහනුවර ධර්මරාජ), බාලිකා-1.ඉමාෂා ද සිල්වා (අම්බලන්ගොඩ ධර්මාශෝක), 2.ශේෂලා බණ්ඩාර (මහනුවර මහාමායා)18න් පහළ බාලක-1.උදය රණසිංහ (මහනුවර විද්‍යාර්ථ), 2.චින්තක ඒකනායක (මහනුවර විද්‍යාර්ථ), බාලිකා-1.ප්‍රවීණා සිල්වා (මහනුවර උසස් කාන්තා වි.), 2.සත්යා උදයංගනී (අම්බලන්ගොඩ ධර්මාශෝක)</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=s1407044</link>
    <topic>කොමාන්ඩෝ රෙජිමේන්තු 4x4 ගවේෂණාත්මක ජීප් රථ රැලිය</topic>
    <author>ෆවුස් මොහොමඩ්</author>
    <content>දශක තුනක කුරිරු යුද්ධය නිමා කොට රටට සාමය උදා කර දීමට විශාල මෙහෙවරක් ඉටු කළ යුද හමුදා කොමාන්ඩෝ රෙජිමේන්තුව පළමු වරට සංවිධානය කරනු ලබන 4x4 ගවේෂණාත්මක ජීප් රථ රැලිය සහ නවීකරණය කරන ලද ජීප් රථ තරගය අගෝස්තු මස 4 වැනිදා සිට 9 වැනිදා දක්වා නැගෙනහිර මුහුදු තීරය ආශ්‍රිතව පැවැත්වේ.ක්‍රියාන්විත රාජකාරියේ යෙදි සිටි කොමන්ඩෝ රෙජිමේන්තු සොයුරන්ගේ සුබසාධන කටයුතු හා රෙජිමේන්තුවේ උන්නතිය වෙනුවෙන් අරමුදල් රැස්කිරීම අරමුණු කරගත් මේ ජීප් රථ රැලිය අදියර දෙකකින් ක්‍රියාත්මක කෙරේ. එහි පළමු අදියර 4x4 ගවේෂණාත්මක ජීප් රථ රැලිය ලෙස ද, දෙවැනි අදියර 4x4 නවීකරණය කරන ලද ජීප් රථ තරගය ලෙස ද නම් කොට තිබේ. පළමු අදියර ගවේෂණාත්මක චාරිකාවක් ලෙස පේදුරු තුඩුවේ සිට ඌව කුඩා ඔය දක්වා කිලෝමීටර් 775ක දුරක් ආවරණය කෙරෙන අතර දෙවැනි අදියර 4x4 අභියෝගාත්මක තරගයක් ලෙස අගෝස්තු 9 වැනිදා කුඩා ඔය කොමාන්ඩෝ රෙජිමේන්තු පුහුණු කිරිමේ පාසල් භූමියේ අභිනවයෙන් ඉදිකළ ඉතා දුෂ්කර කිලෝමීටර් 2.5ක දුරකින් යුතු ධාවන පථයේ දී පැවැත්වේ.මේ තරගාවලියට සමගාමීව නැගෙනහිර මුහුදු තීරයේ පරිසරය රැකගැනීෙම් වැඩ පිළිවෙළක් ද ක්‍රියාත්මක කිරිමට නියමිතය. ඉන්දියන් සාගරය හරහා ශ්‍රී ලංකාවේ නැගෙනහිර මුහුදු තීරයට එකතුවන විශාල ප්‍රමාණයක කැලි කසළ එකතු කිරීම මගින් එම වෙරළ තීරය පිරිසුදු කිරීම 4x4 ගවේෂණාත්මක ජීප් රථ චාරිකාවට සමගාමීව සිදුකිරීමට නියමිතය. මේ වැඩ පිළිවෙළ සඳහා පෞද්ගලික පිරිසුදු කිරිමේ ආයතනයක සහාය ලබා ගැනීමට කොමාන්ඩෝ රෙජිමේන්තුව බලා‍පොරොත්තුවේ.යුද සමයේ දී සාමාන්‍ය ජනතාවට විවෘත නොවූ නැගෙනහිර ‍වෙරළ තීරයේ සුන්දරත්වය දැක බලා ගැනීමට මේ තරගයට එක්වන තරගකරුවන්ට සහ ක්‍රීඩා‍ලෝලීන්ට අවස්ථාව ලැබී ඇත. මීට අමතරව ගවේෂණාත්මක චාරිකාව පැවැත්වෙන ප්‍ර‍දේශවලට ආවේනික ස්වභාවික සෞන්දර්යය විඳ ගැනීමට ලැබෙන අගනා තරග ඉසව්වක් ලෙස ද මෙය සැලකේ. තරගය පැවැත්වෙන මාර්ගය ඔස්සේ විහිදී ඇති මනල්කාඩු ප්‍රදේශයේ ස්වභාවික වැලි කඳුවැටි ද, චලෙයි ප්‍රදේශයේ කලපු තීරයේ මඩ සහිත ගමන් මාර්ගයත් තරග කරුවන්ට නව අත්දැකීමක් වනු ඇත. එකිනෙකට වෙනස් ප්‍රදේශ 5ක නවාතැන් ගෙන ඒ ඒ ප්‍රදේශවලට ආ‍වේනික ආහාරපාන භුක්ති විඳීමටත් මෙමගින් තරගකරුවන්ට අවස්ථාව සැලසේ.4x4 ගවේෂණාත්මක ජීප් රථ රැලිය සහ නවීකරණය කරන ලද ජීප් රථ තරගය මෙරට සංචාරක ව්‍යාපාරයේ උන්නතියට ද විශාල රුකුලක් වනු ඇත. මෙවර තරගාවලියෙන් පසුව වාර්ෂික තරග ඉසව්වක් ලෙස මෙය පැවැත්විමට කොමාන්ඩෝ රෙජිමේන්තුව සැලසුම් කර තිබේ. 4x4 ගවේෂණාත්මක ජීප් රථ රැලිය සහ නවීකරණය කරන ලද ජීප් රථ තරගය මගින් අදාල ප්‍රදේශවල යටිතල පහසුකම්වල ද සැලකිය යුතු සංවර්ධනයක් සිදුකෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=s1407045</link>
    <topic>බොක්සිං පුහුණුකරු යළි වැඩ අරඹයි</topic>
    <author>ඉන්දික පොල්කොටුව</author>
    <content>ශ්‍රී ලංකා ජාතික බොක්සිං පුහුණුකරු හා සහාය පුහුණුකරුවකු ලෙස වසර ගණනාවක් කටයුතු කොට කලක් ක්‍රීඩාවෙන් ඈත්වී සිටි ප්‍රකට පුහුණුකරුවකු වන ලාල් අමුණුගම මහතා යළි බොක්සිං ක්‍රීඩාවට එක්වී සිටී. ඔහු නැවත බොක්සිං වළල්ලට පිවිසෙන්නේ බොක්සිං සංගමයේ හිටපු සභාපති ඩයන් ගෝමස් මහතා සහ රුවන් කෑරගල මහතාගේ ඉල්ලීම මතය.ඒ අනුව සිරස සුපර් ෆයිටර් තරගයේ අවසන් තරගකරුවන් 16දෙනා පුහුණුකිරීමේ වගකීම අමුණුගම මහතාට පැවැරී ති‍බේ.ජාත්‍යන්තර මට්ටමේ ක්‍රීඩකයන් රැසක් දායාද කළ අමුණුගම මහතා 1996 සිට 2002 දක්වා කාලයේ මෙරට ප්‍රධාන පෙළේ බොක්සිං පුහුණුකරුවකු ලෙස ඉමහත් කාර්යභාරයක් ඉටු කළේය. ඔහුගේ පුහුණුකාරිත්වය යටතේ මංජු වන්නිආරච්චි, හර්ෂ කුමාර, බන්දුල වික්‍රමසිංහ, නිලන්ත බණ්ඩාර වැලිසුන්දර, උපාලි බණ්ඩාර, ගාමිණී කුමාර ඇතුලු ක්‍රීඩකයන් රැසක් ජාත්‍යන්තර මට්ටමේ දස්කම් පෑමට සමත්වූහ. මහනුවර විද්‍යාර්ථ විදුහලේ ආදි සිසුවකු වන අමුණුගම මහතා මධ්‍යම පළාත් බොක්සිං සංගමයේ පුහුණුකරු ලෙස ද කලක් කටයුතු කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=s1407046</link>
    <topic>ලෝක කුසලාන පාපන්දු තරගමාලාෙව් අතිරේක ක්‍රීඩකයන්ගෙන් වාර්තාවක්</topic>
    <author/>
    <content>මෙවර ලෝක කුසලාන පාපන්දු තරගමාලාවේ මෙතෙක් වාර්තා වූ ගෝල සංඛ්‍යාවෙන් 18% ක්ම අතිරේක ක්‍රීඩකයන් විසින් එල්ල කරනු ලැබීම වාර්තාපොත අලුත් කිරීමක් බව ලෝක පාපන්දු සම්මේලනය පවසයි.දෙවැනි වටයේ තරග නිමාවන විට වාර්තා වී තිබූ ‍ගෝල 133න් 24ක්ම අතිරේක ක්‍රීඩකයන් විසින් එල්ල කරනු ලැබූ ඒවාය. මීට පෙර අතිරේක ක්‍රීඩකයන්ගෙන් වැඩිම ගෝල් සංඛ්‍යාවක් වාර්තාවී තිබුණේ 2006 තරගමාලාවේදීය. එහි දී ගෝල 23කට හිමිකම් කීමට අතිරේක ක්‍රීඩකයෝ සමත්වූහ. එය තරගමාලාව පුරා වාර්තාවූ ගෝල 147 හා සසඳා බැලූ විට 16% ක ප්‍රතිශතයකි. 2010 වසරේ දකුණු අප්‍රිකාවේ පැවැති තරගමාලාවේ දී ගෝල 15කට හිමිකම් කීමට අතිරේක ක්‍රීඩකයෝ සමත්වූහ. එම තරගමාලාවේ වාර්තාවූ මුලු ගෝල් සංඛ්‍යාව 145කි.ඒ අනුව එවර තරගමාලාවේ 10% ක ‍ගෝල ප්‍රතිශතයකට හිමිකම් කියනු ලැබුවේ අතිරේක ක්‍රීඩකයන් විසිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=f1407041</link>
    <topic>නිර්මල ඝාතනය කිරීමටඅතාවුදට කොන්ත්‍රාත්තුවක් දීලා</topic>
    <author>අන්දොස් සොයන්නේ නිරුෂි විමලවීර</author>
    <content>එක්සත් ජනතා නිදහස් සන්ධානයේ මැති ඇමැතිවරුන්ගේ වැඩමුළුව පසුගිය ඉරිදා බේරුවල සිනමන් සිටි හෝටලයේදී පැවත්විණි. එහි බර කරට ගෙන කටයුතු කළේ ඇමැති ඩලස් අලහප්පෙරුම, රෝහිත අබේගුණවර්ධන හා මහින්දානන්ද අළුත්ගමගේ යන ඇමැතිවරු තිදෙනාය. ඔවුන්ගේ කාර්ය මණ්ඩල විසින් වැඩමුළුවට පැමිණි පිරිස ලියාපදිංචි කිරීමත් ජනපති රුව සහිත ටී. ෂර්ට් එකක් ලබාදීමත් සිදු කෙරිණි.ආචාර්ය පී.බී. ජයසුන්දර මහතා ආර්ථිකය පිළිබඳ විශ්ලේෂණයක් කළේය. අනතුරුව මැති ඇමැතිවරුන්ට ප්‍රශ්න ඇසීමේ අවස්ථාව උදා විය.කාපට් පාරවල් කන්නද කියල ජනතාව අසනවා යැයි අරුන්දික ප්‍රනාන්දු මහතා කීය. ඊට අජිත් නිවාඩ් කබ්රාල් මහතා පිළිතුරු දෙන අතරතුරදී ජනාධිපති මහින්ද රාජපක්ෂ මහතා වැඩමුළුවට පැමිණියේ පුරුදු මදහසිනි. හම්බන්තොට වරාය මාකට් කරන්නේ කෙසේදැයි අරුන්දික ප්‍රනාන්දු මහතා ප්‍රශ්න කළේය. රෝහිත මේ ප්‍රශ්නවලට උත්තර දෙන්න යැයි ජනාධිපතිතුමා කීය.ඉන්ධන ලබාදීමෙන් හා වාහන ආනයනයෙන් ප්‍රති අපනයනයෙන් ලැබෙන ආදායම් පිළිබඳ ‍රෝහිත අබේගුණවර්ධන ඇමැතිවරයා විස්තර කළේය. වැඩමුළුව ආරම්භයේ ලබා දුන් තුණ්ඩුවේ ඉදිරියේදී පැවැත්විය යුත්තේ මහ මැතිවරණයක්ද එසේ නැත්නම් ජනාධිපතිවරණයක්ද සඳහන් කරන ලෙස දැනුම් දී තිබිණි. ඇමැති වාසුදේව නානායක්කාර මහතා නැගී සිටිමින් අවශ්‍ය මහ මැතිවරණයක්. මේ විධායක ජනාධිපති ක්‍රමය අහෝසි කළ යුතු යැයි කීය.ශාන්ත බණ්ඩාර අරුන්දික ප්‍රනාන්දු මන්ත්‍රීවරු ජනාධිපතිවරණයක් ඕනෑ යැයි කෑ ගැසූහ. අතුරලියේ රතන හිමියෝ “මනාප ක්‍රමය අහෝසි කළ යුතු බව පැවසූහ. මන්ත්‍රීවරු ඊට විරුද්ධ බවට ඝෝෂා කළහ. මේ හැම දෙයක්ම කරන්නේ මේ රටේ ජීවත්වන ජනතාව වෙනුවෙන්. අපි කරන දේවලින් ජනතාවට සහන ලැබෙනවාද නැද්ද යන්න පසු විපරමක් කර බලන්න යැයි ජනාධිපතිවරයා මන්ත්‍රීවරුන්ට උපදෙස් දුන්නේය. බඩු මිල ඉහළ බවට රටේ මතයක් ඇතැයි අරුන්දික ප්‍රනාන්දු මහතා කීය.අපි පාරිභෝගිකයො රැකගන්න ඕනෑ. ගොවියො රැකගන්නත් ඕනෑ. සමහර අවස්ථාවල දේශීය ගොවියා රැකගන්න තීරණ ගන්න වෙනවා. කිරිපිටි මිල පහත දමා ‍ෙද්ශීය දියර කිරි ගොවියා රැක ගන්න බැහැ යැයි ජනාධිපතිතුමා පැහැදිලි කළේය.දිවා භෝජනය සඳහා ජනාධිපතිවරයා ප්‍රමුඛ පිරිස භෝජනාගාරයට පැමිණියහ. සුදර්ශනී ප්‍රනාන්දුපුල්ලේ මහත්මිය නෙත ගැටුණ ජනාධිපතිවරයා කොහොමද ඇමෙරිකා, ඕස්ට්‍රේලියා සංචාර දෙක යැයි ඇසීය. සර් ඇමෙරිකාවෙන් නම් අපිට හිතවත්කමක් නැහැ. ඒත් ඕස්ට්‍රේලියාවේ විදේශ ඇමැති ඇතුළු පිරිස අපේ රටට හිතවත් යැයි ප්‍රනාන්දුපුල්ලේ මහත්මිය කීවාය. අපේ රටේ සැබෑ තත්ත්වය විදේශ රටවලට පේන්න ඕනෑ. අපිට ජාත්‍යන්තර සහාය ලැබෙන්නේ එතකොට යැයි ජනාධිපතිතුමා කීය.රෝහිත බේරුවල අලුතින් හදන හමුදා නිවාස බලන්න යන්න ඕනෑ යැයි දිවා භෝජනය අතරතුරදී ජනාධිපතිතුමා කීවේය.හොඳමයි සර් මම මේජර් ජෙනරාල් උභය මැදිවෙලට කථා කරලා දැනුම්දෙන්නම් යැයි රෝහිත අබේගුණවර්ධන ඇමැතිවරයා කීය. පසුව ජනාධිපතිතුමා ඇතුළු පිරිස දර්ගා නගරය බලා පිටත් වූහ. එදින රාත්‍රී නාවික හමුදා වාදක මණ්ඩලයේ වාදනයෙන් මැති ඇමැතිවරු නර්තනයක නිරතවෙද්දී සිහින දෙව් දුවේ ඔබට තුන් ලොවේ ගීතය දයාසිරි ජයසේකර මහතා ගායනා කළේය. පිරිස වන් මෝ වන් මෝ බයිලා ඕනෑ විරහ ගීත ඕනෑ කියමින් ප්‍රීති ඝෝෂා කළහ. පිරිස දයාසිරිගේ ගීත ගායනයෙන් විනෝද වූහ. රාත්‍රී නිදා ගැනීමට ගිය ජනාධිපතිතුමා නැවත පැමිණ සිටිනු දුටු දයාසිරි ජයසේකර මහතා වික්ෂිප්තව එතුමා දෙස බලද්දී එන්න එන්න දයාසිරි ඔයා හරි ලස්සනට සින්කළා යැයි ජනාධිපතිතුමා සිනා සෙමින් කීය.පසුව දයාසිරි ජයසේකර, මහින්දානන්ද අළුත්ගමගේ, අරුන්දික ප්‍රනාන්දු මහත්වරු ඔවුනොවුන්ගේ කරට අත දමා ගනිමින් පායන සඳ ලස්සනයිද බලන්න කියමින් සාදයට එක් වෙද්දී පිරිස ලස්සනයි... කියමින් ප්‍රීති ඝෝෂා කළහ.නාමල් රාජපක්ෂ මහතා සහ මැති ඇමැතිවරු ජනාධිපතිවරයාද වටකරගනිමින් මධ්‍යම රාත්‍රිය තෙක් ගීත ගයමින් නර්තනයේ යෙදුණහ.ඡන්ද හිමි නාම ලේඛන බෙදා දීම සම්බන්ධයෙන් නැඟෙනහිර පළාතේ ග්‍රාම නිලධාරී මහතුන් දැනුවත් කිරීමේ වැඩමුළුවක් පසුගියදා මඩකළපුව කච්චේරියේ පැවැතියේ නි‍යෝජ්‍ය මැතිවරණ කොමසාරිස් එම්.එම්. මොහමඩ් මහතාගේ ප්‍රධානත්වයෙන්ය. ජනතාවගේ පරමාධිපත්‍ය අයිතියක් වන ඡන්ද අයිතිය ලබා දීම සඳහා ඡන්ද පත්‍රිකා බෙදාදීමට සෑම නිවසකටම යන්න යැයි මොහමඩ් මහතා කීය.එහිදී නැගීසිටි කාන්තන්කුඩි ග්‍රාමනිලධාරිවරයා, සර් ඡන්දහිමි නාමලේඛන බෙදා දීම හරිම ගැටලුකාරියි. සමහර නිවාසවල සතියේ දිනවල වැඩිහිටි අය නැහැ. නිවාසවල දොරගුල් ලා සිටින දරු‍වො මොනව කිව්වත් දොරවල් අරින්නේත් නෑ. සති අන්තයේ තමයි වැඩිහිටියො ඉන්නේ. ග්‍රාම නිලධාරියා ලෙස ජනතාවට ගෞරව දීලා කථා කරන්න අම්මා, අප්පා, අයියා, අක්කා කිව්වම පොඩි ළමයි අතේ රුපියල් පහේ කාසියක් එවනවා යාචකයාට දෙන්න කියා.ඊළඟ නිවසේදී මම ග්‍රාම නිලධාරිතුමා කියල ටිකක් උස් ස්වරයෙන් කිව්වම ගෙදර අය එන්නේ කොහු ඉදල් අරන් ගහන්න යැයි ග්‍රාම නිලධාරිවරයා කීවේ පිරිස සිනහ ගස්වමින්ය.අගුරුවැල්ල ගුරුගල්ඔය හරහා ඉදිකෙරෙන පාලමේ සිහිවටන ඵලකය නිරාවරණය කෙරුණේ ඇමති නිර්මල කොතලාවල මහතාගේ සුරතින්ය. එම අවස්ථාවට සබරගමුව මහ ඇමැති මහීපාල හේරත්, පරාක්‍රම අතාවුද මහත්වරු එක්වූහ. අනතුරුව මාර්ගය පුළුල් කිරීමේ බැකෝ යන්ත්‍රයෙන් මංගල පස් පිඩැල්ල කැපීමේ කටයුත්තට මැති ඇමැතිවරුන්ට ඇරයුම් ලැබුණි.මේ වැඩේට ගැළපෙන්නේ මමවත් අතාවුද සෙනෙවිරත්න ඇමැතිතුමාවත් නෙමෙයි. නිර්මල කොතලාවල පරාක්‍රම අතාවුද වගේ තරුණයන් යැයි මහ ඇමැතිවරයා කීය. නැහැ නැහැ මේ වැඩේට හොඳ පරාක්‍රම අතාවුද යැයි නිර්මල ඇමැතිවරයා කීවේය.පරාක්‍රම අතාවුද මහතා දැවැන්ත බැකෝ යන්ත්‍රයට ගොඩ වී එය පණ ගන්වන අතර සෙසු පිරිස සුහද කථා බහක යෙදී සිටියහ. එහෙත් අනපේක්ෂිත අයුරින් බැකෝ යන්ත්‍රයේ පස් හාරන යකඩ කුල්ල නිර්මල කොතලාවල ඇමැතිවරයා දෙසට ඇදී ආවේ විදුලි වේගයෙන්ය. සිද්ධිය ක්ෂණිකව නෙත ගැටුණු මහීපාල හේරත් මහතා ක්‍රියාත්මක වී කොතලාවල මහතා පසෙකට ඇද ගත්තේ සිදු වීමට ගිය මහ විපතක් වළක්වමින්ය. සිද්ධියෙන් තැති ගත් කොතලාවල ඇමැතිවරයා පසුව ආයාසයෙන් සිනාවක් මුවේ රඳවා ගනිමින් පරාක්‍රම අතාවුද දෙසට හැරී “පරාක්‍රම මාව මරන්න කළුතර දිස්ත්‍රික්කයේ කවුරු හරි කොන්ත්‍රාත් එකක් දුන්නා දැයි ඇසීය.සාම්ප්‍රදායික කර්මාන්ත ඇමැති ඩග්ලස් දේවානන්ද මහතා පසුගියදා රත්නපුරයට පැමිණියේ “කිතුලක වරුණ” ප්‍රදර්ශනය විවෘත කිරීම සඳහා ය. එම ප්‍රදර්ශනය සඳහා සබරගමුව මහ ඇමැතිවරයාටද ආරාධනා ලැබුණි. උතුරේ තල් අරණක ඉපදුණ ඔබතුමා අද දකුණේ කිතුල් වරුණ තේරුම් ගැනීම මහත් සතුටට හේතුවක් යැයි මහීපාල මහතා ඩග්ලස් දේවානන්ද ඇමැතිවරයා දෑතින් අල්ලා ගනිමින් කීය. ප්‍රදර්ශන භූමියේ ඇවිදගිය ඇමැතිවරු දෙපළ කිතුල් නිෂ්පාදන දැක විශ්මයට පත් වූහ. කිතුල් තල් විසිතුරු ආභරණ කුටියකට ගිය ඩග්ලස් දේවානන්ද මහතා හොඳමාලය තෝරන්නැයි මහ ඇමැතිවරයාට කීය. මහ ඇමැතිවරයා අලංකාර ගෙල පළඳනාවක් තෝරා ඩග්ලස් දේවානන්ද ඇමැතිවරයාගේ සුරතේ තැබීය. මේක මට නෙමේ ඔබතුමාගේ බිරිදට ගිහින් දෙන්නැයි දේවානන්ද මහතා ගෙල පළඳනාව මහ ඇමැතිවරයාගේ සුරතේ තැබීය.ඔබතුමා මේ වගේ හොඳ පරිත්‍යාගශීලියෙක් බව මම දන්නේ නැතැයි, මහ ඇමැතිවරයා ගෙල පළඳනාව දෙස බලමින් කීය.උත්සවයට පැමිණි සාම්ප්‍රදායක කර්මාන්ත අමාත්‍යාංශයේ ලේකම් එන් සිවඥානජෝති මහතා හරබර හා වියත් සිංහලෙන් කළ දෙසුම ඇසිපිය නොහෙළා පිරිස අසා සිටියහ. ඔබතුමාගේ අමාත්‍යාංශයේ ලේකම්තුමාට හොඳට වියත් සිංහලෙන් කථා කරන්න පුළුවන් . සිංහල කතාකළ හැකි දමිළ ලේකම්වරයෙක් පත් කර ගැනීමෙන් රටෙ ජාතික අභිලාශය ඔබතුමා මැනවින් වටහා ගෙන තිබෙනවා යැයි මහීපාල හේරත් මහතා දේවානන්ද මහතා ට කීය. මහීපාල මහතා පොයිටුවාරෙන් කියමින් සමුගත්තේ දේවානන්ද මහතා සිනා ගස්වමින්ය.ඇමැති නිමල් සිරිපාලද සිල්වා මහතා ප්‍රධාන මන්ත්‍රී කණ්ඩායමක් පසුගියදා ඕස්ට්‍රේලියාව බලා පිටත්ව ගියේ ආරාධනයකට අනුවය. ඊට කබීර් හෂීම්, චන්දිම වීරක්කොඩි, ගාමිණී ජයවික්‍රම පෙරේරා, සුදර්ශනී ප්‍රනාන්දුපුල්ලේ හා අනුර කුමාර දිසානායක යන මන්ත්‍රීවරු පිරිස එක්වූහ.ඕස්ට්‍රේලියානු විදේශ ඇමැති ජුලි බිෂොප් මහත්මිය, හා කථානායක බොන්වෂ් බිෂොප් මහත්මිය පිරිස මහත් හරසරින් පිළිගත්හ. විපක්ෂ මන්ත්‍රීවරුත් ඉන්නවනේ කථානායකවරිය කීවාය. අපි ළඟදීම ආණ්ඩුබලය ගන්නවා. ඒ නිසා පෙරහුරුවක් ගන්න ආවා යැයි කබීර් හෂීම් සිනා සෙමින් කීය. කථානායකවරිය සිනා සෙමින් බලද්දී මෙයාල ඉතින් හැමදාම බලයට එනවනේ. ඒත් ආණ්ඩුබලය පේන මානෙක නෑ. අපි මෙයාල එක්ක ආවේ අපේ වැඩ මෙයාලට පෙන්වන් යැයි චන්දිම වීරක්කොඩි මහතා සිනාසෙමින් කීවේය.කථානායකවරිය තේරීම් කාරක සභාවේ තත්ත්වය කෙසේදැයි විමසුවාය. මෙයාල තේරීම් කාරක සභාව වර්ජනය කරලා ඒක අඩපණ කළා යැයි නිමල් සිරිපාල ද සිල්වා මහතා සිනා සෙමින් කීය. ප්‍රකාශයෙන් තරමක් කේන්ති ගිය ගාමිණී ජයවික්‍රම පෙරේරා මහතා “ඔයාලා කමිටුව පත් කළාට හරි හැටි යෝජනාවක් ගෙනාවාදැයි ප්‍රශ්න කළේය. කථානායකවරියට සිනහ පහළ විය. ඕස්ට්‍රේලියානු රජයේ ආරාධනයෙන් එරටට ගිය අනුර කුමාර දිසානායක මහතා ඔවුන්ගේ පක්ෂයේ ප්‍රතිපත්තිය එරට ශ්‍රී ලාංකික ජනතාව අතරට ගෙන යමින් රැස්වීම් කිහිපයකට ද එක්විය. “හොඳයි හොඳයි අනුර ඔය‍ා මෙහෙදි පුළුවන් තරම් ආණ්ඩුවට බනින්න එතකොට ඡන්ද වැඩිවෙන්නේ අපිට යැයි කබීර් හෂීම් මහතා කීය.මොන පිස්සුද මම යූ.එන්.පී. කාරයො ජවිපෙට හරවා ගන්නවා යැයි අනුර කුමාර සිනා සෙමින් කීවේ පිරිස සිනා සාගරයක ගිල්වමින්ය.කොළඹ දිස්ත්‍රික් තරුණ සංවිධානයේ හමුවක් පසුගිය බදාදා සවස සිරිකොතේදි පැවතියේ විපක්ෂ නායක රනිල් වික්‍රමසිංහ මහතාගේ ප්‍රධානත්වයෙන්ය.ඊට එක් වු අඛිල විරාජ් කාරියවසම් ,රුවන් විජේවර්ධන ,එරාන් වික්‍රමරත්න , හර්ෂ ද සිල්වා හා එස් .මරික්කාර් යන මන්ත්‍රිවරු ඉදිරිපස ප්‍රභූ ආසනවල අසුන් ගෙන සිටියදි සුජීව සේනසිංහ මහතා පසුපෙළ ආසනයක අසුන් ගෙන සිටිනු දුටු විපක්ෂනායකවරයා “සූජීව ප්ලීස් කම් හියර් “යැයි කීය.ඉදිරි මැතිවරණය සඳහා පක්ෂයෙන් ආකර්ශනීය දක්ෂ කථිකයන් දේශන සඳහා ඉදිරිපත් කළයුතු බව විපක්ෂනායකවරයා පැහැදිලි කළේය.සර් සුජීවත් හොඳ ආකර්ශනීය කථිකයෙක් යැයි අඛිල විරාජ් කීය.අඛිල දෙස බැලූ රනිල් එය අනුමත කළ බව හඟවමින් හිස සෙලවීය. සර් ඉදිරියේ ජනාධිපතිවරණයක් එනවා.අපේ පක්ෂයේ අපේක්ෂකයා කවුද ?ඔබතුමා තරඟ කරනවාද?මේ තරුණ සංවිධායකයො ඒක දැනගන්න කැමති යැයි සේනසිංහ මහතා තරුණ සංවිධායකයන් දෙසට අත දිගු කරමින් කීවේය.එම ප්‍රකාශයෙන් තැති ගත් වික්‍රමසිංහ මහතාගේ මුහුණ රතු විය.එවන් වැදගත් තීරණයක් හදිසියේ ගන්න බැහැනෙ සුජීව .පක්ෂය තීරණය කළාම ඒ ගැන දැනුම් දෙන්නම් යැයි වික්‍රසිංහ මහතා බිම බලා ගෙනම කීය.ඌව පළාත් සභා මැතිවරණයේදී පාර්ලිමේන්තු මන්ත්‍රීධූරය අතහැර පක්ෂය වෙනුවෙන් මහ ඇමතිධූරයට තරඟ කරන බව බදුල්ල දිස්ත්‍රික් මන්ත්‍රී හරීන් ප්‍රනාන්දු මහතා හිතවත් මාධ්‍යවේදීන් හමුවෙ කීය. මන්ත්‍රිතුමා ඔයාගේ කන්ඩිෂන් මොනවාද මාධ්‍යවේදිහු ප්‍රශ්න කළහ. සජිත් ප්‍රේමදාස මහත්තයයි අපේ නායකතුමයි එකම ස්ථාවරයකට ඇවිත් මැතිවරණයට මුහුණදිය යුතුයැයි හරීන් මන්ත්‍රීවරයා පැවසීය. විපක්ෂනායකවරයා හා සජිත් ප්‍රේමදාස මහතා ජාතික මැතිවරණවලදි එක්ව ක්‍රියා කිරීමට පසුගිය සතියේ තීරණය කළහ. මේබව කණවෑහුණු හරීන් ප්‍රනාන්දු මහතා කලබලයට පත්විය. හිතවත් මාධ්‍යවේදියකුට ඇමතුමක් ගත් හරීන් “මචං මම මගේ කට නිසා අමාරුවේ වැටුණා මට දැන් ඌවට ඉල්ලන්නම වෙනවා යැයි “බිඳුණු හඬින් කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=f1407042</link>
    <topic>කය වචනය නො‍හික්මුණු තැනැත්තා ආවේගශීලීයි</topic>
    <author>සාකච්ඡා කළේ බුද්ධික සමන් ගුණවර්ධන</author>
    <content>බුදුරජාණන් වහන්සේගේ ධර්මය උත්තර මනුෂ්‍ය ජීවිතය මෙන්ම සාමාන්‍ය සමාජීය ජීවිතය ද සාරවත් කරන්නකි. බුද්ධ දේශනාව සාමාන්‍ය සමාජීය ජීවිතය උදෙසා යයි ලඝු කළ නොහැකි නමුත් ඉන් සමාජීය ජීවිතයට උකහා ගත හැකි තැන් මෙන් ම ගළපා ගත හැකි කරුණු බොහෝය.ශ්‍රමණ ජීවිතයේ වත් දොළොසක් පිළිබඳව විනයේ සඳහන් වන අතර ගිහි ජීවිතයට වුව මේවායින් ඇතැමක් ගළපා ගත හැකිය. මේ පිළිබඳව විවරණය කිරීම සඳහා මෙවර ධර්ම සභාවට වැඩම කරන්නේ කුලියාපිටිය විද්‍යා‍විනෝද පරිවේණාධිපති ඇපලදෙණි‍යේ සුමනසිරි හිමිපාණන් වහන්සේය.“වත් “ සහ “පිළිවෙත්” යන්න නිරන්තරයෙන් එකට යෙදුනත් මෙහි තිබෙන්නේ තේරුම් දෙකක්. එදිනෙදා ජීවිතයේ අප යහපත් යයි සම්මතව සිදුකරන දේ ‘වත්’ කියල හඳුන්වන්න පුළුවන්. පිළිවෙත් කියන්නේ පුද්ගලයන්ගේ ප්‍රතිපත්තියි. යම් කිසි වතක් දිගින් දිගට කරගෙන යනවිට එය අවසානයේ පිළිවෙතක් බවට පත්වෙනවා.මෙය හොඳ නරක දෙකට ම පොදුයි. උදාහරණ විදියට පන්සිල් සමාදන්වීම දීර්ඝ කාලීනව සිදු කරන කෙනෙක් යම් කාලයක දී එය කඩනොකොට පිළිපදින්න පටන් ගන්නවා. ඒක පිළිවෙතක් වෙනවා. ඒ කියන්නේ ප්‍රතිපත්තියක් වෙනවා. තවත් විදිහකට ගත්තම පිළිවෙත කියන්නේ කරන දෙයක්ම නොවෙයි. ඇතැම් දේ නොකර ඉඳීමත් පිළිවෙතක්. උදාහරණ විදියට බොරු නොකීම, සොරකම් නොකිරීම ආදී නොකර සිටීම් ද පිළිවෙත් හැටියට ගැනෙනවා. ඒ අනුව පිළිවෙත් කියන්නේ ආධ්‍යාත්මයයි.බුදුරජාණන් වහන්සේ වත් දේශනා කළේ භික්ෂූන් වහන්සේ සඳහා පමණක් නොවෙයි. සිඟාලෝවාද සූත්‍රය ගිහි විනයයි. වත් ගැන එහි සඳහන් වෙනවා. විනය පිටකයේ චුල්ලවග්ග පාලියේ එන වත් දොළහ ඊට වඩා ගැඹුරට ගිය එකක්. එය සෘජුවම භික්ෂුන් වහන්සේ ඉලක්ක කර දේශනා කර තිබෙනවා‍. එයින් ඇතැම් දේ අනුගමනය කළ හැක්කේ භික්ෂූන් වහන්සේට පමණයි. උදාහරණ ලෙස පිණ්ඩපාතික වත, ආරඤ්ඤක වත ගත්තහම ගිහි සමාජයට අයිති වන්නේ නැහැ. ගිහියන් පිඬුසිඟා යාමක් හෝ කැලයේ වාසය කිරීමක් සිදුවන්නේ නැහැ. එහෙත් ආගන්තුක වත, ආවාසික වත, භත්තග්ග වත, වච්ච කුටි වත, ජන්තාගාර වත, සද්ධිවිහාරික වත, අන්තේවාසික වත වගේ දේවල් ගිහි සමාජයට මනාව ගළපා ගත හැකියි.මහා ඛේදවාචක බවට පත්වී තිබෙන්නේ එවැනි කඩවීම් තමයි. කය වචනය හික්මවා ගැනීම හෙවත් සීලය නොමැති වීම ඊට හේතුවයි. මේ වත්වලින් කෙරෙන්නේ කය වචනය හික්මවීමයි. උදාහරණයක් ලෙස ආගන්තුක වත ගත්තම ආගන්තුකයකු යම් තැනකට ගියාම කළ යුතු දේ එහි සඳහන් වෙනවා. ඒ වගේ ම ආවාසික වතෙන් ඒ ආගන්තුක පුද්ගලයා පිළිගන්න කෙනා කළ යුතු දේවල් කියවෙනවා. හොඳින් නිරීක්ෂණය කළොත් අපට පෙනෙනවා බුදු රජාණන් වහන්සේ දේශනා කළ වත් පමණක් නොව අනුගමනය කළ ඇතැම් වතාවත් ද මීට ඇතුළත් කියලා.උදාහරණයක් විදියට බුදුරජාණන් වහන්සේට වෙනත් ආගමිකයන් ‘පුබ්බ භාසි’ කියල අන්වර්ථ නාමයක් යොදලා තිබුණා. ඒ කියන්නේ බුදුන් ළඟට යන ඕනෑම කෙනෙක් සමඟ මුලින්ම කතා කරන්නේ බුදුරජාණන් වහන්සේයි. සුව දුක් විචාරීම පැමිණ කාරණා විමසීම ආදිය ඊට ඇතුළත් වෙනවා. එය ආගන්තුකයන් පිළිගන්න තිබෙන හොඳම වතක්. ඒත් අද අපි රාජකාරියක් කරගන්න ආයතනයකට ගියාම ඒ තැන්වල මහත්වරුන්ගේ, නෝනාවරුන්ගේ සියලු කටයුතු අවසන්වෙලත් ඉන්න වෙනවා.ඒ අය අපට කතා කරන තුරු බලන් ඉන්න ගියොත් අපි බෞද්ධයන් විදියට බුද්ධ චරිතය ආදර්ශයට අරන් තියනවද කියන දේ ප්‍රශ්නයක්. ආගන්තුක වතෙහි දී සඳහන් වෙනවා අපි යම් තැනකට යන විට එකවරම ඒ ස්ථානයට ඇතුළු වෙන්නේ නැහැ. අතීතයේ නම් උගුර පෑදීමකින් තමන් පැමිණි බව සන්නිවේදනය කරනවා. අද එය වෙනත් ක්‍රමයකින් වුණත් සන්නිවේදනය කරන්න පුළුවන්. ඒ වගේම නිවසක් ඇතුළත වගේ පිරිසිදු තැනකට යනවිට පාවහන් ගලවා යා යුතුයි කියල බුදුන් දේශනා කරල තියෙනවා, ඇත්තෙන්ම මේ දේවල් නොකිරීමෙන් පවක් සිදුවන්නේ නැහැ. එහෙත් මේවා අනුගමනය කිරීමෙන් අප පිළිබඳව පැහැදුනු අය වොතොත් තව තවත් පැහැදෙනවා. නොපැහැදුණ අය වෙතොත් ඔවුන්ද පැහැදෙනවා.භික්ෂූන් වහන්සේලාට දානය වැළඳීම සම්බන්ධයෙන් සේඛියාවන්හි ද මෙවැනි කාරණා දක්නට ලැබෙනවා. ඒවා ගිහි පැවිදි භේදයකින් තොරව අනුගමනය කරල ශිෂ්ට සම්පන්න විය හැකියි. උදාහරණ විදියට වඳුරෝ වගේ කටේ බත් පුරවාගෙන කෑම, චහ්: චහ්: යන ශබ්දයෙන් තලු මැරීම, දිව දික් කරමින් ආහාර ගැනීම, ආහාර අතපුරා තවරාගෙන අනුභව කිරීම, පිඟානේ මැද සිට ආහාර අනුභව කිරීම ආදී දේ නුසුදුසු බව බුද්ධ දේශනාවේ සඳහන් වෙනවා. එමෙන්ම ආහාරයේ පමණ දැන වැළඳීම. පිළිබඳවත් දේශනා කර තිබෙනවා. තමන්ට තවත් කෑම කටවල් හතරක් පහක් ගැනීමට හැකියාව තිබියදී ආහාර ගැනීම නැවැත්විය යුතුයි. කුසෙහි එම ඉඩට සරිලන සේ ජලය පානය කළ යුතුයි. එසේ නොමැති වුවහොත් ආහාර දිරවීමට කුසෙහි ඉඩ ප්‍රමාණවත් මදි වෙනවා. ඉන් විශාල අපහසුවක් දැනෙනවා. අතුරු ආබාධ ඇති වෙනවා. මේ ආකාරයට වතාවත් දේශනා කර තිබෙන්නේ අන් අයගේ පැහැදීම සඳහා පමණක් නොවෙයි. සෞඛ්‍ය පිළිබඳව ද මනා අවබෝධයකින්.ඔව්. අද අපි දකිනවා අපේ රටේ පොදු වැසිකිළිවල තත්ත්වය . අද අපට වැසිකිළි පාලකයන් පත්කරන්න සිදුවෙලා තියෙනවා. මොකද වැසිකිළි පාවිච්චි කරන අය එය පවිත්‍ර කරන්න දන්නේ නැහැ ඒ නිසාම ඊට මුදලක් ගෙවන්නත් සිදුවෙලා තිබෙනවා. එහෙත් බුදුන් වහන්සේ අපට වච්චකුටි වතෙන් කියා දෙනවා සෞඛ්‍ය සම්පන්න ලෙස වැසිකිළි පරිහරණය කරන ආකාරය.බුදුරජාණන් වහන්සේ භික්ෂූන්වහන්සේට ඕනෑම තැනකට යාමේ දී ක්‍රම දෙකක් හඳුන්වා දී තිබෙනවා. ඒ වෘද්ධ පටිපාටිය හා ආගත පටිපාටියටයි. භීක්ෂූන් වහන්සේ දානයකට, පිරිතකට වඩින විට වඩින්නේ වෘද්ධ පටිපාටියයයි. ඒ කියන්නේ සඟ මහලු පිළිවෙළටයි. එහෙත් අවස්ථා දෙකක දී පමණක් මේ පිළිවෙළ වෙනස් කරල ආගත, පාටිය හෙවත් පැවිදි පිළිවෙළට යාම හඳුන්වාදී තිබෙනවා. ඒ වැසිකිළියට යාම හා ස්නානයට යාම කියන කාරණා දෙකයි. ඒ කියන්නේ වැසිකිළියට යාම හා ස්නානයට යාමේ දී ආපු පිළිවෙළට ඒ කටයුත්තට යාම විනා වෘද්ධ පිළිවෙළට මූලිකත්වයක් එහිදී ලබා දෙන්නේ නැහැ.ඒ වගේම වැසිකිළි පරිහරණයේ දී මුලින් වැසිකිළියේ දොර වසා ඇත්නම් උගුර පාදා එහි ඇතුළත කෙනෙකු සිටීදැයි සංඥා කළ යුතුයි. එම උගුර පෑදීමෙන් පසු ඇතුළත කෙනෙකු සිටී නම් ඔහුද උගුර පෑදිය යුතුයි. එබඳු සන්නි‍ෙව්දනයක් නොලැබුණහොත් නියපිටින් දොරට තට්ටු කළයුතුයි. ඊට ද ප්‍රතිචාරයක් නොමැති නම් හෙමිහිට දොර විවර කර ඇතුළත හොඳින් පරීක්ෂා කළ යුතුයි. මක් නිසාද ඇතුළත යම් අනතුරක් තිබිය හැකි බැවින් හා ඇතුළත අපිරිසිදුව තිබේ නම් පිරිසිදු කිරීම සඳහායි. අනතුරුව පාදකාව මතට පිවිසෙන තුරු අඳනය නොඑසවිය යුතුය. කටයුතු අවසානයේ හොඳින් පවිත්‍ර කළ යුතු අතර නැවත කෙනෙකුට වැසිකිළිය පරිහරණයට සුදුසු පරිදි පවිත්‍ර වී ඇති දැයි ආපසු හැරී බැලිය යුතුය.අපේ චර්යාවන් සමඟයි මනස ක්‍රියාත්මක වන්නේ. කය වචනය හික්මවාගත් පුද්ගලයකුයි එසේ හික්මවා නොගත් පුද්ගලයකුයි අතර මානසික වශයෙන් විශාල වෙනසක් දක්නට ලැබෙනවා. හරියට වේගයෙන් දුවන අශ්වයකු පිටේ රබර් බෝලයක් තැබිය නොහැකියි වගේ. කයවචන‍ය හික්මවා නොගත් පුද්ගලයාගේ මනස අවේගශීලී වෙනවා. ඒ මනස අතිධාවනකාරී වෙනවා. අද බොහෝ දෙනකුට තිබෙන නින්ද නොයාම, ක්ලමථය වැනි රෝග ඇතිවන්නේ මේ සිතෙහි ඇතිවන අතිධාවනකාරී බව නිසාය. මේ තත්ත්වයට බලාපන හේතු තියෙනවා. සිතට නොදරන තරමේ අරමුණු ගලාගෙන ඒමත් ඒ අරමුණු මුදුන්පත් කර ගැනීමට උත්සාහ දැරීමත් මේ මානසික පීඩනයට සෘජුව බලපානවා. කය චවනය සංවර කර ගැනීම හෙවත් සීලය මඟින් මේතත්ත්වය දුරු කරගන්න හැකියාව ලැබෙනවා. මේ වත් පිළිවෙත් මඟින් ඇතිකරන්නේ ඒ සීලයයි. ඒ කියන්නේ මානසික සෞඛ්‍යයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=f1407043</link>
    <topic>පිපෙන නෙළුමකි පොළොවෙන් අහසට</topic>
    <author>එනූෂා බණ්ඩාර</author>
    <content>නිල් අහස සිඹින්නට මෙන් අහස අරා නැගෙන නෙළුම් පොහොට්ටුවේ සොඳුරු දසුන කොළඹ පුරවරයටම අලුත් සුන්දරත්වයක් තව නොබෝ දිනකින් ගෙන එනු ඇත. එය හෙට දවසක කොළඹ නගරයේ ආකර්ෂණීයත්වයේ සංකේතයක් බවට පත්වේ.ශ්‍රී ලංකාව නව ආශ්චර්යවත් ලෝකයක් කරා පියමං කරමින් පවතින මෙවන් මොහොතක මුළු කොළොම් පුරය ම අරා ගනිමින් අහස් කුස තෙක් දිවෙන ඒ මහා දැවැන්ත නෙළුම් කුලුනේ ඉදිකිරීම සැබවින් ම ආශ්චර්යවත් දේශයක ඇරැඹුමක් ම වන්නේය.ලෝකයේ විශාලතම ඉදිකිරීම් අතර අඩි 400ක් (මීටර් 120) උසින් යුතු ජේතවනාරාම චෛත්‍ය ලෝකයේ උසම ස්ථූපයයි. පුරාණ ලෝකයේ ‘ගීසා’ හි පිහිටි මහා පිරමීඩ දෙක හැරුණු විට 03වැනි විශාලතම ඉදි කිරීම මෙය වේ. එදා මේ ලංකාද්වීපය මහා ගාම්භීරත්වයකින් ඔසවා තැබීමට හැකි වූ අනුරපුර, පොලොන්නරු යුගවල බිහි වූ අති දැවැන්ත චෛත්‍ය දාගැබ්වලට නොදෙවෙනි ලෙසින් අද මේ බිහිවන නෙළුම් කුලුන රටේ ප්‍රෞඪත්වය හෙට දිනේ විදහා දක්වනු නොඅනුමානය.සන්නිවේදන තාක්ෂණයේ මහත් පෙරළියක් ඇති කරමින් 2012 දෙසැම්බර් මස 01 වන දින සුබ මොහොතින් ඉදිකිරීම් කටයුතු ආරම්භ කෙරුණ දැවැන්ත නෙළුම් කුලුන හුදෙක් ම විදුලි සංදේශ කුලුනක් ලෙසින් ම පමණක් නොව විනෝදාස්වාදය සපයන අති සුඛෝපබෝගී මධ්‍යස්ථානයක් ලෙසින් ද ඉදිකෙරෙමින් තිබේ.නෙළුම - එය සුපින්වත් බවේත්, සෞභාග්‍යයේත් සංකේතයක්ම වැන්න. ත්‍රස්තවාදයේ ශාපයෙන් ගැලවීම ලත් දේශයට, සෞභාග්‍යයේ අරුණැල්ල දෝරගලා එන දේශයට වාසනාව කැඳවන සලකුණක් පවා කොතරම් නම් අගනේදැයි සිතෙන්නේ පිපුණු ”නෙළුම් පොකුණ” සේම හෙට දවසක පිපෙන ”නෙළුම් කුලුන” ඇස ගැටෙද්දීය. සාමය සෞභාග්‍ය ගැන හැඟීම් දනවන නිසාවෙන්ම නෙළුමක හැඩය ගත් ඒ කුලුනට “නෙළුම් කුලුන” යැයි නම් තැබුණි.මෙම බහු සම්ප්‍රේෂණ කුලුන කොළඹ ඩී.ආර්. විජේවර්ධන මාවතේ පිහිටි අක්කර10ක භූමියක බේරේ වැව අද්දර ඉදිකෙරේ.මීටර් 350ක් උසැති බහු සම්ප්‍රේෂණ කුලුනක් ලෙසින් ඉදිකෙරෙන මෙම නෙළුම් කුලුන දකුණු ආසියාවේ උසම කුලුන වශයෙන් ද ආසියාවේ පස්වන තැනද ලෝකයේම දහනව වන තැනද හිමිකර ගැනීමටද සමත්වනු ඇති බව මෙම කුලුනට ජීවය ලබාදීමට කැපවී සිටින ශ්‍රී ලංකා විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහතා පවසයි.කුලුන පොළොව මට්ටමේ සිට තට්ටු හතරකින් ආරම්භ වේ. අධිවේගී විදුලි සෝපාන අටකින් සමන්විත වන, එහි වේගය තප්පරයට මීටර් 07ක් වේ. එම නිසා තට්ටු 85ක 90ක දුර ප්‍රමාණය යෑමට තත්ත්පර 45 පමණ කෙටි කාලයක් ගතවනු ඇත. බිම් මහල් 4න් පසු කුලුන සිලින්ඩරාකාර හැඩයක් ගන්නා අතර එය මීටර් 270ක් එනම් මහල් 85ක හෝ 90ක උසක් ගනී. නෙළුම් මලක හැඩය ගන්නා කුලුනු ශීර්ෂයට මහල් නවයක් ඇතුළත් වන අතර මෙම මහල් නවයට ම නැරඹුම් මැදිරියක් ද ඇතුළත් වෙයි.මෙහි මුදුනත සිට කිලෝමීටර් 100ක් 150ක් පමණ දුරක් බොහෝ දුරට දැකිය හැකි වනු ඇත. මෙය බහු කාර්ය කුලුනක් ලෙසින් ඉදි කෙරුණද විශේෂ අංග රැසකින් සමන්විත වේ. කුලුනු බඳ තුළ තුන්වන හා හතරවන මහල් දෙක වෙන් වෙනුයේ අමුත්තන් 400කට පමණ සහභාගී විය හැකි උත්සව ශාලා දෙකක් වෙනුවෙනි. එය කුලුනේ මීටර් 225ත් 330ත් අතර උසකින් පිහිටා ඇත. මෙහි පස්වන මහල මීටර් 234ක උසින් වන කැරකෙන භෝජනාගාරය සඳහා වෙන් වෙන අතර, එහි අමුත්තන් 300කට පමණ පහසුකම් සලසනු ඇත. මෙහි හය වන මහල මීටර් 239ක් උසින් යුතු වන අතර, එය රාජ්‍ය අමුත්තන් සඳහා විශේෂිත කාමර පෙළකින් යුතු වේ. කුලුනේ සත්වන මහල මීටර් 244ක උසින් යුතු කොටස වෙන් වෙනුයේ නැරඹුම් මහල වෙනුවෙනි. මෙහි අටවන හා නව වන මහල් දෙක වෙන් වෙනුයේ යන්ත්‍රාගාර කාමර වෙනුවෙනි.මෙහි පළමු මහල සහ දෙවන මහල තුළ අවම වශයෙන් රූපවාහිනී සේවා සපයන්නන් විදුලි සංදේශ සේවා සපයන්නන් සහ ගුවන් විදුලි සේවා සපයන්නන් සඳහා අවශ්‍ය විකාශනාගාර පහසුකම් සැපයීමට වෙන් කෙරේ. මෙය ආරක්ෂක සංඥා සැපයීම මෙන් ම ඊට අමතර ව කොළඹ නගරයේ විවිධ ගොඩනැගිලිවල ස්ථාපිත අධි බලැති ගුවන් විදුලි සහ එෆ්.එම්. ඇන්ටෙනා අවම කිරීම සහ එකම ස්ථානයකට ගෙන ඒමට දායකත්වය සපයනු ඇත. එමගින් සෑම ශ්‍රාවයකුටම හා ප්‍රේක්ෂකයකුට ම සමාන ගුණාත්මක භාවයකින් යුතු සේවාවක් ලබාදීමට හැකි වන බවත්, සම්ප්‍රේෂණය එකම ස්ථානයකින් සිදුවන බැවින් හොඳ සංඥා ලබා ගැනීම සඳහා ඇන්ටනාවේ දිශාව වෙනස් කිරීම අවශ්‍ය නොවන බවත් විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහතා පවසයි.මේ ඔස්සේ පරිසර හිතකාමී රූපවාහිනී හා එෆ්.එම්. ක්‍රියාකාරීත්වයක් සැපයීමට ද හැකි වනු ඇත. එසේම එය ශ්‍රී ලංකාව ලෝකය තුළ හඳුනා ගැනීමේ ජාතික සංකේතයක් වනු ඇති බවද පැල්පිට මහතා පවසයි.නෙලුමේ හැඩය, පෙත්තක ප්‍රමාණය (කුලුනු ගෙය - අඩි 75* අඩි 40 අතර ද කුලුනු පාදම අඩි 15* අඩි 25ත් අතර ගනී.මෙම කුලුනේ යටමහලෙහි මුළුතැන් ගෙය හා යන්ත්‍රෝපකරණ කාමර වෙනුවෙන් වර්ග අඩි 48500ක ඉඩ ප්‍රමාණයක් වෙන් කෙරේ. බිම් මහලේ ප්‍රධාන පිවිසුම හා භාණ්ඩ මිලදී ගැනීම් සඳහා වර්ග අඩි 52500ක ඉඩ ප්‍රමාණයක් වෙන් කෙරේ. පළමු මහලේ පළමු වෙ‍ෙළඳ සල් කලාපය සඳහා වර්ග අඩි 44500 වෙන් කොට ඇත. දෙවන මහලේ දෙවන වෙළඳ සැල් කලාපය සඳහා වර්ග අඩි 52000ක ඉඩ ප්‍රමාණයක් වෙන් කර ඇත. එමෙන් ම විවේක කටයුතු සඳහා කුලුනු වහල මත වර්ග අඩි 54000 ඉඩ ප්‍රමාණයක් වෙන් කර ඇත.නෙලුම් කුලුනේ ඇන්ටනා කුඹය වෙන් වෙනුයේ එෆ්.එම්.නාලිකා 40කටත්, රූපවාහිනී නාලිකා සංඛ්‍යාංක 50ක් සඳහාත් ය.මෙහි ඉදිකිරීම් කටයුතු දැනට සිදු කොට අවසන් බව පැල්පිට මහතා පවසයි. ශ්‍රී ලංකාවේ ඉදිකෙරෙන කුලුනක් සඳහා ඉදි කළ විශාලත ම තනි අත්තිවාරම මෙම කුලුන වෙනුවෙන් යොදා ඇත. මීටර් 43 විශ්කම්භය හා මීටර් 3ක උස ඇති මේ මහා පදනම සඳහා කොන්ක්‍රීට් ඝන මීටර් 4000ක් යොදා ගෙන ඇත. කොළඹ අවට පිහිටි සියලු ම පෙර සූදානම් කළ කොන්ක්‍රීට් වැඩපොළවල්වලින් දින දෙකක් තුළ අඛණ්ඩව සිදු කෙරුණු කොන්ක්‍රීට් වත් කිරීම සඳහා පෙර සූදානම් කළ කොන්ක්‍රීට් මේ සඳහා සපයන ලදී.කුලුනු පදනම (බිම් මට්ටමේ ගොඩනැගිල්ල) වර්ග අඩි 200,000 පමණ බිම් පෙදෙසක හා මහල් හතරක් පුරා විහිදෙන කුලුනු පදනම මාස තුනක් ඇතුළත නිම කෙරිණ.කුලුනු බඳ (නෙලුම් මලෙහි නටුව) ඉදිකිරීම් කටයුතු මේ වන විට සිදු කෙරෙමින් පවතී. මෙහි කුලුන බඳ මීටර 75ක මට්ටමට සම්පූර්ණ කොට අවසන් වී ඇති අතර, කුලුනු බදේ සංකීර්ණ කොන්ක්‍රීට් දැමීමේ කටයුතු පෙර නොවූ විරූ නිස්කලංක භාවයකින් සිදු වෙයි. කුලුනු පඩියෙහි වාස්තු විද්‍යාත්මක හැඩය සෑම මීටර් 05ක අන්තරයකදී ම වෙනස්වීමකට ලක්වන බවත්, ශ්‍රී ලංකාවේ මෙවැනි කොන්ක්‍රීට් දැමීමේ කටයුත්තක් සිදු වූ ප්‍රථම වතාව මෙය වන බවත් අනූෂ පැල්පිට මහතා පවසයි.මෙම ඉදිකිරීමත් සමඟ සංචාරකයන්ගේ ඉහළ ඉල්ලුමක් මේ සඳහා ඇතිවනු ඇති අතර එය ශ්‍රී ලංකාවේ සංචාරක කර්මාන්තය වර්ධනය කිරීමට එක්තරා අයුරකින් ඍජු දායකත්වයක් ද සපයනු ඇත.දැවැන්ත ව්‍යාපෘතියක් ලෙසින් ක්‍රියාත්මක කෙරෙන මෙම ව්‍යාපෘතිය 2015 වසර අවසන් වන විට ඉදිකිරීම් අවසන් කර මහජනතාව වෙනුවෙන් විවෘත කිරීමට හැකි වන බව අනූෂ පැල්පිට මහතා පවසයි.මෙම ව්‍යාපෘතිය ශ්‍රී ලංකා විදුලි සංදේශ නියාමන කොමිෂන් සභාවේ මූල්‍යය දායකත්වයෙන් ක්‍රියාත්මක කර ඇති අතර, තාක්ෂණික සහය මොරටුව විශ්වවිද්‍යාලයේ වාස්තු විද්‍යා පීඨයෙන් ලබා ගෙන ඇත. ව්‍යාපෘතිය සඳහා ඇස්තමේන්තු ගත පිරිවැය ඇමරිකානු ඩොලර් මිලියන 104කි. මෙම මුදල චීනයෙන් ණයක් ලෙස ලංකාවට හිමි වන බව විදුලි සංදේශ නියාමන කොමිෂන් සභාව පවසයි.මෙම විශාල කුලුන නිර්මාණය කිරීම අති දැවැන්ත කාර්යයක් වන අතර ඒ සඳහා චීන රජයට අයත් සමාගම් දෙකක් වන CEIEC සහ ALIT යන ආයතන දෙක මගින් සිය ඉදිකිරීම් දායකත්වය ලබා දේ. ඉදිකිරීම් සම්බන්ධීකරණය ඇතුළු නෙළුම් කුලුනේ සියලු ම අයිතීන් පැවරෙනුයේ විදුලි සංදේශ නියාමන කොමිෂන් සභාවටයි. මෙහි ඉදිකිරීම් පිළිබඳ ව නිරන්තර ව ම විදුලි සංදේශ නියාමන කොමිෂන් සභාවේ සභාපති ලලිත් වීරතුංග මහතා මෙන් ම එහි අධ්‍යක්ෂ ජනරාල් අනූෂ පැල්පිට මහතාගේ අවධානය යොමු කර තිබීම දැකිය හැකි විශේෂත්වයකි.ශ්‍රී ලංකාව ආසියාවේ ආශ්චර්ය කරා යන ගමනේ දී තොරතුරු තාක්ෂණයෙන් හා සන්නිවේදන තාක්ෂණයෙන් වඩාත් ඉහළට රට ගමන් කර වීම ජනාධිපති මහින්ද රාජපක්ෂ මැතිතුමාගේ ප්‍රමුඛ අරමුණක් බව මේ පිළිබඳ ව අදහස් දක්වන විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහතා පැවසීය. එම අරමුණ ඉටු කර ගැනීම සඳහා මෙම ඉදිකිරීමට යෝජිත නව බහු සම්ප්‍රේෂණ කුලුන ද විශේෂයෙන් ම හේතු වන බව එහි දී ඔහු විසින් තවදුරටත් පෙන්වා දුන්නේය.අති දැවැන්ත සන්නිවේදන පෙරළියක් සහිත ආශ්චර්යවත් ශ්‍රී ලංකාවක් බවට මේ රට පත් කිරීමේ මහින්ද චින්තන ඉදිරි දැක්ම හීනයක් නො ව යථාර්ථයක් ම බව ප්‍රකට කරමින් ශ්‍රී ලංකා විදුලි සංදේශ නියාමන කොමිෂන් සභාව මඟින් මෙම අති දැවැන්ත නෙළුම් කුලුන නිර්මාණය කිරීමේ කාර්යයට උරදී සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>04</day>
    </date>
    <link>http://www.dinamina.lk/2014/07/04/_art.asp?fn=f1407044</link>
    <topic>“දිනපතා ප්‍රවෘත්ති”</topic>
    <author/>
    <content>ශ්‍රී ලංකාවේ වසර 100කට අධික කාලයක් නොකඩවා පළවන එකම දිනප තා සිංහල පුවත්පත “දිනමිණ” වන අතර මේ පුවත්පත 1909 දෙසැම්බර් 17වන දින ආරම්භවිය. මෙයට පෙර ශ්‍රී ලංකාවේ දිනපතා පළවූ සිංහල පුවත්පත් දෙකක් පැවති තිබේ. 1895 මාර්තු මස 07වන දින සී. දොන් බස්තියන් මහතාගේ කර්තෘවයෙන් “දිනපතා ප්‍රවෘත්ති” නමින් ශ්‍රී ලංකාවේ ප්‍රථම දිනපතා සිංහල පුවත්පත ආරම්භ කරන ලදී. දෙවන සිංහල දිනපතා පුවත්පත “ලක්රිවි කිරණ” යි. මේ පුවත්පත 1863 වසරේ ආරම්භ කර ඇති. සතිපතා ලක්රිවිකිරණ පුවත්පත 1896 වසරේ මාර්තු මාසයේ පටන් දිනපතා පුවත්පතක් වශයෙන් ප්‍රකාශයට පත්කර තිබේ. මෙහි කර්තෘ 1863 වසරේ සිට දොන් කොර්න්ලිස් වීරක්කොඩි මහතායි. මේ දිනපතා පුවත්පත ආරම්භයේ පටන් 1885 වසරේ පෙබරවාරි 19 දින ඔහු අභාවප්‍රාප්ත වනතුරු පුවත්පත ප්‍රකාශයට පත්කොට තිබේ. ලක්රිවි කිරණ පුවත්පත්වල සුක්ෂ්ම ඡායාරුප ගතකරණ ලද පුවත් පත්1864-1902 දක්වා එකතුවක් ජාතික ලේඛනාරක්ෂක දෙපාර්තමෙන්තුවේ ඇතැයි පැවසේ. (මෙහි 1863 ආරම්භක කර්තෘ වි පෙ රණසිංහ මහතා බව චන්දන විජේකෝන් මහතා පුවත්පතේ කතන්දරේ පොතේ සඳහන් කරයි) එ ජේ වික්‍රමසිංහ මහතා ද මේහි කර්තෘධූරය දරා ඇත.1863සතිපතා ලක් රිවිකිරණ පුවත්පත කොළඹ පිටකොටුව 4වැනි හරස් පාරේ අංක 86 දරන ගෙදර වයිදමන් පෙරේරා සහ සමාගම විසින් ප්‍රකාශයට පත් කොට ඇත. දායක මුදල කොළඹ අවුරුද්දකට රු. 6.00කි.හමාසයට රු.3.00කිමාසයකට ශත 50කි.ප්‍රථම දිනපතා සිංහල පුවත්පත වූ “දිනපතා ප්‍රවෘත්ති” 1895 මාර්තු 7 දින ආරම්භ වී නොකඩවා වසර 13ක් පවත්වාගෙන යාමට එහි කර්තෘ වූ සී දොන් බස්තියන් මහතාට හැකිවී තිබේ.පත්‍රයේ ප්‍රමාණය අඟල් 15 ½ x 10 ½ යි.පිටු 08 යිපත්‍රය මාසයකට මිල කොළඹට රු. 1.00කිපිට පළාත්වලට රු1.62 කිමුද්‍රණය කොට බෙදා හැර ඇත්තේ කොළඹ පිටකොටුව 4 වැනි හරස් වීදියේ දීය.සී. දොන් බස්තියන් මහතාගේ නාමය වඩාත් ප්‍රසිද්ධියට පත්ව ඇත්තේ සිංහල නාට්‍ය කලාවේ පුරෝගිමියකු ලෙස ය. 1877 දී ඔහු පුණ්‍යසංවරි පාසලේ ශිෂ්‍යයන් පිරිසක් නළුවන් ලෙස යොදා ගනිමින් රොලීනා නමින් නාට්‍යයක් නිෂ්පාදනය කළ අතර එය ප්‍රථම සිංහල නූර්තිය ලෙස සිංහල නාට්‍ය ඉතිහාසයේ සඳහන් වෙයි.එමෙන්ම 1895 මාර්තු 07 දින ‘දිනපතා ප්‍රවෘත්ති’ නමින් ශ්‍රී ලංකාවේ ප්‍රථම දිනපතා සිංහල පුවත්පත අරඹා ප්‍රචාරයට පත් කළ පුවත්පත් කලාවේදියාත් ඔහුය.කළුතන්ත්‍රිගේ දොන් බස්තියන් ජයවීර බණ්ඩාර මහතා උපන්නේ 1852 පෙබරවාරි මස 13 දින පිටකොටුවේදී ය. ඉංග්‍රීසි භාෂාව තරමක් දුරට හැදෑරීමෙන් පසුව වස්කඩුවේ ශ්‍රි සුභුති, වැලිගම ශ්‍රී සුමංගල, හික්කඩුවේ ශ්‍රී සුමංගල හිමිවරුන් වෙතින් පෙරදිග භාෂාව උගත් ඔහු රජයේ මුද්‍රණාලයේ අකුරු අමුණන්නකු ලෙස සේවයට බැඳුණේය. පසුව එහි සිංහල අංශයේ කියවීමේ තනතුරකට පත්විය.රජයේ මුද්‍රණාලයාධිපතිතුමා විසින් මාසික වැටුප් ක්‍රමය අහෝසි කොට කරන ලද වැඩ ප්‍රමාණය අනුව ගෙවීම් කිරීමේ ක්‍රමයක් ක්‍රියාත්මක කිරීමට උත්සාහ කළද ඔහු එයට විරෝධය දැක්විය.සහෝදර කම්කරුවෝ වෙනුවෙන් මුද්‍රණලයාධිපතිට කරුණු දැක්වූ නමුත් එයින් පලක් නොවූවිට මුද්‍රණාලයේ සේවක වැඩ වර්ජනයක් ද සංවිධානය කළ බස්තියන් මහතා එම තත්ත්වය එකල ආණ්ඩුකාරවරයා වූ ආතර් ගොඩාස් මහතාට දන්වා ඉල්ලීම් දිනා ගත්තේය.වෙසක් බැති ගී හා වෙසක් සැරසිලි ආරම්භකයාමොහු 1870 දී පිටකොටුවේ ‘පුණ්‍යසංවරී’ නමින් රාත්‍රී පාසලක් අරඹා ප්‍රදේශයේ අයට සිංහල, ඉංග්‍රීසි සහ ආගම ධර්මය ඉගැන්වීය. පිටකොටුව ප්‍රදේශයේ තරුණ තරුණියන්ට භාෂා ශ්‍රාස්ත්‍ර ඥානය, සාරධර්ම හා කථිකත්වය දියුණු කිරීමට ‘ඥානාභිවෘද්ධි’ නමින් සංගමයක් පිහිටුවා එහි ශාඛා දිවයින පුරා ඇරැඹීමට කටයුතු කළේ ය. වෙසක් නිවාඩුව ඉංග්‍රීසි ආණ්ඩුව වෙතින් 1885 ලැබුණු පසු ඇන්ඩෘ පෙරේරා මහතා සමඟ එක්ව තම පාසලේ ළමුන්ට සුදු බැනියම් හා සුදු රෙදි අන්දවා වෙසක් පොහෝදා රෑ වෙසක් ගී ගායනා කරමින් පිටකොටුව වීථි පුරා ගමන් කළේ ය.ඉන්පසු අවුරුද්දේ 1886 වෙසක් පොහෝ දින පිටකොටුව පුරා ගොක් ආරුක්කුවක් හා පහනකින් සරසන ලද කූඩු නගරය පුරා වීථි සංචාරය කරවීය. එමෙන්ම දේව රූපවල් ලස්සනට සාදා ඇඳුම් අන්දවා වීථි සංචාරය කරවීය. පිටකොටුව පුරා මේ දර්ශනය නැරඹීමට ජනයාගෙන් පිරී ගියේ ය. එම අවුරුද්දේ පටන් වෙසක් දිනයට පිටකොටුව අවට නිවෙස්වල වෙසක් සැරසිලි ඇතිවිය. පසුව ලංකාව පුරා මේ සැරසිලි ව්‍යාප්ත විය.ඉන්පසු අවුරුද්දේ (1887) දොන් බස්තියන් මහතාගේ ඉල්ලීම පිට ඇන්. ඇස්. ප්‍රනාන්දු වනිග විජයසේකර මහතා වෙසක් සැරසිලි සඳහා විවිධ පාට කඩදාසි හා පහන් ජාති ගෙන්වා විකිණීමේ සිරිත ඇරැඹීය. පි‍ටකොටුවේ වෙසක් සැරසිලි විකිණීම අරඹන්නේ ඒ ආකාරයටයි.මේ අවදියේ එංගලන්තයේ ප්‍රසිද්ධ වී තිබූ පත්‍රිකාවක් දොන් බස්තියන් මහතාට කියවීමට ලැබිණි. එහි කියා තිබුණේ “ලංකාවාසී මනුෂ්‍ය වර්ගයා වනචරයෝය. යක්කුය. නාගයෝය. යන නමින් ප්‍රකට වර්ගයක් ය. ඔවුන්ට ව්‍යාකරණ සහිත භාෂාවක් නොමැතිය. සංගීතාදියක් ඇත්තේම නැත. හූකීම මිස ගී කීමක් දන්නේම නැත. ක්‍රීඩාදියක්වත් අත්පාවලින් කරන සංඥාදියක්වත් දැකලාවත් අහලාවත් නැත. මොවුන් බොහෝවිට හැසිරෙන්නේ උසාවියේ පිල්වලත්, ගස් උඩත්ය. මොවුන් ශිෂ්ට කොට ශාස්ත්‍රාදිය උගන්වා ක්‍රිස්තියානි ආගමට භක්තිමතුන් කිරීමට ලංකාවට යන්නට හිතා සිටිමු.මේ පත්‍රිකාව කියවීමෙන් මහත් කම්පාවට පත් දොන් බස්තියන් මහතා “පුළුවන් වුණිනම් සුද්දකු ලවාම මේ නොහිබිනා කියුම් කටුගා දමමි කියා 1882 දී “සිංහල නෘත්‍ය සමාගම” නමින් නාට්‍ය සමාගමක් කොළඹ පිටකොටුවේ ඇරැඹීය. හින්දුස්ථානි සංගීතය පිළිබඳව උනන්දුවක් දැක්වූ පිරිස අතර කැපී පෙනුණු බස්තියන් මහතා එකල ජනප්‍රිය පාර්සි නාට්‍යකරුවන්ගේ නාට්‍ය නරඹා ඒ පිළිබඳ මනා අවබෝධයක් ලබා ගත්තේය.ඔහු නාට්‍ය 22ක් රචනා කොට ඇත.සිංහල නෘත්‍ය ආරම්භකයා‍රොලීනා (1877) ඔහුගේ ප්‍රථම නාට්‍යයයි. එයට අමතරව ප්රැන්ක්ලෝ සහ ඉංගර්ලි (1884) රොමියෝ සහ ජුලියට් (1884) රොම්ලින් (1884) ලියොනයින් සහ එම්නයින් (1886) සිංහබාහු (1886) සු හස් සහනාලනී (1898) ෂූලා හෙවත් කපටි බෑනා (1898) ස්වර්ණතිලකා (1868) ආදිය බස්තියන් මහතාගේ වැදගත් නාට්‍ය වේ.බස්තියන් මහතා ඇරැඹි නෘත්‍ය සමාගමට රජයෙන් මෙන්ම ජනතාවගෙන්ද සහයෝගය ලැබිණි. එවකට සිටි ආණ්ඩුකාර සර් ආතර් ගොඩස් මහතා නිතර බස්තියන් මහතාගේ නූර්ති බැලීමට පැමිණියේ ය.බස්තියන් මහතා ඉංග්‍රීසි පත්‍රිකාවක පළකර තිබූ අමූලික බොරු ගැන ආණ්ඩුකාරවරයා දැනුවත් කළේ ය.ආණ්ඩුකාරවරයා පවසා ඇත්තේ “ඒ බොරු දැන් කටුගෑවි ඉවරය. මේ ගැලරිය හා සමාන නිශ්ශබ්ද ගැලරියක් තමා දුටුවේ පළමු වතාවටයි. මෙය මුළු ලංකාවේ සිංහල මහජනතාවට මහත් ගෞරවයකි.එකල පැවැති පුවත්පත්වලින් ද බස්තියන් මහතාගේ නාට්‍යවලට විශාල ප්‍රසිද්ධියක් ලබා දුනි.“සරසවි සඳරැස” බස්තියන් මහතාගේ දැන්වීම් පළකර නාට්‍ය පිළිබඳ විවේචන ද පළ කිරීමෙන් අනුග්‍රහය ලබා දුනි. 1899 වන විට බස්තියන් මහතාගේ නාට්‍ය සමාගම ක්‍රියාවිරහිත තත්ත්වයට පත්ව ඇත.මුද්‍රණ ශිල්පයේ දැනුමත් ලේඛන ශක්තියත් පළපුරුද්දත් හේතුකොටගෙන ප්‍රවෘත්ති පත්‍රයක් පැවැත්වීමට බස්තියන් මහතා තීරණය කරයි. 1895 මාර්තු 07 දින “දිනපතා ප්‍රවෘත්ති” නමින් ලංකාවේ ප්‍රථම දිනපතා සිංහල පුවත්පත ඇරඹීය. බොහෝ දුෂ්කරතා මධ්‍යයේ බස්තියන් මහතා මේ දිනපතා පුවත්පත වසර 13ක් පවත්වාගෙන යයි. 1908 වනතුරු මේ පුවත්පත දිනපතා ප්‍රකාශයට පත්කිරීමට ඔහු කටයුතු කරයි.වරඟන වාදය“දිනපතා ප්‍රවෘත්ති” නූතන සාහිත්‍යය ප්‍රබෝධය වර්ධනයට දායක වූ පුවත්පතකි. ප්‍රකට “වරඟනවාදය” පැවැති සමයේ දොන් බස්තියන් මහතාගේ ලිපි පළ වූයේ මේ පුවත්පතෙහිය. මේ වාදයට ‍හේතු වූයේ බස්තියන් මහතා විසින් රචනා කරන ලද පිටු 890 කින් වූ ‘ද සොයිසා චරිතය’ 1904 නම් පොතෙහි මුලට යොදන ලද කවි පෙළෙහි පහත කවි පෙළෙහි පහත දැක්වෙන සතරවන පදයයි.ඔබ මැතිනි යස සුගුණ සවනත වැකුණ අප මහ රදිනි සසදර මනතුටින් සිරිලකට වරගන කළා දනමන කුමුදු පොබකර එම දිරිනි මෙහි කරුණු සත් බව සැමට වැටහි යාමට තිසර යනු හෙයින් ඔබේ මහඟු සුරතට පුදමි මෙම පොත මෙසේ නිමකරමේ පද්‍යයෙහි “වරඟන” උසස් කුලංගනාවන් හැඳින්වීම සඳහා යොදන ලද පළමුවන තැනැත්තා මේ කතුවරයා බව දක්වමින් එම කතුවරයා හා ඔහුගේ එයෙදුම උපහාසාත්මකව විවේචනයට ලක් කරමින් ‘දිනපතා කතුතුමාගේ වරඟන’ ශබ්දය නමින් ලිපියක් 1904 ඔක් 01 දින “ලක්මිණි පහන” පත්‍රයේ පළවී ඇත.මේ ලිපිය ලියුවේ එස්. ආර්. යන ආරුඪ නාමයෙන් පෙනී සිටි බත්තරමුල්ලේ ශ්‍රී සුභුති හිමියන් බව කියති. ඉහත ලිපියට බස්තියන් මහතා ද සිය දිනපතා ප්‍රවෘත්ති පත්‍රයේ කතු වැකියෙන් පිළිතුරු සපයන ලදී.1905 මාර්තු වනතෙක් ලක්මිණි පහන හා දිනපතා ප්‍රවෘත්ති පත්‍ර මඟින් ධර්මරත්න පඩිතුමා හා බස්තියන් මහතා ලිපි සපයමින් වරඟනවාදය පැවතුණි.දොන් බස්තියන් මහතාගේ පක්ෂය වෙනුවෙන් බෙන්තොට ඇල්බට් සිල්වා, පානදුරේ ඩී. එම්. ද සිල්වා ඇතුළු බොහෝ දෙනෙක් දිනපතා ප්‍රවෘත්ති පත්‍රයේ ලිපි සැපයූ අතර ලක්මිණි පහනට එස්. ආර්. ලියුම්කරු, ලක්මිණි පහන කතුතුමා, ආනන්ද රාජකරුණා, ජේ. සමරදිවාකර, ලිපි සපයන ලදී. අවසානයේ නින්දිත බැණුම් හා කුලමල කියාගැනීමක් ද මෙහි සිදුවිය.එ‍හෙත් මේ වාදය නිසා රටේ මහත් සාහිත්‍ය ප්‍රබෝධයක් ඇතිවිය.මෙරට කම්කරු අයිතීන් වෙනුවෙන් පෙනී සිටි පුවත්පතක් ලෙස 1906 අගෝස්තු මස කොළඹ කරත්තකරුවන්ගේ වැඩ වර්ජනයේ දී දිනපතා ප්‍රවෘත්ති පත්‍රය එයට පක්ෂව විශාල උද්ඝෝෂණයක් පත්‍රය මඟින් ගෙන ගියේ ය.1895 – 1908 කාලයේ දිනපතා පුවත්පතට අමතරව බස්තියන් මහතා 1908 සැත්තැම්බර් 19 දා සිට “ඉරිදා උදාව” සති දෙකකට වරක් ඉරිදා පත්‍රයක් පළ කළේ ය.බස්තියන් මහතාට 1890 ලංකාවේ පැවැති මුද්‍රණ ප්‍රදර්ශනයකදී රිදී පදක්කමක්ද, 1893 චිකාගෝහි පැවැති ප්‍රදර්ශනයකදී ලෝකඩ පදක්කමක්ද, ඩිප්ලෝමා සහතිකයක් ද දිනා ගැනීමට හැකිවිය. 1900 දී නත්තල් උත්සවය නිමිත්තෙන් “දිනපතා ප්‍රවෘත්ති” විශේෂ අතිරේකයක් ද නිකුත් කර ඇත. ඔහු තම පුවත්පත කිසිම ජාතියකට ආගමකට පක්ෂව නැතුව මැද මාවතේ ගෙන ගියේ ය.මොහු ග්‍රන්ථකරණයටද විශේෂ දක්ෂතාවක් පෙන්නුම් කළේය.දූ සයුරු (1880) අක්ෂර ශික්ෂාව (1887) වවා මුතුහර (1889) සිංහබා කථාන්තරය (1888) රාමායනය සිංහල පරිවර්තනය (1889) කවිමිණි බරණ (1891) ශ්‍රීදේවි (1891) ද සොයිසා චරිතය (1904) දේවාකථාලංකාරය (1912) දිනකර නෘත්‍යය (1912) සභාරත්නය හෙවත් සභා රීතිය (1918) ශෝකවින්දනය (1920) දාරක සංග්‍රහය (1920) මේ අතරින් වඩාත් ජනප්‍රිය වූයේ මහධනවතකු වූ චාර්ස් හෙන්රි ද සොයිසා මහතාගේ ජීවන චරිතය වූ ද සොයිසා චරිතයයි. දොන් බස්තියන් මහතා 1921 පෙබරවාරි 7දා අභාවප්‍රාප්ත විය.1906 අවුරුද්දේ දී කොළඹ නාගරික සභාව විසින් ගැල්කරුවන් සම්බන්ධයෙන් අලුත් ව්‍යවස්ථාවක් පණවන ලදී. බඩුපටවන ලද බරකරත්ත මාර්ගයේ දක්කාගෙන යනවිට ගැල්කරුවා කරත්තයේ ඒරියකඳ උඩ වාඩිනොවී බැහැලා දැක්කිය යුතු බවත් එය කඩකරන්නන්ට දඬුවම් ලැබිය යුතු බවත් නව නීතියේ ඇතුළත්විය.සුර්යතාපයෙන් වියළි කාෂ්ටව තිබෙන මාර්ගයේ උදේපටන් සවස්වනතුරු පාවහන් නොමැතිව ගමන් කිරීම ගැල්කරුවන්ට ඉතා දුෂ්කර කාර්යක් විය. එසේම ගවයන් හික්මවා පුරුදු කොට තිබුණේ ඒරියකඳ උඩ ඉදගෙනම දැක්කීමටය. අන් විධියකින් කොළඹ වැනි ජනාකීර්ණ ප්‍රදේශයක ගවයන් දැක්කීම හැසිරවීම ඉතා අසීරු කරුණක් විය.ජෝන් කොතලාවල මහතා ඇතුළු පිරිසක් ගැල්කරුවන් රහසිගතව සංවිධානය කොට කම්කරු ගැල්කරුවන් වෙනුවෙන් පෙනී සිට මහා වැඩවැරුමකට ගැල්කරුවන් පෙලඹීය.නව නීතිය ක්‍රියාත්මක වීමට තිබූ 1906 අගෝස්තු මස 13 දින සිට ‍කොළඹ නගරයේ පමණක් නොව මුළු ලංකාවේම ගැල්කරුවන් වැඩ අත්හළහ.කරත්ත නොබැඳ ඔවුන් කොළඹට රැස්විය. රැස්වූ පිරිස නිසොල්මන් නොවී දාමරිකයන් වශයෙන් රංචු ගැසී පොලිසියට ද අහම්බෙන් නගරයට ආ ගැල්කරුවන්ටද පහර දෙන්නට විය.කයිමන් දොරකඩ, තොටළඟ, රජගෙදර ළඟ, මරදාන හන්දිය, පංචිකාවත්ත ආදී තැන්වල රැක සිට කෑකෝගසන්නට විය.ලංකා ඉතිහාසයේ පළමු මහා වැඩ වැරුම ලෙස සැලකෙන්නේ මෙයයි. මේ සඳහා දොන් බස්තියන් මහතාගේ “දිනපතා ප්‍රවෘත්ති” පුවත්පතින් විශාල ප්‍රසිද්ධියක් ආධාරයක් ලැබිණි. ගැල්කරුවන්ගේ බළය නිසා රේගුවෙත්, දුම්රිය පොළවලත්, වෙළෙඳ සමාගම්වලත් බඩු ගොඩ ගැසිණි. මෙය ආණ්ඩුවේ පාලනයට මහත් බාධාවක් විය.1906 අ‍ගෝස්තු 15 දින පිටපළාත්වලින් පැමිණි පිරිස් සමඟ ගැල්කරුවෝ මහාසේනාවක් සමඟ ජයඝෝෂා පවත්වමින් රජවාසල වෙත ගමන් ගන්නටවිය. මේ තරම් විශාල පිරිසක් කොළඹට රැස්වුයේ “දිනපතා ප්‍රවෘත්ති” පුවත්පත මඟින් ගෙන ගිය ප්‍රචාරය නිසායි. භයානක කැරැල්ලක් ඇතිවේයැයි සිතු නගරයේ වෙළෙන්දෝ කොළඹ කඩ සියල්ලම වසා දැම්මේය.සිංහලයන්ගේ සමඟි බලයේ තරම දැනගත් ලංකා ආණ්ඩුකාර සර්. හෙන්රි ආතර් බ්ලොක් බ්‍රිතාන්‍ය ආදිපත්‍ය එදිනෙන් අවසන් වේයැයි සිතා අරගලය මැඩ පැවැත්විය හැකි අන්ක්‍රමයක් සෙවුවේය. ජෝන් කොතලාවල මහතා රජවාසලට ගෙන්වා සාකච්ඡාකොට ලංකා ආණ්ඩුකාරයාගේ විශේෂ නියෝගයක් අනුව කොළඹ නාගරික සභාව විසින් ගෙනා අභිනව කරත්ත ව්‍යවස්ථාව අවලංගු කරන ලදී.මේ බව දන්වා කොළඹ පුරා අණ බෙර ගසා ජනයාට දැන ගැනීමට සැලැස්විය. ගැල්කරුවන්ගේ අරගලය ජය ගැනීමට “දිනපතා ප්‍රවෘත්ති” පුවත්පත ගෙන ගිය වැඩ පිළිවෙළ ජය ගත්හ. මේ අරගලය නිසා ඉංග්‍රිසි ආණ්ඩුව හා ජෝන් කොතලාවල මහතා අතර වෛරය වැඩිවිය. 1907 අප්‍රේල් මස වන විට ජෝන් කොතලාවල මහතා මිනීමැරීමේ නඩුවකට කුමන්ත්‍රණකාරීව හසුව හිරේ දී අභිරහස් ලෙස අප්‍රේල් 20 දින මරණයට පත්විය.1908 වන විට නොයෙකුත් දුෂ්කරතා මධ්‍යයේ පවත්වාගෙන ගිය ශ්‍රී ලංකාවේ ප්‍රථම දිනපතා පුවත්පත වන “දිනපතා ප්‍රවෘත්ති” පත්‍රය මුද්‍රණය කිරීම නතර කිරීමට දොන්බස්තියන් මහතාට සිදුවිය.ශ්‍රී ලංකාවේ පැවැති ප්‍රථම මහා වැඩ වර්ජනය වූ කරත්තකරුවන්ගේ වැඩවර්ජනය පිළිබඳ ප්‍රවෘත්ති අඩංගු 1906 අගෝස්තු 12,13,14 දිනවල “දිනපතා ප්‍රවෘත්ති” පුවත්පත්වල ඡායාරූප පිටපත් භෞතික තත්ත්වය ඉතා අයහපත් බැවින් නිකුත් කළ නොහැකි බව කොළඹ ජාතික ලේඛනාගාරයේ අධ්‍යක්ෂිකා සරෝජා වෙත්තසිංහ මහත්මිය දන්වන ලදී. 15,16 දිනවල ප්‍රවෘත්ති අඩංගු පුවත්පත් ඡායා පිටපත් අපට ලබා දෙන ලදී.මෙහිදී අප සමඟ අදහස් දැක් වූ පැරණි පුවත්පත් භාරව කටයුතු කරන සහකාර ලේඛනාරක්ෂක සුමනා අමරසිංහ මහත්මිය පැවසූවේ වසර 100ක් පැරණි බොහොමයක් පුවත්පත් දැනට භෞතික තත්ත්වය ඉතා අයහපත් බැවින් පාඨකයන්ගේ අවශ්‍යතාවට නිකුත් කිරීමට ‍නොහැකි තත්ත්වයේ පවතින බවත් මේ පුවත්පත් නැවත ප්‍රතිනිර්මාණය කිරීමට ඉතා විශාල මුදලක් වැයවන බවත්, නැවත පුවත්පත් ප්‍රතිනිර්මාණය කරන තුරු මුද්‍ර තබා සුරක්ෂිතව ආරක්ෂාකොට ඇති බවත්ය. ජනතාව දන්සල් සඳහා වැයකරන අති විශාල මුදල් සම්භාරයවත් මේ පුවත්පත් නැවත ප්‍රතිනිර්මාණය කිරීමට ලබා දෙන්නේ නම් රටේ ඉතිහාසය අඩංගු මේ වසර 100ට වඩා පැරණි පුවත්පත් ආරක්ෂාකර ගැනීමට හැකි බවකි.  </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=n1407051</link>
    <topic>අන්තවාදීන් තමන්ගේ ආගමටවත්සාධාරණයක් ඉටු කරන්නේ නැහැ</topic>
    <author>ධනුෂ්ක ගොඩකුඹුර ගාල්ල සිට.</author>
    <content>තවත් කෙනකුගේ ආගමක් හෙළා දැකීම හෝ ඊට විරුද්ධව වැඩ කිරීම තමන්ගේ ආගමට කරන නිග්‍රහයක් බව ජනාධිපති මහින්ද රාජපක්ෂ මහතා පැවැසීය.ජනාධිපති මහින්ද රාජපක්ෂ මහතා මෙම අදහස් පළ කෙළේ ප්‍රතිසංස්කරණය කෙරුණු ඵෙතිහාසික ගාල්ල කොටුව, මෙතොදිස්ත දේවස්ථානය නැවත භාර දීමේ අවස්ථාවට ඊයේ (4) එක් වෙමිනි.දේවස්ථානය වෙත පැමිණි ජනාධිපතිවරයා සමරු ඵලකය නිරාවරණය කරමින් දේවස්ථානය යළි දේව ගෞරවයට කැප කෙළේය. ශ්‍රී ලංකා මෙතොදිස්ත සභාවේ 200 වැනි සංවත්සරය නිමිත්තෙන් ජනාධිපතිවරයාගේ මඟපෙන්වීම මත රුපියල් ලක්ෂ 40කට අධික මුදල් වැය කැර දේවස්ථානය ප්‍රතිසංස්කරණය කෙරුණේ ශ්‍රී ලංකා නාවික හමුදාවේ ශ්‍රම දායකත්වයෙනි .අනතුරුව දේවස්ථානයේ පැවැති විශේෂ දේව මෙහෙයට සහභාගී වූ ජනාධිපතිවරයා වෙත විශේෂ සමරු තිළිණක් ද ප්‍රදානය කෙරිණි.ජනාධිපතිතුමන් ප්‍රමුඛ ආණ්ඩුවට, ජනතාවට හා රටට සෙත් පැතීමේ විශේෂ ආශිර්වාද පින්කමක්ද දේවස්ථානය තුළ දී පැවැත්විණි.එහිදී තව දුරටත් කතා කළ ජනාධිපතිවරයා මෙසේද පැවසීය. ආගම නිසි ලෙස අදහන කෙනා සාධාරණ සහ යුක්තිගරුක විය යුතුයි. අප අන්තවාදීන් නොවිය යුතුයි. අන්තවාදීන්ගෙන් තමන්ගේ ආගමටවත් සාධාරණයක් ඉටු වන්නේ නැහැ.කුමන ආගමකට අයත් වුවත් සියලුදෙනා තමන් උපන් රටට ගරු කළ යුතුයි. යම් යම් සිදුවීම් ලෝකයට ගෙන ගොස් විශාල කෝලාහල ඇති කරන්නට ඇතැමුන් උත්සාහ කරනවා. අන්‍යාගමිකයන් නුරුස්සන ජනතාවක් මේ රටේ සිටින බව ලොවට පෙන්වීමට ඔවුන් උත්සාහ දරනවා. මෙම දෙවු මැදුර ප්‍රතිසංස්කරණය කර යළි පවරාදීම මේ රටේ ක්‍රිස්තු භක්තිකයින් වෙනුවෙන් සිදු කළ ඓතිහාසික යුතුකමක්.ආගමික සහජීවන සම්බන්ධයෙන් දැඩි අවධානයක් මේ දිනවල පවතිනවා. මෙම අවස්ථාව ආගමික සංහිඳියාව ලොවටම පෙන්වන වටිනා අවස්ථාවක් බවද ප්‍රකාශ කෙළේය. ශ්‍රී ලංකා මෙතෝදිස්ත සභාවේ මහානායක ආචාර්ය ඒ.ඩබ්ලිව්. ජෙබනේසන් දේවගැතිතුමා ප්‍රධාන දේවගැතිවරුන් සහ ජ්‍යෙෂ්ඨ ඇමැති පියසේන ගමගේ, දකුණු පළාත් ආණ්ඩුකාර කුමාරි බාලසූරිය, නියෝජ්‍ය ඇමැති නිශාන්ත මුතුහෙට්ටිගම, පාර්ලිමේන්තු මන්ත්‍රීවරුන් වන රමේෂ් පතිරණ, මනුෂ නානායක්කාර, හිටපු නාවික හමුදාපති අද්මිරාල් ජයනාත් කොළඹගේ, නාවික හමුදාපති වයිස් අද්මිරාල් ජයන්ත පෙරේරා මහත්ම මහත්මීහු ඇතුළු පිරිසක් මීට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=n1407052</link>
    <topic>හොරොව්පතාන මහින්දෝදය තාක්ෂණ විද්‍යා පීඨය අද සිසු අයිතියට</topic>
    <author>අනුරාධපුර දිසා විශේෂ</author>
    <content>හොරොව්පතාන මධ්‍ය මහා විදුහලේ මහින්දෝදය තාක්ෂණ විද්‍යා පීඨය සිසු අයිතියට පැවරීම අද (5) පෙරවරු 10 ට ජනපති අතින් උත්සවාකාරයෙන් සිදු කරනු ඇත.හදිසි අනතුරකින් මියගිය ඩයස් රණවිරුවාගේ පවුල වෙනුවෙන් හොරොව්පතාන මොරවැව ප්‍රදේශයේ අපි වෙනුවෙන් අපි වැඩ සටහනින් ඉදිකළ නව නිවස පිරිනැමිමද ජනාධිපති මහින්ද රාජපක්ෂ මහතා අතින් සිදු කරන බව ප්‍රාදේශිය සභා සභාපති ගාමිණි ජයසේකර මහතා පැවසීය.මෙම අවස්ථාවට උතුරු මැද පළාත් ආණ්ඩුකාර කරුණාරත්න දිවුල්ගනේ , කැබිනට් අමැතිවරු වන එස්.එම්.චන්ද්‍රසේන, තිස්ස කරලියද්ද , දුමින්ද දිසානායක ප්‍රධාන අමැති රංජිත් සමරකෝන් නියෝජ්‍ය අමැති චන්ද්‍රසිරි මුතුකුමාරණ යන මහත්වරු ඇතුළු දිස්ත්‍රික් මන්ත්‍රිවරු පළාත් සභා අමැතිවරු ප්‍රාදේශිය අධ්‍යාපන අධ්‍යක්ෂකවරු හා විවිධ සංවිධාන නියෝජිත වරුන් විශාල පිරිසක් සහභාගි වනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=n1407053</link>
    <topic>ජනාධිපති කොමිෂන් සභාවේ පස්වැනි මහජන හමුව මුලතිව්හි දී</topic>
    <author>මහින්ද අලුත්ගෙදර</author>
    <content>අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිෂන් සභාවේ පස්වැනි මහජන හමුව මුලතිව් දිස්ත්‍රික්කයේ දී අද (5) ආරම්භ වෙයි. එම දිස්ත්‍රික්කයේ ස්ථාන කිහිපයක දී අතුරුදන් වූවන් සම්බන්ධයෙන් පැමිණිලි විමර්ශනය සහ පැමිණිලි බාර ගැනීම සිදුකෙරෙන අතර එම ජන හමුව එළඹෙන 8 වැනිදා දක්වා පැවැත්වෙන බව අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිෂන් සභාව පවසයි.ඒ අනුව අද (05) සහ හෙට (06) පුදුකුඩිඉරිප්පු ප්‍රාදේශීය ලේකම් කාර්යාලයේ ද 7 වැනි දා සහ 8 වැනිදා මැරිටයිම්පත්තු ප්‍රාදේශීය ලේකම් කාර්යාලයේ ද මෙම මහජන හමු පැවැත්වෙන බව එම කොමිෂම සඳහන් කරයි.මීට පෙර උතුරු හා නැඟෙනහිර පළාත් හි යාපනය, කිලිනොච්ච් හා මඩකළපුව දිස්ත්‍රික්ක ආවරණය වන පරිදි කොමිෂම මහජන හමු පවත්වනු ලැබ තිබෙන අතර අවසන් වරට මේ වසරේ 2014 ජුනි මස 06 වැනිදා සිට 09 වැනිදා දක්වා මඩකළපුවේ පැවැති හතරවැනි වටයේ සාක්ෂි විමසීමේ දී පැමිණිලි 195කට අදාළව කරුණු විමසීම සිදුකළ බවද අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිෂන් සභාව කියයි.අතුරුදන් වීම් හා පැහැර ගැනීම්වලට ලක්වූ පුද්ගලයන් සම්බන්ධයෙන් සොයා බලා සත්‍ය තහවුරු කිරීම වෙනුවෙන් ජනාධිපති මහින්ද රාජපක්ෂ මහතා මෙම කොමිෂම පත්කැර තිබෙන අතර මේ වනවිට ඒ සඳහා පැමිණිලි 18,789 ක් ලැබී තිබේ. එයින් පැමිණිලි 13,789ක් මහජනතාවගෙන් ලැබුණු ඒවා වන අතර සෙසු පැමිණිලි 5,000 ආරක්ෂක අංශවලින් ලැබුණු ඒවා වෙයි. මේ අතර කොමිෂන් සභාව මේ වනවිට පුද්ගලයන් 462 දෙනකුගෙන් සාක්ෂි ලබා ගෙන තිබේ.ජනතාවගේ සුබසෙත සඳහා මෙම කොමිෂම පත් කිරීමට තීරණය කැර ඇති අතර මෙවැනි සිදුවීම් ඉදිරියට නොවන ලෙස කටයුතු කිරීම සඳහා අවශ්‍ය පියවර පිළිබඳ නිර්දේශයන් ඉදිරිපත් කරන ලෙස ද ජනාධිපති මහින්ද රාජපක්ෂ මහතා මේ කොමිෂන් සභාව වෙත නියෝගජකැර ඇත.විශ්‍රාමලත් මහාධිකරණ විනිසුරු මැක්ස්වෙල් පරාක්‍රම පරණගම මහතාගේ සභාපතිත්වයෙන් යුතු අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිෂන් සභාවේ කොමසාරිස්වරුන් වශයෙන් අධිකරණ අමාත්‍යාංශයේ නීති කෙටුම් සම්පාදක දෙපාර්තමේන්තුවේ, නියෝජ්‍ය නීති කෙටුම්පත් සම්පාදක මනෝහාරි රාමනාදන් සහ ශ්‍රී ලංකා ජනලේඛන හා සංඛ්‍යා ලේඛණ දෙපාර්තමේන්තුවේ හිටපු අධ්‍යක්ෂ ජනරාල් ප්‍රියන්ති සුරංජනා විද්‍යාරත්න මහත්මීය කටයුතු කරයි. ඊට අමතරව ශ්‍රී ලංකා පරිපාලන සේවයේ (විශේෂ ශ්‍රේණිය) විශ්‍රාමලත් නිලධාරියකු වන හේවා වාසලගේ ගුණදාස මහතා ලේකම්වරයා වශයෙන් කටයුතු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=n1407054</link>
    <topic>අල්-ජසීරා වාර්තාකරුවන්ටලෝකයේ රටවල් කීපයක් වැට බඳී</topic>
    <author>විජයානි එදිරිසිංහ</author>
    <content>අල්-ජසීරා රූපවාහිනී සේවයේ වාර්තාකරුවන් ගණනාවක් ලෝකයේ රටවල් කිහිපයකින් පිටුවහල් කැර ඇතැයි වාර්තා වෙයි. ජාතිවාදී හැඟීම් ඇවිස්සීමේ අරමුණින් හා විවිධ අසත්‍ය ප්‍රවෘත්ති ප්‍රචාරය කිරීමේ හේතුව නිසා මේ තීරණය ගෙන ඇති බව ද වාර්තා වෙයි.මෙම මාධ්‍යවේදීන් ජාතිවාදී හැඟීම් අවුස්සන ආකාරයේ ප්‍රවෘත්ති පළකිරීම පමණක් නොව ඇතැම් රටවල් තුළ ජාතික ගැටුම් ඇතිකරවන ආකාරයේ ක්‍රියාවලට අනුබල දීම හේතුවක් බව ජාත්‍යන්තර බුද්ධි අංශ අනාවරණය කැර තිබේ.ඊජීප්තු, සවුදි අරාබිය, ද. කොරියාව, ජර්මනිය ඇතුළු රටවල්වල සිටි අල්-ජසීරා මාධ්‍යවේදී කණ්ඩායම් මේ වන විට පිටුවහල් කැර තිබේ.තවත් රටවල් කිහිපයක්ම අල්-ජසීරා මාධ්‍යවේදීන්ගේ ක්‍රියාකාරකම් පිළිබඳව අවධානයෙන් සිටින බවත්, බුද්ධි අංශ මඟින් අනාවරණය කැර තිබේ.අල්-ජසීරා රූපවාහිනියේ මාධ්‍යවේදියෙක් ශ්‍රී ලංකාව තුළ ද සිටින අතර ඔහු පසුගියදා අලුත්ගම ඇතිවූ සිද්ධිය සම්බන්ධයෙන් වැරදි ප්‍රවෘත්ති රැසක් ලබා දී ඇති බව ද අනාවරණය වී තිබේ. මේ මාධ්‍යවේදී කණ්ඩායම් හඳුනාගැනීමට ආරක්ෂක අංශවල අවධානය මේ වන විට යොමුව තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=n1407055</link>
    <topic>ජාතික පිච්ච මල් පූජා අද</topic>
    <author>අනුරාධපුර දිසා විශේෂ</author>
    <content>විසිපස්වැනි වරටත් අනුරාධපුර ශ්‍රී මහා බෝ සමිඳුන් අභියස පැවැත්වෙන ජාතික පිච්ච මල් පුජාවට ලක්ෂ පහළොවකට අධික බැතිමතුන් අනුරාධපුර පින් බිමට පැමිණෙනු ඇතැයි සේරුවිල ‘ශාන්ති පද‍‍නම’ පවසයි.අටමස්ථානාධිපති ආචාර්ය පල්ලේගම සිරිනිවාස නායක හිමියන්ගේ ආශිර්වාදයෙන් ශාන්ති පදනමේ සභාපති කොටපොළ අමරකිර්ති හිමියන්ගේ අනුශාසනා මත මෙම පිච්චමල් පුජාව නම් වූ අධ්‍යාත්මික වැඩ සටහන පැවැත්උWවේ.අද (05) දින පස්වරු 1.00 ට ථුපාරාම චෛත්‍ය අභියසින් පිච්චමල් රැගත් මහා පෙරහර ආරම්භ වී පස්වරු 4.30 ට ශ්‍රී මහා බෝ සමිදුන් අභියස වන්දනා වැඩ සටහන පැවැත් වේ.රාත්‍රී 8.00ට පෙරහර රුවන්වාලි මහ සෑ රඳුන් ප්‍රදක්ෂිණා කැර රාත්‍රී 10.00 ට වන්දනා වැඩ සටහන හා ජයපිරිත් දේශනාව ආරම්භ කරනු ඇත.හෙට(06) අළුයම කිරිපිඩු හා පළතුරු පුජාව ද පෙරවරු 9.00ට භාවනා වැඩ සටහන ද පවත්වා දහවල් මහා සංඝරත්නය හමුවේ සංඝගත දක්ෂිණාවක් පැවැත් වීමෙන් 2014 ජාතික පිච්චමල් පුජෝත්සවය නිමාවනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=n1407056</link>
    <topic>කටුනායක-බියගම-කොග්ගල හා සීතාවක කර්මාන්ත පුරවල රැකියා පුරප්පාඩු 15,000ක්</topic>
    <author>චමීර ඇල්ලදෙණිය</author>
    <content>කටුනායක, බියගම, කොග්ගල හා සීතාවක කර්මාන්ත පුරවල රැකියා පුරප්පාඩු 15,000ක් තිබෙන බව ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා පවසයි.උපාධිධාරින්ට රජයේ රැකියා ලබාදීමත්, පුහුණු ශ්‍රමිකයන් කොරියාව වැනි රටවලට යාමත් සිදුවන නිසා මෙම තත්ත්වය නිර්මාණය වී ඇති බවත් ඇමැතිවරයා පෙන්වා දුන්නේය.ආයෝජන ප්‍රවර්ධන අමාත්‍යාංශයේ පැවැති මාධ්‍ය හමුවනට එක්වෙමින් ලක්ෂ්මන් යාපා අබේවර්ධන මහතා මේ බව කීවේය .මෙම ආයෝජන කලාප පිහිටා තිබෙන ස්ථාන අනුව ඒ සඳහා සේවයට පැමිණිමට යම් අපහසුතාවයන් ඇති බව ආණ්ඩුව හඳුනා ගෙන ඇති බවද ඊට විසැඳුම් වශයෙන් කර්මාන්ත ගමට ගෙනයාමේ වැඩපිළිවෙළක් ආණ්ඩුව ආරම්භ කළ බවද අබේවර්ධන මහතා කීය.එහිදී වැඩිදුරටත් අදහස් දැක්වූ ඇමැතිවරයා මෙසේද කීය.පසුගිය වසර කිහිපය තුළ ඇතිවී ඇති යටිතල පහසුකම් සංවර්ධනය නිසා නව කර්මාන්ත උද්‍යාන පවත්වාගෙන යාමට උත්තේජනයක් ලැබුණා. එසේම කලාපීය වශයෙන් සිදුවූ සිදුවීම් අපේ රටේ කර්මාන්ත ක්ෂේත්‍රයේ වාසි සහගත ආකාරයකට හරවා ගැනීමට අපට පුළුවන් වුණා.අගනුවර ආශ්‍රිත ඇතිවන නාගරික ජන ඝනත්වය වළක්වමින් කර්මාන්ත ශාලා ගමට ගෙනයාමට ආණ්ඩුව විශේෂ වැඩපිළිවෙළක් දියත් කර තිබෙනවා. ග්‍රාමීය ජනතාවට තම නිවෙස්වල සිටම රැකියාවට යා හැකි ලෙස කර්මාන්ත කර්මාන්ත ශලා ගමට ගෙන යනවා. ඉදිරියේදී චිනය සමඟ ඇති කර ගන්නා නිදහස් වෙළෙඳ ගිවිසුම අනුව ආසියාවේ ආයෝජනය සඳහා සුදුසුම රට ශ්‍රී ලංකාව බවට පත් කිරීමට අප කටයුතු කරනවා. ඉදිරි දශකය තුළ වේගවත්ම ආර්ථික වර්ධනයට හිමිකම් කියන්නේ චීනය සහ ඉන්දියාවයි . එම රටවල් අතර නිදහස් වෙළෙඳ ගිවිසුම ක්‍රියාත්මක වීම තුළින් අපේ ආර්ථිකය ශක්තිමත්ව ගොඩ නැගිය හැකියි..</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=n1407057</link>
    <topic>තවත් ශිෂ්‍ය ක්‍රියාකාරිකයෙක් අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>මිහින්තලා රජරට විශ්ව විද්‍යාලයේ උපකුලපති මහාචර්ය රංජිත් විජේවර්ධන මහතා ඇතුළු ආචාර්ය මණ්ඩලයේ දස දෙනෙක් පැය 23කට ආසන්න කාලයක් රජරට විශ්ව විද්‍යාලයේ ප්‍රධාන පරිපාලන ගොඩනැගිල්ලේ ප්‍රාණ ඇපයට තබාගෙන සිටි බවට චෝදනා ලැබූ තවත් ශිෂ්‍ය ක්‍රියාකාරිකයෙක් විලච්චිය පොලිසියේ ස්ථානාධිපතිවරයා ඇතුළු නිලධාරීන් පිරිසක් විසින් ඊයේ (04) අලුයම අත්අඩංගුවට ගෙන තිබේ.මිහින්තලේ රජරට විශ්ව විද්‍යාලයේ උපකුලතිවරයා ඇතුළු ආචාර්ය මණ්ඩලයේ පිරිසක් ප්‍රාණ ඇපයට ගැනීමේ සිද්ධිය සම්බන්ධයෙන් අධිකරණයේ නියෝග මත අත්අඩංගුවට ගැනීමට සිටින ශිෂ්‍යය ක්‍රියාකාරීන් 36 දෙනෙකුගේ නම් දිවයිනේ විවිධ පොලිස්ථානවලට ලබා දී ඇති අතර පොලිස් පණිවිඩ වලට අනුව විලච්චිය පොලිස් වසමේ යාය 04 ප්‍රෙද්ශයේ සිසු ක්‍රියාකාරිකයෙක් සිටින බවට ස්ථානාධිපතිවරයාට තොරතුරු ලැබී ඇත.ඒ අනුව ඊයේ (04) අලුයම 5.30ට පමණ අදාළ ශිෂ්‍යයා පදිංචිව සිටින නිවාස වටලා තිබේ. මව්පියන් ඔහු නිවසේ නොමැති බව පැවසුවත් පොලිස් නිලධාරීන් නිවස පරික්ෂාවට ලක් කරද්දී ඔහු නිවසේ කාමරයක ඇඳක් යට සැඟව සිටිද්දී අත්අඩංගුවට ගෙන තිබේ.. ඉන් අනතුරුව ඔහුව වැඩිදුර පරික්ෂණ සඳහා මිහින්තලේ පොලිස්ථානය වෙත බාර දී තිබේ.පසුගිය(02) දා රාත්‍රියේ අත්අඩංගුවට ගත් සිසුන් තිදෙනෙක් කහටගස්දිගිලිය සංචාරක මහේස්ත්‍රාත් අධිකරණයට ඉදිරිපත් කිරීමෙන් අනතුරුව ඔවුන්ට ඇප ලබා දීම තරයේ ප්‍රතික්ෂේප කළ අනුරාධපුර ප්‍රධාන මහේස්ත්‍රාත් අතිරේක දිසාවිනිසුරු යූරේෂා ද සිල්වා මෙනෙවිය ඔවුන් මේ මස 09 වනදා දක්වා රක්ෂිත බන්ධනාගාර ගත කරන ලෙස 03 දා නියෝග කළාය.එදින රක්ෂිත බන්ධනාගාර ගත කෙරුනේ මිහින්තලා රජරට විශ්ව විද්‍යාලයේ මහා ශිෂ්‍ය සංගමයේ ආර්.එම්. දිනේෂ් කුමාර, ශ්‍රී ලංකා රජරට විශ්ව විද්‍යාලයේ පීඨ ශිෂ්‍ය සංගමයේ හිටපු උප සභාපති ලහිරු චතුරංග වීරසේකර හා සිසු ක්‍රියාකාරිකයෙක් වන ලන්සක්කාර මුදියන්සේලගේ චන්දන කුමාර යන තිදෙනායි.ඊයේ අත්අඩංගුවට ගෙන අධිකරණයට ඉදිරිපත් කල සිසුවාද මේ මස 09 වනදා දක්වාම රක්ෂිත බන්ධනාගාර ගත කරන ලෙස මහේස්ත්‍රාත්වරිය නියෝග කළාය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=n1407058</link>
    <topic>ලක්හඬ ‘ජෝති ගී පැදුර’7දා දෙමටගොඩ දී</topic>
    <author/>
    <content>මීට වසර 27කට පෙර අප අතුරින් වියෝ වූ අසහාය ගායන ශිල්පී එච්. ආර්. ජෝතිපාලයන්ගේ අමරණීය මතකය යළි අවදි කරමින් “ජෝති ගී පැදුර” නමින් සැමරුම් ප්‍රසංග මාලාවක් ලක්හඬ ගුවන් විදුලිය මගින් සංවිධාන කරයි. මෙහි පළමු වැඩසටහන ජෝතිගේ 27 වන ගුණ සමරුව යෙදෙන ජූලි 07 වැනි දින රාත්‍රී 7.00ට මාළිගාවත්ත මහල් නිවාස කේන්ද්‍ර කර ගනිමින් දෙමටගොඩ මිහිඳුසෙන්පුර නිවාස සංකීර්ණ භූමියේ දී පැවැත්වේ.අමරණීය ජෝති ගී රාවය නැවත ප්‍රතිනිර්මාණය කරන්නට නුවන් ගුණවර්ධන, ප්‍රියංකර පෙරේරා, අමිලා නදීශානී ඇතුළු ගායක ගායිකාවන් රැසක් මෙම ප්‍රසංගයට එක්වීමට නියමිතය. ප්‍රසංගයට සංගීත සංයෝජනය සුජීව දිසානායක ප්‍රමුඛ වාද්‍ය වෘන්දයෙනි. වසර 5ක් පුරා ලක්හඬ ගුවන් විදුලියෙන් දිනපතා ඔබට ජෝතිමත් ගී හඬ තිළිණ කරන මේකලා වසුන්දරා සහ සමීර චතුරංග හෙට්ටිගේ ලක්හඬ “ජෝති ගී පැදුර” මෙහෙයවනු ලබයි.ලක්හඬ ගුවන් විදුලිය හා එක්ව මෙම සුවිශේෂී “ජෝති ගී පැදුර” සැමරුම් ප්‍රසංගය සංවිධාන කරන්නට නාගරික සංවර්ධන අධිකාරිය එක්ව සිටී. අතිසුන්දර ජෝති ගී ප්‍රසංගයක් නරඹන්නට, ජෝති ගී හඬ යළි යළිත් සමරන්නට සහෘද ජෝති රසික රසිකාවියන්ට ජූලි 7 වෙනිදා රාත්‍රී 7.00ට දෙමටගොඩ මිහිදුසෙන්පුර නිවාස සංකීර්ණයට පැමිණෙන ලෙස සැබෑ ශ්‍රී ලාංකීය හඬ - ලක්හඬ ගුවන්විදුලිය ආරාධනා කර සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=n1407059</link>
    <topic>බදුල්ල-මොනරාගල දිසාවලට තොරාගත යුතු මන්ත්‍රීවරු ගණන තීරණය කැර නෑ</topic>
    <author/>
    <content>ඌව පළාත් සභාවට බදුල්ල හා මොනරාගල පරිපාලන දිස්ත්‍රික්කවලින් තෝරා පත් කැර ගත යුතු මන්ත්‍රීවරුන් සංඛ්‍යාව සම්බන්ධයෙන් මෙතෙක් මැතිවරණ කොමසාරිස් ලෙස තමන් නිල නිවේදනයක් නිකුත් කැර නැතැයි මහින්ද දේශප්‍රිය මහතා නිවේදනයක් නිකුත් කරමින් කියා සිටියි.ඒ අනුව ඌව පළාත් සභාවේ නිල කාලය අවසන් වීමෙන් පසුව හෝ නියමිත කාලය අවසන්වීමට පෙර පළාත් සභාව විසුරුවා හැරියහොත් අදාළ නාමයෝජනා කැඳවීමේ දැන්වීම නිකුත් කිරීමට පෙර බදුල්ල හා මොනරාගල දිස්ත්‍රික්කවලින් තෝරා පත් කැර ගත යුතු මන්ත්‍රීවරුන් සංඛ්‍යාව නිල වශයෙන් ප්‍රකාශයට පත් කරනු ලබන බව ඒ මහතා එම නිවේදනයෙන් වැඩිදුරටත් පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=n14070510</link>
    <topic>අධ්‍යාපනය අතින් ලෝකයේ දියණු රටවලටසමාන මට්ටමකට අපේ රට දැන් ඇවිල්ලා</topic>
    <author/>
    <content>අපි සාක්‍ෂරතාවයෙන් අධ්‍යපනය අතින් ලෝකයේ දියණු මට්ටම්වලට සමාන මට්ටමකට ඇවිල්ලා තිබෙනවා. රට ආර්ථික වශයෙන් බලවත් තත්ත්වයකට ගේන්නත් අපි උත්සාහ කරනවා. ඒවගේම අපේ රටේ සමාන උරුමයන් හා අයිතීන් ඇති සිංහල, මුස්ලිම්, හින්දු, බර්ගර්, දමිළ ආදී සියලූම ජන කොටස්වලට සමාන ලෙස සැලකීමත් අත්‍යවශ්‍යදෙයක් යැයි උසස් අධ්‍යාපන ඇමැති එස්.බී.දිසානායක මහතා ප්‍රකාශ කෙළේය.ඇමැතිවරයා මේ අදහස් ප්‍රකාශ කෙළේ පසුගියදා මහනුවර මුල්ගම්පල, කින්ස්වුඩ් විද්‍යාලයේ වාර්ෂික ත්‍යාග ප්‍රදානෝත්සවයට සහභාගී වෙමිනි.එහිදි ඇමැතිවරයා මෙසේද කීවේය.කින්ස්වුඩ් විද්‍යාලයේ විදුහල්පතිතුමා ඇතුළු ආචාර්ය මණ්ඩලය දරුවන්ට අධ්‍යාපනය ලබා දෙන්න ඉතාම මහන්සිව කටයුතු කරන බව අපි දන්නවා.උසස් පෙළ විභාගයේ පවතින අධික තරඟකාරී බව නිසා උසස් පෙළ කරන හුඟක් දරුවන් පාසල් සහ අමතර පංති සඳහා යොමු වෙනවා. ඒ නිසා සරසවි දරුවන් ගෙන් 93% ක් ක්‍රීඩා හෝ වෙනත් කිසිඳු අමතර ක්‍රියාකාරකම්වල නොයෙදෙන බව හෙළිදරව් වී තිබෙනවා. ඒ නිසා මේ දරුවන්ට ක්‍රීඩාවෙන් ලැබෙන විනය, හික්මීම, නායකත්වය අහිමි වෙලා තිබෙනවා. අපි නායකත්ව පුහුණු වැඩසටහනක් සරසවි සිසුන් වෙනුවෙන් ලබා දෙන්නේ මේ දරුවන් අලූත් මඟක් වෙත යොමුකරන්නයි. නිදහස් අධ්‍යාපනය ලබා ගෙන ඉහළට එන දරුවෝ ලක්‍ෂ තුන හමාරක් උසස්පෙළ ලියනවා. ඒ අතරින් 150,000ක් උසස් පෙළ විභාගය සමත් වෙද්දී 26,000ක් රාජ්‍ය විශ්වවිද්‍යාලවලට ඇතුළත් කරගන්නවා. 2005 දී ඇතුල් කර ගත්තේ 9,000ක් පමණයි. අපි ඒ ප්‍රමාණයඅද වන විට 300%කින් වැඩි කරලා තියෙනවා.තවත් 110000 ක් විතර දරුවෝ උසස් අධ්‍යාපනය ඉල්ලා සිටිමින්. එහෙත් නොලැබීමෙන් ළතවෙනවා. සුළු පිරිසක්උසස් තාක්‍ෂණ ආයතනවලට ඇතුළු වෙනවා. කාර්මික විද්‍යාල, වෘත්තීය පුහුණු ආයතන වගේ තැන් වලටත් පිරිසක් ඇතුළු වෙනවා. දරුවන් 10000 ක් 12000 ක් විතර ප්‍රමාණයක් උසස් අධ්‍යාපනය සඳහා විදේශ ගත වෙනවා. මුදල් ඇති දරුවෝ යුරෝපීය රටවලට යද්දි පාකිස්ථානය, බංගලිදේශය, වගේ ඉගෙනිමේ පරිසරය ඉතාම අවම රටවල්වලට ගිහිල්ලත් අපේ දරුවෝ අධ්‍යාපනය වෙනුවෙන් දුක් විඳිනවා.අපි රාජ්‍ය විශ්වවිද්‍යාලවලට බඳවා ගන්නා ප්‍රමාණය 27000 සිට 50000 දක්වා වැඩි කළත්, තවත් 50000-100000ත් අතර දරුවෝ ප්‍රමාණයක් උසස් අධ්‍යාපනය ඉල්ලා සිටිනවා. මේ හේතුව නිසා ම ලෝකයේ සියලූ රටවල් රාජ්‍ය නොවන පෞද්ගලික විශ්වවිද්‍යාල, උසස් අධ්‍යාපන ආයතන, විදේශීය විශ්වවිද්‍යාලවල ශාඛා කෙරෙහි අවධානය යොමුකරලා තියෙනවා. ඉන්දියාව මේ වන විට 3750 කට වඩා පෞද්ගලික විශ්වවිද්‍යාල, උපාධි ප්‍රදානය කිරීමේ ආයතන පවත්වා ගෙන යනවා. චීනයේ බීජිං නගරේ විතරක් 1100ක් පමණ පෞද්ගලික උසස් අධ්‍යාපන ආයතන පවතිනවා.අධ්‍යාපනය කිය-න්නේ ලෝකයේ දියණු රටවල්වල ආදායම් ලැබීමේ ප්‍රධාන මාර්ගයක්. අපි විදෙස් රටවල දරුවන්ට පූර්ණ ශිෂ්‍යත්ව යටතේ මෙරට රාජ්‍ය විශ්වවිද්‍යාලවලට ඇතුළත් කරගන්නවා. ඒ දරුවන්ට නවාතැන් සහ ජීවත්වීම සඳහා මුදලක් දෙනවා. මේ සියලූම දේ කරන්නේ විදේශ දරුවන් අපේ විශ්වවිද්‍යාලවලට ගෙනල්ලා, ශ්‍රී ලංකාවේ විශ්වවිද්‍යාල ජාත්‍යන්තර ශ්‍රේණිගත කිරීම්වල ඉදිරියට ගෙන එන්නයි. ඒ වගේම මේ වන විට අපේ විශ්වවිද්‍යාල ජාත්‍යන්තර ශ්‍රේණිගත කිරීම්වල ඉතාම ඉදිරියට පැමිණ ඇති බවත් පැවසිය යුතුමයි.අපේ රටේ දරුවන්ට ලෝකයේ වෙන කිසිම රටක දරුවන්ට නැති ශක්තියක්, නිර්මාණශීලීබවක්, ජානමය හැකියාවක් පවතින බව මම තදින් විශ්වාස කරනවා. ශ්‍රී ලංකාවෙන් බිහිවන උගත් බුද්ධිමත් දරුවෝ අලූත් දේවල් හිතන්න, අලූත් දේවල් නිර්මාණය කරන්න, මේක සුදුසුම කාලයයි. අපි ඇමරිකාව, යුරෝපය හදන බෙහෙත් වෙනුවට අපි හදන බෙහෙත් පාවිච්චි කරන තැනට පත්වෙන්න ඕන. පිටරටවල අලූත් යාන වාහන සහ තාක්‍ෂණය ලබා ගැනීම වෙනුවටඅපේ රටින් අලූත් දේවල් ලෝකයට ලබාදෙන යුගයකට යොමු වෙන්න ඕන.ශ්‍රේෂ්ඨ නාමයක් පවතින ලෝකයට, රටට කාලාන්තරයක් පුරාම වටිනා මානව සම්පත් රාශියක් දායාද කළ කින්ස්ඩුව් විද්‍යාලය වගේ පාසල්වලින් ඒ සඳහාපෙරමුණ ගන්න අවශ්‍යමයි.මේඊටසුදුසුමකාලයයි පැවසීය.මේ අවස්ථාව සඳහා කින්ස්වුඩ් විද්‍යාලයේ විදුහල්පති කර්නල් පී. ජී. එස්.බණ්ඩාර මහතා උඩුනුවර ප්‍රාදේශීය සභාවේ සභාපති බන්දුල සෙනවිරත්න මහතා, විද්‍යාලයේ නියෝජ්‍ය විදුහල්පතිවරුන්, ආචාර්ය මණ්ඩලය, මවුපියන් සහ දරුවන්ඇතුළු පිරිසක් සහභාගී වුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=n14070511</link>
    <topic>අන්තර්ජාතික පාසල් තත්ත්ව පාලන කව තරගාවලියේදෙවන ස්ථානය කොළඹ ආනන්ද විද්‍යාලයට</topic>
    <author>සමන්ති මිරියගල්ලකඩුවෙල සමූහ</author>
    <content>එංගලන්තයේ කින්ග්ස්ටන් විශ්වවිද්‍යාල, 17 වන වරට සංවිධානය කරන ලද අන්තර්ජාතික පාසල් තත්ත්ව පාලන කව තරගාවලියේ දී ජාත්‍යන්තර ජයග්‍රහණයක් ලබමින් ශ්‍රී ලංකාවට කීර්තියක් අත් කර දෙන්නට කොළඹ ආනන්ද විද්‍යාලය සමත් වෙයි. අනාගතයේ දී වගකීමෙන් යුතු පුරවැසියන් පිරිසක් සමාජයට දායාද කිරීම මේ තරගාවලියේ අරමුණයි.මේ තරගාවලිය සඳහා රටවල් 25 කට අධික සංඛ්‍යාවකින් සිසුන් විශාල පිරිසක් සහභාගී වු අතර, ශ්‍රී ලංකාව නියෝජනය කරමින් , කොළඹ ආනන්ද විද්‍යාලය , ඩී.එස්.සේනානායක විද්‍යාලය හා මහානාම විද්‍යාලය යන පාසල් සහභාගී විය. තරගාවලියේ ප්‍රථම ස්ථානය ඉන්දියාවට හිමිවූ අතර, දෙවන ස්ථානය දිනා ගන්නට කොළඹ ආනන්ද විද්‍යලයට හැකියාව ලැබිණි.කොළඹ ආනන්ද විද්‍යාලය නියෝජනය කළ මෙනුර මන්සර වන්නිනායක, සනුල් සේනාරත්න, කල්හාර බණ්ඩාරනායක හා තරිදු ලියනගේ යන සිසුන් මේ ජයග්‍රහණය අත්කර දෙන්නට සමත් විය. තරගාවලිය සඳහා ඉදිරිපත් කරන ලද්දේ පාසල තුළ පොලිතින් අවම කිරීමේ ක්‍රියාවලිය පිළිබඳ ව්‍යාපෘති වාර්තාවක් වූ අතර ,තරගය සදහා සිසුන් මෙහෙය වන ලද්දේ ආනන්ද විද්‍යලයේ ආචාර්ය ආනන්ද සෙනරත් මහතා විසිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=n14070512</link>
    <topic>ඉන්ධන මිල ඉහළ දැමීමට කිසිදු සූදානමක් නෑ</topic>
    <author>නුවන් කොඩිකාර</author>
    <content>ඉන්ධන මිල ඉහළ දැමීමට කිසිදු සූදානමක් නැතැයි ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා පැවැසීයඛනිජ තෙල් හිඟයක් ඇතිවීමේ අවදානමක් පවතින බවට පළ වන වාර්තා තරයේ ප‍්‍රතික්ෂේප කරන බව හෙතෙම කීය.මසකට අවශ්‍ය තෙල් තොග රජය සතු තිබෙන බවත් එසේම දිගු කාලීන ගිවිසුම් නිසා තෙල් ඇනවුම් තිබෙන හෙයින් තෙල් හිඟයක් පිළිබඳ කිසිදු බියක් ඇති නොකර ගන්නා ලෙසත් ඇමැතිවරයා ප්‍රකාශ කෙළේයශ්‍රී ලංකාවට අවශ්‍ය ඉන්ධන සැපයීමේදී තම අමාත්‍යාංශය මුහුණ දෙන ගැටලූ පිළිබද කිසිවෙකුත් කතා නොකරන බව පැවැසු යාපා මහතා මෙරට ජාතික ආදායමෙන් හතරෙන් එකක් වැය කරන ඛනිජ තෙල් ව්‍යාපාරයට බව ඇමැතිවරයා ප්‍රකාශ කෙළේය.එසේම අමාත්‍යාංශයට රජයෙන් මුදල් නොලැබෙන බවත් අමාත්‍යාංශය විසින් රජයට බදු ගෙවන බවත් අනුර ප්‍රියදර්ශන යාපා මහතා පැවැසීය. ඇමැතිවරයා මෙසේද කියා සිටියේය. සපුගස්කන්ද තාවකාලිකව නවතා දැමීමත් සමග දැවිතෙල් හිඟයක් ඇතිවේ යැයි මතයක් තිබුණා. නමුත් එය එසේ වූයේ නැහැ. අපිට එය කළමනාකරණය කිරීමට හැකිවුණා. අද දින විදුලිබල මණ්ඩලයට අවශ්‍ය දැවිතෙල් තොග නිදහස් කිරීමට කටයුතු කළා. සෑම සතියකම තෙල් තොග පිළිබඳව අධ්‍යයනය කරනවා.කර්මාන්ත රෝහල් සඳහා දැවිතෙල් නිකුත් කිරීම අඛණ්ඩව කරනවා. බෝයාව නළය වසර තුන හමාරක වගකීම් තියනවා. නමුත් මාස තුනෙන් එය කැඩුණා. ඒ නිසා තෙල් ගොඩබෑම පිළිබඳව ගැටලුවකට මුහුණ දුන්නා. ප්‍රධාන නැවෙන් තවත් කුඩා නැවකට මාරුකිරීම සිදු කරනවා. ඒ අතරතුර අපි නව නළයක් සකස් කිරීමට කටයුතු කරනවා. මේ දිනවල නාවික හමුදාවේ ද සහාය ඇතිව බෝයාවේ නළය අලුත්වැඩියා කටයුතු සිදුකරනවා. පිරිපහදුවේ තෙල් තිබෙන බවත් එය දිගු කාලයකට ප්‍රමාණවත් නොවන නිසා මෙසේ බෝයාව සකස් කරන තෙක් පිරිපහදුව වසා තිබෙන බව පැවසීය. නමුත් ඒ කාලය තුළ කිසිදු සේවක අයිතියක් කප්පාදු කර නැහැ. ඔවුන් සමග සාකච්ඡා කරමින් කටයුතු කරනවා. පිරිපහදුවේ අවශ්‍ය අලුත් වැඩියා කටයුතු සිදු කරනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=n14070513</link>
    <topic>අධිවේගී මඟේ ප්‍රථම යතුරුපැදි අනතුරෙන් අයෙක් මරුට</topic>
    <author>ඉංගිරිය මධ්‍යම සමූහ</author>
    <content>අධිවේගී මාර්ගයකට අදාළ මෙරට වාර්තා වූ ප්‍රථම මාරාන්තික යතුරුපැදි අනතුර බ්‍රහස්පතින්දා,03 රාත්‍රී කොළඹ - කටුනායක අධිවේගී මාර්ගයෙන් වාර්තා විය. පොලිස් අණ නොතකා කොළඹ - කටුනායක අධිවේගී මාර්ගයට පෑලියගොඩ පිවිසුමෙන් ඇතුළු වූ යතුරුපැදිකරුවෙකු වත්තල ප්‍රදේශයේ,එල් - 8 දරණ ස්ථානයේදී රාත්‍රී 10.50ට පමණ මෝටර් රථයක පසුපස ගැටීමෙන් මේ අනතුර සිදුවි තිබේ.සිද්ධියෙන් යතුරුපැදිකරු මරණයට පත්වී,යතුරුපැදියේ පසුපස ගමන්ගත් කාන්තාවක තුවාල ලබා කොළඹ ජාතික රෝහලට ඇතුළත් කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=n14070514</link>
    <topic>පේරාදෙණිය සරසවි සිසුවා මැරූ දෙවන වසර සිසුවා පෝරකයට</topic>
    <author>අසේල කුරුලුවංශ</author>
    <content>පේරාදෙණිය විශ්වවිද්‍යාලයේ ඉංජිනේරුපීඨයේ පළමු වසරේ සිසුවකුව සිටි සෙල්ව විනයගර් වරප්‍රකාෂ් නැමැති අය මෙයට 17 වසරකට පෙර පැහැරගෙන ගොස් ඝාතනය කිරීම සම්බන්ධයෙන් වරදකරු වූ එවකට එම විශ්වවිද්‍යාල‍ෙය් දෙවන වසරේ අධ්‍යාපනය ලද සිසුවකුට මහනුවර මහාධිකරණ විනිසුරු මනිලාල් වෛද්‍යතිලක මහතා ඊයේ (4) මරණීය දණ්ඩනය නියම කෙළේය.මෙසේ මරණීය දණ්ඩනය නියම වූයේ බාලචන්ද්‍රන් ප්‍රසාද් සදේෂ්කරන් නැමැති විත්තිකරුවකුටය. මේ පුද්ගලයා නඩුව විභාග වූ වසර 2004 සිට අධිකරණය මඟහැර විදේශ රටකට පලාගොස් සැඟවී සිටින අතර ඔහු නොමැතිව නඩුව විභාග කර මහාධිකරණ විනිසුරුවරයා තීන්දුව ප්‍රකාශයට පත් කෙළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=n14070515</link>
    <topic>දක්ෂිණ අධිවේගයේ වැටේ වෑන් රථයක් ගැටී 10කට තුවාල</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>දක්ෂිණ අධිවේගී මාර්ගයේ කිලෝමීටර් 23 කණුව අසලදී කොට්ටාව දෙසට ගමන් කරමින් තිබූ වෑන් රථයක් ඊයේ,04 දින අනතුරට ලක්වීම හේතුවෙන් එහි ගමන්ගත් පුද්ගලයන් 10 දෙනෙකු තුවාල ලබා රෝහල් ගත කර තිබේ.දක්ෂිණ අධිවේගී මාර්ගයේ ආරක්ෂිත වැටේ ගැටී මෙම අනතුර සිදුව ඇති අතර මේ පිරිස උපසම්පදා උත්සවයකට සහභාගි වී නැවත පැමිණෙමින් සිටි පිරිසක් බව හෙළිව ඇත.බදාදා,03 රාත්‍රී මාතර ප්‍රදේශයේ සිට මේ පිරිස මෙලෙස පැමිණෙමින් සිට ඇති අතර,අනතුරට පත් අය අතර කාන්තාවන් 6 දෙනෙකුද වන බව වාර්තා වේ.තුවාල ලැබූවන් කළුතර නාගොඩ රෝහ‍ලට ඇතුළත් කර ඇති අතර,සිද්ධිය සම්බන්ධයෙන් කලුතර උතුර පොලිසිය මේ වනවිට වැඩිදුර විමර්ශන සිදුකරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=r1407051</link>
    <topic>ගම්පහ දිසාවේ සංවර්ධන වැඩටපළාත් නැඟුමින් දසලක්ෂ 265ක්</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ දිසාවේ සංවර්ධන කටයුතු අතුරින් “පළාත් නැඟුම” ව්‍යාපෘතිය යටතේ සංවර්ධනයට වෙන්කර ඇති ප්‍රතිපාදනය දසලක්ෂ 265.7 ක් බව ගම්පහ ප්‍රාදේශීය සම්බන්ධීකරණ කමිටු රැස්වීමේදී ගම්පහ ප්‍රාදේශීය ලේකම් කාර්යාලයේ සැලසුම් අධ්‍යක්ෂිකා වසන්තා සේනානායක මහත්මිය පැවසුවාය.ව්‍යාපෘති සඳහා ප්‍රතිපාදන ප්‍රාදේශීය ලේකම් කාර්යාලයෙන් වෙන්කරන අතර ව්‍යාපෘති යෝජනා වන්නේ වැලිකඩ සුසාන භූමියේ ආදාහනාගාරයක් ඉදිකිරීම, අලුත්ගම බෝගමුව පොදු සුසාන භූමියේ ආදාහනාගාරයක් ඉදිකිරීම, යක්කල සුහද මාවතේ නගර සභාව සතු ඉඩමේ වෘත්තීය පුහුණු මධ්‍යස්ථානයක් ඉදිකිරීම, ගණේමුල්ල නගරයේ ඇති පේෂකර්ම අත්කම් පුහුණු මධ්‍යස්ථානය අංගසම්පූර්ණ කිරීම, ගණේමුල්ල නගරයේ කානු පද්ධතිය ප්‍රතිසංස්කරණය කිරීමට ද යෝජිතය.මේ අතර “එක් ගමකට එක් වැඩක්” 2014 යටතේ ගම්පහ දිසාවට වෙන්ව ඇති ප්‍රතිපාදන මුදල දසලක්ෂ 101 කි. එක් වසමකට වෙන්ව ඇති මුදල ලක්ෂ 15 බැගිනි.ව්‍යාපෘති ප්‍රතිපාදන වෙන්කරනු ලබන්නේ ප්‍රාදේශීය ලේකම් කාර්යාලයෙනි. ව්‍යාපෘති යෝජනාව සෑම වසමක් සඳහාම සේවා පියසක් සෑදීම හෝ අලුත්වැඩියා කිරීම වේ. ගම්පහ ප්‍රාදේශීය සම්බන්ධීකරණ කමිටුව එහි සභාපති දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතාගේ ප්‍රධානත්වයෙන් පසුගියදා ගම්පහ ප්‍රාදේශීය ලේකම් කාර්යාලයේදී පැවති අතර ප්‍රාදේශීය ලේකම් චාන්දනී ගුණතිලක මහත්මිය සියලු සංවර්ධන ව්‍යාපෘති සම්බන්ධව ලැබී ඇති ප්‍රතිපාදන සහ මේ වන විට ලබා ඇති ප්‍රගතිය ද විස්තර කළාය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=r1407052</link>
    <topic>ව්‍යාපෘති රැසකටමුදල් ඇස්තමේන්තු කරයි</topic>
    <author>වාද්දුව සමූහ - එස්. ආර්. පියදාස</author>
    <content>වාද්දුව පොදු වෙළෙඳ පොළ නවීකරණය කිරීමේ පළමු අදියර, වාද්දුව සති පොළ සංවර්ධනය කිරීමේ පළමු අදියර සහ වාද්දුව පොදු වැසිකිළිය නවීකරණය කිරීම (1 වන අදියර) යන ව්‍යාපෘති සඳහා සභා අරමුදල් යටතේ රුපියල් තිස් ලක්ෂයක මුදලක් ඇස්තමේන්තු කර තිබේ.පානදුර ප්‍රාදේශීය සභාවට අයත් මෙම ආයතනවල සංවර්ධන කටයුතු සඳහා එකකට රුපියල් දස ලක්ෂය බැගින් ඇස්තමේන්තු කර තිබේ.මෙම ආයතන අයිති වන්නේ පානදුර ප්‍රාදේශීය සභාවේ වාද්දුව කලාපයටය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=r1407053</link>
    <topic>අපවිත්‍ර කානු පද්ධතියටයොදමුද දැන්වත් පිළියම්</topic>
    <author>යක්කල විශේෂ - රුවන් සමන්ත අධිකාරි</author>
    <content>ගම්පහ දිස්ත්‍රික් ලේකම් කාර්යාලය ඉදිරිපිට මාර්ගයේ ජලය බැස යන ප්‍රධාන කානු පද්ධතිය අවහිර වීම හේතුවෙන් නිසි පරිදි ජලය බැස නොයන අතර කුඩා වැස්සකදී පවා මාර්ගය හරහා ජලය ගලා යන බව ප්‍රදේශවාසීහු පවසති.ශ්‍රී බෝධි මාර්ගයේ පොලිසිය පිහිටි ප්‍රදේශයේ සිට ගලා එන විශාල ජලකඳ ප්‍රධාන කානුව අවහිර වීම නිසා මාර්ගය දිගේ ගලාවිත් තම වෙළෙදසල තුළට පවා ගලා එන බැවින් තමන්ගේ දෛනික කටයුතුවලට ඉමහත් බාධාවක් වී ඇති බව පෙන්වා දෙන ඔව්හු මෙම කානු පද්ධතිය පිළිසකර කරදෙන මෙන් අදාළ බලධාරින්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=r1407054</link>
    <topic>කඹුරුගොඩ කනිටු විදුහල් සිසුන්ට නිල ලාංඡන</topic>
    <author>ඡායාරූපය -  හල්තොට සමූහ විනීතා මානෙල් ගමගේ</author>
    <content>වැසී යාමේ අවදානමට ලක්ව තිබූ බණ්ඩාරගම කඹුරුගොඩ කනිෂ්ඨ විද්‍යාලයේ සිසු නායක නායිකා නිල ලාංජන පැළදවීම පසුගියදා රයිගම්පුර සිංහ සමාජයේ අනුග්‍රහයෙන් විදුහල් ශාලාවේදි පැවැත්විණි . ප්‍රධාන ශිෂ්‍ය නායක නායිකා වන්වන පවිත්‍ර විදුරංග හා කවීශා කල්හාරි සිසුන් වෙත නිල කබා ප්‍රදානය කිරීමද මෙහිදි සිදු කෙරිණි .රයිගම්පුර සිංහ සමාජයේ සභාපති සිංහ නිශාන්ත කාරියප්පෙරුම , කැබිනට් නිලධාරි සිංහ වසන්ත ජයවර්ධන, දිස්ත්‍රික් කැබිනට් නිලධාරි සිංහ දීපානි කදනආරච්චි යන මහත්ම මහත්මීහු මෙම අවස්ථාවට සහභාගි වූහ . විදුහල්පති සමන් පාලිත ගමගේ මහතා ඇතුළු නිලධාරින් ශිෂ්‍ය නායක නායිකාවන් සමග ඡායාරූපයකට පෙනී සිටි අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=r1407055</link>
    <topic>නායගිය ගම්පල කන්දේ පස් තවමත් ඉවත් කර නෑ</topic>
    <author>මතුගම සංචාරක</author>
    <content>බුලත්සිංහල ප්‍රාදේශීය ලේකම් කොට්ඨාසයේ පොලේගොඩ ගම්පලකන්දේ නාය යාමෙන් මහගම - ගම්පලකන්ද මාර්ගයට විශාල පස් කණ්ඩියක් සහිත ගල් පර්වතයක් කඩාවැටුණේ මීට දින ගණනාවකට පෙරය. එහෙත් මෙම පස් කන්ද ඉවත් කිරීමට තවමත් කටයුතු යොදා නැතැයි ජනතාව නිරතුරු පවසති.මේ තත්ත්වය නිසා ගම්පලකන්ද අවට පදිංචි පවුල් නවසියයක් පමණ දැඩි අපහසුතාවයන්ට මුහුණපා සිටිති. මෙම මාර්ග අවහිරතාවය නිසා වාහන කිසිවක් ධාවනය කළ නොහැකිය. අඩුම තරමින් පයින්වත් යා නොහැකි තත්ත්වයකට පත්ව ඇත. මේ තත්ත්වය නිසා ඔවුන්ගේ ගමනාගමනයට ද බාධා සිදුව තිබේ. මේ පිළිබඳ අදහස් දැක්වූ බුලත්සිංහල ප්‍රාදේශීය ලේකම් අයිරාංගනී වීරසිංහ මහත්මිය -පසුගිය දිනවල ඇතිවූ අධික වර්ෂාව හේතුවෙන් ගම්පලකන්දේ නායයාමක් සිදුවෙලා මාර්ගයේ ගමනාගමනය අවහිර වුණා. එය විශාල පස් කන්දක්. එතැන විශාල ගලකුත් තිබෙනවා. අපි මේ පස් ඉවත් කිරීම කෙරෙහි විශේෂ අවධානය යොමුකළා. තවම එය ඉටුකිරීම අපහසු වුණා. ඉතාමත් කඩිනමින් එය ඉවත් කිරීමට පියවර ගන්නවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=s1407051</link>
    <topic>ශ්‍රී ලංකා-දකුණු අප්‍රිකා සටන හෙට අරඹයි</topic>
    <author>වර්නන් ගුණසේකර</author>
    <content>ජාත්‍යන්තර එක්දින තරග ත්‍රිත්වයක් හා ටෙස්ට් තරග ද්විත්වයකින් සමන්විත දකුණු අප්‍රිකානු ක්‍රිකට් කණ්ඩායමේ 2014 ශ්‍රී ලංකා සංචාරය ආරම්භ කරමින් දෙපිල හෙට කොළඹ ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී පළමු එක්දින තරගයට පිවිසෙති. පෙරවරු 9.45 ට තරගය ආරම්භ වෙයි.එංගලන්තය ඔවුන්ගේ රටේදී එක්දින මෙන්ම ටෙස්ට් තරගමාලාවේදීද පරාජය කරමින් ලබා ගත් පන්නරයෙන් යුතුව ශ්‍රී ලංකාව තවදුරටත් මේ තරගමාලාවේදී ජයග්‍රාහී ගමනක යෙදෙනු ඇතැයි අපේක්ෂා කෙරේ.හෙට මෙන්ම ලබන 9 වැනිදා පල්ලෙකැලේදී පැවැත්වීමට නියමිත දෙවැනි එක්දින තරගය සඳහාද වන ශ්‍රී ලංකා සංචිතයට කිත්රුවන් විතානගේ හා උපුල් තරංග යළි කැඳවා තිබේ. එංගලන්තයේ පැවැති තරගමාලාවේදී ආබාධයට ලක්වූ සුරංග ලක්මාල් ද යළි සංචිතයට එක්ව සිටින අතර කුසල් ජනිත් පෙරේරාගේ සහභාගිත්වය ඔහුගේ ක්‍රීඩා යෝග්‍යතාව මත රැඳී තිබේ.එංගලන්තයේදී ලැබූ ජයග්‍රහණයෙන් පසුව ශ්‍රී ලංකා කණ්ඩායම තුළ නව එකමුතුවක් හටගෙන තිබේ. මීට පෙර සිටි ශ්‍රී ලංකා කණ්ඩායම්වලට වඩා වර්තමාන කණ්ඩායම තුළ සටන්කාමී ජීවය, එකට සිටීම හා විශ්වාසය ප්‍රබල බව ශ්‍රී ලංකා නව පුහුණුකරු මාවන් අතපත්තු පවසා තිබේ. එංගලන්තයේදී ලැබූ විශිෂ්ට ජයග්‍රහණයන් නිසා ශ්‍රී ලාංකික ක්‍රිකට් ප්‍රජාව ඉදිරියේදීත් එවැනි දස්කම් ශ්‍රී ලංකා කණ්ඩායමෙන් බලාපොරොත්තු වන බවද අතපත්තු කියා තිබේ.මෙය ශ්‍රී ලංකා කණ්ඩායමට මුහුණ දීමට සිදුව තිබෙන අමතර පීඩනයකි. එනමුදු දකුණු අප්‍රිකානුවන් සමග තම මව්බිමේදී ක්‍රීඩා කිරීමේ වාසිය ශ්‍රී ලංකා ක්‍රීඩකයන්ට තිබේ. එබැවින් එංගලන්ත සංචාරය දැන් අමතක කර ඉදිරියට යායුතු බව අතපත්තු කියයි.දකුණු අප්‍රිකානු කණ්ඩායමට පසුගිය වසර කිහිපයේ විදේශයන්හිදී අති සාර්ථක වාර්තාවක් ඇතත් ශ්‍රී ලංකාවේදී සැමවිටම ඔවුන්ගේ පිතිකරුවන් හා දඟ පන්දු යවන්නන් අපහසුතාවට ලක්ව තිබේ.විදෙස් තරග බිමේදී හොඳින් ක්‍රීඩා කර ජයග්‍රහණය කිරීම දකුණු අප්‍රිකානුවන්ගේ ප්‍රධාන ශක්තිය වී තිබේ. 2007 වසර ආරම්භයේ සිට ඔවුන් විදේශයන්හිදී ටෙස්ට් තරග 12ක් ක්‍රීඩා කර තිබෙන අතර එයින් එක් තරගයක් හෝ පරාජය වී නැත.තරග 8ක් ජයගෙන තරග 4ක් ජයපැරදුමින් තොරව කෙළවර කරගෙන තිබේ. ජය පැරදුමින් තොර තරග සියල්ල පවත්වා තිබෙන්නේ ඉන්දියාවේ හා එක්සත් අරාබි එමීර් රාජ්‍යයේයි. මේ කාලය තුළ මෙවැනි ටෙස්ට් තරග සාර්ථකත්වයක් විදේශයන්හිදී වෙනත් කිසිම කණ්ඩායමක් අත්කර ගෙන නැත.දකුණු අප්‍රිකාවේ ජය–පරාජ වාර්තාව 16–5ක් වන අතර ඊළඟට හොඳම ඔස්ට්‍රේලියාවේ වාර්තාව 14–17කි. දකුණු අප්‍රිකාව මේ කාලය තුළ එංගලන්තය හා ඔස්ට්‍රේලියාවේදී දෙවතාවක් බැගින්ද පාකිස්තානය, නවසිලන්තය, බටහිර ඉන්දීය කොදෙව් හා බංග්ලාදේශයේදී එක් වතාවක් බැගින්ද ටෙස්ට් තරගමාලාවන් ජයග්‍රහණය කර තිබේ.පසුගිය වසරේදී දකුණු අප්‍රිකාව ශ්‍රී ලංකාවේදී ජාත්‍යන්තර එක්දින තරගමාලාවකට සහභාගි වූ අතර එහිදී තරග 4–1ක පරාජයක් ලැබීය. ඊට පෙර 2004 වසරේදී ශ්‍රී ලංකාවේ ක්‍රීඩා කෙරුණු එක්දින තරගමාලාවේ දකුණු අප්‍රිකානු ප්‍රතිඵලය වූයේ 0–5කි.මේ අතර දකුණු අප්‍රිකානු කණ්ඩායමේ අත්දැකීම් බහුල ක්‍රීඩකයෙකු වන ජැක්ස් කලිස්ගේ ශරීර යෝග්‍යතාව සම්බන්ධයෙන් ඔවුන්ගේ වෛද්‍ය කණ්ඩායම දැඩි අවධානයෙන් සිටින බව වාර්තා වෙයි. ඔහුගේ කොන්දේ ආබාධයට මේ තරගමාලාවට පෙර වැඩිදුර ප්‍රතිකාර අවශ්‍ය වේවිද යන්න පිළිබඳව ඔවූහු පරීක්ෂාවෙන් සිටිති. පෙරේදා පැවැති පෙරහුරු තරගයට කලිස් සහභාගි කරවූයේ නැත. ඒ, පෙරපරෙස්සමක් ලෙසිනි. කෙසේ වෙතත් හෙට තරගයට ක්‍රීඩා කිරීම සඳහා කලිස් මනා ශරීර යෝග්‍යතාවකින් සිටිනු ඇතැයි යන්න දකුණු අප්‍රිකානු කළමනාකාරිත්වයේ බලාපොරොත්තුව වී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=s14070510</link>
    <topic>මෑත කාලයේ ලැබූ ජයග්‍රහණ නොකැඩී ඉදිරියට ගෙන යාම අරමුණයි</topic>
    <author>වර්නන් ගුණසේකර සහ ෆවුස් මොහොමඩ්</author>
    <content>ශ්‍රී ලංකාව මෑත කාලයේ දී ඉතා හොඳින් ක්‍රීඩා කළ බවත්, එම ජයග්‍රාහී ක්‍රීඩාව දකුණු අප්‍රිකාවට එරෙහි තරගමාලාවේදිත් නොකැඩී දිගටම පවත්වා ගෙන යෑම අරමුණ බවත් ශ්‍රී ලංකා ක්‍රිකට් නායක ඇන්ජෙලෝ මැතිව්ස් ප්‍රකාශ කරයි.තරග තුනකින් සමන්විත ජාත්‍ය න්තර ක්‍රිකට් තරගාවලිය සඳහා තමාට ලැබී තිබෙන ක්‍රීඩකයන් 16දෙනා තමාට අවශ්‍යවම තිබූ සංචිතය බව ද මැතිව්ස් කී‍වේය.ශ්‍රී ලංකා - දකුණු අප්‍රිකා එක්දින ක්‍රිකට් තරගමාලාව පිළිබඳ කොළඹ ටාජ් සමුද්‍ර හෝටලයේ දී ඊයේ සවස පැවැති මාධ්‍ය හමුවේ දී මැතිව්ස් මේ අදහස් පළ කළේය.මේ තරගමාලාව ජයග්‍රහණය කළහොත් ශ්‍රී ලංකාව ජගත් එක්දින ක්‍රිකට් ශ්‍රේණිගත කිරීම්වල අංක 2 ස්ථානයට පිවිසෙනු ඇත. ලබන වසරේ ලෝක කුසලාන තරගමාලාවට පෙර අංක 1ට පැමිණීම ගැන මනසේ කොනක තැන්පත්ව ඇතත් තම කණ්ඩායමේ අරමුණ වන්නේ තරගයෙන් තරගයට ඉදිරියට යාම බව ද මැතිව්ස් කියා සිටි‍යේය.දකුණු අප්‍රිකානුවන් ලොව කොතැනක ක්‍රීඩා කළ ද ඔවුන් දක්ෂ කණ්ඩායමක් බවත් මේ තරගාවලියේ දී ඔවුන්ගෙන් ප්‍රබල අභියෝගයක් බලාපොරොත්තු වන බවත් ඔහු කීවේය.දිනේෂ් චන්දිමාල් ‍එක්දින තරගාවලියේ පළමු තරග දෙකට නම් නොකිරීම ගැන සිය අදහස් පළ කළ මැතිව්ස් කියා සිටියේ ඔහු හොඳ පිතිකරුවකු බවය. එමෙන්ම ඔහු ශ්‍රී ලංකා කණ්ඩායමට ඉතා වැදගත් ක්‍රීඩකයකු බව කී මැතිව්ස්, ඇතැම් අවස්ථාවල දී යළි ලකුණු අතරට පැමිණීමට අවශ්‍ය මානසිකත්වය සකස් කරගැනීමට ක්‍රීඩකයන්ට විවේකය ලබා දිය යුතු බව ද කියා සිටි‍යේය.දකුණු අප්‍රිකා එක්දින ක්‍රිකට් නායක ඒ බී.ඩිවිලියර්ස් මාධ්‍ය හමුවේ දී අදහස් පළ කරමින් කියා සිටි‍යේ දකුණු අප්‍රිකා පිල තරග වදින්නේ ආසියානු, විස්සයි20 මෙන්ම එංගලන්ත සංචාරය ද ජයග්‍රහණය කරා මෙහෙයවූ කණ්ඩායමක් සමග බවය. එහෙත් ශ්‍රී ලංකාවේ තම කණ්ඩායමට තිබෙන දුර්වල තරග වාර්තා මඟ හරවා ගැනීමට ලැබී ඇති හොඳම අවස්ථාව මෙය බව ද ඔහු කියා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=s1407052</link>
    <topic>2015 එක්දින ලෝක කුසලානය සහභාගි වන රටවල් අතරේ ගෙනයන ගමනේ දි</topic>
    <author/>
    <content>2015 එක්දින ලෝක කුසලාන තරගමාලාවේ කුසලානය එම තරගමාලාවට සහභාගි වන රටවල් අතරේ ගෙනයන ගමනේ දි ඊයේ පෙරවරුවේ ශ්‍රී ලංකාවට ද රැගෙන ආවේය. එහි දී ශ්‍රී ලංකා ක්‍රිකට් නායක ඇන්ජෙලෝ මැතිව්ස් සහ උපනායක ළහිරු තිරිමාන්න ක්‍රිකට් ආයතනයේ දී පිළිගත් අයුරු. මේ කුසලානය දින තුනක් පුරා මෙරට විවිධ ස්ථානවල ප්‍රදර්ශනය කෙරෙන අතර හෙට ප්‍රේමදාස ක්‍රීඩාංගණයේ පැවැත්වෙන ශ්‍රී ලංකා - දකුණු අප්‍රිකා පළමු එක්දින තරගයේ දී ප්‍රදර්ශනය කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=s1407053</link>
    <topic>කාල්ටන් සෙවන්ස් දෙවැනි අදියර අද</topic>
    <author>ෆවුස් මොහොමඩ්</author>
    <content>දේශීය රගර් පිටියට යොවුන් ක්‍රීඩකයන් එක්වෙන කාල්ටන් සෙවන්ස් දේශීය රගර් තරගාවලියේ දෙවැනි අදියර අද (5) බෙලිඅත්ත ඩී.ඒ.රාජපක්ෂ ක්‍රීඩාංගණයේ දී ඇරැඹේ. අද සහ හෙට පැවැත්වෙන මේ තරගාවලියේ ශූරතාව හිමිවන්නේ පසුගිය සති අන්තයේ කුරුණෑගල පැවැති පළමු අදියරේ දී කණ්ඩායම් දැක්වූ දස්කම් මත ලබාගත් ප්‍රසාද ලකුණු සටහන අනුවය. ඒ අනුව අදියර 2දීම වැඩිම ප්‍රසාද ලකුණු සංඛ්‍යාවක් ලබා ගන්නා කණ්ඩායමට දේශීය අදියරේ සමස්ත ශූරතාව හිමිවනු ඇත.නෝර්ත් සෙන්ට්‍රල් ටයිපූන්ස් පිල මෙවර තරගාවලියේ පළමු අදියර ජය ගැනීමට සමත්වූ අතර නෝදර්න් ග්ලැඩියේටර්ස් පිල අනුශූරතාව දිනා ගත්තේය.මෙරට සියලුම පළාත් ආවරණය කරමින් කණ්ඩායම් 10ක් තරගාවලියට එක්ව සිටින අතර කාණ්ඩ දෙකක් යටතේ කණ්ඩායම් 5 බැගින් අද පැවැත්වෙන මූලික වටයේ දී තරග 20කට සහභාගී වෙති. නෝර්ත් සෙන්ට්‍රල් ටයිපූන්ස්, වෙස්ටර්න් වොරියර්ස්, සෙන්ට්‍රල් කිංග්ස්, ඌව වයිපර්ස් සහ සබරගමුව ස්ටැලියොන්ස් ‘ඒ‘ කාණ්ඩයෙන් තරග වදින අතර ‘බී‘ කාණ්ඩයට එක්වී සිටින්නේ නෝදර්න් ග්ලැඩියේටර්ස්, නෝර්ත් වෙස්ටර්න් බ්ලැක්ස්, ඊස්ටර්න් ඊගල්ස්, සදර්න් ෂාක්ස් සහ ජැෆ්නා චැලෙන්ජර්ස් කණ්ඩායම්ය.තාරුණ්‍යයට හෙටක් සංවිධානය, ශ්‍රී ලංකා රගර් සංගමය සහ සිලෝන් ස්පෝර්ට්ස් ප්‍රිමියර් සමාගම ඒකාබද්ධව සංවිධානය කරනු ලබන කාල්ටන් සෙවන්ස් තරගාවලියට ජාතික තලයේ ක්‍රීඩකයන් මෙන්ම අන්තර් සමාජ රගර් තරගබිමේ විශිෂ්ට ක්‍රීඩකයන් රැසක් තරග වදිති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=s1407054</link>
    <topic>ජාතික ක්‍රීඩා ක්‍රිකට් කිරුළ නැඟෙනහිරට</topic>
    <author>ත්‍රිකුණාමලය විශේෂ ඒ.ටි.එම්.ගුණානන්ද</author>
    <content>ක්‍රීඩා අමාත්‍යාංශයේ මෙහෙයවීමෙන් පැවැත්වෙන “ජාතික ක්‍රීඩා උළෙලේ “ කණ්ඩායම් තරගාවලියේ ක්‍රිකට් රන් පදක්කම නැගෙනහිර පලාත දිනා ගැනීමට සමත් විය. විශිෂ්ට ජයක් ලැබූ මේ කණ්ඩායම අම්පාර දිස්ත්‍රික්කයෙන් නැගෙනහිර පළාත නියෝජනය කරමින් තරඟ වැදුණි.නැගෙනහිර පළාත ක්‍රිකට් තරඟාවලියකින් ජාතික මට්ටමේ රන් පදක්කමක් දිනාගත් දෙවැනි අවස්ථාව මෙය වේ. මීට පෙර 2011 වසරේ ද ක්‍රිකට් රන් පදක්කම නැගෙනහිර පළාතට හිමිවිය.ජාතික ක්‍රිඩා උළෙල මෙවර පැවැත්වෙන්නේ 40 වැනි වරටය. අම්පාර දිස්ත්‍රික් ක්‍රිඩා නිලධාරි ඒ.එච්.විමලසේන, අඩ්ඩාලච්චේන ක්‍රිඩා නිලධාරි එස්.එල්.තාජූදීන් යන මහත්වරුන්ගේ අධික්ෂණය යටතේ මෙම කණ්ඩායම් පුහුණුවීම් කටයුතු කර තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=s1407055</link>
    <topic>පාසල් රගර් අවසන් පූර්ව වටය හෙට සිට</topic>
    <author/>
    <content>අන්තර් පාසල් අවුරුදු 20න් පහළ ජනාධිපති කුසලාන මයිලෝ පිළිමලුන් පිටුදැකීමේ රගර් තරගාවලියේ අවසන් පූර්ව තරග වටය හෙට (6) සහ අනිද්දා (7) රාජකීය විදුහල් ක්‍රීඩා සංකීර්ණයේ දී පැවැත්වේ.ලීග් ශූරතාව දිනූ ඉසිපතනය, විද්‍යා විදුහල් පිල, ත්‍රිත්ව හා රාජකීය විදුහල මෙවර අවසන් පූර්ව තරග වටයට එක්වි සිටිති. පළමුවැනි අවසන් පූර්ව තරගය හෙට පස්වරු ඉසිපතනය හා විද්‍යා විදුහල් පිල අතර පැවැත්වේ. ත්‍රිත්ව විදුහල සහ රාජකීය විදුහල් පිල අනිද්දා පස්වරු තරග වැදීමට නියමිතය.ත්‍රිත්ව විදුහල් පිල අවසන් පූර්ව වටයට එක්වූයේ පෙරේදා පසුගිය වසරේ ශූරයන් වන වෙස්ලි විදුහලට එරෙහිව ලකුණු 45 -7ක විශිෂ්ට ජයක් වාර්තා කිරීම හේතුවෙනි. තරගයේ පළමු භාගය නිමාවනවිට ලකුණු 18-7 කින් පෙරමුණ ගත් ත්‍රිත්ව විදුහල් පිල ගෝල 3ක්, උත්සාහක දිනුම් 3ක් සහ දඬුවම් පහර 3ක් වාර්තා කළේය. වෙස්ලි විදුහල් කණ්ඩායම රැස් කළේ ගෝලයක් පමණි. ත්‍රිත්ව විදුහලේ ලෝචන ගිරිහාගම උත්සාහක දිනුම් ත්‍රිත්වයක් වාර්තා කිරීම කැපී පෙනුණි.නෙස්ලේ ලංකා සමාගමේ අනුග්‍රහයෙන් හා ශ්‍රී ලංකා පාසල් රගර් සංගමයේ මෙහෙයවීමෙන් පැවැත්වෙන මේ තරගාවලියේ අවසන් මහා තරගය ලබන 13 වැනිදා පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=s1407056</link>
    <topic>ඇල්ජීරියා පාපන්දු පිලට  උණුසුම් ජනතා හරසර</topic>
    <author/>
    <content>ලෝක කුසලාන පාපන්දු අවසන් කණ්ඩායම් 16න් අතර තරග වටය දක්වා පිවිස ජර්මනිය හමුවේ ගෝල් 2-1කින් පරාජය වූ ඇල්ජීරියා පාපන්දු පිල තම රටට පැමිණි අවස්ථාවේ දී උණුසුම් ජනතා හරසර ලැබූ අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=s1407057</link>
    <topic>කෑරගල සංඝරාජ විදුහලට නෙට්බෝල් ජයක්</topic>
    <author/>
    <content>මයිලෝ කුසලාන 23 වැනි සමස්ත ලංකා නෙට්බෝල් තරගාවලිය පසුගියදා බෙලිඅත්ත ඩී.ඒ.රාජපක්ෂ ක්‍රීඩාංගණයේදී පැවැත්විණි. එහි දී 'බී' කාණ්ඩයේ අවුරුදු 14න් පහළ අනුශූරතාව දිනා ගැනීමට ගම්/කෑරගල සංඝරාජ මහ විද්‍යාලයීය කණ්ඩායම සමත්විය. විදුහල්පති එම්.කේ.සී.කුමාරසිරි, සහකාර විදුහල්පති නිහාල් චන්ද්‍රසිරි මාගම්මන, පුහුණුකරු ක්‍රීඩා හා ශාරිරික අධ්‍යාපන ආචාරිනී එල්.ඩී.සී.එල්.කේ. අමරදේව මහත්ම මහත්මීහූ සමග ජයග්‍රාහී කණ්ඩායම.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=s1407058</link>
    <topic>සා.පීතරට ගෝල් 5-1ක ජයක්</topic>
    <author>ප්‍රින්ස් ගුණ‍සේකර</author>
    <content>කොත්මලේ චොක්ස් 19න් පහළ අන්තර් පාසල් පාපන්දු තරගාවලියේ සාන්ත පීතර හා කලුතර හෝලි ක්‍රොස් අතර තරගයෙන් බම්බලපිටිය සාන්ත පීතර විදුහලට ගෝල් 5-1ක ජයක් හිමිවිය.සාන්ත පීතර විදුහලේ පේෂල මලික් තරගයේ වීරයා බවට පත්වෙමින් ගෝල් 4ක් වාර්තා කළ අතර ඊට පිට පිට ගෝල් තුනක් ඇතුලත්වීම ද විශේෂත්වයකි.වැල්ලවත්ත කුරේ ක්‍රීඩා පිටියේ දී පැවැති මේ තරගයේ සාන්ත පීතර විදුහලේ එස්.නිරේෂ් අනෙක් ගෝලය වාර්තා කළ අතර හෝලික්‍රොස් එකම ගෝලය මිලේෂ් කවින්ද වාර්තා කළේය.සාන්ත පීතර විදුහලේ මේ ජයග්‍රහණයත් සමග අර්ධ අවසන් පූර්ව වටයට යෑමේ අවස්ථාව උදාවූ අතර ඔවුන් සමග වෙන්නප්පුව ජෝශප්වාස් පිල ද ඊළඟ වටයට සුදුසුකම් ලැබීය. 'බී' කාණ්ඩයේ අපරාජිතව තරග 4ක් ජයගත් මීගමුව මාරිස්ටෙලා ක්‍රීඩකයෝ අර්ධ අවසන් පූර්ව වටයට සුදුසුකම් ලැබූ අතර කොළඹ රාජකීය විදුහල තරග 3ක් ජයගෙන තරගයක් පරාජයවී ඊළඟ වටයට පිවිස ඇත. 'සී' කාණ්ඩයේ හමීඩ් අල් හුසේනියා විදුහල හා සහිරා විදුහල, 'බී' කාණ්ඩයෙන් සාන්ත බෙනඩික්ට් විදුහල අර්ධ අවසන් පූර්ව වටයට සුදුසුකම් ලබා සිටිති‍. කණ්ඩායම් 20ක් එක්වූ මේ තරගාවලියේ අතරමග දී බ්‍රිතාන්‍යය ජාත්‍යන්තර පාසල ඉවත්වූ අතර සාන්ත ජෝශප්, හෝලික්‍රොස්, ලයිසියම්, සාන්ත තෝමස්, සාන්ත මේරි, රෝයල් ඉන්ස්ටිටියුට්, හින්දු විදුහල පළමු වටයේ පරාජය වී ඉවතට ගියහ.එමෙන්ම ලුම්බිණි, නාලන්දා, ඕවර්සීස් ජාත්‍යන්තර පාසල ද පළමු වටයේ දී ලද පරාජ හේතුවෙන් ඉවතට යෑමට සිදුවිය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=s1407059</link>
    <topic>නාලන්දා විදුහල් බැඩ්මින්ටන් ශූරයෝ</topic>
    <author/>
    <content>ජානක බෝගොල්ලාගම අනුස්මරණ සමස්ත ලංකා අන්තර් පාසල් අවුරුදු 15න් පහළ යුගල බැඩ්මින්ටන් තරගාවලිය පසුගියදා කුරුණෑගල වෙලගෙදර ගෘහස්ත ක්‍රීඩාංගණයේ දී පැවැත්විණි. එහි දී 'ඒ' ‍කොටසේ ශූරතාව දිනා ගැනීමට නාලන්දා විදුහල සමත්විය.ඉදිරිපෙළ (වමේ සිට) පාලිත විජේසේකර මහතා (ක්‍රීඩාභාර ආචාර්ය), සසිඳු රණතුංග (නායක), ආරියරත්න බණ්ඩාර මහතා (නියෝජ්‍ය විදුහල්පති), කර්නල් රංජිත් ජයසුන්දර මහතා (විදුහල්පති), රංජිත් මලවරආරච්චි මහතා (ක්‍රීඩා පරිපාලක), බිමල් කොතලාවල මහතා (පුහුණුකරු) මැද පෙළ (වමේ සිට) හිමෙත් ප්‍රේමතිලක, තුළිණ ගුණවර්ධන, ධනුෂ්ක මධුර, දුලාජ් නාගහවත්ත, මනීෂ බන්දුසේන, චතුර ප්‍රනාන්දු. පසුපෙළ (වමේ සිට) දුලිත් ගුණවර්ධන, තෙවින් ඉලංගකෝන්, කුළණ ජයතිලක, මලිඳු ජයකොඩි, රවීන් සංදීප.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=f1407051</link>
    <topic>විපක්ෂය සෙල්ලම් දාන්නේ මැතිවරණ බයට</topic>
    <author>සාකච්ඡා කළේ උදිත ගුණවර්ධන</author>
    <content>මුලින්ම පැවැත්වීමට නියමිතව තිබෙන්නේ ඌව පළාත් සභා මැතිවරණයයි. ඊට පස්සේ තමයි ජාතික මැතිවරණයක් ගැන අවධානය යොමුකළ යුතුව තිබෙන්නේ. පසු ගිය දවස්වල බේරුවල දී තිබූ වැඩමුළුවකදිත් අපේ මැති ඇමැතිවරු අතර මේ ගැන බරපතළ විදිහට සංවාදයක් ඇතිවුණා. එහිදී එක් පිරිසක් කීවා විධායක ජනාධිපති ධුරයේ බලතල අඩු කළ යුතුයි කියලා. ඒ වගේම ඉදිරි ජනාධිපතිවරණය පවත්වන කාල වකවානු ගැනත් අවධානය යොමු කළා. ජනවාරි මාසයේදී පාප්වහන්සේ මෙරටට පැමිණෙනවා. ඒ නිසා ජනවාරි මාසයේදී ජනාධිපතිවරණයක් පැවැත්වීමට ඉඩක් නැහැ. ඉන් පසු කාල සීමාව උත්සව සමයක් වෙනවා. කෙසේ වෙතත් ඉදිරි අවුරුද්ද ඇතුළත ජනාධිපතිවරණයක් පැවැත්වීමට තිබෙන සම්භාවිතාව වැඩියි. මහ මැතිවරණයක් පැවැත්වීමට තිබෙන ඉඩකඩ ඉතාමත් සීමා සහිතයි. අද අපට 2/3 වැඩි බහුතර බලයක් තිබෙනවා වගේම 2016 අවුරුද්ද දක්වා ඒ බලය අප වෙත තිබෙනවා.පොදු අපේක්ෂකයකු පැමිණීම කියන කාරණය තුළම තිබෙනවා අපේ ජනාධිපති අපේක්ෂකයා වන මහින්ද රාජපක්ෂ මහතාගේ ශක්තිමත්භාවය කෙතරම්ද කියලා. ජනාධිපතිතුමා පරාජය කිරීම දුෂ්කර දෙයක්, සපුරා ගැනීමට අපහසු ඉලක්කයක් කියලා මේ වන විටත් විපක්ෂය තේරුම් ගෙන ඉන්නේ. පොදු අපේක්ෂකයෙක් අරගෙන එන්නේත් විපක්ෂයේ සියලු දෙනා එකට එකතු වෙන්නේත් ඒ නිසයි. ඒත් විපක්ෂය මොන සෙල්ලම් දැම්මත් ඔවුන්ට මැතිවරණයක් ජයග්‍රහණය කිරීම ලේසි පහසු දෙයක් නොවෙයි. අනෙක ජනාධිපතිවරණය පැවැත්වීමේ දිනය තාම අවිනිශ්චිත වගේම පොදු අපේක්ෂකයා කියන කාරණයත් ඒ තරමටම අවිනිශ්චිතයි.අපට දෙමළ ඡන්ද බහුතර ප්‍රමාණයක් ආකර්ශනය කර ගැනීමට පුළුවන් කියලා මම කියන්නේ නැහැ. ඒත් අපට මුස්ලිම් ජනතාවගෙන් සැලකිය යුතු සහායක් ලැබුණා. ඒත් බේරුවල වැනි සිදුවීම් නිසා මුස්ලිම් ජනතාව තුළ සැකයක් සංකාවක් බියක් ඇති වුණා. එහි පාඩුව ප්‍රබල විදිහට බලපෑමට ඉඩ තිබෙන්නේ අපටයි. මේ අන්තවාදී සංවිධානවල ක්‍රියාකාරකම් නිසා තමයි මේ අවාසනාවන්ත තත්ත්වය ඇති වුණේ.අනාගතයේදී ජාතික මැතිවරණයක් විශේෂයෙන්ම ජනාධිපතිවරණයකදී මුස්ලිම් ජනතාවගේ වගේම දෙමළ ජනතාවගේ බහුතර සහාය අවශ්‍යයි. අප මේ ගැන කඩිනම්ව අවධානය යොමුකර කටයුතු කළ යුතුයි. ඒ ගැන වැඩපිළිවෙළක් ක්‍රියාත්මක කළ යුතුයි.බේරුවල දී පැවැති වැඩමුළුවේදී මේ ගැන විශාල ලෙස අවධානය යොමු කළා. අප සිංහල ජනතාව පමණක් නොවෙයි දෙමළ මුස්ලිම් ජනතාව වගේම කතෝලික ජනතාව අප වෙත ලබා දෙන සහයෝගයත් ආරක්ෂා කර ගැනීමට කටයුතු කළ යුතුයි. අප නිතරම ක්‍රියාත්මක විය යුත්තේ එක් පාර්ශවයකට එක ජාතියකට සීමා වූ දේශපාලන ව්‍යාපාරයක් විදිහට නොවෙයි. බහු ජාතික බහු ආගමික පුළුල් දේශපාලන ව්‍යාපාරයක් විදිහටයි ඉදිරියට යන්න ඕනැ. එහෙම වුණොත් තමයි එක්සත් ජනතා නිදහස් සන්ධානය කියන දේශපාලන ව්‍යාපාරය වඩාත් සාර්ථක දේශපාලන ව්‍යාපාරයක් විදිහට අනාගතයටත් පවත්වාගෙන යාමට පුළුවන්කම ලැබෙන්නේ.අනිවාර්යෙන්ම මේ විදිහේ අන්තවාදී කල්ලි කණ්ඩායම් තහනම් කළ යුතුයි. එතැනදි සිංහල අන්තවාදයද, දෙමළ අන්තවාදය ද, නැතිනම් මුස්ලිම් අන්තවාදය ද කියලා තෝරා බේරා කටයුතු කළ යුතු නැහැ. අන්තවාදයට විරුද්ධව තදින් ක්‍රියාත්මක විය යුතුයි. එහෙම කරලා පාලනය කළ නොහැකිනම් ‍තහනම් කළ යුතුයි.කොහොමත් රට තුළ අන්තවාදය බලවත් වීම හොඳ තත්ත්වයක් නොවෙයි. එවැනි බලවත්වීම් නිසා රටක දේශපාලන හා සමාජ අස්ථාවරභාවය ඇතිවීමට පුළුවන්.ජුනි තිස් වෙනි දින මේ ප්‍රතිසංස්කරණ කටයුතු ආරම්භ කළා. මේ ප්‍රතිසංස්කරණ කටයුතු ඉතාමත් කඩිනම්ව අවසාන කිරීමට කටයුතු සැලැසුම් කර තිබෙනවා. ඒ සඳහා යුද හමුදාවේ හත් සියයක පමණ භට පිරිසකගේ සහයෝගය ලබා ගැනීමට කටයුතු කර තිබෙනවා. අපට පුළුවන්කම තිබෙනවා මේ නිවාස දේපළ පෙර තිබූ තත්ත්වයටම පත් කිරීමට.ගොඩනැඟිලි හදනවා තරම් සිත් හදන එක ලේසි නැහැ. වාර්ගික විදිහට බෙදීයාම සුදුසු දෙයක් නොවෙයි. අප මූලිකව අවධානය යොමු කළ යුත්තේ ජනතාවට ඇත්ත තත්ත්වය පහදා දීමටයි. අප මේ සිදුවීම්වලට මුහුණ දුන් මුස්ලිම් ජනතාවට පහදා දෙන්න ඕනෑ ඔවුන්ට මේ පහර දුන්නේ සමස්ත සිංහල ජනතාව නොවෙයි. ඉතාමත් සුළුතරයකගේ සහභාගිත්වය පමණයි.අප ඒ ගැන මුස්ලිම් ජනතාවට අවබෝධයක් ලබාදිය යුතුයි. සිංහල ජනතාවටත් අවබෝධයක් ලබාදෙන්න ඕනෑ මුස්ලිම් හැම කෙනෙක්ම අන්තවාදියෙක් නොවන බව. එහෙම වුණොත් ‍තමයි ජනතාවට ඇත්ත තත්ත්වය ගැන අවබෝධයක් ලබා ගැනීමට පුළුවන්කම ලැබෙන්නේ.මේ එළැඹිලා තිබෙන්නේ වාරකන් කාලය. මේ කාලයේ දී කොහොමත් මාළුවල හිඟ කාලයක් ඇති වෙනවා. ඒ නිසා මාළු මිල ඉහළ යාම මේ කාලයේ දී ස්වභාවික තත්ත්වයක්. ඒත් අපට පුළුවන් වෙලා තිබෙනවා ධීවර සංස්ථා අලෙවිසල් ජාලයෙන් වෙළෙඳ පොළ මිල ගණන්වලට වඩා අඩු මිල ගණන් යටතේ මාළු ලබා දීමට.ඒ වගේම මාළු සඳහා ධීවරයනට ස්ථාවර මිලක් ලබාදීමට කටයුතු කර තිබෙනවා. ඒ වගේම ගබඩා පහසුකම් ඉහළ නැංවීමට කටයුතු කිරීම මඟින් මාළු අස්වැන්න වැඩි කාලයේ දී ලැබෙන මාළු ගබඩා කර හිඟ කාලයේ දී එම මාළු වෙළෙඳ පොළට මුදා හැරීමට කටයුතු කළ හැකියි‍. එමඟින් මාළු මිල පාලනය කළ හැකියි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>05</day>
    </date>
    <link>http://www.dinamina.lk/2014/07/05/_art.asp?fn=f1407052</link>
    <topic>උරුමය රකින පරපුර</topic>
    <author>පුරාවිද්‍යා දෙපාර්තමේන්තුවේ හිටපු පුරාවිද්‍යා සහකාර අධ්‍යක්ෂ සිරිසමන් විජේතුංග</author>
    <content>පුරාවිද්‍යා දිනය යනු අපේ පැරැණි ජන උරුමයේ එක් කොටසක් වූ පෞරාණික පුදබිම් ස්ථාන හා පුරාවස්තු ආරක්ෂා කිරීම වෙනුවෙන් ජනතා අවධානය සඳහා වෙන්වූ දිනයකි. මෙම දිනය වසරේ ජූලි මස 7 වැනිදාට යොදාගෙන ඇත්තේ පුරාවිද්‍යා දෙපාර්තමේන්තුව 1890 ජූලි මස 7 වැනිදා ආරම්භ කළ නිසාය. පුරාවිද්‍යා දෙපාර්තමේන්තුව ලංකාවේ පුරාවිද්‍යාත්මක ස්ථාන සහ පුරාණ පුදබිම් ආරක්ෂා කිරීමේ කාර්යය හා නීතියෙන් බැඳී ඇති අතර ඒ පිළිබඳ නීති රීති පැනවීමේ බලය ලත් එකම රාජ්‍ය ආයතනය ද ‍වන්නේය.පුරාවිද්‍යා දෙපාර්තමේන්තුවේ ලිඛිත අවසරයකින් තොරව මෙකල සංස්කෘතික හා කලා කටයුතු අමාත්‍යාංශය යටතේ පාලනය වන මධ්‍යම සංස්කෘතික අරමුදලට පවා කිසිදු පුරාවිද්‍යා කැණීමක් කළ නොහැකිය. ඒ සඳහා බලයක් ද ‍එම ආයතනයට නැත. මේ අනුව පුරාවස්තු සහ පුරාවිද්‍යා ස්ථාන පිළිබඳ කටයුතු සඳහා සම්මත වූ අංක 9 දරන 1940 පුරාවිද්‍යා ආඥා පනතින් ලද බලතල අනුව පුරාවිද්‍යා කටයුතු පිළිබඳ මෙන්ම පුරාවිද්‍යාත්මක කටයුතුවලට අදාළ වූ නීති රීති පැනවීමේ හා අධීක්ෂණය කිරීමේ පරම බලය පුරාවිද්‍යා දෙපාර්තමේන්තුව සතුව පවතී.පුරාවිද්‍යා දෙපාර්තමේන්තුවේ ප්‍රථම පුරාවිද්‍යා කොමසාරිස්වරයා වූයේ හැරී චාල්ස් පර්විස් බෙල් මහතාය. ඔහුගේ ඉතා ප්‍රකට වූ නාමය වූයේ එච්. සී. පී. බෙල් ය. (H. C. P. BELL.) එතුමා ‍ඒ වන විට කෑගල්ල දිස්ත්‍රික්කයේ දිස්ත්‍රික් නඩුකාරයා ලෙසට සිවිල් සේවයට අයත් බ්‍රිතාන්‍ය රජයේ නිලධාරියෙකි. එච්. සී. පී. බෙල් මහතා පුරාණ ශිෂ්ටාචාරය පිළිබඳවත්, ග්‍රීක් - ලතින් වැනි භාෂාවන් ගැනත් විද්වතෙකු ලෙසින් ප්‍රකටය. 1890 සිට 1912 තෙක් පුරාවිද්‍යා දෙපාර්තමේන්තුවේ පුරාවිද්‍යා කොමසාරිස්වරයා ලෙසින් සේවය කළ එතුමා සේවය කළ මෙම දෙපාර්තමේන්තුව හැඳින්වූයේ ARCHAEOLOGICAL SURVEY OF CEYLON “ආකියොලොජිකල් සර්වේ ඔෆ් සිලෝන්” යන නාමයෙනි.මෙම පුරාවිද්‍යා කටයුතු ඇරඹූ එතුමාගේ කණ්ඩායම සාමාන්‍ය ජනතාව විසින් හඳුන්වන ලද්දේ BELL PARTY “බෙල් පාටි” යන නාමයෙනි.එච්. සී. පී. බෙල් ප්‍රථම පුරාවිද්‍යා කොමසාරිස්වරයා වසර 22 ක් තිස්සේ සීගිරිය, අනුරාධපුර, පොළොන්නරුව, මිහින්තලේ ආදී පුරාණ පුදබිම් ආශ්‍රිතව සිදුකරන ලද ගවේෂණ හා කැණීම් පිළිබඳ වාර්තා අදත් පුරාවිද්‍යා ක්ෂේත්‍රයේ ඉගෙනීම් හා සේවා කටයුතුවල යෙදෙන්නන්ගේ මූල ග්‍රන්ථ ලෙසින් භාවිත වේ. 1912 දෙසැම්බර් 6 වැනිදා බෙල් මහතා පුරාවිද්‍යා කොමසාරිස් තනතුරෙන් විශ්‍රාම ලැබුවේය.පුරා වසර 22 ක් තිස්සේ යටත් විජිත යුගයේ පාලකයින්ගේම ජනතාවට අයත් කෙනෙකු ලෙසින් වුවද අප රටේ පුරාවස්තු සහ පුදබිම් පිළිබඳ එතුමා තුළ තිබූ ඇල්ම මෙන්ම ඒවා සුරක්ෂිත කිරීමේ වගකීම සැබවින්ම අගය කළ යුතුව ඇත. එදා පුරාවස්තුවල ස්වරූපය මෙන්ම ඒ පරිසරය ආශ්‍රිතව ඔහුගේ නායකත්වය යටතේ ගන්නා ලද ඡායාරූප සංරක්ෂණය කිරීමට ඉතා අපහසු යුගයක දී ඔහු විසින්ම ‍එම ඡායාරූප නෙගටිව් වීදුරු ඵලකවලට ගැනීමට කටයුතු කරනු ලැබීම නිසා ඒවා අදත් පුරාවිද්‍යා දෙපාර්තමේන්තුවේ සුරක්ෂිතව ඇත.රටක ජාතික අනන්‍යතාව අන්‍ය රටවල් අතරේ කැපී පෙනෙන්නේ ඒ රටේ පෞරාණික ශිෂ්ටාචාරය හා බැඳුණු ජාතික පුරාවස්තු හා පුරාණ ගොඩනැගිලි, මුර්ති, කැටයම්, චිත්‍ර හා ඒ ආශ්‍රිත වූ භෞතික උරුමයන් ද නිසාය. මේ පුරාවස්තු සැබැවින්ම පුද්ගලයකුගේ හැඳුනුම්පත මෙන් ජාතියක හැඳුනුම්පත ද වන්නේය. මෙකල ඉන්දියාව, පකිස්ථානය, නේපාලය, ඇ‍ෆ්ගනිස්ථානය හා බංග්ලාදේශ යන රටවල ඇති පුරාවස්තු ඒ ඒ රටවල පුරාණ ජාතික අනන්‍යතාව ලොවට හඬගා කියන්නේය.එහෙත් මෙහිදී එක් කරුණක් මතක තබාගත යුතුව ඇත. එනම් ඒ පුරාවස්තුවල නිර්මාතෘවරුන්ගෙන් අද ඒ රටවල ජීවත්වන්නන් පැවත ආවත් ඔවුන් අද අදහන ආගම් හා සබඳතාවයන් නැති බවය. උදාහරණයක් ලෙසින් බුදුපිළිමය ප්‍රථම වරට නිර්මාණය කළ ගන්ධාර ප්‍රතිමා කලාව බිහිවූ දේශය අද පකිස්ථානයට අයත්ය. එහි බහුතර ජනතාවක් අදහන ආගම ඉස්ලාම් දහමය. එසේ වුවද ඔවුන් ඒ බෞද්ධ කලා ශිල්ප හා මුර්ති, පුදබිම් ඉතා ආදරයෙන් රැකබලා ගන්නේය. ඉන්දියාව - නේපාලය ආදී රටවල ද බහුතර ජනතාව හින්දු භක්තිකයින්ය. එසේ වුවද බහුතර සංඛ්‍යාවක් බෞද්ධ පුදබිම් ඇති ඒ රටවල ජනතාව එම උරුමයන් සුරැකීමට ඇප කැපවී සිටිති.ඔවුන්ගේ මෙකල ආගමික විශ්වාස සමඟ සම්බන්ධ වූ පුරාවස්තු ඒ රටවල ඇත්තේ සුළු වශයෙනි. එහෙත් අප රටේ පැරැණි වෙහෙර විහාර, පන්සල්, දාගැබ්, පිළිම, මුර්ති හා පුරාණ ගොඩනැගිලි අපේ ම බෞද්ධ මුතුන්මිත්තන් විසින් සාදන ලදී, ඒ මුතුන්මිත්තන්ගෙන් පැවැත එන අපි ඒවා සුරැකීමටත්, අනාගත පරපුර සඳහා ඒවා ඉතිරි කර තැබීමටත් කටයුතු කළ යුතුය. එහෙත් අද ඇතැම් පුද්ගලයෝ මිල මුදල් පසුපස හඹා යමින් අපේ රටේ පෞරාණික පුදබිම් විනාශ කරමින් නිදන් වස්තු නමැති මායාවේ නොමඟ ගොස් සිටිති. ඔවුන් සිදුකරන ජාතික අපරාධයන් ඉතාමත් විනාශකාරීය.අපගේ පුදබිම් හා පුරාවස්තු රැකගැනීමට රැකවල්කරුවන් හා මුරකරුවන් අවශ්‍ය නොවේ. ඒවා සියල්ලම රැකගැනීම පුරවැසි අපගේ යුතුකමකි. ඒ යුතුකම අපේ මුතුන්මිත්තන් ඉටුකළ නිසා අද අපට ඉතිරි වී ඇති පුදබිම් හා පුරාවස්තු සුරැකීම වෙනුවෙන් අපි ඔවුන්ට ණයගැති වෙමු.මේ නිසා පුරාවිද්‍යා දිනයක අරුත වන්නේ මේ අපේ උරුමය රැකගැනීමට ජනතාවගේ සහාය ලබාගැනීම පමණක් නොව ඔවුන්ට ඒ පිළිබඳ අවබෝධයක් ද ලබා දීමය. 1991 වර්ෂයේ සිට නොකඩවාම මෙම පුරාවිද්‍යා දිනය පැවැත්වීම සැබැවින්ම අගය කළ යුතුව ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n1407071</link>
    <topic>ආසිරි පතයි ජනපති මගෙ රට කැමතී</topic>
    <author>ඡායාරූපය - චන්දන පෙරේරා</author>
    <content>සිරිමහ බෝ සමිඳු ලොවටම සම්පතකී ඉසිකෝ මාන දුරලන පින් පිරි සඳකී කළගුණ සලකනා ලොව දුටු කැඩපතකී ආසිරි පතයි ජනපති මගෙ රට කැමතී - රඹුකන සිද්ධාර්ථ හිමිශාන්ති පදනම විසිපස්වැනි වරට සංවිධාන කළ ජාතික පිච්ච මල් පූජාව ජනාධිපති මහින්ද රාජපක්ෂ මහතා ඇතුළු ලක්ෂ සංඛ්‍යාත බැතිමතුන් පිරිසකගේ සහභාගිත්වයෙන් අනුරාධපුර ඵෙතිහාසික ශ්‍රී මහා බෝධිය සහ රුවන්වැලි සෑ රඳුන් අභියස දී පෙරේදා (5) පස්වරුවේ පැවැති අතර එහිදී ජනාධිපතිවරයා පිච්ච මල් පූජාවට පිච්ච මල් එක්කළ අයුරු. විශේෂ ව්‍යාපෘති ඇමැති එස්.එම් චන්ද්‍රසේන, උතුරු මැද පළාත් ආණ්ඩුකාර කරුණාරත්න දිවුල්ගනේ මහත්වරු ද මෙහි වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n1407073</link>
    <topic>රට රැකගත් රණවිරුවන්ට එදා මෙන් අදත් හෙටත් රජය උපරිමයෙන් සලකනවා</topic>
    <author>මහින්ද අලුත්ගෙදර හොරොව්පොතාන සිට .....</author>
    <content>ත්‍රස්තවාදයෙන් මේ රට ගලවාගත් වීරෝදාර රණවිරුවන්ට එදා මෙන්ම අදත් හෙටත් මේ රජය උපරිමයෙන් සලකන බව ජනාධිපති ලේකම් ලලිත් වීරතුංග මහතා පැව­ැසීය.යුද්ධයක් අවසන්වීමෙන් පසුව ඇතැම් රටවල හමුදාවන්ට සලකන අයුරු දැක තිබෙන බව සිහිපත් කළ ඒ මහතා උපරිමයෙන් මසක් හෝ වසරක කාලයක් ඔවුන්ට සලකනු ඇති බවද ජනාධිපති මහින්ද රාජපක්ෂ මහතා ඒ තත්ත්වය බොරුවක් බවට පත්කර තිබෙන බව අද පෙන්වා දෙයි.ජනාධිපති ලේකම්වරයා මේ බව සඳහන් කළේ "අපි වෙනුවෙන් අපි" රණවිරු නිවාස ව්‍යාපෘතියේ 16 වැනි අදියර යටතේ අනුරාධපුර දිස්ත්‍රික්කයේ ඉදිකරන ලද නිවාස 104 ක් රණවිරු අයිතියට පවරාදීම වෙනුවෙන් හොරොව්පොතාන රුවන්වැලි මධ්‍ය මහා විද්‍යාලයීය ක්‍රීඩාංගනයේ දී පෙරේ දා (05) පැවැති උත්සවය අමතමිනි. ජනාධිපති මහින්ද රාජපක්ෂ මහතාගේ ප්‍රධානත්වයෙන් මේ උත්සවය පැවැති අතර එහිදී ශ්‍රී ලංකා යුධ හමුදාව සඳහා නිවාස 68ක්, නාවික හමුදාව සඳහා නිවාස 23ක් සහ ගුවන් හමුදාව සඳහා නිවාස 13ක් බැඟින් නිවාස 104 ක් බෙදා දෙන ලදී.මොරකඩ, මුකලාන, හොරොව්පතාන පදිංචි සෙ/552416 කෝප්‍රල් යූ.ඩී.ඩී අමරසුරිය දැනට සේවයේ නියුතු මොරවැව, කපුගොල්ලෑව පාර, හොරොව්පතාන පදිංචි සෙ/467563 ලාන්ස් කෝප්‍රල් කේ.සී කරුණාරත්න රණවිරුවන්ගේ නිවාස ජනාධිපතිවරයා අතින් විවෘත කරනු ලැබූ අතර ඉන් අනතුරුව රුවන්වැලි මධ්‍ය මහා විද්‍යාලයීය ක්‍රීඩාංගනයේ දී ප්‍රධාන උත්සවය පැවැත්විණ.පුරා දශක තුනක පමණ කාලයක් පුරා මෙරට පැවැති කුරිරු ත්‍රස්තවාදය පසුගිය 2009 වර්ෂයේ දී නිමාකිරීමෙන් අනතුරුව ඒ සඳහා සිය ජීවිත පූ‍ජාවෙන් උරදුන් ත්‍රිවිධ හමුදා රණවිරුවන් දේශය වෙනුවෙන් කරන ලද උදාර කාර්යයට කෘතගුණ සලකනු වස් ජනාධිපති මහින්ද රාජපක්ෂ මහතාගේ ආශීර්වාදය හා මඟපෙන්වීම යටතේ ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ සංකල්පයකට අනුව 2009 වර්ෂයේ දී මෙම ව්‍යාපෘතිය ආරම්භ කරන ලද අතර ඉඩමක් හිමි සහ නිවසක් සාදා ගැනිමට ආර්ථික වශයෙන් හැකියාවක් නොමැති රණවිරුවන් ගේ හිසට සෙවනක් ලබාදීමේ උදාර අරමුණ මේ ව්‍යාපෘතිය ආරම්භ කෙරිණි.දෙස් විදෙස් අනුග්‍රාහකයන්ගේ මූල්‍ය පරිත්‍යාගයෙන් ආරම්භ කරනු ලැබූ “අපි වෙනුවෙන් අපි” අරමුදල මඟින් මෙම නිවාස ඉදිකරනු ලබන අතර ශ්‍රම දායකත්වය ලබාදෙනුයේ ත්‍රිවිධ හමුදා රණවිරුවන් විසිනි. ආරක්ෂක හා නාගරික සංවර්ධන අමාත්‍යාංශයේ සේවා වනිතා ඒකකයේ සභාපතිනි අයෝමා රාජපක්ෂ මහත්මිය විසින් මෙම ව්‍යාපෘතියේ පූර්ණ අධීක්ෂණ කටයුතු සිදුකරන අතර එහිදී එක් නිවසක් වෙනුවෙන් වැයකරන මුදල රුපියල් මිලියන 4.5 කි.මේ වනවිට “අපි වෙනුවෙන් අපි” ව්‍යාපෘතිය යටතේ මහනුවර, කුරුණෑගල, මාතර, හම්බන්තොට, මොණරාගල, බදුල්ල, ගාල්ල, අම්පාර, මඩකලපුව, ත්‍රිකුණාමලය, කළුතර, කෑගල්ල, පොලොන්නරුව, ගම්පහ, රත්නපුර, මාතලේ, නුවරඑළිය හා කොළඹ දිස්ත්‍රික්ක සහ කුරුණෑගල දික්ත්‍රික්කයේ අදියර I සහ II වශයෙන් දිස්ත්‍රික්ක 18ක් ආවරණය වන පරිදි අදියර 15 කදී රණවිරුවන් වෙත නිවාස ලබාදී තිබේ.මෙහිදී වැඩිදුරටත් අඳහස් දක්වමින් ලලිත් වීරතුංග මහතා පැවසූවේ යුද්ධය අවසන් කර රටට සාමය සහ නිදහස උරුම කරදුන් වීරෝධාර රණවිරුවන්ට කෘතගුණ දැක්වීමක් වශයෙන් මෙලෙස නිවාස ලබාදීමට වත්මන් රජය පියවර ගෙන තිබෙන බවත් මෙවැනි උත්සව ඉතිහාසයේ කිසිඳු දිනෙක නොතිබූ බවත්ය.රට බේරා ගැනීම සඳහා දිවි හිමයෙන් කටයුතු කළ වීරෝධාර රණවිරුවන් වෙනුවෙන් ජනාධිපති මහින්ද රාජපක්ෂ මහතාගේ රජය විශාල කාර්යභාරයක් ඉටුකර තිබෙන බව පෙන්වාදුන් ජනාධිපති ලේකම්වරයා එයින් ඔබ්බට ගොස් රණවිරුවන් වෙනුවෙන් සැලකීමට රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා පියවර ගෙන තිබෙන බවද පැවසීය.රුවන්වැලි චෛත්‍යරාමාධිපති පල්ලේගම හේමරතන, මිහින්තලාරාමාධීපති පූජ්‍ය වලවාහැංගුන වැවේ ධම්මරතන නාහිමිවරුන් ද, ඇමැතිවරුන් වන දුමින්ද දිසානායක, එස්.එම්. චන්ද්‍රසේන, තිස්ස කරලියද්ද, උතුරු මැද පළාත් ආණ්ඩුකාර කරුණාරත්න දිවුල්ගනේ, ප්‍රධාන ඇමැති එස්.එම්. රංජිත් සමරකෝන්, නියෝජ්‍ය ඇමැතිවරුන් වන එම්.කේ.ඩී.ඒ ගුණවර්ධන, වීර කුමාර දිසානායක, චන්ද්‍රසිරි මුතුකුමාරණ, ඩබ්ලිව්.බී ඒකනායක, රාජ්‍ය ආරක්ෂක හා නාගරික සංවර්ධන අමාත්‍යංශයේ ලේකම් ගෝඨාභය රාජපක්ෂ මහත්වරුන් ද රාජ්‍ය ආරක්ෂක හා නාගරික සංවර්ධන අමාත්‍යාංශ සේවා වනිතා ඒකකයේ සභාපතිනී අයෝමා රාජපක්ෂ මහත්මිය, ආරක්ෂක මාණ්ඩලික ප්‍රධානී, ත්‍රිවිධ හමුදාපතිවරුන්, පොලිස්පතිතුමා ඇතුළු විශාල පිරිසක් මෙම අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n1407074</link>
    <topic>ඇසළ මහා සිසු පෙරහර මහානාම විද්‍යාලයේ සිට 12දා ගමන් අරඹයි</topic>
    <author>සුභාෂිණී සේනානායක</author>
    <content>සිව්වන වරටත් පවත්වනු ලබන ලොව විශාලතම පෙරහර වන ඇසළ මහා සිසු පෙරහර ලබන 12 වැනිදා පැවැත්වෙයි.අධ්‍යාපන අමාත්‍යාංශයේ මෙහෙයවීමෙන් පැවැත්වෙන ඇසළ මහා සිසු පෙරහර එදින ප.ව. 2ට කොළඹ මහනාම විද්‍යාලයේ සිට හුණුපිටිය ගංගාරාම විහාරස්ථානය දක්වා වීථි සංචාරය කිරීමට කටයුතු සැලසුම් කර තිබේ.මෙම පෙරහරට දිවයිනේ නන් දෙසින් පැමිණෙන පාසල් නැටුම් කණ්ඩායම් 200කට වැඩි ප්‍රමානයක් සහභාගිවන අතර සිසුන් 15,000කට වැඩි පිරිසක් සහභාගිවීමට නියමිතය.කසකරුවන්, තාලම් නර්තන, පන්තේරු, කොඩි කණ්ඩායම්, අලි ඇතුන්, උඩරට හා පහත නැටුම්, වඩිග පටුන, සවරම්, පොල්මල් නැටුම, දමිළ නැටුම්, රබන්, ලී කෙළි, ගැමි නැටුම්, ගොයම් නැටුම්, වට්ටි නැටුම්, වෙස් නැටුම්, තූර්ය වාදක කණ්ඩායම්, යානාදී නැටුම් කණ්ඩායම් 200කට වැඩි උත්කර්ශවත් ආකාරයෙන් මෙම මහා සිසු පෙරහර සංවිධානය කර තිබේ.කොළඹ මහානාම විද්‍යාලයෙන් ආරම්භ වන පෙරහර කොළඹ විශාඛා විද්‍යාලය, කොළඹ තර්ස්ටන් විද්‍යාලය හා කොළඹ රාජකීය විද්‍යාලය යන ප්‍රධාන ස්ථාන 4ක් ඔස්සේ පෙළගැසෙන පෙරහර කොල්ලුපිටිය ගාලු පාර ඔස්සේ අරලියගහ මන්දිරය ඉදිරියෙන් ගමන් කර රොටන්ඩා උද්‍යානයෙන් නවම් මාවතින් පෙරහර මාවත ඔස්සේ හුණුපිටිය ගංගාරාම විහාරස්ථානයට පැමිණේ. ජනාධිපති මහින්ද රාජපක්ෂ මැතිතුමා, සියලුම අමාත්‍යවරුන්, විදෙස් තානාපතිවරුන් හා සංචාරකයින් වෙනත් ආරාධිත ප්‍රභූ රාශියක් මෙම පෙරහර නැරඹීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n1407075</link>
    <topic>ජාතික පුරා විද්‍යා සතිය අද ඇරැඹේ</topic>
    <author>මානෙල් පුෂ්ප කුමාරි සහ බන්දුල ගුණසේකර</author>
    <content>ජාතික පුරා විද්‍යා සතියක් අද (7) සිට ආරම්භ කෙරෙයි.පුරාවිද්‍යා දෙපාර්තමේන්තුව සංවිධානය කරන පුරාවිද්‍යා සමුළුවේ සමාරම්භක උත්සවය අද දින පෙරවරු 9 ට ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතාගේ ප්‍රධානත්වයෙන් ශ්‍රී ලංකා පදනම් ආයතනයේ දී පැවැත්වේ.ඒ අනුව පුරාවිද්‍යා දෙපාර්තමේන්තුව සහ ජාතික උරුමයන් පිළිබඳ අමාත්‍යාංශය මෙහෙයවන "2014 ජාතික පුරා විද්‍යා සතිය යි.ජනතාව දැනුවත් කිරීමේ වැඩසටහන් මෙන්ම පාසල් ළමයින් සඳහා පුරා විද්‍යා සම්මන්ත්‍රණ මාලාවක් මේ දිනවල පැවැත්වීමටද කටයුතු යොදා තිබේ.මෙරට පුරා විද්‍යාත්මක උරුමයන් රැක ගැනීම පිළිබඳව වත්මන් පරපුරට විධිමත් අවබෝධයක් ලබාදීම අදාළ දැනුවත් කිරීමේ වැඩසටහන්වල අරමුණ බව අමාත්‍යවරයා පවසයි. මේ සමුළුවට සමගාමීව පුරාවිද්‍යා දෙපාර්තමේන්තුවේ ප්‍රාදේශීය කාර්යාලවල වැඩසටහන් සහ දේශන පැවැත්වීමටද කටයුතු යොදා තිබේ. එදිනට පුරාවිද්‍යා දෙපාර්තමේන්තුව පිහිටුවා වසර 124 ක් ද සපිරෙනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n1407076</link>
    <topic>පොලිසියට නවීන යතුරුපැදි</topic>
    <author>අසේල කුරුළුවංශ</author>
    <content>මාර්ග අනතුරු අවම කැර මගී ආරක්ෂාව තහවුරු කිරීම අරමුණු කරගනිමින් දිවයිනේ පොලිස් රථවාහන ‍ඒකකවලට ලබාදීමට රුපියල් කෝටි 100ක් වැයකර නවීනතම යතුරු පැදි 315ක් පොලිස් දෙපාර්තමේන්තුව විසින් ආනයනය කරනු ලැබ ඇත.එන්ජින් ධාරිතාව 600cc වන මෙම යතුරුපැදි රථවාහන රාජකාරි සඳහා පමණක් යොදවන ලෙස පොලිස් දෙපාර්තමේන්තුව චක්‍රලේඛනයක් මගින් දිවයිනේ සියලුම පොලිස් ස්ථානවලට දැනුම් දී තිබේ.මෙම යතුරුපැදි පොලිස් ස්ථානවලට බෙදාදීම පසුගිය දා සිදුකෙරුණු බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පැවසීය. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n1407077</link>
    <topic>කවුඩුල්ලේ අක්කර 200ක් දැවීයයි</topic>
    <author>රක්ෂණ ශ්‍රියන්ත</author>
    <content>කවුඩුල්ල ජාතික වනෝද්‍යානයේ පෙරේදා (5) ඇතිවූ ගින්නකින් අක්කර 200ක පමණ ප්‍රදේශයක් විනාශවී ඇති බව පොලිසිය පවසයි.කරුවලගස්වැව ප්‍රදේශයේ කවුඩුල්ල ජාතික වනෝද්‍යානයේ ඇතිවූ මේ ගින්න පොලිසිය, ගිගුරක්ගොඩ ගුවන් හමුදාවේ ගිනි නිවීම් ඒකකය , යුද හමුදාව , වනජීවී නිලධාරීන් සහ ප්‍රදේශවාසීන් එක්ව මැඩපවත්වා තිබේ. සිද්ධිය පිළිබඳ මින්නේරිය පොලිසිය විමර්ශන මෙහෙයවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n1407078</link>
    <topic>මංගල නොදැනුවත්ව ඔහුගේ නිවෙසේත් බුද්ධි අංශ නිලධාරියෙක් සිටිය හැකියි</topic>
    <author/>
    <content>මංගල සමරවීර මන්ත්‍රීවරයා නොදැනුවත්ව බුද්ධි අංශ සාමාජිකයන් ඔහුගේ නිවසේ ද සිටිය හැකි බව ඇමැති විමල් වීරවංශ මහතා පවසයි.පාර්ලිමේන්තු මන්ත්‍රී මංගල සමරවීර මහතා පසුගියදා රජයේ බුද්ධි අංශ පිළිබඳ තොරතුරු ජනමාධ්‍යයෙන් ප්‍රකාශ කළ ද ඒ මහතා නොදන්නවා වුණාට බුද්ධි අංශ නිලධාරින් ඒ මහතාගේ නිවස තුළද සිටිය හැකි බව පවසන වීරවංශ මහතා, මංගල සමරවීර මහතාගේ නිවෙසේ බුද්ධි අංශ සාමාජිකයෙක් සිටින්නේ නම් ඉන් තහවුරු වන්නේ එම නිලධාරියා මංගල සමරවීර මහතා‍ගේ මෙහෙකාර සේවයේ යෙදෙන බව නොව ඒ මහතාගේ නිවෙසේ සිටිමින් එම නිලධාරියා සිය බුද්ධි අංශ සේවාව ඉටු කිරීම බව යැයි ද කීය.ඇමැතිවරයා මෙම අදහස් පළ කළේ මොනරාගල දිස්ත්‍රික්කයේ තෝරාගත් පවුල් 250ක් වෙනුවෙන් රුපියල් මිලියන 35ක් වටිනා ජනසෙවණ නිවාස මූල්‍යාධාර ප්‍රදානය කිරීමේ හා ඉදිකිරී‍ම් අභ්‍යාස හා සංවර්ධන ආයතනය මගින් පුහුණුව ලැබූ වඩු හා පෙදරේරු කාර්මික ශිල්පීන් 150 දෙනකුට සහතික පත්‍ර ප්‍රදානය කිරීමේ අවස්ථාවට ප්‍රධාන ආරාධිතයා වශයෙන් ඊයේ (6) දින සහභාගි වෙමිණි. මෙම උත්සවය මොනරාගල පුස්තකාල ශ්‍රවණාගාරයේ දී පැවැත්විණි.මෙහිදී වැඩිදුරටත් අදහස් දැක්වූ විමල් වීරවංශ අමාත්‍යවරයා “මීට පෙර යුද්ධය පැවති අවස්ථාවේ දී එක්සත් ජාතික පක්ෂය විසින් බුද්ධි අංශ සාමාජිකයන්ගේ තොරතුරු අනාවරණය කර පාවා දුන් බවත් එහිදී කොටි ත්‍රස්තවාදීන් විසින් බුද්ධි අංශ සාමාජිකයන් ඝාතනය කළ බවත් මංගල සමරවීර මන්ත්‍රීවරයා අද සිදුකරමින් සිටින්නේ ද එදා එක්සත් ජාතික පක්ෂය සිදුකළ ක්‍රියාවලියම බවද විමල් වීරවංශ අමාත්‍යවරයා වැඩිදුරටත් පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n1407079</link>
    <topic>වැල්ලවත්තේ ගින්න සාර්ථකව මැඩපවත්වයි</topic>
    <author>මහින්ද අලුත්ගෙදර</author>
    <content>වැල්ලවත්ත, හැම්ඩන් ප්‍රදේශයේ වෙළෙඳ සලක් තුළ හටගත් ගින්න සාර්ථකව මැඩ පැවැත්වීමට හැකි වූ බව ගිනි නිවීම් සේවා දෙපාර්තමේන්තුව පවසයි.මහල් තුනකින් සමන්විත හාඩ්වෙයාර් වෙළෙඳ සලක ඊයේ (6) රාත්‍රී 8.15 ට පමණ මේ ගින්න හටගෙන තිබෙන අතර එය මැඩ පැවැත්වීම සඳහා ජල බවුසර් 5ක් සහ ගිනි රථ 2ක් යොදා ගත් බව ද එම දෙපාර්තමේන්තුව සඳහන් කරයි. ගින්නට හේතුව අනාවරණය වී නොමැති අතර ගින්න හේතුවෙන් කිසිදු ජීවිත හානියක් සිදුවී නොමැති බව ද මේ සම්බන්ධයෙන් පොලීසිය පරීක්ෂණ පවත්වන බව ද ගිනි නිවීම් සේවා දෙපාර්තමේන්තුව කියාසිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n14070710</link>
    <topic>හිටපු ජනාධිපතිනිය ඝාතනයට බෝම්බය නිපදවූ කොටියා දැලේ</topic>
    <author>මහින්ද අලුත්ගෙදර</author>
    <content>හිටපු ජනාධිපතිනී චන්ද්‍රිකා බණ්ඩාරනායක කුමාරතුංග බෝම්බ ප්‍රහාරයකින් ඝාතනය කිරීමට තැත් කිරීමේ සිද්ධියට සම්බන්ධ කොටි සාමාජිකයකු ඇතුළු ප්‍රබල එල්.ටී.ටී.ඊ සාමාජිකයන් සිදුදෙනකු මැලේසියාවේ දී අත්අඩංගුවට ගෙන ඇත.ඒ අනුව චන්ද්‍රිකා බණ්ඩාරනායක කුමාරතුංග මහත්මිය ඝාතනය කිරීම සඳහා බෝමබය නිපදවූ බව පවසන සීලන් හෙවත් ශෂී නමැත්තා ඇතුළු ප්‍රබලයන් පිරිසක් මෙලෙස අත්අඩංගුවට ගත් බව මැලේසියානු පොලීසිය අනාවරණය කරගෙන තිබේ.එල්.ටී.ටී.ඊ. සාමාජිකයන් මැලේසියාව කේන්ද්‍ර කරගෙන යළි ත්‍රස්ත ක්‍රියා සිදුකිරීමට කටයුතු කරමින් සිටි බවට එරට ආරක්ෂක අංශ වෙත තොරතුරු අනාවරණය වීමත් සමඟ මැලේසියානු පොලීසිය විසින් සිදුකළ මෙහෙයුමක ප්‍රතිඵලයක් වශයෙන් මොවුන් අත්අඩංගුවට ගෙන තිබෙන අතර ඔවුන් මැලේසියාවේ සර්ඩෑන්ග්, සෙන්චුල්, මධ්‍යම ක්වාලාලම්පූර් ප්‍රදේශයන්හි දී අත්අඩංගුවට පත්ව තිබෙන බව වාර්තා වෙයි.මැලේසියානු පොලිස්පති ටාන් ශ්‍රී කලීඞ් අබූබකාර් සඳහන් කර ඇත්තේ මේ වසරේ ගත වූ කාලය තුළ ප්‍රබල එල්.ටී.ටී.ඊ සාමාජිකයින් 14 දෙනකු තම රටතුල දී අත්අඩංගුවට ගෙන ඇති බවත් එයින් 7 දෙනකුට එක්සත් ජාතීන්ගේ සරණාගතයන් පිළිබඳ මහකොමසාරිස් කාර්යාලය මඟින් නිකුත් කරන නිළ හැඳුනුම්පත් පවතින බවත්ය.තම රටතුළ එල්.ටී.ටී.ඊ සාමාජිකයන් ක්‍රියාකාරීව සිටින්නේ නම්, ඔවුන්ට ත්‍රස්ත අරමුණු සඳහා ඉඩ ලබානොදීම අපේක්ෂාව බව ද මැලේසියානු පොලිස්පතිවරයා වැඩිදුරටත් ප්‍රකාශ කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n14070711</link>
    <topic>බෙලිඅත්ත නව සභාපති දිව්රුම් දෙයි</topic>
    <author>ඡායාරූපය - නිශාංක ද සිල්වා</author>
    <content>බෙලිඅත්ත ප්‍රාදේශීය සභාවේ නව සභාපතිවරයා ලෙස සිරිල් මුණසිංහ මහතා ජනාධිපති මහින්ද රාජපක්ෂ මහතා ඉදිරියේ බෙලිඅත්ත ප්‍රාදේශීය සභාවේ දී ඊයේ (6) දිව්රුම් දුන් අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n14070712</link>
    <topic>‘බියගම විලේජ්’ සේවකයාගේ සිරුර හමුවෙයි</topic>
    <author>මල්වාන සමූහ මහානාම විතානගේ</author>
    <content>කැලණි ග‍ඟේ දිය නෑමට ගොස් ඉකුත් සිකුරාදා (04) පස්වරුවේ දියේ ගිලී අතුරුදහන් වූ බියගම විලේජ් හෝටලයේ සේවකයාගේ මළසිරුර පෙරේදා (05 වැනිදා) පස්වරුවේ හමු වී තිබේ.ඉකුත් සිකුරාදා පස්වරුවේ සිය සේවා වැඩමුරය නිමවීමෙන් අනතුරුව මොහු තවත් සේවකයෙකු සමඟ එම හෝටලය පිටුපස තිබෙන කැලණි ගඟට දිය නෑමට ගොස් ඇතැයි කියති.මෙසේ මියගොස් ඇත්තේ එම හෝටලයේ සේවය කළ පී. ශන්මුගනාදන් නමැති 41 හැවිරිදි තිදරු පියෙකු වන අතර ඔහු ඩයගම ප්‍රදේශයේ පදිංචිව සිටි තිදරු පියෙකි. මොහුගේ මරණ පරීක්ෂණය ඊයේ (06 වැනිදා) රාගම රෝහලේ දී පැවැත්වීමට නියමිතව තිබුණේය. බියගම පොලිස් ස්ථානාධිපති ප්‍රධාන පොලිස් පරීක්ෂක පී. කවිරත්න මහතා තවදුරටත් පරීක්ෂණ පවත්වාගෙන යයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n14070713</link>
    <topic>17වැනි ජාත්‍යන්තර ශිෂ්‍ය තත්ත්ව කව පිළිබඳ සම්මේලනයේ දෙවන ස්ථානය ආනන්ද විද්‍යාලයට</topic>
    <author/>
    <content>එක්සත් රාජධානියේ ලන්ඩන් නුවර කිංස්ටන් විශ්වවිද්‍යාල පරිශ්‍රයේ දී ඉකුත් දා (28) පැවැති 17වැනි ජාත්‍යන්තර ශිෂ්‍ය තත්ත්ව කව පිළිබඳ සම්මේලනයේ දී විෂය අධ්‍යයනය පිළිබඳ දෙවන ස්ථානය කොළඹ ආනන්ද විද්‍යාලයට හිමිවිය. ලොව රටවල් 25ක ශිෂ්‍ය නියෝජිතයන් 3000කට ආසන්න පිරිසක් මේ සමුළුවට සහභාගි වූ අතර මේ සය දින සමුළුවට සහභාගි වූ ආනන්ද විද්‍යාලයීය කණ්ඩායමේ ආචාර්ය ආනන්ද සුමනතිලක මහතා සහ සනුල් සේනාරත්න, කල්හාර බණ්ඩාරනායක, වෙනුර වන්නිනායක හා චරිඳු ලියනගේ යන සිසුන් මෙහි වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n14070714</link>
    <topic>අඟුරුවැල්ලේ කතක් අභිරහස් ලෙස මියගිහින්</topic>
    <author>සබරගමුව සමූහ</author>
    <content>රුවන්වැල්ල පොලිස් වසමේ අඟරුවැල්ල නගරය ආසන්නයේ තෙමහල් ගොඩනැගිල්ලක මැද කොටසේ පදිංචිව සිටි කාන්තාවක් නිදියහන මතදීම අභිරහස් ලෙස මියයාමේ සිද්ධියක් පිළිබඳව රුවන්වැල්ල පොලිසිය 06දා උදෑසන පරීක්ෂණ ආරම්භ කර තිබුණි.මෙසේ මරණයට පත්ව ඇත්තේ වැන්දල ගමරාලලාගේ ධම්මිකා සෙව්වන්දි නම් 44 හැවිරිදි කාන්තාවකි. ඇය විවාහක තැනැත්තියක් වුවද මෙම ස්ථානයේ හුදකලාව තනියම පදිංචිව සිටි බව ද පැවසේ.මළසිරුර හඳුනා ගැනීමට මියගිය අයගේ ‍සහෝදරයා වන වැන්දල ගමරාලලාගේ අනුර පොඩි මහත්තයා ඉදිරිපත් වූ අතර මරණයට හේතුව සෙවීමට පශ්චාත් මරණ පරීක්ෂණ සඳහා මළසිරුර අවිස්සාවේල්ල මහ රෝහල අධිකරණ වෛද්‍ය විශේෂඥවරයා වෙත යැවීමටද වැඩබලන මහේස්ත්‍රාත්තුමා නියෝග කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n14070715</link>
    <topic>ජිනීවා අන්තවාදීන්ට හොඳ පාඩමක්: කළ උපකාරයට හාද්දකින් සංග්‍රහයක්</topic>
    <author>කතරගම - කේ. ඩී. දේවප්‍රිය</author>
    <content>අප රටේ යුද හමුදාවන් යුද සමයේ දී අමාණුෂිකව ක්‍රියා කළේ යැයි පවසා මේ වන විට ජිනීවා අන්තවාදීන් ‍ චෝදනා කරමින් පසුවේ. මෙම ඩයස්පෝරාවට අපූරු පාඩමක් කියා දීමට මේ දිනවල කතරගම පාද වන්දනාවෙන් පැමිණෙන උතුරු නැ‍ඟෙනහිර සිට පැමිණෙන බැතිමතුන් ක්‍රිය‍ා කර ඇත.කුමන සිට යාල අංක 02 කළාපයට පැමිණෙන බැතිමතුන්ට අවශ්‍ය සියලුම පහසුකම් ශ්‍රී ලංකා යුද හමුදාවේ සිංහ රෙජිමේන්තුවේ නිලධාරීන් ලබාදෙන අතර ජලයෙන් පිරි කුඹුක්කන් ඔය තරණය කරනු ලබන බැතිමතුන්ට සිය බඩු බාහිරාදිය මෙගොඩට රැගෙන ඒම පිණිස යුද හමුදාවේ තරුණයන් උපකාර කරන අතර පැමිණෙන බැතිමතුන්ට අවශ්‍ය සෞඛ්‍ය හා පානීය ජලය පමණක් නොව ආහාර පාන ද ලබාදීමට ජනාධිපති මහින්ද රාජපක්ෂ මහතාගේ නියෝගයෙන් හමුදා නිලධාරීන් ක්‍රියා කරන අතර මෙම බැතිමතුන්ට අවශ්‍ය ද්‍රව්‍ය කතරගම දේවාලයේ බස්නායක නිලමේ ශෂීන්ද්‍ර රාජපක්ෂ මහතා විසින් ලබාදීමට පියවර ගෙන ඇත.ඡායාරපයේ දැක්වෙනුයේ කුඹුක්කන් ඔයෙන් එතර කළ ත්‍රිකුණාමලයේ සිට පැමිණි හින්දු මවක් තමන්ට කළ උපකාරයට සිපගනිමින් හදවතේ බැඳි සෙනෙහස පුද කළ අයුරුයි‍. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n14070716</link>
    <topic>සංවර්ධනාත්මක වැඩපිළිවෙල බිඳ දැමීමට විපක්ෂයේ ඇතැම් පිරිස් කුමන්ත්‍රණ කරනවා</topic>
    <author>අසේල කුරුළුවංශ</author>
    <content>රජය ගෙන යන සංවර්ධනාත්මක වැඩපිළිවෙල බිඳ දැමීමට උත්සහ කරන විපක්ෂයේ ඇතැම් පිරිස් ඒ සඳහා විවිධ රටවල සහයෝගය ලබා ගැනීමට විවිධ කුමන්ත්‍රණ දියත් කරමින් සිටින බව අග්‍රාමාත්‍ය ආචාර්ය දි.මු. ජයරත්න මහතා පවසයි.විපක්ෂය මෙන්ම රජයේ සංවර්ධන වැඩපිළිවෙල විවේචනය කරන්නන් විදේශයන්ගෙන් වරප්‍රසාද ලබා ගන්නා බවත් ඔවුන්ට මෙරට සැබෑ සංවර්ධනය අවබෝධ කර ගැනීමේ හැකියාවක් නැතැයි ද අගමැතිවරයා කීවේය.නාවලපිටිය මැතිවරණ බල ප්‍රදේශයේ දෙකක, මාපාකඩ සිට ඉගුරුඔය දක්වා සංවර්ධනය කරන ලද මාර්ගය ජනතා අයිතියට පත් කිරීමේ අවස්ථාවට ක්‍රීඩා ඇමැති මහින්දානන්ද අලුත්ගමගේ මහතාගේ ආරාධනයෙන් ප්‍රධාන ආරාධිතයා වශයෙන් 4 දින පස්වරුවේ සහභාගීවෙමින් එහි පැවැති උත්සවයේදී අගමැති දි.මු ජයරත්න මහතා මේ බව පැවසීය.ජපන් සහයෝගීතා අරමුදල සහ මධ්‍යම පළාත් මහා මාර්ග විදුලිබල හා බලශක්ති අමාත්‍යංශයේ රුපියල් ලක්ෂ 968ක වියදමින් මෙම මාර්ගය කාපට් අතුරා ඉදිකොට තිබේ. ඉඟුරුඔය ග්‍රාමයට පිවිසෙන මාර්ගය විවෘත කිරීමේ අවස්ථාවට සමගාමීව නාවලපිටිය ඩිපෝවෙන් නව බස් රථයක් එම ගම්මානයට නිල වශයෙන් එම අවස්ථාවේදී ධාවනයට එක්කරන ලදී. නාවලපිටිය සිට ඉඟුරුඔය දක්වා ධාවනය වන එම ලංගම බස් රථය දිනකට ගමන්වාර 8ක් ධාවනය වීමට නියමිතය.මෙම ගම්මානයට නිසි මාර්ගයක් නොතිබුණු බැවින් නාවලපිටියේ සිට පැමිණෙන ගම්මුන් මාපාකඩ සිට කිලෝමීටර් පහක දුරක් පයින් ගමන් කොට ඉඟුරුඔය ග්‍රාමය වෙත පැමිණිය යුතුවේ. නාවලපිටිය ආසානයේ දුෂ්කරතම ගම්මානය වන්නේ ද ඉඟුරුඔය ග්‍රාමයයි.මාර්ගය විවෘත කිරීම හා ලංගම බස් රථය මාර්ගයේ නිල වශයෙන් ධාවනය කිරීමෙන් පසු ඉඟුරුඔය කණිෂ්ඨ විද්‍යාල ක්‍රීඩාංගණයේදී පැවැති ජන හමුවේදී අග්‍රාමාත්‍ය ආචාර්ය දි.මු.ජයරත්න මහතා තව දුරටත් මෙසේ ද සඳහන් කළේය.අද බොහෝ දෙනෙක් මේ රජයේ සංවර්ධන වැඩපිළිවෙල විවේචනය කරනවා. මාර්ග කාපට් කරන විට එයට විවිධ අපවාද නගනවා. නමුත් ඔවුන් පටු අරමුණුවලින් ක්‍රියා කරන නිසා රජයේ සැබෑ සංවර්ධන වැඩපිළිවෙල අවබෝධ කර ගැනීමේ හැකියාවක් නැහැ. ඇතමුන් රජය විවේචනය කරමින් ජාත්‍යන්තරයේ සහයෝගය පවා ලබා ගන්නවා.මේ නිසා අද ශ්‍රී ලංකාවට දෙස් විදෙස් බලවේග රැසකට මුහුණදීමට සිදුව තිබෙනවා .කවුරු කුමන අපවාද නැගුවද ශ්‍රී ලංකාව අද ශීඝ්‍රයෙන් දියුණු වෙමන් යනවා. නමුත් ඇතමුන් ප්‍රශ්න කරාවි රට සංවර්ධනය වුවද එහි ප්‍රතිලාභ තවම අපට ලැබෙන්නේ නැහැ කියා. සංවර්ධනයේ ප්‍රතිලාභ ක්ෂණයකින් ලැබන්නේ නැහැ. එය ජනතාවට ලැබීමට ක්‍රමානුකූලව කාලයක් ගත වෙනවා. වී වැපූරු පමණින් අස්වැන්න ලබා ගත හැකි වන්නේ නැහැ. අස්වැන්න නෙළීමට කාලයක් මෙන්ම ඒ සඳහා අදියර කිහිපයක් පසු කළ යුතුයි. සංවර්ධනයේ ප්‍රතිලාභ ජනතාව වෙත ලැබීමට කාලයක් මෙන්ම අදියර කිහිපයක් පසු කිරීමට සිදුවෙනවා. නමුත් ලංකාව ලැබූ සංවර්ධනයේ ප්‍රතිලාභ නුදුරේදීම අපට අත්විදිය හැකියි.රටේ සංවර්ධනය ඉවසිය නොහැකි පිරිස් රට අභ්‍යන්තර වශයෙන් ද බාහිර වශයෙන්ද ගැටුම් කරා යොමු කරවීමට උත්සහ දරනවා. සිංහල මුස්ලිම් අතර මෙන්ම සිංහල දෙමළ ජාතිකයන් අතර මෙවැනි ගැටුම් ඇති කිරීමට ඇතැම් පිරිස් මෑතක සිට කටයුතු කරන බව පැහැදිලිවම දැකිය හැකියි. නමුත් බුද්ධිමත් සහ නියම නායකයෙක් වශයෙන් ජනාධිපති මහින්ද රාජපක්ෂා මැතිතුමා කිසිදු විටක ඒ බලවේගයන්ගේ ග්‍රහණයට හසු වන්නේ නැහැ. කවුරු කුමක් කීවද රට ශක්තිමත් කිරීමට ජනාධිපතිතුමා කටයුතු කරනවා.ක්‍රීඩා ඇමැති මහින්දානන්ද අලුත්ගමගේ, මධ්‍යම පළාත් මහා මාර්ග විදුලිබල හා බලශක්ති ඇමැති එදිරිවීර වීරවර්ධන, මධ්‍යම පළාත් සභා මන්ත්‍රී අලුත්ගමගේ වීරසිංහ යන මහත්වරු ඇතුලු විශාල පිරිසක් මේ අවස්ථාවට සහභාගීව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n14070717</link>
    <topic>ජනාධිපතිතුමා පක්ෂ විපක්ෂ සැමට ආදර්ශයක්</topic>
    <author>චිත්‍රාරත්න කළුආරච්චිහිදෝගම සමූහ</author>
    <content>ජනාධිපතිතුමා මිනිසුන් දිනාගෙන ඉදිරියට යන විට අනුරාධපුර සන්ධාන නායකයන්ට එකාට එකා පෙන්වන්න බැරි වෙලා. මේ තත්ත්වය නතර කරන්න ඕන. යැයි අනුරාධපුර දිස්ත්‍රික් භික්ෂු බල මණ්ඩල සභාපති, උතුරු හා උතුරු මධ්‍යම දෙදිසාවේ ප්‍රධාන සංඝනායක නුගේතැන්නේ පඤ්ඤානන්ද නාහිමියන් පැවසූහ.අනුරාධපුර නැ‍ඟෙනහිර ආසනයේ ශ්‍රී ලංකා නිදහස් පක්ෂ බල මණ්ඩල රැස්වීම පසුගියදා (04) අනුරාධපුරයේදී පැවැත්විණි. ඒ සඳහා සහභාගී වූ නුගේතැන්නේ පඤ්ඤානන්ද නාහිමියන් මෙසේ ද කීහ. එදා ගංවතුර ආපු වෙලාවේ හිටපු කථානායක දිවංගත කේ.බී. රත්නායක මහතා තමන්ගේ පෞද්ගලික ධනය යොදා කරන්තයක බඩු පටවාගෙන ගොස් ගංවතුරෙන් හානි වූ අයට සහන සැළසුවා. ඒ අතීතය අපිට අමතක නැහැ. ඒ විදියට තමයි ශ්‍රීලංකා නිදහස් පක්ෂය එදා රැක ගත්තේ.එදා මෛත්‍රීපාල සේනානායක, කේ.බී. රත්නායක වැනි නායකයින් පක්ෂය වෙනුවෙන් ඉමහත් කැපකිරීමක් කළා. ඒ අය මේ පක්ෂය ආරක්ෂා කරගෙන ආවා. අපිට බැහැ ඒ පක්ෂය විනාශ වෙනවා බලා ඉන්න. මේ මනාප ඡන්ද ක්‍රමය නිසා එකාට එකා පෙන්වන්න බැරි වෙලා. අනුරාධපුරයේ එය තදින්ම තිබෙන බව අපට පේනවා. සියලුම දෙනා එකට එකතුවෙලා ජනාධිපතිතුමාට සහාය දෙන්න නම් සියලුම දෙනා එකමුතු වන්න ඕන.මේ අනුරාධපුරය නැංවීමට එකතුවෙන්න. මේවා හැමදාම නොකියා ඉන්න බැහැ. කවුරු හරි වැරැද්ද පෙන්වා දීලා අපේ පක්ෂය හදාගන්න ඕන. ශ්‍රී ලංකා නිදහස් පක්ෂය ආරක්ෂා කරගෙන පකෂයට දර දිය ඇදපු අයඅද පැත්තකට වීසි වෙලා. පාක්ෂිකයින් ආරක්ෂා කරගෙන පාක්ෂිකයාට හැම විටම සළකමින් ශ්‍රී ලංකා නිදහස් පක්ෂය වෙනුවෙන් මහත් වෙහෙසක් දරනසේමසිංහ ඇමැති තුමා බල මණ්ඩලය වෙනුවෙන් අගය කරනවා.පක්ෂයට මහත් සේවාවක් කරමින් තමන්ගේ දේපළ පවා අහිමි කරගත්තු පරිණත දේශපාලන නායකයෙක් තමයි සේමසිංහ ඇමැතිතුමා සේමසිංහ ඇමැතිතුමා සමඟ එක්ව හැමෝම අනුරාධපුරය රැක ගන්න ඕන. ඒ වාගේම පක්ෂය රැක ගන්න ඕන.අනුරාධපුර නැ‍ඟෙනහිර ආසන ශ්‍රී ලංකා නිදහස් පක්ෂ බලමණ්ඩල සභාපති අනුරාධපුර නැ‍ඟෙනහිර ආසන ප්‍රධාන සංවිධායක එච්.බී. සේමසිංහ මහතා එහිදී මෙසේ කීහ.දේශපාලන ඉතිහාසයේ ප්‍රථම වතාවට ශ්‍රී ලංකා නිදහස් පක්ෂය ආසන වශයෙන් සම්මේලන පැවැත්වීමට ජනාධිපතිතුමා උපදෙස් ලබා දී තිබෙනවා.ඒ අනුව අනුරාධපුර නැ‍ඟෙනහිර කාන්තා සම්මේලනය ලබන 18 වනදා පැවැත්වෙන අතර අගෝස්තු මස 03 වන දින ආසනයේ මහා සම්මේලනය පැවැත්වෙනවා.අනුරාධපුර සල්ගාදු ඉදිරිපිට ක්‍රීඩාංගණයේ දී එය පැවත්වෙන අතර, හම්බන්තොට දිස්ත්‍රික් පාර්ලිමේන්තු මන්ත්‍රී නීතිඥ නාමල් රාජපක්ෂ, පාර්ලිමේන්තු මන්ත්‍රී ශෙහාන් සේමසිංහ යන මහත්වරුන්ගේ ප්‍රධානත්වයෙන් ස්ථාන දහයකදී තරුණ සම්මේලනය පැවැත්වීමට සූදානම් කර තිබෙනවා. ජනාධිපතිතුමා ආසනයේ සංවර්ධනය සඳහා ලබාදුන් මිලියන 391ක සෑම ග්‍රාමනිලධාරී වසමක්ම නියෝජනය වන පරිදි සෑම ප්‍රාදේශීය මන්ත්‍රීවරයෙකුම අධීක්ෂණයෙන් දැනටම වැඩ ආරම්භ කරලා. මේසා මුදලක් ලබාදීම වෙනුවෙන් ජනාධිපතිතුමාට අප බලමණ්ඩලයේ ගෞරවණීය ස්තූතිය පිරිනමනවා.අප ආසනයේ පමණයි ප්‍රධාන මාර්ග කිලෝමීටර් 69ක් කාපට් කර තිබෙන්නේ.ඒ සුවිශේෂී අවස්ථාව අප ආසනයට ලැබී තිබෙනවා. විදුලිය 95%ක් ම ලබා දී අවසන්. පානීය ජලය 67%ක් ලබාදී අවසන්. ජනාධිපතිතුමා රට තුළ ආයුධ සන්නද්ධ පිරිස් නැති කළා. ජනතාව ජනාධිපතිතුමා සමඟ සිටින නිසා විදෙස් බලපෑම්වලට කුමන්ත්‍රණකරුවන්ට කිසිත් කර ගැනීමට බැහැ. අප ආසනය ගොඩාක්ම ශක්තිමත්. අනුරාධපුර ආසනය පුරාම සංවර්ධන ව්‍යාපෘති රාශියක් සිදුකර තිබෙනවා.වසර 10 කට වරක් අනුරාධපුරයට නියඟයක් ආවා. ස්වභාවධර්මයාට ගරු කරමින් අප ඇත්ත දැනගෙන වැඩකළ යුතුයි. අප ආසනය තුළ හැල හැප්පීම් අඩුයි. මට ලැබෙන හැම ප්‍රතිපාදනයක්ම සෑම ප්‍රාදේශීය මන්ත්‍රීවරයෙකුටම ලබාදී තිබෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n14070718</link>
    <topic>පැරණි ක්‍රමයටම විශ්‍රාමික පාරිතෝෂික ගෙවීම අද</topic>
    <author>@ බන්ධුල ගුණසේකර</author>
    <content>රජයේ විශ්‍රාමිකයින්ට පැරණි ක්‍රමයටම විශ්‍රාමික පාරිතෝෂික ගෙවීම අද (7) ඇරැඹෙන බව විශ්‍රාම වැටුප් අධ්‍යක්ෂ ජනරාල් සුනිල් හෙට්ටිආරච්චි මහතා පවසයි.සතියක් ඇතුළත සියලු පාරිතෝෂික ගෙවීම් අවසන් කිරීමට අවශ්‍ය කටයුතු යොදා ඇති බවද අධ්‍යක්ෂ ජනරාල් වරයා කියයි.මේ වන විට පාරිතෝෂික දීමනා හිමිකම් ලබා සිටින විශ්‍රාමිකයන් සංඛ්‍යාව පහළොස් දහසක් (15000) පමණ වන බවද දෙපාර්ථමේන්තුව පෙන්වා දෙයි.මෙම පාරිතෝෂික දීමනා බැංකු මගින් ගෙවීමට ගෙන තිබූ තීරණය අහෝසි කොට විශ්‍රාමිකයන්ගේ හඬට කන් දෙමින් පැරණි ක්‍රමයටම පාරිතෝෂික දීමනා ගෙවීමට අදාළ චක්‍ර‍ලේඛය පසුගිය 19 දා නිකුත් කරනු ලැබිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n14070719</link>
    <topic>කැබ් අනතුරින් කතක් මරුට</topic>
    <author>ලුණම සමූහ සනත් ගමගේ</author>
    <content>කතරගම වන්දනාවේ ගොස් ඇතුල්කෝට්ටේ නිවස බලා කැබ් රථයෙන් එමින් සිටි එකම පවුලේ හතර දෙදෙනෙක් ගමන් ගත් කැබ්රථය අම්බලන්තොට වලව ප්‍රදේශයේ දී පාරෙන් ඉවතට පැන දුරකථන කණු දෙකක ගැටී පෙරලී ඇත.අනතුරින් කැබ්රථයේ ගමන්ගත් කාන්තාවක් මියගොස් තිබේ. මව පියා පුතාලා දෙදෙනා කැබ්රථයේ ගමන් කර ඇත. මිය ගොස් ඇත්තේ ඇතුල්කෝට්ටේ මාළිගාව පාර පදිංචි අශෝකා රත්නමාලී 59 අය වේ. පුතා කැබ් රථය පදවා ඇති අතර මව සහ පියා පසුපස ආසන වල සිට ඇත.කැබ් රථය අධික වේගයෙන් පැමින වේගය පාලනය කිරීමට නොහැකිව මෙම අනතුර සිදු වී ඇති බව පොලීසිය බවසයි.සුලු තුවාලත් පියා සහ පුතා රෝහල් ගත කර ඇති අතර රථය පදවාගෙන පැමිණි පුතා පොලීසිය අත්අඩංගුවට ගන ඇත. සිද්ධිය සම්බන්ධව අම්බලන්තොට පොලීසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n14070720</link>
    <topic>යක්කල අයෙක් වෙඩිතබා මරා දාලා</topic>
    <author>මල්වාන සමූහමහානාම විතානගේ</author>
    <content>යක්කල, දඹුවත්ත ප්‍රදේශයේ නිවෙසක සිටි අයකු පසුගිය සිකුරාදා (04) රාත්‍රියේ වෙඩිතබා මරාදමා ඇත.මේ සිද්ධියෙන් මියගියේ යක්කල, දඹුවත්ත ප්‍රදේශයේ පදිංචිව සිටි එගොඩගේ දිනූෂ ජයනාත් නමැති 37 හැවිරිදි දෙදරු පියෙකි. එම නිවසේ මොහු පමණක් සිටි අවස්ථාවේ මේ ඝාතනය සිදුකර තිබෙන බවට පොලිස් පරීක්ෂණවල දී හෙළිවී ඇත. මේ සිද්ධිය ගැන මල්වතු හිරිපිටිය පොලිස් ස්ථානාධිපති, ‍ප්‍රධාන පොලිස් පරීක්ෂක සනත් මගලෙගොඩ මහතා පරීක්ෂණ පවත්වාගෙන යන අතර මෙතෙක් කිසිවකු අත්අඩංගුවට ගෙන නැත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n14070721</link>
    <topic>ඉතාලි රැකියාවලට යන පළමු ශ්‍රී ලාංකික කණ්ඩායම හෙට පිටත් වෙයි</topic>
    <author>මහින්ද අලුත්ගෙදර</author>
    <content>ශ්‍රී ලංකා - ඉතාලි රජයන් අතර ඇතිකරගත් ගිවිසුමට අනුව ඉතිහාසයේ පළමු වරට තෝරාගත් ශ්‍රී ලාංකික කණ්ඩායම ඉතාලියේ රැකියා සඳහා හෙට (08) ශ්‍රී ලංකාවෙන් පිටත්ව යයි.රජයන් දෙක අතර ඇති කරගත් අවබෝධතා ගිවිසුමට (MOU) මේ කණ්ඩායම තෝරාගෙන තිබෙන අතර ඉතාලියේ සාත්තු සේවිකා රැකියා සඳහා පිටත්ව යන එම පිරිසට කාන්තාවන් 8 දෙනෙකු ඇතුළත් වන බව ශ්‍රී ලංකා විදේශ සේවා නියුක්ති කාර්යාංශය පවසයි.මේ කාන්තාවන් වෙත ගුවන් ටිකට්පත් පිරිනැමීම විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාගේ ප්‍රධානත්වයෙන් ශ්‍රී ලංකා විදේශ සේවා නියුක්ති කාර්යාංශයේ දී සිදුකෙරිණි.එහිදී අඳහස් දක්වමින් ඇමැති ඩිලාන් පෙරේරා මහතා සඳහන් කළේ, ඉතාලි රැකියා ලබා දීමට තුන්වැනි පාර්ශවයක මැදිහත් වීමක් නොමැති බවයි.ඉතාලි රජය සහ ශ්‍රී ලංකා විදේශ රැකියා ප්‍රවර්ධන හා සුබසාධන අමාත්‍යංශය අතර ඇතිකරගත් අවබෝධතා ගිවිසුමට අනුව තෙවැනි පාර්ශවයක් මැදිහත්වීමක් අවශ්‍ය නොමැති බවද සම්පූර්ණයෙන්ම අමාත්‍යංශය හා කාර්යාංශය පමණක් එය සිදුකරන බවද ඒ මහතා පෙන්වා දෙයි. එබැවින් වංචාකාරයින්ට හසුව මුදල් ලබා නොදෙන්නැයි ඇමැතිවරයා ඉල්ලීමක් ද කරයි.මෙහිදී වැඩිදුරටත් අදහස් පළ කළ ඩිලාන් පෙරේරා මහතා,“ශ්‍රී ලංකාව හා ඉතාලිය අතර විදේශ රැකියා ක්ෂේත්‍රයට අද ඓතිහාසික අවස්ථාවක්. ඉතාලි රජයත් අපේ රජයත් අතර ඇති කරගත් අවබෝධතා ගිවිසුමකට අනුව ශ්‍රී ලංකාවේ ශ්‍රමිකයින්ට එරට රැකියා ලැබී තිබෙනවා. මෙම රැකියා ක්‍රමයට අනුව ඉතාලි රජය මඟින් පවත්වනු ලැබූ විභාගයකින් දැනට 77 දෙනෙකු තෝරා ගෙන තිබෙනවා. එම පිරිසේ පළමු 8 දෙනාට රැකියා ගිවිසුම් හිමිවී තිබෙනවා. පළමු කණ්ඩායමට කාන්තාවන් 8 දෙනෙකුම ඇතුළත් වී තිබීම විශේෂත්වයක්. ඒ අයට සාත්තු සේවිකා රැකියා සඳහා රැකියා ගිවිසුම් ලැබුණා. ඉතාම ඉහළ වැටුප් හා වරප්‍රසාද හිමිවෙනවා.මෙහිදී විශේෂයෙන් සඳහන් කරන්න දැන් ඉතාලි රැකියා ලැබුණා කියලා පුවත්පතක පළ කළාම රටේම ඉන්න වංචාකාරයෝ, ඉතාලි යවනවා කියලා මුදල් එකතු කරනවා. මගේ නමත්, ලේකම්වරුන්ගේ නමත් යවලා වංචා කරනවා. එම නිසා මං ඉතාම වගකීමෙන් අවධාරණය කරනවා ඉතාලි රැකියා සඳහා කාටවත්ම කිසිම මුදලක් දෙන්න එපා. ඉතාලි රජය හා මගේ අමාත්‍යංශය අතර ඇතිකරගත් අවබෝධතා ගිවිසුමට තෙවැනි පාර්ශවයක් මැදිහත් වෙලා නෑ. සම්පූර්ණයෙන්ම අමාත්‍යංශය හා කාර්යාංශය පමණයි මෙය සිදු කරන්නේ. ඒ නිසා කිසිම අවස්ථාවක ඉතාලි රැකියා සඳහා ලැයිස්තුවට දානවා කිව්වට සල්ලි දෙන්න එපා" යනුවෙන් ප්‍රකාශ කළේය.මෙම තෝරා ගත් පිරිසට වසර 4ක කාලයක් සඳහා රැකියා වීසා බලපත්‍ර හිමිවන අතර, එම කාලය අවසන් වූ විට නැවත ශ්‍රී ලංකාවට පැමිණිය යුතු වෙයි. වසර 4 අවසන් වීමෙන් පසුව තවදුරටත් නීති විරෝධීව රැඳීසිටියහොත්, අවබෝධතා ගිවිසුම අවලංගු වී අනෙක් පිරිසටද රැකියා නොලැබීමේ තත්ත්වයක් ඇතිවිය හැකි බවද ඇමතිවරයා සඳහන් කළේය. ඉතාලියේ සාත්තු සේවිකා සඳහා තෝරාගත් මේ පිරිසගේ වැටුප රුපියල් ලක‍ෂ එක හමාරකට වැඩි බවද ඒ මහතා සඳහන් කළේය.ඉතාලි නීතියට අනුව වසර 4කට බලපවත්වන පරිදි රැකියා වීසා හා ගිවිසුම් බලපත්‍රයකට අනුව රැකියා කළයුතු අතර, ඉතාලි නීතිරීතිවලට අනුව රැකියාවේ නිරත වීම සිදුකළ යුතුවන අතර ඉතාලි රැකියා ලබාදෙන බවට පවසා මූල්‍ය වංචාකරන පිරිස්වලට මින් ඉදිරියට නොරැවටෙන ලෙස විදේශ සේවා නියුක්ති කාර්යාංශය මහජනතාවගෙන් ඉල්ලා සිටී. කිසිඳු විටෙක එවැනි ජාවාරම්කරුවන්ට මුදල් නොගෙවන ලෙසද ඉල්ලයි.ඉතාලියේ නීත්‍යානුකූල රැකියා ලැබී තිබෙන්නේ දෙරට රජයන් අතර ඇතිකරගත් අවබෝධතා ගිවිසුමට පමණක් වන අතර, ඊට වෙනත් කිසිඳු පාර්ශවයක් සම්බන්ධ වී නොමැති වී නොමැති බවද කාර්යාංශය සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n14070722</link>
    <topic>නිවෙසක් ඉදිකර ගැනීමට නොහැකි අඩු ආදායම්ලාභී පවුල් 42කට මූල්‍යාධාර</topic>
    <author>චන්දිමා එදිරිමාන්න</author>
    <content>අළුතින් නිවසක් ඉදිකර ගැනීමට හෝ නිවසක් අළුත්වැඩියා කර ගැනීමට කිසිඳු ආකාරයකින් හැකියාවක් නොමැති දිවයිනේ තවත් අඩු ආදායම්ලාභී අසරණ පවුල් 42 ක් වෙත රුපියල් තිස්හත් ලක්ෂ හැත්තෑ දහසක නිවාස මූල්‍යාධාර ප්‍රදානය කිරීමට ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශ පියවර ගෙන තිබේ. එම මූල්‍යාධාර ප්‍රදානය ඇමැති විමල් වීරවංශ මහතාගේ ප්‍රධානත්වයෙන් පසුගියදා බත්තරමුල්ල, සෙත්සිරිපායේ පිහිටි එම අමාත්‍යාංශයේ දී සිදුකෙරිණි.මහින්ද චින්තන ඉදිරි දැක්ම අනුව ක්‍රියාත්මක වන ජනසෙවණ නිවාස දස ලක්ෂයේ ජාතික නිවාස හා ජනාවාස සංවර්ධන මෙහෙයුම යටතේ මේ නිවාස ආධාර පිරිනැමීය.රත්මලාන, ගල්කිස්ස, කොස්ගම, මීරිගම, ගම්පහ, හංවැල්ල, පුවක්පිටිය, පාදුක්ක, හෙයියන්තුඩුව යන ප්‍රදේශවල ජීවත්වන අඩු ආදායම්ලාභී අසරණ පවුල් 42ක් සඳහා නිවාස මූල්‍යාධාර මෙදින ප්‍රදානය කෙරිණ.මේ සඳහා මූල්‍යාධාර ලබාදෙන ලද්දේ ජාතික නිවාස සංවර්ධන අධිකාරියේ “සෙවණ”අරමුදල මගිනි.කඩුවෙල නියෝජ්‍ය නගරාධිපති බුද්ධික ජයවිලාල්, සීතාවක ප්‍රාදේශීය සභා මන්ත්‍රී චන්දන ලියනගේ, ජාතික නිවාස සංවර්ධන අධිකාරියේ නිලධාරීහු, ප්‍රතිලාභීහු ඇතුළු පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=n14070723</link>
    <topic>දාස මුදලාලි මියයයි</topic>
    <author/>
    <content>මෙරට සුප්‍රකට වෙළඳ ව්‍යාපාරිකයකු වූ කැලණිය, දළුගම දාස සමූහ ව්‍යාපාරයේ අධිපති එස්. ඩී. ගුණදාස මහතා ඊයේ (6) සවස අභාවප්‍රාප්ත විය.ගුණදාස මහතා ශ්‍රී ලංකාවේ සුපිරි වෙළඳ සල් නිර්මාතෘවරයා ය. ඒ මහතා ශ්‍රී. ල. නි. ප.යේ ආරම්භක සාමාජිකයෙකි. දූදරුවන් දස දෙනකුගේ පියකු වූ ගුණදාස මහතා මිය යනවිට 83වැනි වියේ පසුවිය.දේහය කොළඹ 05, ජාවත්ත පාරේ අංක 08 දරන නිවසේ තැන්පත් කර ඇති අතර අවසන් කටයුතු පසුව දැනුම්දෙන බව පවුලේ ඥාතීන් පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=r1407071</link>
    <topic>මුදල් ආරවුලකට කෙහෙවලු පටලාගෙන කතක් එතැනම මරුට</topic>
    <author>@ බළපිටිය සමූහ- දිළිප් නිශ්ශංක</author>
    <content>මුදල් ආරවුලක් සම්බන්ධයෙන් ඇති වූ පහරදීමකින් කාන්තාවක් මිය යෑමෙන් සැකපිට අත්අඩංගුවට ගත් සැකකාරියන් තිදෙනෙකු සමඟ සැකකරුවකු බළපිටිය වැඩබලන මහේස්ත්‍රාත් ඉසෙඩ් ඊ ලියාකාත් මහතා වෙත ඉදිරිපත් කිරිමෙන් පසුව මේ මස (15) දා දක්වා රක්ෂිත බන්ධනාගාරගත කිරීමට (06) නියෝග කළේය.මෙසේ රක්ෂිත බන්ධනාගාරගත කරන ලද්දේ බළපිටිය බ්‍රාහ්මණවත්ත පදිංචි මුනුගොඩ හේවගේ මධුෂාන්, මුතුමුණි රන්දිකා එරන්දි ද සිල්වා, මුතුමුණි අනූෂා, මුතුමුණි සුසිලා යන සැකකාරියන් සිවු දෙනාය.මෙමසැකකාරියන් පහර දීමෙන් ඉකුත් පස්වන දා මිය ගොස් ඇත්තේ බ්‍රාහ්මණවත්ත පදිංචි ඉඳුරුවගේ නන්දිකා (47) නැමැති සිවු දරු මවකි.‍මුදල් ආරවුලක් සම්බන්ධයෙන් කාන්තාවන් දෙදෙනකු අතර, ඇති වූ ගැටුමකදී පහර කෑමට ලක්වූ කාන්තාවකගේ දියණිය සහ පුතා සිදු කළ පහර දීමකින් මරණකාරිය රෝහල්ගත කිරීමේදී මියගිය බව පොලීසිය වැඩබලන මහේස්ත්‍රාත්වරයාට දන්වා සිටියේය.වැඩබලන මහේස්ත්‍රාත්වරයා මරණ පරීක්ෂණය සිදු කර මරණයට හේතුව ප්‍රකාශ කිරීම පසුවට කල් තැබීය. අහුන්ගල්ල පොලීසිය මරණ පරීක්ෂණයේදී සාක්කි මෙහෙයවීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=r1407072</link>
    <topic>වීහේනේගම වැව් අමුණට නව එළියක්...</topic>
    <author/>
    <content>යාපහුව මැතිවරණ කොට්ඨාසයේ මහව ප්‍රාදේශීය ලේකම් කොට්ඨාසයට අයත් වීහේනේගම වැව් අමුණු ප්‍රතිසංස්කරණය සඳහා රජය වැයකරන මුදල ලක්ෂ 20කි. මෙහි සමාරම්භක උත්සවය සංස්කෘතික හා කලා කටයුතු අමාත්‍ය ටී. බී. ඒකනායක මහතාගේ ප්‍රධානත්වයෙන් පැවති අතර අමාත්‍යවරයා උත්සව භූමියට පැමිණි අයුරුයි මේ. ඡායාරූපය - බොරැල්ල විශේෂ</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=r1407073</link>
    <topic>කරාපිටිය රෝහලේ ලොරියක ඖෂධ අස්සේ රථ වාහන කෑලි</topic>
    <author>රවිදු ලසිත දීයගහගේ අහංගම සමූහ</author>
    <content>ඖෂධ තොගයක් සමග නීති විරෝධී ලෙස වාහනයක දොරවල් දෙකක්ද ප්‍රවාහනය කරමින් තිබූ කරාපිටිය රෝහලට අයත් ලොරියක් අල්ලාගත් ගාල්ල පොලිසිය එහි රියදුරු සහසහායකයා අත්අඩංගුවට ගෙන ඇත.කරාපිටිය රෝහලට අයත් මෙම ලොරි රථය පසුගිය සිකුරාදා කොළඹ වෛද්‍ය සැපයුම් අංශයෙන් ඖෂධ තොගයක් පටවාගෙන කරාපිටිය රෝහල වෙත පැමිණ ඖෂධ තොගයබාමින් සිටිනවිට රෝහලේ නියෝජ්‍ය අධ්‍යක්ෂ වෛද්‍ය ජයන්පති සේනානායක මහතා සහ කරාපිටිය රෝහල් පොලිසිය ලොරිය පරික්ෂා කිරීමේදී ඖෂධ සමග වාහනයකදොරවල් දෙකක්ද තිබී ඇත.ඖෂධ සමග වෙනත් දේවල් ප්‍රවාහනය කිරීම තහනම් නිසා රියදුරු සහ සහායකයා එම අවස්ථාවේ අත්අඩංගුවට ගෙන තිබේ.කරාපිටිය රෝහලේ වාහන අලුත්වැඩියා කරන ගරාජයේ හිමිකරුවා කොළඹදී හමුවී වාහනයක දොරවල් දෙකක් ගාල්ලට ගෙන ගොස් දෙන ලෙස කළ ඉල්ලීම අනුව මෙම දොරවල්දෙක ප්‍රවාහනය කළ බව සැකකාර රියදුරු පොලිසියට ප්‍රකාශ කර ඇත.සැකකරුවන් දෙදෙනා ඊයේ (06) ගාල්ල මහේස්ත්‍රාත්වරයා වෙත ඉදිරිපත් කිරීමට නියමිතව තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=r1407074</link>
    <topic>රන් මාලය ගිල දැමූ සැකකරුට වස්තියක් කළත් මාලය තවම එළියට ඇවිත් නෑ</topic>
    <author>ගම්පොළ සමූහ</author>
    <content>කොටුව - පලෙයි අංක 4018 දුම්රියේ ගමන් ගත් තරුණියකගේ ගෙළ බැඳි රන් මාලය කඩාගෙන ගිල දැමූ සොරකුට කෑගල්ල රෝහල මඟින් වස්තියක් ලබාදී දින 02ක් බලා සිටියද ඊයේ (6) වන තුරුත් මාලය එළියට පැමිණ නැති බව දුම්රිය ආරක්ෂක අංශය සඳහන් කරයි.කොටුව - පලෙයි දුම්රියේ ජනේලයක් අයිනේ වාඩි වී ගිය තරුණියකගේ ගෙළ බැඳි මාලය පොල්ගහවෙල දුම්රියපළේදී සිකුරාදා රාත්‍රී 8ට පමණ සොරෙකු කඩාගෙන තිබේ.මෙය දුටු දුම්රිය නැවතුම්පළේ සිටි අයෙකු හා දුම්රිය ආරක්ෂක නිලධාරීන් දෙදෙනකු එම සොර‍ා පසු පස පන්නා තිබේ. මොහු දුම්රිය ස්ථානයෙන් නගරයට පැන එහි සෑම තැනම දිව‍ ගොස් පසුව පොදු වෙළෙඳපොළ දෙසට දුවද්දී අල්ලාගෙන ඇති අතර එම අවස්ථාවේ සොරා අත තිබූ මාලය ඔහු ගිල දමා තිබේ.පසුව සැකකරු පොල්ගහවෙල පොලිසියට භාරදුන් පසු මාලය ගිල දැමූ බව පිළිගැනීම නිසා එදිනම රෝහල වෙත බාර දී වස්ති කරවීමට ඖෂධ ලබා දී තිබේ.මේ අතර පොල්ගහවෙල දුම්රිය ස්ථානයෙන් ගම්පහ දුම්රියපළට දුරකථන ඇමතුමක් දී මාලය කැඩූ හොරා අල්ලාගෙන ඇති බවත් එය දුම්රියේ ගමන් ගත් තරුණියට දන්වන ලෙසත් දැනුම් දී තිබේ.ගම්පහ දුම්රිය ස්ථානයේ ශබ්ද විකාශන තුළින් දුම්රිය මඟීන්ට එය දන්වා තරුණිය සොයාගෙන ඇති අතර රාත්‍රී කාලය නිසා පසුදා ඇය පොල්ගහවෙල පොලිසිය වෙත පැමිණ මාලය නැති වූ බවට පැමිණිල්ලක් කර ඇත.අනතුරුව මාලය පිළිබඳව ඇය විමසා සිටිය ද සොරාගේ වස්තියේ පමාව නිසා මාලය ඇයගේ අතට ගැනීමට නොහැකි වී තිබේ. දුම්රිය ආරෂක්ෂක අධිකාරි සේනක ජයසේන , සහකාර දුම්රිය ආරක්ෂක අධිකාරි ගාමිණි දිසනායක මහත්වරු යොදා ඇති නව ආරක්ෂක වැඩපිළිවෙල අනුව පොල්ගහවෙල දුම්රිය ආරක්ෂක ඒකකයේ සැරයන් 90766 රත්නායක, ආරක්ෂක නිලධාරි 90890 තිලකරත්න නිලධාරීහු මෙම සොරා අල්ලා ගැනීමට සහය වී තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=r1407075</link>
    <topic>බෙන්තොට කෝටි 6 මැණික් කොල්ලයේ සැකකාර ත්‍රීරෝද රථ රියදුරන් රක්ෂිතයට</topic>
    <author>@දිලීප් නිශ්ශංක බළපිටිය සමූහ</author>
    <content>බෙන්තොට ප්‍රදේශයේ ඉකුත්දා සිදු වූ රුපියල් කෝටි හයේ මංකොල්ලයේදී වටිනා මැණික් තොගයක් කොල්ලකා පලාගිය ත්‍රීරෝද රථ රියදුරන් දෙදෙනෙකු ඇල්පිටිය කොට්ඨාශ බුද්ධි අංශය විසින් පෙරේදා (05) අත්අඩංගුවට ගෙන බළපිටිය වැඩබලන මහේස්ත්‍රාත් ඉසෙඩ් ඊ ලියාකාත් මහතා හමුවට (06) ඉදිරිපත් කිරීමෙන් පසුව (08) දා දක්වා රක්ෂිත බන්ධනාගාර ගත කිරීමට නියම කළේය.මෙලෙස රක්ෂිත බන්ධනාගාර ගත කරන ලද්දේ බෙන්තොට සිංහරූපාගම පදිංචි මීගමුව වෙල්ලාලගේ පියතිස්ස සහ බෙන්තොට පදිංචි කන්නන්ගර කෝරාලගේ චන්දන නානායක්කාර යන සැකකරුවන් දෙදෙනාය.සැකකරුවන් දස දෙනෙකුගෙන් යුත් කොල්ල කණ්ඩායමක් ඉකුත් මස (15) වනදා බෙන්තොට පොලීසිය අසල මැණික් හා ස්වර්ණාභරණ වෙළඳසැල බිඳ ස්වර්ණාභරණ කොල්ලකන අවස්ථාවේ මෙම සැකකරුවන් දෙදෙනා රුපියල් දෙලක්ෂ තිස්දහසක් වටිනා මැණික් තොගයක් කොල්ල කා පලාගොස් සිටියදී බුද්ධි අංශයට ලැබුණු තොරතුරකට මොවුන්ගේ නිවෙස් පරික්ෂා කිරීමේදි මැණික් තොගය සොයාගත් බව පොලීසිය අධිකරණයට දන්වා සිටියේය.දකුණු පළාත් ජ්‍යෙෂ්ඨ නියෝජ්‍ය පොලිස්පති චන්දන වික්‍රමරත්න මහතාගේ උපදෙස් මත ඇල්පිටිය ජ්‍යෙෂ්ඨ පොලිස් අධිකාරී අතුල වීරසිංහ මහතගේ අධීක්ෂණයෙන් ඇල්පිටිය කොට්ඨාශ බුද්ධි අංශයේ පොලිස් පරීක්ෂක විජිත් ජයන්ත මහතා ඇතුළු නිලධාරීහූ සැකකරුවන් දෙදෙනා අත්අඩංගුවට ගෙන අධිකරණයට ඉදිරිපත් කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=r1407076</link>
    <topic>ජලජීවි වගා සංවර්ධන සංවිධානයේ සංවත්සරය...</topic>
    <author/>
    <content>පසුබෑමකට ලක්ව තිබු ඉස්සන් කර්මාන්තය යළි නගාසිටුවීමට ඉස්සන් වගාවේ නිරත සියලු පාර්ශ්වකරුවන් ඒකරාශී කොට සවිබල ගැන්වීම සදහා 2004 වර්ෂයේ දී ආරම්භ කරන ලද ශ්‍රී ලංකා ජලජීවි වගා සංවර්ධන සංවිධානය කළ මෙහෙවර අතිමහත්ය.එම සංවිධානයේ දසවන සංවත්සර උළෙල හලාවත අනන්තය හෝටලයේ දී පැවැත්විණි. එම අවස්ථාවට සහභාගි වූ වයඹ පළාත් කෘෂිකර්ම, ධීවර, සත්ත්ව නිෂ්පාදන හා සංවර්ධන සුළු වාරිමාර්ග හා සංවර්ධන ඇමැති සනත් නිශාන්ත පෙරේරා මහතා මත්ස්‍යයකුගේ ආකෘතියකින් යුත් කේක් නිර්මාණය කැපූ අයුරු සහ ශ්‍රී ලංකා ජලජීවි වගා සංවර්ධන සංවිධානයේ සභාපති කේ. අජිත් චන්දන පෙරේරා මහතා සංවිධානයේ ආරම්භක සභාපති ආර්. පී. සමරසිංහ මහතාට කේක් කෑල්ලක් කවන අයුරු.ඡායාරූප - මිහිර විජේසේකර - මාරවිල සමූහ</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=r1407077</link>
    <topic>නුවරඑළිය බස් අනතුරින් 5කට තුවාලයි</topic>
    <author>@ හැටන් සමුහ - චන්දන ජයවීර</author>
    <content>ලංගම බස්රථයක් අනතුරට පත්වීමෙන් මගීන් 17ක් තුවාල ලබා දික්ඔය මුලික රෝහලට ඇතුලත් කර තිබේ.එම අනතුර හැටන් - නුවරඑළිය ප්‍රධාන මාර්ගයේ කුඩාඔය ප්‍රදේශයේදි සිදුවිය. එම අවස්ථාවේ බස් රථයේ ගමන් කරමින් සිටි කාන්තාවන් 08 ,පිරිමි 09 ක් තුවාල ලබා දික්ඔය රජයේ මුලික රෝහලට ඇතුළත් කරන ලදි.ඔවුන් ඩයගම ,තලවාකැලේ ,කොටගල ප්‍රදේශවල පදිංචි කරුවන්ය.තුවාල සිදුවු එක් කාන්තාවකගේ තත්ත්වය තරමක් බරපතළයමෙසේ අනතුරට පත්වුයේ ලංකා ගමනා ගමන මණ්ඩලයට අයත් හැටන් ඩිපෝවේ බස්රථයකි.එම බස් රථය ඩයගම සිට - තලවාකැලේ හරහා හැටන් දක්වා ධාවනය වෙමින් තිබියදි අනතුරට පත්විය .එම අනතුර 05 දා පෙ.ව 7.45 ට පමණ සිදුවී තිබේ.බස් රථය මාර්ගයේ ලිස්සා ගොස් පාරෙන් ඉවතට පැන පස් කන්දක ගැටිමෙන් අනතුර සිදුවි ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=s1407071</link>
    <topic>ශ්‍රී ලංකා පිලේ දුර්වල පන්දු රැකීම ඉදිරියේ පළමු තරගයෙන් ද.අප්‍රිකාවට පහසු ජයක්</topic>
    <author>ප්‍රින්ස් ගුණසේකර</author>
    <content>සංචාරක දකුණු අප්‍රිකාව හා ශ්‍රී ලංකාව අතර පැවැති පළමු එක්දින තරගයේදී දකුණු අප්‍රිකාවට ලකුණු 75ක පහසු ජයක් හිමි විය.කොළඹ ආර්.ප්‍රේමදාස පිටියේ ඊයේ පැවැති මේ දිවා තරගයේ කාසියේ වාසිය දිනා මුලින් පන්දුවට පහර දුන් දකුණු අප්‍රිකානු පිල ඕවර් 50කදී කඩුලු 5ක් දැවී ලකුණු 304ක් ලබාගත් අතර ශ්‍රී ලංකා සියලු පිතිකරුවෝ සියලු දෙනා ඕවර් 40.3කදී ලකුණු 229කට දැවී ගියහ.දකුණු අප්‍රිකාව මෙයට වසරකට පෙර ශ්‍රී ලංකාවට පැමිණි අවස්ථාවේ එකම එක්දින තරගයකදී හෝ ලකුණු 250 සීමාව පසුකිරීමට සමත් නොවුණද මෙවර තරගාවලියේ ආරම්භයේදීම විශාල ලකුණු ප්‍රමාණයකට ගොස් මුල්ම තරගයේ ජයග්‍රහණයට පිවිසීම කැපී පෙනුණී.එයට ප්‍රධාන දායකත්වයක් සැපයූ ආරම්භක පිතිකරු හෂීම් අම්ලා තම එක්දින ක්‍රිකට් දිවියෙහි 13වැනි ශතකය රැස්කරමින් හා ඩිවිලියර්ස් 37වැනි එක්දින අර්ධ ශතකය වාර්තා කරමින් දකුණු අප්‍රිකානු පිලට ජීවයක් ගෙන දුන්හ.මේ දෙදෙනා තුන්වැනි කඩුල්ලට ලකුණු 151ක සම්බන්ධතාවක් ගොඩනැගූවේ ශ්‍රී ලංකා පිලේ පන්දු රැකීමේ දුර්වලතා මැදවීම විශේෂත්වයකි.ඩිවිලියර්ස් මෙන්ඩිස්ගේ පන්දුවකට ලකුණු 17දී මිඩ් ඕෆ් හී සිටි මැතිව්ස් අතට දුන් උඩ පන්දුවක්ද, අම්ලා ලකුණු 49දී මෙන්ඩිස්ගේ පන්දුවකටම ලෝන්ග් ඕන්හී සිට දිව ආ අතිරේක ක්‍රීඩක තිසර පෙරේරාට දුන් උඩ පන්දුවක්ද අතහැරීම දකුණු අප්‍රිකාවට වාසනාව ගෙනදීමක් විය.අම්ලා ලකුණු 109ක් ලබා සිටියදී මෙන්ඩිස්ගේ පන්දුවකට කඩුල්ල මුවා කිරීමේ වරදට හසුව දැවී ගියේ පන්දු 130කට මුහුණදී හයේ පහරක් හා හතරේ පහර 8ක්ද සමගිනි. ජයග්‍රහණය හඹා යෑමේදී පලපුරුදු පිතිකරු කුමාර් සංගක්කාර පිටිය වර්ණවත් කරමින් ලකුණු 88ක් ලැබීම ආකර්ශනීය වුවද ඔහුගේ දැවී යාමත් සමග තවත් කඩුලු තුනක් තිබියදී, ක්‍රීඩාගාරවල සිටි ප්‍රේක්ෂකයෝ බලාපොරොත්තු අතහැර නිවෙස් බලා ගමන් අරඹණු දක්නට ලැබුණි.පසුපෙළ පිතිකරුවන් ලකුණු අතරට නොපැමිණීමෙන් ශ්‍රී ලංකා බලාපොරොත්තු බිඳ වැටුණි. සංගක්කාර 86වැනි එක්දින අර්ධ ශතකය වාර්තා කළ අතර තිරිමාන්න හා සංගක්කාර 6වැනි කඩුල්ලට ලකුණු 52ක සම්බන්ධතාවක් ගොඩනගමින් සිටියදී තිරිමාන්න දවා ගැනීමෙන් පසු තරගයේ වාසිය දකුණු අප්‍රිකාව පැත්තට යොමු විය.ආරම්භක පිතිකරු යුගලය වූ කුසල් ජනිත් හා ටී.එම්.ඩිල්ෂාන් තම යුතුකම් ඉටු කිරීමද අමතක කළ නොහැක. කුසල් ජනිත් පන්දු 33කදී හතරේ 6ක් සමග ලකුණු 34ක්ද, ඩිල්ෂාන් පන්දු 46කදී හතරේ 5ක් සමග ලකුණු 40ක්ද ලැබූහ.මහේල ජයවර්ධනට සුපුරුදු දස්කම් දැක්වීමට නොහැකිව ලකුණු 10කට දැවී ගියේ ඉම්රාන් තාහීර්ගේ පන්දුවකට කඩුලු රකින ක්‍රීඩක කොක් අතට උඩ පන්දුවක්දීමෙනි.අශාන් ප්‍රියංජන ලකුණු 5ක් ලබා සිටියදී දුර්වල පහරකින් පහසු උඩපන්දුවක් කලීස් අතට දී ක්‍රීඩාගාරයට ගිය අතර නායක මැතිව්ස් ලකුණු 13කට හා තිරිමාන්න ලකුණු 15කට දවා ගැනීමට මොර්කල් හා මැක්ලර්න් සමත්වූහ. අවසන් කඩුලු තුනම ලකුණු 6ක් තුල දවාගත් දකුණු අප්‍රිකානුවෝ ප්‍රීතිය සැමරූහ.දකුණු අප්‍රිකානු ඉනිමේදී ඩිවිලියර්ස්ගේ කඩුල්ලත් මෙන්ඩිස්ගේ අණසකට යටත්වූ අතර කුලසේකර අතට උඩපන්දුවක්දී දැවීයද්දී ලකුණු 75ක් ලබා සිටියේය. ඔහු පන්දු 70කදී හයේ පහරක් හා හතරේ පහර 5ක් එල්ල කළේය.එක්දින තරග 325කට ක්‍රීඩා කර ඇති ජැක් කලීස් මුහුණදුන් දෙවැනි පන්දුවේදී ලකුණු නොලබා කඩුල්ල මුවා කිරීමේ වරදට හසු කරගැනීමට මෙන්ඩිස් සමත්වීම ශ්‍රී ලංකාවට සැනසීමක් විය.දකුණු අප්‍රිකානු ඉනිම අවසන් කරද්දී මිලර් හා මැක්ලර්න් වේගවත් ලකුණු 55ක සම්බන්ධතාවක් ගොඩ නැගීමට සමත්වූහ. මිලර් පන්දු 21කදී නොදැවී ලකුණු 36ක් හා මැක්ලර්න් පන්දු 18කදී නොදැවී ලකුණු 22ක් ලබා ගැනීමට සමත් වූහ. අජන්ත මෙන්ඩිස් ලකුණු 61කට කඩුලු 3ක් බිද හෙලීය.දෙරට අතර දෙවැනි එක්දින තරගය ලබන 9දා පල්ලේකැලේ ජාත්‍යන්තර ක්‍රීඩා පිටියේදී දිවා රාත්‍රී තරගයක් ලෙස පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=s1407072</link>
    <topic>ග්ලැඩියේටර්ස්-ටයිපූන්ස් කණ්ඩායම් සමස්ත ශූරතාව සමසේ බෙදා ගනිති</topic>
    <author>ප්‍රියාන් ද සිල්වා බෙලිඅත්තේ සිට...</author>
    <content>නෝර්ත් සෙන්ට්‍රල් ටයිපූන්ස් කණ්ඩායමට එරෙහිව ලකුණු 22-15ක විශිෂ්ට ජයක් වාර්තා කළ නෝදර්න් ග්ලැඩියේටර්ස් කණ්ඩායම ඊයේ බෙලිඅත්ත ඩී.ඒ.රාජපක්ෂ ක්‍රීඩාංගණයේ නිමාව දුටු කාල්ටන් සෙවන්ස් ‍දේශීය රගර් තරගාවලියේ දෙවැනි අදියරේ ශූරතාව දිනා ගැනිමට සමත්විය.අදියර 2දීම ප්‍රසාද ලකුණු අනුව කණ්ඩායම් දෙක සමස්ත තරගාවලියේ සම ශූරයන් බවට පත්වූහ. කුරුණෑගල පැවති ශූරතාව ටයිපූන්ස් පිල දිනාගත් අතර එහි අනුශූරතාව ග්ලැඩියේටර්ස් පිලට හිමිවිය.කුසලානය සඳහා වන අවසන් පූර්ව තරග වටයේ දී නෝර්ත් වෙස්ටර්න් බ්ලැක්ස් කණ්ඩායමට එරෙහිව ලකුණු 21-15ක ජයක් වාර්තා කිරීමට ග්ලැඩියේටර්ස් පිල සමත්වූ අතර නෝර්ත් සෙන්ට්‍රල් ටයිපූන්ස් පිල හමුවේ ලකුණු 19-17කින් පරාජයට පත්වූයේ සෙන්ට්‍රල් කිංග්ස් කණ්ඩායමය.ඊයේ උදෑසන පැවති අර්ධ අවසන් පූර්ව වටයේ තරගවලදී නෝර්ත් සෙන්ට්‍රල් ටයිපුන්ස් පිල ලකුණු 19-14කින් ජැප්නා චැලෙන්ජර්ස් කණ්ඩායම පත්කරමින් කුසලාන වටයේ අවසන් පූර්ව තරගයට එක්වූ අතර අපරාජිත නොදර්න් ග්ලැඩියේටර්ස් කණ්ඩායම ලකුණු 28-0කින් වෙස්ටර්න් වොරියර්ස් කණ්ඩායම පරාජය කරමින් අවසන් පූර්ව තරගවටයට සුදුසුකම් ලැබු‍වේය. සෙන්ට්‍රල් කිංස් පිල අවසන් පූර්ව වටයට එක්වූයේ ලකුණු 31-19ක් ලෙස සදර්න් ශාර්ක්ස් කණ්ඩායම පරාජය කරමිනි. නෝර්ත් වෙස්ටර්න් බ්ලැක්ස් ලකුණු 12-10 ක් ලෙස ඌව වයිපර්ස් කණ්ඩායම පරදවමින් අවසන් පූර්ව වටයට සුදුසුකම් ලබා ගත්තේය.පෙරේදා පැවැති මූලික වටයේ තරගවල දී තරග තුනක් ජයගත් ටයිපූන්ස් පිල 'ඒ' කාණ්ඩයේ පෙරමුණ ගත් අතර 'බී' කාණ්ඩයේ පළමුතැන හිමිවූයේ සහභාගි වූ තරග 4ම ජයගත් නෝදර්න් ග්ලැඩියේටර්ස් කණ්ඩායමටය. සෙන්ට්‍රල් කිංග්ස් 'ඒ' කාණ්ඩයේ දෙවැනි ස්ථානයත්, වෙස්ටර්න් වොරියර්ස් තුන්වැනි ස්ථානයත් අත්කර ගත්තේය. සදර්න් ෂාක්ස් 'බී' කාණ්ඩයේ දෙවැනි තැනට පත්වූ අතර නෝර්ත් වෙස්ටර්න් බ්ලැක්ස් පිල තුන්වැනි ස්ථානය හිමිකර ගත්තේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=s1407073</link>
    <topic>විද්‍යා විදුහල 39-17කින් පරදවා ඉසිපතනය අවසන් තරගයට</topic>
    <author>ෆවුස් මොහොමඩ්</author>
    <content>විද්‍යා විදුහල් පිලට එරෙහිව ලකුණු 39-17ක විශිෂ්ට ජයක් වාර්තා කළ ඉසිපතන විදුහල් කණ්ඩායම අන්තර් පාසල් අවුරුදු 20න් පහළ ජනාධිපති කුසලාන මයිලෝ පිළිමලුන් පිටුදැකීමේ රගර් තරගාවලියේ අවසන් මහා තරගයට ඊයේ සුදුසුකම් ලබා ගත්තේය. රාජකීය විදුහල් ක්‍රීඩා සංකීර්ණයේ ඊයේ පස්වරුවේ පැවැති මේ තරගයේ පළමු භාගයේ ලකුණු 17-14ක් ලෙස පෙරමුණ ගැනීමට විද්‍යා විදුහල් පිල සමත්වූවද දෙවැනි භාගයේ දැඩි ආක්‍රමණශීලී තරග රටාවක නිරතවූ ඉසිපතන විදුහල් ක්‍රීඩකයෝ පහසු ජයක් වාර්තා කළහ.ඉසිපතන විදුහල් පිල ලැබූ ලකුණු සංඛ්‍යාවට ගෝල් 3ක් , උත්සාහක දිනුම් 3ක් සහ දඬුවම් පහරක් එක්වූ අතර විද්‍යා විදුහල් පිල ගෝල් 2ක් සහ දඩුවම් පහරක් වාර්තා කළේය. ඉසිපතනය වෙනුවෙන් ඕමල්ක ගුණරත්න උත්සාහක දිනුම් ත්‍රිත්වයක් වාර්තා කිරීම කැපී පෙනුණි.ත්‍රිත්ව විදුහල සහ රාජකීය විදුහල් පිල දෙවැනි අවසන් පූර්ව තරගයට අද (7) පස්වරු තරග වැදීමට නියමිතය.නෙස්ලේ ලංකා සමාගමේ අනුග්‍රහයෙන් හා ශ්‍රී ලංකා පාසල් රගර් සංගමයේ මෙහෙයවීමෙන් පැවැත්වෙන මේ තරගාවලියේ අවසන් මහා තරගය ලබන 13 වැනිදා පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=s1407074</link>
    <topic>රෝයි සිල්වාගෙන් අයර්ලන්තයේ දී පන්දු 91කදී ලකුණු 295ක වාර්තාවක්</topic>
    <author>ප්‍රින්ස් ගුණසේකර</author>
    <content>ශ්‍රී ලාංකික පිතිකරු රෝයි සිල්වා අයර්ලන්තයේ ක්‍රීඩා සමාජ තරගයක දී පුදුම සහගත පිතිකරණයකින් නොදැවී ලකුණු 295ක් රැස් කොට වාර්තාවක් බිහිකරයි.පන්දු 91 කදී හතරේ පහර 11ක් හා හයේ පහර34ක් එල්ල කළ රෝයි සිල්වා එක් ඕවරයක දී හයේ පහර හයක් ද එල්ල කිරීමට සමත්විය.අයර්ලන්ත අල්ස්ටර් කුසලාන තරගාවලියේ ග්ලෙන්ඩර්මොට් ක්‍රීඩා සමාජයට ක්‍රීඩා කරන රෝයි සිල්වා වසර 76කට පසු ඉනිමක දී වැඩිම ලකුණු සංඛ්‍යාවක් වාර්තා කළ පිතිකරු ලෙස ඉතිහාසයට එක්විය. මෙයට පෙර අයර්ලන්තයේ ඊ.ඩී.ආර්.ෂියර් ඉනිමකදී ලකුණු 233ක් වාර්තා කර තිබිණි.රෝයි සිල්වාගේ මේ ඉනිමේ දී වේගවත් ශතකය (පන්දු 27කදී) ඉනිමකදී වැඩිම හයේ පහර (34) හා ඕවරයක දී රැස් කළ වැඩිම ලකුණු (36ක්) වාර්තාවීම ද විශේෂත්වයකි. ඔහුගේ ඉනිමේ සාමාන්‍ය ඕවරයකට ලකුණු 11.55ක් විය.34 හැවිරිදි රෝයි ද සිල්වා පසුගිය වසර වනතුරුම කොළඹ සී.සී.සී.පිලට ක්‍රීඩා කළ අතර දැන් අයර්ලන්තයේ වෘත්තීය ක්‍රිකට් ක්‍රීඩකයෙකි. ඔහු කොළඹ නාලන්දා විදුහලේ දීප්තිමත් ක්‍රීඩකයකු ද වූවේය.'මා පළමු පෙළ තරගවලට වසර 13ක් ක්‍රීඩාකොට තිබෙනවා. මා ආක්‍රමණශීලී පිතිකරුවෙක්. පිටිය මැදට පැමිණි පසු පන්දු රකින්නන් මායිම් කරන්නේ නෑ. මට අවශ්‍ය යෝධ ප්‍රහාරවලින් ලකුණු රැස් කර කණ්ඩායමට ජය ගෙන දෙන්න.' යැයි රෝයි සිල්වා වාර්තාව බිහි කිරීමෙන් අනතුරුව මාධ්‍යයට පැවැසීය.රෝයි සිල්වාගේ මේ දස්කම සමග ග්ලෙන්ඩර්මොට් පිල කඩුලු 4ක් දැවී ලකුණු 462ක් වාර්තා කිරීමට සමත්විය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=s1407075</link>
    <topic>ස්වාධීන රූපවාහිනී සය සාමාජික ක්‍රිකට් ජය වසන්තම් ටී.වී. කාන්තා අංශයට</topic>
    <author>ඡායාරූපය – රුසෙයික් ෆාරුක්</author>
    <content>ස්වාධීන රූපවාහිනී මාධ්‍ය ජාලය සංවිධානය කළ සය සාමාජික ක්‍රිකට් තරගාවලිය පසුගියදා බත්තරමුල්ල බුද්ධදාස ක්‍රීඩාංගණයේ දී පැවැත්විණි. එහිදී තරගයේ ජය ලැබූ වසන්තම් ටී.වී. කාන්තා අංශ කණ්ඩායමට ස්වාධීන රූපවාහිනී මාධ්‍ය ජාලයේ අධ්‍යක්ෂ හාෂීම් ඔමාර් මහතා කුසලානය පිරි නමමින්.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=f1407071</link>
    <topic>සයුරු තෙරක දැයට කිරුළ පවත්වන්නේ ප්‍රථම වතාවට</topic>
    <author/>
    <content>ශතවර්ෂයකට අමතක නොවන සම්පත්, දැයට කිරුළින් මාතර ජනතාවට ලබාදීම ජනපතිඳුන්ගේ අරමුණ බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම ප්‍රකාශ කරයි.වසර 2015 දැයට කිරුළ ජාතික සංවර්ධන ප්‍රදර්ශනය පැවැත්වීම හේතුකොට ගෙන දකුණු ලක සිදුවන සංවර්ධනය, වර්තමාන සමාජ දේශපාලන ප්‍රවණතා පිළිබඳව ඇමැති ඩලස් අලහප්පෙරුම සමඟ සිදුකළ සාකච්ඡාවකි මේ.ඉතාම සන්තෝෂයි. දකුණුලක ගාල්ල, මාතර, හම්බන්තොටත්, සබරගමුවේ රුවන්පුරයත් මෙවර දැයට කිරුළින් සංවර්ධනය වෙනවා.ජනාධිපති මහින්ද රාජපක්ෂ මැතිතුමා ඉතාම පැහැදිලි, බොහෝම අධිෂ්ඨානශීලීව අපේ මාතර පුරවරය ගොඩනඟන බව මහින්ද චින්තනය තුළ සඳහන් කළා. මහින්ද චින්තන වැඩපිළිවෙළ ලියූ ඓතිහාසික ලියැවිල්ලේ 17වැනි පිටුවේ ඒ ගැන ලියා තිබෙනවා. මේ එදා ලියූ දේ සැබෑවක් කරවන මොහොතයි. ඒ නිසා අපි අතිගරු ජනාධිපතිතුමාට අපගේ ගෞරවණීය ස්තුතිය පුද කරන්න කැමැතියි. මේ අවස්ථා අපට ලැබීම ඉතාම සතුටුදායක තත්ත්වයක් බව කිව යුතුයි.දැයට කිරුළ ප්‍රදර්ශනය අපිට ලැබුණාම මාතර දිස්ත්‍රික්කයේ දේශපාලන අධිකාරියේ අපි සියලුදෙනාම, රාජ්‍ය අංශ නිලධාරීන් සෑම දෙනාම එක සාකච්ඡා මේසයකට ඇවිත් දැයට කිරුළ ප්‍රදර්ශන කමිටු ගරු සභාපති, සහෝදර අමාත්‍ය රංජිත් සියඹලාපිටිය මහතාගේ ප්‍රධානත්වයෙන් ප්‍රදර්ශනය තැබිය යුතු ස්ථානය තෝරා ගැනීමේ ක්‍රියාදාමයක් දියත් කළා. එදා අපි මාතර ප්‍රධාන ස්ථාන 12ක් ගැන ආ යෝජනාවක් එකින් එක නිරීක්ෂණය කළා. මාතර රුහුණු විශ්වවිද්‍යාල භූමියේ මෙය තැබීමට කළ යෝජනාව ඉන් ප්‍රධානයි. නමුත් ඒ පිළිබඳව ගැටලු මතුවුණා. පිරිසක් එය එපා කිව්වා. තව පිරිසක් එය ඕනෑ කිව්වා.මේ නිසා, අපිට දෙවැනි යෝජනාවට යන්න වුණා.ඒ අනුව කඹුරුගමුව, ලැබීම, කොටවිලවත්ත මේ සඳහා තෝරා ගත්තා. ඒ අතරතුරේ මාතර, වැල්ලමඩම ප්‍රදේශවාසී මහජනතාව අතිගරු ජනාධිපතිතුමාගෙන් ඉල්ලා සිටියා, වැල්ලමඩම පිහිටි මහින්ද රාජපක්ෂ විද්‍යාල භූමියේත් ප්‍රදර්ශනය පවත්වන්න කියලා. අතිගරු ජනාධිපතිතුමා ජනතා හඬට කන්දෙන සංවේදී නායකයෙක් නිසා, එතුමා කුමනාකාර අභි‍යෝග ආවත් වැල්ලමඩම පාසල පාදක කරගෙන මේ ප්‍රදර්ශනයේ කොටසක් හෝ එහි තබන්න කිව්වා. ඒ අනුවයි මෙවර ස්ථාන දෙකක ප්‍රදර්ශනය පැවැත් වෙන්නේ.කිසිසේත්ම එසේ වෙන්නේ නැහැ. එය ඔවුන්ට නැවුම් අත්දැකීමක්. සුන්දර අත්දැකීමක් වෙයි. මේ ප්‍රදර්ශනය පැවැත්වූ අවස්ථා අටේදීම ස්වාභාවික සයුරක්, වෙරළ බිමක් ප්‍රදර්ශකයන්ට ලැබී නැහැ. මෙවර ස්වාභාවික සයුර, කළපුවක් ලැබී ඇති නිසා විශේෂයෙන් නාවික ක්ෂේත්‍රයේ අය ජනතාව අමන්දානන්දයට පත් කරවන ඉදිරිපත් කිරීම් සිදු කරයි කියා අපිට ලොකු විශ්වාසයක් තිබෙනවා.ඔව්! මේ අභියෝගයේ තරම අතිමහත්. ඒවා ජයගැනීම අතිගරු ජනාධිපතිඳුන්ගේ ශ්‍රේෂ්ඨ ලක්ෂණයයි. එතුමා ආරක්ෂක, නාගරික සංවර්ධන අමාත්‍යාංශයේ ලේකම්තුමා ගෝඨාභය රාජපක්ෂ මහතා මේ ස්ථානයන්ට එව්වා. හොඳම දේ ඉටු කරන්න උපදෙස් දුන්නා. ඒ අනුව ලේකම්තුමා අපිත් සමඟ මෙහි පැමිණ ඉතා පුළුල් වැඩපිළිවෙළක් සකස් කළා. එය අපිට විශාල ශක්තියක්.ආරක්ෂක ලේකම්තුමා, මේ සාගර හා කළපුව ප්‍රදේශය දුටු ගමන්ම කිව්වේ, හරි ෂෝක් තැනක් මෙවර ප්‍රදර්ශකයන්ට ලැබී තිබෙනවා. අපි ඉන් උපරිමයෙන් ජනතාවට සේවය කරමු. මුලින්ම මේ සියලු බිම “හරිත සංකල්පය” මත දියුණු කරන්න සැලැසුමක් හදන්න උපදෙස් දුන්නා. ඒ අනුව මහින්ද රාජපක්ෂ විදුහල අයත් අක්කර 24 ක භූමියේත්, කොටවිලවත්ත අක්කර 144ක නව නගර සංවර්ධන භූමියේත් හරිත සංකල්පය මුල් වූ මුළුමනින්ම පරිසර හිතකාමී දැයට කිරුළ ප්‍රදර්ශනයක් පැවැත් වෙනවා.අපේ දිස්ත්‍රික්කයේ ජනතාවට ශතවර්ෂයකට අමතක නොවන සම්පත්ගෙන ඒම මෙයින් සිදුවෙනවා. අපි සුනාමි ව්‍යවසනය අවස්ථාවේ බිඳ වැටුණා. නමුත් නැවත මාතර නගරය නිර්මාණය වුණා. ඒ වුණත් ඉතාම සුවපහසු අලංකාර ඉඩකඩ සහිත නව නගර නිර්මාණ සැලැස්මක් එදා නාගරික සංවර්ධන අධිකාරිය සකස් කළා. ඒ සංවර්ධන සැලැස්ම වඩාත් විධිමත් හා අංග සම්පූර්ණ කොට මෙවර දැයට කිරුළ යටතේ ක්‍රියාවට නංවනවා. මාතර නගරයේ පවතින දැඩි රථවාහන හා මඟී තදබදයට මින් විසඳුම් ලැබෙනවා. දැනටමත් මාතර නගරයේ රජයේ කාර්යාල විසිගණනකට වඩා පෞද්ගලික ස්ථානවල කුලී පදනම මත පවත්වාගෙන යනවා. ඒනිසා ඒ සියලුම රජයේ කාර්යාල සඳහා කොටවිලවත්ත ප්‍රද්ශයේ දැවැන්ත පරිපාලන සේවා සංකීර්ණයක් ඉදිකරනවා. ක්‍රීඩාංගණයක් ඉදිකරනවා. කොටවිලවත්ත රෝහලේ, දැවැන්ත සංවර්ධනයක් සිදු කරනවා. සෑම අංශයකම දියුණුවක් ඉතා ඉක්මනින් සිදු කරනවා. මේවා ජනතාවට ඇඟට දැනෙන දේවල් බවට පත්වෙනවා.කොතරම් අභියෝගකාරී වුවත් අපි ඒ දේ ඉටු කරනවා. ජනතාවට ඒ අවශ්‍ය පහසුකම් ලබා දෙනවා. අපේ රංජිත් සියඹලාපිටිය සහෝදර අමාත්‍යතුමා ඒ වැඩපිළිවෙළ සාර්ථක කර ගන්න කටයුතු කළ හැකි අත්දැකීම් බහුල කෙනෙක්. ඒ වාගේම මාතර දේශපාලන අධිකාරියේ අපිත්, ජනාධිපති ලේකම්තුමාගේ ඉදලා සියලු අමාත්‍යාංශවල ලේකම්වරු පළාත් ප්‍රධාන ලේකම්තුමිය සිට සියලු අංශවල රාජ්‍ය නිලධාරීනුත් මහජනතාවත් මීට පූර්ණව සහයෝගය ලබාදෙනවා. සමගිව, සහයෝගය ලබාදීම තුළ අභියෝග ජය ගැනීම අපහසු නැහැ.අපි ඉතා සංවිධානාත්මකව, ශක්තිමත්ව ඒ සඳහා ප්‍රවේශය ලබා ගන්නවා. අපි තාරුණ්‍යයට හෙටක් සංවිධානයේ සභාපති, හම්බන්තොට දිස්ත්‍රික් පාර්ලිමේන්තු මන්ත්‍රී නීතිඥ නාමල් රාජපක්ෂ මහතා, සහෝදර අමාත්‍යවරු, දේශපාලන අධිකාරිය ප්‍රධානව ඒ කටයුතු 9 වැනිදා ආරම්භ කරනවා. අපි අතීත අත්දැකීම් ඇති පලපුරුදු පිරිස්වල සහාය මීට ලබා ගන්නවා. සෑම අමාත්‍යාංශයකින්ම, දෙපාර්තමේන්තුවකින්ම වේගවත්, කඩිනම්, විධිමත්වූ වැඩපිළිවෙළක් ක්‍රියාත්මක කරන්න කියා ඉල්ලා සිටිනවා.ඔව්! අනිවාර්යෙන්ම මේ සඳහා දියුණු නවීන මාර්ගයක් සකස් කළ යුතුයි. අපි ඒ අනුව මේ බිම් දෙක යා කෙරෙන කෙටිම මාර්ගය තෝරාගෙන අවසන්. එය මංතීරු හතරක් පළලට කාපට් කොට සකස් කරනවා. ජනතා සහාය උපරිමයෙන් ලබාගෙන මේ කටයුතු අපිට සිදු කරගන්නට පුළුවන්කම ලැබෙනවා. මාධ්‍යයෙන් අපි මේ මොහොතේ එක් ඉල්ලීමක් කරන්න කැමැතියි.අපි ඉතා වේගවත්, කඩිනම් ගමනක් යා යුතුව තිබෙනවා. එහිදී ඉතා ප්‍රවේශමෙන් හා සැලසුම් සහගතව කටයුතු කළ යුතු වෙනවා. ඒ නිසා මේ දැයට කිරුළ ප්‍රදර්ශනයට සමගාමීව සිදුවන සංවර්ධන කාර්යයේදී එහි යහපත් දේ දකින්න. ජනතාවට සත්‍ය අවබෝධ කරලීමට මගේ සහෝදර වෘත්තීය සගයන් ලෙස උදව්කරන්න කියන ඉල්ලීම කරන්න කැමැතියි.ඇයි ? නැත්තේ. මෙවරත් ඒ දේ පෙරටත්වඩා ශක්තිමත්ව ක්‍රියාත්මක කරනවා. ඒ කාර්ය ආර්ථික සංවර්ධන ඇමැති බැසිල් රාජපක්ෂ මහතාගේ මඟපෙන්වීම හා උපදෙස් මත මාතර විතරක් නොවෙයි දකුණු ලකටත්, තවත් දිස්ත්‍රික්ක කිහිපයකත් මෙවර ක්‍රියාත්මක කරනවා. බැසිල් රාජපක්ෂ ඇමැතිතුමා ඒ ගැන මාතර දිස්ත්‍රික්කයේ සෑම මැතිවරණ කොට්ඨාසයකටම පැමිණ සියලු පාර්ශ්වයන් දැනුවත් කිරීම ජූලි 17 වැනිදා සිට ආරම්භ කරනවා.ඔව්!අපි මේ දිනවල ඒ වැඩපිලිවෙළ සෑම මැතිවරණ කොට්ඨාසයකින්ම ආරම්භ කර තිබෙනවා. අපිට අතිගරු ජනාධිපතිතුමාගේ නායකත්වය උපදෙස් මත මේ දේ ඉතා සාර්ථකව කරන්න පුළුන්කම ලැබිලා තිබෙනවා.අපේ පක්ෂයේ අභ්‍යන්තර ප්‍රජාතන්ත්‍රවාදය ශක්තිමත් කිරීමට වඩාත් ධනාත්මක ප්‍රවේශයක් ලබා ගැනීමට ඉන් හැකියාව ලැබුණා. මේ වැඩමුළුව අතිගරු ජනාධිපතිතුමාගේ සංකල්පයකට අනුවයි පැවැත්තුවේ. මේවාගේ කටයුතු සිදු කිරීම ඉතා හොඳ දෙයක් ලෙස දකිනවා. ජනතාවට ඉටුකරන සේවය, ප්‍රශ්න, අඩුපාඩු සකස්කර ගන්න ඇති ඉඩකඩ ගැන මෙහිදී කතිකාවුණා. ඉතා වැදගත් අවස්ථාවක් ලෙස මෙය දකිනවා.ශ්‍රී ලංකාවේ ඉතිහාසයේ දැවැන්තම සංවර්ධන යුගයක් උදාකළ ආණ්ඩුවයි මේ තිබෙන්නේ. ජාතික ආරක්ෂාව සහතික කළා. රට එක්සේසත් කළ රාජය නායකයෙක් යටතේයි රට අද තිබෙන්නේ. රට, ජාතිය දිවිහිමියෙන් සුරකින්නට කටයුතු කරන නායකයෙක් ඇති ආණ්ඩුවක් වන අපි මේ රටේ ජනතාවගේ විශ්වාසය ගොඩනඟා ගත්තා. ජනතාවට උපරිම සේවාවක් සලසාදී ඇති රට රකින්න ක්‍රියාකරන ආණ්ඩුවක්, රාජ්‍ය නායකයෙක් මැතිවරණවලට මොකටද බය වෙන්නේ?</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=f1407072</link>
    <topic>ගල්ෆ් යුද්ධයෙන් හෙළිවන අමෙරිකානු සැබෑ මුහුණු</topic>
    <author>ජනතා මිත්‍ර</author>
    <content>1991 වර්ෂයේදී ගල්ෆ් යුද්ධය ආරම්භ වූ පුවත ප්‍රථමයෙන්ම දැනගැනීමට සහ ගල්ෆ් යුද්ධය සම්බන්ධයෙන් නවතම තොරතුරු දැන ගැනීම සඳහා මුළු ලෝකයටම තිබුණේ දැඩි උනන්දුවකි. වර්තමානයේ තරම් තාක්ෂණය දියුණු නොවුණත් මේ සඳහා ලෝකයේම අවධානය ‍දිනා ගැනීමට බලපෑ ප්‍රධානතම කරුණ වූයේ අමෙරිකාවේ පම්පෝරි ගැසීමය. එම පම්පෝරි ගැසීම සඳහා ඇතැම් බටහිර මාධ්‍යය ද ලබා දී තිබුණේ ඉතා ඉහළ ප්‍රචාරයකි.“ගල්ෆ් යුද්ධය ආරම්භ වුණා. ඉරාකයේ බැග්ඩෑඩ් නුවර අමෙරිකානු ගුවන් ප්‍රහාරවලින් සමතලා වුණා” යනුවෙන් අමෙරිකාවේ ධවල මන්දිර ප්‍රකාශක හා පෙන්ටගනයේ ප්‍රකාශක ලෝකයට ප්‍රකාශ ලබා දෙද්දී මුළු ලෝකයම සිතාසිටියේ අමෙරිකාවේ කයිවාරු වාගේම ක්‍රියාවත් තිබෙන බවකි. “බැග්ඩෑඩ් නුවරට කිසිම අනතුරක් නැහැ” සී. එන්. එන්. බැග්ඩෑඩ් වාර්තාකරු ප්‍රකාශ කරයි යනුවෙන් මුළු ලොව පුරාම ප්‍රවෘත්තියක් ප්‍රචාරය වූ අතර එය අමෙරිකාවේ ධවල මන්දිරයට එල්ල කරන ලද හොඳ කනේ පාරක් විය.සී. එන්. එන්. ප්‍රවෘත්ති සේවාව වර්තමානයේ මෙන් එදා රෙදි නැතිවම අමෙරිකාවට කඩේ ගියේ නැත. වර්තමානයට සාපේක්ෂව යම් මධ්‍යස්ථභාවයක් 90 දශකයේ මුල් කාලයේ සී. එන්. එන්. ප්‍රවෘත්ති සේවාව ගෙන ගියද අවශ්‍ය ඕනෑම මොහොතක අමෙරිකානු ආණ්ඩුව වෙනුවෙන් කොන්දේසි විරහිතව කඩේ යාමට එම ආයතනයේ පාලනාධිකාරිය සැදී පැහැදී සිටි බව රහසක් නොවේ.ගල්ෆ් යුද්ධය ආරම්භ වීමට ආසන්න අවස්ථාවේදී බැග්ඩෑඩ් නුවර සී. එන්. එන්. වාර්තාකරු ලෙස කටයුතු කළේ ජ්‍යෙෂ්ඨතම මාධ්‍යවේදියෙකු වූ පීටර් ආර්නට්ය. ඔහු හෘද සාක්ෂියට එකඟව සිය මාධ්‍ය භාවිතා කළ සුවිශේෂී දුර්ලභ මාධ්‍යවේදියෙකු විය. අමෙරිකානු ආණ්ඩුවෙන් කෙතරම් බලපෑම් එල්ල වුණ ද ඉන් එකකටවත් යටත් වූයේ පීටර් ආර්නට් නොවේ. බැග්ඩෑඩ් නුවර සමතලා කළා යනුවෙන් අමෙරිකාව පාරම්බාද්දී පීටර් ආර්නට් බැග්ඩෑඩ් නුවර සිට ප්‍රකාශ කළේ එම නගරයට කිසිදු බලපෑමක් සිදු වී ‍නොමැති බවයි. බැග්ඩෑඩ් නුවර සිට පීටර් ආර්නට් තම වාර්තාව ඉදිරිපත් කළ නිසා අමෙරිකානු ආණ්ඩුවේ සියලු සැලසුම් බිඳ වැටුණි.අමෙරිකාවට කරකියා ගත හැකි කිසිවක් නොවීය. පීටර් ආර්නට් අමෙරිකාවේ සැලසුම් නොදැන සිටි අතර ඔහු සිදුකළේ බැග්ඩෑඩ් නුවර නියම තත්ත්වය වාර්තා කිරීමයි. මෙම වාර්තාකරණයෙන් අමෙරිකානු ආණ්ඩුව කෙතරම් සලිත වූවාද කිවහොත් ඔවුන්ට අවශ්‍ය වී තිබුණේ හැකි ඉක්මනින් බැග්ඩෑඩ් නුවර සමතලා කිරීමටය. ඊට පෙර අමෙරිකාවේ සැලසුම වී තිබුණේ තමන්ට පක්ෂපාතී මාධ්‍යවලින් විවිධ අසත්‍ය ප්‍රචාරයන් ලබා දී ඉරාකය බියගන්වා යටත්කර ගැනීමටය. නමුත් පීටර් ආර්නට්ගේ නිර්භීත වාර්තාකරණයෙන් අමෙරිකානු ආණ්ඩුවේ සියලු කටයුතු උඩු යටිකුරු විය.පීටර් ආර්නට්ගේ වාර්තාකරණයෙන් අමෙරිකානු ආණ්ඩුව කෙතරම් කලබලයට පත්වූවාද කියනවා නම් අමෙරිකාව සී. එන්. එන්. පාලනාධිකාරියට දැනුම් දුන්නේ වහාම ක්‍රියාත්මක වන පරිදි පීටර් ආර්නට් සේවයෙන් නෙරපා හරින ලෙසයි. ඉන් පසු පීටර් ආර්නට්ට සේවයෙන් ඉවත් කරන ‍ලද ලියුම ලැබුණේ බැග්ඩෑඩ් නුවරදීමය. එම ලියුම ලැබී පැය කිහිපයක් ගතවීමට පෙර නව පත්වීමේ ලියුමක් ද පීටර් ආර්නට්ගේ අතට පත්කෙරිණ. ඉන් කියවුණේ බ්‍රිතාන්‍යයේ “ගාඩිනර්” පුවත්පතින් බැග්ඩෑඩ් වාර්තාකරු ලෙස පීටර් ආර්නට් පත්කර ඇති බවයි. එමඟින් ගම්‍ය වන්නේ කිසිදු බලපෑමකට ලක්නොවන මාධ්‍යවේදීන්ට කොහෙන් හෝ අවස්ථාවක් හිමිවන බව නොවේද?මෙම සිද්ධියෙන් මතුවන අදහස් නිවැරදිව සංවාදයකට ලක්නොවූ අතර එවැනි සංවාදයන් යටපත් කෙරුණේද අවාසනාවකටය. මෙම සිද්ධියෙන් ප්‍රධාන වශයෙන් කරුණු කිහිපයක් ගම්‍ය වන අතර එම කරුණු වර්තමානයට ද ප්‍රබල ලෙසින් දායකවීම කිසිසේත්ම නොසළකා හැරිය නොහැක.ශ්‍රී ලංකාවේ සිදු වූවා යයි කියන අපරාධ සොයා බැලීම සඳහා එක්සත් ජාතීන්ගේ මානව හිමිකම් පිළිබඳ මහ කොමසාරිස් නවනීදන් පිල්ලේ නෝනා කමිටුවක් පත්කර ඇති අතර ජාත්‍යන්තර පරීක්ෂණයක් සඳහා ශ්‍රී ලංකාවට පැමිණීමට එම මානව හිමිකම් කමිටුව සූදානමින් සිටී. ශ්‍රී ලංකාවේ අමෙරිකානු තානාපතිනිය මිෂෙල් ජේ. සිසොන් මහත්මිය ප්‍රකාශ කරන්නේ සිංහලයන් ම්ලේච්ඡ ජාතියක් වශයෙන් හැඳින්වීමට පුළුවන බවයි. අලුත්ගම හා බේරුවල සිද්ධි මුල්කරගෙන ඇය මෙම ප්‍රකාශය සිදු කරයි.අමෙරිකානු තානාපතිනිය මේ එන්න හදන්නේ මොකටදැයි කියා තේරුම් ගැනීම අපහසු නැත. ජාත්‍යන්තර පරීක්ෂණ කමිටුව නම් කර ඇති විට ‍අමෙරිකානු ආණ්ඩුවට අවශ්‍ය වී ඇත්තේ ශ්‍රී ලංකාව කෙසේ හෝ දේශපාලනික වශයෙන් අස්ථාවර කිරීමටය. ඒ සඳහා අවශ්‍ය කරන වෙඩි මුරය ශ්‍රී ලංකාවේ අමෙරිකානු තානාපතිනිය මේ වන විටත් පත්තු කර ඇත. ඇයට අවශ්‍යව ඇත්තේ බෙදුම්වාදයට කඩේ යන පිරිස් හා අමෙරිකාව සතුටු කිරීමටය. දෙමළ ජාතිකයින්ට මෙරටදී අසාධාරණයක් වුණා යනුවෙන් කමිටු පත්කරන මෙම බලවේගවලට දැන් අවශ්‍ය වී ඇත්තේ කෙසේ හෝ මුස්ලිම් ගැටුමකුත් ඇති කිරීමටය. එවිට ශ්‍රී ලංකා ආණ්ඩුවට එමඟින් බලපෑමක් එල්ල කළ හැකි බව කොටි හිතවාදීන්ගේ අදහසයි. අමෙරිකාව ප්‍රමුඛ ඇතැම් බටහිර රටවල් ක්‍රියා කරන්නේ ද කොටි හිතවාදී මෙම අමෙරිකානු න්‍යාය පත්‍රය අනුවය.සිංහල ජාතිය ම්ලේච්ඡ ජාතියක් වශයෙන් හැඳින්වීමට හැකියාව ඇති බව ප්‍රකාශ කරන අමෙරිකානු තානාපතිනිය ශ්‍රී ලංකාවේ මාධ්‍ය නිදහසක් නොමැති බව ද ප්‍රකාශ කළාය. එදා බැග්ඩෑඩ් වාර්තාකරු ලෙස ක්‍රියා කළ මාධ්‍යවේදී පීටර් ආර්නට් මහතා නෙරපන විට එමඟින් අමෙරිකාවේ මාධ්‍ය නිදහස උල්ලංඝණය නොවුණිද ? පසුව බැග්ඩෑඩ් නුවර ගුවන් ප්‍රහාරවලින් එම නගර විනාශ වන විට අමෙරිකාවේ මානව හිමිකම් තිබුණේ කොහේද? අමෙරිකානු තානාපතිනියට පැවසීමට තිබෙන්නේ එකම එක දෙයකි. අමෙරිකාව 1991 වසරේදී බලහත්කාරයෙන් ඉරාකය ආක්‍රමණය කිරීමට උත්සාහ ගන්නා විට ගල්ෆ් යුද්ධය ආරම්භ විය. එහිදී බරපතළ වැරදි දෙකක් අමෙරිකාව විසින් සිදු කරන ලදී. එකක් මුළු ලෝකයේම මාධ්‍ය නිදහස ගැන පම්පෝරි ගහන අමෙරිකාව මාධ්‍යයට දැඩි ලෙස බලපෑම් කර බැග්ඩෑඩ් සී. එන්. එන්. වාර්තාකරු වශයෙන් සිටි පීටර් ආර්නට් මහතා සී. එන්. එන්. ප්‍රවෘත්ති සේවයෙන් ඉවත් කරන්නේය. ශ්‍රී ලංකාවේ මාධ්‍ය නිදහසක් නැතැයි යනුවෙන් අභූත චෝදනා එල්ල කරන අමෙරිකාව පීටර් ආර්නට් මාධ්‍යවේදියාගේ සිද්ධිය සම්බන්ධයෙන් තවමත් නිහඬ ප්‍රතිපත්තියක් අනුගමනය කරන්නේ ඇයි?1991 දී ගල්ෆ් යුද්ධය ආරම්භ වීමෙන් අනතුරුව බැග්ඩෑඩ් ඇතුළු ඉරාකයට ප්‍රබල බලපෑමක් එල්ල කිරීමට ද නොහැකි වුවද ඉන් පසු ත්‍රස්තවාදයට එරෙහි යුද්ධය යනුවෙන් 2001 දී ආරම්භ වූ මෙහෙයුමෙන් පසුව ඉරාකය නැත්තටම නැතිකර ඒකපාර්ශ්වික නඩු තීන්දුවක් මඟින් සදාම් හුසේන් එල්ලා මරා දැමීමට ද අමෙරිකාව ක්‍රියා කළේය. ඔසාමා බින් ලාඩන්ටද දුන්නේ නඩුත් හාමුදුරුවන්ගේ බඩුත් හාමුදුරුවන්ගේ වැනි නඩු තීන්දුවකි. ඔසාමාගේ ඇඩ්ඩ්‍රස් නැතිවනතුරු කිසිවෙකු නොදන්නා අතර ඒ සියලු දේම කළේ අමෙරිකානු ආණ්ඩුව විසිනි.මේ සිද්ධිවලින් කෙතරම් මානව හිමිකම් චෝදනා එල්ල වුව ද මේ අභූත චෝදනාවලට කුමන ආකාරයකින් හෝ පිළිතුරු ලබා දිය යුතුව ඇත. ඉරාකයේ තවමත් බෝම්බ පිපිරෙන අතර ඉරාකය විනාශ කිරීමේ පළමු වෙඩි මුරයේ සිට අද දක්වා අමෙරිකානු එක්සත් ජනපදය ඉතා හොඳින් කරගෙන යයි. බල්ලන් - බළලුන් ගාණට අද ඉරාකයේ මිනිස්සු ඇණකොටා ගෙන මරා ගනිති. ඊට වගකිවයුත්තේ ඇමෙරිකාවයි. මානව හිමිකම් ඉතා බරපතළ ආකාරයෙන් උල්ලංඝණය කරන අමෙරිකාව මාධ්‍ය නිදහසට උපරිම ආකාරයෙන් ප්‍රහාරය එල්ල කරන අමෙරිකාව ශ්‍රී ලංකාව සම්බන්ධයෙන් කරුණු සොයා බැලීම සඳහා කමිටුවක් පත්කිරීමට උනන්දු වීම කණගාටුවට කරුණකි.අමෙරිකා එක්සත් ජනපදයට අවශ්‍ය වී ඇත්තේ කෙසේ හෝ ශ්‍රී ලංකාවේ දේශපාලනයේ අස්ථාවර තත්ත්වයක් ඇති කිරීමටය. කොටි ත්‍රස්තවාදය මුළුමනින්ම පරාජය කළාට අමෙරිකාව කොහෙත්ම කැමති නැත. අමෙරිකාවට අවශ්‍ය වූයේ ශ්‍රී ලංකාවේ කොටි ත්‍රස්තවාදය තුළින් ශ්‍රී ලංකාව ඇතුළු මුළු ආසියානු කලාපයම අස්ථාවර වනවා දැකීමටය. එවිට එම රටවල් අමෙරිකා එක්සත් ජනපදයේ කොලනි බවට පත් කරගත හැකිය. එවිට එම රටවල සාරය මුළුමනින්ම උරාගත හැකිය. ලේ උරා ජීවත්වන ඩ්‍රැකියුලා වැනි අමෙරිකාවට රටවල් අස්ථාවර කිරීම කිරි කජු කනවා වාගේ වැඩකි. ඉරානය, ලිබියාව, ඊජීප්තුව, ඇෆ්ගනිස්ථානය, සුඩානය ඇතුළු රටවල් රැසකට අමෙරිකාව ඒ දේ කළේය. ඉරාකය, කුවේටය, සිරියාව ඇතුළු රටවල් කිහිපයකට එයම කිරීමට අමෙරිකාවට අවශ්‍ය වී ඇති අතර ශ්‍රී ලංකාව ද ඒ අතර ඉදිරියෙන්ම සිටී.මානව හිමිකම් කඩවූවා යැයි අසත්‍ය චෝදනා එල්ල කරමින් පිල්ලේ නෝනා කමිටුවක් නම් කළේ ජාත්‍යන්තර වශයෙන් ශ්‍රී ලංකාවට යම් යම් බලපෑම් එල්ල කිරීමට බව රහසක් නොවේ. ත්‍රස්තවාදය මුළුමනින්ම පරාජය කිරීමෙන් අනතුරුව රට සංවර්ධනය කරා යන ගමනේදී මෙරට ප්‍රතිසංස්කරණ හා පුනරුත්ථාපන කටයුතු ඉතා හොඳින් කරගෙන යන බව ඕනෑම කෙනෙකුට වැටහේ.පසුගියදා ඕස්ට්‍රේලියානු අග්‍රාමාත්‍ය ටෝනි ඇබර්ට් මහතා ද ප්‍රකාශයක් සිදු කරමින් කියා සිටියේ ශ්‍රී ලංකාවේ මානව හිමිකම් ආරක්ෂා කිරීම ද ඉතා ඉහළ තත්ත්වයක පවතින බවයි. ත්‍රස්තවාදය පරාජය කිරීමෙන් අනතුරුව ශ්‍රී ලංකාව සංවර්ධනය අතින් ඉහළ ප්‍රගතියක් අත්කරගෙන තිබෙන බව ද ඕස්ට්‍රේලියානු අග්‍රාමාත්‍යවරයා පෙන්වා දෙයි.ශ්‍රී ලංකාවේ කිසිවෙකුට සරණාගතයින් ලෙස ඕස්ට්‍රේලියාවට පැමිණීම අනවශ්‍ය බව ද එසේ පැමිණෙන පිරිස් ආපසු හරවා යැවීමට පියවර ගන්නා බව ද ඕස්ට්‍රේලියානු අග්‍රාමාත්‍යවරයා වැඩිදුරටත් කියා සිටී. අමෙරිකාව ඇතුළු ඇතැම් බටහිර රටවල් බෙදුම්වාදීන්ගේ අවශ්‍යතා හා විවිධ න්‍යාය පත්‍ර අනුව ශ්‍රී ලංකාවට මෙසේ අභූත චෝදනා නිකරුණේ එල්ල කරන බව ඕස්ට්‍රේලියානු අග්‍රාමාත්‍ය ටෝනි ඇබර්ට් මහතාගේ ප්‍රකාශයෙන් ඉතා හොඳින් පැහැදිලි වේ.ඕස්ට්‍රේලියානු අග්‍රාමාත්‍ය ටෝනි ඇබර්ට් මහතා ශ්‍රී ලංකාව අත්පත් කරගෙන තිබෙන ප්‍රගතිය ඒ ආකාරයෙන් ප්‍රකාශ කළද මෙරට විරුද්ධ පක්ෂ නායකයාට හෝ විරුද්ධ පක්ෂයට එවැනි ප්‍රකාශයක් සිදු කිරීමට කවදාවත්ම තමන්ගේ කට ඇරෙන්නේ නැත. එක්සත් ජාතික පක්ෂයට, ජනතා විමුක්ති පෙරමුණට මේ සඳහා කිසිම වුවමනාවක් නැත. ඔවුන්ට අවශ්‍යව ඇත්තේ ලබන වසරේ පැවැත්වීමට නියමිත ජනාධිපතිවරණයෙන් හා මහ මැතිවරණයෙන් කෙසේ හෝ ජය ගැනීමටය. ඒ සඳහා තනි තනිව තරඟ කිරීමට ද එම දේශපාලන පක්ෂ දෙක තීරණය කර ඇත.පොදු අපේක්ෂකයෙකු ගැන කෙතරම් පාරම්බෑව ද ඒ සඳහා සමඟි වීමට තමන්ට නොහැකි බව එක්සත් ජාතික පක්ෂය හා ජනතා විමුක්ති පෙරමුණ යන දේශපාලන පක්ෂ පෙන්වා දී ඇත. වත්මන් ජනාධිපති මහින්ද රාජපක්ෂ මහතාගේ පාලනය ගැන සෑහීමකට පත් විය නොහැකි බව ප්‍රකාශ කරන මේ දේශපාලන පක්ෂ දෙක වෙන වෙනම මැතිවරණවලට තරඟ කිරීමට තීරණය කර ඇත්තේ ඇයි?එක්සත් ජාතික පක්ෂයේ මහලේකම් තිස්ස අත්තනායක මහතා ප්‍රකාශ කරනුයේ ජනතා විමුක්ති පෙරමුණ සමඟ ඉදිරි මැතිවරණවලදී එක්වීමට කිසිසේත්ම තීරණයක් ගෙන නොමැති බවයි. පක්ෂ දෙකම විරුද්ධ පක්ෂයේ හිටියට එක් සන්ධානයකට ඒමට නොහැකි පරස්පරතා රැසක් පක්ෂ දෙකේ තිබෙන බව මීට පෙර අවස්ථාවකදී රනිල් වික්‍රමසිංහ විපක්ෂ නායකවරයා පෙන්වා දුන්නේය.සුනිල් හඳුන්නෙත්ති පාර්ලිමේන්තු මන්ත්‍රීවරයා පසුගියදා ප්‍රකාශ කළේ එක්සත් ජාතික පක්ෂයත්, ජනතා විමුක්ති පෙරමුණත් කිසිදාක එකතු නොවන බවයි. පරස්පරතා රැසක් තිබෙන නිසා මෙම තීරණය ගත් බව ද ඔහු පෙන්වා ‍දුන්නේය.ජනතා විමුක්ති පෙරමුණේ ප්‍රචාරක ලේකම් විජිත හේරත් පාර්ලිමේන්තු මන්ත්‍රීවරයා ප්‍රකාශ කළේ ද කිසිදාක ජනතා විමුක්ති පෙරමුණ සන්ධාන සභාගවලට සහභාගි නොවන බවයි. තම ප්‍රතිපත්ති අනුව කුමන බාධක පැමිණියද ඉදිරියටම ගමන් කරන බව විජිත හේරත් මහතා පවසයි. ඔහු කියන්නේ කවදා හෝ මේ රටේ අති බහුතරයක් ජනතාව තම පක්ෂය ජයග්‍රහණය කරවනතුරු ජනතා විමුක්ති පෙරමුණ කිසිදු සන්ධානයකට හෝ සභාගයකට සහභාගි නොවන බවයි.වර්තමාන ආණ්ඩුවට එරෙහිව කෙතරම් චෝදනා එල්ල කරමින් විරෝධතා දැක්වූවද එක්සත් ජාතික පක්ෂය හා ජනතා විමුක්ති පෙරමුණට එක් වේදිකාවට පැමිණීමට නොහැකි වී ඇත්තේ ඇයි? එක් වේදිකාවකට පැමිණෙන්නේ නැතිව වත්මන් ආණ්ඩුව පෙරළීමට ‍ඔවුන්ට හැකිද? ඒ සඳහා මේ රටේ පොදු මහජනතාවට පිළිගත හැකි පොරොන්දු හෝ සටන් පාඨ මෙම දේශපාලන පක්ෂ දෙකට තිබෙනවාද? එම ප්‍රශ්නවලට පැහැදිලි පිළිතුරු නැත. එමනිසා මේ රට මෙම බංකොලොත් දේශපාලන පක්ෂවලට ලබා දී යළිත් මේ රට බංකොළොත් වනවා දැකීමට රටේ අති බහුතරයක් පොදු මහජනතාව අකමැතිය. නමුත් පොදු මහජනතාවගේ හෘද ස්පන්දනය තවමත් මෙම දේශපාලන පක්ෂ දෙකට තේරෙන්නේ නැත. එමනිසා විරුද්ධ පක්ෂය දිගින් දිගටම මැතිවරණවලින් පරාජය වේ. වත්මන් ආණ්ඩුව විරුද්ධ පක්ෂය කියන ආකාරයට මෙතරම් වැරදි කරනවා නම් විරුද්ධ පක්ෂයට එක් මතයකට පැමිණීමට නොහැකි වී ඇත්තේ ඇයි?එක් පොදු අපේක්ෂකයෙකු ගැන පමණක් කතා කිරීමට නොහැකි වී ඇත්තේ ඇයි? එක එක පොදු අපේක්ෂකයින් ගැන කතා කිරීමට පටන්ගෙන ඇත්තේ ඇයි? මෙමඟින් මේ රටේ මහජනතාවට ගම්‍ය වන්නේ ආණ්ඩුවට එරෙහිව විරුද්ධ පක්ෂය අභූත චෝදනා පමණක් එල්ල කරන බව නොවේද? විරුද්ධ පක්ෂයේ විවිධ දේශපාලන පක්ෂවලට විවිධ න්‍යාය පත්‍ර තිබේ. එම න්‍යාය පත්‍ර අනුව ඔවුන් කටයුතු කරන අතර රට ගැන කිසිදු ආදරයක් කැක්කුමක් ඔවුන්ට නැත. රට ගැන ආදරයක් තිබෙන නිසා වත්මන් ආණ්ඩුව රටේ අභිමානය සුරකිමින් ඕනෑම ජාත්‍යන්තර බලවේගයකට මුහුණ දීමට අභීතව සූදානමින් සිටී.ජාත්‍යන්තර පරීක්ෂණ කණ්ඩායමක් ශ්‍රී ලංකාව සම්බන්ධයෙන් කරුණු සෙවීමට පත්කළ බව ප්‍රකාශ කළ සැණින් රනිල් වික්‍රමසිංහ විපක්ෂ නායකවරයාගේ කකුල් දෙක මැන්ඩලින් ගහන්නට විය. ජනතා විමුක්ති පෙරමුණේ ප්‍රධාන ලේකම් ටිල්වින් සිල්වා මහතාගේ කකුල් දෙක ටිං ටිං ගාන්නට විය. එසේ වූයේ ඇයි?ඕස්ට්‍රේලියානු අග්‍රාමාත්‍ය ටෝනි ඇබර්ට් මහතාට ශ්‍රී ලංකාව සම්බන්ධයෙන් පවතින දැක්මවත් රනිල් වික්‍රමසිංහ, අනුර කුමාර දිසානායක, ටිල්වින් සිල්වා මහත්වරුන්ට නොමැතිවීම කනගාටුවට කරුණකි. ආණ්ඩුව විවේචනය කරනවා හැරෙන්නට එක්සත් ජාතික පක්ෂයට හා ජනතා විමුක්ති පෙරමුණට ජනතාවට පිළිගත හැකි විකල්ප වැඩපිළිවෙළක් නැත.වසර 30 කට අධික කාලයක් තිස්සේ මෙරට ක්‍රියාත්මක වූ ත්‍රස්තවාදය, යුද්ධය මුළුමනින්ම නිමාවට පත්කිරීමෙන් අනතුරුව රට යළි නඟාසිටුවීමේ වැඩසටහන වත්මන් ආණ්ඩුව විසින් ආරම්භකර ඇති අතර ඒ වැඩපිළිවෙළ සඳහා ද විරුද්ධ පක්ෂ‍ෙයන් විචාරාත්මක සහයෝගයක්වත් නොලැබීම කණගාටුවට කරුණකි.ත්‍රස්තවාදය මුළුමනින්ම තුරන් කිරීමේ මෙහෙයුම් ක්‍රියාත්මක වන විටද විරුද්ධ පක්ෂයේ භූමිකාව මෙයම විය. ඒ සඳහා ද ඒ අවස්ථාවේදී කිසිදු සහ‍යෝගයක් ලබා නොදුන් අතර වර්තමානයේ සිදු කරන්නේද එදා සිදු කළ දේමය. ත්‍රස්තවාදය පරාජය කිරීමට එරෙහිව ජාත්‍යන්තර බලපෑම් එදා ද එල්ල විය. එම බලපෑම්වලට මහින්ද රාජපක්ෂ ජනාධිපතිවරයා යටත් වූවා නම් අද ජාත්‍යන්තරයෙන් කිසිදු ප්‍රශ්නයක් නැත. එසේ නොකර ඕනෑම අභියෝගයකට අභීතව මුහුණ දෙමින් මේ රට මුළුමනින්ම ත්‍රස්තවාදයෙන් මුදාගත්තේ මේ රටට හා මේ රටේ පොදු මහජනතාවට තිබෙන අවංක ආදරය නිසාය. එසේ රටට අවංක ආදරයක් නොමැති නිසා එක්සත් ජාතික පක්ෂයට හා ජනතා විමුක්ති පෙරමුණට මේ රට ගැන කිසිදු කැක්කුමක් නැත.එදා ත්‍රස්තවාදය මුළුමනින්ම පරාජය කිරීම සඳහා කිසිදු සහායක් ලබා නොදුන් පරිදිම විරුද්ධ පක්ෂය රට ගොඩනැංවීම සඳහා ද වර්තමානයේදී කිසිදු සහයෝගයක් ලබා දෙන්නේ නැත. එදා ජාත්‍යන්තරය ද කළේ එයමය. අද ජාත්‍යන්තරය බලපෑම් කරමින් සිටින්නේ ද ඒ දේමය. පිල්ලේලාගේ විවිධ පිල්ලි රටට එරෙහිව ක්‍රියාත්මක වන්නේ ද ඒ නිසාය. මේ තත්ත්වය මේ රටේ පොදු මහජනතාව ඉතා හොඳින් තේරුම් ගන්නා නිසා ඔවුන්ට පොදු අපේක්ෂකයෙකු ගැන කිසිම ගැටලුවක් නැත. එමනිසා එදත් අදත් හෙටත් මේ රටේ පොදු මහජනතාවගේ එකම එක පොදු අපේක්ෂකයා මහින්ද රාජපක්ෂ මහතායි. ලබන වසරේ පැවැත්වීමට නියමිත මැතිවරණවලින් ද ඒ බව ඉතා හොඳින් බලාගත හැකිය.රනිල් වික්‍රමසිංහ විපක්ෂ නායකවරයා පසුගියදා අමෙරිකාවේ ගියේ දේශපාලනය ගැන ඉගෙන ගැනීමට බව ඔහුම මාධ්‍යයට ප්‍රකාශ කර තිබුණි. මාසයක පමණ කාලයක් අමෙරිකාවේ ඉගෙන ගත් දේ ගැන අපට අමුතුවෙන් දැනගත යුතු නැත. තමා අමෙරිකාවේදී ඉගෙන ගත් දෙයින් වත්මන් ආණ්ඩුව ගෙදර යවන බවට වික්‍රමසිංහ මහතා පාරම්බායි. රටට එරෙහිව අමෙරිකාව ප්‍රමුඛ ඇතැම් බටහිර රටවල්, දෙමළ ඩයස්පෝරාව, බෙදුම්වාදී බලවේග ගෙන යන මෙහෙයුමට විපක්ෂයේ සිට සහාය දීම සඳහා රනිල් වික්‍රමසිංහ මහතා තරම් වෙනත් සුදුස්සෙක් සිටිනවාද? ඔවුන්ටම හරියන ලෙස කටයුතු කිරීමට රනිල් වික්‍රමසිංහ මහතා ටිප් ටොප් බඩුවකි. හොඳ අමෙරිකානු නිෂ්පාදනයකි. එමනිසා ඕස්ට්‍රේලියානු අග්‍රාමාත්‍යවරයාට තිබෙන කැක්කුමවත් රනිල් වික්‍රමසිංහ මහතාට නැත.2001 – 2004 කාලයේදී රනිල් වික්‍රමසිංහ මහතාගේ පාලන කාලය තුළ රට දෙකඩ නොවී තිබුණේ යාන්තමිනි. නමුත් ඒ වන විට කොටි සංවිධානය ඉතා ප්‍රබල තත්ත්වයක තිබූ අතර උතුරු නැ‍ඟෙනහිර පළාත්වල වෙනම පාලනයක් ද කොටි සංවිධානය විසින් ගෙන යන ලදී. තව ටික කාලයක් රනිල් වික්‍රමසිංහ මහතා මේ රට පාලනය කළා නම් මේ රට දෙකඩ වී ඊළාම් රාජ්‍යයක් බිහිවීම කිසිසේත්ම වැළැක්විය නොහැකි වනු ඇත. ඒ බව රනිල් වික්‍රමසිංහ මහතාගේ කියුම් කෙරුම්වලින් මනාව පිළිබිඹු වේ.පිල්ලේගේ මානව හිමිකම් කමිටුවට එරෙහිව වචනයකුදු රනිල් වික්‍රමසිංහ මහතා කතා නොකරන්නේ ඒ නිසාය. සටන් විරාම ගිවිසුම තුළින් රට පාවා දුන් වික්‍රමසිංහ මහතාට ඉන් එහා සිදුකරන පාවාදීම් ගණනකට ගන්නවත් දෙයක් නැත. එමනිසා රනිල් වික්‍රමසිංහ මහතාගෙන් රටට යහපතක් වේ යැයි කිසිවෙකු සිහිනෙකින්වත් නොසිතනු ඇත.රනිල් වික්‍රමසිංහ මහතා පසුගිය දිනෙක තමාට දිගින් දිගටම පහර දුන් එක්තරා පෞද්ගලික රූපවාහිනී නාලිකාවක සම්මුඛ සාකච්ඡාවකට ද ගියේය. පාර්ලිමේන්තුවේ කමිටු ශාලාවකට ආගමික නායකයින් හා විවිධ ක්ෂේත්‍රවල විද්වතුන් කැඳවා වික්‍රමසිංහ මහතා ප්‍රකාශ කළේ රාජපක්ෂ රෙජීමය පරාජය කිරීමට කටයුතු කරන බවයි. මෙම සිද්ධිවලින් පෙන්නුම් කෙරෙනුයේ කුමක්ද? රාජපක්ෂ ආණ්ඩුව පරාජය කිරීමට රනිල් වික්‍රමසිංහ මහතාට අවශ්‍ය වී ඇත්තේ ඇයි? මේ රට අමෙරිකාවේ කොලනියක් බවට පත්කිරීමේ කොන්ත්‍රාත්තුව අමෙරිකාව විසින් වික්‍රමසිංහ මහතාට ලබා දී ඇත. ඒ සඳහා රනිල් වික්‍රමසිංහ මහතා ටිප් ටොප් බඩුවකි. ඔහු එම කාර්යය ඉතා හොඳින් කරයි. මාධ්‍ය නිදහස, ප්‍රජාතන්ත්‍රවාදය රනිල් වික්‍රමසිංහ මහතා කතා කරන්නේ අමෙරිකාවට අවශ්‍ය විදියටයි. රනිල්ලා, මංගලලා, අනුර දිසානායකලා, සම්බන්ධන්ලා, විග්නේෂ්වරන්ලා, සුරේශ් ප්‍රේමචන්ද්‍රලා මෙසේ ඉඳගෙන කෑගැහුවාට හඬ අමෙරිකාවේය. එමනිසා මෙම දුෂ්ට බලවේග සියල්ල පරාජය කිරීමට මේ රටේ පොදු මහජනතාව එකා මෙන් පෙළගැසී සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=f1407073</link>
    <topic>විදර්ශනා නුවණ</topic>
    <author/>
    <content>බුදුන් වහන්සේ දේශනාකොට වදාළ නිර්මල බුදු දහම මෙලොව හා පරලොව යන දෙලොවම වැඩ පිණිස හේතුවේ. මහරහතුන් වැඩි මඟ ඔස්සේ යමින්, උන්වහන්සේ බොහෝ දෙනාගේ හිත සුව පිණිස ධර්මය ජනතාව අතර ප්‍රචලිත කිරීමේ වෑයමක නිරතව සිටිති. බෞද්ධයන්ගේ පරම සැපය වන නිර්වාණ අවබෝධයට ඉවහල් වන මෙම ලිපි මාලාව සෑම සඳුදා දිනකම පලවේ.සසර ගමන ඉතා දුක් සහිත ය. එයින් අත්මිඳෙන්නට සියලු බැඳීම් අත්හල යුතුය. එය වටහාගන්නට සුවිශේෂී වූ නුවණක් අවශ්‍ය වේ‍. එය “විදර්ශනා නුවණ” යනුවෙන් හඳුන්වනු ලැ‍බේ. විදර්ශනා නුවණ යනු කුමක් ද? එය කෙසේ සකස් කරගත යුතුද යන්න පිළිබඳ ඔබට යම් ගැටලුවක් මතුවනු ඇත.ඔබ එදිනෙදා ජීවිතයේ දී විවිධ පින්කම් සිදුකරනු ඇත. එයින් රැස්කරගත්තා වූ කුසලානිසංසයන්ගේ අනුභාවයෙන් මීළඟ අත්භවයේදී මා දෙවියකු හෝ බ්‍රහ්මයකු වේවායි ප්‍රාර්ථනා කරන්නට ඇත.එහෙත් දෙවියා හෝ බ්‍රහ්මයා ද අනාගත පංච උපාදාන ස්කන්ධයකි. එය දුකක් කියා වටහා ගන්නා අතරම සියලුම සංස්කාරයන් අනිත්‍ය බව ද වටහා ගන්නට හැකිනම් ඔබ කෙරෙහි පෙර කී විදර්ශනා නුවණ සකස් වී ඇත. සියලුම සංස්කාරයන්හි නැසෙන සුළු බව, අනිත්‍ය බව වටහා ගන්නට යමකුට හැකිනම් එම පුද්ගලයා තුළ විදර්ශනා නුවණ සකස් වී ඇත.මේ සසර පිළිබඳ තව තවත් පැහැදිලිි කරන ලොව්තුරා බුදු රජාණන් වහන්සේ සසරෙහි සැරිසැරීමේ ඇති නිසරු බව පිළිබඳ මෙලෙස උපමාවකින් පැහැදිලි කරන්නට විය.දිනක් බුදු රජාණන් වහන්සේ නර්මදා නදිය අසල විවේක සුවයෙන් වැඩසිටී. එතැනට පැමිණි බමුණකු උන්වහන්සේ වෙත මෙවැනි පැනයක් යොමු කළේ ය.“ස්වාමීනී... අතීතයේ මෙලොවෙහි කොපමණ සම්මා සම්බුදු ර‍ජාණන් වහන්සේලා පහළ වී ‍තිබෙනවාද?එවිට බමුණාගේ පැනයට පිළිතුරු දෙන්නට සිතූ බුදු රජාණන්වහන්සේ නර්මදා නදිය දෙස බලා පෙරළා බමුණා වෙත මෙවැනි පැනයක් යොමු කළහ.“බමුණ,‍ මේ නදියෙහි ආරම්භයේ සිට අවසානය දක්වා කොපමණ වැලිකැට සංඛ්‍යාවක් තිබෙනවාද?”“ස්වාමීනී, එක් මිටකට ගතහැකි වැලිකැට සංඛ්‍යාව කිව නොහැකි විට මේ නදිය පුරා තිබෙන්නා වූ වැලිකැට සංඛ්‍යාව කෙසේ කියන්නද?” බමුණා පිළිතුරු දෙන්නට විය.මේ භව ගමනේ අප්‍රමාණ වූ සම්මා සම්බුදු රජාණන් වහන්සේලා පහළ වී තිබේ. උන් වහන්සේලාට පුද කළ මල් පහන් ප්‍රමාණය මෙතෙකැයි කියා කිව නොහැකි යි. උදාහරණයක් ලෙස එය මෙසේ පැහැදිලි කළ හැකියි. ඔබ පුදකළ මල් සියල්ල එක් ගොඩකට ගතහොත් ගිජ්ජකූට පර්වතය පවා පරාදයි. පහන් ආලෝකය එක් පිඩක් කළොත් හිරු රැස්වලටත් වඩා ප්‍රභාෂ්වර වේ. ඒ සා විශාල ප්‍රමාණයක් සම්මා සම්බුදු රජාණන් වහන්සේලා උදෙසා මල්, පහන් පුදකොට තිබේ.මෙවැනි කාල වකවානු ගතකොට කල්ප විනාශයක් සිදුවන බවද බුදු දහමෙහි මෙලෙස සඳහන් වේ.මෙතැන් සිට වර්ෂ දෙසියයක් දෙසිය පණහක කාලය ගතවී ගිය තැන ධර්මය නැතිවී යයි. ධර්මයෙහි සන්දිට්ඨිකභාවය නැතිවී යන තැන චතුරාර්ය සත්‍යක් අසන්නට නොලැබේ. ආර්ය්‍යාෂ්ඨාංගික මාර්ගයක් අසන්නට නොලැබේ.එසේ කාලය ගත වූ පසු ‍ෛමත්‍රී බුදු රජාණන් වහන්සේ නමක් පහළ වන්නට අවුරුදු ලක්ෂ ගණනක් ගත වේ. අවුරුදු අසූ දහසක් පමණ ආයුෂ තිබෙන මනුෂ්‍යන් බිහිවිය යුතු වේ. එයින් කියැවෙන්නේ වර්ෂ ලක්ෂ ගණනක බුද්ධ ශුන්‍ය කාලයක් වන බවයි. මෙය අබුද්ධෝත්පාද කාලයකි. මේ සමය ද මිත්‍යා දෘෂ්ටික දෙවියන්ට බ්‍රහ්මයන්ට මල් පහන් පුදන කාලයකි. ඉන් පසුව මෛත්‍රී බුදු රජාණන් වහන්සේ මෙලොව පහළ වේ. එසේ පහළ වන බුද්ධ ශාසනය වර්ෂ අසූ දහසක් පවතී. එම වර්ෂ අසූ දහසෙන් පසු කල්ප විනාසයක් සිදුවන බව බුදු රජාණන් වහන්සේ දේශනා කර ඇත. සූර්යයන් හතක රශ්මියෙන් පොළොව අළු දූලි වේ. මේ සමය. කල්ප ගණනක බුද්ධ ශුන්‍ය කාලයකි.මේ සමය වන විට අප සසරින් එතෙර වී නොමැති නම් නැවතත් මිත්‍යා දෘෂ්ටික ආගම්වාදීන් බවට පත්වේ‍. එසේ නම් විදර්ශනා නුවණින් කටයුතු කිරීම මෙයට හොඳම පිළිතුර වේ. එය වඩාත් පැහැදිලි කරන්නේ නම්, සසරට තිබෙන්නා වූ බැඳීමෙන් ඉවත් වී පරම සැපත වූ නිර්වාණාවබෝධය වෙත නොපසුබටව කටයුතු කළ යුතුය.ඔබේ වටිනාකම හඳුනා ගන්න....‍ඔබ කවුද? ඔබෙන් සමාජයට වන මෙහෙය කුමක් ද? ඔබේ වටිනාකම කොතරම් ද? ඔබ එය වටහා ගැනීම වැදගත් වේ. ඔබ ශ්‍රී ලාංකික, බෞද්ධ, යම් කුලයකට අයත් අහවල් පුද්ගලයාගේ ඥාතිවරයා වශයෙන් ඔබ හඳුනා ගැනීම කිසිසේත් ප්‍රමාණවත් නොවේ. එසේ නම්, ඔබ කවුරුන්ද යන්න පිළිබඳ වටහා ගන්නේ කෙසේද? එහිදී බුදු රජාණන් වහන්සේ දේශනා කොට තිබෙන්නේ කල්‍යාණ මිත්‍ර සේවනය, සද්ධර්මය ශ්‍රවණය, ධර්මය නුවණෙන් මෙනෙහි කිරීමෙන් ඔබ ඔබවම හඳුනා ගන්න යනුවෙනි. තමා කවුරුන් ද යන කරුණෙන් පරිබාහිරව ඔබට ඔබේ වටිනාකම හඳුනාගන්නට නොහැක.අප්‍රමාණ දුකෙන් පිරුණා වූ සතර අපායක් පිළිබඳ බුද්ධ දේශණාවේ සඳහන්වේ. තිරිසන් ලෝකය, ප්‍රේත ලෝකය, අසුර ලෝකය, නිරය යනු මේ සතර අපායන්ය. තිරිසන් ලෝකය ඇසට ගෝචර වේ. එසේම අපාය සතරෙන් ප්‍රේත ලෝකය සහ නිරය යන දෙ‍ලොවෙහි සත්වයන් බොහෝ දුක් විඳින බව සඳහන් වේ.මෙමඟින් බුදු රජාණන් වහන්සේ පැහැදිලි කර තිබෙන්නේ මෙවැන්නකි. එනම්, සසර භය ඇති කරගැනීමට නම් මෙලොවෙහි විඳිනවාට වඩා දුක් කන්දරාවක් ප්‍රේත ලෝකය, නිරය තුළ විඳින්නට සිදුවන බව අව‍බෝධ කරගත යුතු බවයි. එසේ නම්. සසර භය ඇති කොටගෙන සසරින් එතෙර වීමේ මාර්ගය පිළිබඳ නිතර සිහිකළ යුතු බවට බුද්ධ දේශනාවෙහි සඳහන් වේ.මේ පිළිබඳ සිතමින්, දහම ජීවිතයට ඇසුරු කර ගනිමින් ඔබේ වටිනා මනුශ්‍ය ජීවිතයෙන් ඵල ප්‍ර‍යෝජන ලැබ ගැනීම වැදගත් වේ. මනුශ්‍යයකු ලෙස මෙලොව උපත ලැබුවේ පෙර පින් මහිමයෙනි. ඔබ මතු අත්භවයන්වලදී ද සතර අපායෙහි දුක් නොවිඳීමට කටයුතු කළයුතු වේ.මනුෂ්‍යයකු ලෙස උපත ලද ඔබ පින්කම් රැස් කරගත යුත්තේ නිර්වාණාවබෝධය පිණිස ය‍. නැතිනම් සසර ගමන තව තවත් දිගු කර ගැනීමට ඔබ ක්‍රියා නොකළ යුතු බව වටහා ගන්න‍.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=f1407074</link>
    <topic>නේපාලයේ උරුමය දුර්බා චතුරශ්‍රය</topic>
    <author/>
    <content>නේපාලයේ වර්තමානයේ රාජාණ්ඩුවක් නොමැති වූවාට අතීතයේ සිටම රාජාණ්ඩු පැවැති රටකි. එහි ඇති පැරැණි රජ මාලිගා සංකීර්ණ රාශියක් අතීතයේ නේපාලයේ පැවැති ශ්‍රී විභූතිය ලොවට පෙන්වා දෙන්නකි.අතීතයේදී නේපාලයත් ඉන්දියාවත් එක් දේශයක් වශයෙන් පැවැතිණි. සිදුහත් කුමරුගේ උත්පත්තිය සිදු වූයේ නේපාලයේ ලුම්බිණියේදී බැවින් බෞද්ධ ජනතාවට නේපාලය වැදගත් දේශයක් වී ඇත.ලුම්බිණිය ඉන්දියා නේපාල දේශ සීමාව ආසන්නයේ පිහිටා ඇති අතර නේපාලයේ අග නගරය වන කත්මණ්ඩු ලුම්බිණියේ සිට සැතපුම් සිය ගණනක් ඈතින් පිහිටා ඇත. නේපාල ජනතාවගෙන් සියයට අසූ එකක් හින්දුන්ය. බෞද්ධයෝත්, කිරත් නම් ආගමික ජන කොටසක්, ඉස්ලාම් අයත්, ක්‍රිස්තියානි ජනයාත් මෙහි ජීවත් වෙති.අතීතයේදී නේපාලයේ අගනගරය වූයේ “ලලිත්පූර්ය” අද එය “පතන්” ප්‍රදේශය යනුවෙන් හඳුන්වයි. වර්තමානයේ නේපාල් අග නගරය වන කත්මණ්ඩු නගරය තුළම මේ ලලිත්පූර් (පතන්) පිහිටා ඇත.නේපාලයේ “ලලිත්පූර්”, අග නගරය වන විට ඒ අවට අවශේෂ උප රාජධානි බවට පත් වූයේ “කීර්තිපූර්”, “ජනක්පූර්” සහ “බක්තපූර්” ය. නේපාලයේ පෙරතිබූ රාජ පරම්පරා “මල්ල රජ පරපුර” “ලිච්ඡවී රජපරපුර”, “ෂා රජපරපුර” සහ “කිරත් රජපරපුර” වශයෙන් හැඳින්විණි.ක්‍රි.ව.299 දී නේපාලයේ රජ වූයේ මල්ල රජ පරපුරේ “වීරදේව” රජුය. ඔහු විසින් “ලලිත්පූර්” නමින් අග නගරය ගොඩනගා එය දැකුම්කළු නගරයක් බවට පත් කර එහි රජ මාලිගා, දේවාල, සල්පිල්වලින් පිරි ගොඩනැඟිලි එක් කළේ ය.අද මේ රජ මාලිගා පිහිටි ගොඩනැඟිලි සංකීර්ණය “පතන් දුර්බා චතුරශ්‍රය” (Patan Durbar Square) වශයෙන් හඳුන්වන්නේ වර්තමානයේදී කත්මණ්ඩුහි එම ප්‍රදේශය “පතන්”යනුවෙන් හඳුන්වන බැවිනි. මේ “පතන් දුර්බා චතුරශ්‍රය” 1979 දී යුනෙස්කෝ ලෝක උරුමයක් වශයෙන් නම් කොට සංරක්ෂණය කර ඇත.මේ දුර්බා චතුරශ්‍රය පැරැණි රජ මාලිගාව ප්‍රධාන කොට පිහිටා ඇත. “මල්ල” සහ “ෂා” රජ පරම්පරා පෙළපත්වලින් පැවැත එන රජවරු මෙහි වාසය කළේ ය. ක්‍රි.ව.1484 සිට 1520 දක්වා නේපාලයේ රජ කළ “රත්නමල්ල රජු” මේ දුර්බා චතුරශ්‍රය මැද විශාල රජ මාලිගයක් සාදන ලදී. 1975 දීත් 2001 දීත් රාජකීය අභිෂේක මංගල්‍යයන් ගත්තේ මේ චතුරශ්‍රය මැදදීය.ක්‍රි.ව. 1069 සිට 1083 දක්වා රජ කළ “ෂන්කර් දේව් රජු” මෙහි ‘බගවතී පන්සල’,සහ ‘නාරායන් පන්සල’ සාදන ලදී. හුදෙක් මේවා හින්දු ආගමික සිද්ධස්ථාන විය. 1560 සිට 1574 දක්වා රජ වූ “මහේන්ද්‍රමල්ල රජු” විසින් මෙහි “ජගන්නාත්”, “කොටින්ලින් ගේෂ්වර”,”මහදෙව්”, “මහේන්ද්‍රස්වර” සහ “තලීජු” යන පන්සල සාදන ලදී. 1575 සිට 1581 දක්වා රජවූ “සදසිවත්” ඔහුගේ පුත් “සිවරසිම්හ” (1581-1619) ඔහුගේ පුත් “ලක්මිනර්සිංහ” (1619-1641) මේ ‘ලලිත්පූර්’ නගරයේ ප්‍රධාන අංග වෙනස් නොකළේය. ඒවා නැවත ප්‍රතිසංස්කරණය කොට නව අංග එකතු කළේ ය. “විෂ්ණු පන්සල” සහ “ඉන්ද්‍රපූර් පන්සල” එකල මෙහි ඉදි කෙරිනි.නේපාලයේ ආගමික සංස්කෘතියට අනුව ජීවමාන දේවතාවියක් අදත් මෙහි වාසය කරයි. කුඩා දැරිවියක්ව මොවුන් ජීවමාන දේවතාවිය නමින් නම්කර පරිවාර ස්ත්‍රීන් සමඟ මාලිගයක නවත්වා දේවත්වයෙන් වැඳුම් පිදුම් කරති. මල්වර වූ පසු ඇගේ කාලය නිම වන අතර ඉන් පසු තවත් කුඩා දැරිවියක් මේ ජීවමාන දේවතාවිය බවට පත්කර ගනී ඇය හඳුන්වන්නේ කුමාරී නමිනි. රාජාභිශේකය පවත්වන අවස්ථාවලදී රජු අභිෂේක කරන මංගල්‍යයේ දී මේ ජීවමාන දේවතාවියගේ ආශිර්වාදය රජුට ලබා දේ. “කුමරි ජීවමාන දේවතාවිය වාසය කරන මාලිගය “කුමාරි බහල්” (Kumari Bahal) නමින් හඳුන්වයි. එම මාලිගය “ජය ප්‍රකාශ් මල්ල රජු” විසින් කරවන ලදී. එය අසලම ඇති “නිවරි විහාරය” (Newari Vihara) එම රජු විසින්ම තනවන ලද අතර එහි ලී කැටයම්, වහල, ජනේල ආදිය මෝගල් සම්ප්‍රදායට අනුව සාදන ලද ඒවාය. මේ රජු විසින්ම එකල තට්ටු නවයකින් යුක්ත වූ “වසන්ත පූර් දුර්ගා” නමින් ගොඩනැගිල්ලක් සාදන ලදී.1770 දී “ප්‍රීතිවි නාරායන් ෂා” රජු විසින් මේ චත්‍රරශ්‍රයේ දේවාල, ගොඩනැගිලි ආදිය අලුතින් සාදන ලදී. 1785 සිට 1794 දක්වා රජ වූ “රනබහදුර් ෂා” රජු විසින් මෙම චතුරශ්‍රයේ “ඉන්දුජර්තා” නමින් විශාල සැනකෙළියක් වාර්ෂිකව පවත්වන ලදී. 1934 දී සිදුවූ භූමි කම්පාවක් හේතුවෙන් ගොඩනැඟිලිවලට හානි සිදුවූ නමුත් නේපාල් රජය විසින් ඒවා පැරැණි ආකාරයටම ප්‍රතිසංස්කරණය කරන ලදී. දුර්බා චතුරශ්‍රය නේපාලයට පැමිණෙන සංචාරකයින් අනිවාර්යයෙන්ම නරඹන ස්ථානයක් බවට පත් වී ඇත. මේ චතුරශ්‍රය දිගේ ඇවිද යන සංචාරකයන්ට අතීතයේ නේපාල ශ්‍රී විභූතිය හොඳහැටියට බලාගැනීමට හැකි වීමද විශේෂත්වයකි.මෙහි ගොඩනැඟිලි රක්ත වර්ණ ගඩොලින් සහ කළු ගල්වලින්ද, ලීවලින්ද නිමවා ඇති අතර වහල උළු සෙවිලි කර ඇත. දේවාල තුළ මෙන් ම පිට ත බිත්තිවල ශිව පාර්වතී මූර්ති, නටරාජා මූර්ති, දේව කතාවල කොටස්, ගණදෙවි මූර්ති ආදිය ගලෙන් කොටා බිත්තිවලට කාවද්දා ඇත. සමහර තැනෙක වහලේ ඇති ලී ඵලකවල එක් එක් මෝස්තර කපා ඔප දමා ඇත. ලී කණු විවිධ කැටයමින් මෙන්ම ලියවැලින් අලංකාර කර ඇත.හනුමන්ට වි‍ශේෂිත ස්ථානයක් ද මේ චතුරශ්‍රයේ ලබා දී ඇත. රාමායන කතාව අනුව රාමාට සහායට පැමිණි හනුමන්තා දේවත්වයෙන් අදහන අතර හනුමාගේ ප්‍රතිමා සාදා ඔහුට වෙන්කරන ලද දේවාලද මෙහි තනා ඇත.මේ චතුරශ්‍රයේ එක් තැනක කාලි භහිරවී නම් දෙවඟනගේ විශාල පිළිමයක් සහිත විවෘත දේවාලයක් ඇත. චතුරශ්‍රය මැදින් ඇති ප්‍රධාන පාරට මුහුණලා ඇති මෙහි නිතර දැල්වෙන පහන්, හඳුන්කූරු මෙන්ම නිතර දැල්වෙන කපුරු දල්වනයන්ද ඇත. මෙය පසුකර යන භක්තිමතුන් තම දෑත් කපුරු දල්වනයට දිගුකර ඉන් පසු දෑත තම මුහුණේ තවරා කාලි දෙවඟනගේ ආශිර්වාදය ලබා ගනී.පැරැණි ගොඩනැගිලි විශාල පඩිපෙළවලින් සමන්විත උස් ඒවා ය. ඒවා පෙර කුමරකුමරියන්ගේ මාලිගා, බිසෝවරුන්ගේ මාලිගා මෙන් ම මැති ඇමතිවරුන්ගේ ගෘහයන් ය.ගොඩනැඟිලි වටා ඇති පඩිපෙළවල් මත වාඩි වී කාලය ගතකරන අයද, මෙහි ඇති දේවාලවලට විත් දෙවියන් යදින පිරිසද එමටය.චතුරශ්‍රයේ එක් එක් ස්ථානවල සංචාරකයන් සඳහා සිහිවටන,බුදුපිළිම,දේව පිළිම, නේපාලයට ආවේණික විවිධ භාණ්ඩ විකුණන වෙළෙන්දන් රාශියකි. මෙහි එක් ස්ථානයකදී පරෙවියන්ට කෑම දෙන අයුරු සංචාරකයන්ට දැක බලා ගැනීමටද හැකිය. වී,පොරි, ධාන්‍ය ඇට වර්ග පරෙවියන්ට ලබා දෙන අතර දස දහස් ගණනක් පරෙවියෝ ඒවා කෑමට පැමිණ බිම පුරා සිටින අයුරු බැලීමට සංචාරකයෝ ප්‍රිය කරති.මේ චතුරශ්‍රයේ එක් ස්ථානයක “මන්ගා” නමින් ජලය එක් රැස්වෙන පැරැණි වාරික්‍රමයක් ඇත. මෙය කළුගල්වලින් තනා ඇති කිසිදා නොසි‍ඳෙන පොකුණකි. පොකුණට ජලය වැටෙන්නේ ගුරුළු රූපයක් සහ මකර කටක් සහිතව තනා ඇති ස්ථාන තුනකිනි. ජලය ගලා එන තැනක් හෝ වැටෙන ජලය ගලා යන තැනක් හෝ නෙ‍ාපෙනේ. මේ ජලය බීමෙන් ලෙඩ රෝග සු‍වවෙන බවට ඔවුන් අතර විශ්වාසයක් පවතී.දුර්බා චතුරශ්‍රය නැරඹූ පසු සංචාරකයන්ට තවත් යුනෙස්කෝ ලෝක උරුමයක් බවට පත් වී ඇති ස්ථානයක් කත්මණ්ඩු අග නගරයේ සිට කි.මී. 5ක් පමණ ගියවිට නැරඹීමට හැකිය. කුඩා කඳු මුදුනක පිහිටා ඇති මෙය “කීර්තිපූර්” යනුවෙන් හඳුන්වයි. කීර්ති පූර් යනු ප්‍රභාවත් නගරය යන අර්ථය දක්වයි. (=කීර්තිමත්,ගෞරවාන්විත) මෙයත් පැරැණි රාජධානියකි. ක්‍රි.ව.1099 -1126 දක්වා මෙහි රජවූ “සිවදේව” රජු මෙම කීර්ති පුරය නිර්මාණය කරණ ලදී. කඳුමුදුනක් බැවින් මෙය ආරක්ෂිත ස්ථානයක් විය. මේ කීර්තිපූර්වල අදටත් පැරැණි දේවාල, ගොඩනැගිලි, නිවාස ආදිය දැක බලා ගැනීමට හැකි ය. කඳු මුදුනේ සිට පහළට ඇති ගල් ඇතිරූ පටු වීදි ඒ දෙපස පැරැණි උස ගොඩනැගිලි, එහි පැරැණි නිවාස මේවා සංචාරකයින්ගේ ආකර්ශණය නොමදව ලබන ස්ථානයන්ය.කීර්තිපූර් ප්‍රදේශය අතීතයේ සිට ම යුද රණකාමීන්ගෙන් පිරීගත් ප්‍රදේශයක් විය. මෙය රණකාමී “ගුර්කා”වරුන්ගේ නිජබිම හැටියට සැලකේ. මෙහි ඇති දේවාලවල පිට බිත්තිවල “ගුර්කා රණකාමීන්ගේ” මූර්ති සාදා ඇත. මෙහි ඇති ප්‍රධාන දේවාලයේ වහලයේ පිටත ගුර්කාවරුන්ගේ කඩු,පිහි. තෝමර වැනි ආයුධ එල්ලා ඇත.කීර්තිපූර් කඳු මුදුනේ ඇති කීර්තිපූර් පැරැණි රාජධානිය නැරඹීමට යන සංචාරකයන් එහි සවස්වරුවේ ඉර බසින තෙක් රැඳී සිටියහොත් අඳුර වැටෙත්ම කීර්තිපූර් කඳු මුදුන පහළින් ඇති කත්මණ්ඩු නගරයේ රාත්‍රී සිරියාව නැරඹීමට පුළුවන. ක්‍රමයෙන් සෙමෙන් සෙමෙන් අඳුර වැටෙයි. ටිකෙන් ටික කත්මණ්ඩුවල පහන් එකින් එක දැල්වෙයි. රාත්‍රී හතට පමණ නගරයේ සියලුම පහන් දැල්වෙයි. මෙම මනරම් දර්ශණය නේපාලයට පැමිණෙන සංචාරකයන්ට කිසිදා අමතක නොවනු ඇත. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=f1407075</link>
    <topic>හස්ත කර්මාන්ත ක්ෂේත්‍රයේ ගුණාත්මකම භාණ්ඩ තියෙන්නේ අපි ළඟ</topic>
    <author>සාකච්ඡා කළේ චින්තා රණසිංහ</author>
    <content>ශ්‍රී ලාංකීය හස්ත කර්මාන්ත ක්ෂේත්‍රයේ ඉතා අනර්ඝතම උසස්ම හා ගුණාත්මක තත්ත්වයේ නිෂ්පාදන සඳහා සාධාරණ මිලක් හා වටිනාකමක් ලබා දෙමින් දෙස් විදෙස් සංචාරකයන් අතරට අපේ නිර්මාණ ගෙනයන ආයතන අතර ලක්සල ප්‍රධාන ය. වර්තමානයේ එහි සභාපතිධූරය හොබවන අනිල් කොස්වත්ත මහතා ‘ලක්සල‘කාර්යභාරය සහ ඉදිරි ගමන්මග පිළිබඳ දැක් වූ අදහස් පෙළකි මේ.ශ්‍රී ලංකා හස්ත කර්මාන්ත මණ්ඩලය ආරම්භ කළේ 1964 වර්ෂයේ දී. ශ්‍රී ලංකාවේ සාම්ප්‍රදායක හස්ත කර්මාන්ත ශිල්පීන් නිෂ්පාදනය කරන භාණ්ඩ මිල දී ගෙන අලෙවි කිරීමේ කාර්යභාරය පැවරුණේ ජාතික හස්ත කර්මාන්ත මණ්ඩලයටයි. නමුත්, පාලන තන්ත්‍රයේ දුර්වලතා, යුද්ධයක් පැවතීම වැනි හේතු ගණනාවක් නිසා හස්ත කර්මාන්ත මණ්ඩලය අලාභ විඳින ආයතනයක් ලෙසයි හංවඩු ගැසී තිබුණේ.නිදහසින් පසු වාණිජකරණයට ලක් වූ මෙරට ව්‍යාපාර සඳහා දොර විවර වුණා. පාඩු ලබන ආයතනයක් බවට පත් වී සේවකයන්ට පඩි නඩි පවා ගෙවා ගැනීමට නොහැකි තත්ත්වයකට පත්ව තිබූ මොහොතේ ඒ වාණිජකරණය ලක්සලට බලපෑවා.ශ්‍රී ලංකාවට විදේශ සංචාරකයින් පැමිණෙන්න පටන් ගැනීම සමඟ ලක්සල ආයතනය නැවත හිස එසවූවා. නවීන වෙළඳපොළට සරිලන අයුරින් නිෂ්පාදනය වන සාම්ප්‍රදායික නිෂ්පාදන මිලට ගෙන අලෙවි කිරිමට පටන් ගැනීමත් සමඟ ආයතනය දියුණුවට පත් වුණා. සම්පූර්ණයෙන්ම කඩා වැටී තිබූ ආයතනයක් වන ලක්සල පසුගිය වසර කිහිපය ඇතුළත ලබා ඇත්තේ විශාල දියුණුවක්.සංචාරක කර්මාන්තය සම්බන්ධයෙන් ජාත්‍යන්තර නිර්ණායක තිබෙනවා. සංචාරකයන් යා යුතු රටවල් යා යුතු ස්ථාන මෙන්ම සංචාරක නිකේතන වැනි දෑ පිළිබඳ තොරතුරු සපයන ආයතන රැසක් තිබෙනවා. අන්තර්ජාලයේ වෙබ් අඩවි තිබෙනවා. ට්‍රිප් ඇඩ්වයිසර් කියන්නේ එවැනි ස්වාධීන ආයතනයක්. ශ්‍රී ලංකාවේ සංචාරය කළ යුතු ස්ථාන, නිකේතන, අවන්හල් මෙන්ම සාප්පු සංකීර්ණ සම්බන්ධයෙන් තොරතුරු එම ආයතනය මඟින් ඉදිරිපත් කර තිබෙනවා. ලොව පුරා මිලියන 200 ක් පමණ සංචාරකයින් ලෝකයේ මෙවැනි තැන් පිළිබඳව තොරතුරු ලබා ගන්නවා. මේ අතරින් මිලියන 150 ක් පමණ තම රුචිකත්වය ප්‍රකාශ කර තිබෙනවා. භාණ්ඩවල උසස් තත්ත්වය, පාරිභෝගික සේවාව හා ප්‍රදර්ශනාගාර පහසුකම් අතින් ශ්‍රී ලංකාවේ ඉදිරියෙන්ම සිටින ආයතනය ලෙස සම්මානයට පාත්‍ර වීමට ලක්සල ආයතනයට හැකි වුණා.ලෝකයේ විවිධ රටවලින් පැමිණෙන සංචාරකයින් බහුලව වෙසෙන සාප්පු සංකීර්ණ 22 ක් පසු කර ලක්සල ලබා ගත් මේ ජයග්‍රහණයෙන් පෙනී යන්නේ අප ආයතනය ලබා ගෙන ඇති දියුණුවයි. ජනප්‍රියත්වයයි. ජනාධිපති මහින්ද රාජපක්ෂ මහතාගේ මග පෙන්විම මත ආර්ථික සංවර්ධන ඇමැති බැසිල් රාජපක්ෂ මහතා මේ රටේ ආර්ථිකය සංවර්ධනය කිරීම සඳහා විශාල ප්‍රයත්නයක් දරනවා. අප සම්මානයෙන් පිදුම් ලැබීම එතුමාගේ ඇගයිමට ද ලක් වුණා.දිනෙන් දින අලුත් වන දෙස් විදෙස් වෙළඳපොළට සරිලන අන්දමේ නිෂ්පාදන අලෙවියට තැබීමේ වගකීමක් අපට තිබෙනවා. අපි එම අභියෝගයට සාර්ථකව මුහුණ දෙනවා. ශිල්පින් දැනුවත් කිරීම් ශිල්පීන්ට අත හිත දීමේ වැඩසටහන් අපි ක්‍රියාත්මක කරනවා. අපේ නිර්මාණ ලක්සල වෙබ් අඩවිය හරහා සංචාරක ආයතන හරහා ප්‍රචලිත කරවනවා. ලක්සලට අභියෝග කරන පෞද්ගලික ආයතන රැසක් තිබෙනවා. තෑගි හා සැමරුම් භාණ්ඩ අලෙවි කරන පෞද්ගලික ආයතන එල්ල කරන කුමන අභියෝගයටත් අපි මුහුණ දෙන්නේ ඉතාමත් සංයමයෙන්. කාලයක් තිස්සේ අප ආයතනය ගොඩනගා ගත් කීර්තිමත් නාමය රැක ගැනීමට හැකියාව තිබෙනවා. මේ රටේ ගුණාත්මක උසස් නිර්මාණ බිහි වන තුරු ඒවා ලක්සල මිල දී ගන්නා තුරු අපේ ජනප්‍රියත්වය දිනෙන් දින වැඩි වනවා.මුලින්ම පැහැදිලි කර ගත යුතු කරුණක් තමයි ලක්සල ආයතනය තුළ අලෙවි වන්නේ මොනවාද යන්න අවබෝධ කර ගැනීම. ඒ වගේම ලක්සල ආයතනය අරමුණු කර ගන්නා පාරිභෝගිකයන් කව්ද යන්න හඳුනා ගැනීම. අපේ රටේ සාම්ප්‍රදායක හස්ත කර්මාන්ත නිර්මාණ ආශ්‍රය කොට ගෙන නිෂ්පාදනය වන භාණ්ඩවල අනර්ඝතම උසස්ම ගුණාත්මකම නිෂ්පාදන තමයි ලක්සල ආයතනය නිෂ්පාදකයාගෙන් මිල දී ගෙන පාරිභෝගිකයන්ට අලෙවි කරන්නේ. පැදුරක්, ලී හැන්දක්, පෙට්ටගමක් වැනි දෙයක් මිල දී ගන්නට මධ්‍යම පන්තියේ පාරිභෝගිකයෙකුට අවශ්‍ය වුවොත් ගමේ නගරයේ තිබෙන ඕනෑම කඩ සාප්පුවකින් තම මුදල් පසුම්බියට ගැළපෙන මට්ටමින් ඒවා මිල දී ගත හැකියි.නමුත් ලක්සල කියන්නේ ඒ වගේ පැදුරු හැඳි ගොඩ ගසාගෙන තිබෙන තැනක් නොවෙයි. ලක්සලේ තිබෙන පැදුරක් ඉතා ගුණාත්මක අන්දමට වර්ණ, රටා යොදා සුවිශේෂී අන්දමින් නිර්මාණය කළ සීමිත නිෂ්පාදන විය හැකියි. නැතිනම් පැදුරක් යොදා ගෙන නිර්මාණය කළ බිත්ති සැරසිල්ලක් හෝ වෙනත් භාණ්ඩයක් විය හැකියි. එවැන්නක් දේශීය මෙන්ම විදේශිය පාරිභෝගිකයෙකුට ආකර්ෂණීය දෙයක් විය හැකියි.බොහෝමයක් නිෂ්පාදන සාම්ප්‍රදායිකත්වය දේශීය අනන්‍යාතාවය ඔප් නංවා තිබෙන නවීන නිෂ්පාදනයි. ගැනුම්කරුවන්ට සාධාරණ මිලක් ලබා දීම අපේ වගකීමක්. නිර්මාණාත්මක නිෂ්පාදනයන්ගේ වටිනාකම් ඉස්මතු වන්නට එහි මිල බලපානවා. ලක්සල හැම විටම භාණ්ඩ මිල දී ගන්නේ එම සුවිශේෂී නිෂ්පාදන මිල දී ගැනීමට කැමත්තක් දක්වන පිරිස වෙනුවෙන්. ඔය කියන අන්දමේ ඉහළ මිලක් ලක්සල භාණ්ඩවල නොමැති බව අපේ ප්‍රදර්ශනාගාරයකට ගියොත් දැකගත හැකි වේවි.ලක්සල ආයතනනයට 50 වසරක් පිරීම නිමිත්තෙන් මේ වසරේ සිට නව මෝස්තර නිර්මාණ තරගාවලියක් ආරම්භ කිරීමට කටයුතු කළා. අප මාධ්‍ය මඟින් දැනුම් දුන් පසු අයදුම්පත් ගණනාවක් ලැබුණා. ජාත්‍යන්තර වෙළඳපොළට උචිත නිර්මාණ නිෂ්පාදන සියළුම සැපයුම්කරුවන් මේ තරගාවලියේ දී ඉදිරිපත් කළ යුතුයි.මෙය භාණ්ඩ විවිධාංගිකරණය කිරීමේ වැඩසටහන යටතේ ක්‍රියාත්මක වනවා. අනාගත වෙළඳපොළ ජයගැනීමට මෙවැනි තරඟාවලියක් වාර්ෂිකව පැවැත්වීම සුදුසු බවට අපි තීරණය කළා. මෙහි දී ඉදිරිපත් කෙරෙන නිෂ්පාදන සියල්ලම ලක්සල ආයතනය මඟින් මිල දී ගෙන පාරිභෝගිකයන් වෙත අලෙවි කිරීමට ද අප තීරණය කළා. මෙය අපේ සාම්ප්‍රදායක භාන්ඩ නිෂ්පාදකයන්ට, සැපයුම්කරුවන්ට මහඟු අවස්ථාවක් වනු ඇති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=f1407076</link>
    <topic>මැටි කර්මාන්තය රකින්නට කෞතුකාගාරයක්</topic>
    <author>සටහන සමදරා ජයසිංහ</author>
    <content>ඈත අතීතයේ සිට අපේ මුතුන් මිත්තන් ඉරෙන් හ‍ඳෙන් වැඩ ගත්තා සේම මහ පොළොව හා උරෙන් උර ගැටී සිය අවශ්‍යතා ඉටුකර ගැනීමට ද සමත් විය. විශිෂ්ට වූ නිර්මාණ කුසලතාවයෙන් පිරිපුන් වූ ඔවුන් ලොව සෙසු රටවල් පරදවන තරම් තාක්ෂණික හා ශිල්පීය ඥානයෙන් ද යුතු විය. එසේ නිමවා ගත් විස්මිත නිර්මාණයන් අතරට එක්වූ මැටියෙන් කළ නිමැවුම් සුවිශේෂී වන්නේ එය පාරම්පරිකව පැවැත එන සංස්කෘතිකාංගයක් වන බැවිනි. කුඹල් කර්මාන්තය ලෙස හඳුන්වන මෙය පිළිබඳ බොහෝ සාක්ෂි ද ‍අපේ ඉතිහාසයෙන් විටින් විට හමුවේ.කැලණි ගං මිටියාවත ආශ්‍රිතව වසර දහස් ගණනක පටන් පැවැත එන මෙම කුඹල් කලාව සුරක්ෂිත කිරීම හා එය මතු පරපුරට දායාද කරනු පිණිස ඉදිකළ ශ්‍රී ලංකාවේ ප්‍රථම මැටි භාණ්ඩ කෞතුකාගාරය පසුගියදා බියගම, වීරසේකරපුර මැටි කර්මාන්ත මධ්‍යස්ථානයේදී විවෘත විය.බස්නාහිර පළාත් කෘෂිකර්ම, ගොවිජන සංවර්ධන, සුළු වාරිමාර්ග, කර්මාන්ත, පරිසර, සංස්කෘතික සහ කලා කටයුතු අමාත්‍ය උදය ගම්මන්පිල මහතාගේ සංකල්පයක් මත ඉදිකරන ලද මේ කෞතුකාගාරය සඳහා රුපියල් ලක්ෂ 47 ක මුදලක් වැය කර තිබේ.කැලණි මිටියාවතේ ‍මැටි භාණ්ඩ මෙන්ම කර්මාන්තයේ භාවිත කළ සහ කරන උපකරණ ද, මැටි කර්මාන්තයේ ඉතිහාසය සහ කර්මාන්තයේ විකාශය පිළිබඳ තොරතුරු ද ඇතුළත් කර ඉදිකරන ලද මෙම කෞතුකාගාරය මඟින් මැටි කර්මාන්තය පිළිබඳ උනන්දුවක් දක්වන සියලු දෙනා හට දැනුම් සම්භාරයක් ලබාගත හැකි වීම විශේෂත්වයකි.මැටි බඳුන් භාවිතය පිළිබඳ පැරැණි සාධක හමුවන ප්‍රධාන පුරාවිද්‍යා ස්ථාන ලෙස මෙම ස්ථාන සැලකේ. කැලණි ගං මිටියාවත ආශ්‍රිතව ද වසර දහස් ගණනක සිට පැවැත එන මෙම කුඹල් කලාව දැනට ඉතිරිව පවතින්නේ ද බියගම, කැලණිය, කළුකොඳයාව හා සමෘද්ධිගම යන ප්‍රදේශ ආශ්‍රිතවය.දීර්ඝ ඉතිහාසයකට උරුමකම් කියන මැටි කර්මාන්තය සාමාන්‍ය ජනතාව අතරට නැවත ගෙන යාමේ අවශ්‍යතාවය ඇතිවීමට ප්‍රධාන වන කරුණු කිහිපයක් ද ඇත. මැටි යනු පොළොවෙන් ලබාගන්නා අමුද්‍රව්‍යයයක් වන අතර එහි කිසිදු රසායනික ද්‍රව්‍යයක් අඩංගු වන්නේ නැත.මුල් කාලයේ සිටම ආහාර පිසීම සඳහා භාවිත කළ බඳුන් සාදන ලද්දේ ද මෙම මැටි යොදා ගනිමිනි. වර්තමානයේ මැටි බඳුන් වෙනුවට ප්ලාස්ටික්, ඇලුමිනියම් හා වෙනත් කෘත්‍රිම ද්‍රව්‍යවලින් සාදන උපකරණ භාවිතයට පෙළඹීම හේතුවෙන් දීර්ඝ කාලීන රෝගවලට ගොදුරුවීමේ දැඩි අවදානමක් වසර කිහිපයක් තිස්සේ අප අත්විඳිමින් සිටී. මෙවැනි අමුද්‍රව්‍ය මත සිදුවන රසායනික ප්‍රතික්‍රියාව හරහා විෂ වර්ග ශරීරයට එක්වීම වළක්වා ගැනීමට නම් මැටි භාණ්ඩ පරිභෝජනයට ගැනීම හොඳම විසැඳුමකි.කාලයටත්, තාලයටත් ගැළපෙන ලෙස සකස් කළ මැටි භාණ්ඩ ඉතා අලංකාරව හා කල්පවතින ලෙස සකස් කිරීමට වර්තමානයේ කුඹල් කර්මාන්තයේ යෙදී සිටින ශිල්පීන් සමත් වී තිබේ.බියගම මැටි කර්මාන්ත මධ්‍යස්ථානය ද, දේශීය මැටි කර්මාන්තය නඟාසිටුවීම සඳහා සුවිශේෂී මෙහෙවරක් ඉටුකළ ආයතනයකි. දැනට ද පාසල් සිසුන් විශාල සංඛ්‍යාවක් මැටි කර්මාන්තය පිළිබඳ දැන කියා ගැනීමට පැමිණෙන්නේ ද බියගම මැටි කර්මාන්ත මධ්‍යස්ථානයටය. මැටි සකස් කිරීමේ සිට එය නිමැයුමක් ලෙස එළිදකිනතුරු සම්පූර්ණ ක්‍රියාවලියම මෙම මධ්‍යස්ථානය තුළ නැරැඹීමට හැකියාව ලැබුණි. මෙහි මූලාරම්භය පිළිබඳ ඉතිහාසගත තොරතුරු එක්රැස් කර ඇති ස්ථානයක් නොමැතිවීම අඩුවක්ව පැවතිණි. එම අඩුව සම්පූර්ණ කරමින් ඉදිකළ මැටි භාණ්ඩ කෞතුකාගාරය තුළ ඔබට දැකගත හැකි දෑ බොහෝය. ඒ අතර පඬුවස්නුවරින් හමු වූ පෞරාණික වටිනාකමකින් යුත් මැටි කෞතුක වස්තු, විහාර දේවාල සහ ගොඩනැගිලි කර්මාන්තයේදී භාවිත වන මැටි උපකරණ, පාරම්පරික ගැමි ශෛලියෙන් යුත් අතින් නිමකරන ලද සත්ත්ව රූප, පූනාව, පිළිහැලිය වැනි අතීතයේ භාවිත සම්ප්‍රදායික මැටි මෙවලම්, අතීත මුතුන් මිත්තන්ගේ සිට වර්තමානය දක්වා ගෘහාශ්‍රිතව භාවිත වන මැටි මෙවලම් සහ බියගමට ආවේණික මැටි භාණ්ඩ වර්ග, විවිධ ප්‍රාථමික පෝරණු වර්ග සහ සජීවීව මැටි භාණ්ඩ සැකසීම හා අලංකරණය කිරීම පිළිබඳව අවබෝධයක් ද මෙහිදී ලැබිය හැකිය.කුඹල් කර්මාන්තය සංස්කෘතික දේපළක් ලෙස රැකගැනීම සහ කැලණි මිටියාවත ජනශ්‍රැති මැටි භාණ්ඩ කලාව සංවර්ධනය කිරීම මූලික අරමුණ කොට ගනිමින් විවෘත කළ මැටි භාණ්ඩ කෞතුකාගාරය සංචාරක කර්මාන්තයේ ප්‍රවර්ධනය සඳහා ආකර්ෂණීය කර්මාන්තයක් බවට පත්කිරීමට ද රුකුලක් වනු ඇත. දෙස් විදෙස් පර්යේෂණ හා අධ්‍යාපනයට ඉඩ සැලැසීම, නිර්මාණ සඳහා සුදුසු දේශීය හා විදේශීය වෙළඳපළක් සකසා දීම, නව ශිල්පීන් මැටි කර්මාන්තයට යොමු කිරීම, නිර්මාණ ශිල්පීන්ගේ හැකියාවන් වර්ධනය කිරීම‍ දේශීය සම්පත් තුළින් දේශීය කර්මාන්ත නඟාසිටුවීමත්, එමඟින් තිරසාර සංවර්ධන ඉලක්ක සපුරා ගැනීමටත් මේ ඔස්සේ අත්වන ප්‍රතිලාභයන්ය.එමනිසා ශිෂ්ටාචාරයක අනන්‍යතාවය රැක දෙන පැරැණි කලා ශිල්ප හා හස්ත කර්මාන්ත ඉදිරියටත් රැකගත යුත්තේ එකී දෑ රටක, ජාතියක හා සංස්කෘතියේ කැඩපත වන නිසා බව ද සිහිපත් කරමි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>07</day>
    </date>
    <link>http://www.dinamina.lk/2014/07/07/_art.asp?fn=f1407077</link>
    <topic>මී නුවණ</topic>
    <author>ඩී. එෆ්. කාරියකරවන</author>
    <content>මා කුඩා දා විශේෂයෙන් අගේ කළ දෙයකි සවස් ජාමේ තාත්තා ඉස්තෝප්පුවේ හාන්සි පුටුවට වී රතු ලූනු සුද්ද කැර ගනිමින් ඒවා හා සමඟ උම්බලකඩ කෑම. අඩියක් ගහන අතරතුරේ මෙන් ම ඒවා නැතිව ද රතු ලූනු සුද්ද කැර කැර උම්බලකඩ කෑම තාත්තා ඉතා අගය කළ දෙයකි.හැබැයි ඒ උම්බලකඩ මෙන් ම රතු ලූනු ද ඉතා ඉස්තරම් ඒවා වී.ඉස්තෝප්පුවට වී ඒ දෙස බලා ඉන්නා මට හා මල්ලීට ද ඒවායින් ටික ටික ලැබිණි.මා තුළ උම්බලකඩවලට විශේෂ රුචියක් ඇති වූයේ එනිසා ය.කලක් යන විට ඇලෙක්සැන්ඩර් වැලිවිට මහතා ගේ ‘අහිංසා’ පත්‍රය කියැවීමෙන් මම ද මස් මාළු නොකන්නෙක් වීමි. ඒ වයස දහ අටේ දී පමණ ය. එහෙත් මම කිසි විටෙක උම්බලකඩ අත් නෑරියෙමි.1942 සිට 1944 අවසානය දක්වා මා පේරාදෙණියේ ගුරු ඇබෑසියේ සිටි කාලේ කවදාවත් මස් මාළු කෑවේ නැත. එසේ ම එදා එහි මස් මාළු නොකන තව තිදෙනෙක් අපේ ශිෂ්‍ය නිවාසයේ වූහ. අප සිවු දෙනාට වෙන ම කෑම මේසයක් විය. අනෙක් අයට මස් මාළු ලැබෙන විට අපට ඉඳ හිට හෝ ලැබුණේ උම්බලකඩ සම්බෝලයකි. එයට ඒ නම නම් සුදුසු නැත. එය හැඳින්විය යුත්තේ “උම්බලකඩ පෙන්නූ සම්බෝලය” යනුවෙනි. සමහර දිනවල අප හතර දෙනාට ඒකත් නොලැබිණි. ඒ වෙනුවට ලැබුණේ අනෙක් ‘දියාරු’ එළවළුවලින් ටික ටික වැඩිපුර ය.නිවාඩු කාලයට ගමට ගිය විට අම්මාගේ දෝස්මුරය වූයේ මස් මාළු කන සිසුන් ගෙවන මුදලම අඩුවක් නැතිව ගෙවන මා මස් මාළු නො කෑම ගැන ය. නිවාඩුව අවසන් වී යළිත් පේරාදෙණි යන විට, තියාගෙන කනු පිණිස උම්බලකඩවලින් සාදන ලද ලොකු අච්චාරු බෝතලයක් දීම අම්මාගේ සිරිත වී. එහෙත් දවසෙන් දෙකෙන් එය හිස් වූයේ හොඳට මස් මාංස කන ‘කාක්කන්’ නිසා ය.මම ඉස්සර නිතොර නි‍ෙතාර පිටරට ගිය මාධ්‍යවේදියෙක් වීමි. ඒ ගිය බොහෝ විට නො වැරැද්දුවකි හොඳ උම්බලකඩ කෑලි බෝතලයක් ගෙන යෑම. එසේ ගෙන යනු ලබන උම්බලකඩ කෑලිවලින් මට ජාං බේරා ගත හැකි වූ අවස්ථා බොහෝ විය.එහෙත් මැද පෙරදිග රටකට ගිය එක්තරා අවස්ථාවකදී මගේ අපූරු උම්බලකඩ කෑලි බෝතලයක් මහා පිළිකුළෙන් කුණු කූඩයකට වීසි කරන ලද්දේ රේගු නිලධාරියකු විසිනි. ඒ උම්බලකඩ ගැන රටේ රජුට පැමිණිලි කළා නම් මට හිරේ යන්නට සිදුවන බව ද හේ කීවේය.මම දැන් වෙසෙන ගෙදර ද හොඳ උම්බලකඩ නො අඩුව පාවිච්චි කරනු ලැබේ. එහෙත් බේරෙන්නට බැරි මීයන් ගෙනි.හොඳ අපූරු උම්බලකඩ කුට්ටියක් කට ලොකු බෝතලයක දමා මූඩිය තද කොට රාක්කයේ තබන ලද නමුත් එය ගිය සතියේ කපටි මීයකුගෙන් බේරා ගත හැකි නො වීය.රෑ තිස්සේ කුස්සියේ සංචාරය කරන මීයකු රාක්කයේ ඇති මේ උම්බලකඩ බෝතලය දකින්නට ඇත. වීදුරු බෝතලයේ ලොකු කට තද කැර තිබුණු සැටියෙන් ඌට හොට දමන්නට බැරි විය.එහෙත් කපටි මීයා ප්‍රයත්නය අත් හළේ නැත. ඌ හොටෙන් ඇන, බෝතලය රාක්ක‍ෙයන් එළියට පැන්නුවේය. බිමට වැටුණු බෝතලය බිඳිණි. බිඳුණු බෝතලයෙන් එළියට වීසි වූ උම්බලකඩය දැන් මීයාගේ කටේය.ඌට කන්නට හැකි වී ඇත්තේ උගේ බඩට අල්ලන ප්‍රමාණයක් පමණි.උදේ උම්බලකඩ අඩලය අහුලා ගත් උයන ගැහැනිය එය සෝදා ගන්නට යන විට මගේ උපස්ථායක සෙල්ලා ඇයට මතක් කළේ මීයාගේ වසූරිය ගැන ය.“හරි කට්ට මීයකු නේදැ”යි මා කීවිට සෙල්ලා මෙසේ කීවේය. “ඌට නුවණ ඇති. මං දන්නෙ නැද්ද? මීයා ගණ දෙවියන්ගේ වාහනේ. ගණ දෙවි නුවණ ඌට නැතිව යන්ට බෑ.”</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=n14070819</link>
    <topic>ආඩම්බර විය හැකි ඉතිහාසයක් මෙන්ම වර්තමානයක් ද අපේ රටට තිබෙනවා</topic>
    <author/>
    <content>ධනුෂ්ක ගොඩකුඹුරරටට ආදරය කරන ජාතියක් ලෙස අපි අපේ රටට ඇති ශක්තිය හඳුනා ගෙන කටයුතු කිරීමට සූදානම් විය යුතු බව ජනාධිපති මහින්ද රාජපක්ෂ මහතා ප්‍රකාශ කළේය.ආඩම්බර විය හැකි ඉතිහාසයක් මෙන්ම වර්තමානයක් ද අපේ රටට ඇති බව පැවසූ ජනාධිපතිතුමා අප විවිධ හැකියාවන්ගෙන් පිරිපුන් ජාතියක් බව පැවසීය.ජනාධිපති මහින්ද රාජපක්ෂ මහතා මේ බව ප්‍රකාශ කළේ ජාතික ඉතිරි කිරීමේ බැංකුවේ සහ රාජ්‍ය පරිපාලන අමාත්‍යාංශයේ නවක පත්වීම්ලාභීන්ට පත්වීම් ලිපි ප්‍රදානය කිරීමේ අවස්ථාවට කොළඹ, බණ්ඩාරනායක ජාත්‍යන්තර සම්මන්ත්‍රණ ශාලාවේ දී ඊයේ (7) එක් වෙමිනි.ජාතික ඉතිරිකිරීමේ බැංකුවට උපාධිධාරි අභ්‍යාසලාභීන් 190 දෙනකුට සහ රාජ්‍ය පරිපාලන අමාත්‍යාංශයේ තාක්ෂණ සහායකයන් 348 දෙනකුට ජනාධිපතිවරයාගේ අතින් මෙහිදී පත්වීම් ප්‍රදානය කෙරිණි.ඉතිහාසයේ ප්‍රථම වතාවට රාජ්‍ය පරිපාලන අමාත්‍යාංශයට බඳවා ගත් තාක්ෂණ සහායකයන් දිස්ත්‍රික් හා ප්‍රාදේශීය ලේකම් කාර්යාලවල සේවය සඳහා යෙදවීමට නියමිතය.තිස් වසරක ත්‍රස්තවාදය අවසන් කර රට ආර්ථික වශයෙන් ද ගොඩනඟමින් විශාල සංවර්ධන වැඩපිළිවෙළක් අද ක්‍රියාවට නංවා ඇති බව පෙන්වා දුන් ජනාධිපතිවරයා ඉතා ඉක්මනින් නැඟී සිටි රටක් ලෙස ශ්‍රී ලංකාව අද ජාත්‍යන්තර පිළිගැනීමට ලක්ව ඇති බව ප්‍රකාශ කළේය.ලෝකයේම අවධානය යොමු කරමින් ගොඩනැඟුණු හම්බන්තොට වරාය වැනි දැවැන්ත සංවර්ධන ව්‍යාපෘති අපගේ ශක්තිය ලොවට පෙන්වන්නක් බව ජනාධිපතිවරයා පැවසීය.තමන්ගේ මාතෘ භූමිය මෙන්ම තමන් සේවය කරන ආයතනය පිළිබඳ ආඩම්බර වෙමින් තම සේවය නිසි ලෙස රට වෙනුවෙන් ඉටුකරන ලෙසත් ජනාධිපතිවරයා නව පත්වීම්ලාභින්ගෙන් ඉල්ලා සිටියේ ය.ජ්‍යෙෂ්ඨ ඇමැති සරත් අමුණුගම, රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න, නියෝජ්‍ය ඇමැති විජය දහනායක, අමාත්‍යාංශයේ ලේකම් පී.බී. අබේකෝන්, ජාතික ඉතිරි කිරීමේ බැංකුවේ සභාපති ඩබ්ලිව්. ඒ. නාලනී මහත්ම මහත්මීන් ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=n1407082</link>
    <topic>ජාතික ශික්ෂණ විද්‍යා ඩිප්ලෝමාධාරීන් 2807කට ජනපති අතින් ගුරු පත්වීම්</topic>
    <author>ධනුෂ්ක ගොඩකුඹුර</author>
    <content>ජාතික ශික්ෂණ විද්‍යා ඩිප්ලෝමාධාරීන් 2807 දෙනකුට ජනාධිපති මහින්ද රාජපක්ෂ මහතාගේ අතින් ඊයේ (07) ගුරු පත්වීම් ප්‍රදානය කෙරිණි.මහින්ද චින්තන ඉදිරි දැක්ම ඔස්සේ ශ්‍රී ලාංකේය අධ්‍යාපනය ඉහළටම ඔසවා තැබීමේ අරමුණින් රට පුරා සියලු පළාත් නියෝජනය වන පරිදි මෙම පත්වීම් ප්‍රදානය කිරීමේ උළෙල කොළඹ , සුගතදාස ගෘහස්ථ ක්‍රීඩාංගණයේදී ඊයේ උදෑසන පැවැත්විණි.මේ වන විටත් 220,000ක ගුරු පිරිසක් රට පුරා සේවයේ නියැළෙන අතර ජනාධිපතිවරයාගේ නායකත්වයෙන් ගෙවුණු වසර නවයක කාලය තුළ 65,000ක පිරිසක් ගුරු සේවයට බඳවා ගෙන තිබේ.සිංහල මාධ්‍ය පත්වීම් 1835ක් සහ දෙමළ මාධ්‍ය පත්වීම් 972ක් වශයෙන් පිරිනැමුණු මෙම පත්වීම් 2807ට ජාතික පාසල් පත්වීම් 1127ක්, බස්නාහිර පළාතට පත්වීම් 137ක්, දකුණට පත්වීම් 152ක්, සබරගමුවට පත්වීම් 202ක්, ඌවට පත්වීම් 187ක්, උතුරට පත්වීම් 190ක්, නැගෙනහිරට පත්වීම් 151ක්, වයඹට පත්වීම් 197ක්, උතුරු මැදට පත්වීම් 166ක්, මධ්‍යමට පත්වීම් 298ක් අයත්වේ.සියලු දිස්ත්‍රික්ක නියෝජනය වන පරිදි ජනාධිපතිවරයාගේ අතින් මෙහිදී සංකේතාත්මකව ගුරු පත්වීම් ප්‍රදානය කෙරිණි.අධ්‍යපන සේවාවන්හි කාර්යසාධනය හා ඵලදායිතාව වර්ධනය කිරීම සඳහා එම සේවාවන්හි ආයතනික කටයුතු සමාලෝචනය කිරීමට පත් කරන ලද මඬිහේවා කමිටුවේ වාර්තාව එහි සභාපති ජ්‍යෙෂ්ඨ අමාත්‍යාංශයේ ලේකම් මහින්ද මඬිහේවා මහතා ජනාධිපතිවරයා වෙත පිළිගැන්වීය. පළාත් ප්‍රධාන ඇමැතිවරුන් වන ප්‍රසන්න රණතුංග, සරත් ඒකනායක, නජීබ් අබ්දුල් මජීඩ්, අධ්‍යාපන නියෝජ්‍ය ඇමැති මො‍හාන් ලාල් ග්‍රේරු, අමාත්‍යාංශ ලේකම් අනුර දිසානායක මහත්වරුන් ඇතුළු පිරිසක් ද මේ අවස්ථාවට එක් වූහ. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=n1407083</link>
    <topic>කූට වෙළෙඳුන් අල්ලන නිලධාරීන්ටත් දඩ මුදලෙන් කොටසක්</topic>
    <author>විජයානි එදිරිසිංහ</author>
    <content>පාරිභෝගිකයාට වස විස කවන කූට ව්‍යාපාරිකයන් කොටුකරගෙන අධිකරණය හමුවට ඉදිරිපත් කිරීමෙන් අනතුරුව ඔවුන්ට නියම කෙරෙන දඩ මුදලින් කොටසක් වැටලීම් කළ නිලධාරීන්ට ගෙවීමට රජය තීරණය කර තිබේ.පසුගිය වසරේ මෙවැනි නීතිවිරෝධී වෙළෙඳාම්වල යෙදී නීතියට හසුවී දඩ නියම වීමෙන් රජයට ලැබුණු ආදායම රුපියල් කෝටි අටක් පමණ වෙයි.මෙම වසරේ පසුගිය මාසය වන තෙක් ලැබුණු ආදායම් රුපියල් කෝටි තුනක් පමණ වෙයි. වැටලීම් නිලධාරීන් දිරි ගැන්වීමක් වශයෙන් මෙම දීමනාව සිදු කරන බව සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා කීය.පාරිභෝගික අධිකාරිය කිසිදු ක්‍රියාකාරීත්වයක් නොමැතිව තිබියදී වර්තමාන රජය එය ප්‍රතිසංවිධානය කර රටපුරා මෙහෙයුම් කිරීමට පහසුකම් ලබාදීමෙන් අනතුරුව පසුගිය කාලය තුළ පාරිභෝගික අධිකාරිය කැපී පෙනෙන ආකාරයේ සුවිශේෂී කර්තව්‍යයන් විශාල ප්‍රමාණයක් සිදු කර ඇත.එහි ප්‍රතිඵලයක් වශයෙන් කාලයක් තිස්සේ වස විස කැවූ කූට ව්‍යාපාරිකයන් කොටුකර ගැනීමටත් විවිධ කූට ව්‍යාපාර සොයාගෙන පාරිභෝගිකයා ඉන් බේරා ගැනීමටත් හැකිවූ බවද ජොන්ස්ටන් ප්‍රනාන්දු මහතා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=n1407084</link>
    <topic>පොල් හා පොල් ආශ්‍රිත නිෂ්පාදන අපනයනයෙන් රුපියල් මිලියන 47,952 ක ආදායමක්</topic>
    <author>මහින්ද අලුත්ගෙදර</author>
    <content>අපනයන ක්ෂේත්‍රයේ කැපී පෙනෙන වර්ධනයක් පෙන්නුම් කරමින් පොල් හා පොල් ආශ්‍රිත නිෂ්පාදන අපනයනය කිරීමෙන් රුපියල් මිලියන 47,952 ක ආදායමක් උපයා ගැනීමට ශ්‍රී ලංකාව සමත් වෙයි.ශ්‍රී ලංකාවේ පොල් නිෂ්පාදන සඳහා ඉහළ ඉල්ලුමක් පවතින අතර අමෙරිකා එක්සත් ජනපදය, යුරෝපය සහ මැදපෙරදිග රටවල් වෙත අපනයනය කරන බවද පසුගිය 2013 වර්ෂයේ දී ඉහළ අපනයන ආදායමක් ලබා ගැනීමට ශ්‍රී ලංකාව සමත්ව තිබෙන බව පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර මහතා ප්‍රකාශ කරයි.පොල් මදය, කොප්පරා, පිරිපහදු පොල් තෙල්, පොල් ක්‍රීම්, පොල් පිටි, පොල් කෙඳි නිෂ්පාදන, පොල්කටු අඟුරු ඇතුළු නිෂ්පාදන රැසක් විදේශ රටවලට ශ්‍රී ලංකාවෙන් අපනයනය කරන බව පෙන්වාදෙන ඒ මහතා මෑතක දී පොල් හා පොල් ආශ්‍රිත නිෂ්පාදන අපනයනය විශාල වශයෙන් ඉහළ ගොස් තිබෙන බවද සිහිපත් කරයි.ඇමැතිවරයා මේ බව ප්‍රකාශ කළේ කොළඹ, බණ්ඩාරනායක ජාත්‍යන්තර සම්මන්ත්‍රණ ශාලාවේ දී ඊයේ (07) ආරම්භ වූ පොල් නිෂ්පාදන ක්ෂේත්‍රයේ අනාගතය සඳහා තිරසාර අත්වැලක් සපයන ලොව විශාලතම COCOTECH සමුළුව සඳහා එක් වෙමිනි. ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පැවැති මෙය පොල් සංවර්ධන හා ජනතා වතු සංවර්ධන අමාත්‍යාංශය සහ ආසියා ශාන්තිකර පොල් ප්‍රජාව ඒකාබද්ධව සංවිධානය කෙරිණි."සුනම්‍ය හා තිරසාර පොල් කර්මාන්තයක් සඳහා වූ ප්‍රතිපත්ති, ක්‍රියාදාමයන් සහ තාක්ෂණය" යන්න තේමාව කරගත් මේ ජාත්‍යන්තර සමුළුව අමතා වැඩිදුරටත් අඳහස් දක්වමින් ඇමතිවරයා පෙන්වා දුන්නේ ලොව පුරා රටවල් 92ක පොල් නිෂ්පාදනය සිදුකරන අතර ඉන්දුනීසියාව, පිලිපීනය සහ ඉන්දියාව හැරුණු විට පොල් නිෂ්පාදනය අතින් ශ්‍රී ලංකාව ඉදිරියෙන් සිටින බවත් එය ලෝක නිෂ්පාදනයෙන් සියයට 3.5ක අගයක් බවත්ය. ශ්‍රී ලංකාවේ වත්මන් රජය පොල් වගාව සංවර්ධනය කිරීමේ පිළිවෙතක සිටින බව පෙන්වාදුන් ජගත් පුෂ්ප කුමාර මහතා මහින්ද චින්තන ප්‍රත්පත්තිය යටතේ ඒ සඳහා ප්‍රමුඛත්වය ලබාදී තිබෙන බවද පසුගිය 2010 වසරේ සිට පොල් පොහොර සහනාධාරය ලබාදෙමින් උතුරු හා නැඟෙනහිර පොල් වගාව ව්‍යාප්ත කිරීමට පියවර ගෙන තිබෙන බවද පැවසීය.ලබාදෙන පොල් පොහොර සහනාධාරය තවදුරටත් ඉහළ නැංවීමට ආර්ථික සංවර්ධන ඇමැති බැසිල් රාජපක්ෂ මහතා පියවර ගෙන තිබෙන බව සඳහන් කළ පොල් සංවර්ධන හා ජනතා වතු සංවර්ධන ඇමැතිවරයා පොල් ක්ෂේත්‍රයේ සංවර්ධනය වෙනුවෙන් නව අමාත්‍යාංශයක් ස්ථාපිත කිරීමට ජනාධිපති මහින්ද රාජපක්ෂ මහතා පියවරගත් බවද පෙන්වා දුන්නේය.කර්මාන්තයේ දියුණුව වෙනුවෙන් 2011 - 2016 සඳහා ක්‍රමෝපායික සැළැස්මක් මඟින් නිෂ්පාදන හා සැකසුම් ක්‍රියාවලිය සංවර්ධනය වෙනුවෙන් රජය පියවර ගෙන තිබෙන බව සඳහන් කළ ඒ මහතා මේ වනවිට ශ්‍රී ලංකාවේ හෙක්ටාර 394,836ක පොල් වගාකර තිබෙන බවද එයින් වාර්ෂිකව පොල් ගෙඩි මිලියන 2,900 - 3,000 අතර ප්‍රමාණයක් ලබා ගන්නා බවද පෙන්වා දුන්නේය.පොල් සංවර්ධන හා ජනතා වතු සංවර්ධන නියෝජ්‍ය ඇමැති ඇන්ටනී වික්ටර් පෙරේරා, පොල් සංවර්ධන හා ජනතා වතු සංවර්ධන අමාත්‍යාංශයේ ලේකම් යූ. ආර් සෙනෙවිරත්න, ආසියා ශාන්තිකර පොල් සංගමයේ විධායක අධ්‍යක්ෂ එන්. සලුම්, පොල් පර්යේෂණ මණ්ඩලයේ සභාපති මහාචාර්ය එච්.පී.එම් ගුණසේන, පොල් සංවර්ධන අධිකාරියේ සභාපති අරුණ ගුණවර්ධන, පොල් පර්යේෂණ ආයතනයේ අධ්‍යක්ෂ ආචාර්ය එච්.ඒ.ජේ ගුණතිලක මහත්වරුද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=n1407085</link>
    <topic>ජනාධිපති ආර්යා ශිරන්ති රාජපපක්ෂ මහත්මිය බීජිං නුවරදී</topic>
    <author/>
    <content>සමස්ත චීන කාන්තා ඒකාබද්ධ මණ්ඩලයේ ආරාධනයට අනුව චීනය බලා පිටත්ව ගිය ජනාධිපති ආර්යා ශිරන්ති රාජපපක්ෂ මහත්මිය බීජිං නුවරට ළඟා වූ අවස්ථාවේ දී සමස්ත චීන කාන්තා ඒකාබද්ධ මණ්ඩලයේ ලේකම් එම්.එම්.ඊ ජිආඕ යැන්ග් මහත්මිය විසින් මහත් හරසරින් පිළිගැනීමෙන් අනතුරුව සමූහ ඡායාරූපයකට පෙනී සිටි අයුරු. චීනයේ ශ්‍රී ලංකා තානාපති රංජිත් උයංගොඩ සහ රේඛා උයංගොඩ මහත්ම මහත්මීන් ද මෙහි වෙති. ඡායාරූපය - ලලිත් වැලිවිටිගොඩ</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=n1407086</link>
    <topic>අඩු පහසුකම් හා තාවකාලික නිවාසවල වර්ග අඩි ප්‍රමාණය වැඩි කිරීමට පියවර</topic>
    <author>ක්‍රිස්ටි මහේෂ් ද සිල්වා</author>
    <content>කොළඹ නගරය ආශ්‍රිත ප්‍රදේශවල අඩු පහසුකම් ජනාවාසවල හා තාවකාලික නිවාසවල පදිංචිකරුවන් පුනරුත්ථාප නය කිරීමේ වැඩපිළිවෙළ යටතේ ඉදිකිරීමට යෝජිත නිවාසවල වර්ග අඩි ප්‍රමාණය 400 සිට 500 දක්වා වර්ග අඩි 100කින් වැඩි කිරීමට ඉදිරියේදී නියමිතය.මෙ‍තෙක් වර්ග අඩි 400කින් යුක්තව මේ නිවාස ඉදිකිරීමට යෝජිත වී තිබූ අතර පසුව කරුණු 8ත් පිළිබඳ රජය නිරීක්ෂණයට ලක් කර ඇත.එසේම මේ වැඩපිළිවෙළ යටතේ නාගරික අධිකාරිය ණයකර එකතුවක් ද සිදු කරන අතර කොන්ත්‍රාත් වටිනාකමින් සියයට 35 කට නොඅඩු අගයක් මත ව්‍යාපෘතියේ භෞතික ප්‍රගතිය සලකා බලා වාරික ලෙස නාගරික අධිකාරිය සමඟ මූලිකව ගෙවීමටත් සියයට 65ක් වූ ඉතිරි ඉදිකිරීම් පිරිවැය කොන්ත්‍රාත්කරුවන් විසින් සාර්ථක ලෙස ව්‍යාපෘතිය සකසා මාස 6 ක් තුළ ගෙවා දැමීමටත් යෝජනා කර ඇත.මේ අනුව යෝජිත මහල් ප්‍රමාණට 15 දක්වා වැඩි කිරීමට නියමිත අතර ස්ථාවර පිරිවැය රුපියල් මිලියන 3 සිට මිලියන 3.45 දක්වා ඉහළ දැමේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=n1407087</link>
    <topic>බලශක්ති ප්‍රවර්ධනයට සහාය දැක්වීමට කොරියාව සූදානම්</topic>
    <author>චමීර ඇල්ලදෙණිය</author>
    <content>ශ්‍රී ලංකාවේ බලශක්ති ප්‍රවර්ධනය සඳහා සහාය දැක්වීමට තම රට සූදානම් බව ශ්‍රී ලංකාවේ දකුණු කොරියානු තානාපති චෑන්ග් වොන් සෑම් මහතා (Chang won sam) අවධාරණය කරයි.ශ්‍රී ලංකාවේ බලශක්ති ප්‍රවර්ධනය ඉතා ඉහළ තලයක පවතින බවත් එය තවදුරටත් ශක්තිමත් කරගැනීම සඳහා දෙරට අතර බලශක්ති සහයෝගීතාවය පුළුල්කර ගැනීම වඩා යෝග්‍යය බවත් කොරියානු තානාපතිවරයා පැවසීය. විදුලිබල හා බලශක්ති අමාත්‍යාංශයේදි ඇමැති පවිත්‍රා වන්නිආරච්චි මහත්මිය පසුගියදා හමුවූ අවස්ථාවේදී චෑන්ග් වොන් සෑම් මහතා (Chang won sam) මේ බව කියා සිටියේය.එම හමුවේදී අමාත්‍ය නීතිඥ පවිත්‍රා වන්නිආරච්චි මැතිනිය සඳහන් කළේ ශ්‍රී ලංකාවේ බලශක්ති සංවර්ධනය සඳහා දකුණු කොරියානු රජය ඉදිරිපත්වීම ඉතා ප්‍රශංසනීය බවයි. මෙම සුහද හමුවට විදුලිබල හා බලශක්ති අමාත්‍යාංශයේ අතිරේක ලේකම් උපාලි දරණගම මහතා ද සහභාගී විය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=n1407088</link>
    <topic>ඔස්ට්‍රේලියාවෙන් පිටුවහල් කළ ශ්‍රී ලාංකික 41ක් නාවික හමුදා බාරයට</topic>
    <author>මහින්ද අලුත්ගෙදර, රක්ෂණ ශ්‍රියන්ත</author>
    <content>නීතිවිරෝධී ලෙස ඔස්ට්‍රේලියාවට ගොස් සිට එරටින් පිටුවහල් කරනු ලැබූ ශ්‍රී ලාංකිකයන් 41 දෙනෙකු එරට බලධාරීන් විසින් ශ්‍රී ලංකා නාවික හමුදාවට බාර දෙති.ශ්‍රී ලංකා නාවික හමුදාවට අයත් සමුදුර නෞකාවට බාරදීමෙන් අනතුරුව මේ ශ්‍රී ලාංකිකයන් පිරිස ගාල්ල වරාය වෙත ඊයේ (07) රැගෙන ආ බව ශ්‍රී ලංකා නාවික හමුදාවේ මාධ්‍ය ප්‍රකාශක කමාන්ඩර් කෝසල වර්ණකුලසූරිය මහතා ප්‍රකාශ කරයි.මෙලෙස ශ්‍රී ලංකා නාවික හමුදාව වෙත බාරදුන් ශ්‍රී ලාංකිකයන් සම්බන්ධයෙන් වැඩිදුර පරීක්ෂණ සඳහා අපරාධ පරීක්ෂණ දෙපාර්තමේන්තුවට භාරදෙන බව නාවික හමුදා මාධ්‍ය ප‍්‍රකාශකවරයා පවසයි.මඩකලපුවට ඔබ්බෙන් වූ මුහුදු ප්‍රදේශයේ දී දකුණු මුහුදේ මුර සංචාරයේ නිරත සමුදුර නෞකාවට මෙම ශ්‍රී ලාංකිකයන් 41 දෙනා බාරදී තිබෙන අතර එම සංක්‍රමණිකයින්ගෙන් 37 දෙනෙකු සිංහල ජාතිකයින් වන අතර සෙසු සිව්දෙනා ද්‍රවිඩ ජාතිකයින් බව වාර්තා වෙයි.මේ පිරිස පසුගිය ජුනි මාසයේ දී නීතිවිරෝධීව ඕස්ටේ‍්‍රලියාවට ගොස් තිබෙන අතර මොවුන් ඕස්ටේ‍්‍රලියානු නාවික හමුදාව විසින් අත්අඩංගුවට ගැනීමෙන් පසු එරට ආගමන විගමන අමාත්‍ය ස්කොට් මොරිසන්ගේ තීරණයකට අනුවයි නැවත ශ්‍රී ලංකාවට පිටුවහල් කිරීමට තීරණය කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=n1407089</link>
    <topic>එංගලන්ත සිරමැදිරියකදී ශ්‍රී ලාංකිකයෙක් මරුට</topic>
    <author>මහින්ද අලුත්ගෙදර</author>
    <content>එංගලන්තයේ සිරගතව සිටි ශ්‍රී ලාංකිකයෙකු එරට සිර මැදිරියකදී ජීවිතක්ෂයට පත්ව තිබේ.වධ හිංසනයට ලක්වූ බව පවසා ශ්‍රී ලංකාවෙන් පලාගිය බව පවසන ශ්‍රී ලාංකික රැඳවියෙකු මෙලෙස ජීවිතක්ෂයට පත්ව තිබෙන අතර එම පුද්ගලයා කන්දයියා කුගදාස් නමැති 56 හැවිරිදි පුද්ගලයෙකු බවට හඳුනාගෙන ඇත.මේ පුද්ගලයා එංගලන්තයේ හැම්ෂියර් ප්‍රාන්තයේ වින්චෙස්ටර් බන්ධනාගාර සංකීර්ණයේ එච්.එම්.පී කොටසට අයත් සිරකුටියක රඳවා තබා සිටිය දී ජීවිතක්ෂයට පත්ව ඇති බව වාර්තා වෙයි. මේ අතර එම පුද්ගලයා දින කිහිපයක සිට අසනීපයෙන් පසුවූ බවට අදාළ බන්ධනාගාර පාලකවරයා විසින් දැනුම් දී තිබෙන අතර මධ්‍යම හැම්ෂියර් ප්‍රදේශයේ හදිසි මරණ පරීක්ෂකවරයා විසින් අධිකරණයට වාර්තාවක් ඉදිරිපත් කරමින් ප්‍රකාශ කර ඇත්තේ මොහු දැඩි ලෙස මත්පැන් පානයට ඇබ්බැහි වීම හේතුවෙන් රෝගී තත්ත්වයකින් පීඩා විඳිමින් සිටිය බවයි.ශ්‍රී ලංකාවේ ජීවත්ව සිටිය දී තමන් දැඩි ලෙස වධ බන්ධනයට ලක් වූ බව පවසමින් 2000 වසරේ දී සරණාගතයෙකු ලෙස කන්දයියා කුගදාස් එංගලන්තයට ගොස් තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=n14070810</link>
    <topic>රටවල් රැසකට ඍජු ගුවන් සේවා</topic>
    <author>ක්‍රිස්ටි මහේෂ් ද සිල්වා</author>
    <content>ඉදිරියේදී රටවල් රැසක් සමග ඍජු ගුවන් සේවා ඇති කිරීම කෙරෙහි රජයේ අවධානය යොමුවී ති‍බේ.ඒ අනුව ශ්‍රී ලංකාවට හා ෂීෂෙල්ස් දූපත් අතර ගුවන් සේවා ළඟදීම ඇති කිරීමට නියමිතය.එයට අමතරව ඊජිප්තුව, බල්ගේරියාව, පෝලන්තය, රුමේනියාව, ස්ලොවැකියාව, සයිබීරියාව, ඊශ්‍රායලය, මැකාඕ යන රටවල් සඳහා ගුවන් ගමන් ආරම්භ කිරීම කෙරෙහි අවධානය යොමු වී තිබේ.ශ්‍රී ලන්කන් ගුවන් සේවාව හා මිහින් ලංකා ගුවන් සේවාව අතර හවුල් යානා සමඟ සංකේත හුවමාරු ක්‍රමය හරහා සේවා සැපයීමට ද ඉදිරියේදී නියමිතව ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=n14070811</link>
    <topic>පොල් නිෂ්පාදන ක්ෂේත්‍රයට අත්වැලක් සපයන COCOTECH සමුළුව 11දා තෙක් BMICH හී දි</topic>
    <author>මහින්ද අලුත්ගෙදර</author>
    <content>පොල් නිෂ්පාදන ක්ෂේත්‍රයේ අනාගතය සඳහා තිරසාර අත්වැලක් සපයන ලොව විශාලතම COCOTECH සමුළුව ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් කොළඹ, බණ්ඩාරනායක ජාත්‍යන්තර සම්මන්ත්‍රණ ශාලාවේ දී ඊයේ (07) ආරම්භ විය."සුනම්‍ය හා තිරසාර පොල් කර්මාන්තයක් සඳහා වූ ප්‍රතිපත්ති, ක්‍රියාදාමයන් සහ තාක්ෂණය" යන්න තේමාව කරගත් මේ ජාත්‍යන්තර සමුළුව පොල් සංවර්ධන හා ජනතා වතු සංවර්ධන අමාත්‍යාංශය සහ ආසියා ශාන්තිකර පොල් ප්‍රජාව ඒකාබද්ධව සංවිධානය කරන අතර එය එළඹෙන 11 දා තෙක් කොළඹ දී පැවැත්වෙයි.පොල් ක්ෂේත්‍රයේ නිෂ්පාදනකරුවන්, අපනයනකරුවන්, පර්යේෂකයන් සියලු දෙනා එක්වන ලොව විශාලතම සමුළුව වන මෙය 46 වැනි වරට පැවැත්වෙන අතර ඒ සඳහා ලෝකයේ සාමාජික රටවල් 18 ට අමතරව රටවල් රැසක නියෝජිතයෝ 150 ට අධික පිරිසක් සහභාගි වෙති.ඉන්දුනීසියාවේ ජකර්තා මූලස්ථානය කරගත් ආසියා පැසිෆික් පොල් ප්‍රජාව (APCC) විසින් පවත්වන COCOTECH සමුළුව සඳහා ඉන්දියාව, ඉන්දුනීසියාව, මැලේසියාව, පැපුවා නිව්ගිනියා, කෙන්යාව, පිලිපීනය, සොලමන් දූපත්, තායිලන්තය, වියට්නාමය, ජැමෙයිකාව, ෆීජි ඇතුළු සාමාජික රටවලට අමතරව බ්‍රසීලය, චීනය, අයිවරි කෝස්ට්, මොසැම්බික්, නෙදර්ලන්තය, සිංගප්පූරුව, ටැංසානියා, ට්‍රිනිඩෑඩ්, ඇමෙරිකාව හා ප්‍රංශය යන රටවල නියෝජිතයෝ සහභාගි වීමද විශේෂත්වයකි.මේ සමුළුවේ දී පොල් ක්ෂේත්‍රයේ වත්මන් තත්ත්වය, අනාගත අභියෝග, දේශගුණික විපර්යාස හා නියඟය වැනි අභියෝගයන් සම්බන්ධයෙන් විශේෂ අවධානයක් යොමු කරයි.ඊට අමතරව පොල් වගාවේ නව වගා, නැවත වගා, නව ප්‍රභේද නිපදවීම, සමෝධානික පළිබෝධ පාලනය, පොල් ආශ්‍රිත සමෝධානික ගොවිපොළ ක්‍රමය, පොල් ආශ්‍රිත නිෂ්පාදන සඳහා අගය එකතු කිරීම, ආසියානු හා ශාන්තිකර කලාපයේ සහ ලෝක පොල් නිෂ්පාදනයට දේශගුණික, කාලගුණික විපර්යාසවල බලපෑම ඇතුළුව පොල් ක්ෂේත්‍රයේ නව තාක්ෂණයන් පිළිබඳව මෙම සමුළුවේ දී සංවාදයට ලක්වේ.මිලියන ගණනක් වන කුඩා පරිමාන පොල් වගාකරුවන්ගේ හා පොල් ආශ්‍රිත නිෂ්පාදකයන්ගේ සැකසුම්කරණය හා අලෙවි කටයුතු කරන්නන්ගේ තිරසාර සංවර්ධනය සඳහා සියලු ක්‍රියාකාරකම් ප්‍රවර්ධනය, මෙහෙයවීම හා එකතු කිරීම මේ ජාත්‍යන්තර සමුළුවේ අරමුණු වෙයි.එක්සත් ජාතීන්ගේ ආර්ථික හා සමාජයීය කොමිෂම යටතේ 1969 වසරේ දී ආරම්භ කරන ලද ස්වාධීන කලාපීය රාජ්‍ය නොවන ආයතනයක් වන APCC ය ලෝකයේ පොල් නිෂ්පාදන රටවලින් සියයට 85 - 90 වැඩි පිරිසක් නියෝජනය කරයි. නිතිපතා පොල් නිෂ්පාදනය, සැකසීම සහ වෙළෙඳාම සම්බන්ධයෙන් මේ ආයතනය මඟින් සම්මන්ත්‍රණ ද පවත්වයි.COCOTECH සමුළුව වෙනුවෙන් සම්පාදනය කළ සමරු කලාපය පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර මහතා අතින් මෙහිදී ආර්ථික සංවර්ධන ඇමැති බැසිල් රාජපක්ෂ මහතා වෙත පිළිගැන්වීය.පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර, නියෝජ්‍ය ඇමැති ඇන්ටනී වික්ටර් පෙරේරා, පොල් සංවර්ධන හා ජනතා වතු සංවර්ධන අමාත්‍යාංශයේ ලේකම් යූ. ආර් සෙනෙවිරත්න, ආසියා ශාන්තිකර පොල් සංගමයේ විධායක අධ්‍යක්ෂ එන්. සලුම්, පොල් පර්යේෂණ මණ්ඩලයේ සභාපති මහාචාර්ය එච්.පී.එම් ගුණසේන, පොල් සංවර්ධන අධිකාරියේ සභාපති අරුණ ගුණවර්ධන, පොල් පර්යේෂණ ආයතනයේ අධ්‍යක්ෂ ආචාර්ය එච්.ඒ.ජේ ගුණතිලක මහත්වරුද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=n14070812</link>
    <topic>නියෝජ්‍ය ඇමැති ගුණවර්ධනට සම්මානයක්</topic>
    <author>ත්‍රිකුණාමලය විශේෂ ඒ.ටි.එම්.ගුණානන්ද</author>
    <content>බුද්ධ ශාසන හා ආගමික කටයුතු නියෝජ්‍ය ඇමැති හා ත්‍රිකුණාමල දිස්ත්‍රික් පාර්ලිමේන්තු මන්ත්‍රි එම්.කේ.ඒ.ඩී.එස්. ගුණවර්ධන මහතාගෙන් සිදුවන විශිෂ්ඨ ජාතික , සමාජ හා ආගමික සේවය වෙනුවෙන් ශ්‍රී ලංකා රාමඤ්ඤ මහා නිකාය විසින් 'බුද්ධ ශාසන කීර්ති ශ්‍රී දේශාභිමානි ' සම්මාන පිරිනමනු ලැබීය.ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවති ශ්‍රී ලංකා රාමඤ්ඤ මහා නිකායේ 69 වැනි උපසම්පදා මහෝත්සවයේදී රාජකීය පණ්ඩිත අතිපූජ්‍ය නාපාන පේමසිරි රාමඤ්ඤ මහා නිකායේ මහා නායක හිමියන් විසින් සම්මාන සන්නස් පත්‍රය නියෝජ්‍ය ඇමැති වෙත පිරිනැමීය. මෙම උපසම්පදා මහෝත්සවය මාතර නිල්වලා නදි උදකුප්ඛේප සීමා මාලකයේදි පැවැත්විනි.නියෝජ්‍ය ඇමැති එම්.කේ.ඒ.ඩී.එස්.ගුණවර්ධන මහතා පළාත් සභා මන්ත්‍රිවරයෙක්, පාර්ලිමේන්තු මන්ත්‍රිවරයෙක්, නියෝජ්‍ය ඇමැතිවරයෙක් ලෙස ත්‍රිකුණාමල ජනතාව වෙනුවෙන් විශිෂ්ඨ සේවාවක් ලබාදුන් නායකයෙකු ලෙස ගෞරවාදරයට පාත්‍ර වී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=n14070813</link>
    <topic>යුද ගැටුම් අවසන් කර ස්ව ශක්තියෙන් නැඟී සිටින ශ්‍රී ලංකාවේ සංවර්ධනය ලෝකයට ම ආදර්ශයක්</topic>
    <author># මහින්ද අලුත්ගෙදර හොරොව්පොතාන සිට .....</author>
    <content>යුද ගැටුම් අවසන් කර ස්ව ශක්තියෙන් නැඟී සිටින ශ්‍රී ලංකාවේ සංවර්ධන ක්‍රියාදාමය සමස්ත ලෝකයටම ආදර්ශයක් බව ජනාධිපති ලේකම් ලලිත් වීරතුංග මහතා ප්‍රකාශ කරයි.සෑම ක්ෂේත්‍රයක්ම එක හා සමාන ලෙස සංවර්ධනය කිරීමට ජනාධිපති මහින්ද රාජපක්ෂ මහතා පියවර ගෙන තිබෙන අතර ඒ අනුව අපේ මාතෘභූමිය නුඳුරේදීම ආසියාවේ ආශ්චර්යය කරා ගමනු කරනු ඇතැයි ඒ මහතා විශ්වාසය පළ කරයි.ජනාධිපති ලේකම්වරයා මේ බව සඳහන් කළේ 'අපි වෙනුවෙන් අපි' රණවිරු නිවාස ව්‍යාපෘතියේ 16 වැනි අදියර යටතේ අනුරාධපුර දිස්ත්‍රික්කයේ ඉදිකරන ලද නිවාස 104 ක් රණවිරු අයිතියට පවරාදීම වෙනුවෙන් හොරොව්පොතාන රුවන්වැලි මධ්‍ය මහා විද්‍යාලයීය ක්‍රීඩාංගණයේ පෙරේ දා (05) පැවැති උත්සවය අමතමිනි. ජනාධිපති මහින්ද රාජපක්ෂ මහතාගේ ප්‍රධානත්වයෙන් මේ උත්සවය පැවැති අතර එහිදී ශ්‍රී ලංකා යුද හමුදාව සඳහා නිවාස 68ක්, නාවික හමුදාව සඳහා නිවාස 23ක් සහ ගුවන් හමුදාව සඳහා නිවාස 13ක් බැඟින් නිවාස 104 ක් පවරා දුණි.වැඩිදුරටත් අදහස් පළකළ ජනාධිපති ලේකම් ලලිත් වීරතුංග මහතා මෙසේ ද කීය.අපි වෙනුවෙන් අපි නිවාස ව්‍යාපෘතිය මේ වනවිට මහනුවර, මාතර, හම්බන්තොට, මොණරාගල, බදුල්ල, ගාල්ල, අම්පාර, මඩකලපුව, කළුතර, කෑගල්ල, මාතලේ, නුවරඑළිය, කොළඹ, කුරුණෑගල ඇතුළු දිස්ත්‍රික්ක කිහිපයක ක්‍රියාත්මක කර තිබෙනවා. ඒවායේ ඉදිකළ නිවාස ජනාධිපති මහින්ද රාජපක්ෂ මහතාගේ ප්‍රධානත්වයෙන් රණවිරුවන්ට බාරදී තිබෙනවා. මෙය කෘත ගුණ සැලකීමක් ලෙස මා දකිනවා. මෙවැනි උත්සව ඉතිහාසයේ තිබුණේ නැහැ.වෙනත් රටවල යුද්ධ අවසන් වූ පසු හමුදාවන්ට සලකන අයුරු අපි දන්නවා. වැඩිම වුණොත් ඔවුන් මාසයක්, වසරක් වැනි කාලයක් රඳවා ගනී. එයින් පසුව ඔවුන් සම්බන්ධයෙන් කිසිවක් කතා කරන්නේ නැහැ. යුද්ධය පවතිනතාක් දෙවියන් ලෙස සලකනවා. පසුව ඔවුන්ව මුල්ලකට දමනවා. නමුත් ජනාධිපති මහින්ද රාජපක්ෂ මහතා එය බොරුවක් බවට පත් කළා. අපේ රට බේරා ගැනීම සඳහා යම් අයෙකු ජීවිතය පරිත්‍යාග කළේ නම් ඒ පිරිස වෙනුවෙන් වත්මන් රජය විශාල කාර්යභාරයක් ඉටුකර තිබෙන බව කියන්න කැමැතියි.එදා පැවැති යුද්ධයෙන් වැඩි වශයෙන් දුක් වින්දේ නිවෙස්වල සිටි මව්වරුන් සහ පියවරුන් මෙන්ම රණවිරුවන්ගේ බිරිඳයි. නමුත් ඊටත් වඩා දුක් වින්දේ පුංචි දරුවන් බව කිවයුතු වෙනවා.ඒ නිසාම ජනාධිපති මහින්ද රාජපක්ෂ මහතාට අපේ ගෞරවය පිරිනමනවා. රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා මේ කාර්යයේ දී විශාල සේවාවක් ඉටුකර තිබෙනවා. මේ සියලු කාර්යයක් සිදුකරන්න හැකි වුණේ නිවැරැදි දර්ශනයක් අනුව කටයුතු කළ නිසයි. 1990 ගණන්වල පාර්ලිමේන්තු මන්ත්‍රීවරයෙකු ලෙස ජනාධිපති මහින්ද රාජපක්ෂ මහතා රණවිරුවන් වෙනුවෙන් විශාල හඬක් නැඟුවා. ජනාධීපතිවරයා වීමෙන් අනතුරුව මහින්ද චින්තන ප්‍රතිපත්තිය ඉදිරිපත් කළා. මේ අතර පසුගිය 2010 වර්ෂයේ දී ඒ මහතා මහින්ද චින්තන ඉදිරි දැක්ම ඉදිරිපත් කළා.ත්‍රස්තවාදීන්ගෙන් නිදහස් කරගත් අපේ රට ආසියාවේ ආශ්චර්යය කරා ගෙන යන බවට ඒ මඟින් ප්‍රකාශකර තිබෙනවා. වත්මන් රජයේ ක්‍රියාකාරකම් හේතුවෙන් අද වනවිට ජයග්‍රහණ රැසක් අත්කරගෙන තිබෙනවා. ආරක්ෂක ලේකම්වරයා මේ රණවිරු දරුවන් වෙනුවෙන් නව සංකල්පයක් ඉදිරිපත්කර තිබෙනවා. එදා කොළඹ මැලේ වීදියේ පැවැති අධ්‍යාපන අමාත්‍යාංශ ගොඩනැඟිල්ල ප්‍රතිසංස්කරණය කරමින් ආරක්ෂක සේවා විද්‍යාලය ස්ථාපිත කර තිබෙනවා. එය අපේ රටේ අග්‍රගණ්‍ය පාසලක් බවට පත්ව තිබෙනවා.ගෝඨාභය රාජපක්ෂ මහතා කර ඇත්තේ මහා විශාල කාර්යභාරයක්. සෑම ආරක්ෂක කමිටු රැස්වීමකදීම ඒ මහතා රණවිරුවන්ගේ ගැටලු ඉදිරිපත් කර තිබෙනවා. ඒ හේතුවෙන් ජෙට්ලයිනර් නෞකාව ලබාදීමට පියවර ගෙන තිබෙනවා. ඒ ආකාරයෙන් සුබසාධන කටයුතු රැසක් කර තිබෙනවා. අද අපේ රටේ වටිනාම රෝහල ශ්‍රී ලංකා යුද හමුදාව වෙනුවෙන් ඉදිකර තිබෙනවා. එය මේ රණවිරුවන් වෙනුවෙන් වෙන්කර තිබෙනවා. මේ වනවිට අපේ රටේ නව ගුවන් තොටුපළක් ඉදිකර තිබෙනවා. ඒ සමඟ දකුණු පළාත නව සංවර්ධනයකට ලක්වී තිබෙනවා.කටුනායක ගොඩබැසීම නොහැකි ගුවන් යානා මත්තල දී ගොඩ බැසීමට හැකියාව තිබෙනවා. ඒ හේතුවෙන් විශාල වියදමක් ඉතිරි කරගන්නට පුළුවන්. කිලෝමීටර් සියයක් වැනි ප්‍රමාණයකින් කටුනායක සිට මත්තලට යන්න හැකි වෙනවා. මේ සම්බන්ධව ඇතැමුන් අවඥාවෙන් කතා කරනවා. ඊට අමතරව හම්බන්තොට වරායක් ඉදිකර තිබෙනවා. ජාත්‍යන්තර මුහුදු ගමන් මාර්ගයට කිලෝමීටර් 10 ක් ඈතින් එම වරාය පිහිටා තිබෙනවා. අද වනවිට ජාත්‍යන්තර නැව් මාර්ගයේ දිනකට නැව් 300 ක් 400 ක් පමණ ගමන් කරනවා.ඒ නැව්වලට ඉන්ධන ලබා ගැනීම සඳහා හම්බන්තොට වරායට පැමිණෙනවා. ඒ හේතුවෙන් හම්බන්තොට විශාල සංවර්ධනයක් සිදුවෙනවා. මීට පෙර ශ්‍රී ලංකාවේ ඉදිකිරීම් සිදුකළේ කොන්ත්‍රාත් සමාගම් වලිනුයි. ඒවායේ ප්‍රමිතිය අඩු බාල ඒවා වුණා. පසුව ඒවා ගොඩනැඟිලි ද්‍රව්‍ය දෙපාර්තමේන්තුව නඩත්තු කළා. අද ජනාධිපති කාර්යාලය ශ්‍රී ලංකා නාවික හමුදාව විසින් නඩත්තු කරනවා. ඒ නිසා නඩත්තු කටයුතු වෙනුවෙන් වසරකට වැයවන මුදලින් වැය වන්නේ තුනෙන් එකක ප්‍රමාණයක් පමණයි.අද රටේ සෑම ප්‍රදේශයක්ම ගෝඨාභය රාජපක්ෂ මහතාගේ මැදිහත්වීමෙන් අලංකාර කිරීම සිදුවෙනවා. පසුගිය 2010 වසරේ දී නාගරික සංවර්ධනය ද ආරක්ෂක අමාත්‍යාංශය යටතට පැවරුවා. එම නාගරික සංවර්ධන අධිකාරියට අයත් බල ප්‍රදේශ සංවර්ධනය කරගෙන යනවා. එදා රට නිදහස් කරදුන් නිසා ගෝඨාභය රාජපක්ෂ මහතාට ණයගැති වෙනවා. අද අපේ රට සංවර්ධනය කරගෙන යන නිසා ඒ මහතාට ණයගැති වෙනවා.ජනාධිපති මහින්ද රාජපක්ෂ මහතාගේ පාලන කාලය තුළ මේ රටේ කලාව වෙනුවෙන් ද පිළිගැනීමක් ලබා දී තිබෙනවා. නෙළුම් පොකුණ රඟහල අපේ රටට හිමිවුණේ ඒ මහතාගේ උනන්දුව නිසයි. මේවා අපේ සැළසුම්වල තිබුණා. තවත් සැලසුම් තිබෙනවා. ඒවා ක්‍රියාත්මක කළයුතු වෙනවා. මෙය පෞද්ගලික එකක් නොව රට සහ ජාතිය වෙනුවෙනුයි. අති නවීන රඟහලක් වන මෙය අපේ රටට සාමය නොතිබුණා නම් ලැබෙන්නේ නැහැ.රණවිරුවන් වෙනුවෙන් ඉදිකළ නිවාස 100 ක් සඳහා ශ්‍රී ලංකා විදුලි සංදේශ නියාමන කොමිෂන් සභාව ආධාරකර තිබෙනවා. එය අපේ කොමිෂම ගත් තීරණයක්. අපට හිමිවන ආදායමින් රුපියල් මිලියන 100 ක් මේ වෙනුවෙන් වෙන්කර තිබෙනවා. විදුලි සංදේශ නියාමන කොමිෂන් සභාව විසින් චීනයේ ආධාර ඇතිව නෙළුම් කුළුන ඉදිකරගෙන යනවා. එය දකුණු ආසියාවේ උසම කුළුන වෙනවා. මීටර් 350ක් උසයි. සාප්පු සංකීර්ණ, හෝටල්, ප්‍රදර්ශනාගාර වලින්ද සමන්විත වෙනවා.2004 වසරේ දී අපේ රටේ දළ දෙශීය නිෂ්පාදිතය ඇමෙරිකානු ඩොලර් බිලියන 2,091 කි වූ අතර එය අද වනවිට ඇමෙරිකානු ඩොලර් බිලියන 8,674 දක්වා ඉහළ නැඟ තිබෙනවා. සාමය හේතුවෙන් රටේ නිෂ්පාදන අගය ඉහළ ගොස් තිබෙනවා. ශ්‍රී ලංකාවේ සාමය ස්ථාපිත වී තිබෙන බවට ඔස්ට්‍රේලියානු අගමැති ටෝනි ඇබට් මහතා ප්‍රකාශකර තිබෙනවා. ඒ හේතුවෙන් සරණාගතයින් වශයෙන් එරටට යන ශ්‍රී ලාංකිකයන් යළි හරවා එවනවා.පසුගිය 2004 වසරේ දී අපේ රටේ ඒක පුද්ගල ආදායම ඇමෙරිකානු ඩොලර් 1,062 ක් වූ නමුත් අද එම අගය ඇමෙරිකානු ඩොලර් 3,280 දක්වා ඉහළ ගොස් තිබෙනවා. මෙය අපේ රටේ සාමයේ ප්‍රතිඵලයයි. ඒ තමයි අපි ලබන සතුට. 2004 දී සියයට 8.3ක්ව පැවැති විරැකියාව අද වනවිට සියයට 4.4 දක්වා අවම මට්ටමකට පැමිණ තිබෙනවා. ඊට අමතරව උපතේ දී ආයු අපේක්ෂාව 2004 වසරේදී සියයට 67.9ක් වූ අතර එය අද වනවිට සියයට 75.1 දක්වා වර්ධනය වී තිබෙනවා. 2004 වසරේදී ශ්‍රී ලංකාවේ විදුලිය ලබාදී තිබුණේ නිවාස සියයකින් 73ට පමණයි. නමුත් අද එය සියයට 96 දක්වා ඉහළ ගොස් තිබෙනවා.මේ සංවර්ධන ක්‍රියාදාමය ලෝකයටම ආදර්ශයක්. මේ රටේ අධ්‍යාපනයේ විශාල වෙනසක් සිදුකළ පුද්ගලයින් දෙදෙනෙකු සිටිනවා. ඒ සී. ඩබ්ලිව්. ඩබ්ලිව්. කන්නංගර සහ ජනාධිපති මහින්ද රාජපක්ෂ මහත්වරුන් වෙනවා. අද වනවිට සෑම අංශයකින්ම අපේ රට වර්ධනයක් පෙන්නුම් කරනවා.විශේෂ ව්‍යාපෘති ඇමැති එස්.එම් චන්ද්‍රෙස්න මහතා, - රටට නිදහස සහ සාමය උදා කරන්නට ජනාධීපති මහින්ද රාජපක්ෂ මහතා ගත් පියවර සම්බන්ධයෙන් කිවයුතු නැහැ. මමත් කාලයක් හොරොව්පොතාන ආසනය නියෝජනය කළා. ජනාධිපති මහින්ද රාජපපක්ෂ මහතාගෙන් රටට ඉටුවන සේවය ගැන කියයුතු වන්නේ නැහැ. පසුගිය 2005 වර්ෂය පමණ වනවිට මේ ප්‍රදේශයන්හි ලොකු කුඩා සියලු දෙනා කාලය ගත කළේ කැලෑවලයි.වාහල්කඩ, මොරවැව ප්‍රදේශවල ජනතාව ත්‍රස්තවාදී ගැටුම් හේතුවෙන් විවිධ දුෂ්කරතා වින්දා. ඒ ජනතාව වසර ගණනාවක් කැලෑවල කාලය ගතකළා. එක්තරා දිනයක රාත්‍රියේ දුටුවැව ප්‍රදේශයේ 38 දෙනෙකු ත්‍රස්තවාදීන් විසින් කපා කොටා ඝාතනය කළා. සේරු නුවර ප්‍රදේශයේ එක් පුද්ගලයෙකු හැරෙන්නට අනෙක් සියලු දෙනාම ඝාතනය කළා. පොලීසියේ නිලධාරීන් මරා දැම්මා. හේන් රකින්න ගිය ගොවි ජනතාව මරා දැම්මා. ඒ අතීතය අපිට අමතක කරන්න බැහැ.ඒ නිසයි ජනාධිපති මහින්ද රාජපක්ෂ මහතා හොරොව්පොතාන ප්‍රදේශයට පැමිණෙන විට ජනතාව උපහාර දක්වන්නේ. ඒ මහතා අපිට සාමය සහ නිදහස ලබාදුන්නා පමණක් නොව සෑම ප්‍රදේශයක්ම එක හා සමාන ලෙස සංවර්ධනය කරන්නට පියවර ගෙන තිබෙනවා. 2005 වනවිට මේ ප්‍රදේශයේ නිවාසවලට විදුලිය තිබුණේ සියයට 38ට පමණයි. නමුත් එය අද වනවිට සියයට 98 දක්වා වර්ධනය වී තිබෙනවා.ජනාධිපති මහින්ද රාජපක්ෂ මහතා මේ ප්‍රදේශයේ ජනතාව වෙනුවෙන් ලබාදී තිබෙන සංවර්ධනය මිල කරන්න බැහැ. මේ ජනතාවට නිදහසේ කාලය ගත කරන්නට අවස්ථාව දී තිබෙනවා. වන අලින්ගෙන් වන හානිය අවම කිරීම සදහා රුපියල් ලක්ෂ 3.000ක් වැය කොට අක්කර 3,500ක් ආරක්ෂා කරන්නට පියවර ගෙන තිබෙනවා.මෙවැනි නායකයෙක් මීට පෙර අපිට පහළ වී නැහැ. සෑම පුද්ගලයෙකු සමග සමීපව කටයුතු කරනවා.නියඟය හේතුවෙන් උතුරු මැද පළාතේ ජනතාව මුහුණදෙන ගැටලුවට විසදුම් දෙන්නට ජනාධීපති මහින්ද රාජපක්ෂ මහතා මේ වනවිට පියවර රැසක් ගෙන තිබෙනවා. අද වනවිට මොරගහකන්ද ජලාශ යෝජනා ක්‍රමය ක්‍රියාත්මක වෙනවා. ඒ මඟින් උතුරට ජලය ලබාදෙන්නට හැකියාව ලැබෙනවා. එක් ගමකට එක් ව්‍යාපෘතියක් වැඩසටහන සඳහා මේ වර්ෂය වෙනුවෙන් රජය රුපියල් ලක්ෂ 33.000ක් වෙන්කර තිබෙනවා.ජනාධිපති මහින්ද රාජපක්ෂ මහතා සමීපයට පැමිණිය හැකි නායකයෙකු පේන තෙක් මානයේ නැහැ. මේ රට ලෝකයේ ඉහළට ඔසවා තැබීම ඒ මහතාගේ අපේක්ෂාව වී තිබෙනවා. ඒ මහතා ශ්‍රී ලාංකීය ජාතිය සම්බන්ධයෙන් හිතන නායකයෙක්. ඒ මහතාගේ ඉදිරි ගමනට සුබ පතනවා.උතුරු මැද පළාත් ආණ්ඩුකාර කරුණාරත්න දිවුල්ගනේ මහතා,හොරොව්පොතාන කියන්නේ එදා නැඟෙනහිර පළාතට මරණයේ දොරටුව විවෘත කර තිබූ ප්‍රදේශයක්. 2005 වසර වන තෙක් මෙහි තිබුණේ සෑම තැනෙකම මරණ, විලාප දෙන හඬයි. මෙහි සිටින ජනතාව ඒ වෙනුවෙන් සාක්ෂි දරනවා. මේ හැම පවුලක්ම යුද්ධයට ගොදුරු වුණා. දෙමාපියන් තම දරුවන් ජාතියට තිළිණ කරමින් යුද්ධය ජයග්‍රහණය කළා.2005 වසරට පෙර අපේ රටේ තත්ත්වය අපි දැක්කා. එදා අවියක් පිටුපස හුදෙකාල වූ රණවිරුවෙක් සිටියේ. අපිට කරන්න දෙයක් තිබුණේ නැහැ. ඒ සෙබලාට ගිරුවායේ නායකත්වය ලැබුණා.ජනාධිපති මහින්ද රාජපක්ෂ මහතාට ආරක්ෂක ලේකම්වරයා ශක්තියක් වුණා. ආරක්ෂක අංශ සහයෝඟය ලබාදුන්නා. අපිට ඉතා ඉක්මණින් අමතක වෙනවා. අපි ජය ගත්තේ ලෙහෙසි යුද්ධයක් නොවෙයි. එදා ගොවීන්ගේ කඳුළු අපි දැක්කා යැයි පැවසීය.ජනාධිපති මහින්ද රාජපක්ෂ මහතාගේ සංකල්පයක් මත රාජ්‍ය ආරක්ෂක හා නාගරික සංවර්ධන අමාත්‍යංශයේ ලේකම් ගෝඨාභය රාජපක්ෂ මහතාගේ මඟපෙන්වීමෙන් රණවිරු සුබ සාධනය අරමුණ කොට ගෙන ආරම්භ කළ මෙම රණවිරු නිවාස ව්‍යාපෘතියේ 15වැනි අදියර මේ වනවිට සාර්ථකව අවසන් කර ඇත.දිස්ත්‍රික් මට්ටමින් ක්‍රියාත්මක වන මෙම නිවාස ව්‍යාපෘතියේ මුලික අරමුණ වනුයේ ඉඩමක් හිමි නිවසක් තනා ගැනීමට ආර්ථික වශයෙන් හැකියාවක් නොමැති රණ විරුවන් හට තම ඉඩමෙහි හිසට සෙවණක් ලබාදීමයි. මේ සඳහා මූල්‍ය පහසුකම් අපි වෙනුවෙන් අපි අරමුදල මඟින් සපයන අතර ත්‍රිවිධ හමුදාව ශ්‍රම දායකත්වය සපයයි.නිවාස රණවිරු අයිතියට පවරාදීම සංකේතවත් කරමින් හොරොව්පොතාන, කපුගොල්ලෑව පාර, මොරවැව, ලාන්ස් කෝප්‍රල් කේ.පී. කරුණාරත්න රණවිරුවාගේ නිවස විවෘත කිරීම ජනාධිපති මහින්ද රාජපක්ෂ මහතා අතින් සිදුකෙරුණු අතර අනතුරුව හොරොව්පොතාන, බොරකඩ මූකලාන, කෝප්‍රල් අමරසූරිය මහතාගේ නිවස ද ජනාධිපතිවරයා අතින් විවෘත කෙරිණි.නිවාසලාභී සෙසු රණ විරුවන් වෙත නිවාසවල යතුරු ප්‍රදානය කිරීම එහි දී ජනාධිපති මහින්ද රාජපක්ෂ මහතා අතින් සිදුවිය. මීට අමතරව මුළුතැන්ගෙයි උපකරණ කට්ටල ප්‍රදානය කිරීම සහ පාසල් දරුවන් වෙත පාසල් උපකරණ ප්‍රදානය කිරීමද සිදුවිණි.රුවන්වැලි චෛත්‍යරාමාධිපති පල්ලේගම හේමරතන, මිහින්තලාරාමාධීපති පූජ්‍ය වලවාහැංගුන වැවේ ධම්මරතන නාහිමිවරුන් ද, ඇමැතිවරුන් වන දුමින්ද දිසානායක, එස්.එම්. චන්ද්‍රසේන, තිස්ස කරලියද්ද, උතුරු මැද පළාත් ප්‍රධාන ඇමැති එස්.එම්. රංජිත් සමරකෝන්, නියෝජ්‍ය ඇමැතිවරුන් වන එම්.කේ.ඩී.ඒ ගුණවර්ධන, වීර කුමාර දිසානායක, චන්ද්‍රසිරි මුතුකුමාරණ, ඩබ්ලිව්.බී ඒකනායක, රාජ්‍ය ආරක්ෂක හා නාගරික සංවර්ධන අමාත්‍යංශයේ ලේකම් ගෝඨාභය රාජපක්ෂ මහත්වරුන් ද රාජ්‍ය ආරක්ෂක හා නාගරික සංවර්ධන අමාත්‍යාංශ සේවා වනිතා ඒකකයේ සභාපතිනී අයෝමා රාජපක්ෂ මහත්මිය, ආරක්ෂක මාණ්ඩලික ප්‍රධානී, ත්‍රිවිධ හමුදාපතිවරුන්, පොලිස්පතිතුමා ඇතුළු විශාල පිරිසක් මෙම අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=n14070814</link>
    <topic>මේ උගන්වන්න හදන්නේ දේශපාලන විද්‍යාවද වෙන විද්‍යාවක්ද?</topic>
    <author/>
    <content>උපකාරක පන්ති නැතිනම් ටියුෂන් රැල්ලට හසුවූ නගර අතරට කුරුණෑගල නගරයද අද අංක එකට සිටී. සාමාන්‍යයෙන් සති අන්තයට සෙනසුරාදා සහ ඉරිදා දිනවලට පමණක් උපකාරක පන්ති සඳහා පාසල් වයසේ දරුදැරියෝ විසිපන්දහසත් තිස් දහසත් අතර ප්‍රමාණයක් මේ නගරයට ඇදී එති. මේ දරුවන් සඳහා ගුරුවරුන් විවිධ මාදිලියේ පත්‍රිකා, ෆයිල් කවර, බුක්මාර්ක් වැනි දෑ නොමිලයේ බෙදාදෙනු දැකිය හැකිය.මේ පසුගිය සෙනසුරාදා එසේ බෙදාදුන් බුක් මාක් (book mark) එකකි. ජනප්‍රිය හින්දි චිත්‍රපටයක පෙම්වතුන් යුවළක් සිපගන්නා දර්ශනයක් සහිත මෙය දේශපාලන විද්‍යාව උගන්වන නීතිඥයකු යැයි හඳුන්වා දුන් පුද්ගලයකු විසින් මුද්‍රණය කර බෙදාහරින ලද්දකි.මෙවැනි සිප වැලඳගන්නා පින්තූරයක් යොදා ගැනීමෙන් ගුරුවරයා උගන්වන්නට බලාපොරොත්තු වන්නේ සැබැවින්ම දේශපාලන විද්‍යාව ද නැතිනම් වෙනත් විද්‍යාවක් ද යන්න අපැහැදිලිය.සමාජයේ වගකිවයුතු නීතිඥයකු මෙන්ම ගුරුවරයකු ද වන පුද්ගලයකු අහිංසක පාසල් දරුවන් (උසස් පෙළ) තම පන්තියට බිලිබාගැනීම සඳහා මෙවැනි තුට්ටුදෙකේ තුප්පහි ප්‍රචාරක මාධ්‍ය තෝරාගැනීම කෙතරම් කනගාටුදායකද?අද මෙවැනි සිප වැලඳගැනීමේ ඡායාරූපයක් ඉදිරිපත් කරන මේ කූට පුද්ගලයා ඊළඟ වතාවේ අසභ්‍ය ලිංගික දර්ශනයක් රැගත් ඡායාරූපයක් පළකරනවාට කිසිඳු සැකයක් නැත.විශ්වවිද්‍යාල ප්‍රවේශයට යොමුවී සිටින මේ අහිංසක දරුවන්ගේ සිත් දූෂිත කරන මෙවන් කූට පුද්ගලයන්ට තවදුරටත් මේ සෙල්ලම කරගෙනයාමට ඉඩදිය යුතු නැත. එවැනි පුද්ගලයන් නීතියේ රැහැනට හසුකරගැනීමට පොලිස්පතිවරයා, අධ්‍යාපන ඇමැතිවරයා ඇතුළු වගකිවයුත්තන් වහා ක්‍රියාත්මක විය යුතුය. එසේ නොවුවහොත් හෙට දින රට බාරගන්නට සිටින දරු පරපුරට අත්වන ඉරණම කෙසේවිය හැකිදැයි මවුපියෝ ප්‍රශ්න කරති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=n14070815</link>
    <topic>කළුතර එජාප මන්ත්‍රී පාලිත තෙවරප්පෙරුම රටේ දේශපාලන සිදුවීම් ගැන කලකිරෙයි</topic>
    <author>නිරුෂි විමලවීර හා අනුර ප්‍රේමලාල්</author>
    <content>එක්සත් ජාතික පක්ෂයේ කළුතර දිස්ත්‍රික් පාර්ලිමේන්තු මන්ත්‍රී පාලිත තෙවරප්පෙරුම මහතා අද(8) පාර්ලිමේන්තුවේදි සිය මන්ත්‍රී ධූරයෙන් ඉල්ලා අස්වීමට අදාළ ලිපිය විපක්ෂනායක රනිල් වික්‍රමසිංහ මහතා වෙත භාර දීමට නියමිතය.මේ සම්බන්ධයෙන් 'දිනමිණ' කළ විමසීමක දී මන්ත්‍රී පාලිත තෙවරප්පෙරුම මහතා මෙසේ කීය. බේරුවල සිදුවීම ඇතුළුව රටේ සිදුවන බොහෝ දේශපාලන සිදුවීම් සම්බන්ධයෙන් මම කලකිරීමට පත් වී සිටිනවා.පාර්ලිමේන්තු මන්ත්‍රීධුරයෙන් ඉල්ලා අස්වීමට තීරණය කළේ ඒ නිසායි‍. බොහෝ අය එය වැරැදි තීරණයක් යැයි කියනවා. නමුත් එය මගේ අවසන් තීන්දුවයි. නායකතුමාට අස්වීමේ ලිපිය මම අද භාර දෙනවා. එය පිළිගැනීම හෝ නොපිළිගැනිම ඒ මහත‍ගේ කාර්යක්.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=n14070816</link>
    <topic>අල්ලස් චෝදනාවකට ග්‍රෑන්ඩ්පාස් ශාන්ත ජෝශප් බාලිකාවේ විදුහල්පතිනියට විනය පරීක්ෂණ</topic>
    <author>නිරුෂි විමලවීර</author>
    <content>කොළඹ ග්‍රෑන්ඩ්පාස් ශාන්ත ජෝශප් බාලිකාවේ පළමු‍ ශ්‍රේණියට දැරියක් ඇතුළත් කිරීම සඳහා රුපියල් පනස්දහසක අල්ලසක් ඉල්ලු විදුහල්පතිනියට එරෙහිව චෝදනා දෙකක් යටතේ විනය පරීක්ෂණ සිදුකරන බව බස්නාහිර පළාත් මහ ඇමති ප්‍රසන්න රණතුංග මහතා අවධාරණය කළේය.රුපියල් පනස්දහසක අල්ලසක් ඉල්ලීම සහ පළාත් අධ්‍යාපන අමත්‍යාංශයේ අනුමැතිය ලබා දී තිබිය දීත් එය නොසළකා හැර දැරිය පාසලට ඇතුළත් නොකිරීම සම්බන්ධයෙන් මෙම පරීක්ෂණය පවත්වන බව මහ ඇමැතිවරයා ප්‍රකාශ කළේය.මේ සිදුවීමෙන් පසු නැවත සිසුවිය ශාන්ත ජෝශප් බාලිකාවට ඇතුළත් කළ හොත් ඇයට හිරිහැරයක් සිදුවිය හැකි බව සළකා ඇගේ මව්පියන්ගේ ඉල්ලීම මත කොළඹ 13 වුල්වන්දාල් බාලිකාවට ඇතුළත් කිරීමට ඊයේ කටයුතු කළ බව මහ ඇමතිවරයා අනාවරණය කළේය.මෙම දැරියගේ දෙමව්පියන් ආබාධිත තත්ත්වයෙන් පසුවීමත් බාලිකාවක්ම ඉල්ලාසිටිමත් සළකා බලා ඇයට වුල්වන්දාල් බාලිකා විද්‍යාලයේ අධ්‍යාපනය ලැබීමට අවස්ථාව දුන් අතර දෙමව්පියන්ගේ අනුමැතිය ද ඊට ලැබුණු බව රණතුංග මහතා පැවසීය.පළමු වසරට සිසුන් ඇතුළත් කිරීමේ චක්‍රලේඛය උල්ලංඝනය කරමින් විදුහල්පතිනිය ක්‍රියාකර ඇති ආකාරය සම්බන්ධයෙන් විමර්ශනය පවත්වා විනය ක්‍රියාමාර්ගයක් ගන්නා ලෙස බස්නාහිර පළාත් අධ්‍යාපන ලේකම් එම්. ඒ. බි. දයා සෙනරත් මහතා උපදෙස් දී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=n14070817</link>
    <topic>අමෙරිකාව ක්‍රියාත්මක කරන වැඩපිළිවෙළට දේශපාලන අරමුණක් තිබේදැයි සැකයි</topic>
    <author>ඉන්දික පොල්කොටුව</author>
    <content>මෙරට මැතිවරණ ‍කටයුතු හා ජනතාවගේ ඡන්ද අයිතියට අත පෙවීමට උත්සාහ කරන අමෙරිකාව ක්‍රියාත්මක කිරීමට සැරසෙන්නේ කුමන කණ්ඩායමක න්‍යාය පත්‍රයක්දැයි බරපතළ සැකයක් මතුවන බව ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා පවසයි.රාජ්‍ය නොවන සංවිධානයකට මුදල් ලබාදෙමින් ඔවුන් ක්‍රියාත්මක කිරීමට උත්සාහ දරන වැඩපිළිවෙළ ‍යම් දේශපාලනික අරමුණක් ඇත්දැයි සැක මතුවන බවද ඇමැතිවරයා කීය. විශේෂයෙන් පසුගිය වකවානුව පුරා ඇතැම් රාජ්‍ය නොවන සංවිධානයන්හි ක්‍රියාකලාපය මෙන්ම ඔවුන් ගෙන ගිය වැඩපිළිවෙළ පිළිබඳව අත්දැකීම් පවතින බවත් එයින් රටට එරෙහිව ක්‍රියාත්මක වූ බලවේග කුමක්දැයි පැහැදිලිවී ඇති බවත් හෙතෙම පැවසීය.මහනුවර දී ඊයේ (07) පැවැති මාධ්‍ය සාකච්ඡාවක දී මෙරට මැතිවරණ කටයුතු හා ඡන්ද අයිතිය පිළිබඳව ජනතාව දැනුවත් කිරීමට අමෙරිකාව රාජ්‍ය නොවන සංවිධානවලට මුදල් ලබාදීමට උත්සාහ කිරීමක් පිළිබඳව මාධ්‍යවේදියකු ඇමතිවරයාගෙන් ඇසූ ප්‍රශ්නයකට පිළිතුරු දෙමින් හෙතෙම මේ බැව් කීය. ඡන්දය ප්‍රකාශ කිරීම, මැතිවරණ ක්‍රියාවලිය පිළිබඳව ලෝකයේ රටවල් අතුරින් ශ්‍රී ලංකාව ඉදිරියෙන්ම සිටින බවත් ප්‍රකාශිත ඡන්ද ප්‍රතිශතය මෙන්ම නිවැරැදිව ඡන්දය භාවිතා කිරීමේ ප්‍රතිශතය අතුරින් අප අනෙකුත් රටවලට වඩා ඉදිරියෙන් සිටින බවත් ඇමැතිවරයා පැවසීය.මෙරට මැතිවරණ ක්‍රියාවලිය, ඡන්දය ප්‍රකාශ කිරීම ආදිය රටෙහි අභ්‍යන්තර ක්‍රියාවලියක් බවද එවැනි අභ්‍යන්තර ක්‍රියාවලියනට මැදිහත්වීමට වෙනත් රටකට සදාචාර අයිතියක් නැති බවද රඹුක්වැල්ල මහතා කීය.දශක තුනක ත්‍රස්තවාදය පරාජය කිරීම ඉවසුම් නොදෙන අමෙරිකාව වැනි රටවල් විවිධ ස්වරූපයෙන් ර‍ටට එරෙහි කුමන්ත්‍රණ ක්‍රියාත්මක කරන බවත් මේ ක්‍රියාවලිය ද එවැනි කුමන්ත්‍රණයක් දැයි අවබෝධ කරගත යුතු බවත් ඇමැතිවරයා වැඩි දුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=r1407081</link>
    <topic>ශ්‍රී පාද රජ මහා විහාරස්ථානයට පිවිසෙන්න නව පාලමක්...</topic>
    <author>ඡායාරූප - රත්නපුර දිසා විශේෂ ලසන්ත නිරෝෂණ</author>
    <content>ශ්‍රී පාද අවාර සමයේ සධාතුක කරඬුව සහ සමන් දේව ප්‍රතිමා තැන්පත්කර තිබෙන පැල්මඬුල්ල ගල්හෙන්නාවෙල ශ්‍රී පාද රාජ මහා විහාරස්ථානයට පිවිසෙන පටු පාලම වෙනුවට මංතීරු දෙකකින් සමන්විත නව පාලම විවෘත කෙරේ. ශ්‍රී පාද වන්දනා සමය ආරම්භ කරමින් ගල්පොත්තාවෙල ශ්‍රී පාද රාජ මහා විහාරස්ථානයේ සිට උඩමළුව දක්වා පිටත්වෙන ශ්‍රී පාද පෙරහැරට පටු පාලම බලවත් ගැටලුවක්ව තිබුණි.එමෙන්ම සිසුන් හයදහසකට ආසන්න පිරිසක් ඉගෙනුම ලබන පැල්මඬුල්ලේ ප්‍රධාන ‍පාසල් දෙකකට පිවිසීමේදී බාධා ඇතිවූ අතර මෙම දෙමංතීරු පාලම ඉදිකිරීමෙන් එම ගැටලු විසඳුනු බව සබරගමුව පළාත් මාර්ග ඇමැති අතුල කුමාර රාහුබද්ද මහතා පැවසීය. සබරගමුව පළාත් සභාව විසින් රුපියල් ලක්ෂ 77ක් වැය කර ඉදිකරන ලද පාලම පළාත් ප්‍රධාන ඇමැති මහීපාල හේරත් මහතා අතින් විවෘත කෙරිණි.මහ ඇමැතිවරයා අතින් පාලම විවෘත කළ අවස්ථාව මෙහි දැක්වේ. පළාත් ඇමැති අතුල කුමාර රාහුබද්ද පළාත් සභා මන්ත්‍රීවරුන් වන ලියනගේ ප්‍රාදේශීය සභා මන්ත්‍රී නලීන් මාගම්මන යන මහත්වරු ද මෙහි සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=r1407082</link>
    <topic>අරුක්වත්තේ හෝටලයක් බිඳින්න ගිය හොරා කොස්තාපලුත් ඇදගෙන දඬුගම් ඔයට පැනලා</topic>
    <author>මීගොඩ සමූහ - ඩබ්ලිව්. ඩී. ජයතිස්ස</author>
    <content>සොර බඩු සොයා ගැනීමක් සම්බන්ධව, පාදුක්ක පොලිසිය විසින් අත්අඩංගුවට ගත් සැකකරු හා පොලිස් කොස්තාපල්වරයා ජාඇළ දඬුගම් ඔයේ ගිලී පොලිස් කොස්තාපවරයා රාගම රෝහලේ නේවාසිකව ප්‍රථිකාර ලබයි. සැකකරුගේ මළ සිරුර දඬුගම් ඔයේ තිබී පසු දින හවස්වරුවේ සොයා ගෙන ඇත.වර්ෂ 2013- 12- 13 දින, පාදුක්ක, අරුක්වක්ක ප්‍රදේශයේ පවත්වාගෙන ගිය ආපනශාලාවක සිදු වූ සොරකමක් සම්බන්ධව පාදුක්ක පොලිසිය විසින් සැකකරු අත්අඩංගුවට ගෙන ඇත.ප්‍රශ්න කිරීමේ දී මාංචු දමා සිටි සැකකරු කොස්තාපල්වරයාද කැටුව පසුගියදා (5) ඔය අසලට ගොස් ක්ෂණයකින් නිලධාරියා ද අදගෙන දඬුගම් ඔයට පැන දිය යටින් පීනා ගොස් ඇත.පසුව දෙදෙනාම දියේ ගිලී ඇති අතර, කොස්තාපල්වරයාව රාගම රෝහලට ඇතුළත් කිරීමෙන් පසු නේවාසිකව ප්‍රථිකාර ලබයි.සැකකරු මාංචු පිටින් අතුරුදහන් වී තිබේ.පසු දා (06) හවස සැකකරුගේ මළ සිරුර හමු වී ඇති අතර එය ද රාගම රෝහල් මෘත ශරීර‍ාගාරයේ තැන්පත් කොට තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=r1407083</link>
    <topic>කතකට පොල්ලකින් ගසා මරා දැමූ පුද්ගලයකු ගෙල වැළලාගෙන</topic>
    <author>මාතර සමූහ - ඩබ්ලිව්. පී. ධර්මසේන</author>
    <content>ලිංගික අතවරයක් සම්බන්ධයෙන් රක්ෂිත බන්ධනාගාර ගතව සිට පැමිණි පුද්ගලයකු පැමිණිලිකාර කාන්තාවට පොල්ලෙන් ගසා මරා දමා සැකකරු ද එම ස්ථානයේ දීම ගෙල වැළලාගෙන මිය යාමේ සිද්ධියක් වැලිගම මිරිස්ස ප්‍රදේශයෙන් හෙළිවේ.පෙරේදා (6) උදෑසන පොලු පහරින් මියගොස් ඇත්තේ මිරිස්ස ප්‍රදේශයේ පදිංචි රෝහිණී නිසංසලා කාරියවසම් නමැති 35 හැවිරිදි දෙදරු මවකි. ගෙල වැ‍ළලාගෙන මියගොස් ඇත්තේ එම ප්‍රදේශයේම පදිංචි 39 හැවිරිදි පුද්ගලයෙකි.ඝාතනයට ලක් වූ කාන්තාව සියදිවි නසාගත් පුද්ගලයාට එරෙහිව කරන ලද දූෂණ චෝදනා පැමිණිල්ලක් යටතේ සැකකරු රක්ෂිත බන්ධනාගාරව සිට පසුගිය මස 6 වැනිදා ඇප පිට නිදහස්ව පැමිණ තිබේ.පැමිණිලිකාර කාන්තාවට අතර මඟදී හිසට පොල්ලෙන් පහර දී මරා දමා සැකකරු එම ස්ථානයේ ම ගසක එල්ලී සියදිවි නසාගෙන ඇත.මේ සම්බන්ධයෙන් වැලිගම පොලිසියේ වැ: බ: පො:ප: එස්. එම්. කාරියවසම් මහතා ඇතුළු නිලධාරීන් පරික්ෂණ පවත්වනු ලබයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=r1407084</link>
    <topic>හල්මිල්ලකුලම රක්ෂිතයෙන් දර කැපූ පුද්ගලයන් තිදෙනකු අත්අඩංගුවට</topic>
    <author>@ අනුරාධපුර මධ්‍යම විශේෂ</author>
    <content>නාච්චාදූව හල්මිල්ලකුලම රජයේ රක්ෂිතයට අනවසරයෙන් ඇතුළුවී එම රක්ෂිතයේ තිබූ ගස් විශාල ප්‍රමාණයක් කපා දමා දර සඳහා ප්‍රවාහනය කරමින් සිටි පුද්ගලයන් තිදෙනකු අත්ට්‍රැක්ටර් 3ක් සමඟ අනුරාධපුර වන සංරක්ෂණ දෙපාර්තමේන්තුවේ නිලධාරීන් විසින් අත්අඩංගුවට ගෙන තිබේ.අනුරාධපුර දිසා වන නිලධාරී ලලිත් ගමගේ මහතාට හල්මිල්ලකුලම රජයේ රක්ෂිතයේ පිරිසක් ගස් කපමින් සිටින බවට ලැබුණු තොරතුරක් මත මේ වැටලීම සිදුකර ඇත. ඔවුන් රාත්‍රී කාලයේ හොර රහසේ හම්මිල්ලකුලම රක්ෂිතයට ඇතුළු වී එහි තිබූ උල්කෙන්ද, කොරකහ සහ වීර වර්ගයේ ගස් කපා දර සඳහා අලෙවි කිරීමට ට්‍රැක්ටර් රථ 3ක් පුරවාගෙන ප්‍රවාහනය කරමින් සිටියදි වන සංරක්ෂණ නිලධාරීන් විසින් නාච්චාදූව නගරයේදි වැටලිම සිදු කර අත්අඩංගුවට ගෙන තිබේ.අත්අඩංගුවට ගත් සැකකරුවන් අනුරාධපුර අතිරේක මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව ඔවුන්ට රුපියල් 20 000 බැගින් රුපියල් 60 000ක දඩ මුදලක් ගෙවන ලෙස අනුරාධපුර අතිරේක දිසාවිනිසුරු නදිෂා ඩී. පියරත්න මහත්මිය නියෝග කළාය.අත්අඩංගුවට ගත් දර තොගය රාජ සන්තක කරන ලෙසත් අත්අඩංගුවට ගත් අත්ට්‍රැක්ටර් සම්බන්ධයෙන් විමසීම පසුවට තැබීමටත් මහේස්ත්‍රාත්වරිය නියෝග කළාය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=r1407085</link>
    <topic>සීනිගම දේවාලයේ භාරකරු මෙසේ කියයි</topic>
    <author/>
    <content>දිනමිණ පත්‍රයේ 2014- 05 -24 වන දින බලපිටිය වාර්තාකරු දිලිප් නිශ්ශංක විසින් ලියන ලද ප්‍රවෘත්තිය අසත්‍ය බව සීනිගම ශ්‍රී දෙවොල් මහා දේවාලයේ භාරකරු සරත් දිසෙන්තුවා හන්දි මහතා දන්වා සිටී.එම ප්‍රවෘත්තියෙන් ඒ මහතා යම් අපහසුතාවයකට හෝ සිත් තැවුලකට පත්වූයේ නම් දිනමිණ කනගාටුව ප්‍රකාශ කරයි. ඒ මහතා අප පුවත්පත වෙත එවූ ලිපියේ මෙසේද සඳහන් වේ.සීනිගම දේවාලයේ පූජා වට්ටියට බැතිමතුන් තබන මුදල් ගැන බෞද්ධ කටයුතු කොමසාරිස් ජනරාල්තුමා සමඟ සාකච්ඡා කර එතුමාගේ ලිඛිත අවසරයක් ලබාගෙන මා විසින් සේවකයෙකු යොදවා එම මුදල් වෙනම දේවාලයේ පෙට්ටියකට දමා ඉන් 30%ක් කපුමහතුන්ටත්, ඉතිරි 70%න් 40%ක් දේවාලයේ සංවර්ධන කටයුතු සඳහාත් , ඉතිරි 30% දේවාලයේ වැඩ කරන සේවකයින්ගේ සුභ සාධනයටත් යෙදවීමට කටයුතු කරන බව කපුමහතුන් දේවාලයේ මගේ කාමරයට ගෙන්වා දැනුවත් කරන ලදී. එම රැස්වීමට දේවාලයේ කපු මහතුන්ගෙන් මනෝජ් කපු මහතා හැර අනිත් අය සහභාගී විය‍.ඉන්පසු පෙර දැනුවත් කළ පරිදි පූජා වට්ටියේ පඬුරු මුදල් පෙට්ටියක් තබා දමන ලදී. පෙර සඳහන් කළ පරිදි වැඩකළ කපු මහතුන්ට දිනපතා ගෙවීම් කරන ලදී. මේ ගැන දැනුවත් කිරීමේ රැස්වීමට නොපැමිණි මනෝජ් මහතා සේවයට පැමිණ 2014 – 05 -22 දින වැඩ පටන් ගත් පසු ජූජා වට්ටිවලට තබන මුදල් දමන පෙට්ටිය පැත්තකට දමා රණ්ඩුකර මට ද බැණ තිබුණි. දේවාලයෙන් ලද පණිවුඩයක් පරිදි මා දේවාලයට ගිය පසු ඔහුගෙන් විමසන ලදුව ඔහු මට ද බැනවැදී සිටි නිසා ඔහුට විරුද්ධව මා පොලිසියට පැමිණිලි කරන ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=s1407081</link>
    <topic>වසර 42කට පසු යාපනයට ගිය ඔස්ට්‍රේලියාව උතුරේ ඒකාබද්ධ පාසල් ක්‍රිකට් පිලට පරදී</topic>
    <author>ප්‍රින්ස් ගුණසේකර</author>
    <content>වසර 42කට පසුව යාපනය ප්‍රදේශයේ සංචාරය කළ ඔස්ට්‍රේලියානු ක්‍රිකට් කණ්ඩායමක් පරදා යාපනය ඒකාබද්ධ පාසල් ක්‍රිකට් පිල ලකුණු 130ක විශිෂ්ට ජයක් වාර්තා කළේය.යාපනය මධ්‍ය මහා විදුහල් ක්‍රීඩාපිටියේ ගෙවී ගිය සතිඅන්තයේ පැවැති මේ විස්සයි 20 ක්‍රිකට් තරගයේ කාසියේ වාසිය දිනා මුලින් පන්දුවට පහර දුන් යාපනය ඒකාබද්ධ කණ්ඩායම කඩුලු 4කට ලකුණු 183ක් වාර්තා කළ අතර ඔස්ට්‍රේලියාවේ යාරා වැලි ක්‍රිකට් සම්මේලන පිල ඕවර් 13කදී සියලුදෙනා දැවී ලකුණු 53ක් ලබාගත්හ. කුරිරු ත්‍රස්තවාදය නිමාකිරීමෙන් පසුව යාපනය ප්‍රදේශයේ පාසල් දරුවන් ශීඝ්‍රයෙන් ක්‍රීඩාවට යොමුවී දස්කම් දක්වමින් සිටිති. මේ තරගයට යාපනය මධ්‍ය මහා විදුහල, හින්දු විදුහල, සාන්ත ජෝන් විදුහල, සාන්ත පැට්‍රික් විදුහල, පේදුරුතුඩුව හාට්ලි විදුහල හා චුන්නක්කාම් ස්කන්තවරදායි විදුහල නියෝජනය කරමින් ඒකාබද්ධ පිලට ක්‍රීඩකයෝ එක්ව සිටියහ.යාපනය ඒකාබද්ධ පාසල් ක්‍රිකට් පිල අලාත් රාජ් විසින් මෙහෙය වූ අතර ඔස්ට්‍රේලියානු යාරා වැලි ක්‍රිකට් සම්මේලන පිල ටයිසන් ස්මිත් මෙහෙයවන ලදී.ඕස්ට්‍රේලියානු ක්‍රිකට් පිලක් මෙයට පෙර යාපනය ප්‍රදේශයේ අවසන් වරට ක්‍රිකට් තරගයකට එක්ව තිබුණේ වසර 1972දී වන අතර එවර ඔස්ට්‍රේලියානු පාසල් ක්‍රිකට් පිල මෙහෙයවන ලද්දේ පසුව ලෝක පූජිත ක්‍රිකට් ක්‍රීඩකයෙකු බවට පත්වූ ඇලන් බෝඩර් විසිනි. එමෙන්ම ඒකාබද්ධ පාසල් පිල යාපනය හින්දු විදුහලේ දීප්තිමත් ක්‍රිකට් ක්‍රීඩකයෙකු වූ සූර්යකුමාර් විසින් මෙහෙයවීය. එවක එම කණ්ඩායමේ සාමාජිකයෙකු වූ ෂන්මුගම් තායලන් මහතා අද යාපනය පාසල් ක්‍රීඩා අධ්‍යක්ෂවරයා වශයෙන් කටයුතු කිරීමද විශේෂත්වයකි.මේ තරග‍යේ හොඳම පිතිකරු ලෙස යාපනය හින්දු විදුහලේ ආර්. කජනන්, හොඳම පන්දු යවන්නා ලෙස චුන්නාක්කම් ස්කන්තවරදායි විදුහලේ කේ. ක‍ඩෝලියන් හා සෑම අංශයකින්ම දක්ෂතා දැක්වූ ක්‍රීඩකයා ලෙස ඔස්ට්‍රේලියානු යාරා වැලි පිලේ ලොචී සිනෙට් සම්මාන දිනා ගත්හ. ජයග්‍රාහී යාපනය ඒකාබද්ධ පිලට හා අනුශූරතා දිනූ ඔස්ට්‍රේලියානු ක්‍රීඩකයන්ට වටිනා තෑගි හා කුසලාන යාපනය ආඥාපති මේජර් ජෙනරාල් උදය පෙරේරා මහතා අතින් ප්‍රධානය කෙරුණි.යාපනය ආරක්ෂක හමුදා හා ගුඩ්නස් පදනම එක්ව සංවිධානය කළ මේ ක්‍රිකට් තරගයේ විශේෂ ආරාධිතයකු ලෙස ප්‍රවීණ විස්තර විචාරක ප්‍රේමසර ඈපාසිංහ මහතා එක්ව සිටි අතර ගුඩ්නස් පදනමේ සභාපති කුසිල් ගුණසේකර, යාපනය දිසාපති එස්. අරුමනායගම්, නගරාධිපතිනි වයි. පත්ගුණරාජා, හින්දු විදුහලේ විදුහල්පති එස්. කේ. එල්ලිවෙන්නන් මහත්ම මහත්මීහු ඇතුළු විශාල පිරිසක් එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=s1407082</link>
    <topic>පොදු රාජ්‍ය මණ්ඩලීය ක්‍රීඩා උළෙලට සහභාගිවන ශ්‍රී ලංකා කණ්ඩායම</topic>
    <author>ඡායාරූපය – වාසිත පටබැඳිගේ</author>
    <content>මේ මස 23දා සිට ස්කොට්ලන්තයේ ග්ලාස්ගෝව් හී ඇරැ‍ෙඹන පොදු රාජ්‍ය මණ්ඩලීය ක්‍රීඩා උළෙලට සහභාගිවන ශ්‍රී ලංකා කණ්ඩායම ක්‍රීඩා ඇමැති මහින්දානන්ද අලුත්ගමගේ මහතා සමග ඡායාරූපයකට පෙනී සිටි අයුරු. නිදහස් චතුරස්‍රය ඉදිරිපිට ඊයේ පැවැති මේ අවස්ථාවට ක්‍රීඩා අමාත්‍යංශ ලේකම් අනුර ජයවික්‍රම හා ක්‍රීඩා අධ්‍යක්ෂ ජෙනරාල් රංජනී ජයකොඩි යන මහත්ම මහත්මීහූ ද එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=s1407083</link>
    <topic>ජාතික පාපැදි ශූරියන් කොරියාවේ පුහුණු සැසියකට</topic>
    <author/>
    <content>2013 වසරේ ජාතික පාසල් පාපැදි ශූරිය වන අනුරාධපුර මිහින්තලා මහ විද්‍යාලයේ උදේශිනී නෙරංජනා කුමාරසිංහ හා ජාතික කණිෂ්ඨ පාපැදි ශූරිය වූ මීගමුව නිවුස්ටඩ් බාලිකා විද්‍යාලයේ සාරුණී පංචාලි සුලෝචනා කොරියාවේ පැවැත්වෙන පුහුණු සැසියකට දිවයිනෙන් පිටත්ව ගියහ.මේ ක්‍රීඩිකාවන් දෙදෙනා සහභාගි කරවූයේ ශ්‍රී ලංකා පාපැදි සම්මේලනයයි.කොරියානු පාපැදි සම්මේලනය විසින් සියළු බරපැණ දරණ ලද මේ පුහුණු සැසිය සඳහා ශ්‍රී ලංකාවෙන් සහභාගි වූ ක්‍රීඩිකාවන් භාර නිළධාරිනිය ලෙස හිටපු පාපැදි ක්‍රීඩිකා හා සමස්ත ලංකා පාසල් පාපැදි සංගමයේ ලේකම් සීතා කුමාරි ජයකොඩි මහත්මිය සහභාගි වූවාය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=f1407081</link>
    <topic>ප්‍රචණ්ඩත්වයට එරෙහිව එක් හඬින් නැඟී සිටිය යුතුයි</topic>
    <author/>
    <content>රටට එරෙහි බලවේග හමුවේ දේශපාලනඥයන් ක්‍රියා කළ යුක්තේ කෙසේද, මුස්ලිම් නායකයකු ලෙසට බේරුවල, අලුත්ගම සිද්ධිය දකින ආකාරය, ආයෝජනයන්හි වර්ධනය හා තවත් කරුණු රැසක් සම්බන්ධයෙන්, ආයෝජන ප්‍රවර්ධන නියෝජ්‍ය අමාත්‍ය ෆයිසර් මුස්තාපා මහතා සමඟ දිනමිණ කළ සාකච්ඡාවකි.ත්‍රස්තවාදයට එරෙහිව අපි ජාතික හා ජාත්‍යන්තර වශයෙන් විශාල හඬක් නැඟුව, අද මේ ජාතිවාදයක් ඇදගෙන තමන්ගේ වර්ගය සුපිරි කියා අනිත් ආගම ජාතිය හංවඩු ගසන අය ඉතිහාසයේ ඒ කාල පරිච්චේදයේ කොහෙද හිටියෙ කියල මතක් කරන්න කැමැතියි. අපි ඔක්කොම ශ්‍රී ලාංකිකයො. ශ්‍රී ලංකාවේ ජීවත්වන සිංහල, මුස්ලිම්, දෙමළ ජනතාවට යන්න වෙන රටක් නැහැ.අපි හැමෝටම තියෙන්නෙ ලාංකික ලේ. අපේ සමහර අය විදේශ බලවේගවල අතකොළු වෙලා. මානවහිමිකම් කොමිසම හමුවේ අපට මුස්ලිම් රටවල් විශාල ශක්තියක්. ජාතිවාදයක් අවුස්සගෙන මුස්ලිම් ප්‍රජාවට හං-වඩු ගහන්න හදන උදවිය මේ මුස්ලිම් රටවල් ලංකාවෙන් ඈත් කරන්න හදන්නෙ. ජාතිවාදය ඉස්මතු කරන්න හදන මේ අය දැනුවත්ව හෝ නොදැනුවත්ව ජාත්‍යන්තර බලවේගවල අතකොළු වෙලා. සියලු ආගම්වලට හා ජාතීන්ට ගරුකරමින් සියලු ජාතීන්ට සාමකාමීව ජිවත්වීමේ වාතාවරණයක් සැකසීම ශ්‍රී ලාංකික සියලුම පුරවැසියන්ගේ වගකීමක් ලෙස මා දකිනවා.මෙය මා දකින්නෙ නෛතික සිද්ධාන්ත උල්ලංඝනය වන පරීක්ෂණයක් ලෙසටයි. එසේම මෙම පරීක්ෂණ සිදුවන්නේ සමහර විදේශ බලවේගවල අවශ්‍යතා අනුවයි. අවාසනාවට මෙන් අපේ සමහරක් ‍දෙනාගේ කටයුතු මේ ක්‍රියාවලියට අතකොළුවක් වෙලා තිබෙනවා. බේරුවල, අලුත්ගම සිදුවීමත් අපට විරුද්ධව ක්‍රියා කරන උදවිය ආයුධයක් හැටියට පාවිච්චිකරන උත්සාහයක් තිබෙනවා. එය හරි අවාසනාවන්ත තත්ත්වයක්.සමස්ත ශ්‍රී ලාංකික ජනතාවගේම බලාපොරොත්තුව වෛරයෙන්, ක්‍රෝධයෙන් තවත් ජාතියක් ආගමක් හංවඩු නොගැසීමයි. මා කියන්නේ ප්‍රචණ්ඩත්වයේ යෙදෙන උදවියට විරුද්ධව නීතිය තදින්ම ක්‍රියාත්මක කළ යුතු බවයි. සමහර අන්තවාදී බලවේග සිදුකරන ක්‍රියාදාම අපට නීතිය තුළින් නවත්වන්න පුළුවන්.අපි ශ්‍රී ලාංකිකයෝ ලෙස වෛරයෙන් ක්‍රෝධයෙන් ප්‍රචණ්ඩ ක්‍රියාවල යෙදෙන්නන්ට එරෙහිව එක හඬින් නැඟී සිටිය යුතුයි. දේශපාලනඥයන්ගේ වගකීම තමයි ජනතාව මේ ගැන දැනුවත් කරන එක.ආගමත් ජාතියත් අදාළ නොකරගෙන ප්‍රචණ්ඩත්වයේ යෙ‍‍ෙදන අයට එරෙහිව නීතිය තදින්ම ක්‍රියාත්මක කළොත් පමණයි සියලු ජාතීන් අතර සමඟිය ඇති වෙන්නෙ.නොයෙකුත් අන්තවාදී කණ්ඩායම් ඉස්ලාම් ධර්මයට විරුද්ධව හංවඩු ගැසීමක් කරන බවට පුවත්පත් ඇතුළු සියලු මාධ්‍ය හරහා අපි දකිනවා. එය නවත්වන්න පැහැදිලි නීති රාමුවක් තිබෙනවා. ඒ නීති රාමුව ක්‍රියාත්මක කිරීම අප සියල්ලගේම වගකීම. මා අනෙක් අය වගේ රජයේ ඉඳන් රජයට මඩ ගසන ඇමැතිවරයෙක් නොවෙයි. රජය මේ තත්ත්වය මැඩ පවත්වන්න ක්‍රියාත්මක වෙලා තිබෙනවා.ජනතාවයි චෝදනා කරන්නෙ බේරුවල, අලුත්ගම සිද්ධියේ දී ආණ්ඩුව අනිත් යම් අඩුපාඩුවක් සිදු වූ බවට. ඒ අඩුපාඩුව සකසා ගැනීම සියලුම ජන කොටස්වල වගකීම. අද වෙලා තිබෙන්නෙ තමන්ගේ දේශපාලන පදනම හදාගන්න රජයේ ඉදන්ම සමහර ඇමැතිවරු රජයට කෙළ ගසනවා. ඒ දේශපාලනය මා කරන්නෙ නෑ. ආණ්ඩුවෙ ඉඳන්ම ආණ්ඩුවට හංවඩු ගහන එක මහ පහත් මට්ටමේ ක්‍රියාවක්. අඩුපාඩුකම් ඇති බව මමත් පිළිගන්නවා. නමුත් කිසිවිටෙක මම ආණ්ඩුවට කෙළගසන්න ලෑස්ති නැහැ. ‍රාවුෆ් හකීම් ඇමැතිවරයාට විරුද්ධව ඇඟිල්ල දික් කරන කොට ආණ්ඩුවෙ ඇමැතිවරු කීදෙනෙක් අපේ ආණ්ඩුව හංවඩු ගහල තිබෙනවද? රාවුෆ් හකීම් ඇමැතිවරයා නොවෙයි ඕනෑම ඇමැතිවරයෙක් රජයෙ ඉඳන් රජයට කෙළ ගසන එක වැරැදි බව මා වගකීමෙන් කියනවා. ඒ නිසා මෙහිදී රාවුෆ් හකීම් ඇමැතිවරයාට විතරක් ඇඟිල්ල දිගු කරන එක වැරැදියි.එතුමන් අලුත්ගමට ගොස් මේ සිදුවීම රජයට අවධාරණය කළා. කවුරුහරි කියනවනම් අලුත්ගම බේරුවල සිද්ධියේ දී රාවුෆ් හකීම් ජාතිවාදය ඇද්ද කියල එය මා කිසිසේත්ම පිළිගන්නෙ නැහැ. හැබැයි එතුමා ලංකාවේ ප්‍රශ්න ජාත්‍යන්තරයව කතා කිරීම සම්බන්ධයෙන් ඇමැතිවරයෙක් ලෙස කිසි සේත්ම මා එතුමාට එකඟ වෙන්නේ නැහැ.බොදුබල සේනාව මටත් මඩ ගසනවා. සමහරක් ඇමැතිවරුන්ට වගේ මට ජාතියක්, ආගමක්, කුලයක් අදාළ වෙන්නේ නැහැ. මම ලාංකිකයෙක්. මට තරම් සිංහල ‍බෞද්ධ ඡන්ද කිසිම සුළු ජාතික ඇමැතිවරයෙකුට හෝ මන්ත්‍රීවරයෙකුට ලංකා ඉතිහාසය තුළ ලැබිල නැහැ. ඒ නිසා මා ජාතිවාදියෙක් නොව‍යි. හැබැයි ඕනෑම ජාතියක, ආගමක, කුලයකට ප්‍රශ්නයක් තිබෙනවා නම් මම හරි දේ වෙනුවෙන් කතා කරනවා. මම පක්ෂක්ග්‍රාහීව කටයුතු කරන්නෙ නැහැ. රණවිරුවන්ට ආදරේ නම් ර‍ෙට් සාමයේ ප්‍රතිලාභවලට ආදරයක් තිබෙනවා නම් ප්‍රචණ්ඩත්වය ඇති කරන්නන්ට වේදිකාවක් හදල දෙන්න එපා කියන එක මම රටේ සියලු ජන මාධ්‍යවලින් ඉල්ලා සිටිනවා.සිංහල ජාතිය තරම් මෛත්‍රීය කරුණාව තිබෙන ජනතාවක් ලෝකෙ කොහෙවත් නැහැ. සුළුතරයක් එකතුවෙලා මුස්ලිම් ප්‍රජාවෙන් සිංහල ජනතාව ඈත් කරන්න උත්සාහ කරනවා නම් එය කවදාවත් සිදු‍ෙවන්නේ නැහැ. බේරුවල තුන්දූවේ විහාරස්ථානයේ නායක ස්වාමීන් වහන්සේ තනියම එදා මුස්ලිම් ජනතාව වෙනුවෙන් ඉදිරිපත් වෙලා ඔවුන් ආරක්ෂා කළා. ඒ වගේම ජාතික සමඟිය වෙනුවෙන් කැපවී සිටින නායක ස්වාමීන් වහන්සේලා සිටිනවා. නමුත් උන්වහන්සේලා පසෙක සිටියදී අවාසනාවට මාධ්‍ය මඟින් වේදිකා හදල දෙන්නෙ ජාතිවාදය ඉස්මතු කරන අයට.ජාත්‍යන්තරයව මේ සිදුවීම හරහා මුස්ලම් රටවලට යම් හිත් වේදනාවක් ඇති වී තිබෙනවා.නමුත් මුස්ලිම් ඇමැතිවරු වගකීම, මේ සිදුවීම තුළින් ලංකාව කොන් කරන්න ක්‍රියා කරන්න ඉඩ නොදන එක. මම කිසි දිනෙක එසේ කරන්නේ නැහැ. ප්‍රශ්න තිබෙනව. මුස්ලිම් ප්‍රජාවට හිත්වේදන‍ා තිබෙනවා. එහෙම කියල කිසි දිනෙක රට පාවලා දෙන්න සූදානම් නැහැ. මා මුස්ලිම් ප්‍රජාවගෙන් ඉල්ලා සිටින්නෙ කොයි තරම් ප්‍රශ්න තිබුණත් ඒවා රට තුළ විසඳාගමු. ජාත්‍යන්තරයට ගෙනගිහින් මුස්ලිම් හා සිංහල ප්‍රජාවන් ඈත් කරන්න කටයුතු නොකරන ලෙසයි.එ.ජා.පයේ ඒ අභියෝගය බාරගෙන විශිෂ්ට ජයග්‍රහණයක් ලබාගැනීමේ හැකියාව අපට තිබෙනවා. ඕනෑම ආණ්ඩුවක අඩුපාඩු තිබෙනවා. ඒඅඩුපාඩු හදාගෙන ඉදිරියට යන්න ජනතා පුත්‍රයෙක් වන නායකයෙක් ඉන්නවා. ඒ මහින්ද රාජප-ක්ෂ ජනාධිපතිතුමා. හැබැයි විසඳාගෙන ඉදිරිය‍ට යන්න අපට ප්‍රශ්න තිබෙනවා‍.සාමය උදාවීමත්, ජනාධිපතිතුමාගේ දුරදක්නා නායකත්වයත් නිසා වාර්තා ගත ලෙස ආයෝජනය වැඩිවෙලා තිබෙනවා. ඉදිරියේදී මේවා තවත් වැඩි වෙනවා. විපක්ෂය පවසන ලෙසට ආයෝජකයන් රට හැර යන තත්ත්වයක් කිසිසේත්ම උදා වී නැහැ. එය මා වගකීමෙන් කියන්න කැමැතියි. කර්මාන්තශාලා වැසීයන තත්ත්වයක් උදාවෙලා නැහැ. විපක්ෂයේ සියලු චෝදනා අසත්‍ය බවයි කියන්න තිබෙන්න.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>08</day>
    </date>
    <link>http://www.dinamina.lk/2014/07/08/_art.asp?fn=f1407082</link>
    <topic>සංස්ථාව කජ්ජට තිබ්බ අත පුහුලමටත් තියයි</topic>
    <author>රසිකා එස්. රණවීර</author>
    <content>සෞඛ්‍යමය වශයෙන් නිරෝගී දිවි පෙවතකට පලතුරු පරිභෝජනය අත්‍යවශ්‍ය බව වෛද්‍ය මතය වුවත් වර්තමානයේදී පලතුරු මිල දී ගැනීමේදී දෙවරක් සිතිය යුතු බව බොහෝ දෙනකු දන්නා කරුණකි. තරගකාරී වෙළෙඳ පොළ රටාව තුළ ගොවිබිමේ සිට වෙළෙඳ පොළ දක්වා වූ කෘෂි නිෂ්පාදන කටයුතු ලාභය පමණක් අපේක්ෂාවෙන් සිදුවන බැවින් වස විසෙන් තොර පලතුරු තෝරා ගැනීම ගැටලුවක්ව පවතී. බොහෝ අය ආනයනය කළ හෝ මෙරට වැවෙන පලතුරු අධික මිල ගණන් වැය කර නිවෙසට ගෙන යන්නේ ඒවායේ වස විස තිබෙන බව දැන හෝ නොදැනය.අපේ රටේ පාරිභෝගිකයන් පිටරටින් ගෙන්වන පලතුරු වෙනුවෙන් අධික මුදලක් වෙන්කරද්දී අපේ රටේ ම ගමේ ගෙවත්තේ ස්වභාවිකව හැදී වැඩී ප්‍රයෝජනයක් නොගෙන අපතේ යන, පෝෂණ ගුණයෙන් ඉහළ පලතුරු කොපමණ තිබේද? නමුත් මේ පලතුරුවලින් ප්‍රයෝජන ගන්නට බොහෝ දෙනකු උනන්දු නොවේ.දේශීය දේ අගයමින් දේශීය ගොවියා අන්තර්ජාතිකව ද ඔසවා තබන්නට උත්සහ කරන ආයතනයක් වශයෙන් ශ්‍රී ලංකා කජු සංස්ථාව, ගමේ වත්තේ පිටියේ හැදී වැඩී කිසිදු ප්‍රයෝජනයක් නොගෙන අපතේ යන පලතුරකින් උපරිම ප්‍රයෝජන ගන්නට උත්සාහ කරන්නේ මෙවන් වකවානුවක දී ය.කජු ගෙඩියෙන් නිෂ්පාදන රැසක් ම වෙළෙඳපොළට ඉදිරිපත් කරමින් දෙස් විදෙස් පාරිභෝගික ප්‍රසාදය දිනාගත් ශ්‍රී ලංකා කජු සංස්ථාව කජු පුහුලමෙන් ද අලුත් නිෂ්පාදන දෙකක් වෙළඳ පොළට ඉදිරිපත් කිරීමට කටයුතු යොදා ඇත. මෙවන් කර්තව්‍යයකට එම ආයතනය යොමු වී ඇත්තේ එහි සභාපති සනත් වීරකෝන් මහතාගේ මෙහෙයවීම යටතේ ය.ශ්‍රී ලංකා කජු සංස්ථාවේ කාර්යභාරය දිනෙන් දින වැඩි වන්නේ ශ්‍රී ලංකාවේ කජු නිෂ්පාදනවලට ඇති ඉහළ වටිනාකම නිසාය. තේ, පොල්, රබර් වැනි භෝගවලට ප්‍රසිද්ධියක් ඉසිලූ ශ්‍රී ලංකාවේ මෑත කාලයේ ජනප්‍රිය වූ භෝගයක් වශයෙන් කජුවලට විශේෂ ස්ථානයක් හිමි වේ.දූපතක් වශයෙන් පිහිටි භූමිය, දේශගුණික තත්ත්වය වැනි හේතු නිසා ලෝකයේ ඇති කජු අතරින් ශ්‍රී ලංකාවේ කජු ප්‍රණීත රසයෙන් යුතු වෙයි. එසේම සියයට අනූවක් ම කාබනික වගාවක් වශයෙන් ශ්‍රී ලංකාවේ කජු ව්‍යාප්තව පැවතීම ද කජුවල රසය මෙන්ම ගුණය වැඩිවීමට ප්‍රධාන හේතුවක් වී ඇත.එදිනෙදා ප්‍රයෝජනයට ගැනීම සහ සුළු වශයෙන් ව්‍යාපාරික අවශ්‍යතා පමණක් තිබුණු කජු නිෂ්පාදන කටයුතු පුළුල් වූයේ 1973 කජු සංස්ථාව පිහිටුවීමත් සමඟය. කජු නිෂ්පාදන පිරිසැකසුම් කර පාරිභෝගිකයාට සාධාරණ මුදලකට ලබාදීම, අපනයන වෙළෙඳ පොළ පුළුල් කිරීම වැනි අරමුණු ඔස්සේ කජු සංස්ථාවේ කටයුතු පුළුල් විය. නව කර්මාන්තශාලා පිහිටුවමින්, කජු වගාකරුවන් දිරිමත් කරමින් කජු නිෂ්පාදන වෙළෙඳ පොළ දියුණු මට්ටමට ගෙන ඒමට කජු සංස්ථාවට හැකි වුවද 2010 වන විට එම සංස්ථාව පාඩු ලබන තත්ත්වයකට පත් වී තිබිණි.කජු සංස්ථාවේ නව සභාපතිවරයා වශයෙන් සනත් වීරකෝන් මහතා පත්ව එන්නේ මෙවන් කාලවකවානුවකදීය. ඔහුගේ සභාපතීත්වය යටතේ ශ්‍රී ලංකා කජු සංස්ථාව ක්‍රමයෙන් ලාබ ලබන තත්ත්වයට පත්විය. දේශීය මෙන්ම විදේශීය වෙළෙඳ පොළ ඉලක්ක කරගත් නිෂ්පාදනය වඩාත් ප්‍රවර්ධනය වී ඇත. අමු කජු මද විජලනය කළ කජු මද, කරපිංචා මිශ්‍ර කජු, කජු ටොෆී, සුදුළූනු කජු ආදී එහිදී වඩාත් ජනප්‍රිය වී තිබේ. වත්තේ පිටියේ හැදෙන කජු ගහෙන් ගෙඩියක් අහුලාගෙන කනවා හැරෙන්නට, එතරම් ප්‍රයෝජනයක් ගන්නට නොසිතූ කජු ගොවියා අද ලාභය උපරිමය ලබමින් සිටී.එදා පාඩු ලබන තත්ත්වයක පැවැති කජු සංස්ථාව සිය නිෂ්පාදන කටයුතු නව ක්‍රමවේද ඔස්සේ පුළුල් කරමින් ලාබයක් ලබා ගනිමින් දේශීය ආර්ථීකයට ශක්තියක් වෙමින් සිටී. පුද්ගලික කජු ව්‍යාපාරිකයන් දිරිගැන්වීම් කරන අතර ජාත්‍යන්තර ප්‍රදර්ශන වෙත ඔවුන් යොමු කරමින්, නව දැනුම ලබාදීමේ වැඩපිළිවෙළක් ද ක්‍රියාත්මක වේ. එසේම පර්යේෂණ නිලධාරීන් වයඹ කෘෂිකාර්මික විශ්වවිද්‍යාලය හා ඒකාබද්ධ වෙමින් නව ප්‍රභේද අටක් ගොවියන් වෙත හඳුන්වා දීමට සමත් වී ඇත. උතුරු නැ‍ඟෙනහිර ප්‍රදේශයේ කජු අක්කර 30,000 ක් පමණ වගා කිරීමට සැලසුම් කර ඇත. මේ කටයුතු ඔස්සේ ශ්‍රී ලංකාව කජුවලින් ස්වයංපෝෂිත කිරීම කජු සංස්ථාවේ අරමුණ වී තිබේ.ඔවුන්ගේ මේ අලුත් ව්‍යායාමය පිළිබඳ සභාපතිවරයා පැහැදිලි කරන්නේ මෙසේය.“මෙතෙක් කාලයක් අපි කජු ගෙඩිය ආශ්‍රිත නිෂ්පාදනවලට පමණයි යොමු වී සිටියේ. කජු පුහුලමෙන් කිසිම ප්‍රයෝජනයක් ගත්තේ නෑ. නමුත් කජු පුහුලම සෞඛ්‍යමය වශයෙන් පෝෂණ ගුණයෙන් ඉතාමත් ඉහළයි. වෛද්‍ය මතයට අනුව කාබෝහයිඩ්‍රේට්, ඛනිජ, විටමින්, ඇමයිනෝ අම්ල, කැරටිනොයි ද, ෆීනෝල්, කාබනික අම්ල සහ ප්‍රතිඔක්සිකාරකවලින් පොහොසත් පලතුරක් වශයෙන් කජු පුහුලන් හැඳින්විය හැකියි. කජු පුහුලන් යුෂ මිලිලීටර් 100 ක විටමින් ‘සී’ මිලිග්‍රෑම් 219 ක් අඩංගු වෙනවා. එය දොඩම්වල අඩංගු විටමින් ‘සී’ ප්‍රමාණය මෙන් පස් ගුණයක් වන අතර අන්නාසිවලට වඩා දොළොස් වාරයක් ඉහළ බවයි වෛද්‍ය මතය. අනෙක මේ පලතුරට කිසිම රසායනික පොහොරක් වසක් විසක් යොදන්නේ නෑ. ඒත් මෙච්චර වටිනා පලතුරක් ‍ප්‍රයෝජනයක් ගන්නේ නැතිව ගස් යට වැටිලා අපතේ යනවා. සත්තු කා දමනවා.අවුරුද්දකට කජු පුහුලන් මෙ. ටොන් අසූදාහක් විතර ප්‍රයෝජනයක් නැතිව අපතේ යනවා. මේ නිසා මේ වටිනා පලතුරෙන් උපරිම ප්‍රයෝජනයක් ගන්න අපි කල්පනා කළා. එහි එක් පියවරක් 2013 වර්ෂයේ දී ආරම්භ කළා. ඒ කජු පුහුලන්වලින් වයින් නිෂ්පාදනය කිරීම. ආරම්භයේ දී කජු පුහුලන් මෙට්‍රික් ටොන් 1500 ක් පමණ පාවිච්චි කරමින් වයින් බෝතල් 4500 ක් පමණ නිෂ්පාදනය කළා. රෙඩ්, වයිට් සහ ඩ්‍රයි වයින් වශයෙන් වයින් වර්ග තුනක් අපි නිෂ්පාදනය කරනවා. දැනට මේ ප්‍රමාණය වාර්ෂිකව වයින් බෝතල් හයදාහ දක්වා වැඩිවෙලා තියනවා. දේශීය මෙන්ම විදේශීය පිරිස අතරත් දැන් මෙය ජනප්‍රියයි. ඉදිරියේ දී අපේ කර්මාන්තශාලා වැඩි කරමින් නිෂ්පාදනය වැඩි කර විදේශීය වෙළෙඳ පොළ කරා යෑම තමයි අපේ අපේක්ෂාව.”ශ්‍රී ලංකා කජු සංස්ථාව සතු, පුත්තලම කමන්දලුව, එළුවන්කුලම කජු වතුවලින් නෙළාගන්නා කජු පුහුලන්, වයින් නිෂ්පාදනය සඳහා දැනට යොදා ගැනේ. වයින් නිෂ්පාදනය සඳහා කජු පුහුලන් නෙළාගැනීම ඉතාමත් පරෙස්සමෙන් කළ යුතුය. හොඳින් පැසී ඉදීගෙන එන තත්ත්වයට පැමිණි කජු පුහුලන් මේ සඳහා භාවිත කෙරේ. නැවුම් කජු පුහුලන් දැල් යොදාගෙන පලපුරුදු ශ්‍රමිකයන් ලවා නෙළාගැනෙන අතර ඒවා නොතැලෙන පරිදි ඉතාමත් පරෙස්සමෙන් කර්මාන්තශාලා වෙත යැවේ.කජු පුහුලන් කර්මාන්ත ශාලාවට ගෙන එනතුරු ගෙඩියෙන් වෙන් නොකිරීමට ද වගබලා ගත යුතුය. යම් ආකාරයෙන් එසේ වුවහොත් කජු පුහුලම පැසීම් ක්‍රියාවලියට ලක්වී ප්‍රයෝජනයක් ගත නොහැකි තත්ත්වයට පත් වේ. පල්ප් එකක් ආකාරයට සකසා ගත් ක්‍රියාවලියකට පසු නිසි ප්‍රමිතීන්, තාක්ෂණ ක්‍රම අනුගමනය කරමින් වයින් නිෂ්පාදන කටයුතු සිදු කෙරේ. මේවාට කිසිදු රසායන ද්‍රව්‍යයක් භාවිතා නොකිරීම විශේෂත්වයකි. කජු පුහුලමේ ඇති ගුණාත්මකභාවයට කිසිදු හානිය නොවන අයුරින් අවශ්‍ය ක්‍රමවේද අනුගමනය කිරීමට ද වගබලා ගැනේ. දැනට සුරාබදු දෙපාර්තමේන්තුවේ අවසරය පරිදි පුත්තලම කජු පිරිසැකසුම් මධ්‍යස්ථානයේ වයින් නිෂ්පාදනාගාරයක් පිහිටුවා තිබේ.ශ්‍රී ලංකා කජු සංස්ථාවේ සභාපතිවරයා සැම විටම උත්සහ කරන්නේ කජු ගසෙන් උපරිම ප්‍රයෝජන ගැනීමට ය. සැබවින්ම එය දේශීය ගොවිතැනට කරන මහඟු දිරිගැන්වීමකි. කජු පුහුලන්වල ගුණය හොඳින් වටහාගෙන තිබෙන නිසාදෝ එයින් තවත් ප්‍රයෝජනයක් ගැනීමට ඔවුන් කටයුතු යොදා තිබේ.අප කුඩා කල ගස් යට ඇවිද සෙල්ලම් කරන අතරතුර කජු පුහුලමක රස බලන්නට ‍විවේකයක්, කාලයක් තිබිණි. ඒත් දැන් ජීවන රටාව බොහෝ වෙනස්ය. කජු පුහුලන් කන්නට තියා වත්තේ කජු ගසක් තියෙනවාද කියා දන්නේවත් නැත. ජීවන රටාව එතරම්ම වේගවත් ය. කාර්ය බහුලය. කුඩා ළමයින් රසකාරක යෙදූ පැණි බීමවලට හුරු වී ඇත. ඒත් දැන් ඔවුනට කදිම අවස්ථාවක් උදාකර දීමට කජු සංස්ථාව සූදානමින් සිටී.කජු පුහුලමේ පෝෂණීය ගුණය ඒ අයුරින් ම රැකෙන පරිදි කජු පුහුලන් යුෂ මඟින් පෝෂණීය බීමක් ලෙස නිෂ්පාදනය කිරීමට කටයුතු යොදා ඇත. කජු පුහුලන්වල අඩංගු විටමින් ‘සී’, මේදය දහනය වීමේ ක්‍රියාවලිය සඳහා අනගි සහයක් ලබා දෙයි. කජු පුහුලන්වල ඇති ඉතාමත් වැදගත් ම ප්‍රතිඔක්සිකාරක ගුණය මඟින් වයසට යාම අවම කර තරුණ පෙනුම ලබා දීමට ද හේතු වේ. මේ නිසා කජු පුහුලන් බීම ඉදිරියේ දී වඩා පෝෂ්‍යදායී පානයක් වනවාට සැකයක් නැත.පලතුරු පරිභෝජනය වර්තමානයේ දී ගැටලුකාරී දෙයක් බවට පත්ව ඇත්තේ ගොවිබිමේ සිට වෙළෙඳ පොළ දක්වා වූ ක්‍රියාවලියේදී භාවිතා කරන වස විස නිසා ය. නමුත් බොහෝ විට කෘෂි රසායන, පොහොර වර්ග භාවිතයකින් තොර වගාවක් ලෙස හඳුනාගෙන ඇති කජු නිෂ්පාදන අද වෙළෙඳ පොළේ ජනප්‍රිය වී ඇත්තේ ද මේ නිසා විය යුතුය. විශේෂයෙන් පලතුරක් වශයෙන් භාවිතා කළ හැකි කජු පුහුලන්වලට විශේෂ තැනක් හිමි කර දෙමින් පාරිභෝගිකයා වෙත වඩා හොඳ නිෂ්පාදනයක් ලබා දීමට ශ්‍රී ලංකා කජු සංස්ථාව උත්සාහ ගන්නේ මේ නිසා විය යුතුය.කෘෂි නිෂ්පාදන ආශ්‍රයෙන් ස්වයංපෝෂිත තත්ත්වයකට පත්වන්නට අප නිතර සැලසුම් සකස් කළ ද කුමන හේතුවක් නිසා හෝ එක් එක් කාලවකවානුවලට සහ එක් එක් නිෂ්පාදනවලින් උපරිම ප්‍රයෝජන ගැනීමේ තත්ත්වයක් පිළිබඳව ගැටලුවක අප සිටින බව පැවසිය යුතු වේ.විවිධ කාලවකවානුවල දී අස්වනු නෙළන විවිධ භෝගයන්හි අතිරික්තය, අප ප්‍රයෝජනයට නොගැනීමේ ඵල විපාක අපි අත්විඳිමින් සිටිමු. එසේම කෘෂි නිෂ්පාදනයකින් උපරිම ඵල ප්‍රයෝජන ගන්නේ ද යන්න ද සාකච්ඡා කළ යුතු වේ. මෙවැනි වකවානුවක කිසිදු පලක් ප්‍රයෝජනයක් නොගෙන විශාල වශයෙන් අපතේ යන කෘෂි නිෂ්පාදනයකින් දේශීය මෙන්ම විදේශීය වෙළෙඳ පොළ ද ආක්‍රමණය කළ හැකි නිෂ්පාදනයක් වෙත ශ්‍රී ලංකා කජු සංස්ථාව යොමු වී සිටීම යුගයේ අවශ්‍යතාවක් හඳුනා ගැනීමක් වැනිය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=n1407091</link>
    <topic>වාණිජ මධ්‍යස්ථානයක් ලෙසප්‍රතිසංස්කරණය කළ ‘රේස් කෝස්’ ගොඩනැඟිල්ලජනපති අතින් 13දා විවෘත කෙරේ</topic>
    <author>විජයානි එදිරිසිංහ</author>
    <content>කොළඹ නගරයේ ප්‍රධානම වාණිජ ස්ථානයක් වශයෙන් ප්‍රතිසංස්කරණය වු කොළඹ 7 පිහිටි රේස් කෝස් ගොඩනැඟිල්ල ජනාධිපති මහින්ද රාජපක්ෂ මහතා අතින් ලබන 13 වැනිදා පස්වරු 6.00ට විවෘත වෙයි.ගරා වැටී විනාශ වී තිබූ මේ ගොඩනැඟිලි අලුත්වැඩියා කර කොළඹ වාණිජ නගරයට මේ ගොඩනැඟිලි සම්බන්ධ කර මෙසේ සංවර්ධනය කර තිබේ.ආරක්ෂක ලේකම්වරයාගේ සෘජු අධීක්ෂණය යටතේ නාගරික සංවර්ධන අධිකාරිය යටතේ හමුදා ශ්‍රමයේ මේ සංවර්ධනය සිදු වෙයි. නිදහස් චතුරශ්‍රය ප්‍රධානම උත්සව පවත්වන ස්ථානය වෙයි. කොළඹ නගර සංවර්ධන සංකල්පය යටතේ හරිත නගරයක් ලෙස සහ ආරක්ෂක නගරයක් ලෙස මෙසේ සංවර්ධනය වෙයි.අද වන විට ආකර්ෂණීය ස්ථානයක් ලෙස සංවර්ධනය වෙයි. මෙම ස්ථානය ජුලි 13 ජනාධිපති මහින්ද රාජපක්ෂ මහතා අතින් මෙසේ විවෘත වීමට නියමිතව ඇත.මෙහි ගොඩනැඟිලි පුරාවිද්‍යා වටිනාකම රැකෙන ආකාරයට සංචාරකයන්ගේ සිත් ඇදගන්නා අයුරින් සංවර්ධනය වෙයි.නිදහස් චතුරශ්‍රයට ආසන්නව ඇති රේස්කෝස් පිටියේ ගොඩනැඟිල්ල වර්ග අඩි 90,000 විශාලත්වයකින් යුතු වෙයි. මේ වන විට එය ප්‍රතිසංස්කරණය වී අවසන් වෙයි. මෙහි වාණිජ ස්ථාන විශාල ප්‍රමාණයක් ඇත. මෙම ස්ථානය වාණිජ වශයෙන් ඉතා වැදගත් ස්ථානයක් බවට පත්ව තිබේ. මේ ගොඩනැඟිලි සහ අවට සියලුම භූමිය සහ ගොඩනැඟිලි සංවර්ධනය කිරීම සඳහාමිලියන 950 වියදම් වී ඇත.ඉදිරියේදී විශාල වාණිජ ආදායමක් මෙම ස්ථානයේ බලාපොරොත්තු වෙයි. නාගරික සංවර්ධන අධිකාරිය යටතේ මෙය නඩත්තු කෙරේ. මේ වන විටත් දේශීය සහ විදේශීයව සංචාරකයන්ගේ සිත්ගත් ස්ථානයක් බවට මෙම ස්ථානය පත්ව ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=n1407092</link>
    <topic>වසර අවසානයට පෙර චීන ජනාධිපති ෂී ජිංපින්ශ්‍රී ලංකා නිල සංචාරයක</topic>
    <author>මහින්ද අලුත්ගෙදර</author>
    <content>චීන ජනාධිපති ෂී ජිංපින් මහතා නිල සංචාරයක් සඳහා ශ්‍රී ලංකාවට පැමිණීමට නියමිතයි.දශක තුනකට පමණ පසු චීන ජනාධිපතිවරයෙකු ශ්‍රී ලංකාවේ සංචාරය කරන පළමු අවස්ථාව මෙය වන අතර ඒ මහතා මේ වසර අවසානයට පෙර ශ්‍රී ලංකාවට පැමිණීමට සූදානමින් සිටින බව රජය පවසයි. චීනයේ හිටපු ජනාධිපති ලී ෂියනියන් මහතා 1986 වසරේ දී මෙරට සංචාරයක නිරතවීමෙන් පසු චීන ජනාධිපති ෂී ජින්පින් මහතා ශ්‍රී ලංකාවට පැමිණීමට නියමිතයි.පසුගිය දා චීනයේ සංචාරයක නිරත වූ ජනාධිපති මහින්ද රාජපක්ෂ මහතාගේ විශේෂ නියෝජිතවරයා වන ආර්ථික සංවර්ධන ඇමැති බැසිල් රාජපක්‍ෂ මහතා එම සංචාරය අතරතුර චීනයේ උප අගමැති යෑන් වැන් මහතා හමුවූ අවස්ථාවේ දී එරට රජය මේ බව දැනුම් දුන් බව ආර්ථික සංවර්ධන අමාත්‍යාංශය පවසයි.චීනය සහ ශ්‍රී ලංකාව අතර පවතින ද්වීපාර්ශවික සබඳතා ශක්තිමත් කරමින් ශ්‍රී ලංකා ජනාධීපති මහින්ද රාජපක්ෂ මහතා චීනයේ සංචාරයක නිරත වූ අතර චීන ජනාධිපති ෂී ජින්පින් මහතාගේ ශ්‍රී ලංකා සංචාරයෙන් පසු එම සබඳතා තවදුරටත් වර්ධනය වනු ඇතැයි ද එම අමාත්‍යාංශය විශ්වාසය පළකරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=n1407093</link>
    <topic>අභිමානි සමාජ සංවර්ධන පදනමෙන්දරුවන් තිදෙනකුට වැඩි පවුල්වලටමාසිකව රුපියල් දහසක ශිෂ්‍යත්වයක්</topic>
    <author>අනුර ප්‍රේමලාල්</author>
    <content>දරුවන් තිදෙනකුට වැඩිය සිටින පවුලකට මාසිකව රුපියල් දහසක ශිෂ්‍යත්වයක් ලබාදීමට අභිමානි සමාජ සංවර්ධන පදනම කටයුතු සංවිධානය කර තිබේ.මේ සම්බන්ධයෙන් මාධ්‍යවෙත අදහස් දැක්වු බස්නාහිර පළාත් සභා මන්ත්‍රී නිරෝෂෘ අතුකෝරළ මහත්මිය.. අභිමානි සමාජ සංවර්ධන පදනම මේ වැඩසටහන මුලින්ම ගම්පහ දිස්ත්‍රික්කයෙන් ආරම්භ කර තිබෙන බව පැවසුවාය.මේ වනවිට හැත්තෑපස් දෙනකු සුදුසුකම් සපුරලමින් මේ ශිෂ්‍යත්වය ලබාගන්නා අතර පවුල් දහසක් දක්වා ශිෂ්‍යත්ව ප්‍රමාණය වැඩි කිරීම අරමුණ බව ඇය පෙන්වාදුන්නාය.මෙහිදි දරුවන්ගේ සුබසාධනයට මූලික තැනක් ලබාදෙන අතර අධ්‍යාන කටයුතු සාර්ථක කරදීම සඳහාද යම් ආධාර කිරීමක් තොරතුරු සොයා සිදුකරන අතර ගම්පහ අභිමානි කාන්තා සංවර්ධන පදනම මගින්ද කාන්තාවන්ගේ ආර්ථිකය ශක්තිමත් කොට දරුපවුල්වල සුබසාධනය ඇති කිරීමේ වැඩසටහනක් දැනටමත් ක්‍රියාත්මක අතර මේ කාන්තාවන් දසදහසක් සාමාජිකත්වය ලබා තිබෙන බව මන්ත්‍රීවරිය ‍පැවසුවාය.කාන්තාවන් සවිබල ගන්වා පවුල් ඒකක සවිමත් කොට යහපත් සමාජයක් ගොඩනැංවීම හා අපේ මතු පරපුරට සුරක්ෂිත හෙටක් උදාකිරීම තම පදනමේ අරමුණ අතුකෝරළ මහත්මිය වැඩිදුරටත් කීවාය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=n1407095</link>
    <topic>මැලේසියාවේ කොටි මඬින්න එරට ආරක්ෂක අංශ දැවැන්ත මෙහෙයුමක</topic>
    <author>භක්ති ධර්මප්‍රිය මෙන්ඩිස්</author>
    <content>කොටි ත්‍රස්තවාදීන් මැලේසියාවේ ක්‍රියාත්මක වීම නවතාලීම සඳහා එරට ආරක්ෂක අංශ දැවැන්ත ආරක්ෂක මෙහෙයුමක් දියත් කර ඇතැයි මෙරට හමුදා බුද්ධි අංශ සඳහන් කරයි.ශ්‍රී ලංකාවේ සිට පැන ගොස් ව්‍යාජ නම් වලින් පෙනී සිටින කොටි නායකයින් සහ සාමාජිකයන් හඳුනාගෙන ඔවුන්ව අත්අඩංගුවට ගැනීම සඳහා ශ්‍රී ලංකාවේ සහය ලබා ගැනීමට මැලේසියානු රජය පියවර ගෙන තිබේ. ඒ අනුව ඉදිරි දින කිහිපය තුළදී මැලේසියානු ආරක්ෂක අංශ සිය මෙහෙයුම් පුළුල් කිරීමට සැලසුම් කර තිබේ.හිටපු ජනාධිපතිනි චන්ද්‍රිකා කුමාරතුංග බණ්ඩාරනායක මහත්මිය ඝාතනය කිරීම සඳහා උත්සහ ගත් කොටි නායකයකු වූ සීලන් හෙවත් 'සසී' ඇතුළු කොටි සාමාජිකයන් සිව් දෙනෙකු ඉකුත් (05) වනදා මැලේසියාවේ ක්වාලාලම්පූර් සෙන්චුල් මධ්‍යම ප්‍රදේශයේදී අත්අඩංගුවට ගැනීමත් සමඟ තොරතුරු රැසක් අනාවරණය කර ගැනීමට එරට ආරක්ෂක අංශ වලට හැකිවී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=n1407096</link>
    <topic>පවතින නීතිය යටතේ ක්‍රියාත්මක වන ලෙස NGO වලට දැනුම් දීම තහංචියක් නොවේ</topic>
    <author>විජයානි එදිරිසිංහ</author>
    <content>මේ රටේ පවතින නීති රාමුව ඔස්සේ ක්‍රියාත්මක වෙන ලෙසට රාජ්‍ය නොවන සංවිධාන අධ්‍යක්ෂවරයා විසින් සියලු රාජ්‍ය නොවන සංවිධාන වලට දැනුම් දී ඇතත් එය එම රාජ්‍ය නොවන සංවිධානවලට දැමූ තහංචියක් නොවන බව හමුදා මාධ්‍ය ප්‍රකාශක රුවන් වනිගසූරිය මහතා පැවසීය.පෙරේදා (7) රාජ්‍ය නොවන සංවිධාන අධ්‍යක්ෂවරයා එම දැනුම්දීම ලිඛිතව කර තිබේ.රාජ්‍ය නොවන සංවිධාන 1412 කට මේ දැනුම් දීම කර තිබේ. 1980 අංක 37 දරන රාජ්‍ය නොවන සංවිධාන පනතින් මෙරට රාජ්‍ය නොවන සංවිධාන සඳහා බලය දී ඇති අතර 1990 නැවත සංශෝධනයක් කර 1999 ඔක්තෝබර් 15 වැනි දින යළි සංශෝධනය වී සම්මත කරගත් තරුණ රාජ්‍ය නොවන සංවිධාන ක්‍රියාකාරීත්වය මේ දැනුම් දීම කිරීමට විශේෂ හේතුවක් නොමැති බව පැවසූ හමුදා මාධ්‍ය ප්‍රකාශකවරයා රාජ්‍ය නොවන සංවිධාන අධ්‍යක්ෂකවරයා විසින් මෙම නීති රීති මතක් කරදීමක් වශයෙන් එය සිදු කර තිබේ.තවද රාජ්‍ය නොවන සංවිධාන අතරින් ඇතැම් ඒවා රාජ්‍ය නොවන සංවිධාන ලේකම් කාර්යාලය යටතේ ලියාපදිංචි නොවී ක්‍රියාත්මක වන බවට ලැබී ඇති තොරතුරු මත ඒ පිළිබඳ සොයා බැලේ. එම සංවිධාන ලියාපදිංචි වී ඇති කර්තව්‍යයට පිටතින් ක්‍රියාත්මක වීම නීතිවිරෝධී වෙයි. එසේ ක්‍රියාත්මක වන රාජ්‍ය නොවන සංවිධාන පිළිබඳ නිරතුරුවම රාජ්‍ය නොවන සංවිධාන අධ්‍යක්ෂ කාර්යාලයේ අවධානය යොමුවී ඇත. එසේ ක්‍රියා කරන රාජ්‍ය නොවන සංවිධාන තහනම් කිරීමටද බලයක් රාජ්‍ය නොවන සංවිධාන අධ්‍යක්ෂවරයාට තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=n1407097</link>
    <topic>මාතර දැයට කිරුළ ප්‍රදර්ශන භූමි දෙක අවට යටිතල පහසුකම් නංවන්න රුපියල් මිලියන 10,000ක්</topic>
    <author>ජයසිරි මුණසිංහ</author>
    <content>මාතර දැයට කිරුළ ප්‍රදර්ශන භූමි දෙක හා අවට මං මාවත්, ජලය, විදුලිය ඇතුළු සියලු පොදු පහසුකම් නංවාලීමට රුපියල් මිලියන දස දහසක් වැයවනු ඇතැයි රජය ගණන් බලා තිබේ. මේසා විශාල මුදලක් වැය කොට මාතර, කඹුරුගමුව, ලැබීම, කොටවිලවත්ත සම්පූර්ණයෙන්ම නව නගරයක් සේ නවීකරණය කෙරෙනු ඇතැයි දැයට කිරුළ ජාතික සංවර්ධන ප්‍රදර්ශන කමිටු සභාපති සහ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා දිනමිණට ප්‍රකාශ කළේය. ඊට අමතරව මාතර වැල්ලමඩම මහින්ද රාජපක්ෂ විදුහල අවට අක්කර 24ක භූමිය පොදු පහසුකම්වලින් සම්පූර්ණ කරන බවද ඇමැතිවරයා කීය.වර්ග අඩි දෙලක්ෂයකට වඩා අධික රාජ්‍ය සේවා පරිපාලන සංකීර්ණයක් ඉදිකිරීම, කොටවිලවත්ත රජයේ රෝහලට අලුතින්ම සය මහල් ගොඩනැඟිලි දෙකක්, හෙද විදුහලක්, විවාහක හා අවිවාහක වෛද්‍යවරුන්ට නේවාසිකාගාර දෙකක් ඉදිකිරීම දැයට කිරුළ ප්‍රදර්ශනයට සමගාමීව සිදු කැරේ.තාරුණ්‍යයට හෙටක් සංවිධානයේ සභාපති හා හම්බන්තොට දිස්ත්‍රික් පාර්ලිමේන්තු මන්ත්‍රී නීතිඥ නාමල් රාජපක්ෂ, මාතර දිස්ත්‍රික් දේශපාලන අධිකාරියේ හා රාජ්‍ය අංශ ප්‍රධානීන්ගේ ප්‍රධානත්වයෙන් දැයට කිරුළ ප්‍රදර්ශනය පැවැත්වීමට අවශ්‍ය සම්පත් ගොඩනැඟීමට අද (09) මුල්ගල තැබේ.මාතර වැල්ලමඩම මහින්ද රාජපක්ෂ විදුහලේ තෙමහල් පන්ති කාමර ගොඩනැඟිල්ලක්, දෙමහල් ශිෂ්‍ය නේවාසිකාගාරයක්, උසස් පෙළ විද්‍යාගාර ගොඩනැඟිල්ලක්, මීටර් 400 ධාවන පථය සහිත ක්‍රීඩා පිටියක් ඇතුළු සම්පත් ගොන්නක් ඉදි කරනු ඇත.මාතර නගරයේ පවතින අධික රථවාහන හා මගී තදබදයට තිරසාර විසඳුමක් ලෙස රජයේ සෑම කාර්යාලයක්ම කොටවිලවත්තේ එකම පරිපාලන ගොඩනැඟිලි සංකීර්ණයක ස්ථාපිත කරන බව දැයට කිරුළ ප්‍රදර්ශන කමිටු ලේකම් විදුලි සංදේශ හා තොරතුරු තාක්ෂණ අමාත්‍යාංශයේ ලේකම් ගෝඨාභය ජයරත්න මහතා ප්‍රකාශ කළේය.ජනාධිපති ලේකම් කාර්යාලය, මුදල් අමාත්‍යාංශය, දේශීය වෛද්‍ය අමාත්‍යාංශය, ක්‍රීඩා අමාත්‍යාංශය, අධිකරණ අමාත්‍යාංශය, පුනරුත්ථාපන හා බන්ධනාගාර ප්‍රතිසංස්කරණ, ජලසම්පාදන හා ජලාපවහන අමාත්‍යාංශය, මහාමාර්ග වරාය හා නාවික කටයුතු අමාත්‍යාංශය, අධ්‍යාපන අමාත්‍යාංශය, ප්‍රවාහන, විදුලිබල හා බලශක්ති අමාත්‍යාංශය, ශ්‍රී ලංකා ටෙලිකොම් ආයතනය ප්‍රධාන රාජ්‍ය අමාත්‍යාංශ 50කට අධික ප්‍රමාණයක නව සංවර්ධන ව්‍යාපෘති මාතර ජනතා සුබසෙත උදෙසා ක්‍රියාවට නැංවෙන බවද රංජිත් සියඹලාපිටිය මහතා කීය.කොටවිල ක්‍රීඩාංගණය, රාජ්‍ය සේවා පරිපාලන සංකීර්ණයට අමතරව නව බස් නැවතුම්පොළක්, දුම්රිය ස්ථාන 02ක් නවීකරණය කිරීමත් සිදු කරනු ඇත. මේ සියලු කටයුතු පරිසර හිතකාමී හා හරිත සංකල්පය පෙරදැරිව සිදු කරනු ඇතැයිද ඇමැතිවරයා කීය. මීට සමගාමීව ජනතාවගේ නොවිසඳුණු ගැටලු විසඳාලීමට ගම් මට්ටමින් ජංගම සේවා වැඩසටහනක් ක්‍රියාත්මක කැරේ. ඊට ආර්ථික සංවර්ධන ඇමැති බැසිල් රාජපක්ෂ මහතාගේ මඟපෙන්වීම් හා උපදෙස් ලැබී ඇතැයිද සියඹලාපිටිය මහතා කියා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=n1407098</link>
    <topic>කොස්තාපල්ගේ නිවස බිඳ දේපළ සොරාගත් සැක 2ක්ග්‍රේරෝ කොටුකර ගනී</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>කළුතර උතුර පොලිස් වසමේ දෙදිවල ප්‍රදේශයේ පොලිස් කොස්තාපල්වරයකුගේ නිවසක් බිඳ එහි තිබූ රුපියල් ලක්ෂයක් පමණ වටිනා ලැප්ටොප් පරිගණකයක් සහ ඩිජිටල් කැමරාවක් සොරා ගත් බව කියන පුද්ගලයන් දෙදෙනකු හොරණ නිල සුනඛ අංශයේ ග්‍රේරෝ නම් සුනඛයාගේ දක්ෂතාවෙන් අත්අඩංගුවට ගැනීමට හැකි වී තිබේ.මේ කොස්තාපල්වරයාගේ පවුලේ සාමාජිකයන් කිසියම් අවශ්‍යතාවක් සඳහා නිවසින් බැහැරව සිටි අවස්ථාවක නිවසේ පිටුපස කවුලුවකට අළවා තිබූ ඉටිකොළයක් ඉරා නිවසට ඇතුළු වී ඇති සැකකරුවන් මේ භාණ්ඩ පැහැරගෙන ගොස් ඇති අතර, එසේ ඉරන ලද ඉටිකොළයේ ඉව ඔස්සේ ගමන්ගත් ග්‍රේරෝ සැකකරුවන් අත්අඩංගුවට ගැනීමට අවශ්‍ය මූලික සාක්කි ලබා දී තිබේ.නිවසේ සිට මීටර් 100ක් පමණ දුරින් පිහිටි කිරිමැටි ආශ්‍රිත නිෂ්පාදන කර්මාන්ත ශාලා බිමකට ගමන්ගත් ග්‍රේරෝ සුනඛයා එහි සිටි සේවකයන් අසළට ගොස් ඇති අතර, පසුව ඔවුන්ගෙන් කරන ලද ප්‍රශ්න කිරීම්වල දී බාහිරින් පැමිණි පුද්ගලයන් දෙදෙනෙකු එම ස්ථානයේ ගැවසී ඇති බව සොයාගෙන තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=n1407099</link>
    <topic>අවිධිමත් වෙළෙඳුන්ට විධිමත් වෙළෙඳසල්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>බැස්ටියන් හා ඕල්කට් මාවත්හි අනවසරයෙන් හා අවිධිමත් ලෙස වෙළෙඳ කටයුතු සිදු කළ සියලුම වෙළෙඳුන්ට විධිමත් වෙළෙඳ සැල් ලබාදීමට රජය පියවර ගන්නා බව අගමැති දී. මූ .ජයරත්න මහතා පාර්ලිමේන්තුවේදී ඊයේ (08) ප්‍රකාශ කළේය.එම වෙළෙඳුන්ට ඕල්කට් මාවත අසල ඉදි කරන පාවෙන වෙළෙඳ සැලෙන්, වෙළෙඳ සැල් ලබාදීමට කටයුතු කරන බව කී අගමැතිවරයා කිසිම ව්‍යාපාරිකයකුට අසාධාරණයක් නොවන අයුරින් කටයුතු කරන බවද කීය.පත්කළ මන්ත්‍රි අනුර කුමාර දිසානායක මහතා ස්ථාවර නියෝග 23(2) යටතේ කළ ප්‍රකාශයට පිළිතුරු දෙමින් අගමැතිවරයා මේ බව කියා සිටියේය.ඕල්කට් මාවතේ හා බැස්ටියන් මාවතේ අනවසර වෙළෙඳ සැල් සියල්ලම රජයේ ඉඩම්වල ඉද කළ ඒවා බවත් එම නිසා එය පවරා ගැනීමට නීතියම තත්ත්වයක් පවතින බවත් පැවසූ ජයරත්න මහතා කොළඹ නගරය ආසියාවේ සුන්දරම නගරය බවට පත්වෙමින් පවතින බවද පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=n14070910</link>
    <topic>චමිත්‍රි රඹුක්වැල්ලටඑක්සත් ජාතීන්ගේ ඉහළ තනතුරක්</topic>
    <author/>
    <content>නිව්යෝර්ක්හි එක්සත් ජාතීන්ගේ සංවිධානයේ ශ්‍රී ලංකා නිත්‍ය නියෝජිත කාර්යාලයේ දෙවැනි ලේකම් චමිත්‍රි රඹුක්වැල්ල මෙනෙවිය ජගත් මහ සමුළුවේ පස්වැනි කමිටුවේ උප සභාපති පදවියට පත්කර ඇත.ජගත් සංවිධානයේ 69 වැනි මහ සමුළුව සඳහා පස්වැනි කමිටුවේ උප සභාපති ධුරයට ඇය පත්කර ඇත්තේ ඒකමතිකවය. ඒ අනුව රඹුක්වැල්ල මෙනෙවිය ආසියා ශාන්තිකර කණ්ඩායම නියෝජනය කරයි. එක්සත් ජාතීන්ගේ 69 වැනි සැසිවාරයේ සියලුම පරිපාලන හා අයවැය සම්බන්ධ කටයුතුවල දී උපදෙස් දීම සිදුකෙරෙන්නේ පස්වැනි කමිටුව මඟිනි.එම කමිටුවේ උප සභාපති ධුරය වැනි ඉහළ තනතුරකට රඹුක්වැල්ල මෙනෙවිය පත්වීම විශේෂත්වයකි. මීට පෙර ශ්‍රී ලාංකිකයකු මෙම තනතුර දරා ඇත්තේ 1958 දීය. ඒ සර් ක්ලෝඩ් කොරෙයා මහතාය. එදා සිට මේ දක්වා මෙම තනතුරට කිසිදු ශ්‍රී ලාංකිකයකු පත්ව නොමැත.චමිත්‍රි රඹුක්වැල්ල මෙනෙවිය පසුගිය සැසිවාරයේදී ද විශේෂ තනතුරක් දරමින් ශ්‍රී ලංකාවට කීර්තියක් අත්කර දුන්නාය. කොළඹ කාන්තා විද්‍යාලයේ ආදි ශිෂ්‍යාවක වන චමිත්‍රි රඹුක්වැල්ල මෙනෙවිය ඇමැති කෙහෙළිය රඹුක්වැල්ල මහතාගේ දියණියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=n14070911</link>
    <topic>රනිල් හැසිරෙන්නේ කුඩා දරුවකු වගේ</topic>
    <author>භක්ති ධර්මප්‍රිය මෙන්ඩිස් සහ උපාලි කරුණාරත්න</author>
    <content>රටේ වැදගත් සිදුවීමක් වූ විට විපක්ෂ නායක රනිල් වික්‍රමසිංහ මහතා හැසිරෙන්නේ කුඩා දරුවකු ලෙස යැයි බොදුබල සේනාවේ මහලේකම් ගලගොඩඅත්තේ ඥාණසාර හිමියෝ ඊයේ (08) පැවසූහ. උන්වහන්සේ එසේ පැවසුවේ ඊයේ කිරුළපන පිහිටි බොදුබල සේනා කාර්යාලයේ පැවැති ප්‍රවෘත්ති සාකච්ඡාවකදීය.තවදුරටත් උන්වහන්සේ මෙසේද කීය.තීරණාත්මක මොහොතක, වැදගත් මොහොතක රටේ නායකයකු හැටියට යම් ප්‍රකාශයක්, ප්‍රතිපත්තියක් එක කෙලින් කීමට නොහැකි වික්‍රමසිංහ මහතාට කිසිඳු දේශපාලන අනාගතයක් නොමැත. මෙයට පෙර පෞද්ගලිකවම රනිල් වික්‍රමසිංහ මහතාට මා ගරු කළබවත් දැන් එම ගරුත්වය ඈත්වී තිබෙනවා.අලුත්ගමදී සිදුවූ අවාසනාවන්ත සිදුවීම සම්බන්ධයෙන් රනිල් වික්‍රමසිංහ මහතා දෙබඩි පිළිවෙතක් අනුගමනය කළ බවත් රාජ්‍ය නායකයකු එලෙස සිටීම දේශපාලනයේ පරිහානියක් බවද උන්වහන්සේ පැවසූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=n14070912</link>
    <topic>පොලිස්පති සිය ධුරයෙන් ඉල්ලා අස්වුනොත් මම මන්ත්‍රී ධුරයෙන් ඉවත්ව යනවා</topic>
    <author/>
    <content>ගෞරවාන්විත රාජ්‍ය සේවයේ නියැළුනු පොලිස්පති ඉල්ලා අස්වේනම් තමාද මන්ත්‍රී ධුරයෙන් ඉල්ලා අස්වන බව මහජන සම්බන්ධතා හා මහජන කටයුතු ඇමැති මර්වින් සිල්වා මහතා පැවසීය.ඒ සම්බන්ධයෙන් ඇමැතිවරයා නිකුත්කළ නිවේදනයේ මෙසේද දැක්වේ.අලුත්ගම සහ බේරුවල ප්‍රදේශවල ඇති වූ සිද්ධීන් සම්බන්ධයෙන් පොලිස්පති ඉල්ලා අස් නොවූ බැවින් පාර්ලිමේන්තු මන්ත්‍රී පාලිත තෙවරප්පෙරුම මහතා සිය මන්ත්‍රී ධුරයෙන් අද ඉල්ලා අස්වෙන බව මා ජාතික පුවත් පත්වලින් දුටුවෙමි. එය මා දකින්නෙ රජයේ සේවයට කරනු ලබන අභියෝගයක් වශයෙනි.යම් අයෙක් රජයේ සේවයට අනුයුක්ත වනුයේ ගැසට් මගින් දැක්වෙන ඇබෑර්තු සඳහා ඉල්ලුම්පත් ඉදිරිපත් කරමින් ඊට අදාළ අධ්‍යාපනික හා අ‍ෙනකුත් සුදුසුකම් සපුරාලමින් සුදුස්සන් වශයෙනි. එම පත්වීම් ලබන ඔවුන් යම්කිසි පරිවාස සේවා කාලයකින් පසු රාජ්‍ය සේවයේ ස්ථිර තනතුරට පත්වන අතර ඔවුන් උසස්වීම් ලබන්නේ ද ආයතන පටිපාටියට අනුකූලවය.එමෙන් ම රාජ්‍ය සේවයේ මුදල් රෙගුලාසි මෙන්ම ආයතන රෙගුලාසිවලට හානිවන අයුරින් කටයුතු කරන රාජ්‍ය සේවකයකුට ‍එරෙහිව විනයානුකූලව කටයුතු කිරීමට විනය නීති සංග්‍රහයක් ද පවතින්නේය. එමගින් සේවය අත්හිටුවීම නවතාලීම හෝ සේවයෙන් පහකිරීම යන දේවල් කළ හැකි ක්‍රමවේදයක් දක්වා ඇත. එමෙන්ම වෛද්‍ය පරීක්ෂණ මණ්ඩලයක් මගින් සෞඛ්‍ය තත්ත්වය මත ද සේවයෙන් විශ්‍රාම ගැන්විය හැකිය. යම් අයෙක් සිය තනතුරෙන් ඉල්ලා අස්වේනම් මාස 3 කට පෙර කල් දිය යුතු අතර එසේ නොමැතිව ඉල්ලා අස්වේනම් මාසික වේතනය රජයට ගෙවිය යුතුවේ.මෙවැනි ගෞරවාන්විත රාජ්‍ය සේවය යම්කිසි කෙනෙක් කී පලියට ඉල්ලා අස්වන තත්ත්වයකට හෑල්ලු කිරීම පිළිගත් සමාජ රාමුව බිඳ දැමීමට කරන උත්සාහයක් ලෙස මම දකිමි. දේශපාලකයින් වශයෙන් ජනතා කැමැත්ත මත අප වරින් වර වෙනස් වුවද රාජ්‍ය සේවය සැමදා පවතින්නේය. එය ආරක්ෂා කිරීම අප කාගෙත් වගකීමකි. එසේ නොවුණහොත් අයාලේ යන සමාජයක් රට තුළ නිර්මාණය වන්නේය.එබඳු පරිසරයක විශිෂ්ට සේවා ඇගයීමක් ඇති පොලිස් දෙපාර්තමේන්තුවට දක්ෂ නායකත්වයක් ලබාදුන් පොලිස්පතිතුමා සිය ධුරයෙන් ඉල්ලා අස්වේනම් ගෞරවාන්විත රාජ්‍ය සේවයේ ගෞරවය හා දක්ෂ නිලදරුවකු රටට අහිමි කිරීම පිළිබඳ ව විරෝධය පෑමට ජනතා නියෝජිතයෙක් මෙන් ම කැබිනට් ඇමැතිවරයෙක් වන මම සිය පාර්ලිමේන්තු මන්ත්‍රී ධුරයෙන් ඉල්ලා අස්වීමට සූදානම්ය.අලුත්ගම සිද්ධිය හේතුකොට මාගේ හිතමිත්‍ර පාලිත තෙවරප්පෙරුම මන්ත්‍රීතුමා ඉල්ලා අස්වුවද එහි අඩුව වෙනත් කෙනෙකුට පිරවිය හැකිය. එහෙත් දක්ෂ කාර්යශූර පොලිස්පතිවරයෙක් ඉල්ලා අස්වුවහොත් එහි හිඩැස පිරවීම එතරම් පහසු නොවේ. එහි අඩුව මුළු රටටම දැනෙනු ඇත. එබැවින් පොලිස්පතිතුමනි ඔබතුමා ඉල්ලා අස්වුවහොත් මම සියලු තනතුරුවලින් ඉල්ලා අස්වන්නෙ ගෞරවණීය රාජ්‍ය සේවය ආරක්ෂා කැර ගැනීමට පූර්වාදර්ශයක් ලබා දීමටය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=n14070913</link>
    <topic>තිබෙන තත්ත්වයේ සිට වඩා යහපත් තත්ත්වයකට රට තල්ලු කළ යුතුයි</topic>
    <author>චන්දිමා එදිරිමාන්න</author>
    <content>තිබෙන තත්ත්වයේ සිට වඩා යහපත් තත්ත්වයකට රට තල්ලූ කළ යුතුය යන්න පිළිබඳව ජාතික නිදහස් පෙරමුණ සහ සාධාරණ සමාජයක් සඳහා වූ ජාතික ව්‍යාපාරය අතර එකගතාවයක් ඇති වූ බව ජාතික නිදහස් පෙරමුණේ නායක ඉදිකිරීම්, ඉන්ජිනේරු සේවා, නිවාස හා පොදු පහසුකම් අමැති විමල් වීරවංශ මහතා පවසයි. ඊයේ (08) බත්තරමුල්ල, ජයන්තිපුර පිහිටි ජාතික නිදහස් පෙරමුණේ ප්‍රධාන කාර්යාලයේදී ජානිපෙ සහ සාධාරණ සමාජයක් සඳහා වූ ජාතික ව්‍යාපාරය අතර පැවැති සාකච්ඡාවෙන් අනතුරුව මාධ්‍ය වෙත අදහස් දක්වමින් විමල් වීරවංශ මහතා මෙසේ පැවසීය.එහිදී වැඩිදුරටත් අදහස් දැක්වූ විමල් වීරවංශ මහතා මෙසේද පැවසීය.සාධාරණ සමාජයක් සඳහා වූ ජාතික ව්‍යාපාරයේ නායක, මාදුළුවාවේ සෝභිත නායක ස්වාමීන් වහන්සේ අපෙන් කරන ලද ඉල්ලීමකට අනුව තමයි මෙම සාකච්ඡාව පැවැත්වුණේ. එහිදී උන්වහන්සේ කඩිනමින් සිදු විය යුතු ප්‍රතිසංස්කරණ තුනක් පිළිබඳව කරුණු දැක්වූවා.විධායක ජනාධිපති ක්‍රමය අහෝසි කිරීම, මැතිවරණ ක්‍රමයේ සුදුසු පරිවර්තනයක් සිදු කිරීම හා 17 වැනි ආණ්ඩුක්‍රම ව්‍යවස්ථා සංශෝධනය නැවත ගෙන ඒම.එනම් ස්වාධීන කොමිෂන් සභා යළි පිහිටුවීම යන කරුණු පිළිබඳවයි උන්වහන්සේ එහිදී කරුණු ඉදිරිපත් කෙළේ.අපි එහිදී අපේ අදහස් පළ කළා. විශේෂයෙන්ම පුළුල් ප්‍රතිසංස්කරණයකට රට යොමු කළ යුතුයි කියන අදහසට අපි අපේ එකගතාව පළ කළා. ඒ ප්‍රතිසංස්කරණයේදී වඩා ප්‍රමුඛත්වය දිය යුත්තේ කුමකටද ඒ හා බැඳුණු අනෙක් කරුණු මොනවාද යන්න පිළිබඳවයි අපි දීර්ඝ වශයෙන් සාකච්ඡා කළ.පොදු අදහසක් තිබෙනවා සමාජ සාධාරණත්වය, ප්‍රජාතන්ත්‍රවාදය සහ යහපාලනය ඇති කිරීම සඳහා වූ ප්‍රතිසංස්කරණමය පියවරයන් කරා රට යොමු කළ යුතුයි කියා. තිඛෙන තත්ත්වයේ සිට වඩා යහපත් තත්ත්වයකට රට තල්ලූ කළ යුතුයි යන අදහස අපි දෙපාර්ශ්වය අතර එ‍කගතාවයක් ලෙස ඇති වී තිබෙනවා .කෙසේ නමුත් එහිදී මූලික වන්නේ කවර කරුණුද යන්න තවදුරටත් සාකච්ඡා කළ යුතුව තිබෙනවා. .අපි බලාපොරොත්තු වෙනවා ප්‍රතිසංස්කරණමය පරිවර්තනයක් වෙනුවෙන් ජනාධිපතිතුමන්ට හා ආණ්ඩුවට ඒ පිළිබඳව අවශ්‍ය කරන මැදිහත්වීම සිදු කිරීමට.විවිධ පාර්ශ්ව වෙතින් එන අදහස් එක මිටකට ගන්න බැරි වුණත් ගත හැකි සියල්ල එකට අරගෙන රටේ වැදගත් ව්‍යවස්ථාමය හා අනෙක් අංශවල ප්‍රතිසංස්කරණ සඳහා අපි මූලික අවධානය යොමු කළ යුතුව තිඛෙනවා කියා ජාතික නිදහස් පෙරමුණ විශ්වාස කරනවා .මෙම සාකච්ඡාවට ජාතික නිදහස් පෙරමුණේ දේශපාලන මණ්ඩල සභිකවරු වන හිටපු සංස්කෘතික අමැති පියසිරි විජේනායක, හිටපු පාර්ලිමේන්තු මන්ත්‍රී ජයන්ත සමරවීර, මාධ්‍ය ප්‍රකාශක හිටපු පාර්ලිමේන්තු මන්ත්‍රී මොහොමඩ් මුසම්මිල් යන මහත්වරුද සාධාරණ සමාජයක් සඳහා වූ ජාතික ව්‍යාපාරයේ නියෝජිත පිරිසක්ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=n14070914</link>
    <topic>ඩෙංගු අවදානම අඩුවන විට ජනතා අවධානය නැති වී යනවා</topic>
    <author>ඉන්ද්‍රාණි තෝරදෙනිය</author>
    <content>අවදානම් සහගත බව අඩුවන විට ඩෙංගු වැනි වසංගත රෝග ගැන බොහෝ දෙනාගේ අවධානය අඩුවන බවත්, නැවත නැවතත් ඩෙංගු ව්‍යසනයට අපට ගොදුරුවීමට සිදුව ඇති බව මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පැවසීය.ආණ්ඩුකාරවරයා එම අදහස් පළකෙළේ ඊයේ (7) පෙරවරුවේ ආණ්ඩුකාර කාර්යාලීය ශ්‍රවනාගාරයේ පැවති මධ්‍යම පළාතේ ඩෙංගු රෝගය අවම කිරීම පිළිබඳව පළාතේ ආයතන ප්‍රධානීන් දැනුවත් කිරීමේ රැස්වීමක් අමතමිනි.එහිදී ආණ්ඩුකාරවරයා මෙසේද කීය. මධ්‍යම පළාතේ ඩෙංගු වසංගතය උත්සන්නව තිබී එය ක්‍රමක්ක්‍රමයෙන් පාලනය කොට ඉතාම අවම මට්ටමකට පත්කරගන්ට හැකිවුණා. සියලු දෙනාගේම අවධානය කැපවීම එකමුතුකම තුළින් ඒ තත්ත්වය ඇතිවුණා. නමුත් ඒ භයානක අවදානම අඩුවීමත් සමඟ ඒ පිළිබඳව ජනතාවගේ අවධානය අඩුවීගොස් නැවතත් ඩෙංගු ව්‍යසනය හිස එසවීමට පටන්ගෙන තිබෙනවා.මහනුවර ‍ෙඩංගු රෝගීන් 539ක්, මාතලේ 180ක් හා නුවරඑළිය 127ක් වශයෙන් වාර්තාවී තිබෙනවා. මරණ එකක් සිදුවී තිබෙනවා. පළාතේ ඩෙංගු උවදුර වර්ධනය නොවීමට සෑම කෙනෙක්ම අවධානය යොමුකළ යුතුයි. ඉවතලන ටින්, කෝප්ප, හිස් බඳුන්, ශීතකරණ යනාදී කරුණු රැසක් හේතුවෙන් ඩෙංගු මදුරුවන් බෝවීමට පුළුවන්.මේ හැම දෙයක් කෙරෙහිම පෞද්ගලිකව අපි සැළකිලිමත් වන්නේ නම් ඩෙංගු ව්‍යසනය මුළුමනින්ම රටින් තුරන් කිරීම අපහසු කාර්යයක් නොවේ. බොහෝ විට සුළු පිරිසකගේ නොසැලකිලිමත් භාවය විශාල පිරිසකට මරු කැඳවීමට හේතු වෙනවා. මේක හරිම කනගාටුදායක තත්ත්වයක්.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=r1407091</link>
    <topic>පිස්කල්වත්ත ප්‍රදේශයේනිවාස යෝජනා ක්‍රමයක් අරඹනවා</topic>
    <author>නාගොඩ විශේෂ - එන්. විජේරත්න</author>
    <content>දොඩන්ගොඩ ප්‍රදේශය හොඳින් සංවර්ධනය වන ප්‍රදේශයක් බවට පත්වෙලා. ඒ නිසා ඉඩම් ගණන් ගිහින් නාගරිකරණයට ලක්වන ප්‍රදේශයක් බවට මේ ප්‍රදේශය පත්වෙලා.ප්‍රවාහන ඇමැති සහ කළුතර දිස්ත්‍රික් සංවර්ධන කමිටුවේ සභාපති කුමාර වෙල්ගම මහතා මෙම අදහස් ප්‍රකාශ කළේ දොඩන්ගොඩ ප්‍රාදේශීය ලේකම් කාර්යාලයීය ශ්‍රවණාගාරයේ දී පැවැති මේ වසරේ දෙවැනි දොඩන්ගොඩ ප්‍රාදේශීය සම්බන්ධීකරණ කමිටු රැස්වීමට සහභාගි වෙමිනි.මෙහිදී තවදුරටත් අදහස් දැක්වූ ඇමැතිවරයා මෙසේද පැවැසීය.නායගිය ප්‍රදේශවල අය තවදුරටත් කඳු යට තියන්න බැහැ. ගෙවල් නැති අය ඉන්නවා. ඉඩම් නැති අයට ඉඩම් ලබාදිය යුතුයි.පිස්කල්වත්ත ප්‍රදේශයෙන් අක්කර පහක ඉඩමක් වෙන්කරගෙන නිවාස යෝජනා ක්‍රමයක් ඇති කිරීමට කටයුතු කරනවා.මේ සඳහා පිටරට ආධාර ලබා ගැනීමට පියවර ගන්නවා. නිවාස නැති අයට අත දිය යුතු වෙනවා. දොඩන්ගොඩට පිට අයත් ඒවි. මතුගම, අගලවත්ත ප්‍රදේශවලින් ඒවි. කොහේ හිටියත් ඒ අපේ රටේ මිනිස්සුයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=r1407092</link>
    <topic>අධිකරණ වෛද්‍ය නිලධාරිවරයෙක්නොමැතිව අසීරුතා</topic>
    <author>අවිස්සාවේල්ල විශේෂ - එස්. පද්මපෙරුම</author>
    <content>පාදුක්ක රෝහලේ පශ්චාත් මරණ පරීක්ෂණ සිදු කිරීමට අධිකරණ වෛද්‍ය නිලධාරිවරයකු නොමැතිවීම නිසා ප්‍රදේශවාසී මහජනතාව මහත් අසීරුතාවකට පත්වී සිටිති.මෙම රෝහලේ දිස්ත්‍රික් වෛද්‍යවරයාව සිටි ක්ලිපඩ් ගුණතිලක මහතා ස්ථාන මාරුවක් ලැබීමෙන් පසු මෙම තත්ත්වය මතුවී තිබේ.ප්‍රදේශයේ හදිසි මරණයක් සිදුව‍ුවහොත් මරණ පරීක්ෂණ සඳහා මෘත ශරීර කළුබෝවිල, හෝමාගම හෝ අවිස්සාවේල්ල රෝහල් කරා ගෙන යෑමට සිදුවී ඇත. මේනිසා විශාල වියදමක් දැරීමට සිදුවන අතර සමහරවිට දින දෙකක් පමණ රස්තියාදු වීමටද සිදු වන අවස්ථා ද තිබේ.මෙවර සීතාවක ප්‍රාදේශීය සභා රැස්වීමේදී ද මෙම අවශ්‍යතාව පිළිබඳව බ. පළාත් සෞඛ්‍ය අමාත්‍යාංශය දැනුවත් කිරීමට යෝජනාවක් ද සම්මත විය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=r1407093</link>
    <topic>ගම්පහ කුඹුරු අක්කර 1200කට ජලය සැපයෙන වැලිකඩ යෝජනා ක්‍රමය වැඩිදියුණු කිරීමට පියවර</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ගොවි පවුල් 1274කට සෙත සැලැසෙන කුඹුරු අක්කර 1200කට ජල පහසුකම් සපයන ගම්පහ දිස්ත්‍රික්කයේ අත්තනගලු ඔය ජල මූලාශ්‍රය ආශ්‍රිත වැලිකඩ යෝජනා ක්‍රමය වැඩිදියුණු කිරීමට ගම්පහ දිස්ත්‍රික් ප්‍රධාන වාරි මාර්ග ඉංජිනේරු කාර්යාලය කටයුතු යොදා ඇත.මේ යෝජනා ක්‍රමයේ මූලික මිනුම් කටයුතු මේ වන විට නිම කර ඇත. ඒ පිළිබඳව වාර්තාව ද නිම වෙමින් පවතින බව ඉංජිනේරු කාර්යාලය පසවයි.මේ යෝජනා ක්‍රමයට ගම්පහ ජාඇළ කොට්ඨාස දෙකට වාරි ජලය සපයන අතර දිග කිලෝමීටර්3.63කි. මෙම යෝජනා ක්‍රමය සඳහා රුපියල් ලක්ෂ 30ක් පමණ වැය වන බවට ගණන් බලා ඇත. වැලිකඩ යෝජනා ක්‍රමය වැඩිදියුණු කිරීම කඩිනමින් සිදුකිරීමට කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=r1407094</link>
    <topic>කැඩුණු පාලමහදා දෙන්න</topic>
    <author>ඡායාරූපය - සීදූව සමූහ නිශ්ශංක පියරත්න</author>
    <content>උදම්මිට ‍මාර්ගයේ දඬුගම් ඔයට ආසන්නයේ බුං ඇළ හරහා ඉදිකර තිබූ පාලම කැඩී වසර දෙකකට (2) වැඩි කාලයක් ගත වී ඇතත් එම පාලම ඉදිකර නොමැත.මේ පාලම ඉදිකරදෙන ලෙස වගකිව යුත්තන්ගෙන් ප්‍රදේශයේ මහජනතාව ඉල්ලා සිටිති. පාලම කැඩී බුං ඇළට වැටී ඇති අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=r1407095</link>
    <topic>ඉංගිරිය පොදු සුසාන භූමියේ තාප්පය විනාශ වෙලා</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>ඉංගිරිය - පාදුක්ක ප්‍රධාන මාර්ගයට මායිම්ව, ඉංගිරිය නගරයට සමිපව පිහිටි ඉංගිරිය පොදු සුසාන භූමියේ තාප්පය, වසර ගණනාවක සිට නිසි නඩත්තු කිරීමකට ලක් නොවුණු අතර, ගතවූ දින කිහිපය පුරා අඛණ්ඩව ඇද හැලුණු ධාරානිපාත වර්ෂාවත් සමඟ, මාර්ගයට මායිම්ව එහි ඉතිරිව තිබූ තාප්ප කොටසද පෙරළී ගියේය.ඉංගිරිය හා අවට ප්‍රදේශවල විශාල පිරිසක් මෙම පොදු සුසාන භූමියේ සේවය ලබාගන්නා අතර, මෙහි නඩත්තු කටයුතු සම්බන්ධයෙන් අවධානය යොමු කරන ලෙස ප්‍රදේශවාසීහු බලධාරින්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=r1407096</link>
    <topic>ජයවර්ධනපුරය පර්චස් 6ට අඩුඉඩම්වලට වරිපනම් අංක</topic>
    <author>කෝට්ටේ මධ්‍යම සමූහ - නන්ද ඒකනායක</author>
    <content>ජයවර්ධනපුර - කෝට්ටේ මහනගර සභා බල ප්‍රදේශයේ පර්චස් 6කට අඩු ඉඩම් කොටස් සඳහා මෙතෙක් පැවැති අනුමැතිය ලබා නොදීමේ පිළිවෙත වෙනස් කරමින්, පර්චස් 6ට අඩු ඉඩම් සඳහා සලකා බැලීමකින් තොරව වරිපනම් අංක ලබාදීමට තීරණය කර ඇත.නාගරික සංවර්ධන අධිකාරි පනත අනුව මෙතෙක් පර්චස් 6ට අඩු ඉඩම් හිමි අයට නිවසක් තනාගැනීමට නොහැකිවී තිබිණ.අනුමැතියකින් තොරව වරිපනම් අංක ලබාදීමට හැකිවීම නිසා නගරවැසියන් විශාල පිරිසකට සහනයක් වන බව, නගරාධිපති ජනක රණවක මහතා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=r1407097</link>
    <topic>බදුල්ලඅපවිත්‍ර කානුවපවිත්‍ර කර දෙන්න</topic>
    <author>බදුල්ල දකුණ සමුහ</author>
    <content>බදුල්ල, බණ්ඩාරනායක මාවතේ ආර්ථික සංවර්ධන අමාත්‍යාංශ බදුල්ල දිස්ත්‍රික් කාර්යාලය අභියස පිහිටි කානුව අපද්‍රව්‍ය එක්රැස්වීම නිසා නිසි ජල බැසයාමක් සිදුනොවන බැවින් මදුරුවන් බෝවීමට පටන්ගෙන ඇත.මෙය පවිත්‍ර කර දෙන ලෙස අවට නිවැසියන් බලධාරින් වෙත දන්වා සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=r1407098</link>
    <topic>කොළඹ දිස්ත්‍රික්කයේ අබාධිත පවුල් දිවි නැඟුමෙන් සවිබල ගන්වයි</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>දිවි නැඟුම ජීවනෝපාය සංවර්ධන වැඩසටහනට සමඟාමීව සමාජ සේවා වැඩසටහන් ද ඒකාබද්ධ කර ග්‍රාමීයව හා නාගරිකව වෙසෙන ආබාධිත පවුල් හා තනි මාපිය පවුල් නඟා සිටුවීමේ නව ක්‍රමයක් සැලසුම් කෙරේ. කොළඹ දිස්ත්‍රික් ‍‍ලේකම් එච්. ටී. කමල් පද්මසිරි මහතා කොළඹ දිස්ත්‍රික් සමාජ සේවා නිලධාරීන්ගේ රැස්වීමේ දී එම නිලධාරීන්ට ඒ සඳහා අවශ්‍ය උපදෙස් ලබා දී ඇත.මුදල් නැති බව කියමින් මේ පවුල්වල දුක්බර තත්ත්වය නැතිකරලීම අතපසු නොකරන්නැයි නිලධාරීන්ට දන්වා සිටි දිස්ත්‍රික් ලේකම්වරයා පිළිගත හැකි වැඩපිළි‍ෙවළක් සකසා ඉදිරිපත් කළ විට මුදල් ලබා දෙන අන්දම තමා දන්නා බව කීවේය.කොළඹ දිස්ත්‍රික් ලේකම් කාර්යාලයීය ශ්‍රවණාගාරයේ දී රැස්වීම පැවැත්විණි.ඒ මහතා වැඩිදුරටත් මෙසේ ද කීවේය.කොළඹ දිස්ත්‍රික්කයේ සෑම ප්‍රාදේශීය ලේකම් කාර්යාලයීය බල ප්‍රදේශයකම තනි මවුපිය පවුල් ආබාධිත අය විශාල ලෙස සිටිනවා. මේ අයගේ ආර්ථිකය ශක්තිමත් කළ යුතුයි. ඔවුන් ස්වයං රැකියා සඳහා යොමු කිරීමේ දී ඔවුන්ට වෙළෙඳ පොළ ගැටලු, අලෙවිය සම්බන්ධ ගැටලු ඇති වෙනවා.සමාජ සේවා නිලධාරීන් ලෙස ඔබගේ යුතුකමක් කොළඹ දිස්ත්‍රික්කයේ සියලු ආබාධිත හා තනි මා පිය පවුල් හඳුනාගැනීම් මේ අයගේ ස්වයං රැකියා කළ හැකි පිරිස් ප්‍රමුඛතා ගත කරන්න මේ වසරේ දී අපට ඒ අයට අවශ්‍ය දැනුම, පුහුණුව උපකරණ ප්‍රතිපාදන ලබාදීමට විශාල මුදල් ප්‍රමාණයක් වෙන් කර තිබෙනවා.මෙතෙක්, කොළඹ දිස්ත්‍රික්කයට සමාජ සේවා සැලැසුමක් තිබුණේ නැහැ. සැබෑ හැකියාවක් ඇති ආබාධිත අය තෝරාගෙන හොඳ සැලැස්මක් හදන්න. ව්‍යාපෘති අපට යොමු කරන්න. හැම පවුලකටම ව්‍යාපෘති ශක්‍යතා වාර්තාවක් හදන්න. අවශ්‍ය ආධාර උපකරණ ලබා දෙන්න පුළුවන්. ඔබට ලොකු වගකීමක් ති‍ෙයනව‍ා.නව කර්මාන්ත, නව ස්වං රැකියා සඳහා වැඩපිළිවෙළක් දුගී අබාධිත තනි මවුපිය අය වෙත ඇති කිරීමට ලංකාවේ තවම සමෘද්ධිලාභීන් 75%ක් ම දුප්පත්.මේ නිසා බැලුන් බෝල හදන්න, රසකැවිලි හදන්න ස්වයං රැකියා ලෙස දුන් කාලය ඉවරයි. සෙලියුලර්, පරිගණක, සී එෆ් එල් බල්බ් නිෂ්පාදනය වැනි අලුත් ඉලෙක්ට්‍රොනික් තාක්ෂණික ස්වයං රැකියා සඳහා ඔවුන් යොමු කරන්න. තාක්ෂණික වැඩපිළිවෙළකට ඔවුන් යොමු කළ යුතුයි. එවිට ඔවුන්ට අලුත් ශක්තිමත් ජීවනෝපායකට යා හැකියි.මේ අවස්ථාවට කොළඹ දිස්ත්‍රික් සහකාර සමෘද්ධි කොමසාරිස් හර්ෂණී සිරිනාම මහත්මිය සහ කොළඹ දිස්ත්‍රික් සමාජ සේවා නිලධාරී ජයන්ත ප්‍රේමලාල් මහතා ඇතුළු සමාජ ‍සේවා නිලධාරීහු රැසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=r1407099</link>
    <topic>හැඳල ජ්‍යෙෂ්ඨ පුරවැසියෝදුම්රිය ගමන්බලපතක් ඉල්ලති</topic>
    <author>හැඳල විශේෂ - ජුලියන් කෝරාළ</author>
    <content>හැඳල, තිඹිරිගස්යාය සැනසුම ජ්‍යෙෂ්ඨ පුරවැසි සංවිධානය තමනට වසරකට වරක් වන්දනාවේ යාම සඳහා නිදහස් දුම්රිය ගමන් බලපත්‍රයක් තම සාමාජිකයන් ඇතුළු අපේ රටේ ජ්‍යෙෂ්ඨ පුරවැසියන්ට ලබාදෙන්නයි ප්‍රවාහන ඇමැති කුමාර වෙල්ගම මහතාගෙන් ඉල්ලා සිටී.විශ්‍රාමිකයින්ගෙන් බොහෝදෙනෙක් රාජ්‍ය සේවකයන් නිසා ඔවුන්ට විශ්‍රාම ගියත් මේ නිදහස් දුම්රිය බලපත්‍රය හිමිවෙන බව පෙන්නා දෙන අතර තවත් අතළොස්සක් දෙනාට මේ බලපත්‍රය ලබාදීමේදී අපහසුතාවක් නොමැති බවද පෙන්නා දෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=r14070910</link>
    <topic>නාගහදූව පාලම කැඩිලා:ගැටලු රැසක්</topic>
    <author>කටුකුරුන්ද සමූහ</author>
    <content>ගාලුපාර හා මතුගම ප්‍රධාන පාර යාකෙරෙන නාගහදූව මාර්ගයේ නාගහදූව පාලම අලුත්වැඩියා කිරීම අතරමග නවතා දැමීමෙන් ගැටලු රැසක් පැන නැගී ඇතැයි ප්‍රදේශවාසීහු පවසති.පාලම ගලවා දමා මාස කිහිපයක් ගත වුවද කොන්ක්‍රීට් කර ඇත්තේ එක් පැති බැම්මක් පමණි. පාලම ගලවා දැමීම නිසා තාවකාලිකව ඉදිකර ඇති අතුරුමාර්ගයද මේ වනවිට දැඩි ලෙස අබලන්ව ඇත.දිනපතා වාහන විශාල සංඛ්‍යාවක් ගමන්කරන මේ මාර්ගයේ පාලම කඩිනමින් පිළිසකර නොකරන්නේ නම් ප්‍රදේශවාසී ජනතාවගේ දෛනික ප්‍රවාහන අවශ්‍යතා ඉටුකර ගැනීම ගැටලුවක් බව ඔව්හු පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=r14070911</link>
    <topic>කළුතර ජමනාරං ගම්මානඇති කිරීමට සැලසුම්</topic>
    <author>වාද්දුව සමූහ</author>
    <content>කළුතර දිස්ත්‍රික්කයේ ජමනාරන් ගම්මාන දෙකක් ඇති කිරීමට සූදානම් කර ඇති බව බස්නාහිර පළාත් නියෝජ්‍ය කෘෂිකර්ම අධ්‍යක්ෂ කේ. වී. ඒ. යූ. කුමාරසිංහ මහතා පවසයි.මේ ජමනාරන් ගම්මාන දෙක ආරම්භ කරන්නේ බුලත්සිංහල හා බදුරලිය යන ගම්මානවලය.මේ ජමනාරන් වගා කිරීමේ ව්‍යාපෘතිය සාර්ථක කර ගැනීම සඳහා වගාකරුවන් අතර ජමනාරන් පැළ 3000ක් බෙදාදීමට සූදානම් කර ඇති අතර මේ වනවිටත් එක් දහස් පන්සීයක් වගාකරුවන් අතර බෙදාදී ඇති බවද බස්නාහිර පළාත් නියෝජ්‍ය කෘෂිකර්ම අධ්‍යක්ෂවරයා කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=r14070912</link>
    <topic>බත් පාර්සලයේ පණුවෙක්: හෝටල් හිමිකරුට දඩ</topic>
    <author>හෝමාගම සංචාරක</author>
    <content>මිනිස් පරිභෝජනයට නුසුදුසු පණුවන් සිටි බත් පාර්සලයක් අලෙවි කළ හෝමාගම නගරයේ හෝටල් හිමියකුට හෝමාගම මහේස්ත්‍රාත් වයි. ආර්. බී. නෙළුන්දෙණිය මහතා රුපියල් හය දහසක දඩ මුදලක් ගෙවීමට නියෝග කළේය.මේ දඩ මුදල් ගෙවීමට නියම වුයේ හෝමාගම හයිලෙවල් මාර්ගයේ හෝටලයක හිමිකරුටය.හෝමාගම සමුපකාර සමිතියේ සේවකයකු දිවා ආහාරය සඳහා ඉහත හෝටලයෙන් බත් පාර්සලයක් මිලදී ගෙන පාර්සලය විවෘත කර එහි ආහාර ගැනීමට සූදානම් වු අවස්ථාවේ දී පණුවන් දැක හෝමාගම ප්‍රා.සභාවේ මහජන සෞඛ්‍ය පරීක්ෂක කාර්යාලයට දැන්වීමෙන් පසු හෝටල් හිමිකරුට විරුද්ධව නඩු පැවරීම සිදුකළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=r14070913</link>
    <topic>පොලිස් රාජකාරියට බාධා කළැයිසමාව ගන්න නියෝග</topic>
    <author>ඉංගිරිය මධ්‍යම සමූහ</author>
    <content>ඉංගිරිය පොලිස් ස්ථානයේ සැරයන්වරයකුට සහ පොලිස් කොස්තාපල්වරයකුට රාජකාරිය ඉටුකිරීමට ඉඩ නොදී බලහත්කාරයපෑම, අතින් තල්ලු කර බිම වට්ටා තුවාල සිදුකිරීම සහ බීමත්ව පීඩාකාරී ලෙස හැසිරීම යන චෝදනාවන්ට වරද පිළිගත් සැකකරුවකු හොරණ මහේස්ත්‍රාත් උසාවියේ දී එම සැරයන්වරයාගෙන් හා කොස්තාපල්වරයාගෙන් සමාව අයැද සිටීමේ පුවතක් පසුගියදා වාර්තා විය.විවෘත අධිකරණයේ දී මෙලෙස සමාව ගනු ලැබූවේ හඳපාන්ගොඩ වෙළඉහළ ප්‍රදේශයේ පදිංචිකරුවෙකි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=r14070914</link>
    <topic>දන්සලක් දෙන්න යද්දීවැලි ලොරියට යටවී තිදරු පියා මරුට</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>ගොඩකවෙල මල්වත්ත ප්‍රදේශයේදී වැලි ප්‍රවාහනය කරන ටිපර් රථයකට යටවීමෙන් 32 හැවිරිදි දෙදරු පියෙකු මරුමුවට පත්විය.පෙරොදා (7) රාත්‍රී 10.30 ට පමණ මෙම අනතුර සිදුවී ඇතැයි ගොඩකවෙල පොලිසිය කියයි.මියගොස් ඇත්තේ ගොඩකවෙල මස්ඉඹුලේ පදිංචි රත්නමුදලිගේ අනූෂ සම්පත් නමැත්තෙකි.මියගිය තරුණයා ඇතුළු පිරිසක් කතරගම ප්‍රදේශයේදී දන්සැලක් දීමට යාම සඳහා සූදානම් වී රත්නපුර ඇඹිලිපිටිය ප්‍රධාන මාර්ගය අසල රැඳී සිට තිබේ.ඔවුන් ගමන් කිරීමට නියමිතව තිබූ ලොරිය ද මාර්ගයේ නතර කර තිබියදී එම ලොරියට වම්පසින් ඉස්සර කළ වැලි ටිපර් ‍රථයට තරුණයා යට වී ඇතැයි පොලිස් පරීක්ෂණවලදී හෙළිවී තිබේ.ටිපර් රථ රියැදුරු අත්අඩංගුවට ගෙන තිබේ. ගොඩකවෙල පොලිසියේ ස්ථානාධිපති ‍යූ. එම්. ජේ. ඩබ්ලිව්. අමරසිංහ මහතාගේ උපදෙස් මත රථවාහන අංශයේ සැරයන් (42789) ජයතිස්ස හා කොස්තාපල් (32069) සුනිල් යන මහත්වරුන් පරීක්ෂණ සිදු කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=r14070915</link>
    <topic>ඇටියාවල නාඳුනන මළ සිරුරක්</topic>
    <author>පුත්තලම සමූහ</author>
    <content>දින කීපයකට ඉහත දී මිය ගොස් ඇතැයි සැක කරන, ඇතැම් කොටස් සතුන් කා දමා තිබූ පිරිමි මළ සිරුරක් දන්කොටුව ඇටියාවල ප්‍රදේශයේ වැලිකපා අතහැර දමා ඇති වතුරවලක් ආසන්නයේ තිබී හමු වී ඇති අතර, එය පශ්චාත් මරණ පරීක්ෂණයක් සඳහා හලාවත අධිකරණ වෛද්‍ය නිලධාරි වෙත යොමුකරන ලෙස මාරවිල වැඩබලන මහේස්ත්‍රාත් ගාමිණී අර්ථනායක මහතා දන්කොටුව පොලිසියට නියම කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=r14070916</link>
    <topic>අනුරපුරේ ඔරලෝසු කණුවලවේලාවන් මෙන්න</topic>
    <author>අනුරාධපුර මධ්‍යම විශේෂ</author>
    <content>අනුරාධපුර නගර සීමාව තුළ පිහිටි හෝරා ස්ථම්භ රැසක වේලාවන් ක්‍රියා විරහිත වීම නගරයේ විශාල අඩුපාඩුක් බව නගරයට පැමිණෙන්නන් පෙන්වා දෙති.අනුරාධපුර යාපනය හංදියේ පිහිටි හෝරා ස්ථම්භය , පණ්ඩුලගම හංදියේ පිහිටි හෝරා ස්ථම්භය, ජයශ්‍රී මහා බෝධීන් වහන්සේ ඉදිරිපිට පිහිටි හෝරා ස්ථම්භයන්හි වේලාවන් මාස ගණනක සිට අක්‍රීය වී ඇති අතර ඉසුරුමුණිය හංදිය අසල පිහිටි හෝරා ස්ථම්භයේ වේලාව ක්‍රියාත්මක වුවත් එහි වේලාව වැරදි ලෙස සටහන්ව තිබේ.නගරයේ පිහිටි හෝරා ස්ථම්භ අලුත්වැඩියා කර යථා තත්වයට පත් කරන ලෙස නගරයට පැමිණෙන්නන් අදාළ ආයතන වලින් ඉල්ලීමක් කරති. දැනට නගරයේ ඇති හෝරා ස්ථම්භ වලින් නිවරදි ලෙස ක්‍රියාත්මක වන්නේ හෝරා ස්ථම්භයන් දෙකක් පමණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=r14070917</link>
    <topic>හලාවත මෝය වැලි පරයකින් වැහිලා</topic>
    <author>මුන් නේශ්වරම සමුහ ඊ.සි.ප්‍රනාන්දු</author>
    <content>මෙම වසරේ වාරකන් සුළං හැමිම ඇරඹිමත් සමගම මේ දිනවල හලාවත මෝයද සුපුරැදු ආකාරයට වැලි පරයකින් වැසි යාම ආරම්භ වි ඇති නිසා මෙම මෝය හරහා දියඹට යාත්‍රා ගෙන යාමට නොහැකිවිමෙන් තමන් අසරණ වි ඇති බව හලවත ප්‍රදේශයේ ධිවරයින් පෙන්වා දෙති.හලාවත වැල්ල ධිවර ගම්මානය වට්ටන්නලිය අලුත්වත්ත රිදි වැල්ල රත්න උයන ලංසියාවත්ත සුදුවැල්ල අඹකදවිල ඇතුළු ධිවර ගමිමාන වල ජිවත් වන ධිවරයින් සතු ලොකු කුඩා ධිවර යාත්‍රා හාර දහසක පමණ ප්‍රමාණයක් මසුන් මැරිමට මුහුදට පිවිසෙනුයේ හලාවත මෝය හරහාය.විශේෂයෙව්ම හලාවත වෙරළ තිරය ගල් පරයකින් ස්වභාගිකව වැසි පනතින නිසා කිසිදු යාත්‍රාවකට හලාවත මෙරළ ඔස්සේ සිය යාත්‍රා මුහුදට දැමිය නොහැකි නිසා ඔවුනගේ සියලු යාත්‍රා මුහුදට යනුයේ මෙම මෝය ඔස්සේය.හලාවත කලපුව සහ දැදුරැ ඔය මුහුදට ගලා යනුයේද මෙම මෝය ඔස්සේය.කාලයක සිට වාරකන් සමයට මෙම මෝය ගැටලුව මතවන නමුත් මේ දක්වා ඊට විසදුමි පතා ස්ථිර සාර වැඩ පිළිවෙලක් නොඇරඹිම කණගාටුදායක බවත් එම කාල වලදි හලාවත නගර සභාව සහ ධිවර අමාත්‍යාංශය එක්ව බැකෝ යන්ත්‍රයක් යොදා වැලි පරය ඉවත් කිරිම තාවකාලික වැඩ පිළිවෙලක් ක්‍රියාත්මක කළත් එම කටයුතු අවසන් කර බැකෝ යන්ත්‍රය ගෙන යාමත් සමගම මෝය යළි වැලි පරයකින් වැසි යව බවත් මේ සමිබන්ධයෙන් විමසු විට හලාවත ග්‍රාමිය ධිවර එකාබද්ධ සංවිධානයේ සභාපති ඩබ්ලිව්.රෝෂන් ප්‍රනාන්දු මහතා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=s1407091</link>
    <topic>එකට එක කිරීමේ අරමුණින් ශ්‍රී ලංකාව අද දෙවැනි එක්දින තරගයට</topic>
    <author>වර්නන් ගුණසේකර</author>
    <content>ශ්‍රී ලංකාව හා සංචාරක දකුණු අප්‍රිකාව අතර දෙවැනි ජාත්‍යන්තර එක්දින ක්‍රිකට් තරගය පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී අද පස්වරු 2.30 ට ආරම්භ වෙයි.දෙපිල අතර තරග තුනකින් සමන්විත එක්දින තරගමාලාවේ තවදුරටත් ප්‍රාණවත්ව රැඳී සිටීමට නම් ශ්‍රී ලංකාව අද තරගය ජයගත යුතුම වෙයි.කොළඹ ආර්.ප්‍රේමදාස ක්‍රීඩාංගණයේ කලකට පසුව දිවා කාලයේ පැවැති පළමු තරගයෙන් ශ්‍රී ලංකාව ලකුණු 75ක පරාජයක් ලැබීය. උඩ පන්දු දෙකක් අතහැරීම හා පිතිකරුවන් විසින් යොදාගත් දුර්වල තාක්ෂණය මේ පරාජයට ප්‍රධාන හේතු වශයෙන් දැක්වූ ශ්‍රී ලංකා නායක ඇන්ජලෝ මැතිව්ස් වැඩි දුරටත් කියා සිටියේ ක්‍රමක්‍රමයෙන් පිටිය වෙළාගත් අඳුරද පරාජය සඳහා වැදගත් සාධකයක් වූ බවය.“අපි 34 වැනි ඕවරයට පිවිසෙන විට අඳුර වැටෙමින් තිබුණා. ඩක්වර්ත්/ලුවිස් ක්‍රමවේදයට අනුව ඉදිරියෙන් සිටීමට අපට වුවමනා වුණා. අවාසනාවකට අපට විදුලි ආලෝකය පාවිච්චි කරන්න බැරිවුණා. ඒ නිසා අපට ඩක්වර්ත්/ලුවිස් ක්‍රමවේදයට අනුව ඉහළින් සිටින්න අවශ්‍ය වුණා. අපට කඩුලු දෙකක් අහිමි වුණා.ඊට පස්සේ අපට සියල්ල නැතිව ගියා” යැයි පළමු තරගය පිළිබඳව අදහස් දක්වා සිටි අවස්ථාවේදී මැතිව්ස් ප්‍රකාශ කර තිබිණි.මේ තරගයේදී ලකුණු 305ක දැවැන්ත ජයග්‍රාහී ඉලක්කයක් හඹා ගිය ශ්‍රී ලංකාවට අවසානයේ රැස්කර ගත හැකිවූයේ ඕවර 40.3කදී සියළු දෙනා දැවී ලකුණු 229ක් පමණි.වේගවත් ආරම්භයක් හා කුමාර් සංගක්කාරගේ ලකුණු 88ක අතිප්‍රසන්න ඉනිමක් තිබියදීත් ශ්‍රී ලංකාවට ඔවුන්ගේ අවසන් කඩුලු 5 ලකුණු 13කට අහිමි විය. ඔවුනට සිදුවූයේ තරගයේ පළමු භාගයේදී කළ උපාය පිළිබඳ වූ වැරදි ගැන පසුතැවීමටය. ඒ.බී. ඩි විලියර්ස් ලකුණු 17ක් ලබාගෙන සිටියදීත් හෂිම් අම්ලා ලකුණු 49දීත් දුන් උඩ පන්දු ශ්‍රී ලංකාව අතින් ගිලිහිණි.අම්ලා අවසානයේ නතර වූයේ ලකුණු 109ක් රැස්කර ගෙනය. ඩි විලියර්ස් ලකුණු 75ක් දක්වා ඔහුගේ ඉනිම ගෙන ගියේය. මේ දෙදෙන ලකුණු 151ක සබඳතාවක්ද ගොඩනැගීමට සමත් වූහ.මෙය ශ්‍රී ලංකා කණ්ඩායමට මහත් පාඩුවක් වූවද දඟ පන්දුව හමුවේ දකුණු අප්‍රිකාව අසරණ වනු ඇතැයි යන මතය පිළිබඳව මැතිව්ස් වුවමනාවට වඩා වැඩි විශ්වාසයක් තබාගෙන සිටි සෙයක් දිස්විණි. ඔහු ඔහුගේ වේග පන්දු යවන්නන් ඉතිරි කරගෙන සිටීම අවසානයේ ඔහුගේම අවාසියට හේතුවක් විය.දකුණු අප්‍රිකාව ඔවුන්ගේ ඉනිමේ අවසන් ඕවර පහේදී ලකුණු 51ක් රැස් කළේය. මේ පිළිබඳව ශ්‍රී ලංකා කඳවුරේ දැඩි අවධානය යොමුවිය යුතුව තිබේ. සීමිත ඕවර තරගයක අවසන් අවස්ථාව තරගයේ ප්‍රතිඵලය තීරණය කරන්නක් වෙයි.ලසිත් මාලිංග මේ තරගයේදී යැවූයේ ඔහුගේ ඕවර දහයෙන් හතක් පමණි. නුවන් කුලසේකර හා ඇන්ජලෝ මැතිව්ස් ඕවර හය බැගින් පමණක් පන්දු යැවූහ. සචිත්‍ර සේනානායක හා අජන්ත මෙන්ඩිස් යන දඟ පන්දු යවන්නෝ ඔවුන්ගේ ඕවර ප්‍රමාණය යවමින් කඩුලු හතරක් ලබා ගත්හ. එහෙත් අශාන් ප්‍රියන්ජන හා තිලකරත්න ඩිල්ෂාන් යැවූ ඕවර එකොළහෙන් ලකුණු 78ක් උදුරා ගැනිණි. අම්ලා හා ඩි විලියර්ස් දඟ පන්දුවලට හොඳින් මුහුණ දෙන බව මේ තරගයේදී ප්‍රදර්ශනය විණි.ශ්‍රී ලංකා කණ්ඩායම පළමු තරගය මනාව අධීක්ෂණය කර වැරදි නිවැරදි කරගෙන අද තරගයට මුහුණ දිය යුතු වෙයි. ලහිරු තිරිමාන්න ඔහුගේ පිතිහරඹයේදී මීට වඩා කල්පනාකාරී විය යුතුය. පළමු තරගයේදී ශ්‍රී ලංකා අග පිතිකරු පෙළ විවෘත වූයේ තිරිමාන්නගේ දැවී යාමෙනි.ශ්‍රී ලංකාව අද තරගය ජයගෙන තරගමාලාවද ජයග්‍රහණය කරනු ඇතැයි යන්න ශ්‍රී ලාංකික ක්‍රීඩා ලෝලීන්ගේ පැතුම වී තිබේ. එංගලන්තයේදී එංගලන්ත කණ්ඩායම පැරදවූ කණ්ඩායමක් වෙතින් ඔවූහු මීට වඩා ප්‍රබල ක්‍රීඩාවක් බලාපොරොත්තුවෙන් සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=s1407092</link>
    <topic>ගනර් සුපර්ක්‍රොස් අගෝස්තු 3දා මින්නේරියේදී</topic>
    <author>ෆවුස් මොහොමඩ්</author>
    <content>ශ්‍රී ලංකා කාලතුවක්කු හමුදාව, ශ්‍රී ලංකා මෝටර් රථ ධාවකයන්ගේ සංගමය ඒකාබද්ධව මෙහෙයවනු ලබන මෙරට මෝටර් රථ හා යතුරුපැදි ධාවන තරගබිමේ ප්‍රධානතම තරගාවලියක් වන 'ගනර් සුපර්ක්‍රොස්' මෝටර් රථ හා යතුරුපැදි ධාවන තරගාවලිය ලබන අගෝස්තු මස 3 වැනිදා මින්නේරිය ගනර්ස් ක්ලබ් පරිශ්‍රයේ පිහිටි මෝටර් රථ ධාවන තරග පථයේ දී පැවැත්වේ.ඓතිහාසික තමන්කඩුව ප්‍රදේශයේ දුෂ්කර කඳු බෑවුම් සහිත පරිසරයක ඉතා උසස් මට්ටමකින් යුතුව ඉදිකොට ඇති මේ ධාවන පථයේ දී එකිනෙකාට නොදෙවැනි දස්කම් මතුකරමින් සිය කුසලතා විදහා දැක්වීමේ අවස්ථාව තරගකරුවන්ට හිමිවී තිබේ.ගනර් සුපර්ක්‍රොස් තරගාවලියේ සියලු ආදායම් ශ්‍රී ලංකා කාලතුවක්කු හමුදාවේ සේවයේ නිරතව සිටියදී රට වෙනුවෙන් දිවිපිදූ රණවිරුවන්ගේ පවුල්වල සාමාජිකයන්ට මෙන්ම ආබාධිත තත්ත්වයට පත් රණවිරුවන්ගේ හා දැනට සේවයේ නිරතව සිටින්නන්ගේ පවුල්වල සුබසාධන කටයුතු සඳහා යොදා ගැනේ.9 වැනි වරට පැවැත්වෙන මේ තරගාවලියට මෝටර් රථ තරග ඉසව්12ක් සහ යතුරුපැදි තරග ඉසව් 11ක් ඇතුලත්ය. තරගාවලිය අවසානයේ ‍හොඳම මෝටර් රථ ධාවකයා මෙන්ම හොඳම යතුරුපැදි ධාවකයා තෝරා ගන්නා අතර විදෙස් තරගකරුවන් ද එක්වී සිටින බැවින් අතිශය උණුසුම් තරගාවලියක් දැක බලා ගැනීමේ අවස්ථාව ක්‍රීඩාලෝලීන්ට හිමිවනු ඇත. තරගාවලියේ ප්‍රධාන අනුග්‍රාහක ලෙස සිංගර් ශ්‍රී ලංකා සමාගම කටයුතු කරන අතර සම අනුග්‍රාහක ලෙස සියැට් කැලණි හෝල්ඩිංග්ස් ආයතනය කටයුතු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=s1407093</link>
    <topic>ක්‍රීඩාව නැංවීමට කාර්ය සාධන බළකායක්</topic>
    <author>ප්‍රින්ස් ගුණසේකර</author>
    <content>ජාතික ක්‍රීඩා ප්‍රතිපත්තිය ඉක්මනින් ක්‍රියාවට නැංවීමේ අදහසින් කාර්ය සාධන බළකායක් පිහිටුවීමට ක්‍රීඩා ඇමැති මහින්දානන්ද අලුත්ගමගේ මහතා පියවර ගනියි. ඒ අනුව එම ජාතික ක්‍රීඩා ප්‍රතිපත්ති කාර්ය සාධන බළකායට අමාත්‍යංශ ලේකම්වරු කිහිපදෙනකු සමග විශ්ව විද්‍යාල කථිකාචාර්යවරු, ක්‍රීඩා පරිපාලකයින් හා විශ්ව විද්‍යාල ආචාර්යවරු පත්කොට ඇත.මෙම කාර්ය සාධන බළකාය දැනට අමාත්‍ය මණ්ඩලය හා පාර්ලිමේන්තුව සම්මත කොට ඇති ජාතික ක්‍රීඩා ප්‍රතිපත්තිය ක්‍රියාවට නැංවීමේ වැඩ සටහනක් මාස 3ක් ඇතුලත සකස් කළ යුතු බව ක්‍රීඩා ඇමැතිවරයා දන්වා ඇතැයි පැවසේ.ජාතික ක්‍රීඩා ප්‍රතිපත්තිය ක්‍රියාවට නැංවීමේ බළකායට ක්‍රීඩා අමාත්‍යංශ ලේකම් අනුර ජයවික්‍රම, අධ්‍යාපන අමාත්‍යංශ ලේකම් අනුර දිසානායක, සීනි කර්මාන්ත අමාත්‍යංශ ලේකම් උදය සෙනෙවිරත්න, උසස් අධ්‍යාපන අමාත්‍යංශ ලේකම් සුනිල් ජයන්ත නවරත්න, යෞවන කටයුතු අමාත්‍යංශ ලේකම් නිලන්ති සුගතදාස, යුද හමුදාපති ලුතිනන් ජෙනරාල් දයා රත්නායක, ජාතික ඔලිම්පික් කමිටු සභාපති හේමසිරි ප්‍රනාන්දු, වෛද්‍ය ආනන්ද ගුණසේකර, වෛද්‍ය මයියා ගුණසේකර, ඩයන් ගෝමස්, නිශාන්ත රණතුංග, සුනිල් ගුණවර්ධන, ආනා පුංචිහේවා, පන්ඩුක කීර්තිනන්ද, ලලිත් රෝහණ, බී.එල්.එච්.පෙරේරා, යෝගානන්ද විජේසුන්දර හා එඩ්වින් ආරියදාස යන මහත්වරු නම් කර ඇත. දේශීය ක්‍රීඩා ක්ෂේත්‍රය සැලසුම් සහගතව හා විධිමත්ව ජාතික වැඩපි‍ළිවෙළක් යටතේ මෙහෙයවීමට ජාතික ක්‍රීඩා ප්‍රතිපත්තිය සකස් වූ අතර පාසල් කාලසීමාවේ සිට ජාතික හා ජාත්‍යන්තරය දක්වා ක්‍රීඩාව පෝෂණය කිරීම අරමුණ විය.එම ජාතික ක්‍රීඩා ප්‍රතිපත්තිය අනුව සෑම පුරවැසියකුම ක්‍රීඩාවට යොමු කිරීමේ කාර්යභාරය ඉටු කෙරේ. පාසලට ක්‍රීඩාව අනිවාර්ය කොට තරුණ පරපුරට වැඩි අවස්ථාවක් ලබා දී ග්‍රාමීය ක්‍රීඩාව නැංවීම මෙම ජාතික ක්‍රීඩා ප්‍රතිපත්තියේ විශේෂ ලක්ෂණ වේ.එයට අමතරව ක්‍රීඩා සංස්කෘතියක් බිහිකොට ක්‍රීඩා ආර්ථිකයක් කරා රට ගෙන යෑම, ශාරීරික සුවතාවට ප්‍රමුඛත්වය ලබාදී ශරීර සුවතා මධ්‍යස්ථාන විධිමත්ව සංවිධානය කිරීම තවත් අදියරක් වේ. ක්‍රීඩා කෞතුකාගාරයක් බිහිකොට ජාතික ක්‍රීඩා තොරතුරු මධ්‍යස්ථානයකින් උපරිම ප්‍රතිළුල ලබාදීම, ක්‍රීඩාවෙන් විශ්‍රාම ගත් ක්‍රීඩා ප්‍රවීනයින්ට අතහිතදීම හා ක්‍රීඩා ක්ෂේත්‍රයට ආචාරධර්ම පද්ධතියක් හඳුන්වා දීම මෙමගින් සිදු කිරීමට නියමිතය.මෙම අරමුණු ඇතිව සැකසූ ජාතික ක්‍රීඩා ප්‍රතිපත්තිය මේ වසරේ සිට ප්‍රායෝගිකව ක්‍රියාත්මක කිරීම රජයේ අරමුණවී ඇතැයි ක්‍රීඩා ඇමැති මහින්දානන්ද අලුත්ගමගේ මහතා සඳහන් කර සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=s1407094</link>
    <topic>රාජකීයන්ට තියුණු ජය</topic>
    <author>ෆවුස් මොහොමඩ්</author>
    <content>අවසන් ‍මිනිත්තුවේ දී ගෝලයක් වාර්තා කළ රාජකීය විදුහල් ක්‍රීඩකයෝ ත්‍රිත්ව විදුහලට එරෙහිව ලකුණු 30-29ක තියුණු ජයක් ලබා අන්තර් පාසල් අවුරුදු 20න් පහළ ජනාධිපති කුසලාන මයිලෝ රගර් තරගාවලියේ අවසන් මහා තරගයට සුදුසුකම් ලබා ගැනීමට සමත්වූහ.වාර්තාගත ක්‍රීඩා‍ලෝලීන් පිරිසක් රාජකීය විදුහල් ක්‍රීඩා සංකීර්ණයේ පෙරේදා පැවැති මේ තරගයේ පළමු භාගය නිමාවනවිට ලකුණු 13-9කින් පෙරමුණ ගැනීමට තරින්ද රත්වත්තගේ නායකත්වයෙන් යුතු ත්‍රිත්ව විදුහල් පිල සමත්වූවද අවසන් මොහොත දක්වා තරගය අත්නොහැරිය නිම්ෂාන් ජයවර්ධනගේ නායකත්වයෙන් යුත් රාජකීය විදුහල් පිල තරගය ජයගත්තේ එක් ලකුණකින්ය.තරගයේ තුන්වැනි මිනිත්තුවේ දී රාජකීය විදුහල් පිලේ නායක නිම්ෂාන් ජයවර්ධනගේ විශිෂ්ට දඬුවම් පහරකින් ලකුණු 3ක් ලබා රාජකීය විදුහල් පිල පෙරමුණ ගත්ත ද, ලෝචන ගිරිහාගමගේ උත්සාහක දිනුමත්, එය ගෝලයක් බවට පත්කළ නායක තරින්ද රත්වත්ත අනතුරුව දඬුවම් පහර ත්‍රිත්වයක් රැස් කිරීම මත ලකුණු 13ක් ලබා පෙරමුණ ගැනීමට ත්‍රිත්ව විදුහල සමත්විය.එහෙත් දෙවැනි භාගයේ දී ආක්‍රමණශීලී තරග රටාවක නිරතවූ රාජකීය විදුහල් පිලට නායක නිම්ෂාන්, සුපුන් වර්ණකුලසූරිය හා නිකිල ගුණධීර උත්සාහක දිනුම් හමුවේ ත්‍රිත්ව විදුහල් පිල අභිබවා යාමට හැකිවිය.අවසන් මිනිත්තුව වනවිට ත්‍රිත්ව විදුහල් පිල ලකුණු 29-23කින් පෙරමුණේ පසුවූවත් පරාජය පෙනි පෙනී සිටි රාජකීය විදුහල් පිල නිකිල් ගුනධීර වාර්තා කළ උත්සාහක දිනුමත්, නායක නිම්ෂාන් එය ගෝලයක් බවට පත්කිරීමත් මත ජයග්‍රහණය තහවුරු කරගත්තේය.තරගයේ දෙවැනි භාගය ආරම්භයේ දී ත්‍රිත්ව විදුහල් පිලේ සංඛ අටු‍ලුගම නීතිවිරෝධි බාධා කිරීමක් මත කහ කාඩ් පතෙන් දඬුවම් ලැබූ අතර ඉන් අනතුරුව දෙවැනි වරටත් ඔහු එවැනි වරදකට හසුවීම හේතුවෙන් රතු කාඩ් පතෙන් දඬුවම් ලැබීමත්, කේ.කරුණාතිලක තරගයේ 75 වැනි මිනිත්තුවේ දී කහ කාඩ්පතෙන් දඬුවම් ලැබීමත් හේතුවෙන් තරගයේ අවසන් කාලය ත්‍රිත්ව විදුහලට ක්‍රීඩා කිරීමට සිදුවූයේ ක්‍රීඩකයන් 13දෙනකුගෙන්ය.රාජකීය විදුහල් පිල ලැබූ ලකුණු සංඛ්‍යාවට ගෝල් 3ක් සහ දඬුවම් පහර 3ක් ඇතුලත්වූ අතර ත්‍රිත්ව විදුහල් පිල ගෝල් 2ක් සහ දඬුවම් පහර 5ක් වාර්තා කළේය. තරගයේ ජයග්‍රහණයත් සමග රාජකීය විදුහල් පිල ලබන 13 වැනිදා ඉසිපතනය සමග පැවැත්වෙන අවසන් මහා තරගයට සුදුසුකම් ලැබු‍වේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=s1407095</link>
    <topic>වේයන්ගොඩ බණ්ඩාරනායකට ක්‍රිකට් ජයක්</topic>
    <author/>
    <content>අන්තර් පාසල් අවුරුදු 15න් පහළ දෙවැනි කොටසේ ක්‍රිකට් තරගාවලියේ දෙවැනි වටයේ සියලුම තරග ජයගැනීමට වේයන්ගොඩ බණ්ඩාරනායක මහ විදුහල් කණ්ඩායම සමත්විය. එහිදී බණ්ඩාරනායක විදුහල් පිලේ මලීෂ කලංසූරිය, සජිත් මධුසංඛ සහ ඒ.එන්. සන්තූෂ් පිත්තෙන් හා පන්දුවෙන් දස්කම් දැක්වූහ.අකුරණ අසාර් මහා විදුහල සමග පැවැති තරගයෙන් බණ්ඩාරනායක මහ විදුහල් පිලට ලකුණු 215 දැවැන්ත ජයක් හිමිවූ අතර එම තරගයේ දී මලීෂ ලකුණු 69ක් ලබා ගත් අතර සජිත් ලකුණු 55ක් රැස් කළේය.පන්දු යැවීමේදී දස්කම් පෑ මලීෂ ලකුණු 3කට අසාර් විදුහලේ පිතිකරුවන් 7ක් දවා ගැනීමට සමත්විය. කටුගස්තොට සාන්ත අන්තෝනි විදුහල සමග පැවැති තරගය බණ්ඩාරනායක විදුහල් පිල ජයගත්තේ ලකුණු 160කින්ය. එම තරගයේ දී සජිත් මධුසංඛ ලකුණු 117ක් ලබා ගැනිමට සමත්විය.කොළඹ රාජකීය විදුහල සමග පැවැති තරගයෙන් කඩුලු 2ක ජයක් බණ්ඩාරනායක මහ විදුහල් පිලට හිමිවිය. එහි දී මලීෂ ලකුණු 29ක් ද, සජිත් ලකුණු 28ක් ද රැස් කළහ. පන්දු යැවීමෙන් දස්කම් පා රාජකීය විදුහල් පිලේ කඩුලු 6ක් ලකුණු 13කට දවාලීමට ද මලීෂ සමත්විය. ඒ‍.එන්.සන්තූෂ් කඩුලු 3ක් බිඳ දැමුවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=s1407096</link>
    <topic>ජාතික කාන්තා පාපන්දු කිරුළ බස්නාහිර දිනයි</topic>
    <author>ප්‍රින්ස් ගුණසේකර</author>
    <content>ජාතික මහා ක්‍රීඩා උළෙලේ කාන්තා පාපන්දු රන් පදක්කම බස්නාහිර පිල දිනා ගත්තේය. කොළඹ ටොරින්ටන් ක්‍රීඩා පිටියේ ඊයේ පැවැති කාන්තා පාපන්දු අවසන් තරග‍යේ දී දකුණ පළාත් පිල ගෝල් 7-0කින් පරදවා බස්නාහිර ක්‍රීඩිකාවෝ රන් පදක්කම දිනා ගත්හ.අවසන් පූර්ව තරගවල දී දකුණු පළාත් පිල ගෝල් 5-3කින් උතුරු මැද පළාත පරදා අවසන් තරගයට පිවිසි අතර බස්නාහිර ක්‍රීඩිකාවෝ ‍ගෝල් 1-0කින් වයඹ පළාත් පිල පරදා අවසන් තරගයට පිවිසියහ.ජාතික මහා ක්‍රීඩා උළෙලේ කාන්තා පාපන්දු ලෝකඩ පදක්කම වයඹ පළාතට හිමිවූ අතර ඔවුන් වෙතින් පරාජයට පත්වූයේ ගෝල් 4-0ක් ලෙස උතුරු මැද පළාතයි. මෙම තරගාවලියට උතුරු නැගෙනහිර ඇතුලු සියලු පළාත් නියෝජනය කරමින් ක්‍රීඩිකාවෝ සහභාගිවී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=s1407097</link>
    <topic>වැලිකතරේ අයෝමය ශූරයා නිමල්</topic>
    <author>-ෆවුස්</author>
    <content>ලොව විවිධ රටවල දහස් සංඛ්‍යාව ජනයා එක්රැස්වන එක්සත් අරාබි එමීර් රාජ්‍යයේ අවිවේකී ඩුබායි නගරයට ‍අයෝමය පුරුෂයන්ගෙන් අඩුවක් නැත. ලෝක‍යේ බොහෝ රටවල නම් දැරූ අයෝමය ශූරයන් නිරතුරුවම ගැවසුණත් ඩුබායි නගරයේ පැවැත්වූ 'මිස්ටර් ඩුබායි වර්ල්ඩ් ' අයෝමය ශූරයා තේරීමේ තරගය ජයගැනීමට සමත්වූයේ ශ්‍රී ලාංකිකයෙකි.ඔහු ශ්‍රී ලංකාවේ වසර ගණනාවක් 'මිස්ටර් හී මෑන්' ‍අයෝමය ශූරයා තරගය ජයගත් නිමල් වන්නිආරච්චිය. ඔහු 'මිස්ටර් ඩුබායි වර්ල්ඩ්' තරගය පළමුවරට ජය ගත්තේ 2006දීය.ඒ ඩුබායි නගරයට රැකියාවට ගිය කාලයේදීමය. අනතුරුව 2007 දී හොඳම තුන් ඉරියව් අයෝමය ශූරයා ලෙස ද ඩුබායි නගරයේ කිරුළු පළඳා ශ්‍රී ලංකාවට ඉමහත් කීර්තියක් අත්කරදීමට ඔහු සමත්විය.2012 වසරේ දී ඔහු මාංශපේශී ප්‍රදර්ශනයක් ඩුබායි නුවර පැවැත්වීය. එවැනි ප්‍රදර්ශනයක් විදෙස් රටක පැවැත්වූ එකම ශ්‍රී ලාංකිකයා ඔහුය. 1997,1999 සහ 2000 දී මිස්ටර් ශ්‍රී ලංකා ජාතික අයෝමය ශූරතාව දිනූ නිමල් ඊට අමතරව 'ශ්‍රී ලංකා බෙස්ට් බෑක්' සහ 'ශ්‍රී ලංකා බෙස්ට් ආම්' ශූරතා ද ජය ගත්තේය.නිමල් ජයගත් අයෝමය ශූරයා තරග අතර 1998 දී මැලේසියාවේ පැවැති 'මිස්ටර් කොමන්වෙල්ත්' අයෝමය ශූරයා තේරීමේ තරගයේ දී රටවල් 24ක් අතරින් 6 වැනි තැන දිනාගැනීම කැපී පෙනේ. ‍ඔහු 2000දී හොං‍කොං හී පැවැති 'මිස්ටර් ඒෂියා තරගය ද නියෝජනය කළේය. ‍වර්තමානය වනවිට ශ්‍රී ලංකාවේ කායවර්ධන ක්ෂේත්‍රය ඉහළ මට්ටමක තිබෙන බවත්, තරුණ ක්‍රීඩකයන් විශාල සංඛ්‍යාවක් කායවර්ධන ක්ෂේත්‍රයට යොමුවී ඇති බවත් කී නිමල් සාර්ථක ප්‍රතිළුල නෙලා ගැනීමට නම් හොඳ පුහුණුකරුවකු අනිවාර්යයෙන්ම සිටිය යුතු බව කීවේය.තමන් ක්‍රීඩකයකු නොවී හුදෙක් ව්‍යාපාරික ලාභ තකා කායවර්ධන පුහුණු උපදේශකවරුන් ලෙස කටයුතු කරන ව්‍යාජ පුහුණුකරුවන් ඇති තරම් ශ්‍රී ලංකාවේ සිටින බැවින් ඉතා ප්‍රවේශමින් නිවැරැදි පුහුණුකරුවකු තෝරා ගන්නා ලෙස යොවුන් කායවර්ධන ක්‍රීඩකයන්ගෙන් ඔහු ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=s1407098</link>
    <topic>ග්‍රේෂන් ගුණවර්ධන තුන්කොන් පිහිනුම් සූරතාව ඩී. එස්. සේනානායකට</topic>
    <author>සම්පත් දිප්පිටිගොඩ</author>
    <content>කොළඹ තර්ස්ටන්, ඩී. එස්. සේනානායක හා නාලන්ද විදුහල් මගින් සංවිධාන කරනු ලැබූ ග්‍රේෂන් ගුණවර්ධන අභියෝගතා කුසලාන තුන්කොන් පිහිනුම් තරගාවලියේ සමස්ත සූරතාව දිනා ගැනීමට ඩී. එස්. සේනානායක විද්‍යාලය සිකුරාදා සමත් විය. නාලන්දා විද්‍යාලය අනුසූරතාව දිනා ගත්තේය. තර්ස්ටන් විදුහල් පිහිනුම් තටාකයේ දී තරගාවලිය පැවැත්විණි.මීට සමගාමීව විදුහල් තුන අතර පොලිස් පිහිනුම් තටාකයේ පැවති වෝටර්පෝ‍ලෝ ක්‍රීඩා තරගාවලියේ සූරයන් වූයේ නාලන්දා විද්‍යාලයයි. ඩී. එස්. සේනානායක විද්‍යාලය අනුසූරතාව දිනා ගැනීමට සමත් විය.තරගාවලියේ ප්‍රධාන ආරාධිතයා වූ තර්ස්ටන් විදුහලේ කීර්තිමත් ආදිශිෂ්‍ය ග්‍රේෂන් ගුණවර්ධන මහතා අතින් තිළිණ ප්‍රදානය සිදුකැරිණි. තර්ස්ටන් විදුහල්පති ඒ. ඩී. එම්. ඩී. බණ්ඩාර මහතාගේ මඟ පෙන්වීම යටතේ හා ක්‍රීඩා භාර නියෝජ්‍ය විදුහල්පති ලක්ෂමන් ගුණතිලක මහතාගේ සම්බන්ධිකරණය යටතේ මේ තරගාවලිය මෙහෙයවනු ලැබුයේ තර්ස්ටන් විදුහලේ පිහිනුම් භාර ආචාර්ය සමිත අබේසුන්දර මහතා විසිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=s1407099</link>
    <topic>විශිෂ්ට පාපන්දු ක්‍රීඩකයෙක් මිය යයි</topic>
    <author/>
    <content>ලොව බිහිවු විශිෂ්ඨතම පාපන්දු ක්‍රීඩකයෙකු වූ ස්පාඤ්ඤයේ ඇල්ෆ්‍රෙඩෝ ඞී ස්ටෙෆානෝ මිය ගියේය. හෘදයාබාධයක් හේතුවෙන් ස්පාඤ්ඤයේ මැඞ්රිට් නුවර රෝහලකට ඇතුලත් කළ ඔහු මිය යද්දී 88 වැනි වියෙහි පසු විය.ආර්ජන්ටිනාවේ උපත ලද ස්ටෙෆානෝ ආර්ජන්ටිනාව මෙන්ම ස්පාඤ්ඤය ද නියෝජනය කරමින් ජගත් පාපන්දු පිටියේ දක්ෂතා දැක්වු අතර රියල් මැඩ්රිඩ් කණ්ඩායම වෙනුවෙන් විශිෂ්ඨ සේවයක් ඉටු කළේය. අවස්ථා 05කදී යුරෝපා කුසලානය දිනා ගැනීම වෙනුවෙන් කැපී පෙනෙන මෙහෙයක් ස්ටෙෆානෝ ඉටු කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=s14070910</link>
    <topic>නේමර්ගේ ඉවත්වීමෙන් පේලේ දුක් වෙයි</topic>
    <author/>
    <content>බ්‍රසීල පාපන්දු ක්‍රීඩාලෝලීන් හඬවා අර්ධ අවසන් පූර්ව තරගයේ දී ආබාධයකට ලක්ව තරගමාලාවෙන් ඉවත්වීමට සිදුවූ බ්‍රසීලයේ සුපිරි ක්‍රීඩක නේමර් කෙරෙහි තමා ඉමහත් බලාපොරොත්තු රඳවා තබාගත් බව ‍‍පාපන්දු ලොව බිහිවූ ශ්‍රේෂ්ඨ බ්‍රසීල ක්‍රීඩක පේලේ පවසයි.තරගාමලාවෙන් ඉවත්වීමට සිදුවූවත් ඔහු වෙනුවෙන් බ්‍රසීලය මෙවර පාපන්දු ලෝක කුසලානය දක්වා රැගෙන යාම බ්‍රසීල කණ්ඩායමේ අරමුණ විය යුතු බවත් ඔහු කීවේය.'1962 චිලී රටේ පැවැති පාපන්දු ලෝක කුසලාන තරගමාලාවේදි මටත් ‍මේ දෙයම සිද්ධවුණා. එහි මූලික වටයේ දෙවැනි තරගයේ මා තුවාල ලබා තරගමාලාවෙන් ඉවත්වූණේ මේ විදිහට බ්‍රසීලයේ ක්‍රීඩාලෝලින් හඬා වැලපෙද්දියි‍. ඒත් මා වෙනුවෙන් අපේ කණ්ඩායම එවර පිට පිට දෙවැනි වතාවටත් ලෝක කුසලානය ජය ගත්තා.' පේලේ සිය මතකය අවදි කරමින් එසේ කීවේය.එම තරගමාලාවේ දී බ්‍රසීලයේ විශාලතම බලාපොරොත්තුව වී තිබුණේ පේලේය. එමෙන්ම ප්‍රතිවාදී කණ්ඩායම් ඔහුගේ දස්කම් මත දැඩි පසුබෑමකට ලක්ව සිටියේය. එහෙත් පේලේගේ ඉවත්වීම සතුටකට හරවමින් එවර ලෝක පාපන්දු ශූරතාව බ්‍රසීලය ජය ගත්තේය.'නේමර්ට තව වයස ති‍බෙනවා. ඔහුට තවත් ලෝක කුසලාන පාපන්දු තරගමාලා දෙකකට හෝ තුනකට තරග කොට බ්‍රසීලයේ වීරයා බවට පත්වීමට හැකිවනු ඇතැයි මම බලාපොරොත්තු වෙනවා.' පේලේ පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=s14070911</link>
    <topic>‍වැඩි මුදලකට ප්‍රවේශපත් අලෙවි කිරීම සම්බන්ධවලෝක පාපන්දු දෙවැනියාගේ පුතාට චෝදනා</topic>
    <author/>
    <content>ලෝක පාපන්දු සම්මේලයේ ජ්‍යෙෂ්ඨ උපසභාපතිවන ආජන්ටිනා පාපන්දු සංගමයේ සභාපති ජුලියෝ ග්‍රොන්ඩොනාගේ පුත්‍රයකු වන හුම්බේටෝගේ නමට නිකුත් කළ ලෝක කුසලාන පාපන්දු තරගමාලාවේ ප්‍රවේශපත්‍ර එක්තරා සංවිධානාත්මක කණ්ඩායමක් අතට පත්වූයේ කෙසේදැයි ලෝක පාපන්දු සම්මේලනය හුම්බේටෝගෙන් ප්‍රශ්න කර තිබේ.ඔහු ලෝක පාපන්දු සම්මේලයේ පුහුණුකරුවන්ගේ උපදේශකවරයකු ලෙසත් ආජන්ටිනා යොවුන් පාපන්දු කණ්ඩායමේ කළමනාකරු ලෙසත් කටයුතු කරන අතර ඔහුගේ නමට නිකුත් කළ ප්‍රවේශපත් නීතිවිරෝධි අයුරින් අලෙවි කළේදැයි ලිඛිතව වාර්තාවක් ඉදිරිපත් කරන මෙන් ලෝක පාපන්දු සම්මේලනය ඔහුට නියෝග කර තිබේ.මේ සම්බන්ධව ආජන්ටිනාවේ රූපවාහිනි නාලිකාවකට හුම්බේටෝ පවසා ඇත්තේ ඔහු ඒ ප්‍රවේශපත් ඔහුගේ මිතුරන්ට නොමිලේ ලබා දුන් බවය. ඉන් අනතුරුව ඒ ප්‍රවේශපත්වලට කුමක් සිදුවූවාදැයි නොදන්නා බවත් ඔහු පැවැසීය.මේ සිදුවීමට ආසන්නම හේතුව වූයේ පසුගියදා බ්‍රසීලයේ රියෝ ද ජැනයිරෝ නුවර පොලිස් නිලධාරීන් පිරිසක් සිදුකළ වැටලීමක දී ප්‍රවේශපත් සමග පුද්ගලයන් 11දෙනකු අත්අඩංගුවට පත්වීමය. එහිදී ඔවුන් සතුව තිබූ ජංගම දුරකතන, ගුවන්ගමන් බලපත්‍ර සහ විදෙස් මුදල් තොගයක් ද අත්අඩංගුවට ගෙන තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=f1407091</link>
    <topic>අපට ඕනෑම අභියෝගයක් ජයගන්න පුළුවන්</topic>
    <author>සාකච්ඡා කෙළේ ජයසිරි මුණසිංහ</author>
    <content>දකුණුලක අනාගතය “දැයට කිරුළ” ඇසුරෙන් දීප්තිමත් වන බව විදුලි සංදේශ හා තොරතුරු තාක්ෂණ ඇමැති සහ දැයට කිරුළ ප්‍රදර්ශන කමිටු සභාපති රංජිත් සියඹලාපිටිය මහතා ප්‍රකාශ කරයි. මාතර “දැයට කිරුළ” ප්‍රදර්ශනය පැවැත්වෙන භූමිවල යටිතල පහසුකම් නංවන වැඩපිළිවෙළ රුපියල් මිලියන දසදහසක වියදමින් අද (9 වැනිදා) ආරම්භ කරන බව ද ඇමැතිවරයා කියා සිටියි. මේ ඒ පිළිබඳව ඇමැතිවරයා අප සමඟ දැක්වූ අදහස්ය.* දැයට කිරුළ ජාතික සංවර්ධන මහා ප්‍රදර්ශනය හා ඒ හා බැඳුණු ඉතිහාසය කෙටියෙන් පැහැදිලි කළ හැකි ද?අපි දැයට කිරුළ ජාතික සංවර්ධන ප්‍රදර්ශනය හා රට නංවන වැඩපිළිවෙළ ආරම්භ කළේ මීට අවුරුදු 9 කට පෙර ජනාධිපති මහින්ද රාජපක්ෂ මහතාෙග් උදාර සංකල්පයකට අනුව. 2006 දී අපි, මාවිල්ආරු සොරොව්ව කොටි ත්‍රස්තවාදීන්ගෙන් බේරාගැනීමේ මානුෂීය මෙහෙයුම පටන් ගත්තා. ඒ වෙනකොට රටේ ජනතාවගේ මානසිකත්වය බිඳවැටිලා තිබුණේ. ඒ බිඳවැටුණු මානසිකත්වය යළිත් ඉහළ නැංවිය යුතුව තිබුණා.අපි ප්‍රෞඪ ඉතිහාසයකට හිමිකම් කියන උදාර ජාතියක්. 2005 දී ජනාධිපතිතුමා අපේ රටේ පස්වැනි විධායක ජනාධිපතිවරයා බවට පත්වූවාට පසු “මහින්ද චින්තන” වැඩපිළිවෙළ යටතේ ජයග්‍රාහී වර්තමානයක් බිහිවෙමින් තිබුණේ. සුබවාදී අනාගතයක් උදාකිරීම ඒ ඔස්ෙස් සිදු වුණා.මෙවැනි යහපත් වාතාවරණයක් උදාවෙමින් තිබියදී බිඳවැටුණු මානසිකත්වයක් අවශ්‍ය නැහැ.ඒ නිසා සුබ අනාගතයක අරුණාලෝකයෙන් ජනතාවගේ සිත් ප්‍රබෝධමත් කරන්න, මානසිකත්වය ඉහළ තලයකට ගෙන එන්න තමයි දැයට කිරුළ ප්‍රදර්ශනය පටන් ගත්තේ. ශ්‍රී ලාංකිකයින්ට පුළුවන්! අපි ලෝකය දිනන්න හැකි පිරිසක් බව ජනතාවට ඒත්තු ගැන්වීමටයි දැයට කිරුළ ආරම්භ කළේ.* එහි ආරම්භක පරමාර්ථ ඉටු වුණාද?ඇයි නැත්තේ? අපි මේ ප්‍රදර්ශනය මුල් අවස්ථාවේ සිට අවස්ථා තුනක් පිට පිටම කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා භූමියේ පැවැත්වුවා. ලක්ෂ ගණනක් බාල, තරුණ, මහලු, වැඩිහිටි පිරිස් මේ ප්‍රදර්ශනය එදා නැරඹුවා. ඒ අයට ඒත්තු ගියා අපිට ඕනෑම අභියෝගයක් ජයගන්නට හැකි බව. මහා විනාශකාරී යුද්ධය නිමාවුණා 2009 දී. එදා පටන් කොළඹට සීමා වී තිබූ මේ ප්‍රදර්ශනය ඉන් පිටතට ගෙන ගියා.* ප්‍රදර්ශන මට්ටමින් පැවැති දැයට කිරුළ ගමට ගියේත් ප්‍රදර්ශනාත්මකවද?නැහැ. මහා විනාශකාරී යුද්ධය නිමවීමත් සමඟ අපි නගරයෙන් ගමට ගියේ ගමේ ජනතාවගේ මූලික යටිතල පහසුකම් ජාලයත් සංවර්ධනය කරමිනුයි. ගමේ නගරයේ පාරතොට, ඇළ වේල්ල, රෝහල, පාසල නවීන තාක්ෂණ සේවා, සන්නිවේදන අංශවල විශාල දියුණුවක් මේ ප්‍රදර්ශනයට සමගාමීව සිදුකළා. මහනුවර පල්ලේකැ‍ලෙන් පටන් ගත්තේ. එතැනින් මොනරාගල, බුත්තලට, අනුරාධපුර, ඔයාමඩුවට, අම්පාර හාඩි විශ්වවිද්‍යාල භූමියට, ගිය අවුරුද්දේ කුරුණෑගල කුලියාපිටිය අධ්‍යාපන ආයතන තුනක භූමියක අපි මේ ප්‍රදර්ශනය පැවැත්වුවා. පළමුව දසලක්ෂ 10,000 ක යටිතල පහසුකම් දියුණු කිරීම ආරම්භ කළා. ඊට පස්සේ අපි මේ මුදල දසලක්ෂ පනස්දහසක් තරම් වැඩි කළා. ඒ යටතේ මොනරාගල, අනුරාධපුරය, මහනුවර, පොළොන්නරුව, මඩකළපුව, ත්‍රිකුණාමලය, අම්පාර, කුරුණෑගල, පුත්තලම, කෑගල්ල දිස්ත්‍රික්කවල විශාල ආර්ථික යටිතල පහසුකම් ජාලයක් දියුණු වුණා.* යටිතල පහසුකම් ජාලය දියුණු කිරීම පමණක් ද මේ යටතේ සිදුවුණේ?නැහැ. ඒ දේත් අපි ගිය අවුරුද්දේ පටන් වෙනසක් කළා. අපි ජනතාවගේ නොවිසඳුණු ප්‍රශ්නවලට ඔවුන්ගේ දෙපා ළඟටම ගිහින් විසඳුම් ලබාදීමේ වැඩපිළිවෙළක් ක්‍රියාත්මක කළා. ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් මත මේ ජංගම සේවා වැඩසටහන ආරම්භ කළා. අපි මේ අවුරුද්දේ මේ ජංගම සේවා වැඩපිළිවෙළ රටේ දැයට කිරුළ නොමැති දිස්ත්‍රික්කවල පවා ක්‍රියාත්මක කරන්න තීරණය කළා.* මෙවර දැයට කිරුළ පැවැත්වෙන්නේ දකුණුලක සංවර්ධනය ඉලක්ක කරගෙනද?ඔව්. දකුණු පළාතට අයත් ගාල්ල, මාතර, හම්බන්තොටත් සබරගමුවේ රත්නපුරය දිස්ත්‍රික්කයත් මෙවර දැයට කිරුළින් සංවර්ධනය කරනවා. අපි දළ වශයෙන් රුපියල් දසලක්ෂ පනස්දහසක් විතර මේ සඳහා මෙවර වැය කරනවා.* දැයට කිරුළ ප්‍රදර්ශනය මෙවර මාතර පැවැත්වෙනවා. ස්ථාන දෙකක ප්‍රදර්ශනය පැවැත්වෙන බව කියැවෙනවා.මෙවර ප්‍රදර්ශනය කඹුරුගමුව, කොටවිලවත්ත අක්කර 144 භූමියේත්, මාතර වැල්ලමඩම මහින්ද රාජපක්ෂ විදුහලට අයත් අක්කර 24 ක භූමියේත් පැවැත්වෙනවා.* ප්‍රදර්ශනය සඳහා අවශ්‍ය මූලික යටිතල පහසුකම් ඉදිකිරීම් ආරම්භ වෙන්නේ කවදාද?අද ඒ වැඩ කටයුතු මාතර කොටවිලවත්තේත්, වැල්ලමඩම මහින්ද රාජපක්ෂ විදුහල් භූමියේත් ආරම්භ කරනවා. දැයට කිරුළ ආරම්භයේ පටන් මේ ඉදිකිරීම්වලට මුල්ගල තබන්නේ හම්බන්තොට දිස්ත්‍රික් පාර්ලිමේන්තු මන්ත්‍රී නීතිඥ නාමල් රාජපක්ෂ මන්ත්‍රීවරයාගේ ප්‍රධානත්වයෙන්. මැති ඇමැතිවරු, සම්භාවනීය අමුත්තන් රාශියක් මීට සහභාගි වෙනවා.* මෙවර දැයට කිරුළෙන් මාතරට ලැබෙන්නේ මොනවාද?මාතර නගරය සුනාමියෙන් බිඳවැටුණා. ඒ වෙනුවට නව නගර නිර්මාණයක් කොටවිල පාදක කරගෙන සිදුකළා. මෙවර දැයට කිරුළින් ඒ වැඩපිළිවෙළ ක්‍රියාවට නැංවෙනවා. මුළු මාතර නගරයේ ම තිබෙන රජයේ කාර්යාල එකම පරිපාලන ගොඩනැගිලි සංකීර්ණයකට ගෙන එනවා. අපි අලුතින් වර්ග අඩි ලක්ෂ දෙකක් ඉක්මවූ රජයේ පරිපාලන සේවා සංකීර්ණයක් ඉදිකරනවා. කොටවිල රෝහල දියුණු කරනවා. ඒවාගේම රජයේ සෑම අමාත්‍යාංශයකම, දෙපාර්තමේන්තුවකම නව ව්‍යාපෘති දෙකක්, තුනක් සිදු කරනවා. මේවා හරහා මාතර මුළුමනින්ම නවීකරණය කරනවා. අලුතින් ම ක්‍රීඩා පිටියක් ඉදිකරනවා. වැඩිදුරටත් සඳහන් කරනවා නම් කොටවිල රජයේ රෝහල් සංකීර්ණයට සයමහල් වාට්ටු සංකීර්ණ දෙකක්, විවාහක වෛද්‍යවරුන්ගේ නිල නිවාස, අවිවාහක වෛද්‍යවරුන්ගේ නිල නිවාස, හෙද පුහුණු පාසල ආරම්භ කරනවා. ඒවාගේම මහින්ද රාජපක්ෂ විදුහල් භූමියේ අලුතින් ම ශිෂ්‍ය නේවාසිකාගාරයක්, ගුරුවරුන්ට නේවාසිකාගාර, ශ්‍රවණාගාරයක්, ක්‍රීඩා පිටියක් වාගේ විශාල සම්පත් ගොන්නක් ගොඩනඟනවා.* එකිනෙකට දුරස් ස්ථාන දෙකක මෙවර ප්‍රදර්ශනය පැවැත්වෙන නිසා ජනතාවට එය නැරඹීමට අවශ්‍ය පහසුකම් දියුණු කළ යුතුයි නේද?අනිවාර්යයෙන්ම. ඉතා වේගයෙන් මේ සම්පත් දියුණු කරන්න ඕනෑ. අපි මෙවර ප්‍රදර්ශන භූමි දෙක යා කෙරෙන නවීන මාර්ග පද්ධතියක් සකස් කරනවා. ජලය, විදුලිය, සන්නිවේදන පහසුකම් ඉහළ නංවනවා.* මේ පහසුකම් දියුණු කරන්න තිබෙන කාලය ප්‍රමාණවත් ද?අපිට ජනාධිපතිතුමා කියා තිබෙන්නේ අභියෝගාත්මක දේ ඉටුකරන්න කියායි. කොතරම් අභියෝගයක් වුවත් අපි මේ සියලු ඉදිකිරීම් නියමිත දිනට පෙර අවසන් කරනවා. ඒ සඳහා දකුණේ දේශපාලන අධිකාරිය, රාජ්‍ය නිලධාරි යාන්ත්‍රණය කටයුතු කරන බවට අපිට ලොකු විශ්වාසයක් තිබෙනවා.* දැයට කිරුළ ප්‍රදර්ශනය පවත්වන්න කියලා වැල්ලමඩම ජනතාව ඉල්ලා සිටියා. එය ඔවුන්ට ලැබුණේ තෑග්ගක් විදිහට. කොහොමද එය ඉටුවුණේ?ජනාධිපතිතුමාගෙන් තමයි මේ ප්‍රදේශවාසී ජනතාව මේ ඉල්ලීම කළේ. එතුමා ජනතාවගේ හඬට කන් දෙන සංවේදී නායකයෙක්. ඒ නිසා තමයි, මේ සම්පත් වැල්ලමඩම ජනතාවට ලැබුණේ. අද ඒ ජනතාව ජනාධිපතිතුමාට පින් දෙනවා.* සමහරු දැයට කිරුළ මුදල් නාස්තියක් ලෙස දකිනවා.මම ඒ දැක්ම සම්පූර්ණයෙන්ම ප්‍රතික්ෂේප කරනවා. දැයට කිරුළින් සිදුවන සේවයේ අගය නොදැන, මේ ර‍ටේ දැයට කිරුළින් පිබිදුණු ප්‍රදේශ නොදැක කරන විවේචන තමයි ඒවා. අපි මේ නිසා සැලෙන්නේ නැහැ. අපි ජනතාවට උපරිමයෙන් සේවය කරන්න කැපවී සිටිනවා. ගමේ ජනතාවට හොඳ මංමාවත්, පාසල්, රෝහල් වාගේ ම ගමට, ගමේ දරුවාට තාක්ෂණය, දැනුම, සම්පත් ගෙන ඒම කොයි තරම් යහපත් දෙයක් ද?</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=f1407092</link>
    <topic/>
    <author>සමදරා ජයසිංහ ඡායාරූපය-සිරිපාල හල්වල</author>
    <content>සමාජයක පවතින අබල දුබලතා සියුම් උපහාසයට ලක්කළ හැකි, අවසානයේ පාඨකයාගේ කටගැස්ම බවට පත්වන ප්‍රබල යමක් පුවත්පතක් තුළ වේද, ඒ නම් කාටුනයයි. නැව් බඳේ තවරා ඇති වර්ණ නොව නැව් පතුලේ ඇති සිදුර පෙන්වා දීමට වෑයම් කළ තලන්ගම ජයසිංහගේ ‘එතුමා’ සහ පලාමල්ල ද සමාජ අවධානය ඉහළින්ම දිනාගත් කාටුන් නිර්මාණ වේ. කලක් තිස්සේ පත්තර පිටු අතර සිටි එතුමා සහ පලාමල්ල පොතකට ගොනු වී හෙට (10) සවස 3 ට ජාතික පුස්තකාල හා ප්‍රලේඛන සේවා මණ්ඩල ශ්‍රවණාගාරයේදී ජනගත කිරීමට සූදානම් ය. මේ සංවාදය ඒ වෙනුවෙනි.* නූතන පුවත්පත පාඨකයා ග්‍රහණය කරගනු ලබන්නේ උණු උණුවෙම වාර්තා කරනු ලබන ප්‍රවෘත්ති මඟින්. එසේ නම් පුවත්පත් කාටුනය හා පාඨකයා අතර ඇති සම්බන්ධතාව ‍පැහැදිලි කළ හැක්කේ කෙසේද?පුවත්පතක ප්‍රධාන දේ ප්‍රවෘත්ති වුවත් එය කියවා අවසන් වූ සැණින්ම පුවත්පත හා පාඨකයා අතර සම්බන්ධයත් අවසන් ‍ෙවනවා. එතැනින් එහාට පාඨකයාට සිතන්න දෙයක් එහි ඉතිරි වන්නේ නැහැ. කාටුනයක් කියන්නේ විශේෂාංග වර්ග ගණනාවක් අතර තිබෙන ප්‍රබල මාධ්‍යයක්. මෙයින් පිළිබිඹු වන්නේ ජනතාවගේ අදහස්. ඔවුනගේ සමාජ දැක්ම. කාටුනය හා පාඨකයා තුළ මනා බැඳීමක් ඇතිවන්නේ කාටුනයෙන්. ඉන් නියෝජනය වන්නේ ජනතාව ‍සමාජය කෙරහි දක්වන අවධානය. සමාජ අවධානය ඉහළින්ම යොමු වූ සිදුවීමක් උපහාසයට නංවා ඉදිරිපත් කිරීම මඟින් පාඨකයා හා පුවත්පත අතර ප්‍රබල සම්බන්ධයක් ඇතිකිරීමට සමත් ‍ෙවනවා.* කාටුනය යන්න නිර්වචනය කළහොත්?කාටුනයට ප්‍රභේද කිහිපයක් තිබෙනවා. හුදු හාස්‍ය රසය ම පෙරදැරි කරගත් පොකට් කාටුන්, තීරු කාටුන් මෙන්ම චිත්‍ර කතා ද මේ අතර වනවා. කැරිකේටර් නැතිනම් අතිශයාර්ථයෙන් අඟ පසඟ හුවා දක්වන ප්‍රබල මාධ්‍යයන් ලෙසත්, දේශපාලන කාටුන් හඳුන්වන්න පුළුවන්. මුල්ම දේශපාලන කාටුන් චිත්‍රය ඇන්දේ අමෙරිකාවේ බෙන්ජමින් ෆ්‍රෑන්ක්ලීන්. 1754 දී අඳින ලද මෙය හැඳින්වූයේ join or Die නමින්.ශ්‍රී ලංකාවේ ප්‍රථම දේශපාලන කාටුන් ශිල්පියා වන්නේ “ඔබ්රි කොලට්”. ටයිම් ඔෆ් සිලෝන් පත්‍රයේ කාටුන් ශිල්පියා වූ ඔහුගේ කාටුන් 1947 ආරම්භ කළ දිනපතා ලංකාදීප පත්‍රයේ පළවුණා.ඒ කාලේ සිංහල පාඨකයන්ට එය නවමු අත්දැකීමක් වුණා. පුවත්පතක පළවූ ප්‍රථම තීරු කාටුනය ලෙස මා දන්නේ දිනමිණ පුවත්පතේ පළවූ “මුදලාලි” කාටුනය. ඒ දෙවැනි ලෝක යුද සමයේ. සයිමන් ජයසිංහ නම් ශිල්පියා විසින් නිර්මාණය කරන ලද මුදලාලි හාස්‍ය මතුකළ සමාජයේ දුර්වලතා උපහාසයට ලක්කළ ප්‍රශස්ත කාටුන් නිර්මාණක්.පොකට් කාටුනයේ නිර්මාතෘ වන්නේ ඔස්බර්ට් ලැන්කැස්ටර් නමැති ශිල්පියා. එය පළවූයේ 1939 ඩේලි එක්ස්ප්‍රස් නමැති පත්‍රයේ. ඒ වගේම ශ්‍රී ලංකාවේ හෙන්රි තෙන්නකෝන්ගේ විහිළු තහළු, අමිත අබේසේකරගේ විකට විට, කරුණාදාසගේ කවටකම ප්‍රධාන තැනක් ගත් කාටුන් නිර්මාණ වුණා.වොල්ට් ඩිස්නිගේ (මිකී මවුස්) ගෙන් පටන් ගත් කාටුන් චරිතත් පළමුව සිනමාවට නැඟි අද වන විට සජීවීකරණයට ලක්වී ලොකු පොඩි කාගේත් ආදරය දිනාගත් විශේෂාංගයක් බවට පත් වී තිබෙනවා. මේ විදිහට බලන විට කාටුන් කියන්නේ ප්‍රධාන කොටස් කිහිපයකට බෙදිය හැකි සන්නිවේදන මාධ්‍යයක්.* ඔබේ කාටුනයටත් තිඹිරි ගෙයක් තිබෙනවා....මට චිත්‍ර අඳින්න ආසාව ඇතිවුණේ ආරියදාස කියන පාසල් මිතුරා නිසා. පොඩි කාලේ මට චිත්‍ර බැහැ. ඒත් හොඳ සාහිත්‍ය රසයක් තිබුණා. මගේ තාත්තාට සිංහල, දෙමළ, ඉංග්‍රීසි භාෂා තුනම හොඳට පුළුවන්. ඒත් මගේ අම්මාට මළපොතේ අකුරක් බැහැ. ඒ නිසා තාත්තා අම්මාට ඇහෙන්න හවසට පොත් කියවනවා. ඩබ්ලිව්. ඒ. සිල්වා, පියදාස සිරිසේන, මාර්ටින් වික්‍රමසිංහයන්ගේ පොත් ඒ අතර තිබුණා. තාත්තා කියවන දේ මට ඇහුණා. පුංචි කාලේ ඉඳන්ම ඇහෙන මේ කතා මනසින් මවාගන්න මට හැකි වුණා. මගේ පරිකල්පන ශක්තිය දියුණු වුණේ ඒ හරහා. පසුකාලීනව උපහාසාත්මක කවි, චරිත කතා, ළමා පොත්, චිත්‍ර කතා ලියන්න මම පෙලඹුණෙත් ඒ ලැබුණු සාහිත්‍ය රසය නිසාම වෙන්න ඇති. පාසලට ඇතුළත් වුණු මට මුලින්ම අඳින්න ලැබුණේ කළගෙඩියක්.හැබැයි මම ඇන්දේ මුට්ටියක්. ඒ මම ඇඳපු කළගෙඩිය මුට්ටියක් වගේ කට ලොකුවුණ නිසයි. හැබැයි ආරියදාස හරි ලස්සනට කළගෙඩිය ඇඳලා තිබුණා. හරියට චිත්‍රයක් අඳින්න මට ආසාව ඇතිවුණේ එහිදි. එදා ඉඳන් දිගටම චිත්‍ර ඇන්දා.1970 ගණන්වල දිනමිණ, සිළුමිණ, සරසවි, ජනතා පත්තරේට චිත්‍ර ඇන්දා. දිනමිණේ සරස්වතී මණ්ඩපයට කවි ලිව්වා. 1951 දී කොළඹ ප්‍රදර්ශනය විවේචනය කරලා ලිව්ව පළමු කවිය පළවුණා. සිළුමිණ පුවත්පතේ චිත්‍ර ශිල්පියකු ද ලෙස සම්බන්ධ වීමට හැකිවීම මගේ ජීවිතයේ හැරවුම් ලක්ෂ්‍යයක්. එතකොට මට වයස අවුරුදු 19 යි. මම තමයි එතැන හිටිය ලාබාලම චිත්‍ර ශිල්පියා. අද මගේ කලා දිවියට වසර 65 ක් පමණ වනවා. ඒ කාලේ මම ලිව්ව වට්ටි අම්මා, වලාකුළ, සුනඛ සංදේශය ජනප්‍රිය වුණා. මං මධුර පුවත්පතේ කතුවරයා ලෙස වසර 18 ක් සේවය කළා.* කාටුන් ශිල්පියාගේ කාර්යභාරය ගැන කතා කළහොත්?කාටුන් ශිල්පියාට දේශපාලන පක්ෂ භේදයක් නොතිබිය යුතුයි. රජයේ හෝ වේවා විරුද්ධ පක්ෂයේ හෝ වේවා යම් අඩුපාඩුවක් දුටු තැන එය සියුම් ලෙස ඇතැම් විට නිර්දය ලෙස උපහාසයට ලක්කිරීම කාටුන් ශිල්පියාගේ කාර්ය භාරය ලෙස මා දකිනවා. කාටුන්කාරයාට කිසි වි‍ෙටකත් වැරැදි පැත්ත මිස හොඳ පැත්ත පෙනෙන්නේ නැහැ කියලා ඇතැම් දේශපාලනඥයෝ පවසන්නේ ඒ නිසා වෙන්න ඇති.* දේශපාලන කාටුන් ඇඳීම අවදානමක් වූ අවස්ථා නැතිද?අවදානම කියන හැඟීම තවම ඇතිවෙලා නැහැ. කාටුන් හෙළාදකින දේශපාලනඥයෝ මෙන්ම ඒවා ප්‍රිය කරන අයත් ඉන්නවා. වර්තමානයේ අපට ඉන්න නායකයාත් කාටුන් ශිල්පියාට ඒ නිදහස දීලා තියෙනවා. එතුමා කාටුනය නරඹා ඉමහත් ආස්වාදයක් ලබන බව ම‍ා දන්නවා. හිටපු ජනාධිපතිවරයකු වූ ජේ. ආර්. ජයවර්ධන මහතා ද හොඳ කාටුන් රසිකයෙක්. ඔහු විරුද්ධ පක්ෂ නායකයාව සිටි අවධියේ මා ඔහුගේ නි‍ෙවසට කැන්දා තම මුහුණේ විකට චිත්‍ර 4 ක් මා ලවා අන්දවා ගත්තා.* කාටුන් කලාවේ එදා සහ අද කාලපරාසය තුළ වෙනසක් ඔබ දකිනවාද?විශාල වෙනසක් මම දකින්නේ නැහැ. නමුත් කාටුන් ශිල්පියා ඇගැයීමකට ලක්කරමින් නව මාධ්‍ය සංස්කෘතියක් බිහිවී තිබීම හොඳ ප්‍රවණතාවක්. අලුත් පරපුරක් මේ වටා එකතු වී සිටිනවා. මම කවදාවත් අවවාද දෙන්නේ නැහැ. ඒත් තරුණ පරම්පරාවෙන් ඉගෙන ගන්නවා. අද තාක්ෂණය දියුණුයි. මේ නවීන තාක්ෂණය ගැන අපට ඉගෙන ගන්න වෙන්නේ තරුණ පරපුරෙන්. අද පරපුර හරි දක්ෂයි. ඔවුනට නව දැක්මක් තිබෙනවා.* එතුමා සහ පලාමල්ල හෙට දිනයේ දී පොතක් ලෙස එළිදකිනවා. මෙහි අරමුණ ගැනත් සඳහන් කරමු...ලේක්හවුස් ආයතනයෙන් විශ්‍රාම ලබා කලක් නිහඬව සිටි මා පලාමල්ල සහ එතුමා කාටුන් නිර්මාණයට පොලඹවනු ලැබූයේ ලංකාදීප ප්‍රධාන කර්තෘ සිරි රණසිංහ මහතා. එතැන් සිට පළවූ මගේ කාටුන් වටා එක්වූ පාඨක සමූහයාගේ ඉල්ලීම නිසයි මේ සියල්ල පොතක් ලෙස එළිදකින්නේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=f1407093</link>
    <topic>සිල්ලර වෙළෙඳාමට ලියන පොත් කෑලි!</topic>
    <author>රන්ජන් අමරරත්න</author>
    <content>අපේ ම ජීවිත එහෙන් - මෙහෙන් පහුරු ගා එහි එදිනෙදා සිදුවීම් පෙළගස්වා ඒවා කොළ කැබැලිවල‍ට වමාරා නවකතා පොත් ලෙසින් මුද්‍රණය කොට; පාඨකයන්ගේ ඇඟේ ගැසීමේ පොඩි පහේ ජාවාරමක් අප අතර පවතී. කුඩු නැතහොත් හෙරොයින් විකුණමින් පරම්පරා ගණනාවක් විනාශ මුඛයට ඇද දමන මහා පරිමාණ අපරාධයට වඩා මේ ජාවාරම සාධාරණ ය. යුක්ති - සහගත ය. කුඩු මුළු ජීවිතය ම නැති භංගස්ථාන කරන අතර මේ ජාතියේ නවකතා ජීවිතය ම තකතීරු තත්ත්වයකට ඇද දමයි.නූතන සිංහල පාඨකයාගේ රුචිකත්වය බල්ලට ගිහින් යැයි එක් විචාරකයෙක් කියා සිටී. දැන් නවකතා ලෙසින් ලියැවෙන්නේ වැල්වටාරම් හා බහුභූත යැයි තවත් විචාරකයෙක් කියා සිටී. අපගේ වැටහීමට අනුව මේ කතා දෙක ම නිවැරැදි ය. එක් අතෙකින් පුහුණු කර ගත් රසිකත්වයක් ඇති පාඨකයෝ හිඟ වෙති. තව අතෙකින් බලවත් ශාස්ත්‍රීය පරිශ්‍රමයකින් යුතුව නවකතා ලියන ලේඛක - ලේඛිකාවෝ හිඟ වෙති.සාහිත්‍යය යනු මිනිස් නිෂ්පාදනයකි. එහි පරිසමාප්තිය සඳහා මානසික හා ශාරීරික ශ්‍රමය කැප කළ යුතු ය. අවසන් ප්‍රතිඵලය විය යුත්තේ මිනිස් සමාජයෙහි දැනුම හා වින්දනය පුළුල් කිරීම ය. නවකතාව යනු ජීවිතය පිළිබඳ අලුත් පාඩමක් යැයි කියනු ලැබේ. ඒ මගින් පුද්ගලයාගේ ඥාන - මණ්ඩලය පෝෂණය කෙරේ. චින්තනය අවදි කෙරේ. සාර්ථක නවකතාවක් වින්දනය කිරීමෙන් පසු පාඨකයා අලුත් ගැම්මකින් සිතන්නට පටන් ගනී. විචාරාක්ෂිය පුළුල් කර ගනී. ඉක්බිති ජීවිතය අලුත් වෙයි.මේ කිසිවක් ම නැති බහුභූත සිංහල නවකතා විශේෂයක් අප අතර පවතී. ඒවා ලියැවෙන්නේ සිල්ලර වෙළෙඳාම සඳහා ය. සිල්ලර යන වචනය භාවිත කරන්නේ අපේ රටේ මහා පරිමාණ පොත් අලෙවියක් නැති බැවිනි. පාඨක සමාජය ඉතා කුඩා බැවිනි. එහෙත් මේ සමාජයෙන් සැලැකිය යුතු පදාසයක් බහුභූත නවකතාකරුවන් විසින් අල්ලාගෙන තිබේ. ඊට හේතු සෙවීම පහසු නැත. කුමක් වුව ‍මේ පොත්වලට ‍යම් වෙළෙඳ පොළක් ඇති බව පමණක් සිහියේ තබා ගැනීම වැදගත් ය.චන්දි කොඩිකාර යනු අප විසින් විවේචනයට හසු කරනු ලබන ජාතියේ නවකතා ලියන ප්‍රකට සිංහල ලේඛිකාවෙකි. එතුමියගේ සියවන සිංහල නවකතාව කියැවීමේ භාග්‍යය මට ලැබිණි. නවකතා සියයක් ලිවීම යනු මහා බරපතළ කාරණයෙකි. සිංහලයේ මහා ලේඛක මාර්ටින් වික්‍රමසිංහ මහතා මුළු ජීවිත කාලයට ම ලියා ඇත්තේ පොත් අසූ එකක් හෝ අසූ දෙකක් හෝ පමණි. ඒවා ද විවිධ විෂයයන්ට අයත් කෘතීන් ය. මේ අතින් බලන විට කොඩිකාර මැතිනිය තව වැඩිකල් නො යාම නවකතා දහසක් ලියනු ඇත. මේ මහත්මිය ගිනස් පොතට යනු ඇත. ඊට පෙර සම්මාන ආදිය ද ලැබෙනු ඇත.කතුවරියගේ සියවන නවකතාව මුහුණු පොතේ ලන්දු ලෙසින් නම් කොට තිබේ. එය කියවා හමාර කළ සැණෙන් මට හැඟී ගියේ අකුරු දන්නා ඕනෑම කෙනකුට එක සතියකින් මෙබඳු පොතක් ලියා අවසන් කළ හැකි බව ය. අමාරුවක් වෙතොත් ඒ ලියන අතට පමණි. ඇය කතන්දරයක් කියාගෙන යයි. මේ නීරස කතන්දරය මගදි කැඩෙයි. ඊළඟට තව කතාවක් කියාගෙන යයි. එය ද මඟදි කැඩෙයි. ඊළඟට තවත් කතාවක් කියාගෙන යයි. ඒකමිතියක් නැත. පරමාර්ථයක් නැත. වින්දනයක් නැත. සැලැසුමක් නැත. අවසානයක් නැත. අන්තිමේ කිසි ම දෙයක් නැත. සොයා බැලිය යුත්තේ පාඨකයා මේවා මිලට ගන්නේ ඇයි ද යන්න ය.මේ කතාවේ ප්‍රධාන චරිතය කවියෙකි. ඔහුගේ නම විදූෂ ය. ගුරුවරයකු ලෙස ද, සම්බන්ධීකාරක නිලධරයකු ලෙස ද ඔහු කටයුතු කරයි. කතාවේ විකාශය ප්‍රධාන චරිතය මාර්ගයෙන් සිදු කෙරේ. පහත සඳහන් සිදුවීම් ප්‍රධාන චරිතය සමග ගැට ගැසී ඇත.(I) තාත්තා අපලයක් නිසා පුතා ගෙදරින් එළවීම.(II) පුතාට අත්තම්මා සමඟ හුදෙකලා ජීවිතයක් ගතකිරීමට සිදුවීම.(III) කවියාගේ ප්‍රථම ප්‍රේමය ලත් තැන ලොප් වීම.(IV) සහකාරිය කවියාට නො ගැළපෙන නිසා පවුල් ගැටුම් ඇතිවීම.(V) කවියා අසම්මත ප්‍රේමයක පැටලීම.(VI) ප්‍රධාන චරිතය මුහුණුපොත නිසා අන්තරායයක් වෙත ගමන් කිරීම.බැලූ බැල්මට පෙනෙන්නේ කතුවරිය බරපතළ අවස්ථා ගණනාවක් කදිමෙට මතුකර ඇති බව ය. මේ අවස්ථා ජීවිතය නිරූපණයටත්, සමාජ යථාර්ථය පෙන්වා දීමටත් අවශ්‍ය පසුබිම සකස් කරයි. එහෙත් කතුවරිය එම කදිම අවස්ථා අවබෝධයකින් යුතුව නිරූපණය කරන්නේ නැත.එකිනෙක චරිත ඊට මුහුණ දීමෙන් මතුවන සංවේදනා සටහන් කරන්නේ නැත. කතාව ඉදිරියට ඇදෙන්නේ සිද්ධියක් යාන්තමට සටහන් කිරීමෙන් පමණි. කතුවරියට සංකීර්ණ චරිත නිරූපණය ගැන කිසිදු හැඟීමක් හා අවබෝධයක් නැති බව පෙනෙයි. සාර්ථක නවකතාකරුවකුට ඉහත සඳහන් එක සිද්ධියක් පාදක කොට සංකීර්ණ හා පරිසමාප්ත ප්‍රබන්ධයක් රචනා කළ හැකි ය.අමෙරිකන් ලේඛිකාවක වන ජොඩි පිකුල්ටි අතිශය ජනප්‍රිය ඉංග්‍රීසි නවකතාකාරියෙකි. එලෙස ම ජොඩී ඉතා වේගයෙන් වැඩ කරන තැනැත්තියකි. පොත් කිහිපයක වැඩ එකවර කිරීම ඇගේ ක්‍රමය බව ජොඩී කියා තිබේ. එක් නවකතාවක් ලිවීම සඳහා දීර්ඝ සංචාරයක යෙදෙමින් කරුණු ගවේෂණය කරන ජොඩී ඒ සමඟ තවත් නවකතාවක් සංස්කරණය කරයි. කතුවරිය නවකතා රචනයට එකතු වන්නේ 1992 දී ය. ගෙවී ගිය වසර විසි දෙකක කාලය තුළ දී ඇය නවකතා විස්සක් ලියා නැත. කෙතරම් වේගයෙන් කටයුතු කළත් ඇගේ පරිස්සම හා අධ්‍යයනය පුදුම සහගත ය. “සකන්ඩ් ග්ලාන්ස්” බඳු නවකතාවකින් පෙනී යන්නේ මේ ලේඛිකාව චරිත නිරූපණය කෙරෙහි දක්වන බැරෑරුම් සැලැකිල්ලයි. වැදගත් වන්නේ වේගය නො ව අධ්‍යයනය හා නිරූපණය ය.සමහරු කරුණාසේන ජයලත්, එඩ්වඩ් මල්ලවආරච්චි වැනි නවකතාකරුවන්ගේ ගණයට චන්දි කොඩිකාර වැනි අය‍ ගේ නම් ද එකතු කරති.එය එක් අතෙකින් බලවත් අපරාධයක් හා තව අතෙකින් කරුණාසේන ජයලත් වැනි විශිෂ්ට ප්‍රබන්ධකතාකරුවකු වෙත එල්ල කරන ‍බලවත් අපහාසයක් ද වන්නේ ය. චන්දි කොඩිකාර වැනි අයගේ රචනා ජනප්‍රිය නවකතා ශානරයට ඇතුළත් කිරීම වැරැදි ය. ජයලත් මහතාගේ රොමෑන්තික ප්‍රේමය, කතා රසය, උද්වේගකර අවසානය, අපූරු චරිත නිරූපණය චන්දි කොඩිකාර වැනි අයට ඊළඟ ආත්මයේවත් ලබාගත නො හැකි ය. එඩ්වඩ් මල්ලවආරච්චි සමාජ ප්‍රශ්න කේන්ද්‍ර කොට නවකතාකරණයෙහි යෙදෙන්නෙකි. ඔහුට සමාජ ගැටලු හා ඊට බලපාන සාධක පිළිබඳ පුළුල් වැටහීමක් තිබේ. එම අවබෝධයත් සමඟ කතා රසය මිශ්‍ර කිරීම එඩ්වඩ්ගේ නවකතාවල දක්නට ලැබෙන විශේෂතාවයි. තවත් මෙබඳු නවකතාකරුවෝ කිහිප දෙනෙක් ද අපට සිටිති.කොඩිකාරගේ පොතට “මුහුණු පොතේ ලන්දු” යන සිරස්තලය යොදා ඇත්තේ විකිණීමේ උපාය මාර්ගයක් ලෙස ය. මේ සිරස්තලය දුටු සැණෙන් “ෆේස්බුක්” ඔස්සේ සිදුවන කාම අපරාධය ගැන අප සිහියට නැඟේ.කාමාතුරයකු විසින් රවටන ලද බොළඳ සුරූපී යෞවනියක ද සිහියට නැ‍ඟේ. නූතන සමාජය තුළ ෆේස්බුක් හා අපරාධ සම්බන්ධ කතිකාවක් ද පවතී. මේ සියල්ල ම සිල්ලර වෙළෙඳාමට හොඳ පසුබිමක් සකස් කරයි. එහෙත් මේ පසුබිම අදාළ වචන ටිකක් හැරෙන්නට, අමුතු සිදුවීමක් පොතෙහි නැත. කතුවරිය හඳුන්වා දෙන අමුතු දෙයක් ද එහි නැත.‍මුහුණු පොත සම්බන්ධතා මූලික කොට මලයාලම් බසින් රචනා වූ නවකතාවක් පිළිබඳ සංවාදයක් ඉන්දියාවේ පාඨකයන් අතර පවතී. මධුපාල් නම් තරුණ ලේඛකයකු විසින් රචනා කරන ලද එම කෘතියේ බොහෝ දෙනාගේ අවධානයට ලක් ව තිබේ. එක්තරා පාඨකයෙක් එම කෘතියට ප්‍රතිචාර දක්වා තිබුණේ මෙසේ ය. එය ඔහුගේ ම වචනවලින් දැක්වීම වඩාත් වැදගත් ය.“A neat book. A simple book. That tell, complicated human life. The narration and the content makes you glued to the book – and you won’t keep the book down until you complete”පාඨකයාගේ වාක්‍ය කිහිපයෙන් පෙනී යන්නේ මළයාලම් සාහිත්‍ය සමාජයේ පවතින උසස් රසිකත්වය යි. එහි ලේඛකයාට මෙන් ම පාඨකයාට ද ප්‍රබන්ධ කථාව පිළිබඳ අවබෝධයක් තිබේ. “‍ෆේස්බුක්” යනු මධුපාල්ගේ සියවන නවකතාව නො ව පළමුවන නවකතාවයි. ඔහු සිය කුළුදුල් නවකතාව රචනා කරන්නේ තමන්ගේ විෂයය හා එහි ශිල්පධර්ම පිළිබඳ අධ්‍යයනයකින් පසු ය. ශ්‍රී ලංකාවේ අපට එබඳු ලේඛකයෝත් නැත. එබඳු පාඨකයෝත් නැත.චන්දි කොඩිකාර සිය කවියාගේ ප්‍රතිභාව දැක්වීම සඳහා කාව්‍ය රචනා ද ඉදිරිපත් කරයි.උදේ පාන්දර සුදු මල් නෙළලාබුදුන් පුදනවා අත්තම්මාපානෙන් ගත් තෙල් මා හිස තවරාමට පින් දෙනවා අත්තම්මායන එන මඟ තොට වෙහෙස නිවන්නටකවි මුමුණනවා අත්තම්මාජීවිතයම මට දෝතින් ගෙන දීළඟ ම රැඳෙනවා අත්තම්මාමේ කවි ද නැත්නම් බයිලාදැ’ යි සිතාගත නො හැකි ය. මෙබඳු කවි දෙකේ පන්තියේ ළමයින් ලියනු දැක ඇත්තෙමි. මෙබඳු ලේඛිකාවන් ආපසු හැරවීමේ හැකියාවක් අපට නැත. ඇය දිගට ම තම සිල්ලර වෙළෙඳාම කරගෙන යනු ඇත. එහෙත් ජීවිතය පුරාවට ම මිනිසාට වැදගත් වන නවකතාවක් නො ලියනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>09</day>
    </date>
    <link>http://www.dinamina.lk/2014/07/09/_art.asp?fn=f1407094</link>
    <topic>මේක සංක්‍රාන්ති කාලයක්</topic>
    <author>සංවාද සටහන බුද්ධිකා බ්‍රාහ්මණගේ ඡායාරූප - සමන් ශ්‍රී වෙදගේ</author>
    <content>මෙරට ආර්ථිකය හැසිරීම පිළිබඳ නිර්නායක පිරික්සනවිට පෙනීයන්නේ, ආර්ථිකයේ සුවිශේෂී වර්ධනයක් අත්කරගත් යුගයක් ලෙස මෙම වකවානුව කැපීපෙනෙන බවයි. ඒ පිළිබදවත් ඒ ඇසුරෙන් නිර්මාණය වී ඇති ගැටලු පිළිබඳව අදහස් දක්වන්නේ අග්‍රාමාත්‍ය ලේකම් හා ඛනිජ තෙල් නීතිගත සංස්ථාවේ සභාපති සිරිසේන අමරසේකර මහතායි.* ආර්ථික වර්ධන වේගය සියයට 6 බවට පත්වී ඇති බවත්, ඒකපුද්ගල ආදායම ඩොලර් 3280ක් බවට පත්වී ඇති බවට වාර්තා වුවත් ජීවත්වීම තව තවත් අමාරු තත්ත්වයකට පත්වී ඇති බවයි. වැඩි දෙනෙකුගේ අදහස?ආර්ථිකය සංවර්ධනය පිළිබඳ දැක්වෙන මිණුම් පිළිබඳවත් ඇතැමුන් නිර්දය විවේචන කරනවා. නමුත් එවැනි විවේචන පදනම් විරහිතය. සැබවින්ම රටේ ආර්ථිකය ස්ථාවර දියුණුවක් අත්කරගෙන තිබෙනවා. මේ දියුණුවත් සමඟ මිනිසුන්ගේ ජීවන අපේක්ෂා ඉහළ ගොස් තිබෙනවා. ඒ ඉහළ යන අපේක්ෂාවන් ඉටුකරගන්න තරම් ලැබෙන ආදායම් මදිවෙලා.ගෑස්, කිරිපිටි වගේ දේවල් කීපයක් හැරුණුවිට අනෙකුත් අත්‍යවශ්‍ය භාණ්ඩවල මිල කැපීපෙනෙන මට්ටමකින් ඉහළ ගොස් නැහැ. නමුත් මිනිස්සු ජීවත්වීමට අමාරුය කියන්නේ ඔවුන්ගේ එදිනෙදා වියදම් අතරට අලුත් කාරණා එකතු වෙලා. මීට දශකයකට කලින් එක ගෙදරක තිබුණේ එක දුරකථනයක් විතරයි. නමුත් අද සෑම සාමාජිකයෙක්ම දුරකථනයක් භාවිතා කරනවා. සමහරවිට එක් අයෙක් ජංගම දුරකථන දෙකක් නඩත්තු කරනවා. මේවා නඩත්තු කිරීමට මුදල් වැය වෙනවා. සෞඛ්‍ය, අධ්‍යාපන, ගමනාගමනය මේ දේවල් පොදු සුබසාධන සේවාවන්වලින් ලබාගත් වැඩි දෙනෙක් ඒවා දැන් ලබා ගන්නේ මුදලට.වැඩිදෙනෙක් දරුවන් පාසල් යවන්නේ නගරයට පාසල් සේවා වෑන් රථවලට. දරුවන්ගේ අමතර පංතිවලට, පෞද්ගලික අංශයෙන් ගන්නා බෙහෙත්වලට වැඩි මුදලක් වැය වෙනවා. මීට අමතරව බොහෝදෙනෙක් උත්සාහ කරනවා තමන්ට හැකි පමණින් වාහනයක් මිලදී ගැනීමට. ත්‍රිරෝද රථයක් හෝ අඩු තරමින් යතුරුපැදියක්වත් මිලදී ගන්නවා. මේ දේවල් නඩත්තු කිරීමට විශාල මුදලක් වැය වෙනවා. ගෙදරක දෙදෙනෙක් රැකියා කළත් ‍ෙම් සියලු වියදම් එකතු වූ විට මාසය ගෙවාගන්න අමාරුයි. අන්තිමේදී වෙන්නේ මේ හැමදෙයකටම වියදම් කරලා කෑමට බීමට වුවමනා මුදල් හිඟවීමයි.*පාරවල් කන්නද? වැනි ප්‍රශ්න අහන්නේ මෙබඳු පසුබිමක් නිසාද?අද ඇතිවී තිබෙන ආර්ථික වර්ධනයට යටිතල පහසුකම් විශාල බලපෑම් කර තිබෙනවා. ග්‍රාමීයව හා නාගරිකව ඇතිවී තිබූ ආදායම් විසමතාව මඟහැරීමට මාර්ග සංවර්ධනය හේතුවුණා. දැනට වසර පහ හයකට කලින් දඹුල්ලේ එළවළු මිලත් පිට පළාත්වල එළවළු මිලත් අතර විශාල වෙනසක් තිබුණා. අද ඒ විසමතාව අවම වෙලා තියෙනවා. කොළඹට සීමාවී තිබූ කර්මාන්ත ග්‍රාමීය ප්‍රදේශවල ස්ථාපිත වීම ඇරඹී තිබෙනවා. මාර්ග සංවර්ධනය විදේශ ආයෝජන වැඩිවීමට වගේම ග්‍රාමීය මට්ටමින් ගෘහ කර්මාන්ත හා කුඩා හා මධ්‍යම පරිමාණයේ කර්මාන්ත ඇතිවීමට බලපෑ කරුණක්. මේ දේවල් පිළිබඳ අනවබෝධයෙන් කෙනෙක් පාරවල් කන්නද? වැනි දේ කියන්න පුළුවන්. චීනය, කොරියාව, සිංගප්පුරුව පමණක් නොවේ යුරෝපා රටවල් දියුණුවට පත්වීමේ මූලික රහස යටිතල පහසුකම් දියුණු කිරීමයි.*ඔබ අවධාරණය කරන්නේ දුප්පත්කම පිළිබඳව රටේ ප්‍රශ්නයක් නැති බවද?අපේ රටේ තවමත් සියයට 6ක ප්‍රතිශතයක් අඩු ආදායම්ලාභීන් සිටිනවා. ඔවුන්ට ජීවත්වීම පිළිබඳව සැබෑම ප්‍රශ්නයක් තිබෙනවා. ඒ ජනතාව වෙනුවෙන් දිවිනැඟුම වැනි වැඩසටහන් ක්‍රියාත්මක වෙමින් සහනාධාර දීමේ වැඩසටහන් වගේම ඔවුන්ගේ ආදායම් ඉහළ නැංවීමේ වැඩසටහන් ක්‍රියාත්මක වෙනවා. සැබෑ ලෙසට ජීවත්වීමට අපහසු අඩියේ ජීවත්වන්නේ ඒ ජනතාවයි. ඒ පිරිස ප්‍රමාණයෙන් කුඩායි. නමුත් ජීවත්වීම අසීරු බවට මැසිවිලි නගන්නේ සැලකිය යුතු මට්ටමින් ආදායම් ලබන පිරිසක්. ඔවුන්ගේ ආදායම නිසිපරිදි කළමනාකරණය නොකර ගැනීමයි ගැටලුව.*රටේ අපරාධ දූෂණ වැඩිවීමට මේ තත්ත්වය බලපා තිබෙනවා නේද?ඇතැම්විට එයත් එක් හේතුවක් වන්නට ඇති. අපරාධ හැමදාමත් තිබුණා. දැන් දැන් වාර්තාවීමත් වැඩිවෙලා තිබෙනවා. අසූව දශකයේදීත් රටේ මෙවැනිම ආර්ථික වර්ධනයක් ඇතිවුණා. ඒ අවස්ථාවේදීත් සමාජයේ යම් යම් ගැටලු ඇතිවුණා. දකුණේ ඇති වූ තරුණ නැගිටීමට මෙන්ම උතුරේ තරුණ නැගිටීමත් එය බලපෑ බවයි මගේ අදහස. ඉහළ සංවර්ධනයක් ඇතිවීමේදී සමාජයට අලුත් අලුත් දේවල් ගලාගෙන එනවා. තාක්ෂණය, විලාසිතා මේ සියල්ල තමන්ගේ කරගැනීමට මිනිස්සුන්ට වුවමනා වෙනවා. ඒවා ලබාගැනීමට අවස්ථාව අහිමි වීමෙන් අපේක්ෂා භංගවීමෙන් ඒවා සමාජ ප්‍රශ්න බවට පත්වෙනවා.*මේ තත්ත්වය සමනය කිරීමට යම් වැඩපිළිවෙළක් තිබිය යුතුයි නේද?ඒ පිළිබඳව කටයුතු කිරීමට රජයට පමණක් තනිව කළ නොහැකියි. සමාජය කියන්නේ ආයතන කීපයක එකතුවකට. ජනමාධ්‍යයට, ආගමට, නීතිය පසිදලන ආයතනවලට මේ සඳහා විශාල වගකීමක් පැවරෙනවා. වෙනස්වන සමාජ අවශ්‍යතාවලට අනුව ඒවාත් වෙනස්විය යුතුයි.*සංවර්ධනය භෞතික අභෞතික වශයෙන් ප්‍රධාන මිනුම් දෙකක් පවතිනවා. ඔබේ කථාවේ සමස්ත අර්ථය අපි භෞතිකව දියුණු වනවිට ආධ්‍යාත්මිකව පිරිහී ඇති බවද?සැබෑ සංවර්ධනය පවතින තැනක මිනිසුන්ට වඩාත් නිදහසේ ජීවත්විය හැකියි. අපි උත්සාහ ගත යුත්තේ ඕනෑම ජාතියක කෙනෙකුට ගෞරවණීය ලෙස වඩා නිදහස්ව ජීවත්වීමට හැකි පරිසරයක් අපේ රටේ නිර්මාණය කිරීමටයි. භෞතික දියුණුවට සාපේක්ෂව අපගේ මානුෂීය වටිනාකම් දියුණු නොවෙනවා නොවෙයි. ඒ පිළිබඳව ඇති අවධානය ප්‍රමාණවත් නොවන බවයි මගේ අදහස.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n1407101</link>
    <topic>ඔස්ට්‍රේලියාවෙන් අපට නැව් දෙකක්</topic>
    <author>ධනුෂ්ක ගොඩකුඹුර</author>
    <content>දෙරට අතර ඵෙතිහාසික මිතුදම් තර කරමින් ශ්‍රී ලංකාවට ඔස්ට්‍රේලියාවෙන් පරිත්‍යාගයක් ලෙස ලැබුණු පී 350 සහ පී 351 නෞකා ජනාධිපති මහින්ද රාජපක්ෂ මහතාගේ සුරතින් ශ්‍රී ලංකා නාවික හමුදාවේ අධිකාරියට පත් කෙරිණි.නාවික හමුදා ඉතිහාසය තුළ දීර්ඝ කාලයක් තිස්සේ සුරකිනු ලබන සම්ප්‍රදායන් අනුව පී 350 නෞකාව මිහිකත නමිනුත් පී 351 නෞකාව රත්නදීප නමිනුත් අධිකාරීත්වයට පත් කෙරුණේ කොළඹ වරායේදී ඊයේ (09) පැවැති අභිමානවත් උත්සවයකදීය.පසුගිය වර්ෂයේ ශ්‍රී ලංකාවේ පැවැති පොදු රාජ්‍ය මණ්ඩලීය රාජ්‍ය නායක සමුළුවේදී ඔස්ට්‍රේලියානු අගමැති ටෝනි ඇබට් මහතා ජනාධිපති මහින්ද රාජපක්ෂ මහතාට දුන් ප්‍රතිඥාවකට අනුව මෙම නෞකා දෙක ශ්‍රී ලංකාවට පරිත්‍යාග කෙරිණි.මුහුදේ අනවසර සංක්‍රමණ මැඬලීමට සහ මුහුදේ දී විපතට පත් වන පිරිස් ගලවා ගැනීමට ශ්‍රී ලංකා නාවික හමුදාව කරනු ලබන මෙහෙවර පැසසුමට ලක් කරමින් එම මෙහෙවරට සහයෝගය පෑමක් වශයෙන් මෙම යුද නෞකා දෙක ශ්‍රී ලංකා රජය වෙත පරිත්‍යාග කර ඇත.ඔස්ට්‍රේලියා හා ශ්‍රී ලංකා මිත්‍රත්වයේ සංකේතයක් වශයෙන් ශ්‍රී ලංකා නාවික හමුදාවට හිමි වූ මෙම නෞකා මුර සංචාරක යාත්‍රා වන අතර මීටර් 38. 2ක දිගකින් හා මීටර් 7. 2ක පළලකින් යුක්තය. නෞකාවේ උපරිම වේගය පැයට නාවික සැතපුම් 24කි.මිහිකත නමින් ශ්‍රී ලංකා නාවික හමුදාවේ සේවයට එක් වූ පී 350 නෞකාවේ අණදෙන නිලධාරීයා වශයෙන් කමාන්ඩර් පී. ජී. ජේ. සි සමරනායක මහතා කටයුතු කරන අතර රත්නදීප නමින් එක් වූ පී 350 නෞකාවේ අණදෙන නිලධාරියා වශයෙන් අර්. ජේ. වල්ගම්පාය මහතා කටයුතු කරයි.නෞකා අධිකාරිත්වයට පත් කිරීමේ උළෙලට සපැමිණි ජනාධිපති මහින්ද රාජපක්ෂ මහතා වෙත ශ්‍රී ලංකා නාවික හමුදාව ජනාධිපති උත්තමාචාර පිළිගැන්වීය. අනතුරුව නෞකා අධිකාරීත්වයට පත් කිරීමේ සන්නස් පත්‍ර ජනාධිපතිවරයාගේ අතින් නෞකා දෙකෙහි අණදෙන නිලධාරින් වෙත පිළිගැන්විණි. මිහිකත සහ රත්නදීප නෞකා දෙකෙහි අණදෙන නිලධාරීහු නෞකා අධිකාරිත්වයට පත් කිරීමේ සන්නස් පත්‍ර එම නෞකාවල සිටිමින් ප්‍රකාශයට පත් කළහ.අනතුරුව ජනාධිපතිවරයා සර්වාගමික ආශිර්වාදය මධ්‍යයේ නෞකා දෙකෙහි සමරු ඵලක සහ නාම පුවරු නිරාවරණය කරමින් නෞකා අධිකාරීත්වයට පත් කළේය. නෞකා දෙකෙහි සමරු පොතෙහි ප්‍රථම සමරු සටහන තබන ලද්දේ ද ජනාධිපතිවරයාගේ සුරතිනි. කොරියා බේ සහ හාර්වි බේ යන නාමයන්ගෙන් හඳුන්වා දී ඇති මෙම නෞකා ශ්‍රී ලංකාවට පරිත්‍යාග කිරීමට පෙර ඔස්ට්‍රේලියානු රේගු සහ දේශසීමා ආරක්ෂක සේවයට සිය දායකත්වය සපයා ඇත.ශ්‍රී ලංකාවට අයත් ඉන්දියානු සාගරික කලාපයේ සමුද්‍රීය තර්ජන මැඩපැවැත්විමට සහ සාගරික නිදහස ආරක්ෂා කිරීමට දායක කර ගැනීමට නාවික හමුදාව අදහස් කරයි.ඔස්ට්‍රේලියානු ආගමන හා දේශසීමා ආරක්ෂක සේවා ඇමැති ස්කොට් මොරිසන්, ජනාධිපති ලේකම් ලලිත් වීරතුංග, රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ, ආරක්ෂක මාණ්ඩලික ප්‍රධානී ජෙනරාල් ජගත් ජයසූරිය, යුද හමුදාපති ලුතිනන් ජෙනරාල් දයා රත්නායක, නාවික හමුදාපති වයිස් අද්මිරාල් ජයන්ත පෙරේරා, හිටපු නාවික හමුදාපති අද්මිරාල් ජයනාත් කොළඹගේ මහත්වරුන් සහ ශ්‍රී ලංකාවේ ඔස්ට්‍රේලියානු මහ කොමසාරිස් රොබින් මූඩි මහත්මිය ඇතුළු පිරිසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n1407102</link>
    <topic>නියඟයෙන් පීඩා විඳි</topic>
    <author>කිත්සිරි වනසිංහ</author>
    <content>ප්‍රමාණවත් වැසි නොලැබීම නිසා ගොවිතැන් අහිමි වූ අනුරාධපුර දිස්ත්‍රික්කයේ ජනතාවට රුපියල් මිලියන සියයක (100) වියදමින් නියං සහනාධාර ලබාදීමට රජය පියවර ගෙන තිබේ.ඒ අනුව දිස්ත්‍රික්කයේ සියලුම ප්‍රාදේශීය ලේකම් කොට්ඨාස ආවරණය වන පරිදි විශේෂයෙන් අඩු අදායම්ලාභී පවුල් ඉලක්ක කරගනිමින් “වැඩ සඳහා මුදල් ලබාදීමේ ව්‍යාපෘතිය” නමින් මෙම වැඩසටහන ක්‍රියාත්මක වේ.මෙහි මුල් අදියර යටතේ ප්‍රාදේශීය ලේකම් කොට්ඨාසයකට රුපියල් මිලියන දෙක බැගින් දිස්ත්‍රික්කයේ ප්‍රාදේශීය ලේකම් කොට්ඨාස 22 ටම අදාළ ප්‍රතිපාදන ලබා දී තිබේ.ගොවිජන සේවා දෙපාර්තමේන්තුව, වාරි මාර්ග දෙපාර්තමේන්තුව සහ ආර්ථික සංවර්ධන අමාත්‍යාංශය සමඟ ඒකාබද්ධව අනුරාධපුර දිස්ත්‍රික් ලේකම් කාර්යාලය හරහා ක්‍රියාත්මක වන මෙම වැඩසටහන යටතේ එක් පවුලක් සඳහා දිනකට රුපියල් පන්සියයක සහනාධාර මුදලක් ලැබෙන අතර එම ප්‍රතිලාභීන්ගේ ශ්‍රම දායකත්වයෙන් ඒ වෙනුවෙන් අදාළ ප්‍රදේශවල අබලන් වැව් සංවර්ධනය කිරීමට පියවර ගෙන තිබේ. ඒ අනුව මෙම නියං සහනාධාර වැඩසටහන යටතේ දිස්ත්‍රික්කයේ අබලන් වැව් ප්‍රතිසංස්කරණය කිරීමට පියවර ගෙන තිබේ.මේ අනුව රඹෑව ප්‍රදේශීය ලේකම් කොට්ඨාසයේ නියඟයෙන් විපතට පත් අංක අංක 108 වහමල්ගොල්ලෑව ග්‍රාම සේවා වසමේ කුඩාගම ගම්මානයේ පවුල් 60 කට සෙත සැලසෙන අතර අදාළ සහනාධාර වෙනුවෙන් එම ගම්වාසීන් විසින් කුඩාගම වැව ප්‍රතිසංස්කරණය කිරීමේ කටයුතු පසුගිය දා ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතාගේ ප්‍රධානත්වයෙන් ආරම්භ කෙරිණි.කුඩාගම වැව යටතේ මේ වන විට කුඹරු අක්කර සියයක් පමණ වගා කෙරෙන අතර, වැව ප්‍රතිසංස්කරණය කිරීමෙන් පසුව මීට වැඩි කුඹුරු අක්කර ප්‍රමාණයක් වගා කළ හැකි වනු ඇතැයි අපේක්ෂා කෙරේ.කිසිවෙකුට අතනොපා ජීවත් වූ අනුරාධපුර ගොවි ජනතාව අද දැඩි නියඟය නිසා අසරණව ඇති බවත්, මහින්ද රාජපක්ෂ ජනාධිපතිතුමන්ගේ ආශිර්වාදය මත ඔවුන්ට කඩිනමින් සහනාධාරලබාදීමට හැකිව ඇති බවත් කුඩාගම වැව ප්‍රතිසංස්කරණය කිරීමේ කටයුතු ආරම්භ කිරීමේ අවස්ථාවට එක්වෙමින් ඇමැති තිස්ස කරල්ලියද්ද මහතා පැවසීය.මෙම සහනාධාර ලබා ගැනීමේ දී අනුරාධපුර මහ දිසාපති මහින්ද සෙනෙවිරත්න මහතා ඇතුළු නිලධාරීන් ඉතා උනන්දුවෙන් කටයුතු කළ නිසා ජනතාවට අදාළ සහන කඩිනමින් ලබාදීමට හැකි වූ බවත් ඇමැතිවරයා පැවසීය.මේ අවස්ථාවට රඹෑව ප්‍රා‍දේශීය සභාවේ සභාපති ප්‍රසන්න තෙන්නකෝන් මහතා ඇතුළු කුඩාගම ප්‍රාදේශවාසීන් විශාල පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n1407103</link>
    <topic>එදා අපේ තාත්තලා සංවර්ධනය ඉල්ලා උද්ඝෝෂණ කළා අද සමහරු සංවර්ධනය එපා කියා පාරට බහිනවා</topic>
    <author>ජයසිරි මුණසිංහ, මාතර දිසා විශේෂ සහ මාතර දිසා සමූහ</author>
    <content>‘එදා අපේ තාත්තලා සංවර්ධනය ඉල්ලලා උද්ඝෝෂණය කළා. අද සමහරු සංවර්ධනය එපා කියලා පාරට බහිනවා. සංවර්ධනය වැඩි වුණත් එවැනි ප්‍රශ්න මතු වෙනවා’ යැයි හම්බන්තොට දිස්ත්‍රික් මන්ත්‍රී නීතිඥ නාමල් රාජපක්ෂ මහතා පැවසීය.මාතර කඹුරුගමුව කොටුවිල වත්ත සහ මැද්දවත්ත මහින්ද රාජපක්ෂ විද්‍යාලය කේන්ද්‍ර කරගෙන පැවැත්වෙන දැයට කිරුළ වැඩසටහන් භූමියේ සංවර්ධන කටයුතු අරඹමින් නාමල් රාජපක්ෂ මහතා මේ බව පැවසීය.සංවර්ධන කටයුතුවලට කවුරුන් බාධා එල්ල කළද රටේ සංවර්ධනය ඉදිරියටම ගෙන යන බව පැවසූ නාමල් රාජපක්ෂ මහතා දකුණට සම්පතක් වූ රුහුණු විශ්වවිද්‍යාලයේ සංවර්ධන කටයුතු නිසි අයුරින් සිදු කරන බවද කීවේය.'දකුණේ ජනතාවට කිරුළ පැලඳීමට දැයට කිරුළ වැඩසටහන මාතර පුරවරයේ පැවැත්වීමෙන් හැකිවන බව පැවසූ රාජපක්ෂ මහතා රටේ සංවර්ධනයට තරුණයන්ගේ දායකත්වය ලබා ගැනීමට දැයට කිරුළ හරහා හැකි වන බවද කීවේය.දැයට කිරුළ වැඩසටහන අඛණ්ඩව ඉදිරියට ගෙන යමින් ජනාධිපති මහින්ද රාජපක්ෂ මහතාගේ බලාපොරොත්තු ඉටු කිරීම පිළිබඳ ඇමැති රංජිත් සියඹලාපිටිය මහතාට ස්තූතිය පුද කරන බවද නාමල් රාජපක්ෂ මහතා කීය.දැයට කිරුළ ප්‍රදර්ශන කමිටු සභාපති විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතාශ්‍රී ලාංකීය ජාතියට දැයට කිරුළ වැඩපිළිවෙළ දායාද කළා. මේ වැඩසටහනට අනුව ජනතාවගේ ආකල්පවල වෙනසක් හා රටේ සංවර්ධනයක් සිදු වුණා.යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතාශ්‍රී ලංකාවට වසර 500ක ඉතිහාසය තුළ වසර 35ක කාලයක් පමණයි ජාතීන් එක්සත්ව කටයුතු කළේ. 1505 සිට මේ දක්වා වසර 35 කාලයේදී නිදහසේ කාලය ගත කළා.කෘෂිකර්ම ඇමැති මහින්ද යාපා අබේවර්ධන මහතාමාතර දිස්ත්‍රික්කයේ වේගවත් සංවර්ධනයක් දැයට කිරුළෙන් සිදු වෙනවා යැයි කීවේය.මෙම උත්සව අවස්ථාවට ඇමැතිවරුන් වන ලක්ෂ්මන් යාපා අබේවර්ධන, නියෝජ්‍ය ඇමැති විජය දහනායක, පාර්ලිමේන්තු මන්ත්‍රී ෂෙහාන් සේමසිංහ, දකුණු පළාත් මහ ඇමැති ෂාන්විජයලාල් ද සිල්වා මහත්වරු ඇතුළු විශාල පිරිසක් ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n1407104</link>
    <topic>ශ්‍රී ලංකාව ස්වාධීන රාජ්‍යයක් ලෙස පවත්වා ගැනීමටජනාධිපති ක්‍රමය අඛණ්ඩව ක්‍රියාත්මක විය යුතුයි</topic>
    <author>නුවන් කොඩිකාර</author>
    <content>ශ්‍රී ලංකාව ඉදිරි අනාගතයේදී ස්වාධීන රාජ්‍යයක් ලෙස පවත්වා ගැනීමට නම් ජනාධිපති ක්‍රමය අඛණ්ඩව ක්‍රියාත්මක විය යුතු යැයි අගමැති ආචාර්ය දි.මු.ජයරත්න මහතා පැවැසීය.ජනාධිපතික්‍රමය පිළිබදව විවිධ අදහස් පළ කෙරුණද මෙරට ආරක්ෂාව සහ මතු පැවැත්ම සඳහා ජනාධිපති ක්‍රමය මෙන්ම වර්තමාන පාලන ක්‍රමය ද අවශ්‍යවන්නේ යැයි ඒ මහතා කියා සිටියේය.ශ්‍රී ලංකා නිදහස් පක්ෂයේ ගම්පොළ ආසනයේ ශාඛා සමිති ප්‍රධානීන් සහ නියෝජිතයන් රැසකගේ සහභාගීත්වයෙන් ගම්පොළ ජාතික උරුමය මධ්‍යස්ථානයේදී පැවැති සම්මේලනයේදි අගමැතිවරයා එසේ ප්‍රකාශ කෙළේය.මැතිවරණයක් මෙන්ම රටක සංවර්ධනය පුද්ගලයෙක්ගේ පෞද්ගලික අනාගත දියුණුව, ඥාතීන්ගේ දියුණුව සහ අවසානයේදී සමස්ත දිවයිනේම දියුණුව ශක්තිමත් කිරීමට හේතු වන බවත් ඒ නිසා ඉදිරියේදී පැවැත්වෙන මැතිවරණවලදී යහපත් අවබෝධයෙන් යුතුව කටයුතු කිරීමට ඡන්ද දායකයන් පියවර ගත යුතු බවත් හෙතෙම කීය.ඇතැම් අපේක්ෂකයන්ගේ රැවටීමට හසුව ඡන්ද දායකයන් අසරණ වන අවස්ථා අප බොහෝ සෙයින් දැක තිබෙන බව පැවැසු ජයරත්න මහතා ජනාධිපති මහින්ද රාජපක්ෂ මහතාගේ නායකත්වයෙන් යුතු අප රජය මෙරට සංවර්ධන කටයුතු සිදු කරන්නේ කිසිදු අයෙකුගේ පෞද්ගලික අභිවෘද්ධිය උදෙසා නොවන බව කියා සිටියේය. අගමැතිවරයා එහිදී මෙසේද ප්‍රකාශ කෙළේය.අනාගතයේදීත් යෝධ සංවර්ධන ව්‍යාපෘති රැසක් මෙරට ආරම්භ කරන අතර ඒ සියල්ල පොදු ජනතා අභිවෘද්ධිය වෙනුවෙන් සිදු කරනවා. ශ්‍රී ලංකාවේ ජාතීන් හතරක් සහ ආගම් අදහන වර්ග පහක් ජීවත් වෙනවා. නමුත් අප කවුරුත් ජාතීන් වශයෙන් හෝ ආගම් වශයෙන් භේදයන්ට ලක් විය යුතු නැහැ.චීනයේ ජාතීන් රැසක් ජීවත් වෙනවා. ඔවුන් චීන ජාතිකයන් ලෙස හැඳින්වෙන්නේ. ඉන්දියානුවන්, පකිස්තාන ජාතීන් ආදී ලෙස රටේ අභිමානය විදහා දැක්වෙන පරිදි ජීවත්වීමට එරට වැසියන් ක්‍රියා කළත් ඇයි අපිට ශ්‍රී ලාංකිකයන් ලෙස ජීවත් විය නොහැක්කේ? අප ඒකීය රටක් ඒකීය ජාතියක් වශයෙන් සමගියෙන් සහ සහජීවනයෙන් යුතුව ජීවත් විය යුතුයි. ශ්‍රී ලංකා නිදහස් පක්ෂයට මේ වන විට වසර 63ක් සම්පූර්ණ වී තිබෙනවා. නිදහසින් පසු වැඩිම කාලයක් මේ රටට නායකත්වය දුන්නේ ශ්‍රී ලංකා නිදහස් පක්ෂයයි.ශ්‍රී ලංකා නිදහස් පක්ෂයේ ඉතිහාසයේදී මෙන්ම ශ්‍රී ලංකා ඉතිහාසයේ කෙටි කාලසීමාවකදී වැඩිම සංවර්ධන කාර්ය භාරයක් ඉටු කර තිබෙන්නේ ජනාධිපති මහින්ද රාජපක්ෂ මැතිතුමාගේ නායකත්වයෙන් යුතු අප රජයයි. හෙළ රජ සමයේ සංවර්ධන කටයුතු සිදු නොවුණු බව පවසනවා නොවෙයි.නමුත් 2005 සිට මේ දක්වා කෙටි කාලයකදී සමස්ත දිවයිනම ආවරණය වන පරිදි මෙවැනි යෝධ සංවර්ධන වැඩසටහන් රැසක් ඉතිහාසයේ කවර දිනකවත් සිදුවී නැහැ.ශ්‍රී ලංකාව ත්‍රස්තවාදයෙන් මුදා ගන්නා අතරේ මේ රට සංවර්ධනය කරා ශීඝ්‍රයෙන් යොමු කළ ජනාධිපති මහින්ද රාජපක්ෂ මැතිතුමා මේ රටට අවශ්‍ය ශක්තිමත් යුග පුරුෂයෙක් වන්නේ යැයි අග්‍රාමාත්‍ය ආචාර්ය දි.මු.ජයරත්න මහතා වැඩිදුරටත් පැවසීය.යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, සංස්කෘතික හා කලා කටයුතු ඇමැති ටී.බී.ඒකනායක, විදුලි සංදේශ හා තාක්ෂණ ඇමැති රංජිත් සියඹලාපිටිය, උද්භිත උද්‍යාන හා පොදු විනෝදාත්මක කටයුතු පිළිබද ඇමැති ජයරත්න හේරත්, ක්‍රීඩා ඇමැති මහින්දානන්ද අලුත්ගමගේ කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර , මධ්‍යම පළාත් සභා මන්ත්‍රී, අගමැති පෞද්ගලික ලේකම් නීතිඥ අනුරාධ ලංකා ජයරත්න යන මහත්වරුද මෙහිදී අදහස් පළ කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n1407105</link>
    <topic>ධීවර විෂයයේ කටයුතු පළාත් මට්ටමින් බෙදා හැරීමෙන් ඇමැති රාජිත ආදර්ශවත් වෙලා</topic>
    <author>බුද්ධිකා ඉඹුලාන</author>
    <content>ධීවර විෂය සම්බන්ධයෙන් පළාත් මට්ටමින් කටයුතු බෙදා හැරීමෙන් ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා ආදර්ශවත් වී ඇතැයි උතුරු පළාත් ධීවර ඇමැති බී.දිනේෂ්වරන් මහතා පැවැසීය.රටක් සංවර්ධනය කරන්නට නම් පළාත් මට්ටමින්ද දේශපාලන නායකයන් සහභාගි කරගත යුතු වන අතර එවිට ඒ ඒ පළාත්වල ගැටලු හඳුනා ගැනීම පහසුවන බවද දිනේෂ්වරන් මහතා පෙන්වා දුන්නේය.පසුගියදා පැවැති පළාත් ධීවර අමාත්‍ය සමුළුවට සහභාගි වෙමින් ඒ මහතා මෙම අදහස් පළ කළේය. එහිදී අදහස් දැක්වූ දිනේෂ්වරන් මහතා මෙසේද කීය. මධ්‍යම රජයේ ධීවර ඇමැතිවරයා වන රාජිත සේනාරත්න මහතා, පළාත් ධීවර ඇමැතිවරුන් වන අපට මෙම සමුළුවෙන් විශාල වටිනාකමක් ලබා දී තිබෙනවා.එතුමන්ට හිමි විෂයයෙහි බලතල අපටද පළාත් වශයෙන් බෙදා දී තමන් ආදර්ශවත් නායකයක් බව රාජිත සේනාරත්න මහතා අද මුළු රටටම පෙන්වා දුන්නා.රටක් සංවර්ධනය වන නියම මාර්ගය එයයි. උතුරේ ධීවරයන්ගේ මෙන්ම එම ජනතාවගේ ප්‍රශ්න පිළිබදව මම කීප විටෙකදීම ඇමැති රාජිත සේනාරත්න මහතා සමග සාකච්ඡා කර තිබෙනවා. ඒ සෑම විටෙකම එතුමා සුහදශීලීව, සහයෝගයෙන් අපව දිරිමත් කරමින් කතා බහ කර තිබෙනවා.උතුරු පළාත් සභාව සමග සහයෝගයෙන් කටයුතු කරන්නට එතුමා එක්වීම ගැන අපගේ ප්‍රණාමය පුද කරනවා.දශක තුනක යුද්ධය නිසා මුළු උතුරු පළාතම විනාශ වුණා. ජන ජීවිතය අවුල් වුණා. දැන් අපි උතුරු පළාත් සභාව සමග මෙම පළාත සංවර්ධනය කිරීමට නැගී සිටින මොහොතේදී රජය මගින් අපට ආධාර උපකාර කිරීම, සංවර්ධන ව්‍යාපෘති ක්‍රියාත්මක කිරීම අප උතුරු පළාතේ ජනතාවගේ සංවර්ධනයට හේතු වෙනවා.උතුරු පළාතේ පමණක් ධීවර කර්මාන්තයෙන් හා කෘෂි කර්මාන්තයෙන් යැපෙන පවුල් සංඛ්‍යාව 75,000ක්. මෙයින් වැඩිම ප්‍රමාණය ධීවරයන්. පැවැති යුද්ධය නිසා මෙම ධීවර පුජාව අධ්‍යාත්මික වශයෙන් පහත වැටුණා.මානසික ව්‍යාකූලත්වයකට පත්වුණා. මේ නිසා ඒ අයට ගොඩ නැඟෙන්න ඔබ සැමගේ සහාය අවශ්‍යයි. අප පළාතේ ධීවර කර්මාන්තය සම්බන්ධයෙන් ගැටලු පැන නැගී තිබෙනවා.මේවා නිරාකරණය කර ගැනීම සඳහා ධීවර අමාත්‍යවරයාගේත් එම අමාත්‍යංශයේත් සහයෝගය බලාපොරොත්තු වෙනවා. ඉන්දියානු ධීවරයන් බොටම් ට්‍රෝලින් ක්‍රමයට මසුන් ඇල්ලීම නිසා අප ප්‍රදේශයේ ධීවර සම්පත් විනාශ වෙමින් තිබෙනවා.ඔවුන් ජාත්‍යන්තර සාගර නිති උල්ලංඝණය කරමින් පැමිණ අපගේ ධීවර සම්පත් කොල්ල කනවා.මේ ගැටලුව රාජ්‍ය තාන්ත්‍රික සාකච්ඡා මගින් විසඳා ගත යුතු වනවා. ඒ වගේම ධීවරයන්ද තහනම් පන්න ක්‍රම 18 ක් උතුරේ යොදා ගන්නවා.මෙහිදී ඩයිනමයිට් යෙදීම, නීති විරෝධී දැල් ආම්පන්න භාවිතය බහුලයි.මේ පිළිබඳව මධ්‍යම රජයේ අවධානය යොමු කළ යුතුයි. ඒ ධීවරයන්ට වෙනත් පන්න ක්‍රම පිළිබඳව පුහුණුව ලබා දී ඒ ආම්පන්න මිලදී ගැනීම සඳහා ණය ආධාර ලබා දීමටද කටයුතු යෙදිය යුතුයි.උතුරේ ධිවර ජනතාවගේ ජන ජීවිතය ඉහළ නංවන්න ඇමැති රාජිත සේනාරත්න මහතා කර ඇති සේවය අපමණයි. එම සහයෝගය තවත් ඉදිරියටත් ලබාදෙමින් නවීන තාක්ෂණයෙන් යුත් බහු දින යාත්‍රා ලබා දී අපගේ ධීවර කර්මාන්තය තවත් දියුණු කිරීමට අත හිත ලබා දෙන මෙන් ඉල්ලා සිටිනවා.එසේම යාපනය, මුලතිව්, මන්නාරම ධීවරයන් සඳහා මත්ස්‍ය සැකසුම් මධ්‍යස්ථාන, අයිස් නිෂ්පාදනාගාර ස්ථාපිත කරන්නට ඇමැතිගේ සහයෝගය උපදෙස් අත්‍යවශ්‍යයි යැයිද දිනේෂ්වරන් මහතා අවධාරණය කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n1407106</link>
    <topic>ශ්‍රී ලංකාව ඉතිහාසයේ ඉහළම තේ නිෂ්පාදනය වාර්තා කරයි</topic>
    <author>මහින්ද අලුත්ගෙදර</author>
    <content>ශ්‍රී ලංකාව ඉතිහාසයේ ඉහළම තේ නිෂ්පාදනය වාර්තා කිරීමට සමත් වෙයි. දශක කිහිපයක ඈත අතීතයට දිවයන ශ්‍රී ලංකාවේ තේ නිෂ්පාදනය මේ වනවිට ක්‍රමයෙන් වර්ධනය වෙමින් තිබෙන අතර ඉහළම තේ නිෂ්පාදනයක් වාර්තා කරමින් මේ වසරේ මැයි මාසයේ දී මෙරට තේ නිෂ්පාදනය කිලෝ ග්‍රෑම් ලක්ෂ 390 ක් බව රජය ප්‍රකාශ කරයි.ආර්ථික සංවර්ධන ඇමැති බැසිල් රාජපක්ෂ මහතාගේ සංකල්පයකට අනුව රජය මඟින් කුඩා තේ වතු හිමියන් වෙත රුපියල් 5,000ක ආධාරයක් ලබාදීමට පියවර ගෙන තිබෙන අතර ඊට අමතරව පොහොර සහනාධාරය ලබාදීම මෙන්ම යහපත් දේශගුණික තත්ත්වය හේතුවෙන් මෙලෙස වාර්තාගත තේ නිෂ්පාදනයක් කරා යාමට හැකිව තිබෙන බව ශ්‍රී ලංකා තේ මණ්ඩලයේ වැඩ බලන අධ්‍යක්ෂ ජනරාල් යූ.කේ.එස් මිහිඳුකුලසූරිය මහතා ප්‍රකාශ කරයි.ගාල්ල, මාතර, කලුතර, මහනුවර, බදුල්ල දිස්ත්‍රික්කයන්හි කුඩා තේවතු හිමියන් වෙනුවෙන් රජය මඟින් මේ මූල්‍ය සහනාධාර යෝජනා ක්‍රමය ක්‍රියාත්මක කිරීමට පියවර ගෙන තිබෙන අතර ඒ අනුව මේ වසරේ ජනවාරි මාසයේ සිට මේ දක්වා රුපියල් මිලියන 75කට අධික මුදලක් බෙදා දී තිබෙන බවද ඒ මහතා පෙන්වා දෙයි.ඊට අමතරව තේ වගාකරුවන් වෙනුවෙන් නියමිත වේලාවට පොහොර ලබාදීමට රජය පියවර ගෙන තිබෙන අතර මෙට්‍රික් ටොන් 135,000ක් බෙදා දී තිබෙන බවද කිලෝ ග්‍රෑම් 50ක පොහොර බෑගය රුපියල් 1,200ක් වැනි මිලකට ලබාදීමට පියවර ගෙන තිබෙන බවද මිහිඳුකුලසූරිය මහතා කියාසිටී.පසුගිය වර්ෂයන්ට සාපේක්ෂව මේ වසරේ ගතවූ මාස පහක කාලයේ දී ඉහළම තේ නිෂ්පාදනයක් වාර්තා කරන්නට ශ්‍රී ලංකාව සමත්ව තිබෙන බව පෙන්වා දෙන ශ්‍රී ලංකා තේ මණ්ඩලයේ වැඩබලන අධ්‍යක්ෂ ජනරාල්වරයා ඒ අනුව මේ වසරේ මුල් මාස පහක කාලයේ දී ශ්‍රී ලංකාවේ තේ නිෂ්පාදනය තේ කිලෝ ග්‍රෑම් ලක්ෂ 1,413ක් බවද පවසයි.මේ වසරේ ජනවාරි මාසයේ දී මෙරට තේ නිෂ්පාදනය කිලෝ ග්‍රෑම් ලක්ෂ 254ක් වූ අතර එය පෙබරවාරි මාසයේ දී කිලෝ ග්‍රෑම් ලක්ෂ 225ක් බවද මාර්තු මාසයේ දී තේ නිෂ්පාදනය කිලෝ ග්‍රෑම් ලක්ෂ 255ක් වන බවද සඳහන් කරන ඒ මහතා අප්‍රේල් මාසයේ දී මෙරට තේ නිෂ්පාදනය කිලෝ ග්‍රෑම් ලක්ෂ 289ක් බව සිහිපත් කරයි.වැවිලි කර්මාන්ත ඇමැති මහින්ද සමරසිංහ මහතාගේ මඟපෙන්වීම යටතේ මෙරට තේ නිෂ්පාදනය ඉහළ නැංවීම වෙනුවෙන් වැඩසටහන් රැසක් ක්‍රියාත්මක වන බව පවසන ශ්‍රී ලංකා තේ මණ්ඩලයේ වැඩබලන අධ්‍යක්ෂ ජනරාල්වරයා නො‌වෙනස් වන සාම්ප්‍රදායික ක්‍රමවලට සහ ප්‍රමිතිවලට අනුකූලව වගා කරමින් නිෂ්පාදනය ‌කෙ‌රෙන බැවින් ‌ලෝක‌යේ ‌හොඳම කළු ‌තේ නිෂ්පාදනය සම්බන්ධ‌යෙන් ශ්‍රී ලංකාව ඉහළ ප්‍රසිද්ධියක් උසුලන බවද 1880 දශක‌යේ සිට ලංකා ‌තේ ‌ෙමරට ප්‍රධාන වූද, සුප්‍රසිද්ධ වූද අපනයනය බවට පත්ව තිබෙන බවද පෙන්වා දෙයි.මේ අතර ඒ මහතා පෙන්වා දෙන්නේ 1976 දී පිහිටුවන ලද ශ්‍රී ලංකා තේ මණ්ඩලය වගාකරුවන්, නිෂ්පාදකයන්,‌ වෙ‌ළෙන්දන්, අපනයනකරුවන් සහ වතු ‌සේවකයන් ඇතුළුව ‌තේ කර්මාන්ත‌යෙහි නියුක්ත ‌පෞද්ගලික සහ රාජ්‍ය යන ‌දෙඅංශ‌යේම ආයතනවල නි‌යෝජිතයන්‌ගෙන් සමන්විත ‌වන බවත් එය ‌තේ කර්මාන්තයට අදාළ පුළුල් වශ‌යෙන් විවිධාකාර වූ කාර්ය රාශියක් ඉටු කරන බවත්ය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n1407107</link>
    <topic>ගම්වල ඈත්වෙලා, කොන්වෙලා ඉන්න අපේ දරුවන්ටලෝකය ජයගත හැක්කේ හොඳ අධ්‍යාපනයකින් පමණයි</topic>
    <author>ධනුෂ්ක ගොඩකුඹුර</author>
    <content>අපේ රටේ ඈත ගම්මානවල කොන් වී සිටින දරුවන්ට ලෝකය ජයග්‍රහණය කරන්නට හැකි වන්නේ හොඳින් අධ්‍යාපනය ලැබීමෙන් පමණක් බව ජනාධිපති මහින්ද රාජපක්ෂ මහතා පැවැසීය.අනාගත පරපුර ශක්තිමත් කිරීම රටේ සංවර්ධනයටත් මනා රුකුලක් බව ප්‍රකාශ කළ ජනාධිපතිවරයා වර්තමාන රජය අධ්‍යාපනයට සෑමවිටම මුල් තැන දී කටයුතු කරන්නේ ඒ කරුණු හොඳින් වටහා ගෙන තිබෙන නිසා බවත් ප්‍රකාශ කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ පුත්තලම දිස්ත්‍රික් සංවර්ධන කමිටු රැස්වීමට මාදම්පේ, සමූපකාර රඟහලේදී පෙරේදා (8) එක්වෙමිනි.පුත්තලම් දිස්ත්‍රික් සම්බන්ධීකරණ කමිටුවේ සම සභාපති, සිවිල් ගුවන් සේවා ඇමැති ප්‍රියංකර ජයරත්න මහතා පිළිගැනීමේ කථාව කරමින්,තුන්වැනි වතාවටත් පුත්තලම දිස්ත්‍රික්කයේ සංවර්ධන කටයුතුවල ප්‍රගතිය සම්බන්ධයෙන් සොයා බලන්නට පැමිණීම ගැන ජනාධිපති මහින්ද රාජපක්ෂ මහතාට ස්තුතිය පුදකරනවා. ජනාධිපතිතුමා අපට විශාල මුදල් සම්භාරයක් ලබා දුන්නා. මහින්ද චින්තන ඉදිරි දැක්මට අනුව අපි සියලුදෙනා එකතු වී එම සංවර්ධන කටයුතු මේ වසරේත් ඉදිරියටම ගෙන යන්නට බලාපොරොත්තු වෙනවා.පුත්තලම් දිස්ත්‍රික් ලේකම් කිංස්ලි ප්‍රනාන්දු මහතා දිස්ත්‍රික්කයේ ප්‍රගතිය ඉදිරිපත් කරමින්,දිස්ත්‍රික්කයක් වශයෙන් 2009- 2013 වර්ෂවල අප ලැබූ ප්‍රගතියත් ඉදිරි සංවර්ධන ඉලක්ක හා සැලසුම් අපි අද සාකච්ඡා කරන්නට බලාපොරොත්තු වෙනවා. ජනාධිපති මහින්ද රාජපක්ෂ මහතා 2010, 2012 වර්ෂවල පුත්තලමට පැමිණ දිස්ත්‍රික් ප්‍රගතිය සොයා බැලීම දිස්ත්‍රික්කයේ සංවර්ධනයට රුකුලක් වුණා. එය අපගේ දිස්ත්‍රික්කයේ සංවර්ධනය වේගවත් කරන්නට හේතු වුණා. 2012 පැවැති සාකච්ඡාවේදී ඉදිරිපත් වූ ගැටලුවලින් 11ක් විසඳා ඇති අතර තවත් 17ක් විසඳමින් තිබෙනවා. ගැටලු 4ක් පමණයි විසඳන්නට ඉතිරිව තිබෙන්නේ.පුත්තලම දිස්ත්‍රික්කය වර්ග කිලෝමීටර් 3072කින් සමන්විත අතර ප්‍රාදේශීය ලේකම් කොට්ඨාස 16කින්, ග්‍රාම නිලධාරී වසම් 548කින්, ගම්මාන 1273කින් සමන්විතයි. පවුල් 208913ක් මේ දිස්ත්‍රික්කයේ වාසය කරනවා. මෙතෙක් ආ මඟ සළකා බලන විට 2005 වසරේ රුපියල් 5436ක් ව තිබුණු ඒක පුද්ගල ආදායම මේ වන විට රුපියල් 11098ක් දක්වා ඉහළ ගොස් තිබෙනවා. එසේම රැකියා වියුක්තිය සියයට 5.5 සිට සියයට 2.6 දක්වා පහත වැටී තිබෙනවා. 2005 වර්ෂය වන විට විදුලිය තිබුණේ නිවාසවලින් සියයට 62. 4කට පමණයි. දැන් සියයට 95ක් නිවාසවලට විදුලිය තිබෙනවා.අධ්‍යාපන ක්ෂේත්‍රය ගත්තාම පුත්තලම දිස්ත්‍රික්කය පුත්තලම හා හලාවත කියලා අධ්‍යාපන කලාප දෙකකින් සමන්විතයි. මේ කලාප දෙකේ ජාතික පාසල් 7ක් හා පළාත් සභා පාසල් 348ක් ඇති අතර සිසුන් 154,000කට ගුරුවරුන් 7105 දෙනකු සිටිනවා. ගුරු ශිෂ්‍ය අනුපාතය 1:22යි. ද්විතීක පාසල් දහසක් සංවර්ධනය කිරීමේ වැඩසටහන යටතේ පුත්තලම දිස්ත්‍රික්කය තුළ මහින්දෝදය තාක්ෂණික විද්‍යාගාර 36ක වැඩ අවසන් කර ඇති අතර ඒ සඳහා වැය කර ඇති මුදල රුපියල් මිලියන 720ක්. උසස් පෙළ තාක්ෂණික විද්‍යා පීඨ 7ක් සඳහා රුපියල් මිලියන 455ක් වෙන් කර තිබෙනවා.දිස්ත්‍රික්කයේ සෞඛ්‍ය අංශයේ දියුණුව සඳහා රුපියල් මිලියන 323ක් වැය කර තිබෙනවා. මාතෘ මරණ අනුපාතය, ළදරු මරණ හා අඩු බර උපත් සංඛ්‍යාව පහළ දැමීම අරමුණු කරගෙන වැඩ කටයුතු සිදු කෙරෙනවා. වියළි කාලගුණයක් සහිත ප්‍රදේශයක් වශයෙන් පුත්තලම දිස්ත්‍රික්කයේ වාර්මාර්ග ක්ෂේත්‍රය ඉතා ඉහළ වැදගත්කමක් දරනවා. ඉඟිනිමිටිය, තබ්බෝව ජලාශ ඇතුළත්ව සුළු හා මධ්‍ය පරිමාණ ජලාශ 1076ක් සංවර්ධනය කරන්නට රුපියල් මිලියන 769ක් වෙන් කර තිබෙනවා. එමගින් අක්කර 45537ක් වගා කරන්නට බලාපොරොත්තු වෙනවා.කෘෂිකර්ම අංශයේ දියුණුව උදෙසා රුපියල් මිලියන 22ක් වැය කර තිබෙනවා. රතු ලූණු සහ අමු මිරිස් නිෂ්පාදනයෙන් ජාතික නිෂ්පාදනයට වැඩි දායකත්වයක් දරන්නට අප දිස්ත්‍රික්කය සමත්ව තිබෙනවා. දැදුරු ඔය සංවර්ධන ව්‍යාපෘතිය නිමා කළ පසු කෘෂිකර්ම අංශයේ විශාල සංවර්ධනයක් ඇති වනු ඇතැයි අපේක්ෂා කරනවා. ධීවර හා ජලජ සම්පත් ක්ෂේත්‍රය සළකා බලන විට කරදිය හා මිරිදිය අංශ දෙකට අමතරව ඉස්සන් නිෂ්පාදනයෙන් සියයට 95ක දායකත්වයක් හා විසිතුරු මසුන් අපනයනයෙන් සියයට 20ක දායකත්වයක් ජාතික නිෂ්පාදනයට දක්වන්නට අප දිස්ත්‍රික්කය සමත්ව තිබෙනවා. ධීවර ක්ෂේත්‍රයේ දියුණුවට වැය කර තිබෙන මුදල් රුපියල් මිලියන 138ක්.පශු සම්පත් ක්ෂේත්‍රය සඳහා රුපියල් මිලියන 18. 2ක් වැය කර තිබෙන අතර කිරි, බිත්තර සහ කුකුල් මස් නිෂ්පාදනය ඉහළ නැංවීමට කටයුතු කරමින් තිබෙනවා. වැවිලි කර්මාන්ත සඳහා රුපියල් මිලියන 288ක් වැය කර තිබෙන අතර පොල් සහ කජු නිෂ්පාදනයෙන් අප දිස්ත්‍රික්කය ජාතික නිෂ්පාදනයට වැඩි දායකත්වයක් දක්වනවා. මහාමාර්ග ක්ෂේත්‍රයේ දියුණුව උදෙසා වැය කර තිබෙන මුදල රුපියල් මිලියන 25135ක්. ඒ ශ්‍රේණියේ මාර්ග කිලෝමීටර් 156ක්, බී ශ්‍රේණියේ මාර්ග කිලෝමීටර් 332ක්, පළාත් මාර්ග කිලෝමීටර් 729ක් දිස්ත්‍රික්කය තුළ පිහිටා තිබෙනවා.ජාතික මාර්ගවලින් කිලෝමීටර් 244ක්, පළාත් මාර්ගවලින් කිලෝමීටර් 237ක්, ග්‍රාමීය මාර්ගවලින් කිලෝමීටර් 247ක් සංවර්ධනය කර ඇති අතර පාලම් 10ක් ඉදිකර තිබෙනවා. ජල සම්පාදන ක්ෂේත්‍රයේ සංවර්ධනය උදෙසා වැය කර තිබෙන මුදල රුපියල් මිලියන 12656ක්. ඒ යටතේ නාගරික ප්‍රදේශවල ජල සම්බන්ධතා 35161ක් සහ ග්‍රාමීය ප්‍රදේශවල ජල සම්බන්ධතා 30285ක් දක්වා ජල සම්පාදන ප්‍රවේශ වර්ධනය කර තිබෙනවා.විදුලිබල සංවර්ධනය සඳහා රුපියල් මිලියන 1350ක් වැය කර තිබෙනවා. 2013 වර්ෂය වන විට විදුලිබලය සඳහා ප්‍රවේශය සියයට 95ක් වූ අතර 2016 වර්ෂය වන විට එය සියයට 100 දක්වා ඉහළ දැමීමට කටයුතු කරමින් සිටිනවා.ඒ වගේම දිස්ත්‍රික්කයට සුවිශේෂී ගැටලුවක්ව පවතින වන අලි තර්ජන අවම කිරීම සඳහාත් විවිධ පියවර ගෙන තිබෙනවා. අනවසරයෙන් අල්ලාගෙන තිබුණු ඉඩම් කැබලි 80ක අක්කර 1017ක් ජනාධිපතිතුමා පසුගිය කාලයේ ලබා දුන් උපදෙස් මත නැවත රජයට පවරාගෙන තිබෙනවා. දිස්ත්‍රික්කයේ නව සංවර්ධන යෝජනා සලකා බලන විට ප්‍රධාන වශයෙන් හඳුනාගෙන තිබෙන ගැටලුවක් වන්නේ ගුරු හිඟයයි. දිස්ත්‍රික්කයේ සමස්ත ගුරු හිඟය 672ක්.ජනාධිපති මහින්ද රාජපක්ෂ මහතා- දැන් අවස්ථාව තිබෙන්නේ තමුනාන්සේලාගේ අදහස් දැක්වීමටයි. මම අහන්න කැමැතියි පසුගිය කාලයේ සිදු වූ සංවර්ධන ප්‍රගතිය පිළිබඳ සෑහීමකට ලක් වෙන්න පුළුවන්ද?පොල් සංවර්ධන හා ජනතා වතු සංවර්ධන නියෝජ්‍ය ඇමැති වික්ටර් ඇන්ටනී මහතා- විදුලිය සම්බන්ධයෙන් ගත්තාම ඉතා විශාල ප්‍රගතියක් අප දිස්ත්‍රික්කය තුළ දකින්නට ලැබෙනවා ජනාධිපතිතුමනි. අපි ඔබතුමාට ස්තුතිවන්ත වෙනවා ඒ සම්බන්ධයෙන්.ජනාධිපතිවරයා- ධීවර නැංගුරම් පොළවල් ගැන මොකද කියන්නේ ධීවර ඇමැතිතුමා?ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා- නැංගුරම් පොළවල්වල වැඩ කරගෙන යනවා ජනාධිපතිතුමනි.පුත්තලම් දිස්ත්‍රික් පාර්ලිමේන්තු මන්ත්‍රී අරුන්දික ප්‍රනාන්දු මහතා- වෙන්නප්පුව ධීවර වරායට පසුගිය අයවැයෙන් මුදල් වෙන් කිරීම ගැන ස්තුතිවන්ත වෙනවා ජනාධිපතිතුමනි. මේ දිස්ත්‍රික්කයේ තිබුණු ලොකුම ප්‍රශ්නය තමයි මේ ධීවර වරාය ප්‍රශ්නය. ජනාධිපතිතුමා තමයි ප්‍රථම වතාවට මේ සඳහා අයවැයෙන් මුදල් වෙන් කළේ. සිරිමාවෝ බණ්ඩාරනායක මැතිනිය 1970 දී මේ සඳහා තිබ්බ මුල්ගල 77 එක්සත් ජාතික පක්ෂ රජය ගලවලා විසි කළා. ඒ නිසා ජනාධිපතිතුමාට විශේෂ ස්තුතියක් පුද කරන්නට කැමැතියි මේ සම්බන්ධයෙන්.නියෝජ්‍ය ඇමැති වික්ටර් ඇන්ටනී මහතා- කන්දක්කුලිය මෝය සංවර්ධනයට ව්‍යාපෘති වාර්තාවක් හදලා තිබෙනවා. නමුත් ඒක දැනට වැහිලා. ඒක හැදුවොත් ධීවර ජනතාවට ලොකු පහසුවක් වෙනවා.රාජ්‍ය සම්පත් හා ව්‍යවසාය සංවර්ධන ඇමැති දයාශ්‍රිත තිසේරා මහතා- දිස්ත්‍රික්කයේ මුහුදු ඛාදනය ලොකු ගැටලුවක් වෙලා තිබෙනවා. හලාවත සිට මුතුපන්තිය දක්වා මුහුදු තීරය විශාල ලෙස ඛාදනයට ලක් වෙනවා.ජනාධිපතිවරයා- කෝ මෙ වෙරළ සංරක්ෂණ නිලධාරීන්?වෙරළ සංරක්ෂණ දෙපාර්තමේන්තුවේ නිලධාරිනියක්-රුපියල් මිලියන 650ක වියදමින් වෙරළ ආරක්ෂාවට බැමි ඉදිකරමින් යනවා. මේකෙන් තරමක සාර්ථකත්වයක් පෙන්නුම් කරනවා. තවමත් ලොකු මුහුදු ඛාදනයක් නම් දකින්නට ලැබුණේ නැහැ.ඇමැති දයාශ්‍රිත තිසේරා මහතා- ඔබතුමිය දකින්නට නැතුව ඇති. ඒත් මුහුදු ඛාදනයක් තිබෙනවා. ඒ දාපු බැම්ම සෝදාගෙන ගිහින්.ජනාධිපතිවරයා: මෙතැනට ගිහින් පරීක්ෂා කරලා බලලා මට ඒ ගැන වාර්තාවක් දෙන්න.වයඹ පළාත් ප්‍රධාන ඇමැති දයාසිරි ජයසේකර මහතා- අධ්‍යාපනය පැත්තෙන් ගුරු හිඟය ලොකු ගැටලුවක් වෙලා තිබෙනවා. 2014 වසරේ ගුරුවරුන් 2033ක් එවලා තිබෙනවා. මේ අය එන්නේ වසර පහක කාලසීමාවකටයි. වසර පහකට පසු නැවත කුරුණෑගලට යනවා. පාසල පාදක කොටගෙන ගුරුවරුන් බඳවා ගැනීමේ වැඩපිළිවෙළක් තිබෙනවා. තවත් ගුරුවරුන් 1300ක් ගන්න පුළුවන් නම් දිස්ත්‍රික්ක දෙකේම ගුරු හිඟය සම්පූර්ණ වෙනවා.ජනධිපතිවරයා- අවශ්‍ය වී තිබෙන්නේ යම් යම් විෂයන්ට අදාළ ගුරුවරුන් පමණයි. පොතේ හැටියට නම් අවශ්‍ය ගුරුවරුන් ප්‍රමාණය ඉන්නවා. නමුත් ඒ ඒ විෂයයන් විදියට ගත්තාම ගුරුවරුන් නැහැ.දයාසිරි ජයසේකර මහතා- අපි ඒක බලලයි දැම්මේ.ජනාධිපතිවරයා- ගුරුවරුන් ප්‍රමාණය බැලුවොත් ළමයි 17කට එක ගුරුවරයෙක් ඉන්නවා.දයාසිරි ජයසේකර මහතා- පුත්තලම දිස්ත්‍රික්කයේ මේ ගැටලුව අධ්‍යාපන අමාත්‍යාංශයේ ලේකම්තුමා එක්කත් කතා කළා. ජාතික පාසල්වල ඉන්න අතිරික්තය පළාත් සභාවට ගන්න. මේ ගණන බඳවා ගත්තොත් හරි.ජනාධිපතිවරයා- මම මේ ගැටලුව ගැන ඊයේත් කථා කළා. මම හොයලා බැලුවා කීයක් මේ පළාතට එවලා තිබෙනවාද කියලා.අධ්‍යාපන අමාත්‍යාංශයේ ලේකම් අනුර දිසානායක මහතා- අපි මේ පළාතට ගුරුවරුන් 197 දෙනකු එව්වා.දයාසිරි ජයසේකර මහතා- ඒකෙනුත් 107ක් පුත්තලම දිස්ත්‍රික්කයට එව්වා ජනාධිපතිතුමනි.ජනාධිපතිවරයා- මේකේ මානුෂික පැත්තකුත් තිබෙනවා. මේ ළඟදී ළමයින් පිරිසක් අරගෙන ආපු ගුරුවරියන් දෙදෙනකු මාත් එක්ක කතා කළා. ඒ අය දකුණේ පාසල්වල. මට කිව්වා සේවයට බැඳිලා වසර 12ක්ම දකුණෙලු. බැඳලා වසර 9ක් වුණත් දරු සුරතල් බලන්න විදියක් නැහැ කියලා මගෙත් එක්ක කිව්වා. අපි මේවා ගැනත් අවධානය යොමු කරන්න ඕනේ.දයාසිරි ජයසේකර මහතා- පත්වීම ලැබුණාම මේ අය ඇවිත් පාසල දිහා බලලා පත්වීම බාර නොගෙන ආපසු යනවා.ජනාධිපතිවරයා- මම මොණරාගලදී ගුරු ගම්මානයක් විවෘත කළා. තනිකඩ නිවාස හා විවාහක අයට නිවාස හදන්න ඕනේ. එන පාර අපි මුදල් වෙන් කරලා ඒක කරමු.මහජන නියෝජිතයෙක්- උසස් පෙළ සමතුන් ගුරු සහායකයින් ලෙස බඳවා ගන්න.අනුර දිසානායක මහතා- ගුරු සහායකයන් ලෙස බඳවා ගත්තත් ඒ අයත් වසර පහක් ගියාම ස්ථාන මාරු ඉල්ලනවා.දයාසිරි ජයසේකර මහතා- අද විද්‍යා, ගණිත උපාධිධාරීන් නැහැ. තියෙන එකම විකල්පය උසස් පෙළ සමතුන් බඳවා ගැනීමයි.ජනාධිපතිවරයා- උසස් පෙළ ගණිත, විද්‍යා අංශවලින් සමතුන් ඉන්නවද කියන එකත් ප්‍රශ්නයක්. උසස් පෙළ සමත් වෙච්ච ගමන් හෙද සේවයට, ඖෂධවේදින් වගේ සේවාවන්ට ඒ අය බැඳෙනවා. සුළු පිරිසයි ඉතුරු වෙලා ඇත්තේ.දයාසිරි ජයසේකර මහතා- ඒ අය කැමැතියි ගුරු සේවය. නිවාඩුත් තියෙනවානේ.අනුර දිසානායක මහතා- වතු ආශ්‍රිතව බඳවා ගත් එක නම් සාර්ථක වුණා.ජනාධිපතිවරයා- මේ ගැන හොයලා බලල යම් ක්‍රමවේදයක් හදන්න. ළමයින්ට ගුරුවරුන් නොදී විභාග පාස් වෙන්න කියන්න බැහැනේ. මේ වසර ගණනාවක් තුළ විද්‍යා ගුරුවරුන් ඇති නොවුණේ විද්‍යාල පාසල් නැති නිසයි. දැන් තමයි අලුතෙන් පාසල් ඇති කරමින් යන්නේ.දයාසිරි ජයසේකර මහතා- අපි දැන් දිස්ත්‍රික්කයේ විද්‍යා පාසල් 4ක් ඇති කරන්නට කටයුතු කරමින් ඉන්නවා. එක පාසලක විද්‍යා විෂයයන් හදාරන සිසුන් 4 දෙනෙක් ඉන්නවා නම් ඒ අය 4 දෙනාම විභාගය අසමත් වුණොත් අසමත් මට්ටම සියයට 100යි. ඒ නිසා ඒ හතර දෙනාත් විද්‍යා පාසලකට දාලා උගන්වන්නයි අපේ බලාපොරොත්තුව.ජනාධිපතිවරයා- ඒ අයට නේවාසිකාගාරත් හදන්න.දයාසිරි ජයසේකර මහතා- ඔව් ජනාධිපතිතුමනි අපේ බලාපොරොත්තුව ලබන වසරේ සිට ඒක කරන්නයි.ජනාධිපතිවරයා- උසස් පෙළට විද්‍යා විෂයයන් උගන්වන පාසල් කීයක් තිබෙනවාද?අනුර දිසානායක මහතා- පාසල් 7ක් තිබෙනවා.පළාත් අධ්‍යාපන අධ්‍යක්ෂ- ජාතික පාසල් 7ක් තිබෙනවා. විද්‍යා විද්‍යාලයක් ආරම්භ කර තිබෙනවා පුත්තලමේ. ඒකේ විශාල පිරිසක් ඉගෙනුම ලබනවා.අරුන්දික ප්‍රනාන්දු මහතා- ආණමඩුව මැතිවරණ කොට්ඨාසයට එක ජාතික පාසලක්වත් නැහැ.ජනාධිපතිවරයා- ජාතික පාසල් වුණත් පළාත් සභා පාසල් වුණත් පහසුකම් දෙනවා නම් ගැටලුවක් නැහැ.පළාත් අධ්‍යාපන අධ්‍යක්ෂ- මහින්දෝදය පාසල් නිසා විද්‍යා විෂයයන් ව්‍යාප්ත වෙනවා. අනාගතයේදී ගැටලුවක් ඇති වන එකක් නැහැ.පුත්තලම දිස්ත්‍රික් ඒකාබද්ධ ගොවි සංවිධානයේ සභාපතිවරයා- ගොවි ජනතාව වශයෙන් අපට ලබා දුන් සහන වෙනුවෙන් ජනාධිපතිතුමාට ස්තුතිවන්ත වෙනවා. දැදුරුඔය යටතේ ඉඟිනිමිටිය ජලාශයට ජලය දෙනවා. එහි ජලය තබ්බෝවට අරගෙන යන ඇළ අබලන් වෙලා. ඒක හදලා දෙන්න. ඒ වගේම පුත්තලම මූලික රෝහලට පහසුකම් ලබා දෙන්න.ජනාධිපතිවරයා- ලේකම්තුමා මොකද කියන්නේ?වාරි මාර්ග අමත්‍යාංශ ලේකම්වරයා- දැදුරු ඔය ව්‍යාපෘතිය යටතේ මේකට මුදල් අනුමත වෙලා තිබෙනවා. මූලික පරීක්ෂණ කරගෙන යනවා. දැදුරු ඔය ජලය ලැබීමත් සමඟ පහළට ජලය ලැබෙයි.ජනාධිපතිවරයා- ඇහුණද උත්තරේ? මුදල් වෙන්කර ඇත. මූලික පරීක්ෂණ කරගෙන යනු ලබයි.අරුන්දික ප්‍රනාන්දු මහතා- දැදුරු ඔය ව්‍යාපෘතිය කඩිනම් කළොත් හොඳයි.ජනාධිපතිවරයා-පරීක්ෂණ නොකර කඩිනම් කළාට වැඩක් නැහැ. හෙමින් කළොත් කෙරෙයි. කඩිනම් කර අවුල් කරගන්නවාට වඩා හෙමින් කරන එක හොඳයි. නැත්නම් සල්ලිත් නැහැ. වැඩෙත් නැහැ.මහජන නියෝජිතයෙක්- පුත්තලම දිස්ත්‍රික්කයේ මාතෘ මරණ අනුපාතය ඉහළ ගිහින්. පුත්තලම රෝහලේ පහසුකම් අඩුයි. හෙද නේවාසිකාගාරයක්, වෛද්‍ය නේවාසිකාගාරයක් අවශ්‍යයි. මාරවිල රෝහලත් වැඩි දියුණු කරන්න ඕනෑ.සෞඛ්‍ය අමාත්‍යාංශ ලේකම්වරිය- මාතෘ මරණ අනුපාතය ජාතික මට්ටමට වඩා පසුගිය වසරේ ඉහළ ගියා. ඒවා පාලනය කරන්න බැරි හේතු. මේ වසරේ ඒ ප්‍රමාණය අඩුකර ගත හැකියි. පුත්තලම රෝහලේ හෙද නේවාසිකාගාරයේ ඉදිකිරීම් නතර වෙලා තිබෙනවා. සෞඛ්‍ය සංවර්ධන අරමුදලින් රුපියල් මිලියන දහයක් දෙන්නම්. ඊළඟ වසරේ ඉතිරි මුදල දෙනවා. මූලික රෝහල් අයිති වෙන්නේ පළාත් සභාවටයි. නමුත් අපි අවශ්‍ය පහසුකම් දෙනවා.දිවිනැඟුමෙන් පහසුකම් ලැබූ කාන්තාවක්- දිවිනැගුම වැඩසටහන යටතේ මම කොහු ලණු නිෂ්පාදනය කරනවා. මම මීට පෙර අනුන් යටතේ වැඩ කළා. සමෘද්ධි බැංකුවෙන් රුපියල් පන්දහසේ සිට ලක්ෂය දක්වා ණය ගත්තා. දැන් වහලා තිබුණු වැඩපොළක් අරගෙන දියුණු කරගෙන යනවා. කුලී ගෙදරක හිටිය මම අද මටම කියලා ගෙයක් හදාගෙන යනවා. මට මේ සහන ලැබුණේ දිවිනැගුම නිසයි.මහජන නියෝජිතයෙක්- කල්පිටියේ විශාල සංවර්ධනයක් සිදුවෙනවා. කල්පිටිය මූලික රෝහල වැඩි දියුණු කරලා දෙන්න. කන්දක්කුලිය මෝය කට වැහිලා. තාප බලාගාරයෙන් එන දුහුවිල්ල මුහුදු සුළඟත් සමග එක්වෙලා අළු ටික ගමට එනවා.විදුලි බල හා බලශක්ති අමාත්‍යාංශයේ ලේකම්වරයා- පසුගිය කාලයේ අළු ගොඩගැහිලා තිබුණා. අපි දැන් ටෙන්ඩර් දාලා ඒවා ඉවත් කරගෙන යනවා.වික්ටර් ඇන්ටනී මහතා- මේ ගැටලුව පටන් ගත්තේ දෙවැනි අදියර ආරම්භ කිරීමත් සමඟයි. පළමු අදියරේ අළු ටික විකිණුනා. දෙවැනි අදියරේ ටික තමයි ඉතිරි වුණේ. වාරකන් කාලයත් සමඟ ඒ අළු ගමට එනවා. හුළං ආවරණයක් ගැහුවොත් සියයට අනූවක් නතර කළ හැකියි.මහජන නියෝජිතයෙක්- ඉඩම් ඔප්පු ලබා ගැනීමේ ගැටළුවක් තිබෙනවා. 2001 න් පසු පවරා ගත් ඉඩම්වලට තක්සේරු වටිනාකම සඳහා ගෙවන්න සිදුවෙලා.ඉඩම් ප්‍රතිසංස්කරණ කොමිසන් සභාවේ අධ්‍යක්ෂ හරිගුප්තා රෝහණධීර මහතා- අනවසරයෙන් ඉඩම් අල්ලාගෙන තිබෙනවා නම් තක්සේරු වටිනාකම ගෙවන්න ඕනේ.ජනාධිපතිවරයා- අනවසරයෙන් අල්ලාගත්තා නම් ගාන වැඩියි.මහජන නියෝජිතයා- මේක ඔබතුමා හදපු ධීවර ගම්මානයක්.ජනාධිපතිවරයා- මේ ගැන බලලා අවශ්‍ය කටයුතු කරන්න. ඉඩම් කච්චේරි තියලා නීත්‍යානුකූලව ඉඩම් ගැනීමට බලාපොරොත්තු වෙන කෙනාට ඉඩමක් ලැබෙන්නේ නැහැ අනවසරයෙන් අල්ලාගන්න ගියාම. ඇඟේ හයියට ඉඩම් අල්ලාගන්න දෙන්නත් බැහැ. අපේ ඉතිහාසයේ හැමදාම මේ වරද කරනවා. අපි මේකට ප්‍රතිපත්තියක් අනුගමනය කරන්න ඕනේ.වෛද්‍ය රාජිත සේනාරත්න මහතා-1995දි නීතියත් ගෙනාවා අනවසර පදිංචිකරුවන් පිළිගන්නේ නැහැ කියලා.ජනාධිපතිවරයා- මහවැලියෙත් ලොකු ප්‍රශ්නයක් වුණා.ආර්ථික සංවර්ධන ඇමැති බැසිල් රාජපක්ෂ මහතා-මේවා නීත්‍යානුකූලව දුන් ඉඩම්. ඉඩම් ප්‍රතිසංස්කරණ කොමිෂන් සභාව මේවාට සල්ලිත් අරගෙන තිබෙනවා.ජනාධිපතිවරයා- දඹදෙණියේ බෙදපු ඉඩම්වලට ඔප්පු දුන්නට පස්සේ පැය 24න් එළවලා දැම්මා. අදටත් ඒ අය ඔප්පු තියාගෙන ඉන්නවා.දයාසිරි ජයසේකර මහතා- ඉඩම් ප්‍රතිසංස්කරණ කොමිෂන් සභාවේ ඉඩම්වල පදිංචි වූ අයගෙන් විශාල මුදලක් ගන්නවා.ජනාධිපතිවරයා‍- ඒ ලයිස්තුව හදන්න. අපි බලමු දෙන්න පුළුවන් සහනය කුමක්ද කියලා.පුත්තලම දිස්ත්‍රික්කයේ කාන්තාවක්-ජනාධිපතිතුමනි මම වැන්දඹු කාන්තාවක්. මට දරුවන් දෙදෙනකු ඉන්නවා. එක් අයෙක් සාමාන්‍ය පෙළ කරන අතර අනෙක් දරුවා ශිෂ්‍යත්ව විභාගයට පෙනී ඉන්නවා. අපි හිටියේ කටුමැටි ගහපු පොල් අතු ගේක. ඔබතුමාගේ මඟපෙන්වීම අනුව සමෘද්ධි සංවර්ධන නිලධාරීතුමා අපගේ ගෙයට උළු ලබා දුන්නා. දැන් අපි උළු ගෙයක ජීවත් වෙනවා. මට ඒක හීනයක් වගෙයි.ජනාධිපතිවරයා- දිවි නැගුමෙන් ජිවිත සාර්ථක වෙනවා වගේ. ඒකත් හොඳයි.බැසිල් රාජපක්ෂ මහතා- ජනාධිපතිතුමාගේ උපදෙස් මතයි අපි මේ වැඩපිළිවෙළ පටන් ගත්තේ. දැන් මේ අයට උළු නිවාස ලැබෙනවා වගේ මේ දිස්ත්‍රික්කයේ උළු කර්මාන්තයත් ආරක්ෂා වෙලා. ජනාධිපතිතුමා උපදෙස් දුන්නා උතුරේ හදන හැම ගෙයකටම උළු දාන්න කියලා. දැන් ඉල්ලුමට සැපයුම දෙන්න බැරිවයි ඉන්නේ.ජ්‍යෙෂ්ඨ ඇමැති මිල්රෝයි ප්‍රනාන්දු මහතා- මේ ප්‍රදේශයේ උළු කර්මාන්තය දැන් විශාල දියුණුවක් ලබා තිබෙනවා. අපි ජනාධිපතිතුමාට ඒ ගැන ස්තුතිවන්ත වෙනවා.මහජන නියෝජිතයෙක්- පොල් සංවර්ධන මණ්ඩලයේ ඉඩමක් තිබෙනවා. ඒක ඉඩම් ප්‍රතිසංස්කරණ කොමිෂන් සභාවේ නිලධාරීන් බෙදාගෙන තිබෙනවා කියලා කතාවක් තිබෙනවා. අපට ඒ ගැන පැහැදිලි කිරීමක් අවශ්‍යයි.පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර මහතා-ඒක අපේ හලාවත ප්‍රාදේශීය කාර්යාලය තිබුණු ඉඩම.ජනාධිපතිවරයා- එහෙම බෙදන්න දෙන්න බැහැ. කොහොමද මේක කළේ? මට මේ ගැන වහාම වාර්තාවක් ඕනේ. අසාධාරණයක් වෙලා නම් වහාම ඒක නිවැරැදි කරන්න.හරිගුප්තා රෝහණධීර මහතා- එසේය ජනාධිපතිතුමනිදයාශ්‍රිත තිසේරා මහතා- නාත්තණ්ඩිය ආසනයේ තමයි මේ ඉඩම තිබෙන්නේ. තවත් ඉඩම් මේ වගේ හොර පාරේ ගිහින්ද දන්නේ නැහැ.ජනාධිපතිවරයා- පළාතේ දේශපාලන අධිකාරියත් සමඟ එකතු වෙලා කටයුතු කරන්න. ඒ අයට තමයි මහජනතාවට උත්තර දෙන්න සිදු වෙන්නේ. මේ වගේ ගිහින් පදිංචි වුණාම ගමම කුලප්පු වෙනවා. ඉඩම් දෙන්න ඕනේ මෙහේ අයට මිසක් කොළඹ අයට නොවෙයි. අසාධාරණයක් වෙලා නම් වහාම නතර කරන්න.බැසිල් රාජපක්ෂ මහතා- පොල් සංවර්ධන මණ්ඩලය ඒක සල්ලිවලට ගන්න සූදානම්.ජනාධිපතිවරයා- මම දැක්කා මේ පත්තරයක තිබෙනවා බොරළුවලට වනසා දමන පුත්තලමේ විලුක ගම්මානය කියලා ලිපියක්.පුත්තලම නගරාධිපතිවරයා- ඒක අසත්‍යයක් ජනාධිපතිතුමනි. අපි එක්ක තරහටයි ඒක දාල තිබෙන්නේ. මේක බොරළු වළක් තනිකරම.විදේශ කටයුත නියෝජ්‍ය ඇමැති නියෝමාල් පෙරේරා මහතා- වනාතවිල්ලුව ප්‍රදේශයේ ඉඩමක් විකුණලා තිබෙනවා ග්‍රීන් ෆීල්ඩ් කියලා ආයතනයක් විසින්. පිටරට සේවය කරන අයටයි විකුණලා තිබෙන්නේ.ජනාධිපතිවරයා- ආණ්ඩුවේ ඉඩම් විකුණන්න කිසිවකුටවත් අයිතියක්නැහැ. රජයේ නිලධාරියකුත් ඒකට අහුවෙලා වැඩ තහනම් කළා. ආණ්ඩුවේ ඉඩම් බදු දෙන්න, ඔප්පු ලියන්න කාටවත් අයිතියක් නැහැ ආණ්ඩුවට හැර.ඉඩම් අමාත්‍යාංශ ලේකම්වරයා- අපි මේ ගැන පරීක්ෂණයක් කළා. අපි දැන් පාර්ලිමේන්තුවට රෙගුලාසි ඉදිරිපත් කරලා තිබෙනවා මේ ඉඩම් ගැන.ජනාධිපතිවරයා- ඒ ඉඩම් සියල්ල රජයට ගන්න වෙයි. රජයේ ඉඩම්වලට ඔප්පු හදලා වික්කට කවදාවත් අයිති වෙන්නේ නැහැ.මහජන නියෝජිතයෙක්- මේවා ඒ ජනතාව පිටරට ගිහින් හම්බ කළ මුදල් දාලා ගත්තු ඉඩම්. ඒ අයටත් සහනයක් අවශ්‍යයි.කිරි ගොවි නියෝජිතයෙක්- අපට ජූනි, ජූලි, අගෝස්තු වන විට තණකොළ හිඟයක් එනවා. අපට තෘණ වගාවට ඉඩමක් ලැබුණොත් හොඳයි.ජනාධිපතිවරයා- මේ දිස්ත්‍රික්කයේ පොල් ඉඩම් රාශියක් තිබෙනවා නේ. ඒ ඉඩම්වල තෘණ වගා කරලා අතිරේක ආදායමක් ගන්න බලන්න. ඒකට වැඩපිළිවෙළක් හදන්න.මහජන නියෝජිතයෙක්- පසුගිය වර පැවැති සාකච්ඡාවේදීත් මේ ගැන අවධානය යොමු කළා. යකඩ කම්හලක් තිබෙනවා පරිසරයට හානි වෙන. ඒ ගැන ගත්ත ක්‍රියාමාර්ගය කුමක්ද?මධ්‍යම පරිසර අධිකාරියේ නිලධාරීන්- පසුගිය වර මේ කරුණු ඉදිරිපත් කළ නිසා අපි ගිහින් මෙතැන බැලුවා. කරුණු 11ක් අපි ඉදිරිපත් කළා. ඒ අනුව කටයුතු නොකළ නිසා දැනට මාස තුනක් තිස්සේ මේ කර්මාන්ත ශාලාව වහලයි තියෙන්නේ.මහජන නියෝජිතයා- නමුත් සවස හයෙන් පස්සේ මෙතැන කටයුතු සිද්ධ වෙනවා.ජනාධිපතිවරයා- ඔය කියන්නේ මම ඇවිත් බැහපු තැනද?මහජන නියෝජිතයා- ඔව්, ජනාධිපතිතුමනි.ජනාධිපතිවරයා- ඒක ඔයාට අයිති ඉඩමක් නේද? පරිසර අධිකාරියේ නිලධාරීන් සවස හයෙන් පස්සේ ගිහින් මේක බලන්න.පුත්තලම දිස්ත්‍රික් වාණිජ මණ්ඩල නියෝජිතයෙක්-මේ දිස්ත්‍රික්කය වේගයෙන් දියුණු වෙනවා. පාරවල් හැදෙනවා. නමුත් ආයෝජකයන් එනවා මදි. ඒ ගැන ජනාධිපතිතුමාගේ අවධානය යොමු වුණොත් හොඳයි. ඒ වගේම දිස්ත්‍රික් සංවර්ධන කමිටු රැස්වීමට සහභාගී වෙන්න අපටත් අවස්ථාවක් දෙන්න.ජනාධිපතිවරයා- දේශපාලන අධිකාරියේ විරෝධයක් නැහැනේ. කෝ ප්‍රියංකර?ප්‍රියංකර ජයරත්න මහතා- සර් ඉඩමක් දෙන්න පුළුවන්.ජනාධිපතිවරයා- ඒක නෙමෙයි අහන්නේ. කතා කරන කොට අහගෙන ඉන්න කියන්නේ ඕක තමයි. එතුමා කැමැතියි.වාණිජ මණ්ඩල නියෝජිතයා- අපි තවම ඉඩම් ඉල්ලුවේ නැහැ. හැබැයි අපිට කාර්යාලයකට හලාවත අවටින් ඉඩමක් ලැබුණොත් හොඳයි.ජනාධිපතිවරයා- ඇමැතිතුමා ඒක තමයි කිව්වේ. එතුමා ඔබතුමාගේ හිත හඳුනනවා. ඒකයි නැගිටින කොටම කිව්වේ ඉඩමක් දෙන්නම් කියලා.මම විශේෂයෙන් සතුටු වෙනවා මේ දිස්ත්‍රික්කයේ සියලුම මන්ත්‍රිවරුන් පමණක් නොවෙයි නිලධාරීන් ඇතුළු සියලු දෙනාගේ අදහස වුණේ අධ්‍යාපනය දියුණු කරන්නයි. ඒක හොඳ ලක්ෂණයක්. අපේ අනාගත පරපුර ශක්තිමත් කළොත් ඒක මේ ප්‍රදේශ සංවර්ධනයට ලොකු රුකුලක්. ගම්වල ඈත්වෙලා, කොන්වෙලා ඉන්න දරුවන්ට ලෝකය ජයගන්නට අවස්ථාවක් ලැබෙන්නේ අධ්‍යාපනයෙන් පමණයි. ඒ ගැන මැති ඇමැතිවරුන්ගේ නිලධාරීන්ගේ අවධානය යොමු වීම ගැන සතුටු වෙනවා.දැදුරු ඔය ජලාශය අපි වැඩි දවසක් යන්නට පෙර විවෘත කරනවා. අනෙක් ප්‍රශ්නත් ඒ ආකාරයටම විසඳන්නට පුළුවන් වෙයි. මේ ප්‍රදේශයට දෙන්න පුළුවන් හොඳම දායාදය තමයි අපි දීලා තිබෙන්නේ. මේක ආරම්භ කරන වෙලාවේ මට මතකයි කතානායකතුමාගේ වාහනයටත් ගල් ගැහුවා. දැන් මේක විවෘත කරලා වතුර පිරිලා තිබෙනවා දකින විට අපිට නිහතමානී ආඩම්බරයක් දැනේවි. බැනුම් නිසා මේ සංවර්ධනය අතහැරියා නම් ජනතාවට වෙන්නේ අවාසියක්.අපි මේ ප්‍රදේශයේ සෞඛ්‍ය නැංවීමට ප්‍රමුඛතාව දීලා කටයුතු කළා. මහින්ද චින්තනයෙන් අපි පැහැදිලිව කියලා තිබෙනවා හැම දිස්ත්‍රික්කයකම සෞඛ්‍ය, අධ්‍යාපන, යටිතල පහුසකම් සංවර්ධනය ප්‍රමුඛතාව ලබා දෙනවා කියලා. අපි දැන් විදුලිය සියයට 96. 5කට දීලා තිබෙනවා. විදුලිය දීම නිසා අද ආර්ථික දියුණුවක් ඇති වෙලා. අද කෘෂිකර්මයට විදුලිය භාවිතා කරනවා. අපේ සංවර්ධනය ගැන කතා කරන, විවේචන කරන අය මේවත් ඇවිත් බලනවා නම් හොඳයි.ඒ වගේ පේදුරුතුඩුවේ සිට දෙවුන්දර තුඩුව දක්වා සියලු ජනතාවට පානීය ජලය ලබා දීමයි අපගේ ඊළඟ අරමුණ. එදා සමහරු අපි විදුලිය සියයට 100ක් දෙනවා කිව්වාම කිව්වා කරන්න බැරි වැඩක් කියලා. නමුත් අපි ඒක දුන්නා. ඒ නිසා පානීය ජලය ලබා දීමේ ඉලක්කයත් අපි සපුරා ගන්න බව බය නැතුව කියන්නට පුළුවන්.යටිතල පහසුකම් සංවර්ධනය කරන විට සමහරු හිනා වෙනවා. පාරවල් කන්නද, විදුලිය කන්නද කියලා අහනවා. නමුත් ඒකෙන් තමයි මේ ප්‍රදේශවල කර්මාන්ත දියුණු වෙන්නේ. පහසුකම් නැත්නම් ආයෝජකයෙක්වත් එන්නේ නැහැ.රජයේ නිලධාරීන් දේශපාලන නායකයන්ට විශේෂයෙන් මතක් කළ යුතුයි රජයේ ඉඩම් පරිහරණය ගැන මීට වඩා උනන්දුවෙන් කටයුතු කරන්න ඕනේ. රජයේ ඉඩම් ශක්තියට, බලයට, ධනයට කොල්ලකන්න දෙන්න පුළුවන්කමක් නැහැ. මේ ගැන නිලධාරීන් අවධානය යොමු කරන්න ඕනේ. මේක පාලනය කරන්න ඕනේ. එසේ පාලනය කරන්න බිය විය යුතු නැහැ.ඇමැතිවරුන් වන ෆීලික්ස් පෙරේරා, පවිත්‍රා වන්නිආරච්චි, තිස්ස කරල්ලියැද්ද මහත්ම මහත්මීන් ප්‍රමුඛ මැති ඇමැතිවරුන්, ජනාධිපති ලේකම් ලලිත් විරතුංග මහතා ප්‍රමුඛ රාජ්‍ය නිලධාරීහු ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n1407108</link>
    <topic>වත්මන් රජය යටතේ ක්‍රියාත්මක විවිධ ව්‍යාපෘති නිසා දිළිඳු ගම්මාන සංකල්පය අද වනවිට බැහැර කර තිබෙනවා</topic>
    <author>ස්වර්ණා ‍විජේකෝන්,</author>
    <content>මහින්ද රාජපක්ෂ රජය යටතේ ක්‍රියාත්මක විවිධ ව්‍යාපෘති හේතුවෙන් දිළිඳු ගම්මාන සංකල්පය අද වනවිට බැහැර කර ඇති බවත්, දුෂ්කර යැයි බොහෝ දෙනා සළකන මොනරාගල දිස්ත්‍රික්කය ඇතුළු ඌව පළාත පවා බත බුලතින්, ජලයෙන්, පිරිසුදු වාතයෙන්, සත්ව සම්පතෙන්, භූමියෙන් පමණක් නොව මිනිසත්කමින් ද ස්වයංපෝෂිත බවත්, වනජීවී සම්පත් සංරක්ෂණ ඇමැති ගාමිණී විජිත් විජයමුණි සොයිසා මහතා පැවැසීය.ඉතිහාසය දෙස බැලූ විට ද ඌව පළාතට දිගුකාලීන ඉතිහාසයක් ඇති අතර බුදුන් වහන්සේ ද තෙවතාවක් එම පළාතේ ‍‍ඵෙතිහාසික පූජනීය භූමි වෙත වැඩම කර ඇති බවද ඒ මහතා කීය. බුදුන් වහන්සේගේ පාද ස්පර්ශය ලැබූ ඌව පළාත දුප්පත් හෝ ‍දුෂ්කර යැයි තමන් නොපිළිගන්නා බවද ඇමැතිවරයා ප්‍රකාශ කළේය.දුප්පත් බව හා දුෂ්කර යන්න මනෝ මූලයන් බවත්, අතීතයේ සිටම අපි දුප්පත් බව විකුණා ගෙන කෑමට උත්සාහ කළ බවත් ඇමැතිවරයා සඳහන් කළේය.ඇමැතිවරයා මේ බව සඳහන් කළේ ලංකාවේ සීමාසහිත එක්සත් ප්‍රවෘත්ති පත්‍ර සමාගමේ (ලේක්හවුස්) දිනමිණ පුවත්පත සමඟ පිරිනැමෙන "වනදිවිසැරිය" අතිරේකයට වසරක් සපිරීම නිමිත්තෙන් එම ආයතනයේ ඊයේ (9) පැවැති උත්සවයට සහභාගී වෙමිනි. වනදිවිසැරිය පුවත්පත වනජීවී සම්පත් සංරක්ෂණ අමාත්‍යාංශයේ මාසික පුවත්පත වේ.එහිදී වැඩිදුරටත් අදහස් දැක්වූ ඇමැතිවරයා සඳහන් කළේ කොළඹ සිට යන ඇතැමුන්ට හම්බන්තොට, මොනරාගල වැනි දිස්ත්‍රික්ක අතිශය දුෂ්කර පළාත් ලෙස දැකිය හැකි බවයි.එහෙත් අද වනවිට එම පළාත්වල සිදුකැරෙන දැවැන්ත සංවර්ධන වෙනස හේතුවෙන් සමාජමය හා ආකල්පමය වශයෙන් නව වෙනසකට ලක්ව ඇති බවයි. හම්බන්තොට දිස්ත්‍රික්කයෙන් බිහිවූ, රට ම පිළිගන්නා ජනතාවගේ සිතුම් පැතුම් හඳුනන ජන නායකයකු වන මහින්ද රාජපක්ෂ මහතා රට නව දිශාවකට යොමු කැර ඇති බවද ඇමැතිවරයා පැවැසීය.අලි වැට ගැසීම මඟින් අලි මිනිස් ගැටුම පාලනය කළ නොහැකි බවත්, එසේ කළ හැකි බව සිතීම පවා විහිළු සහගත බව ද ඇමැතිවරයා සඳහන් කළේය.මේ සඳහා කළ යුත්තේ අලින් සඳහා හිමි විය යුතු භූමිය තහවුරු කිරීම බවද ඇමැතිවරයා අවධාරණය කළේය.අපගේ භූමිය නිවැරැදි ලෙස කළමනාකරණය නොකිරීම මත මේ අර්බුදය හට ගෙන ඇති අතර අතීතයේ දී "ගම" නිර්මාණයවී තිබුණේ "වනය" සමඟ බද්ධවී බවද ඒ මහතා කීය.අපගේ අතීත මුතුන්මිත්තන් භූමිය නිවැරැදි ලෙස කළමනාකරණය කළ බවත්, සතුන් හට ගොවිතැන් කොට ජීවත්විය නොහැකි බව අමතක නොකළ යුතු බවද ඇමැතිවරයා කීය.එහිදී වැඩිදුරත් අදහස් දැක්වූ වනජීවී සම්පත් සංරක්ෂණ ඇමැති ගාමිණී විජිත් විජයමුණි සොයිසා මහතා,අපට සතුන් නැතිව ජීවත් වෙන්නට බැහැ. උන්ගෙන් විශාල සහායක් අපට ලැබෙනවා. නයා, පොළඟා, මුගටියා, ගැරඬියා වැනි සතුන් පවා අපට අවශ්‍යයි. මිනිසා ජීවත් විය යුත්තේ සතා සීපාවා සමඟයි.අප කුඩා කාලයේ කියැවූ කතන්දර එක්ක ගම, වැව, කැලෑව, සතා සිවුපාවා සමඟ මොනතරම් බද්ධවී තිබුණා ද? අද ඒ කතා නැහැ. සමහර ටී.වී. නාලිකා මඟින් අද වනවිට අපගේ දරුවන්ගේ රසඥතාව මොට කර තිබෙනවා. ඒ වගේම අපේ සංස්කෘතික ගති ලක්ෂණ අභිමානය අධිරාජ්‍යවාදීන් මොට කළා.අතීත රජදරුවන් අපගේ වැව් අමුණු ටික හැදුවා. වර්තමානයේ ජනාධිපති මහින්ද රාජපක්ෂ මහතා වනාත්තරවල ඇති කුලු වැව් ටික හදන්න මුදල් වෙන්කළා. 1977 දී එජාප රජය යටතේ හේන් ගොවිතැන විනාශ කළා. සමාගම්, කොම්පැනිවලට වගා කිරීමට ඉඩම් ලබා දිය යුත්තේ කෘෂි කාර්මික පදනම මතයි. මේ රට පෙරදිග ධාන්‍යාගාරය බවට පත් වුණා. හැම ගෙදරක ම ධාන්‍යාගාරයක් තිබුණා.අපගේ බීජවල අයිතිය ආරක්ෂා කළේ අපේ ගොවියා. අද කුරහන් ඇටත් ඕස්ට්‍රේලියාවෙන් ගේන්න වෙලා. වී වර්ග 500කට වැඩි ප්‍රමාණයක් අපට තිබුණා. ඒවාට අද මොනවද වෙලා තියෙන්නේ? බීජවල අයිතිය අපි සුරක්ෂිත කළ යුතුයි.මේ රට‍ වෙනස් කළ යුතුයි. ජනාධිපති මහින්ද රාජපක්ෂ මහතා ඒ වෙනස හඳුනාගත් නායකයෙක්. ජනාධිපතිවරයා යනු මහා පරාක්‍රමබාහු රජතුමා වගේ බල පරාක්‍රමයක් ඇති නායකයෙක්. ඒ ප්‍රතිරූපය විනාශ කිරීමට අධිරාජ්‍යවාදීන් උත්සාහ කරනවා. ජාතික සංකල්පය යටතේ පෙළ ගැසී අපි ජාත්‍යන්තර අභියෝගවලට මුහුණ දීමට කටයුතු කළ යුතුයි. ‍මෙහිදී අදහස් දැක්වූ වනජීවී සම්පත් සංරක්ෂණ අමාත්‍යාංශයේ ලේකම් ඉංජිනේරු උදේනි වික්‍රමසිංහ මහතා--විෂය භාර ඇමැතිවරයාගේ අදහස අනුව අප මේ පුවත්පත ආරම්භ කර වසරක් වෙනවා. පාසල් සිසුන්ගේ දැනුම වර්ධනය කිරීම, අප අමාත්‍යාංශය යටතේ ඇති ආයතනවල තොරතුරු ලබාදීම, සංචාරක බංගලා සම්බන්ධ තොරතුරු, දේශීය විදේශීය සංචාරකයන් සඳහා සංචාරක ස්ථාන පිළිබඳ තොරතුරු මේ පුවත්පතින් අපි පසුගිය වසරේ ඉදිරිපත් කළා. එහිදී මෙම පුවත්පත එළිදැක්වීමේ දී දිනමිණ ප්‍රධාන කර්තෘ ගාමිණී ජයලත්, කළමනාකරණ කර්තෘ නිර්මාණ හා සැලසුම් සමන්ත කරුණාසේකර මහත්වරුන් දක්වන ලද සහයෝගය අති විශාලයි.ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත් මහතා-වනදිවිසැරිය සංවත්සරය යෙදෙන අද දිනය අපට ඉතා වැදගත්. දුර්ලභ ගණයේ පින්තූර, විශේෂිත ලිපි ඒ යටතේ පළ වුණා. මෙමඟින් පාඨකයන්ට විශේෂ දැනුමක් ලබාදීමට අපට හැකිවුණා. දිනමිණ අද වෙනස් වෙලා. පාඨකයන්ගේ රුචිය කෙරෙහි වැඩි අවධානයක් අපි යොමුකර තිබෙනවා. දිනමිණ පුවත්පත සමඟ අතිරේක 35ක් නිකුත් කරනවා. අපේ කාර්ය මණ්ඩලය නව තාක්ෂණය යොදා ගනිමින් කටයුතු කරනවා. අපි කැපවී සිටින්නේ සේවය සඳහා මිස ලාභය සඳහා නොවෙයි.ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා වනදිවිසැරිය අතිරේකය සඳහා ලබා දෙන සහයෝගය බෙහෙවින් අගය කළ යුතුයි. එමෙන්ම අමාත්‍යාංශය ද විශාල සහායක් ලබා දෙනවා. අමාත්‍යාංශ ලේකම් උදේනි වික්‍රමසිංහ මහතා දක්වන සහයෝගය ද විශාලයි.අපට න්‍යාය පත්‍රයක් තිබෙනවා. ආණ්ඩුවේ හොරණෑව කියලා අපට චෝදනා කරනවා. හැමෝටම හැම මාධ්‍යයට ම න්‍යාය පත්‍රයක් තිබෙනවා. වස විස තවරා ප්‍රවෘත්ති විකිණීමට අපි කටයුතු කරන්නේ නැහැ. අපි රජය රකිනවා. රජය යනු බහුතර කැමැත්තයි. විෂය භාර ඇමැතිවරයා ප්‍රවෘත්ති මවන චරිතයක්. එතුමා විෂයයෙහි ජීවත් වෙනවා. එතුමා මහ පොළොවේ ජීවත් වන කෙනෙක්.වනදිවිසැරිය ලිපි පෙළ සාරසංග්‍රහයක් ලෙස සෑම පුස්තකාලයක ම තිබිය යුතු, පරිහරණය කළ යුතු සාර සංග්‍රහයක් බවට පත් කළ යුතුයි. මෙය දෙමළ භාෂාවෙන් ද අතිරේකයක් ලෙස පළ කිරීමට හැකි නම් වඩා වැදගත්.දිනමිණ ප්‍රධාන කර්තෘ ගාමිණී ජයලත් මහතා-වනදිවිසැරිය අතිරේකයේ අද පළමුවැනි උපන්දිනය. අවුරුද්දක් පුරා අපි පාඨකයාට දුන්නේ මොනවාද කියලා හිතන්න අද හොඳම දවසයි. විෂය භාර ඇමැතිවරයා සොඳුරු මිනිසෙක්. වනය ගැන, එහි සුන්දරත්වය ගැන, වටිනාකම ගැන තේරුම් ගත් මිනිසෙක්. ඔබ තුමාට ලැබී ඇත්තේ මේ රටේ වටිනා ම අමාත්‍යාංශයයි. වනය තරම් වටිනා දෙයක් මේ මිහිපිට තිබෙනවා ද? මහාචාර්ය සරත් කොටගම මහතා වැනි අය සමඟ බලන විට මේ රටේ පරිසරය වෙනුවෙන් අප කර තිබෙන්නේ මොනවාද? දිනමිණට වසර 104ක් වෙනවා.අද වනවිට දිනමිණ සමඟ අතිරේක 35ක් පළ වෙනවා. ඔය කවුරුන් මොනවා කීවත් ජාතික පුවත්පතක් ලෙස අප තබා ඇති වාර්තාව කඩන්නට කිසිවකුට බැහැ. ජාතිය, ආගම, දේශයට ගරු කරමින් ඒවා නිසි තැන තබමිනුයි අප කටයුතු කරන්නේ. එසේ කටයුතු කළ නිසයි දිනමිණට මේ තරම් දුර කාලයක් එන්නට හැකි වුණේ. අපි කවදාකවත් ගඳගහන කුණු වික්කේ නැහැ.වනදිවිසැරිය අතිරේකය වනජීවී සම්පත් සංරක්ෂණ ඇමැති ගාමිණී විජිත් විජයමුණි සොයිසා මහතා වෙත පිරිනැමීම ලංකාවේ සීමාසහිත එක්සත් ප්‍රවෘත්ති පත්‍ර සමාගමේ කර්තෘ මණ්ඩල අධ්‍යක්ෂ සීලරත්න මහතා විසින් සිදුකැරිණි. කළමනාකරණ කර්තෘ නිර්මාණ හා සැලසුම් සමන්ත කරුණාසේකර මහතා ද මේ අවස්ථාවට එක්විය.එමෙන්ම වනදිවිසැරිය පුවත් අතිරේකයට විෂය භාර ඇමැති ගාමිණී විජිත් විජයමුණි සොයිසා මහතා විසින් රචිත ලිපි එකතුකොට කෘතියක් ලෙස එළිදැක්වීම ද මෙහිදී සිදුවිය. එම කෘතිය එක්සත් ප්‍රවෘත්ති පත්‍ර සමාගමේ මෙහෙයුම් අධ්‍යක්ෂ උපුල් දිසානායක, නීති අධ්‍යක්ෂ නීතීඥ රසාංග හරිශ්චන්ද්‍ර මහත්වරුන් විසින් ඇමැතිවරයා වෙත පිරිනැමිණි.වනදිවිසැරිය අතිරේකය ඊ පුවත්පතක් ලෙස අන්තර්ජාලය වෙත මුදාහැරීම ඇමැතිවරයා අතින් මෙහිදී සිදුකැරිණි.වනදිවිසැරිය අතිරේකය සැකසීමේදී නන් අයුරින් දායක වූ වනජීවී සම්පත් සංරක්ෂණ අමාත්‍යාංශයේ ලේකම් ඉංජිනේරු උදේනි වික්‍රමසිංහ, වනජීවී සංරක්ෂණ දෙපාර්තමේන්තුවේ උපදේශක ජ්‍යෙෂ්ඨ මහාචාර්ය සරත් කොටගම, වනජීවී සංරක්ෂණ දෙපාර්තමේන්තුවේ වනජීවී සංරක්ෂණ අධ්‍යක්ෂ ජනරාල් එච්.ඩී. රත්නායක මහත්වරුන්ට ද, අමාත්‍යාංශයේ සහකාර ලේකම් පාලන එම්.ඩී.එම්. කුමුදුනී මෙනවිය, වනජීවී භාරයේ අධ්‍යක්ෂ විජයමුණි සයුරි සොයිසා මෙනවිය, වනජීවී සංරක්ෂණ දෙපාර්තමේන්තුවේ ප්‍රචාරක නිලධාරිනී හසිනි සරත්චන්ද්‍ර මහත්මිය, එම දෙපාර්තමේන්තුවේ ප්‍රචාරක නිලධාරි නයන තෙන්නකෝන්, වනජීවී නියාමක සඳමල් ශ්‍රී බුද්ධික, ඡායාරූප ශිල්පී රෝහිත ගුණවර්ධන මහත්ම මහත්මීන්ට ද, ලේක්හවුස් ආයතනයේ නිර්මාණ හා සැලසුම් අංශය වෙනුවෙන් සංස්කාරිකා දිල්හානි ජයවර්ධන මහත්මිය සහ පරිගණක නිර්මාණ ශිල්පී නිශාන්ත ප්‍රනාන්දු මහතා වෙතද මෙහිදී සමරු තිළිණ පිරිනැමිණි.වනදිවිසැරිය පුවත් අතිරේකය මඟින් පවත්වන ලද චිත්‍ර හා පැන විසඳුම් තරගවලින් ජයග්‍රහණය කළ පාසල් දරු දැරියන්ට ත්‍යාග හා සහතික පිරිනැමීම ද සිදුවිය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n1407109</link>
    <topic>ජාතික වෘක්කවේද බද්ධ කිරීමේ මධ්‍යස්ථානයටමිලියන 6ක් වටිනා ඇඳන් 10ක් ලබා දෙනවා</topic>
    <author>සන්ධ්‍යා කරුණාරත්න</author>
    <content>ජාතික වෘක්කවේද කාන්දුපෙරණ සහ බද්ධ කිරීමේ මධ්‍යස්ථානයට රුපියල් මිලියන හයක් වටිනා රුධිර කාන්දුකරණ ඇඳන් දහයක් පරිත්‍යාගයක් ලෙස මේ මස 13 වැනිදා ලැබෙන බව එම මධ්‍යස්ථානයේ අධ්‍යක්ෂ වෛද්‍ය සුමිත් ආනන්ද මහතා පවසයි.දිනකට රුධිර කාන්දුකරණ 30ක් සිදු කළ මේ මධ්‍යස්ථානයට අලුත් ඇඳන් දහය ලැබීමත් සමඟ රුධිර කාන්දුකරණ 45ක් දක්වා දිනකට ඉහළ නංවා ගත හැකි බව ද ඔහු ප්‍රකාශ කළේය.රාජ්‍ය අංශයට අයත් මේ ආයතනයට මේ පරිත්‍යාගය කරනුයේ පෞද්ගලික අංශයේ ඒෂියන් ගේට්වේ ආයතනය මඟින් බවත් වකුගඩු බද්ධ කිරීමේ රෝගීන්ගේ සුබසාධනය උදෙසා එම ආයතනය මේ පරිත්‍යාගය සිදු කරන බවත් ඒ මහතා කීය.දැනට රුධිර කාන්දුකරණය සිදු කරනුයේ වකුගඩු බද්ධ කිරීමට සිටින රෝගීන්ට බවත් වකුගඩු බද්ධ කිරීමට හැකියාවක් නොමැති අයට සිදු කරන රුධිර කාන්දුකරණය පහසුකම් අවම නිසා පසුවට කල් දමා ඇති බවත් ඔහු පැවැසුවේය.අලුත් රුධිර කාන්දුකරණ ඇඳන් ලැබීමත් සමඟ වකුගඩු බද්ධ කිරීමක් සිදු නොකරන එහෙත් රුධිර කාන්දුකරණය සිදු කළ හැකි රෝගීන් පස්දෙනකුගේ රුධිර කාන්දුකරණයන් සිදු කිරීමට තීරණය කර ඇති බවත් වෛද්‍ය සුමිත් ආනන්ද මහතා පැවැසීය.තමාට ගැළපෙන වකුගඩුවක් සොයා ගැනීමට නොහැකි වීම, වයස්ගත වීම, වකුගඩු බද්ධ කිරීමට නොහැකි වන ලෙස වෙනත් රෝගවලට ගොදුරු වීම යනාදී හේතූන් නිසා ඇතැම් වකුගඩු රෝගීන්ට බද්ධ කිරීම් සිදු කළ නොහැකි අතර ඔවුන් ජීවත් වන කාලය තුළදී රුධිර කාන්දුකරණය සිදු කළ යුතු ය. මේ අලුත් පරිත්‍යාගය ලැබීමත් සමඟ එවැනි රෝගීන්ගේ රුධිර කාන්දුකරණයට අවස්ථාව ලබාදිය හැකි බව අධ්‍යක්ෂවරයා කීය.වකුගඩු රුධිර කාන්දුකරණයක් පෞද්ගලික අංශයෙන් සිදු කරන්නේ නම් එක් රුධිර කාන්දුකරණයක් සඳහා රුපියල් 7000 සිට 13,000 දක්වා මුදලක් වැය කිරීමට සිදු වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n14071010</link>
    <topic>ජෝති ගී රාත්‍රිය හා කලා අභිමානී ප්‍රණාම උළෙල හෝකන්දර දී</topic>
    <author>සමන්ති මිරියගල්ල කඩුවෙල සමූහ</author>
    <content>ප්‍රවීණ ගායන ශිල්පී එච්.ආර්. ජෝතිපාල මහතාගේ 27 වැනි ගුණ සැමරුම නිමිත්තෙන් සංවිධානය කරන ලද “ ජෝති ගී රාත්‍රිය හා කලා අභිමානී ප්‍රණාම උළෙල පසුගියදා හෝකන්දර උතුර,පරාක්‍රම මාවත ක්‍රීඩාංගණයේ දී පැවැත්විණි.එච්.ආර්. ජෝතිපාල කලාකරුවානන්ගේ 27 වැනි ගුණ සැමරුම නිමිත්තෙන් මේ කලා ප්‍රසංගය හා ප්‍රණාම උළෙල ප්‍රථම වරට සංවිධානය කරන ලද්දේ සිත් රූ කලා පදනම හා හෝකන්දර තරුණ සංවිධානය විසිනි.ප්‍රවීණ ගායන ශිල්පී එච්. ආර්. ජෝතිපාල මහතා විසින් ගායනා කරන ලද ගීත දිවයිනේ කලා ශිල්පීන් රැසක් විසින් ගායනා කරන ලද අතර, .මීට අමතරව සිත්රූ කලා පදනම හා හෝකන්දර තරුණ සංවිධානය විසින් තෝරාගනු ලැබූ කලා ශිල්පීන් හා මාධ්‍යවේදීන් සඳහා උපහාර ප්‍රණාම සම්මාන ප්‍රදානය කිරීම ඉදිකිරීම් ඉංජිනේරු සේවා සහ පොදු පහසුකම් ඇමැති විමල් වීරවංශ මහතාගේ ප්‍රධානත්වයෙන් සිදුකෙරිණි.ප්‍රවීණ කලාකරුවන් වන තිස්ස ඩයස්, ස්වාධීන රූපවාහිනී සේවයේ නියෝජ්‍ය සාමාන්‍යාධිකාරී උපාලි රංජිත් හා සංගීත අධ්‍ය ක්ෂ තිස්ස රත්නසිරි මහත්වරුන් සඳහා ද සම්මාන පිරිනැමූහ.ආචාර්ය අජන්තා රණසිංහ, බස්නාහිර පළාත් සභා මන්ත්‍රී රොජර් සෙනෙවිරත්න, කලාකරුවන් වන කීලීටස් මෙන්ඩිස්. ජයසේකර අපොන්සු, චිත්‍රපට නිෂ්පාදක දිනේෂ් ප්‍රියසාද්, සිත්රූ කලා පදනමේ සභාපති රෝහණ කොස්තා, හෝකන්දර තරුණ සංවිධානයේ සභාපති නිහාල් ගමගේ මහත්වරුන්, , කලාකරුවන්, ප්‍රදේශවාසීහු ඇතුළු විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n14071011</link>
    <topic>මිහිකත - රත්නදීප නාවික සේවයට එක්වෙයි</topic>
    <author>ධනුෂ්ක ගොඩකුඹුර</author>
    <content>ඔස්ට්‍රේලියානු රජයෙන් ශ්‍රී ලංකාවට පරිත්‍යාගයක් වශයෙන් ලැබුණු නෞකා දෙක මිහිකත සහ රත්නදීප ලෙසින් ශ්‍රී ලංකා නාවික හමුදාවේ සේවයට එක්වෙයි.කොරියා බේ සහ හාර්වි බේ යන නාමයන්ගෙන් හඳුන්වා දී ඇති පී 350 සහ පී 351 නෞකා ශ්‍රී ලංකාවට පරිත්‍යාග කිරීමට පෙර ඔස්ට්‍රේලියානු රේගු සහ දේශසීමා ආරක්ෂක සේවයට සිය දායකත්වය සපයා ඇත.මෙම නෞකා ශ්‍රී ලංකාවට අයත් ඉන්දියානු සාගරික කලාපයේ සමුද්‍රීය තර්ජන මැඩපැවැත්වීමට සහ සාගරික නිදහස ආරක්ෂා කිරීමට දායක කර ගැනීමට නාවික හමුදාව අදහස් කරයි. ඔස්ට්‍රේලියා හා ශ්‍රී ලංකා මිත්‍රත්වයේ සංකේතයක් වශයෙන් ශ්‍රී ලංකා නාවික හමුදාවට හිමි වූ මෙම නෞකා මුර සංචාරක යාත්‍රා වන අතර මීටර් 38. 2ක දිගකින් හා මීටර් 7. 2ක පළලකින් යුක්තය. නෞකාවේ උපරිම වේගය පැයට නාවික සැතපුම් 24කි.බේ ක්ලාස් මුර සංචාරක යාත්‍රාවක් වන පී 350 නෞකාව ඔස්ට්‍රේලියාවේ කෙයාන්ස් නගරයේ දී නාවික හමුදාවට භාර දුන් අතර මෙම වසරේ අප්‍රේල් මස 5 වැනිදා කෙයාන්ස් වරායෙන් පිටත් වූ නෞකාව අප්‍රේල් මස 24 වැනිදා කොළඹ වරායට ළඟා විය.පී 351 නෞකාව ඔස්ට්‍රේලියාවේ නාවික හමුදා මූලස්ථානයේ දී ශ්‍රී ලංකාවට භාර දුන් අතර මෙම වසරේ ජූනි මස 10 වැනි දින කෙයාන්ස් වරායෙන් පිටත් වී ජූනි 25 වැනිදා කොළඹ වරායට පැමිණියේය. මිහිකත නමින් ශ්‍රී ලංකා නාවික හමුදාවේ සේවයට එක් වූ පී 350 නෞකාවේ අණදෙන නිලධාරියා වශයෙන් කමාන්ඩර් පී. ජී. ජේ. සී සමරනායක මහතා කටයුතු කරන අතර රත්නදීප නමින් එක් වූ පී 350 නෞකාවේ අණදෙන නිලධාරියා වශයෙන් අර්. ජේ. වල්ගම්පාය මහතා කටයුතු කරයි. පසුගිය වර්රේ ශ්‍රී ලංකාවේ පැවැති පොදු රාජ්‍ය මණ්ඩලීය රාජ්‍ය නායක සමුළුවේ දී ඔස්ට්‍රේලියානු අගමැති ටෝනි ඇබට් මහතා ජනාධිපති මහින්ද රාජපක්ෂ මහතාට දුන් ප්‍රතිඥාවකට අනුව මෙම නෞකා දෙක ශ්‍රී ලංකාවට පරිත්‍යාග කෙරිණි.මුහුදේ අනවසර සංක්‍රමණ මැඬලීමට සහ මුහුදේ දී විපතට පත් වන පිරිස් ගලවා ගැනීමට ශ්‍රී ලංකා නාවික හමුදාව කරනු ලබන මෙහෙවර පැසසුමට ලක් කරමින් එම මෙහෙවරට සහයෝගය පෑමක් වශයෙන් මෙම යුද නෞකා දෙක ශ්‍රී ලංකා රජය වෙත පරිත්‍යාග කර ඇත.වරාය හා නාවික කටයුතු ව්‍යාපාති ඇමැති රෝහිත අබේගුණවර්ධන, ඔස්ට්‍රේලියානු ආගමන හා දේශසීමා ආරක්ෂක සේවා ඇමැති ස්කොට් මොරිසන්, ජනාධිපති ලේකම් ලලිත් වීරතුංග, රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ, ආරක්ෂක මාණ්ඩලික ප්‍රධානී ජෙනරාල් ජගත් ජයසූරිය, යුද හමුදාපති ලුතිනන් ජෙනරාල් දයා රත්නායක, නාවික හමුදාපති වයිස් අද්මිරාල් ජයන්ත පෙරේරා, හිටපු නාවික හමුදාපති අද්මිරාල් ජයනාත් කොළඹගේ මහත්වරුන් සහ ශ්‍රී ලංකාවේ ඔස්ට්‍රේලියානු මහ කොමසාරිස් රොබින් මූඩි මහත්මිය ඇතුළු පිරිසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n14071012</link>
    <topic>අනවසර සංක්‍රමණ මැඩලීමට නැවියන්ගේ මෙහෙවර ප්‍රසංශනීයයි</topic>
    <author>ධනුෂ්ක ගොඩකුඹුර</author>
    <content>අනවසර සංක්‍රමණ මැඩලීමට ශ්‍රී ලංකා රජය සහ ශ්‍රී ලංකා නාවික හමුදාව ඉටුකරන මෙහෙවර ප්‍රශංසනීය බව ඔස්ට්‍රේලියාවේ ආගමන හා දේශසීමා ආරක්ෂකසේවා ඇමැති ස්කොට් මොරිසන් මහතා ප්‍රකාශ කළේය.අද අප අත්පත් කරගෙන ඇත්තේ එම සාර්ථකත්වයේ ප්‍රතිඵළ බව ප්‍රකාශ කළ මොරිසන් මහතා ඔස්ට්‍රේලියානු රජය ද මේ වෙනුවෙන් විශාල වැඩකොටසක් ඉටු කරමින් සිටින බව පැවසීය.ඇමැති ස්කොට් මොරිසන් මහතා මේ අදහස් පළ කළේ ඔස්ට්‍රේලියානු රජය ශ්‍රී ලංකාවට පරිත්‍යාග කළ නෞකා දෙක අධිකාරිත්වයට පත් කිරීම සඳහා ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ වරායේ දී ඊයේ (09) පැවති උත්සවය අවසානයේ මාධ්‍ය හමුවේ අදහස් දක්වමිනි.අනවසර සංක්‍රමණ නැවැත්වීම සඳහා ශ්‍රී ලංකාවත් ඔස්ට්‍රේලියාවත් අතර පවතින සහයෝගිතාව මෙම නෞකා පිරිනැමීම මඟින් සංකේතවත් කරන බවත් මොරිසන් මහතා පැවසීය.අනවසර සංක්‍රමණ මැඬලීම උදෙසා කළ මෙහෙවරේ සාර්ථකත්වය පැහැදිලි කළ ඇමැතිවරයා පසුගිය දා සිදුවූ සිද්ධිය හැර වෙනත් කිසිදු සිද්ධියක් ගෙවුණු මාස 6 තුළ වාර්තා නොවුණු බව වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n14071013</link>
    <topic>මහින්ද රාජපක්ෂ ආණ්ඩුවආබාධිත අය අමතක කැර නෑ</topic>
    <author>හිඳෝගම සමූහ</author>
    <content>මහින්ද රාජපක්ෂ ආණ්ඩුව කිසිම විටෙක වැඩිහිටියන්, ආබාධිත අය අමතක කර නැති බවත් ඒ අය වෙනුවෙන් විශේෂ වැඩසටහන් රාශියක් ක්‍රියාවට නංවා ඇති බව උතුරුමැද පළාත් සෞඛ්‍ය සමාජසේවා ඇමැති එච්.බී. සේමසිංහ මහතා පැවසීය.ඇමැති සේමසිංහ මහතා මේ බව පැවසුවේ සමාජ සේවා දෙපාර්තමේන්තුවේ මූල්‍ය දායකත්වය හා තිරප්පනේ ප්‍රාදේශීය ලේකම් කාර්යාලය, පයුරුමඩුව ගම්මානයේ මිහිදු වැඩිහිටි සමිතිය, මරණාධාර සමිති සහ ප්‍රදේශවාසීන්ගේ ශ්‍රම දායකත්වයෙන් ඉදි වූ නව නිවස භාරදීමේ උත්සවයේදීය.ඇමැතිවරයා මෙසේද කීය.ටී. කුසුමලතා සහ පුංචිමැණිකේ යන මහත්මීන් දෙපළ උපතින්ම ආබාධිත අය. ඒ සොයුරියන් දෙදෙනා හට නව නිවසක් ඉදිකිරීම සඳහා ඇප කැප වූ දායක වූ සියලු දෙනාටම මගේ හෘදයාංගම ස්තූතිය ප්‍රථමයෙන්ම පුද කරනවා. ඒ වාගේම අප සැමටම සතුටු විය හැකියි.සමාජ සේවා දෙපාර්තමේන්තුවේ කාර්යභාරය තමයි තනිවම යම් වැඩක් නොකිරීම. යම් ආධාරයක් ලබාදෙන විට ගම් දනව්වල ජනතාවගේ කිට්ටු සම්බන්ධතාවය ඇතිකර ඔවුන්ගේ දායකත්වය ලබාගෙන එකමුතුකමින් වැඩ කිරීම සමාජසේවා දෙපාර්තමේන්තුවේ කාර්යභාරයයි.ඒ අනුව මෙම නව නිවස ඉදිකර තිබෙනවා. අප සැමගේම එකමුතුකම අපි අගය කළ යුතුයි. මෙවැනි දේ කිරීම තුළින් එකමුතුභාවය ඇති කිරීම වඩාත් වැදගත් වෙනවා. මිහිදු වැඩිහිටි සමිතියේ සභාපති ජේ.එම්. සෝමරත්න, සමාජසේවා පරිපාලන නිලධාරිණී චන්ද්‍ර පී. විතාන, සමාජසේවා නිලධාරීන් වන කේ.එම්. පද්මිණි කුමාරි, ඒ.ජී. නයනා කුමාරි, නව නිවාස හිමිකරුවන් වන කුසුමලතා සහ පුංචි මැණිකේ යන මහත්ම මහත්මීන් මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n14071014</link>
    <topic>මිනිස්කමින් පිරිපුන්මැතිවරණ කොමසාරිස්</topic>
    <author>අසේල කුරුළුවංශ</author>
    <content>මහනුවර කුරුණෑගල ප්‍රධාන මාර්ගයේ අරඹේකඩේ ප්‍රදේශයේදී මැතිවරණ කොමසාරිස් මහින්ද දේශප්‍රිය මහතා ගමන්ගත් ජීප් රථය හා යතුරු පැදියක් ගැටීමෙන් එහි ගමන්ගත් තරුණයින් දෙදෙනකු තුවාල ලැබ ගලගෙදර හා මහනුවර රෝහල්වලට ඇතුළත් කැර තිබේ.අනතුර ඊයේ (09) දහවල් 2.00ට පමණ සිදුව තිබෙන අතර තුවාල ලත් තරුණයින් දෙදෙනා මහතා මැතිවරණ කොමසාරිස්වරයාගේ වාහනයෙන්ම ගෙනගොස් ගලගෙදර රෝහලට ඇතුළත් කැර ඇත.පසුව මැතිවරණ කොමසාරිස් මහින්ද දේශප්‍රිය මහතා ඒ මහතාගේ ජීප් රථයේ රියදුරාව වාහනය සමඟ ගලගෙදර පොලිසියට බාරදී තිබේ.පොලිසිය මඟින් අදාළ රියදුරාව වෛද්‍යවරයකු වෙත ඉදිරිපත් කැර ඔහු මත්පැන් පානය කැර නොමැති බව තහවුරු කර ගැනීමෙන් පසු පොලිස් ඇපමත මුදාහැර ඇත.ගලගෙදර පොලිසියේ ස්ථානාධිපති පොලිස් පරීක්ෂක එම්.ඩී. ච න්ද්‍රපාල මහතාගේ උපදෙස් මත පොලිස් පරීක්ෂක නාරායන මහතා සිද්ධිය පිළිබඳ පරීක්ෂණ පැවැත්වීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n14071015</link>
    <topic>කොළඹ ආනන්ද විද්‍යාලීය ආදි ශිෂ්‍ය සංගමය . . .</topic>
    <author/>
    <content>කොළඹ ආනන්ද විද්‍යාලීය ආදි ශිෂ්‍ය සංගමය විසින් සංවිධානය කළ උපහාර උළෙලක් විද්‍යාලීය පරිශ්‍රයේදී ඊයේ (09) දා පැවැත්විණි. ඡායාරූපයෙන් දැක්වෙන්නේ ආනන්ද විද්‍යාලයෙන් බිහිවූ දීප්තිමත් ආදි සිසුන් දෙදෙනෙකු වන ආරක්ෂක මාණ්ඩලික ප්‍රධානි මේජර් ජනරාල් ප්‍රසාද් සමරසිංහ මහතාට හා ඉන්දීය නේපාල හා භූතානයේ ශ්‍රී ලංකා තානාපති මහාචාර්ය සුදර්ශන සෙනෙවිරත්න මහතාට විදුහල්පති කිත්සිරි ලියනගමගේ මහතා විසින් උපහාර තිළිණ පිළිගන්වන අයුරු. ආදිශිෂ්‍ය සංගමයේ සභාපති ලලිත් සේනානායක, හිටපු සභාපති තිලක් කරුණාරත්න යන මහත්වරුන්ද මෙහි වෙති. ඡායාරූපය වාසිත පටබැඳිගේ</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n14071016</link>
    <topic>සූරියවැව ප්‍රාදේශීය සභාවේ අභිනව සභාපති ලෙස . . .</topic>
    <author/>
    <content>සූරියවැව ප්‍රාදේශීය සභාවේ අභිනව සභාපති ලෙස ජනක එරන්ද මහතා පසුගියදා (7) කතානායක චමල් රාජපක්ෂ මහතා ඉදිරියේ බත්තරමුල්ල කතානායක නිල නිවසේ පැවැති චාම් උත්සවයක දී දිවුරුම් දුන්නේය. මෙම අවස්ථාවට දකුණු පළාත් සභා මන්ත්‍රී එස්. වී. පී. ආනන්ද මහතා ඇතුළු සූරියවැව ප්‍රදේශයේ පාක්ෂිකයින් විශාල පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n14071017</link>
    <topic>පරිසරය දූෂණයට ලක් වන මූලයන් වසා ‍නොතබා කරන වරද පාලනය කිරී‍මේ ක්‍රමය නතර කළ යුතුයි</topic>
    <author>රන්ජිත් පද්මසිරි, චමීර ඇල්ල‍දෙණිය සහ සුභාෂිණි ‍සේනානායක</author>
    <content>පරිසරය දූෂණයට ලක් වන මූලයන් වසා ‍නොතබා කරන වරද පාලනය කිරී‍මේ ක්‍රමයක් අනුගමනය කිරීම නතර කළ යුතු බව සුළු අපනයන ‍භෝග සංවර්ධන ඇමැති ‍රේජි‍නෝල්ඩ් කු‍රේ මහතා පාර්ලි‍මේන්තු‍වේදී ඊ‍යේ (09) ප්‍රකාශ කෙළේය.පාර්ලි‍මේන්තුව ඊ‍යේ (09) දහවල් 1.00ට කතානායක චමල් රාජපක්ෂ මහතාගේ ප්‍රධානත්වයෙන් රැස්විය.නි‍වේදන දැනුම්දී‍මෙන් ලිපිලේඛන හා වාර්තා ඉදිරිපත් කිරීමෙන් පසු වාචික පිළිතුරු අපේක්ෂාවෙන් මන්ත්‍රිවරුන් විසින් අසන ලද ප්‍රශ්නවලට අදාළ ඇමැතිවරු පිළිතුරු සැපයුහ.පත්කළ මන්ත්‍රී අනුර කුමාර දිසානයක මහතා ස්ථාව නි‍යෝග 23(2) යට‍තේ ඕස්්‍ට්‍රේලියාව බලා යන අනවසර සංක්‍රමණිකයන් සම්බන්ධ‍යෙන් ඇසූ ප්‍රශ්නයට වි‍දේශ කටයුතු නි‍යෝජ්‍ය ඇමැති නි‍යෝමාල් ‍පෙ‍රේරා මහතා පිළිතුරු ලබා දුන්නේය.පරිසර හා පුනර්ජනනීය බලශක්ති වැඩබලන ඇමැති අබ්දුල් කාදර් මහතා - සමුද්‍ර දූෂණය වැළැක්වීම පනත යට‍තේ සාධන ලද නි‍යෝග ‍දෙකක් අනුමැතිය සඳහා ඉදිරිපත් කරමින් ‍මෙ‍සේ ද කීය.අප‍ගේ මුහුදු කලාපය ‍ගොඩ බිම ‍මෙන් අටගුණයකින් විශාලයි. මුහුදු කලාප‍යේ ඇති සම්පත් බුක්ති විදීම ‍මෙන්ම ඒවා රැක ගැනීමත් අපට පැවරී ති‍බෙනවා. ඒ සඳහා අවශ්‍ය කටයුතු රජය සිදු කරනවා. එ‍හෙත් සමුද්‍රීය කලාපයට අපද්‍රව්‍ය ‍යෙදීම අවම කර‍ගෙන යහපත් මට්ටමින් පවත්වා­‍ගෙන යාම ‍මෙම නි‍යෝග වල අරමුණයි. මුහුදට බැර ‍කෙ‍රෙන අපද්‍රව්‍ය අවම කර ගත යුතුයි.සංචාරක හා ඛනිජ ‍තෙල් කර්මා‍න්තවලින් සිදුවන අපද්‍රව්‍ය බැහැ කිරීම් ඉතා ඉහළයි. ‍මේ නිසා ‍වෙරළ අපවිත්‍රවීම යළිත් සංචාරක ව්‍යපාරයට බලපෑමක් සිද්ද කරනවා. එ‍‍මෙන්ම මුහුදු ජීවින්ටද එයින් හානි සිදු ‍වෙනවා. සමුද්‍ර දූෂණය නතර කර ගැනී‍මේ අරමුණින් ‍ගෙ‍ෙනන ‍මේ නි‍යෝග මඟින් අපද්‍රව්‍ය මුහුදට ‍යොමු කිරීමට තහනම් කර ඇත. මුහුදු ආශ්‍රිත පරිසරය වැඩි දියුණු කිරීමට පියවර ‍ගෙන ඇත.හම්බන්තොට දිස්ත්‍රික් මන්ත්‍රී සජීත් ‍ප්‍රේමදාස මහතා (එජාප):- සමුද්‍ර දූෂණය වැළැක්වීම සඳහා රජය ගන්නා වැඩපිළි‍වෙළ අගය කරනවා. එ‍හෙත් සමුද්‍රයට ‍පෙර ‍ගොඩබිම විනාශ ‍වෙන සිදුවීම් වැළැක්වීමට පියවර ගන්න. පරිසරය ගැන රජයට නිසි ප්‍රතිපත්තියක් නැහැ. පරිසරය සුරකින ව්‍යාපෘති ‍දේශපාලකයන් අතට පත්වෙලා. තිස්සමහාරාම‍යේ ‍හේන් ‍ගොවියන්ගේ ඉඩම් අයිතිය රැක ගැනීමට පියවර ගන්න ඕන.කතානායක චමල් රාජපක්ෂ මහතා:- ‍මේ ‍කොටස යාල අභය භූමියට අයත් බවට ගැසට් කර ති‍බෙනවා. ‍ගොවීන්ට විකල්ප ඉඩම් ලබාදීමට පියවර ‍ගෙන ඇත. ‍මේ වැඩවලට ඔබතුමා එන්නේ නැති එකයි වරද?‍ප්‍රේමදාස මහතා:- සංවර්ධන කටයුතුවලදී පාරිසරික අධ්‍යාපන වාර්තා හරියට ක්‍රියාත්මක ‍වෙන්න ඕන. ඒවා හරියාකාරව ක්‍රියාත්මක වුණානම් පසුගිය ගංවතුර නිසා කළුතරට, ගාල්ලට ‍මේ තරම් හානි සිදු වන්නේ නැහැ.ඛනිජ ‍තෙල් කර්මාන්ත ඇමැති අනුර ප්‍රියදර්ශන යාපා මහතා:- කාබන් ඩ‍යොක්සයිඩ් වායුව පරිසරයට මුදාහරින අඩුම රට ලංකාවයි. වැඩි‍යෙන්ම මුදාහරින්නේ එජාපය වැඳ‍ගෙන ඉන්න අ‍මෙරිකාවයි. ‍ලෝක‍යේ ඇති පාරිසරික තත්ත්වයන් ගැන අ‍පේ නිලධාරීණ් ‍හොඳ අවධාන‍යෙන් ඉන්නේ. පරිසරය රැක ගැනීමට රජය අවශ්‍ය පියවර ‍ගෙන ඇත. ලංකා‍වේ වන ගහනය සියයට 25ට වැඩියි. කඩිනම් මහවැලිය නිසා ලක්ෂ ‍දෙකකට වැඩි වනාන්තර එළි කළා. අද මත්තල ගුවන් ‍‍තොටුපළට කියන කතා එදා කටුනායකට ගුවන් ‍තොටුපළටත් කීවා.ලංකා‍වේ වන අපරාධ බහුලව සිදු‍වෙන බවට විශාල මතයක් ති‍බෙනවා. 2014 දී ‍මේ වන ‍තෙක් අනවසර වන ප්‍රවාහනයන් 246ක් වාර්තා වී ති‍බෙනවා.ලංකා‍වේ සිටින වන අලි ගහනය ඉතා විශාලයි. අලියකු හදාගන්නට හැකි ආර්ථිකයක් ති‍‍බේනම් අලි හදාගන්නට දුන්නට වරදක් මා නම් දකින්නේ නැහැ.පනාමු‍රේ ඇති වූ සිද්ධිය සම්බන්ධ‍යෙන් අදටත් කතා ‍වෙනවා. සමුද්‍ර කලාපය ආරක්ෂා කරන්න සමුද්‍ර පරිසර අධිකාරිය ක්‍රියා කරනවා.නි‍යෝජ්‍ය කාරක සභා සභාපති චන්ද්‍රකුමාර මුරු‍ගේසු මහතාමුලසුනට පැමිණි‍යේයයාපා මහතා:- ලංකාවට නැවක් පැමිණි විට යම් අපද්‍රව්‍යයක් බැහැර කිරීමට අවශ්‍ය නම් නිකම් වරායකට එන්නට බැහැ. බලපත්‍රයක් ලබා දිය යුතුයි. රජයක් ‍ලෙස පරිසරය රැක ගන්නට අපි ‍බො‍හෝ දුර ‍ගොස් සිටිනවා. අද ර‍ටේ කුමන ‍දේ භාවිතා කළත් ඒ සම්බන්ධ‍යෙන් ‍සොයා බැලීමත් ‍කෙ‍රෙනවා. පරිසර හිතකාමී ද්‍රව්‍ය භාවිතා කිරීමට ‍පෙළඹී ති‍බෙනවා.ලංකා‍වේ පරිසර අධිකාරිය එක් ආණ්ඩුවක් යට‍තේ තිබිය යුතු බවයි ම‍ගේ විශ්වාසය.පුත්තලම දිස්ත්‍රික් මන්ත්‍රී නි‍රෝෂන් ‍පෙ‍රේරා මහතා (එජාප) :- අ‍පේ සාගර කලාපය රැක ගැනීම අපි සියලු ‍දෙ‍නා‍ගේම වගකීමක්. සාගර කලාපයම දූෂණයට ලක් ‍වෙලා. ඇතැම් කැසිකිළි පද්ධති මුහුදු තීරයට හරවා ති‍බෙනවා.පසුගියදා සිදු වූ මුහුදු කුණාටු‍වෙන් ධිවරයින් මිය‍ගොස් විශාල ගැටලු රැසකට මැදි වුණා. ‍මෙවන් අනතුරු සිදු ‍නොවීමට අපි කටයුතු කළ යුතුයි.‍ කොළඹ වරා‍යේ ‍තෙල් නළයක් පුපුරා විශාල ආර්ථික ‍මෙන්ම පරිසර හානියක් සිදු වුණා.‍ මේ සිද්ධිය සම්බන්ධ වාර්තාවක් ‍මේ සභාවට ‍යොමු කළ යුතුයි. ඉන්දියාව සමග ධීවර ප්‍රශ්නය සම්බන්ධව දැඩි අවධානය ‍‍යොමු විය යුතුයි.පත් කළ මන්ත්‍රී ඒ එච් එම් අස්වර් මහතා (එජනිස):- මුහුදු ප්‍ර‍දේශවල සම්පත් ග‍වේශනයට විශාල ව්‍යාපෘති අපි දියත් කර ති‍බෙනවා. ‍මේ සම්පත් රැක ගැනීමටත් ඒවා සංවර්ධනයටත් කටයුතු කරමින් ති‍බෙනවා. මිනිසා‍ගේ පරිසරය ආරක්ෂා කිරීමත් වැදගත්. සාගර වායු සහ භූමි දූෂණය වැඩි වීම මිනිසාට අභි‍යෝගයක් වී ති‍බෙනවා.ඉන්දියා‍වේ සිටින ඇතැම් බල‍වේග සමුද්‍රය දූෂණය කිරීමට කට‍යුතු කරනවා. සිරිමා‍වෝ මැතිණිය ඉන්දියාව සමග ඇතිකරගත් ගිවිසු‍මෙන් කච්චතිව් දූපත අපිට අයත් බව ඉන්දියාව පිළි‍ගෙන ති‍බෙනවා. අලුත්ගම ‍බේරුවල සිද්ධි‍යෙන් ‍දේපලවලට සිදු කළ හානිය මා ‍‍හෙළා දකිනවා.‍කොළඹ දිස්ත්‍රික් මන්ත්‍රී සුනිල් හඳුන්නෙත්ති මහතා (ප්‍රජාස):- ‍මේ නි‍යෝග ධීවර ‍මෙන්ම සංචාරක ක්‍ෂේත්‍රයටද බලපානවා. මාතර නිල්වලා ගඟ මුහුදට වැ‍ටෙන්නේ මුහුදු මට්ටමට වඩා පහත් මට්ටමක සිටිමින්. මුහුදු වතුර ගඟට මුසු වීම මගින් මුහුදට මිශ්‍රවීම බරපතළ ගැටලුවක් ‍වෙලා. ‍මේ අවට ජනතාව ‍‍බීමට ගන්නා ජලය අපවිත්‍ර මට්ට‍මේ ති‍බෙන්නේ. ‍මේ පිළිබඳ අධිකාරිය සකස් කළ වාර්තාව එළි දක්වා නැහැ.සුළු අපනයන ‍භෝග සංවර්ධන ඇමැති ‍රේජි‍නෝල්ඩ් කු‍රේ මහතා :- සියලු ‍දේම දූෂණය වූ භූ‍ගෝලීය පරිසරයක ජීවත් වීමට අපිට සිදු වී ති‍බෙනවා. පරිසරය දුෂණය වන මාර්ග සම්පූර්ණ‍යෙන් වසා දැමීමක් සිදු ‍නොකර කරන වැරැද්ද පාලනය කරන ක්‍රමයක් අනුගමනය කරනවා.‍මෙය නතර කළ යුතුයි. පරිසරය දූෂණය කරමින් අධි පරි‍භෝජන තත්ත්ව‍යකින් කටයුතු කරන බටහිර රටවල් දුක්විඳිමින් පරිසරය රකින් දුප්පත් රටවලට බණ කියනවා. අද අ‍පේ ගංඟා වලට මිනිස් අපද්‍රව්‍ය රසායනික ‍‍පො‍හොර ආදී ද්‍රව්‍ය එකතු ‍වෙලා.කුරුණෑගල දිස්ත්‍රික් මන්ත්‍රී ජයවික්‍රම ‍පෙ‍රේරා මහතා (එජාප):- පරිසරය අමතක කර ධනය ‍ලොකුකර ගැනීම ‍මේ සියලු ප්‍රශ්න වලට ‍හේතුවයි. අධි‍වේගී මාර්ග ඉදිකිරී‍මේදී ගලාබසින ජලය පිටවී‍මට ඉඩ තබා නැහැ. ඉදිරි‍යේදී ගම්පහ කලුතර ‍කොළඹ දිස්ත්‍රික්ක වල ගංවතුර උවදුරු ඇති විය හැකියි. ‍මේ අනතුරු ගැන අවධානය කඩිනමින් ‍යොමු විය යුතුයි.කෘෂිකර්ම නි‍යෝජ්‍ය ඇමැති වයි. ජී. පද්මසිරි මහතා:- සමුද්‍ර පරිසරය දූෂණයට පක් වූ විට මිනිසාට විශාල බලපෑමක් සිදු කරනවා.පත් කළ මන්ත්‍රී ජනක බණ්ඩාර මහතාමුලසුනට පැමිණි‍‍යේය;-පද්මසිරි මහතා:- ආතර් සී. ක්ලාක් මහතා අ‍පේ ර‍ටේ ජීවත් වීම සඳහා තෝරා ගත්තේ සුන්දර ‍වෙරළ නිසායි. සාගර‍යේ සම්පත් අප ආරක්ෂා කර ගන්න ඕන.සමාජ ‍සේවා ඇමැති ෆීලික්ස් ‍පෙ‍රේරා මහතා:-‍ වෙරළ ආශ්‍රිතව විශාල පිරිසක් ජීවත් ‍වෙනවා. නාගරික ප්‍ර‍දේශ ‍හෝටල් ආදිය ‍වෙරළබඩ පිහිටා ඇති නිසා සමුද්‍ර දූෂණය වැළැක්වීමට නීතී සකස් කිරීම සුදුසුයි.සමුද්‍ර දූෂණය වළක්වා ගැනීම අ‍පේ ‍‍සෞඛ්‍යයටතක් ‍‍හොඳයි. හිරිගල්කැඩීම නිසා සුනාමි‍යේදී පැරෑලියට විශාල හානියක් සිදුවුණා.‍මේ වන විට ‍බේ‍රේ වැව මීගමුව කළපුව අපවිත්‍ර කරලා. විශාල වශ‍යෙන් ‍මේවාට අපද්‍රව්‍ය එකතු ‍වෙනවා. ‍මේවා නතර කරන්න පියවර ගන්න ඔන.‍කොළඹ දිස්ත්‍රික් මන්ත්‍රී සුජීව ‍සේනසිංහ මහතා (එජාප):- අ‍මෙරිකාව සමුද්‍ර දූෂණය වැඩි‍යෙන් සිදු කළත් දැන් දැන් චීනයත් සමුද්‍ර දුෂණය වැඩි‍යෙන් කරනවා. ඒ නිසා අ‍පේ මුහුදු සීමාව රැක ගැනිමට ‍‍මේ නි‍‍යෝග ඉතා ‍හොඳයි.නමුත් පරිසරයට කලින් ජනතාවට ජීවත් වීමට හැකි පරිසරයක් නිර්මාණය කළ යුතුයි. ‍නො‍රොච්චෝ‍ලේ තාප බලාගාරය ඉතා ‍හොඳයි. නමුත් එය නිසා විශාල පරිසර දූෂණයක් සිදු ‍වෙනවා. මත්ස්‍ය අස්වැන්න අඩු ‍වෙලා. ඒ නිසා සංවර්ධන ව්‍යාපෘති සිදු කරන විට පරිසර සංරක්ෂණයටත් ‍කොටසක් වියදම් කළ යුතුයි.නි‍යෝජ්‍ය කතානායක චන්දිම වීරක්‍කොඩි මහතා මුලසුනට පැමිණි‍යේය.‍සෞඛය නි‍යෝජ්‍ය ඇමැති ලලිත් දිසානායක මහතා:- එජාප මුලද් ඇමැති ‍චොක්සි මහත්තයත් හම්බන්තොට වරායක් හදන්න ඕන කියලා සැලසුම් ඉදිරිපත් කළා. අපි එම වරාය ඉදි කළා. පරිසරය කියන්නේ අනාගත‍යෙන් අපි නයට ගත් ‍දෙයක්. එය අපි අනාගතයට මීට වඩා ‍හොඳින් ලබා ‍දෙන්න ඕන.ඒ නිසා පරිසරය සුරැකීමට ‍‍ගෙනා ‍මේ නි‍‍යෝග ඉතා කා‍ලෝචිතයි. මාලදිවයි‍නේ ‍හොඳ ‍වෙරළ තීරයක් ති‍බෙන බව විපක්ෂය කිව්වා. නමුත් ඔවුන්ට ‍බොන්නවත් වතුර නැහැ. අපට ‍හොඳ ‍වෙරළක් හා ‍‍‍බොන්න වතුරත් ති‍බෙනවා. පරිසරය සුරැකීම ට අපට ‍හොඳ ප්‍රතිපත්තිය ති‍බෙනවා.‍ලෝ‍කේ ති‍බෙන විශාලම නැව වුණත් පැමිණිමට හැකි වන අයුරින් අපි ‍කොළඹ වරයා සංවර්ධනය කළා.එම වරාය සංවර්ධනය කිරීම තුළින් විශලා ‍නෞකා ප්‍රමාණයක් ‍කොළඹ වරයාට පැමි‍ණෙනවා. ‍මේවායින් පිටවන අපද්‍රව්‍ය සම්බන්ධ‍යෙන් අපට ක්‍රියා මාර්ග ගැනීමට අවශ්‍ය වුව‍හොත් ඊට නීති රීති ‍මේ ‍වෙනතුරු ති‍‍බු‍ණේ නැහැ. නමුත් අද ‍ගෙන ආ නි‍යෝග මඟින් නැව් වලින් පිටවන අපද්‍රව්‍ය සම්බන්ධ‍යෙන් නීතිමය පියවර ගත හැකියි. වන්දි ලබා ගත හැකියි.මුදු‍දේ දිය නාන ස්ථානවල ජල‍යේ ගුණාත්මකභාවය පරීක්ෂා කිරීමට සමුද්‍රජීවී සංවර්ධන අධිකාරිය ‍මේ වන විට සමීක්ෂණයක් සිදුකරමින් යනවා. මුහු‍දේ දිය නාන ස්ථානවල පවා ගුණාත්මක භාවයක් ඇති කිරීමට අප කටයුතු කරනවා.නි‍යෝග සම්මත විය.පාර්ලි‍මේන්තුව අද (10) පස්වරු 1.00 යළි රැස්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n14071018</link>
    <topic>උත්තරීතර</topic>
    <author>- රන්ජිත් පද්මසිරි</author>
    <content>කතානායක චමල් රාජපක්ෂ මහතා හොඳ තීරණයක් ගෙන තිබුණි. ආණ්ඩුවේත් විපක්ෂයේත් ඊට ප්‍රසංශාව හිමිවිය. අමාත්‍යාංශවල උපදේශක කාරක සභාවල වාර්තා මාසිකව ප්‍රකාශ කිරීම මේ තීරණයයි. අමාත්‍යාංශයක් සඳහා මන්ත්‍රීවරුන්ගෙන් සමන්විත උපදේශක කාරක සභාවක් පත් කිරීම සිදුකළ ද එය මාධ්‍යයෙන් වසන් කර තිබුණි.උපදේශක කාරක සභාවක සිදුවන දේ රහසිගතව සිදුවිය. එහි සිදුවන්නේ කුමක්දැයි දන්නේ ඊට සහභාගි වූවෝ පමණි. තම අමාත්‍යාංශයේ ඕනෑම අයකු මේ කාරක සභාවට කැඳවීමට බලය ඇත. උපදේශක කාරක සභාව උසාවියකට සමානය. රාජ්‍ය ආයතනවල වාර්ෂික වාර්තාව නිකුත් වූ පසු ඒ පිළිබඳව විමසීමක් කිරීම මෙම කාරක සභාව හමුවේ සිදු කෙරේ. ආයතනවල දූෂණ අක්‍රමිකතා ගැන ප්‍රශ්න කිරීමට ද හැකියාව ඇත. නිලධාරීන් ටයි කෝට් පැලඳ මෙහි පැමිණෙන අතර පිටව යන්නේ ටයි කෝට් ගලවාගෙන දහඩිය පෙරාගෙනය. බොහෝ ලොක්කන් මේ කාරක සභාවට ඇත්තේ පුදුම බයකි.කාරක සභාවේ සාමාජිකයින් වන මහත්වරු මෙහි දී හොඳ කරුණු ඉදිරිපත් කරති. ඇතිවන ගැටලු විමසීමට කැඳවන නිලධාරීන්ගෙන් ප්‍රශ්න අසති. හොඳ කතා මේ සභාවක් තුළ සිදු වේ. එහෙත් සමහර අමාත්‍යාංශවල උපදේශක කාරක සභා නොමැති ගානය. කිසි දිනක රැස්වන්නේ නැත. සමහර ඒවා රැස් වේ. එහෙත් සාමාජික මන්ත්‍රීවරු ඊට සහභාගි වන්නේ නැත. පාර්ලිමේන්තුව තුළ කතාකරන්නට බැරි බොහෝ දේ කාරක සභාව තුළ කතා කරන බව අසා තිබේ. හොඳ ප්‍රවෘත්ති එහි තිබුණත් ඒවා ලියන්නට හැකියාවක් නොවීය.කාරක සභාවේ වාර්තාවක් නිකුත් කිරීම ඉතා වටිනා ක්‍රියාවක් වන්නේ මේ නිසාය. ආයතනවල කෙරුවාව පිළිබඳව කළ විමසීම යම් මට්ටමකින් හෝ ජනතාවට දැන ගැනීමට ඉඩ ලැබීම ඊට හේතුවයි.ඉතිහාසයේ ප්‍රථම වරට උපදේශක කාරක සභාවේ වාර්තාවක් එළි දැක්වීම ආණ්ඩුව වෙනුවෙන් දිනේෂ් ගුණවර්ධන මහතාත් විපක්ෂය වෙනුවෙන් රනිල් වික්‍රමසිංහ මහතා අගය කළේය. මෙහිදී ආර්ථික සංවර්ධන අමාත්‍යාංශය සිය උපදේශක කාරක සභාව 35 වතාවක් රැස්කර තිබුණි. එම අමාත්‍යාංශය සිය කටයුතු මනා ඕනෑකමකින් සිදු කළ බව එය හොඳ ම සාක්කියකි. ඒ පිළිබඳව ඇමැති බැසිල් රාජපක්ෂ මහතාට ප්‍රණාමය පිරිනැමිය යුතුයි.එහෙත් අමාත්‍යාංශ හැට ගණනක් ඇතත් වාර්තා ඉදිරිපත් කර ඇත්තේ 15ක් පමණි. සමහර අමාත්‍යාංශවල කාරක සභාව රැස් වී නැත. වාර්තා ඉදිරිපත් නොකළ අමාත්‍යාංශවලින් කරුණු විමසන ලෙසට රනිල් වික්‍රමසිංහ මහතා කළ යෝජනාව ක්‍රියාවට නැංවීමට කටයුතු කළ යුතුය. එය යහපත් පාලනයකට හේතු විය හැකිය. එසේම මෙම කාරක සභාවල කටයුතු මාධ්‍ය සඳහා විවෘත කර එහි සිදුවන දේ මාධ්‍ය මඟින් ජනතාවට දැන ගැනීමට අවස්ථාව සලසා දෙන්නේ නම් එය ඉතා අගනා ක්‍රියාවක් වේ. එය පාර්ලිමේන්තු ප්‍රජාතන්ත්‍රවාදය ශක්තිමත් කිරීමට හේතුවක් වනු නොඅනුමානය. මේ පිළිබඳවත් කථානායකවරයාගේ සැලකිල්ල යොමුවේ යැයි විශ්වාස කරමි.විවාදයට ඊයේ (9) ගැනුනේ සමුද්‍ර දූෂණ වැළක්වීමේ පනත යටතේ වූ යෝජනා දෙකකි. විවාදයට යෝජනාව ඉදිරිපත් කළ වැඩබලන ඇමැති අබ්දුල් කාදර් මහතාය. ඇමැතිවරයා සභාවේ සිටියා නම් හොඳයි කියා කීවෙ කථානායක චමල් රාජපක්ෂ මහතාය.විවාදයට සභාවේ දෙපැත්තේ ම මන්ත්‍රීවරු සිටියේ අතලොස්සකි. වරෙක සිටියේ කාදර් මහතා පමණි. මන්ත්‍රීවරුන්ට සභාව එපාවෙලාදැයි වරෙක සිතුනි. සභාව කල් දැමූ අවස්ථාවේ ප්‍රශ්න අසන විට ප්‍රශ්න භාර දී තිබූ මන්ත්‍රීවරුන් ද සිටියේ නැත. පසුව පැමිණි රවි කරුණානායක මහතා සිය ප්‍රශ්නය ඉදිරිපත් කිරීමට අවසර ඉල්ලා සිටි විට ඊට විරෝධය පළ කළ ඒ.එච්.එම්. අස්වර් මහතා දැමූ පොයින්ට් එක වැඩ කළේය. යෝජනාව ඉදිරිපත් කිරීමට නම කී විට අදාළ මන්ත්‍රීවරයා සභාවේ නොමැති නම් එම යෝජනාව අහෝසිවෙනවා යැයි කීවේ අස්වර් මහතාය. එය දිනේෂ් ගුණවර්ධන මහතා අනුමත කළේය.තමන් අසන ප්‍රශ්නය ඉදිරිපත් කිරීම මන්ත්‍රීවරයාට සභාව තුළ සිටීමට නොහැකි නම් එයට වාද කර ගැනීමට පෙර තමන්ගේ වගකීම හරිහැටි ඉටුවූවා දැයි තමාම සිතා බැලීම වටී. මෙහිදී අස්වර් මහතා නිවැරැදි මග පෙන්වීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n14071019</link>
    <topic>ප්‍රසිද්ධිය උ‍දෙසා ප්‍රශ්න ඇසී‍මෙන් වළකින්නැයි කතානායකගෙන් සජිත් ‍ප්‍රේමදාස ට අවවාද</topic>
    <author>රන්ජිත් පද්මසිරි, චමීර ඇල්ල‍දෙණිය සහ සුභාෂීණි ‍සේනානායක</author>
    <content>ප්‍රසිද්ධිය උ‍දෙසා ප්‍රශන් ඇසී‍මෙන් වළකින්නැයි කතානායක චමල් රාජපක්ෂ මහතා ඊ‍යේ (09) පාර්ලි‍මේන්තු‍වෙදී හම්බන්තොට දිස්ත්‍රික් මන්ත්‍රී සජිත් ‍ප්‍රේමදාස මහතාට අවවාද කෙළේය.ස්ථාවර නි‍යෝග ‍ලෙස කටයුතු කරන ‍ලෙසත් කතානායකවරයා ‍ප්‍රේමදාස මහතාට තවදුරටත් දන්වා සිටි‍යේය.කතානායකවරයා ‍මේ සඳහන් කෙළේ අනුරාධපුර දිස්ත්‍රික් මන්ත්‍රී පී. හැරිසන් මහතා උතුරු මැද පළා‍තේ අධ්‍යාපන ක්‍ෂේත්‍ර‍යේ පුරප්පාඩු පිළිබඳ වාචික පිළිතුරු අ‍පේක්ෂා‍වෙන් අසා තිබූ ප්‍රශ්නයට නි‍යෝජ්‍ය අධ්‍යාපන ඇමැති ‍මොහාන් ලාල් ‍ග්‍රේ‍‍‍රෝ මහතා පිළිතුරු දී‍මෙන් අනතුරුව එම පිළිතුරට කිසිම අදාළත්වයක් ‍නොමැති පාසල් ළමුන්ගේ පා ගමනක් පිළිබඳ ‍දේශපාලන ප්‍රකාශයක් සහිත කතාවක් කිරීම නිසාය.හැරිසන් මහතා අසා තිබූ ප්‍රශ්නයට පිළිතුරු ‍‍දෙමින් ‍ග්‍රේ‍රෝ මහතා සඳහන් කෙළේ, ජාතික පාසල්වල විදුහල්පතිවරුන් හා අධ්‍යපාන පරිපාලන ‍සේවයට නිලධාරීන් බඳවා ගැනීමට බලය ඇත්තේ රාජ්‍ය ‍සේවා ‍කොමිෂන් සභාවට බවය. යම් පළාත් සභාවක් මඟින් මධ්‍යම ආණ්ඩු‍වේ අනුමැතියකින් ‍‍තොරව බඳවා ගන්නා නිලධාරීන් සඳහා ගමන් වියදම් හා අමතර දීමනා ‍ගෙවීම් සිදු කිරී‍මේදී රජ‍යේ මුදල් අයථා ‍ලෙස භාවිතා කළ බවට ‍මෙ‍තෙක් පැමිණිල්ලක් අමාත්‍යාංශය ‍වෙත ලැබී නැති බවද කීය.‍‍මේ පිළිතුරට අදාළ පී. හැරිසන් මහතා අතුරු ප්‍රශ්න ‍දෙකක් ඇසූ අතර, තුන්වැනි අතුරු ප්‍රශ්නය ඇසී‍මේ අවස්ථාව තමන් ‍වෙත පවරා ගත් සජිත් ‍ප්‍රේමදාස මහතා පාසල් 200ක ළමයින් 15,000ක් පා ගමනක් යාම සඳහා ‍යොදා ගන්නේ දැයි විමසමින් ‍දේශපාලන වශ‍යෙන් කළ කතාවට නි‍යෝජ්‍ය ඇමැතිවරයා පිළිතුරු දුන්නේ තමාට අදාළ ‍නොවන බව කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n14071020</link>
    <topic>මොරටුමුල්ල රන් කොල්ලයේසැක දෙදෙනෙක් අත්අඩංගුවට</topic>
    <author>විජයානී එදිරිසිංහ, රක්ෂණ ශ්‍රියන්ත සහ භක්ති ධර්මප්‍රිය මෙන්ඩිස්</author>
    <content>මීට මාස කිහිපයකට පෙර සිදුවූ දැවැන්ත රන් භාණ්ඩ සොරකමක සුල මුල සොයාගත් මිරිහාන විශේෂ අපරාධ මෙහෙයුම් ඒකකය සැකකරුවන් දෙදෙනෙකු සමග සොරාගත් රන් භාණ්ඩ අතරින් රුපියල් කෝටි පහක් පමණ වටිනා රන් භාණ්ඩ සොයාගෙන තිබේ.බස්නාහිර දකුණ නියෝජ්‍ය පොලිස්පති සුමිත් එදිරිසිංහ මහතාගේ ප්‍රධානත්වයෙන් සිදුකළ මෙහෙයුමක දී මෙසේ සුළ මුල සොයාගත්තේ පසුගියදා මොරටුමුල්ල ප්‍රදේශයේදී පල්ලියගුරු රන් භාණ්ඩ උගස් ආයතනය කඩා එහි තිබූ කිලෝ එකොළහක් පමණවූ රන් භාණ්ඩ සොරාගැනීමට අදාළ සිද්ධිය වේ.මෙය මෙතෙක් සිදුවූ විශාලතම රන් භාණ්ඩ සොරකම වෙයි. පසුගිය මැයි 25 වෙනිදා රාත්‍රියේ එම සොරකම සිදුවී තිබුණි. එම සොරකමට සම්බන්ධ අපරාධකරුවන් යැයි සිතන ඡායාරූප එම වෙළද ආයතනයේ සි.සී.ටී.වී කැමරාවල සටහන් වී තිබුණද ඔවුන් හඳුනාගැනීමට අපහසුවී තිබුණි.සැකකරුවන් ඊට දින කිහිපයකට පෙර ඊට යාබද අනෙක් වෙළඳ සල මිලදී ගැනීම සඳහා විමසීමට පැමිණ තිබුණි. මෙම සොරකම ගැන කිසිදු තොරතුරක් නොතිබියදී පොලිසිය අදාළ වෙළඳ සල මිලදී ගැනීමට පැමිණි එම කණ්ඩායම පිටුපස ලුහුබැඳ සිදුකළ පරීක්ෂණවල ප්‍රතිඵලයක් වශයෙන් ඔවුන් එම සොරකම සිදුකළ පුද්ගලයින් බවටත් ඔවුන් වෙළඳ සල මිලදී ගැනීමේ මුවාවෙන් එදින රන් භාණ්ඩ සොරකම සිදුකිරීමට ඔත්තු බලා ඇති බවටත් අනාවරණය විය.එහෙත් මිරිහාන විශේෂ අපරාධ මෙහෙයුම් ඒකකයේ කණ්ඩායමක් පසුගිය සති කිහිපය තුළ සැකකරුවන් සොයා ගැනීම සඳහා මෙහෙයුමක් දියත් කර තිබුණි.පසුව පෙරේදා වන විට එහි සැකකරුවන් හඳුනාගත් අතර ඔවුන් එදිනම මොරටුමුල්ල ප්‍රදේශයේදී අත්අඩංගුවට ගෙන තිබුණි.මොවුන් සොරකම් කරන ලද රන් භාණ්ඩ අතරින් කොටසක් උකස්කර තිබියදී සොයාගත හැකි වුවත් වැඩි ප්‍රමාණයක් විකිණීමෙන් පසු උණුකර තිබූ බව පොලිසිය කියයි.සැකකරුවන්ගෙන් ප්‍රශ්න කර කිලෝ නමයක පමණ රන් භාණ්ඩ සොයා‍ගැනීමට හැකිවූ බව පොලිසිය කියයි. එම සොයාගත් රන්වල වටිනාකම රුපියල් කෝටි පහකි. එම රන් භානණ්ඩ දික්වැල්ල හා වැලිගම ප්‍රදේශවලට අලෙවි කර ඇත.අත්අඩංගුවට ගත් සැකකරුවන් දෙදෙනා අවුරුදු 43 සහ 27 වයස්වල අයවෙති. මොවුන් මොරටුමුල්ල ප්‍රදේශයේ පදිංචිකරුවන් වෙති. පොලිසිය පවසන්නේ මෙම‍ දැවැන්ත සොරකම පිටුපස තවත් අය සිටිය හැකි බැවින් ඔවුන් සොයාගැනීම සදහා පරීක්ෂණ සිදුකරන බවයි.අත්අඩංගුවට පත් සැකකරුවන් අධිකරණයට ඊයේ (09) ඉදිරිපත් කිරීමට නියමිතව තිබුණි. නියෝජ්‍ය පොලිස්පති සුමිත් එදිරිසිංහ මහතාගේ උපදෙස් සහ අධීක්ෂණය යටතේ මිරිහාන විශේෂ අපරාධ මෙහෙයුම් ඒකකයේ ස්ථානාධිපති ප්‍රධාන පොලිස් පරීක්ෂක නිමල් කරුණාරත්න ඇතුළු කණ්ඩායමක් වැටලීම සිදුකර සැකකරුවන් සමඟ රන් බඩු අත්අඩංගුවට ගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n14071021</link>
    <topic>පක්ෂය හෝ රට දිනවන වැඩපිළිවෙළක්එජාප නායකත්වයට ඇත්තේම නෑ</topic>
    <author>ආනන්ද හපුගොඩ</author>
    <content>එක්සත් ජාතික පක්ෂයේ නායක රනිල් වික්‍රමසිංහ මහතාට පක්ෂය හෝ රට දිනවන වැඩපිළිවෙළක් ඇත්තේ නැතැයිද මෙතෙක් කල් රනිල් හොරෙන් හොරෙන් කරපු ආණ්ඩුවට කඩේ යාම තමන් එළිපිට කරමින් එක්සත් ජනතා නිදහස් සන්ධානයට එකතු වූයේ යැයිද රවි ගුණවර්ධන මහතා ප්‍රකාශ කළේය.එක්සත් ජාතික පක්ෂය හැර එක්සත් ජනතා නිදහස් සන්ධානයේ සාමාජිකත්වය ලබාගත් ඌව පළාත් සභා මන්ත්‍රී රවි ගුණවර්ධන මහතා බණ්ඩාරවෙල පිහිටි සිය නිවසට රැස්වූ එක්සත් ජාතික පාක්ෂිකයින් අමතා කතා කරමින් මෙම අදහස් පළකර සිටියේය. ඒ මහතා වැඩිදුරටත් මෙසේද කීය. එක්සත් ජාතික පක්ෂයෙන් ඉවත්වීමට මගේ යටි හිතේවත් තිබුණේ නෑ. ඒත් ජූනි මාසෙ 18 වැනිදා දහවල් 12.00න් පස්සේ මට පක්ෂය එපා වුණා.එක්සත් ජාතික පක්ෂයට බැලමෙහෙවරකම් කරපු මට මෙසේ ප්‍රකාශ කරන්න සිදුවීම ගැන දුක් වෙනවා. අන්තිම මොහොතේත් මට පක්ෂයෙන් ලැබුණේ සතුටුදායක පිළිතුරක් නෙමේ. එදා රාත්‍රී 12.00 ත් 1.00 ත් අතර ප්‍රධාන ඇමැතිතුමාත් සමඟ සාකච්ඡා කළා. මං පළාත් සභාවට ආවේ 2009දීයි. එතකොට ආණ්ඩු පක්ෂයේ මන්ත්‍රීවරුන්ගෙන් හඳුනාගෙන හිටියේ දෙන්නයි. ජේ.එම්.ගුණතිලක මහතාත් එස්.ඒ.ආර් බන්ධුසේන මන්ත්‍රීතුමාත් පමණයි.මගේ දුරකථනයේ දැන් නොම්මර 4500 ක් විතර තියෙනවා. මං පරම්පරාගත යූඑන්පී කාරයෙක්. මගේ පියා ඉඩම්හිමි වැවිලිකරුවෙක් නෙමේ. එතුමාට සල්ලි තිබුණේ නැහැ. අම්මා ගුරුවරියක්. මං තෝරා ගත්තේ දේශපාලනයයි. මං කාටවත් ගහන කොට ගහන්න ගියෙත් නෑ. බණින කොට බණින්න ගියෙත් නෑ. මං හැමෝමත් එක්ක සහජීවනයක් පවත්වාගෙන ගියා. මට තරහා යන්නේ නැතිකම දුර්වලකමක් ලෙස පෙණුනාද දන්නෑ.මට කුණුහරුප කියන්න බැරිකම දුර්වලකමක් ලෙස දැක්කාද දන්නෑ. මගේ මනුස්සකම අමනුස්සයෙකුට පෙනුන හැටිද දන්නෑ. බණ්ඩාරවෙල ශ්‍රී ලංකා නිදහස් පක්ෂයේ ප්‍රධාන සංවිධායක වෛද්‍ය රෝහණ පුෂ්පකුමාර මහතා සාමකාමී දේශපාලනයක් කරගෙන යනවා.එක්සත් ජාතික පක්ෂයේ ප්‍රබල ක්‍රියාකාරීන් 43 දෙනෙක් අද මා සමඟ එකතු වෙනවා. නායකතුමා කියපු හැම දේටම මං අත ඉස්සුවා. නමුත් මට කිසිම අනුකම්පාවක් කළේ නැහැ. එක්සත් ජාතික පක්ෂයට දිනන වැඩපිළිවෙළක් නෑ. හරීන් ප්‍රනාන්දු මහ ඇමැතිකමට තරඟ කිරීම එතරම් වැදගත් නෑ කීවා.රනිල් කරන්නේ ජනාධිපතිතුමාට කඩේ යන එකයි. මං ඒක අද එළපිට කරනවා. පක්ෂය දියාරු කරන නායකත්වය වෙනස් කරන තුරු පක්ෂයට අනාගතයක් නෑ. රනිල් ඉන්න තුරාවට සජිත්ට බලයක් දෙන්නේ නෑ. මගේ යෞවන කාලය එක්සත් ජාතික පක්ෂය වෙනුවෙන් කැප කිරීම ගැන මං අද දුක් වෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n14071022</link>
    <topic>ශ්‍රී දළදා මාලිගාවේ ගන්ධ කුටියප්‍රතිසංස්කරණය කොට පූජා කෙරේ</topic>
    <author>අසේල කුරුළුවංශ</author>
    <content>ශ්‍රී දළදා සමිඳුන් වැඩසිටිනා ශ්‍රී දළදා මැදුරේ ගන්ධ කුටියේ සිවිලිම හා බිත්ති නෙළුම් මල් කැටයම් කළ සුදු හඳුන් දැවයෙන් නිමවා දළදා සමිඳුන්ට පූජා කිරීම ඊයේ (9) පෙරවරුවේ ජනපති මහින්ද රාජපක්ෂ මහතාගේ සහභාගිත්වයෙන් සිදුකෙරිණි.මල්වතු අස්ගිරි මහානායක ස්වාමින්ද්‍රයන් වහන්සේ දෙනමගේ අනුශාසනා පරිදි ශ්‍රී දළදා මාලිගාවේ දියවඩන නිලමේ ප්‍රදීප් නිලංග දෑල මහතාගේ මෙහෙයවීමෙන් ගන්ධ කුටියේ ප්‍රතිසංස්කරණ කටයුතු සිදුකර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=n14071023</link>
    <topic>මවගෙන් ඉල්ලා ගත් රු.දහයෙන් මහා සිටුවරයකු වූ දාස මුදලාලි</topic>
    <author>සටහන ලක්ෂ්මී වික්‍රමසිංහ</author>
    <content>යස ඉසුරු සම්පත්, ඉහළ පෙළපතක උරුමය දෑතේ මිට මොළවාගෙන මෙළොව එළිය දැකීමට සියලු දෙනාටම හැකිවන්නේ නැත. මෙරට සමහර පාලකයන්, වියතුන්, දාර්ශනිකයන් පමණක්‍ නොව වාණිජ ලෝකයේ හිණිපෙත්තටම නැඟි බොහෝ දෙනෙකුගේ ජන්මය අගහිඟකමින්, කටුකොහොළින් පිරුණු දුෂ්කර එකකි. මේ අතරින් ව්‍යාපාරික ලෝකයේ නම් දැරූ බොහෝ දෙනෙක් අතීත ගමන් මඟ දුක්බර , රළු කටුකබව පිළිබඳ සටහන් තබන්නේය. පදිකවේදිකාවෙන්, පා පැදියෙන් හෝ පා ගමනින් ඇවිද වාණිජ්‍යයේ සිප්හලින් “අ” යනු කියවුවෝය.අභාවප්‍රාප්ත දේශබන්දු එස්. ඩී. ගුණදාස මැතිතුමාට (දාස මුදලාලි) ඇත්තේ ද එවැනි අතීත කතාවකි. පදිකවේදිකාවේ කපුරුබෝල, මේස් බැනියම් අලෙවිකරමින් දිවිගමන ජයගත් දිරිය මිනිසකුගේ සටහනකි. ව්‍යාපාර ක්ෂේත්‍රයේ පමණක් නොව මෙරට ප්‍රභූ පෙළපතක රාජ්‍ය නායිකා වූ සිරිමාවෝ මැතිනියට පවා උපදෙස් සැපයීම වැනි උසස් තලයකට පැමිණීම දෛවෝපගත කතා පුවතකි.දිවිමඟ වසර 83කට ආසන්න කාලයක් ආයු විඳ පසුගිය දිනක දිවංගත වූ “දාස මුදලාලි” අපට සුවිශේෂ පුද්ගලයෙකි. ඊට හේතුව ඔහුගේ ජීවිතයෙන් උකහාගත හැකි අපේ ජීවිතයට සමීපකර ගත හැකි වටිනා කියන බොහෝ දේ ඔහුගේ අතීත සිහිවටන පුරා විසිරී තිබෙන නිසාය.දාස මුදලාලි පිළිබඳව මුල්ම සටහන හමුවන්නේ 1931 වර්ෂයේ සැප්තැම්බර් 05 දිනය. දෙවිනුවර තලල්ල ප්‍රදේශයේ ගැමි පවුලක් සයවෙනි දරුවා ලෙසිනි. ඒ වනවිට ද අගහිඟකමින් පිරුණු දෙමාපියන්ට මෙම බිලිඳු කටහඬ ඇසුනේ මොළොව ජීවත්වීම පිළිබඳ සංඥාවක් ලෙස පමණි. එහෙත් පසු කලෙක ව්‍යාපාරික ලෝකයේ රැව් පිළිරැව් දෙන ඔහු‍ගේ හඬ පිළිබඳව හැඟීමක් එකල කිසිවෙකුට හෝ ඇතිවන්නට ඇතැයි සිතීමට නොහැකිය.ඔහුගේ අතීත සිහිවටන අතර ඉතා සංවේදී සිදුවීමක් වන්නේ සිව්වැනි ශ්‍රේණියේ දී පාසල් අධ්‍යාපනය අහිමි වීමයි. පාසලේ දී ඇති වූ යම් හිත් අමනාපකමක් හේතුවෙන් ඔහුට පාසල තවදුරටත් ඉතා කරදරකාරී තැනක් ලෙස හැඟී ඇත. මුලදී ගන්දර විද්‍යාලයටත් පසුව මරදාන මහා විද්‍යාලයටත් ඇතුළු වුව ද පාසල් ජීවිතයේ සිව් වසරකට වැඩි කාලයක් ගත කිරීමට ඔහුට හැකියාව ලැබී නැත.ගුණදාස නම් වූ පුංචි කොලුපැටියාට තිබුණේ කුඩා සිරුරකි. එහෙත් ඔහුට විශාල හදවතක් තිබිණි. ඒ තරමටම නොසැලෙන ආත්ම ‍ෙධෙර්යයක් ද තිබිණි. මවගෙන් ඉල්ලාගත් රුපියල් දහයක මුදලකින් ඔහු ජීවිතය පටත් ගන්නට සැලසුම් කළේය. එකල රුපියල් දහයක මුදලට ඉහළ වටිනාකමක් තිබිණි. පුංචි ගුණදාසට එය මහමෙරක් විය. ඔහු ආරම්භ කරන ව්‍යාපාරය ගැන සිතමින් සිහින දකින්නට විය.ගුණදාස කොළඹට පැමිණියේ පාසල් අධ්‍යාපනය පිළිබඳ කැමැත්තෙන් නොවේ. එම කාලයේ මරදානේ චීන ව්‍යාපාරිකයන්ගේ රෙදි සාප්පු කිහිපයක ගුණදාසගේ වැඩිමල් සොහෝයුරෝ සේවය කර ඇත. එම පරිසරයට ඇති කැමැත්ත නිසාම ඔහු කොළඹට පැමිණ ඇත.අනුන් යටතේ සේවය කරනවාට වඩා සුළුවෙන් හෝ ව්‍යාපාරයක් පටන් ගැනීමට සිතූ ගුණදාස මව දුන් මුදලින් කපුරුබෝල සහ මේස් බැනියම් කිහිපයක් මිලදී ගත්තේය. පදික වේදිකාවේද, කොළඹ මුඩුක්කු නිවාසවලද ගනුදෙනුකරුවන් සොයා දිවා රෑ වෙහෙස නොබලා කටයුතු කළේය.වට්ටියක් හිසමත තබාගෙන ගෙයින් ගෙට ඇවිද ගිය ඔහුගේ ගමන අත් කරත්තය දක්වා වෙනස්වීමට වැඩි කලක් ගත නොවීය. වසර දහයක කුඩා කොලු ගැටයෙක් වුව ද ඔහුගේ සිතේ ගතේ ධෛර්යයේ වැඩිවීමක් මිස අඩුපාඩුවක් නම් ඇති නොවීය.වසරින් වසර ගෙවී ගියේ ඔහුගේ ජීවිතයේ දියුණුව පිළිබඳව නව පරිච්ඡේද එක්කරමිණි. වසර දහයක් ඇතුළත ඇඟලුම් ආනයන ව්‍යාපාරිකයෙක් වීමට තරම් ඔහුගේ උත්සාහය මල්පල ගැන්වී තිබිණි. ඔරලෝසු ආනයනය ද ඔහුගේ ව්‍යාපාරවල තවත් අංගයක් විය.1958 වර්ෂය වන විට ගුණදාස ජීවන ගමනේ 28 වසරක් ගෙවා දමා තිබිණි. ව්‍යාපාරවල පමණක් නිරතවෙමින් එයින් වෙහෙසව සිටි ඔහු තනිකඩ ජීවිතයේ ද හෙම්බත්ව සිටියේය‍. තමාට හොඳින් ගැළපෙන තරුණියක සමඟ විවාහ දිවියට ඇතුළත් වී ඉදිරි ජීවිතය සරු කරගන්නට ඔහු සිහින මැව්වේය. ඒ අනුව 1958 මැයි මාසයේ ඔහු සිය සිහිනය සැබෑ කරමින් සිරිමතී එදිරිසිංහ නම් යුවතිය සමඟ සරණ බන්ධනයට ඇතුල්විය. ව්‍යාපාර ජීවිතය මෙන්ම ඔහුගේ විවාහ දිවිය ද සරුවිය. කාලයත් සමඟ ඔවුන් දරුවන් 10 දෙනෙකුගේ මවුපියන් වූහ.ශ්‍රී ලංකාවේ ඇඟලුම් කර්මාන්තයේ පුරෝගාමියා වන්නේ ද ගුණදාස මුදලාලිය. ගුණදාස වෙනුවට ඔහුගේ නම ‘දාස’ ලෙසත් ඔහුගේ ඇඟලුම් ඩියුරෝ නමින් ද ලංකාවේ අස්සක් මුල්ලක් නෑර පැතිර ගියේය. ඩියුරෝ මදුරු දැල්වලට අදටත් වෙළෙඳපොළේ ඇත්තේ කීර්තිමත් නාමයකි. බොරුල්ලෙන් ඇරැඹි එම ව්‍යාපාර සමූහය දෙමටගොඩින් කැලණිය දළුගම දක්වා ව්‍යාප්තව ගියේය. දාස මුදලාලි යන නම පැවසූ සැණින් ඩියුරෝ නාමයත් දාස මුදලාලි සමඟ ඈඳුණු දේශපාලන සබඳතා පිළිබඳවත් රටේ බොහෝ දෙනෙකුට රහසක් නොවේ.1970 -77 කාලයේ මෙරට පාලනය කළ සිරිමා‍වෝ බණ්ඩාරනායක මැතිනිය දාස මුදලාලි සමඟ ඉතා කිට්ටු දේශපාලන සබඳතාවයක් පැවතිණි. රජය සම්බන්ධ සමහර තීන්දු තීරණ ගැනීමේ දී පවා ඔහුගේ මතය පිළිබඳ ඇහුම්කන් දීමට එතුමිය අමතක ‍කළේ නැත. එවකට පැවති රාජ්‍ය ප්‍රතිපත්ති අතර දේශීය කර්මාන්ත ඉහළ මට්ටමකට ගෙන ඒමට විවිධ ක්‍රියාමාර්ග ගැනිණි. ආනයන භාණ්ඩ සීමා කිරීම ද ඊට සමඟාමීව සිදුකෙරිණි. මෙම වෙළෙඳ ප්‍රතිපත්තිය නිසා ‘දාස මුදලාලිට’ අත්වූයේ විශාල සෙතකි. ඔහුගේ ව්‍යාපාර කෙතරම් ව්‍යාප්තව ගියේ දැයි පැවසුවහොත් වෙළෙඳ පොළ සැපයුම අබිබවා ඉල්ලුම කිහිප ගුණයකින් වැඩි වී තිබිණි.හැත්තෑ හතට පෙර මෙරට දේශීය කර්මාන්තයේ පුනර්ජීවන‍ය සමඟ ව්‍යාපාර ක්ෂේත්‍රයේ අංක එකේ ස්ථානය “දාස ව්‍යාපාර” හිමි කර ගත්තේය. ඒ වනවිට ඔහුගේ ව්‍යාපාර විවිධ අංශ අතරේ ද පැතිරි ගියේය. ඇඟලුම්, මැණික්, හෝටල්, ප්‍රවාහන හා කෘෂිකර්මාන්තය ආදී සියලුම අංශ ඔහුට සෞභාග්‍ය උදා කර දුන්නේය.මෙරටට නව අත්දැකීමක් වූ “සුපර්මාකට්” වෙළෙඳාම් ක්‍රමයේ පුරෝගාමියා වූයේ ද ඔහුය. බොරැල්ල මං සන්ධියේ ඉදි වූ “දාස” වෙ‍ෙළඳ සංකීර්ණය මෙරට බොහෝ දෙනාගේ කතා බහට ලක් වූ ස්ථානයකි. විශාල තට්ටු ගොඩනැගිල්ලක් ඉදිකොට එහි ව්‍යාපාර ආරම්භය එම යුගයේ ජීවත් වූවන් සැලැකුවේ සුරංගනා කතා සැබෑ වීමක් ලෙසය.හැත්තෑ හතෙන් පසු මෙරට ඇති වූ විවෘත ආර්ථිකයෙන් “දාස”ව්‍යාපාරවලට බොහෝ බලපෑම් එල්ල විය. නිදහස් ආර්ථික ප්‍රතිපත්තිය, විවෘත ආර්ථික ප්‍රතිපත්තිය නිසා දේශිය කර්මාන්තවලට අභාග්‍ය සම්පන්න ඉරණමකට මුහුණදීමට සිදුවිය. එසේ - එම යුගයේ දාස මුදලාලිට එල්ල වූ දේශපාලනික බලපෑම්ද අඩුවක් නොවීය. ඔහුගේ ව්‍යාපාර විශාල ලෙස රජයට පවරා ගැනීම මෙන්ම ව්‍යාපාර කඩා දැමීමට එදා රජය වක්‍රව ක්‍රියා කළේය.එමඟින් ඔහුට පහරදීමට උත්සාහ කළ ද ඉන් පහර වැදුණේ දේශීය රෙදි පිළි කර්මාන්තයට බව ඒ මහතා මීට කලකට පෙර ප්‍රකාශ කර තිබුණි. “ලද විදිහට පුද” යැයි කියමනක් අපේ ව්‍යවහාරයේ පැවතිය ද ඔහු පිදුවේ ලද පමණින් නොවේ. සිංහල බෞද්ධයකු ලෙස ඒ මහතා බෞද්ධාගම නඟා සිටුවීමට විශාල මෙහෙවරක් කළ දානපතියෙකි.සැප්තැම්බර් 05 දාට යෙදෙන ජන්ම දිනය නිමිත්තෙන් බුද්ධගයාවේ ආගමික වතාවත් සිදු කිරීම ද ඒ මහතා නොපිරිහෙළා ඉටු කළ යුතුකමක් වේ. එහිදී ලක්ෂ පහකට පිරිසකට ආහාර සැපයීම ඔහුට මහත් සොම්නසක් ගෙන දෙන කරුණක් විය.ජීවිතය අනිත්‍ය බව පසක් කරමින් දාස මුදලාලි මහතා අප අතරින් සමුගත්තේය. එසේ සමුගත්ත ද ඔහුගේ නාමය සදා අමරණීය බව සටහන් තබන්නට අවශ්‍ය නැත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=r1407101</link>
    <topic>ආසියාවේ පලවැලේ ආශ්චර්යය සිය නෑ කෝරළයෙන් ඇරැඹෙයි</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ දිස්ත්‍රික්කයේ වාණිජ අන්නාසි නව වගා ව්‍යාපෘති ඉලක්කය හෙක්ටයාර් 57කි. වාණිජ රඹුටන් නව වගා ඉලක්කය හෙක්ටයාර් 49කි. වාණිජ කෙසෙල් නව වගා ඉලක්කය හෙක්ටයාර් 187කි. වාණිජ වැල් දොඩම් නව වගා ඉලක්කය හෙක්ටයාර් 06කි. මේ වනවිට ඉහත වගාවන්හි සැලකිය යුතු ප්‍රගතියක් ලැබී ඇති බැව් වාර්තා වේ.අන්නාසි නව වගා ඇති කිරීම සඳහා යෙදවුම් හා රෝපණ ද්‍රව්‍ය ලබාදීම වෙනුවෙන් ගම්පහ දිස්ත්‍රික් කෘෂිකර්ම දෙපාර්තමේන්තුව වෙන් කර ඇති මුදල රුපියල් 2575000/- කි. යෙදවුම් ලබාදීම හෙක්ටයාර් 14කි. නීරෝගී අන්නාසි පැළ 160000ක් ලබා දේ. ප්‍රතිලාභීන් සංඛ්‍යාව 114කි.රඹුටන් නව වගා ඇති කිරීමට යෙදවුම් හා රෝපණ ද්‍රව්‍ය ලබාදීමට වෙන් කර ඇති මුදල රුපියල් 270000/-කි. යෙදවුම් ලබාදීම හෙක්ටයාර් 14කි.රඹුටන් පැළ 1400කි. ප්‍රතිලාභීන් 75කි. දූරියන් නව වගා ඇති කිරීමට යෙදවුම් හා රෝපණ ද්‍රව්‍ය ලබාදීමට වෙන් කර ඇති මුදල රුපියල් 80000/-කි. යෙදවුම් ලබාදීම හෙක්ටයාර් 04කි. දූරියන් පැළ 400කි. ප්‍රතිලාභීන් 28කි.කෙසෙල් නව වගා ඇති කිරීමට යෙදවුම් රෝපණ ද්‍රව්‍ය ලබාදීමට රුපියල් 250000/-ක මුදලක් වෙන් කර ඇත. යෙදවුම් ලබාදීම හෙක්ටයාර් 2.5 නීරෝගී කෙසෙල් පැළ 1875කි. ප්‍රතිලාභීන් 12කි.වැල්දොඩම් නව වගා ව්‍යාපෘති සඳහා යෙදවුම් හා රෝපණ ද්‍රව්‍ය ලබාදීමට වෙන් කර ඇති මුදල රුපියල් 257000/-කි. යෙදවුම් ලබාදීම හෙක්ටයාර් 2.5කි.මේ ආකාරයෙන් පලතුරු වගාවෙන් ද ගම්පහ දිසාව සශ්‍රීක වුවහොත් “සුන්දර ගම්පහ” ඉලක්කය සෑම අතින්ම සාර්ථක වනු ඇත. ප්‍රගතිය ඉදිරිපත් ‍කළේ ගම්පහ නියෝජ්‍ය ගම්පහ කෘෂිකර්ම අධ්‍යක්ෂිකා දූලංජලී චන්ද්‍රසේකර මහත්මිය දිස්ත්‍රික් කෘෂිකර්ම කමිටුව අමතමිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=r1407102</link>
    <topic>නැටුමෙන් ගැයුමෙන් දස්කම් පෑ ගුරු සිසු දෙපිරිස අගැයිම හොරණ ශ්‍රීපාලියේදී</topic>
    <author>හොරණ සමූහ - බන්ධුල ආර්. ගුලවත්ත</author>
    <content>මේ ළමයින් කොළඹ නෙළුම් පොකුණේ නටවන්නට වරම් තිබෙන දරුවන්. නගරයේ ඇති හැකි අයගේ අඟර දඟර පෙන්වන්නේ නැතුව ඈත ගම් නියම්ගම්වල සිටින දක්ෂතා කුසලතා සහ නිර්මාණශීලි දරුවන්ට නෙළුම් පොකුණේ ඉඩකඩ ලබාදිය යුතු යැයි අධ්‍යාපන ඇමැති බන්ධුල ගුණවර්ධන මහතා හොරණ ශ්‍රීපාලි රඟහලේදී පැවසීය.2014 සමස්ත ලංකා නැටුම් හා මුද්‍රා නාට්‍ය තරගයේදී ප්‍රථම ස්ථාන 23ක් ලබා විශිෂ්ට ජයග්‍රහණයක් හිමිකර ගත් හොරණ අධ්‍යාපන කලාපයේ සිසු දරු දැරියන් හා ගුරුභවතුන් දිරි ගැන්වීමත් ඇඟයීමත් වෙනුවෙන් පැවැති ප්‍රණාම සරණි නර්තන ප්‍රසංගය හා සම්මාන උළෙල හොරණ ශ්‍රී පාලි රංග ශාලාවේදී පැවැත්විණි.එම උළෙලේ මුලසුන ගනු ලැබූ‍යේ අධ්‍යාපන ඇමැති බන්ධුල ගුණවර්ධන මහතාය.ඒ මහතා මෙසේද කීය.ගම්වල සිටින දක්ෂතා කුසලතා හා නිර්මාණාත්මක හැකියාවන් තිබෙන දරුවන්ට අතහිත දීමයි අප බලාපොරොත්තු වන්නේ.අධ්‍යාපන ප්‍රතිපත්තියේ හැරවුම් ලක්ෂයේ ප්‍රධාන හැරවුම නිදහස් අධ්‍යාපනයයි. රටේ ජනප්‍රිය පාසල් 56න් එකක් බවට තේරුණේ හොරණ තක්ෂිලා මධ්‍ය විදුහල.සෞන්දර්ය කලා විශ්වවිද්‍යාලයේ උප කුලපති ජ්‍යෙෂ්ඨ මහාචාර්ය ‍ජයසේන කෝට්ටෙගොඩ මහතා - හොරණ දරුවන්ගේ දක්ෂතා අපි දුටුවා. නායකත්වය ලබා දෙනවා නම් හොඳ පෙරගමනක් ලබාගන්නට පුළුවන්. එවිටයි හොඳ ප්‍රවීණයකු බවට පත්වන්නේ.වල්ගම ශ්‍රී සද්ධාතිස්ස මහා විදුහලේ විදුහල්පති වීදාගම කස්සප හිමි - මේ දරුවන් කරලියට ගෙන ඒමට එම දරුවන් මුළු රටෙන්ම පළමු පෙළට ගෙන ඒමට අපේ පාසල්වල නර්තන ගුරුවරුන් කළ වෙහෙස කෙතරම් ද? පාසලේ සෞන්දර්ය විෂය මාලාව උගන්වන්නේ සතියකට විනාඩි 120යි.කාලච්ඡේද 03යි. සමස්ත ලංකා තරගවලින් ප්‍රථම ස්ථාන 23 ලබා ගත්තේ විශාල කැපකිරීමකින්. සම්මානයට ලක්වෙනවා මිස සම්භාවනාවට ලක්වෙන්නේ නෑ. සමස්ත ලංකා නැටුම් තරගයෙන් ප්‍රමුඛස්ථාන ලබාදුන් ගුරුවරියන්ට අවුරුද්දක වැටුප් වර්ධකයක් ලබාදෙන්න යැයි යෝජනා කරනවා. සෞන්දර්ය විෂය හදාරණ තරගවලට ඉදිරිපත් වන අයට ඇඳුම් පැළදුම් ගන්නට අමාත්‍යාංශයෙන් මුදලක් ලබා දෙනවානම් පිං අනුමෝදන් කරනවා.සහකාර අධ්‍යාපන අධ්‍යක්ෂක (සෞන්දර්ය) මල්ලිකා කුලසූරිය මහත්මිය - සමස්ත ලංකා තරග ශීර්ෂ 26න් 23ක් ම ලබා ගත්තේ හොරණ අධ්‍යාපන කලාපයෙන්. අද පවත්වන්නේ 14 වැනි ප්‍රණාම සරණි නර්තන ප්‍රසංගය හා සම්මාන උළෙල. නැටුම් තරගවල ප්‍රායෝගික පරීක්ෂණ වාර්ෂික පරීක්ෂණවලට කලින් පවත්වන්නැයි ඉල්ලා සිටිනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=r1407103</link>
    <topic>අලව්ව ශ්‍රී රාහුල ජාතික පාසලේමහින්දෝදය තාක්ෂණ විද්‍යාගාරයට මුල්ගල</topic>
    <author>අලව්ව විශේෂ - ඒ. කීර්තිසිංහ</author>
    <content>ද්විතීය පාසල් සංවර්ධනය කිරීමේ වැඩසටහන යටතේ අලව්වේ ශ්‍රී රාහුල ජාතික පාසලට මහින්දෝදය තාක්ෂණ විද්‍යාගාරයක් සඳහා රුපියල් ලක්ෂ 600ක මුදලක් අනුමත වී තිබේ.එම ගොඩනැගිල්ලට මුල්ගල තැබීම කුරුණෑගල දිස්ත්‍රික් පාර්ලිමේන්තු මන්ත්‍රී හා දඹදෙණිය ශ්‍රීලනිප ප්‍රධාන සංවිධායක ශාන්ත බණ්ඩාර මහතා අතින් පසුගිය දා සිදුවිය.මුල්ගල තැබීමෙන් පසු උත්සව සභාව ඇමතූ ඒ මහතා මෙසේ කීය.අද ශ්‍රී ලංකාව ලෝකයේ තුන්වැනි රටක් නොවේ. දියුණුව කරා යන රටවල් අතරින් එකක්. රට තුළ අද තිබෙන්නේ තරගකාරී අධ්‍යාපනයක්. ළමයි ඉගෙන ගැනීමට හරි දක්ෂයි.අද රට තුළ සියල්ල යහපත් අයුරින් සිදුවෙනවා. ඊට හේතුව ජනාධිපතිතුමාත්, සමඟ අදාළ ඇමැතිවරුන්, ගුරුවරුන්ගේ සහ මවුපියන්ගේ උනන්දුවයි.නියෝජ්‍ය විදුහල්පති පූජ්‍ය කලල්පිටියේ විමලධම්ම හිමි, විදුහල්පතිනි පුෂ්පා රෝහිණි, අලව්ව ප්‍රාදේශීය සභාවේ සභාපති බණ්ඩාර වැත්තෑව යන මහත්ම මහත්මීහු ද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=r1407104</link>
    <topic>අඩු ආදායම් වැන්දඹු කතුන්ට ස්වයං රැකියා ආධාර</topic>
    <author>වාද්දුව සමූහ - එස්. ආර්. පියදාස</author>
    <content>අඩු ආදායම්ලාභී වැන්දඹු කතුන්ට ස්වයං රැකියා ආරම්භ කිරීම සඳහා ආධාර ලබාදීමේ ව්‍යාපෘතියක් සමාජ සේවා දෙපාර්තමේන්තුව මගින් ආරම්භ කර තිබේ.මෙම ව්‍යාපෘතියට අවුරුදු 40ට අඩු සැමියා හැරගිය හෝ සැමියා මියගිය කාන්තාවන් සුදුසුකම් ලබා තිබේ.කළුතර ප්‍රාදේශීය ලේකම් කොට්ඨාසයේ මෙවැනි කාන්තාවන් එකොළොස්දෙනකුට රුපියල් එක්ලක්ෂ දාහත්දහසක (1,17000/=) මුදලක් ප්‍රදානය කිරීම ඉකුත්දා කළුතර ප්‍රාදේශීය ලේකම් කාර්යාලයේදී සිදු කෙරුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=r1407105</link>
    <topic>බහු විවාහ කරගත්කතට වැඩ වරදී</topic>
    <author>මල්වාන සමූහ - මහානාම විතානගේ</author>
    <content>පළමුවන විවාහය වසන් කොට බහු විවාහයක් සිදුකර ගැනීම සම්බන්ධව වරදකාරිය වූ කාන්තාවකට රුපියල් තුන්දහසක දඩ මුදලක් පූගොඩ මහේස්ත්‍රාත් හා අතිරේක දිසා විනිසුරු ඉන්දිකා කාලිංගවංශ මහත්මිය නියම කළේය.තවද මේ දඩ මුදල නොගෙවන්නේ නම් බරපතළ වැඩ ඇතිව මාස තුනක සිර දඬුවමක් නියම කරන බවද මහේස්ත්‍රාත්වරිය ඇයට දැන්වූවාය.පළමු විවාහක සැමියා විසින් ගම්පහ විශේෂ අපරාධ විමර්ශන අංශයට කරන ලද පැමිණිල්ලකට අනුව මේ නඩුව පවරන ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=r1407106</link>
    <topic>කෑගල්ල දිසාවේ ආසන 9ක් සංවර්ධනයට දසලක්ෂ 2233ක ප්‍රතිපාදන</topic>
    <author>සබරගමුව සමූහ</author>
    <content>රජයේ ජාතික ආර්ථික සංවර්ධන සැලැස්ම යටතේ 2014 වසරේ කෑගල්ල දිස්ත්‍රික් සංවර්ධනයට අයවැයෙන් වෙන්කර ඇති මුදල රුපියල් දසලක්ෂ 2233 කි.පුද්ගලයා, පවුල, ගම හා නගරය කේන්ද්‍ර කරගනිමින් ආර්ථික සංවර්ධන අමාත්‍යාංශය යටතේ වෙන්කර ඇති මේ මුදල් ප්‍රතිපාදන ග්‍රාමීය ජනතාවගේ යටිතල පහසුකම් සංවර්ධනය කිරීම, අධ්‍යාපනයේ භෞතික මෙන්ම හා ගුණාත්මක සංවර්ධනයක් ඇතිකිරීම, පුද්ගලයාගේ ජීවන තත්ත්වය සංවර්ධනය කිරීම, සුළු වාරිමාර්ග හා පුරන් කුඹුරු සංවර්ධනය තුළින් ආර්ථිකය ශක්තිමත් කිරීම හා මාතෘ සායන, සතිපොළ, බස් නැවතුම්පොළ, වාරිමාර්ග ප්‍රතිසංස්කරණය ආදී ව්‍යාපෘතීන් සඳහා පහත සඳහන් වැය ශීර්ෂ යටතේ මේ මුදල් ප්‍රතිපාදන වෙන්කර ඇත.එක ගමකට එක වැඩක් යටතේ රුපියල් මිලියන 573 ක්, ගම නැඟුම වැඩසටහන යටතේ රුපියල් මිලියන 311 ක්, ග්‍රාමීය පාසල්වල සනීපාරක්ෂක පහසුකම් යටතේ රුපියල් මිලියන 54 ක් ද, මහජන නියෝජිතයන්ගේ සංවර්ධන යෝජනා ව්‍යාපෘති සඳහා රුපියල් මිලියන 200 ක්, විමධ්‍යගත අයවැය වැඩසටහන් සඳහා රුපියල් මිලියන 50 ක් ද, පළාත් නැඟුම ව්‍යාපෘතීන් යටතේ රුපියල් මිලියන 1045 ක් ද, වශයෙන් කෑගල්ල දිසා ලේකම්වරයා වෙත යොමුකර ඇති මුළු මුදල් ප්‍රතිපාදනය රුපියල් මිලියන 2233 කි.එය කෑගල්ල දිස්ත්‍රික්කයේ මැතිවරණ ආසන 9 ක අවශ්‍යතා වෙනුවෙන් මේ වන විටත් යොදවමින් පවතී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=r1407107</link>
    <topic>ගම්පහ පොල් වගාකරුවන්ටපැළ 57000ක් බෙදාදෙයි</topic>
    <author>වතුරුගම සමූහ</author>
    <content>පොල් පැළ 57000ක් ගම්පහ දිස්ත්‍රික්කයේ පොල් වගාකරුවන් අතර බෙදාදීමට කටයුතු කර ඇති බව පොල් වගා සංවර්ධන මණ්ඩලය ගම්පහ ප්‍රාදේශීය කාර්යාලය කටයුතු කර ඇති බව ගම්පහ ප්‍රාදේශීය කළමනාකාර ආර්. ඇම්. එස්. කුලරත්න මහතා පවසයි.මෙයට අමතරව කප්රුක සිප්නැණ වැඩසටහන යටතේ පාසල් සිසුන් අතර පොල් පැළ බෙදාදීමද ක්‍රියාත්මක වේ.මේ අතර පොල් වගා සංවර්ධන මණ්ඩලය සභාපති සරත් කීර්තිරත්න මහතාගේ උපදෙස් පරිදි කප්රුක පොල් සංවර්ධන සමිති උපදේශන අධ්‍යක්ෂ ජීවින්ද කීර්තිරත්න මහතාගේ සහභාගිත්වය ඇතිව නිට්ටඹුව ශාරිපුත්ත ජාතික අධ්‍යාපන විද්‍යාපීඨ භූමි පරිශ්‍රයේ විශේෂිත පොල් පැළ වගා ව්‍යාපෘතියක්ද පොල් වගා සංවර්ධන මණ්ඩලය මඟින් ආරම්භ කර ඇත.ප්‍රජා භූමි පොල් වගා සංවර්ධන වැඩ පිළිවෙළ යටතේ ආරම්භ කළ පොල් වගා ව්‍යාපෘතිය වසර තුනක තරම් කෙටි කාලයකින් ඵලදාව ලබාගත හැකි වීම විශේෂයකි .</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=r1407108</link>
    <topic>හෝමාගම අකුණු සර වැදී හානියට පත් නිවැසියන්ට මුදල්</topic>
    <author>හෝමාගම සංචාරකමංජුල හිරිපිටිය</author>
    <content>හෝමාගම දකුණු පිටිපන රිදිමුදල ප්‍රදේශයේ ඉදිකළ ජංගම දුරකථන ආයතනයකට අයත් සම්ප්‍රේෂණ කුලුනකින් අකුණු සර වැදී විදුලි උපකරණ සහ විදුලි පද්ධතීන් හානි වූ නිවාස විසි අටක හිමිකරුවන්ට රුපියල් එක් ලක්ෂ විසි පන්දහසක වන්දි මුදල් ප්‍රදානය කිරීම පිටිපන දක්ෂිණාරාමයේ දී පෙතියා‍ගොඩ අත්තදස්සී හිමියන්ගේ ප්‍රධානත්වයෙන් පැවැත්විණි.පසුගියදා සම්ප්‍රේෂණ කුලුනින් එකවර පැමිණි අකුණු පහරක් වැදීමත් සමඟ පිටිපන රිදිමුදලේ නිවාස විසි අටක තිබූ රූපවාහිනී යන්ත්‍ර, ජංගම දුරකථන හා විවිධ විදුලි උපකරණ රැසක් දැවී ‍‍ගොස් තිබේ.මේ සමඟ නොසන්සුන් වූ ප්‍රදේශවාසීන් හෝමාගම පොලිසියට පැමිණිලි කිරීමෙන් අනතුරුව අකුණු වැදීමෙන් අලාභ වූ නිවාසවල විදුලි උපකරණ අලුත්වැඩියා කර ගැනීමට වැය වන මුදල් ලබාදීමට ජංගම දුරකථන ආයතනය එකඟ වී ඇත.සම්ප්‍රේෂණ කුලුනනේ අඩු පාඩු දෝෂ හඳුනාගෙන එවැනි තත්ත්තවයක් යළිත් නොවන්නට කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=r1407109</link>
    <topic>දැයට කිරුළෙන්මාතෘ සායන 4ක්</topic>
    <author>පොල්ගහවෙල විශේෂ -</author>
    <content>දැයට කිරුළ වැඩසටහන යටතේ පොල්ගහවෙල මැතිවරණ කොට්ඨාසයේ මාතෘ සායන ගොඩනැගිලි හතරක් ඉදිකර තිබේ.තලවත්තේ ගෙදර, සෙරපිස්වත්ත, මඩවල සහ නෙත්තිපොළ යන ගම්මානවල මේ මාතෘ සායන ඉදිකර ඇති අතර මේ සඳහා දැයට කිරුළ වැඩසටහන මඟින් රුපියල් ලක්ෂ හාරසිය අසූවක මුදලක් වැයකර ඇත.මේ එක මාතෘ සායනයක් සඳහා රුපියල් ලක්ෂ එකසිය විස්සක මුදලක් වැයකර ඇති අතර මේ මාතෘ සායන ළඟදීම විවෘත කරන බව වයඹ පළාත් සභා මන්ත්‍රී පොල්ගහවෙල ආණ්ඩු පක්ෂයේ ප්‍රධාන සංවිධායක ටිකිරි අධිකාරි මහතා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=r14071010</link>
    <topic>මිල ප්‍රදර්ශනය නොකරබඩු විකුණා දඩ කයි</topic>
    <author/>
    <content>ගම්පහ පාරිභෝගික අධිකාරියේ නිලධාරින් විසින් ගම්පහ සහ යක්කලදී සිදුකළ වැටලීම්වලදී මිල ප්‍රදර්ශනය නොකර විවිධ භාණ්ඩ අලෙවි කළ වෙළෙඳ සල් හිමියන් 11 දෙනෙකුට විරුද්ධව අධිකරණයේ නඩු පවරා තිබූ අතර ඔවුන් 11 දෙ‍නාට එක් අයකුට රුපියල් 2000 බැගින් රුපියල් 22,000 දඩ ගම්පහ අතිරේක මහේස්ත්‍රාත් හේෂාන්ත ද මෙල් මහතා විසින් නියම කරන ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=s1407101_1</link>
    <topic>ඩිල්ෂාන්-මාලිංග දස්කම් දක්වයි</topic>
    <author>වර්නන් ගුණසේකර පල්ලෙකැලේ සිට...</author>
    <content>තිලකරත්න ඩිල්ෂාන් පිත්තෙන් හා පන්දුවෙන් දැක්වූ අතිවිශිෂ්ට දස්කම් හා ලසිත් මාලිංගගේ වේග පන්දු ප්‍රහාරය මත ශ්‍රී ලංකාව පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී දකුණු අප්‍රිකාවට එරෙහිව ඊයේ පැවැති දෙවැනි එක්දින තරගය ලකුණු 87කින් ජයග්‍රහණය කරමින් තරග තුනකින් සමන්විත තරගමාලාව 1–1ක් ලෙසින් සමකර ගත්තේය.පිතිකරණයේදී අගනා ලකුණු 86ක් ලබා ගත් ‘තරගයේ වීරයා’ ඩිල්ෂාන් අනතුරුව ඔහුගේ පිට දඟ පන්දුවලින් ලකුණු 40කට කඩුලු 3ක් ලබා ගැනීමට සමත් විය. මාලිංග ලකුණු 24කට කඩුලු 4ක් ලබා ගත්තේය.හෂිම් අම්ලා ශතකයක් වාර්තා කළේය. ඔහු සහ ඒ.බී. ඩි විලියර්ස්ගේ ලකුණු 75ක තෙවැනි කඩුලු සබඳතාව විලියර්ස්ගේ දැවී යාමෙන් අවසන් වීමෙන් පසුව දකුණු අප්‍රිකානු කඩුලු 4ක් ලකුණු 26ක් ඇතුළත බිඳ වැටිණි.ලකුණු 268ක ඉලක්කයක් හඹාගිය දකුණු අප්‍රිකාවට ඕවර 38.1කදී සියල්ලන් දැවී ලබාගත හැකි වුයේ ලකුණු 180ක් පමණි. දකුණු අප්‍රිකානු පිළිතුරු ඉනිමේ පළමු ඕවර පහ අවසන් විට ඔවුන්ගේ කඩුලු 2ක් ලකුණු 26කට බිඳ වැටී තිබිණි. මේ කඩුලු දෙක ම ලබා ගත්තේ ලසිත් මාලිංග ය.තෙවැනි ඕවරයේ පළමු පන්දුව කෙළින්ම පා ඉන්නේ වැදී කුයින්ටන් ඩි කොක් ලකුණු 4කට දැවී ගියේය. ඒ, මුළු ලකුණු 9දීය. පස්වැනි ඕවරයේ ඉහළ නගිමින් පැමිණි තියුණු ‘බවුන්සර්’ පන්දුවට ‘හුක්’ පහරක් එල්ල කිරීමට යාමේදී පිත්තේ වැදී කඩුලු රකින කුමාර් සංගක්කාර වෙත පන්දුව යාමෙන් ජැක්ස් කලිස් (1) දැවී ගියේය. දෙවැනි කඩුල්ල බිඳ වැටෙන විට මුළු ලකුණු සංඛ්‍යාව 26ක් විය. දකුණු අප්‍රිකාවේ මුළු ලකුණු 50 දහවැනි ඕවරයේදීත් 100 දහනව වැනි ඕවයේදීත් වාර්තා විණි.ඉන්පසුව ලකුණු 9ක් ඇතුළත දකුණු අප්‍රිකානු කඩුලු තුනක් බිඳ දැමීමට ශ්‍රී ලංකාව සමත් විය.හෂිම් අම්ලා හා ඒ.බී. ඩි විලියර්ස් දකුණු අප්‍රිකානු ඉනිම ලකුණු 26 සිට 101 දක්වා ඉහළ නැංවීමට සමත් වූහ. 20 වැනි ඕවරයේදී ඩිල්ෂාන්ගේ පන්දුවට ඩි විලියර්ස් එල්ල කළ පහරින් නික්ම ගිය උඩ පන්දුව හතරේ සීමාව අසල ‘ලෝන්ග් ඕන්’ ස්ථානයේදී තිසර පෙරේරා (අතිරේක ක්‍රීඩක) රැක ගැනීමත් සමගම සබඳතාවට තිත වැටිණි. පන්දු 41කට මුහුණ දුන් ඩි විලියර්ස් හතරේ පහර 3ක් සමග ලකුණු 29ක් රැස් කළේය.විසිවැනි ඕවරයේ එම කඩුල්ල බිඳ වැටීමෙන් පසුව යැවුනු ඕවර දෙකේදී තවත් කඩුලු 2ක් දකුණු අප්‍රිකාවට අහිමි විය. 21 වැනි ඕවරයේදී ජීන් පෝල් ඩුමිනි (1) අජන්ත මෙන්ඩිස්ගේ පන්දුවට කඩුලු රකින සංගක්කාර අතට උඩ පන්දුවක් දෙමින් මුළු ලකුණු 104දී දැවී ගියේය.ඩිල්ෂාන් යැවූ දකුණු අප්‍රිකා ඉනිමේ 22 වැනි ඕවරයේදී බොහෝ දෑ සිදුවිණි. අම්ලා දුන් උඩ පන්දුව ‘සංගා’ගේ අත් ආවරණයේ වැදී බිම වැටිණි. ඒ වන විට අම්ලා ලකුණු 67ක් ලබා ගෙන සිටියේය. ඩේවිඩ් මිලර් දුන් උඩ පන්දුව අල්ලා ගැනීමට අශාන් ප්‍රියන්ජන අසමත් වූවද එය රැක ගැනීමට ඉතාමත් අපහසු උඩ පන්දුවක් විය.අවසානයේ මිලර් (4) ‘එක්ස්ට්‍රා කවර්’හි සචිත්‍ර සේනානායක වෙත උඩ පන්දුවක් දෙමින් මුළු ලකුණු 109දී දැවී ගියේය. ඉන්පසුව පිට පිට ඕවර දෙකකදී තවත් කඩුලු දෙකක් බිඳ වැටිණි. සේනානායකගේ පන්දුවට ‘පොයින්ට්’ ස්ථානයේ පන්දු රකිමින් සිටි නුවන් කුලසේකර අතට උඩ පන්දුවක් දෙමින් රයන් මැක්ලාරන් (3) මුළු ලකුණු 124දී දැවී ගිය අතර ඊළඟ එනම්, 28 වැනි ඕවරයේදී ඩිල්ෂාන්ගේ පන්දුවට සංගක්කාර අතට උඩ පන්දුවක් දෙමින් වර්නන් ෆිලැන්ඩර් (1) දැවී ගියේය.හෂිම් අම්ලා නැවත වතාවක් දර්ශනීය පිතිහරඹයක් දියත් කරමින් මේ තරගමාලාවේ පිට පිට දෙවැනි ශතකය වාර්තා කළේය. 38 වැනි ඕවරයේදී මාලිංගගේ පන්දුවට ‘මිඩ් විකට්’ ස්ථානයේ පන්දු රකිමින් සිටි සේනානායක අතට උඩ පන්දුවක් දෙමින් දැවී ගියේය. පන්දු 102ක අම්ලාගේ ඉනිම හතරේ පහර 11කින් හැඩවී තිබිණි.අම්ලා හා ඩේල් ස්ටෙයින් අටවැනි කඩුල්ල වෙනුවෙන් ඕවර 9.2කදී ලකුණු 53ක් එක් කළහ.ඊට පන්දු දෙකකට පසුව මාලිංගගේ ‘යෝකර්’ පන්දුව මෝන් මෝකල්ගේ (0) කඩුල්ල බිඳ දැමුවේය. ඊළඟ ඕවරයේදී මෙන්ඩිස්ගේ පන්දුවට කඩුල්ල මුවා කරමින් ස්ටෙයින් දැවී යාමෙන් දකුණු අප්‍රිකානු ඉනිම ලකුණු 180කට අවසන් විය.කාසියේ වාසිය දිනාගෙන පළමුව පන්දුවට පහර දීමට ශ්‍රී ලංකාව තීරණය කළේය. කුසල් ජනිත් පෙරේරා හා තිලකරත්න ඩිල්ෂාන් පන්දු 22කින් ලකුණු 26ක් රැස්කර ගෙන සිටියදී කුසල් ජනිත්, වර්නන් ෆිලැන්ඩර්ගේ පන්දුවට ‘ෂෝට් මිඩිවිකට්’ ස්ථානයේ පන්දු රකිමින් සිටි හෂිම් අම්ලා අතට ඉතාමත් පහසු උඩ පන්දුවක් ලබා දෙමින් ලකුණු 7කට දැවි ගියේය. පන්දු 9කට පමණක් මුහුණ දුන් කුසල් ජනිත් එක් හතරේ පහරක් එල්ල කළේය.ඩේල් ස්ටෙයින් යැවූ තරගයේ පස්වැනි ඕවරයේ දෙවැනි පන්දුවට ඩිල්ෂාන් වේගයෙන් එල්ල කළ පහරින් පන්දුව කෙළින්ම පැමිණියේ ස්ටෙයින්ගේ මුහුණටය. එය වළක්වා ගැනීමේදී ඔහුගේ අත තුවාළ වීම නිසා ස්ටෙයින් පිටියෙන් ඉවත්ව ගියේය. ජේ.පී.ඩුමිනි ඕවරයේ ඉතිරි පන්දු හතර යැවීය.ස්ටෙයින් වෙනුවට අතිරේක ක්‍රීඩක ෆෆ් ඩු ප්ලෙසි පන්දු රැකීමට පැමිණියේය. නව වැනි ඕවරයේ මුළු ලකුණු 63දී ශ්‍රී ලංකා දෙවැනි කඩුල්ල බිඳ වැටෙමින් කුමාර් සංගක්කාර දැවී ගියේය. ඔහු දැවී ගියේ මෝන් මෝකල්ගේ පන්දුවට කඩුලු රකින කුයින්ටන් ඩි කොක් වෙත උඩ පන්දුවක් ලබා දෙමිණි. ‘සංගා’ ලබා ගත්තේද ලකුණු 7ක් පමණි. මුහුණ දුන්නේ පන්දු 9කටය. එල්ල කළේ එක් හතරේ පහරකි.23 වැනි ඕවරයේදී ඩිල්ෂාන් සමග ලකුණු 62ක තෙවැනි කඩුලු සබඳතාවක් අවසන් කරමින් ලහිරු තිරිමාන්න දැවී ගියේය. ඉම්රාන් ටහිර්ගේ පා දඟ පන්දුවට ‘ඩීප් මිඩ් විකට්’හි අම්ලා අතට උඩ පන්දුවක් දෙමින් තිරිමාන්න දැවී යන විට මුළු ලකුණු ප්‍රමාණය 125ක් විය. පන්දු 49කට මුහුණ දුන් තිරිමාන්න හතරේ පහර හතරක් සමග ලකුණු 36ක් ලබා ගත්තේය. 27 වැනි ඕවරයේ මුළු ලකුණු සංඛ්‍යාව 137ක්ව තිබියදී ටහිර්ගේ පන්දුවට මහේල ජයවර්ධන කඩුල්ල මුවා කළ බවට රුචිර පල්ලියගුරු තරග විනිසුරු තීන්දු කළේය.මහේල වහාම එය යළි නිරීක්ෂණය කරන ලෙසට (රෙෆරල්) ඉල්ලා සිටි අතර රූපවාහිනී විනිසුරු ඔස්ට්‍රේලියාවේ ස්ටීව් ඩේවිස් එය දැවී යාමක් නොවන බවට තීරණය කළේය. මුළු ලකුණු 154දී ඩිල්ෂාන් දැවී ගියේ ඔහුටද තේරුම්ගත නොහැකි අන්දමිණි. 31 වැනි ඕවරය යවමින් සිටි ජීන් පෝල් ඩුමිනිගේ පන්දුවට ඩිල්ෂාන් ‘ස්වීප්’ පහරක් එල්ල කිරීමට උත්සාහ කළේය. පන්දුව පිට ඉන්නේ බේල් එකේ ගැටුනේය. තමා දැවී ගියේ කෙසේදැයි නොදුටු ඩිල්ෂාන් කඩුල්ලෙන් පිටව යාමට පෙර තත්පර කිහිපයක් රැඳී සිටියේය.අනගි ඉනිමක් ක්‍රීඩා කළ ඩිල්ෂාන් හතරේ පහර 9ක් එල්ල කරමින් පන්දු 90කින් ලකුණු 86ක් ලබා ගත්තේය. මෙය ඔහුගේ 37 වැනි ජාත්‍යන්තර එක්දින ක්‍රිකට් අර්ධ ශතකය විය.මහේල ජයවර්ධන හා නායක ඇන්ජලෝ මැතිව්ස් පස්වැනි කඩුල්ල වෙනුවෙන් ලකුණු 71ක සබඳතාවක් ගොඩනැගූහ. ඒ, ඕවර 12කිණි. ටහිර්ගේ පන්දුව කෙළින්ම කඩුල්ලේ වැදීමෙන් මහේල මුළු ලකුණු 225දී ආපසු ක්‍රීඩාගාරයට ගියේය. පන්දු 70කට මුහුණ දුන් ඔහු හතරේ පහරක් සමග ලකුණු 48ක් ලබා ගත්තේය. පස්වැනි කඩුල්ල බිඳ වැටෙන විට යැවෙමින් තිබුණේ තරගයේ 43 වැනි ඕවරයයි.මහේල දැවී යාමෙන් පසුව කඩුල්ලට පිවිසි අශාන් ප්‍රියන්ජන 46 වැනි ඕවරයේදී මෝන් මෝකල් ට පිට පිට හයේ පහරක් හා හතරේ පහරක් එල්ල කළේය. ශ්‍රී ලංකා මුළු ලකුණු 250 ද එම ඕවරයේදී වාර්තා විය.රයන් මැක්ලාරන් යැවූ තරගයේ 47 වැනි ඕවරයේදී ශ්‍රී ලංකාවට කඩුලු 3ක් අහිමි විය. මේ කඩුලු තුනම බිඳ වැටුනේ මුළු ලකුණු ප්‍රමාණය 256ක්ව තිබියදීය. ඕවරයේ පළමු පන්දුවට මැතිව්ස්ද, පස්වැනි පන්දුවට නුවන් කුලසේකරද, අවසාන පන්දුවට අශාන් ප්‍රියන්ජනද දැවී ගියහ.හයවැනි කඩුල්ල වෙනුවෙන් මැතිව්ස් හා ප්‍රියන්ජන පන්දු 21කින් ලකුණු 31ක් එක් කරමින් සිටියදී ඩි කොක් කඩුලු රකින්නා අතට උඩ පන්දුවක් ලබා දෙමින් මැතිව්ස් දැවී ගියේය. පන්දු 38කට මුහුණ දුන් මැතිව්ස් හතරේ පහරක් හා හයේ පහරක් සමග ලකුණු 34ක් රැස් කළේය.කුලසේකර (0) ගුවනට එල්ල කළ පන්දුව ඒ.බී.ඩි විලියර්ස් රැකගත් අතර ප්‍රියන්ජන දුන් උඩ පන්දුව ‘මිඩ් ඕන්’ ස්ථානයේ සිට ඉදිරියට දිව එමින් ඩුමිනි අල්ලා ගත්තේය. හතරේ පහර 2ක් හා හයේ පහරක් එල්ල කළ ප්‍රියන්ජන පන්දු 15කින් ලකුණු 25ක් ලබා ගත්තේය.ඊළඟ ඕවරය ආරම්භයේදී මුළු ලකුණු 257/8දී වැසි පතිත වීම හේතුවෙන් තරගය මිනිත්තු දහයකට ඇනහිටිණි. තරගය යළි ආරම්භ වීමෙන් පසුව 49 වැනි ඕවරයේදී අජන්ත මෙන්ඩිස්, මැක්ලාරන්ගේ පන්දුවෙන් මිදීමට යාමේදී පන්දුව පිත්තේ ඉහළ වැදී කඩුලු රකින්නා වෙත යාමෙන් ලකුණු 2කට දැවී ගියේය.අවසාන ඕවරයේ ෆිලැන්ඩර්ගේ දෙවැනි පන්දුවට ලසිත් මාලිංග එල්ල කළ උඩ පන්දුව ‘ලෝන්ග් ඕන්’හිදී මෝන් මෝකල් රැක ගැනීමත් සමග ශ්‍රී ලංකා ඉනිම ලකුණු 267කට අවසන් විය. ශ්‍රී ලංකා ඉනිමේ අවසන් කඩුලු පහ ලකුණු 11ක් ඇතුළත බිඳ වැටිණි.දකුණු අප්‍රිකාව වෙනුවෙන් වඩාත්ම සාර්ථක පන්දු යවන්නා වෙමින් රයන් මැක්ලාරන් ලකුණු 48කට කඩුලු 4ක් දවාගත්තේය. දෙරට අතර තෙවැනි හා අවසන් එක්දින තරගය හම්බන්තොට සූරියවැව ක්‍රීඩාංගණයේදී මේ 12වැනිදා දිවා තරගයක් ලෙසින් පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=s1407101</link>
    <topic>ජාතික ක්‍රීඩා උළෙලේ ටයිකොන්ඩෝ ශූරතාව සබරගමුවට</topic>
    <author>පී.ඒ.ඔලිවර් පෙරේරාගම්පහ මධ්‍යම සමූහ</author>
    <content>හතලිස්වැනි ජාතික මහා ක්‍රීඩා උළෙලේ ටයිකොන්ඩෝ තරග අංශයේ ජය හිමිකර ගැනීමට සබරගමුව පළාත සමත්විය. ක්‍රීඩා සංවර්ධන‍ දෙපාර්තමේන්තු නේවාසිකාගාර ගෘහස්ථ ක්‍රීඩාංගණයේ පැවැති තරගාවලියේ දී සබරගමුව රන් පදක්කම් 5ක්, රිදී පදක්කම් 7ක් හා ලෝකඩ පදක්කම් 3ක් හිමිකර ගත්තේය. රන් පදක්කම් 5ක්, රිදී පදක්කම් 4ක් හා ලෝකඩ පදක්කම් 4ක් හිමිකරගත් බස්නාහිර පළාත අනුශූරයන් බවට පත්විය.තෙවැනි ස්ථානය දකුණු පළාත හිමිකර ගත්තේ රන් පදක්කම් 3ක්, රිදී පදක්කම් 2ක් හා ලෝකඩ පදක්කම් 4ක් සමගිනි. තරගාවලියේ හොඳම ක්‍රීඩකයා ලෙස බස්නාහිර පළාතේ පී.ඒ.පී.එන්.ඩබ්ලිව්.දයාරත්නත්, හොඳම ක්‍රීඩිකාව ලෙස පී.ජී‍.එච්.සී.මධුගීතිකා (සබරගමුව) සම්මාන දිනාගත්හ. තරගාවලියේ ජය සංකේත ප්‍රදානය ක්‍රීඩා අමාත්‍යාංශයේ අතිරේක ලේකම් සමන් බණ්ඩාර හා සබරගමුව පළාත් සභා සභාපති හා සබරගමු පළාත් ටයිකොන්ඩෝ සංගමයේ සභාපති කංචන ජයරත්න මහත්වරුන්ගේ ප්‍රධානත්වයෙන් සිදු කෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=s1407102</link>
    <topic>දකුණු පළාත් 17න් පහළ වොලිබෝල් කිරුළගාල්ල හබරාදුව සුගතානන්ද විදුහල් පිලට</topic>
    <author>මහින්ද පී.ලියනගේගාල්ල ඩේලි නිවුස්</author>
    <content>දකුණු පළාත් අධ්‍යාපන අමාත්‍යංශය මෙහෙයවූ 2014 දකුණු පළාත් පාසැල් ක්‍රිඩා උළෙලේ අවුරුදු 17 න් පහළ දකුණු පළාත් වොලිබෝල් සූරතාව දිනාගැනීමට ගාල්ල හබරාදුව අධ්‍යාපන කොට්ඨාශයේ වැල්ලතොට සුගතානන්ද මහා විද්‍යාලයිය කණ්ඩායම සමත්විය.පාසැල් වොල්බෝල් කණ්ඩායම් 150 ක් අභිබවා අවසන් මහා තරගයේදී ගාල්ල රිච්මන්ඩ් විද්‍යාලය 2-1 ලෙස පරාජය කරමින් ගාල්ල කලාප ශූරයන් වූ සුගතානන්ද ක්‍රීඩකයෝ ප්‍රබල පාසැල් වොලිබෝල් කණ්ඩායම් 33 ක් සහභාගීවු පළාත් තරගාවලිය සදහා සුදුසුකම් ලැබූහ.අවසාන මහා තරගයේදී තියුණු තරගයකින් පසුව දෙබරවැව ජනාධිපති විද්‍යාලය 2-1 කින් පරාජය කොට මේ ශූරතාවට හිමිකම් කීමට සුගතානන්ද විදුහල් පිලට හැකිවිය.අඩු ක්‍රීඩා පහසුකම් හා ආර්ථික දුෂ්කරතා මධ්‍යයේ සිය ක්‍රීඩා කෞශල්‍යය ඔප්නංවාගත් මෙම කණ්ඩායම ලැබූ පළාත් ජයග්‍රහණයෙන් ලැබූ පන්නරය ඉදිරියේ පැවැත්වෙන සමස්ත ලංකා පාසැල් වොලිබෝල් තරගාවලියට කදිම පිටුවහලක් වනු ඇත.සහජ ක්‍රීඩා කුසලතාවයෙන් පිරිපුන් සුගතානන්ද ක්‍රීඩකයන්ට නිසි ක්‍රීඩා පාවහන් හෝ වොලිබෝල් ක්‍රීඩාවේදි භාවිතාකරන දණහිස් ආවරණ (නී ගාඩ්) ආදි අමතර ක්‍රීඩා උපකරණ නැත. එසේම පුහුණුවීම් සදහා භාවිතා කරන වොලිබෝල් ක්‍රීඩා චතුරශ්‍රය ද නිවැරැදි ප්‍රමිතියෙන් තොරය.දැඩි කැපවීමත්, අධිෂ්ඨානශීලීත්වයත් තුළින් ක්‍රීඩාවේ යෙදෙන මෙම ග්‍රාමීය පාසැල් දරුවන්ගේ ඉදිරි ක්‍රීඩා අවශ්‍යතාවන් සදහා යම් ක්‍රීඩාලැදි පරිත්‍යාගශීලියකු හෝ ආයතනයක් වෙත් නම් ඉදිරියේදී ද වැඩි දක්ෂතා දැකගැනීමට හැකිවෙනු ඇතැයි විදුහල්පති ඒ.ඩබ්.ඩබ්.කරුණාරත්න මහතා ඇතුලු ගුරු මහත්ම මහත්මිහූ පවසති.ජාතික තලයේ දක්ෂතා දක්වන ක්‍රීඩකයන් රැසක්ම සිය කණ්ඩායම තුළ සිටින බවත් ඔවුන් සදහා නිසි පහසුකම් ලබාදීමට හැකිනම් සමස්ත ලංකා තරගාවලියේදී සුපිරි දක්ෂතා දැක්වීමට සිය ක්‍රීඩකයන්ට හැකියාව ලැබෙනු ඇති බවත් විද්‍යාලයිය වොලිබොල් පුහුණුකරු ජේ.එම් ප්‍රසන්න මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=s1407103</link>
    <topic>ජාතික ක්‍රීඩා දිනයක්</topic>
    <author>ක්‍රිස්ටි මහේෂ් ද සිල්වා</author>
    <content>ශ්‍රී ලංකා ක්‍රීඩා ක්ෂේත්‍රයේ මෙතෙක් තිබූ අඩුපාඩුකමක් සම්පූර්ණ කරමින් ජාතික ක්‍රීඩා දිනයක් ප්‍රකාශයට පත් කිරීම සඳහා අමාත්‍ය මණ්ඩලයට යෝජනාවක් ඉදිරිපත් වී තිබේ.ඒ අනුව ජාත්‍යන්තර ක්‍රීඩා දිනය යෙදෙන අප්‍රේල් 6 වැනිදා ජාතික ක්‍රීඩා දිනය ප්‍රකාශ කිරීමට ඉදිරියේ දී නියමිතය. ජාතික ක්‍රීඩා දිනයට සමගාමීව රටපුරා පා ගමන් සඳහා මංතීරු ඇති කිරීම, සේවා ස්ථානවල ව්‍යායාම් කිරීමට අවස්ථාව සලසා දීම මෙන්ම උසස් අධ්‍යාපන අමාත්‍යංශය හා අධ්‍යාපන අමාත්‍යංශය යටතේ ක්‍රීඩාව අනිවාර්ය කිරීම සිදු කිරීමට රජය අපේක්ෂා කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=s1407104</link>
    <topic>කෑගලු ක්‍රීඩා සමාජයට විශිෂ්ට ජයක්</topic>
    <author>සබරගමුව සමූහ හා මහනුවර දකුණ විශේෂ</author>
    <content>මාවනැල්ල සියලාන් ක්‍රීඩා සමාජය සමග පැවැති අන්තර් සමාජ එක්දින ක්‍රිකට් තරගයෙන් ලකුණු 268ක විශිෂ්ට ජයක් හිමිකර ගැනීමට කෑගලු ක්‍රීඩා සමාජය සමත්විය.ඕවර 38කට සීමාවු තරගයේ පළමුව පන්දුවට පහරදුන් කෑගලු පිල කඩුලු 9ක් දැවී ලකුණු 330ක් රැස් කිරීමට සමත්විය. විශිෂ්ට පිතිහරඹයක නිරතවු සලිත කුමාර හතරේ පහර 18ක් හා හයේ පහරක් සමගින් ලකුණු 100ක් රැස් කළේය.පිළිතුරු ලෙස සියලාන් ක්‍රීඩා සාමාජයට සියල්ලන් දැවී ලබාගත හැකිවුයේ ලකුණු 62ක් පමණි. සියලාන් ඉනිම බිඳ දැමු බී.ධනංජය ලකුණු 16කට කඩුලු 6ක් දවාගත් අතර සී.හපන්ගම ලකුණු 14කට කඩුලු 3ක් දවාගත්තේය. තරගය පසුගියදා කෑගල්ල ක්‍රීඩාංගණයේදී පැවැත්විණි.කෑගලු පිල-330/9 (ඕවර 38) සලිත කුමාර 100, ඕ.ආර්.ඩී.බණ්ඩාර 40, සියල් විමලවික්‍රම 40 සියලාන් පිල-62 (ඕවර 21) (බී.ධනංජය 16/6, සී.හපන්ගම 14/3)</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=s1407105</link>
    <topic>පොලිස් පරීක්ෂක නිරෝෂන්මැලේසියාවේ දී රන් දිනයි</topic>
    <author/>
    <content>පොලිස් විශේෂ කාර්ය බළකායේ ‍පොලිස් පරීක්ෂක එන්.ජී.ඒ.එස්.නිරෝෂන් පසුගියදා මැලේසියාවේ කුන්තාන් පහන් නුවර දරූල් ජාත්‍යන්තර ක්‍රීඩංගණයේ පැවැති 28වැනි ප්‍රවීනයන්ගේ විවෘත මලල ක්‍රීඩා උළෙලේ දී රන් පදක්කම් 2ක් හා රිදී පදක්කමක් දිනා ගැනීමට සමත්විය.ආසියාවේ ප්‍රබල ක්‍රීඩකයන් රැසක් අභිබවා ඔහු මීටර් 110 කඩුලු මතින් දිවීම හා තුන්පිම්ම තරග ඉසව් නියෝජනය කරමින් රන් පදක්කම් දිනූ අතර මීටර් 400 තරගයෙන් රිදී පදක්කමක් දිනා ගත්තේය.2001 සිට 2005 දක්වා කාලයේ පොලිස් මලල ක්‍රීඩා උළෙලේ විශිෂ්ට දස්කම් පෑ නිරෝෂන් එම ක්‍රීඩා උළෙලේ නොබිඳුණු වාර්තා රැසකට හිමිකම් කියයි. සිය ක්‍රීඩා දිවියට නිරතුරුවම අත්වැල සපයන විශේෂ කාර්ය බළකායේ අණදෙන නිලධාරීතුමා සහ කටුකුරුන්ද පුහුණු පාසලේ ජ්‍යෙෂ්ඨ පොලිස් අධිකාරි මද්දුම බණ්ඩාර මහතා ඇතුලු සියලුම නිලධාරීන්ට ස්තූතිය පුද කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=s1407106</link>
    <topic>මහින්ද විදුහලට පාපන්දු ශූරතාවක්</topic>
    <author>ඉමදුව සමුහ</author>
    <content>අධ්‍යාපන අමාත්‍යංශය විසින් සංවිධානය කරන ලද වයස අවුරුදු 15 පහල දකුණු පළාත් පාපන්දු ශූරතාව දිනා ගැනීමට ගාල්ල මහින්ද විද්‍යාලය සමත් විය. මෙම තරඟාවලියේ අවසන් තරගය පසුගියදා මාතර උයන්වත්ත ක්‍රීඩාංගණයේ දී පැවති අතර එහි දී මාතර සාන්ත සර්වේශස් විද්‍යාලය ගෝල 3 - 0 වශයෙන් පරාජය කරමින් මහින්ද විද්‍යාලය මෙම ජයග්‍රහණය අත්කරගත්තේය.මහින්ද විද්‍යාලයේ විදුහල්පති වසන්ත සිරිවර්ධන මහතාගේ මෙහෙයවීමෙන් භාර ආචාර්ය ඒ.ජේ. රාජපුර මහතාගේ හා පුහුණුකරු එම්.ඒ. නිශාන්ත මහතාගේ මඟපෙන්වීම යටතේ මහින්ද විද්‍යාලයීය කණ්ඩායම මෙම තරඟාවලිය සදහා සහභාගී විය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=s1407107</link>
    <topic>ගාල්ලේ ක්‍රිකට් නැති පාසල්වලට ක්‍රිකට් හඳුන්වා දෙයි</topic>
    <author>ඇල්පිටිය සමුහ</author>
    <content>ශ්‍රී ලංකා ක්‍රිකට් ආයතනයේ මෙහෙයවිමෙන් ගාල්ල දිස්ත්‍රික්කයේ දැනට ක්‍රිකට් ක්‍රීඩාව නොමැති පාසල්වල එම ක්‍රීඩාව ආරම්භ කිරීමේ වැඩ පිළිවෙළක් දියත් කර තිබේ.ගාල්ල දිස්ත්‍රික් පුහුණු කරු නිලංග හදුන්ගේ මහතාගේ සම්බන්ධි කරනයෙන් මේ වැඩපිළි වෙළ ක්‍රියාත්මක වන අතර ක්‍රිකට් ක්‍රීඩාව ආරම්භ කළ හැකි පාසල් හඳුනාගෙන එම පාසල් වල ශිෂ්‍යයන්ට නොමිලයේ ක්‍රීඩාව පුහුණුවීම් සිදු කිරීමට නියමිතය. දැනටමත් ගාල්ල දිස්ත්‍රික්කයේ පාසල් කිහිපයක මේ වැඩ සටහන ආරම්භ කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=s1407108</link>
    <topic>උතුරු පළාත් කබඩි පිලට නිළ ඇදුම් කට්ටල බෙදාදෙයි</topic>
    <author>බන්දුල සෙනෙවිරත්නවවුනියාව උතුර සමූහ</author>
    <content>වසර ගණනාවක් පුරා අඛණ්ඩව දක්ෂතා දක්වන උතුරු පළාතේ වවුනියාව දකුණ කබඩි කණ්ඩායම සඳහා ඇදුම් කට්ටල ලබා දීම ඉකුත්දා වවුනියාව දකුණ ප්‍රාදේශීය ලේකම් එම්.එස්.ජානක මහතාගේ ප්‍රධානත්වයෙන් එම කාර්යාල රැස්වීම් ශාලාවේදි සිදුවිය.ඇදුම් කට්ටල 15 ක් මෙහිදි ලබා දීම සිදුවූ අතර මේ සඳහා වූ රුපියල් 50,000 ක මූල්‍ය දායකත්වය වවුනියාව මස්තාන් ට්‍රේඩස් විසින් ලබා දී තිබිණි.වවුනියාව දකුණ පිරිමි කබඩි කණ්ඩායම උතුරු පළාත් කණ්ඩායම ද වන අතර විවිධ දුෂ්කරතා මැද වසර ගණනාවක් ඉහළ දක්ෂතා පෙන්වා ඇතත් මේවන තෙක් කිසිවෙකුගේ සැලකිය යුතු අවධානයට හෝ ඇගයීමට ලක්වී නොමැත. ඔවුන් බොහෝ දුෂ්කරතා මැද සිය ක්‍රීඩා කටයුතු සිදුකරගෙන යනු ලබයි.ඇදුම් කට්ටල ලබා දීමේ අවස්ථාවට වවුනියාව දිස්ත්‍රික් ක්‍රීඩා නිලධාරි ජේ.ඒ.ඩී.එල්.ජයසේකර වවුනියාව දකුණ ක්‍රීඩා නිලධාරි දිනිදු ගුණසේකර යන මහත්වරුන්ද කබඩි ක්‍රිඩකයින්ද එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=s1407109</link>
    <topic>අන්තර් පාසල් අවුරුදු 20න් පහළ ජනාධිපති කුසලාන</topic>
    <author/>
    <content>අන්තර් පාසල් අවුරුදු 20න් පහළ ජනාධිපති කුසලාන මයිලෝ රගර් තරගාවලියේ අවසන් මහා තරගය ලබන 13වැනිදා ඉසිපතන විදුහල හා රාජකීය විදුහල අතර රාජකීය විදුහල් ක්‍රීඩා සංකීර්ණයේ දී පැවැත්වේ. එහි දී ජයග්‍රාහකයන්ට පිරිනැමෙන මයිලෝ කුසලානය පසුගියදා පැවැති මාධ්‍ය හමුවක දී නෙස්ලේ සමාගමේ උපසභාපති බන්දුල එගොඩගේ මහතා අතින් ශ්‍රී ලංකා පාසල් රගර් සංගමයේ සභාපති රංජිත් චන්ද්‍රසේකර මහතා වෙත පිරිනැමීම සිදු කෙරිණි. නෙස්ලේ සමාගමේ සන්නාම අනුග්‍රාහකත්ව අධ්‍යක්ෂ සජීව වික්‍රමසිංහ, ශ්‍රී ලංකා රගර් සංගමයේ ලේකම් සුසන්ත මෙන්ඩිස් සහ එම සංගමයේ භාණ්ඩාගාරික නි‍රෝධ විජේරාම මහත්වරු ද මෙහි වෙති. ඡායාරූපය – සුලෝචන ගමගේ</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=s14071010</link>
    <topic>ශ්‍රී ලංකා-දකුණු අප්‍රිකා දෙවැනි එක්දින තරගයෙන්</topic>
    <author/>
    <content>සංචාරක දකුණු අප්‍රිකාව සමග පල්ලේකැලේ ජාත්‍යන්තර ක්‍රිකට් ක්‍රීඩාංගණයේ ඊයේ පැවැති දෙවැනි එක්දින තරගයේ පළමුව පන්දුවට පහරදුන් ශ්‍රී ලංකා පිල ඕවර 49.2කදී ලකුණු 267කට දැවී ගියේය. තිලකරත්න ඩිල්ෂාන් ලකුණු 86ක් රැස්කළ අතර මහේල ජයවර්ධන ලකුණු 48කට දැවී ගියේය. පන්දු යැවීමේදී රයන් මැක්ලරන් ලකුණු 48කට කඩුලු 4ක් දවාගත්තේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=f1407101</link>
    <topic>ජයවර්ධනපුරයෙන් කොළ එළියක්</topic>
    <author>රාමන්</author>
    <content>රටේ ජීවත් වන සෑම කෙනෙකුටම කිසිදු බේදයකින් තොරව අධ්‍යාපනය නොමිලේ ලබා දෙන රටක් වෙත් නම් එය ශ්‍රී ලංකාව බව සඳහන් කිරීමේ වරදක් නැහැ. පළමු වැනි ශ්‍රේණියේ සිට විශ්වවිද්‍යාලය දක්වා ම නොමිලේ අධ්‍යාපනය ලබා දීම මෙහි විශේෂත්වයක්.දැනට ඉතිරි වී තිබෙන සමාජවාදී රටවල ද එම ප්‍රතිපාදනය මේ අයුරින් ම දක්නට ලැබෙන්නේ නැහැ. සමහර රටවල එය ලැබෙන්නේ නැහැ. සමහර රටවල එය ලැබෙන්නේ තෝරා ගත් ප්‍රජාවකට. තවත් රටවල නොමිලේ සැපයෙන්නේ ප්‍රාථමික අධ්‍යාපනය පමණයි. සෑම රටකට වාගේ සාමාන්‍යයෙන් විශ්වවිද්‍යාල අධ්‍යාපනය සඳහා යම් අය කිරීමක් කරනු ලබනවා. මෙහි දී සාමාන්‍ය හා අඩු ආදායම්ලාභීන් සුවිශේෂී අය උදෙසා ශිෂ්‍යත්ව ප්‍රදානයන් සිදුවෙනවා.එහෙත් අපේ රටේ නොමිලේ අධ්‍යාපනය මේ රටේ ජනතාව කාලාන්තරයක් තිස්සේ උරුම කරගෙන සිටින සුවිශේෂී වරප්‍රසාදයක්. මේ සඳහා වත්මන් රජය වසරකට රුපියල් බිලියන 157.1කට වැඩි මුදලක් වෙන් කරනු ලබනවා. මීට අමතරව ලෝක බැංකු ආධාර හා ජාත්‍යන්තර අරමුදල් මගින් ද මේ ක්ෂෙත්‍රයට මුදල් වෙන් වෙනවා.රජය මඟින් අධ්‍යාපනයට වෙන් කරන මුදලින් 80%ක් පමණ වැය වන්නේ ගුරුවරු ගුරුවරියන්ගේ හා විශ්වවිද්‍යාලවල කථිකාචාර්යවරුන්ගේ වැටුප් වෙනුවෙන්. විශ්වවිද්‍යාල 15ක කථිකාචාර්යවරුන් 5457ක් හා සිසු සිසුවියන් 78442 මේ රටේ විශ්වවිද්‍යාල අධ්‍යාපනයේ නිරතව සිටිනවා. අධ්‍යාපන ක්ෂේත්‍රයේ සමහර තැනක අඩු පාඩු තිබිය හැකි නමුත් රජයක් මේ සඳහා කිසිදු අය කිරීමකින් තොරව දරනු ලබන වියදම කිසිවෙකුට යුක්ති සහගතව අඩුවෙන් තක්සේරු කරන්න බැහැ.එහෙත් විශ්වවිද්‍යාල ක්ෂේත්‍රයේ සමහර තැනක දක්නට ලැබෙන්නේ නොසන්සුන් වාතාවරණයක්. එසේ ම අපේ රටේ විශ්වවිද්‍යාල සඳහා වරම් ලබන සියලූ දෙනාටම දැනට ස්ථාපිත විශ්වවිද්‍යාල 15 තුළ ඉඩකඩ ප්‍රමාණවත් නැහැ. මේ වන වට ඒවාට එකවර ඇතුළත් කර ගත හැකි වන්නේ 25,000ක පමණ ප්‍රමාණයක්. එසේ විශ්වවිද්‍යාලවලට ඇතුළත් කර ගැනීමට සුදුසුකම් ඇති. ඊට වරම් නොලැබෙන පිරිස වෙනුවෙන් විකල්ප වැඩ සටහනක් අවශ්‍ය වෙනවා. ඊට එක් විකල්පයක් වන්නේ දේශීය පෞද්ගලික විශ්වවිද්‍යාල බව පැහැදිලියි.දේශීය වශයෙන් එවන් පහසුකම් ඇහිරී යෑම තුළ විදේශ විශ්ව විද්‍යාල සඳහා අපේ සිසුන් ඇදී යන්නේ රටේ විදේශ විනිමය ද හිස් කරමින්. සාමාන්‍යයෙන් පිටරට විශ්වවිද්‍යාල සඳහා යන ශ්‍රී ලංකා සිසුන් සමඟ පිටරට ඇදී යන විදේශ විනිමය, අපේ රටේ උසස් අධ්‍යාපනයට ආණ්ඩුව වෙන් කරන මුදලටත් වඩා වැඩි විය හැකි බවයි මේ පිළිබඳව අධ්‍යයනයක යෙදෙන අය සඳහන් කරන්නේ.මීට අමතරව විශ්වවිද්‍යාල ක්ෂේත්‍රයේ නිතර නිතර ඇති වන නොසන්සුන්තාවන් නිසා විශ්වවිද්‍යාලවලට ඇතුල් වීමට වරම් ලබන පිරිසෙන් දහසකට වැඩි ප්‍රමාණයක් ඒ සඳහා අවස්ථා ලබා නොගන්නා බව ද දැන ගැනීමට තිබෙනවා. එය අනවශ්‍ය රස්තියාදුවක් හා නියමිත අධ්‍යයන කටයුතු නිසි පරිදි ඉටු කිරීමට නොහැකි වේය යන බිය මීට හේතු වී තිබෙනවා.වර්තමානයේ ද සමහර විශ්වවිද්‍යාලවල දක්නට ලැබෙන්නේ නොසන්සුන් වාතාවරණයක්. රජරට, ජයවර්ධනපුර රුහුණු හා සබරගමු මීට නිදසුන් කීපයක්. මෙහි සම්පුර්ණ වරද ශිෂ්‍ය සංවිධාන පිට ම පවරා අදාළ බලධාරීන්ට ඇඟ බේරා ගත නොහැකියි.සමහර විටක ප්‍රශ්න ඇති කරන්නේ අතළොස්සක් විය හැකියි. ඒ සඳහා මුළු විශ්වවිද්‍යාලය නැත්නම් අදාළ මණ්ඩපය වසා තැබීමට බලධාරීන් පෙලඹෙනවා. මේ නිසා ම අමාරුවේ වැටෙන්නේ අරගලවලට සම්බන්ධයක් නැති බහුතර ශිෂ්‍ය ප්‍රජාවක්.මේ වන විට ඉතා සුළු කරුණු නැත්නම් සාකච්ඡාවෙන් විසඳා ගැනීම හැකි කරනු අරබයා ද විශ්වවිද්‍යාල සිසුන් පන්ති වර්ජනය කිරීමටත් පාරට බැස අරගල කිරීමටත් පුරුදු වෙලා. මේ බොහෝ විරෝධතා පොලීසිය මඟින් විසුරුවා හරින්නේ බැටන් ප්‍රහාර හා කඳුළු ගෑස් උපයෝගී කරගනිමින්. ඒ මොනවා වුණත් විරෝධතාවලද අඩුවක් දක්නට ලැබෙන්නේ නැහැ.එහි එක් උච්ච අවස්ථාවක් වාර්තා වන්නේ රජරට විශ්වවිද්‍යාලයෙන්. එහි උපකුලපතිවරයා ඇතුළු පිරිසක් ඔහුගේ කාර්යාල පරිසරය තුළ ම අත්අඩංගුවේ රඳවා තබා ගනිමින් තම ප්‍රශ්න විසදා ගැනීමට සුදානම් වීම මෑත සිසු අරගලවල දක්නට ලැබෙන සුවිශේෂී සිදුවීමක්. එහෙත් තවමත් රජරට ප්‍රශ්නය විසඳීලා නැහැ. එහි දී බලහත්කාරය පාවිච්චිකරමින් ඇති කර ගත් එකඟතා ක්‍රියාත්මක වන්නේ නැහැ.එහෙත් ගත වූ කාලය තුළ වැඩිම හා කැපී පෙනෙන සිසු අරගල වාර්තාවන්ගේ ශ්‍රී ජයවර්ධනපුර විශ්වවිද්‍යාලයෙන්. ජයවර්ධනපුර සැලකෙන්නේ නොනවතින සටන් බිමක් ලෙස. එසේ ම එක් විශ්වවිද්‍යාලයකින් පන්ති තහනමට ලක් වූ වැඩි ම සිසුන් ප්‍රමාණයක් වාර්තා වෙන්නේ ජයවර්ධනපුරයෙන්. එම ප්‍රමාණයත් 200ක් පමණ වන බවයි වාර්තා වෙන්නේ.එහෙත් ජයවර්ධනපුර උප කුලපති ආචාර්ය එන්.එල්.ඒ. කරුණාරත්න මහතා මෙතෙක් සිසු අරගල වෙත යොමු කර තිබු රතු එළිය වෙනුවට කොළ එළියක් දල්වමින් යම් සංහිඳියාවක් ප්‍රකාශයට පත් කිරීම පැසසිය යුතුයි. එනම් විවිධ හේතු මත පන්ති තහනමට ලක් කර සිටි සිසුන් දෙසියකගේ හා ශිෂ්‍යභාවය අහෝසි කර සිටි සිසුන් හතළීහකගේ දඬුවම් කොන්දේසි විරහිතව ඉවත් කිරීමයි. උපකුලපතිවරයා අනුගමනය කළ අතීත ක්‍රියාකලාපයන් හා සැසඳීමේ දී මෙය සාධනීය මෙන් ම පැසසිය යුතු ක්‍රියාවක්. පන්ති තහනමට ලක් වී දඬුවම් විඳින අතරතුර මෙවැනි සංඛ්‍යාවක් එකවර මුදාහැරීමක් මෑත ඉතිහාසයේ අපට හමුවන්නේ නැහැ.මෙය සිසුන් සමඟ විවිධ අරගලවල පැටලී සිටින අනෙක් විශ්වවිද්‍යාලවල බලධාරීන්ට ද අගනා ආදර්ශයක් මෙන් ම හොඳ මඟපෙන් වීමක්. වත්මන් ශිෂ්‍ය අරගල හැම එකක්ම සාධාරණ යැයි කිව නොහැකියි. සාකච්ඡා මඟින් විසඳා ගැනීමට හැකි කාරණා සම්බන්ධයෙන් ද සිසුන් පාරට බැස උද්ඝෝෂණය කිරීම පසුගිය සමයේ එක් විලාසිතාවක් වී තිබුණා.එසේ ම විශ්වවිද්‍යාල සිසුන්ගේ ඉල්ලීම් සම්බන්ධයෙන් නම්‍යශීලීව කටයුතු කරමින් සාකච්ඡාවෙන් ප්‍රශ්න විසදා ගැනීමට පෙලඹීම බලධාරීන්ගේ ද වගකීමක් වෙනවා. දෙපාර්ශවයම යම් සංයමයකින් හා සංහිදියාවක පිහිටා කටයුතු කළා නම් හෝ එසේ කටයුතු කිරීමට හැකි වුවා නම් සිසු අරගල මෙතරම් දුරදිග යන්නේ නැහැ. පවතින සීමිත ප්‍රතිපාදන හමුවේ සිසුන් පවසන සමහර කාරණා ඉටු කිරීමට යම් කාලයක් ගත වන බව පැහැදිලියි. එතෙක් ඉවසා ගෙන සිටීමට කාටත් සිදු වෙනවා. මේ යථාර්ථය තේරුම් ගැනීමෙන් තොරව අපේ විශ්වවිද්‍යාල ක්ෂේත්‍රයට ඉදිරි ගමනක් නැහැ.විශ්වවිද්‍යාල සිසුන්ට මේ රටේ දේශපාලනයට සම්බන්ධ වීමට අයිතියක් තිබෙනවා. සමස්තයක් වශයෙන් මේ රටේ විශ්වවිද්‍යාලවල පවතින තත්ත්වය යහපත් වූ එකක් නොවෙයි. මේ නිසා ජනසමාජය තුළ අපේ විශ්වවිද්‍යාල පද්ධතිය සම්බන්ධයෙන් ඇත්තේ අසුබවාදී දැක්මක්. සාමාන්‍යයෙන් ශ්‍රි ලංකාවේ නිදහස් අධ්‍යාපනය ප්‍රතිපාදනය යටතේ විශ්වවිද්‍යාලයකට ඇතුළුවීම කාලය කා දමන රස්තියාදුකාර වැඩ පිළිවෙළක් විය යුතු නැහැ. එසේ ම විශ්වවිද්‍යාල යනු ඊට ඇතුළු වන අයගේ අපේක්ෂා බිඳ දමන මධ්‍යස්ථාන විය යුතු නැහැ.සිසු අරගල තමන්ගේ අයිතිවාසිකම් අවශ්‍යතා හා වරප්‍රසාද වෙනුවෙන් සීමා වන්නේ නම් ඒ පිළිබඳව සොයා බැලීම බලධාරින්ගේ වගකීමක්. එසේ නොමැතිව ඒ පිටතින් මෙහෙය වන දේශපාලන වුවමනාවන් සඳහා සිදු වන්නේ නම් එය වැරැදියි ඒ ගැන සොයා බලා රටට ඇත්ත ප්‍රශ්නය හෙළි කිරීම බලධාරීන්ගේ වගකීමක්.නොමිලේ අධ්‍යාපනය වෙනුවෙන් වාර්ෂිකව බිලියන ගණනින් වැය කරන ධනස්කන්ධය සුළු පිරිසකගේ අවශ්‍යතා වෙනුවෙන් කාබාසිනි කිරීමට ඉඩ දිම රටට කරන අපරාධයක්. එසේ ම බලධාරීන් සිසුන් සමඟ කැත්තට පොල්ල නිසාය. ක්‍රියාත්මක කිරීමට යෑම නිසා ද සිදු වන්නේ ප්‍රශ්නය තවමත් අවුල් වීමක් මිස විසඳීමක් නොවෙයි.ඒ් අතීන් ජයවර්ධනපුර තීන්දුව නම්‍යශීලියි. සිසුන්ෙග් තම සීමාව රජයේ ප්‍රතිලාභ හා ෙව්තන හා වරප්‍රසාද භූක්ති විදින තමන්ෙග් වගකීම ෙත්රුම් ගැනීම ෙමහිදි වැදගත්. ඒ අනුව ෙදපාර්ශවයම කටයුතු කරන්ෙන් නම් ෙම් ප්‍රශ්නය ෙම් තරම් දුර දිග යෑමට ෙහ්තු වන්ෙන් නැති බව ෙපාදු පිළිගැනීමයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=f1407102</link>
    <topic>අප තෝරාගන්නේ ආදර්ශවත් නිර්මාණ පමණයි</topic>
    <author>අතුල රන්සිරිලාල්</author>
    <content>කලකට පෙර රූප පෙට්ටියේ හයයි තිහේ සැඳෑ හෝරාව ප්‍රේක්ෂකයන්ගේ මනාපය දිනාගත් හෝරාවක් නොවෙයි. එහෙත් දැන් එය බාල, තරුණ, මහලු සියලු දෙනාම පුංචි තිරය ඉදිරියට කැන්දන ‘කාන්දම්’ හෝරාවයි.‘ඔෂින්’ මුලින්ම මේ කාන්දම් බලය ආලින්දයට රැගෙන ආ සූර දියණියයි. හඬ කවන ලද විදෙස් ටෙලි නාට්‍ය කලාවේම දැවැන්තම පෙරළිය සිදු වුයේ ‘සුජාත දියණි’ගේ සම්ප්‍රාප්තිය සමඟයි. චංගුමී තවදුරටත් කොරියාවට අයත් දියණියක නොවූවාය.ඇය සෑම ලාංකේය නිවාසයකම සුජාත දියණිය වූවාය. ඉන් පසු අභීත, දිරිය දියණිවරු, ඉසිවර වෙදැදුරු ආලින්දයට පැමිණියහ. දැන් පැමිණ සිටින්නේ ‘යහපත් මහරජ’ය. මේ සියලුම ඇත්තන් අපේ ප්‍රේක්ෂකාගාරයට කැන්දන්නේ ද හැකියාවෙන්, යහ ගුණයෙන්, ඉවසීමෙන් කැපවීමෙන් පිරිපුන් අපේම පුතෙකි. ඔහු අතුල රන්සිරිලාල්ය. කෙටියෙන්ම කිවහොත් පුංචි තිරයේ හසරැලි රසාර ඔහුය .මෙවර ඔහු පැමිණි සිටින්නේ ‘යහපත් මහරජ’ සමඟය. ඒ හිස් අතින් නම් නොවෙයි. රයිගම් සම්මාන උළෙලේදී හොඳම හඬ කැවීමේ වැඩසටහන සහ හොඳම ළමා වැඩසටහන සඳහා සම්මාන ද්විත්වයක්ම දෝතින් දරාගෙනයි. ඔහු අප හා කථාබහට එක් වූයේ අලුතින් පැමිණි ‘යහපත් මහරජ’ ගැන රසබර තොරතුරුත් සමඟයි.‘යහපත් මහරජ’ අභීත දියණිය දොංයීගේ මුනුබුරාගේ කථාවයි. මෙයත් සුජාත දියණි, අභීත දියණි, ඉසිවර වෙදැදුරු කථා අධ්‍යක්ෂණය කළ ලී බ්යොන්ග් හූන්ගේ තවත් විශිෂ්ට නිර්මාණයක්.මං හිතන්නේ ආසියාවේ විශිෂ්ටම ටෙලි නාට්‍ය අධ්‍යක්ෂවරයා ඔහු කියලයි. මෙය හරිම සිත් ගන්නා සුලු අන්තර්ගතයක් සහිත කුතුහලය පිරි කථාවක්. සමාජ සාධාරණත්වය, සමානාත්මතාවය, වටිනා මිනිස් ගුණාංග ගැන බොහෝ දේ කතා වෙනවා. නාට්‍ය මාස පහක් පමණ විකාශය වෙනවා.හැම පුතෙක්ම රජෙක්. හැම දුවෙක්ම රැජනක්. නාට්‍ය බලන දූලා පුතාලට එහෙම හිතෙනවා සිකුරුයි. ඒවාගේ සිතුවම් කලාවට ළෙන්ගතු හැමෝටමත් මෙය හොඳ සිතුවම් පාඩමක් ද වේවි.මේ විදෙස් නාට්‍යවලින් විශාල සමාජ ශෝධනයක් සිදු වුණා නේද?ඔෂින් නිසා දුවලා තුන් දෙනකුගේ පියෙක් බීම සම්පූර්ණයෙන්ම අතහැරලා. ඉගෙනීම දුර්වල දරුවන් විශාල ගණනක් නාට්‍ය චරිත ආදර්ශයට ගෙන කැපවීමෙන්, උත්සාහයෙන් පාඩම් කරලා විශිෂ්ට ප්‍රතිඵල ලබාගෙන තිබුණා. මේ වගේ යහපත් අත්දැකීම් විශාල වශයෙන් ලැබෙනවා.යහපත් මහරජට දැනටමත් හොඳ ප්‍රතිචාර ලැබෙනවා.ඔබ දැනටමත් අපේ හොඳම ළමා සාහිත්‍ය නිර්මාණ හා චිත්‍ර කථා සජීවිකරණ වැඩසටහන් ලෙස ඉදිරිපත් කරන්න මුල පුරලා තිබෙනවා නේද?කුමාරතුංග මුනිදාස සූරීන්ගේ මඟුල් කෑම, හත් පණ, එස්. ඒ. දිසානායක මහතාගේ යෝධයා මේ දිනවල ළමයින් වෙනුවෙන් සූදානම් කරමින් පවතිනවා.අප දේශීය හෝ විදේශීය හෝ වේවා දරුවන් වෙනුවෙන් පෙන්වීමට තෝරා ගන්නේ ආදර්ශවත් නිර්මාණ පමණයි.ගණිත ගුරුවරයෙක් ලෙසින් වෘත්තීය ජීවිතය අරඹා පුංචි තිරයේ පෙරළිකාරයෙක් වූයේ කෙලෙසද?මුල්ම වෘත්තීය ගුරුකම වුණාට කලා ලෝකයට පදනම වැටුණේ දහම් පාසලෙන් හා ඉසිපතන පාසලෙන්. දෙහිවල උපනන්ද දහම් පාසලේ ඉගෙනුම ලබන කාලයේදී නාට්‍ය කලාවට විශාල ඇල්මක් ඇතිවුණා. නාට්‍ය නිෂ්පාදනය කළා. අන්තර් දහම් පාසල් නාට්‍ය තරඟවලින් සම්මාන ලබා ගත්තා. පාසලේ නාට්‍ය සංගමයේත්, සාහිත්‍ය සංගමයේත් සභාපති. නාට්‍ය ලියා අධ්‍යක්ෂණය කළා. ‘දළදාවත’ අමතක නොවෙන නාට්‍ය නිර්මාණයක්.ගණිත ගුරුවරයෙක් ලෙස සේවය කරද්දී රූපවාහිනියට සහකාර නිෂ්පාදකයන් සඳහා අයදුම්පත් කැඳවා තිබුණා. හරිම සතුටින් අයදුම්පතක් දැම්මා. මා ඇතුළු විසි හතරක් සහකාර නිෂ්පාදකවරුන් ලෙස බඳවා ගත්තා. ලංකාවේ පළමුවැනි රූපවාහිනී නිෂ්පාදක කණ්ඩායමේ එක් සාමාජිකයකු වී පුංචි තිරයේ වෘත්තීය ජීවිතය ඇරැඹුවා.මඩවල එස්. රත්නායක, චන්ද්‍රසෝම විතානගේ, ප්‍රඥාසෝම හෙට්ටිආරච්චි, සිසිර සුරවීර, බර්ට්‍රම් නිහාල්, අනෝමා වත්තලදෙණිය වැනි ප්‍රවීණයන් යටතේ වැඩසටහන් කරමින් අත්දැකීම්වලින් පන්නරය ලබා ගත්තා. ඔහොම වැඩ කරගෙන යද්දී ටයිටස් තොටවත්ත මහතා ‘උඹ මං ළඟට එන්න කැමැති නැද්ද ඇහුවා?’ ජීවිතයේ ලොකුම පෙරළිය ඇති වුණේ ඒ ප්‍රශ්නයට දුන් පිළිතුරත් සමඟයි.මං ඉහේ මලක් පිපුණා වගේ සතුටින් ටයි මහත්තයා ළඟ වැඩ කරන්න පටන් ගත්තා. පාන්දර පහේ ඉඳන් රාත්‍රී එකොළහ කනිසම වදිනකං අතිකාල, පහසුකම් නැතිව සේවය කළා. ඒ උත්සාහයේ කැපවීමේ ප්‍රතිඵල දොස්තර හොඳ හිත, අතුරු පැලැස්ස, හසරැලි රසාර, වැනි වැඩසටහන්.ලංකාවේ මුලින්ම උප සිරැසි යොදා පෙන්නූ විදෙස් නාට්‍ය රොබින්හුඩ්. ප්‍රේක්ෂකයන්ගේ දෑසට වෙහෙසක් නොදැනෙන්න උප සිරැසි යෙදුවා. දවසක් තොටවත්ත මහත්තයා ‘වැටත් නියරත්’ නාට්‍ය කරනවා දුටු ජපන් කණ්ඩායමක් එතුමාගේ වෑයම අගය කළා. එතෙක් අප හඬ කැවීම් කළේ පොල්හේන්ගොඩ රජයේ චිත්‍රාගාරයේ. තොටවත්ත මහතාගේ දක්ෂකම් දැකලා හඬ කැවීමේ මැදිරියක් ලැබුණා. තොටවත්ත මහතාගෙන් පසු මං තවත් හඬ කැවීම් මැදිරියක් එක් කළා. තොටවත්ත මහත්තයගෙන් අපේ පරපුර බිහි වුණා. අප දැන් තවත් පරපුර කිහිපයක්ම ජාතියට දායාද කරමින් ඉන්නවා.තොටවත්ත මහත්තයාගේ කාලයේදී වගේම තවමත් අත්හදා බැලීම් කෙරෙනවා. මට මතකයි ඒ කාලයේ ඩිස්කවරි අධ්‍යාපනික වැඩසටහන ඉංග්‍රීසි, සිංහල, දෙමළ ත්‍රෛභාෂාවෙන්ම පෙන්නුවා. එවැනි අත්දැකීමක් ලාංකේය ප්‍රේක්ෂකයන් ඊට කලින් ලබලා තිබුණේ නැහැ.ද්විමාන, ත්‍රිමාන මැදිරිවලින් හොඳ නිර්මාණ දරුවන්ට දෙන්න ගන්නා උත්සාහයට මේ කෙටි කාලයේදී රයිගම්, සුමති ටෙලි සම්මාන අපට ලැබුණා.ටයිටස් තොටවත්ත මහත්තයා ළඟ දහසය වසරක් එක දිගට වැඩ කිරීමෙන් ලබාගත් දැනුම, ආදර්ශයන් අදටත් අපේ ජීවිතවලට එළියක්. මටත් දක්ෂ පරපුරක් හඬ කැවීම් ඒකකයට එක් කරන්න ලැබුණා.අනාගතයේදී දක්ෂයන් සමඟ සිනමාපටයක් කිරිමේ බලපොරොත්තුවක් තිබෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=f1407103</link>
    <topic>අවකාශය පුරවන කාන්තාවෝ 13</topic>
    <author>සටහන කාංචනා අමිලානි</author>
    <content>අවකාශය ඔබ පුරවන්නට බලා සිටින්නේ සිතුවමිනි. මූර්තියෙනි. නිරූපනාත්මක කලා මඟිනි. Space යනු දෘශ්‍ය කලා ප්‍රදර්ශනයකි. සාමාන්‍ය භාවිතය අනුව වත්මන් සමාජයේ මේ ආශ්‍රයෙන් ඇති කාන්තා දායකත්වය ඉතාමත් අවමය. සමාජ ආකල්පවලට යටවී දියණියක,සොයුරියක,බිරියක හා මවකව බොහෝ භූමිකාවන්හි නිරත වෙමින් සිටීමට අමතරව උපයන්නියක ලෙස කටයුතු කිරීමට සිදුව ඇත. මේ සියල්ල අතරතුර දෘශ්‍ය කලාවන්හි නිරත වීම යනු ඉතාමත් සීමිත අවස්ථාවකි.ශ්‍රී ලාංකික සිසු පරපුර අතර දෘශ්‍ය කලා ක්ෂේත්‍රයේ ඉහළම දක්ෂතා දක්වා සෞන්දර්ය කලා විශ්වවිද්‍යාලයට ඇතුළත්ව විවිධ විෂයන් යටතේ සිවු අවුරුදු පාඨමාලා හදාරා විශේෂ උපාධිධාරී ශිල්පිනියන් ලෙස සමාජගත වුවද ඉන් බහුතරයක් සමස්ත කාන්තාවන් මුහුණ දෙන ගැටලු හේතුවෙන්ම ක්ෂේත්‍රයෙන් බැහැර වේ.එම සියලු අභියෝගයන් ජයගෙන තමන් මුහුණ දෙන ක‍ටුක අත්දැකීම් සමාජ ගැටලු වශයෙන් හඳුනාගෙන චිත්‍ර,මූර්ති,ස්ථාපන හා නිරූපනාත්මක කලා යන මාධ්‍යයන්ගෙන් කලා කෘති වශයෙන් පල කර සමාජ මෙහෙවරක යෙදීමට දෘශ්‍ය කලා ශිල්පිනියන් 13 දෙනෙකු දැරූ ප්‍රයත්නය ‘ස්පේස්’ දෘශ්‍ය කලා ප්‍රදර්ශනය තුළින් එළි දැක්වේ.අචලා ගුණවර්ධන,අමිතා ඉන්ද්‍රානි,චන්ද්‍රිකා පෙරේරා,ධම්මිකා සුදර්ශනී ගුණරත්න,හර්ෂා මනෝජානි සමරසිංහ,ජනනි කුරේ,ලසන්ති කලුතන්ත්‍රී,කේ,එම්.පී.මැණිකේ කුලතුංග,මනෝරි ගමරාච්චිගේ,නිලූකා වීරසිංහ,ඔමාලි රාධිකා,ප්‍රියන්ති අනූෂා සහ සජීවනී හේවාවිතාරණ යන අය මේ අපූරු අවකාශය පි‍රැවීමට සූදානමිනි.ඔවුන් සෞන්දර්ය කලා විශ්වවිද්‍යාලයේ 1979 සිට 2009 දක්වා උපාධි ලැබූ අය වීම අනෙක් විශේෂත්වයයි. යුග කිහිපයක් සිතුවමෙන්,මූර්තියෙන් හා නිරූපනාත්මක කලාවන්ගෙන් එකට ගැට ගසන මොවුන් කාලයේ වෙනස සහ හැඟීම් එළි දක්වන්නේ මෙතුළිනි. එකිනෙකා මේ ඇසුරෙන් තමාට දැනෙන දෛනික සමාජ පීඩනය සහ නොයෙකුත් සෙසු හැඟීම් නිර්මාණ ආවේශයකින් ඉදිරිපත් කිරීමෙන් වෙන්,වෙන්ව ඔවුන් කියවා ගැනීම පහසුය.එම කණ්ඩායමේම සාමාජිකාවක් වන ජනනි කුරේ විසින් සංවිධානය කෙරුණු මේ ප්‍රදර්ශනය නොමිලේ නැරඹීමට හැකිය. සෞන්දර්ය කලා විශ්වවිද්‍යාලයේ ජේ.ඩී.ඒ. පෙරේරා කලාගාරයේදී අද (10) වැනි දින පස්වරු 5.30 අ‍රැඹී ජූලි මස 11,12,13 යන දිනවල පෙරවරු 9.00 සිට පස්වරු 6.00 දක්වා පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=f1407104</link>
    <topic>හැකියාවෙන් ඉදිරියට යනඅමාපානි</topic>
    <author>තිලානි ශානිකා විතානාච්චි සේයාරූමාලන් කරුණාරත්න</author>
    <content>උපේඛා අමාපානි ගල්මන්ගොඩ ඔබ හමුවට පැමිණෙන්නේ නිවේදිකාවක ලෙසිනි. ඒ ස්වර්ණවාහිණියෙහි විකාශය වන ‘ගුඩාෆ්ටර්නූන් ශ්‍රී ලංකා’ වැඩසටහන ඔස්සේ සෑම අඟහරුවාදාවක ම සවස 2.00 ට සිට 4.00 දක්වා කාලය සමඟිනි. නිවේදිකාවක ලෙස මෙන්ම ගායිකාවක ලෙස ද දිගු ගමණක් යන්නට සැරැසී සිටින අමාපානි සිය කලා කටයුතු පිළිබඳ මෙසේ සඳහනක යෙදුණාය.ඔබ නිවේදිකාවක් ලෙස සිය ගමන ආරම්භ කරන්නේ ?මුලින්ම මම ජාතික රූපවාහිනියෙන් තමයි නිවේදිකාවක් ලෙස නරඹන්නන් හමුවට පැමිණෙන්නේ. ඒ ‘ඡවි කල්‍යාණි’ හා ‘බටහිර අහස’ කියන වැඩසටහන් ඔස්සේ. ඊට පස්සේ මා ස්වර්ණවාහිනියට සම්බන්ධ වෙන්නේ ‘ගුඩාෆ්ටනූන් ශ්‍රී ලංකා’ කියන වැඩසටහනටයි. ඊට අමතරව ‘හිතට වදින එක’ කියන වැඩසටහන වගේම ආයුර්වේද වෛද්‍යවරයෙක් සමඟ කරන වැසටහනටත් මා නිවේදනයෙන් සම්බන්ධ වෙනවා. මේ කටයුතු කරමින් දිගටම නිවේදිකාවක් ලෙස කටයුතු කිරීමටයි මා සිතාගෙන සිටින්නේ.නමුත් ඔබ රැකියාව ලෙස තෝරාගෙන තියෙන්නේ වෙනස්ම වෘත්තියක් නේද?මම දීර්ඝකාලිනව ඉගෙන ගත්තේ මාර්කටින් පැත්තයි. ඒ නිසා ඊට අදාළ ව මගේ රැකියාව තෝරා ගත්තා. ඒත් මගේ දක්ෂතාවය තිබෙන නිවේදන වෘත්තියත් කරගෙන යන්නේ මා බොහොම කැමැත්තෙන්.ඒ වගේම ඔබට ගීත ගයන්නත් හැකියි.මගේ දක්ෂතා කිහිප අංශයකට ම විහිදී පැතිරුණු බවක් තිබෙනවා. මා පාසල් යන කාලයේදී කළේ නැටුම්. විශ්වවිද්‍යාලය ට යන්න ලකුණු තිබුණ ත් ඒ සඳහා දැමිය යුතු අයැදුම් පත්‍රය නිවැරැදි ව පිරවීම ට නොහැකිවීම නිසා මට විශ්වවිද්‍යාලයට ඇතුළත් වීමට ලැබෙන්නේ නැහැ. නමුත් මුල් කාලයේ ඒ ගැන දුකක් තිබුණ ත් මේ වනවිට නම් එහෙම දුකක් මගේ හිතේ නැහැ.ඒ මම අද වනවිට සිටින තත්ත්වය පිළිබඳ තිබෙන සතුට නිසයි. කොහොම වුණත් මේ වනවිට මම නර්තනය අමතක කරලා මගේ අනෙක් දක්ෂතාව වුණු ගායනය කියන අංශයටත් මුල්තැන දුන්නා. ගීත තුනක් ගැයුවා.ඒ කසුන් කල්හාර සංගීතවත් කළ ‘යාවේවී හීන තුළ රෑ පානේ’ ගීතයත්, නවරත්න ගමගේ සංගීතවත් කළ ‘ජීවිතය අලුත් ඇසින්’ හා ‘පිනි පිපුණු ඉරිමාවේ’ කියන ගීතයි. ඒ ගීත ලිව්වේ නිලර් එන්. කාසිම් හා අරුණ කිත්සිරි කියන ගීපද රචකයොයි. ඒත් එක්කම ‘අප්පච්චි’ ටෙලි නාට්‍යයේ අප්පච්චිගේ උපන් දිනයේදී ගයන ගීතය ත් ගැයුවේ මම යි. ඉදිරියේදී නිවේදනයෙන් හා ගායනයෙන් ඉදිරියට යන්නයි මා සිතාගෙන සිටින්නේ.ඔබගේ කටයුතුවලට පවුලෙ අයගෙන් ලැබෙන සහයෝගය කොහොමද?මම විවාහකයි. මගේ මහත්තයා ගේ නම සනත් තුෂාර. ව්‍යාපාරිකයෙක් විදියට කටයුතු කරන ඔහුගෙන් මගේ කටයුතුවලට ලැබෙන සහයෝගය නම් කියලා නිම කරන්න බැහැ. ඒ වගේම මගේ ගෙදර අම්මාගෙන්, තාත්තාගෙන් වගේම අයියලා දෙන්නාගෙනුත් ලැබෙන සහයෝගයත් සිහිපත් කළ යුතුයි. මේ සියලු කටයුතු මේ විදිය ට කරගෙන යන්න ස්වර්ණවාහිණියෙන් ලැබෙන සහයෝගයට ත් ඒ සියලුම දෙනා ට මම ස්තුති කරන්න මෙය අවස්ථාවක් කර ගන්නවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=f1407105</link>
    <topic>දස්කොන් හෙවත්කන්ද උඩ ගින්දර ඇරැඹේ</topic>
    <author>සටහන-සමදරා ජය</author>
    <content>‘කිසිවක් සිදු වී අවසාන වන්නේ නැත. සියල්ල සැම විටම සිදුවෙමින් පවතී.’ ජැක්සන් ඇන්තනී ඉතිහාසයට ප්‍රේම කරන්නේ එය සිදු වී අවසාන නොවන ෆැන්ටසියක් නිසාද? මෙයට පිළිතුරු දෙන්න ජැක්සන් සූදානම්.ඒ ප්‍රේද්‍රෝ දී ගැස්කට්න්, උඩු මාලේ වඩුග බිසෝ, ශ්‍රී ලංකාවේ අවසාන සිංහල රජු, සහ මහතලාවේ කැප්පෙටිපොළ කුලවටියට නැවැත ජීවය පිඹිමින්. ක්‍රි.ව. 1739ට පෙර මේ චරිත සියල්ල මිය ගියේ දස්කොන් අදිකාරම, ප්‍රමිලා දේවී, ශ්‍රී වීර පරාක්‍රම නරේන්ද්‍රසිංහ, මොණරවිල කුමාරිහාමි යන නම් පෙළ ඉතිහාසයේ අමරණීය මතක පොතට එක්කරමින්.දස්කොන් හෙවත් ‘කන්ද උඩ ගින්දර’ ටෙලි නිර්මාණ ය ප්‍රේමයට ගිනි තැබූ එකල දේශපාලනික ගිනි පුපුර, අතිශයින් සෞන්දර්යාත්මක, ආනන්දනීය ප්‍රේම වෘතාන්තයක් ලෙස එළි දැක්වීමකි. ප්‍රේමය යනු කැඩපතක් නම්, තමාට තමාවම එයින් පෙනෙයි නම් දස්කොන් යනු ද සමාජයට තමාවම දර්ශනය වන කැඩපතකි.දස්කොන් හරහා සමාජගත වන ප්‍රේමයේ විවරණය දස්කොන් හෙවත් කන්ද උඩ ගින්දර ළගදීම ස්වර්ණවාහිනී නාළිකාවෙන් දැක බලා ගැනීමට හැකි වේවි.භූමිකා සහ පාත්‍රයෝප්‍රමිලා - පූජා උමාශංකර්, දස්කොන් - රොෂාන් රවීන්ද්‍ර, නරේන්ද්‍රසිංහ - අඛිල ධනුද්ධර, මොණරවිල කුමාරිහාමි - මේනකා පීරිස්, පට්ටිය බණ්ඩාර - ගිහාන් ප්‍රනාන්දු, රම්මොලක මහාධිකාරම් - සතිස්චන්ද්‍ර එදිරිසිංහ,ෙව්කෙ මැතිඳු - රොෂාන් පිලපිටිය, කැප්පෙටිපොළ නිළමෙ - ලූෂන් බුලත්සිංහල, මහ කුමාරිහාමි - කුමාරි මුණසිංහ, යාලේගොඩ අධිකාරම් - නිහාල් ප්‍රනාන්දු, සූරිය‍ගොඩ උන්නාන්සේ - සම්පත් තෙන්නකෝන්, පිට්ටි නායක්කර් - ශ්‍රීමාල් වෙඩිසිංහ, අභීරාමි දේවි - කුසුම් රේණු, වඩුග මහ බිසෝ - අවන්ති අපොන්සු, ජාකෝමේ ගොන්සාල්වේස් පියතුමා - චන්දික නානායක්කාර, ඉග්නේෂියස් පියතුමා - සෝමසිරි අලකොලංග, කිරිබකිනි - දිනූෂා රාජපතිරණ, පළිඟු ඇච්චි - මාධවී වත්සලා, රනී- උමන්දනී නානායක්කාර, හිච්චි එකී - රන්මිණී ශාක්‍යා, කිරිවවුලේ - රිචඩ් අබේවර්ධන, එරමුදුලියද්දේ - සේනක ටයිටස්, සරණංකර සාමනේර - මුදිත විජේසුන්දර, සේදර මැණිකේ- පියුමි‍ බො‍තේජු, සුරගුණයා - රුවන් පෙ‍‍ෙර්රා, ලබුතල ගනින්නැහේ - උදේනි සුබෝධි කුමාර, කිරිවැල්ලේ බිසව -හයසිනිත් විජේරත්න, කොඩිතුවක්කු මුහන්දිරම් - ගාමිණි ජයලත්, පයින්ඩ නිලමෙ - රන්දිව්, දෝන මෙරායා මග්දලේනා - ලුද්මිලා කිරිල්ලෝවා, ගණ නායක - රන්ජිත් සිල්වා, ජෝතිය බලි -සෝමවීර ගමගේ, අලගුනායිදු - චින්තක වාස්, කයිනේයි - සුභාෂිනී රාධා, විජයරාජ කුමාරයා - සුදම් කටුකිතුල, හින්නි බණ්ඩාර - ප්‍රවීන් කටුකිතුල, ඒදඬුවාව - අයිවන් ඇන්තනී, ොහිරා නයිදේ - අජන්ත මහන්තලආරච්චි, ගජනායක මුහන්දිරම් - කපිල සිගේරා, තිර රචනය සහ අධ්‍යක්ෂණය - ජැක්සන් ඇන්තනී,.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=f1407106</link>
    <topic>ඉදිරියටත් රටට සේවය කිරීමමගේ අරමුණයි</topic>
    <author>ඉරෝෂිණී දීපිකා ඡායා - රුක්මල් ගමගේ</author>
    <content>කඳු වළලු අතරින්, වන පියසි තුළින් රන් හිරු රැස් දහර විහිදුවමින් හිරු දෙවිඳුන් ගම්පියසට එබිකම් කළා විතරයි. තොර තෝංචියක් නැතිව කෑගසමින් කුරුලු කෙවිලියන් රංචුව දවස පිළිගත්තා. නුවර ‍ප්‍රදේශයේ බෙලිගල කියන ගම් පියසේ පදිංචිව සිටින ගැමියොත් නිදි ගැට කඩමින් අවදි වුණේ දවසේ මෙහෙවර පිණිස නික්ම යාමටයි.මේ ගම්මානයේ පිහිටි සුන්දර වෙල්යාය අසල පොල්අතු සෙවෙණි කළ පැල්පතක් තිබුණා. මේ නිවෙසේ සුමනා කියන පුංචි දැරිවියත්, ඇගේ මල්ලිත්, නංගිත්, ආත්තම්මා සහ නැන්දත් පදිංචි වෙලා හිටියා.ගේ අයිනෙන් ගලාබසින ඇළ, මේ නිවෙසට අපූරු සුන්දරත්වයක් එක්කළා. කාවයියො, මඩකරි, කූණිස්සො වගේ මාළු පිරිලා සිටි නිසා මේ ඇළ දිහා බලන් ඉන්නකොට මේ දරුවන්ට පෙර නොවූ විරූ මිහිරියාවක් විඳගන්න පුළුවන් වුණා. මේ නිවෙසේ ඉන්න දරුවො ටික නිවෙසේ සිට ඇළ තරණය කරන්න පහසුවෙන්න දාලා තිබුණු ඒදණ්ඩ උඩට වෙලා ඇළේ වතුරට කකුල් දමාගෙන ඉන්න හරිම කැමැතියි.මාළු ඇවිදින් වරෙක කකුල්වලට කොටලා යනකොට ඒ අයගෙ හිතට හරි සතුටක් ඇතිවුණා. සීතලට ගලා බසින ජල පහර හරිම ප්‍රබෝධවත්, ඒ වගේම ජල පහරේ හඬ මේ දරුවන්ට හරිම හුරුපුරුදුයි. මේ නිවෙසේ අය වෙල අතරින් වැටිලා තිබුණු පාර දිගේ ගිහින් තමයි ප්‍රධාන පාරට ප්‍රවිශ්ට වුණේ. ගොයම් කරලින් පිරී තිබෙන කාලෙට මේ දරුවො ඒ පාර දිගේ ඇවිදගෙන ගියේ බොහොම කැමැත්තෙන්.“අපි මුලින්ම පදිංචිවෙලා හිටියෙ කොළඹ හතේ. කොළඹ හත කියලා කිව්වහම හැමෝටම මතක් වෙන්නෙ යස ඉසුරින් පිරි මිනිසුන් සිටින බව වුණත් අපි එහෙම අය නෙවෙයි. මගෙ අම්මා ඇස් ඉස්පිරිතාලෙ මේට්‍රන් කෙනෙක් විදිහට තමයි සේවය කරලා තිබුණෙ.ඒත් පුංචි අපට නොතේරෙන අවධියෙදී අපේ අම්මා සදහටම දෙනෙත් පියාගෙන තිබුණා. මට අම්මා පිළිබඳ මතකයක් ඇත්තෙම නැති තරම්. මගේ අම්මා සුදුයි. හරිම ලස්සන රුවක් තිබුණු කෙනෙක් බව යාන්තමට වගේ මගේ හිතේ සිතුවමක් ඇඳිලා තිබුණා. ඒත් මගේ නංගිටයි, මල්ලිටයි ඒ වගේ මතකයක්වත් නෑ. මගේ තාත්තගෙ අම්මයි, නංගියි තමයි පුංචි කාලෙ ඉඳන් අප හදාවඩා ගත්තෙ.ලෝක යුද්ධය කාලෙදි අපව කොළඹ තියාගන්න එක හොඳ නෑ කියලා හිතුව මගේ පියා, අපි තුන්දෙනාවම එක්කගෙන නුවර ගියා. එහෙ මගෙ අම්මගෙ නෑයො හිටියෙ. ඒ සුන්දර ගම්පියසෙ ගෙවුණු කාලය තරම් සොඳුරු කාලපරිච්ඡේදයක් මගේ ජීවිතයට ආයෙ ලැබුණෙ නැති තරම්.”නානායක්කාරගේ ආතර් කුරේ කියන්නෙ කොමිසමේ වැඩ කරපු සුපවයිසර් කෙනෙක්. දරුවන් තිදෙනා සමඟ තනිවුණු මේ තාත්තා, ඔවුන්ගේ ජීවිතය ශක්තිමත් කරන්න අපමණ වෙහෙසක් ගත්තා. රටේ සමාජයේ යහපත් විදිහට ජීවත් වෙන්න, හොඳ අධ්‍යාපනයක් ලබාදීලා මේ අයගෙ ජීවිත ඒකාලෝක කරන්න ඔහු හරි හරියට උනන්දු වුණා.ටික ක‍ාලෙකට පදිංචිය සඳහා නුවර ගිය සුමනා, සහෝදරයා සහ සහෝදරිය ගමේ පරිසරයට දැක්වූයේ පුදුමාකාර කැමැත්තක්. මේ අයගෙ මේ නිවෙස පිටිපස්සට වෙන්න පුංචි කන්දක් තිබුණා. ඒ කන්ද මුදුනෙ ඉඳන් පහළට එල්ලෙන තණකොළ වැල් අග රැඳී තිබෙන පිනි බිඳු බලමින් සිටින එක පුංචි සුමනගෙ විනෝදාංශයක්. ඒ වගේ ම තමයි, ඒ කන්ද පැත්තට වෙන්න තිබුණු මී අඹ ගස්වලින් වැටුණු අඹ ගෙඩි අහුලගන්න උදේ පාන්දරින්ම කාටත් කලින් යන්නත් ඇය හරියට ආශා කළා. ඒ හැම දෙයකින් ම සතුටක් ලබන්න සුමනා හරිම කැමැත්තක් දැක්වූවා.“අපේ ගෙයි අනෙක් පැත්තට වෙන්න විශාල කෝපි වත්තක් තිබුණා. කෝපි මල් පිපෙන කාලෙට සුදු රෙද්දක් එළලා වගේ ඒ වත්ත හරිම ලස්සනයි. කෝපි මල්වලින් විහිදෙන සුවඳ නැහැයට දැනෙනකොට හරිම අපූරුයි. කෝපි මල් පිපුණු මේ සුන්දර පරිසරයේ ආස්වාදය විඳගන්න ඒ කාලෙදි අපි හරියට කැමැතියි. තද කොළපාට ගස්වල, සුදු පාටට පිපුණු මල් පිරිලා. ඒ මල්වල සුවඳට මී මැස්සො ඇදිලා එනවා. මේ වගේ පරිසරයක අපට ජීවත්වෙන්න ලැබුණු නිසා, අපි පරිසරයට හරියට ආදරය කරන පිරිසක් බවට පත්වුණා.වැහි පොද වැටෙන කාලෙට මේ ගේ මිදුලට හරියට ඉබ්බො එනවා. පුංචි අපි එකතුවෙලා මේ ඉබ්බන්ගෙ පිටේ පත්තු කරපු ඉටිපන්දම් ගහලා කැලේට යවනවා. උන් ටික ආලෝකය විහිදුවමින් කැලේට සේන්දුවෙන හැටි අපි බලාගෙන හිටියෙ හරිම ආශාවෙන්.ඒ වගේ වැඩවලින් අපි හරියට විනෝද වුණා. ඒත් අපි ඉබ්බන්ගෙ පිටේ ඉටිපන්දම් ගහලා ඉබ්බන්ට කරදර කරනවා කියලා ආත්තම්මා අපට දෝස්මුර තියනවා. ඒ වෙලාවට ඉතිං බැණුම් කෝටියයි.”පරිසරයට ඇලුම් කරමින් සුන්දර දිවියක් ගතකරන සුමනා, මුලින් ම ගියෙ ගමේ පාසලට. ඒ පාසලට යන එකම ඇයට හරිම සොඳුරු අත්දැකීමක් වුණා. නිවෙසට ඉතාමත්ම සමීපයේ පිහිටලා තිබුණු මේ පාසලට ගියේ වෙල මැදින් වැටිලා තිබුණු පාර දිගේ ගිහින් ප්‍රධාන නියරට ගොඩවෙලයි.ඒ යන අතරතුරේ ඇළ අයිනෙ තිබෙන ගඳපාන, දං, එරමිණියා, ඇඹිල්ල ආදී ගෙඩි ජාති කකා යන එකත් මේ අයට හරිම ආස්වාදයක් ගෙනත් දුන්නා. සුමනා පාසලට ගියේ තනිවම නෙමෙයි. ආත්තම්මලගෙ ගෙදරට එළකිරි ගේන, “කිරි ගෙදර” කියලා හැමෝම හඳුන්වපු ගෙදර “චූටි” කියන ළමයත් එක්කයි. සුමනගෙ ආත්තම්මගෙ ගෙදරට සමීපව මේ ගෙදර තිබුණු නිසා පාසල ඇරිලා ගෙදර ආවට පස්සෙත් මේ අය සෙල්ලම් කළා.කිරි ගෙදර දොඩම් ගස් යායක් තියෙනවා. දොඩම් වාරෙට මේ ගස්වල ගෙඩි පිරිලා. ඉදුණු දොඩම් ගෙඩි දැක්කහම සුමනට හරිම ආසයි. එක දවසක් මේ අය පාසල් යන්න කියලා ගෙදරින් පිටවුණාට පාසල් ගියෙ නෑ.යාළුවො ටික කිරි ගෙදර ගියා. මේ අය ආව නිසා චූටිත් පාසල් නොගිහින් එදා ගෙදර නතර වුණා. කොහොම කොහොම හරි මේ අයට මේ දෙය සාමාන්‍ය දෙයක් බවට පත්වුණා. වෙලාව දන්නෙ නැති නිසා පාසල ඇරෙන වෙලාව වගේ කියලා හිතුණහම මේ අය ගෙදර එනවා.එක දවසක් මේ අය පාසල ඇරෙන වෙලාව කියලා හිතලා කිරි ගෙදර ඉඳන් සෙල්ලම් කරලා ගෙදර ගියා. ඔය කාලෙ වෙනකොට සුමනගෙ නැන්දා සුමනලව බලාගෙන්න ඕන නිසා කොන්වන්ට් එකෙන් අයින්වෙලා ගෙදර ඇවිත් හිටියෙ.“ආ... මොකද මේ අද ඉක්මනට. ඉස්කෝලෙ ඉක්මනට ඇරියද? අනිත් ගෙවල්වල ළමයි තාම ගෙවල්වලට ආවෙ නෑනෙ..” නැන්දා සුමනලව දැක්ක ගමන් ඇහුවා.ඒ වෙලාවෙ සුමනට ‍නම් දෙවියොත් සිහි වුණා. තමන් කළේ වැරැදි වැඩක් කියලා තේරුණු නිසා ඇත්ත කියලා නැන්දගෙන් සමාව ගත්තහම හරියි කියලා ඇය හිතුවා. ඒ නිසා සිදුවුණු දේ නැන්දට සැලකළා.“ආයෙ ‍එහෙම මේ වගේ ගමන් යන්න ලැහැස්ති වෙන්න එපා. ඉස්කෝලෙ ගිහින් ඉගෙන ගන්න වැඩ ටික හොඳට කරගන්න ඕනෑ” නැන්දා දරුවන්ට තරවටු නොකර ආදරයෙන් කිව්වා.“එදා අපි ගතකළ ඒ ජීවිතය හරිම සුන්දරයි. සතා සීපාවට, ගහට කොළට ආදරය කරන මිනිසුන් එදා සමාජයේ ජීවත්වුණා කියලා මට හිතෙනවා. එදා ජීවත්වුණ අය තමන් ගැන විතරක් නෙමෙයි, අනුන් ගැනත් හිතුවා. ඒ කාලෙ ගම්මැද්දෙ ඇවිදිනකොට එක්තරා තැනක වතුර පීප්පයක් තිබුණා මට මතකයි.ඇළ අයිනෙ තිබුණු ඒ ස්වභාවික දිය පාරෙන් එන වතුර හරිම සිසිලසක් ගෙන දුන්නා. ඔය වතුර පීප්පෙ ගාව කණුවක් හිටවලා, කොළපොතකින් ගොට්ටක් හදලා ඒ කණුවෙ එල්ලලා තිබුණා. හැමෝම ඒ ගොට්ටෙන් වතුර අරන්, ඒක ඒ කණුවෙම එල්ලලා ගියා. කවුරුත් ඒක බිම දාලා මඩ ගෑවෙන්න තිබ්බෙ නෑ. ඒ වගේ මිනිසුන් අනෙක් මිනිසුන් ගැන හිතුවා. ඒත් අද සමාජයේ අනුන් ගැන හිතන මිනිසුන් හරිම විරලයි.”අවුරුදු හය හතක දැරිවියක් වුණ සුමනා, ගමේ ගොඩේ දකින දේ ගැන, ඇහෙන දේ ගැන හරිම විමසිල්ලෙන් හිටියෙ. එක දවසක් කොර ගගහා යන කෙනෙක් දකින සුමනා, ඒ කෙනා ඒ විදිහට යන්නෙ ඇයි කියලා ආත්තම්මාගෙන් අහනවා.“ඒ මනුස්සයා ගිය ආත්මෙ පව් කරපු කෙනෙක්” අත්තම්මා උත්තර දෙනවා.“පව් කරලා කියන්නෙ?” පුංචි සුමනට ඒක තාමත් ප්‍රහේලිකාවක්.“පව් කරලා කියන්නෙ එයා ඌරො මරලා” ආත්තම්මා දන්න පව ගැන, එයා උපකල්පනය කරන හැටි එදා සුමනට කියලා දුන්නෙ එහෙමයි. මේ නිසා පවට බිය, වැඩිහිටියන්ට, ගුරු දෙගුරුන්ට ආදර ගෞරවය ඇතිව සුමනත්, එයාගෙ සොහොයුරාත්, සොයුරියත් ඇතිදැඩි වුණා.ගමේ පාසලට ඇතුළුවෙන්න ලීවලින් හදාපු කඩුල්ලක් තිබුණා. මේ කඩුල්ලෙන් පැනලා පාසලට ඇතුළු වෙන ළමයින්ට පාසල ඇතුළෙ දකින්න තිබුණෙත් හරිම අපූරු පරිසරයක්. කඩුල්ල ළඟ ඉඳන් පාසලට ඇතුළු වෙනකන් පාර දෙපැත්තෙ දිගටම රුක්අත්තන මල් හිටවලා, කහ ම කහ පාටින් බැබලුණා. ඒ දසුන තවමත් සුමනගෙ හිතේ ඇඳිලා තියෙන්නෙ හරිම අපූරු සිතුවමක් වගෙයි.යුද්දෙ ඉවරවුණාට පස්සෙ සුමනලව එක්කරගෙන එයාගෙ තාත්තා ආයෙ කොළඹට ආවා. මියුසියස් විද්‍යාලය ළඟ නිවෙසක නතර වුණ ඒ අය මියුසියස් විද්‍යාලයට ගියා. ඒ කාලෙ වෙද්දි මල්ලිවත් ඒ පාසලට ම ඇතුළත් කරන්න හැකියාව තිබුණා. එම පාසලේ ඉගෙන ගනිද්දි සුමනගෙ දක්ෂතා ටිකෙන් ටික අඳුනා ගන්න ගුරුවරුන්ට හැකියාව ලැබුණා.“මියුසියස් විද්‍යාලය ළඟම ගුරු අභ්‍යාස ආයතනයකුත් තිබුණා. සාහිත්‍ය හා භාෂාව ගුරුවරුන්ට උගන්වපු කේ. ජී. පෙරේරා කියන මහත්තයා ඒ වෙනකොට මගෙ දස්කම් ගැන පැහැදිලයි හිටියෙ. ඒ කාලෙ වෙද්දි එයා ගුවන් විදුලියෙ වැඩසටහන්වලටත් සහභාගි වුණා. එතුමා කරන වැඩසටහන්වල කවි, දෙබස්, නාට්‍ය වගේ දේවල් කරන්න ඒ කාලෙදි මාව සම්බන්ධ කරගන්න පෙරේරා මහත්මයා කටයුතු කළා. ඒ වගේම තමයි පාසලේ රැස්වීම්වලදී, සාහිත්‍ය සමිතියේදීත් කතා පවත්වන්න ඉස්සරහට ආවෙත් මමයි.ඒ කාලෙ පාසලේ තිබු‍ණා “මුතුවැල” කියලා විවිධ ප්‍රසංගයක්. ඒකට ළමයින් තෝර ගත්තෙ වසන්ත කුමාර මහත්තයා. ඒකෙ තිබුණු නැටුම් අංග තුනටම එතුමා මාව තෝරා ගත්තා. මං පාසල් යන ඔය අවධියෙදීම කොළඹ තරුණ බෞද්ධ සංගමය මගින් සෑම වසරකම පද්‍ය ගායනා තරග පවත්වලා, සමස්ත ලංකා ජයග්‍රාහකයන්ට පදක්කම් ලබා දුන්නා.එක වසරක කණිෂ්ඨ රිදී පදක්කම ලැබුණෙ මටයි. ඊළඟ අවුරුද්දෙ ජ්‍යෙෂ්ඨ අංශයේ රන් පදක්කමත් මට දිනාගන්න හැකි වුණා. ඒ වගේ අවුරුදු දෙකක් පිට පිටම ජයග්‍රහණය කරන්න මට හැකියාව ලැබීම මගේ ජීවිතයේ සුවිශේෂී අවස්ථාවක් බවට පත්වුණා.”පාසලේ සාහිත්‍ය සංගමය මඟින් ඉදිරිපත් කළ සෑම විශේෂාංගයකටම සුමනව තෝර ගත්තෙ ඇය සහජ කුසලතාවලින් පිරිපුන් තැනැත්තියක් වුණ නිසයි. පාසලේ පවත්වපු සෑම වේදිකා නාට්‍යයකටමත් ඇය රංගනයෙන් දායක වුණා. කැලෑ හඳ නවකතාව ආශ්‍රයෙන් කළ නාට්‍යවල රඟපෑ හැටි ඇයට අදටත් මතකයි.ඔය අතරෙදි ගුවන් විදුලියේ “පද්‍යාවලිය” නමැති වැඩසටහන සඳහා ශිල්පීන් බඳවා ගන්නා බව ගැසට් කර තිබෙනු දුටු පාසලේ ගුරුවරු වුණ රදම්පල ගුරුතුමිය හා කුලතුංග මහත්මයා ඇය උනන්දු කරලා ඒ වැඩසටහන සඳහා ඇය යොමු කළා. ඒ පරීක්ෂණයෙන් ඇය ප්‍රථම ස්ථානය ලැබුවා. ඒ වැඩසටහනට “කවි මළුව” කියලා ඒ කාලෙ හැඳින්වූවා. එළිසබෙත් රැජන පිළිබඳ ඒ කාලෙ ප්‍රශස්ති කවි ගායනා තිබුණා. ප්‍රථමයෙන්ම සුමනව ඒ වැඩසටහනට සම්බන්ධ කර ගත්තා.“1954 වර්ෂයේදී කොළඹ නගර සභාවෙන් දීප ව්‍යාප්තව “ගම්බද ගී තරගය” නමින් පද්‍ය ගායනා තරගයක් පැවැත්වූවා. මං ඒ තරගයෙන් ලංකාවෙන් ම පළමුවැනියා වුණා. එහිදී මට දිනමිණ කුසලානය ලැබුණා.ඔය කාලෙදි අපේ විදුහලෙන් නාගදීපයට විනෝද චාරිකාවක් ගියා. ඒකට ගියෙ ගුරුවරු. ඒත් ළමයි කීප දෙනෙක්ව එහි එක්කගෙන යාමේ අපේක්ෂාවක් ඒ අයට තිබුණා. මාව එක්කගෙන යන්න ගුරුවරුන්ට වුවමනාවක් තිබුණ නිසා, මට එහි යන්න හැකි වුණා. ගුරුවරු සමඟ එදා කේ. ජයතිලක මහත්මයත් ආවා. එදා තමයි මං ඔහු මුලින්ම හඳුනා ගත්තෙ.”එදා ඒ හඳුනාගැනීමෙන් පස්සේ කේ. ජයතිලකයන් සුමනා පිළිබඳ කැමැත්ත ඇගේ පවුලේ උදවියට දැන්වූවා. පාසල් ගමනෙන් පසුව විවාහ වෙන්න ඕන බවත් ඔහු පවසා සිටියා. මේ අතරතුර ඇයට නෑදෑ හිතවතුන්ගෙන් ගලා ආ මංගල යෝජනා ප්‍රතික්ෂේප වුණා. ජයතිලකයන් හට පියාගේ කැමැත්ත ලැබුණා. අවසානයේදී ඔවුන් දෙදෙනාගේ විවාහය කොළඹ තරුණ බෞද්ධ ශාලාවේදී සිදුකරනු ලැබුවා.සෑම අංශයකින්ම හැකියාවන් වර්ධනය කරගෙන සිටි සුමනා ඒ ශ්‍රේණියේ ගුවන් විදුලි ශිල්පිනියක් ලෙස සමත් වුණා. ඒ 1963 වසරේදියි. ඒ කාලයේදී ගුවන් විදුලියේ කටයුතු කිරීම වෙනුවෙන් පුංචි මුදලකුත් ගෙවූ නිසා, එසේ උපයා ගත් මුදල් ඇයට අතිශයින්ම ප්‍රයෝජනවත් වුණා.ගුවන් විදුලි නිවේදක පරීක්ෂණයෙන් සමත් වුණාට පස්සෙ, ඒ කාලෙ වෙළෙඳ සේවා අධ්‍යක්ෂ වුණ ලිවී විජේමාන්න මහත්මයා ඇයට ළමා වැඩසටහනක් කරන ලෙස දන්වනවා. ඇය වැඩසටහන අලුත් ආරකින්, ළමා මනසට ගැළපෙන පරිදි සකස් කිරීමට උත්සුක වුණා. යෝජනා වුණ නම් අතරින් ඒ වැඩසටහනට “හඳ මාමා” යන නම තැබුවා. ඒ නම යෝජනා කළේ කේ. ඒ. ඩබ්ලිව්. පෙරේරා මහත්මයායි.“මා කළ මේ වැඩසටහන හරහා හොඳ රසිකත්වයක් තිබෙන නිර්මාණශීලී දක්ෂ දරුවන් දහස් ගණනකට ඉදිරියට ඒමට හැකි වුණා. අපේ රටේ දරුවන්ට දෙන්න පුළුවන් හොඳ ම හොඳ තෑග්ගක් හැටියට මේ වැඩසටහනට ප්‍රතිචාර ලැබුණා. මේ වැඩසටහන ආරම්භයේ ප්‍රචාරය වෙන “හඳ මාමට සවන් දෙන්න” කවිය රචනා කළෙත් මමයි.ශ්‍රී ලංකාවේ විද්යුත් මාධ්‍ය ඉතිහාසයේ ප්‍රථම වතාවට චිත්‍රයක් හඳුන්වා දුන්නෙ මගේ වැඩසටහනෙන්. ළමයින්ගේ චිත්‍ර පිළිබඳ දස්කම් විද්යුත් මාධ්‍ය හරහා හඳුන්වා දීමේ සංකල්පය ඇතිකළේ මමයි. “දුවේ, පුතේ, නැන්දා, මාමා වචන මාධ්‍ය හරහා ජනතාව අතරට ගෙන ගියෙත් මමයි. මේ වැඩසටහන මඟින් බොහෝ යහපත් අංග ජනතාව අතරට ගිහින් තිබෙනවා. යහපත් දරු පිරිසක්, සමාජයක් ගොඩනඟන්න මට දායක වෙන්න හැකි වුණා කියන හැඟීම ඇතිවෙද්දි මට දැනෙන්නෙ හරිම සතුටක්.මේ වැඩසටහනට බොහෝ තර්ජන, ගර්ජන ආවා. පරණ ක්‍රමයෙන් ඉවත් වෙලා වැඩසටහන කරන්න කියලා” ගුවන් විදුලියේ සමහරු මට කිව්වා. ඒත් ගුවන් විදුලියේ ප්‍රධානීන්ගෙන් මට ඒ වගේ වි‍වේචන, ප්‍රශ්න ආවෙ නෑ. මං “වනිතා ලතා” කියන විචිත්‍රාංගයත් කළා. ළමා අංශය වගේ ම කාන්තා අංශය වර්ධනය කරන්නත් මට ඒ මගින් හැකියාව ලැබුණා. දෙමළ කෝලාහල ආව කාලෙදි මං වනිතා ලතා වැඩසටහන කරන අතරතුරේ “මේ සිංහල අපගෙ රටයි” කියන ගීතය වාදනය කෙරුවා.මං ජාතිවාදය අවුළුවන්න කටයුතු කරන බවට සමහරු මට එදා චෝදනා කර තිබුණා. මාව ගුවන් විදුලියේ වගකිවයුතු තනතුරු දරන අය ගෙන්වලා මේ ගැන විමසුවා. මං ඒ වෙලාවෙ කිව්වේ මං ඒ වගේ දෙයක් ඇතිකිරීමට උත්සහ කළේ නැති බවත්, වැඩසටහන අහලා මගෙන් කරුණු විමසන ලෙසත් මා කිව්වා. “මං බය නැතිව කතා කළ නිසා, මට ප්‍රශ්නයක් වුණේ නෑ. නැත්නම් මාව සේවයෙන් පහ කරන්නයි එදා සැලසුම් කරලා තිබිලා තියෙන්නෙ.”පසු කාලයේදී ඇය ගුවන් විදුලියේ නිෂ්පාදිකා,සංවිධායක හා කාන්තා හා ළමා වැඩසටහන් පාලක ලෙසත්, සේවය කළා. පසුව ප්‍රාෙද්ශීය සේවාවල පාලක ලෙසත් ශ්‍රවණ පර්යේෂණ අංශයේ සහකාර අධ්‍යක්ෂ ලෙසත් පත්වුණා. ගුවන් විදුලියෙන් 1997 වසරේදී විශ්‍රාම යන විට ඇය ළමා හා කාන්තා අංශයේ අතිරේක ලේකම් වෙලයි හිටියෙ.“මේ වන විට හඳමාමා වැඩසටහනට අවුරුදු 51 ක් පිරිලා. ලෝකයෙන්ම අඛණ්ඩව ප්‍රචාරය වුණ දෙවැනි වැඩසටහන විදිහට මේ වැඩසටහන හඳුන්වන්න පුළුවන්. මේ වැඩසටහන හරහා මං අවුරුදු 51 ක් පුරාවට දක්ෂ දරුවන් තනන්න කටයුතු කළා. මේ වැඩසටහන සඳහා විදෙස්ගත ශ්‍රී ලාංකිකයන්ගෙන් බොහෝ ප්‍රතිචාර ලැබෙනවා.හඳමාමගෙ පනස්වැනි සංවත්සරය පැවැත්වුණු පහුගිය වසරේදී ජර්මනිය සහ ප්‍රංශයේ ජනතාව හඳමාමා වැඩසටහනෙන් දක්ෂයන් වුණ දරුවන්ට මාස්පතා අවුරුදු පහක් පුරාවට මුදල් ත්‍යාග පිරිනමන්න දායක වුණා. මං මෙතෙක් කලක් හඳමාමා වැඩසටහන හරහා කියූ කතා ඇසුරින් “හඳ මාමගෙ කතන්දර” නමින් කෘති දෙකක් කළා.”පෞද්ගලික දිවියේදී මහා ලේඛකයකුට බිරියක් වූ ඇය, සිවුදරු මවක්. විවාහ දිවියේ දී ගුරුවරයකු, පියකු, ආරක්ෂකයකු වෙමින් ජීවිතය අවබෝධ කර දුන් කේ. ජයතිලක මහතා පිළිබඳ ඇගේ හිතේ තිබෙන්නෙ භක්තිමත් හැඟීමක්.“ජයතිලක මහත්තයා පොතක් ලියලා මුද්‍රණයෙන් පිට කරනකන් අපට පෙන්නුවෙ නෑ. එහෙම කළොත් අන් අයගේ මත නිසා කෘතිය පළකිරීම අධෛර්යවත් වන බව එතුමා හිතුවා. එතුමා ජාත්‍යන්තර පොත් ප්‍රදර්ශනය ආරම්භ කිරීමටත් මූලික වුණ කෙනෙක්.අපි ගතකළේ සාමකාමී පවුල් ජීවිතයක්. ඔහුගේ බලාපොරොත්තුවක් වෙලා තිබුණෙ තමන් උපන් ගමට සේවය කිරීමටයි. එතුමා ජීවත්ව හිටියදීම තම මහ ගෙදර, ප්‍රදේශයේ ළමයින්ට පුස්තකාලයක් බවට පත් කිරීමට එතුමා කටයුතු කළා. මේ වන විට එහි සාමාජික සංඛ්‍යාව 1200 ක්.මං අවුරුදු 51 ක් දරුවන් වෙනුවෙන් වැඩසටහන් කළා. අනාගතයේදීත් මට හැකිතාක් කලක් රටට, ජනතාවට සේවය කිරීම මගේ අපේක්ෂාවයි.”</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>10</day>
    </date>
    <link>http://www.dinamina.lk/2014/07/10/_art.asp?fn=f1407107</link>
    <topic>යළිත් ඇටමැස්සන්ගේ විශිෂ්ට ජයග්‍රහණයක්</topic>
    <author>බන්ධුල ආර්. ගුලවත්ත</author>
    <content>රාජ්‍ය මන්ත්‍රණ සභාවේ මොරවක ආසනය ජයග්‍රහණය කළ දොස්තර එස්. ඒ. වික්‍රමසිංහ ‍(දොස්තර සහෝදරයාට) මහතාට මොරවක ඇටමැස්සා යැයි නිග්‍රහ කළ අධිරාජ්‍ය ගැති දේශපාලනඥයන් බහුතරයක් ම 1970 දශකය වන විට ජීවිතයෙන්ම සමුගෙන තිබුණි. එහෙත් දොස්තර සහෝදරයා ඉතා ශක්තිමත්ව සිය දේශපාලන දර්ශනය උදෙසා පෙරමුණ ගෙන සිටියේය.1968 සමඟි පෙරමුණ ගොඩනැඟීමත් සමග කොමියුනිස්ට් පක්ෂය ඉතා ප්‍රබල ජන පදනමක් ගොඩනඟා ගෙන තිබුණි.1970 මැයි 27 දා පැවැති මහා මැතිවරණයෙන් සමඟි පෙරමුණ විශිෂ්ට ජයග්‍රහණයක් හිමිකර ගනිමින් පාලන බලයට පත් වූ වග අපි දනිමු. කොමියුනිස්ට් පක්ෂයේ මන්ත්‍රී සංඛ්‍යාව ද වර්ධනය විය. ඒ මේ ආකාරයෙනි.අකුරැස්ස දොස්තර එස්. ඒ. වික්‍රමසිංහ, මැදකොළඹ පීටර් කෙනමන්, මාතර බී. වයි තුඩාව, කඹුරුපිටිය ඊලියන් නානායක්කාර, කලවාන සරත් මුත්තෙට්ටුවගම, රත්ගම ඇම්. ජී. මෙන්ඩිස් සහ කෝට්ටේ ස්ටැන්ලි තිලකරත්න වශයෙනි.ඒ අභීත ශක්තිමත් ඇටමැස්සන් කොතරම් ප්‍රබල වීද යත් නිවාස සහ ගොඩනැගිලි ඇමැති ධුරයට පීටර් කෙනමන් ද අධ්‍යාපන නියෝජ්‍ය ඇමැති ධුරයට බී. වයි. තුඩාව ද පත් වූහ. සමඟි පෙරමුණේ සම්මුතිය යටතේ කෝට්ටේ ස්ටැන්ලි තිලකරත්න, ශ්‍රී. ල. නි. පක්ෂයෙන් තරග කර විශිෂ්ට ජයග්‍රහණයක් හිමිකර ගත්තා පමණක් නොවේ. සමඟි පෙරමුණ රජයේ කථානායක ධුරයට පත්ව ආණ්ඩුක්‍රම ව්‍යවස්ථා සම්පාදක මණ්ඩලයේ සභාපති ධුරය ද හෙබවීය. ඇම්. ජී. මෙන්ඩිස් සහෝදරයා වෘත්තීය සමිති ක්ෂේත්‍රය ඔස්සේ ප්‍රබල බලසම්පන්න නායකත්වයක් ද හෙබවීය.එහෙත් 1931 දී “ඇටමැස්සන්” යැයි විග්‍රහයක යෙදුණු අධිරාජ්‍ය ගැති නායකයන්ගේ වත්මන් පරපුර නියෝජනය කළ ප්‍රතිගාමීන්ගේ දරුවෝ ඉහත කී සියලු දෙනාම අන්ත පරාජයට පත් කළහ. එහෙත් 1983 පැවැති කලවාන අතුරු මැතිවරණයෙන් සරත් මුත්තෙට්ටුවේගම ප්‍රබල සටනක යෙදී අභියෝගාත්මක ජයග්‍රහණයක් ලබා මුළු මහත් ශ්‍රී ලාංකිකයන්ගේ ප්‍රජාතන්ත්‍රවාදී අයිතිය වෙනුවෙන් විශිෂ්ට මෙහෙවරක නියුක්ත වූයේය.1931 දී ඇටමැස්සන් යැයි නිග්‍රහ කළ අධිරාජ්‍ය ගැති දේශපාලනඥයන්ගේ අංශුමාත්‍රයක නියෝජනයක් වත් අද පාර්ලිමේන්තු සභා ගර්භය තුළ දක්නට නැත.එහෙත් වසර 83 කට පසු (1931 – 2014) ත් ශ්‍රී ලංකා පාර්ලිමේන්තුව තුළ “ඇටමැස්සන්ගේ” ප්‍රබල දේශපාලන ශක්තිය හා පුළුල් ජන මෙහෙවර ඉතා ඉහළින් විරාජමානව පවතී. අමාත්‍ය මණ්ඩලයේ ඉදිරි පෙළ අසුන් කිහිපයක්ම අදත් ශ්‍රී ලංකාවේ කොමියුනිස්ට් පක්ෂයෙන් නියෝජනය වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n1407111</link>
    <topic>දැන් හිස කෙළින් තබාගෙන නැඟී සිටිමු</topic>
    <author>ධනුෂ්ක ගොඩකුඹුර</author>
    <content>අනුකම්පාව ලැබූ සහ අනුකම්පාව බලාපොරොත්තු වූ යුගය අවසන් කර ආඩම්බරයෙන් නැඟී සිටිය හැකි රටක් බවට අද ශ්‍රී ලංකාව පත් කර ඇති බව ජනාධිපති මහින්ද රාජපක්ෂ මහතා ප්‍රකාශ කළේය. අසමත් දිළිඳු රටක් ලෙස අනුකම්පාවට ලක් වෙමින් හිස නමා ගෙන සිටි කාලය අවසන් කර අභිමානයෙන් යුක්තව හිස කෙළින් තබාගෙන සිටිය හැකි යුගයක් උදා කර තිබෙන බව පෙන්වා දුන් ජනාධිපතිතුමා තවදුරටත් කිසිවකුගේ අනුකම්පාව ලබා ගැනීමට අද අපට අවශ්‍ය නැති බවත් පැවැසීය. ජනාධිපති මහින්ද රාජපක්ෂ මහතා මේ අදහස් පළ කළේ කොළඹ රාජකීය විද්‍යාලයේ 163 වන ත්‍යාග ප්‍රදානෝත්සවයට එම විද්‍යාලයේ නව රඟහලේ දී ඊයේ (10) එක්වෙමිනි.විශේෂ දක්ෂතා දැක්වූ සිසුන්ට තිළිණ සහ සහතික ප්‍රදානය කිරීම සහ ගුරුවරුන්ගේ ද සේවය අගය කරමින් තිළිණ ප්‍රදානය ද ජනාධිපතිතුමා අතින් සිදු කෙරිණි.තමන් උපන් රටට ආදරය කරන සහ ගරු කරන දරු පරපුරක් අප ගොඩනැඟිය යුතු බව පෙන්වා දුන් ජනාධිපතිවරයා අප උපන් දේශය පිළිබඳ ලොව කොතැනක ගියත් ආඩම්බරයෙන් යුක්තව කථා කළ යුතු බව ප්‍රකාශ කළේය.අපේ රට ගැන ලෝකයේ ඕනෑම තැනක දී ආඩම්බරයෙන් කතා කළ හැකි යුගයක් අද ගොඩනඟා ඇති බවත් රට පිළිබඳ ආඩම්බරයෙන් කථා කළ හැකි ශක්තිය දරුවන් තුළ ද ගොඩනැඟිය යුතු බවත් ජනාධිපතිවරයා ප්‍රකාශ කළේය.කොළඹ රාජකීය විද්‍යාලයේ දරුවන් ලබන මෙම වරප්‍රසාද අනෙකුත් පාසල්වල දරුවන්ටත් ලබාදීමේ වැඩපිළිවෙළ රජය ක්‍රියාත්මක කරමින් සිටින බවත් රජයේ අරමුණ සියලු දරුවන්ට හොඳ අධ්‍යාපනයක් ලබා දීම බවත් ජනාධිපතිවරයා පැවැසීය.අගවිනිසුරු මොහාන් පීරිස්, අධ්‍යාපන ඇමැති බන්දුල ගුණවර්ධන, අධ්‍යාපන සේවා ඇමැති දුමින්ද දිසානායක, අධිකරණ ඇමැති රවුෆ් හකීම්, සිවිල් ගුවන් සේවා ඇමැති ප්‍රියංකර ජයරත්න පාර්ලිමේන්තු මන්ත්‍රීවරුන් වන විදුර වික්‍රමනායක, ගයන්ත කරුණාතිලක, හර්ෂ ද සිල්වා, එරාන් වික්‍රමරත්න, ජනාධිපති ලේකම් ලලිත් වීරතුංග, විදුහල්පති උපාලි ගුණසේකර මහත්වරුන් ඇතුළු ආචාර්ය මණ්ඩලය, මවුපියන්, ආදි සිසුන් ඇතුළු පිරිසක් ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n1407112</link>
    <topic>ගාලු වරාය පසුගිය වසරේ මිලියන 20ක් ලාබ ලබයි</topic>
    <author>නිරුෂි විමලවීර</author>
    <content>විපක්ෂය සුදු අලියෙක් ලෙස හැඳින්වු ගාල්ල වරාය පසුගිය වසරේ රුපියල් මිලියන 20ක ලාභයක් උපයා ඇතැයි මහාමාර්ග නාවික ව්‍යාපෘති ඇමැති රෝහිත අබේගුණවර්ධන මහතා ප්‍රකාශ කළේය.ජනාධිපති මහින්ද රාජපක්ෂ මහතාගේ උපදෙස් සහ මහින්ද චින්තන වැඩපිළිවෙළට අනුව යමින් ගාල්ල වරාය සංචාරක වරායක් ලෙස දියුණු කළ බවද එහි ප්‍රතිඵලයක් ලෙස මේ ලාභ ලැබීම හැඳින්විය හැකි බවද ඇමැතිවරයා අනාවරණය කළේය.චින්තන වැඩපිළිවෙළට අනුව යමින් විදේශ නෞකා වෙත ලබා දෙන සේවා පුළුල් කිරීමත්, රුවල් නෞකාවන් සහ සංචාරක නෞකා සඳහා ලබා දෙන පහසුකම් පුළුල් කිරීමත් සමඟින් එම ආදායම ශීඝ්‍ර‍ ලෙස ඉහළ ගිය බවද හෙතෙම සදහන් කළේය.වසර 2008 දි රුපියල් මිලියන 279ක පාඩුවක් ලබමින් සිටි ගාල්ල වරාය පසුගිය වසරේ සිට ලාභ ඉපයීම වරාය ක්ෂේත්‍රයේ ලැබු දැවැන්ත ජයග්‍රහණයක් බව ඇමැතිවරයා අනාවරණය කළේය.කොළඹ වරායෙන් යැපෙමින් ශ්‍රි ලංකා වරාය අධිකාරියට විශාල බරක්ව තිබු ගාල්ල වරායට සියලුම ගාස්තු සහ සියලුම නඩත්තු කර ගනිමින් මිලියන 20ක ලාභයක් ඉපයීමට ලැබීම විශාල ජයග්‍රහනයක් බව ඒ මහතා පැවසීය.ගාල්ල වරායෙන් 2014 වසරේ රුපියල් මිලියන 100ක ආදායමක් අපේක්ෂා කරන බවද විපක්ෂයේ සියලු චෝදනා මධ්‍යයේ නොසැලී සිට මේ සෑම ජයග්‍රහණයක්පසුපසින්සිටින වරාය අධිකාරියේ සභපති ආචාර්ය ප්‍රියත් බී. වික්‍රම මහතා ප්‍රධාන වත්මන් කළමනාකාරිත්වයට තුති පුද කරන බව වැඩිදුරටත් කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n1407113</link>
    <topic>මැද පෙරදිග දී මිය ගිය ලාංකිකයන්ට ලක්ෂ 131ක වන්දි</topic>
    <author> මහින්ද අලුත්ගෙදර</author>
    <content>රැකියා සඳහා පිටත්ව ගියපසු විවිධ හේතූන් මත මැද පෙරදිග රටවල දී මියගිය සහ වැටුප් නොලැබූ ශ්‍රී ලාංකිකයන් වෙනුවෙන් රුපියල් ලක්ෂ 131 ක (13159629.14) මුදලක් වන්දි වශයෙන් ප්‍රදානය කරයි.මැද පෙරදිග සේවය කරමින් සිටිය දී මියගිය මෙන්ම වැටුප් සහ අනෙකුත් දීමනා නොලැබූ ශ්‍රී ලාංකිකයන් 15 දෙනෙකු වෙනුවෙන් වන්දි මුදල් ප්‍රදානය කිරීම විදේශ කටයුතු නියෝජ්‍ය ඇමැති නියොමාල් පෙරේරා මහතාගේ ප්‍රධානත්වයෙන් එම අමාත්‍යාංශ ශ්‍රවණාගාරයේ දී ඊයේ (10) සිදුකෙරිණි. කුවේට්, ජෝර්දානය, කටාර් සහ සෞදි අරාබියාව ඇතුළු මැද පෙරදිග රටවල සේවය කළ ශ්‍රී ලාංකිකයන් පිරිසක් වෙනුවෙන් මේ වන්දි මුදල් ප්‍රදානය කළ අතර විදේශ කටයුතු අමාත්‍යාංශයේ කොන්සියුලර් අංශයේ මැදිහත් වීම මත එම වන්දි මුදල ඒ ඒ රටවලින් ලබා ගැනීමට හැකිව තිබේ.මෙලෙස විදේශ රටවල රැකියා සඳහා පිටත්ව ගිය පසු විවිධ හේතූන් මත මියයන ශ්‍රී ලාංකිකයන් මෙන්ම ඒ ඒ රටවල සේවා ආයතනවලින් සහ ස්වාමිවරුන් විසින් වැටුප් නොගෙවන පිරිස් වෙනුවෙන් නීතිමය ක්‍රියාමාර්ග ඔස්සේ වන්දි මුදල් ලබාගැනීමට ශ්‍රී ලංකා විදේශ කටයුතු අමාත්‍යාංශ කොන්සියුලර් අංශය මැදිහත් වී තිබෙන අතර ඒ අනුව උපරිම වන්දි මුදලක් ලබාගැනීමට ඒ මඟින් හැකියාව ලැබී ඇත.මෙහිදී අඳහස් දක්වමින් විදේශ කටයුතු නියෝජ්‍ය ඇමැති නියොමාල් පෙරේරා මහතා ප්‍රකාශ කළේ මියගිය සහ වැටුප් නොලැබූ ශ්‍රී ලාංකිකයන් වෙනුවෙන් මෙහිදී වන්දි මුදල් ප්‍රදානය කරන බවත් එම වන්දි මුදල ඒ ඒ රටවලින් ලබාගෙන තිබෙන බවත්ය. ජනාධීපති මහින්ද රාජපක්ෂ මහතා ඒ ඒ රටවල් සමඟ දක්වන සුහඳතාවය සහ විදේශ කටයුතු අමාත්‍යාංශ නිලධාරීන්ගේ කැපවීම මත මෙවැනි වන්දි මුදලක් ලබාගැනීමට හැකිව තිබෙන බවද ඒ මහතා පෙන්වා දුන්නේය. ශ්‍රී ලාංකිකයන්ගේ පහසුව මෙන්ම විශේෂයෙන්ම දුර බැහැර ප්‍රදේශයන්හි ජනතාවගේ අවශ්‍යතා සළකා විදේශ අමාත්‍යාංශ කොන්සියුලර් අංශය සෑම දිනෙකම පෙරවරු 6.30 ට විවෘත කරන බව සිහිපත් කළ නියොමාල් පෙරේරා මහතා වසර දෙකහමාරක කාලයක සිට එම ආයතනය මඟින් මෙලෙස කටයුතු කරන බවද කීවේය. මේ අතර ඒ මහතා පෙන්වා දුන්නේ ජනාධිපති මහින්ද රාජපක්ෂ මහතා ප්‍රමුඛ ශ්‍රී ලංකාව සහ විදේශගත ශ්‍රී ලාංකික ශ්‍රමිකයන් වෙනුවෙන් සිතා බලා මේ කාර්යය සිදුකරන බවයි.මෙලෙස ලබාගත් වන්දි මුදල මහාභාරකාර දෙපාර්තමේන්තුව හරහා ඒ ඒ ශ්‍රමිකයන් වෙනුවෙන් බෙදා දෙන බවද විදේශ කටයුතු නියෝජ්‍ය ඇමැති නියොමාල් පෙරේරා මහතා ප්‍රකාශ කළේය. විදේශ කටයුතු අමාත්‍යාංශ කොන්සියුලර් අංශයේ අධ්‍යක්ෂ ශානි කරුණාරත්න මහත්මිය ද මේ අවස්ථාවට එක්වූවාය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n1407114</link>
    <topic>මුද්දර කාර්යාංශයේ මෑත ඉතිහාසයේ වාර්තාගත ආදායම පසුගිය වසරේ</topic>
    <author>උපාලි කරුණාරත්න සහ භක්ති ධර්මප්‍රිය මෙන්ඩිස්</author>
    <content>රුපියල් මිලියන 24 ඉක්මවන අදායමයක් පසුගිය වසරේ තැපැල් දෙපාර්තමේන්තුවේ මුද්දර කාර්යාංශය ලබා ඇති බව තැපැල් සේවා ඇමැති ජීවන් කුමාරණතුංග මහතා ප්‍රකාශ කරයි. මෙය ඉතිහාසයේ වැඩිම ආදායම බවත් ඒ මහතා කියා සිටී. මුද්දර වල ස්වරූපය , ඒවායේ තේමාව , ජාතික හා ජාත්‍යන්තර මුද්දර වෙළඳපොළ සහ මුද්දර එකතු කරන්නන් ඉලක්ක කිරීම යන කරුණු ආදායම වැඩිවීමට හේතු වූ බව තැපැල් අමාත්‍යංශය ප්‍රකාශ කරයි. මුද්දර කාර්යාංශය තුළ සිදු කරනු ලැබූ වෙනස්කම් , සේවක දිරි ගැන්වීම් සහ සෘජු මැදිහත්වීම්ද මේ ජයග්‍රහණයට බලපෑ බවද අමැතිවරයා පැවසීය.මේ තොරතුරු අනාවරණය වූයේ පෙරේදා ( 09 ) තැපැල් මූලස්ථානයේ පැවැති මුද්දර කාර්යාංශ උපදේශක මණ්ඩල සාකච්ඡාවේදීය.මුද්දර ආධායම තව තවත් වැඩිකර ගැනීමට පාසැල් මට්ටමින් මුද්දර සමාජ පිහිටුවීම ආරම්භ කරනවා.මේ සඳහා බස්නාහිර පළාත් ප්‍රධාන ඇමැතිවරයාගේ සෘජු මැදිහත්වීමෙන් පළාතේ සියලු පාසැල් ආවරණය වන පරිදී ඉදිරියේදී ආරම්භ කරන බවද ඇමැතිවරයා කීය. මෙම වැඩ සටහනේ නියමු ව්‍යාපෘතිය අධ්‍යාපන අමාත්‍යාංශය හා එක්ව මධ්‍යම පළාත තුළ ක්‍රියාත්මක කිරීමට කටයුතු සුදානම් කර ඇති බවද ඒ මහතා පැවසීය.පසුගිය කාලයේ මුද්දර කාර්යාංශයේ කටයුතු බිඳ වැටෙමින් පැවතියා. 2013 වසරේ ජනවාරි මාසයේ සිට මුද්දර කාර්යාංශ තුළ ආරම්භ කළ මෙහෙයුම් ක්‍රියාවලිය මෙසේ අදායම වැඩිවීමට හේතු වුණා. කටුනායක ගුවන් තොටුපළේ විදේශ සංචාරකයින් ඉලක්ක කර ගනිමින් මුද්දර අලෙවි කවුලුවක් ස්ථාපිත කිරීමට පියවර ගෙන තිබෙනවා.ජාත්‍යන්තර වෙළඳපොළ ඉලක්ක කර ගනිමින් තව තවත් මුද්දර නිකුත් කිරීමට ඉදිරියේදී අප සුදානම බවද ඇමැතිවරයා කීය.මේ සාකච්ඡාව සඳහා තැපැල් සේවා අමාත්‍යාංශයේ ලේකම් හේමසිරි ප්‍රනාන්දු , තැපැල්පති රෝහණ අභයරත්න මහත්වරුන් ඇතුලු නිලධාරීන් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n1407115</link>
    <topic>දළදා මැදුරේ ගන්ධ කුටියට සුදු හඳුන් දැව මුවා නිර්මාණයක් ජනපති පුද දෙයි</topic>
    <author>@ අසේල කුරුළුවංශ</author>
    <content>ශ්‍රී දන්ත ධාතූන් වහන්සේ වැඩ හිඳිනා දළදා මැදුරේ ගන්ධ කුටිය සඳුන් සුවඳින් සුවඳවත් කරමින් එහි බිත්ති ආවරණය වන සේ සුදු හඳුන් දැවයෙන් කැටයම් කළ සම්බුදු තෙමඟුල විදහා දැක්වෙන දැව මුවා නිර්මාණය දළදා සමිඳුන් වෙත පූජා කිරීම ජනපති මහින්ද රාජපක්ෂ මහතා අතින් ඊයේ (10) සිදු කෙරුණි.ජනපති මහින්ද රාජපක්ෂ මහතා ඊයේ (10) පෙරවරුවේ ශ්‍රී දළදා මැදුරට ගොස් දළදා සමිඳුන් වැඳපුදා ගැනීමෙන් අනතුරුව ගන්ධ කුටියේ දැව මුවා නිර්මාණ දළදා සමිඳුන්ට පූජා කිරීමට එක්විය.මේ අවස්ථාවට දළදා තේවාව භාර නායක මල්වතු පාර්ශවයේ කාරක සංඝ සභික තිබ්බටුවාවේ මේධංකර නාහිමිද,මධ්‍යම පළාත් ආණ්ඩුකාර ටිකිරි කොබ්බෑකඩුව,ප්‍රධාන ඇමති සරත් ඒකනායක,දියවඩන නිළමේ ප්‍රදීප් නිලංග දෑල යන මහත්වරුද සහභාගි වූහ.අනතුරුව ජනපතිවරයා මල්වතු අස්ගිරි මහනායක ස්වාමින්ද්‍රයන් වහන්සේ දෙනම බැහැදැක ආශිර්වාද ලබා ගත්තේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n1407116</link>
    <topic>නිධානයකින් ලබාගත් නිල් මැණිකක් කෝටි 4කට අලෙවි කිරීමට තැත් කළ අයෙක් පොලිස් දැලේ</topic>
    <author>@ අනුරාධපුර මධ්‍යම විශේෂ</author>
    <content>සීගිරිය පොලිස් වසමේ ඉනාමළුව ප්‍රදේශයේ පිහිටි කුඹුරක තිබූ නිධානයකින් ලබාගත් බව කියන නිල් මැණිකක්, රුපියල් කෝටි 04කට අලෙවි කිරීම සඳහා ත්‍රී රෝද රථයකින් අනුරාධපුර නගරයට රැගෙන එමින් සිටි සැකකරුවන් තිදෙනෙකුගෙන් එක් අයෙකු උතුරු මැද පළාත් විශේෂ ඒකකයේ ස්ථානාධිපතිවරයා ඇතුළු නිලධාරීන් පිරිසක් අනුරාධපුර කවරක්කුලම ප්‍රදේශයේදී අත්අඩංගුවට ගෙන තිබේ.උතුරු මැද පළාත බාර ජ්‍යෙෂ්ඨ නියෝජ්‍ය පොලිස්පතිවරයාට ලැබුණු තොරතුරක් මත විමර්ශන ඒකකයේ ස්ථානාධිපතිවරයා ඇතුළු නිලධාරීන් අනුරාධපුර කවරක්කුලම හංදියේ ක්ෂණික මාර්ග බාධකයක් යොදා මැණික ප්‍රවාහනය කළ ත්‍රී රෝද රථය නවතා ඇති අතර ඒ අවස්ථාවේ ත්‍රී රෝථයේ පිටුපස සිටි සැකකරුවන් දෙදෙනෙකු පලා ගොස් ඇත.මැණික ප්‍රවාහනය කළ වැඩ තහනමට ලක්වූ පොලිස් ආරක්ෂක සහායකයකු සැක පිට අත්අඩංගුවට ගෙන තිබේ.ග්‍රෑම් 28ක් පමණ බර අඟල් 1 1/2ක් දිග නිල් මැණික පිත්තල කෙණ්ඩියක බහා ත්‍රී රෝද රථයේ සඟවාගෙන පැමිණි බව වැටලීම සිදු කළ නිලධාරීහූ පවසති. සැකකාර හිටපු පොලිස් සහායකවරයාගේ ගලෙන්බිඳුණුවැව නාමල්පුර පිහිටි නිවසට ගොස් පොලිස් නිලධාරීන් නිවස පරික්ෂාවට ලක් කරද්දී මෙරට නිෂ්පාදනය කළ බෙහෙත් කොටන තුවක්කුවක් සහ ස්වයං ක්‍රීය ටී-56 වර්ගයේ ගිනි අවිවලට යොදන ජීව උණ්ඩ 06ක්ද නිවසේ තිබී අත්අඩංගුවට ගෙන තිබේ.අත්අඩංගුවට ගත් සැකකරුගෙන් සිදුකළ ප්‍රශ්න කිරීම්වලදී ඔහු විමර්ශන ඒකකයට පවසා ඇත්තේ මීට සති 02කට පමණ ඉහතදී ඉනාමළුව ප්‍රදේශයේ කුඹුරක පිහිටි ගල් පෙට්ටියක් කඩා මේ මැණික සහිත මංජුසාව ලබා ගත් බවයි. ඉන් අනතුරුව අවස්ථා ගණනාවකදිම මැණික අළෙවි කිරීමට උත්සහ කළත් ඊට නියමිත මිලක් නොලැබීම නිසා එය විකිණීමට නොහැකි වූ බවයි. මැණික මාතලේ ප්‍රදේශයේ ගැණුම්කරුවෙකුට විකිණීම සඳහා ගෙන ආ බවද ඔහු පොලීසියට පවසා ඇත. පලුගස්වැව ප්‍රදේශයේ දේවාලයක් පවත්වා ගෙන යන කට්ටඩියෙකු ලවා මේ නිධානය කැඩූ බවත් ඊට තුටු පඬුරු වශයෙන් ඔහුට රුපියල් ලක්ෂ 05ක මුදලක් ලබාදුන් බවද සැකකරු පොලීසියට පාපොච්චාරණය කර ඇත. එම මුදල් පොලියට ලබාගෙන කට්ටඩියාට ලබදුන් බවද සැකකරු පොලීසියට පාපොච්චාරණය කර තිබේ.මේ වන විට එම මුදල ලබාගත් කට්ටඩියා ඔහුගේ වරම් වැඩි කර ගැනීම සඳහා ඉන්දියාවේ පිහිටි දේවාලයකට ගොස් ඇත් බවද විමර්ශන සිදු කරන වි‍ශේෂ ඒකකය පවසයි. සැකකරුත් සමග සම්බන්ධ වී මේ මැණික ලබාගත්බව කියන ගලෙන්බිඳුණුවැව මොරගොඩ පදිංචි පාරම්පරික කැඩුම් බිඳුම් වෛද්‍යවරයකු හා තවත් පුද්ගලයකු අත්අඩංගුවට ගැනීමට පරික්ෂණ සිදුකරන බව ද විමර්ශන ඒකකය සඳහන් කරයි.අත්අඩංගුවට ගත් සැකකරු ඊයේ (10) අනුරාධපුර ප්‍රධාන මහේස්ත්‍රාත් අධිකරණය හමුවට ඉදිරිපත් කිරීමට නියමිතව තිබුණි. උතුරු මැද පළාත බාර ජ්‍යෙෂ්ඨ නියෝජ්‍ය පොලිස්පති රවී විජේගුණවර්ධන මහතාගේ උපදෙස් මත පළාත් විශේෂ ඒකකයේ ස්ථානාධිපති පොලිස් පරික්ෂක හර්ෂද සිල්වා මහතා ඇතුළු නිලධාරීන් පිරිසක් විසින් වැටලිම සිදු කර සැකකරු අත්අඩංගුවට ගෙන තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n1407117</link>
    <topic>ගාල්ල ඇත්කඳුරේ පාසලක හිතුවක්කාරී පාලනයක්</topic>
    <author>මවුපියෝ මැසිවිලි නගති</author>
    <content>ගාල්ල ඇත්කඳුර ප්‍රදේශයේ විද්‍යාලයක විදුහල්පතිනිය සහ ඇයට හිතවත් මවුපියන් පිරිසක් සමඟ සිදුකරන හිතුවක්කාරී පාලනය නිසා එම විද්‍යාලයේ කටයුතු අයාලේ යන බව විද්‍යාලයීය සිසු සිසුවියන්ගේ මවුපියන් ප්‍රකාශ කර සිටියි.ගුරුවරියන් දෙදෙනකු හා කෘෂිකර්ම ක්ෂේත්‍රයට සම්බන්ධ බලධාරියකුද මෙසේ විදුහලේ පරිපාලනය අවුල් සහගත තත්ත්වයකට ගෙනඒම සිදුකර ඇති අතර අදාළ පුද්ගලයා තම සේවා කාලයෙන් පැයක් පමණ නිසි පරිදි සිදු කර අනෙක් කාලය ටියුෂන් පන්ති සඳහා වැය කරන බවද මවුපියෝ මැසිවිලි නගති. ඉතා දියුණු තත්ත්වයට පත්වෙමින් තිබූ මේ පාසල දැන් දැන් අගාධයට යන බවත් මේ නිසා තම දූ දරුවන්ගේ අනාගතය අඳුරු වෙමින් තිබෙන බවත් පවසන මවුපියන් මේ විදුහල විනාශකාරීන්ගෙන් බේරාදෙන ලෙස අධ්‍යාපන බලධාරීන්ගෙන් ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n1407118</link>
    <topic>ඉකුත් වසරේ ශ්‍රී ලංකාව-බෙලරුස් අතර ඩොලර් මිලියන 14ක වෙළෙඳ ගනුදෙනු</topic>
    <author>චමීර ඇල්ලදෙණිය</author>
    <content>ශ්‍රී ලංකාව හා බෙලරුස් ජනරජය අතර වෙළෙඳ කටයුතුවලින් අමෙරිකානු ඩොලර් මිලියන 14ක ගනුදෙනු පසුගිය වසරේ දී වාර්තා වී ඇත.ශ්‍රී ලංකාව හා බෙලරුස් ජනරජය අතර වෙළෙඳ කටයුතු නංවාලීමේ අරමුණ ඇතිව පිහිටුවා ගත්වෙළෙඳ හා ආර්ථික ඒකාබද්ධ කොමිසමේ පළමු සැසිවාරයේ දී මේ කරුණු අනාවරණය විය.මේ සැසිවාරය කොළඹ ටාජ් සමුද්‍රා හෝටලයේ දී පෙරේදා (09) ආරම්භ විය.බෙලරුස් ජනරජයේ නියෝජ්‍ය විදේශ කටයුතු ඇමැති වැලන්ටීන් බී. රිබෙකව් (Valentin B. Rybakov) හා කර්මාන්ත හා වාණිජ කටයුතු ඇමැති රිෂාඩ් බදියුදීන් යන මහතුන්ගේ ප්‍රධානත්වයෙන් ඇරැඹි මේ ඒකාබද්ධ කොමිසමේ පළමු සැසිවාරයේ දී දෙරට අතර වෙළෙඳ කටයුතුව ල දී පැන නගින ගැටලු හා නව වෙළෙඳ හා ආයෝජන අවස්ථාවන් පිළිබඳ පුළුල් ලෙස අවධානයට ලක් කිරීමට බලාපොරොත්තු වේ. 2015 ජනවාරි 01 දා සිට ක්‍රියාත්මක වීමට නියමිත යුරෝසියන් ආර්ථික සංගමයේ (Eurasian Economic Union - EEU) සාමාජික රටක් ලෙස බෙලරුස් ජනරජයට ආසියානු වෙළෙඳපොළට පිවිසීමට ශ්‍රී ලංකාව හොඳ පිවිසුම් මාර්ගයක් වනු ඇති බව කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා පවසයි.තව දුරටත් අදහස් දැක්වූ බදියුදීන් ඇමැතිවරයා, දීර්ඝ කාලයක් තිස්සේ බෙලරුස් ජනරජය ශ්‍රී ලංකාව සමඟ වෙළෙඳ කටයුතු පවත්වාගෙන ගියත් දෙරට අතර සිදු වූ විදේශීය වෙළෙඳාමේ වර්ධනයක් දැකිය හැකි වූයේ ඉතා මෑත කාලයක දීයි. ශ්‍රී ලංකාව අපනයන සිදුකරන රටවල් 231 අතරින් 77 වන ස්ථානය බෙලරුස්වලට හිමියි. 2013 දී අමෙරිකානු ඩොලර් මිලියන 14.24 ක ද්විපාර්ශවික වෙළෙඳ අගයක් වාර්තා වුණා. ඒ නිසා ශ්‍රී ලංකාවට බෙලරුස් වෙළෙඳපොළ තවමත් ඉතා නැවුම් වෙළෙඳපොළක් ලෙස සැලකිය හැකියි.2013 අගෝස්තු මාසයේ දී ජනපති මහින්ද රාජපක්ෂ මහතා හා බෙලරුස් ජනපතිවරයා අතර ඇති කර ගත් වෙළෙඳ ගිවිසුම් දෙරටේම වෙළෙඳ හා ආයෝජන කටයුතු සඳහා මහඟු පිටුවහලක් වූ වුණා. 50කට අධික ආයෝජන ව්‍යාපෘති රැසක් බෙලරුස් ආයෝජකයන්ගේ තෝරා ගැනීම සඳහා ශ්‍රී ලංකා රජය ඉදිරිපත් කර තිබෙනවා. කර්මාන්ත හා වාණිජ කටයුතු නියෝජ්‍ය ඇමැති ලක්ෂ්මන් වසන්ත පෙරේරා මහතා අදහස් දක්වමින් , බෙලරුස් ආනයනකරුවන්ට තෝරා ගැනීම සඳහා ශ්‍රී ලංකාවේ 3520 ක් වූ අපනයන භාණ්ඩ ඇති බවත් මේ වන විට ඔවුන්ගේ ප්‍රධාන තෝරා ගැනීම වී ඇත්තේ ලොව සුපතල සිලෝන් ටී බවත් ප්‍රකාශ කළේය.දෙදිනක් පුරා පැවැත්වෙන මෙම ඒකාබද්ධ කොමිසමේ දී ආනයන හා අපනයන බදු සහන ලබා ගැනීම, දෙරටේ පැවැත්වෙන වෙළෙඳ ප්‍රදර්ශන, අපනයන ප්‍රවර්ධන වැඩසටහන්, ඒකාබද්ධ ආයෝජන අවස්ථාවන්, මැණික් හා ස්වර්ණාභරණ, කෘෂිකාර්මික, ධීවර, විද්‍යා හා තාක්ෂණික, සංචාරක, සෞඛ්‍ය යන ක්ෂේත්‍රයන්හී සහයෝගීතාවයන් පිළිබඳ දීර්ඝ ලෙස සාකච්ඡා කිරීමට නියමිතව ඇත.ශ්‍රී ලංකා බෙලරුස් තානාපති, කර්මාන්ත හා වාණිජ කටයුතු අමාත්‍යාංශයේ ලේකම් අනුර සිරිවර්ධන, අතිරේක ලේකම් (වාණිජ) ශීතා සේනාරත්න, වාණිජ දෙපාර්තමේන්තු අධ්‍යක්ෂ ජනරාල් කුමාරරත්න, අපනයන සංවර්ධන මණ්ඩලයේ සභාපති බන්ධුල එගොඩගේ යන මහත්ම මහත්මීන් ඇතුළු පිරිසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n1407119</link>
    <topic>සේරුවාවිල විහාරයේ පහසුකම් නැංවීමට රු.මිලියන 1.6ක්</topic>
    <author>මානෙල් පුෂ්ප කුමාරි</author>
    <content>ඓතිහාසික සේරුවාවිල විහාරයේ යටිතල පහසුකම් වැඩිදියුණු කිරීමට ජාතික උරුමයන් පිළිබඳ අමාත්‍යාංශය පියවර ගෙන තිබේ.ඒ සඳහා ‍රුපියල් මිලියන 1.6ක ඇස්තමේන්තු මුදලක් වැය වනු ඇත.ඒ අනුව බුදුන්වහන්සේගේ ලළාට ධාතූන්වහන්සේ තැන්පත් කර ඇති එම විහාරයේ යටිතල පහසුකම් හා පුරාවිද්‍යා කෞතුකාගාරය නවීකරණය කිරීමට නවෝදය ව්‍යාපෘතිය යටතේ අමාත්‍යාංශය තීරණය කර තිබේ.ප්‍රධාන විදුලි සම්බන්ධතාව ලබාදීම සහ පුරාවිද්‍යා කෞතුකාගාරයේ අභ්‍යන්තර ආලෝක මධ්‍යස්ථානය සකස් කිරීම මෙන්ම මෙතෙක් විශාල අඩුපාඩුවක්ව පැවැති ජල සැපයුම සකස් කිරීම මෙහිදී සිදු කෙරේ.නැඟෙනහිර ප්‍රදේශයේ සංචාරය සඳහා පැමිණෙන දෙස් විදෙස් සංචාරකයින්ගේ පහසුකම් සැලසීම හා සංචාරක ආකර්ෂණය වැඩි දියුණු කිරීම මෙහි ප්‍රධාන අරමුණ වී තිබේ.පුරාවිද්‍යා දෙපාර්තමේන්තුව මඟින් මෙහි ප්‍රතිසංස්කරණ කටයුතු සිදු කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n14071110</link>
    <topic>සරණාගතයන් කියමින් නීති විරෝධීව වෙනත් රටවලට යාමට උත්සහ දරන අයට සිදුවන්නේ ආපසු හැරී එන්නයි</topic>
    <author>@ අසේල කුරුළුවංශ</author>
    <content>ත්‍රස්තවාදය පරාජය කැර ස්ථිර සාමයක් ගොඩනැංවීමෙන් පසු ශ්‍රී ලංකාව බියෙන් හා සැකයෙන් තොරව ජීවත් විය හැකි රටක් ලෙස ජත්‍යන්තරය පිළිගෙන තිබෙන බවත් මේ නිසා සරණාගතයන් බව පෙන්වමින් නීති විරෝධී ලෙස වෙනත් රටවලට ඇතුළු වීමට උත්සහ කරන අයට සිදුවන්නේ ආපසු හැරී ඒමට බවත් නව නාවික හමුදාපති වයිස් අද්මිරාල් ජයන්ත පෙරේරා මහතා පැවසීය.ඔස්ට්‍රේලියාවට නීති විරෝධි ලෙස බෝට්ටු මගින් ගොස් ඇතුළු වීමට ඇතම් පිරිස් උත්සහ කරන්නේ වැඩිපුර ආදායම් ලැබීමේ අරමුණින් මිස මෙරට ජීවත් වීමට ගැටලු ඇති නිසා නොවන බවද ඒ මහතා කීය.නව නාවික හමුදාපති වරයා ඊයේ (10) පෙරවරුවේ ශ්‍රී දළදා මාලිගාවට ගොස් දළදා සමිදුන් වැද පුදා ගැනීමෙන් පසු මල්වතු අස්ගිරි මහ නායක ස්වාමින්ද්‍රයන් වහන්සේ දෙනම බැහැදැක ආශිර්වාද ලබා ගත්තේය.අනතුරුව මාධ්‍ය හමුවේ අදහස් දැක්වූ ඒ මහතා යුද්ධය නිමවී සාමකාමී තත්ත්වක් ශ්‍රී ලංකාවේ පවතින බැවින් මෙහි ජීවති වීමට නොහැකියාවක් කිසිවකුට නොමැති බව ඔස්ට්‍රේලියානු අගමැතිවරයාද ප්‍රකාශකර තිබෙන බව කීවේය.බොහෝ පිරිස් මෙවැනි අවධානම් ගමන් වලට එක්වන්නේ නොදැනුවත්කම නිසා බවත් නොදැනුවත් කමින් නොමග ගොස් අමාරුවේ නොවැටෙන ලෙස තමන් ජනතාවගෙන් ඉල්ලා සිටින බවත් ජයන්ත පෙරේරා මහතා පැවසුවේය.කිසිදු පදනමක් නොමැතිව මෙලෙස තම රටට ඇතුළුවන අයට ඔස්ට්‍රේලියානු රජය දැඩිව ක්‍රියා කරන බවද හෙතෙම කීය.විනය ගරුක කාර්යක්ෂම හමුදාවක් ලෙස නාවික හමුදාව දිනා ඇති කීර්තිය එලෙසම පවත්වා ගෙන යමින් රජයේ අවශ්‍යතාව අනුව ක්‍රියාකරන බවත් ත්‍රස්තවාදය පරාජය කිරීමේ සටනේදී මිය ගිය නාවික හමුදා විරු පවුල් සාමාජිකයින් රැක බලා ගැනීමට ප්‍රමුඛතාවක් දී ක්‍රියාකරන බවත් ඒ මහතා පැවසුවේය.මෙරට සංවර්ධන ක්‍රියාවලිය සදහා නාවික හමුදාව උරදී ක්‍රියා කරන බවත් ගොඩ බිම මෙන් හය ගුණයක් විශාල ශ්‍රී ලංකා මුහුදු සීමාව ආරක්ෂා කිරීමේ වගකීම මැනවින් ඉටු කරන බවද හෙතෙම අවධාරණය කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n14071111</link>
    <topic>ගම්පහ කුඩ්ඩෝ හතක් අධිකරණයට</topic>
    <author>@ ගම්පහ සංචාරකනිමල් ජයසිංහ</author>
    <content>ගම්පහ පොලිස්බල ප්‍රදේශයේ කළ මෙහෙයුමක දී හෙරොයින් මත්කුඩු මිලි ග්‍රෑම් 20 බැගින් සන්තකයේ තබාගත් පුද්ගලයන් 7දෙනකු ගම්පහ අධිකරණයට ඉදිරිපත් කිරීමෙන් පසු වරද පිළිගත් 6කට එක් අයකුට රුපියල් 10,000 බැගින් රුපියල් 60000ක දඩයක් ගම්පහ අතිරේක මහේස්ත්‍රාත් හේසාන්ත ද මෙල් මහතා නියම කළේය.එක් සැකකරුවකු චෝදනාවට නිවැරදිකරු යැයි නීතිඥවරියක මගින් අධිකරණයට දැන් වූ අතර නීතිඥවරිය අධිකරණයට කියා සිටියේ එම පුද්ගලයා මානසික අබාධිතයෙක් බවය. ඒ අනුව එම පුද්ගලයාට රුපියල් 8000ක මුදල් ඇපයක් ද රුපියල් 15000ක පුද්ගල ඇපයක් ද නියම කර නඩු විභාගය සැප්තැම්බර් මස15 දිනට කල් තැබිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n14071112</link>
    <topic>කොස්තාපල්ගේ රිවෝල්වරය ඉබේ පත්තු වී</topic>
    <author>@ කොටදෙනියාව සමූහ එම්.පී. කුමාර</author>
    <content>මීරිගම පොලිසියේ පොලිස් කොස්තාපල්වරයකු රිවෝල්වරයක් පරික්ෂා කිරීමට යාමේදී අත්වැරදීමකින් නිකුත් වූ වෙඩි පහරක් පොලිස් සිර මැදිරියේ සිට පිටතට රැගෙන යමින් සිටි සැකකරුවකුගේ පාදයකට වැදිමෙන් තුවාල ලබා මීරිගම රෝහලට ඇතුළත් කිරීමෙන් පසුව වතුපිටිවල මුලික රෝහලට මාරුකර යවා ඇත.ඊයේ (10) පෙරවරුවේ මෙම වෙඩි වැදිමෙන් තුවාල ලබා රෝහල් ගත කෙරුනේ මීරිගම හලූගම තිස්ස මාවතේ පදිංචිකරුවකු වන කේ.ගාමිණී රාජපක්ෂ (49) නමැති තිදරු පියෙකි.වෙඩි පහරින් තුවාල ලැබූ අය පෙරේදා (9) රාත්‍රී රිය අනතුරක් සම්බන්ධයෙන් සැකපිට පොලිස් අත්අඩංගුවට ගෙන සිට ඇත. පොලිස් සිර මැදිරියේ සිටි ඔහු අධිකරණයට ඉදිරිපත් කිරීම සඳහා ගෙන යාම පිනිස ඉන් එළියට ගෙන සිර මැදිරිය අසල පුටුවක වාඩි කර සිටිය දී උප සේවයේ සිටි පොලිස් කොස්තාපල්වරයා ඔහුගේ ආසනයේ සිට පොලිස් නිලධාරියකු රාජකාරි අවසන් කර බාරදුන් රිවෝල්වර් ගිනි අවියක් පරීක්ෂා කරද්දී අත් වැරදීමකින් නිකුත් වූ උණ්ඩය ඒ අසල බිත්තියේ වැදී ඊට අඩි 18ක් පමණ දුරින් සිරි මැදිරියේ දොරටුව අසල පුටුවක වාඩිවී සිටි සැකකරුගේ පාදයේ වැදී ඇතැයි මූලික පොලිස් පරීක්ෂණවල දී හෙළිවී ඇත.බිත්තියේ උණ්ඩය වැදුනු ස්ථානය කඩතොලූවී එහි පිරියම් කර තිබූ හුනු ගැලවී විසිරී තිබෙනු දැකිය හැකිවිය. දකුණු පාදයේ දණහිස ආසන්නයට මෙම වෙඩි පහර වැදී ඇතැයි මීරිගම රෝහලේ ප‍්‍රකාශකයෙක් කීය.රෝහල් ගත කෙරුනු තුවාලකරු මූලික ප‍්‍රතිකාරවලින් පසු වතුපිටිවල මූලික රෝහල කරා මාරු කර යැවිණි. ඔහුගේ තත්ත්වය බරපතළ නොවන බව එම රෝහලේ ප්‍රකාශකයෙක් පැවසීය.අත්තනගල්ල සහකාර පොලිස් අධිකාරි ජයනාත් බලගල්ල මහතාද සිද්ධීය වූ ස්ථානයට පැමිණ පරීක්ෂණ පැවැත් වූ අතර මීරිගම පොලිස් ස්ථානාධිපති පොලිස් පරීක්ෂක පත්මසිරි මහතා වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n14071113</link>
    <topic>ග්‍රහලෝකාගාරය නැවතත් ජනතා ප්‍රදර්ශනයට</topic>
    <author>උපාලි කරුණාරත්න සහ චමීර ඇල්ලදෙණිය</author>
    <content>ශ්‍රී ලංකා ග්‍රහලෝකාගාරය මේ 15 දින සිට නැරඹුම් දර්ශන සඳහා නැවතත් විවෘත කරයි.එහි නවීකරණය හා අළුත්වැඩියා කටයුතු වෙනුවෙන් පසුගිය මස 24 දින සිට නැරඹුම් දර්ශන තාවකාලිකව අත්හිටුවිණි.නැරඹුම් දර්ශන අත්හිටුවීමෙන් නරඹන්නන්ට සිදුවන අපහසුතාව පිළිබඳව සැලකිල්ලට ගෙන නවීකරණ කටයුතු සිදු කෙරෙන අතරතුර සීමිත සංඛ්‍යාවකට අදාළ දර්ශන මෙතෙක් භාවිතා කළ යන්ත්‍ර භාවිතයෙන්ම පෙන්වීමට ග්‍රහලෝකාගාරය කටයුතු සූදානම්කර තිබෙන බව තාක්ෂණ හා පර්යේෂණ අමාත්‍යාංශය ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n14071114</link>
    <topic>මරණ දඬුවම නියමවූවන්ට ජීවිතාන්තය දක්වා සිරදඬුවමක්</topic>
    <author>සිරිසේන රාජපක්ෂ</author>
    <content>දැනට බන්ධනාගාරවල සිටින මරණ දඬුවම නියම වූවන්ගේ දඬුවම ජීවිතාන්තය දක්වා සිරදඬුවමක් ලෙස වෙනස් කිරීම සඳහා අවශ්‍ය පියවර ගැනීම සුදුසු බව ශ්‍රී ලංකා මානව හිමිකම් කොමිෂන් සභාව තම වාර්තාව මගින් නිර්දේශ කර ඇත.ඔවුන්ගේ වරදේ ස්වභාවය, ගත කර ඇති කාලය, වයස, පවුල් පසුබිම, පරීක්ෂාකර නිදහස් කිරීමේ හැකියාව විමසීමට ලක් කර මේ පියවර ගත යුතු බවද එම නිර්දේශ පෙන්වා දෙයි.එක්සත් ජාතීන්ගේ සිවිල් හා දේශපාලන අයිතිවාසිකම් පිළිබඳ සම්මුතියේ දෙවන වන වෛකල්පිත සංධානය වෙත ශ්‍රී ලංකාව කොටස්කරුවන් බවට පත්වීම කළ යුතු බවත් ඒ අනුව මරණ දණ්ඩනය ඉවත් කිරීම කළ යුතු බවත් එම නිර්දේශවලට ඇතුළත්ය.දැනට මරණ දණ්ඩනය නියමවූවන් සඳහා කඩිනම් පුනරුත්ථාපන ක්‍රියාවලියක් ඇති කළ යුතු බවත් එම දඬුවම ලබාදෙන වරද සම්බන්ධයෙන් සමාජය දැනුවත් කළ යුතු බවද මානව හිමිකම් කොමිෂන් සභාව නිර්දේශ කර ඇත.දැනට ශ්‍රී ලංකාවේ බන්ධනාගාරවල සිටින මරණ දණ්ඩනයට නියම වූ රැඳවියන්ගේ සංඛ්‍යාව 529ක් වන අතර එයින් අභියාචනා ඉදිරිපත් කළ රැඳවියන් සංඛ්‍යාව 451කි.ජීවිතයට ඇති අයිතිය පිළිගැනීම, මානව ගරුත්වය පිළිබඳ මූලික පියවර වන බවත් ලෝක ඉතිහාසය පුරා දඬුවමක් ලෙස මරණ දණ්ඩනය ක්‍රියාත්මක වූවත් විසිවන සියවසේ මැද සිට ජීවිතයට ඇති අයිතිය සංකේතයක් ලෙස සැලකිරීමට ලොව පුරා රටවල් දැන් අවධානය යොමු කර ඇති බවත් මෙම වාර්තාව පෙන්වා දෙයි.මරණ දණ්ඩනය ලබාදීම මගින් අපරාධ අඩුවීමක් හෝ සුරක්ෂිත සමාජයක් ලොව තුළ නිර්මාණය නොවන බවද එම වාර්තාවේ සමාලෝචනයේදී අවධාරණය කර ඇත.ඊයේ (10දා) කොළඹ කින්සි පාරේ මානව හිමිකම් කොමිෂන් සභා කාර්යාලයේ ශ්‍රවනාගාරයේ පැවති ශ්‍රී ලංකා මානව හිමිකම් කොමිෂන් සභාව විසින් සම්පාදනය කරන ලද “මරණ දඬුවම පිළිබඳ මානව හිමිකම් කොමිෂන් සභාවේ විමසුම” හා නිර්දේශ එළිදැක්වීම වෙනුවෙන් පැවති වැඩසටහනේදී සභාපති හිටපු ශ්‍රේෂ්ඨාධිකරණ විනිසුරු ප්‍රියන්ත ආර්. බී. පෙරේරා මහතා ද අදහස් පළ කළේය.මරණ දඬුවම නීතියේ පැවතියත් ක්‍රියාත්මක කිරීම අත්හිටුවා වසර 36ක් ගතව ඇති මේ වනවිට කිසිඳු වෙනසකින් තොරව එලෙසම ක්‍රියාත්මක වන බව කී සභාපතිවරයා මරණ දඬුවමට ලක්ව දීර්ඝ කාලයක් සිරගෙවල්වල නොයෙකුත් දුක්ගැහැට විඳින අය ගැන සොයා බැලීමට කොමිෂම පියවර ගෙන ඇති බවද ඒ මහතා කීය.ජීවිතයට ඇති අයිතිය පිළිගැනීම මානව ගරුත්වය පිළිබඳ මූලික පියවර වන අතර, මරණ දඬුවම ක්‍රියාත්මක කිරීම තුළින් අපරාධ අඩුවීමක් හෝ සුරක්ෂිත සමාජයක් ලොව තුළ නිර්මාණය නොවන බව මෙම වාර්තාව පුරා දිවෙන තොරතුරු මගින් අනාවරණය වන බවත් උසාවි මගින් මරණ දඬුවම නියම කලද 1976 සිට අද දක්වා ක්‍රියාත්මක ‍නොකිරීම; මරණ දඬුවම නීතියෙන් අහෝසි කිරීම තෙක් ගමන් කළ යුතු බවත්, එම අරමුණ කරා ගමන් කිරීමට මගපෙන්වීම ශ්‍රී ලංකා මානව හිමිකම් කොමිෂන් සභාව වෙත පැවරී ඇති බවත් එම වගකීම මත මෙම වාර්තාව ඉදිරිපත් කර ඇති බවත් සභාපතිවරයා මෙහිදී වැඩිදුරටත් පැවසීය.ශ්‍රී ලංකා මානව හිමිකම් කොමිෂන් සභාවේ ලේකම් නිමල් පුංචිහේවා මහතා කථා කරමින් මරණ දඬුවමට ලක්වූ පුද්ගලයන් සඳහා ක්‍රියාත්මක කරන ක්‍රියාවලිය තුළින් ඔවුන් දැඩි ‍මානසික හා කායික දුර්වලතාවලට භාජනය වන බවත් නීතියෙන් මරණ දඬුවම පැවතියත් මේ තත්ත්වය තුළ පවතින ගැටලු පිළිබඳ විශේෂ අවධානයක් යොමුකළ යුතු බවත්, ඒ අනුව මෙම පිරිස සඳහා විකල්ප සාධාරණ ක්‍රමවේදයක් මගින් මෙලෙස රෝගී තත්ත්වයට ගොදුරුවීමේ ප්‍රවණතාවයන් අවම කිරීමට ක්‍රියාත්මක විය යුතු බවත් පැවසීය.තවදුරටත් කථා කළ පුංචිහේවා මහතා මෙසේ ද පැවසීය. “මරණ දඬුවම ලබාදෙන වරදවලට අදාළව නව දඬුවම් ක්‍රමවේදයක් හඳුන්වාදීම කළ යුතුයි. මරණ දඬුවම ලබාදෙන වරදවල් පිළිබඳ සමාජය දැනුවත් කළ යුතුයි, දැනට මරණ දඬුවමට ලක්වූවන් වෙනුවෙන් ක්‍රියාත්මක කිරීම සඳහා කඩිනම් පුනරුත්ථාපන ක්‍රියාවලියක් ඇතිකළ යුතුයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n14071115</link>
    <topic>කොටුව සම්බුද්ධාලෝක විහාරයේ පිණ්ඩපාත චාරිකාව අද</topic>
    <author/>
    <content>වාර්ෂිකව පවත්වන පිණ්ඩපාත චාරිකාව මෙවරත් සියක් නමකට අධික භික්ෂූන් වහන්සේලාගේ සහභාගිත්වයෙන් අද (11) උ‍ෙද් 9.30ට කොටුව සම්බුද්ධාලෝක විහාරස්ථානයෙන් ආරම්භවේ.7වැනි වරටත් පවත්වන මෙම පිණ්ඩපාත චාරිකාව කොළඹ සම්බුද්ධාලෝක විහාරස්ථානය, අගනුවර බෞද්ධ සංගම් හා සුභසාධක සංගම් එක්ව සංවිධානය කරන බව විතාරන්දෙණියේ මේධානන්ද හිමියෝ පවසති. අද පැවැත්වෙන පිණ්ඩපාත චාරිකාවේ ගමන් ගන්නා ස්ථාන මෙසේය.ජනාධිපති කාර්යාලය, ආරක්ෂක අමාත්‍යාංශය, මුදල් අමාත්‍යාංශය, ලේක්හවුස් ආයතනය, ශ්‍රී ලංකා මහ බැංකුව, ලංකා බැංකුව, මහජන බැංකුව, ලෝක වෙළෙඳ මධ්‍යස්ථානය, ශ්‍රී ලංකා පොලිසිය, ශ්‍රී ලංකා නාවික හමුදාව, ශ්‍රී ලංකා ගුවන් හමුදාව, ශ්‍රී ලංකා යුද හමුදාව, දේශීය ආදායම් දෙපාර්තමේන්තුව, ශ්‍රී ලංකා ආයෝජන මණ්ඩලය, තැපැල් දෙපාර්තමේන්තුව, මැණික් හා ස්වර්ණාභරණ මධ්‍යස්ථානය, ගලධාරි හෝටලය, හිල්ටන් හෝටලය, කිංස්බරි හෝටලය, ශ්‍රී ලංකා රේගුව, අමාත්‍ය මණ්ඩල ලේකම් කාර්යාලය, සතොස, ලක්සල, කොමර්ෂල් බැංකුව, සම්පත් බැංකුව,ජාතික ඉතිරි කිරීමේ බැංකුව, ශ්‍රී ලංකා ටෙලිකොම් ආයතනය, රජයේ යහ සාධක සංගමය, නිවාස සංවර්ධන බැංකුව, නිවාස සංවර්ධන අධිකාරිය,විදුලිබල මණ්ඩලය, පීපල්ස් ලීසිං සමාගම, කොටුව ත්‍රිරෝද රථ සංගමය, කොටුව වෙළෙඳ සංගමය, ශ්‍රී ලංකා නැව් සංස්ථාව, කාගීල්ස් ආයතනය, ශ්‍රී ලංකා වරාය අධිකාරිය, පිටකොටුව බෞද්ධ මන්දිරය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n14071116</link>
    <topic>ජර්මන් ජාතිකයාගේ බේරුවල නිවෙස බලහත්කාරයෙන් අල්ලාගෙන</topic>
    <author>කොළොන්නාව සමූහ ඒ. සුමනසේන</author>
    <content>ශ්‍රී ලංකාවේ බේරුවල පිහිටි තමාසතු නිවෙසක් ඇතුළු දේපොළක් ශ්‍රී ලංකික පුද්ගලයෙකු විසින් බලහත්කාරයෙන් පරිහරණය කිරීම වළකාලන වාරණ නියෝගයක් නිකුත් කරන ලෙස ඉල්ලමින් ජර්මන් ජාතිකයෙකු විසින් කළුතර දිසා උසාවිය වෙත පෙරේදා (9)දා පැමිණිල්ලක් ඉදිරිපත් කොට තිබේ.කළුතර දිසා විනිසුරු ටී. ඩී. ගුණසේකර මහතා වෙත ජනාධිපති නීතිඥ පයිසර් මුස්තාපා, නවෝද විජේරත්න මහත්වරුන් මෙම පැමිණිල්ල ගොනුකර තිබුණේ නීතිඥ ලංකා ධර්මසිරි මහත්මියගේ උපදෙස් පරිදිය.ජර්මනියේ 70565 ස්ටුට්ගාට් බ්‍රෙයිට්වින‍ෙයසෙන්ස්ට්‍රාස්සේ හි පදිංචි රොමාන් ජෙලිනෙක් මහතා මෙම පැමිණිලිකරු වන අතර එය ඉදිරිපත් කොට තිබුණේ ගුණපාල ද සිල්වා වෙත්තමුණි නමැති අයෙකුට එරෙහිවය.එම පැමිණිල්ලේ ඉල්ලා ඇති පරිදි අතුරු ඉන්ජෙක්ෂන් තහනමක් සඳහා වූ පැමිණිලිකරුවන්ගේ ඉල්ලීම අසා තීන්දු කරන තෙක් පැමිණිලිකරු සතු නිත්‍යානුකූල භුක්තියට සෘජුව සහ හෝ වෙනත් අයුරකින් බාධා කිරීමෙන් සහ ඔහුගේ සේවකයින් නියෝජිතයින් හා ඔවුන් යටතේ හිමිකම් පාන සියලු අයෙකුම එම වාරණ නියෝගයට අයත් විය යුතුය යනුවෙන්ද සඳහන්ය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n14071117</link>
    <topic>නරක්වූ රටඉඳි කිලෝ 25000ක් ඔරුගොඩවත්තෙන් අල්ලයි</topic>
    <author>විජයානි එදිරිසිංහ</author>
    <content>රාමසාන් උත්සව සමයේදී රටඉඳි සඳහා ඇතිවන අධික ඉල්ලුමත් සමඟ වෙළෙඳපොළට යැවීමට සූදානම් කර තිබූ පරිභෝජනයට නුසුදුසු නරක්වූ රටඉඳි කිලෝ විසිපන්දහසකට අධික ප්‍රමාණයක් ඔරුගොඩවත්ත ප්‍රදේශයෙන් සොයාගැනීමට පාරිභෝගික අධිකාරියට හැකිවී තිබේ.විදෙස් රටවල සිට මෙරටට රටඉඳි ආනයනය කරන ප්‍රසිද්ධ ව්‍යාපාරිකයකු විසින් එම රටඉඳි තොග ගෙන්වා ඇති අතර මොහු ඒවා එරටින් නැව්ගත කරත්ම නරක්වූ ඉඳි ලෙස තිබී ඇති බවට තොරතුරු ලැබී ඇතැයි පාරිභෝගික අධිකාරිය පවසයි. ‍එම ගබඩාවටද සීල් තබා ඇත.මේ රටඉඳි තොගයේ වටිනාකම රුපියල් ලක්ෂ 40ක් පමණ වෙයි. මේවා කොටුව, පිටකොටුව පමණක් නොව දිවයිනේ සෙසු ප්‍රදේශවලටද තොග වශයෙන් යැවෙන බව කියයි.උත්සව සමයන්හිදී පරි‍භෝජනයට නුසුදුසු බොහෝ ආහාර වර්ග කූට ජාවාරම්කරුවන් විසින් වෙළෙඳපළට සපයන නිසා නිරතුරුවම වැටලීම් කර ඔවුන් අත්අඩංගුවට ගන්නා ලෙසට අමාත්‍ය ජොන්ස්ටන් ප්‍රනාන්දු මහතා නිලධාරීන්ට උපදෙස් දී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n14071118</link>
    <topic>ධීවරයන් 41ක් නිදහස් කිරීම ගැන ශ්‍රී ලංකාවේ ප්‍රසාදය</topic>
    <author/>
    <content>අන්ද්‍රාහී රඳවාගෙනසිටි ශ්‍රී ලාංකික ධීවරයෝ 41 දෙනා නිදහස් කිරීමට පියවර ගැනීම සම්බන්ධයෙන් සිය ප්‍රසංශාව පුද කරන බැව් විදේශ කටයුතු ඇමැති මහාචාර්ය පී.එල්. පීරිස් මහතා ඊයේ (10) හයිඩ්‍රාබාද්හි දී ඇන්ද්‍රා ප්‍රදේශ්හි මහ ඇමැති ශ්‍රී එන්. චන්ද්‍රාබාබු තායිදු මහතා සමඟ පැවති සාකච්ඡාවේදී පවසා සිටියේය. එහි අත්අඩංගුවේ පසුවූ සියලු ශ්‍රී ලාංකික ධීවරයෝ මේ වන විට නිදහස් කොට ඇති අතර ජනාධිපති මහින්ද රාජපක්ෂ මතාගේ තීරණයකට අනුව, අග්‍රාමාත්‍ය නරේන්ද්‍ර මෝදි මහතාගේ රජය බලයට පත්වීමෙන් පසුව ශ්‍රී ලංකා අත්අඩංගුවේ පසුවූ ඉන්දියානු ධීවරයෝ 175 දෙනෙකු නිදහස් කොට ඇති බවද ඇමැතිවරයා වැඩිදුරටත් පැවසීය.මෙහිදී අදහස්දැක්වූ මහ ඇමැති චන්ද්‍රාබාබා නයිදු මහතා ශ්‍රී ලංකාව හා අන්ද්‍රා අතර පවත්නා කැපී පෙනෙන සබඳතාව පිළිබඳ සිය සතුට ප්‍රකාශ කරමින් අවුකන බුද්ධ ප්‍රතිමාවේ අනුරුවක් ආන්ද්‍රා ප්‍රදේශ්හි නාගර්ජුන සගාර්හි පිහිටි පර්වතාරාම බෞද්ධ උද්‍යානයේ ඉදිකිරීමේ කටයුතු නිමවීමට ආසන්න බව සඳහන් කෙළේය. තවද සංචාර හා සංචාරක කර්මාන්තයට අදාළ ඉන්දියාවේ පැවැත්වෙන ප්‍රධානතම ප්‍රදර්ශනය වන මෙම සතියේ අගභාගයේදී හයිද්‍රාබාද්හි ආරම්භ කිරීමට නියමිත සංචාර හා සංචාරක කටයුතු පිළිබඳ වෙළෙඳ ප්‍රදර්ශනයට සහභාගි වන ශ්‍රී ලංකාව විසින් ඒ සම්බන්ධයෙන් දක්වනු ලබන දැඩි උනන්දුව පිළිබඳවද මහ ඇමැතිවරයා මෙහිදී සතුට පළකෙළේය.වෙළෙඳාම, ආයෝජන හා සංචාරක කර්මාන්තයට අදාළ ශ්‍රී ලංකාව හා අන්ද්‍රා ප්‍රදේශ් අතර සහයෝගිතාවය වර්ධනය කිරීමට ඇති ඉඩ ප්‍රස්ථා පිළිබඳ අමාත්‍යවරයා සහ මහ ඇමැතිවරයා දීර්ඝ වශයෙන් සාකච්ඡා කළහ. තොරතුරු තාක්ෂණය හා ඖෂධ නිෂ්පාදන කර්මාන්තය, සහයෝගිතාව වැඩිදියුණු කිරීම සඳහා විශේෂයෙන් යෝග්‍ය වන අංශ වශයෙන් හඳනාගනු ලැබූ අතර, කෘෂිකර්ම ක්ෂේත්‍රයෙහි අන්ද්‍රා ප්‍රදේශය ලබාගෙන ඇති විශේෂඥ දැනුම ශ්‍රී ලංකාව විසින් වැඩි වශයෙන් ප්‍රයෝජනයට ගත යුතු යැයි නායිදු මහතා යෝජනා කළේය. ව්‍යාපාරික සම්බන්ධතා සහ සංචාරක කර්මාන්තය යන අංශ සම්බන්ධයෙන් කොළඹ හා හයිද්‍රාබාද් අතර සෘජු ගුවන් සම්බන්ධතා ඇතිකිරීමේ වැදගත්කම පිළිබඳව මෙහිදී සාකච්ඡා කෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n14071119</link>
    <topic>අධ්‍යාපන බලධාරීන් සිටින්නේ ගුරුවරුන්ට පාසල් දීමට නොව දරුවන්ට ගුරුවරුන් දීමටයි</topic>
    <author/>
    <content>අධ්‍යාපන බලධාරීන් සිටින්නේ ගුරුවරුන්ට පාසල් දීමට නොව දරුවන්ට අවශ්‍ය ගුරුවරුන් ලබා දීමට බව බස්නාහිර පළාත් ප්‍රධාන ඇමැති ප්‍රසන්න රණතුංග මහතා පවසයි.අලුතින් බඳවා ගන්නා ගුරුවරු ස්ථාන ගත කිරීමේදී ගුරු පුරප්පාඩු පමණක් සැළකිල්ලට ගෙන ඇති බැවින් කිසිඳු හේතුවක් මත ඒවා වෙනස් නොකරන බව පවසන ප්‍රසන්න රණතුංග මහතා දේශපාලනඥයන් හෝ වෙනත් අය හරහා ස්ථාන මාරු ඉල්ලීමෙන් වළකින ලෙසද බස්නාහිර පළාතට ගුරුවරුන් ලෙස බඳවා ගැණුන උපාධිධාරී ගුරුවරුන්ගෙන් ඉල්ලා සිටී.ප්‍රධාන ඇමැති ප්‍රසන්න රණතුංග මහතා මේ බව අවධාරණය කෙළේ (09) ශ්‍රාවස්ති මන්දිරයේදී පැවැති අධ්‍යාපනවේදී නවක උපාධිධාරීන් 31 දෙනකුට බස්නාහිර පළාතේ නව ගුරු පත්වීම් ලබාදීමේ උත්සවයේදී ය.මෙහිදී වැඩිදුරටත් අදහස් දැක්වූ ප්‍රසන්න රණතුංග මහතා මෙසේද කීවේය.“අද පාසල්වල ගුරු ගෞරවය නැතිවෙමින් යනවා. ඇතැම් ගුරුවරුන්ගේ ක්‍රියාකලාපයන් නිසා දෙමාපියන්ට හා දරුවන්ට ගුරුවරුන් පිළිබඳ විශ්වාසය නැතිවෙලා.මේකට ඇතැම් ගුරු වෘත්තීය සමිති වගකිවයුතුයි. ඒ අය බලාගෙන ඉන්නේ අලුත් ගුරුවරයෙක් පාසලට එනකං තමන්ගේ ගොඩ වැඩි කරගන්න. ගුරු වෘත්තිය සේවාවක්. මේ වෘත්තීය සමිති ගුරුවරුන්ව තමන්ගේ රූකඩ බවට පත් කරගෙන දරුවන්ගේ අධ්‍යාපනය කඩාකප්පල් කරන්න හදනවා.ඒ වෙන මොකටවත් නෙමෙයි ආණ්ඩුව අපහසුතාවයකට පත් කරලා දේශපාලන වාසි ගන්න. එදාට වඩා අද සමාජය වෙනස්. නීති රීති සංශෝධනය වෙලා. අපි පාසල් යන කාලේ ගුරුවරු තමන්ගේ ගුරු ගෞරවය රැකෙන විදියට කටයුතු කළා. ඒ කාලේ මට මතකයි අපි පාසල්වල වැරදි වැඩක් කරලා අහුවුණොත් ගුරුවරු අපිට ගැහුවා. පහුවදාට ‍අම්මව පාසලට ගෙනල්ලා අම්මට මේ කතාව කියුවාම අම්මා ආපහු අපට ගැහුවා.ගුරුවරු තමන්ගේ ළමයාට ගැහුවා කියලා අපේ අම්මලා මානව හිමිකම් නඩු දැම්මේ නෑ. පොලිසි ගියේ නෑ. හැබැයි අද තත්ත්වය වෙනස්. අද සමහර මාධ්‍යවල ගුරුවරුන් කරපු වැරදි පලවෙනවා. මේ නිසා දරුවන්ට, මවුපියන්ට, ගුරුවරු ගැන විශ්වාසය නැතිවෙලා තියෙනවා. ඒ හින්දා ගුරුවරුන්ට විරුද්ධව දෙමව්පියෝ මානව හිමිකම් නඩු දානවා. පොලිසි යනවා. මේ තත්ත්වය නැති වෙන්න නම් නැති වූ ගුරු ගෞරවය නැවත ලබාගන්න විදියට අපේ ගුරුවරු කටයුතු කරන්න ඕනෑ.අද අලුතින් රාජ්‍ය සේවයට බැ‍ඳෙන බහුතරයක් හිතන්නේ තමන්ගේ සේවය ගැන නෙමෙයි. පත්වීම ගත්ත දාට පසුවදා ඉඳලම එනවා මාරු හදාගන්න. සමහරවිට පත්වීම් දීලා තියෙන පාසලටවත් යන්නේ නෑ. ඔබට ඉගැන්නුවේ වැටුප් ගෙව්වේ ජනතා මුදලින්. ගුරු වෘත්තිය පුටුවට සීමා කළ නොහැකි සේවාවක්.කවුරු මොනවා කිව්වත් මේ ආණ්ඩුව තරම් අධ්‍යාපනය සංවර්ධනය කළ වෙනත් ආණ්ඩුවක් නෑ. බස්නාහිර පළාතේ හැම අවුරුද්දකම වැඩිම මුදලක් වෙන් කෙරෙන්නේ අධ්‍යාපනයටයි. ජනාධිපතිතුමා අධ්‍යාපනය වෙනුවෙන් වැඩි අවධානයක් යොමු කරලා තියෙන්නේ. නිදහස දිනාගත් දා සිට මේ දක්වා පැවැති ආණ්ඩු ගත්තොත් අධ්‍යාපන වෙනුවෙන් ඉහළම සේවාවක් කළේ මහින්ද රාජපක්ෂ ආණ්ඩුවයි.අයිතිවාසිකම් ගැන හිතනවා නම් අපිට එදා යුද්ධය ජයග්‍රහණය කරන්න බැරි වෙනවා. එදා හමුදා නිලධාරීන් අයිතිවාසිකම් ඉල්ලලා වර්ජන කළා නම් අද මේ තිබෙන සාමය ලැබේවිද? ඒ නිසා වෘත්තීය සමිති ගැටලුවලට අහුවෙන්න එපා. ගැටලු තියෙනවා නම් සාකච්ඡා කරලා විසඳාගමු. අපි ඕනෑවේලාවක සාකච්ඡා මාර්ගයෙන් ගැටලු විසඳන්න සූදානම්.”පළාත් අධ්‍යාපන අමාත්‍යංශයේ ලේකම් බන්ධුල දයා සෙනරත්, පළාත් අධ්‍යාපන අධ්‍යක්ෂ විමල් ගුණරත්න යන මහත්වරුන්ද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n14071120</link>
    <topic>ආබාධිත සෙබළුන් පිරිසකට වන්දි ලබා නොදීමේ ගැටලුව සමථයකට පත්වීමේ හැකියාව තිබෙනවා</topic>
    <author>නෙල්කා මැදගෙදර</author>
    <content>ආබාධිත සෙබළුන් පිරිසකට හිමි විය යුතු දීමනා සහ වන්දි ලබා නොදිම සම්බන්ධයෙන් ඇති වී තිබෙන ගැටලුව පිළිබඳ සමථයකට පත්වීමේ හැකියාව ඇති බව නීතිපතිවරයා (09) අභියාචනාධිකරණයට දන්වා සිටියේය.යුධ පෙරමුණේදී සදාකාලික ආබාධිත තත්ත්වයට පත් වු තමන්ට හිමි වන්දි සහ දීමනා ලබා නොදීමට එරෙහිව ආබාධිත සෙබළුන් පිරිසක් ගොනු කර ඇති පෙත්සමක් ඊයේ කැඳවූ අවස්ථාවේ දී නීතිපතිවරයා වෙනුවෙන් පෙනී සිටි රජයේ නීතිඥ මනෝහාර ජයසිංහ මහතා මේ බව දන්වා සිටියේය.අභියාචනාධිකරණ විනිසුරු උපාලි අබේරත්න මහතා ඉදිරියෙහි මේ පෙත්සම කැඳවන ලදි.පී.වී. එස්. ශාන්ත ඇතුළු 291 දෙනකු විසින් මේ පෙත්සම ගොනු කර තිබුණි.යුධ හමුදාපතිවරයා, යුධ හමුදා මූලස්ථානයෙහි ගෙවීම් සහ වාර්ථා අංශයෙහි අධ්‍යක්ෂ වරයා , ආරක්ෂක අමාත්‍යාංශ ලේකම්වරයා ඇතුළු හත් දෙනකු පෙත්සම මඟින් වගඋත්තරකරුවන් කොට සිටිති.යුද්ධයේදී ආබාධිත වන සෙබළුන්ට වන්දි සහ වෙනත් දිමනා ලබා දීම සම්බන්ධයෙන් ක්‍රමවේදයක් සම්මත කර ගෙන ඇතැත් ක්‍රියාන්විත රාජකාරිවලදී සදාකාලික ආබාධිත තත්ත්වයට පත් ව සිටින තමන්ට එම දිමනා ලබා දිමට බලධාරින් අපොහොසත්ව සිටිම නිසා තමන්ට විශාල අසාධාරණයක් සිදුව ඇතැයි පෙත්සම්කරුවෝ පැමිණිලි කර සිටියහ.එබැවින් එම දිමනා ලමන්ට ලබා දෙන ලෙස වගඋත්තරකරුවන්ට නියෝග කරන්නැයි පෙත්සම මඟින් අධිකරණයෙන් ඉල්ලා ඇත.මේ ගැටලුව සම්බන්ධයෙන් වන විසඳුම අ‍ගෝස්තු මස 28 වැනිදා සලකා බැලීමට තීරණය කළ අධිකරණය පෙත්සම සම්බන්ධ විරෝධතා ඇතොත් එදින හෝ ඊට පෙර ගොනු කරන ලෙස වගඋත්තරකරුවන්ට නියම කෙළේය.නීතිඥ සංජීව කලුආරච්චි මහතාගේ උපදෙස් මත නීතිඥ ජේ. සී වැලිඅමුණ මහතා පෙත්සම්කරුවන් වෙනුවෙන් පෙනී සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n14071121</link>
    <topic>ඇසළ මහා සිසු පෙරහර</topic>
    <author/>
    <content>ඇසළ පුර පසොළොස්වක පෝය ලෝකයේ සාමය, සැනසීම ලබාදීමට මුල්වූ දවසයි. බුදුරජාණන් වහන්සේ පෙරුම්පුරා අවබෝධකරගත් සද්ධර්මය පස්වග තවුසන් මූලිකකරගෙන ලොවට බෙදාහැරිය දිනයයි. එබඳු දවසක ලංකාවේ ආගම් අතර, ජාතීන් අතර සාමකාමී සහජීවනයක් ඇතිකිරීම සඳහා අධ්‍යාපන අමාත්‍යාංශයේ මෙහෙයවීමෙන් සිසුන් දහසයදහසක් සම්බන්ධ කර ලෝකයේ විශාලම සිසු පෙරහැර මෙවරත් 2014 ඇසළ පෝදා පැවැත්වීමට කටයුතු සූදානම් කර ඇත.අධ්‍යාපන ඇමැති බන්දුල ගුණවර්ධන මැතිතුමාගේ සංකල්පයක් ලෙස සිව්වන වරටත් මෙවර එම පෙරහැර පැවැත්වීමට සියලු කටයුතු සූදානම් කර ඇත. හෙට (12) වන දින ප.ව. 2.30ට කොල්ලුපිටිය මහානාම විද්‍යාලයෙන් ගමන් ආරම්භකොට හුණුපිටිය ගංගාරාම විහාරස්ථානයෙන් අවසන් කිරීමට ඇසළ සිසු පෙරහැර කමිටුව බලාපොරොත්තු වෙයි.වත්මන් යුගයේ සුළු සුළු ප්‍රශ්න මතුකොට ජාතීන් හා ආගමිකයන් අතර ගැටුම් ඇතිකිරීමට සමාජයේ යම් යම් කොටස් උත්සාහ ගන්නාබව පෙනේ. සිසු දරුවන් අතර අන්‍යෝන්‍ය අවබෝධය තුළින් විශ්වාසය ගොඩ නැගීමෙන් ඉදිරියේදී ඇතිවිය හැකි මහත් විනාශකාරී තත්ත්වයන් මගහරවා ගත හැකිය. පාසල් දරුවන් අතර අවබෝධය ඇතිකර සාමකාමී සහජීවනයක් ඇති කිරීමේ පරමාර්ථයෙන් දුරදර්ශීව සිතා මතාම අධ්‍යාපන ඇමතිවරයා ආරම්භ කළ වැඩසටහනක් ලෙස ඇසළ සිසු පෙරහැර හදුන්වා දිය හැක.අධ්‍යාපන අමාත්‍යාංශය පාසැල් මාර්ගයෙන් මෙම මහ පෙරහැර ආරම්භ කළත් අමාත්‍යාංශය සතු මුදල් මේ සඳහා වියදම් නොකිරීමත් මෙම පෙරහර සංවිධාන කිරීමේ සුවිශේෂී ලක්ෂණයක් වේ. අධ්‍යාපන අමාත්‍යවරයා වෙනස් වුවද දිගින් දිගට අඛණ්ඩව ඇසළ සිසු පෙරහැර පැවැත්වීමට අවශ්‍ය වටපිටාව සකස් කර තිබීම අපේ බන්දුල ගුණවර්ධන ඇමැතිතුමාගේ විශේෂ වූ හැකියාවක් මෙන්ම දක්ෂතාවකි. ඇමැතිවරයා මග පෙන්වූවා පමණක් නොව එහිම ජීවත්වීම විශේෂවූවකි. මෙම ඇසළ සිසු මහ පෙරහැර පැවැත්වීමට පූර්ණ සහාය දක්වන සියලු විදුහල්පතිවරුන්ටත්, අමාත්‍යාංශයේ සියලු නිලධාරීන්ටත් විශේෂයෙන් අමාත්‍යතුමාටත් අප කාගේත් ආශිර්වාදය ලබාදිය යුතුය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n14071122</link>
    <topic>වතුර මෝටරයක් සොරාගත්තැයි තරුණයන් 2ක් අත්අඩංගුවට</topic>
    <author>මල්වාන සමූහ</author>
    <content>බියගම ප්‍රදේශය හරහා ඉදිකරන අධිවේගී මාර්ගයේ රග්ගහවත්ත පිවිසුම් දොරටුව අසල වැඩබිමෙන් රුපියල් ලක්ෂයක් පමණ වටිනා වතුර මෝටරයක් සොරකම් කළ තරුණයින් දෙදෙනෙකු බියගම පොලිසිය මඟින් පෙරේදා (09 වැනිදා) දහවල් අත්අඩංගුවට ගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n14071123</link>
    <topic>අළුත්ගම හා බේරුවල සිද්ධියෙන් හානී සිදුවූවන්ට කඩිනමින් වන්දි</topic>
    <author>රන්ජිත් පද්මසිරි, චමීර ඇල්ලදෙණිය සහ නුවන් කොඩිකාර</author>
    <content>අළුත්ගම හා බේරුවල සිදුවීමට අදාළව හානී සිදුවූවන්ට කඩිනමින් වන්දි ලබාදීමට රජය පියවර ගන්නා බව අගමැති දී මූ ජයරත්න මහතා පාර්ලිමේන්තුවේදී ඊයේ (10) ප්‍රකාශ කළේය.ඒ පිළිබඳ තක්සේරුවක් ග්‍රාම නිලධාරී, ප්‍රාදේශීය ලේකම් හරහා ලබා ගෙන ඇති අතර වන්දි ගෙවීමේ ඉදිරි කටයුතු දිස්ත්‍රික් ලේකම් කාර්යාලය මඟින් සිදු කරන බවත් දි.මු. ජයරත්න මහතා පැවසීය.අග්‍රාමාත්‍යවරයා මේ බව පැවසුවේ විපක්ෂ නායක රනිල් වික්‍රමසිංහ මහතා විසින් ස්ථාවර නියෝග 23(2) යටතේ කරන ලද ප්‍රකාශයකට පිළිතුරු දෙමිනි.මේ සිදු වූ අලාභහානිවල වන්දි ප්‍රතිපූර්ණයට රුපියල් මිලියන 200ක් වෙන් කර ඇති බවත් බොහෝ දෙනාගේ රැකියා නැති වූ නිසා කර්මාන්ත ඉදිකිරීමට කඩිනමින් පියවර ගනු ඇති බවත් හෙතෙම ප්‍රකාශ කෙළේය. ප්‍රයෝජනයට ගත නොහැකි සියලු ගොඩනැගිලි ඉවත් කරමින් අලුත්වැඩියා කටයුතු සිදු කරන බව පැවසූ අග්‍රාමාත්‍යවරයා මේ සිද්ධියේ දී පක්ෂ, ආගම් භේදයකින් තොරව පීඩාවට පත් ජනතාව වෙනුවෙන් පහසුකම් සැපයීමට කටයුතු කළ බවත් සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n14071124</link>
    <topic>සියලුම NGO ක්‍රියාත්මක විය යුත්තේ  කිසියම් නීති රාමුවකට අනුවයි</topic>
    <author> මහින්ද අලුත්ගෙදර</author>
    <content>දේශීය වශයෙන් මෙන්ම විදේශීය වශයෙන් ක්‍රියාත්මක සියලුම රාජ්‍ය නොවන සංවිධාන (NGO) ක්‍රියාත්මක විය යුත්තේ කිසියම් නීති රාමුවකට අනුව බව රජය අවධාරණය කරයි.එම රාජ්‍ය නොවන සංවිධාන ශ්‍රී ලංකාවේ ක්‍රියාත්මක වියයුතු ආකාරය සම්බන්ධයෙන් රාජ්‍ය නොවන සංවිධාන ලේකම් කාර්යාලය මඟින් උපදෙස් මාලාවක් නිකුත් කර තිබෙන අතර 1980 අංක 31 දරණ ස්වෙච්ඡා සමාජ සේවා ආයතන පනත, 1998 අංක 8 දරණ ස්වෙච්ඡා සමාජ සේවා ආයතන සංශෝධිත පනත, 1999 සුවිශේෂී ගැසට් පත්‍රයකින් නිකුත් කරන ලද රෙගුලාසි සහ ජනාධිපති ලේකම්වරයා විසින් 1999 වසරේ පෙබරවාරි මස 26 දා නිකුත් කරන ලද චක්‍රලේඛය ඒ අතර වන බව විදේශ කටයුතු අමාත්‍යාංශය පවසයි.ශ්‍රී ලංකාවේ ක්‍රියාත්මක රාජ්‍ය නොවන සංවිධාන සම්බන්ධයෙන් මාධ්‍ය වාර්තා සහ විවිධ පුද්ගලයන්ගේ ප්‍රකාශ පිළිබඳව අවධානය යොමු කරමින් විදේශ කටයුතු අමාත්‍යාංශ්‍ය මේ බව සඳහන් කරයි.මේ රටේ ලියාපදංචි සියලු රාජ්‍ය නොවන සංවිධාන වෙත ඉහත සඳහන් කළ උපදෙස් මාතාව යොමු කර තිබෙන බව සඳහන් කරන විදේශ කටයුතු අමාත්‍යාංශය මේ නීති රාමුව තුළ සිට ඒ ඒ රාජ්‍ය නොවන සංවිධාන විසින් වාර්ෂික ක්‍රියාකාරී සැළැස්මක් ඉදිරිපත් කළයුතු වන අතර එය ඉදිරි වර්ෂය සඳහා අනුමැතිය වෙනුවෙන් බවද කියාසිටී.අදාළ ක්‍රියාකාරී සැළැස්මට මාධ්‍ය සාකච්ඡා, පුහුණවීම්, වැඩමුළු ආදිය ද අඩංගු වියයුතු වන අතර එසේ නොවන්නේ නම් එය සීමාව ඉක්මවා යාමක් වන බවද අවාසනාවකට ඇතැම් රාජ්‍ය නොවන සංවිධාන ඔවුන්ගේ ක්‍රියාකාරී සැළැස්ම සඳහා ඊට එහා ගිය මාධ්‍ය සාකච්ඡා හා වැඩමුළු ආදිය පවත්වා තිබෙන බවද සඳහන් කරන විදේශ කටයුතු අමාත්‍යාංශය එවැනි අවස්ථාවන්හි දී විශේෂ උපදෙස් මාලාවක් නිකුත් කිරීමට රාජ්‍ය නොවන සංවිධාන ලේකම් කාර්යාලයට සිදුවූ බවද කියාසිටී.ශ්‍රී ලංකාවේ ක්‍රියාත්මක සෑම රාජ්‍ය නොවන සංවිධානයක්ම ලියාපදිංචි වියයුතු බව පෙන්වා දෙන එම අමාත්‍යාංශය එවැනි සංවිධාන වලට අවශ්‍ය සෑම පහසුකමක්ම රජය විසින් සපයා තිබෙන බවද ඔවුන් රටට කරන දායකත්වය අගයමින් මෙවැන්නක් සිදුකර තිබෙන බවද සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=n14071125</link>
    <topic>දුම්රිය ආදේශක හා අනියම් සේවකයන් ස්ථීර කරන ජනපති තීරණයට ප්‍රසාදය</topic>
    <author>අනුර ප්‍රේමලාල් සහ ශීලා උඩුවර</author>
    <content>දුම්රිය දෙපාර්තමේන්තුවේ කාලයක් මුළුල්ලේ පැවැති ගැටලුවකට විසඳුමක් ලෙස එම දෙපාර්තමේන්තුවේ ආදේශක හා අනියම් සේවකයන් දෙදහස් හයසිය අනුහතර දෙනකු ස්ථීර සේවයේ පිහිටුවීමට ජනාධිපති මහින්ද රාජපක්ෂ මහතා ගත් තීරණයට දුම්රිය වෘත්තීය සමිති සියල්ල ප්‍රසාදය පළ කර සිටියි.වෘත්තීය සමිති සියල්ල කිසිදු භේදයකින් තොරව මේ සේවකයින්ගේ ගැටලුව විසඳා ගැනීම සඳහා ප්‍රවහන ඇමැති කුමාර වෙල්ගම හා අමාත්‍යාංශ ලේකම් ධම්මික පෙරේරා යන මහත්වරු සමග කිහිපවරක්ම සාකච්ඡා කිරීමෙන් අනතුරව ඇමැතිවරයා හා ලේකම්වරයා අදාල ගැටලුව ජනාධීපතිවරයා වෙත ඉදිරිපත් කිරීමේ ප්‍රතිඵලයක් ලෙස මේ සේවක ජයග්‍රහණය ලැබි තිබේ. ඒ අනුව මුදල් හා ක්‍රමසම්පාදන අමාත්‍යාංශය කළමනාකරණ සේවා දෙපාර්තමේන්තුව සමග සාකච්ඡා වාර කිහිපයක්ම පැවැත්වීමෙන් පසුව සේවකයන්ගේ හිතසුව පිණීසවූ මේ තීරණය ගෙන තිබේ. මේ සම්බන්ධවූ ලිපිය ඊයේ වන විට දුම්රිය දෙපාර්තමේන්තුව වෙත ලැබි ඇත. මේ යටතේ අදේශක සේවකයන් දෙදහස් දෙසීය හතළීහක් හා අනියම් සේවකයින් හාරසීය පනස් හතර දෙනකු ඉකුත් (27) සිට දුම්රිය දෙපාර්තමේන්තුවේ ස්ථිර සේවයට ඇතුළත්වේ.මේ සම්බන්ධයෙන් වීශාල කර්ය භාර්යක් ඉටු කළ ශ්‍රී ලංකා නිදහස් දුම්රිය සේවක සංගමයේ ප්‍රධාන ලේකම් නදීර මනෝජ් මහතා මේ සටන අපි ජයග්‍රහණය කළේ සියලු දෙනාගේ එකමුතුවෙන් බව පැවසීය. මෙයට සහයෝගය ලබාදුන් ජනාධිපති මහින්ද රාජපක්ෂමහතා, ඇමති කුමාර වෙල්ගම මහතා, අමාත්‍යාංශ ලේකම් ධම්මික පෙරේරා අතුළු සියලු පාර්ශවයන්ට සිය ස්තූතිය පළ ක‍ළේය.ඉදිරියේදි දුම්රිය දෙපාර්තමේන්තුවේ කුමන අංශවලට මේ සේවකයන් යොදවන්නේ යන්න ඇමැති කුමාර වෙල්ගම මහතා ඇතුළු බලධාරින් සමඟ සාකච්ඡා කරන බව වෘත්තීය සමිති ලේකම්වරයා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=r1407111</link>
    <topic>ඝන අපද්‍රව්‍ය බැහැර කිරීම හේතුවෙන් ආපදාවට ලක්වු කොළොන්නාවේ පවුල්වලට වන්දිද? කුලියද?</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>කොළඹ නගරයේ ඝන අපද්‍රව්‍ය බැහැර කරලීම හේතුවෙන් කොළොන්නාවේ ආපදාවනට ලක්වු නිවාස 123 ක පිරිස් සදහා ගෙවාගෙන එන රුපියල් දහදාහ බැගින් වූ මාසික කුලී මුදල කොළඹ මහ නගර සභාවට දැන් දෙගිඩියාවක් බවට පත් වී තිබේ.මේ ගෙවීම කවදා නිමවේද යන්න ගැන නිමක් නැති කෙළෙවරක් නොපෙනෙන ගෙවීමක් ලෙසද එහි වගකිව යුතු නිලධාරීහු පෙන්වා දෙති.මාසික ගෙවීම වෙනුවට එකවර වන්දි මුදලක් මොවුන් සදහා ගෙවා නිම කළ යුතු බවට යෝජනාවක් කරන අපද්‍රව්‍ය කළමනාකරණ අධ්‍යක්ෂවරයා ඉදිරිපත් කිරීම නිසා මේ දෙගිඩියාව මතු වී ඇත. මේ සම්බන්ධයෙන් නාගරික භාණ්ඩාගාරිකවරයා නාගරික කොමසාරිස්වරිය වෙත වාර්තාවක් සපයමින් මෙහි ඇති බරෑරැම් තත්ත්වය පැහැදිලි කර දී තිබේ.ඔහු සඳහන් කරන පරිදි සැලකිල්ලට බඳුන් කළ යුතු කරුණු මේවාය.දැනට ගෙවන මාසික කුලී මුදල වූ රුපියල් දහදාහ වෙනුවට ඉල්ලා ඇති වන්දි මුදල එක් අයෙකුට රුපියල් මිලියන 02කි. එනම් මාස 200ක කුලිය හා සමාන මුදලකි.ගෙවල් කුලී ගෙවිම මසකට 123X10,000 = 1230000.00 වසරකට වියදම 1230000X12= 14760000.00 මාස 200කට වියදම 1230000x200 = 246000000.00 වන්දි ගෙවීම කළහොත් යන වියදම රු 246000000.00. ඉහත සඳහන් ගණනය කිරීම අනුව වන්දි ගෙවීමට හා ගෙවල් කුලී ගෙවීම යන වියදම එක හා සමාන වන අතර එම ප්‍රමාණය රුපියල් මිලියන 246ක් වේ. මේ අනුව වන්දි ගෙවීම එකවර ගෙවා දැමීම මත මුළු මුදල් ප්‍රවාහය එකවර ගලායාම සිදුවන අතර කුලී ගෙවීම මාස200ක් තිස්සේ ටිකින් ටික ගෙවීමේ අවස්ථාව ලැබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=r1407112</link>
    <topic>මියැදුණු අපේ රටේ අලවලට හොරණින් ආයෙමත් පණ දෙයි</topic>
    <author>කුමාරි ගමගේ - ඉංගිරිය සමූහ</author>
    <content>එදා අපේ මුතුන්මිත්තන් දේශීය අලවර්ග දේශීය ධාන්‍ය වර්ග ආහාරයට අරගෙන අහස උසට විහාර දාගැබ් ඉදි කළා. ඔවුන් නිරෝගීව බොහෝ කාලයක් ජීවත් වුණා. අපේ දේශීය දේවල් අමතක කර දැමීමේ විපාක අද අපි විඳිනවා.අද තරුණ පරපුර පවා නොයෙක් ලෙඩ රෝග වැළඳි පීඩා විඳිනවා. ඒ නිසා නැවතත් අපේ දේශීය අලවර්ග වී වර්ග අභාවයට යා නොදී රැක ගැනීමටත් ඒවා ජනතාව අතර ප්‍රචලිත කිරීමටත් හොරණ ප්‍රාදේශීය සභාව මඟින් විශේෂ ව්‍යාපෘතියක් ක්‍රියාත්මක කරනවා යැයි හොරණ ප්‍රාදේශීය සභාවේ සභාපති යාමිත් චන්දන හතුරුසිංහ මහතා පැවැසීය.ඒ මහතා එසේ ප්‍රකාශ කළේ. ඉංගිරිය පුස්තකාල ශ්‍රවණාගාරයේ පැවති, දේශීය අල බීජ බෙදා දීමේ උත්සවයකට සහභාගි වෙමිනි.දැනට වසර ගණනාවකට පෙර ශ්‍රී ලාංකික ජනතාව අතර ඉතාමත් ජනප්‍රියව පැවති එහෙත් අද වන විට වගා ක්ෂේත්‍රවලින් වඳවීමේ තර්ජනයට ලක්ව ඇති දේශීය අල වර්ග නැවත වගා කිරීමට ජනතාව දැනුවත් කරීමත් ඉන් අනතුරුව, දුර්ලභගණයේ අල බීජ වර්ග දහසක පමණ බීජ බෙදා දීම සිදු කෙරිණි.මෙහිදී තව දුරටත් අදහස් දැක්වූ යාමිත් චන්දන හතුරුසිංහ මහතා“ අද අපේ ආහාර රටාව තුල ඇති වූ වෙනස්කම්වල විපාක අද විඳිනවා. එදා අපේ අම්මලා අපිට උදෑසන ආහාරය ලෙස සකස් කර දුන්නේ. අල බතල ධාන්‍ය වර්ග ඇතැම් අල වර්ග ධාන්‍ය වර්ග නොයෙක් ලෙඩ රෝගවලට ඔසුවක් ලෙස ද භාවිත කරනවා.අද අපේ ගෘහනියන් උදෑසන ආහාරයට සකස් කරන්නේ. පාන්, ඉදි ආප්ප, රොටී, බනිස් වගේ කෙටි කෑම වර්ග. මේ ආහාර නිසා අපේ නිරෝගී බව දුරස් වෙලා රෝගීන් බවට පත්වෙලා. අපේ ඒ පැරැණි අල වර්ග ධාන්‍ය වර්ග හැකි තාක් නැවත භාවිතයට ගත යුතුයි. හොරණ ප්‍රාදේශීය සභා බල ප්‍රදේශයේ හිස් ඉඩම් තිබෙනවා. ගොවීන්ට වගා කිරීම පිණිස එම ඉඩම් ලබා දීමටත්, අපි කටයුතු කරනවා.“මේ ලබා දුන් අල වර්ග තව තවත් ගොවීන් අතර ව්‍යාප්ත කළ යුතුයි. ඒ සඳහා හොරණ ප්‍රාදේශීය සභාවෙන් පූර්ණ සහයෝගය ලබා දෙනවා. එමෙන්ම දේශීය පාරම්පරික වී වර්ග සාම්ප්‍රදායික වී ගොවිතැන ප්‍රදේශය පුරා ප්‍රචලිත කිරීමට ද, පැරණි වී වර්ග හා පැරණි කෙම් ක්‍රම පිළිබඳව ජනතාව දැනුවත් කිරීම ද සිදු කිරීමට බලාපොරොත්තු වෙනවා. ඒ අතරම අද ඉංගිරිය හොරණ ප්‍රදේශවල ගොවීන් අපේ පැරැණි සාම්ප්‍රදායික වී ගොවිතැන නැවත ව්‍යාප්ත කිරීමට ද කටයුතු කරනවා.මෙහිදී කුකුලල, කිරිකොඩොල්, ඉසුරු කිරිඅල, ඇත්පාද, සූට කුකුල, වැලි ගහල, රාජ අල, කිරිවැල් අල, කහටංගල, රැවුල් කුකලල ආදී අල බීජ මෙහිදී ගොවීන් අතර බෙදාදුන් අතර දේශීය අල වර්ග 17ක් හඳුන්වා දීම සිදු කෙරිණි.ගොවිජන සංවර්ධන නිලධාරිනි මුදිතා ජයසිංහ කා.ප.නි.ස ය. ජයංකා දම්මිණි මහත්මීහු ද මෙහිදී අදහස් දැක්වූහ.  </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=r1407113</link>
    <topic>වයඹ හෝටල් පාසලට උපකරණ ගන්න දසලක්ෂ 23ක්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>ජාත්‍යන්තර ප්‍රමිතියට අනුව ශ්‍රී ලංකා හෝටල් පාසල සමඟ බද්ධවී වයඹ ඉදිකොට තිබෙන හෝටල් පාසලට අවශ්‍ය උපකරණ ලබා ගැනීම සඳහා වයඹ පළාත් සභා අරමුදලින් රුපියල් දසලක්ෂ 23ක් වෙන් කර තිබෙන බැව් වයඹ සංවර්ධන අධිකාරියේ සභාපති දීප්ති ළමාහේවා මහතා පැවැසීය.මෙයට අමතරව හෝටල් පාසලේ ගෑස් නළ සවිකිරීම සඳහා තවත් රුපියල් මිලියන 5ක් ලබාදී තිබෙන බැව් කී දීප්ති ලමාහේවා මහතා ශ්‍රී ලංකා වාණිජ මණඩලය මූලික කර ගනිමින් ඉදිවී තිබෙන හෝටල් පාසල් අතරින් විශාලතම අංග සම්පූර්ණ පාසල ඉදිවී තිබෙන්නේ වයඹ පළාතේ බවත් කීය.සිසුන්ගේ තාක්ෂණික දැනුම වර්ධනය කිරීම සඳහා අවශ්‍ය ගුරු පිරිසක් ද පුහුණු කිරීමට විධිවිධාන යොදා ගෙන යන බවත් දඹදෙණිය සහ පඬුවස්නුවර රාජධානි දෙක නවීකරණය කිරීම සඳහා රුපියල් මිලියන 15ක් සමඟ ඒ සඳහා අවශ්‍ය යටිතල පහසුකම් ලබා දීමට වයඹ පළාත් සභාව සූදානම් වී සිටින බවත් කල්පිටියේ දූපත් 14න් 3ක් සංචාරක හෝටල් සඳහා ගිවිසුම් අත්සන් කොට තිබෙන බවත් දීප්ති ළමාහේවා මහතා වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=r1407114</link>
    <topic>පානදුර කසළ කළමනාකරණයට දස ලක්ෂ 4ක්</topic>
    <author>වාද්දූව සමූහ එස්. ආර්. පියදාස</author>
    <content>පානදුර නගර සභාවේ කසළ කළමනාකරණ ව්‍යාපෘතිය සඳහා ඝන අපද්‍රව්‍ය කළමනාකරණ අමාත්‍යාංශය මඟින් රුපියල් දසලක්ෂ 4ක මුදලක් වෙන්කර දී ඇතැයි පානදුර සභාපති නන්දන ගුණතිලක මහතා එහි මාසික රැස්වීම් වාරයේ දී කීවේය.එම නගර සභාවේ කසළ කළමනාකරණ ව්‍යාපෘතිය කාල සීමාව අවසන් වූ බැවින් එය තව මාස හයක් දීර්ඝ කරන ලෙස සභාපතිවරයා සභාවෙන් ඉල්ලා ඇත.පානදුර නගර සභාවේ කසළ කළමනාකරණ ව්‍යාපෘතිය මාස හයක් දීර්ඝ කිරීමට සභාව අනුමැතිය දී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=r1407115</link>
    <topic>රෙමුණ විද්‍යාලයේ මහින්දෝදය තාක්ෂණ විද්‍යාපීඨයට මුල්ගල්</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>ද්වීතියික පාසල් දහසක් පිහිටුවිමේ වැඩසටහන යටතේ බුලත්සිංහල අධ්‍යාපන කොට්ඨාසයේ රෙමුණ මහා විද්‍යාලයට මහින්දෝදය තාක්ෂණික විද්‍යා පීඨයක් ඉදිකිරීම සඳහා මුල්ගල් තැබීමේ උත්සවය පසුගියදා මහා මාර්ග ව්‍යපෘති ඇමැති නිර්මල කොතලාවල මහතා අතින් සිදුවිණි.මේ අවස්ථාවට හොරණ කලාප අධ්‍යක්ෂිකා චන්ද්‍රා මහත්මිය, අතිරේක අධ්‍යාපන අධ්‍යක්ෂ ජෑන්ස් බුලත්සිංහල කොට්ඨාස අධාපන අධ්‍යක්ෂ උපාලි රංජිත් රණවක යන මහත්වරුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=r1407116</link>
    <topic>මිනීමැරුම් අපරාධ රැසකට වගකී කටානේ බෲනා කපා කොටා මරා දමයි</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>මිනීමැරුම්, මංකොල්ලකෑම් ඇතුළු අපරාධ රැසකට සම්බන්ධ පුද්ගලයකු 9 වැනිදා රාත්‍රී කටාන පොලිස් අභ්‍යාස විද්‍යාලයට ආසන්න ස්ථානයකදී පොරවක් ඇතුළු තියුණු ආයුධවලින් කපා කොටා ඝාතනය කර ඇත.ඝාතනයට ලක්ව ඇත්තේ ඇටඹගහවත්ත දෙමංහන්දිය පදිංචිව සිටි වෑවලගේ ක්‍රිශාන්ත දිලුම් සම්පත් ප්‍රනාන්දු නොහොත් බෲනා නැමැති කායවර්ධන තරගවලින් ජයග්‍රහණය ලැබූ පුද්ගලයෙකි.මියගිය මෙම තැනැත්තා මෙදින රාත්‍රී 6.00 ට පමණ යතුරුපැදියෙන් නිවසේ සිට කදිරාන දෙසට ගොස් ඇත. ත්‍රීවීලයකින් පැමිණි හතරදෙනකු මිරිස් කුඩු ගසා පොරවකින් කොටා පිහි, කඩු වැනි ආයුධවලින් දරුණු ලෙස කපා කදිරාන මල්බෙරිවත්ත ප්‍රදේශයේදී ඝාතනය කර ඇත.තියුණු ආයුධවලින් කපා කොටා ඇති බරපතළ තුවාල සිරුර පුරා තිබුණු බවත්, එම ස්ථානයේදීම ඔහු මියගොස් ඇති බවත් මීගමුව පොලිසිය කියයි.මෙම සිද්ධියට සම්බන්ධ සැකකරුවන්ගෙන් අයකුට වර්ෂ හතරකට පෙර ඝාතනයට ලක්වූ අය පහරදීම නිසා පැවති කෝන්තරයක් මෙම ඝාතනයට හේතු වී ඇතැයි මූලික පොලිස් පරීක්ෂණවලදී අනාවරණය වී ඇත. තම බාප්පාව විසිකැත්තකින් කපා ඝාතනය කළේ යැයි යන චෝදනා මත මියගිය අය බන්ධනාගාර ගතව සිට මාසයකට පෙර පැමිණ තිබේ.සැකකරුවන් හඳුනාගෙන ඇති නමුත් මෙතෙක් අත්අඩංගුවට ගෙන නොතිබුණි.මියගිය අය පවුලේ බාලයා වූ අතර ඔහුගේ සහෝදරයා හා සහෝදරිය දෝහාකටාර්වල රැකියාව කරයි.තම බාල පුතා (මියගිය අය) අයියා සහ අක්කා රැකියාව කරන ස්ථානයට මාසයකින් පමණ යාමට සිටි බව මියගිය අයගේ මව කාන්ති ප්‍රනාන්දු (54) මහත්මිය පැවසුවාය. පියා වෑවලගේ එම්මානුවෙල් ප්‍රනාන්දු ගුවන් හමුදාවේ සේවය කර විශ්‍රාම ලැබූ අයෙකි.කොට්ඨාස පොලිස් අධිකාරි ජයන්ත ලියනගේ, සහකාර පොලිස් අධිකාරි පියසිරි ප්‍රනාන්දු යන අයගේ උපදෙස් පිට මීගමුව මූලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක ගාමිණි හල්ලව මහතාගේ අධීක්ෂණය යටතේ අපරාධ අංශයේ ස්ථානාධිපති පොලිස් පරීක්ෂක සජිත් රත්නායක, උප පොලිස් පරීක්ෂකවරුන් වන වික්‍රමසිංහ, සම්පත් හා පොලිස් කොස්තාපල්වරුන් වන (6188) රුවන්, (22424) චාමර, (77962) බණ්ඩාර, (29761) ඉන්දික යන කණ්ඩායම වැඩිදුර පරීක්ෂණ මෙහෙයවති. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=r1407117</link>
    <topic>කත රවටා රන්දම්වැල සොරාගෙන</topic>
    <author>පුත්තලම සමූහඩබ්ලිව්. සී. බී. ප්‍රනාන්දු</author>
    <content>මහමඟ තනියම ගමන් කරමින් සිටි කාන්තාවකගේ ගෙලේ තිබූ රුපියල් 60,000ක්වටිනා රන්දම්වැලක් කොල්ලකාගෙන පලාගොස් ඇතැයි කියන අයෙක් අත්අඩංගුවට ගැනීමට හලාවත පොලිසිය පරීක්ෂණ අරඹා ඇත. ඉකුත් 09 දා සවස මෙම රන්දම්වැල් කොල්ලය සිදුකර ඇත්තේ හලාවත සේදඋයන පාරේදීය.තමා පදිංචි නිවසේ සිට දියණියගේ නිවෙසට සේදඋයන පාරේ යමින් සිටින විට ඉදිරියෙන් පැමිණි මෝටර් රථයක් නවතා පැමිණි අයෙක් කිසියම් අයෙක් පිළිබඳව විමසා සිටි බවත් එවැනි අයෙක් පිළිබඳව තමන් නොදන්නා බව පැවසු විට අන්න අර ගහේ ගැරඬියෙක් යනවා යයි කියා තමා ඒ දෙස බලද්දීම ඉදිරියට පැන තමාගේ කරේ පැළඳ සිටි රුපියල් 60,000ක් වටිනා රන්දම්වැල කඩාගෙන ගොස් නවතා තිබූ වාහනයේ නැඟී පලාගිය බවත්, හලාවත සේදඋයන පදිංචි පෙරුමාල් රුක්මණී (අවු:60) යන අයෙක් මෙම රන්දම්වැල් කොල්ලය පිළිබඳව හලාවත පොලිසියට පැමිණිලි කරමින් පවසා ඇත. කොල්ලකරු කවුරුන්දැයි පැමිණිලිකාරිය හඳුනාගෙන නැති අතර, කොල්ලකරු අත්අඩංගුවට ගැනීමට හලාවත පොලිසිය පරීක්ෂණ අරඹා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=r1407118</link>
    <topic>ලේවාය ඉදිකිරීම් බිමෙන් බෝම්බයක් හමුවෙයි</topic>
    <author>@ත්‍රිකුණාමලය විශේෂ ඒ.ටි.එම්.ගුණානන්ද</author>
    <content>ත්‍රිකුණාමලය,ඉරෙක්කණ්ඩි ලුණු ලේවායක ඉදිකිරිම සදහා පොළොව හාරද්දී පෙරේදා (09) අඩි 2 ½ ක් දිගැති අඩි දෙකක විශ්කම්භයක් සහිත සිලින්ඩරාකාර බෝම්බයක් හමු වී ඇතැයි කුච්චවේලි පොලිසිය කියයි.ගුවනින් සතුරු ඉලක්කවලට ප්‍රහාර එල්ලකර හැකි වර්ගයේ බෝම්බයක් බවට සැක කරන මෙය පොළව යට බොහෝ කාලයක් තිබීම නිසා දිරාපත් වෙමින් තිබි ඇතැයිපොලිසිය කියයි.ආරක්ෂක හේතුන් මත කැණිමේ කටයුතු තාවකාලිකව නැවැත්වු පොලිසිය මෙම බෝම්බය පිළිබද වැඩිදුර විමර්ෂණ හා නිෂ්ක්‍රීය කිරිම සදහා ගුවන් හමුදාවට බාරදී තිබේ. කුච්චවේලි පොලිසිය වැඩිදුර පරික්ෂණ මෙහෙයවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=r1407119</link>
    <topic>රජරට සරසවි අට්ටාලයට පෙට්‍රල් බෝම්බ ප්‍රහාරයක්</topic>
    <author>@ අනුරාධපුර මධ්‍යම විශේෂ</author>
    <content>මිහින්තලේ රජරට විශ්ව විද්‍යාලයේ ප්‍රධාන පිවිසුම ආසන්නයේ අඛණ්ඩ සත්‍ය ග්‍රහයක නිරත වන සිසු ක්‍රියාකාරීන්ගේ අට්ටාලය වෙත පෙට්‍රල් බෝම්බ ප්‍රහාරයක් එල්ල කිරීම හේතුවෙන් එහි පොල් අතු වහලය සම්පූර්ණයෙන්ම ගිනිගෙන විනාශ වී ගොස් තිබුණි.ඊයේ (10) අළුයම 04ට පමණ මෙම ප්‍රහාරය එල්ල වී ඇති අතර එම අවස්ථවේ සත්‍යග්‍රහ අට්ටාලය මත සිසුන් 06 දෙනෙකු සිටි බව සිසු ක්‍රියාකාරීන් පැවසුහ. පෙට්‍රල් බේම්බය එල්වෙද්දී සිසුන්ට නින්ද ගොස් සිටි බවත් එක් වරම විශාල ගිනි ජලාවක් අට්ටාලයේ වහළයෙන් හට ගැනීම නිසා ඉන් ඉවතට පැන ජීවිත බේරාගත් බවද ඔවුන් පැවසූහ.මිලිලීටර් 500ක් පමණ වූ ප්ලාස්ටික් බෝතලයකට පෙට්‍රල් පුරවා එයට පන්දමක් සවිකර තිබූ බවද ඔවුහු පැවසුහ. ප්‍රහාරයට පැමිණි පිරිස් කවුරුන්ද යන්න අනාවරණය කර ගැනීමට නොහැකි වූ බවත් සිසුන් කිහිප දෙනකුගේ පොත් පත් ගින්නෙන් විනාශ වූ බවද සිසුන් පැවසූහ. ප්‍රහාරයත් සමගම ඒ පිළිබඳව පොලිස් හදිසි ඇමතුම් ඒකකයට (119) දැන්වූ බවද සිසුන් පැවසූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=r14071110</link>
    <topic>රන් මුදු 3ක් සොරාගෙන ගංජා පැකට් 3ක් අරගෙන</topic>
    <author>@ දිලීප් නිශ්ශංක - බළපිටිය සමූහ</author>
    <content>මංකොල්ලකන ලද රුපියල් හැටදහසක් වටිනා මුදු තුනක් දී රුපියල් හයසියයක් වටිනා ගංජා පැකට් තුනක් මිලදී ගත් පුද්ගලයකු ඇල්පිටිය කොට්ඨාස බුද්ධි අංශය විසින් අත්අඩංගුවට ගෙන බළපිටිය මහේස්ත්‍රාත් අසංග බෝදරගම මහතා හමුවට ඉදිරිපත් කිරීමෙන් පසුව මේ මස 15 වන දින දක්වා රක්ෂිත බන්ධනාගාර ගත කිරීමටනියම කළේය.මෙලෙස රක්ෂිත බන්ධනාගාර ගත කරන ලද්දේ බෙන්තොට සුද්දගොඩ පදිංචිසැකකරුවෙකි.මෙම සැකකරු බෙන්තොට ප්‍රදේශයේ මැණික් සහ ස්වර්ණාභරණ වෙළඳසලකින් මංකොල්ලකන ලද රුපියල් හැටදහසක් වටිනා මුදු තුනක් ලබා දී බෙන්තොට ප්‍රදේශයේ ප්‍රසිද්ධ ගංජා ව්‍යාපාරිකයෙකු ගෙන් රුපියල් දෙසියයක් වටිනා ගංජා පැකට් තුනක් මිලදී ගෙන තිබේ.දකුණු පළාත් ජ්‍යෙෂ්ඨ නියෝජ්‍ය පොලිස්පති චන්දන වික්‍රමරත්න මහතාගේ උපදෙස් මත ඇල්පිටිය ජ්‍යෙෂ්ඨ පොලිස් අධිකාරී අතුල වීරසිංහ මහතාගේ මෙහෙයවීමෙන් ඇල්පිටිය කොට්ඨාශයේ බුද්ධි අංශ ස්ථානාධිපති පොලිස් පරීක්ෂක විජිත් ජයන්ත මහතා ඇතුළු නිලධාරීහු සැකකරුවන් දෙදෙනා අත්අඩංගුවට ගෙන අධිකරණයට ඉදිරිපත් කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=s1407111</link>
    <topic>එදා කළුපටිකාරයෙක් සිටියා නම් මං දොර ළඟින්වත් යන්නේ නෑ</topic>
    <author>ප්‍රින්ස් ගුණසේකර</author>
    <content>පසුගිය කාලයේදී 'කළුපටි' රුපියල් 2000ට 3000ට අලෙවි වුණා. ඒ නිසා කරාටේ ක්‍රීඩාව කෙරෙහි තිබූ විශ්වාසය බිඳ වැටුණා. මා කරාටේ ක්‍රීඩකයකු සිටින දොර ළඟින්වත් යන්නේ නැ. අපේ රටේ කරාටේ ක්‍රීඩාවක් නොමැති බවට විශ්වාසයක් තිබුණා. කරාටේ පරිපාලනයට තිබු අනේක විධි චෝදනා හේතුවෙන් සංගමය විසුරුවා අතුරු කමිටුවක් පත් කළ බව ක්‍රීඩා ඇමැති මහින්දානන්ද අලුත්ගමගේ මහතා පවසයි.ඒ මහතා එසේ පැවැසුවේ ක්‍රීඩා අමාත්‍යාංශ ශ්‍රවණාගාරයේ පෙරේදා පැවැති උපහාර තිළිණ ප්‍රදානය කිරීමේ උත්සවයකදීය.කරාටේ අතුරු පාලන කමිටුව සංවිධානය කළ මේ උත්සවයේදී දකුණු ආසියානු කරා‍ටේ ශූරතාවලියේදී රන් පදක්කම් 10ක්, රිදී පදක්කම් 17ක් හා ලෝකඩ පදක්කම් 7ක් දිනූ ක්‍රීඩක ක්‍රීඩිකාවන්ට උපහාර තිළිණ ඇමැතිවරයා අතින් ප්‍රදානය කෙරුණි.ඉන්දියාවේ නවදිල්ලි නුවර පැවැති මේ තරගාවලියේදී ශ්‍රී ලංකාවට හිමිවු පදක්කම් ප්‍රමාණය අන්තර්ජාතිකව කරාටේ ක්‍රීඩාවෙන් ලැබුණු වැඩිම පදක්කම් වීමද විශේෂත්වයකි. පසුගිය වසරේදී මේ තරගාවලියට සහභාගීවු ශ්‍රී ලංකාව දිනා තිබුණේ රන් පදක්කම් 3ක් පමණි.රටවල් 8ක සහභාගිත්වයෙන් පැවැති මේ තරගාවලියේදී ඉන්දියාව ශූරතාව හිමිකරගත් අතර ශ්‍රී ලංකාවට අනුශූරතාව හිමිවිය. කනිෂ්ඨ හා ජ්‍යෙෂ්ඨ අංශ දෙකේම කාන්තා කණ්ඩායම් ශූරතාව ශ්‍රී ලංකා ක්‍රීඩිකාවෝ දිනා ගත්හ.මේ කරාටේ ශූරතාවලියට සමගාමීව කරාටේ විනිසුරු විභාගයක්ද පැවැති අතර ශ්‍රී ලංකාවෙන් පස්දෙනකු සමත්වී තිබේ.මේ උපහාර තිළිණ ප්‍රදානෝත්සවයේදී ක්‍රීඩා ඇමැති මහින්දානන්ද අලුත්ගමගේ මහතා පැවැසුවේ පසුගිය කාලයේ කරාටේ ක්‍රීඩාව විශාල පසුබැසීමක සිටියද දැන් එය ජයග්‍රාහී මාවතකට පිවිසීම පිළිබඳ සතුටුවන බවයි.“ක්‍රීඩාව දියුණු කිරීමට සියලු දෙනාගේ එකමුතු බව අවශ්‍යයි. එකමුතුකමක් නොමැති නම් රට දිනන්න බැ. කණ්ඩායමක්, එක පවුලක් සේ ක්‍රීඩක ක්‍රීඩිකාවන් ඉදිරියට ගියොත් ජයග්‍රහණය ලබා රටට කීර්තිය ගෙන එන්න අපහසුවක් නැ. කරාටේ ක්‍රීඩාව පසුගිය කාලයේ පසුබෑමකට ලක්ව තිබුණේ එකමුතුකමක් නොතිබු නිසයි” ක්‍රීඩා ඇමැතිවරයා පැවැසීය.“කරාටේ පරිපාලනය විදෙස් සංචාරවලදී ක්‍රීඩක ක්‍රීඩිකාවන්ට සැලකූ ආකාරය ඉතා කණගාටුදායක වුණා. කරාටේ ක්‍රීඩාව විනාශ වෙලා තිබුණේ. ඒ හේතුවෙන් කරාටේ පරිපාලනය අතුරු කමිටුවට භාර කළා” ක්‍රීඩා ඇමැතිවරයා පැවැසීය.කරාටේ ක්‍රීඩාව තව තවත් ඉදිරියට ගැනීම උදෙසා ඉදිරි කාලයේදී අන්තර්ජාතිකව පිළිගත් දක්ෂ පුහුණුකරුවකු ලබාදෙන බවද ක්‍රීඩා ඇමැති මහින්දානන්ද අලුත්ගමගේ මහතා සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=s1407112</link>
    <topic>ඩිල්ෂාන්ගෙන් වාර්තාවක්</topic>
    <author/>
    <content>“මම හැමතැනකම කරන ක්‍රිකට් ක්‍රීඩාවෙන් සතුටු වෙනවා. නමුත් පල්ලෙකැලේදී ක්‍රීඩා කරන විට මම ලකුණු ලබා ගනීවි කියන සුන්දර හැඟීම මට දැනෙනවා” යැයි දකුණු අප්‍රිකාවට එරෙහිව පෙරේදා පැවැති ජයග්‍රාහී තරගයේ වීරයා වූ තිලකරත්න ඩිල්ෂාන් පවසයි.“මම මෙතැනට එනකොට මම හොඳින් ක්‍රීඩා කරාවි කියලා හැමදෙනාම විශ්වාස කරනවා. අදත් (පෙරේදා) මම ‘බැට්’ කරන්න යන්නට පෙර, “ඔයා අදත් ලකුණු ලබා ගන්නවා” කියලා මගේ නායකයා මට කීවා. මම ඕනෑම තැනක කරන ක්‍රිකට් ක්‍රීඩාවෙන් සන්තෝෂයක් ලබනවා. නමුත් මෙහෙදී (පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී) ක්‍රීඩා කරන විට මම ලකුණු ලබා ගනීවි කියන හොඳ හැඟීමක් මට ඇතිවෙනවා.අපි පල්ලෙකැලේදී ක්‍රීඩා කරන තරග වැඩිවන තරමට වැඩි වැඩියෙන් හොඳට ක්‍රීඩා කරන්න මට හැකිවේවි.මීට වඩා වැඩියෙන් තරග පල්ලෙකැලේ පවත්වන්න කියා ඉල්ලීමක් කරන්න කියලා මම මගේ නායකයාට කියා තිබෙනවා” යනුවෙන් ඩිල්ෂාන් පෙරේදා තරගයෙන් පසුව කියා සිටියේය. පල්ලෙකැලේදී ඩිල්ෂාන් පිත්තෙන් ලකුණු රැස් කරන්නේත් පන්දුවෙන් කඩුලු ලබා ගන්නේත් එය ඔහුට උපතින්ම ලැබුනු අයිතියක් ලෙසිණි.“පල්ලෙකැලේ තණතීරුවේදී පන්දුවෙනුත් මට යමක් කරන්න පුළුවන් කියලා මට දැනෙනවා” ඩිල්ෂාන් කීවේය. තිලකරත්න ඩිල්ෂාන් පන්දු 90කින් ලබා ගත් ලකුණු 86 ශ්‍රී ලංකා ඉනිමේ ලකුණු ලබා ගැනීමේ වේගය මෙන්ම එහි කශේරුකාව ද විය. ඉන්පසුව ඔහු ප්‍රතිවාදී නායක ඒ.බී. ඩි විලියර්ස් දවාලීම දකුණු අප්‍රිකාවේ ලකුණු 26කට කඩුලු 5ක් බිඳ වැටීමේ ආරම්භය විය. සංචාරක දකුණු අප්‍රිකානු කණ්ඩායම පරාජය දෙසට ඇළ කරවූයේ ඒ කඩුල්ල ය.පෙරේදා තරගය පැවැත්වෙද්දී වරුසාව ද ඒ අසළම ගැවසෙමින් තිබිණි. කන්ද සිසාරා සීතල සුළඟක්ද ගතට දැනෙමින් තිබිණි.වෙනස කුමක් වුවද පිතිහරඹයෙන්, පන්දු යැවීමෙන් මෙන්ම පන්දු රැකීමෙන්ද ශ්‍රී ලංකාව වෙනුවෙන් නිරතුරුවම සුපිරි දස්කම් ප්‍රදර්ශනය කරන ඩිල්ෂාන් ට පල්ලෙකැලේ තරග බිම සමග තිබෙන්නේ කිසිදිනෙක අමතක නොවන ඇසුරකි. තිලකරත්න ඩිල්ෂාන් මේ වන විට පල්ලෙකැලේ ක්‍රීඩාංගණයේදී 96.00ක සාමාන්‍යයකින් යුතුව ලකුණු 768ක් ලබා ගෙන තිබේ.ශ්‍රී ලංකා ඉනිමේ පළමු කඩුලු දෙක ඉතා ඉක්මනින් බිඳ වැටුණත් ආරම්භක පිතිකරු තිලකරත්න ඩිල්ෂාන් හා එක්ව මැදපෙළ පිතිකරුවන් ඉනිම ගොඩ නැගීමත්, පන්දු යවන්නන් සිය වගකීම ඉහළින්ම ඉටු කිරීමත් හේතුවෙන් දකුණු අප්‍රිකාව ලකුණු 87කින් පරදවා එක්දින තරගාවලිය සම කරගැනීමට හැකිවූ බව පෙරේදා පල්ලෙකැලේ ක්‍රීඩාංගණයේ නිමාව දුටු දෙවැනි එක්දින තරගයෙන් අනතුරුව ශ්‍රී ලංකා ක්‍රිකට් නායක ඇන්ජෙලෝ මැතිව්ස් කියා සිටියේය.'කොහොමවුණත් අපිට තවත් ලකුණු 30ක් 40ක් අඩුවුණා කියලයි මම හිතුවේ. ඒත් අපේ පන්දු යැවීමේ සාර්ථකත්වය මත තරගයෙන් ජය ගන්න අපට හැකිවුණා. දකුණු අප්‍රිකාව අපට දැඩි තරගයක් දෙන බවත් අප දැන සිටියා.අවසන් තරගයට සාර්ථකව මුහුණදී තරගාවලියේ ජයග්‍රහණය අත්කරගැනීම අපේ බලාපොරොත්තුවයි.' මැතිව්ස් කීවේය.මේ තරගයේ පළමුව පන්දුවට පහරදුන් ශ්‍රී ලංකාව ඕවර 49.2කදී ලකුණු 267කට දැවී ගිය ද ශ්‍රී ලංකා පිලේ ලසිත් මාලිංග ඇතුලු පන්දු යවන්නන්ගේ දස්කම් මත දකුණු අප්‍රිකානු ඉනිම ඕවර 38.1කදී ලකුණු 180කට සීමාවිය. ශ්‍රී ලංකාව වෙනුවෙන් විශිෂ්ට පිතිහරඹයක නිරතවූ ඩිල්ෂාන් පන්දු 90කට මුහුණ දී ලකුණු 86ක් ලබා ගැනීමට සමත්විය. ඊට දර්ශනීය හතරේ පහර 9ක් ඇතුලත් විය. අනතුරුව සිය පිට දඟ පන්දුවලින් දකුණු අප්‍රිකානු පිතිකරුවන් අසරණ කරමින් ලකුණු 40කට කඩුලු 3ක් ලබා ගැනීමට ඔහු සමත්වූ අතර තරගයේ වීරයා සම්මානයෙන් ද පිදුම් ලැබුවේය.කුසල් ජනිත් හා කුමාර් සංගක්කාර ලකුණු 7 බැගින් ලබා පිටියෙන් ඉවත්වීමෙන් ශ්‍රී ලංකා ඉනිම කඩුලු 2කට ලකුණු 63ක්ව තිබියදී ඩිල්ෂාන් සමග තුන්වැනි කඩුල්ලට ලකුණු 62ක ගොඩ නැගීමට ලහිරු තිරිමාන්න සමත්විය. ඔහු පන්දු 49කට මුහුණ දී හතරේ පහර හතරක් සමග ලකුණු 36ක් ලබා ගත්තේය. මහේල ජයවර්ධන ලකුණු 48ක් ද, නායක මැතිව්ස් ලකුණු 34ක් ද, අෂාන් ප්‍රියංජන ලකුණු 25ක් ද රැස් කරමින් ශ්‍රී ලංකා ඉනිම ශක්තිමත් කළහ. මහේල ජයවර්ධන හා නායක ඇන්ජලෝ මැතිව්ස් පස්වැනි කඩුල්ල වෙනුවෙන් ලකුණු 71ක සබඳතාවක් ගොඩනැගූහ. රයන් මැක්ලරන් ශ්‍රී ලංකා ඉනිමේ කඩුලු 4ක්ම බිඳ දැමුවේය.ලකුණු 268ක ඉලක්කයක් හඹාගිය දකුණු අප්‍රිකාවේ පළමු කඩුලු දෙක බිඳ වැටුණේ ලකුණු 26දීය. මේ කඩුලු දෙක ම ලබා ගත්තේ ලසිත් මාලිංග ය. ඉන්පසුව ලකුණු 9ක් ඇතුළත දකුණු අප්‍රිකානු තවත් කඩුලු තුනක් බිඳ දැමීමට ශ්‍රී ලංකාව සමත් විය. මෙයින් කඩුලු 2ක් තිලකරත්න ඩිල්ෂාන් ලබා ගත් අතර අනෙක් කඩුල්ල අජන්ත මෙන්ඩිස්ට හිමිවිය.හෂිම් අම්ලා හා ඒ.බී. ඩි විලියර්ස් එක්ව දකුණු අප්‍රිකානු ඉනිම ලකුණු 26 සිට 101 දක්වා ඉහළ නැංවීමට සමත් වූහ. ඔවුන් දෙදෙනා තෙවැනි කඩුල්ලට ලකුණු 75ක සබඳතාවක් පිහිටුවූහ. ඩි විලියර්ස් හතරේ පහර 3ක් සමග ලකුණු 29ක් රැස් කළේය. අනතුරුව යැවුනු ඕවර දෙකේදී තවත් කඩුලු 2ක් දකුණු අප්‍රිකාවට අහිමි විය. හුදෙකලා ඉනිමක නිරත වූ හෂිම් අම්ලා දර්ශනීය පිතිහරඹයක් දියත් කරමින් මේ තරගමාලාවේ පිට පිට දෙවැනි ශතකය වාර්තා කිරීම විශේෂත්වයකි. ඔහු දැවී ගියේ ලකුණු 101කටය. මාලිංග කඩුලු 4ක් බිඳ දැමීමට සමත්විය.පළමු තරගය ජයගෙන දෙවැනි තරගයෙන් පරාජයට පත්වීමෙන් සිය කණ්ඩායමේ අස්ථාවරභාවය පෙන්නුම් කළ බව තරගයෙන් අනතුරුව දකුණු අප්‍රිකා ක්‍රිකට් නායක ඒ. බී.ඩිවිලියර්ස් ප්‍රකාශ කළේය.'මේ විදිහට අඩු ඕවර ප්‍රමාණයක් ඇතුලත අපේ ඉනිම බිඳ වැටීම මගේ අප්‍රසාදයට හේතුවක්.' ඔහු කීවේය.'හෂ් ( හෂීම් අම්ලා) ඉතා විශිෂ්ට ඉනිමක් ක්‍රීඩා කළා. නමුත් ඔහුට සහායවීමට අපේ කිසිම පිතිකරුවෙක් සමත්නොවීම කණගාටුවට කරුණක්.' ඩිවිලියර්ස් පැවැසීය.දෙරට අතර තෙවැනි හා අවසන් එක්දින තරගය හම්බන්තොට සූරියවැව ක්‍රීඩාංගණයේදී මේ 12වැනිදා දිවා තරගයක් ලෙසින් පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=s1407119</link>
    <topic>පැනල්ටි පහර 4-2කින් නෙදර්ලන්තය පරදවා වසර 24කට පසුව ආජන්ටිනාව අවසන් තරගයට</topic>
    <author/>
    <content>නෙදර්ලන්තයට එරෙහිව පැනල්ටි පහර 4-2කින් අවසන් පූර්ව තරගය ජයගත් ආජන්ටිනාව වසර 24කට පසුව ලෝක කුසලාන පාපන්දු තරගමාලාවේ අවසන් මහා තරගයට සුදුසුකම් ලබා ගැනීමට සමත්විය.සාඕ පාඕලෝ නුවර පැවැති මේ තරගයේ නියමිත කාලයේ දෙපිලම ගෝල රැස් කිරීමට අසමත්වීම හේතුවෙන් මිනිත්තු 30ක අතිරේක කාලයක් ලබා දුන් අතර එහි දී ද ගෝලයක් වාර්තා කිරීමට දෙපිලම අසමත්වූහ.ක්‍රීඩාංගණයට රැස්ව සිටි දහස් සංඛ්‍යාත ක්‍රීඩා‍‍ලෝලීන්ගේ කුතුහලය මැද පැනල්ටි පහර මගින් ජයග්‍රාහකයා තෝරා ගැනීමට අනතුරුව තරග විනිසුරුට සිදුවිය.පළමු පැනල්ටි පහර එල්ල කිරීමේ අවස්ථාව නෙදර්ලන්තයට හිමිවූ අතර රොන් ව්ලෝර් එල්ල කළ ඒ පහර විශිෂ්ට අයුරින් වැළක්වීමට ආජන්ටිනාව දැල් රකින්නා වන සර්ජියෝ රොමේරෝ සමත්විය.අනතුරුව ආජන්ටිනාව වෙනුවෙන් පළමු පැනල්ටි පහර ඉතා සාර්ථක එල්ල කළ නායක ලයනල් මෙසී සිය කණ්ඩායම 1-0කින් ඉදිරියට රැගෙන ගියේය.නෙදර්ලන්තයේ දෙවැනි පැනල්ටි පහර සුපිරි ක්‍රීඩක අර්ජෙන් රුබෙන් සාර්ථක කරගත් අතර ආජන්ටිනා පිලේ දෙවැනි පැනල්ටි පහර රොඩ්‍රිගෝ පැලැසියෝ සාර්ථක කරගත්තේය. ඒ අනුව ගෝල 2-1කින් පෙරමුණ ගැනීමට ආජන්ටිනාව සමත්විය.වෙස්ලි ස්නයිඩර් එල්ල කළ තුන්වැනි පැනල්ටි පහරත් සාර්ථකව වැළක්වීමට ආජන්ටිනා දැල් රකින්නා සමත්වීමෙන් නෙදර්ලන්තයේ බලාපොරොත්තු සුන් විය. ඒ සමගම ආජන්ටිනාව ගෝල් 3-1කින් පෙරමුණ ගත්තේය.නෙදර්ලන්තයේ සිවුවැනි පැනල්ටි පහර එල්ල කළේ නායක රොබින් වැන් පර්සිය. එය සාර්ථක වූව ද ආජන්ටිනාව වෙනුවෙන් සිවුවැනි පැනල්ටි පහර සාර්ථක කරගැනීමට මැක්සි රොඩ්‍රිගස් සමත්වීමෙන් තරගයේ ජයග්‍රහණය 4-2කින් ආජන්ටිනාවට හිමිවිය.නෙදර්ලන්තය ලෝක කුසලාන පාපන්දු තරගමාලාවේ අවසන් පූර්ව තරගය පැනල්ටි පහරෙන් පරාජයට පත්වූ දෙවැනි අවස්ථාව මෙය විය. මීට පෙර 1998 තරගමාලාවේ ඔවුන් මේ අයුරින්ම අවසන් පූර්ව තරගයෙන් බ්‍රසීලයට පරාජය වී තිබිණි.තරගයෙන් ජයගත් ආජන්ටිනාව ශ්‍රී ලංකා වේලාවෙන් ලබන 13වැනිදා මධ්‍යම රාත්‍රී 12.30ට ‍රියෝ ද ජැනයිරෝ නුවර දී ජර්මනිය සමග ලෝක කුසලාන පාපන්දු තරගමාලාවේ අවසන් තරගයට එක්වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=s1407113</link>
    <topic>අකලංක ලකුණු 6ට කඩුලු 5යි</topic>
    <author/>
    <content>ප්‍රින්ස් අකලංකගේ විශිෂ්ට පන්දු යැවීම හේතුවෙන් බදුල්ල මධ්‍ය මහා විද්‍යාලය සමග පැවැති අවුරුදු 15න් පහළ අන්තර් පාසල් දෙවැනි කොටසේ ක්‍රිකට් තරගයෙන් ලකුණු 45ක පහසු ජයක් හිමිකර ගැනීමට මොරටුව වේල්ස් කුමර විදුහල් කණ්ඩායම සමත්විය.මේ ජයග්‍රහණය සමගින් වේල්ස් කුමර විදුහල් පිල දෙවැනි කොටසේ අර්ධ අවසන් වටයට පිවිසිමේ අවස්ථාව උදාරක ගත්තේය. බදුල්ලේ පැවැති තරගයේදී වේල්ස් කුමර විදුහල පළමුව පන්දුවට පහරදෙමින් ලකුණු 125ක් රැස්කළ අතර පිළිතුරු ලෙස බදුල්ල මධ්‍ය මහා විදුහලට සියල්ලන් දැවී ලබාගත හැකිවුයේ ලකුණු 80ක් පමණි. ප්‍රින්ස් අකලංක විශිෂ්ට පන්දු යැවීමක නිරත වෙමින් ලකුණු 6කට කඩුලු 5ක් දවාගත් අතර ඔහුට අනගි සහයක් ලබාදුන් සචින් මනීෂ ලකුණු 16කට කඩුලු 3ක් බිඳ දැමුවේය.වේල්ස් කුමර විදුහල-125 (ඕවර 27) සුවත් මෙන්ඩිස් 30, පසිඳු කවින්ද 19 (එම්.නිපුන් 19/3, ඩි.ටී.සඳරුවන් 19/2)-බදුල්ල මධ්‍ය මහා විදුහල-80 (ඕවර 28) ඩි.ටි.සඳරුවන් 29 (ප්‍රින්ස් අකලංක 6/5, සචින් මනීෂ 16/3)අන්තර් පාසල් අවුරුදු 17න් පහළ පළමු පෙළ ක්‍රිකට් තරගයකින් පානදුර සාන්ත‍ ජෝන් විදුහල පරදවා කඩුලු 5ක් ජයක් හිමිකර ගැනීමට මොරටු විදුහල සමත්විය.‍ මොරටුවේ පැවැති තරගයේ පළමුව පන්දුවට පහරදුන් සාන්ත ජෝන් විදුහලට සියල්ලන් දැවී ලබාගත හැකිවුයේ ලකුණු 210ක් පමණි.ජයග්‍රාහී ඉලක්කය හඹාගිය මොරටු විදුහල් පිල කඩුලු 5ක් අහිමිව තිබියදී තරගයේ ජයහිමිකර ගත්තේ ඕවර 43.4ක් පමණක් වැයකරමිනි. සා.ජෝන් විදුහල-210 (ඕවර 49.2) නඳුන් දර්ශන 79, සිතුම් ප්‍රමෝධ 36 (පසිඳු නිරේශන් 19/3)-මොරටු විදුහල-211/5 (ඕවර 43.4) පසිඳු අන්ජන 48, සිනෙත් ඉසුරු 42, චානක ෂෙහාන් 39, ෂනුක මධුෂාන් 36 (සංජු මහීෂ 12/2)</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=s1407114</link>
    <topic>මල්වාන ගෝල්ඩන් ඉලෙවන්ට පාපන්දු ශූරතාව</topic>
    <author>දෙල්ගොඩ සමූහ හා මල්වාන සමූහ</author>
    <content>බියගම පාපන්දු සංගමය විසින් බියගම හා දොම්පේ කොට්ඨාස පාපන්දු කණ්ඩායම් අතර පැවැත්වු පාපන්දු තරගාවලියේ ජය හිමිකර ගැනීමට මල්වාන ගෝල්ඩන් ඉලෙවන් ක්‍රීඩා සමාජය සමත්විය.මල්වාන අල්මුබාරක් මුස්ලිම් ජාතික පාසල් ක්‍රීඩා පිටියේදී පැවැති අවසන් තරගයේදී ගෝල්ඩන් ඉලෙවන් හමුවේ යටිහේන යූත් ක්‍රීඩා සමාජය පරාජයට පත්විය.තරගාවලියේ වීරයා ලෙස ගෝල්ඩන් ඉලෙවන් කණ්ඩායමේ තුවාන් පස්ලින් සම්මාන දිනාගත් අතර හොඳම ක්‍රීඩකයා එස්.එම්.අස්ගර් (ගෝල්ඩන් ඉලෙවන්), හොඳම ගෝල් රකින්නා ඉනාමුල් හසන් (ගෝල්ඩන් ඉලෙවන්) සම්මාන දිනාගත්හ.කණ්ඩායම් 9ක් එක්වු තරගාවලියේ ජය සංකේත ප්‍රදානය මීගමුව මහාධිකරණ විනිසුරු එම්.එම්.ඒ.ගපූර්, එම්.එම්.ඒ.ස්මයිල්, බියගම පාපන්දු සම්මේලනයේ ලේකම් එඩ්වර්ඩ් සිල්වා, උපලේකම් වෛද්‍ය දීපිකා කුමාර්, බියගම ප්‍රාදේශීය සභා මන්ත්‍රී මොහොමඩ් අන්වර් මහත්ම මහත්මීන් අතින් සිදු කෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=s1407115</link>
    <topic>ඌවේ ක්‍රීඩක ක්‍රීඩිකාවන්ට වර්ණ ප්‍රදානය කෙරේ</topic>
    <author>ඌව පළාත් සමුහ</author>
    <content>2012 -13 වසරවලදී ජාතික මහා ක්‍රීඩා උළෙලේ දක්ෂතා දැක්වු ඌව පළාත් ක්‍රීඩක ක්‍රීඩිකාවන් 157කට වර්ණ ප්‍රදානය කිරීම පළාත් ප්‍රධාන ඇමති ශෂීන්ද්‍ර රාජපක්ෂ මහතා අතින් පසුගියදා බදුල්ල නෙස්ලයින් හෝටලයේදී සිදු කෙරිණි.2012 වසරේදී රන් පදක්කම් ලබාගත් ක්‍රීඩකයින් 24ක්, රිදී 25ක්, ලෝකඩ 32ක් සහ පසුගිය වසරේදී රන් පදක්කම්3ක්, රිදී13ක්, ලෝකඩ 60ක් දිනාගනිමින් දක්ෂතා දැක්වූ ක්‍රීඩක ක්‍රීඩිකාවන්ට වර්ණ ප්‍රදානය හා රුපියල් ලක්ෂ පහක මුදල් තැගි පිරිනැමීමද සිදුවිය. මීට සමගාමීව මේ වසරේදී ජාතික මහා ක්‍රීඩා උළෙලට සහභාගිවෙන සියලුම ක්‍රීඩකයන්ට මාසිකව රුපියල් 10000ක පෝෂණ දීමනාවක් පිරිනැමීමද මෙහිදී සිදු කෙරිණි.ඌව පළාත් සභා ක්‍රීඩා අමාත්‍යංශයේ ලේකම් අබේසිංහ හදවලපිටිය මහතාගේ ප්‍රධානත්වයෙන් සංවිධානය කළ වර්ණ ප්‍රදාන රාත්‍රියට ඌව පළාත් ක්‍රීඩා ඇමති සෙන්දිල් තොණ්ඩමාන්, කෘෂිකර්ම ඇමති අනුර විදානගම මහත්වරු ඇතුළු ආරාධිතයින් රැසක් සහභාගිවිය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=s1407116</link>
    <topic>ශ්‍රී ලංකා යුද හමුදා එල්ලේ සැණකෙළිය</topic>
    <author/>
    <content> </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=s1407117</link>
    <topic>වේයන්ගොඩ බණ්ඩාරනායක විදුහල අර්ධ අවසන් පූර්ව වටයට</topic>
    <author>ජයවීර සුගතපාලඅත්තනගල්ල විශේෂ</author>
    <content>අන්තර් පාසල් අවු.15න් පහළ දෙවැනි කොටසේ ක්‍රිකට් තරගාවලියේ කොළඹ රාජකීය විදුහල සමග පැවැති තරගයෙන් ලකුණු 86ක ජයක් හිමිකරගත් වේයන්ගොඩ බණ්ඩාරනායක මධ්‍ය මහා විද්‍යාලය අර්ධ අවසන් පූර්ව වටයට සුදුසුකම් ලබාගැනීමට සමත්විය. රාජකීය විදුහල් පිටියේ පැවැති තරගයේ පළමුව පන්දුවට පහරදුන් බණ්ඩාරනායක විදුහල ලකුණු 148කට දැවී ගිය අතර පිළිතුරු ලෙස රාජකීය විදුහලට සියල්ලන් දැවී ලබාගත හැකි වුයේ ලකුණු 62ක් පමණි. බණ්ඩාරනායක විදුහල මේ කොටසින් අපරාජිත අර්ධ අවසන් පූර්ව වටයට සුදුසුකම් ලැබීම විශේෂත්වයකි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=s1407118</link>
    <topic>කෝට්ටේ පාපන්දු සටනට කණ්ඩායම් 16ක්</topic>
    <author>නන්ද ඒකනායකකෝට්ටේ මධ්‍යම සමූහ</author>
    <content>ශ්‍රී ජයවර්ධනපුර කෝට්ටේ පාපන්දු ලීගය සංවිධාන කරන සභාපති රංජිත් රුද්‍රිගු අභියෝගතා කුසලාන පාපන්දු තරගාවලියට කණ්ඩායම් 16ක් ඉදිරිපත්ව සිටිති. ඒ අනුව දියවන්නා, ජයවඩනගම, ඔබේසේකපුර, වැලිකඩ තරුණ, කෝට්ටේ කොටා, නගර සභා, ගැනර්ස්, නිව් ඊගල්ස්, මාදින්නාගොඩ තරුණ, සරසවි, ඕල්ඩ්පාලියන්, සැපර්ස්, පෝ වින්ස්, බත්තරමුල්ල මාදින්නාගොඩ හා යුනයිටඩ් කණ්ඩායම් තරග වැදීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=s14071110</link>
    <topic>නේමර්ගේ ලෝක කුසලාන සිහිනය බොඳ කළ කොලොම්බියාවේ සුනීගාට මරණ තර්ජන</topic>
    <author/>
    <content>නේමර්ගේ ‍ලෝක කුසලාන සිහිනය බොඳ කර දමමින් ඔහු ආබාධයකට ගොදුරු කළ කොලොම්බියාවේ කැමිලෝ සුනිගාට මරණ තර්ජන එල්ල වී ඇත. මේ හේතුවෙන් සුනීගාට විශේෂ ආරක්ෂාවක් ලබා දීමට කොලොම්බියා පාපන්දු සම්මේලනය පියවර ගෙන තිබේ.කොලොම්බියාව හා බ්‍රසිලය අතර පසුගියදා පැවැති ලෝක කුසලාන පාපන්දු තරගමාලාවේ අර්ධ අවසන් පූර්ව තරගය අතරතුර පන්දුව කරා දිවයාමේ දී දෙදෙනා අතර ඇතිවූ ගැටීමකින් තුවාල ලැබූ නේමර්ට තරගමාලාවෙන් ඉවත්වීමට සිදුවිය.නැපෝලි ක්‍රීඩා සමාජයට ක්‍රීඩා කරන 28 හැවිරිදි සුනීගා සිය ප්‍රතිවාදී සගයාට ඉක්මන් සුවය පතා සුබ පැතුම් එක් කර තිබූ අතර විවිධ සමාජ වෙබ් අඩවි හරහා බ්‍රසීල ක්‍රීඩාලෝලීන් ඔහුට මරණීය තර්ජන එල්ල කරමින් තිබේ. සුනීගා මේ වනවිට කොලොම්බියාවේ නිවාඩුව ගත කරමින් සිටී. ලෝක කුසලාන තරගමාලාවෙන් අනතුරුව ඔහු නැවතත් ඉතාලියේ සිය ක්‍රීඩා සමාජයට එක්වීමට නියමිතය. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=f1407111</link>
    <topic>ආ කොහොමද ඉළන්දාරියා ජනපති ලකී‍ගෙන් අහයි</topic>
    <author>අන් දොස් හොයන්නේ</author>
    <content>අධ්‍යාපන ඇමැති බන්දුල ගුණවර්ධන මහතාගේ නවතම සිනමා නිර්මාණය වන “They Dance Alone” මුහුරත් උළෙල පසුගිය සඳුදා ඒ මහතාගේ නිවසේ පැවැතියේ ඉතා චාම් අයුරින්ය. කලක් නිහඬව සිටි ස්වර්ණා මල්ලවාරච්චි මෙන්ම මාලනී ෆොන්සේකා, ලකී ඩයස්, සිරිල් වික්‍රමගේ, ශ්‍රියන්ත මෙන්ඩිස්, ජැක්සන් ඇන්තනී ආදී රංගන ශිල්පීන් රැසක් මෙම අවස්ථාවට එක් වී සිටියහ.සුබ හෝරාව ළඟාවෙත්ම ඇමැතිවරයා සිය අත්ඔරලෝසුව දෙස වරින් වර නොඉවසිල්ලෙන් බැලීය. පසුව, හිසඔසවා ඉදිරි දොරටුව දෙස බැලීය. නැවත අත් ඔරලෝසුව දෙස බැලීය. මම ජනාධිපතිතුමා එනවාදැයි බැලුවේ. සර් විනාඩි පහකට හරි එනවා කිව්වා යැයි නිහඬතාව බිඳිමින් ඇමැතිවරයා කීය.එසැණින් ඇමැතිවරයාගේ බලාපොරොත්තුවේ දෑස් දැල්විණි. සිහින් සිනාවකින් මුව සරසාගෙන ජනාධිපති මහින්ද රාජපක්ෂ මහතා පැමිණියේය. බන්දුල ඔන්න මම හරි වෙලාවට ආවායැයි ජනාධිපතිතුමා කීය. ලකී ඩයස් හා මාලනී ෆොන්සේකා අසලින් අසුන්ගත් ජනාධිපතිතුමා ලකී ඩයස් දෙස බලමින් කොහොමද තරුණයා අලුත් තොරතුරු යැයි ඇසීය.එවිට මාලනී ෆොන්සේකා මහත්මිය, මොන තරුණයෙක්ද එයා දැන් නාකියැයි කීවාය. සර් එයා මට හැම තිස්සෙම කැපිලි දාන්නේ. ලකී ඩයස් කීය. ලකී කවදාවත් වයසට යන්නේ නැහැ.කලාකරුවො කවදාවත් වයසට යන අය නෙමේ.එයාල හැමදාම සතුටින් ඉන්න ලස්සනට ඉන්න පිරිසක් යැයි ජනාධිපතිවරයා සිනා සෙමින් කීවේය. ඇමැතිවරයා රිචඩ්ද සොයිසාගේ චරිතය අලළා නිර්මාණය වන They Dance Alone පිළිබඳ සඳහන් කළේ මිනිසුන් ඝාතනය කරන යුගයක් එදා තිබූ බව සිහිපත් කරමින්ය.පැමිණි සිටි රංගන ශිල්පීන් සමඟ සුහදව කතා කළ ජනාධිපතිතුමා සමීපයට පැමිණි සිරිල් වික්‍රමගේ මහතා, සර් ඔබතුමා කලා කරුවො ළඟ හිටි සැබෑ නායකයා යැයි සතුටු කඳුළු සලමින් කීවේය. ජනාධිපතිතුමා සිරිල් වික්‍රමගේගේ උරහිසට තට්ටුවක් දමමින් ඔහු සැනසීය. බයක් සැකක් නැතුව ජීවත් වීමේ අයිතිය ඇති කළා. නිදහසේ නිර්මාණය කිරීමේ අවස්ථාවක් අපිට උදා වුණා යැයි වික්‍රමගේ මහතා නැවත කීය.එක්සත් ජාතික පක්ෂ මන්ත්‍රී කණ්ඩායම් රැස්වීම පසුගිය අඟහරුවාදා පාර්ලිමේන්තු කමිටු ශාලාවේදී පැවැතියේ විපක්ෂ නායක රනිල් වික්‍රමසිංහ මහතාගේ ප්‍රධානත්වයෙන්ය. ඉල්ලා අස්වීමේ ලිපිය වික්‍රමසිංහ මහතාට භාරදීමට පැමිණි කළුතර දිස්ත්‍රික් මන්ත්‍රී පාලිත තෙවරප්පෙරුම මහතා කමිටු ශාලාව අසල කලබලයෙන් ඔබ මොබ ගියේය.තෙවරප්පෙරුම මහතාට කමිටු ශාලාවට පැමිණෙන ලෙස විපක්ෂ නායකවරයා ආරාධනා කළේය. ඒ අනුව ඔහු විපක්ෂ නායකවරයා සමීපයට පැමිණෙත්ම ගාමිණි ජයවික්‍රම පෙරේරා මහතා පැමිණ ඔහුගේ ලිපිය උදුරාගෙන විදුලි වේගයෙන් දිව ගියේය. “පාලිත මට ඔය ලිපිය බාරගන්න බැහැ” වික්‍රමසිංහ මහතා තෙවරප්පෙරුමගේ උරහිසට තට්ටුවක් දමමින් කීය.“සර් මම සද්භාවයෙන් මේක කරන්නෙ. මේක මගේ ප්‍රතිපත්ති තීරණයක් යැයි” තෙවරප්පෙරුම ඇවිටිලි කළේය.අලුත්ගම සිද්ධියේ පොලිස් පරීක්ෂණ තවමත් අවසන් නෑ. ආරක්ෂක ලේකම්තුමත් ඒ පිළිබඳ උනන්දුවෙන් කටයුතු කරනවා. පොලිසියෙන් වරදක් වෙලා නම් ඔයා විතරක් නෙමේ අපි ඔක්කොම ඉවත් වෙමු. කළුතර මන්ත්‍රී ලෙස ඔයාට ඔය ලිපිය දෙන්න අයිතියක් නෑ. මට ඒක භාරගන්න අයිතියකුත් නෑ. ඔයා කළුතර ජනතාවගේ කැමැත්තත් එක්ක ලිපිය ගේන්නැයි වික්‍රමසිංහ මහතා දැඩිව කීය.අපි පාලිත අයියගෙ ගෙදරට ඇවිත් පිකටින් කරනවා යැයි මන්ත්‍රීවරු පිරිස එක හඬින් කෑගැසූහ. මම පාලිත අයියගෙ ගෙදර ළඟ ගහකට නැගලා පිකටින් කරනවා යැයි තලතා අතුකෝරළ මන්ත්‍රීවරිය තරමක් අසතුටෙන් කීවාය. තලතා අක්ක කොට ගවුමක් ඇඳගෙන නඟින්න, මම යටට වෙලා බලා ඉන්නම් යැයි සුජීව සේනසිංහ මහතා කීවේ පිරිස සිනා සාගරයක ගිල්වමිනි.චීනයේ ෂැංහයි හිදී මේ මස 10 – 15 දක්වා පැවැත්වෙන දකුණු ආසියාතික කාලගුණික සමුළුවට සහභාගි වන සුජීව සේනසිංහ මහතාට මන්ත්‍රී පිරිස සුභ පැතූහ. මල්ලි කොට ගවුම් දිහා ඇහැක් වහල මිසක් ඇහැක් ඇරලා නම් බලන්න එපා යැයි තෙවරප්පෙරුම මහතා සුබ පතමින් කීවේ පිරිස සිනහ ගස්වමින්ය.නියෝජ්‍ය ඇමැතිවරයෙක්ව සිටි බී. වයි. තුඩාවේ මහතාගේ ගුණ සමරු උත්සවය පසුගිය සෙනසුරාදා මාතර ශාන්ත තෝමස් විදුහලේ පැවැතියේ කථානායක චමල් රාජපක්ෂ මහතාගේ ප්‍රධානත්වයෙනි.තුඩාවේ මහතා විසින් රචිත කවි පන්ති ගායනා කරන බවට පොරොන්දු දී ඇමැති චන්ද්‍රසිරි ගජධීර මහතා වේදිකාවේ කතා කරමින් සිටියේ විශාල කවි පොතක් සුරතේ රඳවාගෙනය. පැමිණි පිරිස මුව අයා බලා සිටියේ කවි රස විඳීමටය. කථාව අතරතුරදී ඇමැතිවරයාට පොරොන්දු අමතක විය. හේ වේදිකාවෙන් බැස ගියේ ඉහළට ඔසවා ගත් කවි පොතෙන් ජනතාවට ආචාර කරමින්ය.මධ්‍යහ්න තෙක් ඇදී ගිය ගුණ සමරු උත්සවයට පැමිණි පිරිස හෙම්බත් වී සිටිනු දුටු කථානායකවරයා කථාව වචන කිහිපයකට සීමා කළේය. 60 දශකයේ තුඩාවේ මහතා මැදමුලන වලව්වට ගෙන්වා අපේ ගමේ ප්‍රශ්න විසඳුවේ මගේ මෑණියන් යැයි ද එවකට ජනාධිපතිතුමා කොලු ගැටයෙක්ව සිටියේ යැයි ද කථානායකවරයා අතීතය සිහිගන්වමින් කීය.සබරගමුව මහ ඇමැති මහීපාල හේරත් මහතා පැල්මඩුල්ල ප්‍රාදේශීය රෝහලේ වත්මන් තත්ත්වය පිළිබඳ සොයා බැලීමට ගියේ අතුල කුමාර රාහුබද්ධ හා පළාත් මන්ත්‍රී වරුණ ලියනගේ මහත්වරුන්ගේ ඉල්ලීමකටය. රෝහලේ නේවාසික රෝගීන‍්ගේ සැප දුක විමසීමට අමතක නොකළ මහ ඇමැතිවරයා පුදුමයට පත්ව “අතුල මට මේක අදහගන්න බැහැ. හැම ලෙඩාම ඉන්නෙ හිනාවේවි. අසනීපයක පාටක්වත් නැහැ, ඇත්තටම මේ ලෙඩ්ඩුද? එහෙමත් නැත්නම් සංවිධානාත්මකව රෝහල් ගතකළ අතුලගෙ හිතමිතුරන් පිරිසක් දැයි” මහ ඇමැතිවරයා සිනාසෙමින් ඇසීය.බස්නාහිර පළාත් සභා මන්ත්‍රීවරුන්ගේ හලාවත අනන්තය හෝටලයේ පසුගිය දිනක පැවැති වැඩමුළුව හා සුහද හමුවේ රසමුසු තැන් පුවත්පත්වල පළවිය. ඊට අදාළ රවීන්ද්‍ර යසස්ගේ කාටුන් පුවත්පත්වල පළවීමෙන් කලබල වූ ප්‍රජාතන්ත්‍රවාදී පක්ෂයේ නායකයා ඔහුට දෝස් මුරයකින් සංග්‍රහ කර තිබිණි. ඒ පිළිබඳ කලබල වූ මන්ත්‍රීවරයා පසුගිය අඟහරුවාදා බස්නාහිර පළාත් සභාවේදී ඒ පිළිබඳ වරප්‍රසාද ප්‍රශ්නයක් නැඟීය.රූපවාහිනී නාළිකාවක් ඔස්සේ පසුගිය සඳුදා පැවැති දේශපාලන වැඩසටහන සඳහා වයඹ මහ ඇමැති දයාසිරි ජයසේකර, එජාප පාර්ලිමේන්තු මන්ත්‍රී හරීන් ප්‍රනාන්දු, ජවිපෙ පාර්ලිමේන්තු මන්ත්‍රී සුනිල් හඳුන්නෙත්ති හා එජනිස පාර්ලිමේන්තු මන්ත්‍රී අරුන්දික ප්‍රනාන්දු මහත්වරු එක් වී සිටියහ. විවාදය ආරම්භයේදී හරීන් ප්‍රනාන්දු මහතා වයඹ මහ ඇමැති ධුරයෙන් පිදුම් ලද දයාසිරි ජයසේකර මහතාට සුභ පතමින් ඉදිරියේදී සාර්ථකව කටයුතු ක‍රගෙන යෑමට වාසනාව ලැබේවා යැයි කීය.එජාපයෙන් ඉවත් වූ දයාසිරි ජයරස්කර මහතාට දිගින් දිගට වාග් ප්‍රහාර එල්ල කළ හරීන්ගේ එම ප්‍රකාශයෙන් ජයසේකර මතා තරමක් තැති ගත්තේය. මට ඔය හිකනැල්ලො, මැඩියො එක්ක ආශ්‍රයක් නැතැයි දයාසිරි ජයසේකර මහතා කේන්තියෙන් කීය. මට යා‍ළුවො හිඟාකන්න ඕනෑ නැහැ. නපුංසක වැඩ යැයි හරීන් ද තරමක් උස් හඬින් කීවේය. කවුද නපුංසක යැයි ජයසේකර මහතා ඇසීය. ඌවට ඉල්ලනවා කියනවා. තමන් කැමැති කෙනා පුරප්පාඩුවට පත් කරන්න කියනවා. දේශපාලනය දන්නෙත් නැහැ. ව්‍යවස්ථාව දන්නෙත් නැහැ. වාචාලකම් දොඩවනවා යැයි ජයසේකර මහතා උපහාසාත්මක සිනාවක් පාමින් පැවසීය.හරි... හරි... අපි මෝඩයෝ. අපි නූගත්තු ඔයා තමා ඔස්තාද් යැයි හරීන් දැඩි ස්වරයෙන් කීය. බහින්බස් වීම අවසානයේ ගුටි කෙළියක් බවට පත්වෙද්දී නිවේදකයා විරාමයක් සඳහා ප්‍රධාන පාලක මැදිරියට යොමු විය. අසුන්වලින් නැගී සිටි හරීන් හා දයාසිරි ගුටි කෙළියකට අවතීර්ණ වූහ. තරමක් උණුසුම්ව පැවැති ගුටි බැට හුවමාරුවෙන් දේශපාලන වැඩසටහන ද අතරමඟ නවතා දමන්නට සිදුවිය.මෙවර දැයට කිරුළ ප්‍රදර්ශනය පැවැත්වෙන මාතර කොටවිල හා මහින්ද රාජපක්ෂ විද්‍යාලයන්හි මුල්ගල් තැබීමේ උත්සවය පැවැතියේ නාමල් රාජපක්ෂ මන්ත්‍රීවරයාගේ ප්‍රධානත්වයෙනි. ඊට රංජිත් සියඹලාපිටිය, ඩලස් අලහප්පෙරුම, මහින්ද යාපා අබේවර්ධන හා ලක්ෂ්මන් යාපා අබේවර්ධන අමාත්‍යවරුන් ද ඊට එක්වූහ.ජනාධිපතිතුමා තරුණ කාලේ පිකටින් ‍කළේ, කෑගැහුවේ ‍රටට සංවර්ධනයක් අවශ්‍ය යැයි කියමින්. නමුත් අද තරුණ පිරිස් සංවර්ධනය එපා කියමින් පිකටින් කරනවා. දැයට කිරුළ රුහුණු විශ්විද්‍යාලයේ පවත්වා විශාල සංවර්ධනයක් විශ්වවිද්‍යාලයට ලබා දීමට සැලසුම් කළා. නමුත් විශ්වවිද්‍යාල තරුණයෝ ඒකට විරුද්ධයි. අපි රුහුණට දෙන්න සැලසුම් කළ සංවර්ධනය ඒ අයුරින්ම ලබා දෙමු යැයි රංජිත් සියඹලාපිටිය දෙස බලමින් නාමල් මන්ත්‍රීවරයා කීය. සියඹලාපිටිය ඇමැතිවරයා යෝජනාව අනුමත කරමින් හිස සෙලවීය.වාසුදේව නානායක්කාර ඇමැතිවරයා “ජාතික සංහිඳියාවක්” නැතැයි කියමින් පසුගියදා කළ ප්‍රකාශය පිළිබඳ කම්කරු සබඳතා නියෝජ්‍ය ඇමැති ආචාර්ය සරත් වීරසේකර මහතාට තරමක් කේන්ති ගියේය. ජාතික සංහිඳියාව නැමැති දරුවා බිහිකොට දරු සුරතල් බැලීමට වාසු බලා සිටිනවා. දරු සුරතල් බලන්න වාසු නෝනා වාට්ටුවට යා යුතුයි. අපේ රටේ ජාතික සංහිඳියාව ඇතිවුණේ අද ඊයේ නොවේ. ඒ දරුවා බිහිවුණේ අවුරුදු 2500 කට කලින් යැයි වීරසේකර මහතා හිතමිතුරන්ට කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=f1407112</link>
    <topic>රුහුණේ අසිරිමත් මහා මංගල්‍යය කතරගම ඇසළ මහා පෙරහර</topic>
    <author>ඒ. එච්. සෝමපාල</author>
    <content>කතරගම ගැන කියවෙන විට බුදුරජාණන් වහන්සේ වැඩ සිටි කාලය දක්වා තොරතුරු ඇත. බුදුරජාණන් වහන්සේගේ පාද ස්පර්ශය ලත් සොළොස්ථානවලින් එකකි කතරගම පුදබිම. බුදුරජාණන් වහන්සේ තෙවන වරට ලංකාවට වැඩම කරවන අවස්ථාවේ කතරගමට වැඩම කර එවකට කතරගම පාලනය කළ මහාඝෝෂ රජතුමාට ධර්ම දේශනා කළේය.රජතුමා ධර්මය ‍අවබෝධ කරගෙන සෝවාන් ඵලයට පත්ව බුදුරජාණන් වහන්සේ වෙනුවෙන් වන්දනා කිරීම සඳහා පූජනීය වස්තුවක් ඉල්ලා සිටියේය. එම අවස්ථාවේ බුදුරජාණන් වහන්සේ හිස පිරිමැද කේශ ධාතූන් වහන්සේලා ලබා දුන් බවත්, එම කේශ ධාතූන් වහන්සේලා තැන්පත් කර වැඩ සිටි ‍ආසනය තිබූ ස්ථානයේ කිරිවෙහෙර රාජමහා විහාරස්ථානය ඉදිකර ඇති බව ධාතු වංශයේ සඳහන් වෙයි.දේවානම්පියතිස්ස රජතුමාගේ රාජ්‍ය සමයේ සංඝමිත්තා මෙහෙණින් වහන්සේ දඹදිව ශ්‍රී මහා බෝධියේ ශාඛාවක් ශ්‍රී ලංකාවට වැඩම කළාය. එම බෝධීන් වහන්සේ අනුරාධපුරයේ රෝපණය කරන රාජ්‍ය ආගමික උත්සවයට එවකට කතරගම රාජ්‍ය පාලනය කළ ක්ෂත්‍රීය රජදරුවන්ට ආරාධනා කළේය.අනුරාධපුරයේ ශ්‍රී මහා බෝධි අංකුරය රෝපණය කරන අවස්ථාවේ බෝ අංකුර 8 ක් පැන නැංගේය. එම අංකුර 8 න් එකක් දේවානම්පියතිස්ස රජතුමා විසින් කතරගමින් පැමිණි ක්ෂත්‍රීය රජදරුවන්ට පිරිනැමූ බව මහාවංශයේ සඳහන් වෙයි. එම බෝ අංකුරය දැනට කතරගම මහා දේවාලය අසල ඇති අෂ්ඨඵල බෝධීන් වහන්සේය.දුටුගැමුණු රජතුමා විදේශීය ආක්‍රමණිකයන් සමඟ යුද්ධ කරන අවස්ථාවේ මැණික් ග‍ඟේ දිය කපන තොටුපොළේ දී කතරගම දෙවියන් හමු වී යුද්ධයෙන් ජයග්‍රහණය ලබා ගැනීම සඳහා උපකාර ඉල්ලා සිටිය බවත්, යුද්ධයෙන් ජයග්‍රහණය කිරීමෙන් අනතුරුව දෙවියන් වෙනුවෙන් දේවාලයක් ඉදිකර දෙන බවට වූ (භාරය) පොරොන්දුව ඉටුකිරීම කතරගම මහා දේවාලය ඉදිකිරීමය.කතරගම පූජනීය ස්ථාන 3 ක් පිහිටීම නිසා පූජනීයත්වයට පත් ඓතිහාසික පුදබිමකි.හින්දු බැතිමතුන් වෙනුවෙන් තේවානි අම්මා දේවාලය ගණ දේවාලය ඊශ්වර දේවාලය ඇතුළු දේවාල රැසක් ඇත. මුස්ලිම් බැතිමතුන් වෙනුවෙන් මුස්ලිම් දේවස්ථානයක් ඇත.දේවාලවල නළලේ ගාන පූජනීයත්වයට පත් වී ඇති තින්නූරු ලැබෙන්නේ ද කතරගම පුදබිමේ පමණි.ලෝකයේ වෙනත් ප්‍රදේශවලට තින්නූරු ගෙනියන්නේ ද කතරගමිනි.වර්ෂය පුරාම දිනපතා වන්දනාවේ පැමිණෙන බැතිමතුන් පිරී පවතින ලංකාවේ ඇති එකම පුදබිම කතරගම යයි කීවොත් නිවැරදිය.අද ලංකාවේ ඕනෑම ප්‍රදේශයකට යාමට මාර්ග පහසුකම් ඇත. නමුත් පුරාණයේ කතරගම දෙවියන්ට වූ භාරයක් ඉටුකිරීම සඳහා යාපනය, මඩකළපුව ආදී ඈත ප්‍රදේශවල සිට දින ගණන් ඉතා දුෂ්කර මාර්ගයන්හි පයින් පැමිණ පානම, ඔකද ප්‍රදේශයෙන් යාල අභයභූමියේ අලි කොටි වලසුන් ගහන මහා වනය මැදින් වැටී ඇති මාර්ගයේ පාද යාත්‍රාවෙන් කතරගම අසා පෙරහැර සමයේ බැතිමතුන් පැමිණෙන ලෝකයේ ඇති එකම පුදබිම කතරගමය.තම භාරහාර ඔප්පු කිරීම සඳහා දිවේ, කටේ, පිටේ උල් කටු ගසා ගැනීම බිම පෙරළීම, කාවාඩි යාම, උල් ඇන සහිත සෙරෙප්පු දමාගෙන පුදුම ආකාරයෙන් එම කටයුතු කිරීම ඇසළ පෙරහැර සමයේ දැකබලා ගත හැකිය. මහා මන්දිරවල සිටින අය මෙන්ම පොල්අතු පැලේ ජීවත්වන ආර්ථික අපහසුතා ඇති අසරණ අයට ද කතරගම දෙවියන්ගේ පිහිට ලැබේ.කතරගම යන නම කියවෙන විට මුහුණු සයක්, අත් දොළසක් ඇති තේජෝ බලැති කතරගම දෙවියන් ඕනෑම අයෙකුගේ මතකයට නැ‍ඟේ. බෞද්ධ බැතිමතුන් සාදු සාදු කියන විට හින්දු බැතිමතුන් හරෝ හරා කියයි. බැතිමතුන් අතර ගැටුමක් නැත. එකම පවුලේ අය මෙන් ජාති ආගම් භේදයකින් තොරව සහෝදරත්වයෙන් යුතුව කටයුතු කරන ලංකාවේ එකම “සාම පුදබිම” කතරගමයි.කප් සිටුවා දින 44 ක් ඉක්ම යත්ම ඇසළ පෙරහැර ඇරැඹෙයි. ජූනි මස 28 දින කතරගම ඇසළ පෙරහර ඇරැඹුණි. පළමු පෙරහර මංගල පෙරහර යනුවෙන් හැඳින්වේ.ජූලි මස 03 වන දින පෞරාණික චාරිත්‍ර රැසක් ඉටුකරන ඉතාමත් වැදගත් දිනයකි. මෙදින කතරගම මහා දේවාලය ඉදිරිපිට ඇති අතුපන්දලමට අලුතින් අතු දමා සකස් කිරීම.දේව මන්දිරය ඇතුළත තිබූ කඩොල් ඇතාගේ දළ දෙක කතරගම දේවාල තිරය දෙපස තැන්පත් කිරීම සිදුකරයි.කතරගම මහා දේවාලයේ බස්නායක නිලමේතුමාගේ නිල නිවාසයත්, බස්නායක වලව්වේ ගොම මැටි ගාන ලද විශේෂ කාමරයේ මහා සංඝරත්නය වෙනුවෙන් දහවල් දානය අටපිරිකර සමඟ පිරිනමා කතරගම දෙවියන්ට පිං අනුමෝදනා කරවීම, පෞරාණික චාරිත්‍රානුකූලව රුහුණු කතරගම මහා දේවාලයේ බස්නායක නිලමේ ශෂීන්ද්‍ර රාජපක්ෂ මහතා ඇසළ පෙරහරේ ගමන් කිරීම අරඹයි.ජූලි මස 09 දින ඇසළ පෙරහරේ උත්කර්ෂවත් අවස්ථාවක් වන ගිනි පෑගීම සිදු කෙරුණි. මෙදින ඇසළ පෙරහර වීදි සංචාරය කිරීමෙන් අනතුරුව මහා දේවාලය ඉදිරිපිට මහා වීදියේ ගිනිමැලය දල්වා පසුදින අලුයම ගිනි පෑගීම සිදු කළේය.ජූලි මස 10 හා 11 යන දිනවල කතරගම මහා දේවාලයෙන් ඇසළ පෙරහැර වීදි සංචාරය කිරීමෙන් අනතුරුව කතරගම මහා දේවාලයේ ඇරඹෙන තවත් පෙරහරක් මධ්‍යම රාත්‍රියේ වීදි සංචාරය කරනු ලබයි. මෙම පෙරහර “ දෙවොලේ පෙරහර” යනුවෙන් හැඳින්වේ. හෙට ජූලි මස 12 දින ඇසළ පෙරහර අවසාන මහා පෙරහර දිනයයි.මෙදින කතරගම මහා දේවාලයේ දෙවියන් වැඩම වීමෙන් පෙරහර ඇරැඹෙයි. කිරිවෙහෙරේදී බස්නායක නිලමේ ශෂීන්ද්‍ර රාජපක්ෂ මහතාට මහා විහාරාධිපති ශාස්ත්‍රවේදී කොබවක දම්මින්ද නාහිමියන් විසින් බාරදෙනු ලබන සධාතුක කරඬුව කිරිවෙහෙර රාජමහා විහාරස්ථානයේ බුදු පෙරහරත්, මංගල හස්තිරාජයා මත සවි කරන ලද රන්සිවි ගෙයිහි තැන්පත් කරනු ලැබේ. කිරිවෙහෙර රාජමහා විහාරස්ථානයේ බුදු පෙරහැර පෙරටු කරගත් ඇසළ පෙරහර වෙහෙර වීදියේ ගමන් කර කිරිවෙහෙර රාජමහා විහාරස්ථානයට පැමිණෙයි.එහිදී කිරිවෙහෙර රාජමහා විහාරාධිපති ශාස්ත්‍රවේදී කොබවක දම්මින්ද නාහිමියන් ප්‍රමුඛ මහා සංඝරත්නය විසින් ආගමික වතාවත් සිදු කරනු ලැබේ.අනතුරුව පෙරහර කටයුතු සාර්ථක කර ගැනීමට උදව් උපකාර කළ අයට පින් අනුමෝදනා කරවීම කිරිවෙහෙර රාජමහා විහාරාධිපති ශාස්ත්‍රවේදී කොබවක දම්මින්ද නාහිමියන් විසින් සිදු කරනු ලැබේ. අනතුරුව රුහුණු කතරගම මහා දේවාලයේ බස්නායක නිලමේ ශෂීන්ද්‍ර රාජපක්ෂ මහතා විසින් පෙරහර උත්සවය සාර්ථක කරගැනීමට උදව් උපකාර කළ සැමට ස්තූතිය පළ කිරීමේ මොහොත එළැඹේ.අනුශාසනා හා කතාවලින් පසුව ඇසළ පෙරහර කිරිවෙහෙර රාජමහා විහාරස්ථානයේ සිට වෙහෙර වීදියේ ගමන් කරමින් කතරගම දේවාල මළුවට පැමිණ දේවාල මළුවෙන් පිටවීදියට පැමිණේ. පෙරහර එම වීදියේ ගමන් කර වල්ලි අම්මා දේවාලයට පැමිණේ. එම දේවාලයේ පෞරාණික චාරිත්‍ර පුද සිරිත් ඉටුකර පෙරහැර මහා වීදියේ ගමන් කර මහා දේවාලයට ගෙවදිනු ඇත.ජූලි මස 13 දින පෙරහර කතරගම මහා දේවාලයෙන් ආරම්භ වී පිටවීදියේ ගමන් කර වල්ලි අම්මා දේවාලයට පැමිණේ. එම දේවාලයේ සිට දිය කපන පෙරහැර මැණික් ගඟට පිවිස මැණික් ගඟ ඉහළට ගොස් “දිය කපන තොටේදී” දිය කැපීම සිදු කෙරේ.ශුද්ධ වූ ජලය රැගත් දිය කපන පෙරහර දිය කැපීමෙන් පසුව මැණික් ගඟ දිගේ පහළට ගමන් කර වල්ලිඅම්මා දේවාලයට පැමිණේ. වල්ලි අම්මා දේවාලයේ දිය කපා ගෙන එන ලද ශුද්ධ වූ ජලය බැතිමතුන්ට බාර දෙනු ලැබේ.වල්ලි අම්මා දේවාලයේ සිට දියකපන පෙරහර මහා වීදියේ ගමන් කර මහා දේවාලයට ගෙවදීමෙන් කතරගම ඇසළ පෙරහැර කටයුතු අවසන් වේ.පෞරාණික චාරිත්‍ර පුද සිරිත්වලට මුල් තැනක් දෙමින් උඩරට, පහතරට, සබරගමුව හා රුහුණු ප්‍රදේශයට ආවේණික නැටුම්වලින් ද, අලි ඇතුන්ගෙන් ද යුතුව ඉතාමත් අලංකාර අයුරින් ඇසළ මහා පෙරහර පැවැත්වීමට රුහුණු කතරගම මහා දේවාලයේ බස්නායක නිලමේ ශෂීන්ද්‍ර රාජපක්ෂ මහතා කටයුතු සංවිධානය කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=f1407113</link>
    <topic>ඩෙංගු මෙල්ල කිරීම ජාතික වගකීමකි</topic>
    <author/>
    <content>ඩෙංගු උවදුර අද ගම්දනව් පුරා පැතිර යන මාරාන්තික උවදුරක් බවට පත්ව තිබේ. මේ විදිහට රට වෙලාගත් මාරාන්තික උවදුරක් බවට පත්වන්නේ ඕපපාතිකව නොවේ. මේ උවදුරටත් මාරාන්තික ඩෙංගු උවදුර පතුරුවන මදුරුවන්ගේ ජීවන චක්‍රය පවත්වාගෙන යාමට උදව් කරන්නන් බවට අපි පත්ව සිටිමු.වෙනත් විදිහකට කියතොත් ඩෙංගු උවදුර උග්‍රවීමට මූලික වරදකරුවන් බවට පත්ව ඇත්තේ අපද ඇතුළත් සමාජයම සිදුකරනු ලබන වැරැදි චර්යා රටාය. මේ ඩෙංගු රෝගය මර්දනය කරන ආකාරය රෝගයේ ලක්ෂණ හා එයට ප්‍රතිකාර කළ යුතු ආකාරය ගැන ලියැවුණු ලිපියකි.ඩෙංගු යනු වෛරසයක් මගින් බෝවන රෝගයක් වන අතර ආසාදිත මදුරුවකු වාහකයෙක් ලෙස ක්‍රියා කරයි. ඩෙංගු රෝගය බෝකරන වෛරස වර්ග 4ක් ඇති අතර මේවා ව්‍යුහයෙන් ඉතා සමාන වුවත් රෝගය බෝකිරීමේ දී වෙනස් වෛරසයන් වශයෙන් ක්‍රියා කරයි. (DEN 1, DEN 2, DEN 3, DEN4)ඩෙංගු වෛරසය ආසාදනය වීම නිසා සමහර පුද්ගලයන් රෝග ලක්ෂණ නොපෙන්නන් අතර සමහර දෙනෙක් තුළ ඩෙංගු උණ හෝ ඩෙංගු රක්තපාත උණ රෝග ලක්ෂණ ඇතිවිය හැක.යම් රෝගියකුට තද උණට අමතරව පහත සඳහන් රෝග ලක්ෂණ කිහිපයක් හෝ ඇත්නම් ඩෙංගු රෝගියකු බවට සැක කළ යුතුය.* හිසරදය සහ ඇස පිටුපස වේදනාව* ඔක්කාරය සහ වමනය* හන්දිවල හා පේශිවල වේදනාව* ශරීරයේ රතු පැහැති පලු මතුවීම* සමහර අවස්ථාවලදී ලේ ගැලීමේ තත්ත්වයන් (විදුරුමසෙන්, නාසයෙන්)* ඩෙංගු රෝගය ජානපදික ප්‍රදේශයක වාසය කිරීම හෝ සංචාරය කිරීම* උණ සහිත අවදිය*අවදානම් අවදිය (තරලය කාන්දුවන අවස්ථාව)*සුවවන අවදිය* කල් පවතින තද උණ (බොහෝ විට 40C (104F)* මුහුණ ප්‍රදේශය රත් පැහැයක් ගැනීම, ඔක්කාරය, වමනය, තදබල හිස කැක්කුම, හන්දි හා පේශිවල වේදනාව* ඇ‍‍ඟේ පලු දැමීම (50% - 80% ක රෝගීන් සංඛ්‍යාවකගේ දක්නට ලැබේ)* සමහර රෝගීන්ගේ උගුරේ අසාදන තත්ත්වයන්, ඇස් රතුවීම හා පාචන තත්ත්වයන් ද දැකිය හැක*සුළු ලේ ගැලීමේ තත්ත්වයන්* අවදානම් අවස්ථාව ආරම්භ වනුයේ තරලය කාන්දුවීම පටන් ගැනීමත් සමඟය (සාමාන්‍යයෙන් 3 වන දිනයෙන් පසු උණ බැස යනවාත් සමඟය.* එම අවස්ථාව ඉතා කෙටිකාලීන වන අතර බොහෝ විට පැය 24 – 48 අතර කාලසීමාවකට සීමා වේ* සමහර රෝගියෙක් උණ පවතිද්දීම අවදානම් අවදියට පත්විය හැක.* මෙම අවස්ථාවේදී රුධිර නාලිකා බිත්තිවල සිදුවෙන පාරගම්‍යතාවයේ වෙනසක් හේතුවෙන් රුධිර නාලිකාවලින් පිටතට තරලය කාන්දු වීමක් සිදුවේ. මෙම තරලය බොහෝ විට උරස් හා උදර කුහරය තුළ එකතු වේ.* මෙසේ තරලය පිටතට කාන්දු වීම තුළින් රුධිරය උකු බවට පත්වී අත්‍යවශ්‍ය ඉන්ද්‍රීයයන්වලට රුධිරය ගලා යෑම අඩපණ වේ.* තරලය කාන්දු වීම දිගටම සිදුවීම තුලින් ඩෙංගු කම්පන තත්ත්වය ඇතිවිය හැක. මෙම තත්ත්වය ඇතිවීමට පෙර බොහෝ විට අවදානම් රෝග ලක්ෂණ පෙන්නුම් කරයි.මරණ වැඩි සංඛ්‍යාවක් සිදුවන්නේ ඩෙංගු කම්පන තත්ත්වය නිසාය. නොනවත්වා පවතින වමනය සහ තදබල බඩේ කැක්කුම තරලය කාන්දු වීම ආරම්භ වීම පිළිබඳ ඉඟියක් ලබාදෙන අතර මෙම රෝග ලක්ෂණ රෝගියා කම්පන තත්ත්වය කරා යාමත් සමඟ තවදුරටත් වැඩිවේ.සුවවන අවස්ථාව, අවදානම් අවස්ථාව අවසානය සමඟ පටන් ගන්නා අතර සාමාන්‍යයෙන් දින 2 – 5 අතර කාලයක් පවතී.*මේ අවස්ථාවේදී කාන්දු වූ තරලය නැවතත් රුධිරවාහිනී තුළට අවශෝෂණය වේ.*රෝගියා සුවපත් භාවයක් පෙන්නුම් කරන අතර ආහාර රුචිය වැඩිවේ.*සුව වීමේ පලු ඇතිවේ.*ඇඟ පුර කැසීම ඇතිවන අතර මෙය අත්ලේ හා පතුල්වල වැඩි වශයෙන් දක්නට ලැබේ.රෝගයේ මූලික අවස්ථාවේ අනෙකුත් වෛරස රෝගවලින් වෙන්කර හඳුනා ගැනීම අපහසු වන අතර බොහෝ විට රෝගය හඳුනාගන්නේ සායනික රෝග ලක්ෂණවලිනි.සැලකිය යුතු කරුණු*උණ දින දෙකකට වඩා පවතී නම් සුදුසුකම් ලත් වෛද්‍යවරයෙක්ගේ උපදෙස් ලබා ගැනීම.*උණ වැළඳී තෙවන දිනයේ දී සම්පූර්ණ ලේ පරීක්ෂාවක් සිදුකිරීම.*අවදානම් රෝග ලක්ෂණ ඇතිවුවහොත් වහාම වෛද්‍ය ප්‍රතිකාර සඳහා යොමුවීම.*රෝගී අවස්ථාවේ හොඳින් විවේක ගැනීම, රෝගියා කුමන හේතුවක් නිසාවත් වෙහෙසකර භාවයට පත් නොකිරීම.* වැඩිපුර දියර වර්ග පානය කිරීමට සැලැස්වීම, කිරි, කැඳ, පලතුරු යුෂ, තැඹිලි, සුප් වර්ග මේ සඳහා වඩාත් යෝග්‍ය වේ. වතුර පමණක් පානය කිරීම සුදුසු නොවේ.ඊඩිස් වර්ගයේ ගැහැණු මදුරුවන් ජලය සහිත බඳුන්වල ජල මට්ටමට මදක් ඉහළින් තෙත සහිත පෘෂ්ටයේ බිත්තර අලවන අතර මෙම බිත්තර වතුර හා ගැටුන විට (වැස්ස නිසා හෝ වෙනත් ක්‍රමයකින් වතුර එකතුවීම මඟින්) බිත්තර පුපුරා කීට අවස්ථාව බවට පත්වේ.මෙම මදුරු කීටයන් වතුරේ ඇති කාබනික ද්‍රව්‍ය හා කුඩා ක්ෂුද්‍ර ජීවීන් ආහාරයට ගනිමින් 1 වන කීට අවස්ථාවේ සිට 4 වන කීට අවස්ථාව වන තෙක් පැමිණේ. කීටයා අවශ්‍ය ශරීර ප්‍රමාණයට පැමිණීමෙන් හා අවශ්‍ය ශක්තිමත් භාවය ලබා ගැනීමෙන් අනතුරුව 4 වන කීට අවස්ථාවෙන් පිලවා අවස්ථාවට පත්වේ.1. ඉවතලන පහසුවෙන් දිරා ‍ෙනායන ද්‍රව්‍යටයර්, පොලිතීන් දවටන, ප්ලාස්ටික් බඳුන්, මැටි මඳුන්, රිජි‍ෆෝම් පෙට්ටි, ඉවතලන බෝතල්, ටින්, සෙල්ලම් බඩු හා ඉවතලන අනෙකුත් ඝන අපද්‍රව්‍ය2. වතුර රැඳිය හැකි පොල්කටු, තැඹිලි කෝම්බ,3. වැහි ජලය රැඳිය හැකි ස්ථාන, අවහිර වූ වැහිපිහිලි සහ කොන්ක්‍රීට් වහල4. ආවරණය නොකරන ලද ජලය එක්රැස් කරන බඳුන් හා ටැංකි5. ජලය එක්රැස් විය හැකි ගෘහ අලංකරණය සඳහා යොදා ගන්නා විවිධ භාණ්ඩ හා විසිතුරු බඳුන්, පක්ෂි නාන තටාක, වතුර රැඳිය හැකි පිළිම, අත්හැර දැමූ පොකුණු, මල් පෝච්චි, මල් බඳුන්, මල් බඳුන් යට ඇති තැටි, මාළු නොමැති ටැංකි1. වයස අවුරුද්දට අඩු ළදරුවන්2. වයස 70 වැඩි පුද්ගලයින්3. අධි බර සහිත රෝගීන්4. ගර්භිණී මව්වරුන්5. නිදන්ගත රෝගවලින් පෙළෙන පුද්ගලයින් පිළිබඳව වඩාත් සැලකිලිමත් විය යුතුය. එවැනි පුද්ගලයන් මුල් අවදියේදීම රෝහල්ගත කිරීම වඩාත් සුදුසු වේ.රෝග ලක්ෂණ පිළිබඳව දැනුවත් වීමෙන් සහ ඒවා ඉක්මනින් හඳුනාගෙන වෛද්‍යවරයා වෙත යොමුවීමෙන් සංකූලතා අවම කර ජීවිත හානිය වළක්වා ගත හැකිය.ඩෙංගු රෝගීන් විමර්ශනය කිරීමේ දී රෝගීන් බහුතරයක් රෝගී තත්ත්වයට පත්ව ඇත්තේ තම නිවෙස හා අවට බෝ වූ මදුරුවන්ගෙන් හෝ පාසලේ දී හෝ රාජකාරි ස්ථානයේ දී බෝවූ මදුරුවන්ගෙන්ය.ඒ තත්ත්වය වළක්වා ගැනීමට ප්‍රජා දායකත්වය අත්‍යාවශ්‍ය සාධකයකි.එහිදී ඩෙංගු මදුරුවන් බෝවන ස්ථාන නිරන්තරව පරීක්ෂා කිරීමෙන් හා ඒවා විනාශ කිරීමෙන් ඩෙංගු රෝග ව්‍යාප්තිය අවම කරගත හැක.ඩෙංගු මදුරුවාට හිතකර මෙවන් පරිසරයක් නිර්මාණය කර දෙන්නේ අප විසින්මය. ඩෙංගු මදුරුවන් බහුතරයක් බෝවෙන්නේ ඉවතලන භාජනවල එක්වන වතුර මගින්ය.ඊට අමතරව පාවිච්චියට ගන්නා ජලය එක්රැස් කරන භාජන, ටයර්, අලංකාරයට සාදා ඇති පොකුණු වැනි දේ පිළිබඳවත් සැලකිලිමත් විය යුතුය.ඩෙංගු මර්දනයට සහාය වීම ඔබ අප සැමගේ සාමුහික වගකීමකි.පසුතැවිල්ලට ඉඩ නොතබමු. ඩෙංගු මදුරුවා පරිසරයෙන් තුරන් කරමු.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=f1407114</link>
    <topic>භික්ෂූන් වැඩි පිරිසක් මාර්ග ඵල ලැබුවේ වස්සාන කාලයේ දී</topic>
    <author>සාකච්ඡා කළේ - චන්දන</author>
    <content>බෝසතාණෝ මහාමායා දේවියගේ කුසෙහි පිළිසිඳ ගැනීම, රාහුල කුමරු ඉපදීම, මහා අභිනිෂ්ක්‍රමණය, දම්සක් පැවැතුම් සුතුර දෙසීම, ප්‍රථම වස් විසීම වැනි ඓතිහාසික, ශාසනික සිදුවීම් රාශියක් සිදුවූ ඇසළ පොහොය වෙසක්, පොසොන් පොහොය දින මෙන්ම වැදගත් පොහෝ දිනකි.වස්සාන සමය මෙම පොහෝ දිනෙන් ආරම්භවීම නිසා ගිහි පැවිදි බොහෝ දෙනෙක් ස්වකීය ආධ්‍යාත්මික ගුණය දියුණු කරගන්නා කාලයක් ලෙස මෙම කාලය සැලකිය හැකියි. වස් විසීමේ වැදගත්කම හා එහි ආනිශංස පිළිබඳ රාජකීය පණ්ඩිත ත්‍රිපිටකාචාර්ය තල්පාවිල කුසලඤාණ හිමි සමඟ කළ සාකච්ඡාවකි මේ.ධර්ම චාරිකාවේ යෙදෙමින් ගත කරන ජීවිතයේ දී මනස එකඟ කර ගැනීමට අපහසුයි. විවිධ අරමුණු අසන්නට හා දකින්නට ලැබීම එයට හේතුවයි. එක තැනක හුදෙකලාව වාසය කිරීමෙන් මනස එක් තැන් කිරීමට පහසුවක් ලැබෙනවා. වස් කාලය, භික්ෂුවට අාධ්‍යාත්මික ගුණ ධර්ම දියුණු කර ගැනීමට ලැබෙන කාලයක් විදිහට සැලකිය හැකියි. මේ කාලයේ දී රුක්ඛමූලගතව සිටින භික්ෂුන් පවා කුටියක් තනා ගෙන වාසය කරනවා.බුදුන් වහන්සේ 'අනුජානමි භික්ඛවේ වස්සානේ - වස්සං උපගන්තුං' (මහණෙනි, වස්සාන සමයේදී වස් වසනට අනුදනිමි) යනුවෙන් දේශනා කර තිබෙනවා. ඒ වගේම උපසපන් භික්ෂුවක් වස් සමාදන් නොවීමෙන්, කළ යුතු උසස් දෙයක් නොකිරීමෙන් සිදුවන 'දුක්ඛට ආපත්තිය' ඇවැතට ලක් වෙනවා.අන්‍යාගමක තිබෙන වැදගත් ගුණාංගයක් බුදුදහමට ආදේශ කර ගැනීමට වඩා අන්‍යයන්ගේ මතයන්ටගරු කිරීමේ ඉතාම උසස් ගුණය වස් විසීමට අනුදැන වදාළ කාරණාවෙන් ඉස්මතු වෙනවා. පක්ෂීන් පවා කැදැලිවලටවී වාසය කරන වැසි කා‍ලයේ ශාක්‍ය පුත්‍රයන් පොළොවෙන් මතුවන කුඩා ප්‍රාණීන් නසමින් ධර්ම චාරිකාවේ යෙදෙන බවට ජෛනයන් චෝදනා කළා. චේතනාවෙන් තොරව සිදුවන දෙයක් අකුසලයක් වෙන්නේ නැහැ. නමුත් එහි උසස් අදහසක් ගැබ්ව තිබෙන නිසා බුදුන් වහන්සේ එම අදහසට ගරු කළා.වස් විසීම සම්බන්ධ විනය කාරණාව පසුකාලීනව සිදුවුවත් එය චාරිත්‍රයක් හැටියට පස්වග තවුසන්ගේ කාලයේ සිටම පැවත ඇවිත් තිබෙනවා. නමුත් එය ශික්ෂාවක් හැටියට නොතිබුණු නිසා ප්‍රත්‍යන්ත ප්‍රදේශවල වාසය කරන සංඝයා අතින් එම කඩවීම සිදුවුණා වන්නට ඇති. ශික්ෂාපද පැනවීම සිදුවන්නේ සසුන ඇතිවී වසර 20කට පමණ පසු. බුදුන් වහන්සේ පස්වග මහණුන් සමග පළමු වස් කාලය ගත කළ බව ශාසන ඉතිහාසයේ සඳහන් වෙනවා.දොරක් වැසිය හැකි සුදුසු කුටියක් තෝරාගත යුතුයි. ගසක් මුල හෝ ආවරණය නොවී තිබෙන ස්ථානයක හෝ වස් සමාදම් විය නොහැකියි. රුක්ඛමුලගතව වාසය කරන භික්ෂුවකට පවා ඒ සඳහා කුටියක් සොයාගෙන වස් වැසිය යුතුයි. දායකයින්ගෙන් යම් යම් දේවල් ඉල්ලීමට භික්ෂුවට හැකියාවක් නැතත් වස් විසීමේ වැදගත්කම නිසා කුටියක්, දායකයන් ලවා සාදවාගත හැකියි.එහෙම සේනාසනයක තුන් මාසයක් වස් විසීම කියන්නේ නිකරුණේ කාලය අපතේ ඇරීමක් නෙවෙයි. දායකයන් භික්ෂුව ළඟට සිව්පසය ගෙනවිත් පූජා කරන නිසා ඒ කාලය තුළ තමන් වහන්සේලාගේ ශාසනික ගුණධර්ම දියුණු කර ගැනීමට වැඩි කාලයක් යොමු කරනවා.අතීතයේදී භික්ෂූන් වහන්සේලා වැඩි පිරිසක් මාර්ගඵල ලැබුවේ වස් කාලය තුළදීයි. වර්තමානයේත් භික්ෂුන් වහන්සේ විශේෂ ගුණධර්ම ආරක්ෂා කරමින් භාවනානුයෝගීව ඒ කාලය ගත කරනවා. ඒ නිසා භික්ෂුවගේ ජීවිතයට වස් කාලය වැදගත්.වස් කාලයේදී භික්ෂූන්ට පන්සලෙන් පිටතට වැඩම කළ නොහැකිය යන්න මිථ්‍යා මතයක්. ධර්මය දේශනා කිරීම වැනි කාරණාවකදී භික්ෂුවකට පන්සලින් පිටතට වැඩම කළ හැකි බවට බුදුන් වහන්සේ දේශනා කර තිබෙනවා. භික්ෂුවට ගුරු හිමියන්, මවුපියන් දකින්නට රෝගියෙක්ට පිරිත් දේශනා කිරීමට අවශ්‍ය නම් විදේශයකට වුවත් යා හැකියි.නමුත් එසේ පිටත්ව යාමට පෙර තමන් නැවත දින 7ක් ඇතුළත මෙම ස්ථානයට ආපසු එනවාය යන සත්තාහකරණ අධිෂ්ඨානය ඇති කරගෙන වැඩම කිරීම විනය විරෝධී නැහැ. නමුත් වස් කාලය කියන්නේ බණ භාවනාවට වෙන් වු කාලයක්. ඒ නිසා අනෙකුත් කටයුතු එයට බාධාවක් නොවන ආකාරයට සකස් කර‍ගත යුතුයි.පොහොය කිරීමේ දී භික්ෂූන් ඔවුන් අතින් සිදුවන ඇවැත් හෙළි කර එවැනි වැරැදි යළි නොකිරීමට අධිෂ්ඨානයක් ඇති කර ගන්නවා. විනයකර්ම මඟින් ඇවැත් සිදුවු සංඝයාට පවා නිවැරැදිව, වස් සමාදම් වීමට හැකියාවක් ඇති කර ගත හැකියි. එහෙයින් වස් ආරම්භය සිදුවන ඇසළ මස අවපෑලවිය දිනට ප්‍රථම විනයකර්ම සිදු කළ යුතුයි. මේනිසා වෙසක්, පොසොන් මාසවල හෝ එයට ප්‍රථම උපසම්පදා විනයකර්ම පැවැත්වෙනවා.වස් විසීම උපසපන් භික්ෂු සංඝයා විසින් කළ යුතු අනිවාර්ය කටයුත්තක්. ගිහියන් ආරාධනා කළත්, නොකළත් භික්ෂුව වස් සමාදම් විය යුතුයි. ආරාධනා කිරීමෙන් සිදු වන්නේ වස් වසන භික්ෂුව එම කාලය තුළ රැකබලා ගත යුතු බවට ගිහියන්ට බැඳිමක් හා යුතුකමක් ඇති වීමයි.වස් ආරාධනා කිරීමේ දී බොහෝ පිරිකර පූජා කිරීම අවශ්‍ය නැහැ. දැහැත් සමඟ වැසි සළුවක් පූජා කිරීම ප්‍රමාණවත්. වැසි කාලයේ දී සිවුර ඉරි යාමෙන් හෝ තෙමීමෙන් භික්ෂුවට වන අපහසුව දුරු කිරීම එහි ‍‍ෛඑතිහාසික අරුතයි.තෝරා ගත් පිරිසක් පමණක් වස් ආරාධනා කළ යුතුය කියලා කිසිම සීමා කිරීමක් කරන්න බැහැ. වස් ආරම්භ කරන දින පන්සලට එකතුවන සියලුම දායකයින් ඒ සඳහා සම්බන්ධ වෙනවා. එසේ ආරාධනා කර පැහැර හැරෙන්න අවස්ථා තිබෙනවා. බුදුන් වහන්සේටත් එවැනි සිදූවීම්වලට මුහුණ දීමට සිදුව තිබෙනවා.එවැනි දේවල් භික්ෂුන් හැටියට අපට පුරුදුයි. මේ වගේ තත්වයන්ට මුහුණු දෙමින් වුවත්, වස් කාලය සම්පූර්ණ කිරීම වැදගත්. කිසියම් ස්වභාවික හෝ ශාරීරික උපද්‍රවයකට ලක්වන භික්ෂුවකට වස් සිඳිමෙන් සිදුවන ඇවැත සිදුවන්නේ නැහැ. නමුත් වස් විසිමෙන් සිදුවන කුසලය අහිමි වෙනවා.වස් තුන් මාසය ගත කරනවාය යන අධිෂ්ඨානයෙන් පෙර වස් සමාදම් වූ භික්ෂුවක් කිසියම් උපද්‍රවයක් නිසා, එයින් බැහැරට වුවහොත් නැවත උන් වහන්සේට වස් සමාදම් විය නොහැකියි. පසු වස් සමාදම් වියහැක්කේ කිසියම් විශේෂිත හේතුවක් මත පෙර වස් සමාදම් විය නොහැකි වූ භික්ෂූන්ටයි. උන් වහන්සේලාට ඇසළ මසට මසකට පසුව එළඹෙන නිකිණි පොහෝදින තුන් මසක කාලයක් සඳහා පසු වස් සමාදම් විය හැකියි.පෙර රජ දවස සිටම වස්සාන සමයේදී ගිහි දායක දායිකාවන් ද “පටිහාරියපක්ඛ උපෝසථ” ශීලය සමාදම් වීමට හුරුව තිබෙනවා. අතීතයේ භික්ෂූන් වහන්සේ වස් වසන කාලයේ ගිහියන් ද එම තුන්මාසය සිල් සමාදන්ව ගත කිරීම එම ශීලයයි. එය පුද්ගලයෙක්ට මරණාසන්න මොහොතේ සිහිවීමෙන් සුගතියක ඉපදීමට හේතුවන කුසලයක්.වර්තමානයේ තිබෙන ප්‍රායෝගික දුෂ්කරතා නිසා ගිහියන්ට මාස තුනක් සිල් රැකීම අපහසුයි. නමුත් මේ කාලය තුළදී විහාරස්ථානවල පිංකම් රැසක් සිදුවන නිසා ඒවාට සහභාගි වීමෙන් කුසල් රැස්කරගත හැකියි. එහෙම අයට ධර්ම මාර්ගයේ පියවරක් ඉදිරියට යා හැකියි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>11</day>
    </date>
    <link>http://www.dinamina.lk/2014/07/11/_art.asp?fn=f1407115</link>
    <topic>නූතන භික්ෂු දේශපාලනය රාහුල උරුමය නියෝජනය කරන්නේද?</topic>
    <author>මහාචාර්ය අසංග තිලකරත්න</author>
    <content>භික්ෂුවගේ දේශපාලන සහභාගිත්වය පිළිබඳ සාධාරණීකරණය මූලිකව මෙරට සංඝ සමාජයේ ඉතිහාසය පාදක කොට කරන ලද්දකි. වල්පොළ රාහුල හිමියන්ගේ 'භික්ෂුවගේ උරුමය' කෘතියෙන් සංඝයාගේ මූලික දේශපාලන සාමාජීය සහභාගිත්වය පිළිබඳ සාරාංශයක් ඉදිරිපත් කෙරෙන අතර කෘතිය තුළ දී මේ සහභාගිත්වය විවරණය වෙයි.ඓතිහාසික සම්ප්‍රදාය ගැටලුව හඳුනාගත හැකි එක් ක්‍රමයකි. එය අදාළ සංසිද්ධියට යම් ආකාරයක සාධාරණීකරණයක් ද නියත වශයෙන්ම සපයයි. නමුත් එකම දේ වෙනත් ලෙසකට දැකිය හැකි වෙනත් විධි ක්‍රම ද වෙයි. එබඳු එක් ක්‍රමයක් වන්නේ අදාළ සංසිද්ධිය ධර්ම විනය අනුව ගළපා බැලීමයි.මේ ආකාරයේ ව්‍යායාමයක් බම්බලපිටියේ වජිරාරාමය ගොඩනැඟූ එවක අමරපුර ශ්‍රී ධර්මරක්ෂිතවංශ නිකායේ මහා නායකව වැඩ විසූ පැලෑනේ වජිරඥාන මහා නායක හිමියන් විසින් ගන්නා ලදී. ලක් බුදු සසුනේ ශීඝ්‍ර පරිහාණිය නැවැත්වීම අරමුණු කරගත් “ලක් බුදු සසුන” නම් පුවත් පතට “දේශපාලනය හා භික්ෂූන් වහන්සේ” නමින් 1946 මාර්තු 17 වන දින දිගු ලිපියක් සපයමින් දේශපාලන ක්‍රියාකාරකම්වල සහභාගීවීම පැවිදි දිවියක අරමුණු හා නොසැසදෙන්නේ මන්දැයි ධර්ම විනය පදනම් කරගෙන උන්වහන්සේ තර්ක කරති.මේ ලිපියේ ආරම්භයේ දී ම උන්වහන්සේ ප්‍රකාශ කරන්නේ භික්ෂුව දේශපාලන ක්‍රියාකාරකම්හි යෙදිය යුතු ද නැද්ද යනු විමසිය යුත්තේ ඓතිහාසික කරුණු පදනම් කරගෙන නොව ධර්මය පදනම් කරගෙන බවයි. ගණිත විෂයෙහි ප්‍රමේයයක් පරිදි ධර්මය කාල, දේශ වශයෙන් නොවෙනස්වන බව තවදුරටත් පැලෑනේ මහ නාහිමියෝ තර්ක කරති.උන්වහන්සේ වෙනත් ලිපියක ද මේ මාතෘකාව නැවැත සාකච්ඡා කර ඇත. සෘජුවම නොදක්වා ඇති නමුදු උන්වහන්සේ ප්‍රතිචාර දක්වා ඇත්තේ 'භික්ෂුවගේ උරුමය' කෘතියේ සඳහන් වැඩපිළිවෙළට බව පැහැදිලිය. එහිදි පැලෑනේ හිමියන් මෙසේ වදාරති.'රටේ සංවර්ධනයට අදාළ පොදු කටයුතුවල අතීත භික්ෂුව කෙසේ සහභාගි වූයේ දැයි ඓතිහාසික කරුණු පදනම් කරගෙන සනාථ නොකළ යුතුය. ඉතිහාසය යනු ආගම නොවෙයි. එය එදා හෝ අද වේවා කවර උසස් ත්ත්වයක් දරන සාමාන්‍ය පෘථග්ජනයකුගේ හැසිරීම වෙනුවෙන් වත් ආගම ආදේශ කිරීම වැරැදි ‍අවබෝධයකි.පිණ්ඩපාතයෙන් යැපෙන භික්ෂුවකගේ ජීවිතය සරල, කෙනෙකුගේ රටට, ගමට, කුලයට විශේෂ බැඳීමක් නැති, අලෞකික එකක් බව කෙනෙකු තම සිත තුළ නිරතුරුුවම සිහි තබා ගත යුතුය. කිසිදු භේදයකින් තොරව කරුණා සහගත ආකල්පයෙන් ධර්මය පිළිබඳ සියලු ජනතාවට ධර්මෝපදේශ දීමට උන්වහන්සේට අවසර තිබේ.'මේ විග්‍රහයේ දී පැලෑනේ නාහිමියෝ භික්ෂුව ලෞකික කාර්යයන්හි යෙදිය යුතුය යන අදහස සම්පූර්ණයෙන් ම ප්‍රතික්ෂේප නොකරති. නමුත් එබදු කාර්යය කරුණාවෙන් මිනිසුන්ට ධර්මානුසාසනා කිරීමට පමණක් සීමා විය යුතු ය. එබන්දක් වුව ද, කිසිදු ජාති, කුල, ආගම්, භේදයකින් තොරව සිදු කළ යුතුය.1948 දී භික්ෂුවගේ උරුමය ‍දෙවන සංස්කරණයේ දී මේ විවේචනයට පිළිතුරු සපයමින් රාහුල ස්වාමීන් වහන්සේ පැලෑනේ නායක හිමිපාණන්ගේ ශිෂ්‍යවරයන් දෙපළක් වන නාරද සහ කස්සප හිමිවරු සිංගප්පූරුවේ සිංහල හමුදා කණ්ඩායම් අතර කලබලයක් සන්සිඳුවීමට ඩී.ඇස්. සේනානායක රජය මඟින් සිංගප්පූරුවට යැවූ සිද්ධි දෙකක් පිළිබඳ සඳහන් කරති. මේ අලුත් තත්ත්වය පිළිබඳ රාහුල හිමියෝ මෙසේ පවසති.'මේ ක්‍රියා දේශපාලනික නොවන කාර්යයන් නොවන බව ඕනෑම කෙනෙකුට පැහැදිලිය. භික්ෂුව දේශපාලන ක්‍රියාකාරකම්වල යෙදීම ප්‍රතිපක්ෂ කළ නායක හිමිවරු දැන් ඊට ආශිර්වාද කරති. පසුව හෝ මේ සම්භාවනීය පුද්ගලයන් සත්‍ය වටහා ගනු දැකීම ප්‍රීතියට කරුණකි.'පැලෑනේ නාහිමියන් හා රාහුල ස්වාමීන් වහන්සේ අතර ඇති වූ මේ අදහස් හුවමාරුව පෙර දැක්වූ කස්සප හා ආනන්ද තෙරවරුන්ගේ අදහස් හා සසඳන කල වඩාත් අර්ථවත් වෙයි. රාහුල ස්වාමීන් වහන්සේ මෙහිදී වජිරාරාම භික්ෂූන් වහන්සේ දෙනමගේ මෙහෙය දේශපාලනිකය යි හඳුනා ගත්තේ වී නමුත් එය දේශපාලනික වන්නේ සමාජයෙන් බැහැර වූවෙකු ලෙස භික්ෂුවට තිබූ සාම්ප්‍රදායික ප්‍රතිරූපයට නොගැළපෙතැයි සලකන ලද පක්ෂ දේශපාලනයේ යෙදීම යන අර්ථයෙන් නොව එහි පළල් අර්ථයෙන් පමණි. මේ දූත මෙහෙවර පැලෑනේ වජිරඥාන නාහිමියන් අනුදක්නට ඇත්තේ මේ අවස්ථාවේ සිදු කළ යුතුය යි සැලකුණු සහභාගිත්වය සමකාලීන භික්ෂූන්ගේ දේශපාලනික සහභාගිත්වයට වඩා‍ ගුණාත්මකව වෙනස් වූ නිසා විය හැකිය.රාහුල ස්වාමීන් වහන්සේගේ දේශපාලන ව්‍යාපාරය එච්.එල්. සෙනෙවිරත්නගේ (1999) තියුණු විවේචනයට ලක් විය. මෙහි දී මම සෙනෙවිරත්න මහතාගේ විවේචනය සම්බන්ධව දිගු විග්‍රහයක් කිරීමට නොයමි. දැනට එම ලිපියේ සඳහන් තර්කයේ හරය පමණක් දක්වමි.සෙනෙවිරත්න මහතා අනගාරික ධර්මපාලතුමාගෙන් කථාව අරඹයි. පසුගිය සත වර්ෂයේ මුල් භාගයේ විසූ භික්ෂුව පිළිබඳව අනගාරික ධර්මපාලතුමා කරන විවේචනය බෞද්ධ පුනරුදයේ වැදගත් අංශයක් විය. භික්ෂුව කම්මැලි, සුව පහසු ජීවිතයට නැඹුරු වූ, නිෂ්ප්‍රයෝජන අයකු ලෙස එතුමා විවේචනය කළේය.භික්ෂුව මේ අවාසනාවන්ත තත්ත්වයෙන් බැහැර විය යුතු බවත්, සමාජ සංවර්ධනයේ සක්‍රීයව සහභාගි විය යුතු බවත් එතුමා පෙන්වා දුන්නේය. ආර්ථිකය හා සංස්කෘතිය භික්ෂුව සහභාගි විය යුතු අංශ දෙක ලෙස හෙතෙම හඳුනා ගත්තේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=n1407126</link>
    <topic>ගොවි වගා ණය දෙන්නරුපියල් ලක්ෂ 40,000ක්</topic>
    <author>ධනුෂ්ක ගොඩකුඹුර</author>
    <content>ගොවීන්ගේ වගා ණය සඳහා ලබා දෙන ණය මුදල රුපියල් මිලියන 4000 දක්වා ඉහළ දැමීමට ජනාධිපති මහින්ද රාජපක්ෂ මහතා තීරණය කර තිබේ.ගොවි වගා ණය ලබා දීම සඳහා අඩු මුදලක් වෙන් කිරීම සම්බන්ධයෙන් අවධානය යොමු කළ ජනාධිපතිවරයා මෙම තීරණයට එළැඹ ඇති අතර ඒ අනුව ඉදිරියේ දී මෙම මුදල් බැංකු වෙත නිකුත් කිරීමට නියමිතය.2015 අය-වැය සඳහා ගොවි සංගම් සහ වෙළෙඳ සංගම් නියෝජිතයන්ගේ අදහස් හා යෝජනා ලබා ගැනීමට ජනාධිපතිවරයාගේ ප්‍රධානත්වයෙන් ජනාධිපති කාර්යාලයේ දී ඊයේ (11) පැවැති සාකච්ඡාවක දී මෙම තීන්දුවට එළැඹිණි.දේශීය කෘෂිකර්මාන්තයට කණකොකා හැඬූ යුගය නිමා කිරීමට වර්තමාන රජය කටයුතු කර ඇති බව මෙහිදී ප්‍රකාශ කළ ජනාධිපතිවරයා අද රටේ ජනතාව කෘෂිකර්මාන්තයට වඩාත් නැඹුරු වී ඇති බව පැවැසීය.දේශීය ගොවි ජනතාව නඟා සිටුවීම සහ ආරක්ෂා කිරීම රජයේ ප්‍රතිපත්තිය බවත් ජනාධිපතිවරයා අවධාරණය කළේය.වැව් රක්ෂිතවල සිදුකෙරෙන ඉදිකිරීම් හේතුවෙන් ගොවි ජනතාවට සිදුව ඇති අවහිරතා පිළිබඳ ගොවි සංගම් නියෝජිතයන් ඉදිරිපත් කළ කරුණු කෙරෙහි අවධානය යොමු කළ ජනාධිපතිවරයා වැව් රක්ෂිතවල කෙරෙන ඉදිකිරීම්වලට එරෙහි නීතිමය පියවර ගන්නා ලෙස අදාළ නිලධාරීන්ට උපදෙස් දුන්නේය.අනුරාධපුරය, පොළොන්නරුව ප්‍රදේශවලට බලපෑ නියඟය හේතුවෙන් පීඩාවට පත් වූ ගොවි ජනතාවගේ ඉල්ලීම් කෙරෙහිද අවධානය යොමු කළ ජනාධිපතිවරයා එම සහන සැලසීම සඳහා අවශ්‍ය සියලුම ප්‍රතිපාදන රජය විසින් මේ වන විට ලබා දී ඇති බව ප්‍රකාශ කළේය.කඩිනමින් සහ විධිමත්ව එම කටයුතු ක්‍රියාවට නංවන ලෙසත් ජනාධිපතිවරයා මෙහිදී දිස්ත්‍රික් ලේකම්වරුන්ට උපදෙස් දුන්නේය.වකුගඩු රෝගය පවතින ප්‍රදේශවල පානීය ජල ගැටලුව පිළිබඳ මෙහිදී ගොවි සංගම් නියෝජිතයන් ජනාධිපතිවරයාගේ අවධානය යොමු කළ අතර එම සියලුම පළාත් සඳහා පිරිසිදු පානීය ජලය ලබාදීමේ වැඩපිළිවෙළ රජය දැනටත් ක්‍රියාත්මක කර ඇති බවත් ජනාධිපතිවරයා පෙන්වා දුන්නේය.රටේ අවශ්‍යතාවන්ට ගැලපෙන පරිදි වගා කටයුතු සිදු කිරීමට ගොවි ජනතාව යොමු කිරීමේ වැදගත්කම පිළිබඳවත් මෙහිදී අවධානය යොමු කෙරිණි.එය නීතියෙන් ක්‍රියාත්මක කළ නොහැකි බවත් සියලු දෙනාගේ එකඟතාවෙන් යුත් නිසි සැලැස්මක් ඔස්සේ ඒ සඳහා කටයුතු කළ යුතු බවත් ජනාධිපතිවරයා පැවැසීය.පොහොර සහනාධාරය, බීජ සැපයුම, සහතික මිල හා අස්වනු කාලය තුළ දී ඉහළ බදු මඟින් නිෂ්පාදකයා ආරක්ෂා කර ගැනීම, ගොවීන් සඳහා ණය ලබා දීම ආදී කරුණු ගැනත් මෙහිදී සාකච්ඡා කෙරිණි.සියලුම දිස්ත්‍රික්ක නියෝජනය කරමින් ගොවි සහ වෙළෙඳ සංගම් නියෝජිතයන් මෙහිදී අදහස් දැක් වූ අතර ඔවුන්ගේ ඉල්ලීම් කෙරෙහි අවධානය යොමු කළ ජනාධිපතිවරයා පැවසුවේ මුළු රටට එක සේ සැලකීම වත්මන් රජයේ ප්‍රතිපත්තිය බවයි.ජනතාවගේ ගැටලු හඳුනාගෙන ඒවා ක්‍රියාත්මක කිරීමට රජය පියවර ගෙන ඇති බවත් ජනාධිපතිවරයා පැවැසීය.අත්‍යාවශ්‍ය ආහාර ද්‍රව්‍ය ආනයනකරුවන්, මැනිං වෙළෙඳ පොළ පොදු වෙළෙඳ සංගමය, ස්වයං රැකියා නියුක්තිකයන් ඇතුළු පිරිසක් ද මෙහිදී අදහස් දැක්වූහ.ඇමැතිවරුන් වන බැසිල් රාජපක්ෂ, මහින්ද යාපා අබේවර්ධන, ජොන්ස්ටන් ප්‍රනාන්දු, නියෝජ්‍ය ඇමැතිවරුන් වන එච්. ආර්. මිත්‍රපාල, ඉන්දික බණ්ඩාරනායක, මුදල් අමාත්‍යාංශ ලේකම් ආචාර්ය පී. බී. ජයසුන්දර මහත්වරුන් ඇතුළු පිරිසක් ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=n1407121</link>
    <topic>මොනරාගල සංවර්ධනයටරුපියල් කෝටි 173 ක්</topic>
    <author/>
    <content>දොරින් දොරට ගමින් ගමට ආර්ථික සංවර්ධනය සඳහා වූ ජාතික සැලැස්ම ක්‍රියාත්මක කිරීමේ වැඩසටහන යටතේ ආර්ථික සංවර්ධන අමාත්‍යාංශය මඟින් ඌව පළාතේ මොනරාගල දිස්ත්‍රික්කය සඳහා රුපියල් කෝටි 173 ක් ලබා දී තිබේ.මොනරාගල දිස්ත්‍රික්කයේ මොනරාගල, වැල්ලවාය සහ බිබිල මැතිවරණ බල ප්‍රදේශවලට අයත් ප්‍රාදේශීය ලේකම් කොට්ඨාස 11 ක ග්‍රාම සේවා වසම් 319 ක යටතේ සංවර්ධන වැඩසටහන් ක්‍රියාත්මක වේ. එම දිස්ත්‍රික්කයේ පවුල් 132,370 කට අයත් 448,142 ක ජනයා මෙහි ප්‍රතිලාභීහු වෙති. ඒ අතර සිටින දිවි නැඟුම ප්‍රතිලාභීන් සංඛ්‍යාව 46,674 කි.ජනාධිපති මහින්ද රාජපක්ෂ මහතාගේ උපදෙස් අනුව ආර්ථීක සංවර්ධන අමාත්‍ය බැසිල් රාජපක්ෂ මහතාගේ මෙහෙයවීමෙන් මොනරාගල දිස්ත්‍රික්කයේ ක්‍රියාත්මක කරන මෙම වැඩසටහන් මඟින් ගම්මාන 356 කට සෙත සැලසෙන බව මොනරාගල දිස්ත්‍රික් ලේකම් ඒ. පද්මනාදන් මහතා ඊයේ පැවසීය.මෙම සංවර්ධන වැඩසටහන් මොනරාගල දිස්ත්‍රික්කයේ සිදුකරනුයේ අමාත්‍යවරුන් වන සුමේධා ජයසේන, විජිත් විජතමුනි සොයිසා, ජගත් පුෂ්පකුමාර, පාර්ලිමේන්තු මන්ත්‍රී විජිත බේරුගොඩ යන මහත්වරුන් ඇතුළු ජනතා නියෝජිතයන්ගේ මඟපෙන්වීම යටතේය.මේ අනුව දිස්ත්‍රික්කයේ පාසල්වල සනීපාරක්ෂක සහ අනෙකුත් පහසුකම් වැඩිදියුණු කිරීම සඳහා දසලක්ෂ 40 ක් ද, ගම නැඟුම වැඩසටහන යටතේ දසලක්ෂ 403 ක් ද, වනජීවී සංරක්ෂණය සඳහා දසලක්ෂ 90 ක් ද, දිවි නැඟුම ජීවනෝපාය වැඩසටහන් සඳහා දසලක්ෂ 90 ක් ද, සුළු වාරිමාර්ග අලුත්වැඩියාව සඳහා රුපියල් දසලක්ෂ 211 ක් ද, අභ්‍යන්තර ග්‍රාමීය සංවර්ධනය සඳහා රුපියල් දසලක්ෂ 40 ක් ද ලබා දී තිබේ.ජනතා අවශ්‍යතා හඳුනා ගනිමින් මහජන නියෝජිතයන් විසින් ඉදිරිපත් කළ යෝජනා ක්‍රියාත්මක කිරීම සඳහා දසලක්ෂ 100 ක් ද, විමධ්‍යගත අයවැයෙන් දසලක්ෂ 25 ක් ද ලැබී ඇත.මෙයට අමතරව ආර්ථික සංවර්ධන අමාත්‍යාංශය මෙහෙයවීමෙන් රට පුරා ක්‍රියාත්මක වන ග්‍රාමීය පාලම් 210 යටතේ මොනරාගල දිස්ත්‍රික්කයේ ග්‍රාමීය පාලම් 12 ක් දැනටමත් තනා නිමකර තිබේ. එමෙන්ම 2014 වසරේ අයවැය යෝජනා තුළින් ක්‍රියාත්මක වන ග්‍රාමීය පාලම් දහසක් තැනීමේ ව්‍යාපෘතිය යටතේ මොනරාගල දිස්ත්‍රික්කය තුළ තවත් පාලම් රැසක වැඩකටයුතු මෙම වසරේදී ඇරඹීමට යෝජිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=n1407122</link>
    <topic>ශ්‍රීලනිප ආසන මට්ටමේසම්මන්ත්‍රණ දෙවැනි වටය අද - හෙට</topic>
    <author>ජයසිරි මුණසිංහ</author>
    <content>ශ්‍රී ලංකා නිදහස් පක්ෂ ආසන මට්ටමේ නියෝජිතයන් දැනුවත් කිරීමේ සම්මන්ත්‍රණ මාලාවේ දෙවැනි අදියර යටතේ අදත් (12) හෙටත් (13) ආසන 16ක සම්මේලන පැවැත්වේ.ඒ අනුව යටිනුවර, උඩුනුවර, වියළුව, බදුල්ල, නුවරඑළිය, මස්කෙළිය, කලවාන, කොත්මලේ සහ රත්නපුරය, මැතිවරණ කොට්ඨාස නවයේ නියෝජිත හමු අද දවසේ පැවැත්වෙන බව ශ්‍රී ලංකා නිදහස් පක්ෂයේ භාණ්ඩාගාරික හා යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා “දිනමිණ’’ට ප්‍රකාශ කෙළේය.මහනුවර, කුණ්ඩසාලේ, පස්සර, හාලිඇල, වලපනේ, රක්වාන සහ කොළොන්න සම්මේලන හෙට දවසේ පැවත්වේ. මෙම ශ්‍රී ලංකා නිදහස් පක්ෂ නියෝජිත සම්මේලන ඇමැතීමට ඇමැතිවරුන් වන ඩබ්ලිව්. ඩී. ජේ. සෙනෙවිරත්න, රංජිත් සියඹලාපිටිය, ජොන්ස්ටන් ප්‍රනාන්දු, සාලින්ද දිසානායක, අනුර ප්‍රියදර්ශන යාපා, ටී. බී. ඒකනායක, ජගත් පුෂ්පකුමාර, මහින්ද අමරවීර විජිත් විජිතමුණි ද සොයිසා, නියෝජ්‍ය කථානායක චන්දිම වීරක්කොඩි, නියෝජ්‍ය ඇමැතිවරුන් වන එච්. ආර්. මිත්‍රපාල, නන්දිමිත්‍ර ඒකනායක පාර්ලිමේන්තු මන්ත්‍රිවරුන් වන ජනක බණ්ඩාර, අරුන්දික ප්‍රනාන්දු, මනුෂ නානායක්කාර, මධ්‍යම පළාත් මහ ඇමැති සරත් ඒකනායක, සබරගමුව මහ ඇමැති මහීපාල හේරත්, දකුණු පළාත් මහ ඇමැති ශාන් විජයලාල් ද සිල්වා යන මහත්රු ඇතුළු විද්වත් පිරිසක් සිදු කරනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=n1407123</link>
    <topic>සෞඛ්‍ය අවවාද නොමැති දුම්කොළ නිෂ්පාදනලබන වසරේ සිට අලෙවි කිරීම තහනම්</topic>
    <author>ශිරෝමි අබයසිංහ</author>
    <content>පැකට්ටුවේ සියයට 50-60 ක ප්‍රමාණයක් රූපමය සෞඛ්‍ය අවවාදය ඇතුළත් නොවූ සිගරට් ඇතුළු දුම්කොළ නිෂ්පාදන 2015 ජනවාරි 31 දායින් පසු වෙළෙඳ පොළේ අලෙවි නොකරන ලෙස ශ්‍රේෂ්ඨාධිකරණය ලංකා දුම්කොළ සමාගමට ඊයේ (11) නියම කෙළේය.අභියාචනාධිකරණය දී තිබූ තීන්දුවක් අනුව සෞඛ්‍ය ඇමැතිවරයා නිකුත‍් කළ සංශෝධිත රෙගුලාසිය සහිත ගැසට් නිවේදනය අනුව ජූලි 01 දාසිට ක්‍රියාත්මක කළ යුතු බවට නියම කැර ඇතැයිද එම කාලය ප්‍රමාණවත් නොවන හෙයින් කාලය දීර්ඝ කරන ලෙස නියම කරන්නැයි ඉල්ලමින් දුම්කොළ සමාගම සහ එහි නිෂ්පාදන බෙදා හරින සමාගම් 5ක් ඉදිරිපත් කැර තිබූ මූලික අයිතිවාසිකම් පෙත්සම් සහ රූපමය අවවාද දුම්කොල නිෂ්පාදන පැකට්වල සියයට 50-60ක් ඇතුළත් කරන ලෙස අභියාචනාධිකරණය දුන් තීන්දුවට එරෙහිව දුම්කොළ සමාගම ඉදිරිපත් කැර තිබූ අභියාචන පෙත්සම ශ්‍රේෂ්ඨාධිකරණය හමුවේ ඊයේ සළකා බැලූ අවස්ථාවේදී පාර්ශ්වයන් අතර ඇති වූ එකඟතාවය මත මෙම නියෝගය පැනවිණි.අග විනිසුරු මොහාන් පීරිස්,රෝහිණි මාරසිංහ සහ සිසිර ද ආබෲ යන විනිශ්චය මණ්ඩලය හමුවේ පෙත්සම් සළකා බැලිණි.සෞඛ්‍ය ඇමැතිවරයා,දුම්කොල සහ මධ්‍යසාර පිළිබඳ ජාතික අධිකාරිය සහ නීතීපතිවරයා වගඋත්තරකරුවන් කරමින් පෙත්සම් ඉදිරිපත් කැර තිබිණි.අභියාචනාධිකරණයේ තීන්දුවට හෝ සෞඛ්‍ය ඇමැතිවරයාගේ රෙගුලාසියට එරෙහිව මින් පසු මෙරට හෝ වෙනත් අධිකරණයට නඩු කටයුත්තක් පැවරීමට පෙත්සම්කරුවන් ක්‍රියා නොකළ යුතු බවද ශ්‍රේෂ්ඨාධිකරණය නියම කෙළේය.2015 ජනවාරි 31 දා වන විට පැරණි සිගරට් පැකට් වෙළෙඳ පොළේන් ඉවත් කිරිමට බෙදා හරින සමාගම් කටයුතු කළ යුතු බවද අධිකරණය නියම කෙළේය.මෙම එකඟතාවය මත පෙත්සම් සියල්ලම ඉල්ලා අස් කැර ගැණුනු අතර ඒ අනුව පෙත්සම් නිශ්ප්‍රභා කෙරිණි.ලංකා දුම්කොල සමාගම වෙනුවෙන් ජනාධිපති නීතීඥවරුන් වන අලි සබ්රි සහ ෆයිස් මුස්තාපා, බෙදා හරින සමාගම් වෙනුවෙන් ජනාධිපති නීතීඥ නයිජල් හැච්, දුම්කොළ සහ මධ්‍යසාර පිළිබඳ ජාතික අධිකාරිය වෙනුවෙන් ජනාධිපති නිතීඥ මනෝහරද සිල්වා සහ ඇමැතිවරයා සහ නීතී පතිවරයා වෙනුවෙන් නියෝජ්‍ය සොලිසිටර් ජනරාල් එස්. රාජරත්නම් මහතාද පෙනී සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=n1407124</link>
    <topic>උතුරු ආණ්ඩුකාරධුරය යළි චන්ද්‍රසිරිට</topic>
    <author>ධනුෂ්ක ගොඩකුඹුර</author>
    <content>මේජර් ජනරාල් ජී.ඒ චන්ද්‍රසිරි මහතා උතුරු පළාතේ ආණ්ඩුකාරවරයා ලෙස ජනාධිපති මහින්ද රාජපක්ෂ මහතා ඉදිරියේ ඊයේ යළි දිවුරුම් දුන්නේය.වසර පහක සේවා කාලය ඊයේ (11) අවසන්වීමට නියමිතව තිබුණු චන්ද්‍රසිරි මහතාව ජනාධිපතිවරයා නැවතත් උතුරේ ආණ්ඩුකාරයා ලෙසින් පත් කළ බව ජනාධිපති මාධ්‍ය සම්බන්ධීකරණ ලේකම් විජයානන්ද හේරත් මහතා දිනමිණට පැවසීය .ත්‍රස්තවාදය නිමා කිරීමෙන් පසුව ජනාධිපතිවරයා උතුරේ ආණ්ඩුකාරයා ලෙස පත් කළ ජී. ඒ. චන්ද්‍රසිරි මහතා 2009 වසරේ ජූලි 12 වැනි දින දිවුරුම් දුන්නේය .1974 වසරේ ශ්‍රී ලංකා යුද හමුදාවට එක්වූ මේජර් ජනරාල් ජී.ඒ චන්ද්‍රසිරි සිය සේවා කාලය තුළ යාපනය ආඥාපතිවරයා ලෙස මෙන්ම 52 වැනි බලසේනාංකාධිපතිවරයා ද කලක් කටයුතු කෙළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=n1407125</link>
    <topic>ඌව විසුරුවයි</topic>
    <author>රන්ජිත් පද්මසිරි</author>
    <content>ඌව පළාත් සභාව ඊයේ (11) මධ්‍යම රාත්‍රි 12.00 සිට විසුරුවා හැරිනි. මේ සඳහා වූ ගැසට් නිවේදනයට පළාත් ආණ්ඩුකාර සී. නන්ද මැතිව් මහතා ඊයේ (11) අත්සන් තබා තිබේ.පළාත් සභාව විසුරුවා හරින ලෙස පළාත් ප්‍රධාන අමාත්‍ය ශෂන්ද්‍ර රාජපක්ෂ මහතා ලිපියක් මගින් ආණ්ඩුකාර වරයාගෙන් ඉල්ලා තිබණි.මේ පිළිබඳ කළ විමසීමකදී තමා විසුරුවා හැරීමේ ගැසට් නිවේදනයට අත්සන් තබා රජයේ මුද්‍රණාලායාධිපති වරයා වෙත යැවූ බව පළාත් ආණ්ඩුකාර සී. නන්ද මැතිව් මහතා ‘දිනමිණ’ට ඊයේ (11) රාත්‍රි කීය.නාමයෝජනා භාර ගැනීමේ දිනය හා ඡන්දය විමසීමේ දිනය මැතිවරණ කොමසාරිස් වරයා තීන්දු කරන බවද මැතිව් මහතා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=n14071217</link>
    <topic>සියක් නමකට අධික භික්ෂූන් වහන්සේලාගේ පිණ්ඩපාත චාරිකාව</topic>
    <author>ඡායාරූපය - සිරිපාල හල්වල</author>
    <content>කොළඹ කොටුව සම්බුද්ධාලෝක විහාරය මඟින් වසරක් පාසා පවත්වන පිණ්ඩපාත චාරිකාව මෙවරත් සියක් නමකට අධික භික්ෂූන් වහන්සේලාගේ සහභාගිත්වයෙන් ඊයේ (11 දා) පෙරවරුවේ පැවැත්විණි. එම විහාරස්ථානයෙන් ආරම්භ වූ පිඬුසිඟා වැඩීමේ පෙරහර ලේක්හවුස් ආයතනය ඉදිරිපසට වැඩම කළ අවස්ථාවේ එම ආයතනයේ සභාපතිතුමන් වන බන්දුල පද්මකුමාර මහතා ඇතුළු සේවක පිරිස එම දානමය පින්කමට සහභාගි වූ අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=n1407127</link>
    <topic>මරණයට කැපවූ රුපියල් තිස්ලක්ෂයකගවයන්ට අභය දානය</topic>
    <author/>
    <content>ගල්කිස්ස වටරප්පල පාර බෞද්ධායතනයේ දී විහාරාධිපති දිවියාගහ යසස්සී නාහිමියන්ගේ අනුශාසනා පරිදි දායක සභාව මඟින් සැදැහැවතුන්ගේ සහායෙන් රුපියල් තිස්ලක්ෂයක් පමණ වටිනාකම ඇති මරණයට කැපවූ ගවයන් නිදහස් කිරීමේ මහා පින්කම අද (12) ඇසළ පුන් පෝදා පෙරවරු 9.00 ‍ට බෞද්ධායතනයේ දී සිදුකිරීමට කටයුතු යොදා ඇත. වසර නමයක් පුරා සිදුකරගෙන එන මේ පින්කම අතුරෙන් පසුගිය වර්ෂයේ රුපියල් විසිඅටලක්ෂයක් පමණ වැය කොට මරණයට කැපවූ ගවයන් නිදහස් කොට ගෙන පොළොන්නරුව වැලිකන්දේ මෛත්‍රීගම ගොවි ජනතාව අතර බෙදා දීමට පියවර ගන්නා ලදී.මේ වර්ෂයේ නිදහස් කර ගන්නා ගවයන් පොළොන්න‍රුවේ, මැදිරිගිරිය, නීකහේන හා කදුරුගස්වැව යන ගම්මාන දෙකෙහි ආර්ථික අමාරුකම්වලින් පෙළෙන ගොවියන් අතර බෙදාදීමට කටයුතු යොදා ඇති බව දායක සභාවේ ප්‍රධාන ලේකම් පුෂ්පකුමාර කුලතුංග මහතා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=n1407128</link>
    <topic>පොලිස්පතිගේ ප්‍රධානත්වයෙන් රාමසාන් “ඉෆ්තාර්” ආගමික වතාවත් 16 දා</topic>
    <author/>
    <content>ජාතීන් අතර සමඟිය හා සහජීවනය වර්ධනය කිරීමේ අරමුණින් පොලිස් දෙපාර්තමේන්තුවේ බෞද්ධ හා ආගමික කටයුතු සංගමය මඟින් ඉස්ලාම් භක්තික පොලිස් නිලධාරීන් වෙනුවෙන් රාමසාන් “ඉෆ්තාර්” ආගමික වතාවත් පොලිස්පති එන්. කේ. ඉලංගකෝන් මහතාගේ ප්‍රධානත්වයෙන් මෙම (16) සවස 5.00 ට නො: 331, ඕල්කට් මාවතේ පිහිටි කොළඹ නියෝජ්‍ය පොලිස්පති කාර්යාලයේ (04) වැනි මහලේ දී පැවැත්වේ.මේ අවස්ථාවට මුස්ලිම් රටවල තානාපතිවරු, ඇමැතිවරු, පාර්ලිමේන්තු මන්ත්‍රීවරු, අමාත්‍යාංශ ලේකම්වරු, පොලිස් නිලධාරීන්, නිලධාරිනියන් ඇතුළු පිරිසක් මෙම අවස්ථාවට සහභාගි වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=n1407129</link>
    <topic>පෞද්ගලික බස් රථ පැමිණිලි167 ක් ලැබිලා</topic>
    <author>ක්‍රිස්ටි මහේෂ් ද සිල්වා</author>
    <content>පෞද්ගලික බස් රථ සේවාව සම්බන්ධයෙන් මගීන්ගේ පැමිණිලි 167 ක් ක්ෂණික දුරකථන අංකය වෙත ලැබී ඇති බවත්, එයින් පළාත්බද බස් රථ සේවා සම්බන්ධයෙන් පැමිණිලි 94 ක් ඇතැයි පෞද්ගලික ප්‍රවාහන ඇමැති සී. බී. රත්නායක මහතා සඳහන් කරයි.ක්ෂණික දුරකථන අංකය වූ 0716555000 වෙත ලැබී ඇති පැමිණිලිවලින් බොහෝ පැමිණිලිවල පවත්නා අඩුපාඩු හේතුවෙන් ඒවා විමර්ශනය කිරීම අමාත්‍යාංශයට ගැටලුවක් වී ඇතැයි ද හෙතෙම පවසයි.ක්ෂණික දුරකථන අංකය සඳහා සිදුකරන පැමිණිලිවලදී බස් රථයේ ලියාපදිංචි අංකය, මාර්ග අංකය මෙන්ම සිදුවීම වූ වේලාව පැහැදිලිව සඳහන් විය යුතු බව පැවසූ ඇමැතිවරයා, බස් රථවලදී කාන්තාවන්ට සිදුවන හිරිහැර අවම කර ගැනීම සඳහා බස් රථයේ ආරක්ෂිත කැමරා සවිකිරීමට ඉදිරියේදී කටයුතු කරන බව ද ඇමැතිවරයා වැඩිදුරටත් සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=n14071210</link>
    <topic>රටට එරෙහි කණ්ඩායම් මෙරට මාධ්‍ය නිදහසක්නැති බව ජාත්‍යන්තරයට පෙන්වන්න හදනවා</topic>
    <author>ඉන්දික පොල්කොටුව</author>
    <content>ඉතිහාසයේ අන් කවරදාටත් වඩා උපරම මාධ්‍ය නිදහසක් හිමිව ඇති මෙම යුගයේ ඇතැම් රාජ්‍ය නොවන සංවිධාන හරහා මෙරට මාධ්‍ය නිදහසක් නොමැති බවට ව්‍යාජ මතයක් ජාත්‍යන්තරයට ලබාදීමට රටට එරෙහි කණ්ඩායම් මේ මොහොතේ උත්සහා දරන බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවසීය.ඒ අනුව විපක්ෂයේ ඇතැම් කණ්ඩායම් ව්‍යාජ ප්‍රචාර පතුරුවමින් මෙරට මාධ්‍ය ක්‍රියාකාරකම් සඳහා වාරණයක් පවතින බවට රට හා ජාත්‍යන්තරය නොමඟ යවන බවත් එය මුලුමනින්ම ඔවුන්ගේ වෛරී දේශපාලනයේ එක් රඟපෑමක් පමණක් බවත් ඇමැතිවරයා කීය.රාජ්‍ය නොවන සංවිධාන මුවාවෙන් රටට එරෙහි ක්‍රමන්ත්‍රණ ක්‍රියාත්මක කිරීමට කිසිදු බලවේගයකට අවකාශ නොදෙන බවත් අන් සියල්ලටම වඩා මාතෘ භූමියේ එහි ආරක්ෂාව හා පැවැත්ම වෙනුවෙන් රජය තීන්දු තීරණ ක්‍රියාත්මක වන බවත් රඹුක්වැල්ල මහතා පැවසීය.ත්‍රස්තවාදය පරාජය කිරීමේ වැඩපිළිවෙළ ක්‍රියාත්මක කරන යුගයේ මෙරට ඇතැම් රාජ්‍ය නොවන සංවිධාන ඇතැම් මාධ්‍ය ක්‍රියාකාරීන්‍ යැයි හඳුන්වා දුන් පිරිස සමඟ එක්ව රටට එරෙහි බලවේග ක්‍රියාත්මක කළ අන්දම ඉතිහාසයන් පැහැදිලිවන බවද හෙතෙම පැවසීය.ඡන්ද දායකයන්, අපේක්ෂකයන් අමු අමුවේ ඝාතනය කර ජනතාවට ඡන්දය ප්‍රකාශ කිරීමට අයිතිය නොදී එදා කැලෑ නීතිය රජ කරවු භීෂණ යුගයේදී කිසිදු රාජ්‍ය නොවන සංවිධානයක් මෙරට ඡන්ද දායකයන් හෝ ඡන්දය ප්‍රකාශ කිරීමේ ක්‍රියාවලින් පිළිබඳව කතා නොකර අද රටේ සැබෑ නිදහස භුක්ති විඳින යුගයේ දී එයට අතපෙවීමට උත්සාහ දරන බව රඹුක්වැල්ල මහතා කීය.ජනතාවගේ ඡන්ද අයිතිය පිළිබඳ මාධ්‍ය වැඩමුළු පැවැත්වීමට අද උත්සහා දරන රාජ්‍ය නොවන සංවිධාන එදා කොතනක සිටියේදැයි අමාත්‍යවරයා ප්‍රශ්න කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=n14071211</link>
    <topic>හිස් පානීය ජල බෝතල් නැවත පාවිච්චිය සිරුරට අහිතකරයි</topic>
    <author>කොළඹ සංචාරක</author>
    <content>ප්ලාස්ටික් පානීය ජලබෝතල් නැවත නැවත පාවිච්චියට ගැනීම ශරීරයට අහිතකර බව ජාතික විස තොරතුරු මධ්‍යස්ථානය පවසයි.වරක් පාවිච්චි කර ඉවත දැමිය යුතු මේ ජල බෝතල යළි යළිත් භාවිතයට ගැනීමෙන් ප්ලාස්ටික්වල ඇති තැලේට් නම් රසායනිකය ජලයට මුසු වී සිරුරට එක්විය හැකි බවත් දේහ පද්ධතියේ බොහෝ කොටස්වලට හානි කිරීමට මේ රසායනිකයට හැකි බවත් ජාතික විස තොරතුරු මධ්‍යස්ථානයේ අංශ ප්‍රධානී විශේෂඥ වෛද්‍ය වරුණ ගුණතිලක මහතා අනතුරු අඟවයි.හිරු එළියට නිරාවරණය වූ ප්ලාස්ටික් ජල බෝතල මඟින් ද මේ රසායනිකය සිරුරට එක්විය හැකි බව පවසන ඒ මහතා රත් වූ වතුර බෝතල් පානය කිරීම අනවශ්‍ය සෞඛ්‍ය ගැටලු ඇති කිරීමට හේතු විය හැකි බවද පවසයි.ප්ලාස්ටික් පානීය ජල බෝතලවල පතුලේ එකේ ඉලක්කම සටහන් වී ඇත්නම් ඒ ප්ලාස්ටික් බෝතලය එක් වරකට වඩා භාවිතය සුදුසු නැත. සංකේත අංක පහ හෝ ඊට ඉහළ අංකයක් සඳහන් බෝතල් වඩා ආරක්ෂිතයි.එසේම බීපීඒ වලින් නිදහස් BPA Free ස්ටිකරය සහිත පානීය ජල බෝතල් මිලදී ගැනීමට ජනතාව වග බලා ගත යුතු බවත් වෛද්‍ය ගුණතිලක මහතා සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=n14071212</link>
    <topic>පාසල් කැන්ටිමේ පැණි බීම විස වී පිළියන්දල පෞද්ගලික පාසලක සිසුන් 66ක් රෝහලේ</topic>
    <author>කැස්බෑව සංචාරකධර්මසිරි සුරවීර</author>
    <content>පිළියන්දල මිරිස්වත්ත ප්‍රදේශයේ පෞද්ගලික පාසලක සිසු සිසුවියන් පිරිසක් හදිසියේම රෝගාතුර වීම නිසා ඊයේ (11) දහවල් 12.30ට පමණ පිළියන්දල රජයේ රෝහලට ඇතුළත් කළහ‍. මේ පිරිසට සිසු සිසුවියන් 66 දෙනෙකු ඇතුළත්ව සිටිති. මොවුන් සියලු දෙනාම 4 – 5 ශ්‍රේණිවල ඉගෙනුම ලබති.පාසලේ පවත්වාගෙන යන ආපනශාලාවෙන් මොවුන් මිල දී ගත් පැණි බීම වර්ගයක් පානය කිරීමෙන් පසුව ඇති වූ වමනය යාම කැරකිල්ල වැනි රෝගී තත්ත්වයන් මත මේ පිරිස රෝහල් ගත කර ඇත. මේ සිසු සිසුවියන්ගෙන් 50 දෙනෙකු රෝහලේ බාහිර අංශයෙන් ප්‍රතිකාර ලබා පස්වරු 4.30 පමණ පිටව ගොස් ඇති අතර ඉතිරි පිරිස රෝහලේ ළමා වාට්ටුවේ ප්‍රතිකාර, ලබති.ඔවුන්ගේ තත්ත්වය එතරම් බරපතළ නොවන බවද රෝහලේ වෛද්‍යවරු පවසති.මේ සිද්ධිය පිළිබඳ පිළියන්දල පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=n14071213</link>
    <topic>කසළ තේ කිලෝ 70,000ක්ගොතටුවෙන් අල්ලයි</topic>
    <author>ක්‍රිස්ටි මහේෂ් ද සිල්වා</author>
    <content>අපනයනය කිරීමට සූදානම් කර තිබූ කසළ තේ කිලෝග්‍රෑම් 70,000 ක් පොලිස් විශේෂ කාර්ය බළකායේ බුද්ධි අංශය මඟින් ඊයේ (11 දා) පස්වරුවේ දී අත්අඩංගුවට ගෙන තිබේ.ගොතටුව නව නගරයේ නාඩිගල පාරේ අංක 48 දරන ස්ථානයේ පවත්වාගෙන ගිය මෙම තේ ගබඩාව මෙලෙස පොලිස් විශේෂ කාර්ය බළකාය වටලනු ලැබුවේ පොලිස් විශේෂ කාර්ය බළකායේ බුද්ධි අංශයට ලැබුණු විශ්වාසදායක තොරතුරු මතය. පොලිස් විශේෂ කාර්ය බළකායේ බුද්ධි අංශයට අයත් නිලධාරීන් එම ස්ථානය වටලන අවස්ථාවේදී එහි රැඳී සිටි සැකකරුවන් දෙදෙනකු අත්අඩංගුවට ගැනීමට හැකි වූ අතර එම සැකකරුවන් ඊයේ සවසම කොළඹ අලුත්කඩේ අධිකරණයට ඉදිරිපත් කෙරිණි. පොලිස් විශේෂ කාර්ය බළකායේ ජ්‍යෙෂ්ඨ පොලිස් අධිකාරි රංජිත් පෙරේරා මහතාගේ උපදෙස් මත සහකාර පොලිස් අධිකාරි ‍ටී. එෆ්. හජ්ජි මහතාගේ අධීක්ෂණය යටතේ මේ වැටලීම කළේ පොලිස් පරීක්ෂක නදීක සිල්වා මහතා ඇතුළු පොලිස් නිලධාරීහු පිරිසකි.වැඩිදුර විමර්ශන වැල්ලම්පිටිය පොලිසියට පවරා තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=n14071214</link>
    <topic>බාලවයස්කාරියන් අපයෝජනය කළ තරුණයකු අත්අඩංගුවට</topic>
    <author>බුද්ධිකා ඉඹුලාන‍</author>
    <content>අන්තර්ජාලය ඔස්සේ බාලවයස්කාර දරුවන්ට අයුතු ලිංගික යෝජනා සිදුකරමින් ඔවුන්ව අපයෝජනයට ලක්කළ තරුණයකු ඊ‍යේ (11) ජාතික ළමා ආරක්ෂක අධිකාරියේ විශේෂ පොලිස් විමර්ශන ඒකකය මඟින් අත්අඩංගුවට ගෙන ඇත. ජාතික ළමා ආරක්ෂක අධිකාරියේ අන්තර්ජාල ආවේක්ෂණ ඒකකය මඟින් යෙදවූ උපාය දූතිකාවක මඟින් සැකකරු කොටුකර ගැනීමට හැකි වී තිබේ.කඩවත ප්‍රදේශයේ පදිංචි 26 හැවිරිදි මේ පුද්ගලයා පෞද්ගලික ආයතනයක සේවය කරන්නකු වන අතර ඔහු දිගු කලක් මුළුල්ලේ ෆේස්බුක් වෙබ් අඩවි ඔස්සේ බාලවයස්කාර දැරියන්ව අමතා තිබේ. වයස අවුරුදු 15 ගැහැනු දරුවකු ලෙස face book අඩවියක් ඔස්සේ අන්තර්ජාලයට එක්වී සිටි ජාතික ළමා ආරක්ෂක අධිකාරියේ උපාය දූතිකාවට මෙම පුද්ගලයා විවිධ ලිංගික ක්‍රියාවන් පිළිබඳවත්, නිරුවත් පින්තූර හා අයුතු ලිංගික යෝජනා ඉදිරිපත් කර තිබේ.තමන් හමුවීමට මාදිවෙල ප්‍රදේශයට එන ලෙස මෙම උපාය දූතිකාව එම පුද්ගලයාට දන්වා ඇති අතර එහි පැමිණි අදාළ තරුණයා ජාතික ළමා ආරක්ෂක අධිකාරියේ එම උපාය දූතිකාව ලැගුම්හලකට හෝ වෙනත් ස්ථානයකට රැගෙන යාමට සූදානම් වන අවස්ථාවේදී විශේෂ පොලිස් විමර්ශන ඒකකය මඟින් අත්අඩංගුවට ගෙන ඇත.එම පුද්ගලයා මේ උපාය දූතිකාව සමඟ අන්තර්ජාලය ඔස්සේ හුවමාරු කරගත් ඡායාරූප, පණිවිඩ සියල්ලෙහිම සටහන් සමඟ ඔහුව ඊයේ (11) අධිකරණයට ඉදිරිපත් කිරීමට නියමිතව තිබිණි. ජාතික ළමා ආරක්ෂක අධිකාරියේ සභාපතිනි නීතිඥ අනෝමා දිසානායක මහත්මියගේ උපදෙස් මත මේ මෙහෙයුම ක්‍රියාත්මක වූ අතර මෙයට පෙරද එම ඒකකය මඟින් මෙවැනි අපයෝජකයන් 6 දෙනෙකු නීතියේ රැහැනට හසුකරගෙන තිබේ. එම පුද්ගලයින් අතර විශ්වවිද්‍යාල ආචාර්යවරයකු, මිනින්දෝරුවකු, පොලිස් කොස්තාපල්වරයකු ද වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=n14071215</link>
    <topic>හොර ඔප්පු තනා ඉඩම් විකුණූ මහා පරිමාණජාවාරමක් ගැන රහස් පොලිසියේ උකුසු ඇස</topic>
    <author>විජයානි එදිරිසිංහ</author>
    <content>හොර ඔප්පු සකසා රුපියල් කෝටි 25කට වැඩි ඉඩම් විකුණූ මහා පරිමාණ ජාවාරමක් ගැන රහස් පොලිසිය පරීක්ෂණ පවත්වයි.පසුගිය වසරේ පමණක් මෙතරම් විශාල ඉඩම් තොගයක් විකුණා ඇති අතර ඒ යටතේ විකුණා ඇති ඉඩම් සහ නිවාස ඇතුළු දේපොළ ප්‍රමාණය 75 ක් පමණ වෙයි. සිදුකළ පරීක්ෂණවල ප්‍රතිඵලයක් වශයෙන් ව්‍යාජ ලියකියවිලි තනා ඉඩම් විකුණූ පුද්ගලයන් 60ක් පමණ අත්අඩංගුවට ගැනීමට රහස් පොලිසියට හැකි වී ඇත. ව්‍යාජ ලියකියවිලි තනා ඉඩම් රෙජිස්ට්‍රාර් කාර්යාලයේ ඇතැම් ලියකියවිලි ද සොරකම් කර ඇති මේ ඉඩම්වලින් වැඩිම ප්‍රමාණයක් කොළඹ සහ ඒ අවට පදිංචිකරුවන්ගේ ඒවා බව අනාවරණය වෙයි.විදෙස්ගතව සිටින තම දේපොළ පිළිබඳව නිසි පාලනයක් නොමැති ඉඩම් ඇතුළු දේපොළ සහ මෙරට සිටින ඇතැම් පුද්ගලයන්ගේ ඉඩකඩම් ද මෙසේ ව්‍යාජ ඔප්පු මඟින් අලෙවි කර තිබේ. ඇතැම් ඉඩම් දෙතුන් වතාවක් විවිධ පුද්ගලයන්ට විකුණා ඇත.මේ ජාවාරම නිරතුරුවම සිදුකරන කල්ලි කිහිපයක සාමාජිකයන් පමණක් නොව බ්‍රෝකර්වරුන් ඇතුළු ජාවාරම්කරුවන් ගණනාවක් කොටුවූ පිරිස අතර වෙති.අත්අඩංගුවට ගත් සැකකරුවන් අතරින් 40 ක් පමණ මේ වන විට අධිකරණය වෙත ඉදිරිපත් කර තිබේ. රහස් පොලිසිය මේ පිළිබඳව වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=n14071216</link>
    <topic>ඇසළ පොහෝදාධර්මානුශාසනාව</topic>
    <author/>
    <content>සුපින්වත්නි,සම්බුද්ධ ශාසනයේ අසිරිමත් සිදුවීම් රැසකට මුල පිරූ උතුම් වූ ඇසළ පුර පසළොස්වක පොහෝ දිනය අදයි. තිලෝගුරු අමාමෑණි බුදුපියාණන්වහන්සේ සම්බුද්ධත්වයට පත්වීමෙන් අනතුරුව පැවැත්වූ මංගල දම් දෙසුම හෙවත් දම්සක් පැවතුම් සූත්‍රය ඒ සිදුවීම් අතුරින් සුවිශේෂී ය.සිද්ධාර්ථ බෝසතාණන් වහන්සේ ගිහිගෙය අතහැර අභිනිෂ්ක්‍රමණය කොට පැවිදි දිවියට පත්වූයේ ද රාහුල කුමාරෝත්පත්තිය සිදුවූයේ ද අදවන් දිනෙක බව ශාසන ඉතිහාසයේ සඳහන් වේ. බුදුරජාණන් වහන්සේ එදා පළමු වස් කාලය බරණැස ඉසිපතනයේ විසූ අතර ඒ අනුව යමින් වර්තමානයේ උපසම්පදාලාභී සියලු භික්ෂුන්වහන්සේ පෙර වස් විසීමේ විනය කර්මය හා වස් විසීම සිදු කරන්නේ ද ඇසළ පුන් පොහෝ දාය.සියලු විහාරස්ථානවල වස් ආරාධනා කිරීමේ පින්කම ද මෙදින සිදු කෙරේ. ලක්දිව ශාසන ඉතිහාසයට සම්බන්ධ විශේෂ සිදුවීම් රැසක් ද ඇසළ පුන් පොහෝදා සිදුවී තිබේ. කීර්ති ශ්‍රී රාජසිංහ රජ දවස , තායිලන්තයේ උපාලි තෙරුන් ප්‍රමුඛ මහ සඟරුවන මෙරටට වැඩමවා ලංකාවේ උපසම්පදා විනය කර්මය ඇති කිරීම ඒ අතුරින් වෙසෙසා දැක්විය හැකිය. මහනුවර දළදා පෙරහර, කතරගම ඇසළ පෙරහර ඇතුළු දිවයිනේ වෙහෙර විහාරස්ථාන රැසක විවිධ ආගමික පින්කම් - වැඩසටහන් පැවැත්වෙන කාලසීමාවක් ලෙසද ඇසළ සමය හඳුන්වා දිය හැකිය.බුදුරජාණන් වහන්සේ උතුම් බුද්ධත්වය ලබා ඇසළ පුන් පොහෝ දින දේශනා කළ පළමු ධර්ම දේශනාව වන දම්සක් පැවැතුම් සූත්‍රයේ අන්තර්ගත දහම් කරුණු නුවණින් වටහා ගෙන තිරසාර විමුක්තිය ලැබීමට අපි මේ උතුම් පොහෝදා අදිටන් කර ගනිමු.තෙරුවන් සරණයි!</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=r1407121</link>
    <topic>පලතුරු සැණකෙළියක්හොරණ කනන්විලදී</topic>
    <author>හොරණ විශේෂ හොරණ මධ්‍යම විශේෂ</author>
    <content>දේශීය පලතුරු පරිභෝජනය ඉහළ දැමීමේ අරමුණ ඇතිව පැවැත්වෙන පලතුරු ප්‍රවර්ධන සතිය හා පලතුරු සැණකෙළිය මෙම මස 14 සිට 21 දින දක්වා හොරණ කනන්විල පලතුරු භෝග පර්යේෂණ හා සංවර්ධන ආයතනයේදී පැවැත්වේ.ග්‍රෑම් 200 ලෙස නම්කර ඇති මෙම ප්‍රදර්ශනය දිනපතා උදෑසන 8.30 සිට සවස 6.00 දක්වා විවෘතව තබන බවත් පලතුරු සැණකෙළිය 14වනදා ජනාධිපති මහින්ද රාජපක්ෂ මහතාගේ සුරතින් විවෘතවන බවත් එම ආයතනයේ අධ්‍යක්ෂ ආචාර්ය එම්.එම්. එස්. හීන්කෙන්ද මහතා පවසයි.පලතුරු වගාව පිළිබඳව නොමිලේ උපදෙස් ලබාගැනීම, විවිධ පලතුරුවල රස බැලීමට මෙන්ම නොයෙක් පලතුරු පැළ මිලට ගැනීමට ද මෙහිදී ජනතාවට හැකිවේ.නැවුම් පලතුරු පමණක් නොව පලතුරුවලින් සැකසූ බීම, ප්‍රනීත ආහාර වර්ග, චට්නි, කෝඩියල් ආදී නව නිපැයුම් වල රසබැලීමට මෙන්ම මිලදී ගැනීමේ අවස්ථාවද මෙහිදී ජනතාවට හැකියාව ලැබෙන බව ආචාර්ය හීන්කෙන්ද මහතා වැඩිදුරටත් පැවසීය.අවාරයේ මල් උත්තේජනය කිරීමේ ව්‍යාපෘති යටතේ තාක්ෂණික තොරතුරු පත්‍රිකා කට්ටලයක් හා අදාළ හෝමෝන ඇතුළත් මල්ලක් නොමිලේ බෙදා දීම පාසල් තුළින් පලතුරු පරිභෝජනය වැඩිකිරීමේ ජාතික වැඩසටහන යටතේ තෝරාගත් පාසල් දහයකට මෙම ව්‍යාපෘතිය ඇරඹීමද මෙයට සමගාමීව සිදුකෙරේ.නිරෝගී ජීවිතයක් උදෙසා දිනකට පලතුරු ග්‍රෑම් 200ක් වත් ආහාරයට ගැනීමට ශ්‍රී ලාංකික ජනතාවට හුරු කිරීම මෙම ප්‍රදර්ශනයේ අරමුණයි.හෙක්ටයාර 120ක භූමියක හොරණ පලතුරු පර්යේෂණ මධ්‍යස්ථානය පිහිටා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=r1407122</link>
    <topic>කළුතර ආහාර නිෂ්පාදකයන්දැනුවත් කිරීමේ විශේෂ වැඩමුළුවක්</topic>
    <author>නාගොඩ විශේෂ එන්. විජේරත්න</author>
    <content>කළුතර දිස්ත්‍රික් ලේකම් කාර්යාලයීය කුඩා ව්‍යාපාර සංවර්ධන අංශය මඟින් කළුතර දිස්ත්‍රික්කය තුළ ආහාර නිෂ්පාදනය කිරීමේ හා සැපයීමේ නිරත ව්‍යාපාරික ප්‍රජාව දැනුවත් කිරීමේ විශේෂ වැඩමුළුවක් සංවිධානය කර තිබුණි.මෙහිදී ශ්‍රී ලංකා ප්‍රමිති ආයතනය පාරිභෝගික සේවා අධිකාරිය, මහජන සෞඛ්‍ය පරීක්ෂක අංශය, මිනුම් ඒකක හා ප්‍රමිති සේවා දෙපාර්තමේන්තුවේ නිලධාරීන් විසින් නිවැරදි ආකාරයට ආහාර නිෂ්පාදන ව්‍යාපාර පවත්වාගෙන යාම පිළිබඳව මෙම පිරිස දැනුවත් කෙරිණි.කළුතර දිස්ත්‍රික් ලේකම් කාර්යාලයීය රැස්වීම් ශාලාවේ පැවැති මෙම විශේෂ වැඩමුළුව කළුතර දිස්ත්‍රික් ලේකම් යූ.ඩී.සී. ජයලාල් මහතාගේ ප්‍රධානත්වයෙන් ආරම්භ විය.කළුතර දිස්ත්‍රික් ලේකම් කාර්යාලයීය කුඩා ව්‍යාපාර සංවර්ධන අංශයේ සහකාර අධ්‍යක්ෂ ජී. කොළඹ ආරච්චි මහතා ප්‍රමුඛ එහි නිලධාරීන් විසින් සංවිධානය කළ මෙම විශේෂ වැඩමුළුවට එම ආහාර නිෂ්පාදන ව්‍යාපාර පවත්වාගෙන යන කළුතර දිස්ත්‍රික්කයේ ව්‍යාපාරිකයෝ රැසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=r1407123</link>
    <topic>හීනටියන්ගල ඇළ මාර්ගයජලජ පැළෑටිවලින් වැසිලා</topic>
    <author>කටුකුරුන්ද සමූහ කපිල කුලසිංහ</author>
    <content>කළුතර හීල් වීදියේ හීනටියන්ගල ප්‍රධාන ඇළමාර්ගය ජලජ පැළෑටි විශේෂයකින් වැසී තිබීම නිසා ගැටලු රැසක් පැනනැඟී ඇතැයි ප්‍රදේශවාසීහු කියති.අවස්ථා කිහිපයක් රජය මඟින් මෙම ඇළ මාර්ගය ශුද්ධ පවිත්‍ර කළද ජලජ පැළෑටි විශේෂය මර්දනයට පියවර නොගැනීමෙන් මෙම තත්ත්වය උදාවී ඇතැයි ඔව්හු පවසති.මෙම තත්ත්වය නිසා මේ වනවිට ඇළමාර්ගය සම්පූර්ණයෙන්ම වනයක සිරි ගෙන ඇත. ජලය බැස යාමට මෙම තත්ත්වය බාධකයක් වී ඇති නිසා ප්‍රදේශය පුරා අධික දුර්ගන්ධයක් පවතී. එසේම ඇළ මාර්ගයේ ඇති වතුර බෝතල් හා වෙනත් ද්‍රව්‍ය මත මදුරුවන් බෝවීම සිදුවන බවද ප්‍රදේශවාසීහු පවසති.මේ පිළිබඳව අදහස් දැක්වූ ප්‍රදේශවාසියකු වන ඩී. සිරිසේන මහතා,“මේ ඇළ කීප සැරයක් මැෂින් දාලා ඉතාමත් හොඳට ශුද්ධ පවිත්‍ර කළා. මේ ඇළමාර්ගය ප්‍රධාන ගංගාවක් තරමට පළලයි. ශුද්ධ කරලා මාසයක් යනකොට සම්පූර්ණයෙන්ම කැලෑවෙන් ව‍ැහෙනවා. අද ඇළක සේයාවක් වත් පේන්නෙ නැහැ සම්පූර්ණයෙන්ම කැලෑවක්. මේ නිසා මේ පැළෑටි ආරම්භ වනකොටම මරා දමන්න ක්‍රමයක් ඕනෑ. දැන් වතුර බහින්නෙ නැහැ. පළාතම ගඳයි. මදුරුවො පිරිලා. ඒ මදිවට කුණු ගොඩවල්, මස්කඩවල අපද්‍රව්‍ය ගෝනි පිටින් ගෙනැත් දමලා. අවට ඉන්න මිනිස්සුන්ට මේ නිසා විවිධ ලෙඩරෝග හැදෙනවා. මේ පැළෑටි වඳ කරන්නෙ නැතිව මේ ඇළ ශුද්ධ කිරීම මුදල් නාස්තියක් විතරයි.”</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=s1407121</link>
    <topic>කප්එක ජර්මනියට නම්මෙසිට නම විතරයි</topic>
    <author/>
    <content>ජර්මනිය හා ආජන්ටිනාව අතර පැවැත්වෙන 2014 ලෝක කුසලාන පාපන්දු අවසාන මහා තරගය මෙවර තරගාවලියේ හොඳම කණ්ඩායම හා ලොව හොඳම පාපන්දු ක්‍රීඩකයා අතර ගැටුමක් වනු ඇත.ජර්මනිය ලොව හොඳම පාපන්දු කණ්ඩායම බවටද පත්වේවිද? එසේත් නැත්නම් ලයනල් මෙසි ශූරයෙකුගේ ක්‍රීඩාවක් ප්‍රදර්ශනය කරාවිද?තරගය ශ්‍රී ලංකා වේලාවෙන් සඳුදා අලුයම පැවැත්වේ.බ්‍රසීලය සමග පැවැති අවසන් පූර්ව තරගයේදී ජර්මනියේ ඵලදායී පාපන්දු ක්‍රීඩාව ප්‍රදර්ශනය කරමින් කෲස් හා ඛෙඩිරා මිනිත්තු පහක් ඇතුළත ගෝල් තුනක් ලබා ගත්හ. ඔවූහු දැඩි පීඩනයක් එල්ල කළහ. පන්දුව අයිති කරගෙන සිටියදී සීරුවෙන් ක්‍රීඩා කළහ. නිවැරදිව පන්දුව ‘පාස්’ කළ ජර්මනිය ඇසිපිය හෙළන සැණින් වේගය වෙනස් කළේය.ආක්‍රමණය ම සිතේ තබාගෙන සිටින සිය ප්‍රතිවාදීන් යටපත් කිරීමට ආජන්ටිනාව උත්සාහ කරනු ඇත. එලෙසින්ම මෙසි හිර කිරීමට ජර්මනියට වුවමනා වනු ඇත.ආජන්ටිනා කණ්ඩායම සැදී ඇත්තේ මෙසි වටාය. ලොව ශ්‍රේෂ්ඨතම පාපන්දු ක්‍රීඩකයන් අතරට එක්වීමට මෙසි ට දැන් වේදිකාව සැකසී තිබේ.අවසාන තරගයේදී මෙසි ට හමුවන්නේ ආජන්ටිනාවට තෙවැනි ලෝක පාපන්දු කුසලාන කිරුළක් දිනා දීමට ඔහු මීට කළින් දෙවතාවක්ම දැරූ උත්සාහයන්හිදී එය නතර කළ ජර්මනිය යි.මෙසි සිවු වතාවක්ම වසරේ ලොව දක්ෂතම ක්‍රීඩකයා බවට පත්ව තිබේ. එහෙත් රට වෙනුවෙන් අවසාන ත්‍යාගය වන ලෝක කුසලානය දිනා ගැනීමට ඔහුට තවමත් නොහැකි වී තිබේ. 2008 ඔලිම්පික් රන් පදක්කමක් හා 2005 වසරේ දිනාගත් අවුරුදු 20න් පහළ ලෝක කුසලාන ජයග්‍රහණය බැහැර කළ නොහැක. එහෙත් කතන්දරය ලියැවී හමාර වූයේ බොහෝ කලකට පෙරය. තමන්ගේ රටවැසි ඩියෙගෝ මැරඩෝනා හා බ්‍රසීලයේ පේලේ ට සමානව සැලකුම් ලැබීමට නම් මෙසි ලෝක කුසලානයක් ජයගත යුතුය.1986 වසරේ ආජන්ටිනාව දෙවැනි ලෝක කුසලාන කිරුළ දිනා ගනිද්දී සුපිරි ක්‍රීඩකයා වූයේ මැරඩෝනා ය. එහිදී ගෝල් පහක් ලබා ගත් ඔහු තවත් ගෝල් ලබා ගැනීමේ අවස්ථා ගණනාවක්ම නිර්මාණය කරමින් අමතක නොවන ක්‍රීඩාවක යෙදුනේය.පේලේ 1958, 1962 හා 1970 වසරවලදී බ්‍රසීලය සමග ලෝක කුසලාන තුනක් දිනා ගත්තේය. ක්‍රීඩා සමාජ මට්ටමෙන් මෙසිගේ දක්ෂතා ඔහු අනෙක් දකුණු අමෙරිකානු පාපන්දු යුග පුරුෂයන් දෙදෙනා ළඟටම ගෙනැවිත් තිබුණද ලෝක කුසලානය ඔහු විසින් දිනාගත යුතුව තිබේ.අර්ධ අවසන් පූර්ව වටයේ ජර්මනිය හමුවේ පෙනල්ටි සටනින් පැරදී ආජන්ටිනාව 2006 ලෝක කුසලාන තරගාවලියෙන් ඉවතට විසිවෙද්දී මෙසිගේ වයස අවුරුදු 19ක් වූ අතර ඔහු ආබාධවලින් සුවය ලබමින් සිටියේය. සිවු වසරකට පසුව දකුණු අප්‍රිකාවේදී නැවත වතාවක් ආජන්ටිනාවේ බලාපොරොත්තු බිඳ දමමින් ජර්මනිය ගෝල් 4–0කින් තරගය ජයග්‍රහණය කළේය. මෙසි තරගාවලිය අවසන් කළේ ඔහුගේ නමට එක ම ගෝලයක් හෝ නොමැතිවය.එම පරාජයන් දෙකේ වාඩුව ජර්මනියෙන් ගැනීමට 27 හැවිරිදි මෙසි ට දැන් අවස්ථාව උදාවී තිබේ. කෙසේ වෙතත් එය සිතන තරම් පහසු දෙයක් නොවනු ඇත. අවසාන තරගයේ ජනප්‍රිය කණ්ඩායම බවට පත්ව සිටින්නේ ජර්මනිය යි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=s1407122</link>
    <topic>ශ්‍රී ලංකා-දකුණු අප්‍රිකා තීරණාත්මක තරගය අද හම්බන්තොට දී</topic>
    <author/>
    <content>ශ්‍රී ලංකාව හා සංචාරක දකුණු අප්‍රිකාව අතර තරග තුනකින් සමන්විත ජාත්‍යන්තර එක්දින ක්‍රිකට් තරගමාලාවේ ජයග්‍රාහකයන් තීරණය කෙරෙන තෙවැනි හා අවසාන තරගය අද හම්බන්තොට සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේදී පැවැත්වේ.මේ තරගමාලාවේ තරග දෙකක් අවසානයේ දෙපිල 1–1ක් ලෙසින් සම තත්ත්වයේ පසුවෙති. කොළඹ ආර්.ප්‍රේමදාස ක්‍රීඩාංගණයේ පැවැති පළමු තරගය දකුණු අප්‍රිකාව ලකුණු 75කින් ජයගත් අතර පල්ලෙකැලේ ක්‍රීඩාංගණයේදී පැවැති දෙවැනි තරගය ශ්‍රී ලංකාව ලකුණු 87කින් ජයග්‍රහණය කළේය.අද පැවැත්වෙන දිවා තරගය පෙරවරු 10.00 ට ආරම්භ වෙයි. කෙසේ වෙතත් තරගයට විදුලි ආලෝකය අවශ්‍ය වුවහොත් එය ලබා දීමට ශ්‍රී ලංකා ක්‍රිකට් ආයතනය කටයුතු යොදා තිබේ. මේ පියවර ගෙන ඇත්තේ ආලෝකය මඳවීම හේතුවෙන් පළමු තරගයට බාධා පැමිණි නිසාවෙනි. එම තරගයේදී පිටිය වෙළාගත් ඇඳිරිය නිසා ශ්‍රී ලංකාව තරග උපක්‍රම වෙනස් කිරීමට සිදුවූ බව නායක ඇන්ජලෝ මැතිව්ස් ප්‍රකාශ කළේය.එම තරගය සඳහා ආර්.ප්‍රේමදාස ක්‍රීඩාංගණයේ විදුලි ආලෝක පද්ධතිය ක්‍රියාත්මක නොකළේ දිවා තරග සඳහා විදුලි ආලෝකය පාවිච්චි නොකිරීමට දෙරටේ ක්‍රිකට් බළධාරීන් කළින් එකඟත්වයට පැමිණි නිසාය. එහෙත් පළමු තරගයේදී සිදුවූ සිද්ධීන් සැළකිල්ලට ගෙන එම තීරණය වෙනස් කිරීමට ශ්‍රී ලංකා ක්‍රිකට් ආයතනය හා දකුණු අප්‍රිකා ක්‍රිකට් ආයතනය එකඟ වී තිබේ. ඒ අනුව අද තරගයේදී ආලෝකය මඳවීමේ බාධාවක් පැමිණියහොත් ක්‍රීඩාංගණයේ විදුලි ආලෝක පද්ධතිය ක්‍රියාත්මක කෙරෙනු ඇත.පල්ලෙකැලේදී ශ්‍රී ලංකා කණ්ඩායමෙන් මතුවූ දස්කම් අද තරගයේදීද ප්‍රදර්ශනය වනු ඇතැයි ශ්‍රී ලාංකික ක්‍රිකට් ලෝලීන්ගේ බලාපොරොත්තුව වී තිබේ.තරගමාලාව ජයග්‍රහණය කිරීමට ශ්‍රී ලංකාව උපරිම උත්සාහය ගනිද්දී දකුණු අප්‍රිකාව ශ්‍රී ලංකා පොලවේ ඔවුන්ගේ ප්‍රථම තරගමාලා ජයග්‍රහණය වාර්තා කිරීමට ප්‍රබල උත්සාහයක් ගනු ඇත. තිලකරත්න ඩිල්ෂාන් පල්ලෙකැලේදී ප්‍රදර්ශනය කළේ අති විශිෂ්ට දස්කම් ය. පිත්ත මෙන්ම පන්දුවද ඔහු හැසිරවූයේ දර්ශනීය විලාශයකිනි. ලහිරු තිරිමාන්න යළි ලකුණු අතරට පිවිස සිටීම සැනසිල්ලට කරුණකි. අදත් තරගයේ තීරණාත්මක කාර්යභාරය ලසිත් මාලිංග මත පැවරී තිබේ. මුල් තරග දෙක සඳහා නම් කළ සංචිතයට ඇතුළත්ව සිටි උපුල් තරංග අද තරගයට නම් කර නැත. ඒ තරංග එංගලන්ත සංචාරයක නිරතවීමට නියමිත ශ්‍රී ලංකා 'ඒ' කණ්ඩායමේ නායකයා ලෙස කටයුතු කරන බැවින් පුහුණුවීම් කටයුතු සඳහා අවස්ථාව ලබාදීමටය. තරංග වෙනුවට සංචිතයට පිට දඟ පන්දු යවන දිල්රුවන් පෙරේරා කැඳවා තිබේ.දකුණු අප්‍රිකානු ආරම්භක පිතිකරු හෂිම් අම්ලා ශතක ලබා ගැනීම පුරුද්දක් කරගෙන ඇති සැටියකි. මෙවර සංචාරය සඳහා දිවයිනට පැමිණි දිනයේ පටන් සහභාගි වූ සෑම තරගයකම (පෙරහුරු තරගයද ඇතුළත්ව) අම්ලා ශතක වාර්තා කර තිබේ. නායක ඒ.බී. ඩි විලියර්ස් ද පිතිකරණයේදී අම්ලා ට හොඳ සහායක් ලබා දෙයි. පල්ලේකැලේ පැවැති දෙවැනි තරගයේදී ලකුණු 48කට ශ්‍රී ලංකා කඩුලු 4ක් බිඳ දැමු රයන් මැක්ලාරන් කෙරෙහිද දකුණු අප්‍රිකාව විශ්වාසයක් තබනු ඇත.එංගලන්තයේදී ලබාගත් එක්දින තරගමාලා ජයග්‍රහණයට ශ්‍රී ලංකාව අද තවත් ජයග්‍රහණයක් එක් කිරීම ලෝක කුසලානය කරා යන ගමනේදී ඔවුන්ට මහත් ශක්තියක් වනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=s1407123</link>
    <topic>නාමල් රාජපක්ෂරගර් පිටියට සමුදෙයි</topic>
    <author/>
    <content>ශ්‍රී ලංකා ජාතික 15 සාමාජික රගර් කණ්ඩායමේ නායකයා ලෙස පසුගිය කාලයේ ඉමහත් කාර්යයක් ඉටුකළ පාර්ලිමේන්තු මන්ත්‍රී නාමල් රාජපක්ෂ මහතා ක්‍රීඩාවෙන් සමුගන්නා බව ඔහුගේ පෞද්ගලික ලේකම් චම්පික කරුණාරත්න මහතා ඊයේ නිවේදනයක් නිකුත් කරමින් කියා සිටියේය.ඔහු අවසන් වරට ජාතික කණ්ඩායමේ නායකත්වය දැරුවේ පසුගිය නොවැම්බරයේ ශ්‍රී ලංකාවේ පැවැති සෙරන්ඩිබ් තුන්කොන් ජාත්‍යන්තර රගර් තරගාවලියේදීය.ඊට පෙර ඔහු නාවික හමුදා රගර් කණ්ඩායමේද නායකයා ලෙස විශිෂ්ට සේවාවක් ඉටු කළේය. දක්ෂ ක්‍රීඩකයකු ලෙස විචාරකයන්ගේ පැසසුමට ලක්වූ නාමල් රාජපක්ෂ මහතා ක්‍රීඩාවෙන් සමුගැනීමට තීරණය කර ඇත්තේ ඔහුගේ කාර්යය බහුලත්වය හේතුවෙනි.ජනාධිපති මහින්ද රාජපක්ෂ මහතාගේ වැඩිමහල් පුත්‍රරත්නය වන ඔහු එක්සත් ජනතා නිදහස් සන්ධානයේ හම්බන්තොට දිස්ත්‍රික් පාර්ලිමේන්තු මන්ත්‍රීවරයා ලෙස වර්තමානයේ කටයුතු කරන අතර තාරුණ්‍යයට හෙටක් සංවිධානයේ සභාපතිවරයාද වේ.ගල්කිස්ස සාන්ත තෝමස් විදුහලේ අධ්‍යාපනය ලැබූ ඒ මහතා විදුහලේ පළමු පෙළ රගර් කණ්ඩායමේ නායකයා ලෙසද කටයුතු කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=s1407124</link>
    <topic>ජනාධිපති කුසලාන පාසල් රගර් ඉසිපතන-රාජකීය අවසන් ගැටුම හෙට</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ ජනාධිපති කුසලාන පිළිමලුන් පිටුදැකීමේ රගර් තරගාවලියේ ශූරතාව 6 වැනි වරටත් දිනා ගැනීමේ අරමුණින් ඉසිපතන විදුහල් පිල හෙට (13) පස්වරුවේ රාජකීය විදුහල් ක්‍රීඩා සංකීර්ණයේ දී රාජකීය විදුහල් කණ්ඩායම සමග අවසන් මහා තරගයට එක්වෙයි.මෙවර පාසල් ලීග් තරගාවලිය පුරා අපරාජිතව සිටි ඉසිපතන විදුහල් පිල අවසන් මහා තරගයට පිවිසියේ අවසන් පූර්ව තරග වටයේ දී විද්‍යා විදුහල් පිල පරාජයට පත් කරමිනි. ත්‍රිත්ව විදුහල් පිලට එරෙහිව තියුණු ජයක් වාර්තා කරමින් රාජකීය විදුහල් පිල අවසන් තරගයට එක්වී සිටිති. මෙවර විශේෂත්වය වන්නේ පළමුවරට තරගාවලියේ හොඳම ක්‍රීඩකයා තෝරා ඔහුට ත්‍යාග පිරිනැමීමට කටයුතු යොදා තිබීමය. පාසල් ක්‍රීඩකයන් දිරිගැන්වීමත්, තරගාවලියට වැඩි ආකර්ශනයක් ලබාදීමත් මෙමගින් අරමුණු කෙරේ.පාසල් ක්‍රීඩා පිටියේ බොහෝ අවස්ථාවල දී ගැටුම්කාරී සිදුවීම් වාර්තා වන බැවින් හෙට පැවැත්වෙන අවසන් මහා තරගයට විශේෂ පොලිස් ආරක්ෂාවක් යොදවන බව පාසල් රගර් සංගමයේ සභාපති රංජිත් චන්ද්‍රසේකර මහතා පවසයි. එමෙන්ම අදාල විදුහල්පතිවරු, ආදි සිසුන්ගේ සංගමයේ නිලධාරීන් සහ රගර් කමිටු ප්‍රධානින් සමග එක්ව අවසන් තරගය සම්බන්ධව විශේෂ සාකච්ඡාවක් පවත්වා තරගය සාර්ථකව නිමා කරගැනීමට ඔවුන්ගේ ද සහයෝගය ලබාගන්නා බව චන්ද්‍රසේකර මහතා කීවේය. එම සාකච්ඡාව ඊයේ අධ්‍යාපන අමාත්‍යංශයේ දී පැවැත්වීමට නියමිතව තිබිණි.මේ තරගාවලියට සමගාමීව පැවැති අගමැති කුසලාන රගර් තරගාවලියේ අවසන් මහා තරගය අනිද්දා (14) පස්වරු රාජකීය විදුහල් ක්‍රීඩා සංකීර්ණයේ දීම පැවැත්වීමට නියමිතය. පසුගිය වසරේ ශූරයන් වන ආනන්ද විදුහල් පිල සහ වේල්ස් කුමර විදුහල් පිල අගමැති කුසලාන අවසන් තරගයට සුදුසුකම් ලබා සිටිති. මෙවර විශේෂත්වයක් වන්නේ එම කුසලානය අගමැති දි.මු.ජයරත්න මහතා විසින් පරිත්‍යාග කරනු ලැබීමය. අගමැති කුසලාන අවසන් මහා තරගයේ ජයග්‍රාහකයන්ට එම කුසලානය පිරිනැමීම ද අගමැතිවරයා අතින් සිදුකිරීමට නියමිතය. ශ්‍රී ලංකා පාසල් රගර් සංගමය මෙහෙයවන මේ තරගාවලියට පූර්ණ අනුග්‍රාහකත්වය සපයනු ලබන්නේ නෙස්ලේ සමාගම විසිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=s1407125</link>
    <topic>තුන්කොන් පිහිනුම් ශූරතාව ඩී.එස්. දිනයි</topic>
    <author>සම්පත් දිප්පිටිගොඩ</author>
    <content>කොළඹ තර්ස්ටන්, ඩී. එස්. සේනානායක හා නාලන්ද විදුහල් එක්ව සංවිධාන කළ ග්‍රේෂන් ගුණවර්ධන අභියෝගතා කුසලාන තුන්කොන් පිහිනුම් තරගාවලියේ සමස්ත ශූරතාව දිනා ගැනීමට ඩී.එස්.සේනානායක විද්‍යාලය සමත් විය. නාලන්දා විද්‍යාලය අනුශූරතාව දිනා ගත්තේය.තර්ස්ටන් විදුහල් පිහිනුම් තටාකයේ දී පැවැති තරගාවලියට සමගාමීව විදුහල් තුන අතර පොලිස් පිහිනුම් තටාකයේ පැවති වෝටර්පෝ‍ලෝ ක්‍රීඩා තරගාවලියේ ශූරයන් වූයේ නාලන්දා විද්‍යාලයයි. ඩී. එස්. සේනානායක විද්‍යාලය අනුශූරතාව දිනා ගැනීමට සමත් විය.තරගාවලියේ ප්‍රධාන ආරාධිතයා වූ තර්ස්ටන් විදුහලේ කීර්තිමත් ආදිශිෂ්‍ය ග්‍රේෂන් ගුණවර්ධන මහතා අතින් තිළිණ ප්‍රදානය සිදුකැරිණි. තර්ස්ටන් විදුහල්පති ඒ.ඩී.එම්.ඩී.බණ්ඩාර මහතාගේ මඟ පෙන්වීම යටතේ හා ක්‍රීඩා භාර නියෝජ්‍ය විදුහල්පති ලක්ෂමන් ගුණතිලක මහතාගේ සම්බන්ධිකරණය යටතේ මේ තරගාවලිය මෙහෙයවනු ලැබුයේ තර්ස්ටන් විදුහලේ පිහිනුම් භාර ආචාර්ය සමිත අබේසුන්දර මහතා විසිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=f1407121</link>
    <topic>ඌව අපි උඩින් දිනනවා</topic>
    <author>සාකච්ඡා කෙළේ උදිත ගුණවර්ධන ඡායාරූප -තමරසිරි විජේසේකර</author>
    <content>අපට තනිව ලෝකයේ ජීවත්වීමට බැහැ. ඒ නිසා අප ලෝකය සමඟ සබඳතා පවත්වා ගත යුතුයි. එක්සත් ජාතීන්ගේ මණ්ඩලයේ අරමුණ වෙලා තිබෙන්නෙත් සාමය, සමඟිය හා සහජීවනය ගොඩනැඟීමයි. නමුත් අද එක්සත් ජාතීන්ගේ මණ්ඩලය මඟින් මේ අරමුණු කොතෙක් දුරට ඉටුවෙනවාද කියා සලකා බැලිය යුතුයි.අද එක්සත් ජාතීන්ගේ මණ්ඩල‍ෙය් ඇතැම් ක්‍රියාකාරකම් එක්සත් ජනපදය හා බටහිර කඳවුරේ අවශ්‍යතා සපුරාලීමට කටයුතු කරනවා. බටහිර රටවල්වලට කීකරු නොවන නායකයන් මෙල්ල කිරීමට තමයි මේ රටවල් උත්සාහ කරන්නේ.අපි දැන් ගතකරන්නේ පශ්චාත් යුද කාලය. අපට රටක් විදිහට ප්‍රතිසන්ධානය වීමට පුළුවන්කම ලැබී තිබෙනවා. මෙය මැදහත්ව බලන දෙස් විදෙස් කණ්ඩායම් පිළිගන්නවා. අපේ රට තුළ අර්බුදකාරී තත්ත්වයක් ඇතිකිරීමට සමහරු උත්සාහ කරනවා. අප යුද අපරාධ සිදුකරන බවට චෝදනා එල්ල කරනවා. ඒත් එම චෝදනාවල සත්‍යතාවක් නැහැ. අපේ හමුදාව ත්‍රස්තවාදය පරාජය කිරීමටත්, ප්‍රජාතන්ත්‍රවාදය යළි තහවුරු කිරීමටත් කටයුතු කළා. මෙය යුද අපරාධයක් විදිහට කවුරු හරි කියනවා නම් ඒක වැරැදියි.මම දකින විදිහට නම් යුද අපරාධ චෝදනා එල්ල කරන්නේ අප රට විනාශ කිරීමේත්, අස්ථාවර කිරීමේත් අරමුණු සහිතවයි. අප සියලු දෙනා මේ ගැන හොඳින් අව‍ධානයට ලක්කර ගත යුතුයි. අද මානව හිමිකම් පිළිබඳ චෝදනා එල්ල කරන්නේත් මේ කූට අරමුණු හිත්වල තබාගෙනයි.අපේ රටේ ජාතීන් අතර එකිනෙකා ගැන විරෝධයක් හෝ අනවබෝධයක් නැහැ. මුස්ලිම් ජනතාවත්, දෙමළ ජනතාවත් අපේ මිත්‍රයෝ. ඒ තත්ත්වය විනාශ කිරීමට ඉතාමත් ස්වල්ප පිරිසක් උත්සාහ කරනවා. මෙයට අවස්ථාවාදී දේශපාලනඥයන් ද ස්වල්ප පිරිසක් සම්බන්ධ වී සිටිනවා විය හැකියි. මෙය ඉතාමත් වැරැදි සහගත තත්ත්වයක්.අද අපේ ජනාධිපතිතුමා මේ තත්ත්වය තේරුම් ගෙන ජාතීන් අතර සමඟිය, සමාදානය ඇතිවන විදිහේ වැඩපිළිවෙළක් ක්‍රියාත්මක කර තිබෙනවා. සිංහල ජනතාවට දෙමළ භාෂාවත්, දෙමළ ජනතාවට සිංහල භාෂාවත් ඉගෙන ගත හැකි වැඩපිළිවෙළක් ආරම්භ කර තිබෙනවා. මෙමඟින් තමයි ජාතීන් අතර සමඟිය ඇතිකිරීමට පුළුවන්කම ලැබෙන්නේ.මේ කියන දේශපාලන විසඳුම කුමක්ද කියන එක මට නම් ගැටලුවක්. විසැඳුමක් දෙන්න නම් ගැටලුවක් තිබෙන්න ඕනෑ. අද සිංහල, දෙමළ, මුස්ලිම් ජනතාව අතර හොඳ අවබෝධයක් තිබෙනවා. එක කාර්යාලයේ එකට සහෝදරත්වයෙන් කටයුතු කරනවා. එහෙම තියෙද්දි දේශපාලන විසඳුමක් ගැන කතා කිරීම පුදුමයක්.දේශපාලන විසඳුමක් ගැන කතා කරන්නේ ජනතාව නොවෙයි දේශපාලනඥයෝ. ඔවුන්ට අවශ්‍ය වෙලා තිබෙන්නේ කුමන හෝ ක්‍රමයක් මඟින් තම බලය ආරක්ෂා කර ගැනීම පමණයි.අද ජනතාවට අවශ්‍ය වෙලා තිබෙන්නේ රටේ සංවර්ධනය, තමන්ගේ ආර්ථික සංවර්ධනය යන කරුණුයි. එහෙම නැතිව බලය බෙදීම යන කරුණ නෙවෙයි. අද ජාතීන් අතර ඉහළම සමඟියක් හා අවබෝධයක් ඇතිවෙලා තිබෙනවා.පොදු අපේක්ෂකයා කියන්නේ සියලු පාර්ශ්වයන්ට පිළිගැනීමට පුළුවන්කම තිබෙන කෙනෙක්. එවන් අය සිටින්නේ එක් අයෙකු පමණයි. ඒ මහින්ද රාජපක්ෂ ජනාධිපතිතුමායි. ඔහුට රට තුළ විශාල පිළිගැනීමක් තිබෙනවා. එතුමා රටට විශාල වැඩ කොටසක්, සංවර්ධන කාර්ය භාරයක් ඉටුකර තිබෙනවා. වෙනත් විදිහකට කීවොත් ජනාධිපතිතුමා යළිත් ජනාධිපතිවරණයකට එන්නේ ඉතිරි කාර්ය භාරය ඉටුකිරීමටයි. ඒ සඳහා ජනාධිපතිතුමාට ඡන්දය ලබාදීමට සියලු ජනකොටස්වලට පුළුවන්කම තිබෙනවා. ඒ නිසා මම දකින විදිහට මුළු රටම පිළිගත්ත පොදු අපේක්ෂකයා වන්නේ ජනාධිපතිතුමායි.මහ මැතිවරණයක් කියලාවත් ජනාධිපතිවරණය කියලාවත් කිසිදු වෙනසක් නැහැ. අපි රටටත්, ජනතාවටත් විශාල කාර්ය භාරයක් ඉටුකර තිබෙනවා. අප ඒ ගැන මීට පෙර සඳහන් කළා. ඒ නිසා අපට ඕනෑම මැතිවරණයකට ශක්තිමත්වත්, සැලසුම් සහගතවත් මුහුණ දීමට පුළුවන්. ඒ නිසා ජනාධිපතිවරණයක් වුණත්, මහ මැතිවරණයක් වුණත් අපට ජයග්‍රහණය ගැන කිසිදු අවිශ්වාසයක් නැහැ.ජනාධිපතිවරණය, මහ මැතිවරණය අභියෝගයක් නොමැති නම් පළාත් සභා මැතිවරණයක් ගැන කතා කරලා කාලය නාස්ති කිරීම පවා නුසුදුසු දෙයක් විදිහටයි මට පෙනෙන්නේ. ඌව පළාතට එජාප මොන තරම් ප්‍රබල පිරිසක් දැම්මත් ජවිපෙ කොයි විදිහේ උපක්‍රම දැම්මත් අපට පහසු ජයග්‍රහණයක් ලබාගැනීමට පුළුවන්. ඕනෑම මැතිවරණයක් පැවැත්වීමට කලින් එජාපය කියන්නේ අපි දිනනවා කියලා. ඒත් ඡන්ද ප්‍රතිඵලය එද්දි මේ අය අන්ත පරාජයකට පත්වෙලා. මෙවර ඌව මැතිවරණයේ ප්‍රතිඵලයත් ඒකම තමයි. අපි විශාල සේවයක් ඉටුකර තිබෙනවා. ඌව පළාත් මැතිවරණයේදී ජනතාව අප වෙත විශාල ජයග්‍රහණයක් ලබාදෙනවා නිශ්චිතයි.අප සහන ලබාදීම ගැන අවධානය යොමුකර කඩිනම් පියවර ගනිමින් සිටිනවා. අපට අවශ්‍ය කර තිබෙන්නේ ගොවියා පත්ව ඇති දුෂ්කර තත්ත්වයෙන් කෙසේ හෝ ගලවාගෙන ඔවුන්ගේ ජීවන තත්ත්වය ඉහළ දැමීමයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=f1407122</link>
    <topic>ඇසළ සිරි නරඹන පෙරහර අසිරි</topic>
    <author>කේ. මීගහකුඹුර ශ්‍රී දළදා මාලිගාවේදේශීය බෞද්ධ කටයුතු කාර්යාංශයේ ලේකම්</author>
    <content>ජ්‍යෝතිෂයෙහි නැකැත් දෙකෙන් එකකට සඳුගේ පැමිණීමෙන් පුර පසළොස්වක තිථිය යෙදෙන මාසය ඇසළ නමින් භාවිතයෙහි යෙදෙයි. චන්ද්‍රමාස ක්‍රමයෙන් තෙවන මාසය වූ ඇසළ, සකු බසින් අෂාඪ නමින් හැඳින්වේ. පැරැණි භාරත පුරාවෘත අනුව දුරාතීතයේ පටන් භාරත දේශයේ ඇසළ මාසයෙහි නැකැත් කෙළි උත්සව පැවැති බව අනාවරණය වෙයි. ඇසළ සැණකෙළි පූජෝත්සව සමාරම්භය සුරාසුර යුද්ධයේ ජයග්‍රහණය සනිටුහන් කිරීමට පැවැත්වෙන්නක් වශයෙන් ද, විෂ්ණු දෙවියන්ගේ උපත සැමරීමේ සැණකෙළි උත්සවයක් වශයෙන් ද සමාරම්භ වූ බවට ද මත පළවෙයි.බෞද්ධයන්ට ඇසළ මාසය කරුණු කීපයක් නිසා වැදගත් වෙයි. මහබෝසතුන් දෙව්ලොවින් චුතව මහමායා මවුකුස පිළිසිඳ ගත්තේ ද, ගිහිගෙයි කලකිරී රජසැප අතහැර මහභිනික්මන් කළේ ද, ධම්මචක්කපවත්තන සූත්‍ර‍ දේශනාව නම් ප්‍රථම ධර්ම දේශනාව සිදු කළේ ද ඇසළ මස පුර පසළොස්වක පොහෝ දිනයේය. එසේම ගිම්හානය කෙළවර වී වස්සානය ඇරැඹෙන වර්ෂා ඍතුවේ දී බෞද්ධ භික්ෂූන් වහන්සේ වස් සමාදානය ආරම්භ කරනුයේ ද ඇසළ පුර පසළොස්වකට පොහොය කොට පසු දිනදීය. මෙකී කරුණු කාරණා නිසා සියලු විහාරාරාමයන්හි පෙරහර පුණ්‍යෝත්සව පැවැත්වෙන කාලයක් වශයෙන් ද ඇසළ මාසය බෞද්ධාගමිකයන්ට සුවිශේෂී වූ උත්සව මාසයකි.ශුද්ධ මාසයක් වශයෙන් සැලකෙන ඇසළ මාසය තුළ පත්තිනි දේවමෑණියන්ට පූජා පැවැත්වීම පිණිස ද පෙරහර පූජෝත්සව උත්කර්ෂවත් ලෙස පැවැත්වීම සිදුකෙරේ. මෙම කාලය තුළ සියලු සිද්ධස්ථානයන් හා දේවාලයන් සුද්ධ, පවිත්‍ර කොට නිර්මාංශ ආහාරයෙන් පේවී දෙවියන් කෙරේ නන්විධ භක්ති ප්‍රණාමයන් දැක්වීම සිරිතක්ව පවතී.ලක්දිව ඇසළ පෙරහර මංගල්ලයක් මුලින්ම ආරම්භ වී ඇත්තේ ගජබාහු රජු, (ක්‍රි. ව. 113-135) චෝළය ආක්‍රමණය කිරීම මුල්කොට බව බොහෝ දෙනාගේ මතයයි. ඔහුගේ පියාණන් වූ වංකනාසිකතිස්ස රජු (ක්‍රි. ව. 110 – 113) සමයෙහි ලංකාව ආක්‍රමණය කළ සොළීන් වටිනා වස්තූන් සමඟ දොළොස් දහසක සිංහලයන් සොළී රටට ගෙන ගිය බව ඇසූ ඔහු පුත් ගජබාහු රජු නීලමහා යෝධයා සමඟ චෝළය ආක්‍රමණය කොට ගෙනගිය දොළොස්දහසක සිංහල සේනාවට අමතරව සොළීන් දොළොස් දහසක් ඊට හිලව්වට රැගෙන එන ගමනේදී, පත්තිනි දේවතාවිය පරිහරණය කරන ලද රන්මය සළඹ ද රැගෙන විත් දෙවොලක් තනා පූජෝත්සව පැවැත්වූ බවක් කියැවේ. ඒ හා සමඟ චෝළයන් විසින් පැහැරගෙන ගිය පාත්‍රා ධාතුව ද යළි රැගෙන ආ බව සඳහන් වේ. මෙම කථා පුවත සම්බන්ධයෙන් වෙනත් ආකාරයේ කථාපුවතක් සීලප්පදිකාරම් නැමැති දමිළ ග්‍රන්ථයෙහි සඳහන් වෙයි. එයට අනුව කේරළයේ රජ කළ සේනගුට්ටුවන් නම් රජු ගජබා රජුට එහි පැවැති දේවාලයක් විවෘත කිරීම හා සම්බන්ධිත අෂාඪ මංගලෝත්සවයකට සහභාගි වන ලෙස ආරාධනා කළ බවත්, ගජබා රජු එහි ගොස් ආපසු එන අතරේ පත්තිනි දේවමෑණියන්ගේ රන් සළඹ ගෙනැවිත් පූජා පැවැත්වීමට විචිත්‍ර දේවාලයක් ඉදිකොට, දිනපතා පූජෝත්සව පවත්වමින් ඇසළ මාසයෙහි සැණකෙළි උත්සව පෙරහර පැවැත්වූ බවත් එමගින් කලට වැසි ලැබී අස්වැන්නෙන් අටුකොටු පිරී ගිය බවත් කියැවේ.අදටත් පවතින පෙරහර අවසානයෙහි දියකැපීමේ චාරිත්‍රය, ගජබා රජු සමඟ සොළී රටට ගිය නීලමහා යෝධයා සිය යගධාවෙන් ගසා මුහුද දෙබෑ කළ අයුරු සංකේතවත් කිරීම පිණිස ද, සුරාසුර යුද්ධයේ දී අසුරයන් මැරූ කඩු සුරයන් විසින් සේදූ අයුරු සංකේතවත් කිරීම පිණිස ද ඇතිවූ බවක් පැවසේ. ඒ අනුව ගජබාහු රජුගේ කාලයෙහි වැස්ස අපේක්ෂාවෙන් පත්තිනි දේවමෑණියන්ගේ දේවාභරණයන්ට පූජෝපහාර දැක්වීමේ පෙරහර චාරිත්‍රය ඇරැඹිණැයි සිතාගත හැකිය.මෙසේ බුදුන්ට හා දෙවියන්ට පූජෝපහාරය පිණිස ද, කලට වැසි ලබා සමෘද්ධිය හා සෞභාග්‍යය ලබාගැනීම පිණිස ද, ඇසළ නිකිණි මුල්කොට සිදුකෙරෙන පෙරහර මංගලෝත්සව අතරේ ප්‍රධාන තැනක් ගනුයේ සෙංකඩගලපුර ශ්‍රී දළදා මාලිගාව පෙරටු කොට මහනුවර සිවුදේවාලය මගින් පැවැත්වෙන ඓතිහාසික ඇසළ පෙරහර හෙවත් දළදා පෙරහර මංගල්ලයයි. ඒ හැරුණු විට දිවයින පුරා දේවාල හා සිද්ධස්ථාන ඇසුරු කොට බොහෝ පෙරහර මංගල්ලය සිදුවේ. විශේෂයෙන් රුහුණු කතරගම මහදේවාලය, රත්නපුර මහසමන් දේවාලය, මහනුවර පිහිටි පිටිසර දේවාල, අලුත්නුවර දේවාලය, දෙවුන්දර දේවාලය, නවගමුව දේවාලය ආදී දේවාලයන්හි ද, අනුරාධපුරය, පොළොන්නරුව, මහියංගණය, මුතියංගණය ආදී සිද්ධස්ථානයන්හි ද ඇසළ පටන් නිකිණි මාසය දක්වා ශුක්ල පක්ෂය තුළ පෙරහර මංගල්ලයන් පැවැත්වීමේ චාරිත්‍රය අඛණ්ඩව සිදුකරනු දක්නා ලැබේ.ශ්‍රී මහාබෝධිය හා දළදාව වැඩමවීමෙන් අනතුරුව ආමිස පූජාවන් වශයෙන් බෝධි වන්දනාවත්, දළදා වන්දනාවත්, පිරිත් කීම හා පෙරහර පැවැත්වීමේ චාරිත්‍රත් භාවිතයට පැමිණීයේය.ලක්දිවට පළමු වරට සර්වඥධාතූන් වහන්සේ නමක් වශයෙන් වැඩමවූයේ පාරිභෝගික ධාතූන් වහන්සේ නමක් වශයෙන් සැලැකෙන ශ්‍රී මහාබෝධීන් වහන්සේය. අනුරාධපුර රාජධානියෙහි මහමෙවුනාවෙහි රෝපණය වූ ශ්‍රී මහාබෝධිය රාජධානි මාරුවීමත් සමඟම රාජධානියෙන් රාජධානියට වැඩමවාගෙන යෑම අසීරු විය. එහෙත් ඉන් පසුව ව්‍යවහාර වර්ෂ 310 වැන්නේ කිත්සිරිමෙවන් රජු දවස වැඩමවූ, ජීවමාන සර්වඥ ධාතූන් වහන්සේ නමක් වූ ශ්‍රී දළදා වහන්සේ රාජධානි මාරුවීමත් සමඟ රාජධානියෙන් රාජධානියට වැඩමවිය හැකි රජු සන්තක පූජනීය වස්තුවක් බවට පත්විය. රටේ පුරවැසියෝ රජ‍ුගෙන් අපේක්ෂා කළ ප්‍රමුඛතම කාර්යභාරය වූයේ කලට වැසි වස්වා රටේ සමෘද්ධිය, සෞභාග්‍යය ඇතිකරවා දීමයි. රජු එය ඉටුකර ගැනීම සඳහා දළදා වහන්සේගේ පිහිටාධාරය පතන්නට යොමු වී ඇත. ඒ අනුව එදා සිට අද දක්වාම පූජා පෙරහරින් දළදා වහන්සේ බැහැරට වැඩම කිරීමෙන් කලට වැසි ලැබී නියඟය හමාර වී රටේ සෞභාග්‍යය හා සමෘද්ධිය ඇති වන බවට විශ්වාසයක් ජනතාව තුළ තහවුරු වී ඇත. ඒ අනුව කිත්සිරිමෙවන් රජුගේ පටන් වර්තමානය දක්වා වසර එක්දහස් සත්සිය සිවුවසරක් වැනි කාල පරාසයක් තුළ ඇසළ නිකිණි මාස මුල්කොට දළදා පූජෝත්සව පෙරහර මංගල්ලයන් පැවැත්වීමේ චාරිත්‍රය අසම්භින්නව, අඛණ්ඩව පවත්වාගෙන ඒමට හැකිවීම ජාතියේ මහත් වාසනාවෙකි.චිරාගත සාම්ප්‍රදායික ඓතිහාසික සෙංකඩගලපුර ඇසළ පෙරහර මංගල්ලය ආරම්භ වනුයේ කප්සිටුවීම නැමැති චාරිත්‍රයෙනි. ශ්‍රී දළදා මාලිගාවේ නැකැත් මොහොට්ටාල විසින් සකසන සුබ මුහුර්තියෙන් යුත් නැකැත් පත්‍රයකට අනුව එය සිදුවෙයි. ‘පණස’ වර්ගයේ වෘක්ෂයක ශාකාවක් ගෙන (බොහෝවිට ක්ෂීර වර්ගයේ තරුණ කොස් ගසක්) අලුත්නුවර දේවාලයෙහි පේකොට ඇතෙකු පිටින් මහනුවර මහවිෂ්ණු දේවාලයට වැඩමවාගෙන විත්, නාථ, විෂ්ණු, කතරගම, පත්තිනි වශයෙන් කොටස් හතරකට බෙදා සිවු මහා දේවාලයන් හි ඇසළ කප් සිටුවීමෙන් අනතුරුව, දේවාල අභ්‍යන්තර පෙරහර පහක් ද, ඉන් අනතුරුව වීදි සංචාරය කෙරෙන කුඹල් පෙරහර පහක් ද, රන්දෝලි පෙරහර පහක් ද, අවසන් රන්දෝලි මහපෙරහර අවසානයේ මධ්‍යම රාත්‍රියෙහි ගෙඩිගේ විහාරයට පෙ‍රහර කරඬුව වැඩමවන පෙරහරක් ද, පසු දින දහවල් පෙරහරක් ද පැවැත්වීමෙන් ඇසළ පෙරහර මංගල්ලය සමාප්ත වේ. ‍අනතුරුව රටේ පාලක ප්‍රධානියා වන අතිගරු ජනාධිපතිතුමා වෙත පෙරහර සංදේශය පිළිගැන්වීම ද, ශ්‍රී විෂ්ණු දේවාලයේ පැවැත්වෙන වළියක් නැටුම ද යන සුවිශේෂී කරුණුවලින් පෙරහරේ කටයුතු සපුරා අවසන් වේ. ඇසළ පෙරහරේ පළමුව ගමන් කරනුයේ ශ්‍රී දළදා මාළිගාවේ පෙරහරයි. වර්තමානයේ මෙම පෙරහරේ වැඩමවනුයේ දළදා වහන්සේ නොව සධාතුක ධාතූන් වහන්සේලා තැන්පත් කළ පෙරහර කරඬුවයි. දෙවනුව අනුපිළිවෙළින් නාථ, විෂ්ණු, කතරගම හා ශ්‍රී පත්තිනි දේවාල පෙරහර ගමන් කරනු ලැබේ.මෙසේ අනුරපුර කිත්සිරිමෙවන් මහ රජ‍ුගේ පටන් ලක්දිව සියලු රජවරු, සතුරු ආපදා සම්පන්න අවස්ථාවන්හි හැර, අන් හැම විටම, දළදා පෙරහර මනාසේ බැතියෙන් පැවැත්වූහ.පොළොන්නරු යුගයේ මහා පරාක්‍රමබාහු රජු සමයේ පැවැති ඇසළ පෙරහර මංගල්ලය අනුරපුර පැවති ඇසළ පෙරහර මංගල්ලයටත් වඩා විචිත්‍රව පැවැත්වූ බව කියැවෙයි.දළදා වහන්සේ වැඩ සිටි සෑම රාජධානියකම පාහේ ඇසළ පෙරහර පැවැත්වූ බව සිතා ගත හැකිය. ඒ අනුව යාපහුව රාජධානියේ ද ඇසළ පෙරහර අලි ඇතුන් විශාල සංඛ්‍යාවකගේ සහභාගිත්වයෙන් කොඩි සේසත් චාමර සහිතව වීදි සංචාරය කළ බව කියැවේ.කුරුණෑගල රාජධානියේ සිට ගඟසිරිපුර රාජධානියටත්, එතැන් සිට කෝට්ටේ රාජධානියටත්, ඉන් අනතුරුව සීතාවක රාජධානියේ දෙල්ගමුව රජමහා විහාරයටත්, දළදා වහන්සේ වැඩමවූ බව වංශකතාවල සඳහන් වේ. එකී රාජධානීන් තුළ ද චිරාගත සාම්ප්‍රදායානුකූලව ඇසළ පෙරහර මංගල්ලය පැවැත්වූ බව අනාවරණය වේ. 1592 පළමු වන විමලධර්මසූරිය රජු දවස ශ්‍රී දළදා වහන්සේ සෙංකඩගලපුර රාජධානියට වැඩමවීමෙන් අනතුරුව ද ඇසළ පෙරහර මංගල්ලය පවත්වාගෙන ආ බව සලකා ගත හැකිය.කීර්ති ශ්‍රී රාජසිංහ රජු (ක්‍රි. ව. 1747 – 1781) දවස ක්‍රි. ව. 1753දී දළදා පෙරහර පෙරටු කොට නාථ, විෂ්ණු, කතරගම, පත්තිනි සිව් මහා දේවාලය අනුපිළිවෙළට ගමන් ගන්නා ආකාරයට ඇසළ පෙරහර මංගල්ලය පැවැත්වීම ආරම්භ විය. එතැන් සිට අද දක්වාම මෙම පෙරහර මංගල්ලය චිරාගත සම්ප්‍රදායානුකූලව ශ්‍රී දළදා මාලිගාව පෙරටුකොට පැවැත්වේ.මුළු හෙළයම අසිරිමත් කරවන ‍සෙංකඩගලපුර ඇසළ පෙරහර මංගල්ලය අවසන් වීමෙන් අනතුරුව, ලංකාතිලක විෂ්ණු දේවාලය, දොඩම්වල නාථ දේවාලය, අලවතුගොඩ සමන් දේවාලය, වල්ලහගොඩ කතරගම දේවාලය, ඇම්බැක්ක කතරගම දේවාලය, ගඩලාදෙණිය විෂ්ණු දේවාලය, ගනේගොඩ කතරගම දේවාලය, වේගිරිය නාථ දේවාලය, පස්ගම නාථ දේවාලය, මොරපේ කතරගම දේවාලය යන පිටිසර දේවාලයන්හි පෙරහර සංවිධානයට කටයුතු ඇර‍ෙඹයි. ඒ ඒ දේවාලයන්හි චාරිත්‍රානුකූලව කප් සිටුවීමෙන් පසු පෙරහර ආරම්භ වේ. ඒ ඒ පිටිසර දේවාලයන්හි බස්නායක නිලමේවරු මේ පෙරහර සංවිධානය කරනු ලබයි. පළමුව දේවාලය හා අවට පවිත්‍ර කොට ඇතුල්ගේ, දිග්ගේ පිරිසිදු කිරීම, පහන් දැල්වීම, සේසත් මුරායුද ආදී පෙරහර භාණ්ඩ සියල්ලක්ම පිරිසිදු කර පෙරහර ගමන් ගන්නා මාර්ග සරසා අලංකාර කිරීමට නිල පංගුකරුවන්ට පැවරෙයි. විශේෂයෙන් මහනුවර පෙරහර අවසන් වනවාත් සමඟම ආරම්භ වන පිටිසර පෙරහර ඒ ඒ දේවාලයන්ට ආවේණික වූ චාරිත්‍රයන්ට අනුකූලව පැවැත්වීම සිරිතය. ඇසළට කෙරෙන පුදකෙළි සමඟ රුහුණු කතරගම, දෙවුන්දර, රත්නපුර මහසමන් ආදී සියලු දේවාලයන්ට භාරහාර ඔප්පු කිරීම, ගම්වැසියන් තම ගමට වෙන්වුණු දේවාලයන්ට එක්ව සෙත්පතා පහන් මඩු, ගම්මඩු ආදිය පැවැත්වීම සිරිතක් වශයෙන් සිදුකරති.ඇසළ මාසය මුල්කොට ගෙන දිවයිනේ සියලු දේවාලයන්හි පැවැත්වෙන පෙරහර මංගල්ලයන්හි උත්කර්ෂවත් පෙරහර මංගල්ලය වනුයේ රුහුණු කතරගම මහදේවාලයේ පෙරහරයි. මෙම පෙරහර මංගල්ලය කතරගම දෙවියන් සම්බන්ධිත වූ අපිරිමිත භක්තියෙන් දිවයිනේ නන් දෙසින් ඇදී එන ලක්ෂ සංඛ්‍යාත ජනතාවගේ සහභාගිත්වයෙන් පැවැත්වේ. මෙම රුහුණු කතරගම දේවාලයේ පෙරහර මංගල්ලය අන් සියලු දේවාල පෙරහර මංගල්ලයන්ට වඩා නොදෙවෙනි තැනක් ගනී. මෙම පෙරහර ජාති, කුල, ආගම් ආදී කිසිඳු වෙනසකින් තොරව මහත් දේව බැතියෙන් සියලු දෙනාගේ සහභාගිත්වයෙන් සිදුවන බැවින් සුවිශේෂත්වයක් උසුලයි. මැණික් ගඟින් දිය නා පිරිසිදු වෙමින් මහත් පවිත්‍රතාවයෙන් මේ පෙරහරට සහභාගි වීම විශේෂත්වයකි.අනාදිමත් කාලයක් තිස්සේ බෞද්ධයන්ගේ මතය වූයේ කතරගම කඳසුරිදු බෞද්ධ දෙවියකු වශයෙනි. වර්ෂ 1815දී ලක්දිව යටත් කොටගත් ඉංග්‍රීසිහු කතරගම දෙවොලට ද හින්දු බලපෑම වඩාත් ඉස්මතු වන ආකාරයෙන් කටයුතු කළ බවක් පෙනේ. හින්දු ජනප්‍රවාදයන්ට අනුකූලව ගනේෂ හෙවත් ගණදෙවිගේ සොහොයුරෙකු වන කතරගම දෙවියන් නෙළුම්මල් හයක් එක්වීමෙන් මුහුණු හයක් හා අත් දොළසක් ඇතිව නිර්මාණය වූ බව විස්තර වේ. එතුමාගේ ප්‍රිය භාර්යාව තේවානි අම්මා නම් වූවා ය. කතරගම දෙවියන් වල්ලිඅම්මා නම් රූමත් තරුණ ළඳක් දැක ඇයට ඇලුම් කිරීමට පටන් ගත්තේය. ඇය කතරගම ප්‍රදේශයේ ජීවත් වූ වැදි නායකයෙකුගේ දියණියක් වශයෙන් සැලකිණ. නමුත් සාමාන්‍ය ජනප්‍රවාදයට අනුව වැදි නායකයාගේ බිරිඳට දරුවන් නොලැබ සිටියදී වනයේ දී හමුවූ රූමත් සුරතල් දරුවෙකු වූ වල්ලිඅම්මා ඔවුන්ගේ දරුවා බවට පත්වූ බව හෙළිවේ.වල්ලිඅම්මා මහත් රූපශෝභාවයෙන් සිය නිවසටම කොටු වී සිටි යුවතියක් වූවාය. දිනක් මැගේ රූමත් බව දැක, වශී වූ කතරගම දෙවියන් වල්ලිඅම්මා හමුවීමට ගොස් ඇගේ සිත දිනාගැනීමට අවස්ථා කීපයකදීම උත්සාහ කළ නමුත් ඒ හැම විටෙකම ඒ සඳහා තේවානිඅම්මාගේ අනුමැතිය ලබාගෙන එන්නැයි පැවසුයෙන් නැවත හැරී යාමට සිදුවිය. එහෙත් තම කැමැත්ත අතහැර දැමීමට කතරගම දෙවියන් කැමැත්තක් දැක්වූයේ නැත. වල්ලිඅම්මාගේ සිත දිනාගන්නා අටියෙන් ගිය ගමන් පහකදීම ඇගේ කැමැත්ත දිනාගැනීමට නොහැකි වූ නමුත්, හයවන වතාවේ දී කැමැත්ත දිනාගැනීමට හැකි වී ඇත්තේ, ‘ඔබ කිසිවකට බිය වන්නේ නොමැතිදැයි’ විමසූ විට ඇය ‘මා බිය වන්නේ බොටාට පමණක් යැයි’ කීයෙන් එය අවස්ථාවක් කොට ඇත් මුහුණක් ඇති තම සොහොයුරා කැඳවාගෙන ගොස්, ඔහු දැක වල්ලිඅම්මා බියට පත්වූ විට කතරගම දෙවියන් ඇගේ අතින් අල්ලාගත්තේය. කිසියම් පුරුෂයෙකු යුවතියකගේ ස්පර්ෂයක් ලැබූ විට ඇය ඔහු හා සරණ යා යුතුය යන නියමය පරිදි වල්ලිඅම්මා සරණයට කැමති කරවාගැනීමට හැකිවිය. මෙම සංසිද්ධිය සිහිපත් කිරීමක් වශයෙන් කතරගම දේවාලයේ අදටත්, එදා දෙවියන් වල්ලිඅම්මා දැකීමට ගියා සේම මෙදා වල්ලිඅම්මා කෝවිලට දේවාභරණ වඩමවාගෙන ගොස් මද වේලාවක් තැන්පත් කොට යළි මහදේවාලයට පෙරහරින් රැගෙන ඒමේ චාරිත්‍රය අඛණ්ඩව පවත්වාගෙන එයි.මෙසේ ශුද්ධ වූ ඇසළ මාසයෙහි කතරගම දෙවියන් පිළිබඳ පවත්නා විශ්වාසය හාස්කම් ඉස්මතු කොට දක්වමින් පෙරහර පැවැත්වීම ලක්දිව එක්සේසත් කොට රජ පැමිණි දුටුගැමුණු රජු විසින් ද උත්කර්ෂවත් ලෙස පැවත්වා ඇත. දුටුගැමුණු රජු රටත්, සසුනත් ආරක්ෂා කර ගැනීමට ආශිර්වාද ගත්තේ කඳසුරිදුන්ගෙන් බවට මතයක් පවතී. අදටත් නානාවිධ භාරහාර ඔප්පු කිරීම සිදුකෙරෙන කතරගම ඇසළ පෙරහර මංගල්ලය අපේ පෙරහර සංස්කෘතියේ වටිනාකම් ඉස්මතු කොට දක්වන කැඩපතක් බඳුය.මේ අයුරින් ලා සලකන විට අතීතයේ සැණකෙළි මාසයක් වශයෙන් හැඳින්වූ ඇසළ මාසය බෞද්ධ, හින්දු පුදපූජා ඉස්මතු කොට දක්වන මහා පෙරහර මංගල්ලයක්, සංස්කෘතික හා කලා මංගල්ලයක් වශයෙන් ජාතියට මහත් අභිමානයක් එක්කර දෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>12</day>
    </date>
    <link>http://www.dinamina.lk/2014/07/12/_art.asp?fn=f1407123</link>
    <topic>දම්සක් පැවැතුම් සුතුරයි ඇසළ සඳයි දම් කිරණයි</topic>
    <author>ශාස්ත්‍රපති රාජකීය පණ්ඩිත ත්‍රිපිටකාචාර්ය තල්පාවිල කුසලඤාණ හිමි</author>
    <content>වසරක් තුළ එළැඹෙන පොහොය අතරින් වෙසක්, පොසොන් සහ ඇසළ යනු වැදගත් ම පොහොය තුන යි. බෝසත් උපත, සම්බුද්ධත්වය, පරිනිර්වාණය කියන තෙම'ගුල සිදු වුණු වෙසක් පොහොයත්, ශ්‍රී ලංකාවට බුදු දහම රැගෙන ආ පොසොන් පොහොයත් කියන පොහොය දෙක අපි පසුගිය මාස දෙකේ දී සැමැරුවෙමු. අද එළැඹෙන්නේ ඇසළ පොහොය යි. ඇසළ පසළොස්වක පොහොය හඳුන්වන පාලි වචනය වන්නේ ‘ආසාළ්හ පුණ්ණමී” යන්න යි.වෙසක්, පොසොන් පොහොය වගේ ම ඇසළ පොහොයත් ඉතා ම වැදගත් වන්නේ, මේ ලෝකයට ධර්මයේ ආලෝකය පහළ වුණු දවස වන්නේ ඇසළ පොහොය දා නිසා යි. බුදුරජාණන් වහන්සේ පහළ වුණත්, මේ ලෝකයට ධර්මය දේශනා නොකළා නම් දෙවි මිනිසුන් ධර්මය අවබෝධ කරන්නේ නැහැ. ඒ නිසා ඇසළ පොහෝ දා සිදු වුණු සිදුවීම, බුද්ධ ශාසන ඉතිහාසයේ අතිශය අනුස්මරණීය සිදුවීමක්. එවකට සත්‍ය ගවේෂකයන් වශයෙන් සිටි කොණ්ඩඤ්ඤ, වප්ප, භද්දිය, මහානාම, අස්සජි යන පස්වග තවුසන් තමයි ගෞතම බුද්ධ ශාසනයේ පළමුවෙන් ම සත්‍යය අවබෝධ කරන්නට වාසනාවන්ත වුණේ.ලෝකයට දහම් ඇස පහළ කරවූ ප්‍රථම ධර්ම දේශනාව සිදු වීමට අමතර ව, ඇසළ පොහොය තවත් කාරණා රාශියක් නිසා අපට වැදගත් වෙනවා. තුසිත දිව්‍ය ලෝකයේ වැඩ සිටි අප මහබෝසතාණන් වහන්සේ පස්මහ බැලුම් බලා මනුෂ්‍ය ලෝකයේ මහාමායා දේවීන් වහන්සේගේ කුසෙහි පිළිසිඳ ගැනීම සිදු වන්නේ ඇසළ පොහොය දවසක යි. සිදුහත් කුමරුන්ගේ පුත් රාහුළ කුමරුවන් උපදින්නේත්, විසි නව වැනි වියට පත් සිදුහත් කුමරුන් සතර පෙර නිමිති දැකීමෙන් අනතුරු ව ගිහි ගෙයින් නික්මීම හෙවත් මහා අභිනිෂ්ක්‍රමණය සිදු වන්නේත් ඇසළ පුන් පොහෝ දිනයක රාත්‍රී යාමයේ දී යි. දම්සක් පැවැතුම් සුතුර දෙසීමෙන් අනතුරු ව, බුදුරජාණන් වහන්සේ සහ පස්වග මහණුන් වහන්සේලාගේ ප්‍රථම වස් විසීම බරණැස ඉසිපතන නම් වූ මිගදායෙහි දී සිදු වන්නේත් ඇසළ පොහොය දිනෙක යි.බුදුරජාණන් වහන්සේ බුද්ධත්වයෙන් සත් වසකට පසුව තීර්ථකයන්ගේ මානය බිඳලීම සඳහා යමාමහ පෙළහර පාන්නේත් ඇසළ පුන් පෝ දිනෙක යි. ඒ යමාමහ පෙළහර පෑමෙන් පසුව බුදුරජාණන් වහන්සේ තව්තිසා දෙව්ලොවට වැඩම කොට මාතෘ දිව්‍යරාජයා ඇතුළු දෙවියන්ට අභිධර්මය හෙවත් විජම් බණ දේශනා කරන ලදුයේත් ඇසළ පොහොය දිනෙක යි. මාතෘ දිව්‍යරාජයා යනු සිදුහත් කුමරුන්ගේ මව් වූ මහාමායා දේවිය යි. බුදුරජාණන් වහන්සේ සත් වන වස් කාලය ගත කරන්නේ තව්තිසා දෙව් ලොවෙහි යි.සම්බුද්ධ පරිනිර්වාණයෙන් තුන් මසකට පසු ව, මහාකාශ්‍යප මහරහතන් වහන්සේගේ ප්‍රධානත්වයෙන්, අජාසත් රජුගේ දායකත්වයෙන් රජගහ නුවර වේභාර පර්වතය පාමුළ තැනූ මණ්ඩපයෙහි දී ප්‍රථම ධර්ම සංගායනාව සිදු කරන්නට වස් එළැඹ මූලික කටයුතු ආරම්භ කරන ලද්දේත් ඇසළ පොහොය දිනෙක යි. පොසොන් පෝ දිනෙක ලංකාවට බුදු දහම ගෙන ඒමෙන් පසු ව ලක්දිව තුළ සීමා මාලකයක් පළමුවෙන් සම්මත කිරීම සිදු වන්නේත්, අරිට්ඨ කුමරුන් ප්‍රධාන ලාංකිකයන් පනස් හය දෙනකු ‘තුම්බුරු සීමා මාලකයෙහි දී” මහණ කරවීම හා උපසම්පදා කරවීම සිදු වූයෙත් ඇසළ පුන් පොහොය දවසක යි. එමෙන් ම දෙවනපෑතිස් රජතුමා අට සැට ලෙන් පිළියෙළ කරවා දෙසැටක් රහතන් වහන්සේලාට පූජා කිරීමත්, ඒ ලෙන් තුළ ලක්දිව ප්‍රථම වස් එළැඹීමත් සිදු වන්නේ ද ඇසළ පෝ දිනෙක යි. මුළු ලෝකයෙහි ම අතිශය පූජනීය ස්ථානයක් වන, බුදුරජාණන් වහන්සේගේ ශ්‍රී ශරීරයේ ධාතූන් වහන්සේලාගෙන් අටෙන් එකක් පමණ තැන්පත් කරවන ලද රුවන්මැලි සෑ රදුන් තනන්නට බුද්ධ වර්ෂ 382 දී දුටුගැමුණු රජතුමා විසින් මුල් ගල් තැබීමේ මංගල්‍යය සිදු කරන ලද්දේත් ඇසළ පොහොය දවසක යි. වසරක් පාසා පැවැත්වෙන මහනුවර දළදා මාළිගාවේ ඇසළ පෙරහර ආරම්භ කෙරෙන්නේත් ඇසළ පොහොය දවසේ දී යි.මෙබඳු ඓතිහාසික ශාසනික වැදගත්කම් රාශියකින් යුතු ඇසළ පොහොයෙන් එළැඹෙන වස්සාන සමය ගිහි පැවිදි බොහෝ දෙනෙක් ස්වකීය ආධ්‍යාත්මික ගුණයන් දියුණු කරගන්නා කාලයකි. භික්ෂූන් වහන්සේලා විහාරස්ථානවල වස් වසමින්, භාවනාවට මුල් තැන දෙමින් ධර්මාවබෝධය ලබන්නට වෙහෙසෙන අතරේ, ගිහි දායක පින්වතුන් උන් වහන්සේලාට සිව් පසයෙන් ඇප උපස්ථාන කරනවා පමණක් නො ව, තමන් ද ධර්මාවබෝධය ලබන්නට හැකිතාක් කාලය වෙන් කර ගැනීම වැදගත් වෙනවා. වැඩිපුර වෙහෙර විහාරස්ථාන ඇසුරු කරමින්, ධර්මය ශ්‍රවණය කිරීම හා සාකච්ඡා කිරීමත්, භාවනා කිරීමත් සඳහා වැඩි වශයෙන් කැප වෙමින් මේ වස්සාන සමය ජීවිතයට ආලෝකය උදා කරවන කාලයක් කර ගැනීමට කැප වෙමු.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=n1407142</link>
    <topic>ඉ-නැණසල මධ්‍යස්ථාන දහසක් වසර නිමවීමට පෙර විවෘත කරන තීරණ</topic>
    <author>ජයසිරි මුණසිංහ සහ යක්කලමුල්ල විශේෂ</author>
    <content>ගම්බද ප්‍රදේශවල පාසල් දරුවන් ඇතුළුව සියලු දෙනාගේම තොරතුරු තාක්ෂණ දැනුම ඉහළ නැංවීමට මේ වසර නිමවීමට පෙර ඉ - නැණසල මධ්‍යස්ථාන දහසක් විවෘත කරන බව රජය ප්‍රකාශ කරයි.ජනාධිපති මහින්ද රාජපක්ෂ මහතාගේ උපදෙස් මත දැනට ඉ - නැණසල මධ්‍යස්ථාන 789ක් රටපුරා විවෘත කොට ඇත.ඒ අනුව මේ වසර නිමවීමට පෙර තවත් මධ්‍යස්ථාන 211ක් විවෘත කිරීමේ ඉලක්කය ජයගත යුතුව ඇතැයි විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කෙළේය.ගාල්ල අක්මීමන අංකොක්කාවල ශ්‍රී සුමංගල විහාරස්ථානයේ 789වැනි ඉ - නැණසල විවෘත කිරීමේ උත්සවයට සහභාගිවෙමින් ඇමැතිවරයා මේ බව සඳහන් කෙළේය.වසර 2004 දී සියයට 4ක්ව පැවැති මෙරට තොරතුරු තාක්ෂණ සාක්ෂරතාව මේ වනවිට සියයට 43 දක්වා ඉහළට පැමිණ තිබේ. ජනාධිපති මහින්ද රාජපක්ෂ මහතා අග්‍රාමාත්‍ය ධුරය දැරූ වසර 2005 දී ආරම්භ කළ ඉ - නැණසල මධ්‍යස්ථාන නිසා මෙය සිදුවිණි. වසර 2016 දී මෙරට තොරතුරු තාක්ෂණ සාක්ෂරතාව සියයට 75 මට්ටමට රැගෙන ඒම ඉලක්කය වී ඇතැයි ද ඇමැතිවරයා කියා සිටියේය.ගාල්ල දිස්ත්‍රික් පාර්ලිමේන්තු මන්ත්‍රී වෛද්‍ය රමේෂ් පතිරණ මහතාගේ ඉල්ලීමකට අනුව නව ඉ - නැණසල මධ්‍යස්ථානය අංකොක්කාවල ස්ථාපිත කැරිණි. රුහුනු විශ්වවිද්‍යාලයේ මහාචාර්ය ඒ. ධම්මින්ද නාහිමිගේ අප්‍රතිහත ධෛර්යය නිසා මේ මධ්‍යස්ථානය ගමට හිමි වූ අතර උන්වහන්සේගේ අනුශාසනා මත මේ තුළින් එම පළා‍ෙත් දරුවන්ගේ නව තාක්ෂණික දැනුම ඉදිරියට පුළුල් වනු ඇතැයිද රංජිත් සියඹලාපිටිය මහතා බලාපොරොත්තු පළ කෙළේය.අක්මීමන ප්‍රාදේශීය සභාවේ සභාපති අනිල් ප්‍රියදර්ශන ජාගොඩ, ප්‍රාදේශීය සභා මන්ත්‍රීවරු, ගුරුවරු, මාපියෝ, දූ දරුවෝ විශාල පිරිසක් මේ අවස්ථාවට සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=n1407143</link>
    <topic>ශ්‍රී ලංකා රේගු මන්දිරය අද ජනපති අතින් විවෘත වේ</topic>
    <author>සුභාෂිණී සේනානායක</author>
    <content>ශ්‍රී ලංකා රේගු දෙපාර්තමේන්තුව රුපියල් මිලියන 1000ක් වැය කර මින් ඉදි කළ රේගු මන්දිරය අද (14) ජනාධිපති මහින්ද රාජපක්ෂ මහතා අතින් විවෘත කෙරේ.2014 වසරේ ජුනි මස 14 වනදාට ශ්‍රී ලංකා රේගුවට වසර 2015ක් සපිරේ. වසර 1806දී රේගු දෙපාර්තමේන්තුව ආරම්භ වූ අතර 1809 වසරේදී අන්තෝනී බර්ටලොච්චි මහතා පළඹු රේගු පාලකවරයා ලෙස පත් විය.වසර 1869 දී ශ්‍රී ලංකා රේගුවේ නව යුගයක් ආරම්භ වූ අතර 1869 අංක 17 දරණ රේගු ආඥා පනත ආරම්භ කෙරමින් එතෙක් තිබූ සියලු රේගු පනත් ඒකාබද්ධ කෙරිණී.ශ්‍රී ලංකා ආර්ථිකයට විශාල දායකත්වයක් ලබා දෙන ශ්‍රී ලංකා රේගුව ජාත්‍යන්තර රේගු ප්‍රමිතීන්ට නිසි පිළිගැනීමක් ලබා දෙමින් නීත්‍යානුකූල වෙළඳාම සිදු කිරීමත් සංචාරක කර්මාන්තයට මෙන්ම සියලු කර්මාන්ත නගා සිටුවමින් පාරිසරික සුරක්ෂිතතාව ආරක්ෂා කර ගැනීමටත් කටයුතු කරන බව රෙගු අධ්‍යක්ෂ ජනරාල් ජගත් පී විජේවීර මහතා ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=n1407144</link>
    <topic>කුකුළු මස්-බිත්තරවලට පැනවූ තහනම ඉවතට</topic>
    <author/>
    <content>මහින්ද අලුත්ගෙදරශ්‍රී ලංකාවෙන් අපනයනය කරන කුකුළු මස් සහ බිත්තර සඳහා පනවා තිබූ තහනම වහාම ක්‍රියාත්මක වන පරිදි ඉවත් කිරීමට එක්සත් අරාබි එමීර් රාජ්‍යය තීරණය කැර ඇත.පක්ෂි උණ ව්‍යාප්තිය පාලනය කිරීමේ අරමුණින් කුකුළු මස් සහ බිත්තර විදේශ රටවලින් ආනයනය කිරීම අත්හිටුවීමට එරටආණ්ඩුව තීරණය කැර තිබූ නමුත් මේ වනවිට එම තත්ත්වය යහපත් අතට හැරී තිබීම හේතුවෙන් මේ තීරණය ගෙන තිබෙන බව විදේශ කටයුතු අමාත්‍යාංශය පවසයි.ආසියානු රටවල් කිහිපයකින් එක්සත් අරාබි එමීර් රාජ්‍යය වෙත කුකුළු මස් සහ බිත්තර ආනයනය නැවැත්වීමට එරට රජය තීරණය කැර තිබූ අතර ඊට ශ්‍රී ලංකාවද අයත්ව තිබූ බවද මේ වනවිට එවැනි පක්ෂි උණ අවධානමක් නැති බවට එරට ජල සහ පරිසර අමාත්‍යාංශය තහවුරුඩ කැර තිබෙන බවද එම අමාත්‍යාංශයේ ජ්‍යෙෂ්ඨ ප්‍රකාශිකාවක් සඳහන් කළාය.ශ්‍රී ලංකාව පක්ෂි උණ රෝගයෙන් තොර රටක් බවට තහවුරු වීමෙන් පසු එක්සත් අරාබි එමීර් රාජ්‍යය මේ තහනම අත්හිටුවා ඇති අතර මෙය ශ්‍රී ලංකාවේ අපනයන ක්ෂේත්‍රය තවදුරටත් පුළුල් කැර ගැනීමට හොඳ අවස්ථාවක් බවද ඇය පෙන්වා දුන්නාය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=n1407145</link>
    <topic>ගොවීන්ගේ වගා ණය මුදලමිලියන 4000 දක්වා ඉහළට</topic>
    <author>ධනුෂ්ක ගොඩකුඹුර.</author>
    <content>ගොවීන්ගේ වගා ණය සඳහා ලබා දෙන ණය මුදල රුපියල් මිලියන 4000 දක්වා ඉහළ දැමීමට ජනාධිපති මහින්ද රාජපක්ෂ මහතා තීරණය කර තිබේ.ගොවි වගා ණය ලබා දීම සඳහා අඩු මුදලක් වෙන් කිරීම සම්බන්ධයෙන් අවධානය යොමු කළ ජනාධිපතිවරයා මෙම තීරණයට එළැඹ ඇති අතර ඒ අනුව ඉදිරියේදී මෙම මුදල් බැංකු වෙත නිකුත් කිරීමට නියමිතය.2015 අයවැය සඳහා ගොවි සංගම් සහ වෙළෙඳ සංගම් නියෝජිතයන්ගේ අදහස් හා යෝජනා ලබා ගැනීමට ජනාධිපතිවරයාගේ ප්‍රධානත්වයෙන් ජනාධිපති කාර්යාලයේදී පසුගියදා (11) දා පැවැති සාකච්ඡාවකදී මෙම තීන්දුවට එළැඹිණි. දේශීය කෘෂිකර්මාන්තයට කණකොකා හැඬූ යුගය නිමා කිරීමට වර්තමාන රජය කටයුතු කර ඇති බව මෙහිදී ප්‍රකාශ කළ ජනාධිපතිවරයා අද රටේ ජනතාව කෘෂිකර්මාන්තයට වඩාත් නැඹුරු වී ඇති බව පැවසීය.දේශීය ගොවි ජනතාව නඟා සිටුවීම සහ ආරක්ෂා කිරීම රජයේ ප්‍රතිපත්තිය බවත් ජනාධිපතිවරයා අවධාරණය කළේය.වැව් රක්ෂිතවල සිදුකෙරෙන ඉදිකිරීම් හේතුවෙන් ගොවි ජනතාවට සිදුව ඇති අවහිරතා පිළිබඳ ගොවි සංගම් නියෝජිතයන් ඉදිරිපත් කළ කරුණු කෙරෙහි අවධානය යොමු කළ ජනාධිපතිවරයා වැව් රක්ෂිතවල කෙරෙන ඉදිකිරීම්වලට එරෙහි නීතිමය පියවර ගන්නා ලෙස අදාළ නිලධාරීන්ට උපදෙස් දුන්නේය.අනුරාධපුරය, පොළොන්නරුව ප්‍රදේශවලට බලපෑ නියඟය හේතුවෙන් පීඩාවට පත් වූ ගොවි ජනතාවගේ ඉල්ලීම් කෙරෙහිද අවධානය යොමු කළ ජනාධිපතිවරයා එම සහන සැලසීම සඳහා අවශ්‍ය සියලුම ප්‍රතිපාදන රජය විසින් මේ වන විට ලබා දී ඇති බව ප්‍රකාශ කළේය.කඩිනමින් සහ විධිමත්ව එම කටයුතු ක්‍රියාවට නංවන ලෙසත් ජනාධිපතිවරයා මෙහිදී දිස්ත්‍රික් ලේකම්වරුන්ට උපදෙස් දුන්නේය.වකුගඩු රෝගය පවතින ප්‍රදේශවල පානීය ජල ගැටලුව පිළිබඳ මෙහිදී ගොවි සංගම් නියෝජිතයන් ජනාධිපතිවරයාගේ අවධානය යොමු කළ අතර එම සියලුම පළාත් සඳහා පිරිසිදු පානීය ජලය ලබාදීමේ වැඩපිළිවෙළ රජය දැනටත් ක්‍රියාත්මක කර ඇති බවත් ජනාධිපතිවරයා පෙන්වා දුන්නේය.රටේ අවශ්‍යතාවන්ට ගැලපෙන පරිදි වගා කටයුතු සිදු කිරීමට ගොවි ජනතාව යොමු කිරීමේ වැදගත්කම පිළිබඳවත් මෙහිදී අවධානය යොමු කෙරිණි.එය නීතියෙන් ක්‍රියාත්මක කළ නොහැකි බවත් සියලු දෙනාගේ එකඟතාවෙන් යුත් නිසි සැලැස්මක් ඔස්සේ ඒ සඳහා කටයුතු කළ යුතු බවත් ජනාධිපතිවරයා පැවසීය.පොහොර සහනාධාරය, බීජ සැපයුම, සහතික මිල හා අස්වනු කාලය තුළදී ඉහළ බදු මඟින් නිෂ්පාදකයා ආරක්ෂා කර ගැනීම, ගොවීන් සඳහා ණය ලබා දීම ආදී කරුණු ගැනත් මෙහිදී සාකච්ඡා කෙරිණි.සියලුම දිස්ත්‍රික්ක නියෝජනය කරමින් ගොවි සහ වෙළෙඳ සංගම් නියෝජිතයන් මෙහිදී අදහස් දැක් වූ අතර ඔවුන්ගේ ඉල්ලීම් කෙරෙහි අවධානය යොමු කළ ජනාධිපතිවරයා පැවසුවේ මුළු රටට එක සේ සැලකීම වත්මන් රජයේ ප්‍රතිපත්තිය බවයි.ජනතාවගේ ගැටලු හඳුනාගෙන ඒවා ක්‍රියාත්මක කිරීමට රජය පියවර ගෙන ඇති බවත් ජනාධිපතිවරයා පැවසීය.අත්‍යාවශ්‍ය ආහාර ද්‍රව්‍ය ආනයනකරුවන්, මැනිං වෙළෙඳපොළ පොදු වෙළෙඳ සංගමය, ස්වයං රැකියා නියුක්තිකයන් ඇතුළු පිරිසක් ද මෙහිදී අදහස් දැක්වූහ.ඇමැතිවරුන් වන බැසිල් රාජපක්ෂ, මහින්ද යාපා අබේවර්ධන, ජොන්ස්ටන් ප්‍රනාන්දු, නියෝජ්‍ය ඇමැතිවරුන් වන එච්. ආර්. මිත්‍රපාල, ඉන්දික බණ්ඩාරනායක, මුදල් අමාත්‍යාංශ ලේකම් ආචාර්ය පී. බී. ජයසුන්දර මහත්වරුන් ඇතුළු පිරිසක් ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=n1407146</link>
    <topic>උතුරුමැද තෙදින නාට්‍ය වැඩමුළුව සාර්ථකයි</topic>
    <author>අමිල ප්‍රභාත් වනසිංහ</author>
    <content>උතුරුමැද පළාත් කළා උළලේ දී නාට්‍ය ඉදිරිපත් කරනු ලබන නාට්‍ය නිෂ්පාදකයින් සහ නාට්‍ය ශිල්පීන් පුහුණු කිරීමේ තෙදින වැඩමුළුවක් අනුරාධපුර සර්වෝදය මධ්‍යස්ථානයේදි ඉකුත්දා පැවැත්විණ.විසිපස් වන(25)වරටත් පවත්වනු ලබන මෙවර කළා උළෙල සැප්තැම්බර් මාසයේදී පැවැත්වීමට කටයුතු යොදා ඇත. උතුරුමැද පළාත් අධ්‍යාපන තොරතුරු තාක්ෂණ හා සංස්කෘතික කටයුතු ඇමැති කේ.එච්. නන්දසේන මහතාගේ උපදෙස් පරිදි පළාත් සංස්කෘතික කටයුතු අධ්‍යක්ෂිකා උද්‍යානි විරසිංහ මහත්මියගේ සම්බන්ධීකරණයෙන් යුතුව සංස්කෘතික කටයුතු අමාත්‍යංශය මගින් මෙම වැඩමුළුව ක්‍රියාත්මක කළේය.අංග රචනය,වේදිකා පරිපාලනය කෙරෙන අයුරු,නිරූපනය ගැන්වීම් ඇතුළු කරුණු පිළිබඳව මෙහිදි නාට්‍ය ශිල්පීන් දැනුවත් කිරීම සිදුවිය. ප්‍රවීන නාට්‍යවේදී පරාක්‍රම නිරිඇල්ල මහතා ඇතුළු කළා ශ්‍රේෂ්ත්‍රයේ ප්‍රවීන මහත්ම මහත්මින්ගේ මෙහෙය වීමෙන් මෙය පැවැත්විණ.මේ සදහා අනුරාධපුර හා පොළොන්නරුව යන දිස්ත්‍රික්කවල නාට්‍ය ශිල්පීන් හැත්තෑ පස්දෙනෙකු(75)පමණ එක්ව සිටියහ.මෙම තෙදින වැඩමුළුවේ අවසන් දින උත්සවය පසුගිය(11)දින පස්වරුවේ උතුරුමැද පළාත් අධ්‍යාපන තොරතුරු තාක්ෂණ හා සංස්කෘතික කටයුතු ඇමැති කේ.එච්. නන්දසේන මහතා ප්‍රධානත්වයෙන් සිදු කළේය. එහිදි අදහස් දැක්වු ඇමැති කේ.එච්. නන්දසේන මහතා කියා සිටියේ උතුරුමැද පළාතෙන් විශිෂ්ඨ කළා කරුවන් රැසක් බිහිව ඇති බවත් එවැනි දක්ෂතා ඇති නව කළාකරුවන් අප පළාතෙන් බිහි කළ යුතු බවයි. එසේම ඒ සඳහා අවශ්‍ය පහසුකම් ඇති කිරීම තම අපේක්ෂාව බවද හෙතම පැවසීය.කළාව ,සංස්කෘති නගාසිටුවීම සඳහා උතුරුමැද පළාතේ නාට්‍ය ශිල්පීන්ට අවශ්‍ය දැනුම පුහුණුව ලබා දීමත් ඒ සඳහා අවශ්‍ය පහසුකම් සැලසීමට පියවර ගෙන තිබීම පිළිබඳව තමන් මහත්සේ අගය කරන බව එහිදි නාට්‍ය ශිල්පීන් අදහස් දක්වමින් සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=n1407147</link>
    <topic>විද්යුත් ජාතික හැඳුනුම්පත පිළිබඳ දැනුවත් කෙරේ</topic>
    <author>කුරුවිට සමූහ රුපිකා කේ.බණ්ඩාර</author>
    <content>දැනට භාවිතා කරන හැඳුනුම්පත වෙනුවට සියලු තොරතුරු ඇතුළත් විද්‍යුත් ජාතික හැඳුනුම්පතක් නිකුත් කිරීම පිළිබඳව පෞද්ගලයින් ලියාපදිංචි කිරීමේ දෙපාර්තමේන්තුව මගින් ජනතාව දැනුවත් කරයි. ශ්‍රීලංකාවේ අයට පමණක් මෙම හැඳුනුම්පත නිකුත් කරන අතර එයට අදාළ අයදුම්පත්‍රයෙහි පවුලේ සියලුම අයගේ තොරතුරු ඇතුළත් කළ යුතුය.ජාත්‍යන්තර ප්‍රමිතියකට අනුකූලව මෙය නිකුත් කරන අතර ,කොළඹ විශ්වවිද්‍යාලය මගින් තොරතුරු තාක්ෂණය ලබා දෙයි. ග්‍රාම නිලධාරීන් හරහා මෙම තොරතුරු ලබාගන්නා බැවින් අදාල ලියවිලි සූදානම්කර තබාගන්නා ලෙස රත්නපුර දිස්ත්‍රික් ලේකම් කාර්යාලය හා ප්‍රාදේශීය ලේකම් කාර්යාල මගින් ජනතාව දැනුවත් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=n1407148</link>
    <topic>මාතර අභිමානයට 2015 දැයට කිරුළ සුවිශේෂී සම්පතක්</topic>
    <author>ජස්ටින් කොඩිකාර මාතර දිසා විශේෂ</author>
    <content>2015 දැයට කිරුළ 2015 ප්‍රදර්ශනය මාතර දී පැවැත්වීමට ගත් තීරණය මාතර හා මාතර දිසාවේ ජනතාව ලැබූ සුවිශේෂී සම්පතක් යැයි දකුණු පළාත් ප්‍රධාන ඇමැති ෂාන් විජයලාල් ද සිල්වා මහතා පැවැසීය.දැයට කිරුළ ප්‍රදර්ශනයේ මූලික ඉදිකිරීම් කටයුතු සඳහා මාතර කොටවිල ලැබීම ප්‍රදේශයේ හා මාතර වැල්ලමඩම මහින්ද රාජපක්ෂ විදුහල ආශ්‍රිත ප්‍රදේශයේ මුල්ගල් තැබීමෙන් පසු මාධ්‍යයට අදහස් දැක්වු ඒ මහතා වැඩිදුරටත් අදහස් දක්වමින් මෙසේ ද පැවැසීය.වසර තිහකටත් වඩා මේ රටේ පැවැති කුරිරු ත්‍රස්තවාදය අවසන් කරනවා යැයි දුන් මුලික පොරොන්දුව ඉටුකර රටට සාමය රටේ ස්වාධීනත්වය රැකගත්තා වගේ දුන් පොරොන්දු ඉටුකළ ඉටු කරන ජනාධිපතිතුමා 2010 ජනාධිපතිවරණයේ මහින්ද චින්තන ප්‍රතිපත්ති ප්‍රකාශනයේ 17වන පිටුවේ මාතර නගරය අභිමානවත් නගරයක් බවට පත්කරනවා යැයි දුන් පොරොන්දුව මෙම ප්‍රදර්ශනයට සමගාමීව නිසියාකාරව ඉෂ්ට වනවා යැයි ද පැවැසූ ප්‍රධාන ඇමැතිවරයා මෙසේද පැවැසීය.මුළු මාතර දිසාවේ ම සිදුවන දැවැන්ත සංවර්ධනය ඉදිකිරීම් වසර සියයකටත් වඩා අවම වශයෙන් පැවතීම ජනාධිපතිතුමාගේ අපේක්ෂාවයි.මාතර දිසාවේ මෙතෙක් නොවිසඳී ඇති අඩුපාඩු ගැටලු හා සංවර්ධන කටයුතු සියල්ල මෙම ප්‍රදර්ශනයට සමගාමීව විසඳෙනවා. මාතර දිසාවේ පරිපාලන හා රාජ්‍ය ආයතන සියල්ල එකම බිමක එකම වහළක් යටට ගෙන එන පරිපාලන සංකීර්ණයක් ඉදිවනවා. ඒ තුළින් තමන්ගේ අවශ්‍යතාවයන් ඉටුකර ගැනීමට ජනතාවට තැන තැන රස්තියාදුවීම වළකිනවා.මාතර දිසාවේ රාජ්‍ය ආයතන එකළොහක් පළාත් සභා ආයතන දහතුනක් එක් එක් තැන කුලී පදනමටයි පවත්වාගෙන යන්නේ. ඒ අනුව විශාල බදු මුදලක් ඉතිරි වනවා. මාතර දිසාවේ සෞඛ්‍ය තත්ත්වය නගාසිටුවීම සඳහා මාතර මහ රෝහල කොටවිල නව රෝහල හා දිස්ත්‍රික්කයේ රෝහල්වල අඩුපාඩු ඉවත් කරන අතර වෛද්‍ය නිලනිවාස, අංගසම්පූර්ණ හෙද විදුහලක් ඉදිවනවා.මෙතෙක් මාතර නගරයට අඩුවක් වූ නගර ශාලාවක් ඉදිකරන අතර දිසාවේ කිලෝමීටර් ගණනාවක මාර්ග පද්ධති සංවර්ධනය කෙරෙනවා. මාතර ප්‍රධාන දුම්රිය ස්ථානය අංගසම්පූර්ණ ලෙස නවීකරණය කෙරෙනවා. දිසාවේ අඩුපාඩු ඇති පාසල්වල තත්ත්වය වැඩි දියුණු කෙරෙන අතර සාමාන්‍ය පාසල් සියයකට ක්‍රීඩාපිටි සියයක් හා පළාත් එකොළහකට අංගසම්පූර්ණ ක්‍රීඩාපිටි එකොළහක් ඉදිවනවා. මේ ආදී සියලු අංශවල සංවර්ධන ක්‍රියාදාමයක් සමඟ ජනතාවගේ ජීවනෝපාය මාර්ගයන් වැඩි දියුණු කිරීමට සැලසුම් සහගත ව්‍යාපෘතින් රැසක් ක්‍රියාත්මක වෙනවා.මේ ප්‍රදර්ශනය මාතර දිසාවට පමණක් නොව මුළු දකුණ පළාතට ම ඵලදායි වන්නක්. අද රටටත් ජනතාවටත් ජනාධිපතිතුමා‍ටත් රජයටත් අවශ්‍ය රටේ භෞතික හා ආර්ථික සංවර්ධනයයි. නමුත් විපක්ෂයේ පිරිසක් සංවර්ධනය එපා කියා උද්ඝෝෂණය කරනවා. ඔවුන්ට අවශ්‍ය මොන උප්පරවැට්ටිය හෝ යොදා රටේ සංවර්ධනය සාමය කඩාකප්පල් කිරීමයි. ඔවුන් හිතන්නේ එසේ රට පත්කිරීමෙන් තමන්ට බලය අල්ලාගත හැකිය කියායි. නමුත් මේ රටේ ජනතාව ඒවාට අහුවෙන්නේ නැහැ.මේ ප්‍රදර්ශනයටත් සුළු විරෝධයක් ආවා. නමුත් ජනතා යහපත වෙනුවෙන් තැබූ පය ආපස්සට නොගන්නා ජනාධිපතිතුමා ජනතා හඬට කන්දෙමින් ප්‍රථමවරට ස්ථාන දෙකක් කේන්ද්‍ර කර ගනිමින් ප්‍රදර්ශනය පැවැත්වීමට තීරණය කළා.දකුණු පළාත් ප්‍රධාන ඇමැතිවරයා හැටියට මුළු හදින් ම මෙම ප්‍රදර්ශනයට ආශිර්වාද කරනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=n1407149</link>
    <topic>හල්පේ දැඩි සුළඟින් නිවාස 60කට හානි</topic>
    <author>රත්නපුර දිසා විශේෂ නිරෝෂන පෙරේරා</author>
    <content>බලන්ගොඩ ප්‍රාදේශීය ලේකම් කොට්ඨාසයේ හල්පේ සහ අවට ප්‍රදේශවලට බලපෑ දැඩි සුළඟ නිසා නිවාස 60කට පමණ හානි සිදු වී ඇතැයි රත්නපුර දිස්ත්‍රික් ආපදා කළමනාකරණ මධ්‍යස්ථානය කියයි.පෙරේදා (12) රාත්‍රී සිට මෙම තද සුළං තත්ත්වය බලපා ඇති අතර සබරගමුව විශ්වවිද්‍යාලයේ නේවාසිකාගාරයක වහලයක් ද සුළඟට හසු වී තිබිණ.තද සුළඟින් අවතැන්වූවන්ට සහන ලබාදීමට රත්නපුර දිස්ත්‍රික් ලේකම් සුනිල් කන්නන්ගර මහතාගේ උපදෙස් මත පියවර ගෙන ඇත.බලන්ගොඩ හල්පේ ප්‍රදේශයේ නිවාස 33ක් සුළඟින් හානි සිදු වූ අතර අවතැන්වූවෝ ප්‍රදේශයේ පාසලක ලැඟුම්ගෙන සිටිති.බෙලිහුල්ඔය, පඹහින්න ප්‍රදේශවල ද නිවාස රැසකට සුළඟ නිසා හානි සිදු වී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=n14071410</link>
    <topic>ලොව විශාලම ඇසළ මහා සිසු පෙරහරින්....</topic>
    <author># සුභාෂිණී සේනානායක</author>
    <content>සිවු වැනි වරටත් පවත්වනු ලැබූ ලොව විශාලතම ඇසළ මහා සිසු පෙරහර පෙරේදා (12) වීථී සංචාරය කළේය.කොළඹ මහානාම විද්‍යාලයෙන් ආරම්භ වූ පෙරහර කොළඹ විශාඛා විද්‍යාලය, කොළඹ තර්ස්ටන් විද්‍යාලය හා කොළඹ රාජකීය විද්‍යාලය යන ප්‍රධාන ස්ථාන 4ක් ඔස්සේ පෙළගැසණු අතර පෙරහර කොල්ලුපිටිය ගාලු පාර ඔස්සේ අරලියගහ මන්දිරය ඉදිරියෙන් ගමන් කර රොටන්ඩා උද්‍යානයෙන් නවම් මාවතින් පෙරහර මාවත ඔස්සේ හුණුපිටිය ගංගාරාම විහාරස්ථානයට පැමිණියේය .මේ පෙරහරට දිවයිනේ නන් දෙසින් පැමිණෙන පාසල් නැටුම් කණ්ඩායම් 200කට වැඩි ප්‍රමාණයක් සහභාගිවන අතර සිසුන් 15,000කට වැඩි පිරිසක් සහභාගිවීම වූ අතර කසකරුවන්, තාලම් නර්තන, පන්තේරු, කොඩි කණ්ඩායම්, අලි ඇතුන්, උඩරට හා පහත නැටුම්, වඩිග පටුන, සවරම්, පොල්මල් නැටුම, දමිළ නැටුම්, රබන්, ලී කෙළි, ගැමි නැටුම්, ගොයම් නැටුම්, වට්ටි නැටුම්, වෙස් නැටුම්, තූර්ය වාදක කණ්ඩායම් යානාදී නැටුම් කණ්ඩායම් 200කට වැඩි සිසුන් පිරිසකගේ සහභාගීත්වයෙන් මේ සිසු පෙරහරේ සංචාරය කළේය.ජනාධිපති මහින්ද රාජපක්ෂ මහතා ප්‍රධාන අධ්‍යාපන ඇමැති බන්දුල ගුණවර්ධන මහතා ඇතුලු මැති අමැතිවරුන්, විදෙස් තානාපතිවරුන් හා සංචාරකයන් වෙනත් ආරාධිත ප්‍රභූ රාශියක් මේ පෙරහර නැරඹීමට එක්ව සිටියහ. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=n14071411</link>
    <topic>සමාජ ඒකාබද්ධතාවය ගොඩනැඟිය යුතුමයි</topic>
    <author/>
    <content>සමාජ ඒකාබද්ධතාවය අලුත් යෙදුමක්, නවතම සිද්ධාන්තයක් ලෙස බොහෝ දෙනාට ආගන්තුක වූවත් මානව වර්ගයාගේ ආරම්භයේ සිට පැවත එන්නා වූ වැදගත් ක්‍රියාවලියක් බව ඉතිහාසයේ විවිධ වූ කාලපරිච්ඡේදයන් විමර්ශනය කිරීමේ දී අපට පැහැදිලිව හඳුනාගත හැකියි. අද වනවිට සමාජ ඒකාබද්ධතාවය මිනිස් සමාජයේ අත්‍යාවශ්‍ය අංගයක් බවට පත්වී තිබෙනවා.වර්තමාන ශ්‍රී ලංකාවේ බොහෝ දෙනෙකුගේ විශේෂ අවධානයට යොමුවී ඇති මේ සමාජ ඒකාබද්ධතාවය වැඩිදෙනෙක් අර්ථ දක්වන්නේ ජාතීන් අතර සමගිය ගොඩනැඟීම ලෙසයි. ජාතීන් අතර සමගියත් සමාජ ඒකාබද්ධතාවයේ ප්‍රධානතම අංගයක් වන නමුත් එයට වඩා පුළුල් වූ අර්ථයක් මේ තුළින් විද්‍යාමාන වන බව පැහැදිලියි. සමාජ ඒකාබද්ධතාවය යනු ඕනෑම ජාතියකට ඕනෑම ආගමකට ඕනෑම ජන කණ්ඩායමකට අයත් වූවන් සමාජයන්ගෙන් කොන්වී බැහැර වී මුළුගැන් වී ඇත්නම් ඒ පිරිස හඳුනාගෙන ඒ අය සමාජගත කිරීමයි.මෙසේ සමාජයෙන් කොන්වී සිටීම මුළු ගැන්වීම සිය කැමැත්තෙන් යුතුව සිදුකෙරෙන ජන කණ්ඩායම් ද අප සමාජයේ නැත්තේ නොවේ. නමුත් මෙසේ සමාජයෙන් කොන්වී බැහැර වී මුළුගැන් වී සිටින්නේ සමාජයෙන් ඈත් කර තැබීම නිසා හෝ සමාජයේ අඩු පහසුකම් ලබන, සිවිල් අයිතිවාසිකම් පවා නොමැති අවම තරමේ ජාතික හැඳුනුම්පතක්, උප්පැන්න, විවාහ සහතිකයක්වත් නොමැතිව සමාජයට පිවිසීමට ආත්ම ශක්තියක් නැති කමිනි.මෙහිදී අපට වැදගත් වන්නේ මේ කොටස් හඳුනා ගැනීමයි. මොන සමාජ තරාතිරමේ අයද මෙසේ සමා‍ජයෙන් බැහැර වී සිටින්නේ. එසේ බැහැර වීමට හේතු තත්ත්වයන් මොනවාද? ඒ පුද්ගලයින් ද එසේ නොමැති නම් ජන සමූහයන්ද ජන කණ්ඩායම්ද ඔවුන් ජන වර්ගයන්ද ආගමික කොටස්ද? මේ අය හඳුනා ගන්නේ කෙසේද? එයයි මෙහිදී මතුවන ගැටලුව. එසේ හඳුනා ගැනීමෙන් අනතුරුවයි අපි විසඳුම් සෙවිය යුත්තේ. කොයි ආකාරයෙන් ද මෙසේ බැහැර වූ ජන කොටස් ආන්තිකවාදීන් වූ පිරිස් සමාජයට එකතු කර ගත යුත්තේ කියා.සමාජයේ ප්‍රමුඛ ප්‍රවාහයසමාජයේ ප්‍රමුඛ ප්‍රවාහය එනම් සමාජයේ පොදු කටයුතුවලට සම්බන්ධවීමේ අයිතිවාසිකම් ඇති පිරිස්. මොන තරාතිරමකින් හෝ මොන මට්ටමකින් හෝ සමාජයේ පොදු කටයුතු තුළ ගැවසෙන නිරත වෙන්න තිබෙන අයිතිය අඩු වැඩි වශයෙන් තිබුණත් ඒ ගැවසීම නිරත වීම ඒ පිළිගැනීම සහභාගිත්වය සැමට අවශ්‍යයි. මේ සඳහා සියල්ලම අවම වශයෙන් එකතු කර ගත යුතුයි. මෙයයි මේ සමාජ ඒකාබද්ධතා සංකල්පයේ අරමුණ. තවත් ආකාරයකින් සමාජයේ අයහපත් පරතරයන් අඩු කිරීම, මෙය ප්‍රධානතම කාර්යයක්.අපේ ගම්වල වැසිකිළියක් නැති හරියට නිදියන්න තමන්ටය කියා නිවහනක් නැති පවුල් ගණනාවක් සිටිනවා. එයත් ගැටලුවක්. මේ අයගේ මූලික පහසුකම් ලබාදීමේ අයිතිය තහවුරු කර දිය යුතුයි. මේ අයගේ නැති බැරිකම් අඩු කිරීමේ ක්‍රියාදාමය සිදුකළ යුතුයි. සමාජ ඒකාබද්ධතා කටයුතු භාර අමාත්‍යාංශය ලෙස අප අමාත්‍යාංශය මැදිහත්වී මෙසේ මුළුගැන්වී සිටින මිනිසුන්ගේ මූලික මිනිස් පැවැත්ම සඳහා අත්‍යාවශ්‍ය දේ ඒ අයට ලබාදීමට කටයුතු කරවා එය එක්තරා විදියකට ඒ අයව සමාජ ක්‍රියාකාරිත්වය සඳහා යොමු කිරීමට ඒ සඳහා බලයලත් ආයතන වන දිවි නැඟුම, සමෘද්ධිය වැනි ආයතන දැනුවත් කරනවා.ඒ අයට අපි අපේ නිලධාරින් හරහා පෙන්වනවා ඒ පහසුකම් ඔවුන්ට ලබා ගන්න පුළුවන් බව හා ඒ සඳහා ඇති අයිතිය. වතුකරේ නම් වැවිලි අමාත්‍යාංශය වතු අයිතිකාර සමාගම් ඒ අයටයි ඒ වගකීම් තියෙන්නේ. මේ ආකාරයට ජාතික භාෂා හා සමාජ ඒකාබද්ධතා අමාත්‍යාංශය අතරමැදි ක්‍රියාවක යෙදී සිටිනවා. අතරමැදි ක්‍රියාදාමයක් යනු රජයේ යම් යම් අංශවලින් ඉටු විය යුතු දේ ජනයා වෙනුවෙන් ඉටුකරවා දීමට ඒ ජනයා හා රාජ්‍ය අංශ සම්බන්ධ කිරීමයි.එය මෙම අමාත්‍යාංශයේ කාර්යභාරයයි. නිශ්චිතවම අපි උත්සාහ කරනවා ඒ කොන් වී ඉන්න ජන කොටස්වලට විශ්වාසයක් ඇති කරවන්නත් ඔවුන්ව එක්තරා විදියකට මේ සමාජයට ප්‍රවේශ කරවන්නත්. මෙවන් කොටස් රාශියක් මේ සමාජයේ ඉන්නවා. දැනට අපේ නිරීක්ෂණ අනුව සැලකිය යුතු කොටසක් වාර්තා වී තිබෙනවා.අපේ සමාජය බිඳුණු සමාජයක්, ඒ බිඳුණු සමාජය එක්තරා ආකාරයකට ඒකාබද්ධ කිරීමට අපි උත්සාහ ගත යුතුයි. ඒ සඳහා මේ කොටස් හඳුනාගත යුතුයි. මෙහිදී මූලික වන්නේ කොන්වන කොටස්වලට වඩා සමාජයේ බලයක් තියෙන අය. සමාජයේ බලවත්ව ඉන්න කොටස්. සමාජයේ ගැවසෙන කොටස්. සමාජයේ කොන් නොවී ඉන්න කොටස්. ඒ අයගේ ආකල්ප අනුවයි මෙසේ මුළුගැන්වී ඉන්න කොටස් එකතු කර ගැනීමට හැකිවන්නේ. අපිට සමාජයේ ආකල්ප වෙනස් කිරීමට අපහසු නම් ආර්ථික සාමාජීය වශයෙන් මේ අයගේ ජන ජීවිතය වෙනස් කිරීම තුළින් සමාජය ඒකාබද්ධතාවය ගොඩනඟන්නට දීර්ඝ කාලයක් ගත විය හැකියි. එය රජයක් විසින් කළ යුතු දෙයක්. එය පරිපූර්ණ වීමට කෙතරම් කාලයක් ගතවේද යන්න අවිනිශ්චිතයි. මේ සඳහා දේශපාලන ආර්ථික සමාජ පරිවර්තනයක් අවශ්‍යයි. අපට තියෙනවා කියමනක් සමානත්වයෙන් සපිරි එකම ලාංකේය ජාතියක් ගොඩනැගීම ඒ සඳහාත් තව කල් යනවා.පරිවර්තන ක්‍රියාදාමයසමානත්වයට එන්නත් ආර්ථික සමාජ වශයෙන් අවම මට්ටමකට එන්නත් කල් යනවා. මෙම තත්ත්වයන් රැඳී තියෙන්නේ සමාජ ආර්ථික දේශපාලනය උඩ. ඒ අනුව මේ මට්ටමේ ව්‍යුහය තුළ අපට යම් කාර්ය භාරයක් පරිවර්තනය ඇති කිරීමට දැඩි කැපවීමක් සහ නායකත්වයක් ලබාදිය යුතු වෙනවා.එසේම මේ පරිවර්තනය වීමේ ක්‍රියාදාමය තුළ මේ බිඳුණු සමාජය එකට සම්බන්ධ කිරීමටත් අපි උත්සාහ කරනවා. උදාහරණයක් ලෙස මේ වැන්දඹු කාන්තාවන් ඒ අයගේ තත්ත්වය වර්තමානයේ කොහොමද? අපේ ජන සමාජයේ සමහරුන් අතර මතයක් තිබෙනවා වැන්දඹු කාන්තාව සාමාන්‍යයෙන් අසුබයි කියලා. එය සිංහල සමාජයේ හින්දු සමාජයේ එම තත්ත්වය උග්‍රයි. මේ වැන්දඹු කාන්තාවන්ට එල්ල වන සමාජ අසාධාරණයෙන් කොහොමද මේ අය බේර ගන්නේ. ඒ අයව පවුලට සමාජයේ කටයුතුවලට ඇතුළත් කරගන්නේ කෙ‍ෙස්ද? ඒ සඳහා වැන්දඹු කාන්තාවන්ට ආත්ම විශ්වාසයක් ඇති කර දිය යුතුයි. තමන්ට කිසිම අඩුවක් නෑ වැන්දඹුවක් වුණත් සමාජය තුළ තමන්ගේ කටයුතු ඉටු කරන්න අයිතියක් හැකියාවක් තිබෙනවා.එක්තරා චාරිත්‍රයක් තියෙනවා සති කියලා. ඒ කියන්නේ පුරුෂයා මැරුණම වැන්දඹු කාන්තාව ගිනි මැලයට පැනලා දිවි තොරකරගත යුතුයි. එය මහා ම්ලේච්ඡ තත්ත්වයක්. කොච්චර සාම්ප්‍රදායික හින්දු චාරිත්‍රයක් වුවත් ම්ලේච්ඡ කියන්න අපි මැලි නොවිය යුතුයි. අපි කිසිම ජාතියකට චාරිත්‍රයකට නිගරු කරනවා නෙවෙයි. නමුත් එබඳු චාරිත්‍ර අපි පිටු දැකිය යුතුයි. අනෙක් කාරණය කුලභේදය. මෙය සිංහල සමාජය තුළ මුල්බැස නොතිබිය හැකියි. නමුත් අන්තර් කුල විවාහ සිංහල සමාජය තුළ සිදුවන්නේ 10%ක් පමණයි. මෙවන් තත්ත්වයකට පදනම වන්නේ විවාහයට කුල ප්‍රශ්නය ප්‍රධාන වීමයි. මෙය අයහපත් තත්ත්වයක්. මෙය සමාජයට අගතිගාමීයි. මෙය සමාජයේ වර්ධනයට එකතු වීමට බාධාවක්.එසේ නම් මේ කුල භේදය තුරන් කිරීමේ ආකල්පය සමාජය තුළ ඇති කළ යුතුයි. එසේ නොමැතිව පුරාණ චාරිත්‍රයක් නිසා අපි කර ගහගෙන යා යුතුද? හින්දු සමාජයේ කුල භේදය ඉතාමත් උග්‍ර තත්ත්වයකයි පවතින්නේ. මෙම තත්ත්වය සම්පූර්ණයෙන්ම සමාජයෙන් බැහැර කළ යුතුයි. මෙයින් මූලික මිනිස් වටිනාකම්වලට කිසිසේත්ම ඉඩක් ලැබෙන්නේ නෑ. අද දෙමළ සමාජයේ ඉහළ නිලතල දරන උසස් අධ්‍යාපනය ලබපු අය වැඩියෙන්ම ඉන්නේ උසස් කුලවල. පහළ කුලවල අය එවැනි තත්ත්වයන්ට පත්වෙන්නේ ඉතා අඩුවෙන්.ආර්ථික දුෂ්කරතාදෙවනුව කුඩා දරුවන්. අපේ රටේ පුංචි දරුවන් ඉන්නවා අම්මත් නෑ තාත්තාත් නෑ. ඒගොල්ලො ඉන්නේ භාරකාරයන් ළඟ. දැන් ඒ ළමයි මුල ඉඳලම දන්නවා අපිට අම්මා නෑ තාත්තා නෑ. අසරණයි. ඒ අසරණභාවය නිසා ඒ අය බැගෑපත් වෙනවා. ඒ බැගෑපත් බවින් ඔවුන් මුදා ගන්න අවශ්‍යයි. ඊළඟට අධ්‍යාපනය ආර්ථික දුෂ්කරතාවය නිසා දුප්පත්කම නිසා දරුවන් කී දෙනෙකුට අධ්‍යාපනය අහිමි වෙනවාද? උසස් අධ්‍යාපනයේ දී මෙම තත්ත්වය වඩාත් උග්‍රයි. ඒ නිසා අපි දරුවන්ට අධ්‍යාපනය ලබාදීම ප්‍රමුඛ කාර්යයක් කොට සලකනවා.අපි සෝදිසි කරනවා මොන ගම්වලද අධ්‍යාපනය නොලබන දරුවෝ ඉන්නේ. ඒ ළමයි පාසල් යවන්න උනන්දු කරවනවා. දෙමාපියො දෙන්නම වැඩට යනවා ළමයින්ව පාසල් යවාගන්න බෑ. එවැනි අවස්ථා තිබෙනවා. එහිදී අපි මැදිහත් වෙලා ඒ ළමයින්ව පාසල් යවන්න සලස්වා ගන්නවා. අධ්‍යාපනය පිළිබඳ අපි කරන අවධාරණය ඒ තරම්. 5 ශිෂ්‍යත්ව මරු කපොල්ලක්. මෙහි නියමිත ලකුණු මට්ටම ලබා ගත නොහැකි වීමෙන් කොතරම් දෙනෙක් පසුතැවිලි වනවාද? ඉහළම ලකුණු මට්ටම ලබා ගන්න බැරිවීම අසමත් වීමක් නොවෙයි. නමුත් සමාජ පිළිගැනීම මීට වෙනස් නිසා දෙමාපියන් දැඩි පීඩනයකින් පසුවෙනවා. මෙය සමාජ පීඩාවක්. ඒ නිසා හැ‍මෝම 5 ශිෂ්‍යත්වය සමත් කරවන්න උත්සාහ කරනවා.බොහෝ දෙනෙකුට ශිෂ්‍යත්වය සමත් වෙන්න අපහසුයි. ඒ සඳහා එක් හේතුවක් අතිරේක පන්ති යැවීමට මුදල් නොමැතිකම. ඒ නිසා සමාජ ඒකාබද්ධතා සතිය තුළදී දුෂ්කර ප්‍රදේශවල සිටින අඩු ආදායම්ලාභී දරුවන් සඳහා ශිෂ්‍යත්ව සම්මන්ත්‍රණය පවත්වනවා. මෙය ලංකාව පුරාම සිංහල, දෙමළ භාෂා දෙකෙන්ම පවත්වනවා. මෙම වැඩපිළිවෙළ ඒ දරුවන්ට දෙමාපියන්ට විශාල ශක්තියක්.මෙය තමයි සමාජ ඒකාබද්ධතාවයේ යථාර්ථය. තවත් ප්‍රබල කාර්යයක් වන්නේ මේ හැඳුනුම්පත් උප්පැන්න විවාහ සහතික නොතිබීම යුද ගැටුම් පැවැති පළාත්වල මෙය බහුල වශයෙන් පවතිනවා. ඒ නිසා ඒ අයට වහාම ඒ අයගේ උප්පැන්න සහතික ඒ අයගේ විවාහ සහතික දෙමාපියන්ගේ හැඳුනුම්පත් ලබා දෙන්න විශේෂ ජංගම සේවා පවත්වාගෙන යනවා. මේ සඳහා අවශ්‍ය සියලු කටයුතු ඒ සඳහා වැය වන ගාස්තු පවා අමාත්‍යාංශයෙන් ලබාදෙන්න කටයුතු කරනවා.විශේෂ අවශ්‍යතා ඇති පුද්ගලයන්ගේ තත්ත්වයන් ආකාරයෙන්මයි. ඔවුන්ගේ ආබාධිත තත්ත්වය මත ඔවුන් සමාජයෙන් බැහැරවීමට උත්සාහ ගන්නවා. එසේ විය යුතු නෑ. ඔවුනුත් මේ සමාජයේ කොටස්කරුවන්, ඔවුන් සඳහා අවශ්‍ය පහසුකම් පිළිගැනීම ගෞරවය ලබාදිය යුතුයි. ජාතික වැඩසටහන් තුළදී මේ අය සම්බන්ධ කර ගැනීම අපේ සමාජ ඒකාබද්ධතා වැඩපිළිවෙළේ ප්‍රධාන අංගයක්.‍ෙම් අනුව සමාජයෙන් බැහැර වූ ජන කොටස් සමාජ ගත කිරීම අත්‍යාවශ්‍යයෙන්ම ඉටුකළ යුතු කාර්යයක්. මේ සඳහා ජාතියේ අවධානය යොමු කිරීමයි මෙම සමාජ ඒකාබද්ධතා සතියේ අරමුණ හා පරමාර්ථය වන්නේ. ඒ සඳහා වූ රාජ්‍ය මෙන්ම රාජ්‍ය නොවන සංවිධාන, ස්වේච්ඡා සංවිධාන රැසක් ක්‍රියාත්මක වෙනවා. මේ අය සියලු දෙනාම ඒකරාශී කිරීමත් අපේ වැඩපිළිවෙළේ එක් පියවරක්.මෙවර සමාජ ඒකාබද්ධතා සතියේ සමාප්තිය වන්නේ සමාජ ඒකාබද්ධතා කටයුතු සම්බන්ධ ක්‍රියාකාරීන්ගේ සමුළුවක් පැවැත්වීමයි. මෙහිදී අපි අදහස් හුවමාරු කර ගැනීමට අත්දැකීම් හුවමාරු කර ගැනීමට කටයුතු කරනවා.මේ කාර්යයේදී මුහුණ දීමට සිදුවූ ගැටලු සොයා ගන්න විසඳුම් සොයා බලනවා. ඒ අනුව සමාජයේ මුළුගැන්වෙන කොටස්, කොන්වෙන කොටස්, ආන්තික වන කොටස් හා බැහැර වෙන කොටස් එක්තරා විදිහකට තමන්ගේම ගෞරවයකටත් තමන්ගේම විශ්වාසයකටත් ගෙන එමින් ඔවුන්ට සමාජයට පිවිසීමට ශක්තියක් ලබා දෙනවා. ඒ අතර සමාජයේ බහුතර අයගේ තිබෙන ආකල්පය මේ ජන කොටස් සම්බන්ධයෙන් විශේෂයෙන් කුලභේදය වැන්දඹුභාවය අසරණයින්ට පිහිටවීම ආදී වූ මනුෂ්‍ය යුතුකම ගැන ජනතාව දැනුවත් කරන්න උත්සාහ කරනවා.අපිට අවශ්‍යයි මේ සමාජය බෙදා හදා ගන්නා සමාජයක් බවට පත් කරන්න. එකිනෙකාට ආදරය කරන බෙදා හදා ගන්නා සමාජයක් නම් අපි කවුරුත් අපට වගේ නැති කෙනාට අපෙන් කොටසක් දෙන්න, අපි වගේ දැනුම නැති කෙනාට දැනුමෙන් කොටසක් දෙන්න පුරුදු කරපු සමාජයක් බවට මේ සමාජය ගෙන ඒම මේ අමාත්‍යාංශයේ වගකීමයි. එකම ලාංකීය ජාතියක් පමණක් නොව බෙදා හදා ගන්නා එකිනෙකාට ආදරය කරන සමාජයක් ඇති කිරීම. සමානත්වයෙන් යුතු සමාජයක් ගොඩනැඟීම මේ සියල්ලටම ප්‍රවේශයයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=n14071412</link>
    <topic>‘ආකේඩ්-නිදහස් චතුරස්‍රය’ ජනපති අතින් ජනතා අයිතියට</topic>
    <author>මහින්ද අලුත්ගෙදර</author>
    <content>නව යුගයක් කරා ගමන් කරන ශ්‍රී ලංකාව තවත් එක් සාර්ථක ආරම්භයක් සනිටුහන් කරමින් දැවැන්ත සංවර්ධන ක්‍රියාදාමයේ ප්‍රතිඵලයක් ලෙස ඉදිකළ "ආකේඩ් - නිදහස් චතුරස්‍රය" (Arcade Independent Square) ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (13) පස්වරුවේ ජනතා අයිතියට පත් කෙරිණි.කොළඹ නගරය ආසියාවේ ආශ්චර්යවත් නගරය බවට පත්කිරීමේ දැවැන්ත වැඩපිළිවෙළ තුළ හමුවන තවත් සුවිශේෂී සන්ධිස්ථානයක් වන මේ ව්‍යාපෘතිය රාජ්‍ය ආරක්ෂක හා නාගරික සංවර්ධන අමාත්‍යාංශය සහ නාගරික සංවර්ධන අධිකාරිය එක්ව ක්‍රියාත්මක කැර තිබෙන අතර ඒ වෙනුවෙන් වැයකර තිබෙන මුදල රුපියල් මිලියන 500 කි.රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ උපදෙස් හා මඟපෙන්වීම මත නවීන ලොවට උචිත වන එහෙත් සම්ප්‍රදායන්ට ගරු කරමින් කොළඹ නගරය පුරා දැවැන්ත නාගරික සංවර්ධන ක්‍රියාවලියක් ආරම්භ කැර තිබෙන අතර ඵෙතිහාසික වශයෙන් වැදගත් "ආකේඩ් - නිදහස් චතුරස්‍රය" නව ලොවට ගැලපෙන සුපිරි සාප්පු සංකීර්ණයක් බවට පත්කරමින් ශ්‍රී ලාංකීය ජනතාවට අලංකාර නගරයක් තුළ සුපිරි සාප්පු සවාරියක අත්දැකීම් විඳගැනීමේ හැකියාව ලබාදී තිබේ .මේ නව සාප්පු සංකීර්ණය තුළ ලොව ප්‍රකට වෙළෙඳ නාමාවලියෙන් යුත් පාරිභෝගික භාණ්ඩ, ඉලෙක්ට්‍රොනික උපකරණ, ඇඟලුම් විලාසිතා, ආභරණ හා ක්‍රීඩා භාණ්ඩවලින් සමන්විත සාප්පු 40කින් සමන්විත වන අතර ඊට අමතරව සුපිරි තත්ත්වයේ අවන්හල් වලින් ද අති නවීන තාක්ෂණයෙන් යුත් සිනමා ශාලාවකින් ද සමන්විත වෙයි .අසංවිධිත සංවර්ධනයකට සහ අව භාවිතයට යොමුවී තිබු නිදහස් චතුරශ්‍රය ආශ්‍රිත ප්‍රදේශය මෙම ව්‍යාපෘතියේ පළමු පියවර යටතේ ඓතිහාසික සහ පුරාවිද්‍යාත්මක වටිනාකමකින් යුත් පැරණි තුරඟ තරග පිටිය සංවර්ධනය කොට භූමි දර්ශන අලංකාර කොට නැවත මහජනතාව අතට පත්කිරීමට පියවර ගෙන තිබෙන අතර කොළඹ අගනගර සංවර්ධන ව්‍යාපෘතිය යටතේ වඩාත් දර්ශනීය, නිදහස්, මෙන්ම හරිත නගරයක් බවට පත්කිරීමේ අරමුණ යටතේ නාගරික සංවර්ධන අධිකාරිය මඟින් මෙම සංවර්ධන ව්‍යාපෘතීන් සිදුකැර තිබේ. ඒ අනුව අගනගරය ජාතික අභිමානයකින් හා විවෘත භාවයකින් යුත්, නිදහස්, පිරිසිදු, දර්ශනීය මෙන්ම වඩාත් ආරක්ෂිත ආසියාවේ අනෙක් අගනගරවලට නොදෙවෙනි නගරයක් බවටපත් කිරීම රජයේ අරමුණ වී තිබේ.ජනතා අයිතියට පැවරුණු මෙම "ආකේඩ් - නිදහස් චතුරස්‍රය" වාණිජ මධ්‍යස්ථානය වර්ග අඩි 90,000ක පමණ විශාලත්වයකින් යුතුවන අතර එයින් වර්ග අඩි 40,000ක පමණ ප්‍රමාණයක් සාප්පු සංකීර්ණ අවන්හල් ඇතුළු වාණිජ කටයුතු වෙනුවෙන් විවිධ ආයතන සඳහා බදු පදනම මත ලබා දී ඇත.පුරාවිද්‍යා දෙපාර්තමේන්තුවේ උපදෙස් මත ප්‍රතිනිර්මාණය වූ මෙම ව්‍යාපෘතිය වෙනුවෙන් ශ්‍රම දායකත්වය ශ්‍රී ලංකා යුද හමුදාව ලබාදී තිබෙන අතර එය ජනතා අයිතියට පත් කිරීමත් සමඟ මෙහි පැමිණෙන දේශීය විදේශීය සංචාරකයින් වෙනුවෙන් වඩාත් ආරක්ෂාකාරී ආකර්ෂණීය පරිසරයක් සහිත විවේකය තවත් නිදහසේ ගත කිරීමට හැකි පරිසරයක් ලෙස නිර්මාණය කැර තිබේ.කොළඹ, ටොරින්ටන්හි පැරණි විගණකාධිපති දෙපාර්තමේන්තු සහ රජයේ රස පරීක්ෂක දෙපාර්තමේන්තු පැවති ගොඩනැඟිලි සහ එම භූමිය - කොළඹ නිදහස් චතුරශ්‍ර සංවර්ධන ව්‍යාපෘතියේ දෙවන පියවර ලෙස "ආකේඩ් - නිදහස් චතුරස්‍රය" නමින් වාණිජමය ගොඩනැඟිලි සංකීර්ණයක් බවට මෙලෙස සංවර්ධනය කර තිබේ.බ්‍රිතාන්‍ය පාලන සමයටත් පෙර ඉදිකරන ලද මෙම ගොඩනැඟිලි ලන්දේසි පාලන සමයේ මානසික රෝහලක් ලෙස පවත්වාගෙන ගොස් ඇති අතර පසුව විවිධ අවශ්‍යතාවන් වෙනුවෙන් පරිහරණය කොට ඇත. අවසාන වශයෙන් රජයේ රස පරීක්ෂක දෙපාර්තමේන්තුව සහ විගණකාධිපති දෙපාර්තමේන්තුව සඳහා භාවිත කරන ලද අතර එයින් අනතුරුව මෙම දේපෙළ නාගරික සංවර්ධන අධිකාරියට පවරගන්නා විට ඉතාම අබලන් මෙන්ම ජරාජීර්ණ තත්ත්වයකට පත්ව පැවතිණි. මෙයට යාබද භූමිය වන තුරඟ තරග පිටිය (Race Course) ද පැවතියේ මෙයට නොදෙවෙනි මට්ටමකය.ලෝක යුධ සමයේ යුද ගුවන්යානා ගොඩබැස්සවීමට භාවිත කරන ලද මෙම පිටිය පසුව බ්‍රිතාන්‍යයින් කුඩා සහ විශාල වශයෙන් ප්‍රේක්ෂකාගාර (Grand Stand) දෙකකින් යුක්තව තුරඟ තරග පැවැත්වීම සඳහා යොදා ගන්නා ලද අතර ඉතාම ජරාජීර්ණව අභාවයට යමින් පැවති එම ගොඩනැඟිලි අද වනවිට සංරක්ෂණය හා සංවර්ධනය කොට සංචාරක ආකර්ෂණය සහිත වාණිජ මධ්‍යස්ථානයක් බවට පත්කොට ඇත.ජනාධිපති ආර්යා ශිරන්ති රාජපක්ෂ, ජ්‍යෙෂ්ඨ ඇමැති ඒ.එච්.එම් ෆවුසි, ඇමැතිවරුන් වන මෛත්‍රීපාල සිරිසේන, එස්.බී දිසානායක, මහාචාර්ය ජී.එල් පීරිස්, දිනේෂ් ගුණවර්ධන, වෛද්‍ය රාජිත සේනාරත්න, ඩග්ලස් දේවානන්දා, නියෝජ්‍ය ඇමැතිවරුන් වන ඩුලිප් විජේසේකර, ෆයිසර් මුස්තාෆා, පාර්ලිමේන්තු මන්ත්‍රීවරුන් වන තිලංග සුමතිපාල, එම්.එච්.එම් අෂ්වර්, බස්නාහිර පළාත් ප්‍රධාන ඇමැති ප්‍රසන්න රණතුංග, ආණ්ඩුකාර අලෙවි මවුලානා, ජනාධිපති ලේකම් ලලිත් වීරතුංග, රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ, රාජ්‍ය ආරක්ෂක හා නාගරික සංවර්ධන අමාත්‍යාංශ සේවා වනිතා ඒකකයේ සභාපතිනී අයෝමා රාජපක්ෂ, නාගරික සංවර්ධන අධිකාරයේ සභාපති නිමල් පෙරේරා මහත්ම මහත්මීන් ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=n14071413</link>
    <topic>පරිභෝජනයට නුසුදුසු සෝස් බෝතල් 15000ක් සොයා ගෙන</topic>
    <author/>
    <content>පාරිභෝගික අධිකාරිය මඟින් ඇලකන්ද පාර වත්තල ප්‍රදේශයේ ගබඩාවක් සෝදිසි කිරීමේදී ආනයනය කරන ලද මිනිස් පරිභෝජනයට නුසුදුසු මිරිස් රසැති සෝස් බෝතල් 15000 සොයා ගැනීමට ඊයේ (13) සමත් විය.මෙම සෝස් බෝතල් ඇතුළත පුස් බැඳී තිබූ අතර එම සෝස් බෝතල් තොගයේ වටිනාකම රුපියල් ලක්ෂ 45කට වඩා වැඩි බව පාරිභෝගික අධිකාරිය පවසයි.මෙම මනුෂ්‍ය පරිභෝජනයට නුසුදුසු සෝස් බෝතල් 3000ක් වෙළෙඳ පොළෙන් සොයාගෙන පාරිභෝගික අධිකාරිය භාරයට ගෙන ඇත. සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතාගේ උපදෙස් අනුව මෙම වැටලීම සිදු කැර ඇත.මනුෂ්‍ය පරිභෝජනයට නුසුදුසු භාණ්ඩ, ආහාර පාන සොයා අඛණ්ඩව වැටලීම් සිදුකරන ලෙස ඇමැති ජොන්ස්ටන් ප්‍රනාන්දු මහතා පාරිභෝගික අධිකාරියට නියෝග කැර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=n14071414</link>
    <topic>වෛද්‍යවරියකගේ 74 හැවිරිදි මව නිවස තුළ ඝාතනය කරලා</topic>
    <author>ඉන්දික පොල්කොටුව</author>
    <content>කටුගස්තොට උඩුවාවල ප්‍රදේශයේ නිවසක තනිවම සිටි හැත්තෑහතර හැවිරිදි මවක අභිරහස් ලෙස ඝාතනයකැර තිබියදී සොයාගෙන ඇත.භද්‍රාවතී ගුණවර්ධන (74) නැමැති කාන්තාවක මෙලෙස ඝාතනයට ලක්ව තිබේ.පේරාදෙණිය ශික්ෂණ රෝහලේ සේවය කරන වෛද්‍යවරියකගේ මවක් මෙලෙස ඝාතනයට ලක්ව තිබේ.වෛද්‍යවරිය හා බැංකු නීති නිලධාරියකු වන ඇගේ සැමියා ඇතුළු දූ දරුවන් උදෑසන නිවසින් පිටව ගොස් සවස නිවසට පැමිණි අවස්ථාවේ මිය ගිය අය නිවස තුළ වැටී සිටිය බව දැක ඇත.නිවස කොල්ල කෑමට පැමිණි පිරිසක් හෝ අයකු මෙම ඝාතනය සිදුකරන්නට ඇතැයි පොලිසිය සැකකරයි.සහකාර පොලිස් අධිකාරි නීතිඥ එස්.බී. රත්නායක මහතාගේ උපදෙස් මත කටුගස්තොට වැඩබලන පොලිස් ස්ථානාධිපති පොලිස් පරීක්ෂක මංජුල හේරත් මහතාගේ මෙහෙය වීමෙන් පොලිස් පරීක්ෂක සී.එම්.අරවින්ද මහතා ඇතුළු නිලධාරීන් මෙහි වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=n14071415</link>
    <topic>අලුත්ගම පොලිස් සිරමැදිරියේ දී සැකකරුවකු බඩ කපා ගනී</topic>
    <author>කළුතර මධ්‍යම සමූහ</author>
    <content>අළුත්ගම පොලිස් සිර මැදිරිය තුළ දී ටියුබ්ලයිට් එකක් බිඳ තම උදරය කපා ගත් සැකකරු ජූලි මස 22වැනි දින දක්වා රක්ෂිත බන්ධනාගාර ගත කරන ලෙස කළුතර ප්‍රධාන මහේස්ත්‍රාත් අජිත් එම්. මාසිංහ මහතා නියම කෙළේය.මෙසේ රක්ෂිත බන්ධනාගාරයට නියම වූයේ පානදුර හිරණ පදිංචිකරුවකු වූ මනෝජ් කුමාර වීරවර්ධන නම් අයෙකි.ඉකුත් 8වැනි දා උදේ අලුත්ගම නගරයේ දී යතුරු පැදියකින් පැමිණි සැකකරු පාරේ ගමන් කරමින් සිටි 17 හැවිරිදි තරුණියකගේ රන්මාල‍ය කඩාගෙන පලා යමින් සිටියදී පොලිස් නිලධාරීන් ඔහු ලුහුබැඳ ගොස් අත්අඩංගුවට ගත් බවත්, ඔහු පොලිස් සිර මැදිරියේ සිටිය දී පසෙක තිබූ ටියුබ් ලයිට් එකක් ගෙන එය කඩා උදරය කපාගෙන ඇති බවත් ඒ අනුව ඔහු කළුතර නාගොඩ රෝහලට ඇතුළු කැර ඇති බවත් අලුත්ගම පොලිස් ස්ථානාධිපති ජයසම්පත් රණසිංහ මහතා අධිකරණයට වාර්තා කැර තිබුණි.කළුතර නාගොඩ මහ රෝහලේ දී සැකකරු පරීක්ෂා කළ විනිසුරුවරයා ඔහු බන්ධනාගාර නිලධාරීන්ගේ ආරක්ෂාව යටතට පත් කරන ලෙස නියම කෙළේය.අලුත්ගම පොලිසියේ සැරයන්වරුන් වන රජකරුණා (14504) සහ විමලරත්න (5871) යන මහත්වරු මෙහි පැමිණිල්ල ඉදිරිපත් කෙළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=n14071416</link>
    <topic>ඖෂධ සම්බන්ධ සායනික පරීක්ෂණ වැඩපිළි‍වෙළේජගත් රටවල් අතරට ශ්‍රී ලංකාවත් ඇතුළත් වෙලා</topic>
    <author>සන්ධ්‍යා කරුණාරත්න</author>
    <content>ඖෂධ සම්බන්ධයෙන් සායනික පරීක්ෂණ කිරීමේ වැඩපිළිවෙළේ අන්තර්ජාතික රටවල් අතරට ශ්‍රී ලංකාව ද ඇතුළත් කැර ගෙන ඇති බව සෞඛ්‍ය අමාත්‍යාංශයේ අතිරේක ලේකම්, ජාතික ඖෂධ අධිකාරියේ අධ්‍යක්ෂ වෛද්‍ය අමල් හර්ෂ ද සිල්වා මහතා පවසයි.මහින්ද චින්තන ප්‍රතිපත්තිවලට අනුව ආසියාවේ ආශ්චර්ය බවට ශ්‍රී ලංකාව පත්කිරීමේ වැඩපිළිවෙළ යටතේ ආසියාවේ සෞඛ්‍ය සම්බන්ධයෙන් හොඳම මධ්‍යස්ථානය කිරීමේ වැඩසටහනේ සාර්ථක පියවරක් ලෙස මේ අවස්ථාව ශ්‍රී ලංකාවට හිමි වීම සෞඛ්‍ය පිළිබඳ අන්තර්ජාතික වශයෙන් ඉතිහාසයේ ලැබූ විශාල ජයග්‍රහණයක් බව ද ඒ මහතා පැවැසුවේය.මෙතෙක් කාලයක් මේ පරීක්ෂණ කිරීම සඳහා අන්තර්ජාතික වශයෙන් අවස්ථාව හිමිව තිබුණේ සංර්ධිත රටවල් වනඅමෙරිකාව, එංගලන්තය, ඕස්ට්‍රේලියාව, ජර්මනිය යනාදි රටවලට වන බවත් ශ්‍රී ලංකාවට මේ අවස්ථාව හිමිවීම මෙරට රජය ලැබූ විශාල කීර්තියක් බවත් ඔහු ප්‍රකාශ කෙළේය.ඒ අනුව ඖෂධ සම්බන්ධයෙන් සායනික පරීක්ෂණ කිරීම සඳහා රජයෙන් රුපියල් මිලියන 100 ක මුදලක් ලබාදීමට මහා භාණ්ඩාගාරය පියවර ගෙන ඇති බව ද ඒ මහතා කීය.සෞඛ්‍ය ඇමැති මෛත්‍රීපාල සිරිසේන මහතාගේ ඉල්ලීමක් අනුව මේ අරමුදල මහා භාණ්ඩාගාරයෙන් ලබා දී තිබේ.ඖෂධ සම්බන්ධයෙන් නව පර්යේෂණ සිදු කැර ලෝකයට හඳුන්වාදීම මේ වැඩපිළිවෙළ යටතේ සිදු කෙරේ. ඒ අනුව මෙරට මුතුන් මිත්තන්ගේ පාරම්පරික ඖෂධ පිළිබඳ පර්යේෂණ සිදු කැර එය ලෝකයට හඳුන්වාදීමට මෙමඟින් අවස්ථාව ලැබී තිබේ.උදාහරණ ලෙස ඩෙංගු රෝගයට ප්‍රතිකාරයක් ලෙස මතයක් පවතින පැපොල් කොළ යුෂ පිළිබඳ පර්යේෂණ මේ වැඩපිළිවෙළ යටතේ සිදු කැර එහි සාර්ථකත්වය අනුව ලෝකයට එම ඖෂධය හඳුන්වාදීමට හැකියා‍ව ලැබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=n14071417</link>
    <topic>ගුවන් පාලමේ සිට තුන්හදහේන දක්වා ඇති ආරක්ෂිත වැට ගලවා එහි කොටස් කැබළි කැර අලෙවි කරලා</topic>
    <author>@හෝමාගම සංචාරක</author>
    <content>දක්ෂිණ අධිවේගී මාර්ගයේ අතුරුගිරිය පෝරේ ගුවන් පාලමේ සිට තුන්හදහේන දක්වා කිලෝ මිටරයක් පමණ දුරට ඇති වටිනා ආරක්ෂිත වැට ගලවා එහි කොටස් කැබළි කැර අලෙවි කිරිම සම්බන්ධයෙන් අයියා -මලෝ ඇතුළු පස්දෙනකු අත්අඩංගුවට ගත් බව අතුරුගිරිය පොලිසිය පවසයි .මෙම වැටේ වටිනා කම රුපියල් ලක්ෂ 42 ක් පමණ බව ගණන් බලා ඇත.සොරකම සිදුකරන ලද ප්‍රධාන සැකකරුවන් වන අයියා -මලෝ දෙදෙනා පසුගිය 11 වැනිදා රාත්‍රී අධිවේගී මාර්ගයේ ආරක්ෂාව සදහා ඉදිකැර ඇති කොළ පැහැති ආරක්ෂිත දැල් වැට සමග එහි තිබු ජී.අයි. පයිප්ප 10 ක්, සුදු ආලේපිත යකඩ ප්ලේට් 13 ක්, ඇණ වර්ග ඇතුළු ආරක්ෂිත වැටෙහි කොටස් රැසක් ගලවා කැබලි කැර මාල‍ඹේ ප්‍රදේශයේ පරණ යකඩ මිලයට ගන්නා වෙළෙද සලකට අලෙවි කිරිමට ත්‍රිරෝද රථයකින් ගෙනයමින් සිටියදි පොලිස් අත්අඩංගුවට ගෙන තිබේ.ප්‍රධාන සැකකරුවන් වන අයියා -මලෝ වන අතුරුගිරිය පෝරේ‍ පදිංචි කමල් වේරංග සහ රංජිත තරංග යන දෙදෙනා අධිවේගි මාර්ගයේ අතුරුගිරිය පෝරේ ප්‍රදේශයේම යකඩ සොරකම් කිරිම් නමයක් සම්බන්ධයෙන් බන්ධනාගාර ගතව සිට පසුගිය අප්‍රේල් මස 9 වැනි දින ඇපමත මුදාහැර ඇති අතර මොවුන් අධික ලෙස හෙරොයින් පානය කිරිමට ඇබ්බැහි වු පුද්ගලයින් බව අනාවරණය වි ඇත.පසුගිය දා (12) අතුරුගිරිය පොලිසියේ පො.කො. රංගන (14095) මහතාට ලැබුණු තොරතුරක් මත ප්‍රධාන සැකකරුවන් දෙදෙනා අත්අඩංගුවට ගෙන ඇති අතර ඔවුන්ගෙන් ප්‍රශ්න කිරිමේදි යකඩ වැට ගලවා කොටස් කැර ගෙන යාම සිදුකළ ත්‍රිරෝද රථය සහ එහි රියදුරු සමග යකඩ පැටවීමට එක් වු පුද්ගලයකු සමග එම යකඩ මිලදී ගත් මාලඹේ ප්‍රදේශයේ වෙළෙද සල් හිමිකරුවා අත්අඩංගුවට ගත් බව පොලිසිය පවසයි. හෝමාගම (දකුණ) පොලිස් අධිකාරි ජේ.බී. ක්‍රිෂාන්ත මහතාගේ උපදෙස් මත අතුරුගිරිය පොලිස් ස්ථානාධිපති පොලිස් පරික්ෂක සංජීව මහානාම, අපරාධ අංශයේ ස්ථානාධිපති උ.පො.ප. රාජපක්ෂ, පො.සැ. (21318) ගාමිණිවංශ, පො.කො. (40951) රංගන, පො.කො. (40957) ගමගේ, පො.කො. (40793) තෙන්නකෝන්, පො.කො. (85151) මඩවල, පො.කො. (84139) දිලීප, කා.පො.සැ. (344) සිරියාවතී සහ කා.පො.කො. (5440) දීපිකා යන නිලධාරින් වැටලීම සිදුකැර සැකකරුවන් සහ භාණ්ඩ අත්අඩංගුවට ගැනිමට සමත් වි ඇති අතර සැකකරැවන් සහ භාණ්ඩ හෙට (14) අධිකරණය වෙත ඉදිරිපත් කිරිමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=n14071418</link>
    <topic>නෙදර්ලන්ත දූත පිරිසක් අද ශ්‍රී ලංකාවට</topic>
    <author>මහින්ද අලුත්ගෙදර</author>
    <content>සිවුදින නිල සංචාරයක් සඳහා නෙදර්ලන්ත විදේශ වෙළෙඳ නියෝජ්‍ය ඇමැති සයිමන් ස්මිට්ස් (Simon Smits) මහතා ඇතුළු දූත පිරිසක් අද (14) ශ්‍රී ලංකාවට පැමිණෙති.නියෝජ්‍ය ඇමැතිවරයා සමඟ නෙදර්ලන්තයේ වෙළෙඳ සමාගම්වල ව්‍යාපාරික දූත පිරිසක් ද පැමිණෙන අතර ඔවුන් සෞඛ්‍ය, ජලය සහ උද්‍යාන වගා යන වෙළෙඳ ක්ෂේත්‍ර නියෝජනය කරන බව ශ්‍රී ලංකාවේ නෙදර්ලන්ත තානාපති කාර්යාලය පවසයි.එළඹෙන 17 දා දක්වා ශ්‍රී ලංකාවේ රැඳී සිටින ස්මිට්ස් මහතා ඇතුළු නෙදර්ලන්ත නියෝජිත කණ්ඩායම ආර්ථික සංවර්ධන ඇමැති බැසිල් රාජපක්ෂ, සෞඛ්‍ය ඇමැති මෛත්‍රීපාල සිරිසේන මහත්වරුන් හමුවීමට නියමිත අතර ඊට අමතරව රජයේ ජ්‍යෙෂ්ඨ නිලධාරීන් සහ මෙරට ප්‍රමුඛ පෙළේ ව්‍යාපාරිකයන් හමුවී සාකච්ඡා කිරීමට ද අපේක්ෂා කරන බව එම තානාපති කාර්යාලය කියයි.මෑත කාලයේ නෙදර්ලන්තයේ සිට ශ්‍රී ලංකාට පැමිණෙන ඉහළ මට්ටමේ පළමු ඇමැතිවරයා වන විදේශ වෙළෙඳ නියෝජ්‍ය ඇමැති සයිමන් ස්මිට්ස් මහතා ශ්‍රී ලංකාවේ ව්‍යාපාරික මෙන්ම ආයෝජන කටයුතු වෙනුවෙන් වැඩි අවධානයක් යොමු කරන බවද ශ්‍රී ලංකාවේ නෙදර්ලන්ත තානාපති කාර්යාලය කායා සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=r1407141</link>
    <topic>ආණමඩුව මහඋස්වැව පානීය ජල ව්‍යාපෘතිය ජනතා අයිතියට</topic>
    <author>මුන්නේශ්වරම සමූහ ඊ.සී.ප්‍රනාන්දු</author>
    <content>ආණමඩුව මහඋස්වැව ජනතාව මුහුණදුන් පානීය ජල ගැටලුව ස්ථිර විසඳුමක් සපයමින් මහඋස්වැව දකුණ පානීය ජල ව්‍යාපෘතිය විවෘත කිරීම සිවිල් ගුවන්සේවා ඇමැති පියංකර ජයරත්න මහතා විසින් සිදු කරන ලදී.රුපියල් ලක්ෂ 56ක රජයේ ප්‍රතිපාදන හා ප්‍රජා දායකත්වය මත ඉදිකරන ලද මේ මහඋස්වැව දකුණ පානීය ජල ව්‍යාපෘතියෙන් සෙත සැලසෙන පවුල් සංඛ්‍යාව 255කි.උත්සව සභාව ඇමතූ පියංකර ජයරත්න ඇමැතිවරයා පවසා සිටියේ මහඋස්වැව ජනතාව කලක පටන් මුහුණදුන් පානීය ජල ගැටලුවට ස්ථිර විසඳුමක් ලබාදෙන්නට හැකිවීම ඉතාමත් සතුටට කරුණක් බවයි. මහඋස්වැව ජනතාව සමඟ කලක පටන් පැවති බැඳීම මේ මගින්න් තවත් ශක්තිමත් වන බව ඇමැතිවරයා සිහිපත් කෙළේය.ඇමැතිවරයා මෙසේද කීය. ආණමඩුව ජනතාවගේ ගැටලු පිළිබඳව මට නිසි අවබෝධයක් තිබෙන්වා. හැම ගමකටම පානීය ජලය හැම ගමකටම විදුලි බලය හැම පාසලක්ම අධ්‍යාපනයෙන් සංවර්ධනය කිරීම අපට මුහුණ දීමට ඇති අභියෝගයි. ඡන්ද කාලයට පමණක් පැමිණ සුරංගනා කථා කියමින් පසුව ජනතාවට සේවය කරනවා වෙනුවට තමන්ට සේවයක් කරගන්නා දේශපාලඥයන් නිසා අද දේශපාලකයා ගැන සමාජයේ වැරදි අර්ථකථනයක් නිර්මාණය වී තිබෙනවා.එසේම ග්‍රාමීය පෙදෙස් වල ජීවත්වන මිනිසුන්ගේ ගැටලු උකසට තබා ගෙන දේශපාලනය කරනවාට වඩා දේශපාලනයෙන් ඉවත්ව වෙනත් රැකියාවක් කිරීම වඩාත් සුදුසුයි. බොහොමයක් ආත්මාර්ථකාමී දේශපාලඥයන් ජනතාවගේ ප්‍රශ්න නොවිසඳා කල්මරමින් සිටින්නට පුරුදු වී සිටින්නේ තමන්ගේ ඡන්දය ඒමත තීරණය වන නිසායි.ප්‍රාදේශීය සභා මන්ත්‍රී ජේ.එම් ප්‍රදීප් මහතා හා ප්‍රාදේශීය ලේකම් ටී.එම්.ජේ. ඩබ්.තෙන්නකෝන් යන මහත්වරුන්ද ඊට සහභාගී විය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=r1407142</link>
    <topic>කන්තලේ සංවර්ධන ව්‍යාපෘතිවලට රුපියල් කෝටි 8ක් වෙන් කරයි</topic>
    <author>කන්තලේ සමූහ</author>
    <content>කන්තලේ ප්‍රාදේශීය ලේකම් කොට්ඨාසවල සංවර්ධන කටයුතු වෙනුවෙන් ආර්ථික සංවර්ධන අමාත්‍යාංශය විසින් රුපියල් අටකෝටි හැට නව ලක්ෂ පනස්දහසක් වෙන්කොට ඇතැයි කන්තලේ ප්‍රාදේශීය ලේකම් කේ.පී.ප්‍රේමදාස මහතා පැවැසීය.මේ අනුව ගම නැඟුම වැඩ සටහන යටතේ එක ගමකට එක වැඩක් ව්‍යාපෘති 35ක් සඳහා රුපියල් 23,000,000 ක් , විමධ්‍ය ගත අරමුදල් යටතේ ව්‍යාපෘතින් 35කට රුපියල් 3,065,000 ක්, විශේෂ ව්‍යාපෘති ( පාසල් ) 20ක් සඳහා රුපියල් 1,725,000 ක් , වෙනත් විශේෂ ව්‍යාපෘති 62ක් සඳහා 35,345,000 ක්, ගම නැඟුම විශේෂ ව්‍යාපෘතින්ට රුපියල් 23,820,000 ක්ද මෙසේ වෙන්කොට ති‍බේ.විශේෂයෙන්ම අත්‍යාවශ්‍ය පාසල් ගොඩනැඟිලි , පොදු වගා ළිං , ග්‍රමීය මාර්ග ග්‍රෙවෙල් යොදා සකස් කිරීම , පාලම් , බෝක්කු, පාසල් කම්බි වැට , ක්‍රීඩා පිටි , ඇතුළු යටිතල පහසුකම් මේ මුදල් වලින් සිදුවන සංවර්ධන කර්යයන් අතර වේ . මීට අමතරව අවශ්‍ය ස්ථානයන්හි වීදි ලාම්පු සවි කිරීම සහ පෙර පාසල් සංවර්ධනයද මීට ඇතුළත් වනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=r1407143</link>
    <topic>විශ්‍රාමික ගුරුවරියකගෙන් අසරණ දරු පවුලකට නිවෙසක්</topic>
    <author>@ ඉමදූව සමූහ ලංකින්ද නානායක්කාර ඇල්පිටිය විශේෂ ඩී.ජේ. විජේසිංහ</author>
    <content>තම තමන්ට අයිති හා නැති සියලු දේ පොදි බැඳ ගන්නා යුගයක තම දේපලවලින් කොටසක් විකුණා අසරණ දරු පවුලකට අංග සම්පුර්ණ නිවෙසක් ඉදි කර දීමට කොළඹ කිරිබත්ගොඩ විශ්‍රාමික ගුරුවරියක වූ එන්.එච් රූපසිංහ මහත්මිය කටයුතු කළාය.ඒ තම පුතු හා හිමියාට පින් පිණිසයි. කලකට පෙර සිය ස්වාමියා මිය ගියේය. ඇගේ පුතු ද හදිසියේ මියගියේය. ඒ මොරටුව විශ්ව විද්‍යාලයේ දෙවන වසරේ ඉගෙනුම ලැබු යු.ජී.එම් මදුරංගයි.මේ දෙදෙනාට පින් පතා මේ සද්කාර්යය සිදු කරන්නට මේ මාතාව සමත් වුවාය.ගාල්ල කැකිරිවෙල , මානම්පිටිය, තල්ගස්වල ගමේ අඩුආදායම්ලාභී පවුලක් වූ පී.කේ ධර්මසේන මහතාගේ පවුලට මේ නිවෙස ඉදි කර දී තිබේ. ඒ සඳහා වැය වු මුදල රුපියල් ලක්ෂ 15කට ආසන්න වේ. මේකටයුත්ත සම්බන්ධිකරණය කරනු ලැබුවේ කොළඹ අලූත්කඬේ උසාවියේ සේවයේ නියුතු නීතීඥ අජිත්ලාල් මහතාය. ඒ මහතාගේ අජත් ලාල් පදනමද මේ සත් කටයුත්තට සහයෝගය ශක්තිය ලබා දෙනු ලැබීය. එම පදනමේ ප්‍රසාද් මංජුල, දුමිද චාමර, අජිත් වසන්ත යන පිරිසද, මේ සඳහා සහයෝගය කැප වීම ලබාදෙනු ලැබීය.මේ අවස්ථාවට ප්‍රධාන ආරාධියා වූයේ නියාගම ප්‍රාදේශීය ලේකම් ප්‍රදිප් රසික කුමාර මහතාය. පී.කේ ධර්මසේන මහතාගේ දරුවන් දෙදෙනෙක් ආධාධිත ය. එක් දැරියක අධ්‍යාපනයට දක්ෂ වුවාය.ඔවුනගේ සිහිනයක් වු නිවස සකස් කර දීමෙන් මේ අහිංසක කැදැල්ලට ආලෝකයක් ලබා දෙන්නට මේ ඇත්තනට හැකි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=r1407144</link>
    <topic>පාසල් ගුරුවරුන්ට පුහුණු වැඩසටහන්</topic>
    <author>@ ගන්දර සමූහ ජයසිරි පේදුරුආරච්චි</author>
    <content>පාසල් පද්ධතියේ සේවයේ නියුතු ගුරු භවතුන්ගේ ඉගෙනුම් ඉගැන්වීම් ක්‍රියාවලිය සංවර්ධනය කිරීමේ අරමුණින් අධ්‍යාපන අමාත්‍යාංශය විසින් තේමා දොළහක් යටතේ දීපව්‍යාප්ත පුහුණු වැඩසටහන් ක්‍රියාත්මක කර ඇත.මේ පුහුණු වැඩසටහන් ගුරු මධ්‍යස්ථාන හරහා ක්‍රියාත්මක කෙරෙන අතර කාර්යමූල පර්යේෂණ, ඵලදායී සන්නිවේදන නිපුණතා, ශිෂ්‍ය ආතතිය අවම කිරීම -මනෝසමාජයීය මැදිහත්වීම, උපදේශනය හා මාරුගෝපදේශනය, ප්‍රාථමික සිසුන්ට සෞන්දර්ය හා ක්‍රීඩා කුසලතා වර්ධනය කිරීම සඳහා ගුරුවරුන් බලවත් කිරීම, ඉගෙනුම් ඉගැන්වීම් ක්‍රමවේද-බහුවිධ බුද්ධි න්‍යාය සහ ශිෂ්‍ය කුසලතා වර්ධනය, අගැයීම් ක්‍රමවේද-සාධන පරීක්ෂණය, නවක උපාධිධාරීන් සංවර්ධනය, ජාතික දෙවැනි භාෂා (සිංහල/දෙමළ) කුසලතා සංවර්ධනය, ගුරු කාර්ය සාර්ථකත්වය සඳහා සැලසුම්කරණය-පන්ති කාමර කළමනාකරණය, පළමු ප්‍රධාන අවධිය ක්‍රියාකාරකම් පාදක වාචික ඉංග්‍රීසි, අධ්‍යපන තාක්ෂණික උපකරණ භාවිතය පිළිබඳ නිපුනතාවය හා ගුරු වෘත්තිකභාවය හා ආචාරධර්ම යන මාතෘකා යටතේ මෙම පුහුණු වැඩසටහන් ක්‍රියාත්මක කෙරෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=r1407145</link>
    <topic>කොළඹ-පැල්මඩුල්ල අධිවේගී මාර්ගයේ ඉදිකිරීම් සැප්තැම්බරයේදී ආරම්භ වේ</topic>
    <author>රත්නපුර දිසා විශේෂ - ලසන්ත නිරෝෂණ පෙරේරා</author>
    <content>කොළඹ සිට පැල්මඩුල්ල දක්වා අධිවේගී මාර්ගය ඉදිකිරීම ලබන සැප්තැම්බර් මස ආරම්භ කිරීමට රජය තීරණය කර ඇතැයි විදුලිබල ඇමැතිනි පවිත්‍රා වන්නිආරච්චි මහත්මිය පැවසුවාය.2018 වසරේදී මෙම අධිවේගී මාර්ගය ජනතා අයිතියට පත්කිරීමට නියමිත බවද කී ඇමැතිවරිය කොළඹ සිට පැයක කාලයකින් රත්නපුරය හරහා පැල්මඩුල්ලට පැමිණිය හැකි යුගය අත ළඟ බවද කීවාය. කිලෝමීටර් 71යි දශම අටක් වන මේ අධිවේගී මාර්ගය ඉදිකිරීමේදී එක් උමගක්ද ස්ථාන හතකදී කුලුනු මත ඉදිකිරීමද සිදුකිරීමට නියමිතය.දක්ෂිණ අධිවේගී මාර්ගයේ කහතුඩුව ප්‍රවේශයෙන් ආරම්භ වී හොරණ ඉංගිරිය රත්නපුර ඔස්සේ පැල්මඩුල්ල දක්වා අධිවේගී මාර්ගය ඉදි කෙරේ.චීන ආධාර යටතේ ඉදිකිරීමට නියමිත පැල්මඩුල්ල අධිවේගී මාර්ගයේ ඉදිකිරීම් චීන ජනාධිපතිවරයාගේ මෙරට සංචාරයේ දී නිල වශයෙන් ආරම්භ කිරීමට නියමිතය.ජනාධිපති මහින්ද රාජපක්ෂ මහතාගේ අරමුණ සංවර්ධනය මුළු රටේම පතුරවාලීම බවත් මේ අධිවේගී මාර්ගය නිසා රත්නපුර දිස්ත්‍රික්කය ශීඝ්‍ර සංවර්ධනයකට යොමුවෙන බවත් විදුලිබල ඇමැතිනී පවිත්‍රා වන්නිආරච්චි මහත්මිය “දිනමිණ”ට පැවැසුවාය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=r1407146</link>
    <topic>ගාල්ල සංඝමිත්තා විද්‍යාලයේ ප්‍රායෝගික ක්‍රියාකාරකම්</topic>
    <author>@ ඉමදූව සමූහ ලංකින්ද නානායක්කාර</author>
    <content>අධ්‍යාපනයට ප්‍රායෝගික ක්‍රියාකාරකම් අත්‍යවශ්‍යම දෙයකි. එය මනාව පිළිඹිඹු කරමින් පැවැති අපූරු අධ්‍යපන ප්‍රදර්ශනයක් පසුගිය දා ගාල්ල සංඝමිත්තා විද්‍යාලයේ දී පැවැත් විණි.පොත පතේ සදහන් සියලු න්‍යායාත්මක කරුණු අපුරුවට ගලපා ප්‍රදර්ශන භාණ්ඩ ලෙස සැකසීමට සංඝමිත් දැරියන් දක්ෂ වී තිබුණි.මේ ප්‍රදර්ශනයට ඇතුළු වන සියලුම ළමයින්ට ප්‍රදර්ශනයේ ඇති ප්‍රදර්ශන භාණ්ඩ නරඹා පිළිතුරු සැපයිය හැකි පොත් පිංචක් ලබා දී තිබූ අතර අදාළ ප්‍රදර්ශන භාණ්ඩ පිහිටි ස්ථානයට ගොස් එය ප්‍රායෝගිකව අත්විඳ දරුවන් ඒ සඳහා පිළිතුරු ලිවීම දැක ගත හැකි විය.මේ සම්බන්ධයෙන් අදහස් දැක් වු සංඝමිත්තා විද්‍යාලයේ විදුහල්පති චාන්දනී උඩකුඹුර මහත්මිය පවසා සිටියේ තාක්ෂණය සමඟ වේගයෙන් ඉදිරියට යන දරු පරපුරක් සිටින වර්තමානයේ දී පොත පතෙන් පමණක් දරුවන් සෑහීමකට පත් නොවන බවත් අධ්‍යාපනයට අත්‍යවශ්‍යම ප්‍රායෝගික ක්‍රියාකාරම් සමඟින් දරුවන් අධ්‍යාපනයට යොමු කිරීම සදහා මෙවැනි ප්‍රදර්ශනයක් සංවිධානය කර බවයි.දකුණු පළාත් අධ්‍යාපන ඇමැති චන්දිම රාසපුත්‍ර මහතාගේ ප්‍රධානත්වයෙන් ආරම්භ වු මේ ප්‍රදර්ශනය නැරඹීම සදහා අවට පාසල් වල සිසු සිසුවියන් ද වැල නොකැඩී එම දින දෙක පුරාවට සංඝමිත්තා විද්‍යාලයට පැමිණියහ.ඡායාරූප - ඉමදූව සමූහ</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=s1407141</link>
    <topic>සචිත්‍රගේ ක්‍රිකට් තහනම කුමන්ත්‍රණයක ප්‍රතිඵලයක් ද?</topic>
    <author>ප්‍රින්ස් ගුණසේකර‍</author>
    <content>ලෝක කුසලාන ක්‍රිකට් තරගාවලියට මාස කිහිපයක් තිබියදී ශ්‍රී ලංකාවේ ප්‍රබල පන්දු යවන්නකු වූ සචිත්‍ර සේනානායකට තරග තහනමක් පැනවීම කිසියම් කුමන්ත්‍රණයක ප්‍රතිඵලයක් දැයි ක්‍රිකට් ලෝව ආන්දෝලනයකට තුඩු දී තිබේ.සචිත්‍ර සේනානායකට වසර 2011දී ශ්‍රී ලංකා 'ඒ' කණ්ඩායම සමග එංගලන්තයේ කරන ලද සංචාරයකදී මෙවැනිම ‍චෝදනාවක් එල්ලවී කරන ලද පරීක්ෂණයකින් නිවැරදිකරු බවට ජාත්‍යන්තර ක්‍රිකට් කවුන්සිලය සහතිකයක් ලබාදී තිබියදී නැවැත පන්දු යැවීමේ ඉරියව්ව ප්‍රශ්න කොට දඩුවම් කිරීම මේ ආන්දෝලනයට තුඩුදී ඇත. එදා එලෙස පන්දු යැවීමේ ඉරියව්ව නිවැරදි වී අන්තර්ජාතික එක්දින තරග 37ක පන්දු යවා ඇති සචිත්‍ර සේනානායකගේ පන්දු යැවීමේ ඉරියව්ව සැක සහිත බව කුමන හෝ ක්‍රිකට් විනිසුරුවකු ජගත් ක්‍රිකට් කවුන්සිලයට සිය වාර්තා මගින් දැනුම්දී නොතිබුණි. සචිත්‍ර සේනානායක වසර 2012 ජනවාරි මස එක්දින අන්තර්ජාතික ක්‍රිකට් වරම් දිනා ඇති අතර මේ දක්වා කඩුලු 40ක් දවාගෙන තිබේ.මේ වසරේදී පමණක් ඔහු ප්‍රතිවාදී පිතිකරුවන් 22ක් දවාගෙන ක්‍රමයෙන් උපරිම තලයට පැමිණෙමින් සිටියදී තරග තහනමක් පැනවීම අවාසනාවන්ත සිද්ධියක් බවට විචාරක මතයවී තිබේ. ඔහුගේ විශිෂ්ට පන්දු යැවීම ලබන වසරේ පෙබරවාරියේ පැවැත්වෙන ලෝක කුසලාන ක්‍රිකට් තරගාවලියේදී ශ්‍රී ලංකාවට ඉතා වැදගත් බවද ඔවුහු පෙන්වා දෙති. එහෙයින් සචිත්‍ර සේනානායකගේ පන්දු යැවීමේ ඉරියව්ව පිළිබඳ 2011දී පරීක්ෂණ පවත්වා නිවැරදි බවට සහතික නිකුත් කළ බටහිර ඔස්ට්‍රේලියා විශ්වවිද්‍යාලය වෙත යොමු කිරීමට පියවර ගත යුතු වේ.වසර 1996දී ශ්‍රී ලංකාව ලෝක කුසලානය ජයගැනීමට පෙර 95දී මුත්තයියා මුරලිදරන්ගේ පන්දු යැවීමද නීති විරෝධී බවට චෝදනා කෙරුණි. නැවත 2000 ලෝක කුසලානයට පෙර 99දීද මුරලිගේ පන්දු යැවීම නීති විරෝධි බවට චෝදනා කොට නිදහස ලැබීය.මෙවර සචිත්‍රගේ පන්දු යැවීමේ ඉරියව්ව නිවැරදි නොවන බවට එංගලන්ත විනිසුරු ඉයන් ග්ලවුඩ් හා එම්.එරාස්මුස් යන මහත්වරු පසුගිය මාසයේදී ජගත් ක්‍රිකට් කවුන්සිලයට වාර්තා කිරීමේ ප්‍රතිඵලයක් ලෙස පසුගියදා කාඩිෆ් විශ්වවිද්‍යාලයේදී පරීක්ෂණ කෙරුණි.එම පරීක්ෂණය අනුව අන්තර්ජාතික පන්දු යැවීමේ නීතිය ඉක්මවා වැලමිටෙන් අත නැමීම අංශක 15ට වැඩි බව වාර්තා විය.එබැවින් වහාම ක්‍රියාත්මක වන පරිදි සචිත්‍ර සේනානායකට ජාත්‍යන්තර ක්‍රිකට් පිටියේ පන්දු යැවීම තහනම් කර ඇත. මේ සම්බන්ධව ඉදිරි කටයුතු කිරීම ශ්‍රී ලංකා ක්‍රිකට් කමිටුවට පැවැරී තිබේ.මේ සම්බන්ධව දින 14ක් ඇතුළත අයි.සී.සී.යේ පන්දු යැවීමේ නිරිීක්ෂණ කමිටුවට (BRG) සිය විරෝධතාව ඉදිරිපත් කිරීමට ඔහුට අවස්ථාව තිබේ. එම කමිටුවට මානව අංග චලන පිළිබඳ විශේෂඥවරයෙක්, හිටපු ක්‍රීඩකයෙක්, හිටපු ක්‍රිකට් විනිසුරුවරයෙක්, වත්මන් තරග තීරකවරයෙක් සහ අයි.සී.සී. නිලධාරීන් දෙදෙනෙක් ඇතුළත් වෙති.ඔහු එසේ ඉල්ලීමක් නොකරන්නේ නම් ඔහුට සිය ඉරියව් නිවැරදි කර ගැනීමට විශේෂ වැඩමුළුවකට සහභාගිවීමට අවස්ථාව සැලසේ. කෙසේ වුවද මේ පිළිබඳව ඉදිරි ක්‍රියාමාර්ග ගැනීමට ශ්‍රී ලංකා ක්‍රිකට් ආයතනයේ විධායක කමිටුව ඉක්මනින් රැස්වීමට නියමිතව ඇතැයි ද වාර්තා වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=s1407142</link>
    <topic>ජනාධිපති කුසලාන පාසල් රගර් ශූරතාව ඉසිපතන විදුහලට</topic>
    <author>ෆවුස් මොහොමඩ්</author>
    <content>සැලසුම් සහගත ක්‍රීඩා රටාවත්, දැඩි අධිෂ්ඨාන ශිලිත්වයත් මත රාජකීය විදුහල් පිලට එරෙහිව ලකුණු 27-22ක විශිෂ්ට ජයක් වාර්තා කළ ඉසිපතන විදුහල් පිල අන්තර් පාසල් අවුරුදු 20න් පහළ ජනාධිපති කුසලාන පිළිමලුන් පිටුදැකීමේ මයිලෝ රගර් තරගාවලියේ ශූරතාව 6 වැනි වරටත් දිනා ගැනීමට ඊයේ සමත්විය.රාජකීය විදුහල් ක්‍රීඩා සංකීර්ණයේ ඊයේ පස්වරුවේ පැවැති මේ තරගය තියුණු මුහුණුවරක් ගත් අතර අවස්ථා කිහිපයකදීම කණ්ඩායම් දෙක එකිනෙකා පරයමින් පෙරමුණ ගැනීම විශේෂත්වයකි. තරගයේ මුල් භාගය නිමාවනවිට ලකුණු 12-8කින් පෙරමුණ ගත් ඉසිපතනය තරගය නිමා කළේ ගෝල් 2ක්, උත්සාහක දිනුම් 2ක් හා දඩුවම් පහරක් රැස්කර ගනිමිනි. රාජකීය විදුහල් පිල ගෝල් 2ක්, උත්සාහක දිනුමක් සහ දඩුවම් පහරක් වාර්තා කළේය.තරගය පුරා කැපීපෙනෙන දස්කම් පෑ ඉසිපතන විදුහලේ අංක 8ක ක්‍රීඩක ඕමල්ක ගුණරත්න උත්සාහක දිනුම් 2ක් වාර්තා කළ අතර තරගාවලියේ වීරයා සම්මානයෙන්ද පිදුම් ලැබුවේය.එය මෙවර තරගාවලියට අලුතින් එක්කරනු ලැබු අංගයකි. මීට අමතරව ඩිලාන් ගාල්ලගේ සහ ගනුක දිසානායක උත්සාහක දිනුම් වාර්තා කළහ. රාජකීය විදුහල් පිල වෙනුවෙන් සවුකට් ලාහීර්, නායක නිම්ෂාන් ජයවර්ධන හා සුපුන් වර්ණකුලසූරිය උත්සාහක දිනුම් වාර්තා කළහ.අවසන් තරගයේ සහ ත්‍යාග ප්‍රදානෝත්සවයේ ප්‍රධාන ආරාධිතයා ලෙස අධ්‍යාපන ඇමැති බන්දුල ගුණවර්ධන මහතා සහභාගිවූ අතර විශේෂ ආරාධිතයකු ලෙස තරගාවලියට අනුග්‍රහය දැක්වු නෙස්ලේ සමාගමේ කළමනාකාර අධ්‍යක්ෂ ගනේෂන් අම්බලවානිර් මහතා සහභාගි විය. එම සමාගමේ උසස් නිලධාරීන්, ශ්‍රී ලංකා පාසල් රගර් සංගමයේ ප්‍රධානීන්ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=s1407143</link>
    <topic>අපි හැම අංශයකින්ම අසාර්ථකයි</topic>
    <author/>
    <content>මේ තරගයේ අපි ක්‍රීඩා කළ ආකාරය අන්තිම දුර්වලයි. අපේ පන්දු යැවීමත්, පන්දු රැකීමත් දුර්වල මට්ටමක තිබුණා. ඒ වගේම පිතිහරඹයේදිත් දස්කම් අතරට පැමිණීමට අපට නොහැකිවුණා. තරගයේ ජයග්‍රහණයට දකුණු අප්‍රිකාව ආරම්භ‍යේ සිටම සුදුසුකම් ලබාගත්තා.’ දකුණු අප්‍රිකාවට ශ්‍රී ලංකා භූමියේ පළමු එක්දින තරගාවලි ජයග්‍රහණය හිමිකරදෙමින් ශ්‍රී ලංකා පිල පෙරේදා හම්බන්තොට මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේ පැවැති තුන්වැනි හා අවසන් එක්දින තරගයේදී දකුණු අප්‍රිකාවට ලකුණු 82කින් පරාජය වීමෙන් පසුව නායක ඇන්ජෙලෝ මැතිව්ස් ප්‍රකාශ කළේය. තරගයේ ජයග්‍රහණයත් සමග 2-1කින් තරගාවලියේ ජය දකුණු අප්‍රිකාවට හිමිවිය.මේ තරගයේ පළමුව පන්දුවට පහරදුන් දකුණු අප්‍රිකාව ඕවර 50 අවසානයේ කඩුලු 5කට ලකුණු 339ක් රැස් කළ අතර පිළිතුරු ඉනිම ක්‍රීඩා කළ ශ්‍රී ලංකාව ඕවර 44.3 කදී ලකුණු 257කට දැවී ගි‍යේය.දකුණු අප්‍රිකානු ඉනිම වර්ණවත් කළ ආරම්භක පිතිකරු කුවින්ටන් ඩි කොක් ලකුණු 128ක් රැස් කළේය. ඔහු ඊට පෙර ලකුණු 38දි සචිත්‍ර සේනානායකගේ පන්දුවකට ලබා දුන් උඩපන්දුව අෂාන් ප්‍රියංජන අතින් ගිලිහී ගිය අතර ලකුණු 71දි රංගන හේරත්ගේ පන්දුවකට ස්ටම්ප් කිරීමකින් දවා ගැනීමට තිබූ අවස්ථාව කුමාර් සංගක්කාර අතින් මඟ හැරිණි.පළමු කඩුල්ලට හෂීම් අම්ලා සමග එක්ව ලකුණු 118 ක සම්බන්ධතාවක් ගොඩනැගූ කොක් අනතුරුව නායක ඒ.බී.ඩිවිලියර්ස් සමග එක්ව තුන්වැනි කඩුල්ලට ලකුණු 116ක සම්බන්ධතාවක්‍ ගොඩ නැගීමට සමත්විය. කොක්ට අනගි සහායක් ලබාදුන් නායක ඩිවිලියර්ස් ලකුණු 108ක් ලබා ගත්තේය. පන්දු 127කට මුහුණ දුන් කොක් හතරේ පහර 12ක් සහ හයේ පහර 3ක් එල්ල කළේය.කොක්ගේ දැවීයාමෙන් පසුව පිටියට පැමිණි මැදපෙළ පිතිකරු ජේ.පී.දුමිනි පන්දු 24කදී ලකුණු 29ක් ලබා ගනිමින් සිය නායකයාට අනගි සහයක් ලබාදුන්නේය. දෙදෙනා අතර සිවුවැනි කඩුල්ලට ලකුණු 80ක සම්බන්ධතාවක් ගොඩ නැගිණි. වේගවත් ඉනිමක් ක්‍රීඩා කළ ඩිවිලියර්ස් පන්දු 71කදී හතරේ පහර 11ක් සහ හයේ පහර 4ක් සමග ලකුණු 108ක් ලබා ගත්තේය.‘මම හිතන්නේ දකුණු අප්‍රිකාව ලකුණු 20 ක් හෝ 30ක් වැඩිපුර ලබාගත්තා. අපේ පන්දු රැකීම සැලකිය යුතු මට්ටමක තිබුණේ නෑ‍. අපේ රටේ ක්‍රීඩාංගණවල තත්ත්වය හොඳින්ම දැන සිටින නිසා අපි සාර්ථකව ක්‍රීඩා කළ යුතුව තිබුණා. දකුණු අප්‍රිකාව ඉතා දක්ෂ කණ්ඩායමක්. අපිට ඔවුන් සැහැල්ලුවට ගන්න බෑ.’ මැතිව්ස් කීවේය. ශ්‍රී ලංකා ඉනිමේ ආරම්භක පිතිකරු යුගලය වූ කුසල් ජනිත් පෙරේරා හා තිලකරත්න ඩිල්ෂාන් සාර්ථක ආරම්භයක් ලබා දුන්න ද කුසල් ජනිත් ලකුණු 37කට දැවී යාමෙන් පසු පිටියට පැමිණි කුමාර් සංගක්කාර සමග යහපත් සන්නිවේදනයක් පවත්වාගැනීමට ඩිල්ෂාන් අසමත්විය. ඔහු ඉතා අවාසනාවන්ත ලෙස ලකුණු 30ක් ලබා සිටිය දී දුවද්දී දැවීයාම ශ්‍රී ලංකා ඉනිමේ බිඳ වැටීමට ප්‍රබලතම සාධකය විය.ඩිල්ෂාන්ගේ දැවීයාමෙන් පසුව පිටියට පැමිණි මහේල ජයවර්ධන ‍ඉක්මනින්ම දැවී ගිය අතර නායක මැතිව්ස් හුදෙකලා ඉනිමක නිරතවෙමින් ලකුණු 58ක් රැස් ක‍ළ ද ජයග්‍රහණයට එය ප්‍රමාණවත් වූයේ නැත. සංගක්කාර ලකුණු 36ක් සහ අෂාන් ප්‍රියංජන ලකුණු 30ක් ලබා ගත්හ. දකුණු අප්‍රිකානු නායක ඩිවිලියර්ස් තරගයේ වීරයා සම්මානය දිනා ගත් අතර තරගාවලියේ වීරයා සම්මානය හෂීම් අම්ලාට හිමිවිය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=s1407144</link>
    <topic>ආරම්භක පිතිකරු උපුල් තරංග වසර 6කට පසු ටෙස්ට් සංචිතයට</topic>
    <author>ෆවුස් මොහොමඩ්</author>
    <content>දකුණු අප්‍රිකාවට එරෙහි තරග 2කින් සමන්විත ටෙස්ට් තරගමාලාවට ආරම්භක පිතිකරු උපුල් තරංග කැඳවා තිබේ. ඔහු ශ්‍රී ලංකා ‍ටෙස්ට් සංචිතයට එක්වී ඇත්තේ වසර 6කට පසුවය. අවසන් වරට ඔහු 2007 වසරේ එංගලන්තයට එරෙහිව ගාල්ලේ පැවැති ටෙස්ට් තරගයට සහභාගි විය.29 හැවිරිදි උපුල් තරංග මේ දක්වා ටෙස්ට් තරග 15කට සහභාගි වී ලකුණු 713ක් රැස් කර ඇති අතර ඊට ශතකයක් හා අර්ධ ශතක 3ක් ඇතුළත්ය. ඔහු කණ්ඩායමට ඇතුළත්වී ඇත්තේ එංගලන්ත සංචාරයේදී ආරම්භක පිතිකරු ලෙස කටයුතු කළ දිමුත් කරුණාරත්න වෙනුවටය. ඒ අනුව උපුල් තරංග සහ කෞෂාල් සිල්වා ඉනිම ආරම්භ කරනු ඇත.දකුණු අප්‍රිකාව සමග පැවැත්වෙන ටෙස්ට් තරගමාලාවට නම් කොට ඇති 15දෙනකුගෙන් සමන්විත ශ්‍රී ලංකා සංචිතයට දිමුත් මෙන්ම වේගපන්දු යවන නුවන් කුලසේකර ද ඇතුළත්වී නොමැත. කුලසේකර ටෙස්ට් සංචිතයෙන් ඉවත්කොට ඇත්තේ ආබාධයකට ලක්වීම හේතුවෙනි. මේ අතර එංගලන්ත සංචාරයේ ටෙස්ට් තරගමාලාව අතරතුර ඇඟිල්ලේ ආබාධයකට ලක්වූ කඩුලු රකින ප්‍රසන්න ජයවර්ධනගේ තත්ත්වය තවමත් යහපත් අතට හැරී නොමැති බැවින් මැදපෙළ ශක්තිමත් කිරීමට කිත්රුවන් විතානගේ කැඳවා තිබේ.ඒ අනුව දිනේෂ් චන්දිමාල්ට කඩුලු රැකීමේ කාර්යය පැවැරෙනු ඇත. එංගලන්ත සංචාරය අතරතුර ආබාධයකට ලක්ව සිටි සුරංග ලක්මාල් ද නැවත කණ්ඩායමට එක්වී සිටී. වසර එකහමාරකට පසුව වේගපන්දු යවන චානක වෙලගෙදරට ද ටෙස්ට් කණ්ඩායමේ ස්ථානය හිමිවී ති‍බේ. රංගන හේරත්ගේ ප්‍රධානත්වයෙන් යුතු ශ්‍රී ලංකා දඟපන්දු යැවීමේ අංශය සවිමත් කිරීමට අජන්ත මෙන්ඩිස් සහ දිල්රුවන් පෙරේරා කණ්ඩායමට එක්වී සිටිති.ඇන්ජෙලෝ මැතිව්ස්ගේ නායකත්වයෙන් යුතු ශ්‍රී ලංකා ටෙස්ට් කණ්ඩායමේ උපනායකයා ලෙස ළහිරු තිරිමාන්න කටයුතු කරයි. ශ්‍රී ලංකාව හා දකුණු අප්‍රිකාව අතර පළමු‍ ටෙස්ට් තරගය ලබන 16වැනිදා ගාල්ල ජාත්‍යන්තර ක්‍රීඩාංගණයේ දී ආරම්භ වන අතර දෙවැනි හා අවසන් ටෙස්ට් තරගය ලබන 24වැනිදා එස්.එස්.සී‍.පිටියේ දී ඇරැඹේ.ශ්‍රී ලංකා ටෙස්ට් සංචිතය මෙසේය- ඇන්ජෙලෝ මැතිව්ස් (නායක), ළහිරු තිරිමාන්න (උපනායක), උපුල් තරංග, කෞෂාල් සිල්වා, කුමාර් සංගක්කාර, මහේල ජයවර්ධන, දිනේෂ් චන්දිමාල්, කිත්රුවන් විතානගේ, රංගන හේරත්, දිල්රුවන් පෙරේරා, අජන්ත මෙන්ඩිස්, සුරංග ලක්මාල්, ෂාමින්ද එරංග, ධම්මික ප්‍රසාද්, චානක වෙලගෙදර.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=s1407145</link>
    <topic>බස්නාහිර පාසල් ක්‍රීඩා ශූරතාව කොළඹට</topic>
    <author>කෝට්ටේ මධ්‍යම සමූහ</author>
    <content>බස්නාහිර පළාත් අධ්‍යාපන දෙපාර්තමේන්තුව සංවිධාන කළ පළාත් පාසල් ක්‍රීඩා තරගාවලියේ ශූරතාව දිනාගැනීමට ලකුණු 1477ක් ලබාගත් කොළඹ අධ්‍යාපන කලාපය සමත්විය.තරගාවලියේ දෙවැනි ස්ථානය මීගමුව කලාපයටත්, කැලණිය කලාපයට තෙවැනි ස්ථානයත් හිමිවිය. මලල ක්‍රීඩා බාලක ශූරතාව මීගමුව මාරිස්ටෙලා විදුහල දිනාගනිද්දී මීගමුව නිවුස්ටඩ් බාලිකා විද්‍යාලය බාලිකා ශූරතාව හිමිකර ගත්තේය. තරගාවලියේ අතිශූර ක්‍රීඩකයා ලෙස මොරටුව සාන්ත සෙබස්තියන් විද්‍යාලයේ දිනාල් නයන ශාන් ප්‍රනාන්දු සම්මාන දිනාගත් අතර මීගමුව නිවුස්ටඩ් බාලිකාවේ එච්.ඩී.විදුෂා ලක්ෂානි අතිශූර ක්‍රීඩිකාව ලෙස සම්මාන ලැබුවාය.මේ තරගාවලියේදී නව තරග වාර්තා 16ක් බිහිවිය. තරගාවලියේ දක්ෂතම ක්‍රීඩක ක්‍රීඩිකාවන් මෙසේය: 15න් පහළ බාලක-සහන් තේනුක රාජපක්ෂ මී.100 තත්පර 11.2 නව තරග වාර්තාවකි (සාන්ත බෙනඩික් විද්‍යාලය කොටහේන), බාලිකා-එම්.ඒ.වෙරෝනිකා සත්සරණී (සාන්ත සෙබස්තියන් බාලිකා මීගමුව)17න් පහළ බාලක-එම්.සුපුන් ධනංජය ප්‍රනාන්දු කවපෙත්ත විසිකිරීම මී.52.02 (පානදුර රාජකීය විද්‍යාලය), බාලිකා-වී.රන්දි හිමාෂා කුරේ ‍උස පැනීම මී.1.66 නව තරග වාර්තාවකි (රත්නාවලී බාලිකා වි.කොළඹ)- 19න් පහළ බාලක-දිනාල් නයන ශාන් ප්‍රනාන්දු දුර පැනීම මී.7.18 (මොරටුව සෙබස්තියන් වි.), බාලිකා-එච්.ඩී.විදුෂා ලක්ෂානී තුම් පිම්ම මී.7.06 නව තරග වාර්තාවකි (මීගමුව නිවුස්ටඩ් බාලිකා)- 21න් පහළ බාලක-ජි.‍කේ.ඩී.එස්.පියරත්න දුර පැනීම මී.7.06 (නාලන්දා විද්‍යාලය කොළඹ), බාලිකා-රුවන්ති ෆර්ඩිනෑන්ඩස් ‍මී.200 තත්.26.3 (ගේට්ටේ ජාත්‍යන්තර පාසල කොළඹ)</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=f1407142</link>
    <topic>රටට එරෙහි NGO  නාඩගම්</topic>
    <author>ජනතා මිත්‍ර</author>
    <content>රජයේ ආදායම් වියදම් ගැන මහ ඉහළින්, ලොකුවට තර්කානුකූලව කතා කරන ඇතැම් රාජ්‍ය නොවන සංවිධානවල (NGO) ක්‍රියාකාරීත්වයේ නියම තත්ත්වය දන්නේ නම් එය කෙතරම් හිරිකිතද? දන්නේ එම රාජ්‍ය නොවන සංවිධාන අරක්ගෙන සිටින පිරිස් පමණි. ඊට හේතුව කුමක්ද? රාජ්‍ය නොවන සංවිධානවලට මුවා වී ඇතැම් පුද්ගලයින් සිදු කරන ක්‍රියා සහ ත්‍රස්තවාදී කණ්ඩායමක් අතර එතරම් වෙනසක් නැත. ඒ තරමටම ඇතැම් රාජ්‍ය නොවන සංවිධානවල ක්‍රියාකාරීත්වය ගැටලු සහගතය. ඒ තරමටම බරපතළය. රාජ්‍ය නොවන සංවිධාන රටකට අවශ්‍යය.එහි කිසිදු විවාදයක් නැත. රාජ්‍ය නොවන සංවිධාන හරහා යම් රටක භෞතික සංවර්ධනය, මානව සංවර්ධනය, අධ්‍යාපනය ඇතුළු ගුණාත්මක අංශවල වර්ධනයන් සිදුවූවාට කිසිදු වරදක් නැත. ඒවා සඳහා රාජ්‍ය නොවන සංවිධාන සම්බන්ධ කරගත්තාට ද කිසිදු වරදක් නැත. නියමාකාරයෙන් ක්‍රියාත්මක වෙන රාජ්‍ය නොවන සංවිධාන ලෝකයේ කොතෙකුත් රටවල ඇත. නමුත් ප්‍රශ්නය පැන නඟින්නේ කොතනින්ද? ඊට පසුබිම් වන කරුණු ගැන තර්කානුකූලව නොසිතා ක්‍රියා කළහොත් රටට සිදුවන අහිතකර ඵලවිපාක මෙතෙකැයි කිව නොහැක.රජයේ නීති රෙගුලාසි උල්ලංඝනය කරමින් කටයුතු කරනු ලබන රාජ්‍ය නොවන සංවිධාන 7 ක් පිළිබඳ මේ වන විට පරීක්ෂණ සිදුකරනු ලබන බව රාජ්‍ය නොවන සංවිධාන පිළිබඳ ජාතික ලේකම් කාර්යාලය පවසයි.මෙරට තුළ ලියාපදිංචි රාජ්‍ය නොවන සංවිධාන 1416 කට මාධ්‍ය සාකච්ඡා, මාධ්‍යවේදීන් පුහුණු කිරීම් ඇතුළු රාජ්‍ය නොවන සංවිධාන රෙගුලාසි උල්ලංඝනය වන අයුරින් වැඩසටහන් පැවැත්වීම නවතා දමන ලෙස ලිඛිතව දැනුම් දීමක් සිදුකර තිබේ.ජාතික ආරක්ෂාවට තර්ජනයක් වන හා විවිධ මූල්‍ය අක්‍රමිකතා සිදු කරනු ලබන රාජ්‍ය නොවන සංවිධානවලට එරෙහිව මෙරට සිවිල් නීතිය යටතේ කටයුතු කළ හැකිය.ඇතැම් රාජ්‍ය නොවන සංවිධාන සිය ප්‍රතිපත්ති සටහනේ සමන්විත නොවන දේශපාලනික කටයුතුවල ද නිරතවන බවට මේ වන විට කරුණු අනාවරණය වී ඇත. ඊට සම්බන්ධ විදේශිකයින් ගණනාවක් ද මෙරට ජීවත් වෙමින් මේ නීති විරෝධී ක්‍රියාවලට හවුල් වී තිබේ.රාජ්‍ය නොවන සංවිධාන පිළිබඳ 1980, 1998 සහ 1999 යන වසරවල පනත් සකසා ඇති අතර ඊට අනුකූලව මෙකී රාජ්‍ය නොවන සංවිධානවල ක්‍රියාකාරීත්වයන් ප්‍රශ්න කිරීමේ අයිතිය රාජ්‍ය නොවන සංවිධාන පිළිබඳ ජාතික ලේකම් කාර්යාලය සතුව පවතී.යම් රාජ්‍ය නොවන සංවිධානයක් ලියාපදිංචි වීමේදී සිය ඉල්ලුම් පත්‍රයෙහි සඳහන් කළ අරමුණු, දර්ශනය, ක්‍රියාපටිපාටිය දිගටම ඒ ආකාරයටම සිදු කළ යුතු වේ. එසේ නොවුණොත් නිත්‍යානුකූලව ක්‍රියා කළ හැකිය. රාජ්‍ය නොවන සංවිධාන පිළිබඳ ජාතික ලේකම් කාර්යාලය මේ ආකාරයෙන් ක්‍රියාකරන විට ඊට දැඩි ලෙස කලබල වී සිටින්නේ කවුරුන්ද? එසේ කලබල වී සිටින්නේ ඇයි? එසේ කලබල වී සිටින්නේ කාගේ වුවමනාවකටද? මෙම ගැටලුවලට එකින් එක පිළිතුරු ලබා දෙන විට මෙහි යථාර්ථය ඉතා හොඳින් පැහැදිලි වේ.“රාජ්‍ය නොවන සංවිධානවල “කට වැසීම” රට ඒකාධිපතීත්වයට ගෙන යාමේ තවත් පිම්මක්” යනුවෙන් නිවේදනයක් නිකුත් කරමින් කියා සිටින්නේ නිදහස් මාධ්‍ය ව්‍යාපාරයයි.රාජ්‍ය නොවන සංවිධාන පුවත්පත් සාකච්ඡා පැවැත්වීම, මාධ්‍ය නිවේදන නිකුත් කිරීම ආදී කටයුතුවලින් වැළකී සිටිය යුතු බව දක්වමින් රාජ්‍ය ආරක්ෂක හා නාගරික සංවර්ධන අමාත්‍යාංශය නිකුත් කර ඇති චක්‍රලේඛය ශ්‍රී ලංකාව ඒකාධිපති රාජ්‍යයක් බවට පත්කිරීමේ තවත් එක් පියවරක් යැයි නිදහස් මාධ්‍ය ව්‍යාපාරය කියා සිටී.බළලා මල්ලෙන් එළියට පැනපු හැටියට මේ ගැන නිදහස් මාධ්‍ය ව්‍යාපාරය කලබල වුණාට ඒ ගැන අමුතුවෙන් කිව යුතු දෙයක් නැත.මෙරට රාජ්‍ය නොවන සංවිධාන බහුතරයක් ක්‍රියාත්මක වන්නේ කා වෙනුවෙන් ද? යන්න ගැන විමසා බලන විට මේ ගැන පුදුම විය යුතු නැත. ඇතැම් රාජ්‍ය නොවන සංවිධානවලට මුදල් ගලාගෙන එනු ලබන්නේ බටහිර රටවල්වලිනි. ඔවුන්ට ලැබෙන ඩොලර් මිටි ගණන් ගැන අමුතුවෙන් සඳහන් කිරීමට අවශ්‍ය නොවේ. එම ඩොලර් මිටි උඩ පාවෙමින් සිටින ඇතැම් රාජ්‍ය නොවන සංවිධානවල ක්‍රියාකාරීන්ගේ රංගනයන් දුටු විට ඔවුන් රාජ්‍ය නොවන සංවිධාන වෙනු‍ෙවන් හඬ නඟන්නේ ඇයිද? යන කාරණය ගැන එතරම් පුදුම විය යුතු දෙයක් නැත‍.ඩොලර් මිටි ගණන්වලට අමතරව එම එන්. ජී. ඕ. කාක්කන්ට රට සවාරි කිහිපයක් ද ලැබෙන්නේ විදේශ රටවලට ගොස් හොඳ හැටි කා බී සුර සැප විඳීමටය. වැඩමුළු නැත්නම් සම්මන්ත්‍රණ කියමින් විවිධ රටවල විවිධ නම්වලින් මේවා සංවිධානගත වේ. එම සවාරිවලට ගොස් ඇති තරම් සුර සැප විඳ ඔවුන් යළි ශ්‍රී ලංකාවට පැමිණුනත් මෙරටට හෝ මෙරට පොදු මහජනතාවට ඔවුන් ගෙන එන දෙයක් නැත. මෙම යථාර්ථය තේරුම් ගත යුතුයි.මීට වසර ගණනාවකට පෙර සිට මෙරට රාජ්‍ය නොවන සංවිධාන ක්‍රියාත්මක වේ. ත්‍රස්තවාදය සමඟ යුද්ධය ආරම්භ වූ විට රාජ්‍ය නොවන සංවිධාන ඊට සමගාමීව බිහිවන්නේ හතු පිපෙන්නාක් මෙනි. මෙම රාජ්‍ය නොවන සංවිධාන විශාල වශයෙන් ශ්‍රී ලංකාවේ මුල් බැස ගත්තේ යුද්ධය කාලයේදීය. ගැටුම්වලින් අසරණ වන ජනතාවට පිහිට වීමේ අරමුණෙන් මේ රාජ්‍ය නොවන සංවිධාන ක්‍රියාත්මක වුවද ඔවුන්ගේ නියම න්‍යාය පත්‍රය එය නොවේ. “බුදු සරණයි” යනුවෙන් ලොරියේ ඉදිරිපස සඳහන් කර තිබුණත් පිටුපස ඇත්තේ ගෙරි මස් ය. ශ්‍රී ලංකාවේ ඇතැම් රාජ්‍ය නොවන සංවිධාන හා හරක් මස් ලොරි අතර එතරම් වෙනසක් නොමැත.යහපත් අරමුණු වෙනුවෙන් පෙනී සිටින බව පෙන්වීමට ඇතැම් රාජ්‍ය නොවන සංවිධාන උත්සාහ ගත්තද ඔවුන්ගේ සැබෑ අරමුණු හා න්‍යාය පත්‍ර හඳුනා ගැනීමට අපහසු නොවේ. මෙරට යුද්ධය ක්‍රියාත්මක වූ කාලවලදී රාජ්‍ය නොවන සංවිධානවල තත්ත්වය අති විශිෂ්ටය. “කොහොමද කෑම?” “අති විශිෂ්ටයි සර්” යනුවෙන් ඒ දිනවල රාජ්‍ය නොවන සංවිධානවල ක්‍රියාකාරීන් පිළිතුරු දුන්න ද එය වරදක් නොවේ. ඒ තරමටම ඇතැම් රාජ්‍ය නොවන සංවිධානවල කෑම අති විශිෂ්ටය. මේ කෑම ලබා ගැනීම සඳහා මෙම රාජ්‍ය නොවන සංවිධාන ක්‍රියාකාරීත්වය ගනු ලබන තීරණ ගැන දෙවරක් සිතා බැලිය යුතුය.ඇතැම් බටහිර රටවලට අවශ්‍ය වී ඇත්තේ කෙසේ හෝ ලංකාවේ සංචාරක කර්මාන්තය ද බිඳ දමමින් මේ රට යළි අස්ථාවර කිරීමටය. ඒ සඳහා විවිධ ක්ෂේත්‍ර ඔස්සේ එම බලවේග ක්‍රියාත්මක වේ. දෙමළ ඩයස්පෝරාව, බෙදුම්වාදී බලවේග, ජිනීවා මානව හිමිකම් සමුළුව ඇතුළු අවස්ථා රැසක් හරහා ඇතැම් ප්‍රබල බටහිර රටවලට අවශ්‍ය වී ඇත්තේ ශ්‍රී ලංකාව අස්ථාවර රටක් බවට පත් කර එමඟින් විවිධ වාසි ලබා ගැනීමටය. ඊට අමතරව මෙරට ඊළාම් රාජ්‍යයක් කෙසේ හෝ බිහි කිරීමටය. ත්‍රස්තවාදය මුළුමනින්ම පරාජය කිරීමට පෙර මෙරට ඇතැම් රාජ්‍ය නොවන සංවිධාන ක්‍රියා කර තිබුණේ තනිකරම කොටි ත්‍රස්තවාදීන් වෙනුවෙනි.‍ ‍ෙදමළ පුනරුත්ථාපන සංවිධානය (TRO) යනුවෙන් ක්‍රියාත්මක වූ රාජ්‍ය නොවන සංවිධානය මෙරට ක්‍රියාත්මක වූයේ ඉතාමත් භයානක ආකාරයෙනි.2002 – 2004 වකවානුවේදී එවකට පැවති එක්සත් ජාතික පක්ෂ ආණ්ඩුව විසින් ක්‍රියාත්මක කරන ලද සටන් විරාම ගිවිසුම නිසා කොටි සංවිධානයට විශාල වාසි රැසක් අත් වූ බව රහසක් නොවේ. කොටි සංවිධානයට ‍එම බොහෝ වාසි අත්වූයේ ඔවුන්ට හිතවත් රාජ්‍ය නොවන සංවිධාන හරහාය. දෙමළ පුනරුත්ථාපන සංවිධානයට (TRO) කොටි සංවිධානය වෙනුවෙන් විශාල දායකත්වයක් ලබා දීමට හැකි විය.සටන් විරාම ගිවිසුමට මුවා වී ඇති තරම් විදේශ රටවලින් විවිධ වර්ගයේ ආධාර ගෙන්වා ගැනීමට කොටි සංවිධානය ‍ක්‍රියා කළේ රාජ්‍ය නොවන සංවිධාන හරහාය. ගුවන් යානාවල කොටස්, හෙලිකොප්ටර් යානාවල කොටස් රේගුවේදී හසුවූයේ කොටි සංවිධානයට හිතවත් රාජ්‍ය නොවන සංවිධාන විසින් ඒවා මෙරටට ගෙන්වූ අවස්ථාවේදීය. ඊට අමතරව කූඩාරම්, විවිධ බෙහෙත් වර්ග, විවිධ රසායනික ද්‍රව්‍යය ද ඇතැම් රාජ්‍ය නොවන සංවිධාන ගෙන්වා ගෙන තිබුණි. මෙවැනි ද්‍රව්‍ය රාජ්‍ය නොවන සංවිධාන ගෙන්වා ගත්තේ ඇයිද? යන්න ගැන සොයා බැලීමේදී නියම යථාර්ථය හෙළි වනු ඇත. ඒ අවස්ථාවේදී රේගු නිලධාරීන් රාජ්‍ය නොවන සංවිධාන විසින් ගෙන එන ලද විවිධ ද්‍රව්‍ය දැඩි පරීක්ෂාවකට ලක් කළේ එය ජාතික ආරක්ෂාවට විශාල තර්ජනයක් වූ බැවිනි. නමුත් එක්සත් ජාතික පක්ෂය ආණ්ඩුවේ ඇතැම් දේශපාලන හස්තයන් ක්‍රියාත්මක වූයේ ඉතා අවාසනාවන්ත ආකාරයටය. රේගු නිලධාරීන්ට දේශපාලන හස්තයෙන් විවිධ බලපෑම් එල්ල වන්නට වූ අතර ඔවුන්ගේ රාජකාරිවලට දැඩි ලෙස බාධා එල්ල කෙරිණ. කෙතරම් බාධා එල්ල වුවද රට හා ජාතික ආරක්ෂාව වෙනුවෙන් රේගු නිලධාරීන් එදා අභීතව ‍ක්‍රියා කළ ආකාරය රටටම ආදර්ශයකි. කොටි සංවිධානයට අවශ්‍ය විවිධ ද්‍රව්‍ය කිසිදු බාධාවකින් තොරව ලබා දීම සඳහා ක්‍රියාත්මක වූයේ මේ රාජ්‍ය නොවන සංවිධානයි.මේ රාජ්‍ය නොවන සංවිධාන මෙල්ල කිරීමට එදා පැවති එක්සත් ජාතික පක්ෂ ආණ්ඩුවට නොහැකි විය. විවිධ දැල්වලින් රිංගා එම රාජ්‍ය නොවන සංවිධාන ක්‍රියා කළේ කොටි ත්‍රස්තවාදීන්ට අවශ්‍ය දෑ කෙසේ හෝ ලබාදීමේ අරමුණිනි.ත්‍රස්තවාදය මුළුමනින්ම පරාජය කිරීමෙන් අනතුරුව සිදුකරන ලද සෝදිසි මෙහෙයුම්වලදී ඇතැම් රාජ්‍ය නොවන සංවිධාන කොටි සංවිධානයට ලබා දී තිබූ දේවල් දැකගත හැකි වූ අතර ඇතැම් ද්‍රව්‍ය විශ්වාස කිරීමට තරම් අමාරු ඒවා විය. විවිධ බලපෑම් හමුවේ රේගු නිලධාරීන් තම රාජකාරි කරන අතරතුර දේශපාලන හස්තයන් දැඩිව යොදාගෙන ඇතැම් කන්ටේනර් වරායේ සිට කෙළින්ම උතුරට ගෙන යාමට කොටි සංවිධානයට සහයෝගය දීමට ඇතැම් රාජ්‍ය නොවන සංවිධාන එදා ක්‍රියා කළේය.මෙවැනි අවස්ථාවලදී නීතිය උපරිම ආකාරයෙන් ක්‍රියා කිරීමට එවකට පැවති එක්සත් ජාතික පක්ෂ ආණ්ඩුව ක්‍රියා කළේ නැත. එමඟින් සිදු වූයේ ජාතික ආරක්ෂාවට විශාල වශයෙන් තර්ජනය වූ ඇතැම් භාණ්ඩ කොටි සංවිධානය අතට පත්වීමයි. ඒ අවස්ථාවේදී එක්සත් ජාතික පක්ෂ ආණ්ඩුව මඟින් සාමයේ මන්තරය ජප කරමින් තිබූ අතර සාමයට බාධා වන ආකාරයේ කිසිදු කටයුත්තක් නොකරන ලෙසට එවකට අග්‍රාමාත්‍ය රනිල් වික්‍රමසිංහ මහතා විසින් තරයේ උපදෙස් ලබා දෙන ලදී.උතුරේ ජනතාවට අවශ්‍ය අත්‍යවශ්‍ය භාණ්ඩ වන බැටරි සහ ඉන්ධන යැවීමට පියවර ගෙන තිබුණිි. සටන් විරාම ගිවිසුමේ එක් පියවරක් ලෙස මෙය ක්‍රියාවට නැංවුණි. නමුන් ඉන්ධන හා බැටරි ලැබුණේ උතුරේ ජනතාවට නොවේ. ජනතාව වෙනුවෙන් ඒවා ඇති පදම් ලබාගත්තේ කොටි සංවිධානයයි. උතුරේ ධීවරයින්ටවත් මුහුදු යාම සඳහා ඉන්ධන ලැබුණේ නැත. එම ඉන්ධන ලබාගත්තේ මුහුදු කොටි බළකායයි. සටන් විරාම ගිවිසුම නියමාකාරයෙන් ක්‍රියාත්මක වනවාද? නැද්ද? යන්න ගැනත් සෙවීමට එක්සත් ජාතික පක්ෂ ආණ්ඩුවට කිසිඳු වුවමනාවක් නොවීය. ඔවුන්ට අවශ්‍ය වූයේ සාම මන්තරය ජප කරමින් රට පාලනය කිරීමටය. සාම මන්තරය ජප කිරීම අනුව කොටි නායක ප්‍රභාකරන් උතුරු නැඟෙනහිර ප්‍රදේශ පාලනය කළ අතර අනෙක් ප්‍රදේශ රනිල් වික්‍රමසිංහ මහතා විසින් පාලනය කරන ලදී.කොටි ත්‍රස්තවාදීන්ගේ ක්‍රියාකාරකම් නිසා වැඩිපුරම දුක් වින්දේ මේ රටේ දෙමළ ජනතාව බව රහසක් නොවේ. ඔවුන්ට අවශ්‍ය පහසුකම් සැලසීම සඳහා බව පවසමින් මෙරටට ඇතැම් රාජ්‍ය නොවන සංවිධාන ගෙන්වා ගත් බොහෝ ද්‍රව්‍ය උතුරේ පොදු මහජනතාවට ලැබුණේ නැත. ඒවා ලැබුණේ කොටි සංවිධානයටයි. ආහාරපාන, බෙහෙත් වර්ග ඇතුළු අත්‍යවශ්‍ය භාණ්ඩ වර්ග රැසක් ලැබුණත් ඒවා උතුරේ පොදු මහජනතාව අතට පත්කිරීමට යාන්ත්‍රණයක් ක්‍රියාත්මක වූයේ නැත. එමනිසා බොහෝ අවස්ථාවලදී ඉන් ප්‍රයෝජන ලබාගත්තේ කොටි සංවිධානයයි. දෙමළ ජාතික සන්ධානය හා කොටි සංවිධානය වෙනුවෙන් පෙනී සිටින ඇතැම් රාජ්‍ය නොවන සංවිධාන මෙහිදී ක්‍රියා කළ ආකාරය නතර කිරීමට එවකට පැවති එක්සත් ජාතික පක්ෂ ආණ්ඩුවට නොහැකි විය. එය ඉතා බරපතළ තත්ත්වයක් නොවේද?රටක ජාතික ආරක්ෂාවට තර්ජනයක් වන ආකාරයෙන් රාජ්‍ය නොවන සංවිධාන පමණක් නොව කවරෙකු වුවද ක්‍රියා කළහොත් වහාම ඒවා නැවැත්වීමට රට පාලනය කරන ආණ්ඩුවලට නොහැකි නම් එය ඉතා අවාසනාවන්ත තත්ත්වයකි. එමනිසා වර්තමානයේ සිදු කරමින් සිටින්නේ එදා එක්සත් ජාතික පක්ෂ ආණ්ඩුවෙන් සිදු වූ වැරදි යළි නොවීමට අවශ්‍ය පියවර ගැනීමටය. එමනිසා ජාතික ආරක්ෂාවට තර්ජනයක් වන ආකාරයෙන් කටයුතු නොකරන ලෙස රාජ්‍ය නොවන සංවිධානවලට දැනුම් දීම කිසිදු වරදක් නැත. නමුත් එමඟින් ඇතැම් රාජ්‍ය නොවන සංවිධාන සේම මෙරට විරුද්ධ පක්ෂය ද බොහෝ ලෙස කලබලයට පත් වී තිබේ. ඔවුන් ප්‍රකාශ කරන්නේ එය රටේ ප්‍රජාතන්ත්‍රවාදයට එල්ල කරන ලද ප්‍රහාරයක් බවයි.රාජ්‍ය නොවන සංවිධානවලට මේ ආකාරයෙන් උපදෙස් දීම සම්බන්ධයෙන් දෙමළ ජාතික සන්ධානය ද කොටි හිතවාදී බලවේග ද දැඩි ලෙස කලබලයට පත්ව තිබේ. මේ රාජ්‍ය නොවන සංවිධාන කෙරුවාවෙන් කොටි සංවිධානයට හිතවත් පාර්ශ්වවලට ලැබුණු සහාය ඉන් සිතාගත නොහැකිද?ජාතික ආරක්ෂාව ගැන එදා තඹ දොයිතුවකට මායිම් නොකළ එක්සත් ජාතික පක්ෂ ආණ්ඩු‍ෙවන් රටට සිදු වූ අහිතකර තත්ත්වයන් ගැන අමුතුවෙන් සඳහන් කළ යුතු නොවේ. සටන් විරාම ගිවිසුමෙන් උපරිම ආකාරයෙන් ශක්තිමත් වී මේ රට දෙකඩ කෙරෙන තත්ත්වයකට ගමන් කළේ එක්සත් ජාතික පක්ෂ ආණ්ඩුවට එදා නිසියාකාරව රට පාලනය කිරීමට නොහැකි වූ නිසාය.2004 වර්ෂයේ දී සිදු වූ සුනාමි ඛේදවාචකයෙන් බොහෝ රාජ්‍ය නොවන සංවිධානවලට හොඳ කලදසාවක් උදා කෙරිණ. සුනාමිය විකුණමින් ඇතිපදම් හම්බ කිරීමට ඇතැම් රාජ්‍ය නොවන සංවිධාන ක්‍රියා කළේ ඔවුන්ට වුවමනා පරිදිය. සහන සේවාවලට අවශ්‍ය පහසුකම් ලැබීමත් සමඟ බොහෝ රාජ්‍ය නොවන සංවිධානවලට බොරදියේ මාළු බෑ හැකි තත්ත්වයක් උදා විය. කොටි සංවිධානය වෙනුවෙන් කටයුතු කළ රාජ්‍ය නොවන සංවිධානවලට ද එමඟින් ඇතිවූයේ ඉබ්බා දියේ දැම්මා වැනි තත්ත්වයකි. ඒ අවස්ථාවේදී සුනාමි සහන මණ්ඩලයක් උතුරට ලබා දීමට යෝජනා වූ අතර එය ක්‍රියාත්මක වූවා නම් ඒ හරහා ඉතා කෙටි කාලයක් තුළ ඊළාම් රාජ්‍යයක් බිහිවීම කිසිවෙකුටත් වැළැක්විය නොහැකි වනු ඇත. නමුත් 2004 මහ මැතිවරණයෙන් එක්සත් ජනතා නිදහස් සන්ධානය ජය ලබාගෙන 2005 දී ජනාධිපතිවරණයෙන් මහින්ද රාජපක්ෂ මහතා ජය ගැනීමත් සමඟ එම අන්තරායකාරී තත්ත්වයෙන් රට මුදාගැනීමට හැකි විය.2001 – 2004 කාලවකවානුවේ එක්සත් ජාතික පක්ෂ ආණ්ඩුව සමයේ සටන් විරාම කාලය තුළදී සහ සුනාමි ඛේදවාචකයෙන් පසු ඇතැම් රාජ්‍ය නොවන සංවිධාන ජාතික ආරක්ෂාවට ඉතා බරපතළ ආකාරයෙන් ක්‍රියා කිරීම රටේ ප්‍රධානතම ගැටලුවක් වූ නිසා මෙරට රාජ්‍ය නොවන සංවිධානවල ක්‍රියාකාරීත්වයන් ගැන සෙවීම සඳහා විශේෂ පාර්ලිමේන්තු තේරීම් කාරක සභාවක් ද පත් කෙරිණ. එහි සභාපතීත්වය දරන ලද්දේ ජනතා විමුක්ති පෙරමුණේ පාර්ලිමේන්තු මන්ත්‍රී විජිත හේරත් මහතා විසිනි. එම පාර්ලිමේන්තු තේරීම් කාරක සභා වාර්තාව සැලකිල්ලට ගත් විට ඇතැම් රාජ්‍ය නොවන සංවිධානවල කෙරුවාව ඉතා හොඳින් දැනගත හැකිය. කිසිදු විනිවිදභාවයකින් තොරව මුදල් උපයා තිබෙන ආකාරයක්, මුදල් හා ඇතැම් අත්‍යවශ්‍ය භාණ්ඩ සෘජුවම කොටි සංවිධානයට ලබා දී ඇති බවත්, එමඟින් ඔප්පු විය. එසේ ජාතික ආරක්ෂාවට තර්ජනයක් වූ රාජ්‍ය නොවන සංවිධානවල නිරුවත හෙළිකිරීමට එදා කැප වූ ජනතා විමුක්ති පෙරමුණ අද නිහඬව සිටින්නේ ඇයි? අද ජනතා විමුක්ති පෙරමුණේ න්‍යාය පත්‍රය වෙනස් වී ඇත. ඔවුන්ට පළමුව අවශ්‍ය වන්නේ රට නොව පටු දේශපාලන න්‍යාය පත්‍රයයි. ඒ අනුව ඔවුන් අද කටයුතු කරනු ලබන්නේ රාජ්‍ය නොවන සංවිධාන වෙනුවෙනි. අද ජනතා විමුක්ති පෙරමුණ දේශපාලන වශයෙන් බංකොලොත් වී ඇත්තේ ද මේ නිසාය.“රාජ්‍ය නොවන සංවිධානවල කට වැසීම රට ඒකාධිපතීත්වයට ගෙන යාමේ තවත් පිම්මක්” යනුවෙන් නිදහස් මාධ්‍ය ව්‍යාපාරය ප්‍රකාශ නිකුත් කිරීම කිසිසේත්ම පිළිගත නොහැක. ඇතැම් රාජ්‍ය නොවන සංවිධානවල ක්‍රියාකාරීත්වයන් ගැන හෙළි වූ තොරතුරුවලට අනුව ඉතා භයානක රාජ්‍ය නොවන සංවිධානවල තත්ත්වයන් ‍ගැන වටහා ගැනීම අපහසු නොවේ. එවැනි රාජ්‍ය නොවන සංවිධානවලට එරෙහිව නීතිය ක්‍රියාත්මක කිරීම රට ඒකාධිපතීත්වයකට ගමන් කිරීමක් යනුවෙන් සඳහන් කරන්නේ කෙසේද? එවැනි රාජ්‍ය නොවන සංවිධාන සම්බන්ධයෙන් නීතිය ක්‍රියාත්මක කිරීම රටේ ජාතික ආරක්ෂාව සුරක්ෂිත කිරීම නොවන්නේද?එදා කොටි සංවිධානයට කඩේ ගිය ඇතැම් රාජ්‍ය නොවන සංවිධානවලට වර්තමානයේ අවශ්‍ය වී ඇත්තේ රට විවිධ මාර්ගවලින් අස්ථාවර කිරීමටය. ඒ සඳහා මතවාද රැල්ලක් ආරම්භ කර ඇති අතර ඒ සඳහා මාධ්‍ය සංදර්ශන, මාධ්‍ය වැඩමුළු පවත්වා එමඟින් රට තුළ කටකතා ප්‍රචාරය කර රට අස්ථාවර කිරීමේ කොන්ත්‍රාත්තුව බෙදුම්වාදී බලවේග, දෙමළ ඩයස්පෝරාව හා ඇතැම් බටහිර රටවල් සමඟ මෙම රාජ්‍ය නොවන සංවිධාන දැනටමත් අත්සන් කර ඇත. මෙම කුමන්ත්‍රණකාරී තත්ත්වය වහාම පරාජය කළ යුතුය. නැත්නම් සිදුවන්නේ නියපොත්තෙන් කැඩීමට හැකි දෙය පොරොවෙන්වත් කපාගන්නට බැරි තත්ත්වයකි. ඒ සඳහා අදාළ බලධාරීන්ගේ දෑස් කල්තියා විවර වීම රටේ වාසනාවකි. ජනතාවගේ වාසනාවකි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=f1407143</link>
    <topic>සතර අපාය</topic>
    <author/>
    <content>බුදුන් වහන්සේ දේශනා කොට වදාළ නිර්මල බුදු දහම මෙලොව හා පරලොව යන දෙලොවම වැඩ පිණිස හේතුවේ. මහරහතුන් වැඩි මඟ ඔස්සේ යමින් උන්වහන්සේ බොහෝ දෙනාගේ හිත සුව පිණිස ධර්මය ජනතාව අතර ප්‍රචලිත කිරීමේ වෑයමක නිරතව සිටියි. බෞද්ධයන්ගේ පරම සැපය වන නිර්වාණ අවබෝධයට ඉවහල් වන මෙම ලිපි මාලාව සෑම සඳුදාවකම පළවේ.තිරිසන් ලෝකය, ප්‍රේත ලෝකය, අසුර ලෝකය, නිරය යනු සතර අපායන් ය. සතර අපායයන‍්ගෙන් ඇසට ගෝචර වන්නේ තිරිසන් ලෝකය පමණි. ඇසට ගෝචර වන තිරිසන් ලෝකයේ උපත ලබන්නන්ට වඩා බොහෝ දුක් ප්‍රමාණයක් ඇසට ගෝචර නොවන, ප්‍රේත ලෝකය හා නිරයෙහි උපත ලබන සත්වයෝ විඳිති.ප්‍රේත ලෝකයෙහි ඕපපාතිකව උපත ලැබූ ප්‍රේතයකු සිටී. එහි උපත ලැබූ දා පටන් ප්‍රේත ලෝකයෙන් කෙදිනක හෝ චුතවීම දක්වාම එම ප්‍රේතයාගේ ඇස් ගිනි ගනී. ඔ‍බේ ඇස් ගිනි ගන්නවා නම්, ජලය ඉස එම ගිනිදැල් නිවාගන්නට ඔබට හැකිය. එහෙත්, ප්‍රේතයාට එය කිනම් අයුරකින් කළ යුතු දැයි වැටහීමක් නොමැත.අනුන්ගේ දියුණුවට ඊර්ෂ්‍යා කළ නිසා එහි විපාකයක් ලෙස මෙලෙස ඔහුගේ ඇස් ගිනි ගෙන තිබේ.ප්‍රේත ලෝකයෙහි උපත ලැබූ තවත් එක් ප්‍රේතයකුගේ දෙඇස්වලින් ආලෝකයක් විහිදේ. ඔහු ප්‍රේත ලෝකයේ උපත ලැබූවේ “උපාදාන පච්චයා භවෝ” යන ධර්මතාවය නිසාවෙනි. උපාදානය සකස් වූයේ “තෘෂ්ණා පච්චයා උපාදානං” එනම් කුමක් කෙරෙහිද තෘෂ්ණාව සකස් වූයේ, එය හේතු කොටගෙන ප්‍රේත ලෝකයෙහි උපත ලැබූවේ ය. ඔහුට මරණාසන්න මොහොතෙහි කිසියම් උපාදානයක් සකස් වූ නිසා ප්‍රේත ලෝකයෙහි උපත ලැබුවේය. එහෙත් ප්‍රේත ලෝකයෙහි උපත ලැබූවත් පෙර සිදුකළ කුසල් හේතුකොටගෙන දෙඇසින් ‍ආලෝක දහරා නිකුත් වන්නට විය.තිරිසන් ‍ලෝකයට වඩා දුක් විඳින සත්ව ලෝකයන්හි උපත ලැබූවත් තමා පෙර කරන ලද කුසල් අකුසල් හේතුකොටගෙන කුමන ලෝකයක උපත ලැබූවත් එහි ඵල විපාක විඳින්නට සිදු වේ.ප්‍රේත ලෝකයෙහි උපත ලබන්නන් තුළ කිසිදු අයුරකින් මෛත්‍රිය සකස් නොවේ. ඔවුන් විඳින්නා වූ දුක, වේදනාව හේතුකොටගෙන ඔවුන් තුළ ද්වේශය, ව්‍යාදයම සකස් වේ. එය කරණ කොටගෙනම ඔවුන් නැවත නැවතත් එවැනි දුක් සහිත ලෝකවල උපත ලබති.මේ ලෝකයන්හි උපත ලබන සත්වයින් කෙ‍තරම් දුක් විඳිනවා ද? ඇසට ගෝචර වන තිරිසන් ලෝකයෙහි උපත ලබන්නන්ට සාපේක්ෂව ප්‍රේත ලෝකය, නිරයෙහි උපත ලබන සත්වයින් බොහෝ දුක් විඳින බව ඔබට වැටහෙනු ඇත.මේ ලෝකයන්හි උපත ලබන සත්වයින්ට කල්ප ගණනකට යහපත් ආත්මයක් නොලැබේ. ඔබත්, මමත් පෙර ලෝකවල පෙර කලෙක උපත ලබන්නට ඇත. මේ සා විශාල දුක් කන්දරාවක් උසුලන්නට ඇත. එහෙත්, මේ ප්‍රේත ලෝකයන්ගෙන් මි‍දෙන්නට ඔබත්, මමත් දක්ෂ වී තිබේ.ඉදිරියෙහි කෝටි ප්‍රකෝටි ගණනක මිථ්‍යා දෘෂ්ටික ලෝකයන් බිහිවීමට තිබේ. එහි උපත ලබන්නන් කර්මය, කර්ම ඵලය හඳුනන්නේ නැත. ශීලයෙහි, දානයෙහි ආනිශංස තිබෙන බව හඳුනන්නේ නැත. මවුපියන්ගේ ගුණ හඳුනන්නේ නැත. මෙවැනි කෝටි ප්‍ර‍කෝටි ගණනක් වූ මිථ්‍යා දෘෂ්ටික ලෝකයක් අප ඉදිරියෙහි තිබේ. එමෙන්ම, එවැනිම කාල වකවානු පසුකර විත් “සම්මා දෘෂ්ටියට” පත් වන්නට අප දක්ෂ වී තිබේ. මිථ්‍යා දෘෂ්ටික ලෝකයන්හි උපදින්නන්ට කුසල්, අකුසල් පිළිබඳ තැකීමක් නොමැති නිසා ඔවුන් නිරතුරුවම අකුශලයටම ගමන් කරයි.“සම්මා දෘෂ්ටික” භාවයට පත් වන්නට හැකි වන්නන් සතර අපායෙන් මිදේ. මිථ්‍යා දෘෂ්ටික භාවයෙන් මිදේ. පරිපූර්ණ මනුෂ්‍ය ජීවිතයක් හිමිවේ.ඇස් නො පෙනෙන, කන් නො ඇසෙන, අතපය වාරු නැති අංගවිකල මිනිසුන් කොතරම් මේ ලොවෙහි සිටිනවා ද? මේ සා ඉන්ද්‍රිය දුබලතාවයන්ගෙන් පිරුණු ලොවක් තුළ ඔබ පරිපූර්ණ මිනිස් ජීවිතයක් ලබා තිබේ. එසේ නම් ඒ ලැබූ ශ්‍රේෂ්ඨ උපත ශ්‍රේෂ්ඨ මරණයක් දක්වා ගෙනයාමට ඔබ දක්ෂ විය යුතු ය. එවැනි මරණයක් ලැබුවහොත් ඔබ සම්මා සම්බුද්ධ ශාසනයේ අර්ථයෙන් ප්‍රයෝජන ලැබූවකු බවට පත් වේ.ශ්‍රේෂ්ඨ මරණ පහක් පිළිබඳ බුදු දහමේ සඳහන් වේ. එයින් ශ්‍රේෂ්ඨතම මරණය වන‍්නේ මහරහතන් වහන්සේගේ මරණයයි. එය බුදු දහමේ හඳුන්වනු ලබන්නේ පිරිනිවීම යනුවෙනි. මෙහිදී සංස්කාරයන් නිරෝධය වන නිසා තමා තුළින් විඤ්ඤාණය ගිලිහී යයි. එය උදාහරණ මඟින් මෙසේ පැහැදිලි කළ හැකි ය. දර තිබෙන තාක් ගිනිගොඩ ඇවිළේ. දර අහවර වීමෙන් පසු ගිනිගොඩ තුළින් ම ගින්දර නිවී යයි. එලෙස ම සංස්කාරයන් නිරෝධය කළ බැවින් විඤ්ඤාණය තමා තුළින් නැතිවී යන බව පැහැදිලි කළ හැකි ය. එලෙස නැවත උපතක් නැති රහතන් වහන්සේ‍ගේ පිරිනිවීම ලෝක ධාතුව තුළ තිබෙන ශ්‍රේෂ්ඨතම පළමුවන මරණය බව බුදු දහමෙහි සඳහන් වේ. මේ මරණය තිබෙන්නේ සම්මා සම්බුද්ධ ශාසනයේ පමණි.දෙවැනි ශ්‍රේෂ්ඨ මරණය වන්නේ අනාගාමී පින්වතාගේ මරණය යි. අනාගාමී පින්වතා තුළ කාම, රාග, පටිඝ, නැත. මෝහය පමණක් අනුශය වශයෙන් තිබේ. මෝහය අනුශය වශයෙන් තිබෙන බැවින් ඔහු නැවතත් එක් වතාවක් පමණක් මෙලොව උපත ලබන බව බුදු දහමෙහි සඳහන් වේ. ඔහුට දෙවැනි අත්භවයක් නැත. එක් ආත්ම භවයක පමණක් උපත ලබන අනාගාමී ‘පින්වතාගේ’ මරණය මෙලොවෙහි ඇති දෙවැනි ශ්‍රේෂ්ඨ මරණය වේ. මේ මරණය ද ඇත්තේ සම්මා සම්බුද්ධ ශාසනයේ පමණකි.තුන්වැනි ශ්‍රේෂ්ඨ මරණය වන්නේ සකෘදාගාමී පින්වතාගේ මරණය යි. ඔහු තුළ කාම, රාග, පටිඝ අනුශය වශයෙන් තිබේ. ඒ නිසා ඔහු උපරිම ආත්ම භාව දෙකක් භවයේ සැරිසරයි. තුන්වන ආත්ම භාවයක් ඔහුට නැත. සම්බුද්ධ ශාසනයේ පමණක් ‍තිබෙන සකෘදාගාමී පින්වතාගේ මරණය මෙලොව තිබෙන ශ්‍රේෂ්ඨ තුන්වැනි මරණය ලෙස සඳහන් වේ.ලොවෙහි තිබෙන හතරවැනි ශ්‍රේෂ්ඨ මරණය වන්නේ අපායෙන් මිදුණ තැනැත්තාගේ මරණය යි. එය මෙසේ පැහැදිලි කළ හැකියි. සෝවාන් ඵලයට පත්වුණ පුද්ගලයා තුළ කාම, රාග, පටිඝ තිබේ. සක්කාය දිට්ඨි, විචිකිච්චා, සීලක්ඛත, පරාමාසයන් ක්ෂය වේ. කාම, රාග, පටිඝ තිබෙන නිසාම ඔහු උපරිම ආත්ම භාව හතක් මේ භවයේ සැරිසරන බව බුදු දහමෙහි සඳහන් වේ. සම්මා සම්බුද්ධ ශාසනයේ පමණක් තිබෙන සෝවාන් ඵලයට පත්වුණ පුද්ගලයාගේ මරණය මෙලොව ඇති හතරවන ශ්‍රේෂ්ඨ මරණය බව බුදු දහමෙහි සඳහන් වේ.මෙලොවෙහි පවතින පස්වන ශ්‍රේෂ්ඨ මරණය වන්නේ ශ්‍රද්ධානුසාරී, ධම්මානුසාරී යන පුද්ගලයන් දෙදෙනාගේ මරණයයි. මෙම පුද්ගලයන් දෙදෙනා නිවන් මාර්ගයට අවතීර්ණ වී නොමැත. මොවුන් සිටින්නේ සෝවාන් මාර්ගය තුළ ය. යමෙකු සෝවාන් ඵලයට පත් වූ බව බුදු රජාණන් වහන්සේ විසින් හඳුන්වන්නේ එම පුද්ගලයා තුළ ඉන්ද්‍රීය ධර්මයන් සමව වැඩෙන අවස්ථාවයි. ශ්‍රද්ධා, වීර්ය, සති, සමාධි, ප්‍රඥා යන ඉන්ද්‍රිය ධර්මයන් සමව වැඩෙන අවස්ථාව සෝවාන් ඵලයට පත්වූ අවස්ථාව ලෙස තවදුරටත් පැහැදිලි කළ හැකිය. මෙළොව පවතින පස්වැනි ශ්‍රේෂ්ඨ මරණය හිමි ශ්‍රද්ධානුසාරී පුද්ගලයා තුළ ශ්‍රද්ධාව වැඩී තිබුණත් ප්‍රඥාව වැඩී නොමැත.අප ශ්‍රද්ධාව වඩවාගත යුත්තේ ප්‍රඥාව මෝදු කරමිනි. මේ කාරණා දෙකට අතරමැදිව සතිය, සිහිය තබා තිබෙන්නේ සිහියෙන් යුතුව මෙම කාරණා දෙක සමබර කර ගැනීමට ය. නමුත් මේ ශ්‍රද්ධානුසාරී පුද්ගලයා තුළ සිහිය සකස් වී නොමැත. ඒ නිසාම ප්‍රඥාවේ විවිධ අඩුපාඩුකම් තිබෙන නිසා එම පුද්ගලයා ශ්‍රද්ධානුසාරී ස්ථානයේ සිටී.ධම්මානුසාරී යන පුද්ගලයා මෙහි දෙවැන්නා ය. මේ පුද්ගලයා පිළිබඳ මෙසේ සඳහන් කළ හැකිය. මේ පුද්ගලයාට ධර්මය පිළිබඳ මනා දැනුමක් තිබුණත් ශ්‍රද්ධාව සහ ප්‍රඥාව යන දෙකොටසෙහි දුර්වලතාවන් තිබේ. මොවුන් දෙදෙනාගේ මරණය ලෝක ධාතුව තුළ තිබෙන ශ්‍රේෂ්ඨතම පස්වැනි මරණය ලෙස හැඳින්වේ.1 වැනි කොටස : පින හා ආනිශංස2 වැනි කොටස : විදර්ශනා නුවණ</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=f1407144</link>
    <topic>උතුරු වියට්නාමයේ සාහිත්‍ය පන්සල</topic>
    <author/>
    <content>වියට්නාමය යනු බෞද්ධ රාජ්‍යයකි. එහි වැඩිවශයෙන් ම පවතින්නේ මහායාන ක්‍රමයේ බෞද්ධ සංකල්පවලින් යුත් සිද්ධස්ථානයන් ය. උතුරු වියට්නාමයේ ඇති බෞද්ධ පන්සල් මෙන්ම, අතීතයේ තම රටේ ජීවත් වූ රජවරුන්, යුද විරුවන් ආදීන් වෙනුවෙන් නිර්මාණය කරන ලද ඔවුන්ට වැඳුම් පිදුම් කරන සිද්ධස්ථාන බොහොමයක් මේ අතර ඇත. උතුරු වියට්නාමයේ ඇති සියලුම සිද්ධස්ථාන, පන්සල් සහ පැගෝඩා යන නම්වලින් හඳුන්වයි.වියට්නාමය උතුර හා දකුණ වශයෙන් හඳුන්වන අතර මුළු වියට්නාමයම පාලනය වන ‘හැනෝයි’ අගනගරය පිහිටා ඇත්තේ උතුරු වියට්නාමයේ ය. හැනෝයි අග නගරයේ “බටහිර විල” නමින් විශාල ජලාශයක් ඇත. මේ ජලාශයේ ඉවුරේ පිහිටා තිබෙන ට්‍රෑන් කුවෝක් පැගෝඩාව වියට්නාම් ජාතිකයන්ගේ මෙන්ම මෙහි පැමිණෙන විදේශික සංචාරකයන්ගේත් භක්ති ආදරයට පත්වූ විචිත්‍රවත් සිද්ධස්ථානයක්.මෙහි ඉතිහාසය 6 වැනි ශතවර්ශය දක්වා දිව යයි. එකල වියට්නාමයේ සිටි අධිරාජ්‍යයා වූ “ලූ නාම් ඩී” විසින් මේ සිද්ධස්ථානය ආරම්භ කර ඇතැයි සැලැකේ. ඊට වර්ෂ 1400 කට පසු “කනයි ක්යුඹක්” විසින් රතු ගං ඉවුරෙන් ගෙනා ගල් උප‍යෝගී කරගෙන මේ සිද්ධස්ථානය වැඩිදියුණු කර ඇත. වර්ෂ 1815දී මේ ස්ථානයේ විවෘත විශාල ශාලාවක් මෙන්ම ඇතුළුවීමේ විශාල දොරටු ද සාදා ඇත.මෙහි ඇති පැගෝඩාව (චෛත්‍ය) තට්ටු 11කින් යුක්තය. එක් තට්ටුවක සිට අනෙක් තට්ටුවට උස මීටර් 5කි. එය ඉතා විචිත්‍රවත් අයුරින් නිමවා ඇත. ගුරු පැහැති පැගෝඩාවේ කවුළු සාදා සෑම තට්ටුවකම සතර අතටම, සතර අත බලා සිටින සේ එම කවුළු තුළ සුදු පැහැති බුදු පිළිම තැන්පත් කර ඇත. වන්දනාකරුවන් ඒවාට නමස්කාර කරන්නේ ඉතාමත් සැදැහැ සිතිනි.මේ සිද්ධස්ථානයට යන මාර්ගය වැටී ඇත්තේ බටහිර විලේ ඉවුර දිගේ ය. ඒ මාවත දිගටම චීන ක්‍රමයේ බකට් පහන් එල්ලා ඇත. වැවේ සිසිල් සුළඟට ලෙළදෙන්නේ බෞද්ධ ධජය.මාර්ගයේ තැන තැන වෙළෙන්දියෝ කෑම වර්ග මෙන්ම සිද්ධස්ථානයේ දී පූජා කිරීමට ගෙන යාමට හඳුන්කූරු විකුණති. මේ අතර බාර හාර වීම සඳහා නිදහස් කිරීමට ඉබි පැටව් විකුණන වෙළෙන්දියෝ කීප දෙනෙක් ද සිටී. වැව අසබඩ මාවතේ මීටර් දෙසීයක් පමණ ගිය විට සිද්ධස්ථානයට ළඟා විය හැකිය.විහාරගෙය තුළ විවිධාකාර පිළිම තබා ඇත. ඒවා අතර බුදුරජාණන් වහන්සේගේ පිළිම, හාමුදුරුවරුන්ගේ පිළිම මෙන්ම අනුකම්පාවේ දෙවඟනගේ පිළිමද තබා ඇත. විහාර ගෙයින් එළිමහන් කොටසේ චීන ක්‍රමයට සකසන ලද පොකුණු, ගස්, බොන්සායි පැළ ආදිය දැක ගැනීමට හැකිය. විහාරස්ථානය අසල ඇති බටහිර විලේ කෘත්‍රිමව සාදා ඇති පාවෙන විශාල කහ පැහැති නෙළුම් මල් තබා ඇත්තේ විහාරයට ගෞරවාදරය පෑමට බව පෙනේ. බටහිර විලේ සිසිල් සුළඟ අතරින් මේ සිද්ධස්ථානය බැලීමට යන සංචාරකයන්ගෙන් මෙන් ම වන්දනාමාන පිණිස යන බෞද්ධ භක්තිකයන්ගෙන් ද මුළු දවස පුරාම මෙය පිරී පවතී.හැනෝයි නගරයේ ඇති තවත් එක් විලකි “හොඅන් කීම් විල” මේ විල තුළ කුඩා දූපතක් ඇත. මේ කුඩා දූපත තුළ 14 වැනි ශතවර්ශයේදී පන්සලක් ඉදිකරන ලදී. මේ පන්සල හඳුන්වන්නේ “න්ගොක් සන් ටෙම්පල්” නමිනි. වියට්නාමයේ වැසියෝ අතීතයේ ජීවත් වූ යුද වීරයින් දේවත්වයෙන් සලකයි. මේ පන්සල සාදා ඇත්තේ අතීතයේ සිටි යුද වීරයකු වූ “ට්‍රැන් හුන්ස් ඩඕ” වෙනුවෙනි. මොහු ලක්ෂ තුනක සේනාවක් සමඟ මොන්ගෝලියා නායක ‘කුබ්ලාන් කාන්’ සමඟ සටනට ගිය යුද සේනාධිපතියෙකි.14 වැනි සියවසේදී සාදන ලද මෙයට පසු කාලවලදී තවත් එක් එක් අංග එකතු කරන ලද අතර 18 වැනි සියවසේදී දැන් තිබෙන ආකාරයට සාදන ලදී. පන්සලට ඇතුළු වීමට රතුපාටින් යුත් මනරම් ලී පාලමක් තරණය කළ යුතුය. මෙම රතු පාලම Huc (Rising sun) Bridge යනුවෙන් හඳුන්වන අතර පාලම නිසා පන්සල සංචාරකයන්ගේ ආකර්ෂණය දිනා ගැනීමට සමත්වී ඇත.එසේම මෙය උතුරු වියට්නාමයේ අනන්‍යතාවයක් බවටද පත්වී ඇත. මෙම පාලම මත සිට සිහිවටන ඡායාරූප ගැනීමට සංචාරකයෝ යුහුසුලු වෙති. පාලමෙන් පසු පන්සලට ඇතුළුවන්නේ විශාල චීන ක්‍රමයට සාදන ලද තොරණක් යටිති. පන්සල් භූමියේ බොන්සායි ක්‍රමයට සාදන ලද පලතුරු ගස් පෝච්චිවල සිටුවා ඇත. කුඩා නාරං සහ කාමරන්කා ගස් මේ අතර ප්‍රධාන තැනක් ගනී.පන්සලේ ප්‍රධාන ගොඩනැගිල්ල තුළ ‘ට්‍රැන් හුන්ස් ඩඕ’ වීරයාගේ ප්‍රතිමාව තබා ඇත. එය වට කොට ඇත්තේ විසිතුරු බඩුවලින් මෙන්ම විශාල මල් පෝච්චිවලිනි. පිළිමයට පූජා භාණ්ඩ වශයෙන් පලතුරු පිරි භාජන විශාල ප්‍රමාණයක් තබා ඇත.ඉබ්බා වියට්නාම් ජාතිකයන්ගේ ජය සංකේතයක් වශයෙන් ඔවුන් සලකයි. මේ පන්සලේ මියගිය විශාල ඉබ්බෙකුගේ සිරුරක් වීදුරු පෙට්ටියක බහා ඇත. කි. ග්‍රෑම් 250ක් බර ඇති ඉබ්බා වසර 200ක් ජීවත් වූ බවට එහි ඉදිරියෙන් සටහනක් තබා ඇත. ඉබි රූපය අසලින්ම තවත් කුඩා වීදුරු පෙට්ටියක තබා ඇත්තේ වියට්නාම ජාතිකයින් ජය සංකේතයක් බවට සලකන ‍ෆීනික්ස් පක්ෂියාගේ යැයි සැලකෙන මමියකි. මේ දෙකටම වියට්නාම් ජාතිකයෝ භක්ත්‍යාදරයෙන් වැඳුම් පිදුම් කරති.පන්සලට යන සංචාරකයන්ට කුඩා දූපත වටා ඇවිද යනවිට ‘කීම්’ විලේ මනරම් දර්ශන ද දැකබලා ගැනීමට ද හැකිය.සාහිත්‍යය වෙනුවෙන් සාදන ලද පන්සලක්ද හැනෝයි නගරයට සංචාරයට යන අයට බලා ගැනීමට හැකි වීම මහත් භාග්‍යයකි. මෙය හඳුන්වන්නේ Literature Temple යනුවෙනි. පන්සල වර්ග මීටර් 54000ක භූමි භාගයක පිහිටා ඇත. මනරම් දර්ශනීය ස්ථානයකි. “කන්ෆියුසියස්” යනු චීන දාර්ශනිකයෙකි. මේ පන්සල සම්පූර්ණයෙන්ම ඔහු වෙනුවෙන් පුද කර තිබේ.වියට්නාමයේ පළමුවැනි විශ්වවිද්‍යාලය වර්ෂ 1070දී පිහිටුවා ඇත්තේ මේ පන්සල පිහිටි භූමි භාගයේදීය. “ලූන්හන් ටොන්ස්” යනු වියට්නාමයේ සිටි රජෙකි. මේ විශ්වවිද්‍යාලය මෙම ස්ථානත් පිහිටවූයේ ඔහු විසිනි. මේ විශ්වවිද්‍යාලයේ එකල පැවතුණේ තරගකාරී විභාග ක්‍රමයකි. පසු කාලයකදී ඇති වූ වෙනත් වෙනත් ගැටලු හේතුවෙන් විශ්වවිද්‍යාල වැසී ගිය අතර භූමිය, පන්සලක් බවට පත් වී අවසන කන්ෆියුසියස් දාර්ශනිකයාට වෙන් වූ පන්සලක් බවට පරිවර්තනය විය.පන්සලට ඇතුළු වීමට ඇත්තේ විශාල තොරණක් යටිනි. පන්සල් භූමිය ඇති මල් ගස්වලින් අලංකෘතය. පන්සලේ ප්‍රධාන විහාරගෙට යන මාවත දිගේ ඇත්තේ චීන බකට් පහන් සහ වර්ණවත් ධජ පතාකයන්ය. භූමියේ තැනින් තැන එක්තරා ආකාරයකට ඵලක මත කොළපාට මල් පෝච්චි හා රතුපාට මල් පෝච්චි තබා ඇත්තේ චීන අකුරුවලින් යුත් එක් එක් වදන් හැදී ඇති ආකාරයටය. මේවා සංචාරකයන්ගේ සිත් ඇදගනී. විශාල ගේට්ටු හතරකින් ඇතුළු වී ප්‍රධාන පන්සලට පිවිසිය හැකිය. පන්සලේ වම් පස බරාඳය වෙන් වී ඇත්තේ ගල්වලින් නෙළන ලද ඵලක කීපයක් සඳහා ය. ඒවායේ වියට්නාම් අකුරු සහ චීන අකුරුවලින් විභාග පාඩම් මාලාවක් ‍කොටා ඇත. සෑම ඵලකයක්ම ඉබ්බන්ගේ රූපවල පිට උඩ සිටින ආකාරයට තබා ඇත. මෙම පන්සලේද වීදුරු පෙට්ටිය තබා ඇති මියගිය ඉබ්බෙකුගේ රූපය රත්තරන් පාටින් වර්ණවත් කර ඇත.පන්සල තුළ කන්ෆියුසියස්ගේ පිළිමයක් තබා ඇත. ඒ අවටින් ඔහුගේ අනුගාමිකයන්ගේ රූපද තබා ඇත. ඒවා වටකොට කෘත්‍රීම මෙන්ම සැබෑ මල් ද තබා ඇත්තේ උස බඳුන්වල ය.පන්සලේ දකුණුපස බරාඳය වෙන්වී ඇත්තේ වියට්නාමයට ආවේනික විසිතුරු බඩු විකුණන කඩ කීපයක් සඳහා ය. විදේශික සංචාරකයෝ මෙයින් යම් යම් සිහිවටන මිලදී ගනී. සාහිත්‍යය වෙනුවෙන් වෙන්කර ඇති මේ පන්සල ලොව ඒ වෙනුවෙන් ඇති එකම පන්සල විය හැකි බවට ද අනුමාන කළ හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=f1407145</link>
    <topic>ගොවි රක්ෂණ ක්‍රමයටබැඳෙන ගොවීන් ඉතා සුරක්ෂිතයි</topic>
    <author/>
    <content>රටේ ජීවනාලිය බඳු වූ ගොවියාගේ සැදෑ සමය සුරක්ෂිත කරන්නට රජය විසින් හඳුන්වා දුන් සමාජ ආරක්ෂණ ක්‍රමයක් වන්නේ ගොවි විශ්‍රාම වැටුපයි. මේ, පසුගිය කාලවකවානුව පුරා රටේ ආ‍න්දෝලනයට තුඩු දුන් ගොවි විශ්‍රාම වැටුපේ වර්තමාන තත්ත්වය පිළිබඳ කෘෂි රක්ෂණ මණ්ඩලයේ සභාපති ආරියතිලක දහනායක සමඟ කළ සම්මුඛ සාකච්ඡාවකි.ගොවි විශ්‍රාම වැටුප කියන්නෙ කෘෂි කාර්මික ජනතාවගේ සැඳෑ සමය සුරක්ෂිත කරන්න 1987 අංක 17 දරන ගොවි විශ්‍රාම වැටුප් සහ සමාජ ආරක්ෂණ ප්‍රතිලාභ ක්‍රමයක් ලෙස රජය විසින් හඳුන්වා දුන්න යෝජනා ක්‍රමයක්. කෘෂිකාර්මිකයා විසින් මෙහි සාමාජිකත්වය ලබා ගන්න ඕනා. පසුව මසක් පාසා එයට දායක මුදලක් ගෙවිය යුතුයි. කෘෂිකාර්මිකයන් වයස අවුරුදු 60 ඉක්මවූ පසු ඔහුට හෝ ඇයට ගොවි විශ්‍රාම වැටුප් ක්‍රමයෙහි ප්‍රතිලාභ ලබාගන්න පුළුවන්. අදාළ වයස සම්පූර්ණ කරන විශ්‍රාමිකයාට අදාළ තැපැල් ස්ථානයෙන් මේ විශ්‍රාම වැටුප ගන්නත් පුළුවන්.ගොවි විශ්‍රාම වැටුප් ගෙවීම නතර වෙන්න විවිධ හේතු බලපෑවා. සකස් කළ යෝජනා ක්‍රමයක දායක මුදල් එකතු කිරීම වෙනස් නොකොට ප්‍රතිලාභ පමණක් පස් ගුණයකින් වැඩි කළ නිසා එම අරමුදල කඩා වැටුණා. මෙම යෝජනා ක්‍රමය ආරම්භ කරන අවස්ථාවේදී කළ යෝජනා හරි හැටි ක්‍රියාත්මක කිරීමට නොහැකි වුණා. 1987 වර්ෂයේදී මෙම යෝජනාවලිය ගාමිණී ජයසූරිය මහතා විසින් පාර්ලිමේන්තුවට ඉදිරිපත් කළ අවස්ථාවේදී මෙයට ආරම්භක ප්‍රාග් ධනය ලෙස රුපියල් මිලියන 750 ක මුදලක් බැර කිරීමට යෝජනා කළා. නමුත් ඒ යෝජනාව ක්‍රියාත්මක වුණේ නැහැ. ඒ හේතුවෙන් මෙම අරමුදල ශුන්‍ය වුණා. නිසි ආකාරව මෙය පවත්වාගෙන යාමට නොහැකි වුණා.ජනාධිපතිතුමා බලයට පත්වී‍මෙන් පසුව එතුමාගේ යෝජනාවක් වුණේ මෙම අරමුදල ක්‍රමවත්ව පවත්වාගෙන යායුතු බවයි. අසාධාරණයක් නොවන ලෙස මෙම අරමුදල කෘෂි කාර්මිකයන්ට ලබා ගන්නට ක්‍රමයක් සකස් කරන ලෙසත් ගොවි විශ්‍රාම වැටුප නියම ආකාරයට ගෙවන ලෙස නිලධාරීන්ට උපදෙස් ලැබුණා. ජනාධිපතිතුමා‍ගේ උපදෙස් අනුව මෙය අඛණ්ඩව පවත්වාගෙන යන්න රුපියල් මිලියන 700 ක මුදලක් වෙන් කළා.ඒ අනුව කෘෂි රක්ෂණ මණ්ඩලය අඛණ්ඩව මාස 16 ක් ගොවි විශ්‍රාම වැටුප් ලබා දුන්නා. නැවතත් ජනාධිපතිතුමාගෙන් උපදෙස් ලැබෙනවා වර්තමානයට ගැළපෙන ආදායමක් කෘෂිකාර්මිකයාට ලබා ගන්නට ක්‍රමයක් සකස් කරන ‍ලෙස. ඒ අනුව 2014 අයවැය යෝජනාවලින් රුපියල් මිලියන 1000 ක මුදලක ආරම්භක ප්‍රාග් ධනයක් සහිතව සෑම වසරකම අය වැයෙන් රුපියල් මිලියන 1000 ක ප්‍රමාණයක් මේ අරමුදලට බැරවන පරිදි නව විශ්‍රාම වැටුප් ක්‍රමයක් සකස් කරන ලෙස යෝජනාවක් පාර්ලිමේන්තුවට ඉදිරිපත් කළා‍.මෙම යෝජනාවලියේ ඇති වැදගත්කම වන්නේ විශ්‍රාමිකයාගේ වයස වැඩිවනවාත් සමඟම ලබන ආදායමත් වැඩි වීමයි. ඒ අනුව වයස අවුරුදු 60-63 අතර වයස් කාණ්ඩවල විශ්‍රාමිකයන්ට රුපියල් 1000 ක මුදලක් ද, 64-70 අතර විශ්‍රාමිකයන්ට 1250 ක මුදලක් ද, 70-77 පුද්ගලයන්ට රුපියල් 2000 ක මුදලක් ද, 78 වඩා වැඩි අයට 5000ක මුදලක් ද ගොවි විශ්‍රාම වැටුප් වශයෙන් මේ වන විට ගෙවීම් සිදු කරනවා.විවිධ දේශපාලන නායකයින් ප්‍රචාරයක් ගෙන ගියා ‍ගොවි විශ්‍රාම වැටුප් ගෙවන අවම වයස අවුරුදු 63 ක් කියලා. ඒත් එය අසත්‍ය ප්‍රකාශයක්. පෙර පැවැති කිසිදු රජයකට වඩා ගොවියන්ගේ හෙට දවස වෙනුවෙන් වත්මන් රජය ඇපකැපවී සේවය කරන බව පැහැදිලිවම කිව හැකියිගොවි රක්ෂණ ක්‍රමයට බැඳෙන ගොවීන් ඉතා සුරක්ෂිතයි. අපේ අරමුණ වන්නේ ගොවි ජනතාව රජයෙන් යැපෙන පුද්ගලයන් බවට පත් කරන්නට නොවේ. ගොවියා තව දුරටත් ශක්තිමත් කිරීම අපේ අරමුණයි. ඒ අයුරින්ම නවකයන්ටත් මෙම ගොවි විශ්‍රාම වැටුප් යෝජනා ක්‍රමයට එකතුවන්නට පුළුවන්. ඊට අදාළ උපදෙස් ගොවිජන සේවා කාර්යාලවලින් මෙන්ම ගොවි රක්ෂණ මණ්ඩලය සතු ඕනෑම කාර්යාලයකින් ලබා ගන්නට දැන් අවස්ථාව තිබෙනවා. කෘෂි කාර්මිකයන්ට ස්වභාවික ආපදාවකින් වගා බිමට හානියක් සිදු වුවහොත් ඊට අදාළව රක්ෂණ වන්දි ලැබීමට පවා මෙම රක්ෂණ ක්‍රමයේ නියැ­‍ෙළන්නන් හිමිකම් කියන බව සතුටින් කියන්නට පුළුවන්. අතීතයේ මෙන් ස්වභාවික ආපදාවලින් ගොවි බිම් හානිවන ගොවියන් ‍සියදිවි හානි කරගැනීමේ අවදානම ද මෙයින් නැතිවන බව කිව හැකියි‍.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=f1407146</link>
    <topic>හෑෂ් අපේ සිංදුව සහ සමාජ මාධ්‍ය දිනය</topic>
    <author>කාංචනා අමිලානි</author>
    <content> එයාකාර ගීතයක් ඇතැයි සිතිය නොහැකි තරමට විප්‍රකාර හෙයින් යූ ටියුබ්ගත වී ඒ අසා බලන්නට පළමුව ආරාධනා කරමි. සමාජ මාධ්‍ය භාවිතයේ අවර පක්ෂය ගැනම බොහෝ දේ අසන්නට ලැබෙන කාලයක එහි ගුණාත්මක පක්ෂය ගැන යමක් කිව යුතුය. ට්ව්ටර් වේවා ෆේස්බුක් වේවා ඉන්ස්ටග්‍රෑම් වේවා, ගූගල් ප්ලස් වේවා මේ සියල්ල භාවිතයෙන් සයිබර් අවකාශයට මුහු වෙන ධනාත්මක දේ බොහෝය.පෙර කී හෑෂ් අපේ සිංදුව ට්විටර් අඩවිය ඔස්සේ ප්‍රජාදායක ගීතයක් ලෙස බිහි වූවකි. ජූනි 29 වැනිදා එක්සෙල් වර්ල්ඩ් හිදී උත්කර්ෂවත් සමරන්නට යෙදුණු සමාජ මාධ්‍ය දිනය වෙනුවෙන් ට්විටරයේ 180 දෙනෙකු ලියූ ගී පද 711ක් දවස් හතක් මුළුල්ලේ එකට පුරුද්දා සැකසූවකි. සැබැවින්ම එවන් සමාජ මාධ්‍ය දිනයකින් අපට ඇති ප්‍රතිලාභය කුමක්දැයි ප්‍රශ්න කළ හැකිය. සාම්ප්‍රදායික මුද්‍රිත මාධ්‍ය සහ දෘශ්‍ය මාධ්‍ය කෙරෙහි එතරම් විස්වාසයක් හෝ බැඳීමක් නොදක්වන මේ සයිබර්ගත පරම්පරාව අලුත් මාධ්‍යයන් කෙරෙහි ලොල්වූවෝය.උප භාෂා අතරට සමාජ මාධ්‍ය අතර භාවිත වන වචන එකතු වීමේ ප්‍රවණතාව ඇති වූයේ මෑත වසර 05-10ක් කාලයක් ඇතුළතය. මිනි බ්ලොග් අඩවියක් වූ ට්ව්ටරයෙන් සමාජයට එකතු වූ හෑෂ්, ට්වීප්, රීට්වීට්, ෆලෝවර්ස් සහ ඇට් සලකුණු අතර පොදුවේ භාවිත වන සිනා මුහුණු වෙනුවෙන් කී බෝඩයෙන් ටයිප් කෙරෙන ‘තිත් දෙකයි ඉරි කෑල්ලයි පී’ වැනි වචන සමූහයක එකතුවක් වන හෑෂ් අපේ සිංදුව අතත්‍ය ලෝකයක සාමුහිකත්වයක් ගැන කියයි.වචන 140ට ලඝු කළ ට්විටර් පණිවුඩයේ සීමාව ඉක්මවා මේ පරිශීලකයන් බොහෝ දේ සිදු කරයි.මැෂබල් නමින් හඳුන්වන විශාලම පුවත්පත් අඩවිය 2010දී ඇරඹු මාධ්‍ය දිනය තවමත් සෑම ජුනි 30 වැනිදාවකම ලොව පුරා සමරනු ලැබේ. ලොව පුරා විසිරී සිටින ජනතාව එකිනෙකා සමඟ සම්බන්ධ කරන ගෝලීය ඉසව්වක් ලෙස සමාජ මාධ්‍ය දිනය හැඳින්විය හැකිය. එසේම ලොව සහභාගී විය යුතු හොඳම අන්තර්ජාතික සමාජ මාධ්‍ය දින සැමරුම් උත්සව 08 අතරට ශ්‍රී ලංකාවද පසුගියදා නම් කරන්නට යෙදුණි. මේ සැමරුම් උත්සවයේ විශ්වසනීයත්වය සහ එහිදී සාකච්ඡා වන මාතෘකාවල වැදගත්කම ආදිය මීට හේතු වී තිබේ. මේ වසරේ පැවැත්වුණ සමාජ මාධ්‍ය දින උළෙලේ තේමාව වන්නේ ‘ආරක්ෂකාරී සහ වගකීම්සහගත සමාජ මාධ්‍ය භාවිතය’ යන්නයි. එටිසලාට් සහ ඔගිල්වී සංවිධානය කළ සමාජ මාධ්‍ය දිනය මෙවර කොළඹදී පැවැත්වූයේ තෙවැනි වතාවටය.පොදුවේ සමාජ මාධ්‍යවල දක්නට නොලැබෙතැයි සැක සංකා පහළ කරන ආරක්ෂාකාරීභාවය සහ වගකීම් සහගතබව කෙරෙහි මෙවර සමාජ මාධ්‍ය දිනයේදී ගැඹුරින් කතාබහට ලක් විය. කලකට පෙර දක්නට ලැබුණු අනාරක්ෂාකාරීභාවය සහ වගකීම්සහගතභාවය ප්‍රමාණාත්මකව අඩු වී ඇතැයි පොදුවේ සිතිය හැකිය. එමෙන්ම සාම්ප්‍රදායික මාධ්‍ය අතර සමාජ මාධ්‍යයේ භාවිතාව කෙතරම් ධනාත්මකදැයි මෙහිදී ප්‍රශ්න කෙරුණි. කිසිදු පාර්ශවයකට වගකිව යුතු නැතැයි සිතන මේ අලුත් මාධ්‍ය අවභාවිතයේ යෙදෙන අවස්ථාද බොහෝය.මෙවර සමාජ මාධ්‍ය දිනයේදී කතාබහට ලක්වූ අනෙක් වැදගත් කාරණය වූයේ අන්තර්ජාලය ඔස්සේ කෙරෙන අපරාධ,‍ රැවටිලි සහ උපක්‍රමවලින් ආරක්ෂා වීමට කුමක් කළ යුතුද යන්නයි. ශ්‍රී ලංකා පරිගණක හදිසි සූදානම් සංසදයේ සහ ජනමාධ්‍ය හා තොරතුරු අමාත්‍යාංශයේ නියෝජිතයන්ද මේ පිළිබඳ අදහස් දැක්වීය. ඊට අමතරව අපරාධ ගණයට වැටෙන දෑ සහ ආරක්ෂාකාරීව අන්තර්ජාලය භාවිත කිරීම කෙරෙහි යොමු වීමට යම් පෙලඹවීමක් ඉන් ඇති වී යැයි සුළු වශයෙන් සිතිය හැකිය. ව්‍යාජ සමාජ ජාලා ගිණුම්වල සිට බොහෝ ඈතට විහිදෙන වංචාකාරී දෑ අවම කර ගැනීමට අන්තර්ජාලයම යොදා ගත හැකි බව මතු කළ යුතු අනෙක් අදහසයි. එනම් අන්තර්ජාලයේ ධනාත්මක පක්ෂය තමාට හීලෑ කරගෙන එය තමන්ට අවැසි යහපත් ආකාරයට යොදා ගැනීමයි.සමාජ ජාලා අඩවි භාවිත කරමින් සුළු පරිමාණ ව්‍යාපාරවල යෙදෙන්නන් කිහිප දෙනෙකු මෙහිදී අදහස් දැක්වීය. ෆේස්බුක් අඩවිය යොදා ගනිමින් තම ව්‍යාපාර කටයුතු ව්‍යාප්ත කරන්නියක්, ඉන්ස්ටග්‍රෑම් අඩවිය යොදාගෙන ලංකාවේ සංචාරක ව්‍යාපාරය හා සුන්දරත්වය ප්‍රවර්ධනය කරන්නෙක් තම අත්දැකීම් බෙදා ගැනීමට නිහතමානී විය.ෆේස්බුක් අඩවිය තුළ වඩාත් ප්‍රකට සිංදු කියන කුරුල්ලන් හෙවත් විස්ලින් බර්ඩ්ස් සමාජ ජාලා අඩවි තුළින්ම තමා උපයාගත් ප්‍රසිද්ධිය ගැන පැවසූ අතර සජීවීව ගී ගැයීම සමාජ මාධ්‍ය දිනය වඩාත් වර්ණවත් කළ අංගයක් විය.මේ හුදෙක් සමාජගත වීමක්ද? රංචු ගැසීමක්ද කියා නුවණින් විමසීම ඊළඟට වැදගත්ය. මේ සමාජීය විලාසිතාවක් පමණද? සමාජ ජාලා අඩවි යනු හුදෙක් කාලය කා දැමීම පිණිසම භාවිත වන්නක්ද? මෙතුළින් දැනුම සහ තාක්ෂණික ඥානය එතෙර මෙතෙර යන්නේ නොවේද? තාක්ෂණික වශයෙන් ඉතාම පසුගාමී කාලයක් ගෙවා ඉතා ඉක්මනින් සයිබර්ගත ලෝකයක් වෙත ගමන් කිරීමේ නිරත වන ශ්‍රී ලංකාවට සමාජ ජාලා මඟින් ලබා ගත හැක්කේ කුමක්ද? ඒ ඉතා අලංකෘත සිහිනයක්ද?ශ්‍රී ලංකාවේ ජනගහනය අතරින් දැනට අන්තර්ජාලය භාවිත කරන්නේ සියයට 20ක් පමණ සුළුතරයක් වන කාලපරිච්ඡේදයක ඉතාම කුඩා පිරිසක් ගැන පමණක් අපි කතා කරමින් සිටිනවා විය හැකිය. එහෙත් ඉතිරි සියයය 80 තාක්ෂණය හැරපියා ඉතාම හුදෙකලාව,ග්‍රාමීයව වෙසෙනවා යැයි විග්‍රහ කළ නොහැක. 2014 වන විට ලංකාවේ ජනගහනයෙන් මිලියන 2.4ක ජනතාවක් සක්‍රීයව ෆේස්බුක් සමාජ ජාලය භාවිත කරන අතරම 40 000ට අධික පිරිසක් ට්විටර් මිනි බ්ලොග් අඩවිය භාවිත කරයි.මේ සංඛ්‍යාලේඛණ එතරම් විසාල ඉලක්කමින් පෙනී නොසිටියත් සාම්ප්‍රදායික ජනමාධ්‍යයට බලපෑම් කරන නව මාධ්‍ය කණ්ඩායමක් ලෙස සමාජ මාධ්‍ය විසාල භූමිකාවක් ඉ‍ටු කරමින් සිටින බව පෙනෙයි. ඒ හේතුවෙන්ම මෙවර සමාජ මාධ්‍ය දිනයේදී විවිධ සමාජ මාධ්‍යයන්හි කැපී පෙනෙන දායකත්වයක් දැක්වූවන් අගය කිරීම සඳහා සම්මාන ලබා දුණි. ජනප්‍රියම ෆේස්බුක් සමාජ පි‍ටුව, ජනප්‍රියම ට්විටර් භාවිත කරන්නා, ජනප්‍රියම ඉන්ස්ටග්‍රෑම් භාවිත කරන්නා, ජනප්‍රියම බ්ලොග්කරුවා සහ සමාජයේ යහපත සඳහා සමාජ මාධ්‍ය භාවිත කරන්නා යන කාණ්ඩ 05ක් යටතේ සම්මාන ලබා දුණි. සෑම කාණ්ඩයකම සම්මාන සඳහා පරිශීලකයන් වෙතින් නාමයෝජනා කැඳවනු ලැබූ අතර විශේෂ තේරීම් කණ්ඩායමක් මඟින් එම නාමයෝජනා අතරින් අවසන් වටයට එක් කාණ්ඩයකට 05 දෙනෙකු ‍බැගින් තෝරා ගන්නා ලදී. සමාජ යහපත සඳහා සමාජ මාධ්‍ය භාවිතාව යන කාණ්ඩය හැරුණු විට සෙසු සම්මාන සඳහා ජයග්‍රාහකයන් ‍තෝරා ගන්නා ලද්දේ අන්තර්ජාලය ඔස්සේ පවත්වන්නට යෙදුණු ඡන්දයකිනි. එනම් ඒ විද්යුත් ඡන්දයකි.සචින්ත පුලස්ති සංගීතවත් කර ගැයූ ‘හෑෂ් අපේ සිංදුව’ පද රචනාත්මක පක්ෂයෙන් විශිෂ්ට නොවුණත් එහි දක්නට තිබූ සමාජ මාධ්‍ය භාවිතාව ඒ දෙස වෙනත් මානයකින් බැලීමට අපව පොලඹවයි. ලෝකය තනි යායක් කිරීමට සමාජ ජාලා යොදා ගත හැකි බවට මින් ඉඟි කෙරෙයි. තව දුරටත් කොපිරයිට් නැති අකුරු ගෝනි ගණනින් සයිබරය පුරා සෑම තප්පරයකම විසිරෙමින් පවතී. ඒ මගේය; ඒ ඔබේය කියා වෙන් කර හඳුනාගත නොහැකි බොහෝ දේ සමාජ ජාලා මඟින් පතුරුවා හරිනු ඇත. බුද්ධි මංකොල්ලයෙන් යළිත් මහ පොළොවට අපව අල්ලා විසි කරන්නෙකු එවිට ඉක්මණින් පැමිණෙනු ඇත.‘ඩේටා ඉවරායි’ කියමින් ‘හෑෂ් අපේ සිංදුව අවසන් කරන ගායකයා අපට නොකියා කියන්නේ දැන් මුදල් වෙනුවට දත්ත, එනම් මෙගා බයිට්, ගිගා බයිට් පමණක් වටිනා බවද?</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>14</day>
    </date>
    <link>http://www.dinamina.lk/2014/07/14/_art.asp?fn=f1407147</link>
    <topic>උඹලකඩ</topic>
    <author>ඩී. එෆ්. කාරියකරවන</author>
    <content>උම්බලකඩ, උම්මලකඩ හා උඹලකඩ යන නම් තුන ම වැහැරේ. ඒවාට දෙමළ නම ‘මාසි’ය. ඉංගිරිසියෙන් කියන්නේ මෝල්ඩිෆිෂ් (Maldi Fish) කියාය. ‘මෝල්ඩි ෆිෂ්’ යන්න යෙදෙන්නට ඇත්තේ ‘මාලදිවයින් මාළු’ යන්න පදනම් කැරගෙනය. එහෙත් මාලදිවයින යන්නෙන් මෝල්ඩි කෑල්ල ගත්ත ද ‘ෆිෂ්’ (Fish) යන්න එතැනට ගැළපේද?මාලදිවයිනේ සිංහල වදන් බොහෝය. නැත්නම් ඔවුන්ගේ බොහෝ වදන්වලට සිංහල වචන මූලාශ්‍ර වී ඇත. ‘උම්බලකඩ’ යන්නෙහි කඩ (කෑලි) සිංහල ය. ‘බල’ (මාළු වර්ගයක්) සිංහලය.උඹලකඩ හදන්නේ බල මාළුවලිනි. ඒ බලයෝ එම මුහුදේ සුලභ වෙති. ඒ බලයන්, මාලදිවයින් වැසියන් විසින් හැඳින්වෙන්නේ ‘උඹල’ නමින් ද විය හැකිය. ‘උඹල’ නම් වන බලයන්ගේ කෑලි ‘උඹලකඩ’ වුවාද විය හැකි ය.කලකට පෙර මා මාලදිවයින් බලන්නට ගියේ ගාල්ලේ මිත්‍රයකුගේ බෝට්ටුවෙනි. මාලදිවයින් වැසියන් හා ගාල්ල අතර සබැඳියාව කොළඹ සැබැඳියාවට වඩා දැඩිය.මාලදිවයින් රජයට අයත් දූපත් ගණනාවෙකි. එදා එහි යන්නට පෙර මා හිතා හිටියේ හැම දූපතක්ම කුඩා ධීවර නිවාසවලින් යුක්ත යැයි කියාය. එහෙත් පාලක පක්ෂය ඉන්නා දූපතේ ඇතැම් කොටස් රට උළු සෙවිලි කෙරුණු, විදුලියෙන් අනූන මන්දිරවලින් යුක්ත බව මට පසක්විණි.මාලදිවයිනේ ධීවර වාඩිවල උම්බලකඩ සාදන අන්දම බලන්නට ද ගියෙමි. ධීවරයන් අල්ලා ගෙනෙන බලයන් කපා හීන් තීරු සකස් කරන්නේ තරමක් තැම්බීමෙන් පසුවය. අඟලේ දෙකේ පළලට අඟල් තුන හතර පහේ දිගට කපා සකස් කැර ගන්නා බල තීරු වාෂ්පයට බඳුන් කරනු ලැබේ. මුලින් ම ටිකක් තම්බා ඉන්පසු වාෂ්පයෙන් පිස ගන්නා බලතීරු ඊළඟට යොමු වන්නේ හිරු රශ්මියටය. (වේළීමටය) හොඳට ‘ගල්’ වනතුරු මේ වේළීම කරන්නේ මුහුදු ජලයෙන් සෝදා ගත් පසුවය. ඇතැමුන් මේ වේළීම කරන්නේ අළු තවරලාය.හොඳ පදමට වේළුනාට පසු ඒවා මුට්ට කරනු ලැබේ. ‘උම්බලකඩ’ නමින් අපට ලැබෙන්නේ ඒවාය.තොග වෙළෙඳ පොළේ මේ උම්බලකඩ විකිණෙන්නේ ‘ඉස්තරම්’ වර්ගය හා සාමාන්‍ය වර්ගය යන ප්‍රභේදයෙනි. ඉස්තරම් වර්ගය මිලෙන්ද ඉහළය.මගේ පියා උම්බලකඩ ගන්නට පුරුදුව සිටි‍ෙය් තොග වෙළෙඳ පොළට අයත් වූ මීගමුවේ මුස්ලිම් කඩයකිනි. තාත්තා මසකට වරක් එහි ගියේ උම්බලකඩ රාත්තල් තුනක් ගන්නටය. රාත්තලක් ඔහුට හා අපේ ගෙදර කුස්සියටය. අනෙක් රාත්තල් දෙක හිරියාලේ ඔහුගේ දුම්ගාලේ වැඩකරන මිනිසුන්ටය.ඒ දුම්ගාලෙක නිතොර වැඩ කරන්නෝ තුන් හතර දෙනෙක් වෙති. ඒ (වැඩිපුර) ගමෙන් යවනු ලැබූ මිනිස්සුය. තාත්තා උම්බලකඩ ගන්නා කඩයට කී කතාවක් මට මතකය. “ළමයා ඉස්තරම් වර්ගයේ හොඳම කෑලිවලින් දමන්න ඒ රාත්තල් දෙකේ පාර්සලය. ඒක ගෙනියන්නේ හිරියාලෙට. දුම්ගාලේ වැඩකරන මිනිසුන් කරවල කෑල්ලක් එළවළුවක් සමඟ බත් කන්නේ දවාලට පමණයි. උදේටත් රෑටත් බත් කන්නේ පොල් සම්බල් සමඟ පමණයි. ඉතින් ඒ සම්බෝලෙට හොඳ උම්බලකඩ ටිකක් දීම අපේ යුතුකමක් නේද?කඩේ කොලුවා උම්බලකඩ කිරන්නට පෙර ඒ හැම කෑල්ලක්ම දෙකට කප්පවා බලන එක තාත්තාගේ සිරිතය. අඟල් තුන හතරේ පහේ තීරු හරි මැදින් දෙකට කැපිය හැකි මහ කතුරක් ඒ කඩයේ තිබිණි. උම්බලකඩ තීරුවක් දෙකට කැපූවිට ඒ කැපුණු තැන රතට කළුවට ඔපයට නැත්නම් ඒවා ප්‍රතික්ෂේප කරනු ලැබේ.එසේ තෝර තෝරා ගන්නා හොඳම උම්බලකඩ ටික වැටෙන්නේ හිරියාලේ යන බඩු මල්ලටය. මිරිස්, ලූනු, තුනපහ සහිත ඒ බඩුමල්ල ඇතැම්විට හිරියාලේ ගෙනියන්නට සිදුවන්නේ මටය. ඒ පාසල් නොයන සතිඅන්ත ඉරිදා දිනවලය.සනිදා උදේ මීගොමු කුරණින් පිටත් වුණාම මා කුරුණෑගල හරහා හිරියාලෙට යන්නේ සවස තුන හතරටය. දුම්කොළ වාඩිය බාරව ඉන්නා මාටින් අයියා මගේ පියාගේ නෑයෙකි.මා ගෙන යන බඩුමල්ල මාටින් අයියාට දුන්නාම ඔහු මුලින්ම කරන්නේ එහි ඇති උම්බලකඩ පාර්සලය ගෙන ඔහුගේ ට්රැන්ක් පෙට්ටියේ දා ගැනීමය.නිවාඩුව ඔහු බඩු අස්කරන විට අර උම්බලකඩ තීරු පුංචි පුංචි කෑලිවලට කපා හිස් හෝර්ලික්ස් බෝතලයක අඩුක් කරයි. එවිට ඒ දෙස බලාගෙනම ඉන්නා මට ද හොඳ කෑලි දෙක තුනක් ලැබේ.රතු ලූනු ටිකකුත් සමඟ මා ඒ උම්බලකඩ කෑලි ටික වාඩියෙන් පල්ලෙහාට ගෙනියන්නේ කෑම උයන උක්කුවාට හොරෙන් කන්නටය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=n1407152</link>
    <topic>පලතුරු පරිභෝජනය ඉහළ නංවන්න ඉතිහාසයේ ප්‍රථම වරට පලතුරු ප්‍රවර්ධන සතියක්</topic>
    <author>මහින්ද අලුත්ගෙදර හොරණ සිට....</author>
    <content>කෘෂිකාර්මික අංශයෙන් ස්වයංපෝෂිත ශ්‍රී ලංකාවේ පලතුරු පරිභෝජනය ඉහළ නැංවීමේ අරමුණින් ඉතිහාසයේ පළමු වරට පලතුරු ප්‍රවර්ධන සතියක් හඳුන්වා දෙයි.පලතුරු ප්‍රවර්ධන සතිය - 2014 “ග්‍රෑම් 200” පලතුරු ප්‍රදර්ශනය හා සැණකෙළිය ජනාධිපති මහින්ද රාජපක්ෂ මහතාගේ ප්‍රධානත්වයෙන් හොරණ, කනන්විල පලතුරු පර්යේෂණ හා සංවර්ධන මධ්‍යස්ථානයේ දී ඊයේ (14) ආරම්භ කෙරුණු අතර එය ලබන 21 දා දක්වා පැවැත්වීමට කටයුතු සංවිධානයකර ඇත.කෘෂිකර්ම අමාත්‍යාංශය සහ කෘෂිකර්ම දෙපාර්තමේන්තුව එක්ව සංවිධාන කරන මේ ප්‍රදර්ශනය හා සැණකෙළිය ශ්‍රී ලාංකික කෘෂිකර්ම ඉතිහාසයේ පළමුවරට පැවැත්වෙන අතර ඒ තුළින් ශ්‍රී ලාංකීය ජනතාව අතර පලතුරු පරිභෝජනය ඉහළ නැංවීම සහ දේශීය පලතුරු භාවිතය ප්‍රචලිත කිරීම අරමුණ වේ. ඊට අමතරව පලතුරු නිෂ්පාදය උනන්දු කරවීම තුළින් දේශීය නිෂ්පාදනය ඉහළ නැංවීම මෙන්ම විදේශ ආනයනයන් නවතාළීම ද මේගින් අපේක්ෂා කෙරේ.ශ්‍රී ලංකා පළකුරු සංගමය ස්ථාපිත කිරීම මෙන්ම පලතුරු වගාව සම්බන්ධ නව ව්‍යාපෘති 12ක් හදුන්වාදීමද මෙහිදී සිදුවිණි.“ග්‍රෑම් 200” ලෙස නම්කර ඇති මේ ප්‍රදර්ශනය දිනපතා පෙරවරු 8.30 සිට පස්වරු 6.00 දක්වා විවෘතව තැබෙන අතර මෙහි දී වෙළෙඳපොළ තුළ පලතුරු සුලබ කිරීම සඳහා පලතුරු ගම්මාන ව්‍යාපෘතියක් ඇති කරමින් තෝරාගත් පලතුරු ගම්මාන කිහිපයක වගාකරුවන් සඳහා නොමිලේ පලතුරු පැළ ලබාදීම සිදුකෙරේ. ඊට අමතරව පලතුරු ගස් පුනරුත්ථාපනය කිරීමේ ජාතික ව්‍යාපෘතිය යටතේ තෝරාගත් පුහුණු කිරීමේ නිලධාරීන් හට විශේෂිත කප්පාදු කිරීමේ උපකරණ කට්ටල ලබාදීමද සිදුකෙරේ.නිරෝගී ජීවිතයක් උදෙසා පලතුරු ආහාරයට එක්කර ගැනීම ඉතා වැදගත් වන අතර පුද්ගලයෙකු දිනකට පලතුරු ග‍්‍රෑම් 200ක් අවම වශයෙන් පරිභෝජනය කළ යුතු වුවද බොහෝ දෙනා දිනකට එක් පලතුරක් හෝ තමන්ගේ ආහාරයට එක්කර ගැනීමට උනන්දු වන්නේ නැත. මේ හේතුවෙන් ශ්‍රී ලංකාවේ දේශීය පලතුරු පරිභෝජනය ඉතා අවම මට්ටමක පවතී.වතු වගාවේ අතුරු බෝගයක් ලෙස පලතුරු වගා කිරීමේ ව්‍යාපෘතිය යටතේ තෝරාගත් වතු සමාගම්වලට නොමිලේ පැළ ලබා දීමටද, අවාරයේ මල් උත්තේජනය කිරීමේ ව්‍යාපෘතිය යටතේ තාක්ෂණික තොරතුරු පති‍්‍රකා කට්ටලයක් හා අදාළ හෝමෝන ඇතුළත් මල්ලක් නොමිලේ ලබා දීමටද පලතුරු පර්යේෂණ හා සංවර්ධන ආයතනය සැලසුම් කර තිබේ. පලතුරු ප්‍රවර්ධන සතිය තුළ පාසල් ළමුන් අතර පලතුරු පරිභෝජනය ඉහළ නැංවීම සඳහා තෝරාගත් පාසල් 10ක් තුළ විශේෂ ව්‍යාපෘතියක් ආරම්භ කිරීමට ද නියමිතය.මේ පලතුරු සැණකෙළියේ දී රාජ්‍ය අංශයේ සහ පෞද්ගලික අංශයේ ප්‍රදර්ශන කුටි රැසක් නැරඹීමට මහජනතාවට අවස්ථාව උදාවන අතර ගුණාත්මක තත්ත්වයේ පැළ මිලදී ගැනීමටද පොහොර, කෘෂි රසායනික හා උපකරණ මිලට ගැනීමටද පලතුරු වගාව සම්බන්ධයෙන් නොමිලේ උපදෙස් ලබා ගැනීමටද අවස්ථාව ලැබේ. රාජ්‍ය සහ පෞද්ගලික අංශවල මූල්‍ය ආයතන මඟින් පලතුරු ක්ෂේත‍්‍රය ආශ්‍රිත මූල්‍ය උපදේශනය හා පහසුකම් ලබා ගැනීමට ද පලතුරු සැණකෙළිය පැවැත්වෙන අවස්ථාවේ දී ජනතාවට ඉඩකඩ ලැබෙනු ඇත.පලතුරු පැළ බද්ධ කිරීමේ ක්‍රමවේද, පැළ තවාන් පවත්වා ගෙන යාම, ගෘහ කර්මාන්තයක් ලෙස පලතුරු ආශ්‍රිත නිෂ්පාදන සිදු කිරීම, අස්වැන්න නෙලීම හා ගබඩා කිරීම ආදි පලතුරු ක්ෂේත්‍රය ආශ්‍රිත පුහුණු වැඩසටහන් හා සම්මන්ත්‍රණ සඳහා ද පලතුරු ප්‍රවර්ධන සතිය තුළ ඉඩකඩ වෙන් වී තිබේ. මේ වැඩසටහන්වලට සහභාගී වී පලතුරු ක්ෂේත්‍රය ආශ්‍රිත දැනුම වර්ධනය කර ගැනීමට පලතුරු පර්යේෂණ හා සංවර්ධන ආයතනය ජනතාවට ආරාධනා කරයි.පලතුරු සැණකෙළියට සහභාගී වන සැමට දැනුම, විනෝදය සපිරි සැණකෙළියක අසිරිය සමඟ නැවුම් අත්දැකීමක් ලබා ගැනීමට මෙහිදී අවස්ථාව උදාවන අතර වගාකරුවන්ට, ආයෝජකයන්ට, ව්‍යාපාරිකයන්ට, අපනයනකරුවන්ට, පර්යේෂකයන්ට, දේශකයන්ට, පරිසරවේදීන්ට, සංචාරක ක්ෂේත්‍රයේ ව්‍යාපාරිකයන්ට, දේශීය මෙන්ම විදේශීය සංචාරකයන්ට ද පලතුරු තාක්ෂණය හා විද්‍යාත්මක දැනුම උකහා ගනිමින් පෙර නොවූ විරූ මිහිරක් අත්විඳින්නට මේ පලතුරු සැණකෙළිය ඉවහල් වෙයි.ඇමැතිවරුන් වන බැසිල් රාජපක්ෂ, මහින්ද යාපා අබේවර්ධන, නියෝජ්‍ය ඇමැති වයි.කේ පද්මසිරි, පාර්ලිමේන්තු මන්ත්‍රී විදුර වික්‍රමනායක, කෘෂිකර්ම අමාත්‍යාංශයේ ලේකම් ආර්.එම්.ඩී.බී මීගස්මුල්ල, කෘෂිකර්ම අධ්‍යක්ෂ ජනරාල් ආචාර්ය රොහාන් විජේකෝන්, ජනාධිපති කාර්ය මණ්ඩල ප්‍රධානී ගාමිණී සෙනරත්, ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහත්වරු ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=n1407153</link>
    <topic>රාජ්‍ය තාන්ත්‍රික සබඳතා තර කිරීමට පළමු අයවැයෙන්ම ශ්‍රී ලංකාවට කෝටි 1080ක්</topic>
    <author>මහින්ද අලුත්ගෙදර</author>
    <content>ශ්‍රී ලංකාව සමඟ පවත්නා රාජ්‍යතාන්ත්‍රික සබඳතා තවදුරටත් ශක්තිමත් කරමින් නව රජයේ පළමු අයවැයෙන්ම ශ්‍රී ලංකාවේ සංවර්ධන කටයුතු සඳහා ඉන්දීය රුපියල් කෝටි 500 ක (ශ්‍රී ලංකා රුපියල් කෝටි 1,080) මුදලක් වෙන් කිරීමට ඉන්දීය නව රජය තීරණය කරයි.සංවර්ධන කටයුතු වෙනුවෙන් ශ්‍රී ලංකාවට ලබාදෙන ආධාර ප්‍රමාණය තවදුරටත් ඉහළ නැංවීමට ද අගමැති නරේන්ද්‍ර මෝදි මහතාගේ රජය පියවර ගෙන තිබේ.සෙසු රටවල් සඳහා ක්‍රියාත්මක කරන ආර්ථික හා තාක්ෂණික සහයෝඟීතා වැඩපිළිවෙළ යටතේ එම මුදල් ශ්‍රී ලංකාවට ලබාදෙන බව ඉන්දීය විදේශ කටයුතු අමාත්‍යාංශය පවසයි.නිල සංචාරයක් සඳහා ඉන්දියාව බලා පිටත්ව ගිය විදේශ කටයුතු ඇමැති මහාචාර්ය ජී.එල් පීරිස් මහතා එරට විදේශ කටයුතු ඇමැතිනී සුෂ්මා ස්වරාජ් මහත්මිය සමඟ පැවැති විශේෂ සාකච්ඡාවේ දී මේ බව අනාවරණය වූ බව විදේශ කටයුතු අමාත්‍යාංශය පවසයි.එහිදී දෙරටේ ආර්ථික සහයෝඟීතාවය සම්බන්ධයෙන් මෙන්ම පසුගිය වසරේ දී මුදල් හා වාණිජ ලේකම්වරුන් අතර පැවැති සාකච්ඡා පිළිබඳ ද අවධානය යෙමුකර තිබේ. වෙළෙඳ ආයෝජන ධාරිතාවය ඉහළ නැංවීම සඳහා ප්‍රායෝගික වශයෙන් අනුගමනය කළයුතු වැඩපිළිවෙළ සම්බන්ධයෙන් ශ්‍රී ලංකා - ඉන්දියා විදේශ ඇමැතිවරුන්ගේ අවධානය යොමුකර තිබෙන අතර ඊට අමතරව වත්මන් ආයෝජන ක්‍රියාවලිය සම්බන්ධයෙන් ද සාකච්ඡා කර තිබෙන බව විදේශ කටයුතු අමාත්‍යාංශය සඳහන් කරයි.ඉන්දියාවේ සහාය ඇතිව ශ්‍රී ලංකාවේ ක්‍රියාත්මක ව්‍යාපෘති සම්බන්ධයෙන් සමාලෝචනය කර තිබෙන අතර උතුරු නැඟෙනහිර ජනතාවගේ අවශ්‍යතා වෙනුවෙන් ක්‍රියාත්මක නිවාස ව්‍යාපෘතියේ පළමු අදියර සාර්ථකව නිමාවට පත්කරමින් එහි දෙවැනි අදියරට පැමිණ තිබෙන බවද දුම්රිය යටිතල පහසුකම් ව්‍යාපෘතිය නියමිත දිනට ප්‍රථම අවසන් කිරීමට හැකිවනු ඇති බවද ශ්‍රී ලංකා විදේශ කටයුතු ඇමැති මහාචාර්ය ජී.එල්. පීරිස් මහතා පෙන්වා දී තිබේ.මේ අතර අධ්‍යාපන හා සංස්කෘතික කටයුතු සම්බන්ධයෙන් අවධානය යොමු කරමින් ඉන්දියාවේ විශ්ව විද්‍යාලවල උපාධි අපේක්ෂක හා පශ්චාත් උපාධි අධ්‍යයන කටයුතු සිදුකරගෙන යාම සඳහා වූ යෝජනා ක්‍රම කිහිපයක් යටතේ වාර්ෂිකව ශ්‍රී ලාංකික ශිෂ්‍ය ශිෂ්‍යාවන්ට ප්‍රදානය කරනු ලබන ශිෂ්‍යත්ව සම්බන්ධයෙන් ද මහාචාර්ය ජී.එල් පීරිස් මහතා සහ සුෂ්මා ස්වරාජ් මහත්මිය විශේෂ අවධානය යොමුකළ බවද විදේශ කටයුතු අමාත්‍යාංශය පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=n1407154</link>
    <topic>විග්නේෂ්වරන්ගේ චක්‍රලේඛය ඉල්ලා අස්කර ගන්න</topic>
    <author>ශිරෝමි අබයසිංහ</author>
    <content>උතුරු පළාත් මහ ඇමැති සී.වී.විග්නේෂ්වරන් මහතා පළාත් සභාවේ ප්‍රධාන ලේකම් ඇතුළු නිළධාරීන් වෙත නිකුත් කළ පරිපාලන උපදෙස් ඇතුළත් චක්‍රලේඛය නිල වශයෙන් ඉල්ලා අස් කර ගන්නා ලෙස ශ්‍රේෂ්ඨාධිකරණය විග්නේෂ්වරන් මහතාට ඊයේ (14) දැනුම් දුන‍්නේය.ජනාධිපති විසින් පත් කරනු ලැබූ තමාගේ වැඩ කටයුතුවලට නීතී විරෝධි‍ ලෙස ඇඟිලි ගසමින් උතුරු පළාතේ මහ ඇමතිවරයා තම මූලික අයිතිවාසිකම් උල්ලංඝනය කරන බව සඳහන් කරමින් එම පළාත් සභාවේ ප්‍රධාන ලේකම් විජයලක්ෂ්මි රමේෂ් මහත්මිය ඉදිරිපත් කර ඇති මූලික අයිතිවාසිකම් පෙත්සම ශ්‍රේෂ්ඨාධිකරණය හමුවේ සළකා බැලු අවස්ථාවේ දී මෙම දැනුම් දීම සිදු කෙරිණි.දිනයක් රහිතව නිකුත් කර ඇති මෙම චක්‍රලේඛය මගින් සිය මූලික අයිතිවාසිකම් උල්ලංඝනය වන බැවින් එය බල රහිත කරන්නැයි රමේෂ් මහත්මිය සිය පෙත්සම මගින් ඉල්ලා තිබිණි.අගවිනිසුරු මොහාන් පීරිස් ,රෝහිණි මාරසිංහ සහ බුවනෙක අලුවිහාරේ යන ශ්‍රේෂ්ඨාධිකරණ විනිශ්චය මණ්ඩලය හමුවේ පෙත්සම සළකා බැලිණි‍.චක්‍රලේඛය ක්‍රියාත්මක වීම වළකාලමින් අධිකරණය මීට පෙර දිනයක දී අතුරු නියෝගයක් නිකුත් කළ පසු මහ ඇමතිවරයා එම චක්‍රලේඛය ඉල්ලා අස් කර ගත් බව ඔහු‍ වෙනුවෙන් පෙනී සිටි ජනාධිපති නීතීඥ කනග්ඊෂ්වරන් මහතා අධිකරණයට දැනුම් දුන් අතර ඉල්ලා අස් කර ගැනීම අදාළ පාර්ශ්වයන්ට නිල වශයෙන් දැනුම් දිය යුතු බව අධිකරණයේ අදහස විය.අප ලබා ගත් නිදහස අර්ථවත් වන සේ ගැටුම්වලින් තොරව සමගියෙන් එක් වී රාජකාරි කිරීමට සැවොම උත්සාහ ගත යුතු බව අගවිනිසුරුවරයා සඳහන් කළේය.පෙත්සම්කාරිය වෙනුවෙන් පෙනී සිටි ජ්‍යෙෂ්ඨ නීතීඥ ගෝමින් දයාසිරි මහතා අධිකරණය අමතමින් පළාත් සභා පනතේ 31 වැනි වගන්තිය අනුව ප්‍රධාන ලේකම් පත් කිරීම සහ මාරු කිරීමට බලය ඇත්තේ ජනාධිපතිවරයාට පමණක් වන නමුත් ඇය ධුරයෙන් නෙරපීමට මහ ඇමතිවරයා උත්සහ දරන බවත් කිය. එම කරුණ සම්බන්ධයෙන් එකඟතාවකට එළැඹීම සඳහා පෙත්සම කල් තැබිණි.මහ ඇමැති සී.වී.විග්නේෂ්වරන් , ජනාධිපති ලේකම් ලලිත් වීරතුංග, රාජ්‍ය සේවා කොමිසමේ සභාපතිවරයා , එහි සාමාජිකයන් සහ රාජ්‍ය පරිපාලන ස්වදේශ කටයුතු අමාත්‍යාංශයේ ලේකම්වරයා සහ නීතීපතිවරයා වගඋත්තරකරුවන් කරමින් පෙත්සම ඉදිරිපත් කර තිබේ.මහ ඇමතිවරයා පත් වු දවසේ සිට තම රාජකාරියට ඇඟිලි ගසමින් තමා තනතුරින් ඉවත් කිරීමට උත්සහ දරන බවත් මෙම ක්‍රියාවලින් තම මූලික අයිතිවාසිකම් උල්ලංඝනය වූ බවට ප්‍රකාශයක් නිකුත් කර මහ ඇමතිවරයා එම ක්‍රියාවෙන් වළකාලන නියෝගයක් නිකුත් කරන ලෙසත් රමේෂ් මහත්මිය අධිකරණයෙන් ඉල්ලා සිටින්නීය.නීතීඥ එම්.ඒ.සුමන්තිරන් මහතා උතුරු පළාත් අමාත්‍ය මණ්ඩලය වෙනුවෙන් ද නියෝජ්‍ය‍ සොලිසි‍ටර් ජනරාල් නෙරීන් පුල්ලේ මහතා නීතීපතිවරයා වෙනුවෙන් ද පෙනී සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=n1407155</link>
    <topic>පෞද්ගලික ව්‍යාපාරිකයෝ හාල් මෙට්‍රික් ටොන් 65000ක් පිටරටින් ගෙන්වති</topic>
    <author>විජයානි එදිරිසිංහ</author>
    <content>විදෙස් රටවලින් මෙරටට සහල් ආනයනය කරන ව්‍යාපාරිකයන් සහල් මෙට්‍රික් ටොන් හැටපන්දහසක තොගයක් ආනයනය කර තිබේ.මේ සහල් ව්‍යාපාරිකයන් සාමාන්‍යයෙන් සුපිරි වර්ගයේ සහල් ආනයනකරුවන් වුවත් ඔවුන් මෙවර ගෙන්වා ඇත්තේ සම්බා සහ නාඩු වර්ගයේ සහල් මෙට්‍රික් ටොන් හැටපන්දහසකි.දේශීය පෞද්ගලික සහල් මෝල් හිමියන් වී තොග සඟවාගෙන රජයේ පාලන මිලට වඩා වැඩි මිලට විකිණීම සිදු කරමින් පැවතුණි. ඒ අතර සහල් ආනයනික ව්‍යාපාරිකයන් මෙසේ සහල් ආනයනය කිරීම නිසා දේශීය පෞද්ගලික ව්‍යාපාරිකයන්ගේ වැඩි මිලට විකිණීමේ ජාවාරම නැවතුන අතර වෙළෙඳ පොළේ මේ වන විට සහල් අවශ්‍ය තරම් ඇත. ඒවා රජයේ පාලන මිලටම විකිණීම සිදුවෙන බව පැවසේ.දේශීය ගොවියන් පසුගිය කන්නයේ වී තොග ගබඩා කර තබාගෙන මේ වන විට ඒවා විකුණන බවද සමුපකාර හා අභ්‍යන්තර වෙළෙඳ අමාත්‍යාංශය පවසයි. මේවා මිලදී ගන්නා පෞද්ගලික ගොවියන් වී කිලෝව රුපියල් 40 වැනි ඉහළ මිලකට මිලදී ගැනීම නිසා ගොවියන්ටද විශාල ආදායමක් ලැබීම සිදු වෙයි.මේ අතර රටපුරා සහල් හිඟයක් ඇති බවට විපක්ෂය ගෙනගිය ප්‍රචාරය පුස්සක් බවට පත්වූ බව කියන අමාත්‍ය ජොන්ස්ටන් ප්‍රනාන්දු මහතා දේශීය සහල් නිෂ්පාදනයන් සහල් හෝ වී තොග සඟවා සහල් මිල වැඩි කිරීමේ අරමුණින් ක්‍රියා කරයි නම් කිසිසේත් රජය එවැනි තත්ත්වයක් රට තුළ ඇතිවීමට ඉඩ නොදෙන බවත් විදෙස් රටවලින් ආනයනය කර හෝ පාලන මිලට පාරිභෝගිකයාට සහල් සපයන බවත් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=n1407156</link>
    <topic>රණවිරුවන්ගේ රුධිරයෙන් උපන් ඌවේ ජනතාව මෙදා දේශද්‍රෝහී පක්ෂ පරදවන බව ඉර හඳ සේ විශ්වාසයි</topic>
    <author>තෙන්න‍කෝන් කුලසේකර</author>
    <content>එදා සුදු අධිරාජ්‍යවාදීන්ට එරෙහිව ඌව කැරැල්ල මෙහෙයවා මව්බිම වෙනුවෙන් දිවි පිදූ වීරෝදාර රණවිරුවන්ගේ රක්ත වර්ණ රුධිරයෙන් උපත ලැබූ ඌවේ ජනතාව මෙදා අධිරාජ්‍යවාදීන්ගෙන් මව්බිම බේරා ගැනීම උ‍ෙදසා දේශද්‍රෝහී දේශපාලන පක්ෂ අන්ත පරාජයට පත් කිරීම ඉර හඳ වගේ විශ්වාස බව උතුරු මැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතා පවසයි.අමාත්‍යවරයා මේ අදහස් පළකර සිටියේ රුපියල් ‍ එක් කෝටි හැට ලක්ෂයක වියදමෙන් ඉදි කරන ලද තලාව ප්‍රාදේශීය සභා ගොඩනැගිල්ල විවෘත කරමිනි.එහි දී ප්‍රධාන අමාත්‍යවරයා මෙසේ ද කීය.මැතිවරණයක දී ජනතාව ඡන්දය දෙනු ලබන්නේ පක්ෂ දිනවීමට නොව රට දිනවා දරු මුණුපුරන්ගේ අනාගතය ගොඩනැඟීමටය. 2005 වන විට තිස් අවුරුද්දක් ත්‍රස්තවාදයෙන් බැට කෑ ජනතාව මව්බිම නිදහස් කර දෙන ලෙස ඉල්ලා මහින්ද රාජපක්ෂ මහතා ජනාධිපති පදවියට පත් කළා. ලේ පිපාසිත ප්‍රභාකරන් හා එල්. ටී.ටී.ඊ. කොටි ත්‍රස්තවාදය සහමුලින්ම විනාශ කළ මහින්ද රාජපක්ෂ රජයට පැවැත් වූ සියලු මැතිවරණවලදී අති විශිෂ්ට ජයක් ලබාදීමට ජනතාව කටයුතු කළා.යුද්ධය පැවැති යුගයේ දී මෙන්ම මානුෂික මෙහෙයුම පැවැති සමයේ ද එජාපය හා ජවිපෙ ප්‍රමුඛ ඇතැම් විරුද්ධ පක්ෂ මහින්ද රාජපක්ෂ ජනාධිපතිතුමාත්, රණවිරුවනුත් හෑල්ලුවට ලක් කළා පමණක් නොව යුද්ධය පිළිබඳ අමු බේගල් දොඩවමින් එල් ටී. ටි. ඊ. හිතවත් ජාත්‍යන්තර රටවලට ජනාධිපතිතුමාත් රජයත් පාවාදීමට කටයුතු කළා. දේශද්‍රෝහියා කවුද දේශ ප්‍රේමියා කවුද කියා හරි හැටි අවබෝධයක් ජනතාවට තිබුණා. එහි ප්‍රතිඵලය වූයේ විරුද්ධ පක්ෂය ජනතාව විසින් කුණු කූඩය ඇද දැමීමයි.මෙහිදී විශේෂ ව්‍යාපෘති අමාත්‍ය එස්. එම්. චන්ද්‍රසේන, පළාත් සභා සභාපති ටී. එම්. ආර්. සිරිපාල හා තලාව ප්‍රාදේශීය සභාවේ සභාපති උපාලි ගුණවර්ධන මහත්වරුන් ද අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=n1407157</link>
    <topic>අරුගම්බේ විශේෂ කාර්ය බළකාය පවත්වාගෙන යන සම්බෝධි විහාරයේ නව චෛත්‍යයට නිදන් වස්තු තැන්පත් කෙරේ</topic>
    <author/>
    <content>විශේෂ කාර්ය බළකාය අරුගම්බේ කඳවුර ඉදිරිපිට පිහිටි විශේෂ කාර්ය බළකාය මගින් පවත්වාගෙන යනු ලබන සාමබෝධි විහාරස්ථානයේ අභිනවයෙන් ඉදිකරනු ලබන චෛත්‍ය රාජයාණන් වහන්සේගේ නිදන් වස්තු තැන්පත් කිරීමේ පුණ්‍ය මහෝත්සවය පසුගිය 12 වන ඇසළ පුන් පොහෝ දින උදෑසන 05.05ට යෙදුන සුබ මොහොතින් විශේෂ කාර්ය බළකායේ වත්මන් අණදෙන නිලධාරී ජ්‍යෙෂ්ඨ පොලිස් අධිකාරී රංජිත් පෙරේරා මහතාගේ ප්‍රධානත්වයෙන් සිදු කරන ලදී.දශක 03ක් පුරා පැවති කුරිරු යුද්ධයෙන් පීඩාවට පත්වූ නැඟෙනහිර පළාතේ සිංහල, දෙමළ හා මුස්ලිම් ජනතාව අතර ආගමික සහයෝගීතාවය ඇති කිරීමේ අරමුණින් හා එම යුද්ධයේදී රට දැය වෙනුවෙන් දිවි පිදූ විශේෂ කාර්ය බළකායේ රණවිරුවන් අනුස්මරණය කිරීම සඳහා කුඩුම්බිගල ආරණ්‍ය සේනාසනාධිපතිව වැඩ විසූ අපවත්වී වදාළ සිවුරුමුල්ලේ ධම්මසිරි නාහිමියන්ගේ මග පෙන්වීම යටතේ එවකට අග්‍රාමාත්‍යව සිටි වත්මන් ජනාධිපති මහින්ද රාජපක්ෂ මහතා විසින් මේ පුද බිමෙහි පිහිටි බෝධීන් වහන්සේ අභියස ඉදිකළ විහාර මන්දිරයෙහි රන්මුවා බුද්ධ ප්‍රතිමාවක් තැන්පත් කරන ලද අතර, මෙම පුදබිමට අඩුපාඩුවක්ව පැවති චෛත්‍ය රාජයාණන් වහන්සේගේ ඉදිකිරීම් විශේෂ කාර්ය බළකාය මගින් ආරම්භ කරන ලදී.විශේෂ කාර්ය බළකායේ රාජකාරි කරනු ලබන සියලු තරාතිරම්වල නිලධාරීන්ගේ ධන පරිත්‍යාගයෙන් සහ ශ්‍රම දායකත්වයෙන්ද, රාජ්‍ය අනුග්‍රහයද ඇතිව වැඩ නිමවෙමින් පවතින මෙම චෛත්‍යයෙහි නිදන් වස්තු තැන්පත් කිරීම දිවයින පුරා පිහිටි විශේෂ කාර්ය බළකා කඳවුරුවල නිලධාරීන්ගේ සහ ප්‍රදේශවාසීන්ගේ ද සහභාගීත්වයෙන් සිදුවිය.මේ සඳහා ප්‍රදේශයේ සංචාරය කිරීමට පැමිණ සිටි විදේශිකයින් කිහිප දෙනකුද සහභාගිවීම කැපී පෙනුනි. මෙම පුණ්‍ය මහෝත්සවයේ ආගමික කටයුතු සියනෑ අලුත්කුරු කෝරළයේ උප ප්‍රධාන සංඝනායක හා කඩවත බියන්විල ශ්‍රී සෝමවර්ධනාරාම විහාරාධිපති ගෝනහේනේ විමලානන්ද නායක ස්වාමීන් වහන්සේගේ අනුශාසකත්වයෙන් සිදු කරන ලදී.විශේෂ කාර්ය බළකායේ අණදෙන නිලධාරී ජ්‍යෙෂ්ඨ පොලිස් අධිකාරී රංජිත් පෙරේරා මහතාගේ උපදෙස් පරිදි ප්‍රාදේශීය අණදෙන නිලධාරී (පොතුවිල්) සහකාර පොලිස් අධිකාරී එච්. ඒ. වී. දිසානායක සහ ප්‍රාදේශීය අණදෙන නිලධාරී (මහඔය) සහකාර පොලිස් අධිකාරී ධම්මික නෙත්තසිංහ යන මහත්වරුන් ඇතුළු නිලධාරීන් විසින් මෙම පුණ්‍ය මහෝත්සවය සංවිධානය කරන ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=n1407158</link>
    <topic>ජනාධිපති මහින්ද රාජපක්ෂ මහතාගේ දර්ශනයත් ජනතාවගේ අපේක්ෂාවත් එකක් මිස දෙකක් නොවේ</topic>
    <author>@ නුවන් කොඩිකාර</author>
    <content>ජනාධිපති මහින්ද රාජපක්ෂ මහතාගේ දර්ශනයත් ජනතාවගේ අපේක්ෂාවත් එකක් මිස දෙකක් නොවන බව අගමැති අචාර්ය දි.මු ජයරත්න මහතා පැවැසීය.වත්මන් නායකත්වයේ පැහැදිළි දැක්මෙන් ශ්‍රී ලංකා‍ව ආසියාවේ ශීඝ්‍රයෙන් සංවර්ධනය කරා යොමු වූ රටක් බවට පත්ව ඇති බවද හෙතෙම කීවේය.කොළඹ ගලදාරී හෝටලයේ ඊයේ (14) පැවැති ආසියානු අධ්‍යාපනය පිළිබඳ දෙවෙනි ජාත්‍යන්තර සමුළුව අමතමින් අගමැතිවරයා එසේ ප්‍රකාශ කෙළේය.රටවල් විසිපහක විශ්වවිද්‍යාල තිස්හතක නියෝජිතයෝ විශාල පිරිසක් මේ සමුළුවට සහභාගී වී සිටී අතර මෙහිදී විශ්වවිද්‍යාලවල දේශපාලන විද්වතුන්ගේ සහාය දේශාපලනයට සම්බන්ධ කරගන්නේ කෙසේද? සහ ඒ හරහා තිරසාර සංවර්ධනයක් කරා යොමුවිය හැක්කේ කෙසේද? යන්න පිළිබඳව සාකච්ඡාවට බඳුන් කළහ.දර්ශනයක් හා කැපවීමක් නැති රාජ්‍ය නායකයකුට රටක් සංවර්ධනය කරා ගෙන යා නොහැකි බවත් ජනාධිපතිතුමාගේ කැපවීම හා දර්ශනය මත තිස් අවුරුද්දක් පුරා පැවති යුද්ධය නිමා කරමින් වේගවත් සංවර්ධනයක් කරා යොමුවෙමින් තිබෙන බවත් ඒ මහතා කියා සිටියේය.‍අගමැති දි. මු ජයරත්න මහතා මෙසේද පැවැසීය.ආර්ථික සංවර්ධනය ශක්තිමත් වෙලා. විරැකියාව ආසියාවේ අනෙකුත් රටවලට සාපේක්ෂව ඉතාමත් අඩු අගයක පවතිනවා. උද්ධමන වේගය අඩු මට්ටමක පවතිනවා. මේ සංවර්ධනයේ ශක්තිය බවට පත්වෙලා තියෙන්නේ සිංහල, දෙමළ, මුස්ලිම් සහ අනෙකුත් ජාතීන්ගේ එකමුතුවයි. ලංකාවේ සෑම තැනකම බලාපොරොත්තු නොවූ සංවර්ධනයක් සිදුවෙලා තියෙනවා. 2005 න් පසු අධිවේගි මාර්ග දෙකක් විවෘත වුණා.තවත් අධිවේගි මාර්ග කීපයක් ඉදිවෙමින් පවතිනවා. විදුලි බලාගාර, ජාත්‍යන්තර ගුවන් තොටුපළ, අලුත් වරායක්, විදුලි සංදේශ කේෂ්‍ත්‍රයේ විශාල දියුණුවක් සිදුවෙලා. අලුත් පාසල්, රෝහල් මීට සමගාමීව රට පුරා ඉදිවෙලා තිබෙනවා. සංවර්ධනය පැත්තකින් තියලා ජන වර්ග අතර සංහිදියාව විශ්වාසය ඇති කිරීම සඳහාත්, ආරක්ෂණය සඳහාත් උගත් පාඩම් කොමිසම මගින් විශාල උත්සාහයක් ගෙන තියෙනවා. එමගින් අප අතර විශ්වාසය ගොඩනඟා ගැනීමට සමත් වුණා. සංවර්ධනය කරා යන ගමනේ දී සෑම රටක්ම තමන්ට ආවේනික වූ මගක් තෝරා ගන්නවා. නාගරික හා ග්‍රාමීය සමාජ ආර්ථික සංවර්ධනය වේගවත් කරලීම පිණිස ක්‍රමෝපායන් සොයා ගත හැකි වන්නේ එමගිනුයි.මීට අවුරුදු කීපයකට උඩ දී ශ්‍රී ලංකාවට පැමිණි තමුන්නාන්සේලාගේ මේ වර්තමාන ගමනේ දී ශ්‍රී ලංකාවේළ විශාල වෙනසක් සිදුවී ඇති බව පෙනේවී. මෙය භෞතික සංවර්ධනයක් විතරක් නෙවෙයි. අපි රට ගොඬනැගුයේ අධ්‍යාත්මික සංවර්ධනයත් පෙරටු කොට ගනිමිනුයි.මහාචාර්ය එන්.එස්.කුරේ, මහාචාර්ය එච්.ඩී.කරුණාරත්න, සමුළුවේ සභාපති ප්‍රභාත් පටබැඳි මහත්වරුන් ඇතුලු දේශීය හා විදේශීය විද්වතුන් විශාල පිරිසක් මේ අවස්ථාවට සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=n1407159</link>
    <topic>වෙරාසෝ හෝල්ඩින්ස් සමාගමේ ඇඟලුම් කම්හලක් අලව්වට</topic>
    <author/>
    <content>වෙරාසෝ හෝල්ඩින්ස් පෞද්ගලික සමාගමේ තවත් ඇඟලුම් කර්මාන්ත ශාලාවක් පසුගියදා අලව්වේ දී උත්සවාකාරයෙන් විවෘත කෙරිණි.වයඹ පළාත් මහ ඇමැති දයාසිරි ජයසේකර මහතාගේ ප්‍රධානත්වයෙන් කර්මාන්ත ශාලාව විවෘත කෙරුණ අතර වයඹ පළාතේ පුද්ගලයන් 600 කට වැඩි පිරිසකට ඉන් රැකියා සැපයෙන බව වෙරාසෝ හෝල්ඩින්ස් පෞද්ගලික සමාගමේ සභාපති ආචාර්ය අරෝෂ ප්‍රනාන්දු මහතා ප්‍රකාශ කළේය.තවද නවීන යන්ත්‍රෝපකරණවලින් පරිපුර්ණ මේ ඇඟලුම් කර්මාන්ත ශාලාවෙන් උසස් ගණයේ නිමි ඇඟලුම් නිෂ්පාදන කෙරෙන අතර ඒවා යුරෝපය හා එක්සත් ජනපදය වෙත අපනයනය කරන්නේ ඩිස්නි, වෝල්මාර්ට්, අස්ඩා, චිලී හා ඉන්ටිම්සිම් වැනි ප්‍රමුඛ පෙළේ වෙළෙඳ නාමයන් හිමි ආයතනයන් වෙත බව ද ප්‍රනාන්දු මහතා කීය.අලව්වේ මේ නව කර්මාන්ත ශාලාව විවෘත කිරීමේ උත්සවයට පාර්ලිමේන්තු මන්ත්‍රී ශාන්ත බණ්ඩාර, පළාත් සභා මන්ත්‍රී සුමිත් රාජපක්ෂ, අලව්ව පළාත් සභා සභාපති බණ්ඩාර වෑත්තෑව, වෙරාසෝ හෝල්ඩින්ස් සභාපති ආචාර්ය අරෝෂ ප්‍රනාන්දු, සමාගමේ කළමනාකාර අධ්‍යක්ෂ හේරත් දිසානායක, එම සමාගමේ අධ්‍යක්ෂ රජීව් කෙන් මෙන්ඩිස් යන මහත්වරු හා තවත් පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=n14071510</link>
    <topic>ව්‍යාජ මුදල් 5000 නෝට්ටු මුද්‍රණය කර බෙදාහැරි මහ මොළකරු හා ජාවාරම්කරු රිමාන්ඩ්</topic>
    <author>සිරන්ජනී කුමාරි</author>
    <content>ව්‍යාජ මුදල් 5000 නෝට්ටු මුද්‍රණය කරමින් මහජන සංසරණය කිරීමේ සිද්ධිය සම්බන්ධයෙන් රහස් පොලිසිය විසින් අත්අඩංගුවට ගෙන අධිකරණයට ඉදිරිපත් කළ එම සිද්ධියේ මහ මොළකරු හා ජාවාරම මෙහෙය වු සැකකරුවන් දෙදෙනා මේ මස 25 වන දින දක්වා රක්ෂිතබන්ධනාගාරගත කරන ලෙස කොළඹ අතිරේක මහේස්ත්‍රාත් මොහොමඩ් සහබ්දීන් මහතා ඊයේ(11)නියම කෙළේය.අමින් මිස්කින්,මොහොමඩ් පයිසර් නිහාර්ඩීන් හා නායුරි මීරා අමිදු මොහොමඩ් රාසික් නැමැති සැකකරුවන් මෙසේ අධිකරණය‍ට ඉදිරිපත් කිරිමෙන් අනතුරුව රක්ෂිතබන්ධනාගාරගත විණ. සැකකරුවන් සතුව තිබි අත්අඩංගුවට ගත් ව්‍යාජ මුදල් නෝට්ටු 304 ක්,මුද්‍රණ උපකරණ දෙකක්,පරිගණක කට්ටල දෙකක් හා ලැප් ටෝප් යන්ත්‍රය නඩු භාණ්ඩ ලෙස රහස් පොලිසිය අධිකරණයට ඉදිරිපත් කර තිබිණ.ව්‍යාජ මුදල ළඟ තබා ගත් කියන සෙසු සැකකරුවන් හතරදෙනා වන මෙහොමඩ් ආමිර් අබ්දුල් ගනී,මොහොමඩ් රසා අබ්දුල් සත්තාර්,මොහොමඩ් පරීඩ් මොහොමඩ් ආරිස් හා සතාසිවම් කරුණාකරන්යන අය ඇප මත මුදා හැරීමට මහේස්ත්‍රාත්වරයා නියම කළේය.බම්බලපිටිය පොලිසියට ලද පුද්ගලික තොරතුරකට අනුව අත්අඩංගුවට ගත් සැකකරුවෙකු රහස් පොලිසියේ ව්‍යාජ මුදල් ඒකකයට භාර දීමෙන් අනතුරුව මෙම සිද්ධියේ විමර්ශන රහස් පොලිසිය විසින් සුක්ෂම අයුරින් ක්‍රියාත්මක කොට මේ සැකකරුවන් හත්දෙනා අත්අඩංගුවට ගැනීමට සමත් ව තිබිණ. ව්‍යාජ මුදල් අංශයේ ස්ථානාධිපති පොලිස් පරික්ෂක ඒ.ප්‍රියදර්ශන,පොලිස් පරික්ෂක ජානක මාරසිංහ,උප පොලිස් පරික්ෂක ධර්මරත්න හා පොලිස් කොස්තාපල් මධුරංග යන නිලධාරින් සැකකරුවන් අධිකරණයට ඉදිරිපත් කළහ. සැකකරුවන් වෙනුවෙන් නීතිඥ එස් .රසික සංජිව ,මර්වින් සිල්වා ඇතුළු නීතිඥ කණ්ඩායමක් පෙනී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=n14071511</link>
    <topic>සද්භාවයෙන් සේවය කරන සංවිධානවලට අාරක්ෂක අමාත්‍යාංශයෙන් බාධාවක් නෑ</topic>
    <author>අසේල කුරුළුවංශ</author>
    <content>ජාතික හා ආගමික සංහිඳියාව බිඳ දමා රට අවුල් කිරීමේ න්‍යායපත්‍රයකට අනුව ක්‍රියා කරන රාජ්‍ය නොවන සංවිධානවලට හැර සද්භාවයෙන් තමන්ගේ රටට ජාතියට හා ආගමට සේවය කරන කිසිදු සංවිධානයකට ආරක්ෂක අමාත්‍යාශය පසුගිය දා ගත් පියවරයන් බාධාවක් නොවන බව අස්ගිරි පාර්ශ්වයේ කාරක සංඝ සභික මහනුවර ජයග්‍රහණය සංවිධානයේ ව්‍යාපෘති අධ්‍යක්ෂ ආචාර්ය මැදගම ධම්මානන්ද හිමියෝ පවසති.රාජ්‍ය නොවන සංවිධාන ලියාපදිංචියේ සඳහන් කැර තිබෙන අරමුණුවලින් ඔබ්බට නොගොස් ක්‍රියා කළ යුතු බවට ආරක්ෂක අමාත්‍යාංශය මඟින් කැර තිබෙන සිහිකැඳවීම පිළිබඳව අසීමිතව කලබලයට පත්වන්නේ න්‍යායපත්‍රයට පිටින් කටයුතු කරන පිරිස්.අපේ රටේ පවත්නා ජාතික සමඟිය හා ආගමික සංහිඳියාව බිඳ දමා රට අවුල් කිරීමට බටහිර රටවලින් යැපෙන රාජ්‍ය නොවන සංවිධාන ක්‍රියාකාරීහු රැසක් සිටිනවා.ඊළාම් ත්‍රස්තවාදය වෙනුවෙන් පසුගිය කාලය පුරා ම ක්‍රියාත්මක වූ මෙම පිරිස් නිතර උත්සාහ කරන්නේ සමාජය තුළ බෙදීම් නිර්මාණය කරන්නයි. සංවිධාන වශයෙන් මොවුන් වෙන්ව සිටියත් ක්‍රියාත්මක වන්නේ එකම අරමුණක් වෙනුවෙන්.තම සිතුම් පැතුම්වලට අනුකූල නොවන රාජ්‍ය පාලකයින් බලයෙන් පහ කිරීම සඳහා පසුබිම සකස් කර දීම වැනි බටහිරයින්ගේ අවශ්‍යතා ඉටු කර දීම මෙම රාජ්‍ය නොවන සංවිධානවල ව්‍යාපෘතින්හි අරමුණයි.ආරක්ෂක අමාත්‍යාංශය මඟින් රාජ්‍ය නොවන සංවිධානවලට කළ දැනුම්දීම ජාතියේ හා දේශයේ ආරක්ෂාව සඳහා ගත් කාලෝචිත පියවරක්.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=n14071512</link>
    <topic>ජෝතිපාල ජනමූල ගායකයෙක්</topic>
    <author/>
    <content>එච්.ආර්. ජෝතිපාල මෙරට සිටි ජනප්‍රිය ගායකයා පමණක්ම නොවන බවත් ඔහු හදවත රත්තරං ජෝති ලෙස ජනතාව අතර ප්‍රකට වූ මානව හිතවාදී සුහදශීලී මහා ගායකයෙක් බවත් ඔහු මෙරට බිහිවූ විශිෂ්ට ගණයේ ජනමූල ගායකයා ලෙස හැඳින්වීමට පුළුවන් බව ධීවර හා ජලජ සම්පත් සංවර්ධන අමාත්‍යාංශ‍ෙය් මාධ්‍ය ලේකම් හා සයුර ධීවර රේඩියෝවේ අධ්‍යක්ෂ දයා ශ්‍රී නරේන්ද්‍ර රාජපක්ෂ මහතා පවසයි.ඔහු එසේ පැවැසුවේ එච්.ආර්. ජෝතිපාල 27 වැනි ගුණානුස්මරණ උළෙල හා ජෝති ගීත සැදෑව නැමැති උළෙලේ ජෝතිපාල අනුස්මරණ දේශනය පවත්වමිනි.පන්සිළු භාරත ලංකා ගී රසික සංසඳය සංවිධානය කළ මෙම ජෝති අනුස්මරණ උළෙල පසුගියදා රත්නපුර, කහවත්ත රුවන්පුර විද්‍යාපීඨ ශ්‍රවණාගාරයේදී පැවැත්වුණි.විදුලිබල හා බලශක්ති නියෝජ්‍ය ඇමැති ප්‍රේමලාල් ජයසේකර, සබරගමුව පළාත් සභාවේ වැඩබලන ප්‍රධාන ඇමැති හා සංස්කෘතික හා අධ්‍යාපන ඇමැති නීතිඥ භානු මුණුප්‍රිය මහත්වරුන්ගේ ප්‍රධානත්වයෙන් මෙම උත්සවය පැවැත්වුණි. මෙහිදී ජෝතිපාල ගීත ප්‍රසංගයක්ද පැවැත්වුණි.මෙහිදී වැඩිදුරටත් අදහස් දක්වමින් කතා කළ රාජපක්ෂ මහතා මෙසේද පැවැසීය.එච්.ආර්. ජෝතිපාල උපදින්නේ 1936 පෙබරවාරි මාසයේ 12 වැනිදා මාතරදී, ඔහු මිය යන්නේ 1987 ජූලි 07 දා කතරගමදීය. ජෝතිපාල මහතාගේ දෙමාපියන් මාතර සිට කොළඹ මරදානේ පදිංචියට එනවා. මේ නිසා ජෝති අධ්‍යාපනය ලබන්නේ කොළඹ මරදානේ ‍ ලෝරන්ස් විද්‍යාලයෙන් හා දෙමටගොඩ ශාන්ත ජෝන් විද්‍යාලයෙන්. ඔහු ජේ.එස්. සී. විභාගයෙන් සමත් වෙනවා. ඔහුගේ පළමු රැකියාව වන්නේ කොළඹ සුලෙයිමාන් රෝහලේ සේවකයකු ලෙසයි. ජෝතිගේ පළමු වැටුප මසකට රු.25/=ක් වුණා. ඔහුට සහෝදර සහෝදරියන් 5 දෙනෙකු සිටිනවා. ජෝති, බ්ලෝසම් වික්ටර් මෙනෙවිය සමඟ විවාහ වෙනවා. ඔහු දූවරු 4 දෙනකුගේ පියෙක්. ජෝතිපාල කුඩා කළ සිටම කලාවට ලැදි පුද්ගලයෙක්.ඔහු ආධුනික ගීත ගායනයෙන් පළමු ස්ථානයට පත්වෙන්නෙත් මේ වකවානුවේදීමයි. මේ නිසා ඔහුට සිරිසේන විමලවීර මහතාගේ පොඩි පුතා චිත්‍රපටයේ ගීත ගායනයට අවස්ථාව සැලසෙනවා. එහිදී ප්‍රවීණ ගායිකාවක සමඟ ගීතය ගායනා කිරීමට අවස්ථාව ලැබෙනවා. මෙහිදී ජෝතිගේ ප්‍රතාපවත් කට හඬ නිසා ශබ්දාගාරයම දෙදරීම හේතුවෙන් එවකට ශබ්ද පරිපාලකයා ජෝතිට ගීත ගායනා කළ නොහැකි බව දක්වමින් ගායනයෙන් ඉවත් කරනවා. නමුත් ජෝති සිය උත්සහය අත්හරින්නේ නැහැ. වර්ෂ 1952 දී ජෝතිගේ ගායන සිහිනය සැබෑ වෙනවා. ඒ ප්‍රවීණ ගායිකා වසන්තා සන්දනායක මහත්මිය සමඟ මහවැලි නදියේ.. යුග ගීතය ගායනා කරන්නට අවස්ථාව ලැබෙනවා.ඉන් අනතුරුව ජෝතිගේ ස්වර්ණමය අවධිය උදා වෙනවා. ඒ සුරතලී චිත්‍රපටයට “සිරියා මේ සාරා.. නැගේවී හද මෝරා...” ගීතය ගායනා කිරීමට අවස්ථාව ලැබීමයි. මේ නිසා ජෝති මෙරට ජනතාව අතර අතිශයින් ජනප්‍රියත්වයට පත්වෙනවා. එතැනින් ආරම්භ කළ ජෝතිගේ ගීත පෙළහර අද දක්වාම අතිශයින් ජනප්‍රියයි. මෙරට ගීත ක්ෂේත්‍රයේ ජනප්‍රිය සංස්කෘතිය බිහි කරන්න දායක වන යෝධයා එච්.ආර්.ජෝතිපාලයි.ඒ නිසාම ඔහු ජීවත්ව සිටින කාලයේ මෙරට සිටි අති ජනප්‍රියම ගායකයා නමින් විරුදාවලි ලත් ජෝති අද එහු මියගොස් වසර 27ක් ගතවීත් එදා තරම්ම අදත් ජනප්‍රියයි යැයි කීවොත් එය සත්‍යයක්. මේ වන විට ජෝති ගීත දසදහස් ගණනක් ගයා තිබෙනවා. ඒ සියල්ලම එදා මෙන් අදත් ජනප්‍රියයි. ජෝතිගේ ගායනා කුසලතාව තුළ මා දකින විශේෂතාවය නම් ජෝති ගීතයේ පද රචනයට නව ප්‍රාණයක් ලබාදුන් විශ්ව කර්මයයි.මේ නිසාම ජෝතිගේ පෞරුෂාත්මක හඬ ගීත පදවැල හා සංගීතයද අභිභවමින් මතුවෙනවා. මේ නිසා ජෝතිගේ හඬට පද රචනය හා සංගීතය දෙවැනි වුවදැයි විටෙක මට හිතෙනවා. එනම් ඒ ගීතය වෙනත් ගායකයෙක් ගායනා කළොත්, ජෝතිගේ හඬ පෞරුෂය මෙන් ප්‍රාණවත් භාවයකින් යුක්ත නොවන්නට පුළුවන්. මේකයි ජෝතිගේ විශේෂත්වය. ජෝති තුළ පැවැති හඬ පෞරුෂත්වයට සම කරවන්නට පුළුවන් හඬක් තවත් බිහිවී නැහැ. ජෝති මියගොස් වසර 27ක් ගෙවෙද්දීත් අපට ජෝතිපාල කෙනෙක් බිහි කරවන්නට බැරි වී තිබීමෙන්ම පෙනී යන්නේ ජෝති ගායන ලෝකයේ සක්විති කියා නොවේද?ජෝතිගේ හඬ පෞරුෂය කදිමට ගැලපුණ මෙරට සිටි අසහාය නළුවන් දෙදෙනෙක් සිටිනවා. එක් අයෙක් අපේ සිනමා සක්විති ගාමිණී ෆොන්සේකා, අනෙක් කෙනා අපේ සුන්දරතම හා ජනප්‍රියම නළුවා විජය කුමාරතුංග. මේ දෙදෙනාට කදිමට ගැලපුණු හඬ ජෝතිගේ අභිමානවත් හඬයි. මේ නිසාම ජෝති ගායනා කරන ගීත අඩංගු විජය, ගාමිණී රඟපෑ චිත්‍රපට බොක්ස් ඔෆිස් වාර්තා තබමින් තිරගත වුණා. මේ බව විජය කුමාරතුංගයන් 1 වැනි ජෝති ගුණසමරුවේදී ද කිව්වේ, ජෝතිගේ හඬ නැති සිනමාවක් ගැන හිතන්නටවත් බැරි බවයි.ඒ වගේම එදා විජය හැඟීම්බරව කිව්වා ජෝතිගේ වියෝවෙන් මගේ හඬ නැතිවුණා වගේ දැනෙනවා කියලා. මේකෙන් පැහැදිලි වන්නේ මෙරට සිනමාවට ජනතාව කැන්දාගෙන එන්න ජෝතිගේ හඬ කොතරම් ප්‍රයෝජනවත් වුණාද කියන එක නේද? ගාමිණී - විජයට පසුව ජෝති ටෝනි රණසිංහ, ජෝ අබේවික්‍රම, රවින්ද්‍ර රන්දෙනිය, අමරසිරි කලංසූරිය, සනත් ගුණතිලක, තිස්ස විජේන්ද්‍ර, වැනි සිනමාවේ විවිධ වකවානුවල සිටි කතානායකයින්ටත් හඬ දුන්නා. ඒ හඬ නිසා ඔවුනුත් සිනමාවත් බැබලුණා.ජෝති ගායකයෙක් විතරක් නෙවෙයි. ඔහු නළුවෙක් වුණා. ජෝති රොබින් තම්පොගේ සුදු ස‍ඳේ කළුවලා, චිත්‍රපටයේ රඟපාමින් රංගනයට එක් වෙනවා. ඉන්පසුව ඔහු ඇතුළුවීම තහනම්, ඔබයි මමයි, මගේ නංගි ශ්‍යාමා, දමයන්ති, අභිරහස, සැලි, හොඳම නළුවා, ගීතා, සුමිතුරෝ, සුනේත්‍රා, තණගිරවි, සිකුරු දසාව, රිදී තැල්ල, ශාන්ති ඇතුළු චිත්‍රපට 35ක පමණ රඟපෑවා. ඒවගේම ඔහු සුමිතුරෝ චිත්‍රපටය නිෂ්පාදනය කරමින් චිත්‍රපට නිෂ්පාදකයකු බවටත් පත්වුණා.1980 දී සැප්තැම්බර් 6 දා ජෝති විසින් ජෝති රාත්‍රිය ගීත ප්‍රසංගය ටවර් රඟහලේ දී පෙන්වනවා. ටවර් රඟහලේදී දර්ශන 100ක් පෙන්වූ එකම සංගීත ප්‍රසංගයත් ජෝති රාත්‍රිය පමණයි. අදත් එය වාර්තාවක් විදියට සටහන් වෙලා තියෙනවා. ජෝති කියන්නේ ගායකයෙකු කලාකරුවෙකු පමණක් නොවෙයි. ඔහු ශ්‍රේෂ්ඨ ගතිගුණ ඇති උතුම් මනුෂ්‍යයෙකු ලෙස හඳුන්වන්න පුළුවන්.ජෝතිගේ ගුණ දන්න හැම කෙනාම දන්නා කාරණයක් තමයි ජෝතිගේ මනුෂ්‍යකම, ජෝති කියන්නේ මානව හිතවාදී කලාකරුවෙක්. ඔහු කවදාවත් ගීත ගායනා කරන්න මිලක් නියම කළේ නැහැ. ඔහු හමුවට එන අයගෙන් අහන්නේ මටකීයක් ගෙවන්න පුළුවන්ද කියලා විතරයි. ඒ ගාණ ගන්න තරම් ජෝති නිහතමානි වුණා. බොහෝ අවස්ථාවලදී ඔහු සල්ලි ගන්නේ නැතිව සිංදු කිව්ව සංදර්ශන ඕනෑ තරම් තිබුණා. ජෝති ඒ තරම්ම නිහතමානි කලාකරුවෙක්.ඒවගේම දුප්පත් මිනිසුන්ට තමඅත මිටේ තියෙන සල්ලි, ඇඳුම් පැළඳුම් පවා පරිත්‍යාග කරන්නට තරම් ජෝති කා අතරත් නිහතමානි චරිතයක් ලෙස ගෞරවයට පාත්‍ර වුණා. ජෝති පහළම පන්තියේ සිට ඉහළම පන්තියේ සිටින අය ඇසුරු කළා සේම ඔහු පහළම පන්තියේසිටින දුප්පත් ජනතාවට නොමසුරුව උදව් කළ නිසාම ඔහු ජනතාවගේ හදවතේ හැමවිටම ලැගුම් ගන්නේ තමන්ගේ මිතුරෙකු හිතවතෙකු ලෙසයි. මේ නිසා මම දකින්නේ ජෝති කියන්නේ ජන මූල ගායකයෙක් ලෙසයි. ජනතාව අතරම සිටින, ජනාව සමඟ දුක බෙදාගත් මානව හිතවාදී ගායකයෙකු ලෙස ජෝති හැමදාම ගෞරවයට ලක්වෙනවා.මේ ජනමූල ගායකයා ගැන වරක් ලංකාවට පැමිණි භාරතයේ ගීත සක්විති ලෙස ප්‍රකට දිවංගත මොහොමඩ් රාෆි කිව්ව කතාවකින් මේ ජෝති ගුණ සමරු දෙසුම මම නිමාවට පත්කරන්නම්. “ලංකාවේ එක් ගායන ශිල්පියෙක් ඉන්නවා. ඔහුගේ නම ජෝතිපාල, ඔහුගේ ඇතැම් ගීත මම අහලා තියෙනවා. මේ ලංකාව ඔහුට පුංචි වැඩියි.ඔහු ඉපදිය යුතුව තිබුණේ ලංකාවේ නෙවෙයි මහා භාරතයේයි. මොහොමඩ් රාෆි එහෙම කියනවා. ඇත්තටම ජෝති ඔබ මහා භාරතය ලෙස සුවිශාල වූ ගුණ සම්භාරයකින් පිරිපුන්, පෞරුෂයකින් පිරිපුන් ජනමූල ගායකයෙක් ලෙස අපේ ඉතිහාසයට එක්වෙනවා. ජෝති ඔබට නිවන් සුව පතනවා.</content>
  </post></root>