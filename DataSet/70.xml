<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=s1205231</link>
    <topic>ආසියානු කනිෂ්ඨ මලල ක්‍රීඩා ශූරතාවලිය ජූනි 9දා ශ්‍රී ලංකාවේ පැවැත්වීම ස්ථීරයි</topic>
    <author>ප්‍රින්ස් ගුණසේකර</author>
    <content>ආසියානු කනිෂ්ඨ මලල ක්‍රීඩා ශූරතාවලිය ශ්‍රී ලංකාවේ පැවැත්වීමට ආසියානු මලල ක්‍රීඩා සංගමය යළිත් ඊයේ අනුමැතිය පළ කළේය. ක්‍රීඩා ඇමැති මහින්දානන්ද අලුත්ගමගේ මහතාගේ මැදිහත්වීමෙන් පැය 24ක් ගතවීමට පෙර ආසියානු මලල ක්‍රීඩා සම්මේලනයේ තීරණය වෙනස්වී ඇත.එමෙන්ම හිටපු මලල ක්‍රීඩා නිළධාරියෙකුගේ පෙත්සමකින් ලැබුණු තොරතුරු මත හදිසියේම ගත් තීරණයෙන් සිදුවූ අපහසුතාව පිළිබදව ආසියානු මලල ක්‍රීඩා සම්මේලනයේ කනගාටුවද ශ්‍රී ලංකාව වෙත ප්‍රකාශ කර තිබේ.මලල ක්‍රීඩා පරිපාලනයේ දිගු කලක් රැදී සිටි ජාත්‍යන්තර සබදතා ඇතැයි පැවසෙන නිලධාරියෙකු ඇතුලු කිහිපදෙනෙකුගේ කුමන්ත්‍රණයක් හේතුවෙන් ආසියානු කනිෂ්ඨ මලල ක්‍රීඩා ශූරතාවලිය ශ්‍රී ලංකාවේදී නොපැවැත්වීමට ආසියානු මලල ක්‍රීඩා සංගමය පෙරේදා තීරණය කළේය.මේ අතර ආසියානු කනිෂ්ඨ මලල ක්‍රීඩා ශූරතාවලියට සියලු ක‍ටයුතු සූදානම් වෙද්දී රට පාවා‍ දෙමින් වැරදි තොරතුරු ජාත්‍යන්තරයට ගෙන ගිය ද්‍රෝහීන් විශේෂ පරීක්ෂණයකින් සොයා ගෙන දැඩි දඩුවම් දීමට ක්‍රියා කරන බව ක්‍රීඩා ඇමැති මහින්දානන්ද අලුත්ගමගේ මහතා නැවැත අවධාරණය කළේය.ක්‍රීඩාවට ද්‍රෝහීකම් කරන පුද්ගලයන් නැවත ක්‍රීඩා පරිපාලනයට පැමිනීම තහනම් කළ යුතු බව ක්‍රීඩා ඇමැතිවරයාගේ අදහසවී තිබේ.ක්‍රීඩාවට ආදරය කරන සැබෑ පරිපාලකයන් නම් ශ්‍රී ලංකාවේ අභිමානය හා මලල ක්‍රීඩාවේ අනාගතය ජාත්‍යන්තරව ශක්තිමත් කිරීමට කැපවිය යුතු වූවත්,ඇතැම් අය පෞද්ගලික අභිමතාර්ථ ඉටුකරගැනීමට යෑම පිළිකුළෙන් යුතුව හෙලා දකින බව ක්‍රීඩා ඇමැති මහින්දානන්ද අලුත්ගමගේ මහතා පවසයි.ශ්‍රී ලංකාව දැඩි අපහසුතාවට පත් කරමින් ජාත්‍යන්තරයට පෙත්සම් යැවූ පුද්ගලයන් සොයා දඩුවම් කිරීම මලල ක්‍රීඩාවේ අනාගතය වෙනුවෙන් කළ යුතුව ඇතැයි ඇමැතිවරයා පැවැසීය.මලල ක්‍රීඩා නිලවරණය පිළිබඳ ලබා දුන් සාවාද්‍ය තොරතුරු පදනම් කර ගෙන ආසියානු මලල ක්‍රීඩා සංගමය මේ තීරණයට එළැඹියද,එම නිලවරණය ක්‍රීඩා පනත අනුව සාධාරණව පැවැත්වූ ආකාරය හා ආසියානු කනිෂ්ඨ මලල ක්‍රීඩා ශූරතාවලියට ශ්‍රී ලංකාවේ සූදානම ක්‍රීඩා ඇමැතිවරයාගේ උපදෙස් මත ශ්‍රී ලංකා ඔලිම්පික් කමිටු සභාපති හා ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් දයා රත්නායක යන මහත්වරු, ආසියානු මලල ක්‍රීඩා සම්මේලනයේ ලේකම් මොරිස් නිකොලොස් මහතා වෙත ලිඛිතව දැනුම් දුන්නේය.එම වාර්තාව අනුව ශ්‍රී ලංකාව පිළිබද විශ්වාසය ගොඩ නැගී ආසියානු කනිෂ්ඨ මලල ක්‍රීඩා ශූරතාවලිය කළින් සැලසුම් කළ පරිදි ජුනි මස 9 වැනිදා සිට 12 වැනිදා දක්වා සුගතදාස ක්‍රීඩාංගණයේදී පැවැත්වීමේ සියලු බාධා ඉවත් කළ බව මොරිස් නිකොලොස් මහතා දැනුම් දුන්නේය.ආසියානු මලල ක්‍රීඩා තරගාවලියට රටවල් 36කින් ක්‍රීඩක ක්‍රීඩිකාවන් 900ක් පමණ සහභාගීවීම ස්ථීර කොට තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=s1205232</link>
    <topic>අනුරපුර පාපැදි ශූරතාවලිය ලබන ඉරිදා</topic>
    <author/>
    <content>අනුරාධපුර දිස්ත්‍රික් පාපැදි සංගමය වාර්ෂිකව සංවිධානය කරන දිස්ත්‍රික් පාපැදි ශූරතාවලිය ලබන ඉරිදා (27) පැවැත්වේ.සුපිරි පිරිමි/කාන්තා, අවුරුදු 23න් පහල පිරිමි හා කනිෂ්ඨ පිරිමි/කාන්තා වශයෙන් තරග පැවැත්වෙන අතර අනුරාධපුර දිස්ත්‍රික් පාපැදි සංගමයේ ලියාපදිංචි දීප්ති, ටූවීල්, සෞම්‍ය හා රංජිත් අනුර යන පාපැදි සමාජවල ක්‍රීඩක ක්‍රීඩිකාවන් මේ ඉසව්වලට සහභාගී වීමට නියමිතය.අනුරාධපුර පොතානේගම මංසන්දිය අසලින් සියළු තරග ඇරුඹෙන අතර තරග ධාවන මාර්ගය වනුයේ කඩ 30 ජයන්ති වට රවුම, කුරුණෑගල හංදිය, තිසා වැව, පණ්ඩුලගම හරහා පොතානේ ගම හංදියට පැමිණීමය. සියළු තරග එම මාර්ගයේ වට තරග ලෙස පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=s1205233</link>
    <topic>කුරුණෑගල පෙලිකන්ස් ගෝල් 19ක් ලබා එෆ්.ඒ.පාපන්දු වාර්තාවක් පිහිටුවයි</topic>
    <author>ප්‍රින්ස් ගුණසේකර</author>
    <content>එෆ්.ඒ.කුසලාන පාපන්දු ඉතිහාසයේ තරගයකදී වැඩිම ගෝල් සංඛ්‍යාව වාර්තා කළ කුරුණෑගල පෙලිකන්ස් ක්‍රීඩා සමාජය ගෝල් 19-0කින් හැටන් ෆෝඩෙයිස් ක්‍රීඩා සමාජය පරාජයට පත් කළේය.වසර 1948 සිට ශ්‍රී ලංකාවේ ක්‍රියාත්මක එෆ්.ඒ. කුසලාන පාපන්දු තරගාවලියේ කණ්ඩායමකින් වාර්තාවූ හොදම දක්ෂතාව මෙය වීම විශේෂත්වයකි.කුරුණෑගල මාලිගා පිටියේ පැවැති මේ තරගයේදී පෙලිකන්ස් ක්‍රීඩා සමාජයට එක්ව සිටින ලයිබීරියානු ජාතික පැට්‍රික් විල්සන් ගෝල් 6ක් ලබා ගැනීමට සමත් විය.මෙවර එෆ්.ඒ.කුසලාන තරගාවලියේදී පෙලිකන්ස් ක්‍රීඩා සමාජයට ලයිබීරියානු ක්‍රීඩකයන් තිදෙනෙකු ඇතුලත්වීම විශේෂත්වයකි.මේ සදහා පාරිභෝගික හා අභ්‍යන්තර වෙළද කටයුතු පිළිබද ඇමැති ජොන්ස්ටන් ප්‍රනාන්දු මහතාගේ අනුග්‍රහය හිමිවූ බව පෙලිකන්ස් ක්‍රීඩා සමාජයේ ලේකම් එච්.වයි.උපාලි මහතා ‘දිනමිණ‘ ට පැවැසීය.ෆෝඩෙයිස් පිළට එරෙහිව පෙලිකන්ස් ලැබූ මේ වාර්තාගත ජයග්‍රහණයේදී පෙලිකන්ස් ක්‍රීඩා සමාජයේ ලයිබීරියානු ජාතික එම්.කෝනේ හා දමින්ද සිරිසේන,සරෝන් රාජ්,ධම්මික ඒකනායක,සම්පත් ගුණසිංහ ගෝල් 2 බැගින් ලබාගත් අතර සමීර අමරසිංහ,සම්පත් විජේසිංහ,එස්.කුමාර ගෝලය බැගින් ලබා ගත්හ.පෙලිකන්ස් ක්‍රීඩා සමාජය පසුගිය වසරේ ප්‍රිමියර් ලීග් පාපන්දු තරගාවලියේ අවසන් පූර්ව වටයට සුදුසුකම් ලබාගත් අතර එහිදී කලුතර පාක් ක්‍රීඩා සමාජය වෙතින් පරාජයට පත්විය.මේ අතර කෑගල්ල මායා ක්‍රීඩා සමාජය හා මහනුවර ගෝල්ඩන් ස්ටාර් අතර කෑගල්ලේදී පැවැත්වීමට නියමිතවූ තරගයට ගෝල්ඩන් ස්ටාර් පිළ නොපැමිණිමෙන් මායා ක්‍රීඩා සමාජයට නිතරග ජයක් හිමි විය.එෆ්.ඒ.කුසලාන පාපන්දු තරගාවලියේ සති අන්තයේ පැවැති පළමු වටයේ ප්‍රතිළුලජෙට් ලයින්ස් ගෝල් 2-0කින් යුනයිටඩ් ස්ටාර් පරාජය කළා මෙරූන් ස්ටාර් ගෝල් 7-0කින් තන්ඩර්ස් ක්‍රී.ස. පරාජය කළා රෙඩ් ස්ටාර් ගෝල් 6-1කින් කොලෝන්ස් ක්‍රී.ස. පරාජය කළා වයි.එම්.ක්‍රී.ස. ගෝල් 1-0කින් බඩෝවිට ක්‍රී.ස. පරාජය කළා බාබේරියන් ක්‍රී.ස. ගෝල් 3-1කින් ආදී පීතර් පිළ පරාජය කළා සන් රයිස් ගෝල් ගෝල් 5-6කින් කුරුදුවත්ත ක්‍රී.ස.පරාජය කළා ශ්‍රීපාදියන්ස් ගෝල් 3-2කින් ගෝල්ඩන් මූන් පරාජය කළා ඩරට ලයන්ස් ගෝල් 1-0කින් යන් ඊගල් පරාජය කළා හැටන් රිනවුන් ගෝල් 3-1කින් මාවනැල්ල යුනයිටඩ් පරාජය කළා යංග් ස්ටාර් ගෝල් 5-4කින් ඔලිම්පික් ක්‍රී.ස පරාජය කළා මිඩිල්සෙක්ස් ගෝල් 3-2කින් හයි ලැන්ඩර්ස් පරාජය කළා ඩ්‍රයිටන් ක්‍රී.ස. ගෝල් 3-2කින් යුනයිටඩ් ක්‍රී.ස පරාජය කළා සුපර් සන් ගෝල් 3-1කින් ග්‍රීන් බීට් ක්‍රී.ස. පරාජය කළා.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=s1205234</link>
    <topic>රුසියානු ඔලිම්පික් පිලට මත්පැන් තහනම්</topic>
    <author>මොස්කව් (ඒ.එෆ්.පී.)</author>
    <content>2012 ලන්ඩන් ඔලිම්පික් උලෙළෙට සහභාගී වන රුසියානු කණ්ඩායමේ සාමාජිකයන්ට හා නියෝජිතයන්ට උලෙළෙ පැවැත්වෙන කාලය තුළ මත්පැන් පානය කිරීම තහනම් කොට තිබේ.“ඔලිම්පික් වටිනාකම මත්පැන් සමග පෑහෙන්නේ නැහැ” යැයි රුසියානු උප අගමැති දිමිත්‍රි කොසැක්ගේ ප්‍රකාශක ඉලියා ජවුස් ‘කොමර්සන්ට් ඩේලි’ පුවත්පතට පැවැසීය.එම පුවත්පතට අනුව, පදක්කම් දිනා ගන්නා ක්‍රීඩක ක්‍රීඩිකාවන්ගේ මනා සෙෘඛ්‍ය තත්ත්වය පතමින් සව්දිය පිරීමට හෝ රුසියානු ඔලිම්පික් කමිටුවට අවස්ථාවක් නොලැබේ.මේ තීරණය ගෙන ඇත්තේ වැන්කුවර්හි පැවැති 2010 ශීත සෘතු ක්‍රීඩා උලෙළේදී රුසියානු කණ්ඩායමෙන් වාර්තා වූ “විනාශකාරී ප්‍රතිඵල” නිසාවෙනි. එහිදී අපේක්ෂිත පදක්කම් 50න් ඔවුනට හිමිකර ගැනීමට හැකිවූයේ පදක්කම් 14ක් පමණි.“අනෙක් අතින්, වැන්කුවර්හි පැවැති රුසියානු සාද ඝෝෂාවෙන් වැඩිම සාද වුණා” එම පුවත්පත සඳහන් කළේය. එම සාදයේ එක් සැඳෑවක අමුත්තන්ට වොඩ්කා හා විස්කි සංග්‍රහ කිරීම සඳහා ව්‍යාජ පෙට්‍රල් පොම්ප දෙකක් අටවා තිබූ බවද එම පුවත්පත මතක් කළේය.රුසියාවේ මත්පැන් භාවිතයෙන් වසරකට පුද්ගලයන් 500,000ක් මිය යන බවට ගණන් බලා තිබේ. නිල ලේඛන අනුව, සංවර්ධනය වෙමින් පවතින බංග්ලාදේශය හෝ හොන්ඩුරාස් වැනි රටවලට වඩා රුසියානු පිරිමින්ගේ ආයු කාලය අඩුය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=s1205235</link>
    <topic>හිටපු බොක්සිං ශූරයා මිය යයි</topic>
    <author>හවානා (ඒ.එෆ්.පී.)</author>
    <content>හිටපු ලෝක ශූරයකු හා ඔලිම්පික් පදක්කම්ලාභියකු වන කියුබාවේ බොක්සිං ක්‍රීඩක ඩග්ලස් රොඩ්රිගූ හවානාහි ඔහුගේ නිවෙසේදී මියගොස් ඇත. හෘදයාබාධයකින් මිය යන විට ඔහු 61 වැනි වියෙහි පසුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=s1205236</link>
    <topic>බණ්ඩාරනායක විදුහලට ආදි ක්‍රීඩා සංගමයක්</topic>
    <author/>
    <content>ගම්පහ බණ්ඩාරනායක විද්‍යාලයීය ආදි ශිෂ්‍ය ක්‍රීඩා සංගමය පිහිටුවීමේ පළමු රැස්වීම ජූනි මස 3 වැනි දින පෙරවරු 9.00ට එම විදුහලේ ප්‍රධාන ශාලාවේදී පැවැත්වේ.මේ සංගමය පිහිටුවා ගැනෙන්නේ විදුහලේ නව විදුහල්පති ලාල් දිසානායක මහතාගේ සංකල්පයක් අනුවය. මේ සංගමය පිහිටුවීමෙන් පසුව විද්‍යාලයේ සියලු ක්‍රීඩාවන් නංවාලීම සඳහා දායකත්වය ලබා දෙන බව ආදි ක්‍රීඩා සංගමය නිවේදනය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=s1205237</link>
    <topic>වුඩ්ස්ගේ ලේලිය වෘත්තීය ගොල්ෆ් ක්‍රීඩාවට</topic>
    <author/>
    <content>ලෝක පූජිත ගොල්ෆ් ක්‍රීඩක ටයිගර් වුඩ්ස්ගේ ලේලිය වන 21 හැවිරිදි චෙයිනී වුඩ්ස්, ටයිගර්ගේ ඒජන්තවරයා වන මාක් ස්ටෙයින්බර්ග් සමග කොන්ත්‍රාත්තුවකට අස්සන් කර තිබේ. ඇය මේ වසරේ එල්.පී.ජී.ඒ. තරගවලට සහභාගී වීමට නියමිතය.සුදුසුකම් ලබා ගැනීමේ තරගාවලිය හරහා කාන්තා ගොල්ෆ් තරගාවලියේ පූර්ණ කාලීන ස්ථානයක් ලබා ගැනීමට චෙයිනී අපේක්ෂා කරන්නීය.“ක්‍රීඩාවේ උසස්ම මට්ටමේ තරග කිරීම සඳහා වන ඉලක්කයන් හඹා යාමටත්, ඒ සඳහා වන මගේ සිහින සැබෑ කර ගැනීමටත් මා පුල පුලා බලා සිටිනවා” ඇය පවසන්නීය.“මගේ වෘත්තීය ක්‍රීඩා දිවිය ආරම්භ කරන මේ අවස්ථාවේ මම මා ගැන ඉතාමත් විශ්වාසයෙන් පසුවෙනවා.”ස්ටෙයින්බර්ග් 1998 සිට ටයිගර් වුඩ්ස්ගේ නියෝජිතයා ලෙස කටයුතු කරයි. චෙයිනී නියෝජනය කිරීමට ලැබීම ගැන තමා ඉතා සතුටු වන බව ඔහු කියයි. “කාන්තා ගොල්ෆ් ක්ෂේත්‍රයේ ප්‍රධාන තරුවක් වීමේ අවස්ථාව චෙයිනිට තියෙනවා” යැයි ස්ටෙයින්බර්ග් පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=f1205231</link>
    <topic>අපට පෞද්ගලික දේශපාලන න්‍යාය පත්‍ර නෑ</topic>
    <author>සාකච්ඡා කෙළේ ධම්මික සෙනෙවිරත්න</author>
    <content>සාමාන්‍ය පෙළ සමත් දරුවන් උසස් පෙළ සඳහා පාසල්වලට ඇතුළත් කර ගැනීම පිළිබඳ නිකුත් වී ඇති විධිවිධානයන්ගේ් සැබෑ අරමුණ කුමක් ද යන්න සහ එමඟින් දරුවන්ගේ අධ්‍යාපන අයිතිය අහිමිවන්නේ ද යන්න පිළිබඳ අධ්‍යාපන ඇමැති බන්දුල ගුණවර්ධන මහතා සමඟ කළ සාකච්ඡාවකි මේ.* අ. පො. ස. සාමාන්‍ය පෙළ සමත්වී මෙවර උසස් පෙළ අධ්‍යාපනය ලැබීම සඳහා පාසල්වලට ඇතුළත්වන දරුවන්ට අදාළව නිකුත් වී ඇති විධිවිධාන ආන්දෝලනයට තුඩු දුන්නා. මෙහිදී සිසු දරුවන්ට යම් අසාධාරණයක් සිදුවී තිබෙනවා ද?මේ රටේ උසස්පෙළ හදාරන දරුවන්ට අසාධාරණයක් වන බව ඇඟවෙන ප්‍රවෘත්ති වාර්තා ඇතැම් මාධ්‍යවල පළවුණා. ඒවා රටේ අධ්‍යාපන තත්ත්වය පිළිබඳ නිසි, පුළුල් අවබෝධයක් නොමැති සහ ගම්බදව සිටින දක්‍ෂතා ඇති අවිහිංසක දරුවන්ට ලබාදිය යුතු අවස්ථා සම්පූර්ණයෙන් නැති කිරීමට ගොතන ලද කතාන්දර බව ප්‍රථමයෙන් කිව යුතුයි.රටේ සිටින ප්‍රබුද්ධ මාපියන් සහ විශේෂයෙන් ගම්බද ප්‍රදේශවල සිටින දක්‍ෂතා සහිත දිරිය දරුවන් තමන්ට එරෙහිව ක්‍රියාත්මක වන මේ කුමන්ත්‍රණය ගැඹුරින් විශ්ලේෂණය කොට නිගමනයන්ට පැමිණිය යුතු බව අධ්‍යාපන ඇමැතිවරයා වශයෙන් මම වගකීමෙන් ප්‍රකාශ කරනවා.අපේ රටේ සිංහල දෙමළ ඉංගී‍්‍රසි මාධ්‍යන්ගෙන් උසස් පෙළ වාණිජ ගණිත විද්‍යා, කලා අංශ සහිත පාසල් තිබෙන්නෙ 716 යි. මේ 716 න් 278 ක් නාගරික පාසල්. ඉතිරි අතිමහත් බහුතරය ග්‍රාමීය පාසල්. එනම් 438 ක්ම ග්‍රාමීය පාසල් අතරිනුත් මේවාට ඇතුළත් නොවන විද්‍යා අංශයෙන් උසස් පෙළ සහිත එකම පාසලක්වත් නොමැති ප්‍රාදේශීය ලේකම් කොට්ඨාස 72 ක් ලංකාවේ තිබෙනවා.විශිෂ්ට දක්ෂතා ඇති සාමාන්‍ය පෙළ සිසුන්ට විද්‍යා අංශයෙන් උසස් පෙළ හදාරන්න එකම පාසලක්වත් නැති ප්‍රාදේශීය ලේකම් කොට්ඨාස 72 ක් තිබෙන රටක ජනපි‍්‍රය යැයි සම්මත පාසල් වලට ඇතුළුවීමේ ඉඩ ප්‍රස්ථා තිබිය යුතුයි.* මේ බලවත් අඩුපාඩුවට පිළියම් යෙදීම සඳහා රජයට වැඩපිළිවෙළක් තියෙනවද?මේ විසමතාව වළක්වාගැනීම සඳහා තමයි මහින්ද චින්තන ජාතික පුනර්ජීවන වැඩසටහන යටතේ සෑම ප්‍රාදේශීය ලේකම් කොට්ඨාසයකම කොළඹ හෝ මහනුවර, කුරුණෑගල වැනි නගරයක මෙන් සියලු භෞතික හා මානව සම්පත් සහිතව අවම වශයෙන් පාසල් 3 බැගින්වත් උසස් තත්ත්වයකට ගෙන ඒමේ ජාතික ව්‍යාපෘතිය, පාසල් 1000 වැඩසටහන ආරම්භ කරල තියෙන්නෙ. එය ක්‍රියාත්මකවන අතර ගමේ දක්‍ෂ දරුවන්ට අවස්ථාව ලබාදීම සඳහා ආණ්ඩුක්‍රම ව්‍යවස්ථාවෙන් වෙන් කරපු 1989 වර්ෂයේ සිට චක්‍ර ලේඛ මඟින් උසස් පෙළට ඇතුළත් කිරීම පිළිබඳ විධිවිධාන නියම කර තිබෙනවා.* ඒ පිළිබඳ පැහැදිලි කිරීමක් කළ හැකිද?රනිල් වික්‍රමසිංහ මහතා අධ්‍යාපන ඇමැතිධූරය දැරූ වකවානුවේ උසස් පෙළට දරුවන් ඇතුළු කිරීම පිළිබඳ චක්‍රලේඛයේ 4 (5) වගන්තියේ ඇතුළත් කිරීමේ ප්‍රමුඛතාව දක්වා ඇත්තේ මෙහෙමයි. (අ) එම පාසලේම ඉගෙනීම ලැබීමට කැමැති ඇතැම් සිසුන් (ආ) අ. පො. ස. උ/ පෙළ නොමැති පාසල්වලින් හෝ අදාළ විෂයය ධාරාව නොමැති පාසල්වලින් පැමිණෙන සිසුන් (ඇ) උ/ පෙළ පංතියට ඇතුළුවීමට සුදුසුකම් ලබා ඇති මැයි 1 වැනි දිනට වයස අවුරුදු 18 ට වැඩි වෙනත් සිසුන්.මීට පසුව 1999 දී චක්‍ර ලේඛයක් නිකුත් වුණා. ඇන්ඩ්‍රෲද සිල්වා ලේකම්තුමාගේ කාලයේදී එහි පැහැදිලිවම සඳහන් වෙනවා. පිළිගත හැකි හේතුවක් නොමැතිව ජාතික පාසලකින් ජාතික පාසලකින් ජාතික පාසලකට ළමයි ඇතුළත් නොකළ යුතුයි කියලා. වර්තමාන ජනාධිපති ලේකම් ලලිත් වීරතුංග මහතා අධ්‍යාපන අමාත්‍යංශයේ අතිරේක ලේකම්වරයකුව සිටියදී අත්සන් කළ චක්‍රලේඛයේ මෙසේ සඳහන් වෙනවා.පිළිගත හැකි හේතුවක් නොමැතිව ජාතික පාසලකට ළමයින් ඇතුළත් නොකළ යුතුය. මේ සම්බන්ධයෙන් යම් කිසි පාසලක ශිෂ්‍යාවකට හෝ ශිෂ්‍යයකුට අසාධාරණයක් සිදු වන්නේ යැයි අධ්‍යාපන අමාත්‍යංශයේ ලේකම් නිගමනය කළ අවස්ථාවකදී ඒ පිළිබඳව සුදුසු පරිදි තීරණයක් ගැනීමේ බලය අධ්‍යාපන අමාත්‍යාංශයේ ලේකම් වෙත පවරා තිබෙනවා. 2004 දී නිකුත් කළ එවක අමාත්‍යාංශ ලේකම් දොස්තර තාරා ද මෙල් ගේ චක්‍ර ලේඛයත් එයමයි. 2006 ආරියරත්න හේවගේ ලේකම්තුමාගේ චක්‍ර ලේඛයත් එයමයි.ඊට කලින් 2003 දී එජාප රජය යටතේ ආචාර්ය කරුණාසේන කොඩිතුවක්කු මැතිතුමා අධ්‍යාපන අමාත්‍යවරයා හැටියට කටයුතු කළ අවදියේදී වී. කේ. නානායක්කාර ලේකම් තුමා තවදුරටත් චක්‍රලේඛයේ මෙසේ සඳහන් කර තිබෙනවා. පිළිගත හැකි හේතුවක් නොමැතිව ජාතික පාසලකින් ජාතික පාසලකට ළමයි ඇතුළත් නොකළ යුතුයි. තවද එකම නගරයක තිබෙන ජාතික පාසලකින් තවත් ජාතික පාසලකට (අ. පො. ස.) උසස් පෙළ විෂයය ධාරාව නොමැතිවීම නිසා වෙනත් පාසලකට යාම හැර ) කිසිසේත්ම යාමට අවසරයක් නොමැත.2008 උසස් පෙළට ළමයින් ඇතුළත් කිරීම පිළිබඳ චක්‍රලේඛයේ 4 වගන්තිය අනුව, ප්‍රමුඛතාව දිය යුත්තේ (අ) එම පාසලේ සා. පෙළ විභාගයට පෙනී සිටි සිසුන්ටයි. අ. පො. ස. උසස් පෙළ පංති නොමැති රජයේ පාසල්වලින් ;හී ප්‍රධාන විෂයය ධාරා නොමැති රජයේ පාසල්වල සිසුන් ජාතික පාසලකට සිසුන් ඇතුළත් කිරීමේදී එම පාසල අයත් කලාපය තුළ උසස් පෙළ පංති නොමැති හෝ අදාළ විෂයය ධාරාව හෝ ශිෂ්‍යා / ශිෂ්‍ය ඉල්ලුම් කරන විෂයය ධාරාව නොමැති ජාතික පාසල් වලින් අයදුම්කරන සිසුන්ට ප්‍රමුඛතාව ලබාදිය යුතුයි.* පාසල්වල පවතින සම්පත් පිළිබඳ ප්‍රශ්නයක් මෙහිදී බලපානවා නේද?දැන් මේ සෑම නීතියකින්ම කරල තියෙන්නෙ සම්පත් අඩු පාසල්වල ළමයින්ට සම්පත් තියෙන පාසලකට එන්න ඉඩ ලබා දෙන එකනෙ. විද්වතුන,් අධ්‍යාපනඥයන්, අධ්‍යාපන අමාත්‍යාංශයේ සිටි වැදගත් නිලධාරීන් ආදී සියලු දෙනා මේ චක්‍රලේඛ නිකුත් කරල තියෙන්නෙ සිසුන්ගේ පැත්තේ ඉඳගෙනයි. මේ චක්‍රලේඛවල විධිවිධාන සළසා ඇත්තේ සම්පත් අඩු ප්‍රදේශවල ඉන්න ළමයින්ට සම්පත් වැඩි තැනකට එන්න.මේ වතාවෙ ඇතැම් විදුහල්පතිවරු කර තියෙන්නෙ විද්‍යා - කලා -වාණිජ ආදී විෂයය ධාරාවන්, සියලු සම්පත් ඇති ජාතික පාසල්වලට එන්න ගමේ දුප්පත් දරුවන්ට ඇති අවස්ථා උදුරා ගන්න එකයි. කොළඹ ප්‍රධාන පාසල් අතර ජාතික පාසලකින් ජාතික පාසලකට ළමයි ඇතුළත් කළාම ගමේ ඉන්න දරුවන්ට සාධාරණයක්ද වෙන්නෙ? එදා මේ පාසල් ගොඩනඟපු අනගාරික ධර්මපාල තුමා මහාචාර්ය ගුණපාල මලලසේකර, පී ද එස්. කුලරත්න වැනි මහා ශ්‍රේෂ්ඨ යුග පුරුෂයො ඒවා නිර්මාණය කළේ දක්‍ෂතා ඇති ගමේ දරුවන්ට මේ පාසල්වලට ඒමට හැකිවන ලෙසයි.විද්‍යා අංශයෙන් උසස් පෙළ නැති ප්‍රාදේශීය ලේකම් කොට්ඨාස 72 ළමයින්ට කොළඹට එන්න තියෙන ඉඩ ප්‍රස්ථා වළක්වන එකද සාධාරණය? ගමට සම්පත් දෙන තෙක් ඒ අවස්ථා ගමේ ළමයින්ට තිබිය යුතුයි.* මෙවර උසස් පෙළට ළමයින් ඇතුළත් කිරීම සම්බන්ධයෙන් බලපාන පසුබිම කෙබඳු ද?මේ සියලුම දරුවො ඇතුළත් කර ගැනීමේ හැකියාවකුත් නෑ. අධ්‍යාපන අමාත්‍යවරයා වශයෙන් මම තීන්දු තීරණ ගන්න ඕන. මෙවර සාමාන්‍ය පෙළට පළමු වතාවට වාඩිවුණා 270,314, ක් එයින් උසස් පෙළ කරන්න එනවා දරුවො 164,191 දෙනෙක් 164,191 ක් මනුස්ස ජීවිත ගැන තීරණ ගන්න කොට වගකිවයුතු මාධ්‍ය ආයතනයක් හරි, පුද්ගලයෙක් හරි, කවුරු හරි ඒ තීරණය ගන්න ඕන අතිමහත් බහුතර දරුවන්ට යහපතක් වන ලෙසයි.ඒ නිසා තමයි ජනාධිපතිතුමා ප්‍රමුඛ කැබිනට් මණ්ඩලය තීරණය කළේ, මොනම හේතුවක් නිසාවත් මේ චක්‍රලේඛය වෙනස් නොකරන ලෙසත් චක්‍රලේඛයට පරිබාහිරව කටයුතු කර තිබෙන විදුහල්පතිවරුන්ට විරුද්ධව විනයානුකූ®ලව ගත හැකි ක්‍රියාමාර්ග ගනිමින් ග්‍රාමීයව සිටින අති දක්ෂ දරුවන්ට වඩා හොඳ පාසලක් ලබාගැනීමට ඇති අවස්ථාව සුරක්ෂිත කොට දෙන ලෙස.ඒ නිසා මේ විවිධ අවලාද අපහාස උපහාස අපට ලැබෙන්නෙ නිවැරැදි දේ වඩා සාධාරණ දේ කරන්නට යාම නිසා. අපට පුද්ගලික දේශපාලන න්‍යාය පත්‍රයක් නෑ. ගම්බද අසරණ දරුවො විශ්වයට සම්පතක් ලෙස මතුවෙනවා දකින්න අකමැති සුළු පිරිසකගේ සූක්‍ෂම කුමන්ත්‍රණයකට ඉඩ දෙන්න වගකිව යුතු රජයක් ලෙස අපට පුළුවන් කමක් නෑ.* මෙවර පාසල්වලට අයදුම්කර ඇති දරුවන්ට සහනයක් ලබාදීමට ගෙන ඇති තීරණය ඔබ කොහොමද පැහැදිලි කරන්නෙ?මේ දරුවන්ට සමාවක් දී තිබෙනවා. ජනාධිපතිතුමා ප්‍රමුඛ කැබිනට් මණ්ඩලය සඳහන් කළේ මේ චක්‍රලේඛ උල්ලංඝනය කර ඇත්තේ විදුහල්පතිවරු නිසා දරුවන්ට දඬුවම් ලබාදීම සාධාරණ නොවන බවයි. ඒ නිසා සුපිරි පාසල් සුපිරි පාසල් අතර ඇතුල්කරගෙන සිටින දරුවන්ට පමණක් එම පාසල්වල ඉගෙනුම ලැබීමට මෙවර ඉඩ සළසා තිබෙනවා. නමුත් එසේ ඉඩ සැලසීම නිසා මේ තුළින් ගම්බද දරුවන්ට සිදුවූ අවස්ථාව අහිමිවීම ගැන අධ්‍යාපන අමාත්‍යවරයා වශයෙන් මම අතිශයින්ම කනගාටුවට පත්වෙනවා.* නාගරික පාසල්වල තියෙන පහසුකම් ගම්බද පාසල් වල දරුවන්ටත් ලැබෙන පරිදි හා අධ්‍යාපන ක්‍රියාවලිය මඟින් අරමුණු කෙරෙන පරිදි පිරිපුන් මිනිසුන් බිහිකිරීම උදෙසා යොමුවූ වැඩපිළිවෙළක් රජයට තිබෙනවාද?ඔව්. කොළඹ නගරයේ දරුවන්ට තියෙන අධ්‍යාපන අවස්ථා සහ පහසුකම් කොළඹින් පිට පළාත්වල පිහිටි පාසල්වල දරවන්ටත් ලබාදෙමින් කොළඹට කිරි ගමට කැකිරි සටන් පාඨය තවදුරටත් වලංගු නොවන අන්දමේ වැඩපිළිවෙළක් මහින්ද චින්තන ජාතික පුනර්ජීවන වැඩසටහනට අනුව ක්‍රියාත්මකයි.නිදහස් අධ්‍යාපනයේ පරමාර්ථ මුදුන්පත් කරගැනීම සඳහා ප්‍රායෝගිකව සී. ඩබ්. ඩබ්. කන්නන්ගර මැතිතුමා මධ්‍ය විද්‍යාල 54 ක් රට තුල ඇති කළා.නමුත් කුමන්ත්‍රණකාරීන්ගේ වැඩපිළිවෙළ මගින් අධ්‍යාපනය අවුල් කෙරුණා. නැවතත් අපි වෑයම් කරන්නේ අධ්‍යාපන ලෝකයට ගැලපෙන විශ්වයට සම්පතක් වන දරුවෙක් අපේ අධ්‍යාපන ක්‍රමය තුළින් නිර්මණය කිරීමටයි.ඒ සඳහා ද්විතියික පාසල් 1000 ක් නඟා සිටුවීමේ වැඩපිළිවෙළ ක්‍රියාවට නංවා තිබෙනවා. සෑම ප්‍රාදේශීය ලේකම් කොට්ඨාශයකම අවම වශයෙන් පාසල් 3 ක් එසේ නඟා සිටුවීමට පියවර ගන්නවා. මේ අනුව, 2012 - 2013 වනවිට ගම්බද සිටින දක්‍ෂතම දරුවන්ට සම්පත් හිඟයකින් තොරව උසස් අධ්‍යාපනය ලබාගැනීමේ පහසුකම් සැලසෙනවා.ඒ අනුව මේ වැඩපිළිවෙළ ක්‍රියාවට නැංවීම සඳහා අත හිත දීම මේ රටේ දරුවන්ට ආදරය කරන සියලු සද්පුරුෂයන්ගේ වගකීම විය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=f1205232</link>
    <topic>මා ප්‍රබන්ධය සලකන්නේ රස බොජුනක් විදිහටයි</topic>
    <author>සංවාද සටහන තිලානි ශානිකා විතානාච්චි ඡායාරූපය විමල් කරුණාතිලක</author>
    <content>ටෙනිසන් පෙරේරා සිංහල ප්‍රබන්ධ කතාවේ සුවිශේෂ චරිතයකි. ඒ සිය ආඛ්‍යාන කලාවට ඔහු විසින් උපයෝගී කරගනු ලබන සුවිශේෂ රීතිය නිසා ය. ඉන්ද්‍රජාලික යථාර්ථවාදය සිංහල ප්‍රබන්ධයට හඳුන්වා දුන් අයකු ලෙස ඔහුව අර්ථ දැක්විය හැකිය. අධි යථාර්ථවාදී රීතිය ඔහු ගේ බොහෝ ප්‍රබන්ධයන් හි කැපී පෙනෙන ලක්‍ෂණයකි. 1985 “සඳ එළිය” කෙටි කතා සංග්‍රහයෙන් සාහිත්‍යකරණයට පිවිසි ටෙනිසන් පෙරේරා ගේ “අබිරහස් ජීවිත තරණය” විසිහතර වන නවකතාවය. මේ දිග හැරෙන්නේ “අබිරහස් ජීවිත තරණය” කෘතිය පිළිබඳ ඔහු සමඟ කළ සංවාදයකි.* මීට පෙර ඔබ ලියූ “භවාන්තරය” නවකතාව ස්වර්ණ පුස්තක සම්මාන නිර්දේශිත වරම් හිමිකර ගත්තා. මෙවරත් ඔබ ලියූ “අබිරහස් ජීවිත තරණය” කෘතිය ස්වර්ණ පුස්තක සම්මානය නියෝජනය කරනා කෘති අතරට ඇතුළත්. මේ කෘතිය ඔස්සේ ඔබ පාඨකයාට රැගෙන යන්නේ කුමන කාරණයක් ඔස්සේද?මා නවකතාවක් ලිවීමේ දී මූලික වශයෙන් ම සලකා බලන්නේ පාඨක සමාජයයි. ලේඛකයෙකුට පාඨකයන් ඒ තරමටම වැදගත්. අද ලාංකේය පාඨක සමාජය නවකතාව කියන මාධ්‍යයෙන් ගිලිහී ගිහින්.මම එහෙම කියන්නේ 80 දශකයේ දී පමණ නවකතාවට පාඨකයන් ගේ තිබුණු උනන්දුව, උත්සාහය අද වෙනස් වී ඇති නිසයි. එදා නවකතාව කෙරෙහි පාඨකයන් ගේ සිත්වල පැවතුණු චින්තාව අද නැතිව ගිහින්. අද ලියනා බොහෝ නවකතාවල ආඛ්‍යාන රටාව පාඨකයන් ගේ නෙත්වලට අමාරුයි. එවිට පාඨකයන් ඉන් ඈත්වීමයි සිදු වෙන්නේ.නවකතාව විවෘත තලයක ගමන් කළ යුත්තක්. ප්‍රබන්ධය කියන්නේ විශාල මන්දිරයක්. ඒ මන්දිරයේ කවුළු රාශියක් තිබිය යුතුයි. ඒ ඕනෑ ම වෙලාවක ඊට ඇතුළු වීමටත්, පිටවීමත් හැකි අයුරින්. මා ප්‍රබන්ධ ලියන්නේ මේ සෑම කවුළුවක් ම විවෘත කරලා. ඔවුන්ට ඕනෑම තැනකින් ඇතුළු වීමට ඉඩ තියලා.“අබිරහස් ජීවිත තරණය” නම් ප්‍රබන්ධය ඔස්සේ මා අදහස් කරන්නේ පාඨකයා ප්‍රමෝදයට පත් කිරීමයි. ඔවුන් රසවත් ගැඹුරු වින්දනාත්මක තෝතැන්නකට රැගෙන යාමයි. මෙතන දී විචාරකයන්ට මා දෙන්නේ මස් කටුයි. විචාරකයාට අවශ්‍ය වින්දනයක් නෙමෙයි. ඔවුන්ට අවශ්‍ය හපලා කාලා චප්ප කරන්න ඕන කටුවක්. මම මෙහෙම කියන්නේ ඔවුන්ව අපහාසයට ලක්කිරීමේ අදහසකින් නම් නොවෙයි.* ඔබගේ බොහෝ කෘතිවලට පාදක වූ ස්ත්‍රීවාදීත්වය මේ කෘතියෙහි අන්තර්ගතයේදීත් දකින්නට ලැබෙනවා නේද?”අබිරහස් ජීවිත තරණය” කියන්නේ ස්ත්‍රී පීඩනය පිළිබඳ කතාවක්. පුරුෂාධිපත්‍ය විසින් ස්ත්‍රිය නැති කරනා අයුරු, ඇයව කෙළි බඩුවක් බවට පත්කරනා අයුරු අපූරුවට කතා කරනා ප්‍රබන්ධයක්. එහෙත් ධනපති පංතියේ ඇති පුරුෂාධිපත්‍ය ඇයව කෙළි බඩුවක් බවට පත් කිරීමට උත්සාහ ගත්තත් එහිදී අෑ අවසානය දක්වා සටන් කරනා අයුරු කෘතියෙහි විග්‍රහ වෙනවා. වත්මන් සමාජය තුළ ස්ත්‍රියට ජීවත් වීමට නොහැකි තත්ත්වයක් උද්ගත වෙලා. පුරුෂයන් හිතන්නේ, වැඩ කටයුතු කරන්නේ ස්ත්‍රිය මානව අයිතිවාසිකම් නැති පිරිසක් බව සිත් හි දරාගෙනයි. මේ අපූරු පණිවුඩය මා කියන්නේ බොහොම සරලවයි. ඒ සරල බව ඔස්සේ මා අදහස් කළේ පාඨකයාට ගැඹුරු වින්දනයක් ලබා දීමටයි.* ඔබ නිතරම කුමන නිර්මාණයක නියැලුණත් එහි භාවිතයට ගැනෙන ආඛ්‍යාන රීතිය වගේ ම සන්දර්භය පිළිබඳ විමසීමේ දී දකින්නට ලැබෙන්නේ නැවුම් බවක්. මේ කෘතියෙහි ආඛ්‍යාන රීතිය නැවුම් බවකින් ඉදිරිපත් වුවත් සන්දර්භය ගතානුගතිකයි නේද?වලව් පෙළැන්තියක් දුප්පත් කෙල්ලකු කෙලෙසීම කියන සන්දර්භය අපි හැමෝට ම ආගන්තුක නොවූවක්. ඒ වුණත් ඉන් එහාට ගිය මානව සබඳතාවයක් කතාබහ කිරීමට මෙම සන්දර්භය මා උපයෝගී කරගත් බව කියන්න ඕන කාරණයක්. මේ සන්දර්භය ඔස්සේ මානසික සබඳතාවය වගේ ම ලිංගිකත්වය පිළිබඳවත් මට කතාබහ කරන්නට උවමනා වුණා. ඒ කාරණා හේතුවෙන් සන්දර්භය ගතානුගතික වුණත් වෙනස් මඟක් ගත් සන්දර්භයක් ඉන් නිර්මාණය වූ බව සත්‍යයක්.දින පොතක ආකෘතියකින් ගොඩනැඟෙන ආඛ්‍යානය රහස් පරීක්‍ෂක ස්වරූපයක් ගන්නවා. කතා නායිකාව මිනීමැරීම් හෙළිකර ගැනීමේ උත්සාහයක නිරත වෙනවා. ඒ ඔස්සේයි කතාව විකාශය වෙන්නේ. එහි දී අද සමහරු නොමඟ යවනවා පමණක් නෙමෙයි යම් යම් කරුණු අතිශයෝක්තියෙන් කියා පෑමට ද පෙළඹෙනවා. යථාර්ථවාදීව නවකතාව ඉදිරිපත් කිරීමෙන් කෙරෙන්නේ මතුපිට අතගෑමක්. චරිත ඇතුළට ගමන් කරන්නට ඉන් ඉඩහසර නොලැබෙන තරම්. ඒ නිසා මා මේ ප්‍රබන්ධයේ අඛ්‍යාන රටාව සඳහා වෙනස් මඟක් තෝරා ගත්තා. එය පාඨකයන්ට අලුත් අත්දැකීමක් වගේ ම නවකතාවට අලුත් ආලෝකයක්.* ”අබිරහස් ජීවිත තරණය” කියැවීමේ දී එහි යථාර්ථවාදය, අධි යථාර්ථවාදය හා මායා යථාර්ථවාදය යන රීතීන් තුනම ගැබ්ව ඇති බවක් පෙනෙන්නට තිබෙනවා.යථාර්ථවාදය අපට අවලංගු කරන්නට බෑ. ඒ වගේ ම අපි යථාර්ථවාදයේ සතුරෝ ‍නොවෙයි. සමහර අවස්ථාවල දී අප කියන්නට යන දේ යථාර්ථවාදයෙන් විතරක් පුරුද්දන්න බැහැ. ඒ නිසා නිර්මාණකරුවකු විදියට යථාර්ථවාදය අතික්‍රමණය කළ යුතුය යන මතයේයි මා සිටින්නේ. ඒ අතික්‍රමණය කිරීමේ දී අධි යථාර්ථවාදය වගේ ම මායා යථාර්ථවාදයත් ඇමුණුමක් නොවිය යුතුයි. මේ සම්මිශ්‍රණයේ ඇමුණුම එක ම වියමනක් මෙන් ගලා යා යුතු වෙනවා. එවන් කාරණා නිසා ම මේ මේ තැන්වල මායා යථාර්ථවාදයක් ඇතුළත් බව දැනෙන්නේ කෘතිය කියවන අවස්ථාවේදියි. මේ රීතීන් සියල්ල කෘතියට ඈඳා ගැනීමෙන් මා ප්‍රබන්ධය සාර්ථකත්වය කරා රැගෙන ගියා.* කෙටිකතාව, නවකතාව, පරිවර්තන කෘතීන් යන මාධ්‍යයන් ඔස්සේ නිර්මාණකරණයෙ හි යෙදෙන නිර්මාණකරුවෙකු විදියට ඔබ ලෝක සාහිත්‍ය ප්‍රවණතාව හා ලංකාවේ සාහිත්‍ය ප්‍රවණතාව පිළිබඳ දරන්නේ කුමන මතයක් ද?ලෝක සාහිත්‍ය පුළුල් නිසා මම ප්‍රබන්ධය පිළිබඳ පමණක් කතා කරන්නම්. ලෝක සාහිත්‍යයේ දී ප්‍රබන්ධය විශාල ස්ථානයක් ලැබුණු විෂයයක්. මහා ආඛ්‍යානය ලෙස හැඳින්වෙන්නේ එයයි. නමුත් ලංකාවේ ස්ථාපිත වී තිබෙන්නේ යථාර්ථවාදී නවකතා කලාවයි. ලංකාවේ බහුතරයේ කෘති ලියැවෙන්නේ ඒ ආරෙන්. එහෙත් බටහිර සාහිත්‍යයේ දී පසුගිය දශක කිහිපය තුළ විවිධ සාහිත්‍ය ධාරාවන් රාශියක් වර්ධනය වෙලා. ප්‍රබන්ධය වෙනස් වීමට ලක් වෙලා.එහෙම වෙන්නේ ඒ ඒ දේවල් වෙනස් විය යුතු නිසා නොව පාඨකයාට යමක් දිය යුතු නිසයි. ඒ නව සාහිත්‍ය ධාරාව මගින් පාඨකයා ආකර්ෂණය කර ගැනීමටයි. මෙය ලතින් ඇමරිකානු ඇතුළු අනෙකුත් සාහිත්‍ය පක්‍ෂයන්ටත් පොදු කාරණයක්. නමුත් මේ කාරණය ලංකාවේ වසන අපටත් පොදු කාරණයක් කර ගැනීම අවශ්‍යයි. අප ලියනා කෘති පාඨකයා කියවන්නේ නැත්නම් ඉන් ඵල ප්‍රයෝජනයක් ගත නොහැකියි. පාඨකයා ආකර්ෂණය කර ගැනීමට නම් ආඛ්‍යාන රටාව වෙනස් වෙන්න ඕන. ලංකාවේ මේ වෙනස්වීම සිදුවන්නේ බොහොම හෙමින්.* ලංකාවේ නවකතා නිර්මාණකරණයෙ හි යෙදෙන්නා වූ නිර්මාණකරුවන් ගේ ඛේදවාචකයේ ආරම්භයට මූලික ලෙස බලපා ඇත්තේ කුමන කාරණයක් ද?මුල් ම නවකතාව වුණු “මීනා” මුද්‍රණය වීමෙන් පස්සේ ලංකාවේ තිබුණේ අනුකරණාත්මක ලේඛන රටාවක්. පෝෂණය තිබෙන්නේ අප ළඟ ම යැයි ඔවුන් සිතුවා. ඒත් ලෝක ප්‍රවණතාවය කුමක් ද යන්න පිළිබඳ අවබෝධය වඩාත් වැදගත් බව ඔවුන් සිතුවේ නැහැ. තමා ලියනා නිර්මාණයේ බොහෝ දාර්ශනික කාරණා, සමාජයට වැදගත් වන දේ තිබෙන්නට පුළුවන්. එනමුත් මේ කාරණා නොවෙයි ප්‍රබන්ධය කියන්නේ.ප්‍රබන්ධය කියන්නේ වියමනයි. ප්‍රබන්ධයේ දී වියමනට හිමිවන්නේ විශේෂ තැනක්. මා ප්‍රබන්ධය සලකන්නේ රස බොජුනක් ලෙසයි. බොජුනේ රසයක් නැත්නම් අපි කන්නේ නෑ. නවකතාව රසවත් නොවුණහොත් පාඨකයා කියවන්නේ නෑ. මේ නිසා නවකතාවත් එහෙමයි.ලංකාවේ නවකතාවල ප්‍රමාණාත්මක වර්ධනයක් තිබුණත් වියමන ඇසුරේ දී එහි දක්නට ලැබෙන්නේ ඍනාත්මක තත්ත්වයක්. ප්‍රබන්ධයට නිර්මාණ ආකෘතියක් තිබෙනවා. ඒ නිසා උවමනා විදියට ප්‍රබන්ධය ලියන්න අපට නොහැකියි. ඒ වගේ ම දේශීය නවකතාවේ දී වියමන පිළිබඳ නිර්මාණකරුවන් ගේ දකින්නට ලැබෙන්නේ නොසැලකිල්ලක්. එයයි අපගේ ඛේදවාචකය ලෙස මා දකින්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=f1205233</link>
    <topic>දඩයක්කාරයා නුඔ මෝඩයෙකි !</topic>
    <author>රන්ජන් අමරරත්න</author>
    <content>මිනිසුන් සිතන – පතන සියල්ල පොත්වල අඩංගු කළහොත්; මුළු ලෝකයම මහා විකාරයක් වනු ඇත. පොතක් යනු විශේෂයෙකි. වටිනා ප්‍රබන්ධයෙකි. නවකතාවක් නම්; එහි අත්දැකීමෙහි කදිම බව ක් තිබිය යුතු ය.චරිත හා සිද්ධි සුවිශේෂ විය යුතු ය. කථා වින්‍යාසය මනාව ගැළපී රචනා විලාසයෙහි ආකර්ෂණයක් පැවැතිය යුතු ය. ඒ කිසිවක් නැති කල විස්තර - වාර්තා ඇතුළත් පොත් ගෙඩි බිහි වේ. සිංහල රචකයෝ පොත් ගෙඩි ලිවීමට රුසියෝ ය.මෙතෙක් ජීවිතයේ දී සිංහලෙන් කියැ වූ දුර්වල ම හා නරකම නවකතාව පෙරේදා රාත්‍රියෙහි කියවා හමාර කළෙමි. එය කියවාගෙන යන කල වරෙක බලවත් කෝපයක් ඇති වේ. තව වරෙක බලවත් ශෝකයක් ඇති වේ. කෝපයක් ඇති වන්නේ බොරු - බේගල් ඇදබාමින් අපගේ වටිනා කාලය නාස්ති කිරීම ගැන ය. ශෝකයක් ඇති වන්නේ ප්‍රබන්ධ කථාව හා භාෂාව විෂයයෙහි කතුවරයා සතු අතිශය දරිද්‍රතාව ගැන ය.අනුර වික්‍රමසිංහ මහතාගේ; දඩයක්කාරයා ගේ නිම්නය නම් නවකතාවට දීර්ඝ කාල පරාසයක් ද විශාල සිදුවීම් ගොන්නක් ද ඇතුළත් වේ. කාල පරාසය ගතහොත් 1971 සිට වර්තමානය තෙක්; එනම් 2011 පමණ වන තෙක් සමාජ හා දේශපාලනික වෙනස්වීම් ඇතුළත් ය.සිදුවීම් ගතහොත්; 1988 තරුණ නැගිටීම මර්දනය කිරීම, රාජ්‍ය භීෂණය, ඉන්දියන් සාම සාධක හමුදාව ගෙන්වීම, ඔවුන් පලවා හැරීම, කොටි සංවිධානයේ ව්‍යාප්තිය ජනාධිපතිවරයෙකු ඝාතනයට ලක්වීම යනුවෙන් කෙළවරක් නැති සිදුවීම් මේ කතාව තුළ තිබේ.කතුවරයා ඉහත කී ප්‍රධාන සිදුවීම් සිය ප්‍රබන්ධයට එල්ලා ඇති මුත් ඒවා චරිතවලට බලපාන ආකාරය හෝ එම සිදුවීම් ඔස්සේ සමාජයෙහි මතු වන කම්පනය හෝ ගැඹුරින් නිරූපණය කරන්නේ නැත. ඔහු එක්තරා කතාවක් කියාගෙන යයි.එම කතාවේ විකාශයට අනුව සිදුවීම් ඊට එල්ලයි. මේ කතාව ගලායන්නේ කිසිදු හැඟීමක් – දැනීමක් – කුතුහලයක් නැතිව පැතලි ආකාරය කට ය. එහි එන කිසිදු චරිතයක් ජීවමාන නැත. චරිත නිරූපණය බෙහෙවින් දුර්වල ය. කියැවීම ඉතා දුෂ්කර ය.කතාවේ එන ප්‍රධාන චරිතය තරුණියකි. ඈ හැසිරෙන්නේ ලේ - මස් ඇති යෞවනියක ලෙස නො වේ. අම්මා කැටුව බරපතළ සිදුවීම් රැසකට මුහුණ දෙන ඔව්හු ඉලක්කයක් නැති ගමනක යෙදෙති. ඒ සෑම තැනෙක ම ඔවුන් බේරාගැනීමට කෙනෙක් සිටියි. කතුවරයා හිටිහැටියේ චරිත මරා දමයි. ඒ අම්මාට හා දුවට අලුත් ජීවිතයක් ලබාදීමට ය. ඔව්හු වරෙක හිඟන ජීවිතයට වැටෙති. බස් පොළක ජීවත්වන තරුණියට කිසිදු අතුරු - අන්තරාවක් නැත. මේ නම්; ශ්‍රී ලංකාව නො වේ. ශ්‍රී ලංකාවේ යාචක හා පාදඩ සමාජය ද නො වේ.කතුවරයා දේශපාලනයක් මතු කිරීමට වෑයම් කරයි. එහෙත් එය එහෙම පිටින් ම ව්‍යාජයෙකි. මෙහි එන චරිත දේශපාලනයට ප්‍රතිචාර දක්වන්නේ නැත. දේශපාලනයෙන් ප්‍රබල කම්පනයකට පත්වන්නේ නැත. කතුවරයා සමාජ දැක්මක් ඉදිරිපත් කිරීමට වෑයම් කරයි. එය එහෙම පිටින් ම අවුලකි. අනුර වික්‍රමසිංහගේ නිර්මාණ අභ්‍යාසය ඔස්සේ කිසිදු සමාජ දර්ශනයක් මතුවන්නේ නැත. ඔහු බරපතළ අවුලක පැටලී එහෙන් - මෙහෙන් කෑලි පූට්ටු කරන්නට බලවත් උත්සාහයක යෙදෙයි. පිටු හාරසිය ගණනක් පුරාවට විහිදෙන මේ කතාවට නවකතාවක් යැයි කීම ද පාපයෙකි.ඉන්දියාවේ රොහින්ටන් මිස්ට්‍රි දීර්ඝ කාල පරාසයක් තෝරාගෙන ඒ තුළ අතිශය ප්‍රබල ලෙස චරිත හසුරවන ලේඛකයෙකි.. “ෆයින් බැලන්ස්” නම් නවකතාව දීර්ඝකාල පරාසයක්ද විශේෂ සිදුවීම් රාශියක් ද මුල් කොට රචනා වූ ප්‍රබල නවකතාවෙකි. ඔහු ඉතා ඉවසීමකින් හා සංයමයකින් යුතුව සිය සිදුවීම් හා චරිත එකිනෙකට අමුණයි. ඉන්දියාවේ නිදහස් අරගලය, කූල පීඩනය, ස්ත්‍රීන් කෙරෙහි පවත්නා සමාජ බලපෑම, සමින්දාර්වරුන්ගේ අනිසි පාලනය, හදිසි නීතිය ක්‍රියාත්මක වීම වැනි තේමාවන් රැසක් ඔහුගේ කතාවට විෂය වේ. මිස්ට්‍රි මේ සිදුවීම් අතරින් දේශපාලනයක් මතු කරයි. තියුණු සමාජ දැක්මක් ද ඉදිරිපත් කරයි.ආර්. කේ. නාරායන් චරිතවල සුවිශේෂතා මතු කරමින් සමාජ විචල්‍යතා නිරූපණය කළ අපූරු ලේඛකයෙකි. ඔහු ඉන්දීය කතා සම්ප්‍රදායයෙන් ආභාස ලබා ගත්තේ ය. නාරායන්ගේ කතා තුළ දීර්ඝ කාල පරාසයක් අඩංගු නො වූණ ද යුගයකට ගැළපෙන හා ඔරොත්තු දෙන ධර්මතා ඔහුගේ කතාවලින් ප්‍රකට විය. කුෂ්වන්ත් සිං තව ම ලේඛනයෙහි යෙදෙන තවත් අපූරු කතාකාරයෙකි. ඔහු සිද්ධි හා චරිත යන දෙක ම සම - සමව යොදා ගෙන ප්‍රබන්ධකරණයෙහි නිරත වේ. මේ සියලු දෙනාට ම අනන්‍ය වූ සමාජ දැක්මක් තිබේ. ඒ නිසා ම ඔවුන්ගේ කතාවලින් බොහෝ දෑ උගත හැකි ය.දඩයක්කාරයා ගේ නිම්නය කියවන කල පැහැදිලි වන ප්‍රධාන කරුණක් තිබේ. එනම්; එහි කතුවරයාට නව - ප්‍රබන්ධ පිළිබඳ කිසිදු පෙරහුරුවක් - අධ්‍යයනයක් - අභ්‍යාසයක් නැති බව ය. කතුවරයා තමන් හිතන - පතන දෑ එලෙස ම වමාරයි. ඒවා නීරස ය. විශ්වාසයෙන් තොර ය. මේ කතාව කියැවීමෙන් පාඨකයාට ලැබෙන අලුත් දෙයක් නම් නැත.අප ගේ විශ්වවිද්‍යාල තුළ නව ප්‍රබන්ධ – විධි උගන්වන පාඨමාලා ඇති කළ යුතු ව තිබේ. සිංහය විෂයයට අදාළ ව සේ ම ජන සන්නිවේදනය, ලලිත කලාව වැනි විෂයයන් අලළා ද මේ කාර්යය ඉටු කර ගත හැකි ය. අපගේ ප්‍රබන්ධ කථාවේ පරමාදර්ශය වන්නේ මාර්ටින් වික්‍රමසිංහ මහතා ය. එතුමාගේ යුගයට වඩා අද යුගයේ ප්‍රබන්ධ කථාව බොහෝ සෙයින් වෙනස් ය. මේ වෙනස හඳුනාගත හැක්කේ; විදේශීය ප්‍රබන්ධ කථා හැදෑරීමෙන් ය. අපගේ නිගමනයට අනුව ලතින් අමෙරිකානු, අප්‍රිකානු හා ඉන්දීය ප්‍රබන්ධ කථාව හැදෑරීමෙන් නව දැනුම උකහා ගත හැකි ය.මෙහි දී සංකීර්ණ තත්ත්වයක් මතු වේ. එක් අතකින් විශ්වවිද්‍යාලයයෙන් ලැබෙන නව දැනුම පොදු සමාජයට කාන්දු වන්නේ ඉතා සෙමෙන් ය. ඊළඟ කාරණය නම්; පොදු සමාජය තුළ නිර්මාණකරණයෙහි යෙදෙන ඇතැමුනට අපගේ සම්ප්‍රදාය පිළිබඳ දැනුම ද නැතිකම ය. පළමුව සම්ප්‍රදාය උගත යුතු ය. දෙවනුව නව සම්ප්‍රදායන් කරා යා හැකි ය. තවත් ගැටලුවක් වන්නේ විශ්වවිද්‍යාල ඔස්සේ ප්‍රබන්ධ කථාකරුවන් හා විචාරකයන් බිහි නො වීම ය.බුත්සරණ, ජාතක පොත, අමාවතුර, සද්ධර්මරත්නාවලිය, සද්ධර්මාලංකාරය, දළදා සිරිත, කුවේණි - අස්න හදාරන්නා සේ ම ඉන්දියාවේ නාරායන්, කුෂ්වන්ත් සිං වැනි ලේඛකයන් හෝ හැදෑරීමට කාලය මිඩංගු කළ යුතු ය. අපගේ ප්‍රබන්ධ කථාවේ හිස් බව නැති කළ හැකි එක් මාර්ගයක් වන්නේ එය යි. ප්‍රබන්ධ කථා පිළිබඳ පුළුල් සංවාදයක් ඇතිවීම ද වැදගත් ය. ඒ සඳහා වෘත්තීය විචාරකයන් සිටිය යුතු ය. ඔවුන් පාඨකයාට තේරුම් ගත හැකි භාෂාවකින් තම ලියැවිල්ල නිමා කළ යුතු ය. පිට කසන විචාරවලින් නවකතාව ඈත් කළ යුතු ය.තවත් වැදගත් ම කරුණක් තිබේ. එනම්; ප්‍රකාශන සමාගම්වල පරීක්‍ෂක මණ්ඩලයක් හා සංස්කරණ මණ්ඩලයක් සිටීම ය. විනිශ්චයකින් තොරව නවකතා පළකිරීමේ අවස්ථාව ලැබී ඇති බැවින් සිංහල නවකතාව අයාලේ යන්නට පටන්ගෙන තිබේ. නවකතා නමින් විවිධ බහුභූත මුද්‍රණයෙන් එළි දැක් වේ. ඒවාට උත්සව තබා පසුව සම්මාන ද දෙනු ලැබේ. සිංහල නවකතාවේ පරිහාණිය සටහන් වී ඇත්තේ මේ ක්‍රියාදාමය ඔස්සේ ය. මෙය ගොඩගත හැකි සංගායනාවක් වහා ම පැවැත්විය යුතු ය.අනුර වික්‍රමසිංහ මහතා සාර්ථක කතාවක් ගොඩනඟා ගැනීමට අසමත් ලේඛකයෙකි. ඔහුගේ මීට පෙර කතාවක ද එම දුර්වල ලක්‍ෂණය දැක ඇත්තෙමි. කතාවක් ගොඩනැඟීම දුෂ්කර කාර්යයෙකි. ඒ සඳහා මනාව සිද්ධි ගළපා ගත යුතු ය. බොහෝ ලේඛකයන් කරනුයේ කතාවක සිද්ධි ගළපාගෙන පසුව අවස්ථා හා චරිත නිරූපණය කිරීම ය. සාර්ථක සංවාද එකතු කිරීම ය. අනුර වික්‍රමසිංහ මහතා මුල සිට ම සිය කාර්යය පිටපොට ගසාගෙන තිබේ.සාර්ථක නවකථාවක් යනු බරපතළ පරිශ්‍රමයක ප්‍රතිඵලයකි. නූතන ලේඛකයෝ ඒ ගැන නො දනිති. ඔව්හු වහ – වහා කතාවක් ගොතා හැකි විගස ප්‍රකාශන ආයතනයට භාර දෙති. එය මුද්‍රණයෙන් පිටවෙන්නටත් ප්‍රථම ඊළඟ නවකතාව අවසන් කරති. දැන් ඇත්තේ ලේඛකයන් නොව පොත් මැෂින් ය. මේ තත්ත්වය එක් හේතුවක් මත නො ව හේතු ගණනාවක් මත පහළ වූ ප්‍රතිඵලයෙකි.දඩයක්කාරයාගේ නිම්නය යනු කතුවරයාගේ සිහිනයක් පොතකට නැඟීම ය. සිහින අතාර්කික ය. යථාර්ථයෙන් දුරස් ය. මිනිසාට සිහින දැකීමේ අයිතියක් ඇතත්; ඒවා යථාර්ථයක් බවට පෙරැළීමේ හැකියාවක් නැත. සිහින දකින්නා සිටින්නේ අඩ නින්දේ ය. අඩ නින්දේ පසු වන මිනිසාට ලෝකය හරිහැටි දකින්නට හැකියාවක් නැත. අනුර වික්‍රමසිංහ ද අඩ නින්දේ පසුවන ලේඛකයෙකි. ඔහුගේ මේ පොත කියැවීමට තරම් ශාස්ත්‍රීය පාපයක් අප විසින් කර තිබේ.පාඨකයා මේ පොතට කියවනවාට වඩා පොත විසින් පාඨකයා කියවනු ලැබේ යැයි කතුවරයා සිය පෙරවදනෙහි සඳහන් කර තිබේ. එම අපභ්‍රංශය අපට වටහාගත නො හැකි’මුත් එක් සත්‍යයක් නම් තේරුම් ගොස් තිබේ. එය නම්; මේ පොත කියවන මිනිසා හොඳට ම විඳවන බව ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=n1205241</link>
    <topic>පොලිසියට එරෙහිව මහජන පැමිණිලි 1360ක්</topic>
    <author>විජයානි එදිරිසිංහ</author>
    <content>මහජනතාවගේ පැමිණිලි පොලිසිය විසින් නොතකා හැරීමේ ප්‍රතිශතය සියයට 33 දක්වා ඉහළ ගොස් ඇතැයි ජාතික පොලිස් කොමිසම කියයි.පොලිසි වලින් මහජනතාවට සිදුවන විවිධ හිරිහැර සම්බන්ධ පැමිණිලි 1360 ක් මේ වන විට පොලිස් කොමිසම වෙත ලැබී තිබේ.ඒ අතරින් පැමිණිලි ගණන් නොගෙන ක්‍රියා කිරීම 448 කි. පහරදීම් 92 කි. වධ හිංසා පැමිණවීම් 33 කි. බලය අනිසි ලෙස යෙදවීම 318 ක් පක්ෂග්‍රාහීත්වය 17 ක්, නීති විරෝධී ලෙස අත්අඩංගුවට ගෙන රඳවා ගැනීම් 84 ක්, බොරු චෝදනා සහ රිමාන්ඩ් බාරයේ තබා ගැනීම් 49 ක්, අල්ලස් හා දුෂණ 27 ක්, අපයෝජනය 11 ක්, පොලිස් අත්අඩංගුවේ මියයාම් 6 ක්, පොලිස් වාහන මගින් සිදුවූ අනතුරු 2 ක්, ඒ අතර වේ. මහජනතාවගෙන් එල්ල වී ඇති මේ පැමිණිලි සම්බන්ධයෙන් පොලිස් කොමිසම පරීක්ෂණ ආරම්භ කොට ඇත.මේ අතර පොලිසියෙන් යම් අසාධාරණයන් සිදුවෙයි නම් ඒ සම්බන්ධව පැමිණිලි කිරීමට පොලිස් කොමිසමේ ප්‍රාදේශීය කාර්යාලද එම පළාත්වල පිහිටුවා තිබේ.මහජනතාවට පොලිසිය සිදු කරන එම අසාධාරණකම් සම්බන්ධ කොමිසම සිදු කරන පරීක්ෂණ වල විමර්ශන වාර්තා පොලිස්පති, ඇතුළු වෙනත් අංශවලට යවා චෝදනාවලට ලත් නිලධාරීන්ට එරෙහිව නීති මගින් කටයුතු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=n1205242</link>
    <topic>ජනපති කාර්යභාරයට ලාංකිකයෝ 91%ක් සතුටින්</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතා නායකයකු වශයෙන් ඉටුකරන කාර්යභාරය සම්බන්ධයෙන් ශ්‍රී ලංකාවේ ජනතාවගෙන් සියයට 91 ක්ම තෘප්තිමත්ව සිටින බව නවතම අන්තර්ජාතික සමීක්ෂණයක් මඟින් තහවුරු කර ඇත.වසර තිහක යුද්ධය නිමා කිරීමෙන් ජනාධිපතිවරයා ලත් කීර්තිය තවම පවතින බව දකුණු ආසියා සහ අග්නිදිග ආසියා රටවල නායකයන්ට ඇති ජනතා කැමැත්ත සම්බන්ධයෙන් සිදුකෙරුණු මෙම සමීක්ෂණයයෙන්පෙන්වා දී තිබේ.සමීක්ෂණයට භාජනය වූ සෑම ශ්‍රී ලාංකිකයන් දසදෙනකුගෙන් නව දෙනකුම ජනාධිපතිවරයකු ලෙස මහින්ද රාජපක්ෂ මහතා කරන ‍ඉටු කරන කාර්යභාරය අනුමත කර තිබේ.ආර්ථික ස්ථාවරත්වය සහ සාමය තහවුරුව පැවතීම නිසා ජනතාවගේ කැමැත්ත දිනා ගැනීමට මෙම ලයිස්තුවේ ඉහළින්ම සිටින ශ්‍රී ලංකාව, ලාඕසය සහ කාම්බෝජය යන රටවල නායකයන්ට හැකියාව ලැබී ඇත.රටවල් 21 ඇසුරින්කෙරුණු සමික්ෂණ ලැයිස්තුවේ තෙවැනි ස්ථානය දිනා ගැනීමට ශ්‍රී ලංකා නායකයා සමත් වන විට කලාපයේ බලවතා වන ඉන්දියාවට හිමිව ඇත්තේ එකොළොස්වැනි ස්ථානයයි. ඉන්දීය අගමැතිවරයාට කැමැත්ත පළ කර ඇත්තේ එරට ජනතාවගෙන් සියයට 59 ක් පමණි.ලයිස්තුවේ අවසන් ස්ථානය පකිස්ථානයට හිමිව ඇති අතර පකිස්ථාන පාලකයාට කැමැත්ත පළ කර ඇත්තේ එරට ජනතාවගෙන් සියයට 20 ක ප්‍රතිශතයකි. දියුණු යැයි සම්මත රටවල් වන ඔස්ට්‍රේලියාව, දකුණු කොරියාව සහ ජපානය පවා සිටින්නේ ශ්‍රී ලංකාවට පහළිනි. ඔස්ට්‍රේලියානු අගමැතිවරියට සියයට 45 ක්ජපාන අගමැතිවරයාට සියයට 44 ක් දකුණු කොරියා අගමැතිවරයාට සියයට 40 හා වශයෙන් ජනතා කැමැත්ත පළ කෙරී තිබේ.මේ සමීක්ෂණය මෙහෙය වූ ගෝලප් වෙබ් අඩවිය අමෙරිකා එක්සත් ජනපදය පදනම් කර ගෙන ක්‍රියාත්මක වන අතර මෙවැනි ජනමත විමසුම් සම්බන්ධ කටයුතුවල නියැලේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=n1205243</link>
    <topic>මිහින්තලා පොහෝ ගෙය පොසොන් පෝයදා විවෘත කෙරේ</topic>
    <author>සමන්මලී ප්‍රියශාන්ති</author>
    <content>ජනාධිපති මහින්ද රාජපක්ෂ මහතාගේ උපදෙස් පරිදි මිහින්තලේ රජමහා විහාරස්ථානයේ ඉදි කර ඇති පොහොය ගේ මේ පොසොන් පුන් පොහෝ දා (04) සවස 4 ට ආර්ථික සංවර්ධන නියෝජ්‍ය ඇමැති සහ වැඩබලන ජනමාධ්‍ය ඇමැති ලක්ෂ්මන් යාපා අබේවර්ධන මහතාගේ ප්‍රධානත්වයෙන් විවෘත කෙරේ.ලේක්හවුස් ආයතන‍යේ හා මැලිබන් ආයතනයේ මුල්‍ය දායකත්වයෙන් පුරා විද්‍යා දෙපාර්තමේන්තුව විසින් පොහොය ගෙයි ඉදිකිරීම් කටයුතු සිදු කර තිබේ.ජනාධිපති මහින්ද රාජපක්ෂ මහතා පසුගිය දා මිහින්තලේ රජමහා විහාරස්ථානය වැඳ පුදා ගැනීමට පැමිණි අවස්ථාවේදී විහාරස්ථානයේ අඩුපාඩු පිළිබඳ සොයා බලා තිබේ. එහිදි විහාරාධිපති හිමියෝ විහාරස්ථානයට අඩුපාඩුවක්ව පවතින පොහොය ගෙය පිළිබඳ ජනාධිපතිවරයාට දැනුම් දී ඇත.ඒ අවස්ථාවේදීම ජනාධිපති මහින්ද රාජපක්ෂ මහතා දුරකතනයෙන් ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා අමතා පොහොය ගේ ඉදිකිරීමේ කටයුතු සිදු කර දෙන ලෙස උපදෙස් දී තිබේ. ඒ අනුව ලේක්හවුස් සභාපතිවරයා මැලිබන් ආයතනයේ මුල්‍ය අනුග්‍රහයෙන් මේ පොහොය ගේ ඉදිකිරීම් කටයුතු ආරම්භ කර තිබේ.පොසොන් පොහොය නිමිත්තෙන් ලේක්හවුස් ආයතනය විදුලිබල මණ්ඩලය සමඟ ඒකාබද්ධව 50 වැනි වරටත් පවත්වන ‍ලේක්හවුස් මිහින්තලා ආලෝක පුජාවට සමගාමිම පොහොය ගෙය විවෘත කෙරේ.ලේක්හවුස් මිහින්තලා ආලෝක පුජාව සහ පොහොය ගේ විවෘත කිරීමේ සියලු කටයුතු මිහින්තලා රජමහාවිහාරාධිපති වලවාහැංගුනවැවේ ධම්මරතන නායක හිමිගේ අනුශාසකත්වයෙන් සිදු කිරීමට නියමිතය.මේ අවස්ථාවට ජාතික උරුමයන් පිළිබඳ ඇමැති ජගත් බාලසුරිය, විදුලිබල ඇමැති පාඨලි චම්පික රණවක, ගොවිජන සේවා හා වනජීවි ඇමැති එස්.එම්.චන්ද්‍රසේන, නිපුණතා සංවර්ධන හා යෞවන කටයුතු නියෝජ්‍ය ඇමැති දුමින්ද දිසානායක, උතුරු මැද පළාත් ප්‍රධාන ඇමැති බර්ටි ප්‍රේමලාල් දිසානායක,ලේක්හවුස් සභාපති බන්දුල පද්මකුමාර මැලිබන් ආයතනයේ සභාපති හා කලමනාකරණ අධ්‍යක්ෂ ඒ. ජී. සමරජීව මහත්වරු හා ලේක්හවුස් ආයතනයේ හා මැලිබන් ආයතනයේ අධ්‍යක්ෂ මණ්ඩල නිලධාරිහු මේ අවස්ථාවට සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=n1205244</link>
    <topic>ඇමැති කෙහෙළිය හෙට එයි</topic>
    <author>ඉන්දික පොල්කොටුව</author>
    <content>ඔස්ට්‍රේලියාවේදී හදිසි අනතුරකට ලක්ව ප්‍රතිකාර සඳහා රෝහල් ගත කෙරුණ ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා හෙට (25) අලුයම මෙරටට පැමිණීමට නියමිතය.ඔස්ට්‍රේලියාවේ මෙල්බන් නුවර හෝටලයක තෙවන මහලේ බැල්කනියෙන් වැටී ඉකුත් පෙබරවාරි මස 07 දා අනතුරට ලක්වූ ඒ මහතා අනතුරුව එරටදී රෝහල් ගත කෙරිණි.මාස තුනකට අධික කාලයක් එරටදී ප්‍රතිකාර ගනු ලැබු ඇමැතිවරයා මේ අනුව 25 අලුයම මෙරටට පැමිණෙනු ඇත.ඇමැතිවරයාගේ පුත් ක්‍රිකට් ක්‍රීඩක රමිත් රඹුක්වැල්ලගේ පාදයේ සැත්කමක් සඳහා ඕස්ට්‍රේලියාව බලා ගොස් සිටියදී ඇමැතිවරයා මේ අනතුරට ලක්විය.තමා නවාතැන් ගෙන සිටි හෝටලයේ අනාරක්ෂිත බාවය හේතුවෙන් මේ අනතුර සිදුවූ බැව් කියන ඇමැතිවරයා මේ සම්බන්ධයෙන් අදාළ හෝටලයට එරෙහිව වන්දි ඉල්ලා නීතිමය පියවරද ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=n1205245</link>
    <topic>අධ්‍යාපන හා නාගරික සංවර්ධනයට ලෝක බැංකුවෙන් ඩොලර් මිලියන 314ක්</topic>
    <author>මහින්ද අලුත්ගෙදර</author>
    <content>අධ්‍යාපන හා නාගරික සංවර්ධන අංශයන්හි ප්‍රධාන ව්‍යාපෘති දෙකක් ක්‍රියාත්මක කිරීම වෙනුවෙන් ඇමෙරිකානු ඩොලර් මිලියන 314 ක (රුපියල් කෝටි 3700) ණය මුදලක් ශ්‍රී ලංකාවට ලබාදීම සඳහා ලෝක බැංකුව එකඟතාව පළකර ඇත.ශ්‍රී ලංකාවේ ආර්ථිකය මැදි ආදායම් ලබන ආර්ථිකයක් බවට පත්වීමත් සමඟ 21 වන සියවසෙහි නව අභියෝග ජය ගැනීම සඳහා අධ්‍යාපන සහ නාගරික සංවර්ධන අංශ වැඩිදියුණු කිරීම කෙරෙහි රජය වැඩි අවධානයක් යොමුකර තිබෙන අතර මේ ආධාරය තුළින් එවැනි වැඩසටහන් කඩිනමින් ක්‍රියාත්මක කිරීමට හැකියාව ලැබෙන බව මුදල් හා ක්‍රමසම්පාදන අමාත්‍යාංශය පවසයි.මේ ණය මුදල ලබාදීමට අදාළ ගිවිසුමට අත්සන් කිරීම පසුගියදා සිදු කෙරුණු අතර මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී.බී ජයසුන්දර මහතා සහ ලෝක බැංකුවේ ශ්‍රී ලංකා හා මාලදිවයින් නේවාසික අධ්‍යක්ෂිකා දියෙරිටු ගෙයි මහත්මිය ඒ සඳහා අත්සන් කළහ.ඒ අනුව 2012 - 2016 කාලය තුළ ක්‍රියාත්මක කිරීමට අපේක්ෂිත අධ්‍යාපන ආංශීය සංවර්ධන රාමුව සහ වැඩසටහන යටතේ පාසල් අධ්‍යාපන දැනුම කේන්ද්‍රකරගත් අධ්‍යාපන ක්‍රමයකට පරිවර්ථනය කිරීමේ ව්‍යාපෘතිය වෙනුවෙන් මේ යටතේ රුපියල් කෝටි 1200ක් වෙන් කෙරෙන අතර කොළඹ අගනගර නාගරික සංවර්ධන ව්‍යාපෘතිය වෙනුවෙන් රුපියල් කෝටි 2550ක් වෙන් කිරීමට නියමිත බවද මුදල් හා ක්‍රමසම්පාදන අමාත්‍යාංශය කියයි.අධ්‍යාපන ආංශීය සංවර්ධන රාමුව සහ වැඩසටහන යටතේ මනාව ක්‍රියාත්මක වන ප්‍රාථමික පෝෂක පාසැල් 5000ක් සහ ඊට සම්බන්ධිත ද්විතියක පාසැල් 1000ක ජාලයක් ස්ථාපනය කිරීමට අපේක්ෂිත අතර තෝරාගත් ද්විතියික පාසලක් සඳහා ප්‍රාථමික පෝෂක පාසැල් 4 - 5 ප්‍රමාණයක් මේ සංවර්ධන වැඩසටහන යටතේ සංවර්ධනය කෙරේ.‍ඊට අමතරව පාසල්වල රසායනාගාර පහසුකම්, සන්නිවේදන තාක්ෂණ පහසුකම්, බහුකාර්ය පාසල් පංති කාමර, පුස්තකාල පහසුකම් ආදිය ලබාදෙමින් පාසල් සංවර්ධනය කිරීම සඳහා මේ ව්‍යාපෘතිය යටතේ සැළසුම්කර තිබේ.මේ අතර කොළඹ අගනගර නාගරික සංවර්ධන ව්‍යාපෘතිය යටතේ බේරේ වැව ප්‍රතිසංස්කරණය, බැද්දගාන ජෛව විවිධත්ව උද්‍යානය ඉදි කිරීම, ඇතුළුව ගංවතුර පාලනය වෙනුවෙන් ව්‍යාපෘති කිහිපයක් ක්‍රියාත්මක කෙරෙන අතර මේ මඟින් කොළඹ මහ නගර සභාව යටතේ පවතින බල ප්‍රදේශය මෙන්ම ශ්‍රී ජයවර්ධනපුර කෝට්ටේ මහ නගර සභාව, දෙහිවල ගල්කිස්ස මහ නගර සභාව, කොළොන්නාව නගර සභාව ඇතුළත් බල ප්‍රදේශයන්ද ඇතුළත් වෙයි.මෙම සංවර්ධන ව්‍යාපෘතිය මඟින් ජලාශ්‍රිත ඉවුරු ආරක්ෂණයන් පුනරුත්ථාපනය කිරීම, උමං මාර්ග සහ ජල පොම්පාගාර හා නව බෝක්කු ඉදි කිරීම, ගං වතුර පාලන දොරටු සහ වැව් සොරොව් ඉදි කිරීම ආදියද ක්‍රියාත්මක කිරීමට යෝජිත බව මුදල් හා ක්‍රමසම්පාදන අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=n1205246</link>
    <topic>ලොතරැයි ප්‍රතිඵල 1919 මඟින්</topic>
    <author>ජීවනී පතිරණ</author>
    <content>රාජ්‍ය තොරතුරු කේන්ද්‍රය (1919) ඔස්සේ ජනතාවට ලොතරැයි ප්‍රතිඵල දැනගැනීමේ පහසුකම් සලසා දීමට ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) පියවර ගෙන තිබේ. මෙහි ප්‍රථම පියවර වශයෙන් සංවර්ධන ලොතරැයි මණ්ඩලය දිනුම් අදින සියලුම ලොතරැයි ජයග්‍රහණ මෙමගින් දැනගත හැකිය.ඉදිරියේදී සෙසු ලොතරැයි ප්‍රතිඵල ද රාජ්‍ය තොරතුරු කේන්ද්‍රය මගින් ලබා දීමට කටයුතු කරමින් සිටින බව ICTA ආයතනය පවසයි.එමෙන්ම ඉදිරියේ දී රාජ්‍ය තොරතුරු කේන්ද්‍රයේ නිල වෙබ් අඩවිය ඔස්සේ ද මේ සේවාව ලබා ගත හැකි බව එම එම ආයතනය සඳහන් කරයි.මීට අමතරව රාජ්‍ය තොරතුරු කේන්ද්‍රය මගින් රාජ්‍ය ආයතන 200 කට අයත් සේවාවන් දෙදහසක් පමණ ලබා දීමට පියවර ගෙන තිබේ.එමෙන්ම මසකට ලැබෙන මහජන ඇමතුම් ගණන මේ වන විට එක් ලක්ෂ විසිදහස ඉක්මවා ගොස් තිබෙන බව ICTA ආයතනය වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=n1205247</link>
    <topic>රාජ්‍ය භාෂා ප්‍රතිපත්ති බිඳින නිලධාරීන්ට විනය පරීක්ෂණ</topic>
    <author>අනුර ප්‍රේමලාල්</author>
    <content>භාෂා ප්‍රවීණතා පරික්ෂණයෙන් සමත් නිලධාරින් රාජකාරි කටයුතුවලදි රාජ්‍ය භාෂා ප්‍රතිපත්තිය ක්‍රියාත්මක නොකරන්නේ නම් ඒඅයට එරෙහිව විනයානුකූලව දඬුවම් ලබාදීමේ වැඩපිළිවෙළක් සකස් කරන බව ජාතික භාෂා හා සමාජ ඒකාබද්ධතා අමාත්‍යාංශය ප්‍රකාශ කරයි.මේ සම්බන්ධයෙන් ‍'දිනමිණ' වෙත අදහස් දැක්වු ඇමැති වාසුදේව නානයක්කාර මහතා රාජ්‍ය සේවකයන් හා නිලධාරින් වැටුප් වර්ධක, උසස්වීම් ලබා ගැනීම සඳහා තම මව්බසට අමතරව දෙවන භාෂාවක් පිළිබඳ හදාරා ප්‍රවීණතා සහතිකයක් ලබාගත්තත් ඔවුන් රාජකාරියේදි ජනතාවට ඒ අයගේ භාෂා අයිතිය ලබාදිමට ක‍ටයුතු නොකරන බවට පැමිණිලි ලැබෙමින් තිබෙනවා යැයි ඇමැති වාසුදේව මහතා පෙන්වා දුන්නේය.එබැවින් මේ පිළිබඳ ආයතන ප්‍රධානින් දැනුවත් කොට භාෂා පුහුණුව ලබා සිටින සේවකයින් හා නිලධාරින් රාජකාරියේදි ඉන් ප්‍රයෝජන නොගන්නේ නම් ඔවුන්ට විනයානුකූල පියවර ගැනීමට වැඩපිළවෙළක් සකස් කෙරෙමින් තිබෙන බව ඒ මහතා වැඩි දුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=n1205248</link>
    <topic>ඔලිම්පික් අයිතිය ගැන ප්‍රචාරණයට MBC-MTV දෙකට වාරණයක්</topic>
    <author>කුමුදු හෙට්ටිආරච්චි</author>
    <content>2012 ලන්ඩනයේ xxx ඔලිම්පික් ක්‍රීඩා තරග අයිතිය පිළිබඳ වෙළෙඳ ප්‍රචාරණ කටයුතුවල නිරතවීම වළකාලමින් කොළඹ වාණිජ මහාධිකරණ විනිසුරු ගාමිණී අමරසේකර මහතා එම්.ටී.වී චැනල් ලිමිටඩ් හා එම්.බී.සී.නෙට්වර්ක් ලිමිටඩ් වෙත ලබන ජූනි 6වැනිදා තෙක් බලපැවැත්වෙන පරිදි වාරණ නියෝගයක් නිකුත්‍ ‍කෙළේය.මහාධිකරණ විනිසුරුවරයා ඊයේ (23) එම වාරණය නිකුත් කෙළේ ශ්‍රී ලංකා රූපවාහිනී සංස්ථාව ඉදිරිපත් කළ පෙත්සමක් සලකා බැලීමෙන් අනතුරුවයි.නීතීඥ සනත් විජේවර්ධන මහතා මඟින් මේ පෙත්සම ඉදිරිපත් කර තිබිණි.2012 ලන්ඩනයේ xxx ඔලිම්පික්  ක්‍රීඩා තරග රටපුරා සෑම භාෂාවෙන්ම විකාශන මාධ්‍ය හරහා සජීව ලෙස හා පසු අවස්ථාවකදී විකාශය කිරීම හා ප්‍රදර්ශන අයිතිය සඳහා රූපවාහිනී සංස්ථාවට බලපත්‍ර ලබා දී ඇති බවත් එය 2012 දෙසැම්බර් 31 වැනිදා තෙක් වලංගු බවත් මේ පෙත්සමෙන් කියැවේ.2012 ලන්ඩන් xxx ක්‍රීඩා තරඟ විකාශය සඳහා රූපවාහිනී සංස්ථාවට අනන්‍ය අයිතිවාසිකම් ලබාදීමෙන් පසු තවත් තරගකාරී විකාශන සමාගම් දෙකක් වන කාල්ටන් ස්පෝර්ට්ස් නෙට්වර්ක් සහ එම්.ටී.වී,එම්.බී.සී,සමාගම්ද ඔවුන්ගේ රූපවාහිනී නාලිකා හරහා ක්‍රීඩා තරග විකාශය කිරීමට කැමැත්තක් දක්වන බව දැනගැනීමට ලැබුණු බව පෙත්සමෙන් පවසා ඇත.2012 ලන්ඩන් xxx ඔලිම්පික් ක්‍රීඩා තරඟ සඳහා විකාශන අයිතිය තමන් විසින් අත්කරගෙන සිටියදී එම්.ටී.වී චැනල්ස් ලිමිටඩ් ආයතනය ප්‍රචාරක දැන්වීම් පළ කිරීම අරඹා ඇති බවත් 2012 ලන්ඩන් ඔලිම්පික් තරග විකාශය කිරීමේ අයිතිය එම්.ටී.වී චැනල්ස් ප්‍රයිවට් ලිමිටඩ් වෙත ප්‍රදානය කර ඇති බවට ප්‍රවෘති විකාශන මගින් ව්‍යාජ ලෙස ප්‍රකාශ කරන බවත් පෙත්සමෙන් සඳහන් කර ඇත.2012 මැයි 15 දින එම්.ටී.වී හා එම්බී.සී නෙට්වර්ක්ස් සමඟ ඒකාබද්ධ මාධ්‍ය සාකච්ඡාවක් පැවැත්වූ බවත් එදින ඔවුන්ගේ ප්‍රවෘත්ති ප්‍රචාරය අසත්‍ය ලෙස ප්‍රකාශ කර සිටියේ ලන්ඩන් ඔලිම්පික් ක්‍රීඩා තරග විකාශය කිරීමේ අයිතිය ඔවුන්ට පවරා ඇති බව යැයිද පෙත්සමෙන් පවසා ඇත.එම සාකච්චාවේදී ඔලිම්පික් තරග විකාශය සදහා අයිතිය ලබාගත්තේ කෙසේද යන්න වාර්තාකරුවන් විමසූ අවස්ථාවේ ඒ බව ඔප්පු කිරීම සදහා වලංගු ගිවිසුමක් ඉදිරිපත් කිරීමට ඔවුන් අපොහොසත් වූ බවද පෙත්සමෙන් සදහන් කර ඇත.නිදහස් භෞමික සම්ප්‍රේක්ෂණ මගින් නිදහස් සැටලයිට් සම්ප්‍රේක්ෂණ , නිදහස් කේබල් සම්ප්‍රේක්ෂණ මගින් සහ ගුවන්විදුලිය හරහා 2012 දෙසැම්බර් 31 දක්වා ශ්‍රී ලංකාව තුළ සියලු භාෂාවලින් විකාශන මාධ්‍ය හරහා ලන්ඩන් ඔලිම්පික් ග්‍රීස්ම සෘතු ක්‍රීඩා තරග සජීවි ලෙස හා පසු අවස්ථාවලදී සම්ප්‍රේක්ෂණය කිරීම සදහා විකාශන හා ප්‍රදර්ශන අයිතිවාසිකම් ලැබීමට රූපවාහිනී සංස්ථාවට හිමිකමක් ඇති බවට ප්‍රකාශයක් ලබා දෙන ලෙසත් එම තරග සජීව ලෙස හා පසු විකාශය කිරීම හා ප්‍රදර්ශනය කිරීම ට විත්තිකරුවනට කිසිදු අයිතියක් නොමැති බව ට ප්‍රකාශයක් ලබා දෙන ලෙසත් පෙත්සමෙන් ඉල්ලා ඇත.තවද ඔලිම්පික් ක්‍රීඩා තරග විකාශය කිරීමට හා ප්‍රදර්ශනය කිරීමට විත්තිකරුවනට යම් අයිතියක් ඇති බවට මහජනතාව වෙත නියෝජනය කිරීමෙන් හෝ වෙළෙඳ ප්‍රචාරක වැඩ කිරීමෙන් විත්තිකරුවන් ඔවුන්ගේ සේවකයන් ,නියෝජිතයන් සහ විත්තිකරුවන් යටතේ ක්‍රියා කරන සියලු තැනැත්තන් වළකන‍ ලෙසද පෙත්සමෙන් ඉල්ලා ඇත.පෙත්සම සලකා බැලීමෙන් අනතුරුව විනිසුරුවරයා විසින් අදාල නියෝග නිකුත්කරන ලදී.නීතීඥ සනත් විජේවර්ධන මහතාගේ උපදෙස් මත නීතීඥ නුවන් රූපසිංහ මහතා සමඟ ජනාධිපති නීතීඥ පාලිත කුමාරසිංහ මහතා පෙත්සම්කරුවන් වන රූපවාහිනී සංස්ථාව වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=n1205249</link>
    <topic>ඉදිකිරීම් තාක්ෂණ තේමා උද්‍යානය ඇරැඹේ</topic>
    <author>චන්දිමා එදිරිමාන්න</author>
    <content>ඉදිකිරීම් ක්ෂේත්‍රය සඳහා ස්වභාවික සම්පත් විශාල ලෙස යොදා ගන්නවා. නමුත් මේ සම්පත් ඉතා ඉක්මනින්ම විනාශ වුවහොත් අනාගත දූ දරුවන් මුහුණදෙන අභි‍යෝගය සුඵපටු වන්නේ නැහැ. එම නිසා අනාගත දරුවන් වෙනුවෙන් ස්වභාවික සම්පත් විනාශ කළ යුතු නැහැ. මේ සියල්ල සිදුකළ යුත්තේ පරිසරයට හානිවීම වළක්වමින් යැයි ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා කියා සිටියේ ය.ඇමැතිවරයා මේඅදහස් ප්‍රකාශ කළේ පෑලියගොඩ ඉදිකෙරෙන ජාතික ඉදිකිරීම් තාක්ෂණ උද්‍යානයෙහි ඉදිකිරීම් කටයුතු සදහා සහභාගී වෙමිනි.මෙරට ප්‍රථම වරට ඉදිකෙරෙන ජාතික ඉදිකිරීම් තාක්ෂණ උද්‍යානයේ හි ඉදිකිරීම් කටයුතු ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පෑලියගොඩ පිහිටි ශ්‍රී ලංකා රාජ්‍ය ඉංජිනේරු සංස්ථා වැඩපොළ භූමියේදී ආරම්භ කෙරිණි. ජනාධිපතිතුමාගේ යෝජනාවකට අනුව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතාගේ උපදෙස් අනුව ඉදිකිරීම් අභ්‍යාස හා සංවර්ධන ආයතනය (ICTAD), ශ්‍රී ලංකා රාජ්‍ය ඉංජිනේරු සංස්ථාව, ශ්‍රී ලංකා ජාතික ඉංජිනේරු පර්යේෂණ හා සංවර්ධන මධ්‍යස්ථානය(NERDC) යන ආයතන විසින් මේ ඉදිකිරීම් තාක්ෂණ තේමා උද්‍යා නය ඉදිකරනු ලබයි. අක්කර 2 ½ ක භූමි ප්‍රමාණයකින් මේ උද්‍යානය සමන්විත වන අතර වසර 3ක් ඇතුළත මෙහි ඉදිකිරීම් කටයුතු අවසන් කිරීමට නියමිතයි. මේ සඳහා වැයකෙරෙන මුදල රුපියල් මිලියන 240 කි.මහින්ද චින්තන ඉදිරි දැක්ම අනුව මෙරට සංවර්ධන ව්‍යාපෘති රැසක් සිදුකෙරෙන අතර එහිදී ඉදිකිරීම් ක්ෂේත්‍රයට ප්‍රමුඛ ස්ථානයක් හිමිවී තිබේ. එමනිසා මේ ඉදිකෙරෙන ජාතික තාක්ෂණ තේමා උද්‍යානය මඟින් මෙරට ඉදිකිරීම් ක්ෂේත්‍රයට සම්බන්ධ සියලු දෙනාට විශාල ප්‍රගතියක් අත්වේ.ඇමැති විමල් වීරවංශ මහතා මෙසේද කීය.අපේ ප්‍රෞඪ ඉතිහාසය ඉදිකිරීම් ක්ෂේත්‍රයේ විශිෂ්ටත්වය ඉතා හොඳින් ලෝකයට පෙන්නුම් කළා. අපේ පැරණි මුතුන් මිත්තන් විසින් සිදුකළ මහා වැව් අමුණු, වෙහෙර විහාර හා මහල් ප්‍රාසාද අදටත් ලොව මවිත කරනවා. එවැනි අභිමානවත් ඉතිහාසයකට හිමිකම් කියන ඉදිකිරීම් ක්ෂේත්‍රය තවදුරටත් ඉදිරියට ගෙනයාම මුඵ රටක් හැටියට අපට වැදගත්. පසුකලෙක වාස්තු විද්‍යාඥයන්, ඉංජිනේරුවරුන් ඇතුඵ රැසක් මෙරට ඉදිකිරීම් ක්ෂේත්‍රය වෙනුවෙන් අද්විතීය සේවයක් කළා. ආචාර්ය කුලසිංහයන් මෙරට ඉදිකිරීම් ක්ෂේත්‍රය වෙනුවෙන් සිදුකළ මෙහෙය අපට හැමදාමත් මතකයි. පෙර නිමි තාක්ෂණයෙන් ඔහු කළ නිර්මාණවල තාක්ෂණය අද මැලේසියාව ඇතුඵ වෙනත් රටවල් හොඳින් කරගෙන යනු ලබනවා. ඉන්පසුව වරින්වර අපේ ඉංජිනේරුවන්, වාස්තු විද්‍යාඥයන් යම් යම් පර්යේෂණ සිදුකළාට රටේ උන්නතිය වෙනුවෙන් ඔවුන්ගෙන් ලබාගත් දායතක්වය විරලයි. එම නිසා නව ඉදිකිරීම් ක්‍රම හඳුන්වාදීම, මෙම තාක්ෂණය පිළිබඳව නවක ශිල්පීන් දැනුවත් කිරීම, පුහුණුව ලබාදීම යන කරුණු මේ තාක්ෂණ උද්‍යානය මඟින් ලබාගත හැකිවීම ඉතා වැදගත්. ඒ වගේම පරිසර හිතවාදී ඉදිකිරීම් ගැන පොදු මහජනතාව පමණක් නොව පාසල් දරුවන්, විශ්ව විද්‍යාල සිසුන් දැනුවත් කිරීම වැනි වැඩසටහන්ද මේ උද්‍යානය මඟින් සිදුකරන්න පුඵවන්. ඉදිකිරීම් ක්ෂේත්‍රය පිළිබඳව මහජනතාවගේ නැඹුරුව වැඩිකළ යුතුයි. ගංඟාවලින් වැලි ගොඩදැමීමත් අද පාරිසරික ගැටලුවක් වෙලා. වැලි නොමැතිව ඉදිකිරීම් කටයුතු කරන්නත් බැහැ. රජය වැලි ගොඩදැමීමට මේ නිසා සීමා පනවනවා. එක්පැත්තකින් ඉදිකිරීම් ක්ෂේත්‍රයයේ පිරිවැය ඉහළ යනවා. මුහුදු වැලි පිළිබඳව පර්යේෂණ සිදුකරලා ගංඟා වැලි වෙනුවට මුහුදු වැලි හඳුන්වා දුන්නත් පැරණි ආකල්පයේ සිටින පිරිස් ගංඟා වැලි වෙනුවට මුහුදු වැලි භාවිතා කරන්න කැමති නැහැ . ජනාධිපතිතුමාගේ යෝජනාවකට අනුව ඉදිකිරීම් තාක්ෂණ තේමා උද්‍යානය මෙසේ ආරම්භ කිරීමට හැකිවීම ගැන සතුටු වෙනවා.මේ අවස්ථාවට ප්‍රධාන ආරාධිතයා වශයෙන් සහභාගී වූ ආර්ථික සංවර්ධන ඇමැති බැසිල් රාජපක්ෂ මහතා-ආචාර්ය කුලසිංහයන් සිදුකළ බොහෝ නිර්මාණවලට මේ ඉංජිනේරු වැඩ බිම යොදා ගත්තා. කුඩා කාලයේ සිටම ග්‍රහලෝකාගාරය අපගේ හදවත්වල තිබෙන ඉතා නිර්මාණශීලී ඉදිකිරීමක්. විමල් වීරවංශ ඇමැතිවරයාගේ නායකත්වය යටතේ මේ වන විට ඉදිකිරීම් ක්ෂේත්‍රයේ විශාල වෙනස්කම් සිදුවෙනවා. අපේ රටට, දේශගුණයට, පරිසරයට ගැළපෙන ඉදිකිරීම් ක්‍රම ගැන අධ්‍යයනය කරමින් රටේ සංවර්ධනයට එය යොදා ගැනීම ඉතා වැදගත්. නව නිපැයුම් ගැන පර්යේෂණ සිදුකරමින් ඒවායේ ප්‍රතිපල ජනතාවට ලබාදීම සම්බන්ධයෙන් ඉදිකිරීම් තාක්ෂණ තේමා උද්‍යානයට විශාල වගකීමක් තිබෙනවා. පෑලියගොඩ ප්‍රදේශයේ අද තොග වෙළඳාමේ කේන්ද්‍රස්ථානය බවට පත්වෙමින් තිබෙනවා. මත්ස්‍ය වෙළෙඳපොළ ක්‍රියාත්මකයි. එළවඵ හා පළතුරු තොග වෙ‍ෙළඳ මධ්‍යථානත් මෙහි ඉදිකෙරෙනවා. කොටුවේ දෙවන හරස්වීදියේ සහල් තොග වෙළෙඳ පොළත් පෑලියගොඩට ගෙන එනවා. මෙම උද්‍යානයත් සමඟ ඉදිකිරීම් ක්ෂේත්‍රයට අදාළවන සියලු ද්‍රව්‍ය ලබාගත හැකිවන සේ විශාල ගොඩනැඟිලිවලින් යුත් වෙළෙඳ සංකීර්ණයක් ඉදිකෙරෙනවා. එවිට සියලුම දේ පෑලියගොඩ තොග වෙළෙඳ සංකීර්ණවලින් ඉතා පහසුවෙන් ලබාගන්න පුඵවන්. රට සංවර්ධනය වන විට මෙහි ප්‍රතිලාභ රැසක් මෙරට පොදු ජනතාවට හිමිවීම කිසිවකුට වළක්වන්න බැහැ.මෙහිදී ජාතික තාක්ෂණ හා පර්යේෂණ ඇමැතිනී පවිත්‍රා වන්නිආරච්චි මහත්මියද අදහස් දැක්වීය.ඉදිකිරීම්, ඉංජිනේරු සේවා, නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න, මහජන සම්බන්ධතා හා මහජන කටයුතු පිළිබද ඇමැති ආචාර්ය මර්වින් සිල්වා, ආපදා කළමනාකරණ නියෝජ්‍ය ඇමැති දුලිප් විජේසේකර, අමාත්‍යාංශයේ අතිරේක ලේකම් ඩී.ජී. එස්. ජයකොඩි, ඉක්ටෑඩ් ආයතනයේ සභාපති උදුල බණ්ඩාර අවුසදහාමි, ශ්‍රී ලංකා රාජ්‍ය ඉංජිනේරු සංස්ථාවේ සභාපති ජගත් කුමාර පෙරේරා, ජාතික ඉංජිනේරු පර්යේෂණ හා සංවර්ධන ආයතනයේ සභාපති රංජිත් පුල්ලේපෙරුම මහත්ම මහත්මීහු ඇතුඵ විශාල පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=n12052410</link>
    <topic>දූෂ්‍ය සිද්ධියට පරීක්ෂණ නොපැවැත්වූපොලිසියේ 4කගේ වැඩ තහනම්</topic>
    <author>උපාලි කරුණාරත්න, මහින්ද අලුත්ගෙදර සහ පණ්ඩුක සමරසේකර</author>
    <content>අනුරාධපුර ප්‍රදේශයේ දී වයස අවුරුදු දහතුනක පාසල් ශිෂ්‍යාවක් දූෂණය කිරීම සම්බන්ධයෙන් නිසි පරිදි පරීක්ෂණ නොපැවැත්වූ මූලස්ථාන ප්‍රධාන පොලිස් පරීක්‍ෂකවරයකු ඇතුලුව පොලිස් ස්ථානාධිපතිවරු සිව් දෙනකු ඊයේ (23) සිට වැඩ තහනමට ලක්කර ඇත.මූලස්ථාන පොලිස් පරීක්‍ෂකවරයකු, අපරාධ අංශයේ ස්ථානාධිපති පොලිස් පරීක්ෂකවරයකු, සුළු පැමිණිලි අංශයේ ස්ථානාධිපති ලෙස කටයුතු කළ පොලිස් පරීක්ෂකවරයකු හා ළමා හා කාන්තා කාර්යාංශයේ වැඩ බලන ස්ථානාධිපතිනියක් මෙසේ වැඩ තහනමට ලක්ව ඇති බව පොලිස් මාධ්‍ය ප්‍රකාශක අජිත් රෝහණ මහතා දිනමිණට කීය.වැඩ තහනමට ලක්වීමට පෙර මෙම ස්ථානාධිපතිවරුන් අදාළ පොලිස් ස්ථානවලින් මාරුකර යවා තිබුණි.මේ අතර මහජන පැමිණිලි සම්බන්ධයෙන් පොලිසිය උපරිම සාධාරණය ඉටු කිරීමට පියවර ගන්නා බවද අජිත් රෝහණ මහතා දිනමිණ කළ විමසීමක දී පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=r1205241</link>
    <topic>වැලිවේරිය පූර්වාරාමයේ දෙමහල්ධර්ම මන්දිරයට මුල්ගල තබයි</topic>
    <author>මල්වාන සමූහ මහානාම විතානගේ</author>
    <content>වැලිවිරිය ශ්‍රී පූර්වාරාම විහාරස්ථානයේ රුපියල් කෝටියක පමණ මුදලක් වැය කොට අභිනවයෙන් ඉදිකිරීමට යෝජිත ථූපසර සහිත දෙමහල් පුස්තකාල ධර්ම මන්දිරයට මුල්ගල් තැබීම පසුගියදා උත්සවාකාරයෙන් සිදු කෙරිණි.ධර්ම මන්දිරයට මුල්ගල් තැබීම කැලණිය විශ්වවිද්‍යාලයේ කුලපති ආචාර්ය වැලමිටියාවේ ශ්‍රී කුසලධම්ම නාහිමියන් හා අධිනීතිඥ පුෂ්පා රාජපක්‍ෂ මහත්මිය ඇතුළු ආරාධිත අමුත්තන් අතින් සිදු කැරිණි.විහාරස්ථ දායක සභාවේ සභාපති පී. කේ. කුමාරසිරි පඬුවාවල මහතාගේ විශේෂ අනුග්‍රහය ඇතිව එම දායක සභාව මඟින් මෙය ඉදිකිරීමට කටයුතු කර ඇත.කැලණිය විශ්වවිද්‍යාලයේ කුලපති ආචාර්ය වැලමිටියාවේ කුසලධම්ම නාහිමියෝ අනුශාසනාවක් කරමින් සිංහල ජාතිය තුළ “අපේකම“ තිබෙන තාක් කල් මේ රටට, ජාතියට හා ආගමට විපත් සිදු කිරීමට කිසිම කෙනකුට හෝ කිසිම බලවේගයකට නොහැකි බවත් මේ බව ලංකා ඉතිහාසය දෙස ආපසු හැරී බැලීමේදී මනාව සනාථ වන බවත් ඒ නිසා සිංහල ජාතිය හැටියට අපි “අපේකම” ඉදිරියටත් රැකගෙන කටයුතු කළහොත් අපට දියුණු නිවහල් ජාතියක් ලෙසට ඉදිරියටම යාමට ලැබෙන බවත් පැවසූහ.මේ අවස්ථාවට දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක, පාර්ලිමේන්තු මන්ත්‍රී කරු ජයසූරිය, බස්නාහිර පළාත් සභාවේ සභාපති සුනිල් විජේරත්න, ගම්පහ ප්‍රාදේශීය සභාවේ සභාපති රංජිත් ගුණවර්ධන, ගම්පහ දිස්ත්‍රික් ලේකම් ජේ. ජේ. රත්නසිරි, ගම්පහ ප්‍රාදේශීය ලේකම් සුනිල් ජයලත් මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=r1205242</link>
    <topic>දැරිය අතින් වැටුණුමල් කූඩය අහලා දුන්කතට මවගෙන් දොස්</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>කෑගල්ල පොලිසිය හංදිය අසල මාර්ගයේ නගර සභාව ඉදිරිපිට සිට මාර්ගයේ අනෙක් පැත්තට මාරුවීමේදී පොඩි දරුවකු අත තිබී කුඩා මල් වට්ටියක් බිම වැටුණු අතර එය අහුලා දීමට අතටගත් කාන්තාවකට දරුවාගේ මව දොස් කියූ සිද්ධියක් වාර්තා විය.ඉකුත් 18 දින පෙර පාසලක් නිම වී ආපසු සිය මව සමඟ නිවෙස කරා ගමන් කිරීමේ දී දරුවා අත තිබූ මල් කූඩය මහ මග ගමන් කළ අයකුගේ හැපී බිම වැටිණි.මවගේ අතේ එල්ලී සිටි දරුවා රැගෙන මව පාර මාරු විය. ඒ පිටුපසින් පැමිණි කාන්තාවක මල් කූඩය අතටගෙන දරුවා පිටුපසින් ගමන් කර ඉදිරියට ඇදෙද්දී දරුවාගේ මව පිටුපස බලා “ඕක අපේ දරුවා ගේ මෙහාට දෙන්න” කියා මහ මඟ හයියෙන් කෑගැසීය. එවිට කාන්තාව ඔයාලාගේ තමයි අහුලාගෙන ආවේ දෙන්න තමයි කියා එය අත තැබීය. එවිට දරුවාගේ මව නැවතත් සෙනඟ මැද හඬ අවදි කරමින් ඔව්, ඉතින් දැක්ක නිසා දුන්නා නැතිනම් ගෙදර තමයි නතර වෙන්නෙ කියා දිගින් දිගටම කෑ ගැසීය.මල් කූඩය අහුලාගත් කාන්තාව වට පිට බැලීය. මහ මඟ ගමන් කළ තුන් හතර දෙනෙක් නතර වී සිදුවන්නේ කුමක් ද කියා විමසිල්ලෙන් බලා සිටිනු දක්නට ලැබිණි. “ඒ පිරිස අමතා අනේ බලන්නකෝ පාරේ වැටුණ මේ දරුවාගේ මල් කූඩය මම අහුලාගෙන දරුවා පිටු පසින් ආවේ දෙන්න. දැන් කියනවා මම හොරාට ගෙදර ගෙනියන්න හදනවා කියලා.මට මේ වාගේ පොඩි දරුවන් නෑ. මදැයි උදව් කරන්න ගිහින් වෙච්ච දෙය කීය. එවිට පිරිස අතරේ සිටි අයකු අපි දැක්කා සිද්ධිය, ඔයා යන්න කියා එම කාන්තාව අස්වැසීය.මෙම සිදුවීම අපේ රටේ පැරණි ප්‍රස්ථා පිරුළු කීපයකට උපමා වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=r1205243</link>
    <topic>රිදීගම 80 හැවිරිදි මල් වෙළෙන්දෙක්දැරියන් තිදෙනෙක් අපයෝජනය කරලා</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>රිදීගම ප්‍රාථමික විදුහලේ සිසු දැරියන් තිදෙනා අපයෝජනයට පත්කිරීමේ නඩුවේ සියලු සාක්කි අවසන් කළ කුරුණෑගල මහාධිකරණ විනිසුරු ලලිත් ජයසූරිය මහතා තීන්දුව ප්‍රකාශයට පත්කිරීම ජූනි මස 17 දිනට කල් තැබීය.2004 අප්‍රේල් මස 10 දින හෝ ඊට ආසන්න දිනයකදී රිදීගම ප්‍රාථමික විදුහලේ 4 වසරේ ඉගෙනුම ලබමින් සිටි එකම පවුලේ දැරියන් තිදෙනකු අපයෝජනයට ලක්කළා යැයි රිදීගම දේවාලය අසල මල් විකුණන 80 හැවිරිදි අසුරනාද පනික්කයාලාගේ සුමනපාල නොහොත් සුනිල් නමැත්තෙක් මෙම නඩුවෙන් චෝදනා ලැබ සිටියේය.විත්තිකූඩුවේ බංකුව මත වාඩි වී සිටි විත්තිකරු නඩුව හමාර වන තෙක් එකම ඉරියව්වෙන් ගුලි ගැසී සිටියේය. අපයෝජනයට ලක් වූ දැරියන්ගේ මව්වරු රැකියා සඳහා විදේශත වී ඇති බැව් අධිකරණයේදී හෙළිදරව් විණි. 1995 දණ්ඩ නීති සංග්‍රහයේ 22 වැනි වගන්තිය යටතේ විත්තිකරුට දිය හැකි උපරිම දඬුවම් ලබා දෙන ලෙස රජයේ නීතිඥ උදාර කරුණාතිලක මහතා මෙහිදී අධිකරණය හමුවේ ඉල්ලා සිටියේය.විත්තිකරු වෙනුවෙන් නීතිඥ සිරිසේන පල්ලියගුරු මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=r1205244</link>
    <topic>‘ටිකට් මැෂිමට’ කැමරාවක් යැයි රැවටීබස්කොන්දොස්තරට ආච්චිගෙන් දෝස්මුරයක්</topic>
    <author>අම්පිටිය සමූහ - සිසිර ජයනාත් පීරිස්</author>
    <content>දිගන සිට මහනුවර දක්වා ධාවනය වීමට සූදානම්ව දිගන හංදියේ නවතා තිබූ පෞද්ගලික බස්රථයක කොන්දොස්තරවරයා නවීන පන්නයේ ටිකට් කඩන යන්ත්‍රයක් කරේ එල්ලාගෙන ටිකට් කඩමින් බස් රථය පසුපස දක්වා ටිකට් නිකුත් කරමින් ඉදිරියට පැමිණ මැදිවියේ කාන්තාවක් අසලට විත් කෝ සල්ලි ගන්න යැයි කියමින් ටිකට් කැඩීමට සූදානම් විය.නවීන පන්නයේ ටිකට් කඩන යන්ත්‍රයක් කිසි දිනක දැක නැති කාන්තාව සිතුවේ එය කැමරාවක් බවයි. ඉදිරිපස ආසන වල සියලු දෙනා ඉදිරියේ කොන්දොස්තර නැවතී ටකස් ටිකිස් හඩින් යමක් කරනු සෙනඟ අතරින් දුටු කාන්තාව කොන්දොස්තරවරයා ඡායාරූප ශිල්පියෙකු ලෙස වරදවා වටහා ගෙන.නාකි මගේ පොටො අල්ලන්නේ මොන – එහෙකට ද මට ඕවට වියදම් කරන්න සල්ලිත් නැහැ. මහ හඩින් පැවසූ විට බස් රියේ සිටි හැමටම සිනා පහළ විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=r1205245</link>
    <topic>මංගල යෝජනාවකින් හඳුනාගත් තරුණයෙක්තරුණියක් අමාරුවේ දමා මුදල් අරන් පැනලා</topic>
    <author>නිට්ටඹුව සමූහ - ජෙනට් ජයසිංහ</author>
    <content>සහෝදරිය විවාහ කර ගැනීමට පැමිණි පුද්ගලයෙක් ඇය අනාථ කර ඇගේ සොහොයුරාගෙන් රුපියල් දහනව ලක්‍ෂ පනස් දහසක් වංචා කර පලා යෑමේ සිද්ධියක් පිළිබඳ අපූරු පැමිණිල්ලක් ගම්පහ මූලස්ථාන පොලිසියේ විශේෂ අපරාධ විමර්ශන ඒකකයෙන් වාර්තා වේ.මේ පුද්ගලයාගේ වංචාවට හසුවූ වල්පොළ, පොල්හේන, පැපිළියවල ප්‍රදේ්ශයේ පදිංචි තරුණියගේ සහෝදරයා මේ බව ගම්පහ විශේෂ අපරාධ විමර්ශන ඒකකයේ ස්ථානාධිපති ප්‍රධාන පොලිස් පරීක්‍ෂක ඩබ්ලිව්. ඒ. විමලසේන මහතාට පැමිණිලි කර තිබේ.තම සොහොයුරියට විවාහයක් කරදීමේ බලාපොරොත්තුවෙන් සති අග පුවත්පතක පළ කරන ලද මංගල යෝජනා දැන්වීමක් අනුව, විදේ්ශ සේවා නියුක්ති කාර්යාංශයේ අපරාධ අංශයේ සේවය කරන නිලධාරියෙක් බව පවසමින් ඔහු මනාලයාගේ නිවෙසේ අයට පවසා ඇති අතර ස්ථිර පදිංචිය හංවැල්ල ප්‍රදේ්ශයේ බවද පවසා ඇත.මනාලයාගේ තරාතිරම ගැන පැහැදුණ මනාලියගේ පාර්ශ්වයේ වැඩිහිටියන් ඔහුට නිවෙසට යෑමට ඒමට සහ මනාලිය ඇසුරු කිරීමට ද අවසර දී ඇත.පැමිණිලිකරුට ද විදේශගත වීමට අවස්ථාව සලසා දීමට හැකි බව පවසමින් ඒ සඳහා දේවපූජාවක් තැබීම අවශ්‍ය බව පවසා පළමුව රුපියල් ලක්‍ෂ දහයක් ද, දෙවනුව එම ගමන සඳහා අවශ්‍ය ලිපි ලේ්ඛන සෑදීමට අවශ්‍ය බව පවසා තවත් රුපියල් නව ලක්‍ෂ පනස් දහසක් ද ලබාගෙන පලාගොස් තිබේ.කලක් ගත වුවද ඔහු ආපසු නොපැමිණි නිසා ගම්පහ විශේෂ ඒකකයට කරන ලද පැමිණිල්ලක් අනුව අදාළ අංශයේ පොලිස් සැරයන්වරයා කරන ලද පරීක්‍ෂණවලදී මොහු බේකරි සේවයේ යෙදී ඇති අතර එම කාලවකවානුවේ දී වාද්දුව ප්‍රදේශයේ කාන්තාවක් සමග විවාහ වී දරුවන් දෙදෙනකු සිටින බවද, පසුව රත්නපුරයේ සහ වේයන්ගොඩ ප්‍රදේශවල කාන්තාවන් දෙදෙනෙක් ද අනාථ කර ඔවුන්ගෙන් ද රුපියල් ලක්‍ෂ ගණනින් මුදල් වංචා කරගෙන පලාගොස් ඇති බවට අනාවරණය කරගෙන තිබේ.සැකකරු අත්අඩංගුවට ගැනීම සඳහා ගම්පහ ජ්‍යෙෂ්ඨ පොලිස් අධිකාරී විජිත ඩී. කොමසාරු මහතා සහ සහකාර පොලිස් අධිකාරී රොෂාන් ද සිල්වා මහතාගේ උපදෙස් මත ගම්පහ මූලස්ථාන පොලිසියේ ස්ථානාධිපති ප්‍රධාන ;පාලිස් පරීක්‍ෂක චරිත ඒ. බී. ජයසුන්දර, විශේෂ අපරාධ විමර්ශන ඒකකයේ ස්ථානාධිපති ප්‍රධාන පොලිස් පරීක්‍ෂක ඩබ්ලිව්. ඒ. විමලසේන සහ පොලිස් සැරයන් විපුල බණ්ඩාර ඇතුළු නිලධාරී කණ්ඩායම පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=s1205241</link>
    <topic>‍ජාත්‍යන්තර මලල ක්‍රීඩා සංගමයට අසත්‍ය තොරතුරු ඉදිරිපත් කළදෙදෙනාට දස වසරක පරිපාලන කටයුතු තහනමක්</topic>
    <author>දුමින්ද ගුරු‍ගේ, චමීර ඇල්ලදෙණිය සහ සුභාෂිනි සේනානායක</author>
    <content>ආසියානු කනිෂ්ඨ මලල ක්‍රීඩා තරගාවලිය නතර කිරීමේ අරමුණින් ජාත්‍යන්තර මලල ක්‍රීඩා සංගමයට අසත්‍ය තොරතුරු ඉදිරිපත් කළ හිටපු මලල ක්‍රීඩා පරිපාලකයන් දෙදෙනාට වසර 10ක ක්‍රීඩා කටයුතු පරිපාලන තහනමක් පැනවීමට ක්‍රියා කරන බව ක්‍රීඩා ඇමැති මහින්දානන්ද අලුත්ගමගේ මහතා ඊයේ පාර්ලි‍මේන්තුවේදී පැවැසීය. මේ සම්බන්ධයෙන් විශේෂ පරීක්ෂණයක් පැවැත්වීමට විශේෂඥ වෛද්‍ය මයියා ගුණසේකර මහතාගේ ප්‍රධානත්වයෙන් කමිටුවක් පත් කළ බවද ඇමැතිවරයා කීවේය.අදාළ ක්‍රීඩා තරගාවලියේ සංවිධාන කටයුතු සොයා බැලීමට ආසියානු මලල ක්‍රීඩා සංගමයේ නිලධාරී නිකලස් මාකස් මහතා ඉදිරි දිනයක ලංකාවට පැමිණෙන බව කී ඇමැතිවරයා ක්‍රීඩා තරගාවලියට එරෙහිව ශ්‍රී ලංකාවෙන් යවා තිබෙන පැමිණිල්ලද ඒ මහතාගෙන් ඉල්ලා සිටි බවද කීවේය.මෙම නිලධාරීන් දෙදෙනා යැවූ අසත්‍ය තොරතුරු මත ජාත්‍යන්තර මලල ක්‍රීඩා සංගමය විසින් ආසියානු කණිෂ්ඨ මලල ක්‍රීඩා තරගාවලිය නතර කළ බවත් ඒ අනුව පසුගිය 21 වැනිදා සංගමය අදාළ තරගාවලිය අවලංගු කළ බව පවසමින් ෆැක්ස් පණිවිඩයක් එවූ බවත් කී ඇමැතිවරයා පසුගියදා මලල ක්‍රීඩා සංගම් නිලවරණය නිත්‍යානුකූලව සිදුකළ බවට ඔවුන්ට විද්යුත් තැපෑල මගින් දැන්වූ පසුව නැවත තරගාවලිය පැවැත්වීමට තීරණය කළ බවත් පැවසීය.මෙම තරගාවලිය පැවැත්වීම අවලංගු කළා නම් කලාපයේ දරුවන් 900කට පමණ විශාල පාඩුවක් සිදුවන බවත් ඊළඟ තරගාවලිය වන විට ඔවුන් වයස් සීමා ඉක්මවන බවත් කී අලුත්ගමගේ මහතා මෙම අසත්‍ය ප්‍රකාශ සිදුකළ අයට උපරිම දඬුවම් ලබා දෙන බවද කීය.සූරියවැව, පල්ලෙකැලේ සහ ඛෙත්තාරාම යන ක්‍රීඩාංගණවල ක්‍රිකට් ක්‍රීඩා ඇකඩමි ආරම්භ කරන බවත් ඒ සඳහා ‍නේවාසිකාගාර හා පිහිනුම් තටාක ආරම්භ කිරීමට මේ වන විට සැලසුම් කරමින් සිටින බවත් කී ඇමැතිවරයා සූරියවැව ක්‍රීඩාංගණයේදී ඉදිරියේදී විස්සයි20 ක්‍රිකට් තරග පවත්වන බවද කීය. ඇමැතිවරයා මේ බව ප්‍රකාශ කළේ එ.ජා.ප. පාර්ලිමේන්තු මන්ත්‍රී සජිත් ප්‍රේමදාස මහතා ඇසූ වාචික ප්‍රශ්නයකට පිළිතුරු ලබා දෙමිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=s1205242</link>
    <topic>පතාන්ගේ පිතිහරඹයෙන්කල්කටා පිල අවසන් තරගයට</topic>
    <author/>
    <content>දිල්ලි කණ්ඩායම සමග පැවැති අවසන් පූර්ව වටයේ පළමු තරගයේ දී ලකුණු 18ක ජයක් අත්කරගත් කල්කටා‍ නයිට් රයිඩර්ස් පිල වසර 5ක අයි.පී.එල්. ඉතිහාසයේ ප්‍රථම වරට අවසන් මහා තරගයට සුදුසුකම් ලැබීමට සමත්විය.පළමුව පන්දුවට පහරදුන් කල්කටා පිල ඕවර 20 අවසානයේ කඩුලු 4කට ලකුණු 162ක් රැස්කළ අතර දිල්ලි පිලට ලබාගත හැකිවුයේ ඕවර 20 අවසානයේ කඩුලු 8කට ලකුණු 144ක් පමණි.කල්කටා පිල වෙනුවෙන් පන්දු 21කදී හතරේ පහර 3ක් සහ හයේ පහර 2ක් සමග නොදැවී ලකුණු 40 ක් රැස්කළ යූසුෆ් පතාන් තරගයේ වීරයා ලෙස නම් කෙ‍රිණි.ලකුණු 163ක ඉලක්කයක් හඹාගිය දිල්ලි පිල වෙනුවෙන් වැඩිම ලකුණු ප්‍රමාණය වාර්තා වූයේ මහේල ජයවර්ධනගේ පිත්තෙන්ය. ඔහු ‍පන්දු 33ක දී ලකුණු 40 ක් ලබා ගත්තේය.කල්කටා පිල- 162/4 (ඕවර 20) යූසුෆ් පතාන් නොදැවී 40, ගෞතම් ගම්භීර් 32, බ්‍රෙන්ඩන් මැකලම් 31, ජැක් කලීස් 30දිල්ලි පිල – 144/8 (ඕවර 20) මහේල ජයවර්ධන 40, නාමන් ඕජා 28 (ජැක් කලීස් 24/2, සුනිල් නරේන් 24/2).</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=s1205243</link>
    <topic>ජාතික ආධුනික කාන්තා - පිරිමිබොක්සිං ශූරතාවලිය 5දා සිට</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය විසින් සංවිධානය කරනු ලබන ජාතික ආධුනික බොක්සිං ශූරතාවලිය ලබන ජූනි මස 5 වැනිදා සිට 9වැනිදා දක්වා සුගතදාස ගෘහස්ත ක්‍රීඩාංගණයේ දී පැවැත්වේ‍.අවුරුදු 17 සිට 34 දක්වා වයස් කාණ්ඩයේ ක්‍රීඩක, ක්‍රීඩිකාවන් සඳහා පැවැත්වෙන මේ ශූරතාවලියට මීට පෙර ආධුනික, අන්තර්මධ්‍ය සහ විවෘත හෝ ජාතික බොක්සිං තරගාවලි සඳහා තරග නොකළ ක්‍රීඩක, ක්‍රීඩිකාවන්ට සහභාගි විය හැකිය.පිරිමි සහ කාන්තා බර පන්ති 10ක් බැගින් ඇතුලත් වන මේ ශූරතාවලියට ත්‍රිවිධ හමුදාව, ස්ලිම් ලයින්, යුනිචෙලා, ලීනියා, තුරුලී, මාස් සදර්න්, සිලුවෙටා,කොතලාවල ආරක්ෂක ඇකඩමිය නියෝජනය කරමින් ක්‍රීඩක, ක්‍රීඩිකාවන් රැසක් තරග වැදීමට නියමිතය.තරගාවලියේ ජයග්‍රාහකයන්ට ඉදිරියේ දී පැවැත්වෙන ලේටන්, ක්ලිෆර්ඩ් සහ ජාතික ශූරතාවලියට සහභාගිවීමට අවස්ථාව හිමිවේ.කිලෝග්‍රෑම් 49, 52, 56, 60, 64, 69, 75, 81, 91 සහ 91ට වැඩි බර පන්ති යටතේ පිරිමි තරග පැවැත්වෙන අතර කාන්තා තරග කිලෝග්‍රෑම් 48, 51, 54, 57, 60, 64, 69, 75, 81 සහ 81ට වැඩි බර පන්ති යටතේ පැවැත්වේ.පසුගිය වසරේ දී පිරිමි තරගාවලියේ බර පන්ති 3ක් බැගින් ජය ගැනීමට ස්ලිම් ලයින් සහ යුද හමුදාව සමත්වූ අතර පොලීසිය සහ යුද හමුදා රතු කණ්ඩායම බර පන්ති 2 බැගින් ජය ගත්තේය. මාස් සදර්න් කාන්තා ඉසව්වේ බර පන්ති 3ක් ජයගත් අතර නාවික හමුදාව සහ පොලීසිය බර පන්ති 2 බැගින් ජය ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=s1205244</link>
    <topic>මංගල මහා හරිත සටනේ ජය ටී.බී.ජයා සහිරා විදුහලට</topic>
    <author/>
    <content>වැල්ලවත්ත ඇරතියුසා මහා විද්‍යාලය සහ කොළඹ 2 ටී.බී.ජයා සහිරා විදුහල අතර පැවැති මංගල මහා හරිත සටන එක්දින තරගයෙන් ලකුණු 28ක ජයක් වාර්තා කිරීමට ටී.බී.ජයා සහිරා විදුහල සමත්විය.මැලේ ක්‍රීඩා පි‍ටියේ පසුගියදා පැවැති ඕවර 30කට සීමා වූ මේ තරගයේ පළමුව පන්දුවට පහරදුන් ටී.බී.ජයා සහිරා ක්‍රීඩකයෝ ඕවර 26.5ක දී සියළුදෙනා දැවී ලකුණු 193ක් ලබාගත් අතර ඇරතියුසා ක්‍රීඩකයෝ ඕවර 30 අවසානයේ කඩුලු 9කට ලකුණු 165ක් රැස් කළේය.දෙපිල අතර පැවැති ප්‍රථම තරගයේ දී වාර්තා වූ එකම අර්ධ ශතකයට හිමිකම් කී ඇරතියුසා විදුහලේ මොහොමඩ් ෆාසිල් තරගයේ වීරයා සම්මානය දිනාගත්තේය. හෙතෙම ටී.බී.ජයා ඉනිමේ කඩුලු 4ක් දවාලමින් පන්දුවෙන් ද දස්කම් දැක්වීමට සමත්විය.හොඳම පිතිකරු ලෙස ටී.බී.ජයා සහිරා විදුහලේ අරෆාත් නවාස් ද, හොඳම පන්දු යවන්නා ලෙස එම විදුහල් පිලේ නායක ඉක්ලාස් ඉස්මායිල් ද සම්මාන දිනූහ.ජාතික ක්‍රිකට් පිලේ තිලාන් සමරවීරගේ ප්‍රධානත්වයෙන් පැවැති ත්‍යාග ප්‍රදානෝත්සවයට ශ්‍රී ලංකා ක්‍රිකට් විනිසුරු සංගමයේ සභාපති ඒ.ආර්.එම්.අරූස්, ස්වාධීන රූපවාහිනි සේවයේ අධ්‍යක්ෂ හෂීම් ඔමාර්, ඇරතියුසා විදුහලේ හිටපු නියෝජ්‍ය විදුහල්පති ඩොනල්ඩ් මුණසිංහ, ටී.බී.ජයා සහිරා විදුහල්පතිනි නසීරා හසානර් සහ ඇරතියුසා විදුහල්පතිනි බිම්ලා විද්වන්ති මහත්ම මහත්මීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=s1205245</link>
    <topic>පුත්තලම දිස්ත්‍රික් විවෘත පාපැදි තරගය 9 වැනිදා</topic>
    <author/>
    <content>පුත්තලම දිස්ත්‍රික්කයේ පාපැදි ධාවන ශූරයින්ගේ කුසලතා ඇගයීමක් ලෙස ලබන ජුනි මස 09 වැනි දින වෙන්නප්පුව දී විවෘත පාපැදි තරගයක් පැවැත්වීමට කටයුතු යොදා ඇත.සමාජ සුබ සාධන කටයුතු පිළිබඳ ජ්‍යෙෂ්ඨ ඇමැති මිල්රෝයි ප්‍රනාන්දු මහතාගේ ප්‍රධානත්වයෙන් මෙම තරගය පවත්වන අතර ප්‍රථම ස්ථානය සඳහා රු. 50000 /- ක් සමග කුසලානයද, දෙවැනි ස්ථානය සඳහා රු. 30000 /- ක් සමග කුසලානයද, තෙවැනි ස්ථානය සඳහා රු. 20000 /- ක් සමග කුසලානයද, සිව්වැනි ස්ථානය සඳහා රු. 10000 /- ක්ද, පස්වැනි ස්ථානය සඳහා රු. 8000 /- ක්ද හයවැනි ස්ථානයේ සිට දසවන ස්ථානය දක්වා රු. 5000 /- බැගින්ද ලබාදෙන බව ජ්‍යෙෂ්ඨ අමාත්‍ය මිල්රෝයි ප්‍රනාන්දු මහතාගේ පෞද්ගලික ලේකම් රුක්මන් ප්‍රනාන්දු මහතා පවසයි. තරගය සඳහා ඉල්ලුම්පත් පුත්තලම දිස්ත්‍රික්කයේ සියලුම ප්‍රාදේශීය ලේකම් කාර්යාලවල ක්‍රීඩා නිලධාරීන්ගෙන් හා වෙන්නප්පුව අලුත් පාර පිහිටි ජ්‍යෙෂ්ඨ අමාත්‍ය කාර්යාලයෙන් ලබාගත හැකි බවත් වැඩිදුර විමසීම් සඳහා 077 4014202 (රුක්මන් ප්‍රනාන්දු අමාත්‍ය පෞද්ගලික ලේකම්) අමතන ලෙසත් නිවේදනය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=s1205246</link>
    <topic>ගම්මන්පිලගේ බේස්බෝල් ග්‍රන්ථයදොරට වැඩුම 30දා</topic>
    <author/>
    <content>ශ්‍රී ලංකා බේස්බෝල් කණ්ඩායමේ හිටපු උප නායක හා ශ්‍රී ලංකා විශ්ව විද්‍යාල කණ්ඩායමේ හිටපු නායක තීක්ෂණ ගම්මන්පිල විසින් සම්පාදිත ශ්‍රී ලංකාවේ ප්‍රථම බේස්බෝල් ග්‍රන්ථය වන ‘බේස්බෝල් මූලික දැනුම 01’ දොරට වැඩුමේ උලෙළ ලබන 30 වැනි දින පස්වරු 1.30ට කොල්ලුපිටිය ශ්‍රී ලංකා ජපන් සංස්කෘතික මධ්‍යස්ථානයේ සසකාවා ශාලාවේදී පැවැත්වේ.උසස් අධ්‍යාපන ඇමැති එස්.බී.දිසානායක මහතා උත්සවයේ මුලසුන හොබවන අතර මහාචාර්ය නෙවිල් වර්ණකුලසූරිය මහතා ප්‍රධාන දේශනය පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=s1205247</link>
    <topic>කාල්ටන් සුපර් සෙවන්ස් තරග බි‍මේ පෙරැළිකාරයෝ</topic>
    <author>-ෆවුස් මොහොමඩ්</author>
    <content>තාරුණ්‍යයට හෙටක් සංවිධානය සහ ශ්‍රී ලංකා රගර් සංගමය එක්ව මෙහෙයවනු ලබන කාල්ටන් සුපර් සෙවන්ස් රගර් තරගාවලියේ පළමු අදියර මේ මස 26 සහ 27 දෙදින මහනුවර බෝගම්බර පිටියේ දී පැවැත්වේ. අන්තර්ජාතික සත්සාමාජික රගර් බිමේ විශිෂ්ටතම ක්‍රීඩකයන් සමග මෙරට ජාතික මට්ටමේ ක්‍රීඩකයන් තරග වදින මේ තරගාවලියට සහභාගිවන පළාත් කණ්ඩායම් ලක්ෂ 30කට අධික වටිනාකමකින් යුත් කාල්ටන් කුසලානය සඳහා තරග බිමට පිවිසෙති.මෙරට රගර් පිටියේ විශිෂ්ටතම ක්‍රීඩකයන් වන සමන්ත ලක්ෂාන්, තුසිත සමරතිලක, නිරෝෂන් ප්‍රනාන්දු, චාමර විතානගේ, අම්ජාඩ් බක්ස්, සඳුන්‍ හේරත් සහ අනුරුද්ධ විල්වර ඇතුළු ක්‍රීඩකයන් සමග මෙවර තරගාවලියේ වැඩිම මිලකට ලංසු තබන ලද සුදර්ශන මුතුතන්‍ත්‍රිගේ ක්‍රීඩා කරති.පසුගිය වසරේ තරගාවලියේ දී 7 වැනි ස්ථානයට පත්වූ ඊස්ටර්න් ඊගල්ස් පිලට මෙවර නවසීලන්තයෙන් ටොම් ලොසේ‍‍ෆෝ සහ ක්‍රිස් බ්‍රයිට්වෙල් ද, මහ බ්‍රිතාන්‍යයෙන් සෑම් එඩ්ගර්ලි සමග එංගලන්ත රගර් තරගබි‍මේ වැඩිම උත්සාහක දිනුම් ප්‍රමාණයක් වාර්තා කරනු ලැබූ ක්‍රීඩකයෙකු වන සයිමන් හන්ට් ද ඇතුලත් වෙති.එංගලන්ත ජාතික ර‍සල් අර්න්ෂෝ කණ්ඩායමේ පුහුණුකරු ලෙස කටයුතු කරන අතර රජීව් පෙරේරා කළමනාකරු ලෙස කටයුතු කරයි.රීසා මුබාරක්, ලසිත ද කෝස්තා, ලී කීගල්, මොහොමඩ් ෂාසන්, දුමින්ද නායකරත්න, අෂේන් ද කෝස්තා, රන්ජන සෙනෙවිරත්න, චිලංක සුධාරක වැනි ප්‍රබල ක්‍රීඩකයන් සමග තරග බිමට පිවිසෙන පසුගිය වසරේ 3වැනි ස්ථානය දිනූ ඌව වයිපර්ස් කණ්ඩායමට අන්තර්ජාතික සත් සාමාජික තරග බිමේ අභියෝගාත්මක ක්‍රීඩකයන් වන නවසීලන්ත පිලේ නායක ‍ඩී.ජේ.ෆෝබස් ද ඇතුලත්ය.2011-2012 තරගවාරයේ අන්තර්ජාතික ක්‍රීඩකයන් අතර ප්‍රසාද ලකුණු ලැයිස්තුවේ පෙරමුණේ පසුවන ජාත්‍යන්තර රගර් සංගමයේ ‍මෙවර වසරේ ක්‍රීඩකයා සම්මානය දිනූ නවසීලන්තයේ ටොමාසි කැමා කැපීපෙනෙන විදේශීය ක්‍රීඩකයා වෙමින් කණ්ඩායමට එක්වී සිටියි. සෙසු නවසීලන්ත ක්‍රීඩකයන් වන ටිම් මික්ල්සන් සහ චාල්ස් පිටෝ ද මෙවර ඌව වයිපර්ස් පිල නියෝජනය කරති.පුහුණුකරු ලෙස නවසීලන්ත ජාතික පීටර් වුඩ් කටයුතු කරයි. රොහාන් චින්තක කණ්ඩායමේ කළමනාකරු ලෙස කටයුතු කරයි.පසුගිය වසරේ ශූරයන් වන සෙන්ට්‍රල් කිංග්ස් කණ්ඩායම මෙවරතරග වදිනුයේ මොහොමඩ් ශෙරිෆ්ගේ නායකත්වයෙන් යුතුවය. චූලා සුසන්ත, නිරෝෂන් කරුණානායක, පුබුදු කෝදාගොඩ, රජිත සන්සෝනි, නයිගෙල් රත්වත්තේ, මලිත ජයරුවන් සහ ඩිල්ෂාන් කැලණියාගොඩ කණ්ඩායමට එක්වී සිටිති.පසුගිය වසරේ දී සෙන්ට්‍රල් කිංග්ස් පිල නියෝජනය කළ නවසීලන්තයේ ප්‍රබල ක්‍රීඩක සාර් ලෝරන්ස් මෙවර ද කණ්ඩායම නියෝජනය කරන අතර සත් සාමාජික රගර් පිටියේ වේගවත්ම ක්‍රීඩක එංගලන්තයේ ඩැන් නෝර්ටන් සහ මැට් ටර්නර් සමග අමෙරිකානු සත් සාමාජික රගර් පිලේ නායක සැගරි ටෙස්ට් විදේශීය ක්‍රීඩකයන් ලෙස සහභාගි වෙති.නවසීලන්තයේ ජෙෆ් ඇලන්ගේ පුහුණුකාරත්වය යටතේ තරග වදින සෙන්ට්‍රල් කිංග්ස් පිලේ කළමනාකරු ලෙස ෆීලික්ස් වි‍ජේසිංහ කටයුතු කරයි.පසුගිය වසරේ තරගාවලියේ 5වැනි ස්ථානයට පත් වූ නෝර්ත් වෙස්ටර්න් බ්ලැක්ස් කණ්ඩායම මෙවර දේශීය සත් සමාජික තරග බිමේ විශිෂ්ට ක්‍රීඩක චානක චන්දිමාල්ගේ නායකත්වයෙන් යුතුව තරග වදියි.ප්‍රවීන ක්‍රීඩක දිලිප් සෙල්වම්, ප්‍රදීප් කුරුකුලසූරිය, ප්‍රසාද් දේවින්ද, රිෂාන් ප්‍රේමගීත්, පියුම් ජයසිංහ, සයුරු අන්තෝනි සමග රදික හෙට්ටිආරච්චි කණ්ඩායමේ සෙසු සාමාජිකයන් වෙති. නවසීලන්ත සත් සාමාජික පිටියේ ප්‍රබල ක්‍රීඩක ෆ්‍රෑන්ක් හලායි සමග ශේන් ක්‍රිස්ටි, ජෝ වෙබර් සහ වර්වික් ලැහ්මට් යන නවසීලන්ත ක්‍රිඩකයන් නෝර්ත් වෙස්ටර්න් බ්ලැක්ස් පිල නියෝජනය කරති.නවසීලන්ත ජාතික විලී රිචර්ඩ්ස් කණ්ඩායමේ පුහුණුකරු ලෙස කටයුතු කරන අතර කළමනාකරු ලෙස රිස්ලි ඉලියාස් කටයුතු කරයි.යෝෂිත රාජපක්ෂ‍ගේ නායකත්වයෙන් යුතුව තරග බිමට පිවිසෙන ජැෆ්නා චැලෙන්ජර්ස් කණ්ඩායමට මෙවර ද පසුගිය වසරේ ක්‍රීඩාකළ මර්ක්ස් සිල්වා ඇතුලත්ය. එරන්ද වීරක්කොඩි, නිරංජන් වික්‍රමරත්න, රෙහාන් වීරකෝන්, තිළිණ වීරසිංහ, දුලිප් මෙත්රුවන් සහ තුවන් ෂැම්රොක් ඇතුලත් වෙති.විදේශීය ක්‍රීඩකයන් ලෙස ෆිජී කණ්ඩායමේ නායක ස්ටෙෆානෝ කකානිවාලු සමග ඔසියා කොලින්සොව්, නසෝනි රොකෝ සහ තනීලා රවාකා යන ෆිජී ක්‍රීඩකයන් ක්‍රීඩා කරති. ජැෆ්නා චැලෙන්ජර්ස් පිල මෙවර වැඩිම මිලකට අත්කරගත් ක්‍රීඩකයා වන්නේ නිරංජන් වික්‍රමරත්නය. පසුගිය වසරේ තරගාවලියේ දී 8 වැනි ස්ථානයට පත් වූ ජැෆ්නා චැලෙන්ජර්ස් පිලේ මෙවර එංගලන්ත ජාතික මයික් ෆ්‍රයි‍ඩේ පුහුණුකරු ලෙසත්, අනුරාධ ‍ෆොන්සේකා කළමනාකරු ලෙසත් කටයුතු කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=f1205241</link>
    <topic>අපි මැතිවරණ සිතියම් අකුළන්නේ නෑ</topic>
    <author>සටහන චූල බණ්ඩාර කුලසේකර ඡායාරූප -කිත්සිරි වනසිංහ</author>
    <content>ඇමැතිකම් තිබුණත් නැතත් මේ ආණ්ඩුවේ වැඩ කරන්න අවස්ථාව තිබෙනවා. පක්‍ෂයේ ඉහළ මට්ටමින් සිදු කෙරෙන දේ සම්බන්ධයෙන් මට ඍජු පිළිතුරක් දිය නොහැකියි. කැබිනට් සංශෝධනයක් ගැන මමත් මාධ්‍ය මඟින් දැක්කා. නමුත් ඒ පිළිබඳ නිල තත්ත්වයක් ප්‍රකාශ කරලා නෑ. හැකියාව තියෙනවා නම් මන්ත්‍රී ධුරයෙන් වුණත් හොඳ වැඩ කොටසක් කළ හැකියි. මම මේ ගැන ඒතරම් අධ්‍යයනයක් කළේ නෑ. එහෙම දෙයක් කරනවා නම් ජනාධිපතිතුමා අවශ්‍ය වෙලාවට කරයි.රටක ජන මතය මැන බැලිය හැකි හොඳම අවස්ථාවක් තමයි මැතිවරණය. විපක්‍ෂයම කියනවා ආණ්ඩුවේ ජනප්‍රියකම අඩුවෙලා කියලා. නමුත් ඒ අය තමන්ට ලැබී ඇති අවස්ථාව ප්‍රයෝජනයට ගන්නෙ නැතිව පස්සට යනවා. හේතුව තේරුම් ගන්න ඕනෑම අයෙකුට පුළුවන්. අපි මැතිවරණ සිතියම් අකුළන්නේ නෑ. එජාපය කළගෙඩි ,ලාම්පු සෙල්ලම් දැම්මේ නියමිත මැතිවරණ නැවැත්තුවේ විපක්‍ෂයට බයේ. නමුත් අපි ඔවුන්ට සෑම මොහොතකම අවස්ථාව අරගෙන දෙනවා තමන්ගේ තත්ත්වය මැන බලාගන්න.අනෙක් කාරණය අතුරු මැතිවරණයක් තුළින් තමයි විපක්‍ෂයට ගොඩනැ‍ඟෙන්න හොඳම අවස්ථාව උදා වෙන්නේ. 1974 කලාවැව අතුරු මැතිවරණය එජාපය ජය ගත්තා. 77 දී එජාප ආණ්ඩුවක් පිහිටෙවුවා. දකුණේ පැවැති පළාත් සභා මැතිවරණය සමඟ පොදු පෙරමුණු ආණ්ඩුව පිහිටෙව්වා. ආණ්ඩුවක් තියෙද්දී විපක්‍ෂය අතුරු මැතිවරණයක් ජය ගත්තොත් තමන්ට ආණ්ඩුවක් පිහිටුවීමට අඩිතාලම දමාගන්න හැකියාව ලැබෙනවා. ඇයි වර්තමාන එජාප ජවිපෙ ප්‍රමුඛ විපක්‍ෂය මෙතරම් මැතිවරණයට බය වෙලා ඉන්නේ.මෙහි ඇත්ත මේකයි. මහින්ද රාජපක්‍ෂ ජනාධිපතිවරයා සිටිනා තාක්කල් විපක්‍ෂයට තම ජනප්‍රියතාව ජනතා විශ්වාසය දිනා ගත නොහැකියි. විපක්‍ෂය කොලේ වහලා කතා කරන්නේ. යථාර්ථය එයයි. මොන මැතිවරණයක් තිබ්බත් ජය ගැනීමේ අපහසුවක් විපක්‍ෂයට තිබෙනවා. ප්‍රජාතන්ත්‍රවාදී ජන සමාජයක ජන මතය විමසීම කිසිම වැරදි ක්‍රියාවක් නොවෙයි. විපක්‍ෂය අද කෑලි වෙලා. මැතිවරණ තබා තම පක්‍ෂයක් වත් පාලනය කරන්න බැරි තත්ත්වයට පත්වෙලයි ඉන්නේ. අපි බලාපොරොත්තු වෙන්නේ හොඳ ශක්තිමත් විපක්‍ෂයක්. විපක්‍ෂය කරන්නේ රටට අවශ්‍ය දේ නෙවෙයි.අපිට කිසිම බලපෑමක් ඇති වෙන්නේ නෑ. සුළු පසුබෑමක් ඇති කරනවා. එය රටට අහිතකර නෑ. අපි දැනටමත් එල් එල් ආර් සී ය ක්‍රියාත්මක කරමිනුයි ඉන්නේ. එහි හොඳ දේවල් කොහොමත් අපි ක්‍රියාත්මක කරනවා.මෙහිදී ඉන්දියාව ගැන විවිධ මත ඉදිරිපත් වූවා. ඉන්දියාව අපිට විරුද්ධ වූවා නොවෙයි. ආණ්ඩුව තුළ ඇති වූ අභ්‍යන්තර ප්‍රශ්නයට තිබූ එකම විසඳුම තමයි ඉන්දියාව කළේ. එහෙම නොකළා නම් ඉන්දියාවේ ආණ්ඩුව බිඳ වැටෙනවා. ඒකෙන් ඉන්දියාව තවත් අපිට සමීප වූවා මිස ඈත් වුණේ නෑ. අපි අතරේ පැවැති සබඳතාවට කිසිදු හානියක් සිදු වූයේ නෑ.මේ චෝදනා සම්බන්ධයෙන් ජාත්‍යන්තරයට බොරු කේළම් කියන කොන්ත්‍රාත්කරුවන් පිරිසක් සිටිනවා. අපි පැහැදිලිව කියනවා මුදලට කේළම් කියන කොන්ත්‍රාත් කරුවන් ගේ තොරතුරුවලට අනුව ලංකාව දිහා බලන්න එපා. රටට ඇවිත් තත්ත්වය තම දෑසින් බලා තීරණ ගන්න. මේ රටේ තත්ත්වය නිරීක්‍ෂණය කර බටහිර රටවල් තීරණ ගත යුතුයි. නැතිව කටයුතු කළොත් වැරැදි තීන්දුවක් නිතරම ජාත්‍යන්තරයට ගන්න සිද්ධ වෙනවා.ඉන්දියාවේ විපක්‍ෂ නායකතුමිය ලංකාවට පැමිණ උතුරේ සංචාරය කළා. රටේ තත්ත්වය දැක්කා. ඇය ශ්‍රී ලංකාවට ප්‍රශංසා කළා. හොඳම දේ රටේ තත්ත්වය පැහැදිලිව අවබෝධ කරගෙන කටයුතු කළ යුතුයි. ඒ නිසා අපි කලබල විය යුතු නෑ. නිදහස් වූ රටක අපිට අපේ ශක්තියෙන් නැඟී සිටීමේ හැකියාව තියෙනවා. ඒක කකුලෙන් ඇදලා නවත්වන්න බෑ.ආණ්ඩුව විනෝද වෙන්න බඩු මිල වැඩි කරනවා නෙවෙයි. ඒක අවබෝධ කර ගන්න බැරි විපක්‍ෂයක් තමයි ඔය චෝදනාව කරන්නේ. ලෙ‍ා්කය ඉදිරියේ දී අපිත් ඒ සමඟ ගමන් කළ යුතු වෙනවා. ජනතාවට අමාරුයි කියලා මමත් පිළිගන්නවා. රටක් වශයෙන් ලෝක වෙළඳපළ සමඟ අපිත් කටයුතු කළ යුතුයි. ලෝක වෙළඳ පළේ තෙල් මිල ඉහළ යාමත් සමඟ භාණ්ඩ මිල ඉහළ යාම නවත්වන්න අමාරුයි. හැබැයි අපි ජනතාවට ඇත්ත කියන්න ඕනෑ. එන ආදායම සමඟ පවුලකට ජීවත් වීමේ අමාරුවක් තියෙනවා. නමුත් අපි මේ යථාර්ථයට මුහුණ දෙන්න ඕනෑ.බඩු මිල අඩු කරන්න පුළුවන් අවස්ථාවක් උදා වුණොත් ආණ්ඩුව එය නොකර ඉන්නේ නෑ. විපක්‍ෂයෙන් අහන්න කැමැතියි ඒ ආණ්ඩුව සමයේ කවද ද බඩු මිල අඩු කළේ කියලා. මේ සඳහා එයාලා දෙන විසඳුම කුමක් ද? අපි රටේ දැවැන්ත සංවර්ධනයක් කරනවා. ඒක නවත්වන්න කියලද කියන්නේ.මේ රටේ යුද්ධය පසුගිය කාලයේ දැවැන්ත ලෙස ක්‍රියාත්මක වූවා. කිසි දිනක නැති මුදලක් වැය කර එය අවසන්ම කරලා දැම්මා. නමුත් අපේ රටේ එක මිනිහෙක් බඩගින්නේ තිබ්බා ද? එතරම් දරුණු යුද්ධයක් කරළත් ජනතාව බඩගින්නේ නොතිබ්බ ආණ්ඩුව මේ අවස්ථාවේ ජනතාවට අසහනය ළඟා කරන්නේ නෑ. රටේ ජනතාව වෙනුවෙන් කරන දැවැන්ත සංවර්ධනය යටිතල පහසුකම් සමඟ අපේ රටේ ජනතාව ලෝකයේ දැවැන්ත දියුණු ජනතාවක් බවට පත්වෙන කාලය ඒතරම් ඈතක නොවෙයි. ඒ නිසා මේ තත්ත්වයට අපි බිය විය යුතු නෑ. මේකට සතුටු වෙන්නේ විපක්‍ෂය විතරයි. බඩුමිල වැඩිවුණා කියලා ජනතාව ආණ්ඩුවට ඇති ළෙන්ගතුකමේ අබ මල් රේණුවක අඩුවක් වෙන්නේ නෑ. හැබැයි අපි ජනතාවට ඇත්ත කියන්න ඕනෑ. ජනතාව ආණ්ඩුව සමඟ කියලා විපක්‍ෂය දන්නවා. නැත්නම් ඡන්දයට බය වෙන්න ඕනෑ නැහැනේ. විපක්‍ෂයට බඩු මිලෙන්ම ගොඩයන්න පුළුවන්නේ. නමුත් විපක්‍ෂය හිතන තරම් ජනතාව මෝඩ නෑ. අද රටේ අස්සක් මුල්ලක් නෑර හැම පාරක්ම කාපට්. ගුවන්තොටුපල වරායවල් දිවි නැඟුම ගම නැඟුම මඟ නැඟුම ආදී දැවැන්ත ව්‍යාපෘති. අවුරුදු කිහිපයකට පෙර ලංකාවෙන් පිටරට ගිහින් මෑතක ආව කෙනෙකුට අදහගන්න බැරි සංවර්ධනයක් ලංකාවේ සිදුවෙලා. මේකයි රටක සිදුවිය යුත්තේ. බඩ මත්තේම යැපෙන ජාතියක් වුණොත් අපිට අනාගතයක් නැති වෙනවා. නමුත් ජනතාවට සහන තිබිය යුතුයි කියන මතයේ මමත් ඉන්නවා.ලෝකයේ සංවර්ධනය කරා වේගයෙන් පියමනින රටක් බවට ලංකාව අද පත්වෙලා. ඒ සංවර්ධනයේ ප්‍රතිඵල ජනතාවටයි ලැබෙන්නේ.රටක ප්‍රධාන ආදායම් මාර්ගයක් වශයෙන් සංචාරක ව්‍යාපාරය යොදාගත හැකියි. නමුත් පසුගිය යුද සමය නිසා අපිට එහි නිසි ඵල නෙළාගන්න බැරි වුණා. නමුත් අද ලංකාවේ සංචාරක ව්‍යාපාරය පිළිබඳ යම් මට්ටමකට සතුටු විය හැකියි. අපිට මීට වඩා ඉදිරියක් දකින්න තිබුණා. යුරෝපයේ ආර්ථිකය බිඳ වැටී නොතිබුණා නම්. නමුත් අද යුරෝපයේ ආර්ථිකය බිඳ වැටිලා. ඒ නිසා විශාල වශයෙන් වියදම් කළ හැකි අය එන එක අපේ රටට පමණක් නොව සංචාරක ව්‍යාපාරයේ යෙදෙන රටවල් වලට බලපානවා.අනෙක තමයි අපේ රටේ අලුත් ස්ථාන සංචාරකයින්ට හඳුන්වා දිය යුතුයි. උදාහරණයක් ලෙස කල්පිටිය මුහුදු තීරය සංචාරක ව්‍යාපාරයට වඩාත් උචිත ස්ථානයක්. ඒ වාගේම පුරාවිද්‍යා ස්ථාන පිළිබඳ අවධානය යොමු කළ යුතු වෙනවා. උතුර සංචාරක ව්‍යාපාරය සඳහා යොදවා ගත යුතු වෙනවා. උතුරේ නැරඹිය හැකි ස්ථාන විශාල වශයෙන් තිබෙනවා. හොඳ නවාතැන් මීට වඩා ලබා දිය යුතු බවයි මගේ විශ්වාසය. මේ සියල්ල සැලසුම් සහගතව අවබෝධයෙන් කළ යුතුයි. අපේ සංචාරක ව්‍යාපාරය දියුණු කිරීම එතරම් අපහසු කාර්යයක් නොවෙයි.අද රණවිරුවාගෙන් අපි ප්‍රයෝජනයක් නෙවෙයි බලාපොරොත්තු වෙන්නේ. රණවිරුවාට ප්‍රයෝජනයක් අපි අද ලබා දෙනවා. රට වෙනුවෙන් ඔවුන් කළ සේවය අමරණීය යි. ඒ වෙනුවෙන් අපි කළගුණ සලකන්නේ කොහොමද? ජනාධිපතිතුමා රණවිරුවා වෙනුවෙන් මහා වැඩ කොටසක් මේ වන විට කරමින් සිටිනවා. අනුරාධපුරයේ අභිමංසල මොන තරම් විශ්මය ජනක ද .රට පුරා රණවිරුවා වෙනුවෙන් විවිධ දේ සිදු කෙරෙනවා. නිවාස, අනෙකුත් පහසුකම්, ඒ වාගේම ඉපදෙන තුන්වෙනි දරුවාට රුපියල් ලක්‍ෂයක් ලබා දෙනවා. මේ යුද්ධය අවසන් කරන්න සේනාධිනායක වශයෙන් විරුවාට දුන් නායකත්වය අද වන විට ඔවුන් නඟා සිටුවීම සඳහා ජනාධිපති මහින්ද රාජපක්‍ෂ මැතිතුමා අරගෙන තිබීම මේ රටට එතුමා ලබා දුන් ආදර්ශයක්..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=f1205242</link>
    <topic>ස්වර්ණ ජයන්තිය සමරන මිහින්තලා ලේක්හවුස් ආලෝක පූජාව</topic>
    <author>සකුන්තලා ජයසිංහ</author>
    <content>බුද්ධ දේශනාව බබළවන්නෝ අන් කිසිවකු නොව සිංහල බෞද්ධයෝ ම බැව් ද ශ්‍රී ධර්මස්කන්ධය බබළන්නේ අන් ඉසව්වක නොව සිංහලද්වීපයේ බැව් ද එදා බුදුන් දුටු අනාගත සංසිද්ධියට තුන් කල් බලා මාර්ගය විවර කර දෙන්නේ මිහිඳු හිමියන්ගේ ලංකාගමනයි. ලංකා ඉතිහාසයේ සිදුවූ පෙර නොවූ විරූ හැරවුම් ලක්ෂය ද මේ ආගමනයයි. බුද්ධ වචනය සුරක්ෂිත කරවීමත් ලාංකේය ජන සමාජයට ශිෂ්ටාචාරවත් සංස්කෘතියක් දායාද කරවීමත්, ඒ සියල්ලටම වඩා නිවන් මඟට මං විවිර කරවීමත් සඳහා පරම සේවාව ඉටු කළ මහින්දාගමනය තරම් අපට අනුස්මරණය කරන්නට අන් උත්කෘෂ්ට ‍ඓතිහාසික සිහි කැඳවීමක් තිබේද? නැත. ඒ නිසා එදා මෙන්ම අදත් ඒ මහින්දාගමනය ශ්‍රද්ධා භක්ති ප්‍රමෝදයෙන් ලාංකේය බෞද්ධයන් විසින් අනුස්මරණය කරන්නේ ය.අනුබුදු මිහිඳු මහ රහතන් වහන්සේගේ සම්ප්‍රාප්තිය සිදු වූ මිහන්තලා භූමිය කේන්ද්‍ර කරගෙන සිදු කැරෙන පොසෙන් මහෝත්සවය තෙමඟුල සිහිපත් කැරෙන වෛශාක්‍ය උත්සවයට පමණක් දෙවැනි වන්නා වූ එකම ආගමික මංගල්‍යයයි. මිහිඳු හිමියන් අප කෙරෙහි අනුකම්පාවෙන් ම සිදු කළ ලංකාගමනයට කෘතගුණ සලකුනු වස් එදා සිට මේ දක්වාම පොසොන් දාට මිහින්තලාව වැඳ පුදා ගැනීම බෞද්ධයන් අතින් සිදු වෙයි.තව ද ශ්‍රී ලංකාවේ බුදු සසුන බැබළ වූ කිත්සිරි මෙවන් රාජ සමයේ ද ලාංකේය බෞද්ධයන්ගේ උත්පත්ති ස්ථානය වූ මිහින්තලාවත්, මහිඳු මහරහතන් වහන්සේත් වන්දනීයත්වයට පාත්‍ර විය. ඉතිහාසයේ සටහන් අනුව කිත්සිරි මෙවන් නරේන්ද්‍රයෝ මහ රන් කඳකින් මිහිඳු මහ රහතන් වහන්සේගේ පිළිමයක් කරවා තෙමසක් පුරා අඛණ්ඩව පුද පූජා පවත්වා මහින්දාගමනය සමරා ඇත.ශ්‍රී ලාංකේය ජන සමාජය කිසියම් වූ බෞද්ධ සළකුණක උරුමය ලැබුණේ ද , ශිෂ්ට සම්පන්න ජාතියක් ලෙස නැඟී සිටීමට අනන්‍යතාවක් ලැබුණේ ද මිහන්තලාවේදී මිහිඳු හිමියන්ගේ පැමිණීම සිදු වූ සංසිද්ධියයි. දළඳාව අපට ලැබුණේ ද, ජීවමාන බුදුන් හා සමාන බොදු සිත් සනහාලන විජය ශ්‍රී ජය ශ්‍රී මහා බෝධීන් වහන්සේට අප හිමිකම් ලැබුවේද, භික්ෂුණී ශාසනය ස්ථාපිත වූයේ ද, වාරි කර්මාන්තය, අක්ෂර කලාව ආදි දියුණු සංස්කෘතියේ අංගප්‍රත්‍යයන් සිංහලයාට දායාද වූයේ ඒ ආගමනයේ අනුහසිනි.මිහන්තලාවත්, මිහිඳු ආගමනයත් සිහි ගන්වමින් ලාංකේය බෞද්ධ වැසියෝ අසිරිමත් පින්කම් කළ ඒ වෘත්තාන්තයේ තවත් එක් සමෘද්ධිමත් කාල පර්ච්ජේදයක් මහානාඝ රාජ සමයේ දී දිග හැරෙයි. එනම් ලක්දිව සිදු වූ ප්‍රථම පරෙහර පිළිබඳ කෙරෙන අනාවරණයයි. මේ පෙරහරට සමගාමීව මහානාඝ රජතුමා 'ගිරිභණ්ඩ' නමින් පූජාවක් කළ බැව් සඳහන් වෙයි. මේ ගිරිභණ්ඩ පූජාව යනු අලෝක පූජාවක් බැව් ඉතිහාසඥයන්ගේ මතයයි. මහකනදරාව වැව්දිය මත පහන් දස දහස් ගණනක් දල්වා මේ ආශ්චර්යමත් වූ ආලෝක පූජාව කළ බවත් පහන් දල්වනු වස් මී ඇට සහ කුකුණ ඇටවලින් තෙල් සිඳුවා ගත් බවත් කියැවෙයි.මේ අයුරින් ලාංකේය බොදුණුවන්ගේ කෘතගුණ සැලකීමේ උත්කෘෂ්ට මානව ගුණාංගය මහින්දාගමනය සැමරීමේ පුණ්‍යෙත්සවයෙන් ප්‍රතිමූර්තමත් වන්නේ මේ අයුරෙනි.මෙසේ අඛණ්ඩව මිහිඳු සැමරුම බෞද්ධයන්ගේ ආගමික උත්සවයක් ලෙස පැවත එන අතරතුර අනුරාධපුර රාජධානියේ බිඳවැටීම මේ අවිච්ජින්න ගමන් මඟට යම් බාධාවක් ඇති කළ බවත් අප අමතක නොකළ යුතුයි. දීර්ඝ කාලයක් මේ ප්‍රතාපවත් රාජධානිය වල් බිහිවීමත් සමඟ ශාසනකාමි භික්ෂූන් වහන්සේලාගෙන් මේ බිම ශූන්‍ය විය. මිනිස් වාසයෙන් ද තොර විය.නැසී වැනසී යන අනුරාධපුර රාජධානිය යළි නැඟී සිටිනනේ පාලකයන්ගේ සම්ප්‍රාප්තිය කරණ කොට ගෙන පමණක් නොවේ. එතෙක් වන සෙනසුන්ව ගිරි දුර්ගවල අප්‍රකටව භාවනානුයෝගීව දිවි ගෙවූ බුද්ධ පුත්‍රයන් වහන්සේලා පෙ‍රළා මේ ශුද්ධ වූ භූමියේ පහස සොයා ගෙන පැමිණීමත් සමඟයි. එච්.සී.පී. බෙල් වැනි ඉතිහාස ගවේෂකයන්ගේ සටහන් අනුව වැනසී යන බෞද්ධ උරුමයත් බෞද්ධ සංස්කෘතියත් පණ ලැබුවේ රාජ අනුග්‍රහය සහ භික්ෂූන් වහන්සේලාගේ ද්විත්ව ව්‍යායාමය කරණ කොට ගෙනය. වල් බිහි වී පැවති මිහන්තලා පුදබිම යළි බෞද්ධයන්ගේ උරුමයක් ලෙස පණ පොවා සංරක්ෂණය කරනු වස් ඉතිහාසයේ විසූ ශාසනකාමී බුද්ධ පුත්‍රයෝ වෙහෙස ගත්හ. කුරුක්කුලමේ සුමංගල, වීරපොකුණේ ගුණරතන, මහනෙගමුණු වැවේ රතනපාල, වලවාහැංගුණවැවේ රතනජෝති ආදී ස්ථවිරයන් වහන්සේ මිහින්තලාවේ ස්වරණමය ශාසනික ප්‍රබෝධයට දිවි හිමියෙන් කැප වූහ‍‍. 1938 මිහින්තලා රජමහා විහාරස්ථානයේ විහාරාධිපතිත්වයට පත්වූ වලවාහැංගුණවැවේ රතනජෝති හිමියන්ගේ ශාසනික කාර්යභාරය අසමසමය‍‍.පුරාවිද්‍යා දෙපාර්තමේන්තුවේත් බෞද්ධ සලකුණ සුරැකීමට නායකත්වය ගත් ගිහි ඇත්තන්ගේත් සහාය ලබා ගෙන මිහින්තලා පුද බිම කළ එළි කළ රතනජෝති හිමියෝ නැවතත් බෞද්ධයන්ට මේ බිම සමීප කළෝ ය.කාලාන්තරයක් මිනිස් වාසයෙන් දුරස්ව පැවති මිහින්තලා පුද බිම වැඳ පුදා ගැනීම මුල් සමයේ ද අති දුෂ්කර කටයුත්තක් විය. අලි කොටි වලසුන්ගේ සතා සර්පයන්ගේ රජ දහනක් වූ මිහින්තලා පූජා භූමිය වැඳ පුදා ගැනීමට එදා බෞද්ධයෝ පැමිණියේ ජීවිත ආශාව ද අත් හළ පසුවය. ඈත පළාත්වල ජනී ජනයෝ තම දේපළ භුක්තිය ද දරුවන්ට පවරා දී නොසැලෙන තෙරුවන් කෙරෙහි වූ ශ්‍රද්ධාවත්, අනුබුදු මිහිඳු හිමි වැඩ හිඳි බිම සියැසින් බලා ගැනීමේ අති මහත් අශාවත් පමණක් පෙරටු කොටගෙන ගැල්පිට නැඟී මිහින්තලයට සැපත් වී තිබේ.මෙසේ මිහින්තලට පැමිණි සැදැහැවත් බොදු උවසු උවැසියෝ හුළු අතු, පන්දම් දල්වා මිහින්තලා කඳු මුදුනට සැපත් වූහ. ඔවුන් දෑතේ රඳවා ගත් මේ හුළු අතු, පන්දම් ආලෝකය ඔවුනට මාර්ගය පෙන් වූ ආලෝකයක් පමණක් ම නොවී ය. එය ආලෝක පූජාවක් ද විය.මේ අයුරින් ලන්තෑරුමෙන්, හුළු අත්තෙන් පන්දම් දැල්ලෙන් ඇරැඹි ආලෝක පූජාව බුද්ධාලම්භන ප්‍රීතිය දසත පතුරුවා ලන අලංකෘත වූත්, සාරගර්භ වූත් සංවිධානාත්මක දැවැන්ත පුණ්‍ය උත්සවයක් බවට පත්වන්නේ 1962 වසරේ ය. එම ඓතිහාසික කර්තව්‍යයට දායකත්වය ලබා දෙමින් බොදු සිත් සනහාලන අසිරිමත් පින් බිම ආලෝකමත් කරවීමේ ජාතික ආගමික මෙහෙවරට උරදෙන්නේ සීමාසහිත එක්සත් ප්‍රවෘත්ති පත්‍ර සමාගමයි.වලවාහැංගුනවැවේ රතනජොති හිමියන් මිහන්තලාව සංරක්ෂණය කිරීමට උරදෙද්දී 1962 දී එවකට ලේකහවුස් සභාපති ඩී.ආර්. විජේවර්ධන මහතා අසිරිමත් ආලෝක පූජාවක් පැවැත්වීමට සම්බන්ධ විය. ඒ අනුව මිහන්තලා පූජා භූමිය විදුලි ආලෝකයෙන් ආලෝකමත් කිරීමේ භාරදුර කර්තව්‍යයට ලේක්හවුස් ආයතනය සද්භාවයෙන් අත්වැල් බැඳ ගන්නා ලදි. පාඨක ජනී ජනයාගේ පුවත් පිපාසය සංසඳුවීමේ සමාජ අවශ්‍යතාව ඉටු කරන අතරම ලේක්හවුස් ආයතනය ආගමික ප්‍රබෝධය ලක් දෙරණ ස්ථාපිත කිරීමේ ජාතික වගකීමට ද මෙසේ තම සද්කාමී මැදිහත්වීම ලබා දෙන ලදි‍.මිහින්තලා ලේක්හවුස් ආලෝක පූජාවේ ඓතිහාසික ගමන් ම‍ඟේ මෙවර සැමරෙන්නේ අඛණ්ඩව පනස් වසරක් පුරා මිහින්තලාව ඒකාලෝක කිරීමේ ස්වරණ ජයන්තියයි. පනස් වසරක් පුරා ලක්ෂ සංඛ්‍යාත ජනතාවගේ නෙත් සිත් සනහාලමින් ආලෝක පූජාව පැවැත්වීමේ ස්වර්ණමය ගමන් මඟ ද අසිරිමත් කතා ප්‍රවෘත්තියකි‍‍‍.මිහින්තලා පුද බිමට විදුලිය පහසුකම් නොමැති සමයේ ලේක්හවුස් ආලෝක පූජාව සිදු කරන ලද්දේ ජෙනරේටර් ආධාරයෙනි. මෙය යම් දුෂ්කර කටයුත්තක් වුව ද ලේක්හවුස් ආයතනය තම උත්සාහය අත් නොහළේ ය. ඉන්පසු පූජා භූමියට විදුලි බලය ලැබීමත් සමඟ ආලෝක පූජාව සිය දහස් ගුණයකින් සර්වප්‍රකාරයෙන් ම සාර්ථකව අලංකාරව පැවැත්වීමට පත්තර මහගෙදරට අවකාස සැලසිණි.මිහින්තලා ලේක්හවුස් ආලෝක පූජාව ජනී ජන ප්‍රසාදය දිනා ගනිමින් මිහින්තලා ආලෝක පූජා ව මේ බුද්ධ භූමියේ සිදු කැරෙන විසිතුරු ම ආලෝක පූජෝපහාරය ලෙස කාගේත් අවධානය දිනා ගෙන ඇත.එදා ජෙනරේටර් ආධාරයෙන් පටන්ගත් ආලෝක පූජාව මේ වන විට වුළු මහත් මිහින්තලා පූජා භූමියම ආලෝකයෙන් ඒකාලෝක කරවීම දක්වා සංවර්ධනය වීමත් සමඟ පොසොන් උදාවත්, මිහින්තලා ආලෝක පූජාවත් එකිනෙකට බද්ධ වූ හැඟීමක් ජනතාවගේ සිත්වලට කාවැදීමට පටන්ගෙන තිබේ. අනුරාධපුරයට පොසොන් උදාන හොඳටම දැනෙන්නේ මිහින්තලාව සිසාරා දැල්වෙන දහස් ගණක් වූ විදුලි බුබුළුවලින් දිස්වන අලෝකයත් සමඟ ය‍‍.ලේක්හවුස් ආලෝක පූජාවට පනස් වසරක් පිරෙන මේ ගමන් ම‍‍ඟේ දී එය විදුලි බුබුළු දැල්වීමට පමණක් සීමා නොවී ය. අද වන විට ලේක්හවුස් ආයතනය මිහින්තලේ ජනතාවගේ හදවත්වලට සමීප ජන ප්‍රසාදය දිනාගත් ආයතනයක් බවට පත්ව තිබේ. ඒ ආලෝක පූජාවට අමතරව තවත් සමාජ සත්කාරක වැඩසටහන් රැසක් ලේක්හවුස් ආයතනය මගින් සිදු කිරීමයි. මේ වන විට මිහින්තලේ ප්‍රාදේශීය ලේකම් කොට්ඨාසයේ ළදරු පාසල් රැසක් සංවර්ධනය කිරීම, දුෂ්කර පාසල්වල විද්‍යාගාර, පුස්තකාල ආදි පහසුකම් සංවර්ධනය, මිහින්තලේ ජනතාවට දන්ත ශල්‍යගාරයක් ලබාදීම ආදී සත්කාරක වැඩසටහන් රැසත් මේ වන විට සිදු කර තිබේ.මිහින්තලා පොසොන් ආලෝක පූජවේ පනස් වසරක අභිමානවත් ගමන් මඟ තුළ වූ සංදිස්ථානයක් ලෙස 1985 පිහිටු වූ මිහින්තලා ආලෝක භාරය හැඳින්විය හැකිය. මිහින්තලා ආලෝක භාරය හැඳින්විය හැකිය. මිහින්තලා ආලෝක භාරය පිහිටුවීමේ මුඛ්‍ය පරමාර්ථය ආලෝක පූජාව අඛණ්ඩව පවත්වාගෙනයාමයි.මිහින්තලාවට උදාව පොසොන් අසිරිය බොදු සිත් සතන්වලට වඩාත් දැනෙන්නේ ආලෝක පූජාව නිසා බැව් නොරහසකි. අඩසිය වසරක් පිරෙන මේ වසරේ පූජාභූමිය ආලෝකමත් කිරීම සඳහා විදුලි බුබුළු තිස්දහසකට අධික ප්‍රමාණයක් දල්වනු ලබයි. මේ කර්තව්‍යයට රාජ්‍ය, රාජ්‍ය නොවන සහ ස්වේච්ඡා ආයතන රැසකගේ නොමඳ සහාය ද ලැබෙන බැව් මෙහි දී සිහිපත් කළ යුතු ය. රජය පාර්ශවයෙන් අනුරාධපුර දිස්ත්‍රික් ලේකම්වරයා, පුරාවිද්‍යා දෙපාර්තමේන්තුව, සංස්කෘතික අමාත්‍යංශය, ලංකා විදුලිබල මණ්ඩලය, ටෙලිකොම් ආයතනය, අබාන්ස් ආයතනය මේ අතර වෙයි.පනස් වසරක අභිමානවත් ලේක්හවුස් ආලෝක පූජාව සමරන මෙවර දහම් පාසල් දරුවන් දහසක් සිල් සමාදන් කරවීම, ඔවුන්ට දානය පිරිනැමීම, සිල් රෙදි පිරිනැමීම, ප්‍රජා සත්කාරක සේවාවක් ලෙස මිහින්තලේ ප්‍රාථමික විද්‍යාලයට අංග සම්පූර්ණ සෙල්ලම් මිදුලක් සකස් කර දීමට ලේක්හවුස් ආයතනය කටයුතු කර තිබේ. එමෙන් ම ලේක්හවුස් ආයතනය තවත් ආගමික කර්තව්‍යයකට මුල පුරමින් ඉදි කළ අභිනව පොහොය ගෙය විවෘ‍‍ත කිරීම ද මෙවර සිදු වෙයි.සුවහසක් බෞද්ධයන්ගේ ගෞරව බහුමානයට පාත්‍ර වූ ඓතිහාසික මිහින්තලාව පනස් වසරක් පුරා ඒකාලෝක කිරීමේ අභිමානය නිහතමනීව සමරන ලේකහවුස් ආයතනය මේතාක් කළ මෙහෙවර අතිශය ප්‍රශංසනීය ය. ආලෝක පූජාව අරැඹි දා පටන් සභාපතිවරුන් විසි හතර දෙනකුගේ මඟපෙන්වී යටතේ ද පැවති සෑම රජයකම ආශිර්වාද මධ්‍යයේ ද මේ අතිමහත් පුන්‍ය කර්මය අති සාර්ථකව සිදු කර තිබේ. පනස් වසරක් සපිරෙන මෙවර ආලෝක පූජාව ජනාධිපති මහින්ද රාපක්ෂයන්ගේ සුරතින් විවෘත කිරීමට නියමිත ය.අනුබුදු මිහිඳු හිමියන් ප්‍රමුඛ රහතන් වහන්සේලාගේ පහසින් එළිය ලැබූ ලංකාද්වීපයට ප්‍රඥාවේ ආලෝකය දැල්වෙන්නේ ඓතිහාසික මිහින්තලාව කේන්ද්‍රීය ස්ථානය කර ගනිමිනි. එම ස්වර්ණමය යුගය අදත් බොදු සිත තුළ ප්‍රතිමූර්තිමත් කෙරෙන ලේක්හවුස් මිහින්තලා ආලෝක පූජාව මේ අභිමානයෙන් සනිටුහන් කරන්නේ පූජාච පූජනීය වූ අසිරිමත් වූ තවත් බුද්ධ වන්දනාවක් හා බොදු සිත් නිවාලන උත්කෘෂ්ට අාමිස පූජාවකි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=f1205243</link>
    <topic>මිහින්තලා පොසොන් අසිරියේ අතීත කතාව</topic>
    <author>කට්ටඹුවාගම විජයපාල කුමාරසිංහ</author>
    <content>ක්‍රි. පූ. 3 වැනි සියවසේ සිදුවූ මහින්දාගමනයෙන් අනතුරුව පොසොන් පෝ දිනය ආගමික උත්සව දිනයක් ලෙස ස්ථාපිතවු බව වංශකථා තොරතුරුවලින් අනාවරණය වෙයි. මහින්දාගමනයට පෙර සිටම පොසොන් පෙර දිනය රාජ්‍ය උත්සව දිනයක් ලෙස පැවති බව දේවානම්පියතිස්ස රජුගේ දඩ කෙලිය පිළිබඳව අපේ වංශකතා කරුවන් සඳහන් කරන විස්තරවල සඳහන් වෙයි. එතැන් සිට අනුරාධපුර යුගයේ අභාවය තෙක්ම පොසොන් පසලොස්වක දිනය සුවිශේෂ බෞද්ධ උත්සව දිනයක් ලෙස පැවතී ඇත.එක්දහස් අටසිය ගණන්වල අගභාගයේ වෙළඳ සල් කීපයක් පමණක් තිබූ අනුරාධපුරවරය සතු බෞද්ධ උරුමයේ යථාර්ථය පිළිබඳ හඬක් නැඟුනේ බ්‍රහ්මචාරි වලිසිංහ හරිස්චන්ද්‍ර මැතිදුන් වෙතිනි. අහිමිවී ගිය බොදු බිම්කඩේ හිමිකම් ඉල්ලමින් හිරගෙවල් ලගිමින් උද්ඝෝෂණ විරෝධතා හා පෙළපාළි යමින් අනුරාධපුරයේ හා මිහින්තලා අයිතිය ගැන හරිස්චන්ද්‍ර තුමන් නැඟූ හඩ නිසා මේ පිංබිම යළි බෞද්ධයන්ගේ සාධු නාදයෙන් ඇලලී ගියේය. පුදබිම් අසල වූ මස්කඩ පිංබිමෙන් දුරස් වී ගියේය. අක්කරයක් රු.15/- බැගින් වූ මුදලකට මිල කෙරෙැණු පූජා නගර ඉඩම් දක්‍ෂිණ ලංකාවාසීන් විසින් හිමිකරගත්හ. 1873 උතුරු මැද පළාත පිහිටවූ අවදියේ පවා මහ මෙවුනා වල් බිහිවී තිබුණි.දුම්රිය ගමනාගමන පහසුකම් නොතිබුණ යුගයේ වන්දනා කරුවන් අනුරාධපුරයට පැමිණි ආකාරය ස්කිනර් වැන්නවුන් පවා සඳහන් කර ඇත. කොළඹ සිට මාතලේට දුම්රියෙන් ද මාතලේ සිට දඹුල්ලට අශ්ව කෝච්චියෙන්ද පැමිණි වන්දනාකරුවන් එතැන් සිට කරත්තවලින් හෝ නඩ වශයෙන් පා ගමනින් අනුරාධපුරයට පැමිණ ඇත. 1908 පොසොන් පෝය දිනයේ වන්දනාකරුවන් 34000 ක් අනුරාධපුරයට පැමිණ ඇති අතර 1914 වන විට මේ වන්දනා කරුවන්ගේ සංඛ්‍යාව 85000 ක් විය. එවකට නගර වැසි ජනගහනය 5354 ක්වූ අතර මේසා විශාල වන්දනාකරුවන් පිරිසකට අවශ්‍ය පහසුකම් සැලසීම අති දුෂ්කර කාර්යයක් වූවා නිසැකය. මේ තත්ත්වයෙන් දැඩි ලෙස අපහසුතා විදි බැතිමතුන් වෙනුවෙන් ඉතා සීමිත පොලිස් නිලධාරි සංඛ්‍යාවක් රාජකාරියේ නිරතවූ අතර දේශීය මුලාදෑනි පිරිසක් ද ඔවුන්ට සහය වූහ. සෞඛ්‍ය අංශ නිලධාරීහු හා ලෝකල් බෝඩ් (එවකට නගර සභා කාර්ය ඉටුකළ ආයතනය) නිලධාරීහුද නිරන්තරව බැතිමතුන් අතර ගැවසෙමින් බෝවෙන රෝග වැළැක්වීමට පියවර ගත්හ.ඒ වනවිටත් අනුරාධපුර නගරයේ වෙළෙඳාමේ නියුතුව සිටි දකුණු ප්‍රදේශයෙන් ආ ව්‍යාපාරිකයින් වන්දනා කරුවන්ගේ පහසුව සඳහා විශ්‍රාම ශාලා ඉදිකිරීමට පුරෝගාමී වූහ 1917 වන විට එබදු විශ්‍රාම ශාලා 07 ක් අනුරාධපුරයෙහි ස්ථාපනය කොට තිබුණි. ශ්‍රීමාබෝධිය රුවන්වැලිසෑය විදුලි එළියෙන් ආලෝක කිරීම, කිස්ටන් ලාම්පු වලින් පුදබිම් එලිය කිරීම ආදිය මෙන්ම කැරොල් කණ්ඩායම් (බෞද්ධ) බයිස්කෝප් දර්ශනද පැවැත්විණි. 1913 දී උඩමලුව රුවන්මැලි සෑය ථූපාරාමය, ලංකාරාමය, ජේතවනාරාමය, අභයගිරිය ආදී පුදබිම් ආවරණය වන මාර්ගය ඔස්සේ විවිධ පෙරහැර අංග සහිත පෙරහරක් පැවැත්වූ බව සඳහන් වෙයි. මේ අතර 1913 පෙසොන් පෝය දිනයේ අනුරාධපුරයේ පැවැති දන්සලක් ගැනද වාර්තා වෙයි. ටොනික් වතුර හා විවිධ ආහාර වලින් සමන්විත වූ මේ දන්සල සුවිශාල බැතිමතුන් සංඛ්‍යාවක ගේ ආහාර අවශ්‍යතා සපුරාලු බවද සඳහන් වේ.අනුරාධපුර මෙම බෞද්ධ ප්‍රබෝධය ඔස්සේ ස්ථාපනය වූ සමිති සමාගම් රාශියක් මහා බෝධි සමිතිය, පුෂ්පදාන සමිතිය, රුවන්වැලි චෛත්‍ය වර්ධන සමිතිය ප්‍රමුඛ වූ මේ සංවිධානගත වැඩ පිළිබඳ අනුරාධපුර බෞද්ධ උරුමය යළි ස්ථාපනය කිරීමට ප්‍රමුඛ කාර්යභාරයක් ඉටු කළේය.පුද්ගලයන් වශයෙන් ගත්කල වලිසිංහ හරිස්චන්ද්‍ර රාජපක්‍ෂ නොතාරිස්, ඒ. සී. එස්. සුවඳරත්න, ජේ. එම්. වීරසූරිය, ඊ. ඩී. වික්‍රමසූරිය, ඩී. එල්. ඩී. ජිනදාස අප්පුහාමි, සමිච්චිඅප්පු, ආරොන් අප්පු අල්ලිස් මුදලාලි, ජේමිස් ප්‍රනාන්දු වැන්නවුන් මේ කාර්යයේදී ප්‍රමුඛ මෙහෙවරක් ඉටු කළහ.1903 පොසොන් පසළොස්වක දිනයේ සිදු වූ කෝලාහලය නිසා මේ බෞද්ධ එකමුතුවේ ශක්තිය වඩ වඩාත් ප්‍රදර්ශනය විය. අනුරාධපුර කච්චේරි මුදලි වරයා ගමන් කල අසුගේ කුරයකින් සිල් සමාදන්වූ උවැසියකට තුවාල සිදුවීම නිසා කුපිතවූ බෞද්ධයෝ එදින විශාල අරගලයක් කළහ.මිහින්තලා පුදබිමද මෙම යුගයේ වල් බිහිව තිබූ අතර 1911 ජනවාරි 27 නිතුත් කල ගැසට් නිවේදනයක් මගින් මිහින්තලේ පුදබිම අක්. 1 රුච් 2 පර් 35 කට සීමා කොට පර්වත භූමිය ඇතුළු පූජා භූමිය රාජසන්තක කරන ලදී. මෙහිදී ද බෞද්ධ උරුමය වෙනුවෙන් වලිසිංහ හරිස්චන්ද්‍රතුමා මැදිහත්වූ අතර වීර පොකුණේ ගුණරතන හා කුඹුක්වැවේ රේවත යන හිමිවරුන් පුදබිම පිළිබඳව අයිතිවාසිකම් කීමට ඉදිරිපත් වූහ. පසුව මේ බෞද්ධ භූමියේ හිමිකම අක්කර 97 දක්වා වැඩි කෙරිණි. 1911 න් පසුව ඇතිවූ බෞද්ධ ප්‍රබෝධය ඔස්සේ මිහින්තලා පිංබිම යළි බුද්ධ භූමියක් ලෙස ඒකාලෝක වන්නට පටන් ගත්තේය. මහාසෑය මහා මහින්ද චෛත්‍ය ඇතුළු බොහෝ සිද්ධස්ථාන සෑම පොසොන් පෝය දිනකම වන්දනා කරුවන්ගෙන් පිරී ඉතිරී ගියේය. පනහේ දශකයේ බණ්ඩාරනායක යුගයේ දී ඇති වූ 2500 බුද්ධ ජයන්ති ප්‍රබෝධය තුළින් ද අනුරාධපුරයේ පුනර්ජීවයක් ඇතිවිය. පූජා නගරය බෞද්ධ උරුමයට වෙන්කොට නව නගරය ඉදිකිරීම ඒ අතර විශේෂයෙන් සඳහන් කළ යුතුය.කෙසේ වතුදු තුන්වැනි සියවසේ සිට ශ්‍රී ලංකා බෞද්ධ උරුමයේ අද්විතීය සිද්ධස්ථාන දෙකක් වූ මිහින්තලය හා අනුරාධපුරය අද මේ තත්ත්වයට පැමිණියේ බොහෝ බිඳ වැටීම් හා අවුල් වියවුල් අතිරිනි. අසිරිමත් පොසොන් උළෙලක් අනුබුදු සිරියෙන් ප්‍රභාස්වර වන මෙවන් යුගයක මේ පුණ්‍ය භූමි පිළිබඳ අතීතාවලොකනයක යෙදීම බොදු බැතිමතුන්ට මහත් ඵල වනු නොඅනුමානය. “සබ්බේ සංඛාරා අනිච්චාති” යන බුදු වදනට අනුකූලව මේ පුණ්‍ය භූමිද කැඩී යනු ඇත. එහෙත් මේ වන්දනීය පූජනීය මහා බෞද්ධ ස්මාරක සුරක්ෂිත කොට ආරක්ෂා කර ගැනීම සකල ලක් වැසියන්ගේම යුතුකමක් හා වගකීමක් වන්නේය. ඒ යුතුකම හා වගකීම නොපිරිහෙලා ඉටු කිරීමට මේපොසොන් දිනයේ මේ බිමට එන සුවහසක් බැතිමතුන්ට අනුබුද්ධ ආශිර්වාදය ලැබේවා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=f1205244</link>
    <topic>කහ පොත සදහටම වසා දැම්මා</topic>
    <author>සටහන</author>
    <content>“ආ මචං කේක් කෑල්ලක්”. ඔහු මිතුරකු වෙත කේක් කෑල්ලක් දික් කරයි.”අනේ මටත් ඕනෑ”. තවත් මිතුරෙක් දුවගෙන විත් කේක් ඉල්ලයි.”කෝ මටත් දෙන්නකො” තවකෙකු කෑගසයි.”හා අපිව නම් අමතක කරන්න එපා”. පන්තියේ කොලු ගැටව් රැළම දුවගෙන එයි.අවුරුදු හත අටක් පමණ වයසැති පෙරේරා කොලුවාට බේරුමක් නැත. ඉස්පාසුවක් ද නැත. සෑම දවසකම පාසලේ විවේක කාලයේදී ඔහු මිතුරන් සමඟ සතුටු වන්නේ එසේය.කොල්ලෝ ටිකද අමතක නොකරම විවේක වෙලාවට පෙරේරාව සොයාගෙන එන්නේ, කැන්ටිමේ තිබෙන රසවත් මෙන්ම මිහිරි කේක් කෑල්ලක රස විඳගන්නට ය. පෙරේරා කොලුවා ද බලා සිටින්නේ ගමේ එකට ජීවත් වෙමින්, එකට දුක සැප බෙදා ගන්නා දුප්පත් ළමයින් ගේ බඩකට පුරවා සතුටුවන්නට ය.“මං පාසල් දෙකකින් අධ්‍යාපනය ලැබුවා. පහේ පන්තියට යනකං ගියේ ගමේ පාසලට. ඒ කියන්නෙ කිරිලගහවෙල මිශ්‍ර පාසලට. එයින් පස්සෙ අටේ පන්තිය වෙනකං අම්බලන්ගොඩ ධර්මාශෝක විද්‍යාලයට ගියා. ගමේ පාසල තිබුණෙ අපේ ගෙදරට කිට්ටුවෙන්. ගේ ඉස්සරහින් වැටී තිබුණ පාරදිගේ පාසලට ගිය හැටි මට අද වගේ ම මතකයි. ගමේ පාසලට යන කාලෙ මගේ ගමේ ජීවත් වුණ කොල්ලො කුරුට්ටොත් එක්ක උදේ පාන්දරම පාසලට ගියා. අපි සෙල්ලම් කළා. විනෝද වුණා.කන්න බොන්න සල්ලි නැති දුප්පත් ළමයි පාසලට ආවා. මට ඒ අය ගැන හිතේ දුකක් හටගෙන තිබුණා. මේ නිසා ඒ අයට කන්න හැමදාම මං පොල් කේක් අරන් දුන්නා.අපේ තාත්තා ඒ කාලෙ භාජනයකට රිදී කාසි එකතු කළා. මං හැමදාම උදේට පාසලට යන්න කලිං ඔය භාජනේට අත දාලා රිදී කාසි අහුරක් අරගන්නවා. ඒ සල්ලිවලින් තමයි මං යාළුවන්ට සංග්‍රහ කළේ.”වයස අවුරුදු 85ක් වුව, තවමත් ඔහුගේ ගතේ ශක්තියත්, හිතේ ශක්තියත් සිඳී ගොස් නැත. එදා මෙදාතුර සිදුවූ බොහෝ සිදුවීම් රසකර කීමට ඔහුට තවමත් හැකිය.අම්බලන්ගොඩ ප්‍රදේශයේ, කිරිලගහවිල ග්‍රාමයේ විසූ ජී. එච්. මිසිනෝනා සහ තේවිස් අප්පුහාමි යන අයගේ සිව්වැනි දරුවා ලෙස, පී. එල්. එස්. පෙරේරා උත්පත්තිය ලබන්නේ 1927 ජනවාරි 15 වැනිදාය. ඔහුත් සමඟ පවුලේ සහෝදර සහෝදරියන් එකොළොස්දෙනෙකි. එයින් හයදෙනෙක් ම පිරිමි ය. පවුලෙන් ම මුරණ්ඩු දරුවා වූයේ ද ඔහු ය. ගෙදරදී පමණක් නොව, පාසලේදී ද ඔහුගේ මුරණ්ඩුකම් ඉස්මතු නොවුණා නොවේ. එහෙත් අසාධාරණයක් වනවා දුටුවිට ඒ වෙනුවෙන් පෙනී සිටීමේ ගතියක් ඔහු තුළ කුඩාකළ සිටම දිස්විය.ගොඩමඩ ඉඩම්, ගේ දොර, හරකා බාන තිබූ නිසා පවුලේ සමූහයක් සිටියද, ඔවුන්ට අගහිඟයක් නොවුණි. පියා වෘත්තියෙන් ගොවියකු ලෙස කටයුතු කළ නිසා, කෑම බීම ද ප්‍රමාණවත් ලෙස හිමි විය. මේ නිසා කිසිවකුටවත් එතරම් බරක්පතලක් නොදැණුනි.“මට අවුරුදු 18 වෙනකොටම මගේ ලොකු අයියා මාව රත්මලානෙ කාර්මික අභ්‍යාස ආයතනයේ ලියවනපට්ටල්කරු පාඨමාලාවට ඇතුළත් කළා. ඒක අවුරුදු 1 1/2 ක පුහුණු පාඨමාලාවක්, ඊට පස්සෙ කොළඹ මහ නගර සභාවෙ ට්‍රෑම් කාර් වැඩපළේ ලියවනපට්ටල්කරුවකු ලෙස සේවයට ඇතුළත් වුණා. ඒක තිබුණෙ ගෑස්පහ හන්දියෙ. ඒ කාලෙදි රෑ වැඩමුරය ඉවරකරන අයව පිටකොටුවෙ ඉඳන් බොරැල්ලටයි, කොස්ගස්හන්දියටයි ට්‍රෑම් කාර් එකෙන් අරන් ගියෙ. කවුරුහරි රියදුරෙක් ආවෙ නැතිදාට ට්‍රෑම් කාර් එකෙන් සේවකයන්ව ගෙනියන වැඩෙත් මං කළා. ඒක හරිම සුන්දර අත්දැකීමක්.1953 හර්තාල් කාලෙ වෙනකොටත් මං වැඩ කළේ ට්‍රෑම් කාර් වැඩපළේ. මේ වෙනකොට මං හිටියෙ කිරුලපනේ. එක දවසක් වැඩට යනකොට මට ඉස්සරහින් ගිය තෙල් බවුසරයකට එක පාරටම පිරිසක් කඩා පැනලා, බවුසරයට පොරොවකින් ගැහුවා. බවුසරයෙන් පෙට්‍රල් විහිදුණා. ඒත් එක්කම ඒක ගිනිගත්තා. මට බියක් දැණුනෙ නැතත්, තිගැස්මක් ඇතිවුණා. මං එතැනින් දිව්වා. ඊට පස්සෙ වැඩපළට ආවා.වැඩපොළට එනකොට, සේවකයන්ව රැස්කරලා, එක්තරා දේශපාලනඥයෙක් කතාවක් පවත්වමින් හිටියා. හර්තාලය කිරීමට හේතුව පිළිබඳ ඔහු උද්වේගකර කතාවක නිරතවෙලයි හිටියෙ. කතාව අවසන් කිරීමට පෙර ඔහු කියා සිටියේ ගෑස්පහ හන්දියේ තිබෙන ගෑස් ටැංකිය පුපුරවා දැමිය යුතු බවයි. අපේ ආයතනයේ වෘත්තීය සමිතියේ නායකයා මේ සඳහා මාව තෝරාගෙන තිබුණා. ඔහු මට යමක් දුන්නා. මං ඒක ගත්තා. ඒත් ඒක බෝම්බයක් කියලා මං දැනගෙන හිටියෙ නෑ. එයා මට කිව්වා ගෑස් ටැංකිය උඩට නැගලා ඒකෙන් දමලා ගහන්න කියලා. මං ගෑස් ටැංකියේ ඉණිමඟ දිගේ ටික දුරක් නැගලා ආපහු බැස්සා. බැහැලා ඇවිත් බලනකොට අර පුද්ගලයා එතැන හිටියේ නෑ. එයා පහුවදා වැඩට ආවහම ඒක මොකක්ද කියලා මං එයාගෙන් ඇහුවා. ඒ බෝම්බයක් බව ඔහු කිව්වා. ඒකෙන් ගැහුවානම් ගෑස් ටැංකිය පුපුරලා මුළු පළාතක්ම විනාශ වන බව මට පසක් වුණා.ට්‍රෑම් කාර් වැඩපළේ වැඩ කරන ඔය කාලෙදි මගේ් ලොකු අයියා මට විවාහ යෝජනාවක් ගෙනාවා. එයාගෙ නම නිමලාවතී වෙසුම්පෙරුම. විවාහයෙන් පස්සෙ අප දෙදෙනාට දියණියන් තිදෙනෙකු ලැබුණා.”පෙරේරා මහතා මේ අතරතුර රත්මලානේ වාරිමාර්ග දෙපාර්තමේන්තුව යටතේ උහන උප කාර්යාලයේ ලියවනපට්ටල්කරු තනතුර සඳහා පැවැති පුරප්පාඩුවක් වෙනුවෙන් අයැදුම්පතක් යොමු කරයි. ඒ 1955 දී පමණ ය. ඔහු ඒ සඳහා තේරී පත්වෙයි.“උහන වැඩපළේ හිටියෙ පැරැණි ගම්වාසින්. ඔවුන් 1956 දී ‘ශ්‍රී’ අකුරට විරුද්ධව ජාතිවාදී කෝලාහල ඇතිකරමින්, සිංහල අයට හිරිහැර කළා. මේ කාලෙ වෘත්තීය සමිතිවලට නායකත්වය දුන්නෙ පිලිප් ගුණවර්ධන සහෝදරයයි. මං සේවය කරන ආයතනයේ සුළු සේවකයන් සම්බන්ධයෙන් පැන නැඟෙමින් තිබුණු විවිධ කම්කරු ප්‍රශ්න විසඳන්න නම් සුදුසුම ක්‍රමය වෘත්තීය සමිතියක් පිහිටුවීම බව මේ වනවිට මට හැඟෙමින් තිබුණෙ. ඒ අනුව මගේ මූලිකත්වයෙන් රජයේ වාරිමාර්ග කම්කරු සමිතිය 1957 දී බිහි කරනු ලැබුවා. අවසන් මොහොත වෙනකං ම මං ඒ ආයතනයේ වෘත්තීය සමිතියේ ප්‍රධාන ලේකම් ලෙස කටයුතු කළා.මේ ආයතනයේ වැඩිපුර හිටියෙ සුළු සේවකයො. හර්තාලෙ වෙලාවෙදි අපි වැරැදි කළා කියලා හිතලා, උහන උප කාර්යාලයේ සේවය කළ සේවකයන්ව තැනින් තැන පිහිටි වෙනත් කාර්යාලවලට දෙන්නා දෙන්නා ගානෙ මාරු කරලා යැව්වා. මෙහෙම ගියොත් උහන කාර්යාලය වැහෙන්න යන බව අපට හැඟුණා. මේ වෙලාවෙදි වෘත්තීය සමිතියෙ අපි එකතු වෙලා, තැන තැන හිටිය සේවකයන්ව ලොරිවලින් එකතු කරගෙන ඇවිත්, හදාගත්ත කූඩාරම්වල ඒ අයව නතර කළා. ඒ අයට කන්න දුන්නෙ නගරෙ ඉන්න අයගෙ උදවු ආධාර ඇතිවයි. සියලු දෙනාම රැස්කරගෙන අපට අත්වුණ ඉරණම පිළිබඳ පිලිප් සහෝදරයට කීමට අපට වුවමනා වුණත්, ඒකට ඉඩක් ලැබුණෙ නෑ. හදිසි නීතිය දාලා අපව අත්අඩංගුවට ගන්න සූදානමක් තිබුණු නිසා අපි හැංගිලා හිටියා.”එහෙත් 1957 අගභාගය වනවිට ඔවුන් සියලුදෙනාටම කොළඹ හයිඩ පිටියට එක්රැස්වී, තම ගැටලු විසඳා ගැනීමට කතිකා කරගත හැකි විය. අවසානයේ තීරණය කරගත්තේ පාර්ලිමේන්තු දිනට එහි ගොස්, පිලිප් සහෝදරයා හමුවිය යුතු බවය. ඒ අනුව 180 දෙනෙක් පමණ පාර්ලිමේන්තුව තුළට කඩාවදී. ආරක්ෂක නිලධාරීන් සමඟ තර්ක විතර්ක කරගනී. මෙය පිලිප් සහෝදරයාට සහ අගමැති බණ්ඩාරනායක මහතාට දැනගන්නට ලැබුණි. එවකට අමාත්‍යංශ බාරව සිටි සී. පී. ද සිල්වා ඇමැතිවරයා, මේ අය රත්මලානට ගෙන්වා ගන්න බවට පොරොන්දු වේ.“1960 ගණන්වලදී අපට රත්මලානට එන්න පුළුවන් වුණා. ඒ වෙනකොට මං ගංගානිම්න සංවර්ධන මණ්ඩලයේ අම්පාර කාර්යාලයත් සමඟ එකතුවෙලා සමස්ත ලංකා එක්සත් සේවක සංගමය හදලයි තිබුණෙ. මේ ආයතනය හා සම්බන්ධ සේවකයන් 13,000ක් පමණ හිටියා. එයින් 9000ක් පමණ අපේ සංගමයත් එක්ක හිටියේ. මේ ආයතනයේ සේවකයො වැඩිපුරම හිටියේ දෙමළ හා මුස්ලිම් අයයි.මේ ප්‍රදේශවල ජනතාව මැලේරියාව හා වතුර ප්‍රශ්න නිසා හරියට දුක් වින්ඳ­ා. අපි බිව්වේ වැව් වතුරයි. ඒවායේ තිබුණෙ මඩ වතුර. ජල නළ නෑ. වතුර උණුකර බොන්න විදිහකුත් නෑ. ඒ මදිවට අවුරුදු ගණනාවක් යනකං පඩි වැඩිවෙලා නෑ. පඩි පිළිබඳව තිබූ ‘කහ පොත’ කියන ලේඛනය නිසා, මේ සේවකයන් ඉතාමත්ම අඩු මුදලක් තමයි උපයා ගත්තෙ. සමහර ද්‍රවිඩ පවුල්වල ළමයි 10ක් පමණ හිටියා. මේ අයගෙ වැටුප රු. 156යි. ළමයින්ට දවසකට කන්න දීලා තිබුණෙ එක වේලයි. ඒ අය කවුරුවත් පාසල් ගියෙත් නෑ. මේ නිසා පඩි වැඩි කරලා දෙන්න කියලා මේ අය ආයාචනා කළා.”ඉන් අනතුරුව ඔහු අම්පාරට පැමිණ ප්‍රවාහන, ලිපිකරු ආදී විවිධ ක්ෂේත්‍රවල වෘත්තීය සමිති කැඳවයි. කහපොත නිසා තම ශ්‍රමය සූරාකෑමට ලක්වන බව සැවොම පවසයි. වසර 10ක සේවා කාලයක් සම්පූර්ණ කර ඇති අයට වැටුප් වැඩිකර දිය යුතු බවට සාකච්ඡා කෙරිණී. සිය ගැටලුව අදාළ පාර්ශව වෙත දැන්වූ අතර, දින 14ක් ඇතුළත නිසි විසැඳුමක් නොලැබුණොත් වෘත්තීය සමිති ක්‍රියා මාර්ගයකට යන බව ඔවුහු දන්වා සිටිති.13 වැනි දිනය එළැඹුණි. ආයතනයේ සභාපතිවරයා සහ ප්‍රධාන ඉංජිනේරුවරයා වැඩපොළ වෙත පැමිණියහ. කම්කරුවන්ගේ දුක්ගැනවිලි ඇසීමෙන් පසු, වෘත්තීය සමිතිය ඉල්ලූ පරිදිම සියලු දේ ලබා දීමට එකඟ වුණි. එවකට එම වෘත්තීය සමිතියේ ලේකම්වරයා වූ පෙරේරා මහතා, සිය පරම යුතුකම අකුරටම ඉටුකරනු ලැබුවේ එලෙසිනි.“1977 වෙනකොට අපේ කම්හල වහන්න ගියා. ඒ වනවිට මේ කම්හල ආසියාවේ පිහිටි හොඳම කම්හලක් බවට පත්වෙලයි තිබුණෙ. මේ වෙනකොට අම්පාරෙ වැඩ ඉවරවෙලා තිබුණ නිසා වලවෙ වේල්ල බැඳීම සඳහා මේ අය මාරු කරන්න හැදුවා. වැඩපොළ වහන්නෙ නැතිව, තියෙන මැෂින් ගෙනියන්නෙ නැතිව මේ කටයුත්ත කරන්න කියලා මං කිව්වා. ඒත් ඊට නිසි පිළිතුරක් ලැබුණෙ නෑ. ඒ නිසා මං උපවාසෙට වාඩි වුණා. මේ කාලෙ කලබල තිබුණු නිසා පොලිස් ඇඳිරිනීතිය දැම්මා. මං හිටිය කුටිය කඩලා දැම්මා. මාව රෝහල්ගත කරලා තිබුණා. දින තුනකට පස්සේ තමයි මට සිහිය ආවේ.1998 දී සේවක අතිරික්තයක් ඇති බව පවසා සේවකයන්ට ස්වේච්ඡාවෙන් ඉල්ලා අස්වෙන්න ඉඩ දුන්නා. අවුරුදු 55න් විශ්‍රාම ගිය ඉහළ නිලධාරීන්ට ලක්ෂ හතර හමාරක්, පහක් පමණ ලබා දුන්නත්, කම්කරුවන්ට ශත පහක වන්දියක් දුන්නෙ නෑ. දරුවො හය දෙනෙක්ගෙ පියෙක් වුණ විල්බට් කියන පුද්ගලයා දවස් අටක්ම තමන්ගෙ වැටුප ගන්න ආවත්, පඩි දෙන්න විදිහක් නෑ කියලා පඩි හදන කෙනා එයාව එලවා ගත්තා. එයින් පස්සෙ මෙයාටත් වන්දි ඕනෑ කියලා උපවාසෙකට ඉඳ ගත්තා. ඒ දවස් වෙනකොට වෘත්තීය සමිති කටයුතු වෙනුවෙන් මං කලාපවල රැස්වීම් තියන්න ගිහින් හිටියෙ. මට මේ ගැන දැන්වූ වහාම මං ඇවිදින්, නිලධාරීන් කැඳවලා, මේ දේ අසාධාරණ බව කිව්වා. ඒ කතාව ඔවුන් පිළිගත්තා. ඒත් විසැඳුමක් නොදුන් තැන බලෙන් ් උපවාසෙට වාඩි වුණා. පන්සිල් අරගෙන උපවාසෙට ලෑස්ති වෙනකොට, හමුදාවෙන් ඇවිත් මට එතනින් ඉවත් වෙන්න කිව්වා. මං උපවාසය අත්ඇරියේ නෑ. ඒත් මං උපවාසයේ සිටින අතරතුරදී විල්බට් සහෝදරයා සිය ජීවිතයෙන් වන්දි ගෙව්වා.”වරෙක 1999 මාර්තු මාසයේදී සෙවනගල සීනි කර්මාන්ත ශාලාවේ සටනක් දියත් කිරීමට යෑමේදී ඔහුගේ අත් පා බැඳ කැලෑවකට ඇද දමා ගොස් තිබුණේ ද කම්කරු හඬට සවන් යොමු කළ නිසා ය.කම්කරු ඇමැතිවරයෙක්ව සිටි වත්මන් ජනාධිපති මහින්ද රාජපක්‍ෂ මහතා, කම්කරුවන් වෙනුවෙන් කැපවූ සැබෑ වෘත්තීය සමිති නායකයන් දස දෙනෙකුට පසුගිය කාලයේදී බුහුමන් දැක්වූයේ ය. ඔවුන් අතුරින් එක් අයෙකු වූ පෙරේරා මහතාට ද ඒ අනුව සම්මානයක් හිමි විය. පෙරේරා මහතා ඒ පිළිබඳ ප්‍රශංසාභිමුඛව කතා කිරීමට ද අමතක නොකළේය.ඉරෝෂිනී දීපිකාඡායා -චමින්ද නිරෝෂණ.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>24</day>
    </date>
    <link>http://www.dinamina.lk/2012/05/24/_art.asp?fn=f1205245</link>
    <topic>කැරැල්ලෙන් පැන ආ රජු තැණුහඟුරන්කෙත රජ මාළිගය</topic>
    <author>සිරිසේන දේවප්‍රිය</author>
    <content>මහනුවරට නැගෙනහිරින් හේවාහැට ප්‍රදේශයේ පිහිටි දිගිළිය නුවර (හඟුරන්කෙත) ගැන පස්වනුව සඳහන් කරමි. ක්‍රි.ව. 1664 දී සිදුවූ කැරැල්ලේ දී නිල්ලඹින් පැන ආ දෙවන රාජසිංහ රජ ඔහුගේ මාළිගාව මෙහි පිහිටුවා ගත්තේය. ගල් පර්වත සහිත කඳුවලින් ගහණ නිසරු භූමි භාගයක මෙය පිහිටියේ ය.මාළිගාව වටකර ඇත්තේ මැටි පවුරකිනි. නිතර පවතින්නා වූ ධාරානිපාත වර්ෂාවෙන් මැටි දියවීම වළක්වනු පිණිස මෙය සෙවිලි කර තිබේ. මේ පවුර ඇතුළත ගෙවල් රාශියකි. එයින් බොහොමයක් පිදුරු සෙවිලි කළ මිටි ඒවාය. නමුත් සමහරක් ඉතා දර්ශනීය ලෙස උළු සෙවිලි කළ දෙමහල් ගොඩනැගිලිය. වාතාශ්‍රය ලැබෙන පිණිස ලියවන ලද ගරාදි යෙදූ වැටවලින් වට වූ සඳලුතලවලින් යුක්තය. එකක් හැර එකක් කළුවර හා පාට කළ දැව යෙදෙන පරිදි මේ ගරාදි සකසා ඇත. කඳු දෙකක් අතර (දියතලා කන්ද හා දොළුගල කන්ද) පිහිටීම නිසා එතරම් දර්ශනීය නැත. රජතුමා මෙහි වාසය කරන්නේ විනෝදය සඳහා නොව ආරක්‍ෂාව සඳහාම ය.මාළිගාව තේජස් සම්පන්න, විශාල දෙපියන් දොරවල් බොහොමයකින් සමන්විත ය. මේ දොරවල් මෙන්ම උළුවහු කණු ද අනර්ඝ ලෙස කැටයම් කර ඇත. එහි ඇති අගුළු, යතුරු තහඩු වැනි යකඩ කෘති දුර්ලභ ගණයේ කැටයමින් යුක්තය. ජනෙල් රිදී තහඩු හා කළුවර ඔබ්බවා අලංකාර කර ඇත. රජ මාළිගයේ හා මහ ගබඩාවේ වහල මුදුනේ එක් එක් කොනක අලංකාරය සඳහා මැටි කලස් තබා තිබේ. නැතහොත් නව පන්නයක් වූ මැට්ටෙන් කළ මල් සහ අතුවලට සමාන කිසිවක් තබා ඇත්තේය. බොහෝ වංගු, වටවංගු, ද්වාර ආදියෙන් යුත් ඔහුගේ මාළිගාවේ සැලැස්ම වංකගිරියක් වැන්න. සෑම දොරටුවක් හා මාරුවන තැනකම දොරටුපාලයෝ වෙත්.ඔවුහු අවසර නැති කිසි සේවකයෙකුට එක් තැනක සිට අනෙක් තැනකට යාමට පවා රජුගේ අවසර නැතිව ඉඩ නොදෙති. රජුගේ අණ ලැබෙන තෙක් ඔවුන් නියම තැන්වලම සිටිය යුතු වෙයි. මේ නිසා රජු එහි කොතනෙක සිටීදැයි දැන ගැනීම පහසු නොවේ.එක් එක් මුරවරයක් අවසානයේ දී භේරි සංඛ නාද කෙරෙති. එවිට එක් එක් සෙනෙවියා තමන් බාරේ රැකවල් කළ මිනිසුන්ට රජු බැහැ දැක යන ලෙස අණ කරයි. රජ මාළිගයේ රෑ මුරට පමුණුවන ඇත්තු ද සිටිති. මේ, විටක කලහයක් ඇතිවුවොත් සමූහයක් නමුත් ඔවුන් ලවා පාගවා දැමිය හැකිය. මේ රජුට නීග්‍රෝ ජාතික මුරකරුවෝ සිටිති. ඔවුන්ට තම මිනිසුන්ට වඩා සංග්‍රහ ද කරයි. ඔවුහු රජුගේ ශරීරාක්‍ෂකයන් සේ සිටිති.ඇතැම් විට රජතෙමේ මුරකරුවන් පරීක්‍ෂා කිරීම පිණිස චර පුරුෂයන් යොදවයි. මේ චර පුරුෂයන්ගේ යුතුකම නම් මුරකරුවන් කරන, කියන දෙය පරීක්‍ෂා කොට රජුට දැන්වීම යි. ඇතැම් විට රජතෙමේ ද වාර්තා පරීක්‍ෂණය පිණිස වෙස්වලාගෙන මේ මාවත්හි ඇවිදින්නේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=n1205251</link>
    <topic>පාසල් 9කට තෙල් සංස්ථාවේ අතහිත</topic>
    <author>නුවන් කොඩිකාර</author>
    <content>එක්කෝටි අසු ලක්ෂයක වියදමින් පාසල් 9ක් සංවර්ධනය කිරිමට ලංකා ඛනිජ තෙල් නීතිගත සංස්ථාවේ අලෙවි අංශය පියවර ගෙන තිබේ.එක් පාසලක් සඳහා රුපියල් ලක්ෂ 20 බැගින් යෙදවීමට නියමිත අතර එම මුදල්වලින් අදාළ පාසලේ ගොඩනැඟිල්ලක්, පරිගණක කාමරයක් හෝ පුස්තකාලයක් ඉදිකිරිමට නියමිතය.ලංකා ඛනිජ තෙල් නීතිගත සංස්ථාවට වසර 50ක් පිරීම නිමිති කරගෙන ඛනිජ තෙල් කර්මාන්ත ඇමැති සුසිල් ප්‍රේමජයන්ත, නියෝජ්‍ය ඇමැති සරණ ගුණවර්ධන මහත්වරුන්ගේ උපදෙස් පරිදි මෙම වැඩසටහන ක්‍රියාත්මක කෙරේ. ප්‍රාදේශීය වශයෙන් තෝරාගත් පාසල් 9ක් මෙමගින් සංවර්ධනය කෙරෙන අතරඔක්තෝම්බර් මස 30වැනි දිනට පෙර අවසන් කිරිමට අපේක්ෂිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=n1205252</link>
    <topic>බකමූණේ රණවිරු ගම්මානය ජනපති අතින් විවෘත වෙයි</topic>
    <author>ජයසිරි මුණසිංහ</author>
    <content>“අපි වෙනුවෙන් අපි” අරමුදල මගින් පොළොන්නරුව දිස්ත්‍රික්කයේ රණවිරු සුබසෙත උදෙසා ඉදි කළ නව නිවාස 43 අද (25) උදේ ජනාධිපති මහින්ද රාජපක්ෂ මහතාගේ ප්‍රධානත්වයෙන් බකමූණේ දී විවෘත කැරේ.ජනාධිපතිතුමාගේ පූර්ණ උපදෙස් මත, ආරක්ෂක නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ මහතාගේ් මඟපෙන්වීම හරහා එම අමාත්‍යාංශ සේවා වනිතා ඒකකයේ සභාපතිනි අයෝමා රාජපක්ෂ මහත්මියගේ අධීක්ෂණය යටතේ මේ නිවාස ඉදිකිරීමේ වැඩපිළිවෙළ ක්‍රියාත්මක කෙරිණි.මේ වන විට දිස්ත්‍රික්ක 12 ක රණවිරුවන්ට නව නිවාස ඉදිකර දී අවසන් ය.මෙවර පැවැත්වෙනුයේ නව වැනි වැඩසටහනයි. එහිදී යුද හමුදාවේ 29 දෙනෙකුට නාවික හමුදාවේ 6 දෙනෙකුට ගුවන් හමුදාවේ 8 දෙනෙකුට නව නිවාස ප්‍රදානය කැරේ.වසර 2010 මාර්තු 17 වැනිදා මේ නිවාස ප්‍රදානය කිරීමේ වැඩපිළිවෙළ මහනුවර දිස්ත්‍රික්කයෙන් ආරම්භ කෙරිණි. එතැන් පටන් කුරුණෑගල, කළුතර, මාතර, හම්බන්තොට, ගාල්ල, මොනරාගල, බදුල්ල, අම්පාර, මඩකළපුව, ත්‍රිකුණාමලය, කෑගල්ල දිස්ත්‍රික්කවල මෙය ක්‍රියාවට නැංවිණි.නිවාස ඉදිකිරීමට මහා භාණ්ඩාගාරයේ කිසිදු මුදලක් ලබා නොගෙන දෙස් විදෙස් හි සිටින පරිත්‍යාගශීලීන්ගේ උදව් මත අවශ්‍ය මුදල් සපයා ගැනීම මේ වැඩසටහනේ ඇති සුවිශේෂත්වයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=n1205253</link>
    <topic>දෙහිවල ඉන්ධන හලක හදිසි ගින්නක්</topic>
    <author>භක්ති ධර්මපි‍්‍රය මෙන්ඩිස්</author>
    <content>ගාල්ල - කොළඹ ප්‍රධාන මාර්ගයේ දෙහිවල අංක 44 ප්‍රදේශයේ පිහිටි ඉන්ධන පිරවුම්හලක ඊයේ (24) දහවල් හදිසි ගින්නක් හටගෙන තිබේ.ඉන්ධන පිරවුම් හලට බවුසරයක් මගින් ඉන්ධන පුරවමින් සිටින අවස්ථාවේ මේ ගින්න හටගෙන ඇති බව දෙහිවල පොලිසිය පවසයි.ගින්නෙන් කිසිවකුට හානි සිදුවී නොමැත. බවුසරයට සහ මෝටර් රථයකට හානි සිදුවී ඇත.ගිනි නිවීමේ ඒකකය සහ ආරක්‍ෂක අංශ සාමාජිකයන් එක්ව ගින්න නිවාදමා තිබේ. ගින්නෙන් සිදුවූ හානිය මෙතෙක් අනාවරණය වී නොමැත. දෙහිවල පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=n1205254</link>
    <topic>ඉතාලි දෙරණ දෙදරීමෙන් ශ්‍රී ලාංකික 25ක් අවතැන්</topic>
    <author>මහින්ද අලුත්ගෙදර</author>
    <content>ඉතාලියේ ඉකුත්දා සිදුවූ භූකම්පනය හේතුවෙන් එරට වෙසෙන ශ්‍රී ලාංකිකයන් 25 දෙනකු අවතැන්වී සිටින බව ශ්‍රී ලංකා විදේශ කටයුතු අමාත්‍යාංශය පවසයි.පවුල් හතකට අයත් පිරිසක් මෙලෙස අවතැන්වී සිටින අතර ඔවුන් සඳහා අවශ්‍ය පහසුකම් සියල්ල සැපයීමට ඉතාලියේ ශ්‍රී ලංකා තානාපති කාර්යාලය පියවර ගෙන තිබෙන බවද අමාත්‍යාංශය සඳහන් කරයි.පසුගිය 20 දා ඉතාලියේ ප්‍රදේශ කිහිපයක ඇතිවූ භූකම්පන තත්ත්වය හේතුවෙන් ප්‍රදේශ කිහිපයක පුද්ගලයන් මියගිය අතර නිවාස හා අනෙකුත් ගොඩනැඟිලි රැසකට බරපතළ හානි සිදුව තිබෙන බව ඉතාලියේ ශ්‍රී ලංකා තානාපති කාර්යාලය කියයි.රික්ටර් මාපකයේ ඒකක 6.0 ක් වශයෙන් සටහන් වූ මේ ආපදා තත්ත්වය හේතුවෙන් තවත් ශ්‍රී ලාංකිකයන් අවතැන්වූ හෝ විවිධ අනතුරු වලට මුහ්ණ දී සිටිනවාද යන්න සම්බන්ධයෙන් සොයා බලා කටයුතු කිරීමට එරට ශ්‍රී ලංකා තානාපති කාර්යාලය පියවර ගෙන තිබේ. මේ අතර ශ්‍රී ලංකා තානාපති කාර්යාලය එරට බලධාරීන් සමඟ එක්ව මේ සම්බන්ධයෙන් ක්‍රියාත්මක වී සිටින බවද විදේශ කටයුතු අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=n1205255</link>
    <topic>පොළොන්නරුවෙන් ඉපැරණි සිද්ධස්ථානයක නටඹුන් හමුවෙයි</topic>
    <author>ගාමිණී ඔබේසේකර පොළොන්නරුව විශේෂ</author>
    <content>පොළොන්නරුව පූජා භූමියෙන් අනුරාධපුර යුගයට අයත් ඉපැරණි බෞද්ධ සිද්ධස්ථානයක නටබුන් හමුවී තිබේ.මධ්‍යම සංස්කෘතික අරමුදල මගින් මේ ස්ථානයේ කැණීම් සිදු කරමින් පවතින අතර පොළොන්නරුවේ අංක 2ක ශිව දේවාලය හා පබළු වෙහෙර අතර භූමියේ මෙකී සිද්ධස්ථාන පිහිටා ඇත.පුරාණ පිළිම ගෙයක් බවට මෙහි නටබුන් පරීක්ෂා කිරීමේදී අනුමාන කළහැකි බවත් මේ ස්ථානයේ කැණීම් භාරව කටයුතු කරන ආලාහණ ව්‍යාපෘතියේ පුරාවිද්‍යා අධ්‍යක්‍ෂ කැලණිය විශ්වවිද්‍යාලයේ මහාචාර්ය අනුර මනතුංග මහතා දිනමිණට කීය.මේ සිද්ධස්ථානයේ ගන්ධ කුටි සැලැස්මක හැඩරුව මතුකර ගැනීමට හැකිවී තිබුණත් ගෙඩිගේ සම්ප්‍රදායේ උළු හමුවන්නේ නැත. ඉපැරණි රතු ආලේපිත බදාම ස්ථරයක් හඳුනාගෙන තිබීමෙන් සහ දැවැන්ත බිත්ති කොටස් දෙකකින් ඉතාම උසස් තාක්‍ෂණයකට හිමිකම් කියන බව පෙනෙන්නට ඇතැයි මහාචාර්යවරයා සඳහන් කළේය.1906 වසරේදී සී.පී. බෙල් මහතා විසින් මෙහි මූලික හඳුනාගැනීමක් කර තිබූ නමුත් නිශ්චිත තහවුරු කිරීමක් සිදු කර නැත. දැනට මේ ස්ථානය නැගෙනහිර වෙහෙර නමින් හඳුන්වන බවද මනතුංග මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=n1205256</link>
    <topic>ජංගම දුරකථනයක විස්වාසය රකින නව තාක්ෂණයක්</topic>
    <author>මහින්ද අලුත්ගෙදර</author>
    <content>ජංගම දුරකතනයක් මිලදී ගැනීමේ දී එහි තත්ත්වය පිළිබඳව පාරිභෝගිකයන්ට පූර්ණ විශ්වාසයක් තබා ගත හැකි නව තාක්ෂණික ක්‍රමවේදයක් හදුන්වා දීමට ශ්‍රී ලංකා විදුලි සංදේශ නියාමනකොමිෂන් සභාව පියවර ගෙන ඇත.වෙළෙඳපොළ කරා පැමිණෙන නීති විරෝධී දුරකතන සම්බන්ධයෙන් ජනතාව දැනුවත් කිරීම සිදුකරන බවද විදුලි සංදේශ නියාමන කොමිෂන් සභාව පවසයි.ඒ අනුව විදුලි සංදේශ නියාමන කොමිෂන් සභාව මේ වනවිට හඳුන්වා දී ඇති නව තාක්ෂණික ක්‍රමවේදය ඔස්සේ ඉදිරියේ දී පාරිභෝගිකයන් මිල දී ගන්නා දුරකතනයේ තත්ත්වය පිළිබඳ මනා අවබෝධයක් ලබා ගැනීමට හැකිවනු ඇත.ජංගම දුරකතනයක් මිල දී ගැනීමට ප්‍රථම දුරකතන පෙට්ටියේ සහ දුරකතනයේ අංක 15කින් යුතු ඉමි අංකය (IMEI) සමඟ අදාළ දුරකතනයේ අංක පුවරුවෙන් *#06# ඇතුළත් කොට ලැබෙන අංකය සසඳා ඉමි අංකය තහවුරු කර ගත හැකි වන අතර අදාළ ඉමි අංකය, IMEI හිස්තැනක් දුරකතනයේ ඉමි අංකය යොදා 1909 වෙත කෙටි පණිවුඩයක් (SMS) යවීමෙන් දුරකතනයේ නීතිමය ආවරණය පිළිබඳව තත්පර 30ක් ඇතුළත පාරිභෝගිකයා වෙත තොරතුරු ලබා ගත හැකි බවද විදුලි සංදේශ නියාමන කොමිෂන් සභාව පෙන්වා දෙයි.මේ මගින් විදුලි සංදේශ නියාමන කොමිෂන් සභාවේ අනුමැතිය එම දුරකතනය වෙත හිමි වී ඇති බවට තහවුරු කර ගත හැකි වන බවද එම අනුමැතිය කොමිෂන් සභාව මඟින් ලබාදෙනුයේ ජාත්‍යන්තර ප්‍රමිති ආයතනය ලබා දෙන සහතිකය මත බවද එම කොමිෂන් සභාව පවසයි.දුරකතනයක් නැතිවීම පිළිබඳව යම් පාරිභෝගිකයකු පොලීසිය වෙත පැමිණිලි කිරීමෙන් අනතුරුව මාස තුනකට පසුව දුරකතනය සොයා ගැනීමට නොහැකි වුවහොත් විදුලි සංදේශ නියාමන කොමිෂන් සභාව මඟින් අදාළ ඉමි අංකය ජංගම දුරකතන ජාලයන්හි භාවිත කළ නොහැකි පරිදි අක්‍රිය කරන අතර එවිට අදාළ දුරකතනය භාවිතයට ගැනීමට නොහැකි තත්ත්වයට පත් වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=n1205257</link>
    <topic>“ස‍යෙමෝල්” වැඩසටහනට දකුණු කොරියාව ශ්‍රී ලංකාවත් තෝරා ගනී</topic>
    <author>මහින්ද අලුත්ගෙදර</author>
    <content>දකුණු කොරියාවේ "ස‍යෙමෝල්" ගම්මාන සංවර්ධන වැඩසටහනට මේ වසරේදී ශ්‍රී ලංකාව තෝරාගෙන ඇත.මේ වැඩසටහන මඟින් ඒ ඒ ප්‍රදේශයන්හි සංවර්ධන ව්‍යාපෘති රැසක් ක්‍රියාත්මක කිරීමට නියමිතය.මේ වනවිට රත්නපුර සහ කෑගල්ල දිස්ත්‍රික්කයන්හි ප්‍රදේශ දෙකක් මූලික වශයෙන් තෝරාගෙන තිබෙන බව ආර්ථික සංවර්ධන අමාත්‍යාංශය පවසයි.ශ්‍රී ලංකාවට පැමිණි දකුණු කොරියාවේ අන්තර් ජාතික පරිපාලන සංවර්ධන මධ්‍යස්ථානයේ අධ්‍යක්ෂ ජනරාල් කිම් වොන් ජින් මහතා ඇතුළු නියෝජිත කණ්ඩායම ආර්ථික සංවර්ධන අමාත්‍යාංශයේදී ඇමැති බැසිල් රාජපක්ෂ මහතා හමුවූ අවස්ථාවේදී මේ බව අනාවරණය විය.සයෙමෝල් යනු කොරියානු භාෂාවෙන් අලුත් ගම්මානයකි. ශ්‍රී ලංකාවට අමතරව මේ වසරේදී "ස‍යෙමෝල්" ගම්මාන සංවර්ධන වැඩසටහන ක්‍රියාත්මක කිරීම වෙනුවෙන් මියන්මාරයද තෝරාගෙන තිබෙන බව කිම් වොන් ජින් මහතා සඳහන් කළේය.ඒ අනුව මේ ව්‍යාපෘතිය මඟින් අභ්‍යන්තර මාර්ග ඉදිකිරීම, නිවාස සෙවිළි කිරීම, ප්‍රජා ළිං සංවර්ධනය , පාලම් හා ජල පද්ධති ඉදි කිරීම ආදිය ක්‍රියාත්මක කෙරේ.මෙහිදී අදහස් දැක්වූ ආර්ථික සංවර්ධන ඇමැති බැසිල් රාජපක්ෂ මහතා සඳහන් කළේ ජනාධිපති මහින්ද රාජපක්ෂ මහතාගේ රජයේ සංවර්ධනය පදනම් වී ඇත්තේ ග්‍රාමීය සංවර්ධන සහ දිළිඳුකම දුරලීමේ සංකල්පය මත බවයි. ශ්‍රී ලංකාවේ ජනගහනයෙන් සියයට 80ක් පමණ ග්‍රාමීය ජනතාව වන බව පෙන්වාදුන් ආර්ථික සංවර්ධන ඇමැතිවරයා ඔවුන්ගේ සංවර්ධන කටයුතු වෙනුවෙන් දිවි නැඟුම, ගම නැඟුම ඇතුළු සංවර්ධන ව්‍යාපෘති රැසක් ආරම්භකර තිබෙන බවද සඳහන් කළේය.ශ්‍රී ලංකාවේ දකුණු කොරියානු තානාපති ජෝන් මුන් චොයි මහතා ඇතුළු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=n1205258</link>
    <topic>රෝගීන්ගේ සෞඛ්‍ය‍ තොරතුරු ඇතුළත් සිම් කාඩ්පතක් හඳුන්වා දෙයි</topic>
    <author>ජීවනී පතිරණ</author>
    <content>ඉතිහාසයේ ප්‍රථම වතාවට රෝගියකුගේ සෞඛ්‍ය‍ තොරතුරු ඇතුළත් සිම් කාඩ්පතක්හඳුන්වාදීමට බස්නාහිර පළාත් සෞඛ්‍ය සේවා අධ්‍යක්ෂ කාර්යාලය පියවර ගෙන තිබේ.ගිගා බයිට් 8 මතකයක් ගබඩා කර ගත හැකි මෙම සිම් කාඩ්පත පෞද්ගලික අංශය මගින් නිෂ්පාදනය කර තිබේ.මෙමගින් රෝගියකුගේ රුධිර පීඩනය, රුධිරගත සීනි ප්‍රමාණය, කොලෙස්ටරෝල් ඇතුළු බෝ නොවන රෝග ගණනාවක තොරතුරු ඇතුළත් කළ හැකි යැයි බස්නාහිර පළාත් සෞඛ්‍ය සේවා අධ්‍යක්ෂ වෛද්‍ය අමල් හර්ෂ ද සිල්වා මහතා පවසයි.ලෝකයේ ඕනෑම රටකට ගොස් වෛද්‍ය ප්‍රතිකාර ගැනීමේ දී මේ කාඩ්පත ඉදිරිපත් කර පෙර රෝග තත්ත්වයන් පිළිබඳව වෛද්‍යවරුන්ට තොරතුරු ලබාගැනීමට ද මෙමගින් පහසුව සැලසේ.රෝගියාගේ තොරතුරු අන්තර්ජාලය හරහා(Google) බාගත කරගත හැකි අතර, ‍ඉදිරියේ දී සිම්පත අඩු ආදායම්ලාභීන් සඳහා නොමිලේ ලබාදීමට ද සැලසුම් කර ‍තිබේ.වරින් වර රෝග පරීක්ෂාව සඳහා වැය වන මුදල් අවම කර ගැනීමට මේ නව තාක්ෂණික ක්‍රමය මගින් හැකි වන බවත්, අ‍මෙරිකාව වැනි රටවල තවමත් මේ ක්‍රමය ක්‍රියාත්මක නොවන බවත් වෛද්‍ය අමල් හර්ෂ ද සිල්වා මහතා පවසයි.බස්නාහිර පළාත් සෞඛ්‍ය අමාත්‍යාංශය මගින් ක්‍රියාත්මක කරන"උත්තම ශ්‍රම පූජා" සෞඛ්‍ය සායන ව්‍යාපෘතිය ක්‍රියාත්මක කිරීමේ දී මේ නව තාක්ෂණය සඳහා උනන්දුව ඇති වූ බව වෛද්‍ය හර්ෂ ද සිල්වා මහතා ඊයේ (24) පැවති මාධ්‍ය හමුවක දී සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=n1205259</link>
    <topic>නවක සිසුන්ට ඉතා ඉක්මනින්ම සරසවිවලට ඇතුළත් වීමට පුළුවන්</topic>
    <author>සමන්මලී ප්‍රියශාන්ති</author>
    <content>ශ්‍රේෂ්ඨාධිකරණයේ තීරණ-යට අනුව ඉතා ඉක්මනින්ම ශිෂ්‍ය ශිෂ්‍යාවන්ට විශ්වවිද්‍යාලයට ඇතුළත් වීමේ හැකියාව ලැබෙනු ඇතැයි විශ්වාස කරන බව, උසස් අධ්‍යාපන ඇමැති එස්. බී. දිසානායක මහතා පවසයි.විශ්වවිද්‍යාලවලට නවක සිසුන් ඇතුළත් කර ගැනීම සම්බන්ධයෙන් විශේෂ ප්‍රකාශයක් කරමින් ඇමැති එස්. බී. දිසානායක මහතා එම කරුණු අවධාරණය කර ඇති අතර තවදුරටත් මෙසේද පවසයි.මෙවර නවක සිසුන් විශ්වවිද්‍යාලවලට ඇතුළත් කර ගැනීමේ යෙදී සිටිය දී විශ්වවිද්‍යාල ප්‍රතිපාදන කොමිෂන් සභාව නව ප්‍රශ්නයකට මුහුණ දුන්නා. උසස් පෙළ සිසුන් සඳහා නව නිර්දේශය සහ පැරණි නිර්දේශය යටතේ සිසුන් පෙනී සිටීම නිසා ගැටලු මතුවුණා. එම නිසා එම ගැටලුව විසඳන්න විද්වත් කමිටුවක් පත් කර අලුත් ක්‍රමවේදයක් නිර්මාණය කළා. මෙම විද්වත් කමිටුවට අමතරව තවත් ඉහළ පෙළේ විද්වත් කමිටුවක් පත් කර දරු දැරියන්ට අසාධාරණයක් නොවන පරිදි අලුත් ක්‍රමවේදයක් සකස් කරන්නට ශ්‍රේෂ්ඨාධිකරණයෙන් අවසර ලබා දෙමින් අනුමැතිය ලබා දෙන්න කියලා ගරු නීතිපතිතුමාට මා දැනුම් දුන්නා. ගරු නීතිපතිතුමා විසින් ශ්‍රේෂ්ඨාධිකරණයට මෝසමක් මගින් යෝජනාව ඉදිරිපත් කළා.නමුත් ශ්‍රේෂ්ඨාධිකරණය දන්වා හිටියේ උසස් අධ්‍යාපන ඇමැතිවරයා හෝ අමාත්‍යාංශය මෙහි පාර්ශවකරුවකු නොවන නිසා එම ඉල්ලීම සලකා බැලිය නොහැකි බවයි. එම නිසා විශ්වවිද්‍යාල ප්‍රතිපාදන කොමිෂන් සභාව තමන්ගේ ලිඛිත කරුණු ශ්‍රේෂ්ඨාධිකරණයට ඉදිරිපත් කළ යුතු වෙනවා. එය ඉතා ඉක්මනින්ම සිදුවේවි. ශ්‍රේෂ්ඨාධිකරණ තීරණයට අනුව උසස් අධ්‍යාපන අමාත්‍යාංශය දරු දැරියන්ට අංශු මාත්‍රයකවත් අසාධාරණයක් සිදු නොවන පරිදි ඉතා ඉක්මනින් ඔවුන් විශ්වවිද්‍යාල සඳහා ඇතුළත් කර ගැනීමට අපිට හැකිවෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=n12052510</link>
    <topic>අලුතින් ක්‍රමවේදයක් සකසන කමිටුවක් පත් කෙරෙන ඉල්ලීම ඉවතට</topic>
    <author>නෙල්කා මැදගෙදර</author>
    <content>විශ්වවිද්‍යාලවලට සිසුන් ඇතුළත් කිරීමේ ක්‍රමවේදයක් අලුතින් සකස් කිරීම සඳහා විද්වත් කමිටුවක් පත් කිරීමට අවසර ඉල්ලා ගොනු කළ මෝසමක් ශ්‍රේෂ්ඨාධිකරණය ඊයේ (24) ප්‍රතික්ෂේප කෙළේය.මෙවැනි කමිටුවක් පත් කිරීමට බලධාරීන්ට සැබෑ අවශ්‍යතාවක් තිබුණේ නම් එය කළ යුතුව තිබුණේ මීට බොහෝ කලකට පෙර බව ශ්‍රේෂ්ඨාධිකරණය මෙහිදී සඳහන් කෙළේය.එහෙත් කල් ඉකුත් වී ගන්නා එබඳු තීරණවලට අධිකරණය හවුල් කර ගැනීමට ගන්නා මේ උත්සාහය අනුමත නොකරන බව විනිසුරු මඬුල්ල සඳහන් කෙළේය. එසේම මේ මූලික අයිතිවාසිකම් පෙත්සමෙහි පාර්ශ්වකරුවකු නොවන උසස් අධ්‍යාපන ඇමැතිවරයා මෙවැනි මෝසමක් ඉදිරිපත් කිරීම පිළිගත නොහැකි බව අධිකරණය සඳහන් කෙළේය.මේ මෝසම අගවිනිසුරු ආචාර්ය ශිරානි බණ්ඩාරනායක නිමල් ගාමිණී අමරතුංග, කේ.ශ්‍රී පවන් ශ්‍රේෂ්ඨාධිකරණ විනිසුරු මඬුල්ල ඉදිරියෙහි ඊයේ (24) කැඳවන ලදි.2011 වසරේ පැවැති අ.පො.ස. උසස් පෙළ ප්‍රතිඵල මත පදනම්ව විශ්වවිද්‍යාලවලට සිසුන් ඇතුළත් කර ගැනීම සඳහා වූ ඉසෙඩ් අගයන් සහ ඊට අදාළ සෙසු කරුණු සලකා බැලීම සඳහා විද්වත් කමිටුව පත් කිරීමට නියමිත බව මෝසම වෙනුවෙන් කරුණු ඉදිරිපත් කළ රජයේ නීතිඥ නෙරින් පුල්ලේ මහතා සඳහන් කෙළේය.එම වීභාග ප්‍රතිඵල සහ ඉසෙඩ් අගයන් අභියෝගයට ලක් කරමින් මූලික අයිතිවාසිකම් පෙත්සමක් ශ්‍රේෂ්ඨාධිකරණයට ඉදිරිපත්ව ඇති නිසා මේ විද්වත් කමිටුව පත් කිරීම සඳහා අධිකරණයෙහි අවසරය ලබා ගත යුතු බැවින් මේ මෝසම ගොනු කළ බව හෙතෙම සඳහන් කෙළේය. පෙත්සම්කරුවන් වෙනුවෙන් පෙනී සිටි නීතිඥ ජේ.සී. වැලිඅමුණ මහතා මෝසමට විරුද්ධව කරුණු ඉදිරිපත් කෙළේය. කරුණු සලකා බැලූ අධිකරණය මෝසම ප්‍රතික්ෂේප කෙළේය. එම උසස් පෙළ විභාගයෙහි ප්‍රතිඵල සහ ඉසෙඩ් අගයන් සම්බන්ධයෙන් ඉදිරිපත් වු මූලික අයිතිවාසිකම් පෙත්සම විභාග කර අවසන් කිරීමෙන් අනතුරුව එහි තීන්දුව කල් තැබිමට ශ්‍රේෂ්ඨාධිකරණය පසුගියදා තීරණය කෙළේය.පෙත්සම සම්බන්ධ ලිඛිත දේශන ගොනු කරන ලෙසද පෙත්සම්කාර සහ වග උත්තරකාර පාර්ශ්වයන්ට නියම කරන ලදී. තීන්දුව ප්‍රකාශ කිරීමට පෙර මේ මෝසම සලකා බලන ලෙස අධිකරණයෙන් ඉල්ලා තිබිණි.පසුගිය වසරේ නිකුත් කරන ලද අ.පො.ස උසස් පෙළ විභාගයෙහි ප්‍රතිඵල බල රහිත කරන ලෙස සහ එම ප්‍රතිඵල මත පදනම්ව සිසුන් විශ්වවිද්‍යාලවලට ඇතුළත් කර ගැනීම අත්හිටුවන ලෙස ඉල්ලා ගොනු කළ මූලික අයිතිවාසිකම් පෙත්සම මගින් ඉල්ලා තිබිණි.විසල් ප්‍රභාසිත කවිරත්න ඇතුළුව උසස් පෙළ විභාගයට පෙනී සිටි සිසුන් පිරිසක් සහ ලංකා ගුරු සංගමය විසින් මේ පෙත්සම ගොනු කර තිබුණි.විභාග කොමසාරිස් ජෙනරාල්වරයා , අධ්‍යාපන ඇමැතිවරයා, විශ්වවිද්‍යාල ප්‍රතිපාදනකොමිසම ඇතුළු පිරිසක් මෙහි වග උත්තරතරුවෝ වූහ.නීතිඥ සංජීව කළුආරච්චි මහතාගේ උපදෙස් මත ජේ සී වැලිඅමුණ මහතා පෙත්සම්කරුවන් වෙනුවෙන් පෙනී සිටියේය.ජනාධිපති නීතිඥ ෆයිස් මුස්තාපා මහතා විශ්වවිද්‍යාල ප්‍රතිපාදන කොමිසම වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=n12052511</link>
    <topic>ජාතික ඉතිරිකිරීමේ බැංකුවේ තැන්පතුවලට කිසිඳු හානියක් නෑ</topic>
    <author>මහින්ද අලුත්ගෙදර</author>
    <content>ජාතික ඉතිරිකිරීමේ බැංකුවේ තැන්පතුවලට කිසිඳු හානියක් නැතැයි මහා භාණ්ඩාගාරය අවධාරණය කරයි.එම බැංකුවේ මුදල් තැන්පත් කළ කිසිවකු අනවශ්‍ය බියක් ඇතිකර ගතයුතු නොවන අතර එම තැන්පතු සියල්ල සුරක්ෂිත බව මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී.බී ජයසුන්දර මහතා සඳහන් කරයි.ඒ මහතා මේ බව සඳහන් කළේ මුදල් හා ක්‍රම සම්පාදන අමාත්‍යාංශයේදී ඊයේ (24) පැවැති මාධ්‍ය හමුවකට සහභාගි වෙමිනි.මෙහිදී වැඩිදුරටත් අඳහස් දක්වමින් ලේකම්වරයා සඳහන් කළේ එම බැංකුවේ සියලු තැන්පතු රජයේ ඇපයට ලක්වන බවත් කොටස් ගනුදෙනුවකදී කිසියම් ගැටලුවක් ඇති වුවද එම බැංකුව සතු තැන්පතු පෙර පරිදිම සුරක්ෂිත බවත්ය.අදාළ කොටස් ගනුදෙනුව මේ වනවිට නතර වී තිබෙන බව සඳහන් කළ ආචාර්ය පී.බී ජයසුන්දර මහතා ඒ සඳහා කිසිඳු දේශපාලනික බලපෑමක් එල්ල වී නැතැයිද අවධාරණය කළේය.එහි සභාපතිවරයා සහ අධ්‍යක්ෂ මණ්ඩලය මේ වනවිට ඉල්ලා අස්වී තිබෙන බවද අධ්‍යක්ෂ මණ්ඩලය සහ සභාපතිවරයකු පත් කරන තෙක් කටයුතු කරගෙන යාම සඳහා මේ වනවිට ජාතික ඉතිරි කිරීමේ බැංකුවේ වැඩබලන සභාපතිවරයා වශයෙන් තැපැල්පතිවරයා පත්කර තිබෙන බවද මුදල් හා ක්‍රම සම්පාදන අමාත්‍යාංශයේ ලේකම්වරයා ප්‍රකාශ කළේය.මේ අතර ඒ මහතා සඳහන් කළේ මේ සිද්ධිය සම්බන්ධයෙන් වැරැදිකරුවන් සඳහා අවශ්‍ය ක්‍රියාමාර්ග ගන්නා බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=r1205251</link>
    <topic>පහළොස් වසරකට පෙර සිසුවියක පැහැර ගෙන ගිය දෙදරු පියකුට අවුරුදු 12ක සිරදඬුවමක්</topic>
    <author>මුන්නේශ්වරම සමූහ ඊ. සී..ප්‍රනාන්දු</author>
    <content>මෙයට වසර 15 ට පෙර 14 වියැති පාසල් සිසුවියක පැහැර ගෙන ගොස් බලහත්කාරයෙන් අතවර කිරීමේ චෝදනාවට වරදකරු වූ විවාහක දෙදරු පියකුට බරපතළ වැඩ ඇතිව වසර 12 ක සිර දඬුවමක් හා රුපියල් විසිපන් දහසක දඩයක් හලාවත මහාධිකරණ විනිසුරු ඩබ්ලිව්. එම්. එම්. මාලනී ගුණරත්න මහත්මිය නියම කළාය.එම දඬුවම්වලට අමතරව අතවරයට ලක්වු තැනැත්තියට රුපියල් ලක්ෂ දෙකක වන්දි මුදලක්ද ගෙවීමට නියම කළාය.අපරාධ නඩු විධාන සංග්‍රහයේ 241 වන වගන්තිය යටතේ විත්තිකරු නොමැතිවම මෙම නඩු විභාගය පවත්වා තීන්දුව ප්‍රකාශ කිරීම විශේෂ සිද්ධියක් වේ. විත්තිකරු නඩු විභාගයට පැමිණ නොසිටියේය.මෙම සිද්ධියේ විත්තිකරු වූයේ කාක්කපල්ලිය තඹගල්ලේ පදිංචි අයෙකි.1997 ජුනි මස 1 වන දින හෝ ඊට ආසන්න දිනයක දී හලාවත මහාධිකරණ බල සීමාවේ කාක්කපල්ලිය තඹගල්ලේ දී මෙම බාලවයස්කාර දැරිය කෙලෙසීමේ චෝදනාව මත මෙම නඩුව පවරා තිබුණි.නඩු විභාගය ආරම්භයේදී අධිචෝදනා පත්‍රය ඉදිරිපත් කළ විට විත්තිකරු තමන් නිවැරදි කරු බව ප්‍රකාශ කිරීමෙන් පසු නඩු විභාගය ඇරැඹිණි.ඒ අතරමගදී විත්තිකරු අධිකරණය මග හැර ගිය අතර ඔහු නොමැතිවම නඩුවිභාගය සිදු විය.සිද්ධිය වූ දින ඇය තම අක්කා සමග තවත් අක්කා කෙනෙකුගේ නිවසට ගොස් එන අතරමගදී විත්තිකරු ඇය රවටා පැහැරගෙන මරණ තර්ජන එල්ල කරමින් ඇයට අතවර කර පලා ගොස් ඇති බව සාක්කි අනුව හෙළි විය.නියම කළ විසිපන්දහසක දඩය නොගෙවන්නේ නම් ඒ වෙනුවට මාස 6 ක ලිහිල් සිර දඬුවමක් ද රුපියල් ලක්ෂ දෙකේ වන්දිය නොගෙවන්නේ නම් වසර 2 ක බරපතළ වැඩ ඇතිව අමතර සිර දඬුවමක් ද නියම කළාය.විත්තිකරුට දඬුවම් නියම කළ විනිසුරුවරිය ඔහු අත්අඩංගුවට ගැනීමට විවෘත වරෙන්තුවක් ද නිකුත් කළ අතර එහි පිටපතක් කටුනායක ගුවන් තොටුපලේ බුද්ධි අංශ අධ්‍යක්‍ෂවරයා වෙත නිකුත් කරන ලෙසටත් දඬුවම් ක්‍රියාත්මක වීම ඔහු අත්අඩංගුවට ගන්නා දිනයේ සිට ක්‍රියාත්මක වන ලෙසටත් නියෝග කළාය.රජයේ අධිනීතිඥ ඉන්දික නෙළුම්සිරි මහත්මිය පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=r1205252</link>
    <topic>තක්කාලි වවන්න සල්ලි මදිවෙලා තාත්තා අක්කාගේ කනකර උකස් කළා - දියණිය</topic>
    <author>පී. ඒ. කපුරු බණ්ඩාර ආරච්චිතලාතුඔය විශේෂ</author>
    <content>තක්කාලි වගා කිරීමට ලබා ගත් ණය මුදල් ආපසු ගෙවීමට නොහැකිවීමෙන් සිත් තැවුලට පත් ගොවියකු කෘමිනාශක පානය කර මිය ගොස් ඇත.මෙසේ මිය ගොස් ඇත්තේ දෙල්තොට ලූල්කඳුර වත්තේ නාරංහේන පදිංචි අංක 14 ලැයිමේ පදිංචිව සිටි (67) සෙල්ලයියා සුබ්‍රමනියම් නැමැති දෙදරු පියෙකි. සිය පියාගේ අකල් මරණය ගැන තාමත් දැඩි ශෝකයෙන් පසුවන ඔහුගේ බාල දියණිය වන සුබ්‍රමනියම් විජය ලක්‍ෂ්මී මෙනවිය මෙසේ පැවසුවාය.මිය ගිය අපේ තාත්තට දරුවන්ට හිටියේ මමයි අක්කයි විතරයි. අක්කා විවාහ වෙලා අපේ ගෙදරම ඉන්නවා. එයාගේ සැමියා කොළඹ හෝටලේක කෝකියෙක්. අක්කා නිතර අසනීපෙන් ඉන්නේ. අපේ අම්මා දැනට අවුරුදු තුනකට පෙර පිළිකාවකින් මැරුණා. තාත්තා මුලදී වත්තේ වැඩ කළා. විශ්‍රාම ගියාට පස්සේ ගොවිතැන් කළා. මේ සැරේ අක්කර දෙකක විතර තක්කාලි හැදුවා. ඒකට රුපියල් පනස් දාහකට වැඩිය වියදම් වුණා. තාත්තාගේ පොතේ තිබ්බ සල්ලි මදි වෙලා අක්කගේ මාල වළලු උකස් තියලා සල්ලි ගත්තා.තක්කාලි කඩන්න පටන් ගත්තට පස්සේ තාත්තා තක්කාලි පෙට්ටි හැටක් අරගෙන දඹුල්ලේ පොළට ගියා. ඒ සිංහල අවුරුද්දට පස්සේ. ඒවා නියම මිලකට විකුණා ගන්න බැරුව විසි කර දමා ගෙදර ආවා. ඇවිත් අක්කත් එක්ක කීවා තක්කාලි විසි කළා කියලා පසුව මගේ පපුව රිදෙනවා කියා නිදා ගත්තා. පස්සේ දවසක නැවත තක්කාලි අරන් දඹුල්ලට ගියා. ඇවිත් කීවා ටිකක් වික්කා. ඉතිරිවා විසි කර දැම්මා කියලා. එදත් පපුව රිදෙන බව කිව්වා.ඉන් පසුදින ගණනක් ණය ගෙවන්නෙ කොහෙහාමද කිය කියා කල්පනා කරමින් සිටියා. අප්‍රේල් තිස්වනදා තාත්තා දෙල්තොට ටවුමට ගිහින් ගෙදරට අවශ්‍ය බඩු එළවළු පොහොර ඇට ආදිය අරගෙන ගෙදර ඇවිත් කෑම කාලා නැවත තුනට විතර ටවුමට ගියා. නැවත රෑ වෙලා ගෙදර ආවා. එනකොට රා බෝතල් තුනක් අරගෙන ආවා. ඇවිත් එක බෝතලයක් බීවා. මමයි අක්කයි කුස්සියේ කෑම උයමින් ඉන්නකොට සැර ගඳක් ආවා. අපි දුවගෙන ගිහින් බලන කොට තාත්තා වහ බීලා අතේ වහ කුප්පියක් තිබුණා. අපි කෑ ගහලා අල්ලපු ගෙදර අයත් එක්ක එකතුවෙලා දෙල්තොට රෝහලට ගෙන ගියා. එතනින් පේරාදෙණිය රෝහලට ගෙන ගියා. පසුව එහි දින දෙකක් හිටියා. ඊළඟ දින මිය ගියා.අපිට ණය ගෙවා ගන්නත් විදිහක් නෑ. රජයෙන් හරි මොකක් හෝ උදව්වක් කරනවා නම් ලොකු පිහිටක්.මිය ගිය සුබ්‍රමනියම් මහතාගේ මිතුරකු වන අයි. එම්. ජයවීර මෙසේ පැවසීය.මිය ගිය සුබ්‍රමනියම් මගේ මිතුරෙක්. මම වැඩ කරන්නේ ලූල්කඳුර වත්තේ. මමත් එළවළු වවනවා. දඹුල්ලේ පොළට එළවළු ගෙනියන්නේ අපි දෙන්නා. අපි මාරුවෙන් මාරුවට එලවලු අරන් යනවා. අපි දෙන්නගේම එළවළු එක් අයෙක් අරන් යනවා.එහෙම කරන්නේ වියදම අඩු කර ගන්න. අවුරුද්දට ඉස්සෙල්ලා මම තක්කාලි අරගෙන ගියා අවුරුද්දට පස්සේ සුබ්‍රමනියම් අරගෙන ගියා. එයාට විකුණා ගන්න බැරි වුණා.මේ පිළිබඳ පශ්චාත් මරණ පරීක්ෂණය පේරාදෙණිඩ රෝහලේදී පැවැත්වීය. කෘමිනාශක පානය කිරීමෙන් සිය දිවි නසා ගැනීමක් බව පේරාදෙණිය රෝහල් හදිසි මරණ පරීක්ෂක ආර්. එච්. එම්. ජී. බී. උඩංගමුව මහතා තීරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=r1205253</link>
    <topic>හොර අඹුවට දෙන්න සඟවාගත් මුදල බිරියගේ අතටම අසුවී කලබගෑනියක්</topic>
    <author>හංවැල්ල සමූහ ධර්මසිරි විජේරත්න</author>
    <content>වැඩ තහනමකට ලක්ව සිටි ලයනල් සපරමාදු නැවත සේවයෙහි පිහිටුවීමෙන් පසුව ඔහුට හිමි හිඟ වැටුප් හා දීමනා ගෙවීම එදිනට නියමිතව තිබිණ.එදින උදේ කාර්යාලයට විත් පැමිණීමේ ලේඛනය අස්සන් කිරීමටත් පෙර සපරමාදු වට කරගත් කාර්යාලීය මිතුරෝ ඇරියස් ගෙන තමන්ට පාටියක් දෙන ලෙස ඔහුට ඇවිටිලි කළහ. හරි හරි ඕකත් මහ කජ්ජක්දැයි සපරමාදු ඇසුවේ ඔවුන්ගේ ඉල්ලීමට එකඟ වෙමිනි.සපරමාදුට හිඟ වැටුප් ලැබෙන බව හෝ ලැබෙන මුදල ගැන විස්තර කිසිවක් ඔහුගේ බිරිය පිලෝමිනා හෝ අනියම් බිරිය වන විනිප්‍රිඩා දැන නොසිටියහ.එදින 10 වෙනිදා කාර්යාලයේ වැටුප් අත්තිකාරම් ගෙවන දිනයද වූ හෙයින් සපරමාදුට මුදල් ලැබුණේ සවස 2.00 ට පමණය.කවුන්ටරයෙන් මුදල් ගැන භාරගත් මොහොතේ සිට ඔහු බර කල්පනාවක නිමග්න වූයේ ගැටලු දෙකකට විසඳුම් සෙවීමටය. මිතුරන්ට දෙන පාටියේදී ඔවුන් සමග කරට කර සප්පායම් වීමට තමාටද සිදුවේ. එහිදී රතු ඉර පැන්නොත් මුදල් ටික ප්‍රවේශම් කර ගැනිම බරපතළ ගැටලුවකි. අවසිහියෙන් ගෙදර ගියහොත් සියලු මුදල් පිලෝමිනා අතට පත් වේ. එසේ වුවහොත් අනියම් බිරිය විනිප්‍රිඩාට මුදලින් උපකාරයක් කිරීමට නොහැකි වන ුඇත. ගැටලු දෙකම විසඳීමට කිසියම් උපායක් සොයමින් සිටි සපරමාදුට කදිම අදහසක් පහළ විය.කිසිවකුටත් නොපෙනෙන්නට ගබඩා කාමරයට රිංගා ගත් ඔහු ඇතුළතින් දොර වසා මුදල් සියල්ල මේසය මත තබා ගොඩවල් තුනකට වෙන් කළේය. අනතුරුව පාවහන් යුවළ හා මේස් කුට්ටම ගලවා ඉවත් කළේය.රුපියල් 75000 ක් දකුණු පාදයේ මේස් කකුල තුළට දැම්මේය. එම මුදල බිරිය පිලෝමිනාටය. රුපියල් 25000 ක් වම් පාදයේ මේස් කකුලට දැම්මේය. එය අනියම් බිරියට දීමටය. ඉතිරි රුපියල් 5475/- පොකැට්ටුවට දමා ගත්තේ පාටියට සහ වෙනත් පෞද්ගලික වියදම් සඳහායි. සුපුරුදු පරිදි සපත්තු මේස් පැළඳගෙන ඔහු ගබඩා කාමරයෙන් එළියට එන විටත් මිතුරන් පැමිණ සිටියහ.හරි මං ලෑස්තියි කී ඔහු මිතුරන් සමග කොළඹ කොටුවේ පිහිටි අවන්හලකට ගියහ. එහිදී මිතුරන් සමග කා බී විනෝද වූ සපරමාදුට වේලාව බැලීමට මතක් වූයේ පස් වෙනි බෝතලයේ අඩිය පෑදෙන විටය. දැන් රෑ වුණා. අපි යමු යයි මිතුරන්ට යෝජනා කරමින් ‘වන්ෆෝද රොඩ්’ කියා තවත් අඩියක් ගැසූ ඔහු බිලගෙවා මිතුරන්ගෙන් සමුගෙන පිටකොටුවේ බස් නැවතුම් පලට එන විට කොළඹ – ලබුගම මාර්ගයේ අවසාන බස් රථයද ආසන්නව තිබිණ. බසයට ගොඩවී දකුණු පස කෙළවර අසුනක වාඩිවී මද දුරක් යන විට සපරමාදු නින්දට වැටුණේය.පුරුද්දට මෙන් සපරමාදු අවදි වුණේ කළුඅග්ගල හන්දියේදීය. ඔහු කුරුස කණුව අසලින් බසින විට වේලාව රාත්‍රි 10.00 ට පමණ ඇත. අන්තිම බස් රථය නතර කරන ශබ්දය ඇසී පිලෝමිනා දොර විවෘත කළාය. සපරමාදු ඒමේ අතට වැනෙමින් ගෙට ගොඩවෙන විටම කොහේද මනුස්සයෝ මේ මහ රෑ යන්නෙ. ඒ මදිවට කට ගොන්නක් බීගෙන යැයි කීවා.පොඩ්ඩක් ඉන්නවකො වෙච්ච දේ කියන කල් කියමින් සාලයෙහි වූ හාන්සි පුටුව මත දිගාවි පුටු අත් දෙකෙහි දෙකකුල් තබා ගත්තේය.අද මට ඇරියර්ස් ලැබුණ නෙ. ඉතින් යාළුවො එක්ක පොඩි ජොලියක් දැම්මායි ඔහු කීවේ අඟට නොදැනීමය. එහෙනං ඉතින් සල්ලි ටිකත් තැබෑරුමට පූජා කරන්න ඇති නේද? පිස්සුද පිලෝමිනා මං කවදාවත් එහෙම කරනවද? ඔන්න ඔය වම් කකුලෙ සපත්තුව ගලවනව. මේස් එක ඇතුලෙ සල්ලි ඇති කීය. බිරිය වම් කකුලේ සපත්තුව ගැලවීමට සූදානම් වෙත්ම තමාට වම දකුණ මාරු වූ බව සපරමාදුට සිහි විය. නෑ නෑ දකුණු කකුලේ තමුන්ගේ සල්ලි තියෙන්නෙ දකුණු කකුලේ යයි ඔහු කෑ ගැසුවේය. නමුත් බිරිය පාවහන් යුවළ ගලවා මේස් කුට්ටමේ සඟවා තිබූ රුපියල් ලක්ෂයම අතට ගත්තාය.මේ ගැන සැක සිතූ බිරිය දකුණු කකුලෙ 75000 මට නම් කියනව බලන්න වම් කකුලෙ 25000 කාටද කියලා යැයි ඇසීය. සපරමාදුට කට උත්තර නැත. වැඩේ අහුවුණොත් කපෝතියි. ඔහු ක්‍ෂණිකව බොරුවක් ගෙතුවේය.ඔයා දන්නවනෙ පිලෝමිනා කන්තෝරුවෙ මගෙ හොඳම යාළුව ජිනදාස මහත්තය. ජිනේගෙ උවමනාවකට ලබන සුමානෙ රුපියල් 25000 ක් ණයට ඉල්ලුව. ඔයාට සල්ලි දුන්නාම හරියට මකර කටේ හැංගුව වාගෙනෙ. ඒ නිසා හෙටම ගිහින් දෙන්න හිතාගෙන මම ඒ සල්ලි ටික වෙනම තියා ගත්තායි සපරමාදු කීවේය. හරි ජිනදාස මහත්තයට සල්ලි ඕනෙ ලබන සුමානෙ නෙ මගෙන් ඉල්ලන්න කියනව මං එයාට සල්ලි දෙන්නම් යැයි පිලෝමිනා කීවේ මුදල් අල්මාරියෙහි දමා යතුර අතට ගනිමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=r1205254</link>
    <topic>වරායේ රැකියා දෙන බවට පොරොන්දු වී 18 දෙනකුගෙන් මුදල් වංචා කරලා</topic>
    <author>අලව්ව විශේෂ ඒ. කීර්තිසිංහ</author>
    <content>ශ්‍රී ලංකා වරාය අධිකාරියේ රැකියා ලබා දෙන බව කියමින් වංචනික ලෙස මුදල් ලබාගත් අයකුට විරුද්ධව එක දිගට නඩු 18 ක්ම එකම දින වරකාපොළ මහේස්ත්‍රාත් අධිකරණයේදී විභාගයට ගැණින.මොහු එක් අයකුගෙන් රු. 250000 බැගින් ලබාගෙන ඇත. මොහුට මුදල් දුන් බව කියන පැමිණිලි පක්ෂයේ 18 දෙනාද මෙදින අධිකරණයට පැමිණ සිටියහ.විත්තිකරු වෙනුවෙන් නීතිඥයින් පෙනී සිටියේ නැත. හෙතෙම විත්තිකූඩුවේ සිට තමාගේ නිදහසට කරුණු අධිකරණයට කියා සිටියේය.තමාට විරුද්ධව තවත් නඩු කිහිපයක් වෙනත් උසාවිවල විභාග වෙමින් තිබෙන බැවින් තමා දීර්ඝ කාලයක සිට රක්‍ෂිත බන්ධනාගාර ගතව සිටින බවත් කී හෙතෙම සමාවක් ලබා දෙන ලෙස අධිකරණයෙන් අයැද සිටියේය.මහා පරිමාණයේ මුදල් වංචා රැසක් සම්බන්ධයෙන් තමාට විරුද්ධව ඇත්තේ බරපතළ චෝදනාවක් බැවින් සමාව දිය නොහැකි යැයි මෙහිදී විත්තිකරු ඇමතූ වරකාපොළ දිසා විනිසුරු ලක්මාල් විජේසූරිය මහතා කීවේය. ඔහු නැවත රක්‍ෂිත බන්ධනාගාර ගත කරන ලෙසටද නියම කළේය.වරකාපොළ පොලිසිය විසින් සාක්ෂි මෙහෙයවන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=r1205255</link>
    <topic>නිදා සිටින කතුන්ගේ නිරුවත නැරඹූ ‘බූලා’ දැලේ</topic>
    <author>මල්වාන සමූහ මහානාම විතානගේ</author>
    <content>ඉඹුල්ගොඩ ප්‍රදේශයේ රාත්‍රි කාලයට කාන්තාවන් පමණක් සිටින නිවාසවලට හොර රහසේ ඇතුළු වී නිදා සිටින එම කාන්තාවන්ගේ රාත්‍රි ඇඳුම එහාමෙහා කර නිරුවත නැරඹූ බූලා නොහොත් මහත්තයා නමැත්තා වැලිවේරිය පොලිසිය මගින් අත්අඩංගුවට ගෙන ඇත. ඒ සමගම මොහු විසින් එම නිවෙස්වලින් සොරකම් කරන ලද ඩිජිටල් කැමරාවක් හා ජංගම දුරකථන හතරක් ද සොයා ගැනීමට පොලිසියට හැකි වී තිබේ.මෙම නිවෙස්වල වහලයේ උළු ඉවත් කොට නිවෙස්වලට ඇතුළු වී නිදා සිටින කාන්තාවන්ගේ රාත්‍රි ඇඳුම උස්සා එබී බලා තෘප්තිමත් වන මොහු පසුව නිවසින් පිට වී යාමේදී එහි තිබෙන සැහැල්ලු භාණ්ඩ ද රැගෙන යන බව කියති. පොලිසිය මගින් රාත්‍රි කාලයේ සිදු කරන ලද මෙහෙයුමකදී අත් අඩංගුවට ගන්නා ලද මොහු මෙවැනි විෂමාචාර ක්‍රියාවක යෙදී සිටින බවට තහවුරු කැර ගෙන තිබෙන්නේ කාන්තාවක් පමණක් නිදා සිටි නිවෙසක මොහුගේ මුදල් පසුම්බිය අමතක වී දමා ගොස් තිබී හමුවීමෙනි.ඉඹුල්ගොඩ ප්‍රදේශයේම පදිංචි 26 හැවිරිදි තරුණයකු වන මේ තැනැත්තා ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය වෙත ඉදිරිපත් කර ලදුව මොහු රක්ෂිත බන්ධනාගාර ගත කොට මානසික වෛද්‍යවරයෙකුට පෙන්වා වාර්තාවක් අධිකරණයට ඉදිරිපත් කරන ලෙසටද බන්ධනාගාර අධිකාරිවරයාට නියම කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=s1205251</link>
    <topic>පාසලෙන් විස්සයි 20 ක්‍රිකට් අතුගා දැමීමේ තීරණය අදයි</topic>
    <author>ප්‍රින්ස් ගුණසේකර</author>
    <content>විස්සයි 20 ක්‍රිකට් පාසල් ක්‍රීඩකයන්ට කිරීම තහනම් කළ යුතුද යන්න පිළිබද අවසන් තීන්දුව ගැනීමට සත්දෙනෙකු ගෙන් සමන්විත විශේෂ රැස්වීමක් කැදවා ඇත.අද පෙරවරුවේ අධ්‍යාපන අමාත්‍යංශයේදී පැවැත්වෙන එම තීරණාත්මක රැස්වීමට ක්‍රීඩා ඇමැති මහින්දානන්ද අලුත්ගමගේ මහතාගේ උපදෙස් මත ජාතික ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන සිල්වා මහතා සමග ශ්‍රී ලංකා ක්‍රිකට් ආයතනයේ නියෝජිතයන් දෙදෙනෙක් හා පාසැල් ක්‍රිකට් සංගමයේ නියෝජිතයන් දෙදෙනෙක් එක් වෙති. එයට අමතරව අධ්‍යාපන ඇමැති බන්දුල ගුණවර්ධන මහතාගේ උපදෙස් මත අධ්‍යාපන අමාත්‍යංශයේ අතිරේක ලේකම්වරයෙක් හා පාසැල් ක්‍රීඩා අධ්‍යක්ෂ රෝහණ කරුණාරත්න මහතා මේ රැස්වීමට සහභාගී වෙති.විස්සයි 20 ක්‍රිකට්, පාසැල් ක්‍රිකට් ක්‍රීඩකයන්ට යෝග්‍ය නොවන බවට විවිධ කෙෂේත්‍ර වලින් ක්‍රීඩා ඇමැතිවරයාට හා අධ්‍යාපන ඇමැතිවරයාට පැමිණිලි ලැබී තිබුණු අතර ඒ පිළිබදව වැඩිදුර කරුණු සොයා බැලීමට පාසැල් ක්‍රීඩා අධ්‍යක්ෂවරයාට හා ජාතික ක්‍රීඩා වෛද්‍ය ආයතනයේ ප්‍රධානියාට පවරා තිබුණි.මේ පිළිබද ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතාගේ නිර්දේශය වී ඇත්තේ විස්සයි 20 ක්‍රිකට් ක්‍රීඩාවෙන් කුඩා දරුවන් තුළ තාක්‍ෂණික වෙනස්වීම් ඇතිවන බවයි.එහෙයින් විස්සයි 20 ක්‍රිකට් ක්‍රිඩාව අවුරුදු 18න් පහළ පාසැල් ක්‍රිකට් ක්‍රීඩකයන්ට තහනම් කළ යුතු බව මහාචාර්ය වරයාගේ අදහසවී තිබේ. කුඩා කාලයේ සිට නිවැරදි ක්‍රමයට ක්‍රිකට් ක්‍රීඩාව ඉගෙනීමට විස්සයි 20 ක්‍රිකට් බාධාවක් බව අධ්‍යාපන ඇමැතිවරයාට හා ක්‍රීඩා ඇමැතිවරයාට ක්‍රීඩා වෛද්‍ය ආයතනයේ ප්‍රධානියා දැන්වීමටද පියවර ගෙන තිබුණි.මේ තත්ත්වය මත පාසැල් ක්‍රිකට් ක්‍රීඩාවට සම්බන්ධ සියලු පාර්ශව කැදවා ප්‍රතිපත්තිමය තීන්දුවක් ගැනීමට අධ්‍යාපන අමාත්‍යංශය හා ක්‍රීඩා අමාත්‍යංශය බලාපොරොත්තු වේ. මේ විශේෂ රැස්වීමෙන් පසු විස්සයි 20 ක්‍රිකට් පාසැල් තුල ක්‍රියාත්මකවීම ගැන ස්ථීර තීරණය අධ්‍යාපන අමාත්‍යංශය චක්‍රලේඛ මගින් රටපුරා සියලු පාසල් වෙත දැනුම් දෙනු ඇත. පසුගිය කාලයේදී අන්තර් ජාතික ක්‍රීඩා පිටියේ විශාල ජනප්‍රියත්වයක් විස්සයි 20 ක්‍රිකට් ක්‍රීඩාවට ලැබුණු අතර එය වර්තමානයේ මහා පරිමාණ මුදල් ඉපැයීමේ මාර්ගයක් බවට පත්ව ඇත.ක්‍රිකට් ක්‍රීඩාවේ දක්නට ලැබෙන අලංකාර තාක්ෂණික ප්‍රහාර විස්සයි 20 තරග නිසා ඈත්වී කෙසේ හෝ ලකුණූ ලබා ගැනීමේ ප්‍රහාරක ක්‍රමවේදවලට පෙළඹීම ගැන ක්‍රිකට් විශේෂඥයෝ මේ වනවිටත් සිය කනස්සල්ල පළ කරමින් සිටිති. එමෙන්ම තරග පාවාදීම උදෙසා ක්‍රීඩකයින් මුදල් ලබා ගත්තේ යැයි චෝදනා එල්ලවීමද විස්සයි 20 ක්‍රිකට් ක්‍රීඩාවේදී බහුලව සිදුවේ.ශ්‍රී ලංකාවේ පාසැල් මහා තරග හා වාර්ෂික එක්දින තරග වලට අමතරව විස්සයි 20 ක්‍රිකට් තරග දැන් ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=s1205252</link>
    <topic>බැඩ්මින්ටන් ශූර නිලූකට රාජකීය උපහාර</topic>
    <author>ප්‍රින්ස් ගුණසේකර</author>
    <content>ලන්ඩන් ඔලිම්පික් ක්‍රීඩා උ‍ළෙලට යන බැඩ්මින්ටන් ශූර නිලූක කරුණාරත්න ඉගෙනුම ලැබූ රාජකීය විදුහලේ උපහාර පිදීමේ උළෙලක් ඊයේ කොළඹ නව රගහලේදී පැවැත් වුණි.රාජකීය විදුහලේ විදුහල්පති උපාලි ගුණසේකර මහතාගේ ප්‍රධානත්වයෙන් පැවැති මේ උපහාර උත්සවය රාජකීය සිසුන් ගේ උණුසුම් පිළිගැනීම් මැද සිදු කෙරුණි.රාජකීය විදුහලෙන් අධ්‍යාපනය හැදෑරූ නිලූක කරුණාරත්න අද ශ්‍රී ලංකාවේ බැඩ්මින්ටන් වීරයා බවට පත්වීම විදුහලට මහත් කීර්තියක් බව රාජකීය විදුහල්පතිතුමා පැවැසීය.නිලූකගේ උත්සහවන්තභාවය අදිරියට එන රාජකීයන්ට මෙන්ම සමස්ථ දරු පරපුරටම ආදර්ශයක් බව ඒ මහතා සදහන් කළේය.වසර 1999දී ශිෂයෙක් ලෙස රාජකීය විදුහලට සම්බන්ධවූ නිලූක,පස්වතාවක්ම පාසල් වර්ණ දිනා ගත්තේය.පාසැල් ශිෂ්‍යෙයක්ව සිටියදීම සග් තරගාවලිය නියෝජනය කළ ඔහු කළාපීය බැඩ්මින්ටන් සූරයෙකු වීමට සමත්වීම කැපී පෙනුණි.වසර 2001දී වසරේ දක්ෂතම ක්‍රීඩකයාට පිරිනැමෙන “රාජකීය ඹටුන්න“ හිමිකරගත් නිලූක 2003දී විදුහලේ බැඩ්මින්ටන් නායකයා විය.“ රාජකීය සිසුවෙකු ඔලිමිපික් වරම් දිනා ගැනීමේ ඓතිහාසික අවස්ථාව උදාවෙලා තිබෙනවා.එය විශාල ආඩම්බරයක්.ලන්ඩන් ඔලිම්පික් උළෙලේදී පෙරැළිකාර ජයග්‍රහනයකට නිලූකට සුභ පැතුම් එක් කරනවා “ යැයි විදුහල්පති උපාලී ගුණසේකර මහතා පැවැසීය.බැඩ්මමින්ටන් ශූර නිලූක කරුණාරත්න මෙහිදී අදහස් දක්වමින් පැවැසූවේ තමා අධ්‍යාපනය ලැබූ පාසලෙන් උපහාර ගෞරව ලැබීම විශාල ශක්තියක්වූ වන බවය.රාජකීය විදුහලට පැමිණෙද්දී එවක විදුහල්පති ගෝමස් මහතා හා වත්මන් විදුහල්පති උපාලී ගුණසේකර මහතා තම ගමන් මගට ආලෝකයක් වූ බව නිලූක සිහිපත් කළේය.“මා ආ ගමන් මග ඉතාම දුෂ්කර එකක්.ඒ සියලු අභියෝගවලට නොසැලී මුහුණදීමට හැකි වූයේ විදුහලෙන් ලැබූ පන්නරය නිසයි.සෑම ජයග්‍රහණයකදීම විදුහලට කීර්තියක් ලබාදීමට හැකිවීම මගේ සතුටයි.උපරිම දක්ෂතා අතර සිටින මා ඔලිම්පික් උළෙලේදී හොදින් ක්‍රීඩා කිරීමට අපේක්ෂා කරනවා“ නිලූක පැවැසීය.මේ උත්සවයේදී නිලූකට රාජකීය විදුහලේ සමරු තිළීණයක්ද විදුහල්පතිතුමා අතින් පිරිනැමුණි.මේ අවස්ථාවට ශ්‍රී ලංකා බැඩ්මින්ටන් සංගමයේ සභාපති පරාක්‍රම බස්නායක මහතා ඇතුලු නිළධාරී පිරිසක්,ආදී රාජකීයන්,ගුරුභවතුන් හා සිසුහූද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=s1205253</link>
    <topic>2012 ආධුනික අයෝමය ශූරයා රවීන්ද්‍ර මනෝජ් කුමාර</topic>
    <author/>
    <content>ශ්‍රී ලංකා කායවර්ධන හා ශාරීරික යෝග්‍යතා සම්මේලනයේ 2012 ආධුනික අයෝමය ශූරයා ලෙස කටාන පවර් මෑන් සමාජයේ රවීන්ද්‍ර මනෝජ් කුමාර අභිෂේක ලැබීය. දෙහිවල ජයසිංහ සමරු රඟහලේදී පැවැති මෙම තරගයේදී ජී. එච්. මගිනආරච්චි (පවර් රික්රෙට් නුවර) අනු ශූරතාව හිමිකර ගත් අතර තෙවැනි ස්ථානයට එච්. ජී. සජිත් මධුසංඛ (ෆිට්නස් ශ්‍රී ලංකා) තේරී පත් විය.මෙම අවස්ථාවට දෙහිවල ගල්කිස්ස නගරාධිපති ධනසිරි අමරතුංග, යුද හමුදාවේ බ්‍රිගේඩියර් මිහිඳුකුලසූරිය, කර්නල් සොයිසා, මේජර් ජයසිංහ හා ශ්‍රී ලංකා කායවර්ධන සම්මේලනයේ සභාපති කපිල කුමාර යන මහත්වරු සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=s1205254</link>
    <topic>කාල්ටන් සුපර් සෙවන්ස් තරගබි‍මේ පෙරැළිකාරයෝ</topic>
    <author>ෆවුස් මොහොමඩ්</author>
    <content>තාරුණ්‍යයට හෙටක් සංවිධානය සහ ශ්‍රී ලංකා රගර් සංගමය එක්ව මෙහෙයවනු ලබන කාල්ටන් සුපර් සෙවන්ස් රගර් තරගාවලියේ පළමු අදියර හෙට (26) සහ අනිද්දා (27) දෙදින මහනුවර බෝගම්බර පිටියේ දී පැවැත්වෙන අතර දෙවැනි අදියර ලබන මස 3 සහ 4 වැනිදා පැවැත්වේ. අන්තර්ජාතික සත්සාමාජික රගර් බිමේ විශිෂ්ටතම ක්‍රීඩකයන් සමග මෙරට ජාතික මට්ටමේ ක්‍රීඩකයන් තරග වදින මේ තරගාවලියට සහභාගිවන පළාත් කණ්ඩායම් ලක්ෂ 30කට අධික වටිනාකමකින් යුත් කාල්ටන් කුසලානය සඳහා තරග බිමට පිවිසෙති. (මෙහි මුල් ‍කොටස ඊයේ (24) පුවත්පතේ පළවූ අතර අද පළවන්නේ එහි ඉතිරි කොටසයි.)සදර්න් ෂාක්ස්පසුගිය වසරේ අනුශූරතාව දිනූ සදර්න් ෂාක්ස් කණ්ඩායමට මෙවර දිනූෂ චතුරංග, ශ්‍රීනාත් සූරියබණ්ඩාර, දුෂාන් ලෙව්කේ, ශානක කුමාර, මෙකලංක ප්‍රමෝධ, ශබීර් මොහොමඩ්, කෝසල තිසේරා සහ අෂේන් කර්තේලිස් ඇතුලත්ව සිටිති. විදේශීය ක්‍රීඩකයන් ලෙස නවසීලන්තයේ නැලූ ටුයිගමාලා, මලාකි ‍ෆෙකිටාවෝ, එඩ්වින් කොකර් සමග ෆිජී ක්‍රීඩක ෆියෝ ටුවායි ද කණ්ඩායමට එක්වී සිටිති.පුහුණුකරු ලෙස ඔස්ට්‍රේලියානු ජාතික ක්‍රිස් රොචේ කටයුතු කරන අතර හර්ෂ සමරජීව කළමනාකරු ලෙස කටයුතු කරයි.වෙස්ටර්න් වොරියර්ස්ඩිලාන් සොයිසා, විශ්වමිත්‍ර ජයසිංහ, ශෙනාල් ඩයස්, සසංක ආරියරත්න, රජිත අබේකෝන්, කාංචන රාමනායක, මධුෂාන් ඉද්දමල්ගොඩ, ජීවන් අමරදාස මෙවර වෙස්ටර්න් වොරියර්ස් පිලට ඇතුලත්ව සිටිති.පසුගිය වසරේ සිවුවැනි ස්ථානයට පත් වූ මේ කණ්ඩායමට නවසීලන්ත සත් සාමාජික රගර් බිමේ ප්‍රබල ක්‍රීඩකයෙකු වන ලොතේ රයිකබුලා වයිසාකේ නහෝලෝ ද, සැමෝවා රාජ්‍යයෙන් රුපේනි ලෙවාසි සහ ෆලේමිකා සෙලිසෙලි ද ක්‍රීඩා කරති. නවසීලන්ත ජාතික බ්ලෙයාර් මිල්ස් පුහුණුකරු ලෙසත්, එස්.ඩබ්.චැංග් කළමනාකරු ලෙසත් කටයුතු කරති.සබරගමුව ස්ටැලියොන්ස්තරුණ ක්‍රීඩකයන්ගෙන් සමන්විත කණ්ඩායමක් ලෙස පසුගිය වසරේ තරග වැදුණු සබරගමුව ස්ටැලියොන්ස් පිලට මෙවර සජිත් සාරංග, චරිත් සෙනෙවිරත්න, ඇන්ඩෘ බෙන්සන්, උදය හෙට්ටිආරච්චි, ගයාන් උදාර ලියනගේ, හේෂාන් ගුණරත්න, දිනේෂ් ලියනගේ ඇතුලත්ව සිටින අතර සාලිය හඳපාන්ගොඩ නායකයා ලෙස කටයුතු කරනු ලබයි.පසුගිය වසරේ තරගාවලියේ දී සබරගමුව ස්ටැලියොන්ස් පිලට හිමිවූයේ 6වැනි ස්ථානයයි.මෙවර විදේශීය ක්‍රීඩකයන් ලෙස නවසීලන්ත සත් සාමාජික තරගබිමේ විශිෂ්ට ක්‍රීඩක මාක් ජැක්මන් සහ ජොනතන් මාලෝ, බ්‍රයිස් හීම්, ජැක් විල්සන් ඇතුලත් වෙති. කණ්ඩායමේ පුහුණුකරු ලෙස නවසීලන්තයේ චාල්ස් බැක්ස්ටර් කටයුතු කරන අතර කළමනාකරු ලෙස වරුණ ද සිල්වා කටයුතු කරයි.නෝර්දන් ග්‍ලැඩියේටර්ස්පසුගිය වසරේ තරගාවලියේ දී 9වැනි ස්ථානයට පත්වූ නෝර්දන් ග්ලැඩියේටර්ස් කණ්ඩායමට මෙවර නායකත්වය දෙනු ලබන්නේ දිනේෂ් කුමාර විසිනි.ගයාන් රත්නගේ, ලකල පෙරේරා, ශේන් දිසානායක, ඉන්දික උදය කුමාර, මිතුන් හපුගොඩගේ, මොහොමඩ් රිස්වාන් සහ පැතුම් චතුරංග සෙසු ක්‍රීඩකයන් වෙති.දකුණු අප්‍රිකාවෙන් එම්.ජේ.මෙන්ට්ස්, රැන්ෆ්‍රෙඩ් ඩේසල් සහ ඩියන් හෙල්බර්ග් ද, නවසීලන්තයෙන් ස්ලෙයිමන්කල් සබීර් ද විදේශීය ක්‍රීඩකයන් ලෙස කණ්ඩායමට ඇතුලත්ව සිටිති.දකුණු අප්‍රිකානු ජාතික නීල් පවෙල් පුහුණුකරු ලෙසත්, සේනක අමරසිංහ කළමනාකරු ලෙසත් කටයුතු කරති.නෝර්ත් සෙන්ට්‍රල් ටයිපූන්ස්පසුගිය වසරේ තරගාවලියේ නුවර පැවැති පළමු අදි‍යරේ සහ කොළඹ පැවැති දෙවැනි අදියරේ දී අවසන් ස්ථානයට පත්වූ නෝර්ත් සෙන්ට්‍රල් ටයිපූන්ස් කණ්ඩායමට මෙවරසජිත් සුහේඩ්, චාමර දාබරේ, සුරංග පුෂ්පකුමාර, රුචිර රත්නගේ, ගයාන් රත්නායක, මූෂින් ෆලීල්, වොෂාන් මහවත්ත සහ අෂාන් ගාල්ලගේ ඇතුලත්ව සිටිති. අමෙරිකා එක්සත් ජනපදයෙන් ෂැලොම් සුනියුලා සමග ෆිජී රාජ්‍යයෙන් මෙ‍ටුසෙලා තලෙබුලා, ජොයෙලි ලුටොමෙයිලගි සහ ටිමෝකි වැකේඩ්‍රානු විදේශීය ක්‍රීඩකයන් ලෙස කණ්ඩායමට එක්වී සිටිති.පුහුණුකරු ලෙස කටයුතු කරනු ලබන්නේ නවසීලන්ත සත් සාමාජික පිලේ සහාය පුහුණුකරුවකු වන ක්ලාක් ලේඩ්ලෝ විසිනි. නිශ්ශංක සේනාධිපති කළමනාකරු ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=f1205251</link>
    <topic>SF ගෙන් ජනතාවට ෆ්ලයින් කිස්</topic>
    <author/>
    <content>සරත් ෆොන්සේකා හිරෙන් නිදහස් වී ගෙදර ගියේ ය. ගෙදර යන්නට කලින් ඔහුට වැඩ ගොඩක් තිබුණි. සරත් ෆොන්සේකාට නිදහස ලැබුණේ ජනාධිපති සමාව යටතේ ය. ජනාධිපති, කටාර් රාජ්‍යය බලා සිවුදින සංචාරයක් සඳහා පිටත්වීමට කලින් ෆොන්සේකා හිරෙන් නිදහස් කරන ලියකියවිලිවලට අත්සන් තැබීය. එම ලියවිලි අධිකරණ අමාත්‍යාංශය හරහා බන්ධනාගාරයට ගියේය. මේ සියලු දේ සිදුවෙද්දී ෆොන්සේකා සිටියේ නවලෝක රෝහලේ ය.සාමාන්‍යයෙන් සිර දඬුවම් විඳින සිරකරුවකු රෝගී වූ විට යවන්නේ ආණ්ඩුවේ රෝහලකට ය. එහිදී ආරක්ෂාව දීම පහසු ය. ඔහුගේ අසනීපය ඉතා උග්‍ර බව ඔහුට ප්‍රතිකාර කරන වෛද්‍යවරයා ප්‍රකාශ කර තිබුණි. ඔහු කීවේ උග්‍ර රෝගයකින් පෙළෙන අය රජයේ රෝහලකට යැවිය නොහැකි බවයි.කෙසේ හෝ නවලෝක රෝහලින් වැලිකඩ බන්ධනාගාරයට යාමට සියල්ල සූදානම්ය. එළියේ සෙනඟ පනහක් හැටක් පමණ සිටිනු දක්නා ලදී. කොහොමත් නවලෝක රෝහලේ බාහිර රෝගීහු විශාල පිරිසක් නිතර ගැවසෙති.ෆොන්සේකා වැලිකඩට යාම ටික වේලාවක් ප්‍රමාද කළේ තවත් පිරිස් පැමිණෙනු ඇතැයි බලාපොරොත්තුවෙනි. වැලිකඩට ගෙනගිය ෆොන්සේකා එළියට එනවිට ඔහු දැක බලා ගන්නට නවලෝක රෝහල ඉදිරිපිටට වඩා වැඩි පිරිසක් සිටියහ. එසේ ඉන්නට ඇත්තේ ඔහුගේම ආධාරකරුවන් නොවන්නට පුළුවන. ඔහු ගමන් කළේ විවෘත ජීප්රියකය. ෆොන්සේකා එළියට ගන්නට කපුකම කළ ටිරාන් අලස්, සහ අර්ජුන රණතුංග බුද්ධික පතිරණ, ශිරාල් ලක්තිලක විවෘත ජීප්රියේ සිටියහ.ෆොන්සේකාට තදබල රෝගී තත්ත්වයක් තිබුණත් සෙනඟ දුටු නිසා අසනීපයත් අමතක විණිදැයි අපට සිතේ.ජනතාවට ඔහු නොකඩවා අත ඔසවා වනයි. කොල්ලන් කෙල්ලන් හාදු දෙන්නේ අමුතු ආකාරයකට ය. දෑතේ ඇඟිලි දෙතොලට තබා සිපගෙන අත් දෙක දික්කරන විට හාදුව සුළ‍ෙඟ් පාවී යන්නේය. ෆොන්සේකා අනුගමනය කළේ ද එම නවීන ක්‍රමයයි. ඔහුගේ මුහුණේ සිනහව උතුරා පෙරේ. අතපයට හොඳ හයියක් තිබෙන බව ‍ෙපනෙන්නේ වනන වැනිල්ලට ය.පොඩි දරුවන්ගේ දෑත් ඇල්ලීමට ද ඔහු ඉගෙන ගෙන සිටී. එය ඉගෙන ගත්තේ කාගෙන් දැයි අපි දනිමු. ෆොන්සේකා හැසිරුණු ආකාරයට අපට තරමක සතුටක් දැනේ. ඒ ඔහුගේ සෞඛ්‍ය තත්ත්වයේ බරපතළ වර්ධනය නිසයි. අනේ එතුමාට ඉහෙන් බහින රෝගයක්වත් නැතැයි කවුදෝ කියනු ද ඇසුණි.අනුර කුමාර දිසානායක ආවත් ඔහු ජීප්රියට නැග්ගේ නැත. සමහරවිට ඔහුට ඒ සඳහා ඇරියුමක් නොකෙරෙන්නට ඇත.අනුර කුමාර දිසානායක 2009 ජනාධිපතිවරණයට කලින් පැවැත් වූ ප්‍රථම ප්‍රවෘත්ති සාකච්ඡාව අපට සිහිපත් විය. එයට යන්නට අනුරට අවසරපත් නැතිව ජංගම දුරකථනයෙන් කාටදෝ කතා කරමින් සිටි අනුර අපි රූපවාහිනී තිරයේ දුටුවෙමු. සරත් ෆොන්සේකා ඒ වගේ අය ගණන් ගන්නේ නැතුවා දැයි අපට එදා සිතුණි. එදා එම ප්‍රවෘත්ති සාකච්ඡාවට ගිය අපේ මාධ්‍ය සගයන් කීවේ ඒ මිනිහා අනුරට කතා කරන්නේ ගෙදර වැඩ කාරයන්ට කතා කරන විලාසයෙන් බවයි.සිනාසෙමින් අතවනමින් ගිය ෆොන්සේකා ජනතාව මොහොතකට ඇමතුවේය. ඔහු කීවේ ජනතාවට යළි වසන්ත යුගය උදාකරවන බවයි. ඔහු උදා කළ වසන්ත යුගය තිබුණේ කොහේදැයි කාටත් ප්‍රශ්නයක් විය. ඊට හේතුව ෆොන්සේකා කිසිම යුගයක් උදා කරන්නට කිසිම දවසක රට පාලනය නොකළ නිසාය.මෙම නිදහස් කිරීම ගැන ආර්ථික සංවර්ධන ඇමැති බැසිල් රාජපක්ෂ මහතා ඉතා කෙටි ප්‍රකාශයක් කර තිබුණි. නිදහස් කිරීම සාධාරණ බව කී ඒ මහතා පුංචි සැකයක්ද මතු කළේය.“මේ නිදහස් කිරීමෙන් එක්සත් ජාතික පක්ෂයේ සහ ජනතා විමුක්ති පෙරමුණේ නායකත්වයට නරක ප්‍රතිඵල ලැබෙන්නට පුළුවන්.” යන්න එම ප්‍රකාශයයි.එජාප සහ ජවිපෙ SF නිදහස් කළාට යටි හිතින් අකමැති බවද බැසිල් කීය.පුවත්පත් සාකච්ඡාවක් කැඳවා අමාත්‍ය විමල් වීරවංශ කීවේ MR ට SF තර්ජනයක් නොවන බවයි.ජනාධිපති සමඟ ඡන්දය ඉල්ලන විට SF සිටියේ ඉහළම තලයේ ජනප්‍රියත්වයේ බව විමල් කීවේය. ඒත් පරාදය. පොඩි ගණනකින් නොව ලක්ෂ දහඅටකිනි. ෆොන්සේකා මොන දේ කළත් කා සමඟ ඡන්දය ඉල්ලුවත් විපක්ෂ නායක තනතුරින් රනිල් වික්‍රමසිංහ එළවන්න බැරි බවද විමල් කීවේය.සරත් ෆොන්සේකා නිදහස් කළේ අන්තර් ජාතික බලපෑම් නිසාදැයි ‍ෙබාහෝ දෙනකුට ප්‍රශ්නයක් විය. එසේ බලපෑම් තිබුණා නම් මීට කලින් සමාව දෙන්නට තිබුණි. නිදහස කාගේ බලපෑමට දැයි කවුරුන් හෝ ජනාධිපතිගෙන් ඇසුවොත් ඔහු කියන්නේ ටිරාන් අලස්ගේ ඉල්ලීමට බවයි. සරත්ට සමාව දෙන්නට අලස් රට සිට එනතුරු දින 21ක් බලා සිටියේය.ලක්ෂ 10ක් අත්සන් කළ දැවැන්ත පෙත්සමක්ද ඇමෙරිකාවට යැව්වේ බලපෑම් කරන්නට ය. එහෙත් ඇමෙරිකාව ඒ ගැන කට ඇරියේ නැත. හිලරි ක්ලින්ටන් නිහඬ වූවාය.සරත් ෆොන්සේකා හිරේට ගියේ ඇයි දැයි දැන් බොහෝ දෙනාට අමතකය. අපටද මතක නැත. ඕවා මතකයේ තියා ගන්නටද අපට බැරිය. ඒ නිසා නීති පොතේ සඳහන් පරිදි නඩු මොනවාද දඬුවම කුමක්ද යන්න විමසා බැලීම වටී.යුද්ධාධිකරණ නඩු විභාග දෙකකට ඔහු මුහුණ දුන්නේය. යුද්ධාධිකරණය ෆොන්ස්කාට අමුතු අධිකරණයක් නොවේ. ඔහු හමුදාපතිව සිටියදී හමුදාවේ 7500ක් යුද අධිකරණය හමුවට පමුණුවා දඬුවම් ලබාදී තිබේ.ප්‍රථම යුද අධිකරණය හමුවේ ඔහුට එරෙහිව විභාග කළ නඩුවෙන් කියවුණේ සක්‍රීය හමුදා සේවයේ සිටියදී දේශපාලනයේ නියැළීම ය.දෙවෙනි යුද අධිකරණයෙන් ඔහුට එල්ලවූයේ හමුදාවට අවි මිලට ගැනීමේ ටෙන්ඩර් මණ්ඩලයේ, හමුදාපති ලෙස වාඩි වී ඔහුගේ බෑණාට අවි ටෙන්ඩරය ලබාදීම ය. ඊළඟට විභාග වූයේ සුදු කොඩි නඩුවයි. හමුදාව හැර ගිය දහදෙනකු රාජපාක්ෂික භාවයෙන් තොරව තමන්ගේ රාජකාරි සඳහා යොදවා ගැනීමය. ඒ නඩුව තවම විභාග වෙමින් පවතී.සිරෙන් නිදහස් වූ ෆොන්සේකා කැලණිය පන්සලට, හා කෝට්ටේ පන්සලට යාමට තිබුණ ගමන් අවලංගු විය. මල්වත්තට ගියේය. අනුරාධපුරයටද ගියේය. හෙට අනිද්දා කතරගමට යනු ඇත. ඔහුගේ ගමන් බිමන් නතර වන විට පටන් ගන්නේ දේශපාලන පොරයකි. ඔහු රනිල්ගේ නායකත්වයෙන් යුත් එක්සත් ජාතික පක්ෂයට නොයනු ඇත.ෆොන්සේකා නිදහස් කිරීම ගැන රනිල් ගෙන් ප්‍රශ්න කළ විට ඔහු කීවේ ඊට වඩා චීනය ගැන කතා කිරීම වැදගත් බවයි. සජිත්ගේ පිලට එන්නැයිද ආරාධනා තිබේ. එහෙත් ෆොන්සේකා කියන්නේ තමන්ගේ පක්ෂයේම සිටින බවයි. ජනතා විමුක්ති පෙරමුණ කුමක් කරන්නේදැයි නොදනිමු. ඔවුන් සුපුරුදු පරිදි ආණ්ඩුවට එරෙහිව බයිලා කියති. දැන් අලුතින්ම එකතුවී තිබෙන්නේ ෆොන්සේකාට ඡන්දය ඉල්ලන්නට ප්‍රජා අයිතිය හිමිද යන්නය. එයද කාලය හා නීතිය මඟින්ම විසඳනු ඇත.අවසාන නිගමනය වන්නේ විමල් කියන පරිදි MR ට SF තර්ජනයක් හෝ අභියෝගයක් නොවන බවයි. MR ට තර්ජනයක් වන්නට රනිල්ට හෝ සජිත්ට බැරිය, SFටද බැරිය. එහෙනම් ඉතින් කළහැකි මඟුලක්ද නැත.ඔබාමාගේ පාලනයේඅවධානය පිණිසයිප්‍රගීත් එක්නැලිගොඩගේ අතුරුදන් වීම ලෝක මාධ්‍ය නිදහසට මරු පහරක් ලෙස ඇමෙරිකාවේ ඔබාමා පාලනය හඳුනාගෙන තිබේ. 2010 ජනවාරි 25 දා මොහුගේ අතුරුදන් වීම ගැන පොලීසිය පරීක්ෂණ ආරම්භ කළේ ය. එහෙත් මේ වන විට ඔහු සිටින තැනක් සොයා ගැනීමට නොහැකි වූ අතර කිසිවකු අත්අඩංගුවට ගැනීමට ද නොහැකි වී තිබේ.මොහුගේ අතුරුදන් වීම ආණ්ඩුවටද ලොකු ප්‍රශ්නයකි. එක් නැලිගොඩ මාධ්‍යවේදියකු නොවන බවත් ඔහු හඳුනන්නේ පුද්ගලයන් දෙදනකු විසින් පමණක් බවත් සී.ඒ. චන්ද්‍රප්‍රේම වරෙක දිවයිනට ලිපියක් ලියමින් කියා සිටී. ඒවා මොනවා වුවත් මෙය තමා විසින්ම අතුරුදන් කරගැනීමක්ද නැතිනම් වෙනත් කෙනකු විසින් හිතාමතා අතුරුදන් කළේ ද යන්න අපි නොදනිමු. එය පොලීසියටම භාර කරමු.මෙහිදී අපි මෙම ප්‍රශ්න වෙනත් පැත්තකින් බලන්නට කැමැත්තෙමු. මීට වසර විසි පහකට පමණ පෙර ඔබාමා පාලනය තිබුණා නම් අපි මොනතරම් වාසනා වන්තයෝ වන්නෙමුද? අපේ රටේ සිදු වූ මාධ්‍යවේදීන්, විද්වතුන්,කලාකරුවන් ඝාතනය කළ වේගය අනුව ඒවා ලෝක මාධ්‍ය නිදහසට හෙන ගහන අපරාධ බවට එම පාලනය ප්‍රකාශයට පත් කරනු නොඅනුමානය.ඒ නිසා අප මෙහි සටහන් කරන සිද්ධීන් කීපයක් කෙරෙහි පමණක් ඔබාමා පාලනයේ අවධානය යොමු කරන්නට කැමැත්තෙමු.ලෝක ප්‍රකට මාධ්‍යවේදී රිචඩ් ද සොයිසා මහ රෑ අම්මා මොර දෙද්දී ඇදගෙන ගොස් මරා දැම්මේ කවුද?මේ කවුද? මොනවද කරන්නේ යන නාට්‍යය ලියූ රිචඩ් ද සොයිසාගේ මළ සිරුර හමු වූ අතර ඒ නාට්‍යය නිෂ්පාදනය කළ පුද්ගලයා අදටත් සොයා ගන්නට නැත.ඉතාමත් ජනප්‍රිය ගුවන් විදුලි රූපවාහිනි ශිල්පි ප්‍රේමකීර්ති ද අල්විස් රාත්‍රියේ ගෙදරින් එළියට කැඳවාගෙන අවුත් මරා දැම්මේ ඇයි?මරා දැමූ අනෙක් මාධ්‍යවේදීන්, විද්වතුන් කලාකරුවන් ගේ නම් ලැයිස්තුවට අවශ්‍ය වූ විට ඔබාමා පාලනයට ඉදිරිපත් කළ හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=f1205252</link>
    <topic>වාර්ගික සුහදත්වය සඳහා පන්හිඳ මෙහෙය වූ ලේඛකයන්ට ප්‍රණාම</topic>
    <author/>
    <content>“ශ්‍රී ලාංකේය සාහිත්‍යයක් ගොඩනඟමු - මිතුදමේ පහන්සිළු දල්වමු” යන තේමාව මුල්කරගෙන ක්‍රියාත්මක වන සිංහල, දෙමළ ලේඛක එකමුතුව (STWA) මානව දයාව හා වාර්ගික සුහදත්වය ගොඩනැඟීමට දායක වූ සිංහල, දෙමළ හා මුස්ලිම් සාහිත්‍යධරයන් තිදෙනෙකුට උපහාර දැක්වීමට සැරසෙයි. මෙසේ උපහාරයට ලක් වනුයේ දෙනගම සිරිවර්ධන, දික්වැල්ලේ කමාල් යන ප්‍රවීණ ලේඛකයන් දෙදෙනා හා පද්මා සෝමකාන්දන් ප්‍රවීණ ලේඛිකාවයි. ‘ජ්‍යෙෂ්ඨ ලේඛක ප්‍රණාම’ ලෙස නම් කර ඇති මේ උළෙල 2012 මැයි මස 26 වනදා සෙනසුරාදා සවස 3.00 ට කොළඹ 07, ජාතික පුස්තකාල හා ප්‍රලේඛන සේවා මණ්ඩලයීය ශ්‍රවණාගාරයේදී පැවැත්වේ. එස්. ජී. පුංචිහේවා, මහාචාර්ය සබා ජෙයරාජා හා ආචාර්ය එම්. එස්. එම්. අනස් විද්වත්හු මෙහිදී සමරු දෙසුම් පවත්වති. සමරු තිළිණ ප්‍රදානයකින් උපහාරයට ලක්වන ලේඛකයන්ගේ අලුත් කෘති එළිදැක්වීමකින් හා සිංහල, දෙමළ භාෂාවලින් පළ වූ නව පොත් ප්‍රදර්ශනයකින් උළෙල වර්ණවත් වේ. සිංහල දෙමළ ලේඛක එකමුතුව ගොඩගේ ප්‍රකාශකයින් හා එක්ව සංවිධානය කරන මේ ප්‍රණාම උළෙලට සහභාගී වන මෙන් සියලු සාහිත්‍යකාමීන්ට සංවිධායකයෝ ඇරයුම් කරති.තිස් වසරක ගැටුම් නිමා වී තෙවසරක් ගතව ඇත. ගැටුම් නිමා වුවද ඒ ගැටුම් හේතුවෙන් සමාජ දේහයේ ඇති වූ වන කැළැල් තවමත් ශේෂව තිබේ. ජනහදවත්වල හටගත් සැක බිය ද මෙතෙක් දුරු වී නැත. දකුණේ ජනයා උතුරුකරයට ඇදී යන තරම් වේගයෙන් උතුරේ ජනයා දකුණුකරයට ඇදී එන බවක් දක්නට නොලැබේ. මෙබඳු ලක්‍ෂණවලින් පෙන්නුුම් කරන්නේ වාර්ගික සුහදත්වය පූර්ණ ලෙස ගොඩනැඟීමට නම් තවත් පියවර රැසක් තැබීමට සිදු වන බවකි.ආර්ථික හා දේශපාලන ක්ෂේත්‍රවල තැබෙන නව පියවරවලට අමතරව සමාජ අධ්‍යාත්මයේ කෙරෙන පරිවර්තනයක්ද මේ හිදැස පිරවීමේදී අවශ්‍යයෙන් ම සපිරිය යුතු කොන්දේසියකි. එය දේශපාලනඥයන්ට හෝ ආර්ථික විද්‍යාඥයන්ට සැපිරිය හැක්කක් නොවේ. ඊට මැදිහත් විය යුත්තේ ලේඛකයන්ද ඇතුළු කලාකරුවන් ය. සමාජයේ හෘද ස්පන්දනය හඳුනන්නෝ ඔවුහු ය; සමාජයට වඩාත් සමීප වී සමාජයේ දුක් සුසුම් හා පීඩාවන් සැණින් සංවේදනය කරන්නෝ ඔවුහු ය.අවාසනාවන්ත ගැටුම්කාරී පසුබිම අප රටෙහි හට ගැනීමට බොහෝ ‍ෙපරාතුව සිට ගැටුම් උග්‍රව පැවති සමයේ මෙන් ම ඒවා නිමා වූ පසුවත් මානව දයාවේ හා සහෝදරත්වයේ පණිවිඩය එකසීරුවට හඬ ගා පැවසූ ලේඛකයන් දෙදෙනෙකු හා ලේඛිකාවක වෙනුවෙන් උපහාර දැක්වීමට සිංහල දෙමළ ලේඛක එකමුතුව සැරසෙන්නේ මෙවන් වටපිටාවක් මතය. මෙසේ උපහාර ලබන ලේඛකයන් හා ලේඛිකාව අප රට නියෝජනය කරන ප්‍රධාන ජන වර්ග තුනට අයත් වීම ද මෙහිලා සුවිශේෂ කරුණක් වනු ඇත.දෙනගම සිරිවර්ධන, පද්මා සෝමකාන්දන් හා දික්වැල්ලේ කමාල් මේ තිදෙනා යි. වාර්ගික සුහදත්වය ගොඩනංවනු පිණිස මේ තිදෙනා ලබා දී ඇති දායකත්වය කෙබඳුද? උපහාර පිදීමට තරම් ඒ දායකත්වය ප්‍රමාණවත් ද? සිංහල දෙමළ ලේඛක එකමුතුව මේ ලේඛකයන්ට හා ලේඛිකාවට ප්‍රණාම දැක්වීමට තීරණය කිරීමේදී සැලකිල්ලට ගත් කරුණු මොනවාද?දෙනගම සිරිවර්ධන, පද්මා සෝමකාන්දන් හා දික්වැල්ලේ කමාල් යන තිදෙනාම අඩසිය වසකට ආසන්න කාලයක් ලේඛන කලාවේ නිරතව සිටින්නෝ වෙති. මේ තිදෙනාම සාහිත්‍ය නිර්මාණ කලාවට අමතරව පුවත්පත් කලාවට ද සම්බන්ධය. එදා මෙන්ම අදත් ඔවුන්ගේ ලේඛන කලාව නොනැවතී ගලා බසින දිය දහරක් මෙන් ඉදිරියට ම ඇදී යයි.දෙනගම සිරිවර්ධනයන්ගේ මුල්ම කෘතිය පළ වූයේ 1976 දීය. ඒ ‘අනේ මගේ නඩුව අසනු’ නම් කාව්‍ය සංග්‍රහයයි. එකල ඔහු ගුරුවරයෙකි. 80 ජුලි වැඩ වර්ජනයට සහභාගී වීම හේතුවෙන් ඔහුගේ රැකියාව අහිමි විය. දිරිමත්ව ජීවිතයට මුහුණ දුන් ඔහු වර්ජන සමයේ අත්දැකීම් පාදක කරගෙන ‘ගුරු පඬුරු’ නම් යොවුන් ප්‍රබන්ධයක් රචනා කළේය. ඊට රාජ්‍ය සම්මාන ද දිනා ගත්තේය.1982 දී යළි රැකියාව ලැබුණ ද දේශපාලන පළිගැනීම්වලට ලක්ව ඔහු දිවයිනේ සතර අතට මාරු කර යැවී ය. පියසේන කහඳගමගේ, එස්. ජී. පුංචිහේවා බඳු ප්‍රගතිශීලී ගුරු ලේඛකයන් හඳුනා ගන්නේ මේ චාරිකාවේදීය. දෙනගම පුවත්පත් කලාවට පිවිසෙන්නේ ද මේ සමයේය. දයාසේන ගුණසිංහ ජ්‍යෙෂ්ඨ පුවත්පත් කලාවේදියා හඳුනා ගන්නා ඔහු හම්බන්තොට සිට දිවයිනට විශේෂාංග ලිපි ලීවේය. ‘අයෝමා’ එක්තරා දාමරිකයකුගේ කතාවක් ඇමැති මුහුණ ආදී කෘතිවලට පාදක වූයේ මේ අත්දැකීම් ය.වාර්ගික සුහදත්වය වෙනුවෙන් දෙනගමගෙන් ලද දායකත්වය නිර්මාණ සාහිත්‍යය හා පුවත්පත් කලාව යන දෙඅංශයටම විහිදේ. ජාතික සමගිය හා ජනවර්ග අතර සුහදත්වය වෙනුවෙන් ඔහුගේ පන්හිඳ බොහෝ කල් ඇතුව කරුණු පෙන්වා දුන්න ද වගකිවයුත්තන්ගේ නෙත්වලට ඒවා නොපෙනිණි. ජාත්‍යන්තර සම්මානයකින්ද පිදුම් ලැබූ ඔහුගේ ‘මිතුරෝ’ යොවුන් ප්‍රබන්ධය මීට කදිම නිදසුනකි. එහි එන පියදාස අයියා, වේළුපිල්ලේ, ගෝපාල් සහ නිමල් බඳු චරිත ජාතික සමගිය යනු කුමක්දැයි අපට පෙන්වා දෙති.සිළුමිණ පුවත්පතට ඔහු ලියූ ‘පාලම’ නම් විශේෂාංගය දෙමළ හා මුස්ලිම් ලේඛකයන් රැසක් සිංහල පාඨකයාට හඳුන්වා දී සාහිත්‍යකරුවන් අතර වාර්ගික සුහදත්වය තහවුරු කිරීමට බොහෝ දුරට ඉවහල් විය. යුද්ධය උත්සන්නව පැවති සමයේ අත්අඩංගුවට පත්වූ හා ස්වේච්ඡාවෙන් බාර වූ ළමා සොල්දාදුවන් හමුවීමට ගොස් ඔහු ලියූ කතා පෙළ කොටි ව්‍යාපාරයේ තවත් පැතිකඩක් කදිමට හෙළි කරන්නකි. අද ලේක්හවුස් ආයතනයේ සිංහල ප්‍රකාශන උපදේශකවරයා හා ‘නමස්කාර’ තරුණ බෞද්ධ සඟරාවේ සංස්කාරකවරයා ලෙස කටයුතු කරන දෙනගමට තවත් දිගු කලක් සාහිත්‍ය මෙහෙවරේ නිරතවීමට සුබ පතමු.යාපනයේ උපත ලද්දියක වන පද්මා සෝමකාන්දන් තුරුණු වියේදීම උතුරුකරයේ පවතින කුල භේදයට එරෙහිව සටන් කළ එන්. සෝමකාන්දන් ලේඛකයාගේ බිරිඳය. යාපනයේ උසස්ම කුලය වශයෙන් සැලකෙන බ්‍රාහ්මණ වංශයට අයත් වුවද පද්මා සෝමකාන්දන් නවසිය පනස් ගණන්වලදී යාපනයේ බිහි වූ ප්‍රගතිශීලී ලේඛක පෙරමුණේ ප්‍රබල ක්‍රියාකාරිනියක් වුවාය. වෘත්තියෙන් ගුරුවරියක වුව ද ඇගේ වැඩි අවධානය යොමු වූයේ සාහිත්‍යය දෙසටය. සමාජ පීඩනයට ලක් වූවන් කෙරෙහි ඇගේ් පන්හිඳ නිතරම සසල විය. විශේෂයෙන්ම යාපනයේ කුලහීන කාන්තාව වෙනුවෙන් ඈ සඟරාවක් ද සංස්කරණය කළාය. ‘පෙන්නින් කුරල්’ (කාන්තා හඬ) නම් වූ එය එකල ජනප්‍රියත්වයට පත් වූ සඟරාවක් විය.පසු කලෙක කොළඹ පදිංචියට පැමිණි පද්මා සෝමකාන්දන් වාර්ගික සුහදත්වය වෙනුවෙන් ඉටු කළ අමිල මෙහෙවර වූයේ එකම දියණිය හා බාල පුත්‍රයාත් දකුණේ සිංහල පවුල්වල සාමාජිකයන්ට විවාහ කරදීමය. දෙමළ පාඨක ප්‍රජාව අතර ඇය නමක් දිනා සිටිනුයේ කෙටිකතාකාරියක හා දේශකවරියක ලෙසිනි. කඩවුලින් පූක්කල් හා වේල්ම් මලර්ගල් ඇතුළු කෙටි කතා සංග්‍රහ කීපයක්ම ඇය පළ කර තිබේ. මේ කෘති සියල්ල ප්‍රකාශයට පත් කර ඇත්තේ තමිල්නාඩු ප්‍රකාශකයන් විසිනි. තමිල්නාඩුවේ පාඨකයන් අතර ද පද්මා නමක් දිනාගෙන සිටී.සිංහල දෙමළ ලේඛන එකමුතුව ගොඩනැඟීමට පුරෝගාමී මෙහෙවරක් ඉටු කළ පද්මා සෝමකාන්දන් එහි උප සභාපතිනිය ද වෙයි. මෙරට ජීවත්වන ප්‍රධාන ජන කණ්ඩායම් දෙක වන සිංහල හා දෙමළ ජනයා අතර සුහදත්වය තහවුරු කිරීමේදී බිම් මට්ටමෙන් සංවිධානය විය යුතු බව පද්මාගේ අදහසයි. සිංහල හා දෙමළ මෙන්ම මුස්ලිම් ලේඛක ලේඛිකාවන් තම තමන්ගේ කුටුම්භ මට්ටමින් දැන හැඳින ගෙන පුළුල් සමාජයක් බවට පත් විය යුතු යයි ඇය යෝජනා කරයි. වර්තමානයේ පූර්ණ කාලීන ලෙස සාහිත්‍ය මෙහෙවරට කැප වී සිටින ඇය මෙරට දෙමළ හා මුස්ලිම් සාහිත්‍යකරුවන්ගේ මධ්‍යස්ථානයක් වන වැල්ලවත්තේ දෙමළ සංගම් ශාලාවේ පාලක කමිටුවේ සාමාජිකත්වය දරයි. පන්හි­‍ෙඳහි ශක්තිය කෙරෙහි පූර්ණ විශ්වාසයක් තබා සිටින දිරිය ලේඛිකාවක වන පද්මා සෝමකාන්දන් ලේඛිකාව ප්‍රාර්ථනා කරන ශ්‍රී ලාංකික පවුල් ඒකකය නුදුරු අනාගතයේම බිහි වනු දක්නට ලැබීම අපගේ ද පැතුම යි.ශ්‍රී ලාංකික සිංහල දෙමළ හා මුස්ලිම් පාඨක ජනයා අතර නමක් දිනා සිටින දික්වැල්ලේ කමාල් ද පුවත්පත් කලාව ඔස්සේ සාහිත්‍යකරණයට පිවිසි ලේඛකයෙකි. අද ඔහු වඩාත් ප්‍රසිද්ධව සිටිනුයේ සිංහල හා දෙමළ භාෂා ද්විත්වයෙන්ම පරිවර්තන කටයුතු කරන පරිවර්තකයකු වශයෙනි.එක්දහස් නවසිය හැට ගණන් වලදී පුවත්පත්වලට ලිපි හා නිර්මාණ සපයමින් ලේඛන කලාවට පිවිසි කමාල් සිය ප්‍රථම කෙටි කතා එකතුව 1984 දී පළ කළේය. ‘කොඩයුම් බරම්බුතලෙයි උඩෙයිකුටි’ නම් මේ කෙටි කතා එකතුව දකුණු ඉන්දියාවේ ප්‍රකාශයට පත් විය. ඔහු මේ වන විට කෙටිකතා සංග්‍රහ 6 ක් පළකර තිබේ. ‘ඔලි පරවුතිරදු’ නමින් ඔහු ලියූ ප්‍රථම නවකතාවට රාජ්‍ය සම්මාන ද හිමි විණි. ‘උදය පුරම්’ ද මෙසේ සම්මානයට පාත්‍ර වූ කමාල්ගේ තවත් නවකතාවකි.සිංහල දෙමළ ලේඛක එකමුතුව ගොඩගේ ප්‍රකාශකයන් හා එක්ව දියත් කර තිබෙන සිංහල දෙමළ කෘති පරිවර්තන ව්‍යාපෘතියේ වැඩිම පොත් සංඛ්‍යාවක් පරිවර්තනය කර ඇත්තේ කමාල් විසිනි. දකුණු කරයේ දික්වැල්ල ප්‍රදේශයේ උපත ලද ඔහු දැන් බණ්ඩාරගම ජීවත් වේ. ස්වභාවයෙන්ම නිහඬ පුද්ගලයකු වන කමාල් ‘ශ්‍රී ලාංකේය සාහිත්‍යයක් ගොඩනඟමු’ යන තේමා පාඨය සිය ජීවිතයේ ද ආදර්ශ පාඨයක් ලෙස සලකා කටයුතු කරන සුහදශීලී ලේඛකයෙකි. සිංහල දෙමළ ලේඛක එකමුතුවේ ප්‍රකාශනය වන ‘දීප’ සඟරාවේ සංස්කාරක මණ්ඩල සාමාජිකයකු ද වන දික්වැල්ලේ කමාල් සිංහල ලේඛකයන් දෙමළ හා මුස්ලිම් පාඨකයන්ට හඳුන්වාදීමට විශාල මෙහෙවරක් ඉටු කරයි. වර්තමානයේ පල වන දෙමළ සඟරා රැසකටම සිංහල කෙටි කතා පරිවර්තනය කර ඉදිරිපත් කරන කමාල් අතින් දෙමළ බසට නැඟී ඇති සිංහල කෙටි කතා සංඛ්‍යාව සියයකට අධිකය. සිංහල දෙමළ හා මුස්ලිම් ජනතාව අතර මිත්‍රත්වයේ පවුර සවිමත් කිරීමට පෙරමුණ ගෙන සිටින දික්වැල්ලේ කමාල්ට ද අපි සුබ පතමු.කමල් පෙරේරාලේකම් - සිංහල දෙමළ ලේඛක එකමුතුව.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=f1205253</link>
    <topic>කුවේණි මස් ලේ ඇති ගැහැනියක් මා ඇගේ ආත්මය සොයා ගත්තා</topic>
    <author/>
    <content>විජය කුවේණි ඓතිහාසික කතා පුවතට අනුව කුවේණිය පිළිබඳ මානව සන්තානයේ ඇඳී තිබුණේ නපුරු යක්ෂණියකගේ චිත්‍රයක් වුවද විජය කුවේණි සිනමා පටය හරහා සුගත් සමරකෝන් ප්‍රේක්ෂකයන්ට හඳුන්වා දෙන්නේ ඊට වඩා වෙනස් චරිතයකි. මේ එම චරිතයට පණපොවන දුලානි අනුරාධා සමඟ සිදු කළ සංවාදයකි.හුගාක් හොඳ ප්‍රතිචාර තිබෙනවා. ගොඩාක් අය මාව අගය කළා. විජය කුවේණි කියන්නේ ඓතිහාසික කතා ප්‍රවෘත්තියක්. එය රැජිනක් පිළිබඳ කතාවක්, නමුත් ඇගේ කතාව ඉතිහාසගතවෙලා තිබුණේ බොහොම ශෝකජනක ආකාරයටයි. ඒ ඉතිහාසය පිළිබඳ ගැඹුරින් අධ්‍යයනය කරලා සුගත් සමරකෝන් මහතා කුවේණි චරිතය ලියලා තිබුණා. ඔහුගේ සිත තුළ තිබුණු කුවේණිය ඉදිරිපත් කරන්න තමයි මම උත්සහ කළේ.ජැක්සන් ඇන්තනී මහතා විසින් නිර්මාණය කළ අබා චිත්‍රපටියෙන් පසු ඉතිහාස කතා සිනමාකරණය වීමේ රැල්ලක් ඇතිවුණා. මම හිතන්නේ මිනිස්සු එවැනි නිර්මාණවලට කැමතියි. අසා තිබෙන කතා ප්‍රවෘත්තියක් රූප මාධ්‍යයෙන් දකින්න ඔවුන් කැමැති බව අපිට පෙනුණා. අබා, මහින්දාගමනය, කුසපබා වැනි චිත්‍රපට පැමිණීමත් සමඟ සිනමා ශාලා පිරී ඉතිරුණා. ඒ නිසා මම හිතනවා ඓතිහාසික කතා ආශ්‍රයෙන් නිර්මාණය වන සිනමාපට ප්‍රේක්ෂකයන් ඉතාම ආසාවෙන් වැළඳගෙන තිබෙනවා කියලා.මම විජය කුවේණි චිත්‍රපටයට පෙර සංගිලි සහ පරාවර්තන යන චිත්‍රපට දෙකට සම්බන්ධ වුණා. නමුත් ඒ සියල්ලම අභිබවා විජය කුවේණි ඉක්මණින්ම ප්‍රේක්ෂකයන් අතරට ආවා. ඒ නිසා ගොඩාක් අයට හිතෙන්න පුළුවන් මම ඓතිහාසික කතා ප්‍රවෘත්ති වලට කොටු වුණාද කියලා. ඇත්තටම එහෙම දෙයක් නැහැ. ඊට පෙර සම්බන්ධවුණු නිර්මාණ ප්‍රමාද වීම තමයි ඒකට හේතුව.මීට පෙර මම සම්බන්ධ වුණු අබා චිත්‍රපටියේ ගුම්බක බූතාගේ චරිතය මිනිස්සු අහලා තිබුණු චරිතයක් නොවෙයි. නමුත් කුවේණිය කියන්නේ පුංචි දරුවාගේ පටන් වැඩිහිටියා දක්වා අහලා තිබෙන මනසේ රැඳීලා තිබෙන තේජාන්විත ගැහැණු චරිතයක්. ඒ නිසා එය මට ලොකු අභියෝගයක් වුණා. ඒවගේම මිනිසුන්ගේ සිත් තුළ තිබෙන කුවේණියට සාධාරණයක් ඉෂ්ඨ කිරීමේ වගකීමක් මට තිබුණා. ඒනිසා මම මගේ උපරිම හැකියාවෙන් එම චරිතය නිරූපණය කළා. නමුත් කුවේණියගේ චරිතයට මම සාධාරණයක් ඉෂ්ට කළාද යන්න තීරණය කරන්න ඕනා ප්‍රේක්ෂකයන්.මම කුවේණිය පිළිබඳ දැනගෙන සිටි කරුණුවලට අමතරව අධ්‍යක්ෂකවරයා කුවේණිය පිළිබඳ හදාරලා එකතු කරගෙන තිබුණු කරුණු පිළිබඳවත් සාකච්ඡා කරලා තමයි මම ඒ චරිතය ගොඩනගා ගත්තේ. යක්ෂ කියන වචනයෙන් යක්ෂ ගෝත්‍රයට අයත් ලෙස සැලකුනත් සාමාන්‍ය මිනිස්සු අතර තිබුණේ කුවේණිය කියන්නේ මිනීමස්කන යක්ෂණියක් යන අදහසක්. නමුත් සුගත් අයියා දැකපු කුවේණි සාධාරණ ගැහැනියක්. ඇයගේ සිතුම් පැතුම් හා ඊට සමාන කාන්තා චරිත අදත් අපිට දකින්න පුළුවන්. නමේ පමණයි වෙනස තියෙන්නේ. මෙවැනි ඉරණමක් අත්වෙන කාන්තාවන් අද සමාජයෙත් ඉන්නවා. නමුත් ඒ කාලය සමඟ බලද්දි ඇය යම්කිසි පළාතක් පාලනය කරමින් සිටි පාලිකාවක්. රැජිනක්. ඇයගේ ජීවිතයේ ඇතුළාන්තයේ තිබුණු පීඩාව, මානසික තත්ත්වයත් ඇය කොන්වෙලා සිටි ආකාරය, ඇයට ආදරය නොලැබුණු ආකාරය ආදි සාමාන්‍ය ගැහැනියක් සේ ඇයට දැනුණු හැඟීම් මේ චිත්‍රපටිය හරහා කතා කරනවා.මෙවැනි චරිතයක් රගපෑමට ලැබීම රංගන ශිල්පිනියකට ජීවිතේ ලැබෙන ඉතාම දුර්ලභ අවස්ථාවක්. රටක ඓතිහාසික කතා පුවතක එන ප්‍රධානම චරිතයක් නිරූපණය කිරීමට ලැබීම මගේ රංගන ජීවිතේ සදාකාලිකව නොමැකී තිබේවි. මේ චරිතය ප්‍රවීණ ශිල්පීන් කීපදෙනෙක් අතරට ගිහින් තමයි අවසානයේ මට ලැබුණේ. චිත්‍රපටිය නිර්මාණය කරන්න කාලය ගතවීමත් සමඟ තමයි මට එය ලැබුණේ. ඒ සිද්ධියත් මට සුවිශේෂයි. මම හිතන්නේ මට එය උරුම වෙලා තිබෙන්න ඇති.වෙනස් චරිතයක්, වෙනස් නිර්මාණයක් නම් මට ප්‍රතික්ෂේප කරන්න හේතුවක් නැහැ. විජය කුවේණි මගේ එක රංගන කාර්යයක් පමණයි. රංගන ශිල්පිනියක් ලෙස මම කැමැතියි ප්‍රේක්ෂකයන් එය නරඹනවා නම්. එවිට තමයි අපිට අපේ ඉදිරිය හදාගන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=f1205254</link>
    <topic>ගාල්ලේ පාසල් එකතුවෙන් ලාංකේය වේදිකාවට ග්‍රීක නාට්‍යයක්</topic>
    <author/>
    <content>ග්‍රීක මහා නාට්‍යකරු ඊස්කිලස්ගේ “ඉයුමනයිඩ්ස්” සම්භාව්‍ය ග්‍රීක නාට්‍යයේ මහජන දර්ශනයක් 26දා කොළඹ ලුම්බිණි රඟහලේදී ප.ව. 6.30ට වේදිකාගත වේ.සම්මානනීය කවියෙක් හා පරිවර්තකයෙක් වන ආරියවංශ රණවීරගේ පරිවර්තිත පිටපතක් ආශ්‍රයෙන් නිෂ්පාදිත ‘ඉයුමනයිඩ්ස්’ ලාංකීය වේදිකාවට ගෙන ඒම සඳහා මූලිකව ක්‍රියා කළේ නාට්‍ය අධ්‍යක්ෂ රණසිංහ අධිකාරිය. ඔහු මෙයට පෙර නිෂ්පාදනය කළ හා රංගනයෙන් දායක වූ නාට්‍ය කිහිපයක් යෞවන හා රාජ්‍ය සම්මානයට පාත්‍රව ඇත. මෙවර ඔහු වේදිකාවට ගොඩ වදින්නේ දිගු කාලයකට පසුවය. නාට්‍ය නිෂ්පාදනය ගැන ඔහු දැක්වූ අදහස් මෙසේ ය.‘මේ කාර්යයට මම විශේෂයෙන් යොමුවූයේ අධ්‍යාපන අමාත්‍යාංශය පටන්ගත් සමස්ත ලංකා පාසල් නාට්‍ය හා රංග කලා උළෙල වැඩසටහන නිසයි. එහි ග්‍රීක හා ශෙක්ෂ්පියර් නාට්‍ය වර්ගීකරණය යටතේ පැවැත්වූ නාට්‍ය තරගයට මම සේවය කරන ගාල්ල සවුත්ලන්ඩ් විද්‍යාලය හා අපේ් සහෝදර ගාල්ල මහින්ද විද්‍යාලය ඉදිරිපත් කළ නාට්‍ය 2008 වසරේ සිට අඛණ්ඩව ජයග්‍රහණය කළා.”අධ්‍යාපන අමාත්‍යාංශය සංවිධානය කළ මෙම නාට්‍ය තරගයට තෝරාගත් සම්භාව්‍ය නාට්‍යයක විනාඩි 20ක පමණ කොටසක් නිෂ්පාදනය කළ යුතු විය. ඒ යටතේ ඔවුන් ඊඩිපස්, ඔතෙලෝ, මැක්බත්, ඉයුමනයිඩ්ස් වැනි නාට්‍ය කිහිපයක කොටස් රංගගත කරන ලදී. එම පෙළඹවීම මත නිෂ්පාදනය වූ නාට්‍ය අවසානයේදී ඉයුමනයිඩ්ස් පූර්ණ නිෂ්පාදනයක් දක්වා වර්ධනය වේ.‘ඉයුමනයිඩ්ස්’ ලාංකේය නිෂ්පාදනය සඳහා ගාල්ල දිස්ත්‍රික්කයේ පාසල් පහක දායකත්වය ලැබී ඇත. එක පාසලක සිසුන් සම්බන්ධ කරගෙන නාට්‍යයක් නිෂ්පාදනය කිරීම දුෂ්කර පසුබිමකම දිස්ත්‍රික්කයේ ප්‍රමුඛ පාසල් පහක සිසුන් ඒකරාශී කරගැනීමට හැකි වීම. ප්‍රශංසා කටයුතුය. එයට ද වඩා මෙම නාට්‍යයේ සුවිශේෂත්වය වන්නේ කාව්‍යමය භාෂාවකින් රචනා වී ඇති පැරණි ග්‍රීක නාට්‍යය රස නුසුන් කොට එකී නාට්‍යයේ ජීව ගුණය ආරක්ෂා වන පරිදි සංවාද හා ගායනා මතු කිරීමට නිෂ්පාදකයින් දක්වා ඇති සාමාර්ථයය.“මේ නාට්‍යයේ තිබෙන සමකාලීන වැදගත්කම නාට්‍ය නිෂ්පාදනයට මා පෙළඹවූවා. ඉයුමනයිඩ්ස් නාට්‍ය නිර්මාණය වී ඇත්තේ ග්‍රීක පුරාවෘත්තයක් ආශ්‍රයෙන් වුවත් සමකාලීන සමාජය මතු කරන නීතිය හා පිළිවෙළ ස්ථාපිත කිරීමේ අවශ්‍යතාව මෙම නිර්මාණයෙන් කියැවෙනවා. එම සන්දර්භය හා නාට්‍යයෙන් කියාපාන දාර්ශනික අදහස නිෂ්පාදනයට බලපෑවා. මිනිසා ශිෂ්ඨ සම්පන්නවීම පිළිබඳ පුරාවෘත්තය විකාශය වූ ආකාරය ‘ඉයුමනයිඩ්ස්’ මඟින් දැක්වෙනවා. පාසැල් ප්‍රජාවට මෙම පණිවුඩය වැදගත්.”මනුෂ්‍ය වර්ගයා, අශිෂ්ටත්වයේ සිට ශිෂ්ටත්වයට පත්වීම පිළිබඳ නාට්‍ය පෙළ මතු කරන අදහස ඉස්මතු කර දැක්වීමටත් ඒ සඳහා රංග කාර්ය ප්‍රශස්ථ අයුරින් භාවිතා කිරීමට නාට්‍ය අධ්‍යක්ෂ රණසිංහ අධිකාරී සමත්ව තිබෙන බව පරිවර්තක ආරියවංශ රණවීර ඉයුමනයිඩ්ස් නිෂ්පාදනයේ මුල් රැගුම නරඹා තැබූ සටහනක දැක්වේ.“දිස්ත්‍රික්කයේ පාසැල් පහක සිසුන් නාට්‍ය සඳහා දායක කර ගැනීමට හැකි වූයේ අධ්‍යාපන අමාත්‍යාංශයේ නාට්‍ය සංවිධායකයන් මෙම තරග ඉසව්වට මෑතකදී ඇති කළ සංශෝධනයක් නිසයි. ඔවුන් පාසල් මට්ටමින් නිෂ්පාදනය කරන දිගු නාට්‍ය සඳහා දිස්ත්‍රික්කයේ පිහිටි ඕනෑම පාසලක ළමුන් සම්බන්ධ කර ගැනීමට ඉඩ ලබා දුන්නා.සංවිධායකයන් පාසල් නාට්‍ය උළෙලට ඇති කළ වෙනස නිසා දිස්ත්‍රික්කයේ සිසුන් අතර අන්තර් ක්‍රියාකාරීත්වය තුළින් සාර්ථක නිෂ්පාදනයක් බිහිකිරීමට මාර්ගය විවරව ඇත.විභාග කේන්ද්‍රිය ගුරු සිසු ප්‍රජාවක් එයින් මුදාගෙන නාට්‍ය නිෂ්පාදනයක් සඳහා යොමු කිරීම දුෂ්කර අභියෝගයකි. ඒ ගැන රණසිංහ අධිකාරි සඳහන් කළේ මෙසේය.“අපේ නාට්‍ය කණ්ඩායමට ගාල්ල දිස්ත්‍රික්යේ සවුත්ලන්ඩ්ස්, මහින්ද, සංඝමිත්තා, ඇලෝසියස් මානවිල උපනන්ද යන විද්‍යාලවල සිසුන් සම්බන්ධව සිටිනවා. මේ කාර්යට මූලිකව ක්‍රියා කලේ මහින්ද විද්‍යාලය. අනෙකුත් විද්‍යාලවලින් සහය ලැබුණා.”උසස්පෙළ විභාගයට පෙනී සිටීමට නියමිත සිසුන් හතළිහකට ආසන්න පිරිසක් මේ නාට්‍යයට එක්ව සිටී. ඒ අතර කලා විෂය ධාරාවට අමතරව විද්‍යා, ගණිත හා වානිජ අංශයෙන් අධ්‍යාපනය ලබන සිසුන් ද සිටිති.මෙරට නූතන වේදිකාවේ රඟ දැක්වූ සම්භාව්‍ය නාට්‍ය අතරින් වඩාත්ම සාර්ථක ලෙස අත්වැල ගායක කණ්ඩායම දකින්න ලැබෙන්නේ ‘ඉයුමනයිඩ්ස්’ නාට්‍යයේය. එසේම නාට්‍ය නිෂ්පාදනයක අනුෂාංගික අංශ වන රංග වින්‍යාසය, අංගරචනය, පසුතල නිර්මාණය, රංග වස්ත්‍ර නිර්මාණය, රංගාලෝකය යනාදියේ මනා සංකලනයක් මෙම නාට්‍යයේ දැකිය හැක. නාට්‍යයේ කාලය පැය එකහමාරකට ආසන්න සීමාවක රඳවාගන්නට නිෂ්පාදකයන් උත්සාහ කර ඇත. ඉයුමනයිඩ්ස් නරඹන ප්‍රේක්ෂකයාට තමන් සුන්දර රංගන අත්දැකීමක සාමාජිකයන් වූ බව නාට්‍ය අවසානයේදී වැටහෙනු ඇත.මෙම ප්‍රේක්ෂාත්මක ගොඩනැංවීම ගැන නාට්‍ය අධ්‍යක්ෂකවරයාගේ අදහස මෙසේය. “ඉතා හොඳ නාට්‍ය නිෂ්පාදනයකට යොමු කෙරෙන සම්පත් රැසක් මෙම නාට්‍යයේ තිබෙනවා. ප්‍රාදේශීය නාට්‍යයකදී අභියෝගය වන්නේත් එම අනුෂාංගික අංශවල සාර්ථකත්වයයි. නමුත් අපි එය හොඳින් ජය ගෙන තිබෙන බව ලැබූ ප්‍රතිචාරවලින් පෙනෙනවා.”.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>25</day>
    </date>
    <link>http://www.dinamina.lk/2012/05/25/_art.asp?fn=f1205255</link>
    <topic>හැත්තෑ වියට පා තබන මාදුළුවාවේ සෝභිත හාමුදුරුවෝ</topic>
    <author>විද්‍යාපතිවසන්ත සංජීව හෙට්ටිආරච්චි</author>
    <content>මහජන හිතසුව පිණිස චාරිකාවේ හැසිරෙන ලෙස “චරථ භික්ඛවේ චාරිකං බහුජන හිතාය බහුජන සුඛාය” යන බුදු වදන අනුගමනය කරමින් පරාර්ථ සේවාවේ නිරතවන බුද්ධ පුත්‍රයින් බිහිවන්නේ රටේ හා ජාතියේ වාසනාවකට හා පිනකටය.“පින්මද පුතුන් සියයක් ලදුවත් නිසරු ගුණ නැණ දෙකින් යුතු පුතුමය ඉතා ගරු” යන සුභාෂිත ආදර්ශ පාඨය ද මෙහිලා අවධාරණය කොට අප රට, සිංහල ජාතිය හා බුදු දහම පරසතුරු උවදුරවලට ලක් වූ පෘතුගීසි, ලන්දේසි හා ඉංගී‍්‍රසි යුගවල සිට මේ දක්වා එල්ල වූ අභියෝගවලට නොබා නොපැකිල අභීතව පෙරමුණ ගෙන ක්‍රියා කළේ ජාතියේ මුරදේවතාවුන් වහන්සේලා ලෙස හඳුන්වන භික්ෂූන් වහන්සේලාය. ශ්‍රී ලංකාවේ අනන්‍යතාවය සුරකිමින් හෙළ බොදු කීර්ති නාමය ආරක්ෂා කිරීමට තම දැනුමත් ශ්‍රමයත් උපයෝගී කරගෙන වියත් ගුණවත් භික්‍ෂූන් වහන්සේලා සලසන සේවය කෘතවේදිත්වය අගයන කිසිවෙකුට කිසිදිනක අමතක කළ නොහැකිය.විචක්‍ෂණ බුද්ධියෙන්කුඩාපොල හිමියන්, මිගෙට්ටුවත්තේ ගුණානන්ද හිමියන් වාද ප්‍රතිවාද මඟින් බෞද්ධ දර්ශනයේ සත්‍යතාව ඔප්පු කළහ. එම දර්ශනය අනුගමනය කරමින් මෑත යුගයේ අප රට මුහුණ පෑ බෞද්ධ විරෝධී සිංහල විරෝධී ප්‍රජාතන්ත්‍රවාද විරෝධී හා ද්‍රවිඩ ඊළාම් රාජ්‍ය සංකල්ප විරෝධී සටන්වලදී පෙරමුණ ගෙන පොදු ජනතාව සමඟ උරෙන් උර ගැටී අප රටට එල්ල වූ දහසකුත් එකක් අභියෝගවලට නිබයව පිළිතුරු දෙමින් රට දැය සමය බේරාගැනීමට පෙරමුණ ගෙන ක්‍රියා කරන පැවිදි වියතුන් අතර කෝට්ටේ ශ්‍රී නාගවිහාරාධිපති අපේ මාදුළුවාවේ සෝභිත හිමියන්ට හිමිවන්නේ අද්විතීය ස්ථානයකි.දේශීය හා ජාත්‍යන්තර වශයෙන් තමන් වහන්සේට එල්ල වූ තර්ජන ගර්ජනවලට එඩිතරව විචක්‍ෂණ බුද්ධියෙන් දූරදර්ශීව ක්‍රියා කරමින් බහුතරයකගේ ජනප්‍රසාදය දිනාගෙන ඇති සෝභිත හාමුදුරුවෝ නමින් පොදු ජනතාව අතර කීර්ති නාමයක් ලබා ඇති මුන්වහන්සේ මෙරට භික්‍ෂු සමාජයේ කැපීපෙනෙන හිමි නමකි. අප රටේ හා ජාතියේ පිනට පහළ වූ අයුක්තියට හා අසාධාරණයට නොබියව තමන් වහන්සේට ආවේණික වූ හාස්‍ය හා උපහාසය උපදවන ආවේගශීලිව ශ්‍රාවක ජනතාවගේ දැඩි අවධානය ඇද ගැනීමේ හැකියාවක් ඇති සෝභිත හිමියන්ගේ දේශනා ඉතාමත් ජනපි‍්‍රයය. උන්වහන්සේ සැත්තෑ වියට පා තැබීම නිමිතිකොට දිගාසිරි හා නීරෝගී සම්පත්තිය පැතීම සඳහා ;කාළඹ බණ්ඩාරනායක ජාත්‍යන්තර සම්මන්ත්‍රණ ශාලාවේදී මේ 29 වන දින උත්සවයක් පැවැත්වේ.1942 මැයි 29 වන දින බස්නාහිර පළාතේ හේවාගම් කෝරළයේ පාදුක්ක නගරයට ආසන්න මාදුළුවාව නම් ගම් පියසෙහිදී පී. ඩී. පීරිස් අප්පුහාමි මහතාට හා කුරුවිට ආරච්චිගේ කර්ලිනාහාමි මහත්මියගේ පුත්‍රයෙකු ලෙස උපත ලබා ගමේ පාසලෙන් මූලික අධ්‍යාපනය ලබා 1955 මැයි 9 වන දින කෝට්ටේ නාගවිහාරාධිපතිව වැඩ විසූ මුල්ලේරියාවේ ශ්‍රී රේවත, කෝට්ටේ පාරේ ශ්‍රී ජයවර්ධනාරාමාධිපති වූ දේවහන්දියේ ශ්‍රී සද්ධාතිස්ස යන නාහිමිවරුන්ගේ හා ජයවර්ධනාරාමයේ වැඩ සිටි අංගම්පිටියේ ගුණරතන හිමියන්ගේ ශිෂ්‍යයෙකු ලෙස පැවිදි දිවියට පත්ව 1959 විද්‍යාලංකාර මහ පිරිවෙනෙන් ද්වීතිය අධ්‍යාපනය ලබා 1963 - 1967 වසරවල ශ්‍රී ලංකා විද්‍යෝදය (ජයවර්ධනපුර) විශ්වවිද්‍යාලයට ඇතුළත් වී ඉතිහාසය, පාලි හා බෞද්ධ සංස්කෘතිය යන විෂයයන්ගෙන් ගෞරව උපාධියක් ලබා 1965 විද්‍යෝදය විශ්වවිද්‍යාලයේ මහා ශිෂ්‍ය සංගමයේ සභාපති ලෙස ද ක්‍රියා කොට තිබේ.තමන්වහන්සේ දැන උගත් දෙයින් අධ්‍යාපනික සේවාවන් සැලසීමේ අදහසින් 1970 සිට 1973 දක්වා කුඩා උඩුවේ නාලන්දා පිරිවෙනෙහිද 1975 සිට වසර තුනක් පරිවේණාධිපතිවරයෙකු ලෙස ඇතුල් කෝට්ටේ සිරි පැරකුම්බා පිරිවෙනෙහි ද එතැන් සිට 1980 වන තුරු වසර 15 ක් ගංගොඩවිල සුභද්‍රාරාම විශ්වවිද්‍යාල අනුබද්ධ පිරිවෙනෙහි ද ආචාර්යවරයෙකු ලෙස මහඟු ධර්ම ශාස්ත්‍රීය සේවාවක් සලසා තිබේ.සුවිශේෂී සන්ධිස්ථානයක්තම ගුරුදේවයන් වහන්සේ වූ මුල්ලේරියාවේ ශ්‍රී රේවත නාහිමියන්ගේ අපවත්වීමෙන් පසු කෝට්ටේ ශ්‍රී නාගවිහාරයේ විහාරාධිපති ලෙස ශාසනික කටයුතු අරඹමින් 1970 ශ්‍රී නාගවිහාරයේ වත්මන් බුදු මැදුර වෛත්‍යය, බෝධිප්‍රාකාරය, සංඝාවාසය, ධර්මශාලාව, හා විහාරස්ථානය වටා ප්‍රාකාරය හා දෙමහල් දහම් පාසල් ගොඩනැඟිල්ල ඇතුළු විහාරස්ථානයට අවශ්‍ය ශාරීරික පාරිභෝගික හා උද්දේශික යන පූජනීය ස්ථාන සියල්ලක් සම්පූර්ණ කොට සැදැහැතියන්ගේ ආගමික කටයුතු කර ගැනීමට අතිශයෝපකාරී වන මනරම් විහාරස්ථානයක් ලෙස කෝට්ටේ නාග විහාරය දියුණුවට පත් කොට තිබේ. දහම් පාසල් හා ප්‍රදේශයේ පාසල් දරු දැරියන්ගේ හා පොදු ජනතාවගේ බුද්ධි සංවර්ධනය සඳහා පුස්තකාලයක් අරඹා එමගින් මහඟු ශාස්ත්‍රීය සේවාවක් ද සලසයි.සෝභිත හිමියන්ගේ ශාසනික මගේ සුවිශේෂී සන්ධිස්ථානයක් ලෙස 1975 අති පූජ්‍ය කළුකොඳයාවේ ශ්‍රී ප්‍රඥාසේඛර, අතිපූජ්‍ය මඩිහේ පඤ්ඤාසීහ හා අතිපූජ්‍ය දවුල්දෙන ශ්‍රී ඤාණිස්සර යන මහානාහිමිවරුන්ගේ සහභාගිත්වයෙන් විද්‍යාලංකාර විශ්වවිද්‍යාලයේ ඉතිහාසය අංශයේ සිටි කථිකාචාර්ය ඕල්කට් ගුණසේකර මහතාගේ ද සහයෝගයෙන් ඇරඹූ සමස්ත ලංකා අමද්‍යප තරුණ සංවිධානය දීපව්‍යාප්තව සාර්ථකව පවත්වාගෙන යයි. එමගින් දහස් ගණන් තරුණ පරපුර මත් උවදුරින් බේරා ගැනීමට මග සැලසී තිබීම උසස් සමාජ සේවාවක් ලෙස අගය කළ හැකිය.භික්‍ෂූන් වහන්සේලාගෙන් මේ රටේ ශුභ සිද්ධියට ඉටු විය යුතු සියලු කාර්යයන් ඉටු කිරීම සඳහා කෝට්ටේ ශ්‍රී සාමගී‍්‍ර ධර්ම මහා සංඝ සභාවේ අනුනායක ශ්‍රී ජයවර්ධනපුර විශ්වවිද්‍යාලයේ උප කුලපති බෙල්ලන්විල රාජමහා විහාරාධිකාරී මහාචාර්ය බෙල්ලන්විල විමලරතන අනුනායක හිමියන්ගේ හා එම සංඝ සභාවේ අනුනායක ආචාර්ය ඉත්තෑපාන ධම්මාලංකාර නාහිමියන්ගේ සහයෝගයෙන් මාදුළුවාවේ සෝභිත හිමියන් විසින් අරඹන ලද ජාතික සංඝ සභාවේ සභාපතිවරයා ලෙස රටේ පැන නගින ජාතික ආගමික සංස්කෘතික හා සමාජික ප්‍රශ්නවලදී පෙරමුණ ගෙන ක්‍රියා කරමින් රටේ ශුභ සිද්ධියට උදාර මෙහෙවරක් සලසයි.සිංහල බලමණ්ඩලය හා ජාතික වීර පදනම මගින් උසස් සමාජ සේවාවක් සලසමින් ද්‍රවිඩ කොටි ත්‍රස්තවාදී කලබල සමයේ ආබාධිත සෙබළුන්ට කිහිලිකරු හා රෝද පුටු සැපයීමෙන් කොටි ත්‍රස්තවාදීන්ගෙන් පීඩාවට පත් පොළොන්නරුව,, වැලිඔය, දිඹුලාගල හා දෙහිඅත්තකණ්ඩිය යන ඈත දුෂ්කර පෙදෙස්වල විහාරස්ථානවලට හා පොදු ජනතාවට ආහාරපාන, ඇඳුම් පැලඳුම් නිවාස ඇතුළු පහසුකම් රැසක් සලසමින් ඉතා උසස් සමාජ සේවාවක් සලසා තිබේ.1985 කොළඹ බෞද්ධාලෝක මාවතේ බෞද්ධ මහා සම්මේලනයේ ගිහි පැවිදි වියත් පිරිසක් සහභාගී වූ රැස්වීමක දී මහාචාර්ය එදිරිවීර සරච්චන්ද්‍ර මහතාට හා මාදුළුවාවේ සෝභිත හිමියන්ට එකල පැවති රජයේ මැර කල්ලියක් පහර දීම සමස්ත ලාංකික ජනතාවගේ දැඩි සිත් වේදනාවට කරුණක් විය.1988 ලාල් ජයවර්ධන හා තම්බයියා යන දෙදෙනා විසින් බුද්ධාගම පාවාදීම නම් ග්‍රන්ථය ප්‍රකාශයට පත් කොට දේශිය වශයෙන් හා විදේශීය වශයෙන් සෝභිත හිමියන්ගේ කීර්ති නාමයට අපහාස කළ අවස්ථාවේ එයට කම්පා නොවී ඉවසීමෙන් හා දූරදර්ශීව බුද්ධිමත්ව ක්‍රියා කළ සෝභිත හිමියන්ට එල්ල වූ අභියෝගවලින් ජයගැනීම බුද්ධිවත් ගිහි පැවිදි විද්වතුන්ගේ සතුටට කරුණකි. එම අවස්ථාවේ ජනතාවට යථාර්ථය වටහා දීමට සෝභිත හිමියන් වටා විශාල ගිහි පැවිදි විද්වත් පිරිසක් එක්රොක් වීම මෙම හිමියන්ගේ වටිනාකම විදහා දැක්වීමකි.ධර්ම ප්‍රචාරක කටයුතුමෙරට විහාරස්ථානවල 75% කට අධික ගණනක ධර්මදේශනා පවත්වා ඇති මුන්වහන්සේ තම සෞඛ්‍ය තත්ත්වය ගැනවත් නොසලකා දිනකට බණ දෙක තුනකට පවා සහභාගි වෙති.1965 සිට මේ දක්වා ඉන්දියාව, තායිවානය, තායිලන්තය, මැලේසියාව, ටිබෙටය, වියට්නාමය, චීනය, මොන්ගෝලියාව, දකුණු කොරියාව, මැදපෙරදිග ඕමානය, ඩුබායි, මහා බ්‍රිතාන්‍යය, ජර්මනිය, අමෙරිකාව, කැනඩාව, ඉÁදුනීසියාව, ඕස්ට්‍රේලියාව ඇතුළු ලෝකයේ රටවල් 25 ක පමණ ධර්ම ප්‍රචාරක කටයුතුවල නිරත වී තිබේ. එය වත්මන් භික්‍ෂු සමාජයට වැදගත් ආදර්ශයකි.කාර්ය බහුල පැවිදි දිවි පෙවෙතක් ගත කළත් තම නිකායේ සංඝ සභාව වන කෝට්ටේ ශ්‍රීකල්‍යාණ සාමගි‍්‍ර ධර්ම මහා සංඝ සභාවේ කාරක සභික තනතුරක් හා එහි විනිශ්චය සභාවේ සාමාජිකත්වය ද දරමින් තම සංඝ සභාවේ දියුණුවට ද පුරෝගාමී ක්‍රියා කරති.මේ රට බෞද්ධ ආකල්පවලින් පරිපූර්ණ උසස් සමාජ සංවර්ධධනයකට යොමු කිරීමේ අභිලාෂයෙන් ක්‍රියා කරන මුන්වහන්සේ 1987 ජේ. ආර්. ජයවර්ධන ජනාධිපතිවරයා හා ඉන්දියානු අගමැති වූ රජිව් ගාන්ධි මහතා සමඟ ඇති කරගත් ඉÁදු ලංකා ගිවිසුමට එරෙහිව මහ මගට බැස රටට සිදුවන විපත ගැන ජනතාව සමඟ විරෝධය දැක්වීම නිසා කොළඹ කොටුවේ වරාය පොලීසිය මගින් අත්අඩංගුවට ගෙන සති 2 ක් රිමාන්ඩ් භාරයේ දුක් විඳීමට සිදු වුව ද සෝභිත හාමුදුරුවෝ රට දැය සමය හා ජනතාව වෙනුවෙන් නොබියව සලසන සේවාව ඉටු කිරීමට පසුබට නොවී තිබේ.ුදු දහම ලොව ව්‍යාප්ත කිරීමට මෙරට විදේශ ධර්මදූත පුහුණු මධ්‍යස්ථානයක් පිහිටුවා එමගින් සාර්ථකව විදේශ ධර්මදූත සේවා දියුණු කළ යුතු බවත් දැනට විදේශ රටවල සිදුවන බෞද්ධ සේවා ප්‍රමාණවත් නොවන බවත් පිළිගනිති.හැත්තෑවියට පා තබන අපේ මාදුළුවාවේ සෝභිත හිමියන්ට තෙරුවන් සරණින් සියලු දෙව් පිහිටින් ශතවර්ෂාධික කාලයක් ලෝක ශාසනික සේවාවන් සැලසීමට දීර්ඝායුෂ හා නීරෝගී සම්පත ලැබේවායි ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=n1205261</link>
    <topic>මේ වසරේ සමෘද්ධි සහනාධාරයට රුපියල් මිලියන 12,794ක මුදලක්</topic>
    <author/>
    <content>මේ වසරේ සමෘද්ධි සහනාධාරය ලබා දීම සඳහා රුපියල් මිලියන 12,794ක මුදලක් වෙන් කර ඇතැයි ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පර්ලිමේන්තුවේදී ඊයේ (25) ප්‍රකාශ කළේය.එය පසුගිය වසරට සාපේක්ෂව සියයට 33ක වැඩිවීමක් බව පෙන්වා දුන් ඇමැතිවරයා 2011 වසරේ සමෘද්ධි සහනාධාරය සඳහා රුපියල් මිලියන 9043.44ක් වැය කර තිබෙන බවද කීවේය.එක් සමෘද්ධි ලාභී පවුලකට භූමිතෙල් සහනාධාරය වශයෙන් වසරකට රුපියල් 1200ක මුදලක් ලබාදීමට රජය මේ වන විට කටයුතු කරමින් සිටින බව පවසන නියෝජ්‍ය ඇමැතිවරයා මීට අමතරව සමෘද්ධි බැංකුවකින් ණය ලබා ගැනීම ඇතුළු තවත් ප්‍රතිලාභ 14ක් හිමිවන බවද අනාවරණය කළේය.සමෘද්ධි කූපන් පත ලබාදීම වෙනුවට එම මුදල් සමෘද්ධි ලාභියාගේ ගිණුමක තැන්පත් කිරීමේ වැඩසටහනක් ආරම්භ කළ බවත් මෙමඟින් එම මුදල ඇපයක් ලෙස තබා ණය මුදලක් ගෙන ව්‍යාපාරයක් කරගෙන යාමට හැකියාවක් පවතින බවත් අබේවර්ධන මහතා පැවසීය.වෙනදා සමුපකාරයේ ඇති යම් ආහාර ද්‍රව්‍යයක් හෝ භාණ්ඩයක් ගැනීමේ අනිවාර්ය ක්‍රමය නව වැඩපිළිවෙළ සමඟ අවසන් වු බව පවසන හෙතෙම එය සමෘද්ධි ලාභියාගේ අභිවෘද්ධිය සඳහා පිටුවහලක් වන බව කීවේය.හම්බන්තොට දිස්ත්‍රික්ක මන්ත්‍රී සජිත් ප්‍රේමදාස මහතා වාචික පිළිතුරු අපේක්ෂාවෙන් අසනලද පැනයට පිළිතුරු දෙමින් නියෝජ්‍ය ඇමැතිවරයා මේ බව පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=n1205262</link>
    <topic>අපේ දරුවන්ට ගුණාත්මක අධ්‍යාපනයක් සඳහා ඕස්ට්‍රේලියාවෙන් රුපියල් කෝටි 460 ක්</topic>
    <author>මහින්ද අලුත්ගෙදර</author>
    <content>නවීන ලෝකයට ගැළපෙන පරිදි ගුණාත්මක අධ්‍යාපනයක් ශ්‍රී ලාංකීය දරු පරපුර වෙත ලබාදීම සඳහා රුපියල් කෝටි 460 ක ප්‍රදානයක් ශ්‍රී ලංකාවට ලබාදීමට ඕස්ට්‍රේලියානු රජය තීරණය කර ඇත.මෙරට අධ්‍යාපන ක්ෂේත්‍රයේ සංවර්ධන වැඩපිළිවෙලක් වෙනුවෙන් පිරිනැමෙන මේ ආධාරය ලෝක බැංකුව හරහා ශ්‍රී ලංකාවට ලබාදෙන අතර වසර 4 ක කාලයක් සඳහා වන මේ මඟින් ප්‍රධාන වශයෙන් ශ්‍රී ලාංකීය පාසල් දරු දැරියන් ලක්ෂ 40 ක් ආවරණය වන බව ශ්‍රී ලංකාවේ ඕස්ට්‍රේලියානු මහ කොමසාරිස් රොබින් මූඩි මහත්මිය පවසයි.සිසු දරුවන් සඳහා උසස් අධ්‍යාපනය ලබාදීම, ඒ ඒ ප්‍රදේශවල අධ්‍යාපන මට්ටම අනුව තුලනයක් ඇති කිරීම මෙන්ම සමාජ ඒකාග්‍රතාවය වැඩිදියුණු කිරීමට මේ ව්‍යාපෘතිය ක්‍රියාත්මක කිරීමෙන් හැකිවන බවද ඒ මහත්මිය සඳහන් කරයි.මේ අතර ඇය පෙන්වා දෙන්නේ පාසල් දරුවන් ලක්ෂ 40 ට අමතරව ගුරුවරුන් 250000 කට සහ අධ්‍යාපන ක්ෂේත්‍රයේ කළමනාකරණ හා පරිපාලන කටයුතුවල නියැලී සිටින 3500 කටද මෙමඟින් සෙත සැලසෙනු ඇති බවයි.ඊට අමතරව අධ්‍යාපන කටයුතු ඇඟයීම හා පාලනය සම්බන්ධයෙන් පාසල් කළමනාකරුවන්ටද මෙමඟින් සහන හිමි වෙයි.ඒ අනුව අවම පහසුකම් පවතින පාසල්වල පොදු පහසුකම් ඉහළ නැංවීම, පාසල් විෂය මාලාවන් සංශෝධනය කිරීම හා ගුරුවරුන් සඳහා වෘත්තීය අධ්‍යාපනයක් ලබාදීම මේ මඟින් සිදු කෙරෙන බවද ශ්‍රී ලංකාවේ ඕස්ට්‍රේලියානු මහ කොමසාරිස්වරිය කියා සිටී.මේ වැඩසටහන සාර්ථකව ක්‍රියාත්මක කිරීමත් සමඟ පාසල් පරිසරය මිත්‍රශීලි පරිසරයක් ලෙස ගොඩනැඟීමට හැකි වීමෙන් පාසල් ළමුන් පාසලට පැමිණෙන දින ගණන ඉහළයාම සහ පාසල් හැරයන පිරිස අවමවීම සිදුවනු ඇතැයිද මහ කොමසාරිස්වරිය විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=n1205263</link>
    <topic>මිල කළ නොහැකි කිරිගරුඬ බුදු පිළිමයක් සමඟ 4ක් දැ‍ලේ</topic>
    <author>ඌව පළාත් සමූහ මාපා බණ්ඩාර</author>
    <content>ගිරාඳුරුකෝට්ට ප්‍රදේශයේ නිවසක විකිණීමට සූදානම් කර තිබු මිල කළ නොහකි පෞරාණික කිරි ගරුඬ බුදු පිළිමයක් සැකපිට සිව් දෙනකු සමග අත්අඩංගුවට ගත් බව පොලිසිය කියයි.හෙබරව, ඇල්හේන්පිටිය ප්‍රදේශයේ නිවසක තිබූ පිළිමය කිලෝ 25 යි ග්‍රෑම් 400 ක් පමණ බර බව පොලිසිය කියයි.සොයාගත් පිළිමය පිළිබඳ කිසිම තොරතුරක් තවම සොයාගෙන නැති බවද පොලිසිය පවසයි.අත්අඩංගුවට ගත් පිළිමය සමග සැකකරුවන් සිව් දෙනා අධිකරණයට ඉදිරිපත් කිරීමට නියමිතය.අරලගංවිල හතේ කණුව විශේෂ කාර්ය බලකා කඳවුරේ බුද්ධි අංශ නිලධාරීන්ට ලැබුණ තොරතුරකට අනුව එහි පොලිස් පරීක්ෂක තිලකරත්න මහතා ඇතුළු කණ්ඩායමක් සමග ගිරාඳුරුකෝට්ට පොලිසියේ ස්ථානාධිපති පොලිස් පරීක්ෂක මොහාන්ද සිල්වා මහතා ඇතුළු පිරිසක් වැටලීම සිදු කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=n1205264</link>
    <topic>18න් පහළ පාසල් ක්‍රීඩකයන්ට විස්සයි 20 ක්‍රිකට් තහනම්</topic>
    <author>ප්‍රින්ස් ගුණසේකර</author>
    <content>විස්සයි 20 ක්‍රිකට් ක්‍රීඩාව අවුරුදු 18න් පහළ පාසල් ක්‍රීඩකයන්ට තහනම් කිරීමට අධ්‍යාපන අමාත්‍යාංශය හා ක්‍රීඩා අමාත්‍යාංශය ප්‍රතිපත්තිමය තීරණයකට එළැඹිණි.ඒ අනුව එම වයස් සීමාවේ ක්‍රීඩකයන් විස්සයි 20 ක්‍රිකට් තරගවලට සහභාගි නොකරන ලෙස රටපුරා සියලු විදුහල්පතිවරුන්ට චක්‍රලේඛයක් මගින් දැනුම්දීමට තීරණය විය.විස්සයි 20 වැනි ප්‍රවේගකාරී ක්‍රිකට් රටාවෙන් කුඩා දරුවන් තුළ තාක්‍ෂණික වෙනස්වීම් ඇතිවීම හා කුඩා කාලයේ සිට නිවැරදි ක්‍රමයට ක්‍රිකට් ක්‍රීඬඩාව ඉගෙනීමට ඇති බාධා සලකා මේ තීරණයට එළැඹ ඇත.ඊයේ පෙරවරුවේ අධ්‍යාපන අමාත්‍යංශයේදී පැවැති තීරණාත්මක රැස්වීමට ජාතික ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන සිල්වා මහතා,පාසැල් ක්‍රිකට් සංගමයේ නියෝජිතයන් දෙදෙනෙක්, අධ්‍යාපන අමාත්‍යංශයේ අතිරේක ලේකම්වරයෙක් හා පාසැල් ක්‍රීඩා අධ්‍යක්ෂ රෝහණ කරුණාරත්න මහතා මේ රැස්වීමට සහභාගී වූහ.ශ්‍රී ලංකා ක්‍රිකට් ආයතනයේ නියෝජිතයන් දෙදෙනෙකුට මේ රැස්වීමට ආරධනා කර තිබුණද සහභාගීවී නැත.එහෙත් විස්සයි 20 ක්‍රිකට් පාසැල් සිසුන්ට තහනම් කළ යුතු බවට ශ්‍රී ලංකා ක්‍රිකට් ආයතනය කළින්ම ඇනුම්දී තිබුණි.ක්‍රිකට් ක්‍රීඩාවේ දක්නට ලැබෙන අලංකාර තාක්ෂණික ප්‍රහාර විස්සයි 20 තුළින් ඈත්වී කෙසේ හෝ ලකුණූ ලබා ගැනීමේ ප්‍රහාරක ක්‍රමවේදවලට පෙළඹීම හරහා ක්‍රිකට් විනාශවී මුදල් පසුපස හඹා යන තත්ත්වයක් නිර්මාණයවී ඇතැයි ක්‍රිකට් විශාරදයන් සිය කනස්සල්ල පළ කරමින් සිටිති.එමෙන්ම තරග පාවාදීම උදෙසා ක්‍රීඩකයන් මුදල් ලබා ගත්තේ යැයි චෝදනා එල්ලවීමද විස්සයි 20 ක්‍රිකට් ක්‍රීඩාවේදී බහුලව සිදුවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=n1205265</link>
    <topic>පෞද්ගලික වෛද්‍ය රසායනාගාර නියාමනය කිරීම සඳහා පනතක්</topic>
    <author>සිතාරා සේනානි</author>
    <content>පෞද්ගලික වෛද්‍ය රසායනාගාර නියාමනය කිරීම සඳහා පනතක් සකස් කිරීමට සෞඛ්‍ය අමාත්‍යංශය පියවර ගනී. මේ පනත කෙටුම්පත් කර වැඩිදුර අධ්‍යයනය සඳහා නීති කෙටුම්පත් දෙපාර්තමේන්තුවට මේ වනවිට බාරදී තිබේ.පෞද්ගලික වෛද්‍ය රසායනාගාර නියාමනය කිරීම සඳහා මෙතෙක් නිසි වැඩපිළිවෙළක් නොතිබීම නිසා ඕනෑම පුද්ගලයකුට බාධාවකින් තොරව වෛද්‍ය රසායනාගාර පිහිටුවීමේ හැකියාව පැවතිණි.මේ නිසා ඒවායේ සේවය පිළිබඳ ගැටලු රැසක් පැන නැඟී තිබෙන බව සෞඛ්‍ය අමාත්‍යංශය පවසයි.මේ හේතුවෙන් පෞද්ගලික වෛද්‍ය රසායනාගාරවලින් ලැබෙන සේවාවේ ගුණාත්මක බව ඉහළ නැංවීම හා ඒවා විධිමත් පරිදි නියාමනය කිරීම සඳහා සෞඛ්‍ය අමාත්‍යංශය නව පනත සකස් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=n1205266</link>
    <topic>කොළඹ මසට හොර හරක් ලොරි 60ක්</topic>
    <author>විජයානි එදිරිසිංහ</author>
    <content>ඝාතනය කිරීම සඳහා හොර රහසේ කොළඹට ප්‍රවාහනය කරමින් සිටි ගවයන් දෙදහස් පන්සියයකට ආසන්න සංඛ්‍යාවක් කුරුණෑගල පොලිස් බල ප්‍රදේශයේදී බේරා ගැනීමට පොලිසිය සමත් වෙයි.වසරකටත් අඩු කාලයක් ඇතුළත ගවයන් මෙතරම් විශාල සංඛ්‍යාවක් බේරා ගැනීමට හැකිවු ප්‍රථම අවස්ථාව මෙය බව පොලිස් මූලස්ථානයේ ජ්‍යෙෂ්ඨ පොලිස් නිලධාරියෙක් පැවසීය.කුරුණෑගල හා අවට ප්‍රදේශයේ නීති විරෝධී ගව ඝාතන ස්ථාන පනහකට ආසන්න සංඛ්‍යාවක්ද වටලා ඒවා පවත්වාගෙන ගිය පිරිසද අත්අඩංගුවට ගෙන ඇත.හොරෙන් ගවයන් ප්‍රවාහනය කිරීම ඝාතනය කිරීම හා අලෙවි කිරීම සම්බන්ධයෙන් මේ කාලය ඇතුළත සැකකරුවන් සියයකට ආසන්න පිරිසක් අත්අඩංගුවට ගෙන ඇත.ඉහළ පෙළේ ව්‍යාපාරිකයන්ට අයත් ගවයන් ප්‍රවාහනය කිරීම ගවයන් ප්‍රවාහනයට යොදා ගත් ලොරි හැටක් පමණද අත්අඩංගුවට ගෙන ඇති අතර ඒවායේ හිමිකරුවන් වූ ඉහළ පෙළේ ව්‍යාපාරිකයන්ට රුපියල් පනස් දහසේ සිට ලක්ෂය දක්වා අධිකරණයෙන් දඩ නියම විය.තවත් පිරිසකට සිර දඬුවම් නියම වී ඇත. ලොරි දහයක් රාජසන්තක ද කර තිබේ.සියලු ගවයන් රාජ සන්තක කර ගොවිපල වෙත යැවීටම අධිකරණ නියෝගයක් පැනවී තිබේ. අනුරාධපුර, පොළොන්නරුව, මන්නාරම, මැදවච්චිය, වවුනියාව, හොරොව්පොතාන, හා කන්තලේ කැලෑවල නිදැල්ලේ හැසිරෙන ගවයන් අල්ලා මස් පිණිස කොළඹ එවීම කාලයක් තිස්සේ සැලසුම් සහගතව සිදුවූ මහා පරිමාණ ජාවාරමකි.පොලිස්පති ඇන්. කේ. ඉලංගකෝන් මහතාගේ අවසරය මත වයඹ පළාත් ජ්‍යෙෂ්ඨ නියෝජ්‍ය පොලිස්පති පූජිත් ජයසුන්දර සහ ජ්‍යෙෂ්ඨ පොලිස් අධිකාරී වාස් ගුණවර්ධන මහත්වරුන්ගේ අධීක්ෂණය යටතේ නොකඩවා මේ වැටලීම් කැරිණි. උතුරු නැගෙනහිර සහ උතුරු මැද පළාත්වල සිට කොළඹට ගෙන එන ගවයන් රැගත් ලොරි අනිවාර්යයෙන්ම කුරුණෑගල හරහා ධාවනය විය යුතු වෙයි.ජාවාරම්කරුවන් සිය ගව ලොරි නිදහසේ කරගෙන යාම සඳහා එක් ;ලාරියකින් මසකට රුපියල් පනස් දහස බැගින් පොලිසියට කප්පම් ලබාදීමටද ඉදිරිපත් වූ අවස්ථා ද වූ බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=n1205267</link>
    <topic>පුරාවස්තු හොරුන්ට නීති තද වෙයි</topic>
    <author>චමීර ඇල්ලදෙනිය, සුභාෂිනි සේනානායක හා නුවන් කොඩිකාර</author>
    <content>පුරාවස්තු කොල්ලකරුවන් සඳහා දඩ මුදල් රුපියල් 50000 සිට රුපියල් ලක්ෂ 20 දක්වා වැඩිකිරීමටත් සිරගත කිරීම වසර දෙකේ සිට වසර 5 දක්වා වැඩි කිරීමටත් හැකිවන පරිදි පුරාවිද්‍යා ආඥා පනත සංශෝධනය කිරීමට පියවර ගන්නා බව ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා පාර්ලිමේන්තුව කල්තබන යෝජනාවට පිළිතුරු දෙමින් ඊයේ (25) ප්‍රකාශ කළේය.නිදන් වස්තු මංකොල්ලය පිටුපස රජයේ කිසිවෙකු නැති බවත් කී ඇමැතිවරයා නිදන් වස්තු සොරා ගැනීම සම්බන්ධව අල්ලා ගත් සියලු දෙනාට නීතිමය පියවර ගෙන ඇති බවත් කීය.පුරාවිද්‍යා වස්තු සුරක්ෂිත කිරීමේ පොලිස් ඒකකය පිහිටුවීමෙන් පසු සිද්ධි හා ඊට සම්බන්ධ අය අත්අඩංගුවට ගෙන ඇත. උසාවිවලින් දඩ මුදල් අයකරගෙන ඇති බවත් කීය. 2012 වර්ෂයේ පුරාවිද්‍යා වස්තු කොල්ලකෑම් 125 වාර්තා වී ඇතැයි කී ඇමැතිවරයා අත්අඩංගුවට ගෙන ඇති සංඛ්‍යාව 347 යි.පුරාවිද්‍යා වස්තූන් රැක ගැනීමේ වැදගත්කම පුරාවිද්‍යා සතිය තුලදී මාධ්‍ය යොදාගෙන දැනුවත් කරනවා. පුරාවිද්‍යා පාසල් සංගම් පිහිටුවීමට කටයුතු කරනවා. පුරාවිද්‍යා වනසන්නන් පිළිබඳ තොරතුරු සපයන්නන්ට ත්‍යාග ලබා දෙනවා. පුරාවිද්‍යා ආරක්ෂා කරන්න සිවිල් ආරක්ෂක භටයන් යොදවන්න කටයුතු කරන බවත් ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=n1205268</link>
    <topic>සුළඟේ වේගය වැඩියි මුහුදු යන්නේ ප්‍රවේශමෙන්</topic>
    <author>උදුලා පීරිස්</author>
    <content>දිවයිනට දකුණු ගිණිකොන නැගෙනහිර මන්නාරම් බොක්ක මුහුදු ප්‍රදේශ වලදී සුළඟේ වේගය පැයට කි.මී.60 – 70 දක්වා වැඩිවිය හැකි බව කාලගුණ විද්‍යා දෙපාර්තමේන්තුව පවසයි.මේ නිසා මුහුදු ගමන්වලදී ප්‍රවේශම් වන ලෙසද කාලගුණ විද්‍යාඥ පී.ජී. යසරත්න මහතා පැවසීය.බස්නාහිර, සබරගමුව පළාත්වල හා ගාල්ල මාතර දිස්ත්‍රික්ක වලත් නිරිත දිගින් හමන තද සුළං සමග කඩින් කඩ වැසි ඇතිවිය හැකියි පවසන එම දෙපාර්තමේන්තුව අකුණු අවදානම ගැන සැලකිලිමත්වන ලෙසද කියයි.නිරිත දිගින් හමන සුළඟේ වේගය පැයට කි.මී 40 – 50 අතර වෙතැයිද එම දෙපාර්තමේන්තුව කියා සිටී.උදය කාලයේ තරමක තද වැසිද සවස් කාලයේ දිවයිනේ අනෙක් ප්‍රදේශවල ගිගුරුම් සහිත වැසිද හට ගන්නා බවත් දිවයිනට නැගෙනහිර ගැඹුරු මුහුදු ප්‍රදේශවල කඩින්කඩ වැසි ඇතිවිය හැකියැයිද යසරත්න මහතා කීය.පෙරේදා (24) වැඩිම වර්ෂාපතනය කොළඹ දිස්ත්‍රික්කයටය එය මි.මී. 90.4කි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=n12052611</link>
    <topic>සරුංගලය ගන්න පස්සෙන් පස්සට ගිය හරිසක වහලයෙන් බිමට වැටුණා</topic>
    <author> ගාමිණී ඔබේසේකර පොළොන්නරුව විශේෂ</author>
    <content>බදාදා සවස හතරහමාරට විතර ඉස්සරහ ගෙදර හරිසක සරුංගල් උඩ අරිමින් සිටියා. වහලය උඩට වී සරුංගලය යවන විට එය බිමට වැටුණා. ඒක ගන්න වහලේ පස්සෙන් පස්සට ලනුව ඇදගෙන යන විට බිමට ඇද වැටුණා යැයි සිද්ධිය ඇසින් දුටු විරාජ් ජයසිංහ ශිෂ්‍යයා පැවසීය.සරුංගලයක් යැවීමට නිවසේ වහලයට නැග සිටියදී බිමට වැටීම නිසා මරණයට පත් නිශ්ශංකමල්ල ග්‍රාමයේ පදිංචි එම්. එස්. හරිසක ජයලත් (12) සිසුවාගේ මරණය සම්බන්ධයෙන් සිද්ධිය විස්තර කරමින් මේ බව සඳහන් කළේය.මේ සිද්ධියෙන් මිය ගියජයලත් සිසුවාගේ මවවිදේශගතව සිටී. පියා හදිසි අනතුරකින් මිය ගොස් ඇත. නිශ්ශංකමල්ල පුර ගමපදිංචි ජයලත් සිසුවාගේ ආච්චි කෙනෙකුගේ රැකවරණයේ සිට පොළොන්නරුව ගල්තඹරාව කනිෂ්ඨ විදුහලේ ඉගෙනුම ලබමින් සිටියේය.සිද්ධිය විස්තර කළ විරාජ් ජයසිංහ ශිෂ්‍යයා මෙසේද කීය. වහලේ උඩ සිට බිමට වැටී එල්ලී තිබුණ සරුංගලය නැවතත් උඩට ගැනීමට හරිසක ලනුව අල්ලාගෙන වහලේ පස්සෙන් පස්සට ගියා.ඒ සමගම බිමට වැටුණා. මම දුවගෙන එතැනට ගියා. එයා එතකොට කෙඳිරි ගාමින් සිටියා. කථා කළේ නැහැ. මම එයාලගෙ ආච්චිට මේ බව කීවා. ඉන් පසු අසල්වැසි අයියලා ඇවිත් මෝටර් සයිකලයකින් පොලොන්නරුව මහ රෝහලට රැගෙන ගියා.පොළොන්නරුව නාගරික හදිසි මරණ පරීක්ෂක චමින්ද ලක්මාල් මහතා මරණ පරීක්ෂණය පැවැත්වීය.පොළොන්නරුව පොලිසියේ 51052 මුණසිංහ මහතා සාක්ෂි මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=n12052612</link>
    <topic>අන්තර්ජාල‍යෙන් ඩොලර් මිලියන ගණන් වංචා කළ චීන්නු 17ක් පිටුවහල්</topic>
    <author>සිරන්ජනි කුමාරි</author>
    <content>මේ රට තුළ අන්තර්ජාලය භාවිතා කරමින් චිනයේ කෝටිපති ව්‍යාපාරිකයන්ගේ බැංකු ගිණුම්වලින් ඇමරිකන් ඩොලර් මිලියනගණන් වංචා කළ බව කියන සැකකාර චින ජාතිකයින් 17 දෙනෙකු ලංකාවෙන් පිටුවහල් කරන ලෙසට කොළඹ ප්‍රධාන මහෙස්ත්‍රාත් රශ්මි සිංගප්පුලි මහතා ඊයේ (25) නියම කළේය.ච්නයේ සංවිධානාත්මක අපරාධ කල්ලියක සමාජිකයින් වන චින ජාතික කාන්තාවන් 6ක් හා තරුණයින් 11දෙනෙකු මෙසේ පිටුවහල් කිරිමට නියම විණ.මෙම නියෝගය ආගමන විගමන පාලකවරයාට දැනුම් දෙන ලෙසට මහෙස්ත්‍රාත්වරයා මෙහිදි රහස් පොලිසියට දැනුම් දුන්නේය.බ්‍රිජින් ජාත්‍යන්තර පොලිසියේ ස්ථානාධිපති ෂැන් විකැන් මහතා රහස් පොලිසියට කරන ලද පැමිණිල්ලකට අනුව අපරාධ ‍පරික්ෂණ දෙපාර්තමේන්තු නිළධාරින් මෙම සැකකරුවන් 17දෙනා අත්අඩංගුවට ගෙන තිබේ.සැකකරුවන් චින ජාතික කාන්තාවක් වන ශාන් විචේන් නම් අයට අයත් බැංකු ගිණුමක රුපියල් 12,661,000ක මුදලක් අන්තර්ජාලය භාවිතා කරමින් මෙලෙස වංචා කර ඇත.අන්තර්ජාලයේ වොයිස් චැට් මගින් සැකකරුවන් තොරතුරු ලබාගෙන මෙම වංචාව සිදු කර ඇත.අයි පි අංක සම්බන්ධ විමර්ශන පැවැත්විමේදි ලංකා කොම් ආයතනයට අයත් අන්තර්ජාල සේවා ලබා ගත් ග්‍රහකයින් තිදෙනෙකු පිළිබදව තොරතුරු පොලිසියට අනාවරණය වි තිබේ.රාජගිරියේ පදිංචි ප්‍රසන්න විතානගේ යන අයට අයත් නිවෙසක සැකකරුවන් රැදි සිටියදි රහස් පොලිසිය විසින් අත්අඩංගුවට ගෙන ඇති අතර ඹහු දැනට තායිලන්තයේ පදිංචි බවට පොලිසියට කරුණු අනාවරණය වි තිබේ.පිටස්තර පුද්ගලයින්ට නිවෙසට ඇතුළු විය නොහැකි ආකාරයට සැකකරුවන් නිවසේ ආරක්ෂක විධිවිධාන යොදා තිබු බවට පොලිසිය අධිකරණයට පැවසිය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=n12052613</link>
    <topic>අනුරාධපුරයට පොසොන් සමයේ විශේෂ දුම්රිය</topic>
    <author>ශීලා උඩුවර</author>
    <content>පොසොන් සමයේ අනුරාධපුර වන්දනාවේ යන බැතිමතුන්ගේ ගමන් පහසුව සඳහා ජූනි මස 2 වැනිදා සිට 6 වැනිදා දක්වා විශේෂ දුම්රිය 24 ක් ධාවනයට යොදවන බව දුම්රිය ගමනා ගමන අධිකාරි එල්.ඒ. ආර්. රත්නායක මහතා පැවසීය.කොළඹ කොටුව - අනුරාධපුරය , මහව- අනුරාධපුරය , මාතර - අනුරාධපුරය අතර මෙම විශේෂ දුම්රිය ධාවනය කෙරෙන අතර මීට අමතරව ධාවනය කෙරෙන දුම්රියන් සඳහා අමතර මැදිරි යොදවනු ලැ‍බේ.2 වැනිදා- කොළඹ කොටුවෙන් පස්වරු 1.35 පිටත්ව අනුරාධපුරයව යයි.3 වැනිදා- අළුයම 3.45 ට උදේ 9ට පස්වරු 1.25 ට කොළඹ කොටුවෙන් පිටත්ව අනුරාධපුරයට ද,මාතරින් 11.30 ට පිටත්ව කොළඹ කොටුවට පැමිණ කොටුවෙන් පස්වරු 3.10 ට පිටත්ව අනුරාධපුරයටද, යයි.එදිනමකොළඹ කොටුවෙන් පස්වරු 5.50 ට, රාත්‍රී 7.30 ට හා11.15 ට පිටත්වන තවත් දුම්රිය 3ක් අනුරාධපුරයට යයි.4 වැනිදා - මහවින් පාන්දර 2.45 ට පිටත්ව අනුරාධපුරයට ද, කොළඹ කොටුවෙන් පාන්දර3.45 ට හා උදේ 9 ට පිටත්ව අනුරාධපුරයට ,යයි.5 වැනිදා - උදේ 9 ට කොළඹ කොටුවෙන් පිටත්ව අනුරාධපුරයට යයි.3 වැනිදා (ආපසු පැමිණීම සඳහා) අනුරාධපුරයෙන් පෙරවරු 11.20 ට පස්වරු 6.05 ට පිටත්ව කොළඹට ද,4 වැනිදා - උදේ 11.20 ට, පස්වරු 5.15 ට පිටත්ව කොළඹට ද, අනුරාධපුරයෙන් පස්වරු 6.05 ට පිටත්ව මාතරට ද, අනුරාධපුරයෙන් රාත්‍රී 7 ට,රාත්‍රී 8 ට, 8.10 ට, 9 ට, පිටත්ව කොළඹට ද5 වැනිදා - අනුරාධපුරයෙන් 11.20 ට පිටත්ව මහවටද, අනුරාධපුරයෙන් පස්වරු 1.15 ට රාත්‍රී 7 ට පිටත්ව කොළඹ කොටුවට6 වැනිදා - උදේ 8.25 ට අනුරාධපුරයෙන් පිටත්ව කොළඹට ද පැමිණේ 3, 4, 5 යන දිනයන් හි අනුරාධපුර මැදවච්චිය අතර දුම්රිය සේවාවක් පැවැත්වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=r1205261</link>
    <topic>හෙරොයින් මත්ද්‍රව්‍ය ජාවාරමකට සම්බන්ධ පානදුරේ කතකට 14 වසරක සිර දඬුවම්</topic>
    <author>පාණදුර සමූහ කපිල සෝමරත්න</author>
    <content>හෙරොයින් මත්කුඩු ග්‍රෑම් එකකට වැඩි ප්‍රමාණයක් ලඟ තබාගෙන ජාවාරම් කිරීම සම්බන්ධ අධිචෝදනා දෙකකට වරදකරු වූ පානදුරේ කාන්තාවක හලාවත මහාධිකරණ විනිසුරු මාලනී ගුණරත්න මහත්මිය පානදුර පළාත්බද මහාධිකරණයේදී අවුරුදු 14 ක සිර දඬුවමක් සහ රුපියල් ලක්ෂ දෙකක දඩ නියම කළාය.මේ දඬුවම් නියම වූයේ මාගරට් පෙරේරා නැමැත්තියටය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=r1205262</link>
    <topic>කෑගල්ල දීවල පන්දෙණිය රක්‍ෂිතයේකසිප්පු පෙරූ පුද්ගලයෙක් දැලේ</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>කෑගල්ල දීවල පන්දෙණිය වන රක්ෂිතයේ නීති විරෝධී අන්දමින් කසිප්පු පෙරූ පුද්ගලයෙක් ඒ සඳහා යොදා ගත් උපකරණ හා මත්පැන් තොගයක්ද සමගින් අත්අඩංගුවට ගැනීමට කෑගල්ල කොට්ඨාස දූෂණ මර්දන ඒකකයේ නිලධාරීහු සමත් වෙති.මේ ජාවාරම්කරුට නීති විරෝධී මත්පැන් නිෂ්පාදනය හා ජාවාරම සම්බන්ධයෙන් අරනායක පොලිසියේ නඩු හතක්ද, කෑගල්ල පොලිසියේ නඩු දෙකක්ද තිබියදී මෙසේ ජාවාරමේ යෙදුනු බව කියති.වන රක්ෂිතයේ ගෑස් සිලින්ඩර් හා ගෑස් ලිප් යොදා ගනිමින් මොහු විසින් මත්පැන් පෙරා ඇති අතර ගෝඩා මිලි ලීටර් 178500ක් කසිප්පු මිලිලීටර් 48750ක් සමග මත්පැන් නිෂ්පාදනයට යොදා ගත් උපකරණ තොගයද අත්අඩංගුවට ගෙන තිබේ.සැකකරු කෑගල්ල වැඩබලන මහේස්ත්‍රාත් නීතිඥ විජිත වික්‍රමනායක මහතා වෙත ඉදිරිපත් කළ අතර රක්ෂිත බන්ධනාගාර ගත කෙරිණි.කෑගල්ල ජ්‍යෙෂ්ඨ පොලිස් අධිකාරී ප්‍රියලාල් දසනායක මහතාගේ උපදෙස් මත කෑගල්ල කොට්ඨාස දූෂණ මර්දන ඒකකයේ නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=r1205263</link>
    <topic>කරුණාගේ මුදල් යැයි ආච්චි රැවටී ‘කරුණා සහගත’ දීමනාව එපා කියලා</topic>
    <author>මාතර සමුහ ඩබ්ලිව්. පී. ධර්මසේන</author>
    <content>‘කරුණ’ නගා සමග තිබෙන තරහට ‘සොපි’ ආච්චිට කරුණා සහගත දීමනාවද එපා වීමේ සිද්ධියකි මේ.පසුගියදා සුනාමි ව්‍යසන අවස්ථාවේ නිවාසවලට වූ අලාභවලට අර්ධ හා පූර්ණ වන්දි ලබා දෙනු ලැබීය. සොපි ආච්චිට සුනාමියෙන් අලාභයක් සිදු නොවුනත් ඇයද අනුන්ගේ ඉඩමේ අටවාගෙන තිබූ ලෑලි මඩුවකට වන්දි මුදල් ලබා ගැනීමට පූර්ණ වෙහෙසක් දරන ලදී.ප්‍රාදේශීය ලේකම් කාර්යාලයට නිතරම ගොස් ලියකියවිලි ඉදිරිපත් කරමින් ප්‍රාදේශීය දේශපාලනඥයන් හරහා නිලධාරීන්ට බලපෑම් කරමින් ඇයද සුනාමි වන්දි ලබා ගැනීමට කළ උත්සාහයක ප්‍රතිඵලයක් ලෙස ඇයගේ අහිංසකකම දුප්පත්කම සලකා බලා ඇයට කරුණා සහගත දීමනාවක් ගෙවීමට බලධාරීහු තීරණය කළහ.එක් දිනක ඇය ප්‍රාදේශීය ලේකම් කාර්යාලයට ගොඩ වුණු අවස්ථාවේ අදාළ නිලධාරියා ඇය කාමරයට ගෙන්වා ආච්චි ඔබට වන්දියක් නම් ගෙවන්න බැහැ. කරුණා සහගත දීමනාවක් වශයෙන් රුපියල් පනස්දහසක් ගෙවන්නම් කියා පැවැසීය.එවිට කෝපයට පත් ආච්චි මට ඔය කරුණාගේ සල්ලි තියා හුළඟත් එපා. ඔය ගෑණි තමයි මගේ ඉඩම් බලෙන් අල්ලාගෙන මම මේ තත්ත්වයට ඇද දැම්මේ. ඔය ගෑණිට මම සාප කරල පොල්ගහනවට දැන් මට ඔය ගෑනි මහත්තයලා ලවා අත යටින් මුදල් ටිකක් දෙන්න හදනවා.මම මෙහාට එන විට ඔය කරුණා මෙහේ ඉඳලා පද්ද පද්ද යනවා මම දැක්කා. මට කරුණගේ සල්ලි නම් එපා රජයෙන් කීයක් හරි දෙනවා නම් ගන්නම් කියා පැවසුවේ අවට සිටි සියලු දෙනාම සිනහ සයුරේ ගිල්වමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=r1205264</link>
    <topic>ඩෙංගු මදුරුවන් බෝවීමටඉඩ හළ නිවැසියන් 32කට දඩ</topic>
    <author>හාරිස්පත්තුව මධ්‍යම විශේෂ</author>
    <content>කටුගස්තොට පාලිසියේ පරිසර ඒකකය පාතදුම්බර සහ අකුරණ ප්‍රාදේශීය ලේකම් බල ප්‍රදේශවල හා කටුගස්තොට නාගරික ප්‍රදේශයේ සිදු කළ ඩෙංගු මර්දන වැඩසටහන්වලදී මදුරු කීටයන් බෝවීමට ඉඩ හළ තිස් දෙනකුට මහනුවර ප්‍රධාන මහේස්ත්‍රාත් අධිකරණයේදී නඩු පවරා එක් අයකුට රුපියල් එක්දාස් පන්සියය බැගින් දඩ නියම කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=r1205265</link>
    <topic>වයඹ බිත්තර මිල පහතට:ගොවීහුඅසීරුවේ</topic>
    <author>වයඹ පළාත් සංචාරක</author>
    <content>අධික ලෙස බිත්තර මිල පහත බැසීම නිසාවෙන් කුකුළු ගොවිපළ හිමියෝ දැඩි අපහසුතාවට පත්ව ඇතැයි වයඹ පළාතේ කුකුළු ගොවියෝ පවසති.මේ පිළිබඳව වයඹ පළාත් කෘෂිකර්ම හා සත්ත්ව නිෂ්පාදන සංවර්ධන ඇමැති ඩී. බී. හේරත් මහතා පැවසුවේ කුකුළු ගොවීන්ට සහන ලබාදීමට ක්‍රියා කර ඇති බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=r1205266</link>
    <topic>මාපුටුගල කොස්හේන මාර්ගය කැඩිලා: ‘ගැමි සැරිය’ බස් රථය ධාවනයද ඇන හිටී</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>වසර ගණනාවක් තිස්සේ කිසිදු අලුත්වැඩියාවකට ලක් නොවීම නිසා මාපුටුගල කොස්හේන මාර්ගය මේ වන විට පයින්වත් ගමන් කිරීමට නොහැකි තත්ත්වයට අබලන් වී පවතී.මාර්ගයේ නඩත්තුව සඳහා කලකට පෙර දමා ගොස් තිබූ ගල් ගොඩවල් මේ වන විට තුනී වී ගොස් වල් බිහි වී ඇති අතර මාර්ගයේ අබලන් තත්ත්වය හේතුවෙන් හෝමාගම ඩිපෝව මගින් ධාවනයට එක් කර තිබූ ‘ගැමිසැරිය’ බස් රථයද මේවන විට ධාවනයෙන් ඉවත් කර තිබේ.බස් රථය ධාවනය නොවීම නිසා ගමනාගමන කටයුතු වලදී මේ ප්‍රදේශයේ වැසියන් ඉමහත් දුෂ්කරතාවයකට මුහුණ දී ඇති අතර මාර්ගය නිසි ලෙස නඩත්තු කර පෙර ධාවනය වූ ගැමි සැරිය බස් රථය යළිත් ලබා දෙන්න යැයි ප්‍රදේශවාසීහු අදාළ බලධාරින්ගෙන් ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=r1205267</link>
    <topic>අන්සතු ඉඩම්වල හොර ඔප්පු සකසාලක්ෂ ගණනකට අලෙවි කරලා</topic>
    <author>ගම්පහ සංචාරක - නිමල් ජයසිංහ</author>
    <content>කූට ලෙස ඉඩම් ඔප්පු සකසා අන්සතු ඉඩම් කොටස් පුද්ගලයන් දෙදෙනකුට විකිණීම, නීති විරෝධී ලේඛන සකස් කර අධිකරණ නීති 453, 403 යන නීති උල්ලංඝනය කරමින් කටයුතු කිරීම ඇතුළු චෝදනා 6 කට වරදකරු වූ පුද්ගලයකුට රුපියල් 32500ක දඩයක් සහ වසර 02ක සිර දඬුවමක් නියම කර එය වසර 10කට අත්හිටුවීමට ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය නියම කළාය.දඩය නොගෙවන්නේ නම් මාස 31 ක සිර දඬුයමක් ද නියම වන වගට නියෝග කළාය.2007.8.31 වැනි දින හෝ ඊට ආසන්න දිනයකදී දෙල්ගොඩ දොන් ලීලාවතී යන අයගේ ඔප්පුවක් කූට ලෙස සකසා මේ වංචාව සිදුකිරීම සම්බන්ධයෙන් අපරාධ පරීක්ෂණ දෙපාර්තමේන්තුව මඟින් මේ පැමිණිල්ල ඉදිරිපත් කර ඇත.පැමිණිල්ල වෙනුවෙන් රජයේ නීතිඥ දම්තිනි ද සිල්වා මෙනවිය පෙනී සිටි අතර චූදිත වෙනුවෙන් නීතිඥ ඒ. විරත්න මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=r1205268</link>
    <topic>හෙරොයින් ළඟ තබාගත්ඉංගිරියේ තිදෙනෙක් දඩකති</topic>
    <author>ඉංගිරිය මධ්‍යම සමූහම පි‍්‍රයදර්ශනී කහවල</author>
    <content>හෙරොයින් ළඟ තබාගැනීම සහ මත්කුඩු භාවිත කිරීමේ චෝදනා මත ඉංගිරිය පොලිසිය මඟින් අත්අඩංගුවට ගෙන අධිකරණය හ මුවට පමුණුවන ලද විත්තිකරුවන් තිදෙනකුට එක් අයකුට රුපියල් 10,000 බැගින් රුපියල් 30,000 ක දඩයක් හොරණ මහේස්ත්‍රාත් මහින්ද රණසිංහ මහතා විසින් නියම කරන ලදී.විත්තිකරුවන් තිදෙනාම ඉංගිරිය ඌරුගල ප්‍රදේශයේ පදිංචිකරුවෝ වෙති.ඉංගිරිය පොලිස් ස්ථානාධිපති උදය කුමාර මහතාගේ උපදෙස් පරිදි අපරාධ විමර්ශන අංශයේ ස්ථානාධිපති කේ. ජී. විජේරත්න මහතාගේ මෙහෙවීමෙන් සැරයන් 55238 රූපසේන, කොස්තාපල් 29018 නි,න්ත, 42933 රාමනායක සහ පොලිස් සහායක 2246 පද්මලාල් යන පිරිස විසින් මොවුන් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=r1205269</link>
    <topic>හේනේගම මහ විදුහලේසා / පෙළ ප්‍රතිඵලවල ප්‍රගතියක්</topic>
    <author>මල්වාන සමූහ මහානාම විතානගේ</author>
    <content>අපොස සාමාන්‍ය පෙළ 2011 විභාගයෙන් සමත් ප්‍රතිශතය අතින් කැලණිය අධ්‍යාපන කලාපයේ තිබෙන සියලුම පාසල් අභිබවා පළමුවැනි ස්ථානය හිමි කර ගැනීමට මහර අධ්‍යාපන කොට්ඨාසයේ හේනේගම මධ්‍ය විද්‍යාලය සමත් වී තිබේ.එහි වත්මන් විදුහල්පති විජය සත්‍යජිත් කුලරත්න මහතා එම විද්‍යාලයට පැමිණ ඇත්තේ 2007 මාර්තු මස 26 වැනි දිනය. එදා සිට මේ දක්වාම අපොස සාමාන්‍ය පෙළ විභාගයෙන් විශිෂ්ට ප්‍රතිඵල පාසලට අත්පත් කරදීමට කැපවීමෙන් සිය රාජකාරිය ඉටු කර තිබේ.විද්‍යාලයේ මවුපියන් හා ආදි සිසුන් පවසන්නේ මේ විද්‍යාලයේ අධ්‍යාපන මට්ටම අන්තයටම පිරිහී ගොස් තිබූ අවස්ථාවක විද්‍යාලයට පැමිණි විදුහල්පති විජය සත්‍යජිත් කුලරත්න මහතාගේ දැඩි කැපවීම තුළින් මෙම වාර්තාමය අධ්‍යාපනික ජයග්‍රහණ විද්‍යාලයට හිමි කර ගැනීමට හැකිවූ බවය.මේ අධ්‍යාපන කලාපයට මහර බියගම කැලණිය හා වත්තල යන අධ්‍යාපන කොට්ඨාස හතර අයත් වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=r12052610</link>
    <topic>කෑගල්ල නව බස් නැවතුම්පළටවැසිකිළි පහසුකම් නැතිව ගැටලු</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල නව බස් නැවතුම්පොළට වසරක පමණ කාලයක සිට පොදු වැසිකිලියක් නොමැති නිසා මගී ජනතාවට නොයෙකුත් දුෂ්කරතා රැසකට මුහුණ පෑමට සිදුවී ඇත.මේ බස් නැවතුම්පළේ සිට මාර්ග 20ක, 25ක පමණ දිනපතා බස් ධාවනය සිදු වේ.පාසල් සිසුන් රාජ්‍ය සේවකයන් ඇතුළු මගී ජනතාව දහස් ගණනක් දිනපතා මෙහි ගැවසෙති.පොදු වැසිකිළියක් නොමැති නිසා බොහෝ දෙනෙක් ළඟ ඇති කාණුවක් අසල ස්ථානය ඒ සඳහා පාවිච්චි කිරීමට පුරුදු වී සිටිති.එබැවින් මේ බස් නැවතුම්පොළට පොදු වැසිකිළියක් ඉදිකර දීමට බලධාරීන්ගේ අවධානය යොමු විය යුතු යැයි මගියෝ කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=s1205261</link>
    <topic>බෝගම්බර පිටිය උණුසුම් කරමින් කාල්ටන් සුපර් සෙවන්ස් රගර් අද ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලාංකීය රගර් තරගබිමට නැවුම් අත්දැකීම් සමුදායක් එකතු කළ කාල්ටන් සුපර් ‍සෙවන්ස් රගර් තරගාවලිය අද (26) මහනුවර බෝගම්බර පිටියේ දී ආරම්භ වේ. තාරුණ්‍යයට හෙටක් සංවිධානය සහ ශ්‍රී ලංකා රගර් සංගමය එක්ව මෙහෙයවනු ලබන මේ තරගාවලියේ පළමු අදියර ලෙස අද සහ හෙට බෝගම්බර දී ත්, දෙවැනි අදියර ලබන ජූනි මස 2 සහ 3 කොළඹ දීත් තරග පැවැත්වේ.පලාත් නවය නියෝජනය කරමින් කණ්ඩායම් 9ක් සහ යාපනය නගරය නියෝජනය කරමින් කණ්ඩායමක් ද සහභාගි වන මේ තරගාවලියට අන්තර් ජාතික සත් සාමාජික රගර් පිටියේ විශිෂ්‍ටතම ක්‍රීඩකයන් රැසක් තරග වදින බැවින් තරගාවලිය නැරැඹීමට අතිවිශාල ක්‍රීඩා ‍ලෝලීන් පිරිසක් එක්‍‍රොක් වනු නිසැකය.පළමු දිනය වන අද තරග 20 ක් පැවැත්වීමට නියමිතය. 'ඒ' කාණ්ඩය යටතේ සෙන්ට්‍රල් කිංග්ස්, සදර්න් ෂාක්ස්, නෝර්ත් වෙස්ටර්න් බ්ලැක්ස්, ඌව වයිපර්ස් සහ නෝදර්න් ගැලැඩියේටර්ස් ද, 'බී' කාණ්ඩය යටතේ ජැෆ්නා චැලෙන්ජර්ස්, වෙස්ටර්න් වොරියර්ස්, ඊස්ටර්න් ඊගල්ස්, සබරගමුව ස්ටැලියොන්ස්, , නෝර්ත් සෙන්ට්‍රල් ටයිපූන්ස් යන කණ්ඩායම් ද තරග වදිති.සිවුවැනි වරටත් පැවැත්වෙන මේ තරගාවලියේ දී ඉන්දීය බොලිවුඩ් සිනමාවේ ජනකාන්ත නළු නිලියන් වන විවේක් ඔබරෝයි, ප්‍රීති සින්ටා බෝගම්බර පිටියේ පැවැත්වෙන පළමු අදියර සඳහා විශේෂ ආරාධිතයන් ලෙස සහභාගි වීමට නියමිතය. ඔවූහූ තරගාවලිය පුරා ක්‍රීඩකයන් දිරිමත් කරමින් ප්‍රේක්ෂකයන් හා එක්ව ප්‍රීති ඝෝෂා පවත්වනු ඇත.කොළඹ පැවැත්වෙන දෙවැනි අදියරේ අවසන් තරගයෙන් පසුව ශ්‍රී ලංකාවේ ප්‍රථම වරට ජාත්‍යන්තර නවීනතම තාක්ෂණය ක්‍රමවේදය භාවිතයෙන් පැවැත්වෙන දැවැන්තම සජීවි සංගීත ප්‍රසංගයේ දී බොලිවුඩ් සිනමාවේ ආකර්ශනීය නිලියන් දෙදෙනෙකු වන බිපාෂා බාසු සහ සමීරා රෙඩ්ඩිගේ හා ජනප්‍රිය නළු සොහේල් ඛාන්ගේ මනරම් නර්තනය සජීවිව දැක බලා ගැනීමට ශ්‍රී ලාංකික ප්‍රෙක්ෂකයන්ට අවස්ථාව උදාවනු ඇත.කාල්ටන් සුපර් සෙවන්ස් තේමා ගීතය නිර්මාණය කරමින් උත්තර භාරතයේ විශිෂ්ටතම සංගීතඥයෙකු වන ශංකර් මහාදේවන් පළමු වරට සිංහල භාෂාවෙන් ගී ගැයීමට එක්වන අතර 20 දෙනෙකුගෙන් සමන්විත ඔහුගේ සංගීත කණ්ඩායම මේ ප්‍රසංගය සංගීතවත් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=s1205262</link>
    <topic>ලෝක කුසලාන තරග පාවා දුන් කෙන්යා ක්‍රීඩකයකු ගැන පරීක්ෂණ</topic>
    <author>නයිරෝබි (ඒ.එෆ්.පී.)</author>
    <content>පාකිස්තානයට එරෙහිව කෙන්යාව ලැබූ දැවැන්ත පරාජය ඇතුළු 2011 ලෝක කුසලාන ක්‍රිකට් තරග 2ක් පාවාදීම සම්බන්ධයෙන් කෙන්යානු ක්‍රීඩකයෙක් පරීක්ෂණයට ලක්ව සිටින බව ජගත් ක්‍රිකට් කවුන්සලය හා කෙන්යානු නිලධාරීහු ප්‍රකාශ කර සිටිති.හම්බන්තොට පැවැති තරගයේදී කෙන්යාව ලකුණු 112කට දවාලමින් පාකිස්තානය ලකුණු 205ක ජයක් වාර්තා කළ තරගයේ නියමයෙන් වෙනස් වූ සිද්ධීන්වල මේ ක්‍රීඩකයාගේ සම්බන්ධය පිළිබඳව දැන ගැනීමට ජගත් ක්‍රිකට් කවුන්සලයට වුවමනා වී ඇතැයි ක්‍රිකට් කෙන්යා ආයතනයේ ප්‍රධාන විධායක ටොම් සියර්ස් පැවැසීය. ක්‍රීඩකයාගේ නම තවමත් හෙළි කර නැත.එම තරගයේ පාකිස්තාන ඉනිමේදී කෙන්යානු පන්දු යවන්නන් ලෝක වාර්තාවක් සම කරමින් ‘වයිඩ්’ පන්දු 37ක් යැවූහ.“ක්‍රීඩකයාගේ පරීක්ෂණය පිළිබඳව කවුන්සලය පසුගිය වසර අගදී ක්‍රිකට් කෙන්යා ආයතනයට දැනුම් දුන්නා. කොන්ත්‍රාත් ක්‍රීඩක ලැයිස්තුවට ඔහුව ඇතුළත් නොකරන ලෙසට ඔවුන් අපට කීවා” යැයි සියර්ස් ප්‍රකාශ කළේය.“පවත්වාගෙන යන පරීක්ෂණ ගැන අදහස් පළ නොකරණ ලෙසට ක්‍රිකට් කෙන්යා ආයතනයට උපදෙස් ලැබී තියෙනවා. නමුත් කවුන්සලයට අවශ්‍ය ඕනෑම සහායක් අපි කැමැත්තෙන් ලබා දෙනවා. වැරදි කළ ඕනෑම කෙනෙකුට දඬුවම් කරනවා” යැයි සියර්ස් වැඩි දුරටත් කියා සිටියේය.2011 ලෝක කුසලාන තරගාවලියේදී කෙන්යාව ඔවුන් සහභාගී වූ තරග හයෙන්ම පරාජයට පත්විය. මේ හේතුවෙන් ජ්‍යෙෂ්ට ක්‍රීඩකයන් බොහෝ දෙනෙක් තරග බිමෙන් විශ්‍රාම ගත් අතර කණ්ඩායමේ නොයෙකුත් වෙනස්කම් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=s1205263</link>
    <topic>ආසියානු මලල ක්‍රීඩා ලේකම් හෙට ශ්‍රී ලංකාවට</topic>
    <author/>
    <content>ජුනි මස 09 වන දින සිට 12 වන දින දක්වා සුගතදාස ක්‍රීඩාංගණයේ දී පැවැත්වෙන 15 වන ආසියානු කනිෂ්ඨ මලල ක්‍රීඩා උළෙලේ මූලික කටයුතු සොයා බැලීම සඳහා ආසියානු මලල ක්‍රීඩා සංගමයේ ලේකම් - භාණ්ඩාගාරික මොරිස් නිකොලොස් මහතා 27 ඉරු දින ශ්‍රී ලංකාවට පැමිණේ.ආසියානු කනිෂ්ඨ මලල ක්‍රීඩා ශූරතාවලිය සුගතදාස ක්‍රීඩාංගණයේ දී පැවැත්වීමට සියලු කටයුතු සූදානම් කර තිබියදී මැයි මස 21 දින ආසියානු මලල ක්‍රීඩා සංගමය අදාළ තරඟාවලිය අවලංගු කිරීමෙන් පසු ක්‍රීඩා අමාත්‍ය මහින්දානන්ද අලුත්ගමගේ මහතා හා මලල ක්‍රීඩා සංගමය ආසියාතික රටවල මලල ක්‍රීඩක ක්‍රීඩිකාවන්ට සිදුවීමට ගිය අසාධාරණය පිළිබඳ දීර්ඝ වශයෙන් කරුණු පැහැදිලි කර ශ්‍රී ලංකාව සත්කාරක රට වශයෙන් මෙතෙක් ඉටු කර ඇති කාර්යභාරය පිළිබඳ අවධානය කිරීමෙන් අනතුරුව, ආසියානු මලල ක්‍රීඩා සංගමය ගත් තීන්දුව වෙනස් කරමින් ශ්‍රී ලංකාව සැලසුම් කළ පරිදිම එම තරඟාවලිය පැවැත්වීමට අවසර ලබා දුන් අතර, මෙම සිදුවීම පිළිබඳ ආසියානු මලල ක්‍රීඩා සංගමය සිය කනගාටුවද පළ කළේ ය.මේ ඉරිදා දිවයිනට පැමිණෙන මොරිස් නිකොලොස් මහතා ආසියානු කනිෂ්ඨ මලල ක්‍රීඩා ශූරතාවලිය පැවැත්වෙන සුගතදාස ක්‍රීඩාංගණයේ ධාවන පථය ඇතුළු සියලුම අංශ පරීක්ෂා කෙරෙන අතර සත්කාරක රට වශයෙන් ශශ්‍රී ලංකාව මෙතෙක් ඉටු කර ඇති කාර්යභාරය පිළිබඳව ද නිරීක්ෂණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=s1205264</link>
    <topic>අජන්ත-මහරූෆ් වෙනුවටජීවන්-දිල්හාර එක්වෙති</topic>
    <author>පි‍්‍රන්ස් ගුණසේකර</author>
    <content>ලබන මස 1 දා ආරම්භවන සංචාරක පාකිස්තාන ක්‍රිකට් පිල හා ශ්‍රී ලංකා පිල අතර ක්‍රිකට් තරගාවලියෙන් දඟපන්දු යවන අජන්ත මෙන්ඩිස් හා තුන් ඉරියව් ක්‍රීඩක ෆර්විස් මහරූෆ් ඉවත්කොට ඇත.පාකිස්තානයට එරෙහි විස්සයි - 20 හා එක්දින ක්‍රිකට් සංචිත නම් කොට ඇති අතර එම කණ්ඩායම් දෙකේම නායකත්වය නැවැත වරක් මහේල ජයවර්ධනට පවරා ඇත.ශ්‍රී ලංකා විස්සයි - 20 සංචිතයට තුන් ඉරියව් ක්‍රීඩක ජීවන් මෙන්ඩිස් හා වේගපන්දු යවන ක්‍රීඩක දිල්හාර ප්‍රනාන්දු කැඳවා ඇත. සංචිත දෙකේම කඩුලු රකින්නා ලෙස හිටපු නායක කුමාර් සංගක්කාර නම් කොට ඇත.පසුගිය වසරේ දකුණු අපි‍්‍රකාවේ සංචාරයට එක් වූ නුවන් ප්‍රදීප්ට ද මෙවර අවස්ථව හිමිව තිබීම විශේෂත්වයකි. බංග්ලාදේශයේදී නිමාවූ ආසියානු ක්‍රිකට් තරගාවලියට සහභාගී නොවූ රංගන හේරත් එක්දින සංචිතයට කැඳවා තිබේ.ශශ්‍රී ලංකා පිලට එක් වූ ජීවන් මෙන්ඩිස් තරග 19කදී කඩුලු 14ක් බිඳහෙලා සිටින අතර දිල්හාර ප්‍රනාන්දු එක්දින තරග 147 කදී කඩුලු 187 ක් බිඳහෙලා ඇත.ශ්‍රී ලංකා විස්සයි 20 ක්‍රිකට් සංචිතයට එක්ව ඇති වේගපන්දු යවන ක්‍රීඩක ඉසුරු උදාන 2009 එංගලන්තයේ පැවැති විස්සයි - 20 ලෝක කුසලාන තරගාවලියෙන් පසු ශ්‍රී ලංකා සංචිතයට එක්ව සිටී. ඔහු විස්සයි - 20 තරග 5කදී කඩුලු 5ක් බිඳහෙලා ඇත.ශ්‍රී ලංකාව හා පාකිස්තානය අතර විස්සයි - 20 තරග 2ක් එක්දින තරග 5ක් හා ටෙස්ට් තරග 3ක් පැවැත්වේ. විස්සයි - 20 තරග දෙක ජුනි 1 දා හා 3 දා හම්බන්තොට මහින්ද රාජපක්ෂ ක්‍රීඩාංගණයේදී පැවැත්වෙන අතර ජුනි 7 දා පළමු හා දෙවැනි එක්දින තරග ජුනි 7 හා 9 දිනවල පල්ලේකැලේ ක්‍රීඩාංගණයේදී පැවැත්වේ.අනෙක් එක්දින තරග තුන ජුනි 13,16 හා 18 දිනවල ඛෙත්තාරාම ආර්.ප්‍රේමදාස ක්‍රීඩාංගණයේදී පැවැත්වේ.ටෙස්ට් තරග තුන ගාල්ල,කොළඹ හා පල්ලෙකැලේදී පැවැත්වීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=s1205265</link>
    <topic>ගල්වාන ත්‍රෂ් ෆිට්නස් ක්‍රිකට් තරගාවලිය හෙට අංගොඩදී</topic>
    <author/>
    <content>අංගොඩ ගල්වාන ත්‍රෂ් ෆිට්නස් ක්‍රීඩා සමාජය සංවිධානය කරන වාර්ෂික ක්‍රිකට් තරගාවලිය හෙට (27) අංගොඩ ටී.බී.ඉලංගරත්න ක්‍රීඩාංගණයේදී පැවැත්වේ.ත්‍රෂ් ෆිට්නස් ක්‍රීඩා සමාජයේ නිර්මාතෘ ශ්‍රී ලාල් පෙරේරා මහතාගේ මූලිකත්වයෙන් පැවැත්වෙන මේ ක්‍රිකට් තරගාවලියේ ශූරතාව සඳහා කුසලානයක් හා සහතික පත් ලබා දීමට නියමිතය.මීට අමතරව හොඳම පිතිකරුවා, හොඳම පන්දු යවන්නා හා දක්ෂතම ක්‍රීඩකයාට සම්මාන ලබා දීමටද කටයුතු යොදා ඇතැයි සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=s1205266</link>
    <topic>බෙන් ජොන්සන් බ්‍රිතාන්‍ය මලල ක්‍රීඩකයන්ට දෙහි කපයි</topic>
    <author>ලන්ඩන් (ඒ.එෆ්.පී.)</author>
    <content>තහනම් ශරීර උත්තේජන භාවිත පරීක්ෂණයකින් අසමත් වීම හේතුවෙන් 2003 වසරේදී තරග තහනමකට ලක්වූ බ්‍රිතාන්‍යයේ ඩ්වේන් චේම්බර්ස්ගේ විවේචකයන්ට බැණ වැදුනු කැනඩාවේ බෙන් ජොන්සන්, කෙටි දුර ධාවක චේම්බර්ස් ට ලන්ඩන් ඔලිම්පික් උලෙළේ ඔහුගේ ස්ථානය ඔහුට හිමිවිය යුතු යැයි කියයි.ස්ටෙරොයිඩ්ස් නමැති තහනම් ශරීර උත්තේජකය භාවිතා කිරීම හේතුවෙන් 1988 සෝල් ඔලිම්පික් උලෙළේ දිනා ගත් තම මීටර 100 රන් පදක්කම අහිමි කර ගත් ජොන්සන්, තීිරණයකට එළැඹීමට පෙර අනෙක් මලල ක්‍රීඩකයන් ඔවුනොවුන් ගැන සොයා බැලිය යුතු බව කියා සිටියේය.“පුද්ගලයන් ඔවුන්ගේ ඇඟිලි අනුන්ට දික්කළ යුතු නැහැ. තමන් පරීක්ෂණයෙන් සමත් වේවිද කියා ඔවුන් කල්පනා කළ යුතුයි. මට ඇඟිල්ල දික් කළ බොහෝ පුද්ගලයන් පසු කාලයේදී තහනම් ශරීර උත්තේජන ලබා ගත් බවට ඔප්පු වුණා” ජොන්සන් පවසයි.“චේම්බර්ස්ට දෙවැනි අවස්ථාවක් අයිතියි” හිටපු මලල ක්‍රීඩකයා කියා සිටියේය. “නරක දේවල් කළ බොහෝ අය ලෝකයේ සිටිනවා. නමුත් අපි දන්නේ නැහැ.”තහනම් ශරීර උත්තේජන භාවිතා කළ ක්‍රීඩක ක්‍රීඩිකාවන්ට පනවා තිබූ ජීවිතාන්ත තරග තහනම බ්‍රිතාන්‍ය ඔලිම්පික් සංගමය විසින් ඉවත් කිරීමෙන් පසුව පසුගිය සතියේදී චේම්බර්ස් ට ලන්ඩන් ඔලිම්පික් උලෙළේ දොරටු විවර විණි.ලන්ඩන් ඔලිම්පික් උලෙළෙ තමා නරඹන්නේ නැතැයි පවසන ජොන්සන්, චේම්බර්ස්ට තරග කිරීමට අවස්ථාව නොදිය යුතු බව කී බ්‍රිතාන්‍ය මලල ක්‍රීඩකයන්ට දොස් පැවරීය.ජැමෙයිකානු ක්‍රීඩක අසාෆා පවල් ද ලන්ඩනයේ උපත ලත් චේම්බර්ස් ට සහාය පළ කරමින් කතා කළේය. “ඔහුට මේ අවස්ථාව ඇත්තටම අයිතියි. ඔහු ඉතා හොඳ පුද්ගලයෙකි” පවල් කීවේය.“ඔලිම්පික් උලෙළ තියෙන්නේ ලන්ඩනයේයි. අවසාන තරගයේ තමන්ගේ කෙනෙකු සිටිනු දැකීම ඔවුනට අවශ්‍යයි. ඒ කෙනා චේම්බර්ස් වනු ඇතැයි මා සිතනවා.”.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=s1205267</link>
    <topic>සාන්ත ජෝසප් 41–26 කින් කිංග්ස්වුඩ් පරදවයි</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>පල්ලකැලේදී පසුගියදා පැවති ‘ඒ’ කොටසේ පාසල් රගර් තරගයකින් කොළඹ සාන්ත ජෝසප් විදුහල විසින් මහනුවර කිංස්වුඩ් විදුහල පරදවා ලකුණු 41 (ඩ්‍රොප් ගෝල් 1 යි, උත්සාහක දිනුම් 7 දඬුවම් පහර 1) – 26 (ගෝල් 3 උත්සාහක දිනුම් 1) ක ජයක් වාර්තා කරන ලදී.පළමු භාගය අවසානයේ සාන්ත ජෝසප් පිල ලකුණු 20 – 14 වශයෙන් ඉදිරියෙන් සිටියේය.මෙම තරගයේ විශේෂ සිද්ධිය වූයේ සාන්ත ජෝසප් පිලේ නායක යොහාන් කීසර් පිට පිට උත්සාහයක දිනුම් 3ක් ලබා ගැනීමය. කිංස්වුඩ් පිල වෙනුවෙන් ‘වින්ග්’ ඉරංග ආරියපාල කැපී පෙනුනි.සමස්තයක් ලෙස ගත් කළ කිංස්වුඩ් විදුහල පළමු භාගයේ දක්ෂ ලෙස ක්‍රීඩා කළත් දෙවැනි භාගයේ එතරම් හොඳින් ක්‍රීඩා කළ බවක් නොපෙනුණි. එහෙත් සාන්ත ජෝසප් පිල තරගය පුරාම එක ලෙස දක්ෂ ලෙස ක්‍රීඩා කිරීම ඔවුන් දෙවැනි භාගයේ දී ලකුණු 21 ක් ලබාගැනීමෙන් පැහැදිලි වේ.ගාමිණී ඉන්ද්‍රසේන මහතා තරගය විනිශ්චය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>26</day>
    </date>
    <link>http://www.dinamina.lk/2012/05/26/_art.asp?fn=f1205261</link>
    <topic>රට පෙරට යන විට විපක්ෂය ආපස්සට</topic>
    <author>සාකච්ඡා කළේ ධම්මික සෙනෙවිරත්න</author>
    <content>ත්‍රස්තවාදයෙන් නිදහස් කරගත් රට ඉදිරියේ ඇති අභියෝග සහ ඒවා ජය ගැනීමෙ රජයේ ක්‍රියාමාර්ග ගැනත් දේශපාලන විසැඳුමක් ලබාදීමට යෝජනා වී ඇති තේරීම් කාරක සභාවට දේශපාලන පක්‍ෂවල දායකත්වය කෙබඳු විය යුතුද යන්න ගැන වැවිලි කර්මාන්ත ඇමැති මහින්ද සමරසිංහ මහතා සමග කළ සාකච්ඡාවකි මේ.* ත්‍රස්තවාදය පරාජය කොට, රටට නිදහස දිනා දී වසර 3 කට පසු රටේ ඇති වී තිබෙන තත්ත්වය සහ ගතවූ කාලය දෙස ඔබ බලන්නේ කෙසේද?මොනවගේ දුෂ්කර කාලයකට අපට මුහුණ දෙන්න සිදුවුණාද කියන එක සමහරුන්ට අමතකයි. කොහොම වුණත් අපට බලපෑ බරපතළම ප්‍රශ්නය ජනාධිපතිතුමා නායකත්වයට පත්වුණාට පස්සේ තමයි එක ස්ථාවරයක පිහිටලා එතුමාගේ සේනාධිනායකත්වය යටතේ ත්‍රිවිධ හමුදාවේ පොලිසියේ සිවිල් ආරක්ෂක බලකායේ රණවිරුවන් ජීවිත පරිත්‍යාගයෙන් කටයුතු කරලා අතිශයින් දුෂ්කර ගමනක යෙදිලා විසඳා දුන්නෙ.අද ත්‍රස්තවාදයෙන් රට නිදහස්. අප එය කිසිදා අමතක නොකළ යුතුයි. රණවිරුවන්ට අමතරව අහිංසක ජනතාවගේ භික්ෂූන් වහන්සේගේ පවා ජීවිත ත්‍රස්තවාදීන් බිලිගත්තා. විශාල දේපළ විනාශයක් සිදුවුණා. රටේ ආර්ථිකයට ප්‍රබල පහරක් වැදුණා. අසමගියක් ඇති වුණා. මේ හැම දේම අවසන් වෙලා අද අපි එදාට වඩා හොඳ තත්ත්වයකට ඇවිත් සිටිනවා. මේ කාරණා අපි අමතක කළොත් නැවතත් කලින් තිබුණ වගේ තත්ත්වයක් ඇති වෙන පරිදි වැඩ සිදු වෙන්නත් පුළුවන්.අද රට ලබාගෙන ඇති දියුණුව දේශපාලන ආර්ථික හා සමාජයීය ස්ථාවරභාවය මෙන්ම පවතින සාමය මේ සමහර දෙනාට දරාගන්න බෑ. අප ලබාගෙන ඇති ප්‍රගතිය දුටුවාම සමහරුන්ට පැහැදිලි ඊර්ෂ්‍යාවක් ඇති වෙනවා. කොටි සංවිධානයට සහාය දුන් සහ ඔවුන් කවදා හෝ ඊලාම් රාජ්‍ය පිහිටුවනවා කියන ස්ථාවරයේ සිටි අය පමණක් නෙවෙයි, දේශපාලන භූමියේ ඉන්න සමහරුන්ටත් ලොකු ඊර්ෂ්‍යාවක් තියෙනවා.මොකද තමන්ගේ කාලයේ කරගන්න බැරි වුණ දෙයක් මහින්ද රාජපක්ෂ ජනාධිපතිතුමා කළ නිසා.ඒ නිසා මේ අයගේ වුවමනාව අප ගොඩනගා ගෙන ඇති ස්ථාවරභාවය නැති කරලා තම තමන්ගේ දේශපාලන න්‍යායපත්‍රය ක්‍රියාත්මක කරන්න වෑයම් කිරීමයි. ඔවුන් රට පළමු තැනට තියලා කටයුතු කරන පිරිසක් නෙවෙයි. මේ නිසා අපි වරින්වර ජනතාවගේ මතකය අලුත් කළ යුතුයි.පසුගිය කාලයේ ඇතිවූ තත්ත්වය ගැන සමාලෝචනයක් සිදු කර යළි එවැනි තත්ත්වයක් ඇති නොවන මාර්ගයකට යන්න අප ක්‍රියා කළ යුතුයි. ඒ ගමන තමයි ජනාධිපතිතුමා ආරම්භ කරලා තියෙන්නේ. ත්‍රස්තවාදය විනාශ කරන්න අවුරුදු 30 ක් ගියා වගේම සාමය දිනා ගැනීමේ ගමන කෙටි කාලයක් තුළ සම්පූර්ණ කරන්නත් බෑ. තවමත් අභියෝග ගණනාවක් තියෙනවා. ඇත්තටම ඒවා යුද්ධ කාලයටත් වඩා වැඩියි. බලවත් රටවල් සංවිධානාත්මකව අපට අභියෝග කළ අවස්ථා තිබුණා. ඉදිරියටත් අපට ඒවාට මුහුණ දෙන්නවෙයි. ත්‍රස්තවාදය පරාජය කළ නිසා තමයි මේ අභියෝග අප ඒවා ජයගත යුතුයි. ඉදිරියට ඇති ගමන දුෂ්කරයි, හැබැයි අප ඉදිරියට යා යුතුයි.* යුද්ධයෙන් පසු මේ අභියෝග ජය ගැනීමේදී රජය කොපමණ සාර්ථක වී ඇතැයි කියන්න පුළුවන්ද?ගතවු අවුරුදු 3 දිහා කවුරු හරි මධ්‍යස්ථව හැරී බැලුවොත් අප ගමන් කර ඇති දුර පිළිබඳ ලබාගෙන ඇති ප්‍රගතිය පිළිබඳ සාමය දිනා ගැනීම සඳහා කර ඇති කාර්යභාරය පිළිබඳ කියන්න වෙන්නෙ රජය විශාල දුරක් පැමිණ ඇති බවයි. හැබැයි හැමෝම අපක්ෂපාතීව බලන්නේ නෑ. එක එක න්‍යාය පත්‍ර ක්‍රියාත්මක වෙනවා. ඇතැම් බලවත් රටවලට වුවමනාවක් තිබෙනවා අපව වට්ටන්න. ජිනීවා වලදී ගෙනා යෝජනාවත් ඒ කුමන්ත්‍රණයේම කොටසක්. ලංකාවේ දැන් තියෙන තත්ත්වය සත්‍යය විකෘති කරලා පක්ෂපාතීව පෙන්නුම් කරන්න සංවිධානාත්මක වැඩපිළිවෙළක් ක්‍රියාත්මක වෙනවා.දේශීය වශයෙන් ගත්තාම උතුර සහ නැගෙනහිර නියෝජනය කරන ඇතැම් දේශපාලනඥයන්ට රජය කරන සංවර්ධන කටයුතු බැලුවාම විශාල ඊර්ෂ්‍යාවක් ඇති වෙලා තියෙන බව පෙනෙනවා. මොකද ඒ අය මේ සංවර්ධන ක්‍රියාවලියේ කොටස්කරුවන් නොවන නිසා.මේ දේශපාලනඥයෝ එදා හිටියෙත් අද ඉන්නෙත් වෙනත් පැත්තක. විශේෂයෙන් උතුර සහ නැගෙනහිර රජය සිදු කරන සංවර්ධන කටයුතු විකෘති කර ජනතාවට පෙන්වා දේශපාලන වාසි ලබා ගැනීමේ ප්‍රයත්නයක මේ දේශපාලනඥයන් යෙදී සිටිනවා. දකුණේ සිටින ඇතැම් දේශපාලනඥයන්ටත් ලොකු ඊර්ෂ්‍යාවක් තියෙනවා. රජය පැමිණ ඇති දුර දිහා මේ අයටත් අපක්ෂපාතීව මධ්‍යස්ථව බලන්න බෑ.* රජය සිදු කරන සංවර්ධන ක්‍රියාවලීන් පිළිබඳ හා රජයේ වැඩපිළිවෙළ පිළිබඳ ජනතාවට ඇති අවබෝධය ගැන ඔබ මොකද සිතන්නේ?පසුගිය දිනවල අපේ පක්ෂයේ ප්‍රතිසංවිධාන කටයුතු සඳහා අපි අනුරාධපුර ගියා. කණ්ඩායම් වශයෙන් බෙදිලා අපි ගෙන්ගෙට ගොස් ජනතාව හමුවුණා. ඔවුන්ගේ අදහස් දැනගත්තා. ප්‍රශ්න පිළිබඳ දැනුවත් වුණා. ඒවාට විසඳුම් දෙන්නත් ඉදිරිපත් වුණා. මට භාරදුන් ප්‍රදේශයට ගියාම විශාල පිරිසක් අපව මුණ ගැසීමට ආවා. ප්‍රශ්න ගැන දැනුම් දුන්නා. අඩු පාඩු නැතැයි අපි කියන්නේත් නෑ. හැබැයි අවසානයේ ඒ සියලු දෙනා එක හෙලා කිව්වෙ ජනාධිපතිතුමාට ඡන්දය ප්‍රකාශ කරනවා කියලා.එතුමා ගැන ඇති විශ්වාසය එලෙසම තිබෙනවා. ඉදිරියටත් එය එසේම බව ඔවුන් කිව්වා. මේ තත්ත්වය මම ගිය ප්‍රදේශයට පමණක් සීමා වූ දෙයක් නෙවෙයි. අනෙක් මැති ඇමතිවරුනුත් කිව්වෙ මේ කතාවම තමයි. රටේ අනෙක් ප්‍රදේශවලත් තත්ත්වය මෙයයි.අපට විශ්වාසයෙන් යුතුව කියන්න පුළුවන් තවමත් රටේ ඉතා පැහැදිලි බහුතරයක් ජනාධිපතිතුමාගේ නායකත්වය හා රජය සමග සිටින බව මේ කාරණය ගැනත් මම මුලින් කී පාර්ශවයන්ට වෛරයක් ඊර්ෂ්‍යාවක් තියෙනවා.නොයෙක් කුමන්ත්‍රණකාරී වැඩ දියත් කරන්නෙ සමහරු ජාත්‍යන්තරයට ගිහින් නොයෙක් බොරු කියන්නෙ ඒකයි. මේ ඇතැම් අය සමහර ජාත්‍යන්තර බලවතුන්ගේ අතකොළු බවට පත් වෙලා. සමහරු මේ වැඩපිළිවෙළ ඉදිරියට ගෙනයාමට ඩොලර් ලබා ගන්නවා. මට නම් පෙනෙන්නෙ හොඳ වෙලාවට රටට ආදරය කරන නායකයෙක් බලයට පත් වුණ එක රටේ වාසනාවක් බවයි. තමන්ගේ පැවැත්ම ගැන පමණක් හිතන දුර්වල නායකයෙක් සිටියා නම් බාහිර පාර්ශවයන්ට මීටත් වැඩි බලපෑමක් රටට කරන්න හැකියාව ලැබෙනවා. බාහිර බලපෑම් වලට මේ අන්දමින් මුහුණ දෙන්න අපට පුළුවන් වොල තියෙන්නේ එඩිතර රටට ආදරය කරන ශක්තිමත් නායකයෙක් අපට සිටින නිසා.* ජාතික ප්‍රශ්නය ලෙස හඳුනාගත් ප්‍රශ්නයට දේශපාලන විසඳුමක් ලබාදීම ගැන රජය ක්‍රියා කරමින් සිටිනවා. ඒ සඳහා පාර්ලිමේන්තු තේරීම් කාරක සභාවක් පත් කර තිබෙනවා. ඒ ගැන ඔබේ අදහස කෙසේද?ආර්ථික ප්‍රශ්න, සමාජ ප්‍රශ්න තියෙනවා වගේම දේශපාලන ප්‍රශ්නත් ජනතාවට තියෙනවා. අපි ඒක පිළිගන්න ඕන. ඒ වගේම ඒක ප්‍රජාතන්ත්‍රවාදී රාමුවක බලාපොරොත්තු වෙන්න පුළුවන් දෙයක්. හැබැයි අපි ඉතාමත් අසීරුවෙන් ලබාගත් දේශපාලන ආර්ථික හා සමාජ ස්ථාවරභාවය බිඳ වැටෙන ක්‍රියාමාර්ගයකට අපට යන්න බෑ. මේ ස්ථාවරභාවය ශක්තිමත් වන ක්‍රියාමාර්ගයකට තමයි රටක් හැටියට අප යන්න ඕනෑ.මේ නිසා දේශපාලන අයිතිවාසිකම් හා බලාපොරොත්තු තියෙන පිරිසකට පමණක් යම් විසඳුමක් ලබාදීමටත් අපට බෑ. හැමෝටම ඒ වගේ අපේක්ෂාවන් නැති බවත් කියන්න ඕන. යම් යම් බලාපොරොත්තු තියාගෙන සිටින අය විශේෂයෙන් උතුරේ ඉන්නවා. අනෙක් අය අමතක කරලා ඒ අයට පමණක් විසඳුම් ලබාදීමටත් රජයක් හැටියට අපට බෑ. යම් විදියකින් අපි එහෙම කරන්න ගියොත් එතකොට ‍ෙවන්නෙත් අප ලබාගෙන ඇති ස්ථාවරභාවය දුර්වල වෙන එකයි.ඒ වගේම එවැනි විසඳුමක් කල්පවත්නා විසඳුමක් වෙන්නෙත් නෑ. 1987 දී වුණේ මොකක්ද කියල අපි දැක්කා. අපේ ගුවන් සීමාව උල්ලංඝණය කරලා ඉන්දියාව උඩින් ඇවිත් පරිප්පු දැම්මා. ඉන්දු - ශ්‍රී ලංකා ගිවිසුම අස්සන් නොකළොත් ඊළඟට දාන්නෙ වෙනත් දෙයක් බවට එමගින් පණිවුඩයක් දුන්නා. 87’ දී මේ ගිවිසුම අස්සන් කිරීම සමහරුන්ට හොඳ වෙනකොට සමහරුන්ට ඒක බොහොම නරක සිදුවීමක් වුණා. මේක භයානකයි කියල හිතපු පිරිස පාරට බැස්සා, නොයෙක් විරෝධතා ක්‍රියාමාර්ග ගත්තා.එවකට තිබුණු ආණ්ඩුවේම ඇතැම් කොටස් පවා ඉන්දු - ශ්‍රී ලංකා ගිවිසුමට එරෙහිව පාරට බැහැපු බව අපි අමතක කළ යුතු නෑ. මේ දේවල් ඉතිහාසයේ ඉතාම පැහැදිලිව සටහන් වී තියෙනවා. වෙනත් රටක රාජ්‍ය නායකයකු පැමිණෙන විට හමුදා පෙරෙට්ටුවෙදි සෙබළෙක් තුවක්කුවකින් පහර දෙන තරම් මිනිසුන්ගේ සිතිවිලි උත්සන්න වී තිබුණා. ඇති වුණු විරෝධයේ තරම ඒකෙන්ම තේරුම් ගන්න පුළුවන්. ඒ ගිවිසුම අස්සන් කිරීම නිසා සමාජයේ බෙදීමක් ඇතිවුණා.ඒ අත්දැකීම් පදනම් කරගෙන නැවත එවැනි තත්ත්වයක් කිසි දිනෙක ඇති නොවන පරිදි අප ක්‍රියා කළ යුතුයි. ඒ නිසා තමයි ජනාධිපතිතුමා පාර්ලිමේන්තු තේරීම් කාරක සභාවක් මගින් මේ ප්‍රශ්නයට විසඳුම් යෝජනා කරන්න කියලා කියන්නේ.* එතෙන්දි මීට ලැබෙන දේශපාලන පක්ෂ වල දායකත්වය ගැන?සියලු දේශපාලන පක්ෂවලට යම් පොදු තැනකට එන්න සිදු වෙනවා. එවැනි විසඳුම් යෝජනාවක් ජනතාවට පිළිගත හැකි ජනතා විරෝධයක් ඇති නොවන යෝජනාවක් හැටියට අපට පිළිගන්න පුළුවන්. ඒ නිසා මේක තමයි මේ සඳහා තියෙන එකම මාර්ගය. අවසානයේදී මේ යෝජනාව ක්‍රියාත්මක කරන්න ගියාම කාටවත් කඹ ඇදිල්ලකට යන්නත් බෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=n1205281</link>
    <topic>උ/පෙළ සිසුන් පැමිණීමේ ප්‍රතිශතය 80% සම්පූර්ණ කළ යුතුයි</topic>
    <author>සුභාෂිනි සේනානායක</author>
    <content>අ.පො.ස (උ. පෙළ) විභාගයට පෙනී සිටින සිසුන් පාසලට පැමිණීමේ සියයට අසූව ප්‍රතිශතය විභාගයට පෙනී සිටීමට පෙර සම්පූර්ණ කළ යුතු යැයි අධ්‍යාපන අමාත්‍ය බන්දුල ගුණවර්ධන මහතා පවසයි.2012 විභාගයට පෙනී සිටින සිසුන්ගේ පැමිණීම සියයට අසූවේ ප්‍රතිශතය තදින් පරීක්ෂා කර බලන බවත් මේ පිළිබඳ සිසුන් දැනුම්වත් කරන ලෙස අදාළ පාසල්වල විදුහල්පතිවරුන්ට දැනුම් දී ඇති බවත් අමාත්‍යවරයා දිනමිණ ට ප්‍රකාශ කළේ ය.පසුගියදා ස්වාධීන රූපවාහිනි සේවයේ ඇතුළාන්තය සජීවී වැඩසටහනට එක්වූ ඇමතිවරයාගෙන් කොළඹ ජාතික පාසලක විදුහල්පතිවරයකු විමසූ ප්‍රශ්නයකට පිළිතුරු ලබා දෙමින් ඇමතිවරයා මේ බව කීවේය. ඇතැම් පාසල්වල සිසුන් සතියේ දිනවල පාසලට නොපැමිණ පෞද්ගලික පන්ති කරා යොමු වී ඇතැයි මේ විදුහල්පතිවරයා ඇතුළාන්තය වැඩසටහනේ දී ප්‍රකාශ කළ අතර, පෞද්ගලික පන්ති සඳහා දරුවන් යොමු වී ඇතත් මෙලෙස පාසල් වේලාවේ දී පාසලට නොපැමිණෙන දරුවන්ට පැමිණීමේ සියයට 80 ප්‍රතිශතය නොමැතිනම් විභාගයට පෙනී සිටීමට අවසර ලබා නොදෙන බව ඇමතිවරයා අවධාරණය කළේ ය.නගරයේ දරුවන්ට වඩා උසස් පෙළ දක්‍ෂතා පෙන්නුම් කරන්නේ ග්‍රාමීය දරුවන් බව කී ඇමති බන්දුල ගුණවර්ධන මහතා මෙවර විද්‍යා, ගණිත, වාණිජ දිවයිනෙන් පළමු ස්ථාන ගත් දරුවන් තිදෙනා යාපනයෙන්, දෙබරවැවෙන් සහ කෑගල්ලෙන් බිහි වූ ග්‍රාමීය දරුවන් බවද සිහිපත් කළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=n1205282</link>
    <topic>මෙරට නිපදවන ත්‍රිපෝෂ අතිරික්තයදිළිඳු රටකට පරිත්‍යාග කෙරේ</topic>
    <author>සන්ධ්‍යා කරුණාරත්න</author>
    <content>මෙරට නිෂ්පාදනය කරන ත්‍රිපෝෂ අතිරික්තය විදේශීය දිළිඳු රටකට පරිත්‍යාගයක් ලෙස ලබාදීමට රජය පියවර ගෙන ඇත.ශ්‍රී ලංකා රජයෙන් හා ජනතාවගෙන් තවත් දුප්පත් රටකට ලබාදෙන පරිත්‍යාගයක් ලෙස මේ ත්‍රිපෝෂ අතිරික්තය පිටරට යැවීමට ජනාධිපති මහින්ද රාජපක්ෂ මහතා සමඟ සෞඛ්‍ය ඇමැති මෛත්‍රීපාල සිරිසේන මහතා සාකච්ඡා කර තිබේ.එම දුප්පත් රටේ ගැබිනි මවුවරුන්ගේ හා දරුවන්ගේ පෝෂණය ඉහළ නැංවීමේ අරමුණෙන් ත්‍රිපෝෂ අතිරික්තය අලෙවි නොකර නොමිලයේ ලබාදීමට සැලසුම් කර ඇත.මේ වන විට රටවල් 25 කින් ත්‍රිපෝෂ ලබාගැනීම සඳහා ඉල්ලීම් ඉදිරිපත්ව තිබෙන බව ද සෞඛ්‍ය අමාත්‍යාංශය පවසයි.ශ්‍රී ලංකා ‍ත්‍රිපෝෂ සමාගමේ නිෂ්පාදන ධාරිතාව ලබන ජූනි මාසය අවසන් වන විට සියයට සියයකින් ඉහළ නැංවීමට සෞඛ්‍ය අමාත්‍යාංශය පියවර ගෙන ඇත.සෞඛ්‍ය ඇමැතිවරයාගේ ඉල්ලීමකට අනුව ජනාධිපති මහින්ද රාජපක්ෂ මහතා ත්‍රිපෝෂ සමාගමේ නිෂ්පාදන ධාරිතාව ඉහළ නැංවීම සඳහා රුපියල් දසලක්ෂ 147ක මුදලක් ද ලබාදී තිබේ.මේ සමාගමේ නිෂ්පාදන කටයුතු ඉහළ නැංවීම සඳහා අවශ්‍ය පියවර මේ වන විට ගෙන ඇති අතර විශේෂ ඇසුරුම් යන්ත්‍රයක් ද සවි කිරීමට සෞඛ්‍ය අමාත්‍යාංශය පියවර ගෙන ඇත.ඒ අනුව ලබන අගෝස්තු මාසය වන විට සමාගමේ නිෂ්පාදන ධාරිතාව සියයට 125කින් ඉහළ නැංවිය හැකි බව අමාත්‍යාංශය ප්‍රකාශ කරයි. මෙරට නිෂ්පාදනය කරන සහල්, බඩඉරිඟු, සෝයාවල අතිරික්තයක් පවතින බවත් එම ද්‍රව්‍ය හා අපේම කිරි භාවිතයෙන් නිෂ්පාදනය කරන ත්‍රිපෝෂ ගුණාත්මක බවෙන් ඉහළ නිසා ජාත්‍යන්තර වශයෙන් වැඩි ඉල්ලුමක් පවතින බවත් සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=n1205283</link>
    <topic>බැතිමතුන් වැව් අනතුරුවලින් බේරන්න පාසල් ජීවිතාරක්‍ෂක කණ්ඩායම්</topic>
    <author>අනුරාධපුර විශේෂ සරත් මනුල වික්‍රම</author>
    <content>පොසොන් උත්සව සමයේ අනුරාධපුර වන්දනාවේ එන බැතිමතුන්ට වැව්වල දිය නෑමේදී සිදුවිය හැකි අනතුරුවලින් බේරාගැනීමට පාසල් ජීවිතාරක්‍ෂක කණ්ඩායම් යෙදැවෙති.ඒ සඳහා අනුරාධපුර දිස්ත්‍රික්කයේ පාසල්වලින් තෝරාගත් සිසුන් සියදෙනෙකුගෙන් යුත් කණ්ඩායමක් ඉකුත් සති අන්තයේ (26, 27) දී පුහුණු කරනු ලැබිණි. දිස්ත්‍රික් මට්ටමින් මෙවැනිජීවිතාරක්‍ෂක කණ්ඩායම් පිහිටුවීමේ වැඩසටහනේ මුල්ම අදියර ලෙස පොසොන් උළෙල වෙනුවෙන් මේ කණ්ඩායම පුහුණු කළ බව ශශ්‍රී ලංකා ජීවිතාරක්‍ෂක සංගමයේ ලේකම් අසංක නානායක්කාර මහතා පැවැසීය.ඊයේ (27) තිසාවැවේ පැවැති ප්‍රායෝගික වැඩසටහනට එක්වෙමින් ඔහු මේ බව කීය.ශශ්‍රී ලංකා ජීවිතාරක්‍ෂක සංගමය හා පාසල් ජීවිතාරක්‍ෂක සංගමය එක්ව පළාත් අධ්‍යාපන අමාත්‍යාංශය හා මධ්‍යම රජයේ ක්‍රීඩා හා ශාරීරික අධ්‍යාපන දෙපාර්තමේන්තුවේ සහායෙන් වැඩපිළිවෙළ ක්‍රියාත්මක කරයි.පුහුණුව ලැබූ ජීවිතාරක්‍ෂක භටයන් සඳහා සහතික පත්‍ර බෙදාදීම ද ඊයේ සිදුවූ අතර පොසොන් සමයේ අනුරාධපුර ආශි‍්‍රත වැව්වලට ඔවුන් යොමු කිරීමට සංවිධායකයෝ අපේක්‍ෂා කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=n1205284</link>
    <topic>ලේක්හවුසිය ඇරැඹූ සමාජ සත්කාරය අද රටේ යහ පැවැත්මට පිටිවහලක්</topic>
    <author>අමිල ප්‍රභාත් වනසිංහ</author>
    <content>මිහින්තලා පුද බිම ආලෝකවත් කරමින් ලේක්හවුස් ආයතනය ආරම්භ කළා වූ සමාජ සත්කාරය අද වන විට රටේ සමාජ සංවර්ධනය හා යහ පැවැත්ම උදෙසා පිටිවහලක් වී තිබීම ඉතා ප්‍රශංසනීය බව මිහින්තලේ රජමහා විහාරාධිපති වලවාහැංගුන වැවේ ධම්මරතන නාහිමි පවසති.1963 වර්ෂයේ ඉතා අඩු පහසුකම් මැද ආරම්භ කළ ලේක්හවුස් මිහින්තලා ආලෝක පූජාව පුරා වසර පනහක් (50) අඛණ්ඩව සිදු කරමින් ජනී ජනයාගේ හිතසුව පිණිස ක්‍රියාත්මක වීම සුවිශේෂී වේ. මහින්දාගමනයත් සමග මේ රටේ සමාජ, සංස්කෘතික, සදාචාර සිරිත් විරිත්වලින් යුතු යහපත් ජන සමාජයක් බිහිකරලීමටත් වාරි කර්මාන්ත, මාර්ග, කලා ශිල්ප ඇතුළු සෑම ක්‍ෂේත්‍රයකින්ම රටක් ලෙස නව දියුණුවක් ඇති වීම සිදු වුවා. එවැනි ලෝක උරුමයක් වන මිහින්තලා පුද බිම කේන්ද්‍ර කර ගනිමින් පුවත්පත් ආයතනයක් ලෙස ලේක් හවුස් ආයතනය සිදු කරන්නා වූ සමාජ සත්කාරක වැඩසටහනින් මිහින්තලේ ප්‍රදේශය නව දියුණුවක් ලබා ඇති බවද උන්වහන්සේ ප්‍රකාශ කර සිටිති.රටක පැවැත්ම උදෙසා ගුණ, නුවණ, ප්‍රඥාව පිරි විනය ගරුක යහපත් අනාගත දරු පිරිසක් බිහි කළ යුතුයි. ඒ සඳහා ලේක්හවුස් ආයතනය මිහින්තලේ ආලෝක පූජාවට සමගාමීව දහම් පාසල් හා පාසල් දූ දරුවන් මූලික කර ගනිමින් කථික තරග, දූ දරුවන් දහසකට (1000) සිල් රෙදි ප්‍රදානය කරමින් සීල ව්‍යාපාර වැනි වැඩසටහන් සිදු කරයි. එසේම මිහින්තලේ පාසල් හට පරිගණක පහසුකම්, පුස්තකාල, දන්ත ශල්‍යාගාර ඉදිකර ඇති අතර පෙර පාසල් පිිහිටුවමින් ග්‍රාමීය ප්‍රදේශවල දූ දරුවන් ගේ අධ්‍යාපනය දියුණු කරලීමට මේ හරහා විශාල පිටිවහලක් ලැබී තිබෙන බවද සඳහන් කරති.තවද විශ්‍රාම ශාලා පිහිටුවමින් බැතිමතුන් ට අවශ්‍ය පහසුකම් සැලසීමට හැකි වී තිබීම ඉතා අගය කළ යුතුයි.ලොවට අවිහිංසාව කියා පෑව මිහින්තලා පුද බිම ලොව ප්‍රථම අභය භූමිය ද වේ. මෙවැනි ශ්‍රේෂ්ඨ උතුම් පුද බිමට පළමු තැන ලබා දෙමින් පූජා භූමිය සංවර්ධනය කිරීම සම්බන්ධ ව ජනාධිපති මහින්ද රාජපක්‍ෂ මහතා ප්‍රමුඛ රජය පියවර ගෙන ඇති බවද මිහින්තලේ රජමහා විහාරාධිපති වලවාහැංගුන වැවේ ධම්මරතන නාහිමියෝ වැඩිදුරටත් සඳහන් කර සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=n1205285</link>
    <topic>ඇල්පිටියේ ගංවතුරෙන් සිසුවෙක් මරුට</topic>
    <author>ඇල්පිටිිය සමූහ අයි. එම්. වී. සී. ගුණසේකර</author>
    <content>ඇල්පිටිය ප්‍රදේශයේ ගංවතුර තත්ත්වයත් සමඟ මේ වනවිට ජීවිත හානි එකක් සිදුවී ඇති අතර පවුල් 181ක් අවතැන් වී පවුල් 430ක් ජලයෙන් කොටුවී ඇතැයි ඇල්පිටිිය ප්‍රාදේශීය ලේකම් කැලුම් විජේනායක මහතා දිනමිණට පැවසීය.උතුරු පිටිගල ප්‍රදේශයේ දී ගංවතුරේ ඔරු පැදීමට ගොස් ඉඳීපළේගොඩ මහ විදුහලේ උසස් පෙළ ඉගෙනුම ලබන වැල්ලගේ ශානක ලක්ෂාන් නමැති 17 හැවිරිදි සිසුවා පෙරේදා (26) සවස මියගොස් නැත. ඇල්පිටිය ප්‍රාදේශීය ලේකම් කොට්ඨාසයේ ග්‍රාමසේවා වසම් 12ක ගංවතුර පැවැති අතර ඉන්වසම් පහක මේ වනවිටත් ජලය බැසගොස් නැත. අමුගොඩ දික්හේන, හිඹුටුගොඩ, ඇල්පිටිය උතුර, මැටිවිලිය, පහළඹිවත්ත,අවිත්තාව යන ප්‍රදේශවල තවමත් ගංවතුර තත්ත්වය පවතින අතර මේවායේ පදිංචි වී සිටි පවුල් 181ක් අවතැන් වී ඇත. මේ පවුල් 181 දැනට අවතැන් කඳවුරු හයක නතර කර තබා ඇති අතර ඔවුන්ට පිසූ ආහාර ඇතුළු අවශ්‍ය පහසුකම් සැලසීමට පියවර ගෙන ඇති බවත් කැලුම් විජේනායක මහතා කීය.ගොළුවාමුල්ල, අවිත්තාව හා අටකොතොට යන ග්‍රාම සේවා වසම්වල පවුල් 430ක් පමණ ජිවත්වන ප්‍රදේශ ජලයට කොටුවී ඇත.එම පවුල් ආරක්ෂිත ස්ථාන කරා රැගෙන ඒමට ද අවශ්‍ය කටයුතු ප්‍රාදේශීය ලේකම්වරයා විසින් යොදා ඇත.වල්ලඹගල ප්‍රදේශයේ උඩුවිල විවේකාරාමය අසල කන්දක් නායයාමෙන් එක් නිවසකට බරපතළ හානි සිදු වීී තිබේ. එසේ හානි සිදු වී ඇත්තේ කේ. එච්. ජී. ප්‍රදීප් තරංග මහතා ගේ නිවසටය. අමුගොඩ ප්‍රදේශයේ නිවසකට ද අකුණු සැර වැදීමෙන් බරපතළ හානි සිදු වී ඇති අතර එක් අයෙකුª සුළු තුවාල ලබා තිබේ.ප්‍රදේශයේ විපතට පත් පවුල් පිළිබඳ සොයා බලා ඔවුන්ට සහන සැලසීමට ඇල්පිටිය ප්‍රාදේශීය සභාවේ සභාපතිි අමිල කාරියවසම් මහතා සහ උප සභාපති කාලිංග ශාන්තතිලක මහතා ද විපතට පත් ප්‍රදේ්ශවලට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=n1205286</link>
    <topic>ශ්‍රී ලංකාවේ පෙරේදාත් භූ කම්පනයක්</topic>
    <author>රක්ෂණ ශ්‍රියන්ත, උපාලි කරුණාරත්න සහ ඌව සමූහ උකුවෙල සංචාරක ප්‍රියන්ත සුමනසේකර,සොරනාතොටසමූහ,මාවරල සමූහ</author>
    <content>ශ්‍රී ලංකාවේ ප්‍රදේශ ගණනාවකට පෙරේදා (26) රාත්‍රි 9.52 ට පමණ බලපෑ භූ කම්පන තත්ත්වය රිච්ටර් මාපකයේ 3.3 ක පමණ අගයක් විය හැකි බව භූ විද්‍යා සමීක්ෂණ හා පතල් කාර්යාංශයේ සභාපති ආචාර්ය එන්. පී. විජයානන්ද මහතා දිනමිණට පැවසීය. මේ භූ කම්පනය සිදුවූ බවට හක්මන, පල්ලේකැලේ, මහකනදරාව යන ප්‍රදේශ වල පිහිටා ඇති භූ කම්පන මාන වල සටහන් වී ඇති බවද ප්‍රකාශ කළ සභාපතිවරයා ඉන්දුනිසියාව සහ දියාගෝගාර්ෂියා හි පිහිටි භූ කම්පන පිළිබඳ ජාත්‍යන්තර ආයතන වල ඇති භූ කම්පන මාන වල සටහන් වී නොමැති බවද පැවසීය.එම නිසා මේ භූ කම්පනයේ මධ්‍ය ලක්ෂය රට ඇතුළත හෝ රට ආසන්න මුහුදේ පිහිටිය හැකි බවට සැක කරන බව ඒ මහතා කීය. භූ විද්‍යා සමීක්ෂණ හා පතල් කාර්යාංශයට උඩුදුම්බර, කෑගල්ල, මහඔය, බදුල්ල, කරන්දෙණිය, අම්පාර, බණ්ඩාරගම, පදියතලාව වැනි ප්‍රදේශවලින් ඒ පිළිබඳ දන්වා ඇති බවද එම කාර්යාංශය පවසයි.බදුල්ල රිදීමාලියද්ද, ඇකිරියන්කුඹුර හා අරළුපිටිය යන ප්‍රදේශවල විනාඩියක පමණ දැඩි භූ කම්පනයක් ඇති වූ බවත් ඒ හේතුවෙන් එම ප්‍රදේ්ශවල නිවාස රැසක බිත්ති පුපුරා වහලවල් වල උළු කැට බිමට වැටී ඇති බව වාර්තා වී ඇතැයි බදුල්ල ආපදා කළමනාකරණ මධ්‍යස්්ථානයේ සහකාර අධ්‍යක්ෂ උදය කුමාර මහතා පවසයි.භූ කම්පන තත්ත්වය ඇතිවූ ප්‍රදේශ වල විශාල ශබ්දයක් සමග පොළව දෙදරන බව සහ සෙලවෙන බවක් දැණුන බව එම ප්‍රදේශවල ජනතාව පවසති. ඇකිරියන්කුඹුර, අරළුපිටිය, දෙහිගම, ඌරඋල, කනවේගල්ල, සේරුපිටිය, බුලුගහලිඳ, කඩගල්ල, දංකුඹුර, කෙසෙල් උල්ල, මිරිස්වත්ත, යන ගම් වලට ඇතිවූ මේ භූ කම්පනයෙන් විනාඩි 1 1/2 ක පමණ කාලයක් පොළව දැඩි ලෙස සම්පනයකට ලක්ව තිබේ. පොළව කම්පනයට ලක්වීමෙන් නිවාස රැසක බිත්ති පුපුරා උළු බිමට වැටී ගෘහ භාණ්ඩ සෙලවීයාමෙන් ප්‍රදේශයේ ජනතාව දැඩි භීතියට පත්ව සිටි බව ඇකිරියන්කුඹුර ප්‍රාදේශීය රෝහලේ වෛද්‍ය නිලධාරී ඩී. එම්. එස්. බණ්ඩාර මහතා පැවසීය.මේ පිළිබඳ අදහස් දැක්වූ කනවේගල්ල පදිංචි ඩී. එම්. වීරසේකර මහතා, 6 දින රාත්‍රි 9.57ට පමණ ගුවන් යානයක් යන්නාසේ විශාල ශබ්දයක් සමග පොළව සෙලවීම නිසා මගේ නිවසේ බිත්ති පුපුරා උළුකැට කීපයක් බිමට වැටුණා. එච්. එම්. සිසිර කුමාර - භූ කම්පනය නිසා ප්‍රදේශයේ ජනතාව දැඩි භීතියකට පත්ව සිටිනවා. අපේ ප්‍රදේශයට මීට පෙර කවදාවත් මේ වගේ දෙයක් සිද්ධ වෙලා නෑ. නිවාස රැසකට සුළු හානි සිදුව තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=n1205287</link>
    <topic>ඔරුවැල්ල පළමු සංවත්සරය අද</topic>
    <author/>
    <content>දිනමිණ පුවත්පත සමඟ නිකුත් කෙරෙන “ඔරුවැල්ල” මාසික ධීවර පුවත් අතිරේකය සිය පළමු සංවත්සරය සමරයි.මේ නිමිත්තෙන් පැවැත්වෙන උත්සවය අද (28) සවස 3.00 ට ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න, නියෝජ්‍ය ඇමැති සුසන්ත පුංචිනිලමේ, ලංකාවේ සීමාසහිත එක්සත් ප්‍රවෘත්ති පත්‍ර සමාගමේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහත්වරුන්ගේ ප්‍රධානත්වයෙන් ලේක්හවුස් ආයතනයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=n1205288</link>
    <topic>තාත්තටයි - මල්ලිටයි සිදු වූ දේ ගැන මට නම් හිතාගන්නවත් බැහැ</topic>
    <author>අම්බලන්ගොඩ සමූහ – ආර්. ඤාණදාස</author>
    <content>මගේ රත්තරන් පුතාටයි, මහත්තයටයි මොකද මේ වුණේ? ඇයි මෙයාලා දෙන්න අපි එක්ක කතා කරන්නෙ නැතිව මේ විදියට නිදාගන්නේ. කතා කරන්න මගෙ පුතේ. ඔයාලම කියන්න මේ දුක මම කොහොම ඉවස ගන්නද කියලා? අයියයි මමයි විතරක් මේ ගෙදර තනිකරල ඔයාල කොහේ යන්නද මේ සැරසිලා ඉන්නේ. දුක් මහන්සි වෙමින් සිය පවුල රැකගත් තම සැමියා සහ නිවසට මිණි පහනක් වූ තම පොඩි පුතුගේ වියෝවෙන් මුසපත්ව සිටි වනිගවිතාරණ දේවිකා මහත්මියගේ (40) මුවින් පිටවූ වදන් එහි සිටි සැමගේ දෙනෙත් කඳුළින් තෙත් කළේ නිතැතිණි.ඇත්කදුර පහළගස්ගොඩ මුළු ප්‍රදේශයම මෙම සිද්ධියෙන් මහත් සේ කම්පාවට පත්ව ඇති බවක් එහි ගිය අපට තේරුම් ගත හැකි විය. මියගිය හතළිස්පස් හැවිරිදි කිංස්ලි සේනාරත්න නැමැති අයගේ හා ඔහුගේ පොඩි පුතුගේ නිසල දේහ නිවසේ සාලය මැද එකම තැනක තැන්පත් කර තිබුණි.පුතුන් දෙදෙනෙකුගේ පියෙකු වන කිංස්ලි සේනාරත්න සිය පොඩි පුතු වන අට හැවිරිදි ලක්ෂාන් සේනාරත්න පාපැදියේ හිඳුවාගෙන ඉකුත් 24 වැනි දින සවස 3 ට පමණ සිය නිවසින් පිටවූයේ පොඩි පුතුගේ කමිසයක ලාංඡනයක් අල්ලා ගැනීමට දොරල ප්‍රදේශයට යන බව පවසමිනි. එහෙත් ඔවුන් එදින රෑ බෝවන තෙක් ආපසු නිවසට පැමිණියේ නැත.මේ සිද්ධිය ඇල්පිටිය පොලිස් පොතේ සටහන් කෙරුණි. එසේ තිබියදී ඊට පසුදින එනම් 25 දින උදෑසන නිවැසියන්ට අහන්නට ලැබුණේ තමන් කිසි විටෙකත් නොසිතූ® දුක්බර පුවතකි. එයින් කියැවුණේ අට හැවිරිදි ලක්ෂාන් සේනාරත්නගේ නිසල දේහය තල්ගස්ගොඩ පාලම අසල ඇළක දිය මත පාවෙමින් තිබෙන බවකි. ඔහුගේ සිරුර ගොඩගෙන මොහොතකට පසු එම ස්ථානයේම දිය යට තිබූ කිංස්ලි සේනාරත්නගේ මළසිරුර ද සොයාගැනීමට හැකි විය.කිංස්ලි සේනාරත්නගේ බිරිය සමඟ කතා කිරීමට අප උත්සාහ ගත් නමුත් ඇයට අප හා වචනයක්වත් කතා කිරීමට ශක්තියක් තිබුණේ නැත. නොනවත්වා ඇයගේ මුවින් පිටවූයේ අෙඳීනාවක් පමණි.ඒ නිසා අප කිංස්ලි සේනාරත්න මහතාගේ ලොකු පුතා වන දිල්ෂාන් සේනාරත්න සමඟ කතාබහ කළෙමු. මගේ මල්ලි ඉගෙන ගන්න හරිම දක්‍ෂයි. එයා සීවලී මහා විද්‍යාලයේ ඉගෙන ගත්තේ. හැම වාර විභාගයකදීම එයා තමයි පන්තියේ පළමුවැනියා වෙන්නේ. ඇල්පිටිය කලාපෙ පාසල් අතර ගිය වසරේ පැවති සිංහල අත් අකුරු තරගයෙන් ප්‍රථම ස්ථානය දිනාගත්තෙත් මගේ මල්ලි. මගේ මල්ලිටයි තාත්තටයි සිදුවුණු දේ ගැන මට හිතාගන්න බැහැ. තාත්ත රැකියාවක් වශයෙන් කුරුඳු තැලුවත් අපේ අධ්‍යාපන කටයුතුවලදී අපිට කිසිම අඩුවක් කළේ නැහැ. තාත්තට වුවමනා කළේ මටයි මල්ලිටයි හොඳ අධ්‍යාපනයක් ලබා දීලා අපේ අනාගතය සාර්ථක කරන්න. මම ඉගෙන ගන්නෙත් අම්බලන්ගොඩ ධර්මාශෝක විද්‍යාලයේ. තාත්තාගේ බලාපොරොත්තුව වුණෙත් පහේ ශිෂ්‍යත්ව විභාගය සමත් වුණාට පසුව මල්ලිත් ධර්මාශෝක විද්‍යාලයට යවන්න.තාත්තගේ ඒ අහිංසක බලාපොරොත්තු සුළඟේ පාවෙලා යන්න පටන් ගත්තෙ මෙයට වසරකට පමණ කලින් තාත්තට ස්නායු රෝගයක් වැළඳුණාට පසුවයි.තාත්ත ඒ සඳහා ප්‍රතිකාර ලබා ගත්තත් තාත්තගෙ රෝගය ගැන තාත්ත නිතරම කලකිරීමෙන් හිටියේ.නිතරම ඒ ගැන කල්පනා කරන්න පටන් ගත්තා. තාත්තා මල්ලිට පණ වගේ ආදරෙයි. තාත්තට ගමේ කිසිම තරහකාරයෙක් හිටියේ නැහැ. තාත්ත කවදාවත්ම මත්පැන් හා දුම් පානය කළෙත් නැහැ. ගමේ හැම දෙනා සමඟම හොඳින් හිටියා. මම හිතන විදියට තාත්තා මල්ලි එක්ක ඇළට පැනල සියදිවි හානිකර ගන්න ඇති. ඒ වෙන කිසිම දෙයක් නිසා නොවෙයි. තාත්තගෙ අසනීප තත්ත්වය නිසා කියලයි මම විශ්වාස කරන්නේ.තාත්තාගෙ ඒ තීරණය නිසා මමයි අම්මයි තනිවුණා.දිල්ෂාන්ගේ දෙනෙතින් කඳුළු වැගිරෙන්නට වුණේ ඒ නිසාම විය යුතු යැයි මට හැඟුණි. මේ බලන්න මගේ මල්ලි පාසලේදී අවසාන වරට කරපු පාඩම. මල්ලිගේ වැඩ පොතක් මා වෙත දිගු කළ දිල්ෂාන් එය මට පෙන්නුවේය.එහි මෙසේ සඳහන් වී තිබුණි.දිනය 2012-05-23ස්ථානය සිදුවිය හැකි අනතුර එහි ප්‍රතිඵලයගෙවත්ත ගසෙන් වැටීම අත කැඩීමක්‍රීඩා පිටිය පිත්ත වැදීම ඔළුව පැලීමවැවේදී ගිලී යාම මරණයට පත් වීමමියගිය ලක්ෂාන් ඇළට වැටුණු මොහොතේ පාසලේදී ඉගෙන ගත් මේ පාඩම ඔහුට සිහිවන්නට ඇත. ඒ දෛවය ඔහුට ඉන් මිදෙන්නට ඉඩ දුන්නේ ද නැත. සිය පියා ගිය ගමන්මඟේම ලක්ෂානුත් ගියේ සිය මවට එකම සොහොයුරාට හා අනෙකුත් නෑ හිතවතුන්ට දුකක්, වේදනාවක් අත්කර දෙමිනි. ඔවුන්ගේ අවසන් කටයුතු ඉකුත් 27 වැනි දින සවස් භාගයේ සිදුකෙරුණේ මුළු ගමක් ම හඬවමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=r1205281</link>
    <topic>දේවහූව ජලාශයේ ජල ධාරිතාව අඩුවෙලා: වී - එළවළු ගොවීහු ජලය නැතිව අසීරුවේ</topic>
    <author>දේවහූව සමූහ - වයි. කේ. කේ. සිරිමල්වත්ත</author>
    <content>දේවහූව ජලාශයේ ඇති ජල ප්‍රමාණය අඩුවීමත්, වී සහ එළවළු වගාවන්ගෙන් ලාභ උපදවාගත නොහැකි වීමත් නිසා දේවහූව ගොවිජනපද ව්‍යාපාරයේ ගොවීහු මහත් අසරණ තත්ත්වයකට පත්ව සිටිති.දේවහූව ජලාශයේ වපසරිය අක්කර අඩි 9000කි. පසුගිය 10 වනදා වනවිටත් එහි තිබුණේ අක්කර අඩි 6100කට ආසන්න ජල ප්‍රමාණයකි. කන්න රැස්වීමේදී තීන්දු කළ අක්කර 1000ක වී සහ අක්කර 2000ක අතිරේක භෝග වගාකිරීම සඳහා මේ ජලය ප්‍රමාණවත් නැත.දේවහූව ජලාශ භාර වාරිමාර්ග ඉංජිනේරු එස්. ඩී. මැදිවක මහතා - මේ වනවිට ඇත්තේ අක්කර අඩි 6100ක ජල ප්‍රමාණයක්. කන්න රැස්වීමේදී තීන්දුකළ වී සහ අතිරේක භෝග වගාවන්ට ඒ ජල ප්‍රමාණය මදි බව ඇත්ත. පසුගිය වසර ගණනාවක දත්ත අනුව අපි දන්නවා ඉදිරි කාලයේදී වැසි ලාබෙන බව. ඉදිරි කාලයේදී වැසි ලැබුණොත් මේ බිම් ප්‍රමාණයත් වගාකිරීමට ජල ප්‍රශ්නයක් මතුවෙන්නේ නැහැ.දේවහූව යාය 3 ගොවියකු වන රන්ජිත් සිරිසේන මහතා - දේවහූව ජලාශයේ දැනට තිබෙන ජල ප්‍රමාණය මේ වගාවන්ට ප්‍රමාණවත් නැහැ. නාලන්ද හා වැවමැඩිල්ල ජලාශවලත් ජල මට්ටම අඩු නිසා එම ජලාශවලින් ජලය ලබා ගැනීමේ හැකියාවකුත් නැහැ.ඉදිරි කාලයේදී වැසි ඇතිවේවි යන උපකල්පනය මත කන්න රැස්වීමේදී තීන්දු තීරණ ගෙන ඇත්තේ. වර්ෂාව නොලැබුණොත් මේ වගාකරන අක්කර තුන්දහමත් විනාශවේවි.එනිසා ගොවීන් වැඩි දෙනෙක් දුම්කොළ වගා කරමු යන මතයේ ඉන්නවා. දුම්කොළ වගාවට විශාල ජල ප්‍රමාණයක් වැයවන්නේ නැහැ.යාය 2 ආර්. ඇම්. විජේරත්න මහතා - අතිරේක භෝගයක් ලෙස සෝයා බෝංචි වගා කරනා ලෙස නිලධාරීන් අවධාරණයෙන් කියා සිටිනවා. එහෙත් සෝයා වගා කිරීම පිළිබඳව අපගේ ඇත්තේ සැකයක්.සෝයා කිලෝවක් අපෙන් රුපියල් 70/= බැගින් මිලදී ගන්නා සමාගම ත්‍රිපෝෂ නිපදවන සමාගමට අලෙවිකරන්නේ රුපියල් 139/= බැගින් කියලත් ආරංචියි. ගොවියාට කිලෝවට 70/= යි. අතර මැදියන්ට රුපියල් හැටනවයයි. මේ රුපියල් 69/= නිලධාරීන් කීප දෙනකුටම බෙදීයන බව ආරංචියි.ප්‍රාදේශීය සභා මන්ත්‍රී ගාමිණී ජයවර්ධන මහතා (එජනිස) -පසුගිය මහ කන්නයේ වී අස්වනු ඉතා සරුයි. එහෙත් මිලක් නැහැ. දේවහූව ජනපදයේම රජයේ සහතික මිලට වී ගන්නේ එක් ස්ථානයක පමණයි. එහිදී මිලදීගෙන ඇත්තේ මේ පළාතේ මුදලාලිලා පිට පළාත්වලට ගිහිල්ලා මිලදී ගෙනාපු වී තොග. පෞද්ගලික වෙළෙන්දෝ රුපියල් 20, 22, 24 වැනි මිල ගණන්වලට ගොවීන්ගේ වී ටික මිලදී ගත්තා. එබඳු තත්ත්වයක් යටතේ මේ යල කන්නයේත් වී වගා කරලා ගොවීන් අසරණ වෙනවා පැහැදිලියි. එනිසා ගොවීන් කැමති වගාවකට අවසරදීම ඉතා සුදුසුයි.යාය 5 කේ. ජී. කිරිබණ්ඩා මහතා - පසුගිය කාලයේ එළවළු වගා කරපු ගොවියෝ අනාථයි. සමහර ගොවියන්ට කැඩුම් කුලී, ප්‍රවාහන කුලී, ආදිය දුන්නාට පස්සේ ඉතිරියක් නැහැ. සමහර ගොවියෝ දඹුල්ලට එළවළු ගෙනිහින් විකුණගන්නට නොහැකිව විසිකරලා ආවා. එහෙම තත්ත්වයක් යටතේ තවදුරටත් එළවුළු වගාකරලා වැඩක් නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=r1205282</link>
    <topic>මිරිස්ස උඩුපිල ගමේ කෝලම් මුහුණු කෞතුකාගාරය</topic>
    <author>දකුණු පළාත් සංචාරක – එස්. දීයගහගේ</author>
    <content>කෝලම් නැටුම් කලාවට ඇත්තේ ඉතා දිගුකාලීන ඉතිහාසයකි.ඈත අතීතයේ සිටම නාටක සහ ශාන්තිකර්ම සඳහා කෝලම් මුහුණු යොදා ගැනිණි.කෝලම් මුහුණු කලාවේදී මෙම මුහුණු වර්ග දෙකකට බෙදනු ලබයි. කාට මුහුණු එක් වර්ගයකි. ආරච්චි කෝලම්, අණබෙර කෝලම, හේවායා කෝලම, ජසයා කෝලම, ලෙන්චිනා කෝලම ආදී කෝලම් මුහුණු ඊට අයත් වේ.නාගරාක්ෂ කෝලම, පංච නාරි ගැටය කෝලම, නරසිංහ අවතාරය කෝලම සහ නාග කන්‍යා කෝලම ආදිය දෙවැනි වර්ගයට අයත් වේ. එම කෝලම් මුහුණු ප්‍රමාණයෙන් විශාලවීම විශේෂය. මෙම කෝලම් මුහුණු බොහෝ විට ශාන්තිකර්මවලදී පාවිච්චි කරනු ලබයි.වසර සිය ගණනක් පැරැණි මෙම වර්ග දෙකටම අයත් කෝලම් මුහුණු කෞතුකාගාරයක් මිරිස්ස උඩුපිල නැමැති ගමේ පිහිටුවා තිබේ. ඉතා දුර්ලභ කෝලම් මුහුණු දෙකක් වන පංචනාරි නාට්‍ය කෝලම සහ නරසිංහ අවතාරය කෝලම් ඇතුළු විවිධ කෝලම් මුහුණු සියයක් පමණ මෙම කෞතුකාගාරයේ තැන්පත් කර තිබේ.මෙම කෞතුකාගාරය කේන්ද්‍ර කරගෙන කෝලම් නැටුම් කලාව අභාවයට යෑමට ඉඩ නොදී එය රැකගැනීමේ වැඩපිළිවෙළක් මිරිස්ස උඩුපිල එක්සත් කලා කවය මගින් ක්‍රියාත්මක කර තිබේ.මිරිස්ස උඩුපිල පදිංචි මාටින් අමරසිංහ මහතා මෙම කෝලම් කෞතුකාගාරයේ අයිතිකරුය. හෙතෙම මෙසේ පැවැසීය.මගේ වයස අවුරුදු අනූ පහයි. අපේ කෞතුකාගාරයේ තියන කෝලම් මුහුණ අවුරුදු එකසිය අසූවක් පමණ පැරැණිය. මිරිස්ස ඈත අතීතයේ සිටම කෝලම් නැටුම් කලාවට ප්‍රසිද්ධයි.මීට අවුරුදු එකසිය අසූවකට පමණ පෙර අපේ ගමේ හිටපු ප්‍රභූවරුන් කණ්ඩායමක් මෙම කෝලම් මුහුණුවල අයිතිකරුවන් වී තියනවා. ගල්හේනගෙවත්තේ රාලහාමිගෙගෙදර ප්‍රථමයෙන් මෙම කෝලම් මුහුණු ආරක්‍ෂිතව තැන්පත් කර තියනව. එම නිවෙස කඩාවැටුණු පසු එම ගෙවත්තේ අඹ ගසක් යට මේ කෝලම් මුහුණු ගොඩගසා තිබිලා.1948 වසරේදී මිරිස්සේ චන්දජෝති හිමියන් මගෙන් ඉල්ලා සිටිය මේ ;කීලම් මුහුණු ටික විනාශ වෙන්න නොදී රැකගන්න කියා. ඒ අනුව ඒවා මගේ ගෙදරට ගෙනවිත් තැන්පත් කර කෞතුකාගාරය ආරම්භ කළා. දේශීය සහ විදේශීය නැටුම් සංදර්ශනවලට මෙම කෝලම් මුහුණු විටින් විට ගෙන යනවා.උඩුපිල එක්සත් කලා කවයේ උප සභාපති ජස්ටින් සේනාරත්න මහතා - මේ කෝලම් කෞතුකාගාරය අපට විශාල ආඩම්බරයක්. මේ කෞතුකාගාරයේ තියන පංචනාරි නාට්‍ය කෝලම ශ්‍රී ලංකාවේ වෙනත් කිසිම කෝලම් නැටුම් ශිල්පියෙකු ළඟ නැහැ. ඒ වගේම ඉතා දුර්ලභ තවත් කෝලමක් වන නරසිංහ අවතාරය කෝලමත් මේ කෞතුකාගාරයේ තැන්පත් කර තියනවා.ඈත අතීතයේදී උඩුපිල බෝධීන් වහන්සේ අභියසදී උඩුපිල සහ යටිපිල යනුවෙන් ගම දෙකට බෙදී පොර පොල් ක්‍රීඩා කර පසුව රාත්‍රී ගම්මඩු උළෙලක් පවත්වා තියනවා.එම රාත්‍රිය පුරා මෙම කෝලම් මුහුණු බැඳගෙන නැටුම් ඉදිරිපත් කරනවා. ඊට පසුව අවුරුදු තුන හතරකට වරක් ගම්මඩු උළෙල පවත්වනවා.මේ අවුරුද්දෙත් මේ උත්සවය පැවැත්වීමට දැනටමත් කටයුතු යොදලා තිබෙනවා.එක්සත් කලා කවයේ උප ලේකම් ටී. ඩබ්ලිව්. ඒ. මහේෂ් කුමාර මහතා - අපේ ජන සාහිත්‍යයේ සඳහන් මනමේ කතාව, සඳකිඳුරු ජාතකය, කාලගෝල කතාව, කැකිල්ලේ රජුගේ නඩු තීන්දුව ඇතුළු තවත් ජන නාටක රාශියක් රඟදක්වන වෙස් මුහුණු මේ කෞතුකාගාරයේ තියනවා.අපේ කෝලම් නැටුම් ශිල්පීන් ජපානය, ඕස්ට්‍රේලියාව, මැලේසියාව, කැනඩාව සහ ඉන්දියාව ආදී රටවලට ගොස් කෝලම් නැටුම් සංදර්ශන පවත්වා තියනවා. ඒ වගේම රුහුණ සහ රජරට විශ්වවිද්‍යාලවල නාට්‍ය හා රංග කලාව හදාරන සිසුන් මේ කෝලම් මුහුණු පද්ධතිය ආශි‍්‍රතව අධ්‍යයන කටයුතු කරගෙන යනවා.එක්සත් කලා කවයේ සභාපති අනිල් අමරසිංහ මහතා - මේ අවුරුද්දෙ අගෝස්තු මාසයෙ පැවැත්වෙන ගම්මඩු උළෙලේ දී කෝලම් නැටුම් සංදර්ශනයක් ඉදිරිපත් කරනවා. එම නැටුම් සංදර්ශනය අන්තර්ජාතික වශයෙන් ප්‍රචාරය කිරීමට සහාය ලබා දෙන ලෙස අපි සංස්කෘතික අමාත්‍යාංශයෙන් ඉල්ලා සිටිනවා.ඉදිරි කාලයේ විදේශ රටවල් කීපයක කෝලම් නැටුම් සංදර්ශන පැවැත්වීමටත් බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=r1205283</link>
    <topic>2013 දැයට කිරුළ වෙනුවෙන් අම්පාරේ ජංගම සේවා 19ක්</topic>
    <author>දිගාමඩුල්ල සංචාරක පියසේන වතුදුර</author>
    <content>දැයට කිරුළ 2013 වැඩසටහනට සමගාමීව අම්පාර දිස්ත්‍රික්කයේ ප්‍රාදේශීය ලේකම් කාර්යාල 20 ක් තුළ ජංගම සේවා 19ක් පවත්වා මහජනතාවගේ නොවිසඳී ඇති ප්‍රශ්න විසඳීමට අම්පාර මහ දිසාපති නීල් ද අල්විස් මහතා විසින් පියවර ගෙන ඇත.අම්පාර ප්‍රාදේශීය ලේකම් කාර්යාලය විසින් සංවිධානය කළ මෙම ජංගම සේවාව අම්පාර කාවන්තිස්ස විදුහලේ දී පසුගියදා පැවැත්විණි.දිස්ත්‍රික්කයේ ජනතාවගේ නොවිසඳී ඇති අඩුපාඩු රාශියක් විසඳා පොදුවේ විසඳිය යුතු ප්‍රශ්න පිළිබඳව පියවර ගැනීමට කටයුතු කර ඇතැයිද මහ දිසාපතිවරයා පැවසීය.මහදිසාපතිවරයා මෙසේ ද කීයලංකාවේ අනෙකුත් ප්‍රදේශවල සිට අම්පාර නගරයට පැමිණෙන අම්පාර, මහඔය හරහා මහනුවර අම්පාර බිබිල හරහා මහනුවර අම්පාර වස්තාගල මාර්ග වැඩිදියුණු කරන්නටත්, වී ගොවිතැනින් ජීවත්වන වැඩි ගොවි ජනතාවගේ යහපත පිණිස වී ගබඩා පොහොර ගබඩා ඉදි කරන්නත් ඕනෑ. උහන සහ වලකාපිටියේ දැනටමත් වී ගබඩා දෙකක් ඉදිකරන අතර දැයට කිරුළ වැඩසටහන යටතේ ඉගිනියාගල මාර්ගයට යාබදව වී ගබඩාවක් ඉදිකළයුතුයි.ප්‍රදේශයේ පාසල් සහ ආගමික ස්ථානවල පවතින අඩුපාඩුකම් නිමකිරීම, ප්‍රදේශයේ රජයේ කාර්යාල නවීකරණය කිරීමෙන් රජයේ සේවකයින් සහ ජනතාව අතර සම්බන්ධතාවයක් ඇතිකිරීමටත්. වසර 6 කට වැඩි කාලයකදී සැලසුම් ගත නගරයක් ලෙස බිහිවුණත් වසර 30ක් තිස්සේ පැවැති යුද්ධය නිසා විසදාගැනීමට නොහැකිවූ පොදු සහ පෞද්ගලික ප්‍රශ්න රාශියකට විසදුම් ලබාගැනීමට දැයට කිරුළ 2013 වැඩසටහන ආධාර වේවි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=r1205284</link>
    <topic>මාවතගම දානපතියකුගේ ධන පරිත්‍යාගයෙන් භික්ෂු නේවාසිකාගාරයක් සහ ආදාහනාගාරයක්</topic>
    <author/>
    <content>මුදල් පසුපස හඹායන වත්මන් සමාජය තුළ, තමන් දුක්මහන්සි වී උපයාගත් ධනයෙන් උපන් ප්‍රදේශයේ ජනතාවටත් , සම්බුද්ධ ශාසනයටත් සුවිශාල සේවයක් කළ මාවතගම කේන්ද්‍රකොට ගත් තරංගා සමූහ ව්‍යාපාරයේ අධිපති සිසිර කුමාර විදානගමගේ මහතාගේ සේවය ඇගයීමට ලක්කිරීමට අවශ්‍ය යැයි අප හට හැගුණි.ඉතිහාසයේ කෙදිනකවත් මාවතගම මැතිවරණ කොට්ඨාසයට ආදාහනාගාරයක් නොතිබුණි. එම අඩුපාඩුව තම පුද්ගලික ධනය වැයකොට සාදා නිම කිරීමෙන් පසුව ජනතා අයිතියට පත්කර ඇත.එය ප්‍රාදේශීය සභාව මගින් පාලනය කරනු ලබයි. මේ සඳහා වැය කොට ඇති මුදල රුපියල් ලක්ෂ එකසිය පහළවක් පමණ වේ.ඊට අමතරව මාවතගම පිලැස්ස පිරිවෙනට විශාල අඩුපාඩුවක්ව පැවැති භික්ෂු නේවාසිකාගාරය ද, රුපියල් ලක්ෂ හැත්තෑවක් වැයකොට සාදා නිම කිරීමෙන් පසුව සම්බුද්ධ ශාසනයෙහි චිරස්ථිතිය උදෙසා සංඝයා වහන්සේ වෙත පූජා කොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=r1205285</link>
    <topic>මාවනැල්ල නගරයේ කැළි කසළ නිසිලෙස බහැර නොකිරීමෙන් ජනතාව අසීරුවේ</topic>
    <author>මාවනැල්ල සමූහ පී. සෙනෙවිරත්න</author>
    <content>මාවනැල්ල නගරයේ කැළි කසළ ඉවත් කිරීම නිසි අයුරින් සිදු නොවන නිසා නගරයට දිනපතා පැමිණෙන දෙස් විදෙස් සංචාරක පිරිස්ද ප්‍රදේශවාසීහුද බලවත් අසීරුවට පත්ව සිටිති.ප්‍රධාන බස් නැවතුම්පොළින් විහිදෙන අතුරු මාර්ගයේ කාණු ඉතාම අපිරිසුදුව පවතී. අධිකරණ සංකීර්ණය වෙත යන මාර්ගයද කාණුවක්ද ආවරණයකින් තොරව පවතින නිසා ඊට සමහර පිරිස් ඇද වැටෙන අවස්ථාවන්ද දැක ගත හැකිය.මෙසේ නගරයේ කුණු කසළ එක්ව අපිරිසුදුව පවතින්නේ කසළ ඉවත් කරන සේවකයන් පිරිස් එම කාර්ය නිසි ලෙස ඉටු නොකරන නිසා බව ප්‍රදේශවාසීහු පවසති. මාවනැල්ල මහපාලමට යටින් ගලායන මහඔයද මේ තත්ත්වය නිසා අපිරිසුදු වෙයි. දැනට අති විශාල පිරිසක් මහඔය ජලය පානය සඳහාද යොදා ගනිති.ප්‍රාදේශීය සභා මන්ත්‍රීවරයකු සඳහන් කළේ ප්‍රාදේශීය සභාවේ සභාපතිවරයා නිතර කසළ ඉවත් කරන කම්කරු පිරිස් වලට අවවාද කර නගරයේ කසළ නිසි ලෙසට ඉවත් කිරීමට දන්වා සිටින නමුත් සමහර දිනවල එම කම්කරු පිරිස් නිසි අයුරින් මෙම කසළ ඉවත් නොකරන නිසා මෙම තත්ත්වය උද්ගතව පවතින බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=s1205281</link>
    <topic>කාල්ටන් සුපර් සෙවන්ස් පළමු අදියර නෝර්ත් වෙස්ටර්න් බ්ලැක්ස් ජය ගනී</topic>
    <author>ෆවුස් මොහොම‍ඩ් මහනුවර බෝගම්බර පිටියේ සිට.....</author>
    <content>පියුම් ජයසිංහ‍, රදික හෙට්ටිආරච්චි, නවසීලන්ත ක්‍රීඩකයන් වන ජෝ වෙබර්, ෆ්‍රෑන්ක් හලායි සහ ෂේන් ක්‍රිස්ටි‍ගේ සුපිරි ක්‍රීඩා කෞශල්‍යයත් හේතුවෙන් ඊයේ (27) මහනුවර බෝගම්බර පිටියේ දී නිමාව දුටු කාල්ටන් සුපර් සෙවන්ස් තරගාවලි‍යේ පළමු අදියරේ ශූරයන් බවට පත්වීමට නෝර්ත් වෙස්ටර්න් බ්ලැක්ස් කණ්ඩායම සමත්විය. ප්‍රථම ස්ථානය සඳහා සදර්න් ෂාක්ස් පිල සමග පැවැති උණුසුම් තරගය නිමාවට පත්වූයේ ලකුණු 41-7ක විශිෂ්ට ජයක් නෝර්ත් වෙස්ටර්න් බ්ලැක්ස් පිලට හිමිකර දෙමිනි.නෝර්ත්වෙස්ටර්න් බ්ලැක්ස් පිල රැස්කළ ලකුණු 41ට ගෝල් 3ක් සහ උත්සාහක දිනුම් 4ක් ඇතුලත් වූ අතර සදර්න් ෂාක්ස් පිල වාර්තා කළේ ගෝලයක් පමණි.පියුම් ජයසිංහ උත්සාහක දිනුම් 3ක් වාර්තා කළ අතර රදික, වෙබර්, ෂේන් සහ ‍ෆ්‍රෑන්ක් උත්සාහක දිනුම බැගින් වාර්තා කළහ. සදර්න් ෂාක්ස් පිල වෙනුවෙන් උත්සාහක දිනුම වාර්තා කරනු ලැබුවේ ෆිජී ක්‍රීඩක පියෝ තුවායි විසිනි. පියුම් තරගාවලියේ වටිනාම ක්‍රීඩකයා ලෙස තේරී පත්විය.තරගයේ පළමු භාගය නිමාවනවිට නෝර්ත් වෙස්ටර්න් බ්ලැක්ස් පිල ලකුණු 22-0ක් ලෙස ‍ඉදිරියෙන් සිටියේය.ඒ අනුව සදර්න් ෂාක්ස් පිල දෙවැනි ස්ථානයට පත් වූ අතර තුන්වැනි ස්ථානය ලබා ‍ගැනීම සඳහා ඌව වයිපර්ස් සහ සබරගමුව ස්ටැලියොන්ස් කණ්ඩායම් අතර පැවැති තරගයෙන් ලකුණු 26-21ක් ලෙස ජය හිමිවූයේ ඌව වයිපර්ස් කණ්ඩායමටය.ලකුණු 17-12ක් ලෙස නෝදර්න් ගැලැඩියේටර්ස් පිල පැරැද වූ ඊස්ටර්න් ඊගල්ස් පිල නවවැනි ස්ථානය අත්කර ගත්තේය.බොලිවුඩ් සිනමාවේ ජනප්‍රියතම නළුනිළි දෙපලක් වන විවේක් ඔබරෝයි සහ ප්‍රීති සින්ටා ක්‍රීඩාංගණයට පැමිණ නරඹන්නන් සමග එක්ව ක්‍රීඩකයන් දිරිමත් කිරීම ඊයේ දිනයේ කැපී පෙනෙන සිදුවීමක් විය.ජනාධිපති ආර්යා ශිරන්ති රාජපක්ෂ මහත්මිය,අභ්‍යන්තර වෙළද හා පාරිභෝගික කටයුතු ඇමැති ජොන්ස්ටන් ප්‍රනාන්දු,අධිකරණ ඇමැති රවූෆ් හකීම් හා පාර්ලිමේන්තු මන්ත්‍රී නාමල් රාජපක්ෂ යන මහත්වරුන්ගේ සහභාගීත්වයෙන් මේ තරගාවලිය පැවැත්වුණි.පළමු දිනය වූ පෙරේදා (26) තරග 20ක් පැවැති අතර ‘ඒ’ සහ ‘බී’ කාණ්ඩ යටතේ එක් කණ්ඩායමක් තරග 4කට බැගින් ක්‍රීඩා කළේය. පළමු දිනය නිමාවනවිට ඌව වයිපර්ස් පිල ශූරතා ප්‍රසාද ලකුණු 10ක් ලබා ගනිමින් ‘ඒ’ කාණ්ඩයෙන් පෙරමුණ ගනිද්දී ‘බී’කාණ්ඩයෙන් ශූරතා ප්‍රසාද ලකුණු 12ක් අත්කරගත් ජැෆ්නා චැලෙන්ජර්ස් පිල පෙරමුණට පැමිණියේය.මූලික වටයේ තරගවලදී ‘බී’ කාණ්ඩයේ සියලුම තරග (තරග 4ක්) ජය ගනිමින් තරගාවලියේ පළමු දිනයේ එකම අපරාජිත කණ්ඩායම බවට පත්වීමට ජැෆ්නා චැලෙන්ජර්ස් කණ්ඩායම සමත්විය.සෙන්ට්‍රල් කිංග්ස්, නෝර්ත් වෙස්ටර්න් බ්ලැක්ස්, සදර්න් ෂාක්ස් සහ නෝදර්න් ගැලැඩියේටර්ස් යන කණ්ඩායම් පිළිවෙලින් ‘ඒ’ කාණ්ඩයේ දෙවැනි, තුන්වැනි, සිවුවැනි හා අවසන් ස්ථාන අත්කර ගත්තේය. ‘බී’ කාණ්ඩයෙන් වෙස්ටර්න් වොරියර්ස්, සබරගමුව ස්ටැ‍ලියොන්ස්, නෝර්ත් සෙන්ට්‍රල් ටයිපූන්ස් සහ ඊස්ටර්න් ඊගල්ස් පිළිවෙලින් දෙවැනි, තුන්වැනි, සිවුවැනි හා අවසන් ස්ථානයන්ට පත්විය.දෙවැනි දිනය වූ ඊයේ උදෑසන පැවැති ප්‍රථම තරගයේ දී නෝර්ත් සෙන්ට්‍රල් ටයිපූන්ස් පිලට එරෙහිව ලකුණු 19-5ක ජයක් වාර්තා කිරීමට ඌව වයිපර්ස් පිල සමත්වූ අතර ලකුණු 19-7කින් වෙස්ටර්න් වොරියර්ස් පිල පරාජය කිරීමට නෝර්ත් වෙස්ටර්න් බ්ලැක්ස් පිල සමත්විය.සබරගමුව ස්ටැලියොන්ස් පිල ප්‍රබල සෙන්ට්‍රල් කිංග්ස් පිල ලකුණු 19-5කින් පරාජයට පත්කිරීම ඊයේ දිනයේ විශේෂ සිදුවීමක් විය.මේ අතර පළමු දිනයේ එකම අපරාජිත කණ්ඩායම ලෙස පෙරමුණේ සිටි ජැෆ්නා චැලෙන්ජර්ස් පිල ලකුණු 31-19කින් පරාජයට පත්කිරීමට ‘ඒ’ කාණ්ඩයේ සිවුවැනි ස්ථානයේ රැඳී සිටි සදර්න් ෂාක්ස් පිල සමත්විය. ඒ අනුව ‘සී’ කාණ්ඩයට පරාජිත නෝර්ත් සෙන්ට්‍රල් ටයිපූන්ස් , සෙන්ට්‍රල් කිංග්ස් සහ ඊස්ටර්න් ඊගල්ස් යන කණ්ඩායම් ද, ‘ඩී’ කාණ්ඩයට පරාජිත වෙස්ටර්න් වොරියර්ස්, ජැෆ්නා චැලෙන්ජර්ස් සහ නෝර්දන් ගැලැඩියේටර්ස් යන කණ්ඩායම් ඇතුලත් වූහ.අවසන් වටයට සුදුසුකම් ලැබීමේ තරගකාරී වටයේ ඊස්ටර්න් ඊගල්ස් සහ නෝර්ත් සෙන්ට්‍රල් ටයිපූන්ස් අතර තරගය ලකුණු 19-19 ක් ලෙස ජයපරාජ‍යෙන් තොරව නිමාවට පත්විය.නෝර්දන් ගැලැඩියේටර්ස් පිල ලකුණු 26-14කින් පරාජය කිරීමට වෙස්ටර්න් වොරියර්ස් පිල සමත් වූ අතර සෙන්ට්‍රල් කිංග්ස් පිල ලකුණු 38-7කින් ඊස්ටර්න් ඊගල්ස් පිල පැරැදවීය.නෝර්දන් ග්ලැඩියේටර්ස් පිල 22-12ක් ලෙස පරාජය කිරීමට ජැෆ්නා චැලෙන්ජර්ස් පිල සමත්වූ අතර තීරණාත්මක තරගයක් වූ ඌව වයිපර්ස් හා නෝර්ත් වෙස්ටර්න් බ්ලැක්ස් අතර තරගයෙන් ලකුණු 24-19ක ජයක් ලැබූ නෝර්ත් වෙස්ටර්න් බ්ලැක්ස් පිල පළමු අදි‍යරේ අවසන් තරගය සඳහා සුදුසුකම් ලැබීමට සමත්විය.පෙරදින තරග 2ක් පමණක් ජයගෙන ‘ඒ’ කාණ්ඩයේ තුන්වැනි ස්ථානයේ පසුවූ නෝර්ත් වෙස්ටර්න් බ්ලැක්ස් පිල ඊයේ යළි ජය මාවතට අවතීර්ණ වෙමින් විශිෂ්ට ක්‍රීඩා රටාවක නිරතවිය. චානක චන්දිමාල්ගේ නායකත්වයෙන් යුතු නෝර්ත් වෙස්ටර්න් බ්ලැක්ස් පිලට මෙරට ප්‍රබල ක්‍රීඩකයන් රැසක් සමග අන්තර්ජාතික සත් සාමාජික රගර් පිටියේ විශිෂ්ටතම ක්‍රීඩකයන් වන ෆ්‍රෑන්ක් හලායි, ජෝ වෙබර් ද ක්‍රීඩා කරති.සදර්න් ෂාක්ස් පිල අවසන් තරගයට සුදුසුකම් ලැබුවේ සබරගමුව ස්ටැලියොන්ස් පිල ලකුණු 36-10ක් ලෙස පරාජය කරමින්ය.පරාජිත ඌව වයිපර්ස් සහ සබරගමුව ස්ටැලියොන්ස් කණ්ඩායම්වලට පළමු අදි‍යරේ තුන්වැනි ස්ථානය අත්කර ගැනීමේ තරගයට සුදුසුකම් ලැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=s1205282</link>
    <topic>ටොරින්ටන් නේවාසිකාගාරය කනිෂ්ඨ කණ්ඩායමට</topic>
    <author>ප්‍රින්ස් ගුණසේකර</author>
    <content>ආසියානු කනිෂ්ඨ මලල ක්‍රීඩා ශූරතාවලියට සහභාගි වන ශශ්‍රී ලංකා ක්‍රීඩක ක්‍රීඩිකාවන්ට ටොරින්ටන් පෙදෙසේ අලුතින් ඉදිකරන ලද නේවාසිකාගාරයේ නවාතැන් පහසුකම් ලබාදීමට සැරසේ.ක්‍රීඩක ක්‍රීඩිකාවන් 145 කට නවාතැන් පහසුකම් ගත හැකි ටොරින්ටන් නේවාසිකාගාරය අද හෙටම විවෘත කොට දැනට බියගම සිටින ක්‍රීඩක ක්‍රීඩිකාවන් කොළඹට ගෙන්වා පුහුණුවීම් ආරම්භ කරන බව ක්‍රීඩා අධ්‍යක්‍ෂ ජෙනරාල් රංජනී ජයකොඩි මහත්මිය පැවැසූවාය.ක්‍රීඩා අමාත්‍යාංශයේ වියදමින් ඉදිකරන ලද ටොරින්ටන් නේවාසිකාගාරයේ ක්‍රීඩක ක්‍රීඩිකාවන්ට සියලු පහසුකම් ඇතැයි ජයකොඩි මහත්මිය පැවැසුවාය.ආසියානු කනිෂ්ඨ මලල ක්‍රීඩා ශූරතාවලියට ශ්‍රී ලංකාවෙන් ක්‍රීඩක ක්‍රීඩිකාවන් 110 ක් මේ ක්‍රීඩා උළෙලට සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=s1205283</link>
    <topic>ද.‍කොරියානු වොලිබෝල් ක්‍රීඩිකාවෝ ඔලිම්පික් යති</topic>
    <author/>
    <content>ක්‍රීඩිකාවෝ ඔලිම්පික් යතිදකුණු ‍කොරියානු වොලිබෝල් ක්‍රීඩිකාවෝ ඔලිම්පික් තරගාවලියට ඊයේ සුදුසුකම් ලබා ගත්හ.ජපානයේ ටෝකියෝ නුවර පැවැති ඔලිම්පික් සුදුසුකම් ලැබීමේ තරගාවලියේදී කොරියානු ක්‍රඩිකාවන් වෙතින් පේරු කණ්ඩායම පරාජයට පත් කිරීමෙන් මේ අවස්ථාව උදාවිය.පේරූ සමග තරගයේදී තරග වට 3-0ක් ලෙස පහසු ජයක් ලැබූ දකුණු කොරියානු ක්‍රීඩිකාවන්ට මේ තරගාවලියේදී අභියෝලයක් එල්ල වූයේ දෙවතාවක් ලෝක වොලිබෝල් ශූරියන් බවට පත්වූ රුසියාවෙන් පමණි.රුසියාව හමුවේ දකුණු කොරියාව තරග වට 5-2කින් පරාජය විය.කෙසේ වුවද ආසියාවේ ජපානය හා තායිලන්තයද ඔලිම්පික් වරම් දිනාගනු ඇතැයි කොරියානු පුහුණුකරු කිම් හෙයූන් සිල් විශ්වාසය පළ කළේය.අවසන් වරට පැවැති ඔලිම්පික් තරගාවලියේදී ආසියාවේ රටක් වන චීනය ලෝකඩ පදක්කම දිනා ගත් අතර බ්‍රසීලය හා ඇමරිකාව රන් හා රිදී පදක්කම් දිනා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=s1205284</link>
    <topic>ආසියා මලල ක්‍රීඩා ලේකම් කොළඹ දී අද විශේෂ හමුවකට</topic>
    <author>ප්‍රින්ස් ගුණසේකර</author>
    <content>ආසියානු කනිෂ්ඨ මලල ක්‍රීඩා ශූරතාවලිය පැවැත්වෙන ආකාරය පිළිබඳ අවසන් තීන්දු ගැනෙන විශේෂ රැස්වීමක් ආසියානු මලල ක්‍රීඩා ලේකම් මොරිස් නිකොලස් මහතාගේ ප්‍රධානත්වයෙන් අද පෙරවරු 9.30 ට ගලදාරි හෝටලයේදී පැවැත්වේ.ශ්‍රී ලංකා මලල ක්‍රීඩා සංගමයේ ලේකම් රියර් අද්මිරාල් ෂාමල් ප්‍රනාන්දු, සභාපති මේජර් ජෙනරාල් දයා රත්නායක හා තරගාවලියේ තාක්ෂණික කමිටු නිලධාරීහු මේ විශේෂ රැස්වීමට සහභාගි වෙති. අනතුරුව මොරිස් නිකොලොස් මහතා අද දහවල් කොළඹ සුගතදාස ක්‍රීඩාංගණය පරීක්‍ෂා කරන අතර, ක්‍රීඩක ක්‍රීඩිකාවන් නවාතැන් ගන්නා හෝටල් පරීක්‍ෂා කිරීමට ද නියමිතය.ක්‍රීඩා ඇමැති මහින්දානන්ද අලුත්ගමගේ මහතා සමඟ විශේෂ හමුවකට සහභාගි වන ආසියානු මලල ක්‍රීඩා සංගමයේ ලේකම්වරයා හෙට රාත්‍රියේ සිංගප්පූරුව බලා පිටත්වේ. ආසියානු කනිෂ්ඨ මලල ක්‍රීඩා ශූරතාවලියට රටවල් 36 කින් ක්‍රීඩක ක්‍රීඩිකාවෝ 800 ක් සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=s1205285</link>
    <topic>ලෝක තහනම් උත්තේජන සංගමයේ දෙදෙනෙක් ශ්‍රී ලංකාවට</topic>
    <author/>
    <content>ආසියානු කනිෂ්ඨ මලල ක්‍රීඩා ශූරතාවලිය පැවැත්වෙන දිනවලදී ලෝක තහනම් උත්තේජන සංගමයේ නියෝජිතයන් දෙදෙනෙක් ශ්‍රී ලංකාවට පැමිණෙති.‍ෙම් නියෝජිතයන් දෙදෙනා හා ජාතික ක්‍රීඩා වෛද්‍ය ඒකකයේ නියෝජිතයන් දෙදෙනකු ක්‍රීඩක ක්‍රීඩිකාවන් හා පුහුණුකරුවන් දැනුවත් කිරීමේ සම්මන්ත්‍රණ කිහිපයක් පැවැත්වීමට නියමිතය.ලෝක තහනම් උත්තේජන සංගමයේ නියෝජිතයන් පැමිණ ශ්‍රී ලංකාවේදී දැනුවත් කිරීමේ සම්මන්ත්‍රණයකට සහභාගි වීම විශේෂයත්වයක් බව ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන සිල්වා මහතා පැවැසීය.මෙයට පෙර ජපානය, චීනය හා සිංගප්පූරුවේදී මෙවැනි සම්මන්ත්‍රණ පවත්වා ඇති බව ඒ මහතා පැවැසීය. ආසියානු කනිෂ්ඨ මලල ක්‍රීඩා ශූ®රතාවලියේදී ජයග්‍රහණය ලබන ක්‍රීඩක ක්‍රීඩිකාවන්ගේ තහනම් උත්තේජන පරීක්‍ෂණවලට වෙනම කණ්ඩායමක් යොදවා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=f1205281</link>
    <topic>මේ රට ඇතුළේ අපරාධ රැල්ලක් නෑ</topic>
    <author/>
    <content>රට පුරා ගැටුම්කාරී තත්ත්වයක් ඇති කරමින්, මෙරට ජන ජීවිතයට කුරිරු ත්‍රස්තවාදීන් එල්ල කළ බලපෑම සුළුපටු නොවේ. එහිදී දශක තුනක් පමණ පැවැති මේ ගැටලුසහගත තත්ත්වය රටෙන් තුරන් කිරීම සඳහා ත්‍රිවිධ හමුදාව එක්ව කළ මෙහෙය අපරිමිතය. එම වකවානුවේදී පොලිසිය ඉටුකළ සේවය කෙබඳුද? ඒ කාලයේදී සිවිල් නීතිය නිසියාකාරව ක්‍රියාත්මක කිරීමට නොහැකි වූවානම්, එසේ වීමට බලපෑ හේතු කවරාකාරද? රටේ සංවර්ධනය කෙරෙහි ශ්‍රී ලංකා පොලිසියේ දායකත්වය කුමනාකාරද? ආදී කරුණු පිළිබඳ පොලිස්පති, එන්. කේ. ඉලංගකෝන් මහතා සමඟ කළ කතාබහකි මේ.ත්‍රිවිධ හමුදාවට සමගාමීව ශ්‍රී ලංකා පොලිසිය මගින් භෞතික වශයෙන් රටේ සංවර්ධනයට ලබාදෙන දායකත්වයට වඩා, ඊට එහා ගිය සංවර්ධනයකට දායකත්වය සපයනවා. ත්‍රිවිධ හමුදාව තුළ සිවිල් සමාජයක තරම් විවිධ ඒකක තියෙනවා. මේ එක එක අංශයට වෙන වෙනම කාර්යභාරයන් තමයි කරන්න තියෙන්නෙ.මේ නිසා රටේ සංවර්ධන කාර්යයේදී ත්‍රිවිධ හමුදාවේ දායකත්වය භෞතික වශයෙන් පෙන්වන්න පුළුවන්.ඒත් පොලිසියේ කාර්යභාරය තමයි නීතිය හා සාමය ආරක්ෂා කිරීම. පසුගිය 30 වසරක් තුළ පැවැති යුද්ධයේදී, විශේෂයෙන්ම උතුරු - නැඟෙනහිර පළාත්වල සිවිල් නීතිය ක්‍රියාත්මක වුණේම නැහැ. පොලිසිය බැරැක්කවලට පමණක් සීමා වුණා. ඒත් දැන් තත්ත්වය ඊට වඩා හාත්පසින්ම වෙනස්. පොලිසියේ කාර්යභාරය පුළුල් පරාසයක විහිදිලා. උතුරු නැඟෙනහිර යුද සටන් පැවැති ප්‍රදේශවල සම්පූර්ණයෙන් ම ජන ජීවිතය ප්‍රජාතන්ත්‍රවාදී රාමුව තුළට ගෙනත්, සියලු දෙනාම එහි සුවය භුක්ති විඳිනවා. ඒ හැම ප්‍රදේශයකම දැන් සිවිල් නීතිය ක්‍රියාත්මක වෙනවා.යුද සමයේ උතුරු - නැඟෙනහිර පළාත්වල සිවිල් නීතියක් තිබුණෙ නැහැ. නීතිය වල්වැදිලයි තිබුණේ. තුවක්කුවේ අණට කීකරු නොවුණානම්, ඔහුට අත්වුණේ මරණය. අද එවැනි තත්ත්වයක් එහි නැහැ. සාධාරණව ජීවත් වන්නට, මිනිස් අයිතිවාසිකම් සුරකින, ප්‍රජාතන්ත්‍රවාදී සමාජ පසුබිමක්. පොලිසිය මගින් නිර්මාණය කර තිබෙනවා. එදා තිබුණ බිය, සැක සංකා අද නැහැ. අද සිවිල් නීතිය ක්‍රියාත්මක වෙනවා. ඒක මිනිසුන්ගේ ආධ්‍යාත්මික, මානසික සංවර්ධනයක්. එය ඇති කිරීමට පොලිසිය මගින් දායකත්වය සැපැයුවා.අප උතුරු - නැඟෙනහිරටම සුවිශේෂී වූ දෙමළ භාෂාව කතා කරන පොලිස් නිලධාරින් 800 ක් අලුතින් බඳවා ගත්තා. ඉන් 50 ක් උප පොලිස් පරීක්ෂකවරුන්. ඊට අමතරව ජ්‍යෙෂ්ඨ නියෝජ්‍ය පොලිස්පතිවරයෙක්, නියෝජ්‍ය පොලිස්පතිවරයෙක් ඇතුළු උසස් නිලධාරින් පරිපාලනමය කටයුතු සඳහා වෙනමම යොදවා තිබෙනවා.ඔවුන්ට මේ සිවිල් නීතිය ගැන වැටහීමක් නැහැ. යතුරුපැදියක ගමන් කරද්දී ආරක්ෂිත හිස්වැසුම පළඳින එක නීතියක් බවවත් ඔවුන් දන්නේ නැහැ. වාහන බලපත්, රක්ෂණ සහතික වගේ දේවල් අවශ්‍ය ලිපිගොනු බව ඔවුන් දන්නෙ නැහැ. වසර 30 ක් පුරා යුද්ධයෙන් පීඩාවට පත් ජනතාවගේ තත්ත්වය එහෙමයි. ඒ නිසා පොලිසිය මේ ගැන හිතලා මානුෂීයව ක්‍රියාත්මක වෙනවා.දකුණේ වුණත් අද තරම් එදා සිවිල් නීතිය ක්‍රියාත්මක කරගන්න බැරි තත්ත්වයකුයි තිබුණේ. පොලිසියේ රාජකාරිය දෙවැනි තැනට දාල රට රැක ගැනීමට මුලිකත්වය දෙන්න පොලිසියට සිදුවුණා. ඒ නිසා පොලිස් නිලධාරින්ට සිවිල් නීතිය පිළිබඳ දැනුම ලබා දෙන්න තිබුණ කාලය ඒ වෙනුවෙන් වෙන් කිරීමට සිදුවුණා.විජයග්‍රහණයෙන් පස්සේ පොලිස් නිලධාරින්ට සිවිල් නීතිය පිළිබඳ පුුහුණුව ලබා දුන්නා. අද වනවිට කොළඹ ඇතුළු ප්‍රධාන නගරවල CCTV කැමරා පද්ධති සවිකරලා. රථවාහන පාලනය වගේම, වැරැදි කරන රියැදුරන් අත්අඩංගුවට ගැනීමට පියවරගෙන තිබෙනවා. ඒ වගේම නගරයේ සිදුවන මංකොල්ලකෑම් වගේම සමාජ විරෝධී ක්‍රියා මැඩලීමට මේ ක්‍රමය අද යොදාගෙන තියෙනවා.මෙය ආසියාවේ රටක තියෙන දියුණුම කැමරා පද්ධතිය. එය කොළඹ නගරයේ ස්ථාපිත කරලයි තියෙන්නේ. එයට වෙනමම පොලිස් කොට්ඨාසයක් තියෙනවා. මෙයින් මඟහැර යන්නට කිසිදු පුද්ගලයකුට බැහැ.මේ ක්‍රමය මගින් සාමය අගයන, නීතියට ගරු කරන පොදු ජනතාවගේ විශේෂ ප්‍රශංසාව පොලිසියට හිමිව තිබෙනවා.තිස් වසරක යුද්ධයට මුහුණදීලා, එහි කොටස්කාරයෝ වීමෙන් පස්සෙයි පොලිසිය වෘත්තිමය තත්ත්වයට පත්වුණේ. වසර 25 ක සේවා කාලයක් ඇති පොලිස් නිලධාරියෙක් ගැන හිතන්න. ඔහු ඒ වසර 25 ම අත්දැක්කෙ යුද්ධය. ඔහු ගත කළේ යුද්ධය සමඟ. ඒත් සිවිල් නීතිය ඊට එහා ගිය එකක්.මේ තත්ත්වය දුරු කිරීම සඳහා අපි පොලිස් නිලධාරින් ක්‍රම ක්‍රමයෙන් පුහුණු කරගෙන යනවා. ඒ වගේම, යම් පැමිණිල්ලක් විභාග කරන්න ගන්නා කාලය හැකි තරම් අඩු කිරීමට කටයුතු කරනවා. ඒ අනුව පැය 48 ක් ඇතුළත පැමිණිල්ලක් විභාග කර, සාධාරණත්වය ඉෂ්ට කිරීමට අප බලාපොරොත්තු වෙනවා.රට තුළ අපරාධ රැල්ලක් නිර්මාණය වෙලා නැහැ. එය අපරාධ රැල්ලක් වෙන්නේ කොහොමද? අපරාධ රැල්ලක් නම් ගිය වසරට වඩා මේ වසරේ අපරාධ සියයට 10 ක් වත් වැඩි විය යුතුයි. එහෙම වෙලා නැහැ. ගිය වසරට වඩා මේ වසරේ අපරාධ සිදුවී තිබෙන්නේ පුද්ගලයන් දහසකට දශම 3 ක් පමණයි. ගියවර එය දහසකට 3 ක් වශයෙන් තිබුණෙ.සිවිල් නීතිය ස්ථාපිත කළ රටක, අපරාධ සිදුවීම සාමාන්‍ය තත්ත්වයක්. අපේ රටේ එය සාමාන්‍ය තත්ත්වයටත් වඩා පහළ මට්ටමක තියෙන්නේ.පසුගිය කාලවකවානුව තුළ හමුදාවේ යුද පුහුණුව සමඟ යුද අත්දැකීම් ලැබු 40,000 ක් පැනගොස් තියෙනවා. යුද ගැටුම් පැවතුණේ රටේ උතුරු ප්‍රදේශ කේන්ද්‍ර කරගෙනයි. ඒත් හොර රහසින්ම අවි ආයුධ දහස් ගණනක් දකුණට ඇවිත් තියෙනවා. අද ටී56 කියන එක සාමාන්‍ය දෙයක්. වසර 30 ක් පැවැති යුද්ධයකදී එයට දායක වුණු 40,000 ක පමණ පිරිසක් නීත්‍යානුකූල නොවන පරිදි සමාජගත වෙලා. එවන් වු රටක මේ තරමින් හෝ අපරාධ අඩුවී තිබීම, අපේ පොලිස් නිලධාරින් ලැබූ ජයග්‍රහණයක්. එය රටේ සංවර්ධනයට පුළුල් ලෙස දායක වීමක් ලෙස අර්ථකථනය කරන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=f1205282</link>
    <topic>මහින්දෙ තමයි ඉස්කෝලේ</topic>
    <author>මහින්ද අබේසුන්දර</author>
    <content>“සුන්දර නිහතමානි ද මැල් මහින්දෙ තමයි ඉස්කෝලේ” යන මාතෘකාවෙන් යුත් ආරාධනා පත්‍රයක් අපට ලැබුණි. මෙය කියැවූ විගස අපට හිතුනේ සුන්දරට කතා කොට ‘මහින්දේ කියා ඉස්කෝලයක් නැති බව කීවොත් හොඳ නේදැයි අපි කසුරිගෙන් ඇසුවෙමු.“කොහේද ඉගෙන ගන්නේ හරි ඉගෙන ගත්තේ කියල කවුරු හරි උඹෙන් ඇහැව්වොත් උඹ කියන්නේ මහින්දෙ, ආනන්දෙ, නාලන්දේ, ධර්මරාජේ කියල නේද? ඒ නිසා තමයි සුන්දර මහින්දෙ කියල ලියල තියෙන්නේ” කසුරි කීවේ එයා මහ ලොකුවට දන්නා කෙනෙකු කියලා හිතාගෙන ය.ඒ ගැන තර්ක කරන්නට අපි සූදානම් නොවූයෙමු. හේතුව සුන්දර කියන එකම ඉස්කෝලයකවත් අප ඉගෙන නොගත් නිසාය.නමක් තියෙන ඉස්කෝලයක් තියෙන්න එපායැ. එතකොට නේ පිළිගැනීමක් තියෙන්නේ” තවත් මිතුරකු කියද්දී අපට ලැජ්ජා සිතුණි.“හරි! හරි! ඉස්සෙල්ලා කියාපන් උඹ ඉස්කෝලේ ගියාද කියල” මිතුරා යළි ඇසුවාම අපට තව තවත් ලැජ්ජා හිතුනා නොව කේන්ති ගියේය.ඇයි මොකද නැත්තේ මම ගියේ ගොඩ උඩ මහා විද්‍යාලෙට චණ්ඩියකු සේ මා කියද්දී මිතුරා හූ කිය කියා සිනා සුණේය.මොකක්ද කිව්වේ මඩ උඩද - බඩ උඩද තේරෙන්න කියාපන්කො ඉස්කෝලේ නම” මිතුරා පැවසී ය .ජාතික ගුරු සංගමයේ ප්‍රධාන ලේකම් ඇල්. ආරියවංශ පි‍්‍රන්සිපල් හැටියට හිටපු සේකෝලේ බං එයාගෙ පුතා දැන් කොළඹ ජාතික රෝහලේ හදිසි අනතුරු අංශයේ අධ්‍යක්ෂ නේ” මම කියාගෙන කියාගෙන ගියෙමි.“හරි! හරි! ඇල් ආරියවංශ දැන් ඉන්න එවුන් අඳුනන්නේත් නෑ.එයාග පුතා ප්‍රසාද් ආරියවංශ හදිසි අනතුරු අංශයේ අධ්‍යක්‍ෂ තුමා හඳුනන්නෙත් නෑ. එයා දන්නෙ ඇක්සිඩන්ට් වෙච්ච අය විතරයි” මිතුරා කියාගෙන කියාගෙන ගියේ ය.ඇයි යකෝ රෝහණ විජේවීරත් ඉගෙන ගත්තේ ගොඩඋඩ මහා විද්‍යාලෙ නොව“ බැරිම තැන මම කීවෙමි!“ආ එහෙමද! උඹත් එහෙනම් ජේ. වී. පී. කාරයෙක්. ගොඩඋඩ මහා විද්‍යාලෙත් මාර ඉස්කෝලයක්” මිතුරා අසද්දී ඔව් මාතර කියන එක කෙටියෙන් ලියන්නේ මාර කියල තමයි” මම කීවෙමි.ගොඩඋඩ මහා විද්‍යාලයේ ඉගෙන ගත් රෝහණ විජේවීරගේ බෙල්ල ගිය බවත් මගේ කෙස් ගිය බවත් කියා කතාව දිග්ගැස්සීමට නොගියේ සුන්දරගේ පොත ගැන මොනවා හෝ ලිවිය යුතු බැවිනි.පොත් දොරට වැඩීම අමුතු සුවිශේෂී කාර්යයක් නොවේ. ඒ නිසා එයට සහභාගී වීම අනිවාර්ය නොවේ. එහෙත් සුන්දර අපේ වැඩවලටත් එන නිසා සුන්දරගේ වැඩේට යා යුතු ම බව අපට සිතුණි. ඒ ගමන ස්ථිර කරගන්නේ “මහින්දෙ තමයි ඉස්කෝලෙ” කෘතිය එළිදැක්වීමට අමතරව ඒ ගැන සුහද විවාදයක් ඇති බව ආරාධනා පත්‍රයේ සටහන්වීම නිසා ය.විවාදයක් සුහද නොවේ. සුහද වන්නේ සංවාදයකි. ඒ පැහිච්චකම් ගැන නොකියා සුහද විවාදයට සවන්දීමට මම තීරණය කළෙමි. විවාදයට සහභාගී වන්නේ එසේ මෙසේ බඩු නොවේ. විවාදයේ යෝජනාව “මහින්දෙ තමයි ඉස්කෝලෙ” යන්නයි. යෝජක පිළ ආචාර්ය නිහාල් සෝමරත්න නියෝජනය කරයි.ප්‍රතියෝජක පිලට ආනන්ද විදුහලේ මහාචාර්ය සුනන්ද මහේන්ද්‍රත් මහනුවර ධර්මරාජ විදුහලේ මහාචාර්ය ධම්මික ගංගානාත් දිසානායකත්, විශාඛා විදුහලේ සුමනා සපරමාදුත්, රිච්මන්ඩ් විදුහලේ ආරියසේන යූ. ගමගේත් මධ්‍ය විද්‍යාල වෙනුවෙන් සමන් වික්‍රමාරච්චි නඩුකාර උන්නාන්සේත් රාජකීය විදුහල වෙනුවෙන් අප මිත්‍ර සමන් අතාවුද හෙට්ටිත් සහභාගී වූහ.සභාව මෙහෙයවමින් මුලින්ම කතා කළේ ලාල් අලවත්තයි. ඔහුගේ කතාව විවාදයට හොඳ ප්‍රවේශයක් විය. විවාදය මෙහෙයවන්නට ජනාධිපති නීතීඥ පාලිත කුමාරසිංහ පත්කළේ ඇයිදැයි අපට සැකයක් ඇති විය. ඒ ගැන අපි සංවිධායකයකු වන අශෝක ජයතුංග ගෙන් ප්‍රශ්න කළෙමු.පාලිත මහින්ද සමාජයේ හිටපු සභාපති වෙයි. වත්මන් සභාපති රටය. ඒ නිසා පාලිත එම අඩුව පිරිමැසී ය. ඔහුත් වැඩේ හොඳට කරගෙන ගියේ මහින්ද ගේ ආදි ශිෂ්‍යයකු නිසා යැයි සුන්දර කීවේ නැත. අශෝක කීවේද නැත.පාලිත මහින්ද සමාජයේ හිටපු සභාපති ය. වත්මන් සභාපති තකුර ගුණසිංහ රටය. ඔහු මුනිදාස කුමාරතුංගයන්ගේ මුණුපුරෙකි. පාලිත තකුරගේ අඩුව පිරිමැසී ය. නඩුකාරයකු ඔහු ගේ පිටුපසින් වාඩි වී සිටින නිසා පාලිත සැලුනේ නැත. පාලිත වැඩේ හරිහැටි කළේ ඔහු ද ආදි මහින්දයකු නිසා බව සුන්දරවත් අශෝකවත් කීවේ නැත. අපි සිතා ගතිමු.දැන් අපි සුහද විවාදය ගැන කතා කරමු. යෝජක පිළේ නිහාල් සෝමරත්න මහින්දෙ තමයි මගේ ඉස්කෝලේ යන්න තහවුරු කරමින් දැක්වූ කරුණු කාගේත් ඇඟට ජීර්ණ විය. ප්‍රතියෝජක පිළෙන් මුලින් ම ආවේ ආනන්ද විදුහලේ මහාචාර්ය සුනන්ද මහේන්ද්‍ර ය. ඔහු පාසල් විවාද කණ්ඩායමට සුදුසු නොවන බව තරහවුණත් කිව යුතු ය. හේතුව සුන්දරගේ ඉස්කෝලයට ම තැන දී කීවේ ආනන්දෙ තමයි මගේ ඉස්කෝලේ කියා කියන්න බැරි බවයි.මහනුවර ධර්මරාජයෙන් ඔහුට පිළිතුරු දෙන්නට ආවේ තවත් මහාචාර්ය වරයෙකි. ඒ ධම්මික ගංඟානාත් දිසානායකයි. ඔහු කතා කළේ අත පය (සමාවන්න පය නොවේ) හැසිර වූයේත් පාසලේ උසස් පෙළ පන්තියේ ශිෂ්‍යයකු ලෙසයි. ඔහු විවාදයට සූදානම් වී පැමිණ සිටියේ ය.ඔහු ගේ ප්‍රථම ප්‍රහාරය විස්සයි විස්සේ තරගයේදී මුලින් ම බැට් කරන්නට පැමිණි සුනන්දට ය.මේක අයි. පී. එල්. 20 ඔ 20 තරගයක් මුලින්ම බැට් කළ අය අනෙක් පැත්තට බැට් කරන්නට ගොස් අවුට් වී ගියා. අපට මේ ඨපධභදඤ එකේ ඨපධභදඤ ඉභනනධපබ එකක් නෑ. ආදි මහින්දීයයන් අද මහින්දීයයන් හැමෝ ම ඉන්නවා. ඒත් මම මගේ ඉස්කෝලේ වෙනුවෙන් බැට් කරනවා. “ගංගානාත් කීවේ ය.ඔහු හොඳට බැට් කළේ ය. හයේ හතරේ පාරවල් එල්ල නොකළත් හැම පන්දුවකට ලකුණු දෙක තුනක් ලබා ගත්තේ ය. සුන්දර ගේ මහින්ද විදුහලේ විදේශීය පසුබිම එකින් එක විස්තර කළ ගංගනාත් සර් ඩී. බී. ජයතිලක විසින් ආරම්භ කළ ධර්මරාජයේ දේශීය කරුණු එකින් එක විස්තර කළේ ය.හැබැයි වැඩ වැරදුනේ ධර්මරාජ විදුහලේ ආරම්භක ඉතිහාසය කියන්නට ගොසිනි. ඉතිහාසය හරි ය. ඒත් බෝගස ඉහළින් තබා කතා කරන අය සිටින බව ගංගානාත් දැන සිටියේ නැත.“මහින්දෙ ආරම්භ කළේ ගාල්ල කොටුවෙ. එක පැත්තකින් ගණිකා මඩමක්. අනික් පැත්තෙන් බාර් එකක්. ධර්මරාජ නාථ දේවාලය ළඟයි. දළදා මාලිගාව පේනවා. ඒත් බෝගහ කපන්න දුන්නේ නෑ. රෑ ඇවිත් කපල අයින් කරලා ස්කෝලෙ පටන් ගත්තා” ගංගානාත් අත ඔසවමින් කීවේ ය.අපට මතක හැටියට ගංගානාත්ට පොඩි ෂොට් එකක් දුන්නෙ අලවත්තය. “අපි ගණිකා මඩම් ළඟ, තැබෑරුම් ළඟ ඉස්කෝලෙ පටන් ගත්තත් බෝගස් නම් කැපුවේ නෑ” අලවත්ත කීවේ ය.මහින්දෙ අශෝක ජයතුංග රාජකීය විදුහලේ සමන් අතාවුදහෙට්ටිට දැමූ චණ්ඩිපාට් එකක් ගැන විවාදයේ දී හෙළිදරව් කළේ සමන් ය. සමන් අතාවුදගේ කාමරයට ගිය අශෝකා දොරට පයින් ගසා “හොඳයි 10 වෙනිදාට අපි බලා ගමු” කියමින් චණ්ඩිකමක් පෙන්වා ඇත.“ඒ කරපු වැඩෙන් මම පටාස් ගාලා දැන ගත්තා අශෝක මහින්දෙ අයිය කෙනෙකු බව“ සමන් කීවේ කවුරුත් හිනස්සවමිනි. සමන් අතාවුද තවත් තර්කයක් ගෙනාවේ ය. මැතිවරණය හා අගමැතිවරුන්ගේ නමින් පාසල් නම් කොට විවෘත කළේ ඒ ඇමැතිවරු හා අගමැතිවරුන් මියගියාට පසු වය. ඩී. එස්. සේනානායක , ඩඩ්ලි සේනානායක , කොතලාවල, සර්. ඩී. බී. ජයතිලක වැනි අයගේ නමින් පාසල් හැදූ බවත් නම් කළේත් ඔවුන් මලාට පසුවයි. ඒත් මහින්ද රාජපක්‍ෂ රිච්මන්ඩ් විදුහලේ ඉගෙන ගනිද්දීම තමන් ගේ නමින් මහින්ද විදුහල නම් කොට අද ජනාධිපතිවී සිටී.සමන් වික්‍රමආරච්චි නඩුකාර උන්නාන්සේ ලක්බිමට ලීවේ සුන්දරගේ ඇරියුමෙනි. ඒ ලියවිල්ල ලියද්දී පිටතින් එල්ලවූ සියලු බලවේගවලට සුන්දර සෘජුව මුහුණ දුන්නේය. නඩුකාර හාමුදුරුවෝ අදීන ලේඛකයෙක් බවට පත් වූහ.වෛද්‍ය ආරියසේන යූ. ගමගේ නියෝජනය කළේ ජනාධිපති ඉගෙනුම ලැබූ රිච්මන්ඩ් විදුහලය. රිච්මන්ඩ් විදුහලෙන් බිහි වූ මහා දැවැන්තයන් කීප දෙනෙකු ගේ නම් ගමගේ දොස්තර මහතා නම් කළේ ය.සුමනා සපරමාදුට චෝදනා කීපයක් තිබුණි. එයින් ප්‍රධානම චෝදනාව විශාඛා බාලිකා විදුහල යනුවෙන් කීමය. එසේ කියන්නට අවශ්‍ය නැත. එය නමින්ම බාලිකාවකි.සුන්දර නිහතමානිගේ පොත ගැන අපි කතා නොකළෙමු. එයට හේතු තිබේ. ශ්‍රී ලංකා පදනම් ආයතනයට පැමිණි විශාලම පිරිස 10 වෙනිදා පැමිණ සිටියහ. ගණන 1600කි. පොත් 1000ක් විකිණුවේය. තවත් 500 ක් තිබුණා නම් ඒ ටිකද අලෙවි වනු ඇත. අලෙවි පොත් 1000ට මා මිලට ගත් පොතද ඇතුලත් විය යුතු ය.මීට පසු තමන් ලියන ඕනෑම පොතක් අලෙවිකර ගැනීමට නම් සුන්දර වගේ අලුත් සෙල්ලමක් පටන්ගත යුතු ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=f1205283</link>
    <topic>කනෙන් ඇහුවත්, ඇහෙන් දැක්කත් පිළිගන්න එපා</topic>
    <author/>
    <content>2600 වැනි සම්බුද්ධත්ව ජයන්ති වර්ෂය නිමාවූයේ පසුගිය වෙසක් පොහොයෙනි. ගෙවුණු සම්බුද්ධත්ව ජයන්තියට සමගාමීව බුදුදහමේ චිරස්ථිතිය උදෙසා ගත යුතු ක්‍රියාමාර්ග පිළිබඳව රුහුණු විශ්වවිද්‍යාලයේ පාලි හා බෞද්ධ අධ්‍යයන අංශයේ කථිකාචාර්ය, බලපිටියේ සිරිසීවලි හිමියන් සමඟ සිදුකළ සාකච්ඡාවකි මේ.2600 සම්බුද්ධත්ව ජයන්ති සැමරුම ආරම්භ වුණේ 2011 වෙසක් පොහොයෙන්. ඒ පිළිබඳ පසුගිය කාලය තුළ විශාල කතිකාවතක් නිර්මාණය වී තිබුණා. විශේෂයෙන් මාධ්‍ය මඟින් විශාල වශයෙන් ජනතාව දැනුවත් කළා. 2600 වැනි සම්බුද්ධත්ව ජයන්තිය කියන්නේ සමස්ත බෞද්ධ ජනතාවටම සුවිශේෂි සංසිද්ධියක්. ඒ නිසා සම්බුද්ධත්ව ජයන්ති වසර සමරමින් අපේ රට පුරා විවිධ වැඩසටහන් ක්‍රියාත්මක වුණා. ඒ සියල්ලෙන්ම බලාපොරොත්තු වුණේ ජනතාව තුළ ආධ්‍යාත්මික සංවර්ධනයක් ඇති කිරීමටයි.සම්බුද්ධත්ව ජයන්තියේ තේමා පාඨය වුණේ පිළිවෙතින් පෙළ ගැසෙමු යන්නයි. පිළිවෙත කියන්නේ ප්‍රතිපදාව, නමුත් ප්‍රතිපත්ති පූජාවට වඩා බෞද්ධ ජනතාව ආමිස පූජාවට ඒ කාලයේ මුල්තැනක් ලබාදුන්නා. ආමිස පූජාවට යොමුවීමේ වරදක් නැහැ. නමුත් අාධ්‍යාත්මික විමුක්තිය ළඟා කර ගන්න නම් අපි ප්‍රතිපත්ති පූජාවට මුල්තැනක් ලබාදිය යුතුයි.අද බොහොමයක් බෞද්ධයන් තුළ තිබෙන්නේ අමුලික ශ්‍රද්ධාව අමුලික කියන්නේ මුල්තැන යන අර්ථයයි. සම්බුද්ධත්ව ජයන්තිය සමරන්න තිබුණේ ආකාරවතී ශ්‍රද්ධාව ඇතිවයි. කනින් අහලා ඇස්දෙකින් දැකලා පමණක් නොවෙයි, ඊටත් වඩා එහාට ගිහින් හොයලා බලලා, විමර්ශනය කරලා යමක් පිළිගන්න බෞද්ධයන් කටයුතු කළ යුතුයි.අද අන්‍යාගම්කරණය ගැන වැඩි වශයෙන් කතා බහ කරනවා. විවිධ පෞද්ගලික ලාභ ප්‍රයෝජන ලබාදෙමින් සිංහල බෞද්ධයන්ව බලහත්කාරයෙන් වෙනත් ආගම්වලට බඳවා ගැනීමට විවිධ ආගමික කොටස් උත්සාහ දරනවා. මෙවැනි අවස්ථාවලදී බෞද්ධයන් සිහි නුවණින් යුතුව කටයුතු කළ යුතුයි. අපි ප්‍රෞඪ ඉතිහාසයක් තිබෙන, සදාචාර සම්පන්න ජාතියක්. එදා අපේ රට හැඳින්වූයේ පෙරදිග ධාන්‍යාගාරය ලෙසයි. අපිට ආහාරපානවලින් අඩුවක් තිබුණේ නැහැ. අදටත් අපි ස්වයංපෝෂිත රටක්. අනෙක් රටවල වගේ භූමිකම්පා, ගිනිකඳු, සුළිසුළං ආදී ස්වාභාවික විපත් අපිට නැහැ. ඒ නිසා අපි බටහිරට ගැතිවිය යුතු නැහැ.අපේ ආර්ථිකය අපිට ගොඩ නගාගන්න පුළුවන්. ඒ වගේම බුදුදහමේ ආභාසය නිසා පෙරදිග රටක් ලෙස අපිට ආඩම්බර විය හැකි සංස්කෘතියක් තිබෙනවා. ඉතින් අපි පටු අරමුණුවලට අපේ ආගම ජාතිය පාවාදිය යුතු නැහැ.ආගමික සංහිඳියාව, සහජීවනය පිළිබඳ අපට පළමු ආදර්ශය ලබාගත හැක්කේ බුදුරජාණන් වහන්සේගෙන්. බුදුරදුන් දවසත් විවිධආගමික ඉගැන්වීම් හා විවිධ ශාස්තෘවරු සිටියා. නමුත් බුදුරජාණන් වහන්සේ කිසිම විටෙක ඔවුන් විවේචනය කළේ නැහැ. ඒ වගේම බුදුරජාණන් වහන්සේ කිසිම පුද්ගලයකු බලෙන් තම ආගමට හරවා ගත්තේ නැහැ. උන්වහන්සේ දේශනා කළේ යම් කෙනෙකුට තමන්ගේ දර්ශනය සහ ආගම නිවැරැදි යැයි වැටහුණහොත් පමණක් එය පිළිගන්න කියලයි. නිගණ්ඨ ආගමේ සිටි උපාලි ගෘහපතියා බුදුන් වහන්සේ අසලට පැමිණ බුදුදහම වැළඳ ගැනීමට කැමති බව පැවසූ අවස්ථාවේ බුදුන් වහන්සේ දේශනා කළේ නැවත වරක් ඒ පිළිබඳ සිතා බලන්න යනුවෙන්.ඒ නිසා විවිධ ආගම් සහ විවිධ මතවාද තිබෙන්න පුළුවන්. නමුත් අපි ඒවා විවේචනය කළ යුතු නැහැ. තමන් කැමැති ආගමක් ඇදහීමේ අයිතිය ඕනෑම පුද්ගලයකුට තිබෙනවා. ඒ නිසා අනවශ්‍ය ගැටලු ඇතිකර නොගෙන තම තමන්ගේ ආගම්වලට අනුව නිවැරැදි දිවිපෙවෙතක් නිර්මාණය කර ගැනීමයි වැදගත් වන්නේ.බුදුදහම ඉදිරියටත් ආරක්ෂා කර ගැනීමේ වගකීම ගිහි පැවිදි දෙපිරිසටම පැවරෙනවා. 2600 සම්බුද්ධත්ව ජයන්තිය කියන්නේ බුද්ධ ශාසනයේ චිරස්ථිතිය උදෙසා නිවැරැදි වැඩපිළිවෙළක් ක්‍රියාත්මක කරන්න හොඳම කාලයක්. බුදුදහම ආරක්ෂා කිරීම හා පෝෂණය කළ යුතු බව ආණ්ඩු ක්‍රම ව්‍යවස්ථාවේත් සඳහන් වෙනවා.මේ කටයුත්තේදී භික්ෂුන් වහන්සේලාගේ නායකත්වය අවශ්‍යයි. භික්ෂුන් වහන්සේලා තමන්ගේ ගම ඉලක්ක කොටගෙන යම් වැඩපිළිවෙළක් සකස් කළ යුතුයි. පන්සලේ හාමුදුරුවෝ ගමේ සෑම ගෙදරක් සමඟම හොඳ බැඳීමක් ඇති කර ගන්න ඕනෑ. එවිට අන්‍යාගමික කොටස්වලට එම පවුල්වලට බලපෑම් කරන්න ලැබෙන්නේ නැහැ. ඒ වගේම භික්ෂුන් වහන්සේලා මිනිසුන්ගේ දුකේදීත් සැපේදීත් ඔවුන්ට පිහිට විය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>28</day>
    </date>
    <link>http://www.dinamina.lk/2012/05/28/_art.asp?fn=f1205284</link>
    <topic>මිහින්තලා ලේක්හවුස් ආලෝක පූජාවේ ඓතිහාසික ගමන් මඟ</topic>
    <author>චතුරිකා ගමගේ</author>
    <content>අද අපි අභිමානවත් ශ්‍රේෂ්ඨ ශිෂ්ටාචාරයක උරුමකරුවෝ වෙමු. ලොවටම ආඩම්බරයෙන් පෙන්විය හැකි එම අභිමානවත් ශිෂ්ටාචාරයේ ආරම්භය සිදුවුයේ බුදුන් වහන්සේ විසින් දේශනා කළ ශ්‍රී සද්ධර්මය රැගෙන මිහින්තලා භූමියට වැඩම කළ මිහිඳු මහ රහතන් වහන්සේගේ ලංකා ගමනයත් සමඟය. ලංකා ඉතිහාසයේ සිදුවු සුවිශේෂි සිදුවීමක් වන මිහිඳු හිමියන්ගේ ලංකාගමනයත් සමඟ ශ්‍රී ලාංකේය ජනසමාජයට බෞද්ධ සලකුණක උරුමයක් ලැබුණු අතර ශිෂ්ට සම්පන්න ජාතියක් ලෙස නැගී සිටීමේ අනන්‍යතාවයක් ලැබුණේද මෙම සිදුවීමෙන් පසුවය. එම නිසා එදා සිට අද දක්වා මිහිඳු හිමියන්ගේ ලංකා ගමනය සිහිපත් කරමින් පොසොන් පොහොය සැමරීම උදෙසා ලක්දිව බෞද්ධයෝ අප්‍රමාණ භක්ති ප්‍රබෝධයෙන් යුතුව පෙළ ගැසෙති.සකල ලක් වැසියන් කෙරෙහි අන්‍රකම්පාවෙන් මේ සිරිලක් බිමට වැඩම කළ මිහිඳු හිමියන්ට කෘතගුණ සලකණු වස් වාර්ෂිකව ඓතිහාසික මිහින්තලා පුණ්‍ය භූමිය කේන්ද්‍රකොට ගනිමින් අසිරිමත් ආගමික උළෙලක් පැවැත්වෙන්නේද ඒ නිසාය. විශේෂයෙන් මිහිඳු හිමියන්ගේ පාද ස්පර්ශයෙන් ප්‍රමුදිත වු බිමක් ලෙස සැලකෙන අනුරපුර මිහින්තලා පුදබිම මෙම ඓතිහාසික දිනයේදී වැඳපුදා ගැනීම මහත් භාග්‍යයක් සේ සලකමින් නන්දෙසින් බෞද්ධයෝ මේ පුණ්‍ය භූමියට පැමිණෙති. මිහින්තලා පව්ව තරණය කරමින්, සේල චෛත්‍යය හා අම්බස්තල චෛත්‍යය දැක වැඳපුදාගෙන මිහිඳු මාහිමියන් වැඩ සිටි ගල්ලෙනද දැකබලාගෙන සැදැහැ සිත් උපදවා සසර වග කෙටි කර ගැනීම එම ගමනේ අභිප්‍රාය වන්නේය. එදා ජනතාව විවිධ බාධක මධ්‍යයේ නොයෙකුත් අපහසුතා විඳදරා ගනිමින් මිහිඳු සම්ප්‍රාප්තිය සැමරීමට එක්වූයේ හදබැතිය පුදනු උදෙසාය.අතීතයේ මිහින්තලා පුදබිම වැඳ පුදා ගැනීම කොතරම් දුෂ්කර කටයුත්තක්ද යත් ඇතැම් බෞද්ධයෝ එම ගමන ආරම්භ කළේ දේපළ වස්තුව තම දරුවන්ට පවරා දීමෙන් අනතුරුවය. කාලයක් මිනිස් වාසයෙන් තොරව පැවැති මිහින්තලා පුදබිම අලි කොටි වලසුන් වැනි සතුන්ගේ රජ දහනක්ව පැවතිණි. එවැනි තත්ත්වයක් තිබියදීත් තම ජීවිත ආශාව පවා පසෙකලා ජනතාව මිහින්තලා පුදබිමට පැමිණියේ තෙරුවන් කෙරෙහි වූ අප්‍රමාණ භක්තිය නිසාය. ඒ ගෙවී ගිය යටගියාවේ රාත්‍රි කාලයේ සීතලේ ගැහී ගැහී ඉටිපන්දම් එළියෙන්, පන්දම් එළියෙන් බැතිමතුන් ගලින් ගල නැගී ගියේ සතා සිවුපාවුන්ගෙන් කොයි වේලේ අනතුරක් වේදෝයි බියෙනි.ජනතාව එතෙක් විඳී දුෂ්කරතාවයන් මගහරවමින් ලේක්හවුස් ආයතනයේ එවකට හිටි සභාපති ආර්. එස්. විජයවර්ධන මහතා 1963 වසරේදී මිහින්තලා පව්ව ආලෝකවත් කිරීමට කටයුතු යෙදීම මිහින්තලා ඉතිහාසයේ සුවිශේෂි සන්ධිස්ථානයක් විය. මිහින්තලා ආලෝක ප්‍රජාව ඇරඹෙන්නේ එතැන් පටන්ය. ප්‍රතිපත්ති පූජාවෙන් නොසෑහී ආමිස පූජාවෙන්ද උපහාර දක්වන දහස් සංඛ්‍යාත බැතිමතුන් කෙරෙහි පතල කරුණාවෙන් ඇරඹි එම කටයුත්ත මාහැගි පුණ්‍යකර්මයකි.ලේක්හවුස් ආයතනය මගින් යොදන ලද විදුලිජනක යන්ත්‍ර මගින් පුදබිමත්, වෙහෙරත් ආලෝකවත් වූ දා පටන් බියකරු සිතුවිලි වලින් බැහැර වී වෙනදාටත් වඩා වැඩි බැතිමතුන් පිරිසක් ඒ වෙත ඇදී එන්නට වූහ. වසරින් වසර ගෙවී යද්දී ලංකා විදුලිබල මණ්ඩලයේද සහාය ලබාගෙන වඩාත් ක්‍රමවත්ව, වඩාත් දීප්තිමත්ව හා හැඩවැඩ සහිතව මෙම උතුම් ආලෝක පූජාව සිදු කිරීමට ලේක් හවුස් ආයතනයට හැකි විය. තෙදිනක් පුරා පැවැත්වෙන මෙම ආලෝක පූජාව නිසා සිව්දෙස ධර්මාලෝකයෙන් බබලන්නට විය.වසරින් වසර පැමිණෙන බැතිමතුන්ගේ ප්‍රමාණය වැඩිවන්ට ඔවුන්ට අවශ්‍ය අනෙකුත් පහසුකම්ද සපයා දෙමින් වන්දනාමාන කටයුතු පහසු කිරීමටද ලේක්හවුස් ආයතනය කටයුතු කළේය. එම පහසුකම් සපයා දෙමින් වසර ගණනාවක් මෙලෙස ආලෝක පූජාවෙන් මිහින්තලා පින්බිම ඒකාලෝක විණි. මුලදී ලංකා විදුලිබල මණ්ඩලයට මුදල් ගෙවා විදුලිය සැපයීම සිදුවුවද පසුකාලයේදී ලේක්හවුස් ආයතනය හා එක්ව අතිශය රමණීය දසුනක් මවාලමින් මෙකී ආලෝක පූජාව සිදු කිරීමට පියවර ගැණින. මේ සඳහා විවිධ ආයතනය හා සංවිධානයන්ගෙන්ද ආධාර උපකාර ගලාආවේය. එම නිසා විහාරාධිපතීන් වහන්සේ ගේද සහය ඇතිව “ මිහින්තලා ආලෝක භාරය” බිහි විය. පසුව මෙම මහා පුණ්‍යකර්මය සඳහා රාජ්‍ය අනුග්‍රහයද හිමිවු අතර මහා භාරකාර තුමා, බෞද්ධ කටයුතු කොමසාරිස් තුමා ඇතුළු භාරකාර මණ්ඩලයක් මගින් වඩාත් පුළුල්ව ආලෝක පූජාව පැවැත්වීමට කටයුතු කරන ලදී.ආයතනික අරමුණු සාක්ෂාත් කරගන්නා අතරම සමාජ සත්කාරක සේවාවට මුල් තැනක් ලබාදෙන ලේක්හවුස් ආයතනය සංවිධානය කරන මිහින්තලා ආලෝක පූජාව පුදබිමට පමණක් සීමානොකර පසුකාලීනව සිය සේවාව ව්‍යාප්ත කිරීමට ද කටයුතු කර ඇත. මේ අනුව 1989 දී ප්‍රදේශයේ දහම් පාසල් හා පාසල් සිසු දරු දැරියන් 125 දෙනෙකු සහභාගී කරවා ගනිමින් සීල සමාදාන වැඩසටහනක් ඇරඹුනි. මෙහිදී ඔවුනට අවශ්‍ය ආහාරපාන සිල් රෙදි ආදිය සපයා දෙමින් එම දරුවන් ආගමික වත්පිළිවෙත්වලට යොමු කිරීමටද කටයුතු කළේය.මෙහි දෙවන අදියරට උතුරුමැද පළාතේ පාසල් දරු දැරියන්ගේ ධර්ම ඥානය වර්ධනය උදෙසා කථික තරග වැඩසටහනක්ද එක් විය. තුන්වෙනුව සමස්ත ලංකා රචනා තරගයක් සංවිධානය කර ජයග්‍රාහකයන්ට ත්‍යාග සහ සහතික පිරිනැමීමේ වැඩ පිළිවෙළ ඇරඹිනි. එකල දිනමිණ සහ බුදුසරණ යන පුවත්පත් මෙම වැඩසටහන්හි මූලිකත්වය ගැනීම හේතුවෙන් ඒවා තවදුරටත් වර්ධනය කර ගැනීමට හැකිවිය. එසේ ම දිගු කලක් තිස්සේ මහජන බැංකුව සහ ජාතික ඉතිරි කිරීමේ බැංකුව මේ සඳහා විශේෂ අනුග්‍රහයක් ලබා දුන් අතර මේ කාර්යයන්හි සාර්ථකත්වය සඳහා එයත් හේතු විය.ඉන් නොනැවතී 1990 දී මිහින්තලා ආලෝකභාරයේ ආලෝක ප්‍රජා වැඩපිළිවෙළ යටතේ මිහින්තලා ප්‍රදේශයේ දූ දරුවන්ගේ අධ්‍යාපනික පහසුකම් වැඩි වර්ධනයට ඉවහල්වන ව්‍යාපෘති කිහිපයක්ම ඇරඹිණි. මීට අමතරව ප්‍රදේශයේ ජනතාවගේ සමාජ ආර්ථික තත්ත්වය නංවාලීම උදෙසා ව්‍යාපෘති ගණනාවක්ද ක්‍රියාවට නැංවිය. 1990 වසරේදී මිහින්තලේ කම්මලක්කුලම විදුහලට විද්‍යාගාරයක් ලබාදීම හා එම ගමට විදුලිය සැපයීම, 1991 මිහින්තලා මහා විද්‍යාලයට දිනමිණ - බුදුසරණ පුස්තකාලය සාදවා භාරදීම, 1992 දී මිහින්තලේ රෝහලට මාතෘ නිවාසයක් සාදවා පරිත්‍යාග කිරීම, 1993 මිහින්තලා කනිටු විදුහල් භූමියේ දන්ත චිකිත්සාගාරයක් ඉදි කිරීම, 1994 කුරුන්දන්කුලම විදුහලට වඩු කාර්මික පුහුණු වැඩපොළක් සාදවාදීම, කටුපොත ගමට ළදරු පාසලක් ඉදිකර එය පාලනයට අවශ්‍ය විධි විධාන යෙදීම ඒ අතර වේ.විදුලි ආලෝකයෙන් හැඩවෙන මිහින්තලා ආලෝක පූජාවට 1996 වසරේදී විවිධාංග රැසක් එක් වූ අතර පොසොන් පහන් කූඩු තරගය ඉන් එක් අංගයකි. පොසොන් පොහෝ දින ධර්ම දේශනාව, කථික හා රචනා තරග ජයග්‍රහකයන්ට ත්‍යාග ප්‍රදානයද මීට අමතරව සිදු කෙරිණි. 1996 වසරේදී විහාරස්ථානයට අයත් මිහිඳු පිළිරුව හා එකී මැදුර ප්‍රතිසංස්කරණය කිරීමද විශේෂ කටයුත්තකි.1997 වසරේදී පොසොන් පොහොය නිමිත්තෙන් ආලෝක පූජාව හා සබැඳී සීල ව්‍යාපාරයක්ද ඒ හා සම්බන්ධ ධර්මදේශනා, දානමානාදී පින්කම්ද සුපුරුදු පරිදි පැවැත්විණි. එසේම මිහින්තලා මහා විද්‍යාලයට පරිගණක පුහුණු මධ්‍යස්ථානයක් සාදවා පරිත්‍යාග කර ඊට අවශ්‍ය පරිගණක සහ විදුලිය පහසුකම් සැපයීමට ද ඒ වසරේදී මිහින්තලා ආලෝක භාරයට හැකි විය. 1998 වසරේදී රුපියල් ලක්ෂ 6ක පමණ වියදමින් දුර්වර්ණව තිබූ චෛත්‍යරාජයා සුණු පිරියම් කිරීමේ කාර්ය ඉටු කළේ විවිධ ආයතන හා ජනතා පරිත්‍යාග මතය. 1999 වර්ෂයේදී උඩමළුවේ දොළොස්මහේ පහනක් හා එය තැබීම සඳහා අලංකාර මැදුරක් ඉදිකර පූජා කිරීමද සුවිශේෂී කටයුත්තකි.2001 වර්ෂයේදී මිහින්තලා ආලෝක භාරයේ විශේෂ ඉල්ලීමක් අනුව මිලියන දෙකකට වැඩි මුදලක් රාජ්‍ය නොවන ආයතන මගින් ලැබී ඇති අතර, එක්තරා වෙළෙඳ ආයතනයක් මිහින්තලා විද්‍යාලයේ අලුත්වැඩියාව සඳහා අනුග්‍රාහකත්වය දරා ඇත. මේ වනවිට “ මිහින්තලා ආලෝක භාරය” හරහා ඉටු කර ඇති සමාජ සේවාව අති විශාලය. එය තවදුරටත් පුළුල් කිරීමට සැමගේ සහයෝගය අවශ්‍යය. ඕනෑම අයෙකුට මේ අරමුදල තර කිරීමට ආධාර උපකාර කළ හැකි අතර එමගින් මෙම මහඟු සත්ක්‍රියාවන්ට සෑම කෙනෙකුටම දායක විය හැකිය.එදා ඉතාමත් අවම පහසුකම් යටතේ ආරම්භ වු මිහින්තලා ලේක්හවුස් ආලෝක පූජාව අද ජනතාවගේ ප්‍රසාදය දිනා ගනිමින් මුළු මහත් මිහින්තලා ප්‍රජා භූමියම ආලෝකයෙන් ඒකාලෝක කරවීම දක්වා සංවර්ධනය වී තිබීම සතුටට කරුණකි. අද පොසොන් උදාවත්, මිහින්තලා ආලෝක පූජාවත් එකිනෙකට බද්ධ වූ සිදුවීම් දෙකක් වැනිය. ඒ තරමට අද සෑම දෙනාගේම සිත් තුළට මිහින්තලා ආලෝක පූජාව බද්ධ වී තිබේ. එපමණක් නොව අද අප පැමිණ තිබෙන්නේ සුවිශේෂි සන්ධිස්ථානයකටය. මෙවර පැවැත්වෙන්නේ අභිමානවත් පනස්වෙනි ආලෝක පූජාවයි.ගෙවුණු පනස් වසර දෙස ආපසු හැරි බැලීමේදී විදුලි බුබුළු දැල්වීමට අමතරව ලේක්හවුස් ආයතනය මිහින්තලේ ජනතාව වෙනුවෙන් සිදු කර ඇති මෙහෙවර ඉමහත්ය. ඒ නිසා අද ලේක්හවුස් ආයතනය එම ප්‍රදේශයේ ජනතාවගේ ප්‍රසාදයට පත් ව සිටී. මිහින්තලාවට පොසොන් උදාව හඟවන්නේ ආලෝක පූජාවෙනි.මිහිඳු හිමියන්ගේ පාද ස්පර්ශය ලැබු උතුම් මිහින්තලා පුණ්‍ය භූමිය අද ආලෝකයෙන් බබලන්නා සේම එම ප්‍රදේශය ප්‍රඥා ආලෝකයෙන් බබලන්නට ලේක්හවුස් ආයතනය දරන්නේ අප්‍රමාණ උත්සාහයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=n1205291</link>
    <topic>කුසුමා ගුණවර්ධන ජන්ම ශත සංවත්සර මුද්දරයක්</topic>
    <author>ධනුෂ්ක ගොඩකුඹුර</author>
    <content>ශ්‍රී ලාංකේය වාමාංශික දේශපාලනයේ නොමැකෙන සටහන් තැබූ කුසුමා ගුණවර්ධන මහත්මියගේ ජන්ම ශත සංවත්සරය නිමිත්තෙන් ජනාධිපති මහින්ද රාජපක්ෂ මහතාගේ ප්‍රධානත්වයෙන් ජනාධිපති ලේකම් කාර්යාලයේ දී ඊයේ (28) සමරු මුද්දරයක් නිකුත් කෙරිණ.පාර්ලිමේන්තුවේ හිටපු මහලේකම් සෑම් විජේසිංහ මහතා මුලසුන දැරූ උත්සවයේ පිළිගැනීමේ කතාව කුසුමා ගුණවර්ධන මහත්මියගේ පුත් මුදල් නියෝජ්‍ය ඇමැති ගීතාංජන ගුණවර්ධන මහතා පැවැත්වූ අතර ජ්‍යෙෂ්ඨ මාධ්‍යවේදී එස්. පියසේන මහතා ගුණානුස්මරණ දේශනය පැවැත්වීය.තැපැල්පති රෝහණ අභයරත්න මහතා ප්‍රථම මුද්දරය හා මුල් දින කවරය ජනාධිපතිතුමා වෙත පිළිගැන්වීය. සමීපතම හිතමිතුරන් වූ ගුණවර්ධන පවුලේ සහ රාජපක්ෂ පවුලේ අතීත සිදුවීම් පිළිබඳ ජනාධිපතිවරයා මෙහිදී සිහිපත් කළේය.තංගල්ල මැදකැටිය ප්‍රදේශයේ ගම්‍ ප්‍රධානියකු හා සමාජ සේවකයකු වූ දොන් දාවිත් අමරසිංහ මහතාගේ සහ සොපිනෝනා මහත්මියගේ බාල දරුවා ලෙස 1912 මැයි මස 26 වැනිදා උපත ලද කුසුමා ගුණවර්ධන මහත්මිය 1930 දශකයේ මුල් භාගයේ ඇරැඹි සූරිය මල් ව්‍යාපා‍රයේ ක්‍රියාකාරී සාමාජිකාවක වූවාය.එවකට දෙවන රාජ්‍ය මන්ත්‍රණ සභාවේ අවිස්සාවේල්ල මන්ත්‍රීවරයා ලෙස කටයුතු කළ, ශ්‍රී ලංකා‍වේ සමාජවාදී ව්‍යාපාරයේ නිර්මාතෘවරයා වූ පිලිප් ගුණවර්ධන මහතා සමඟ 1939 වසරේ විවාහ වූ ගුණවර්ධන මහත්මිය වත්මන් පාර්ලිමේන්තුවේ ප්‍රධාන සංවිධායක, ඇමැති දිනේෂ් ගුණවර්ධන, නියෝජ්‍ය ඇමැති ගීතාංජන ගුණවර්ධන, හිටපු පාර්ලිමේන්තු මන්ත්‍රී ඉන්දික ගුණවර්ධන හා කොළඹ මහ නගර සභාවේ හිටපු පුරපති ප්‍රසන්න ගුණවර්ධන මහත්වරුන්ගේ සහ ලක්මලී ගුණවර්ධන මහත්මියගේ ආදරණීය මෑණියන් වූවාය.සිය සැමියාගේ මඟ යමින් මවුබිමේ නිදහස උදෙසා සුදු අධිරාජ්‍යවාදීන් සමඟ අභීතව සටන් කළ ආකාරය සියලු ජාති ‍හිතෛෂීන්ගේ ගෞරවාදරයට පාත්‍රව තිබේ. 1940 වසරේදී අධිරාජ්‍ය විරෝධී අරග‍ලයේ යෙදී සිටියදී අත්අඩංගුවට පත් වූ පිලිප් ගුණවර්ධන මහතා ඇතුළු නායකයන් සිරගෙයින් නිදහස් කර ගැන්මට දිවි පරදුවට තබා කැප වූ ගුණවර්ධන මහත්මිය සිය සැමියා ප්‍රමුඛ නායකයන් සමඟ ඉන්දියාවට පලා ගොස් ඉන්දීය නිදහස් අරගලයට දායකවීම නිසා එරට පොලීසියේ අත්අඩංගුවට පත් වුවාය.පිලිප් ගුණවර්ධන මහතාගේ ප්‍රජා අයිතිය අහෝසි කිරීම නිසා හිස් වූ අවිස්සාවේල්ල මන්ත්‍රී ධූරයට නිතරගයෙන් පත් වූ ගුණවර්ධන මහත්මිය නිතර‍ගයෙන් පත් වූ පළමු මන්ත්‍රීවරිය මෙන්ම ස්වභාෂාවෙන් පාර්ලිමේන්තුව ඇමැතීමේ අයිතිය දිනා ගැනීම යනාදී වශයෙන් පාර්ලිමේන්තුවේ නොමැකෙන මතක සටහන් තැබීමට සමත් වූවාය.1972 වසරේදී සිය ස්වාමිපුරුෂයාගේ අභාවයෙන් පසු ක්‍රියාකාරී දේශපාලනයෙන් ඉවත්වූ ගුණවර්ධන මහත්මිය 1985 වසරේ මැයි මස 01 දින අභාවප්‍රාප්ත වූවාය.කහවත්තේ මේධානන්ද, ඇල්ලේ ගුණවංශ, ඇල්කඩුවේ නාභිත හිමිවරු ප්‍රමුඛ මහා සංඝරත්නයත් ලංකා සභාවේ විශ්‍රාමික කොළඹ අගරදගුරු ඩුලිප් ඩි චිකේරා පියතුමා සහ ඇමැති දිනේෂ් ගුණවර්ධන මහතා ප්‍රමුඛ මැතිඇමැතිවරු, හිටපු පාර්ලිමේන්තු මන්ත්‍රීවරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=n1205292</link>
    <topic>ජනපති මහින්ද තායිලන්ත සංචාරයක</topic>
    <author>ධනුෂ්ක ගොඩකුඹුර</author>
    <content>රාජකීය තායි රජයේ රාජකීය අමුත්තකු වශයෙන් ජනාධිපති මහින්ද රාජපක්ෂ මහතා අද (29) තායිලන්තය බලා පිටත්ව යාමට නියමිතය.තායිලන්තයේ සංචාරය කරන කාලය තුළ දී ජනාධිපතිතුමා, තායිලන්ත අගමැති යින්ලක් ෂිනවට්‍රා මහත්මිය සමඟ ද්විපාර්ශ්වික සාකච්ඡා පැවැත්වීමට නියමිතය. අගමැති ෂිනවට්‍රා මහත්මිය ජනාධිපති රාජපක්ෂ මහතා වෙනුවෙන් දිවා භෝජන සංග්‍රහයක් ද පැවැත්වීමට නියමිත ය.ජනාධිපතිතුමා තායිලන්තයේ සංචාරය කරන කාලය තුළ දී ද්විපාර්ශ්වික දේශපාලන උපදේශන පිළිබඳවත්, තායිලන්ත රාජකීය ආණ්ඩුවත් ශ්‍රී ලංකා ප්‍රජාතන්ත්‍රවාදී සමාජවාදී ජනරජයේ රජයත් අතර ඇති කර ගන්නා සාපරාධී කටයුතුවලට අදාළ නෛතික ආධාර හුවමාරු කර ගැනීමේ ගිවිසුම පිළිබඳ තහවුරු කිරීමේ ලියවිලි හුවමාරු කර ගැනීමත් සම්බන්ධයෙන් දෙරටේ විදේශ කටයුතු අමාත්‍යාංශය අතර අවබෝධතා ගිවිසුමකට අත්සන් තැබෙනු ඇත.තායිලන්ත මහා චක්‍රී සිරින්ධෝන් රජ කුමරිය ශ්‍රාපැතුම් මාළිගාවේ දී ජනාධිපති මහින්ද රාජපක්ෂ මහතා හමු වීමට නියමිත අතර එතුමිය ජනාධිපතිතුමා වෙනුවෙන් රාත්‍රී භෝජන සංග්‍රහයක් ද පිරිනමනු ඇත. ගෞතම බුදු රජාණන් වහන්සේ බුද්ධත්වයට පැමිණ වසර 2,600 ක් ගතවීම නිමිත්තෙන් මැයි මස 31 වන දින පැවැත්වෙන බුද්ධ ජයන්ති සමාරම්භක උත්සවයට ජනාධිපතිතුමා සහභාගී වීමට නියමිත අතර, ජුනි මස 2 වන සෙනසුරාදාට යෙදෙන බුද්ධ ජයන්ති උත්සවයේ දී "බුද්ධ ජයන්තියෙන් මිනිස් වර්ගයාට සිදු වූ සෙත" යන මැයෙන් දේශනයක් පැවැත්වීමට ද නියමිතය.ජනාධිපතිවරයා තායිලන්තයේ සංචාරය කරන කාලය තුළ දී ව්‍යාපාරික සංසදයකට සහභාගී වීමටත් තායිලන්තයේ සහ ශ්‍රී ලංකාවේ ව්‍යාපාරිකයන් හමු වීමටත් අපේක්ෂිතය.අනාදිමත් කාලයක සිට ශ්‍රී ලංකාවත් තායිලන්තයත් අතර ආගමික, සංස්කෘතික, දේශපාලන හා වෙළෙඳ සම්බන්ධතා පැවැතී තිබේ. ශ්‍රී ලංකාවත් තායිලන්තයත් අතර නූතන රාජ්‍යතාන්‍ත්‍රික සම්බන්ධතා ඇති කර ගෙන ඇත්තේ 1955 නොවැම්බර් මස 20 වන දින සිට ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=n1205293</link>
    <topic>කාලගුණය</topic>
    <author>උදුලා පීරිස්</author>
    <content>දිවයිනේ නිරිත දකුණ ගිනිකොණ නැඟෙනහිර මන්නාරම් බොක්ක ප්‍රදේශවල කඩින් කඩ වැසි හෝ ගිගුරුම් සහිත වැසි ඇතිවිය හැකි බව කාල ගුණ විද්‍යා දෙපාර්තමේන්තුව පවසයි.සුළඟේ වේගය පැයට කිලෝ මීටර්50-60 අතර අගයක් ගනු ඇතැයි කාලගුණ විද්‍යා දෙපාර්තමේන්තුව පවසයි.මෙම අගය ඇතැම් අවස්ථාවල එම වේගය 70දක්වා වැඩි විය හැකියැයිද එම දෙපාර්තමේන්තුව පෙන්වා දෙයි. මේ නිසා නිරිත දකුණ ගිනිකොණ නැඟෙනහිර හා මන්නාරම් බොක්ක ආශිත ප්‍රදේශය රළු ස්වභාවයක් ගන්නා බවද කියන එම දෙපාර්තමේන්තුව එම මුහුදු ප්‍රදේශ වල මුහුදු ගමන් යන්නන් වඩා විමසිලිමත් විය යුතු බවද කියා සිටී.බස්නාහිර සබරගමුව මධ්‍යම නිරිත දිග ගාල්ල මාතර ප්‍රදේශ‍ වෙත නිරිත දිශාවෙන් විටින් විට හමන සුළඟත් සමග වැසි හෝ ගිගුරුම් සහිත වැසි ඇතිවිය හැකි බ‍වද එම දෙපාර්තමේන්තුව පෙන්වා දෙයි.වැසිත් සමඟ ඇතිවිය හැකි අකුණු අනතුරු ගැන දැඩි අවධානයෙන් කටයුතු කරන ලෙසද එම දෙපාර්තමේන්තුව දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=n1205294</link>
    <topic>රටේ ආරක්ෂක තීරණ ගන්නේජෝන් රැන්කින් නොවේ</topic>
    <author>මහින්ද අලුත්ගෙදර</author>
    <content>රජයේ ආරක්ෂක අංශ සම්බන්ධ කර ගනිමින් ශ්‍රී ලංකාවේ බ්‍රිතාන්‍ය මහ කොමසාරිස් ජෝන් රැන්කින් කළ ප්‍රකාශයට එරෙහිව රජය දැඩි අප්‍රසාදය පළකරයි.බ්‍රිතාන්‍යයේද හමුදා කඳවුරු සාමාන්‍ය පරිදි පවත්වාගෙන යන බවට සඳහන් කරමින් රටේ සෙසු ප්‍රදේශවල මෙන්ම උතුරු හා නැඟෙනහිර පළාත්හිද ස්තාපිත කර තිබෙන හමුදා කණ්ඩ ඉවත් කළයුතු බවට හෙ‍තෙම ප්‍රකාශ කර තිබේ. ඊට අමතරව වන්නි හා යාපනය ප්‍රදේශයන්හි හමුදා භට පිරිස් විශාල ප්‍රමාණයක් සිටින බවටද ඔවුන් ඉවත් වියයුතු බවටද හෙතෙම සඳහන් කර ඇත.මේ සම්බන්ධයෙන් රජයේ ස්ථාවරය පැහැදිලි කරදීම සඳහා ශ්‍රී ලංකාවේ බ්‍රිතාන්‍ය මහ කොමසාරිස් ජෝන් රැන්කින් විදේශ කටයුතු අමාත්‍යාංශය වෙත කැඳවූ අවස්ථාවේදී විදේශ කටයුතු ඇමැති මහාචාර්ය ජී.එල් පීරිස් මහතා රජයේ අප්‍රසාදය පළ කළේය.ශ්‍රී ලංකාවේ ගැටුම් පැවැති අවධියේ තත්ත්වය මෙන්ම වත්මන් තත්ත්වය සහ ඉදිරි ක්‍රියාමාර්ග සම්බන්ධයෙන් දීර්ග ලෙස මෙහිදී කරුණු දක්වා තිබේ. රජයේ හමුදා භට පිරිස් ඉවත් කිරීම හෝ ඒ සම්බන්ධයෙන් තීරණ ගැනීම රජය විසින් සිදු කෙරෙන අතර ඒ සඳහා කිසිවකුටත් බලපෑම් කළ නොහැකි බවද විදේශ කටයුතු අමාත්‍යාංශය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=n1205295</link>
    <topic>රජයේ සේවකයන්ට උපාධි දෙන්නජපානයෙන් රුපියල්  මිලියන 340ක්</topic>
    <author>මහින්ද අලුත්ගෙදර</author>
    <content>ශ්‍රීලංකා රාජ්‍ය සේවයේ තරුණ තරුණියන්ට ශාස්ත්‍රපති උපාධි පිරිනැමීම සඳහා රුපියල් මිලියන 340 ක් (රුපියල් කෝටි 34) ප්‍රදානය කිරීමට ජපන් රජය තීරණය කර ඇත.දෙවසරක කාලයක් සඳහා වන මේ උපාධිය ජපාන අන්තර් ජාතික විශ්වවිද්‍යාලය, අන්තර් ජාතික ක්‍රිස්තියානි විශ්වවිද්‍යාලය සහ හිරෝෂීමා විශ්වවිද්‍යාලය මඟින් පිරිනමන බව ශ්‍රී ලංකාවේ ජපාන තානාපති කාර්යාලය පවසයි. ජපන් රජයේ මානව සම්පත් සංවර්ධන ශිෂ්‍යත්ව වැඩසටහන යටතේ මෙය ශ්‍රී ලංකාවට ලබාදෙයි. ශ්‍රී ලංකාවේ සංවර්ධන ක්‍රියාදාමය සඳහා දායක වීමේ අරමුණින් මේ වැඩපිළිවෙල ක්‍රියාත්මක කෙරෙන අතර ඒ අනුව මෙම ශිෂ්‍යත්වධාරීන් තමන් ලබාගන්නා දැනුම හා කුසලතා උපයෝගී කරගෙන ශ්‍රී ලංකාවේ පුළුල් සංවර්ධන හා රාජ්‍ය ප්‍රතිපත්තියක් සැකසීමට දායක වන බවද ශ්‍රී ලංකාවේ ජපාන තානාපති කාර්යාලය පෙන්වා දෙයි.පසුගිය 2010 වසරේදී ආරම්භ කළ මේ ශිෂ්‍යත්ව වැඩසටහන තවදුරටත් ඉදිරියට පවත්වාගෙන යාම සඳහා මේ වස‍ර වෙනුවෙන් මෙම ආධාරය ශ්‍රී ලංකාවට ලබාදෙන බව පවසන එම තානාපති කාර්යාලය මේ වසරේදී රාජ්‍ය නිලධාරීන් 15 දෙනකුට ශිෂ්‍යත්ව ලබා ගැනීමට හැකිවන බවද සඳහන් කරයි.මේ අතර එම තානාපති කාර්යාලය ප්‍රකාශ කරන්නේ මේ යටතේ මුදල් හා ක්‍රම සම්පාදන, රාජ්‍ය පරිපාලන හා ස්වදේශ කටයුතු, ආර්ථික සංවර්ධන, පළාත් පාලන හා පළාත් සභා අමාත්‍යාංශවල තෝරාගත් පිරිසක් වෙත මෙවර ශිෂ්‍යත්ව පිරිනැමීමට සැළසුම්කර තිබෙන බවයි.මේ දක්වා කලයේදී මෙම ශිෂ්‍යත්වය ශ්‍රී ලාංකිකයන් 30 දෙනකුට පිරිනමා තිබෙන අතර එහි පළමු කණ්ඩායම ඉදිරියේදී ශ්‍රී ලංකාවට පැමිණීමට නියමිතව තිබේ.රාජ්‍ය ප්‍රතිපත්ති, රාජ්‍ය පරිපාලනය, කලාපීය සංවර්ධනය, සාර්ව හා සංවර්ධන ආර්ථික විද්‍යාව ආදිය සම්බන්ධයෙන් මෙහිදී අධ්‍යයන කටයුතු සිදු කෙරෙන අතර මේ සඳහා වන ලේඛන හුවමාරුව මුදල් හා ක්‍රම සම්පාදන අමාත්‍යාංශයේදී සිදු කෙරුණු අතර මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී.බී ජයසුන්දර, ශ්‍රී ලංකාවේ ජපාන තානාපති නොබුහිතෝ හොබෝ මහත්වරු ඇතුළු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=n1205296</link>
    <topic>මිහින්තලා වන අරණ සංවර්ධනය කිරීමේවිශේෂ වැඩපිළිවෙළක්</topic>
    <author>තෙන්නකෝන් කුලසේකර</author>
    <content>මිහින්තලා වන අරණ සංරක්ෂණය කැර සංවර්ධනය කිරීමේ විශේෂ වැඩපිළිවෙළක් ජුනි 05 වෙනි දින ගොවි ජන සේවා හා වන ජීවි අමාත්‍යාංශය විසින් ආරම්භ කරයි.ලොව ප්‍රථම අභය භූමිය වූ මිහින්තලය සංරක්ෂණය කැර පරිසරය සංවර්ධනය කිරීමේ අවශ්‍යතාව පිළිබඳ ජනාධිපතිතුමාගේ මඟ පෙන්වීම අනුව මිහින්තලා වන අරණ සංරක්ෂණය කිරීමේ විධිමත් වැඩපිළිවෙළක් වන ජීවි අමාත්‍යාංශය සකසා ඇතැයි ගොවි ජන සේවා හා වන ජීවි අමාත්‍ය එස්. එම්. චන්ද්‍රසේන මහතා පැවසීය.ජුනි 5 වෙනි දිනය යෙදෙන ජගත් පරිසර දිනය, මිහිඳු මහ රහතන්වහන්සේ අම්බස්තලයට (මිහින්තලයට) වැඩම කැරවීම හා ලේක්හවුස් ආයතනයේ පනස් වෙනි මිහින්තලා ආලෝක පූජාව පැවැත්වෙන දිනවල දී මිහින්තලා පුදබිමේ හා වන අරණේ අඹ පැළ හා වෙනත් රුක් රෝපණය කිරීම චන්ද්‍රසේන අමාත්‍යවරයාගේ ප්‍රධානත්වයෙන් ජුනි 05 වෙනි දින පෙ.ව. 9.00 ට ආරම්භ වේ.මිහින්තලේ රාජමහා විහාරාධිපති වලවාහැංගුණවැවේ ධම්මරතන නා හිමිපාණන්ගේ අනුශාසනා මත මිහින්තලා අභය භූමිය ආශ්‍රිත වන උයන සංරක්ෂණය කැරේ. ලොව ප්‍රථම අභය භූමිය වූ මිහින්තලේ 1938 රජය මගින් අභය භූමියක් බවට පත් කිරීමෙන් පසු මෙතෙක් විධිමත් සංරක්ෂණ කටයුත්තක් සිදු වී නැති බවත් රුක් රෝපණ වැඩ සටහනක් නිසි පරිදි ඇරඹී නැති බවත් පවසන අමාත්‍යවරයා මිහින්තලා වන අරණ සංවර්ධනයේදී රාජ්‍ය ආයතන හා ගම්වාසීන්ගේ සහභාගිත්වය ලබාගන්නා බවද පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=n1205297</link>
    <topic>වෛද්‍ය රාජා ජෝන්පුල්ලේගේනිවෙසට හා වෛද්‍ය මධ්‍යස්ථානයට පහර දුන් සැකකරුවන්ට අධි චෝදනා බාරදෙයි</topic>
    <author>අනුරාධපුර - මධ්‍යම විශේෂ</author>
    <content>උතුරු මැද පළාත් සභා මැතිවරණ සමයේ අනුරාධපුර එක්සත් ජාතික පක්‍ෂ කළමනාකාරවරයා වශයෙන් කටයුතු කළ වෛද්‍ය රාජා ජෝන් පුල්ලේ මහතාගේ නිවසට හා වෛද්‍ය මධ්‍යස්ථානයට පහර දී රුපියල් ලක්‍ෂ 500ක පමණ අනර්ථයක් සිදුකළ බව කියන සැකකරුවන් පස්දෙනාට උතුරු මැද පළාත්බද මහාධිකරණ විනිසුරු සුනන්ද කුමාර රත්නායක මහතා ඉදිරියේ දී, ඊයේ (28) අධි චෝදනා බාර දුන්නේය.2008 වර්ෂයේ අගෝස්තු මස 20 හෝ ඊට ආසන්න දිනක දී, විත්තිකරුවන් විසින් අනුරාධපුර පළවන පියවරේ පදිංචිව සිටි රාජා ජෝන්පුල්ලේ මහතාට තුවාල සිදුකර තීනිවිරෝධි රැස්වීමක සාමාජිකයන් වීම, ඒ මහතාගේ වෛද්‍ය මධ්‍යස්ථානයට අයුතු ලෙස ඇතුළු වීම හා වෛද්‍යවරයාගේ වෛද්‍ය මධ්‍යස්ථානයට නිවසට, රථ වාහාන වලට දේපළ වලට ආලාභ හානි කිරීම ඇතුළු අධි චෝදනා 14 ක් ඔවුන්ට එරෙහිව නීතිපතිවරයා විසින් අනුරාධපුර මහධිකරණය හමුවේ ගොනුකර තිබිණි.ඊයේ අධිකරණයට ඉදිරිපත් වූ විත්තිකරුවන් පස්දෙනාගෙන් එක් අයකුට රුපියල් පන්දහස බැගින් මුදල් ඇප ද , එක් අයකුට රුපියල් පනස්දහස බැගින් වූ ශරීර ඇප මතද මුදා හරින ලෙස මහධිකරණ විනිසුරුවරයා නියෝග කළේය.මෙසේ අධි චෝදනා ලැබීමෙන් පසු ඇප මත මුදා හැරුණේ, ආර්.ඒ අනිල් පුෂ්පානන්ද (ප්‍රාදේශීය සභා මන්ත්‍රී - මිහින්තලය) හිටපු පළාත් සභා මන්ත්‍රී පී.ගාමිණි පෙරේරා(මියගිය) බී.එම් ප්‍රසන්න කුමාර බස්නායක ජේ.එම් නිමල් ගාමිණි ජයසුරිය නොහොත් බුලා ජී.හිරාන් පෙරේරා යන විත්තිකරුවන්ය.මෙහි පළමුවන විත්තිකරුට ඇප තැබීම සඳහා ජුලි මස 07 වන දා අධිකරණයේ පෙනී සිටින ලෙසත් , නැවත නඩු විභාගය සඳහා ජුලි මස 17 වන දා සියලු විත්තිකරුවන්ට අධිකරණය හමුවේ පෙනී සිටින ලෙසත් විනිසුරුවරයා නියෝග කළේය.2008 අගෝස්තු මස 20 වන දින හෝ ඊට ආසන්න දිනයකදී , මෙම සැකකරුවන් විසින් වෛද්‍ය රාජා ජෝන්පුල්ලේ මහතාගේ නිවසට හා වෛද්‍ය මධ්‍යස්ථානයට ගිනි තබා , විනාශ කර ලක්‍ෂ පන්සීයක පමණ අනර්ථයක් සිදු කිරිම සම්බන්ධයෙන් අනුරාධපුර මුලස්ථාන පොලිසිය මඟින් අත්අඩංගුවට ගෙන අධිකරණයට ඉදිරිපත් කළේය. මෙම නඩුවට සම්බන්ධ බව කියන පුද්ගලයන් කිහිප දෙනකුට එරෙහිව අධි චෝදනා ගොනු කිරිමට තරම් සාක්‍ෂි නොමැති වීම නිසාඔවුන් මීට පෙර නිදහස් කරනු ලැබීය. මුලික සාක්‍ෂි විභාගය අනුරාධපුර ප්‍රධාන මහේස්ත්‍රාත් අධිකරණයේ දී සිදු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=n1205298</link>
    <topic>ඒකාබද්ධ නාගරික හා අර්ධ නාගරික සේවා මධ්‍යස්ථාන ජාලයක්</topic>
    <author>ජයසිරි මුණසිංහ</author>
    <content>දෙස් විදෙස් ජනතාවගේ සිත් ඇඳ බැඳ ගන්නා පහසුකම් සපිරිම නාගරික සහ අර්ධ නාගරික සේවා මධ්‍යස්ථාන ජාලයක් සහිත රට බවට ශ්‍රී ලංකාව පත් කිරීමේ ජාතික වැඩපිළිවෙළ ආරම්භ කැරේ.වසර 2012 සිට 2015 දක්වා රුපියල් මිලියන 3000ක් මේ වැඩපිළිවෙළට රජය වියදම් කිරීමට තීරණය කොට තිබේ.ජනාධිපති මහින්ද රාජපක්‍ෂ මහතාගේ පූර්ණ උපදෙස් මත ආරක්‍ෂක සහ නාගරික සංවර්ධන අමාත්‍යාංශ ලේකම් ගෝඨාභය රාජපක්‍ෂ මහතාගේ පූර්ණ අධීක්ෂණය යටතේ මේ වැඩපිළිවෙළ ක්‍රියාත්මක කැරේ.මේ යටතේ ප්‍රධාන නාගරික කලාප පහක් සියලු පහසුකම් සහිතව සංවර්ධනය කෙරෙයි. ඊට අමතරව ප්‍රධාන නගර නවයක්, දිස්ත්‍රික් අග නගර 17 ක්, මාන්කුලම් හා මන්නාරම යන විශේෂ අග නගර දෙකක්, සහ සේවා මධ්‍යස්ථාන 300 ක් ලෙස නගර හා සේවා මධ්‍යස්ථාන ජාලයක් සංවර්ධනය කරනු ලැබේ.ඉතා දර්ශනීය නගර අග නගර බිහි කොට වැඩි පහසුකම් ප්‍රමාණයක් ජනතාවට බුක්ති විඳීමට ඉඩකඩ සැලැස්වීමෙන් ජීවන තත්ත්වය ඉහළ නැංවීමට රජය බලාපොරොත්තු වේ. ඊට අමතරව දෙස්, විදෙස් නව ආයෝජන අවස්ථා බහුල කිරීමට මේ වැඩපිළිවෙළ මහත් රුකුලක් වේ.මීට අමතරව වසර 2008 – 2011 අවුරුදු හතර ඇතුළත නාගරික සංවර්ධනයට රජය වැය කළ මුදල නව ගුණයකින් ඉහළ දමා ඇතැයි මුදල් හා ක්‍රම සම්පාදන අමාත්‍යාංශය ප්‍රකාශ කරයි.රුපියල් මිලියන 361 සිට රුපියල් මිලියන 3244 ක් දක්වා වසර හතරක කාලය තුළ රජය කළ ආයෝජන මුදල වැඩි කොට තිබේ.මේ වන විට නගරයේ වෙසෙන ශ්‍රී ලාංකිකයන්ගේ ප්‍රතිශතය සියයට 35 කි. ලෝකයේ රටවල් අතුරින් ඊට හිමි වනුයේ 39 වැනි ස්ථානය යි. ආසියානු කලාපයේ රටවල් අතුරින් අප රට සිටිනුයේ 12 වැනි තැන බව ද මුදල් හා ක්‍රම සම්පාදන අමාත්‍යාංශය මෑතක දී නිකුත් කළ 2011 නවතම වාර්තාවෙන් එළිදරව් කොට තිබේ.ජනාධිපති මහින්ද රාජපක්‍ෂ මහතාගේ උපදෙස් මත නාගරික සංවර්ධන අංශය විධිමත් කිරීමට රජය කටයුතු යොදා තිබේ.වසර 2030 වන විට ශ්‍රී ලංකාවේ මුළු ජනගහනය මිලියන 25 ක් වනු ඇතැයි ද ඉන් සියයට 60 ක් නගරවල ජීවත් වනු ඇතැයි ද ඇස්තමේන්තු කොට ඇත.මෙම අභියෝගයට හොඳින් මුහුණදීම සඳහා හොඳීන් ඒකාබද්ධ වූ නාගරික සහ අර්ධ නාගරික කේන්ද්‍ර ජාලයක් රට පුරා ස්ථාපිත කිරීම රජයේ ඉදිරි දැක්ම වී තිබේ. මෙය සාක්‍ෂාත් කිරීමට නිවැරදි නායකත්වය ලබාදීමට නාගරික සංවර්ධන හා ආරක්‍ෂක අමාත්‍යාංශ ලේකම් ගෝඨාභය මහතාට පැවැරී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=n1205299</link>
    <topic>සා.පෙ සිසුන්ගේ හැඳුනුම්පත්අයැදුම් පත් දැන්ම එවන්න</topic>
    <author>චන්ද්‍රිකා ‍‍පෙ‍‍රේරා</author>
    <content>සා /පෙළ විභාගයට මේ වසරේ ඉදිරිපත්වීමට නියමිත සිසුන්ගේ ජාතික හැඳුනුම්පත් ලබාගැනීමේ අයැදුම් පත්‍ර දැන්මම පුද්ගලයන් ලියාපදිංචි කිරීමේ දෙපාර්තමේන්තු‍වට එවන ලෙස විදුහල්පතිවරුන්ට රජය දැනුම් දෙයි.ලබන ඔක්තෝබර් 30 දිනට වයස අවුරුදු දහසය සපිරෙන සියලු සිසුන්ගේ ජාතික හැඳුනුම්පත් සැකසීමේ ඉල්ලුම් පත්‍ර මෙසේ යොමුකළ යුතු බව පුද්ගලයන් ලියාපදිංචි කිරීමේ දෙපාර්තමේන්තුවේ කොමසාරිස් ජෙනරාල් ජගත් පී.විජේවීර මහතා පවසයි.මෙසේ කල්වේලා ඇතිව අයැදුම්පත් ලබාගෙන වයස අවුරුදු 16 සපිරෙන විටම අදාල ළමයින්ගේ හැඳුනුම්පත් කඩිනමින් ලබා දෙන බවත් මේ හේතුවෙන් වෙනත් වසර වලදී ඇතිවූ අපහසුතා හා තදබදය නැතිකර ගැනීමට හැකිවන බවත් හෙතෙම පෙන්වාදෙයි.ළමයින්ගේ වයස සම්පූර්ණ වන තෙක් බලා නොසිට ඉල්ලුම්පත් යොමුකිරීමෙන් කිසිදු ගැටලුවක් මතු නොවන අතර කලට වේලාවට ජාතික හැඳුනුම්පත් සිසුන්ට ලබාදීමට මෙය උපකාරයක් වන බව විජේවිර මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=n12052910</link>
    <topic>වාග් ප්‍රතිභා විවාද තරගාවලියේසූරතාව නාලන්දා විදුහලට</topic>
    <author>කොළඹ දිස්ත්‍රික් සමූහ චාන්දනී ජයසිංහ</author>
    <content>බුද්ධිය, දැනුම, උරෙන් උර ගැටෙන නූතන වි වාදකයින්ගේ කාර්තික අඬහැරය 2012 සමස්ත ලංකා අන්තර් පාඨශාලීය වාග් ප්‍රතිභා විවාද තරගාවලිය මැයි 26 හා 27 යන දෙදින පුරා කොළඹ ඉසිපතන විද්‍යාලයේ දී පැවැත්විණි.ඉසිපතන විද්‍යාලයීය කථික හා විවාද සංසදය සමඟින් “97 ආදි ශිෂ්‍ය සංගමය” මගින් 3 වන වරටත් සංවිධානය කළ මේ තරගාවලියේ දී සූරතාව කොළඹ නාලන්දා විද්‍යාලය ද, අනුසූරතාව කොළඹ මියුසියස් විද්‍යාලය ද හිමිකර ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=r1205291</link>
    <topic>කහඉර මැද කම්බි වැටමගීන්ට හිරිහැරයක්</topic>
    <author>ඡායාරූපය - උතුරු කොළඹ සමූහ</author>
    <content>කොළඹ ගාලු පාරේ බම්බලපිටිය, ශුද්ධවූ පවුලේ කන්‍යාරාමය ඉදිරිපිට මාර්ගය හරහා පාර මාරුවීමට ලකුණු කර ඇති කහ ඉරයි මේ.කහ ඉර හරහා පාර මාරුවන මගියකුට මාර්ගයේ අනෙක් පැත්තට යන්නට නොහැකි වන ලෙස පාර මැද කොටස කම්බි වැටකින් ආවරණය කර තිබේ. මේ නිසා කහ ඉර හරහා පාර මාරුවන මගියකුට අනෙක් පැත්තට යෑමට නොහැකි වීමෙන් අනතුරුවලට පවා මුහුණ දීමට සිදුවන බව කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=r1205292</link>
    <topic>මංගල සාදයේ දබරය දුරදිග ගිහින්මනාලයා රෝහලට: මනාලිය නිවෙසට</topic>
    <author>නුගේගොඩ සමූහ -ඩබ්ලිව්. විදානපතිරණ</author>
    <content>දහසක් පැතුමන් පොදි බැඳගෙන විවාහ මංගල උත්සවයෙන් පසුව මධුසමය ගතකරන්නට නිවසේ සිට දුරබැහැර හෝටලයකට යාමට ඇඟිලි ගනිමින් සිටිය යුවළකට සිදුවුනේ මනාලයා රෝහල් ගත වීමත්, මනාලිය කඳුළු සලමින් ඇයගේ මවුපියන් සමග නිවෙසට යාමත්ලු.දෙපාර්ශවයේ ඥාති, හිතමිතුරන් ඉදිරියේ විවාහ මංගල කටයුතු මානාලියගේ නිවෙසට කිට්ටුම හෝටලයකදී නැකත් චාරිත්‍රානුකූලව සිදුවිය.අනතුරුව නව යුවතිපති දෙපළ ඇතුළු නෑ හිතමිතුරන් දිවා භෝජනයද රිසිසේ භූක්ති විඳ මවුපියන්ගේ ආශිර්වාද මැද ඔවුන් දෙදෙනාට මධුසමය ගතකරන්නට පිටත්වීමට තිබුනේ හෝරාවක් පමණි.හිටි හැටියේම මංගල සාදයට සහභාගි වූ කීප දෙනෙක් අතර පුංචි පහේ වචන හුවමාරුවක් වූහ. මධුවිතද පදමට ගෙන තිබූ නිසා එය දුරදිග ගියේය.මේ සිදුවීම් දුටු මනාලයාට එක්වරම තරහක් ආවේය.ඔහුගේ කේන්තිය පාලනය කර ගැනීමට නොහැකි වීමෙන් හෝටලයේ දොරකට සවිකර තිබුණ වීදුරුවකට අතින් ප්‍රහාරයක් එල්ල කෙළේය. ඔහුගේ අත තුවාල වී ලේ ගලන්නට විය. මනාලයාව වහාම අසල රෝහලට ඇතුල් කෙරිණි.මධුසමය ගතකරන්නට පෙරුම් පුරා ගෙන සිටි මනාලිය තමන්ගේ මවුපියන් පාමුල ඇද වැටෙමින් ඉකි ගසමින් අඩන්නට වූවාය. මවුපියෝ ඇයව නිවෙසට කැඳවා ගෙන ගියහ.මේ ගැටුම නිසා නව යුවළට සිදුවුනේ මධුසමය පැත්තකට දමා මනාලයාට රෝහල්ගත වීමත්, මනාලියට මවුපියන් සමග නිවෙසට යන්නටත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=r1205293</link>
    <topic> පරිසර නීති උල්ලංඝනය කළ ගම්පහ 17කට අධිකරණයේ පෙනී සිටින්නැයි නියෝග</topic>
    <author>නිට්ටඹුව සමූහ - ජෙනට් ජයසිංහ</author>
    <content>මේ මාසයේ ගෙවී ගිය සති දෙක තුළ ගම්පහ මූලස්ථාන පොලිසියේ පරිසර ඒකකය මගින් එම පොලිස් බලප්‍රදේශයේ පරිසර නීති උල්ලංඝනය කළ දාහත් දෙනෙක් අධිකරණයට ඉදිරිපත් කර ඇති බව ගම්පහ මූලස්ථාන පොලිසියේ පරිසර ඒකකයේ ස්ථානාධිපති පොලිස් පරීක්‍ෂක එම්. බී. කරුණාරත්න මහතා පැවැසීය.පදිංචි නිවාස හා වෙළෙඳ ව්‍යාපාරික ස්ථාන අවට පරිසරයේ ඩෙංගු මදුරුවන් බෝවිය හැකි වන සේ අපිරිසුදු හා අවිධිමත් අන්දමින් පවත්වාගෙන යාම, අපවිත්‍ර ජලය මහාමාර්ගවලට සහ ඇළ මාර්ගවලට මුදාහැරීම, වැලි ගොඩදැමීම, පස් කැපීම, ජලාශයන්ට කර්මාන්තශාලාවන් හි විෂ මිශ්‍ර ජලය මුදාහැරීම, අපිරිසුදු ආහාරපාන අලෙවි කිරීමේ චෝදනා මේ පුද්ගලයන් අධිකරණය හමුවට ඉදිරිපත් කිරීමට හේතුවූ බව කරුණාරත්න මහතා පැවැසීය.මේ වැටලීම් සඳහා පොලිස් පරීක්‍ෂක එම්. බී. කරුණාරත්න මහතාගේ උපදෙස් මත ටී. කේ. රාජපක්‍ෂ, ජේ. ඒ. ජයසිංහ සහ පොලිස් කොස්තාපල්වරුන් වන ඊ. එම්. ඊ. ඩබ්ලිව්. තුසිත, කේ. ටී. ගුණරත්න, විජය සහ බණ්ඩාර ඇතුළු නිලධාරි කණ්ඩායමක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=r1205294</link>
    <topic>බසයේදී තරුණියගේ කර මත හිස තබා මැදිවියේ පුද්ගලයෙක් සැපට නිදාගෙන</topic>
    <author>නුගේගොඩ සමූහ ඩබ්ලිව්. විදානපතිරණ</author>
    <content>මෙය සිදුවූයේ කොළඹ සිිට කළුතර දක්වා ධාවනය වූ බස් රථයකය.මෙම බස් රථය මෙදින පෙ: ව: 9.00ට පමණ කොළඹින් කළුතර දක්වා ධාවනය කිරීමට සූදානම් වූ අතර පුද්ගලයෙක් තම දියණියත් සමඟ බස් රථයට ගොඩවිිය.එකළඟ ආසන සොයා ගැනීමට නොහැකි වූ බැවින් දෙදෙනාට ඉඳ ගැනීමට ලැබුණේ තැන් දෙකක ය.බස් රථය පිටත්විය. දියණිය සිටි ආසනයේ වයස අවුරුදු පනහක පමණ පුද්ගලයෙක් ද සිටියේය. බස් රථය ගමන් ගැනීම ආරම්භ වනවාත් සමඟ මෙම පුද්ගලයාට නින්ද ගිය අතර ටික වේලාවක් යන විට ඔහු තරුණියගේ කර මත හිස තබා ගෙන නිදන්නට වූයේය.තරුණිය අපහසුතාවට පත්ව ඒ මේ අත ඇඹරෙන්නට වූවාය.එම ආසනයට යාබද අසුනේ සිටි තරුණයන් දෙදෙනෙක් මෙම සිද්ධිය බලාගෙන සිටියහ. තරුණිය දැඩි අසීරුතාවකට පත්ව ඇති බව දුටු තරුණයන් දෙදෙනාගෙන් එක් අයෙක් තරුණියගේ පියා අසුන්ගෙන සිටි ස්ථානයට ගියේය. ඔහුට ද නින්දගොස් තිබිණි.තරුණයා තරුණියගේ පියා අවදි කෙළේය.“ඔයාගෙ දුවට අර සීට් එකේ ඉන්න අයගෙන් කරදරයි. මම මෙතන ඉඳගන්නම් ඔයා මගේ සීට් එකට යන්න.”තරුණියගේ පියා තරුණයා අසුන්ගෙන සිටි තැනට ගියේය.ටික වේලාවකින් මැදිවියේ පුද්ගලයා නැවතත් තරුණියගේ කර මත නිදන්නට විය. පියා මේ බව දැක කෝපයට පත් විය. හෙතෙම දියණියගේ ආසනය ළඟට ගොස් මැදිවියේ පුද්ගලයාට බැණවැදුනේය.ඔහේට ලැජ්ජ නැද්ද අඳුනන්නෙ නැති ගෑණු ළමයින්ට හේත්තු දාන්න. ඔහේට මේ වයසෙ දරුවො නැද්ද. බලනව මේ බස්එකේ තරුණයො කී දෙනෙක් අපූරුවට යනවද කියල.බස් රථයේ මගින් සියලුදෙනා සිද්ධිය දෙස බලාගෙන සිටියහ. දැරියගේ පියාගේ බැනුම් සහ බසයේ සිටි තරුණයන්ගේ සිනා හඬ මැද්දේ මැදිවියේ පුද්ගලයා බසයෙන් බැස ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=r1205295</link>
    <topic>මීගමුවේ නිවෙසක හුදෙකලාව විසූආබාධිත තරුණියකට අතවර කරලා</topic>
    <author>මීගමුව විශේෂ – එච් ප්‍රනාන්දු</author>
    <content>ආබාධිත තරුණියකට අතවර කිරීමේ සිද්ධියකට වරදකරු වූ පුද්ගලයකුට මීගමුව මහාධිකරණ විනිසුරු ශිරාන් ගුණරත්න මහතා විසින් බරපතළ වැඩ ඇතිව වසර 7ක සිර දඬුවමක් සහ රුපියල් 15,000ක දඩයක් නියම කරන ලදී.මෙම සිද්ධියට ආධාර හා අනුබල දෙන ලදැයි චෝදනා ලැබ සිටි කාන්තාවකට චෝදනාව ඔප්පු කිරීමට ප්‍රමාණවත් සාක්කි නොතිබීම සැලකිල්ලට ගත් විනිසුරුවරයා ඇය නිදොස් කොට නිදහස් කෙළේය.2001 අපි‍්‍රයෙල් මස 2 වැනි දිින හෝ ඊට ආසන්න දිනක දී 28 හැවිරිදි වියේ පසුවූ ආබාධිත තරුණියකට අතවර කරන ලදැයි විත්තිකරු මෙම නඩුවෙන් චෝදනා ලැබ සිටියේය.තම වැඩිමල් සොහොයුරිය රැකියාව සඳහා ගිය පසු නිවෙසේ හුදෙකලාව විසූ ආබාධිත තරුණියක අතවරයට ලක් වී තිබුණි.රජයේ නීතිඥ පද්මාල් වීරසිංහ ද සිල්වා මහතා පැමිණිල්ල මෙහෙයවූ අතර නීතිඥ නෙවිල් ප්‍රනාන්දු මහතා පළමු වැනි චූදිත වෙනුවෙන් පෙනී සිටියේය.විත්තිකාරිය වෙනුවෙන් නීතිඥ චම්පිකා අලහකෝන් මහත්මිය සහ නීතිඥ නලින් විලියම් මහතා පෙනී සිිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=s1205291</link>
    <topic>පාකිස්තාන-ඉන්දීය ක්‍රිකට් තරගමාලාවන්විස්සයි 20 ලෝක කුසලානයට අභියෝගයක්</topic>
    <author>වර්නන් ගුණසේකර</author>
    <content>පාකිස්තානය සමගත්, ඉන් අනතුරුව ඉන්දියාව සමගත් දිවයිනේ පැවැත්වෙන විස්සයි 20 හා එක්දින තරගමාලාවන් ළඟ එන විස්සයි 20 ලෝක කුසලාන ක්‍රිකට් තරගාවලිය සඳහා ශ්‍රී ලංකා කණ්ඩායම තෝරා ගැනීමට ලැබුණු හොඳ අවස්ථාවක් බව ශ්‍රී ලංකා නායක මහේල ජයවර්ධන ප්‍රකාශ කළේය.ශ්‍රී ලංකා කණ්ඩායමේ ජ්‍යේෂ්ඨ ක්‍රීඩකයන් කීපදෙනෙකු අයි.පී.එල්. තරගාවලියට සහභාගිවීම සඳහා රටින් පිටව සිටියත් ඔවුන් එහි දී කළ ක්‍රීඩාවෙන් හොඳ මානසිකත්වයක් ගොඩනගා ගත් බවත්, ඒ අතරවාරයේ අනෙකුත් ක්‍රීඩකයෝ ශ්‍රී ලංකාවේ දී නව පුහුණුකරු ග්‍රෙහැම් ෆෝඩ් යටතේ සාර්ථක පුහුණුවක් ලැබූ බවත් ජයවර්ධන කීවේය.ජෑස් කුසලානය සඳහා පැවැත්වෙන ශ්‍රී ලංකා- පාකිස්තාන විස්සයි 20, එක්දින හා ටෙස්ට් තරගමාලාවන් පිළිබඳව මාධ්‍ය දැනුවත් කිරීම සඳහා කොළඹ ටාජ් සමුද්‍ර හෝටලයේ දී ඊයේ පැවැති උත්සවයේ දී ශ්‍රී ලංකා නායකයා මේ අදහස් පළ කළේය.'පාකිස්තානය අන්තිම මාස 6 දී සියළුම ආකාරයේ ක්‍රිකට් ක්‍රීඩාවෙන් කැපී පෙනෙන දස්කම් පෙන්නුම් කර තිබෙනවා. ඔවුන් සමග ලංකාවේ විස්සයි 20 හා ජාත්‍යන්තර එක්දින තරග ක්‍රීඩා කිරීමට ලැබීම විස්සයි 20 ලෝක කුසලානය අරබයා ශ්‍රී ලංකාවට ‍ලැබුණු ලොකු අභියෝගයක්' යැයි ද මහේල ජයවර්ධන කීවේය.ධම්මික ප්‍රසාද් කණ්ඩායමෙන් සම්පූර්ණයෙන් ඉවත් කර නැතැයි ද දස්කම් ප්‍රදර්ශනය කොට නැවත කණ්ඩායමට එක්වීමට ඔහුට දොරටු විවරව ඇතැයි ද ජයවර්ධන තව දුරටත් කියා සිටියේය.පාකිස්තාන විස්සයි 20 නව නායක මොහොමඩ් හ‍ෆීස් ශ්‍රී ලංකාව සමග මේ තරගාවලිය තමන්ට ඉතාමත් ප්‍රබල අභියෝගයක් බව කියා සිටියේය.තරගාවලියට පෙර සූදානම් වශයෙන් තමන්ට තරග නොලැබුණත් කණ්ඩායම නව පුහුණුකරු ඩේව් වට්මෝර් යටතේ සති 2ක පුහුණුවක් ලැබූ බව කී හෆීස් තරගාවලිය ජය ගන්නේ කවුදැයි අනාවැකි පළකල නොහැකි බවත්, ශ්‍රී ලංකාව ඔවුන්ගේ පොර පිටියේ දක්ෂයන් සේම අපේ කණ්ඩායම ද ඊට නොදෙවැනි නැති බවට විශ්වාසය පළකළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=s1205292</link>
    <topic>අනුරාධපුර දිස්ත්‍රික් පාපැදි ශූරයා උදය</topic>
    <author/>
    <content>2012 වසරේ අනුරාධපුර දිස්ත්‍රික් පාපැදි සුපිරි ශූරයා ලෙස උදය ක්‍රිෂාන්ත ද ශූරිය ලෙස ශ්‍රියාලතා වික්‍රමසිංහ ද අභිෂේක ලැබූහ. අනුරාධපුර දිස්ත්‍රික් පාපැදි ශූරතාවලියේ වයස අවුරුදු 23න් පහළ ශූරයා ලෙස එස්. ආර්. ඒ. රණසිංහ තේරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=s1205293</link>
    <topic>කොල්ලන් පරදවා ඔලිම්පික් යන කෙල්ල</topic>
    <author>- වර්නන් ගුණසේකර (විදෙස් පුවත් ඇසුරෙනි)</author>
    <content>පන්ජාබ් ප්‍රාන්තයේ ක්‍රීඩා සරසවියක ගීටා පොගට් ඇගේ කෙටි දුර ධාවනය අවසන් කරද්දී එක් පුහුණුකරුවෙක් ඇගේ කාලගණනය කිරීමේ උපකරණය දෙස බලා මැනවැයි පිළිගනිමින් හිස සලයි. තවත් පුහුණුකරුවෙක් වහා ඇය වෙත පැමිණ ඇගේ නාඩි වැටීම පරීක්ෂා කර බලයි.තෙවැනි පුහුණුකරුවෙකු මල්ලව පොරයකට ඇයව ජිම් එක වෙත තල්ලු කරගෙන යයි. මෙවැනි සත්කාරයක් හා ධෛර්ය දීමක් ඉහළ පෙලේ මලල ක්‍රීඩකයෙකුට සාමාන්‍ය දෙයකි. එහෙත්, උතුරු ඉන්දියාවේ ප්‍රාන්තයක් වන හර්යානා නමැති ගීටාගේ ගම්මානයෙන් පැමිණෙන කාන්තාවන්ට එය අසාමාන්‍ය දෙයකි. තමාගේ නිවෙසට පිටින් ජීවිතයක් තිබීම එහි කෙල්ලන්ට විරල ය.“මගේ ගමේදී, කෙල්ලන්ට ඇත්තේ සීමිත අවකාශයකි” යැයි ඔලිම්පික් ක්‍රීඩා උලෙළෙකට සුදුසුකම් ලැබූ පළමු ඉන්දියානු කාන්තා මල්ලවපොර ක්‍රීඩිකාව වන 23 හැවිරිදි ගීටා පවසන්නීය. “පාසලකට ඇතුළු වීමට ඔවුන්ට අවස්ථාවක් ලැබුනත්, වැඩිදුර අධ්‍යාපනයක් ලබන්න අවසර දෙන්නේ පවුල් කිහිපයක් පමණයි.”ගීටා හා ඇගේ මල්ලවපොර සොහොයුරියන් පුහුණුව අරඹද්දී, ඔවූහු සමාජයේ සමච්චලයට ලක්වූහ. “අපට අවලක්ෂණ කන් ඇතිවෙන නිසා කව්රුත් අපිව බඳින්නේ නැතිවේවි කියලා ඔවුන් කීවා” මල්ගෝවා හැඩය ගත් සිය කන් වෙත ඇඟිල්ල දික් කරමින් ගීටා කියන්නීය. පිටත කන ඉදිමීම මල්ලවපොර ක්‍රීඩකයන් අතර සාමාන්‍ය තත්ත්වයකි.දොළොස් වසරකට පසුව ගීටා පළාතේ කීර්තිමත් තැනැත්තියකි. ගීටා ඉන්නේ කොහේද කියා ඇසුවොත් කිලෝ මීටර ගණනාවක් එහායින් සිටින පුද්ගලයන් පවා පාර කියනු ඇත.සාමාන්‍යයෙන් මැටි පොළොවක සටන් කෙරෙන ‘කුෂ්ටි’ නමැති සම්ප්‍රදායික ඉන්දියානු මල්ලවපොර ක්‍රීඩාව ඇයට පුහුණු කිරීමට ඇගේ පියා තීරණය කළ බැවින් ගීටා හැදී වැඩුනේ සාමාන්‍ය චාරිත්‍ර වාරිත්‍ර නොසලකමිණි. “මම මල්ලවපොර ක්‍රීඩිකාවක් නොවුනා නම් හෝ මගේ පියා හොඳ පුහුණුකරුවකු නොවුනා නම්, මේ වෙනකොට මම කසාද බැඳලා” ඇය කියන්නීය.හැදුනෙ වැඩුනේ කොල්ලො වගෙයි දිගු කෙස් හෝ ස්ත්‍රී ඇඳුම්වලට ඇගේ පියා විරුද්ධ වූ අතර ගීටා හා ඇගේ සොයුරියන් හැදී වැඩුනේ කොල්ලන් ලෙසනි.“පුහුණු වෙද්දී අපි ට්‍රැක් සූට් හා ටී-ෂර්ට් අඳින්න පුරුදු වී සිටියා” දැන් සිය හිසකෙස් දිගට වවාගෙන පෝනිටේලයක් බැඳගෙන සිටින ගීටා කියන්නීය. නමුත් ඒක ගම්වාසීන්ගේ ප්‍රසාදයට ලක්වුනේ නැහැ. මොකද, කාන්තාවන් අඳින ඇඳුම් හැටියට ඔවුන් සාමාන්‍යයෙන් බලාපොරොත්තු වෙන්නේ සල්වාර් කමීස් (පහළට ඇද වැටෙන දිග ෂර්ට් එක හා බුරුල් පිජාමා) නිසායි.”ගීටා දැන් පුහුණු වන්නේ, ආදියෙහි විසූ පටියාලාහි මහරාජා කෙනෙකු විසින් ඉදිකරන ලද මාලිගයකින් සමන්විත ආසියාවේ විශාලතම ක්‍රීඩා ආයතනයේ අංග සම්පූර්ණ, වායු සමීකරණය කරන ලද ක්‍රීඩාගාරයක (ජිම්) ය. එය, ඇගේ ගමේ ගෙදර හරක් මඩුවකට යාබදව පිහිටි කොටුවක ඇගේ මුල් දවස්වල පුහුණුවීමේ සිට බොහෝ දුර පැමිණීමකි.“අපි පුහුණු වෙච්ච තැන වහලයක් තිබුනේ නැහැ. ඒ නිසා, උදය කාලයේ එතැන හරියට රත් වෙනවා. සවස් කාලයට මැටි පොළොව ගොඩක් සීතලයි” ගීටා ඇගේ අළු පැහැති ‘සෙඩාන්’ මෝටර් රථයේ යතුරු අතගාමින් පවසන්නීය. එය, හර්යානා ප්‍රාන්ත රජයෙන් මෑතකදී ඇයට ලැබුනු ත්‍යාගයකි. ජාත්‍යන්තර තරගවලදී භාවිතා කරනු ලබන මැටි පැදුරක් මිලදී ගැනීමට ඇගේ පියා හා පුහුණුකරුට වත්කමක් නොතිබිණි. “ මට කිසිම පහසුකමක් හෝ උපකාරයක් ආණ්ඩුවෙන් ලැබුනේ නැහැ” යැයි 52 හැවිරිදි හිටපු මල්ලවපොර ක්‍රීඩකයා කියයි.“අපිව මල්ලවපොර ක්‍රීඩාවට පුහුණු කිරීම ගැන ලැජ්ජා විය යුතු යැයි අපේ තාත්තාට කියපු අය දැන් ප්‍රාර්ථනා කරනවා මම වගේ දූවරු එයාලටත් හිටියා නම් කොච්චර හොඳද කියලා” ගීටා පවසන්නීය. ඇය ලන්ඩන් ඔලිම්පික් උලෙළේදී කිලෝ ග්‍රෑම් 55 අංශයේ තරග වදිනු ඇත.“මගේ ආච්චි පැතුවේ පිරිමි දරුවෙකුයි” ඔලිම්පික් ක්‍රීඩා උලෙළින් පසුව විවාහ වීමට බලාපොරොත්තු වන ගීටා පවසන්නීය. “ඇය දැන් කියනවා, එයාට මං වගේ දූවරු සියයක් හිටියත් එයා කනගාටු වෙන්නේ නැහැ කියලා.”.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=s1205294</link>
    <topic>ආසියානු මලල ක්‍රීඩා ලේකම් ශ්‍රී ලංකාවට ප්‍රසාදය පළ කරයි</topic>
    <author>ප්‍රින්ස් ගුණසේකර</author>
    <content>ආසියානු කනිෂ්ඨ මලල ක්‍රිඩා ශූරතාවලියේ සංවිධාන ව්‍යූහය පිළිබඳ ආසියානු මලල ක්‍රීඩා සම්මේලනය ශ්‍රී ලංකාව වෙත ප්‍රසාදය පළ කරයි.ආසියානු කනිෂ්ඨ මලල ක්‍රීඩා ශූරතාවලියේ තාක්ෂණික කමිටු සාමාජිකයන් හා ආසියානු මලල ක්‍රීඩා සම්මේලනයේ නියෝජිතයන් පිරිසක් අතර ඊයේ පැවැති විශේෂ හමුවකදී ආසියානු මලල ක්‍රීඩා ලේකම් මොරිස් නිකොලොස් මහතා තරගාවලි සංවිධාන කටයුතු පිළිබඳ සතුට පළ කළේ ය.කොළඹ ගලදාරි හෝටලයේ පැවැති මේ රැස්වීමේදී ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් දයා රත්නායක මහතා තරගාවලිය සංවිධාන කටයුතු පිළිබඳ පූර්ණ විස්තරයක් ආසියානු මලල ක්‍රීඩා සම්මේලනයේ නියෝජිතයන්ට ඉදිරිපත් කළේ ය. ඒ අනුව ආසියානු කනිෂ්ඨ මලල ක්‍රීඩා ශූරතාවලියේ සංවිධාන කටයුතු පිළිබඳ සෑහීමකට පත්වන බව මොරිස් නිකොලොස් මහතා සඳහන් කළේ ය. මේ අතර ඊයේ පෙරවරුවේ ආසියානු මලල ක්‍රීඩා ලේකම් ඇතුළු නියෝජිත පිරිස ක්‍රීඩා ඇමැති මහින්දානන්ද අලුත්ගමගේ මහතා හමුවුණි. එහිදී තරගාවලියේ සත්කාරක රටේ සූදානම ක්‍රීඩා ඇමැතිවරයා පැහැදිලි කළේ ය. හදිසියේම තරගාවලිය අවලංගු කොට ශ්‍රී ලංකාවේ ඉල්ලීම මත පැය 24කින් තීන්දුව වෙනස් කිරීම පිළිබඳ මොරිස් නිකොලොස් මහතාට ක්‍රීඩා ඇමැතිවරයා ස්තූතිය පළ කළේ ය.ආසියානු මලල ක්‍රීඩා ලේකම් මොරිස් නිකොලොස් මහතා සමග ශ්‍රී ලංකාවට පැමිණි එහි විධායක ලේකම් ඈන්ග් බී මහත්මිය, තාක්ෂණ උපදේශක සී.කේ. විල්සන් හා මුල්‍ය කළමනාකරු ඒ.සුගර්මරන් යන මහත්වරු අද රාත්‍රියේ සිංගප්පූරුව බලා පිටත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=s1205295</link>
    <topic>කොල්කටා පිල අයි.පී.එල් ශූරතාව දිනයි</topic>
    <author/>
    <content>ඉන්දීය ප්‍රීමියර් ලීග් ක්‍රිකට් ශූරතාව ගෞතම් ගම්බීර්ගේ නායකත්වයෙන් යුත් කොල්කටා නයිට් රයිඩර්ස් පිල දිනා ගත්තේය.චෙන්නායි චිදම්බරන් ක්‍රීඩාංගණයේ පැවැති අවසන් තරගයේදී මහේන්ද්‍ර සිං දෝනිගේ නායකත්වයෙන් යුත් චෙන්නායි සුපර් කිංග්ස් පිල කඩුලු 5කින් පරාජය කොට ඇමරිකානු ඩොලර් මිලියන දෙකක තෑගි මුදලට කොල්කටා නයිට් රයිඩර්ස් පිල හිමිකම් කීය.අයි.පී.එල් අනු ශූරයන්වූ චෙන්නායි පිලට ඇමරිකානු ඩොලර් මිලියනයක් හිමි විය.කාසියේ වාසිය දිනූ කොල්කටා නයිට් රයිඩර්ස් පිල මුලින් පන්දුවට පහරදීම සදහා චෙන්නායි පිලට ආරාධනා කළ අතර ඔවුන් ඕවර් 20කදී කඩුලු 3කට ලකුණු 190ක් ලබා ගත් අතර කොල්කටා නයිට් රයිඩර්ස් ඕවර් 19.2කදී කඩුලු 5කට ලකුණු 192ක් ලබා ජය තහවුරු කර ගත්තේය.මේ තරගාවලියේ වීරයා ලෙස කොල්කටා නයිට් රයිඩර්ස් පිලේ එස්.පී.නරීන් සම්මාන දිනූ අතර අවසන් තරගයේ වීරයා ලෙස එම කණ්ඩායමේ එම්.එස්.බිස්ලා සම්මාන දිනා ගත්තේය.අවසන් තරගයේදී චෙන්නායි සුපර් කිංග්ස් පිලේ ආරම්භක පිතිකරුවන්වූ මයික් හසී හා මුරලි විජේ මුල් විකට්ටුවට ලකුණු 87ක සම්බන්ධතාවක් ගොඩනැගූ අතර හසී පන්දු 43කදී හතරේ පහර 4ක් හා හයේ පහර දෙකක් සමග ලකුණු 54ක් ලබා ගත්තේය.මුරලි විජේ හතරේ පහර හතරක් හා හයේ පහරක් සමග පන්දු 32කදී ලකුනු 32ක් ලබා ගත්තේය.චෙන්නායි පිලට වේගවත් ලකුණු 73ක් ලබාදුන් සුරේෂ් රයිනා ඒ සදහා පන්දු 38ක් ගත් අතර හයේ පහර 5ක් හා හතරේ පහර 3ක් එල්ල කළේය.සුපිරි බොලිවුඩ් තරුවක් වූ ෂාරුක් ඛාන්ගේ කොල්කටා කයිට් රයිඩර්ස් පිලට ආරම්භයේදීම බලාපොරොත්තු ඇති කළ බිස්ලා පන්දු 48කදී හයේ 5ක් හා හතරේ 8ක් සමග ලබා ගත් ලකුණු 89 ජයග්‍රහණයේ මාවත විවර කිරීමට ප්‍රධානව බලපෑවේය.එයට අමතරව ජැක් කලීස් ගේ ලකුණු 69 ජයග්‍රහණය පහසු කරළීමට තවත් ශක්තියක් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=s1205296</link>
    <topic>සමස්ත ලංකාහොකී තරගමාතලේදී</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ ක්‍රිස්තුදේව ජාතික පාසලේ ආදි ශිෂ්‍ය සංගමය දෙවැනි වරටත් සංවිධානය කරන එච්. ඩී. එස්. ෆොන්සේකා අනුස්මරණ රන් කුසලාන සමස්ත ලංකා විවෘත හොකී තරඟාවලිය ජූනි 2 හා 3 යන දිනවලදී මාතලේදී පැවැත්වේ.මෙහිදී විවෘත පිරිමි අන්තර් ක්‍රිඩා සමාජ හා පාසල් බාලක බාලිකා වශයෙන් අදියර තුනක් යටතේ තරග පැවැත්වීමට නියමිතය.මෙවර අන්තර් ක්‍රිඩා සමාජ පිරිමි හොකී ශූරතාවය හා අනුශූරතාවය සඳහා එච්. ඩී. එස්. ෆොන්සේකා අනුස්මරණ කුසලාන සමඟ මුදලින් ත්‍යාග පිරිනැමේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=s1205297</link>
    <topic>නෝර්ත් වෙස්ටර්න් බ්ලැක්ස් පිලට පළමු ජය</topic>
    <author/>
    <content>කාල්ටන් සුපර් සෙවන්ස් රගර් තරගාවලියේ පළමු අදියර පසුගියදා මහනුවර බෝගම්බර පිටියේ දී පැවැත්විණි. එහි දී ලකුණු 41-7ක් ලෙස සදර්න් ෂාක්ස් කණ්ඩායම පරාජය ට පත්කළ නෝර්ත් වෙස්ටර්න් බ්ලැක්ස් පිල පළමු අදියරේ ශූරතාව දිනාගැනීමට සමත්විය. ජයග්‍රාහී කණ්ඩායම සමූපකාර හා අභ්‍යන්තර වෙළෙඳ අමාත්‍ය ජොන්ස්ටන් ප්‍රනාන්දු මහතා සමග. ජායාරූපය – කමල් ජයමාන්න.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=f1205291</link>
    <topic>ජනපති ඉටු කළ සේවය විශිෂ්ටයි</topic>
    <author>සාකච්ඡා ‍කළේ උදිත ගුණවර්ධන</author>
    <content>ජනාධිපති මහින්ද රාජපක්‍ෂ මහතාගේ දේශපාලන ජීවිතයේ හතළිස් දෙවන සංවත්සරය පසුගියදාට යෙදී තිබුණි. එම අවුරුදු හතළිස් දෙකක කාලයේදී මහින්ද රාජපක්‍ෂ චරිතය මෙරට දේශපාලන හා සමාජ ක්ෂේත්‍රයට ඉටුකළ මෙහෙය පිළිබඳව ජනපති ගේ සමකාලීන දේශපාලන සගයකු වන බස්නාහිර පළාත් ආණ්ඩුකාර අලවි මවුලානා මහතා සමඟ සිදුකළ සංවාදයකි මේ.ජනාධිපතිතුමා දේශපාලනයට ක්‍රියාකාරී ලෙස සම්බන්ධ වූයේ 1970 වර්ෂයටත් පෙර සිටයි. එහෙත් ඔහු මුලින්ම පාර්ලිමේන්තු මන්ත්‍රීවරයකු විදිහට පත් වුණේ 1970 මැතිවරණයේදීයි. එදා ඔහු තමයි පාර්ලිමේන්තුව නියෝජනය කළ ළාබාල හා තරුණම මන්ත්‍රීවරයා. එතුමාගේ පියාණන් වූයේ ශ්‍රී. ල. නි. ප. පිහිටුවීමට මූලිකත්වය ගත් ඩී. ඒ. රාජපක්‍ෂ මහතායි. ඒ නිසා ජනාධිපතිතුමාට පාරම්පරිකවම දේශපාලනය පිළිබඳව උරුමයක් වගේම හොඳ දේශපාලන ඉවක් තිබුණා. රුහුණේ රාජපක්‍ෂවරු කියන්නේ පොදු ජනතාවගේ දේශපාලනය අනුගමනය කළ පුංචි මිනිසාගේ දහදිය සුවඳ හඳුනන පරපුරක්. මේ ගැමි ගතිගුණ ජනාධිපතිතුමාටත් මුල් අවදියේ සිටම පිහිටා තිබුණා. ඒ නිසා තමයි ලාබාල මන්ත්‍රීවරයාගේ සිට ඇමැති, විපක්‍ෂනායක, අගමැති, ජනපති ධුර දරමින් අදත් ඔහු සක්‍රීය මහජන සේවයේ නියැලෙන්නේ. එදා සිටි මහින්ද හා අද සිටින මහින්ද අතර වෙනසක් නැහැ. එදා සිටි සරල මිනිසාම තමයි අදත් සිටින්නේ. වෙනත් අය තනතුරු ලැබෙද්දී හිස උදුම්මා ගන්නවා. ඒත් ජනාධිපතිතුමා එදත් සරලයි අදත් සරලයි.මා මුල් කාලයේදීම සිතුවා මහින්ද රාජපක්‍ෂ චරිතය දුර ගමනක් යාවි කියලා. එදා මගේ සිතුවිල්ල අද වෙද්දි ඇත්තක් වෙලා තිබෙනවා. ඒ ගැන මගේ දේශපාලන හා පුද්ගලික මිත්‍රයකු ලෙස මා සතුටට පත් වෙනවා.ආයේ කතා දෙකක් නැහැ. මෙරට මෑත ඉතිහාසයේදී රටට අමතක නොවන සේවයක් ඉෂ්ට කළේ ජනපති. මා අතිශයෝක්තියෙන් කියනවා නොවෙයි. දේශපාලන පැත්තෙන් නොවෙයි සියලු අංශයන්ගෙන් අපට නිදහස ලබා දුන්නේ. යුද්ධය නිමාකළේ ඒ සඳහා අභීත දේශපාලන නායකත්වය ලබා දුන්නේ ජනාධිපතිතුමා විසිනුයි. අපට මතකයි එදා අප බයේ ගැහි ගැහි පාරේ ගිය විදිහ. ජීවිතය කොයි වෙලේද කියලා සැකයි. මැති ඇමැතිවරුන්ගේ සිට පුංචි මිනිසා දක්වා සියලු දෙනා ජීවත්වුණේ අතිශය බයකින් යුතුව. ඒ බය නැතිකර ත්‍රස්තවාදය නැත්තටම නැති කළේ මහින්ද රාජපක්‍ෂ මහතායි. අලුත් නිදහසේ පියා විදිහට ජනපතිව හඳුන්වා දුන්නත් එහි වරදක් මා දකින්නේ නැහැ. දේශපාලනඥයකුට අවුරුදු සියයක් ගියත් කළ නොහැකි දේ ජනාධිපතිතුමා අවුරුදු හතළිස් දෙකකදී ඉෂ්ට කර තිබෙනවා.ශ්‍රී. ල. නි. ප. පාක්ෂිකයකු විදිහට මට අද අවංකවම ආඩම්බර වෙන්න පුළුවන් ජනපති දශක හතරකදී ඉටුකළ මෙහෙය දැකලා. එතුමා බණ්ඩාරනායක මැතිතුමා ආරම්භ කළ ශ්‍රී. ල. නි. ප. යට අලුත් ආලෝකයක් වගේම ස්වර්ණමය යුගයක් බිහිකර තිබෙනවා.ජනාධිපතිතුමා අදත් කම්කරු ජනතාවගේ නායකයා. ජනපති ධුරයට එතුමා පත්වන්නේත් බහුතර වැඩ කරන ජනතාවගේ සහයෝගය සහිතවයි. එය පසුගිය ඡන්ද ප්‍රතිඵල විමසා බලද්දී දැකගැනීමට පුළුවන්. කලක් ජනාධිපතිතුමා කම්කරු ඇමැතිවරයා විදිහට කටයුතු කළා. එහිදී කම්කරු ප්‍රඥප්තියක් ඇතිකිරීමට උත්සාහ කළත් එදා සිටි පාලකයන් එයට ඉඩ ලබා දුන්නේ නැහැ. එහෙත් මහින්ද රාජපක්‍ෂ චරිතය හා වැඩ කරන ජනතාව අතර බැඳියාව එමඟින් බිඳී ගියේ නැහැ.ජනාධිපතිවරයකු ලෙස නොවෙයි කලක් ඔහු වැඩ කරන ජනතාවගේ නායකයෙකු විදිහටත් කටයුතු කළා. 1980 දශකයේදී බලවත්ව තිබුණේ එජාප ආණ්ඩුවයි. එදා සිටි පාලකයන් උත්සාහ කළේ කම්කරු සටන් පෙරමුණු විනාශ කිරීමට හා කම්කරු නායකයන් මර්දනය කිරීමටයි. එහි ප්‍රතිඵලයක් විදිහට මහින්ද රාජපක්‍ෂ මහතා ඇතුළු ප්‍රගතිශීලී කඳවුරේ නායකයන්ට අමානුෂික විදිහට පහර දුන්නා. අද මානව අයිතීන් ගැන කතා කරන ජාත්‍යන්තරය ඉදිරියේ හඬ නඟන අය එදා සිටියේ කොහෙද කියන එක ප්‍රශ්නයක්.එක් අවස්ථාවක ජනතාවාදී දේශපාලනය කිරීමේ වරදට මහින්ද රාජපක්‍ෂ මහතාට මාස ගණනක් දස වධ විඳිමින් සිරගතව සිටීමට සිදුවුණා. ඔහුගේ මව මියගිය මොහොතේදී මළගෙදර ඒමට පවා දුෂ්කරතාවක් ඇතිවුණා. එදා එක්සත් ජාතික පක්‍ෂය ප්‍රජාතන්ත්‍රවාදය ක්‍රියාත්මක කළේ ඒ විදිහටයි. ඒත් අද බොහෝ දෙනාට මේ අතීතය අමතකයි.එදා සිටම ජනපති මුස්ලිම් ජනතාව සමඟ ඉතාමත් ළඟ ඇසුරක් පවත්වාගෙන ගියා පමණක් නොවෙයි ඉස්ලාම් සංස්කෘතික අංගවලට විශාල ලෙස ගරු කළා. ඒ වගේම බලය ශක්තිය ගැන නොසිතා යුක්තිය සමඟ සිටගත් නායකයකු ලෙස ජනාධිපතිතුමාව හඳුන්වා දිය යුතුයි.පලස්තීනය සමඟ පලස්තීන ජනතාවගේ යුක්තිය වෙනුවෙන් දිගින් දිගටම ගනුදෙනු කළ ඔවුන්් වෙනුවෙන් පෙනී සිටි දේශපාලන නායකයකු විදිහටත් ජනාධිපතිතුමාව හඳුන්වා දෙන්න පුළුවන්. ඒ ගැන විශාල ගරුත්වයක් මුස්ලිම් ජනතාවගේ හදවත්වල තැන්පත්ව තිබෙනවා.පලස්තීනය ගැන ඔවුන් ගේ අයිතීන් ගැන බොහෝ අය කතා නොකරන යුගයක ජනාධිපතිතුමා එදා සාමාන්‍ය දේශපාලනඥයකු මන්ත්‍රීවරයකු විදිහටත් ඉදිරිපත් වුණා. මෙය මහින්ද රාජපක්‍ෂ චරිතයේ විශේෂ දෙයක් විදියට හඳුන්වා දෙන්න පුළුවන්. ඔහු වෙත ජනතා ආදරය දිනෙන් දින ඉහළ යන්නේත් මේ ඍජු හා අවංක ගතිගුණය නිසා කියලයි මා සිතන්නේ.එදා භීෂණ යුගයේ ජනතාව වෙනුවෙන් කතා කරන්න බොහෝ අය බය වුණා. ඔවුන් සිතුවේ තමන්ගේ හා පවුලේ අයගේ ජීවිත බේරා ගැනීම ගැන විතරයි. එහෙත් මහින්ද රාජපක්‍ෂ එවැන්නෙක් වුණේ නැහැ. ඔහු භීෂණයෙන් බැට කෑ සාමාන්‍ය මිනිසුන්ගේ අයිතීන් වෙනුවෙන් ඔවුන්ගේ ජීවත්වීම වෙනුවෙන් සටන් කළා. එදා ඔහු කළ නිර්භීත මෙහෙය ඓතිහාසිකයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=f1205292</link>
    <topic>චිරං ජයතු රාජිත</topic>
    <author>නරේන්ද්‍ර රාජපක්ෂ මාධ්‍ය ලේකම් -ධීවර හා ජලජ සම්පත් සංවර්ධන අමාත්‍යාංශය</author>
    <content>ශ්‍රී ලංකාවේ ප්‍රථම ඉදිකිරිම් හා ඉංජිනේරු සේවා අමාත්‍යවරයා ලෙස 2007දී පත්ව ඉතිහාසයට එක්වූ වෛද්‍ය රාජිත සේනාරත්න මහතා, එම ඉතිහාසය බබළවන අමාත්‍යවරයකු බවට ද පත්ව සිටින බව ගෙවී ගිය වසර 6 කාලය තුළ ඔහු ඉදිකිරීම් හා ඉංජිනේරු සේවා අමාත්‍යාංශය හා ධීවර හා ජලජ සම්පත් සංවර්ධන අමාත්‍යාංශය ඇතුළු අනුබද්ධ ආයතනවලට නායකත්වය දී මෙහෙයවන ලද ආකාරය තුළින්ම දක්නට ලැබේ.වර්තමානයේ ධීවර හා ජලජ සම්පත් සංවර්ධන අමාත්‍යවරයා වශයෙන් කටයුතු කරන ඔහු ගැන කෙටියෙන් සඳහන් කළහොත් තමන් දරන අමාත්‍ය ධුරයෙන් බැබැළෙන්නේ නැතිව, එම අමාත්‍ය ධුරයට වැඩි වටිනාකමක් ලබා දෙමින් ධුරය බබළවන අමාත්‍යවරයෙකි. මේ නිසා ඔහුගේ දේශපාලන දිවිිය තුළ මෙරටට දායක කර තිබෙන අගය හා වටිනාකම් ගැන සිහිපත් කිරීම, ඔහුට ශුභ උපන් දිනයක් ප්‍රාර්ථනා කිරීම වඩාත් වර්ණවත් කරනු ඇත.වෛද්‍ය එන්. එච්. ඩී. ඒ. සේනාරත්න මහතාගේ හා ඩී. ඩබ්ලිව්. බී. සේනාරත්න මහත්මියගේ පුතනුවන් ලෙස වර්ෂ 1950 මැයි 29 වැනිදා උපන් රාජිත සේනාරත්න මහතා කොළඹ නාලන්දා හා ආනන්ද විද්‍යාලවලින් මූලික හා ද්විතීයිික අධ්‍යාපනය ලැබීය. ඉන් අනතුරුව වර්ෂ 1971දී පේරාදෙණිය සරසවියේ දන්ත වෛද්‍ය පීඨයට ඇතුළත්ව දන්ත ශල්‍ය වෛද්‍ය විද්‍යාව හදාරා වර්ෂ 1974දී දන්ත ශල්‍ය වෛද්‍යවරයකු ලෙස රජයේ සේවයට එක්විය. වෛද්‍ය සුජාතා සේනාරත්න මහත්මිය සමඟ විවාහ වී සිටින රාජිත සේනාරත්න මහතා දරුවන් දෙදෙනෙකුගේ පියෙකි. ඔහුගේ වැඩිමහලු පුත් චතුර සේනාරත්න මහතා කොළඹ වෛද්‍ය පීඨයේ අධ්‍යාපනය ලබන අතර දෙටු පුත් එක්සත් සේනාරත්න උසස් අධ්‍යයන කටයුතුවල නිරතව සිටී. විශේෂඥ වෛද්‍ය සුජාතා සේනාරත්න මහත්මිය කොළඹ ජාතික රෝහල් වැඩ බලන අධ්‍යක්ෂිකාව ලෙස ද කටයුතු කළාය.රාජිත සේනාරත්න මහතා සිය සරසවි අධ්‍යයන ජීවිිතය තුළ පේරාදෙණිය සරසවියේ සටන්කාමීී සිසුවෙක් විය. ඔහු 1972 – 1973 වකවානුව තුළ අන්තර් විශ්වවිද්‍යාලීය ශිෂ්‍ය සම්මේලනයේ මහා ලේකම්වරයා වූ අතරම පේරාදෙණිය සරසවියේ වෛද්‍ය පීඨ ශිෂ්‍ය සංගමයේ නියෝජිිතවරයකු ද විිය.රජයේ දන්ත වෛද්‍යවරයකු ලෙස පත්වීම් ලැබ නොබෝ දිනකින්ම වෛද්‍ය රාජිත සේනාරත්න මහතා සිය සටන්කාමී නායකත්වය නිසාම 1975දී රජයේ දන්ත වෛද්‍ය නිලධාරීන්ගේ සංගමයේ මහා ලේකම්වරයා බවට පත්විය.ඔහු වර්ෂ 1989 දක්වා පුරා වසර 14ක්ම එහි මහා ලේකම්වරයා ලෙස දිගු කාලයක් නායකත්වය ලබා දුන්නේ සටන්කාමී නායකත්වය නිසාමය. සේනාරත්න මහතා වෛද්‍ය අයිතීන් මෙන්ම ජනතාවගේ ප්‍රජාතන්ත්‍රවාදී අයිතීන් වෙනුවෙන් ද සටන් කළ අභීත නායකයකු විය. මේ නිසාම ඔහු වෛද්‍යවරුන් අතර පමණක් නොව ශ්‍රී ලංකා දේශපාලනය තුළ ද නිරන්තරයෙන්ම කතාවට බඳුන් වන විප්ලවීය චරිතයක් විය.මේ නිසාම වෛද්‍ය රාජිත සේනාරත්න මහතා ලංකා සමසමාජ පක්ෂයේ ආචාර්ය කොල්වින් ආර්. ද සිල්වා මහතාගේ සමීපතමයකු වශයෙන් ඔහුගේ මැතිවරණ ව්‍යාපාරය තුළ අතිශය ජනපි‍්‍රය කථිකයකු විය. මෙරට ප්‍රමුඛතම වාමාංශික ව්‍යාපාරය තුළින් සිය සටන්කාමීත්වයට පන්නරය ලබා ගත් සේනාරත්න මහතා ලෝක දේශපාලනය පිළිබඳව පතපොත කියවීම දැනුම නිසාම දේශපාලන වේදිකාවට අත්‍යවශ්‍යම කථිකයකු බවට පත් විය. වාමාංශික දේශපාලන නායකයන්ගේ මෙන්ම එවකට ශ්‍රී.ල.නි.ප. නායිකා සිරිමාවෝ බණ්ඩාරනායක මැතිනියන්ගේ ද ප්‍රසාදයට පත්වන සේනාරත්න මහතා ශ්‍රී ලංකා නිදහස් පක්ෂය ප්‍රමුඛ වාමාංශික පක්ෂ එවකට සංවිධානය කරන ලද පාද යාත්‍රා, සත්‍යග්‍රහ ව්‍යාපාර, වර්ජන ආදී සටන් ව්‍යාපාරයන්හී කැපී පෙනෙන සුවිශේෂී චරිතයක් විය. ආචාර්ය කොල්වින් ආර්. ද සිල්වා, පීටර් කෙනමන්, කේ. පී. සිල්වා, වාසුදේව නානායක්කාර, අනුර බණ්ඩාරනායක, මහින්ද රාජපක්ෂ, චන්ද්‍රිකා කුමාරතුංග, විජය කුමාරතුංග ආදී නායක නායිකාවන් සමඟ පෙරමුණ ගත් සේනාරත්න මහතා දේශපාලන වේදිකාව තුළ බැබළෙන චරිතයක් විය.“තමාට පෙර රට” ගැන නිතරම මෙනෙහි කරන ඔහු වර්ෂ 1982දී, රට ගැන සිතා විජය චන්ද්‍රිකා නායකත්වයෙන් ආරම්භ කරන ලද ශ්‍රී ලංකා මහජන පක්ෂයේ පුරෝගාමී නායකයකු විය. සිය වෛද්‍ය වෘත්තීය හරහා ලබා ගත් කීර්තිය මෙන්ම ධනය ද පක්ෂ දේශපාලනය වෙනුවෙන් නිර්ලෝභීව වැය කළ රාජිත සේනාරත්න මහතා ශ්‍රී ලංකා මහජන පක්ෂය තුළ හටගත් අර්බුදකාරී තත්ත්වය නිසා චන්ද්‍රිකා පිළ නියෝජනය කරමින් මහජන පක්ෂයෙන් ඉවත්ව බහුජන නිදහස් පෙරමුණ චන්ද්‍රිකා මැතිනියගේ නායකත්වයෙන් ආරම්භ කොට එහි මහා ලේකම්වරයා බවට පත් විිය.දේශපාලනයේ පවුල් වාදය, ධනවාදය හා රදළ වාදයට එරෙහිව හැම විිටම නැඟී සිටි රාජිත සේනාරත්න මහතා රටට වින කරන රදළවාදීී සංකල්පනාවන්ට එරෙහිව රට එක්සේසත් කරන දේශපාලනයකට එකතු වී ජනතාවට නායකත්වයක් සැපයීම සඳහා 1994 දීී එක්සත් ජාතික පක්ෂයට එකතු වී 1994 මහ මැතිවරණයෙන් පළමුවරට එ.ජා.ප. පාර්ලිමේන්තු මන්ත්‍රීවරයකු ලෙස තේරී පත්විය.ගෙවී ගිය වසර 18ක පාර්ලිමේන්තු දේශපාලනය තුළ කැපී පෙනෙන සුවිශේෂී දේශපාලන ප්‍රබුද්ධ මතවාදියෙක් බවට පත් වූ රාජිත සේනාරත්න මහතා වර්ෂ 2001 දී මහා මැතිවරණයෙන් කළුතර දිස්ත්‍රික් මන්ත්‍රීවරයකු ලෙස පාර්ලිමේන්තුවට තේරී පත්වූ අතර එක්සත් ජාතික පක්ෂ රජයේ ඉඩම් හා ඉඩම් සංවර්ධන අමාත්‍යවරයා බවට ඔහු පත් විය. වෘත්තියෙන් වෛද්‍යවරයකු වූ රාජිත සේනාරත්න මහතා තම විෂය පථය අයත් වන ඉඩම් අමාත්‍ය ධුරය බැබළ වූ අමාත්‍යවරයකු විය. තමන්ට පවරන විෂය කුමක් වූවත් ඊට සාධාරණය ඉටු කරන රාජිත සේනාරත්න මහතා ඉඩම් අමාත්‍යවරයා ලෙස මෙරට ඉඩම් සුරක්ෂිත කිරීමටත්, ඉඩම් නොමැති ජනතාවට තමන්ගේම හිමිකම ලබා දෙන්නටත් ගත් පියවර නිසා මෙරට ජනතාව අතර වඩාත් ජනපි‍්‍රය ප්‍රායෝගික අමාත්‍යවරයකු විය. වෛද්‍ය රාජිත සේනාරත්න මහතා ඉදිකිරීම් හා ඉංජිනේරු සේවා අමාත්‍යවරයා ලෙස පත්වීමෙන් පසුව ඉදිකිරීම් කර්මාන්තයේ නවෝදයක් ඇති වූ බව අතිශයෝක්තියක් නොවේ.දොස්තර රාජිත සේනාරත්න මැතිතුමා ඉදිකිරීම් අමාත්‍ය ධුරයට පත්වීමෙන් පසුව පළමුවෙන්ම කරනු ලැබුවේ තම අමාත්‍යාංශය යටතේ ඇති ආයතනයන්හී සියලුම වෘත්තීය සමිති නියෝජිතයන් මුණ ගැසී සාකච්ඡා කරමින් ඔවුන්ගේ ගැටලු හා යෝජනා කෙරෙහි අවධානය යොමු කරනු ලැබීමය. දිගින් දිගටම පාඩු ලැබීම නිසා වසා දැමීමට නියමිතව තිබූ රාජ්‍ය ඉංජිනේරු සංස්ථාව වසරකට කෝටි 17ක ලාභයක් ලබන මට්ටමට ගෙන ආවේ වෛද්‍ය රාජිත සේනාරත්න මහතාය. එතුමා සියලුම වෘත්තීය සමිති සමඟ ඉතාමත් සුහදව කටයුතු කළ අතර වෘත්තීය සමිති ද සිය පූර්ණ සහයෝගය අමාත්‍යවරයාට ලබා දුණි. මේ නිසාම වසර ගණනාවක් තිස්සේ ගෙවීමට නියමිතව තිබූ හිඟ වැටුප් ගෙවා දැමීමටත්, ඉතිහාසයේ ප්‍රථම වතාවට රු. 10,000/-ක බෝනස් මුදලක් ලබා දීමටත්, රාජ්‍ය ඉංජිනේරු සංස්ථාවට හැකි විය. එසේම කාලයත් තිස්සේ නොගෙවා තිබූ EPF/ETF මුදල් සම්පූර්ණයෙන්ම ගෙවා දැමීමටත් හැකි විය. වසර 15-20ක පමණ කාලයක සිට ස්්ථිර නොවී කොන්ත්‍රාත් පදනමේ සිටි සේවක සේවිකාවන් 553ක් ස්ථිර කිරීමට හැකි වූයේ රාජිත සේනාරත්න ඇමැතිතුමන්ගේ කාර්ය ශූරත්වය හා මනා කළමනාකාරීත්වය නිසාය.විකුණා දැමීමට නියමිතව තිබූ රාජ්‍ය සංවර්ධන හා නිර්මාණ නීතිගත සංස්ථාව ශක්තිමත්ව ගොඩනැඟීමට එතුමාට හැකි විය. එසේම වසා දැමීමට නිර්දේශ කර තිබූ රජයේ කර්මාන්ත ශාලාව සංවර්ධනය කිරීමට එතුමාට හැකි විය. පරණ යකඩවලට විකුණා දැමීමට නියමිතව තිබූ ඩෙව්කෝ ෂෝවා ආයතනය ෆූජිමා නමින් ආරම්භ කිරීමට හැකි විය. මේ සියල්ලේම පිටුපස සිටි යෝධ චරිතය වෛද්‍ය රාජිත සේනාරත්න ඇමැතිතුමා ය. ඉදිකිරීම් හා ඉංජිනේරු සේවා අමාත්‍යවරයා ලෙස කටයුතු කළ කාලය තුළ මහින්ද චින්තනය හරහා ඉදිකිරීම් ක්ෂේත්‍රයේ නවෝදයක් ඇති කිරීමට අමාත්‍ය වෛද්‍ය රාජිත සේනාරත්න මැතිතුමා ගනු ලැබූ ප්‍රයත්නය ප්‍රශංසනීය වේ.ඉදිකිරීම් හා ඉංජිනේරු සේවාවට නව ජීවනයක් ලබාදුන් අමාත්‍ය රාජිත සේනාරත්න මහතාට ජනාධිපතිතුමන් තමන් මීට පෙර දැරූ ධීවර හා ජලජ සම්පත් සංවර්ධන අමාත්‍යාංශය පවරනු ලැබුවේ සැබවින්ම එය ගොඩගැනීමට හැකියාව ඇත්තේ රාජිත සේනාරත්න අමාත්‍යවරයාට බව ජනාධිපතිතුමා පසක් කරගෙන සිටින නිසාය. එතුමා ධීවර හා ජලජ සම්පත් සංවර්ධන අමාත්‍යවරයා ලෙස පත්වී මසක් ගතවීමටත් මත්තෙන් තම අමාත්‍යාංශයට යටතේ ඇති ආයතන සියල්ලම ගොඩනැඟීමට අවශ්‍ය පියවර මේ වනවිටත් ගෙන තිිබේ. ඒ යටතේ අප රට සතු මත්ස්‍ය සම්පත ධීවර මාෆියාවෙන් ආරක්ෂා කරගෙන ධීවරයා මෙන්ම පාරිභෝගික ජනතාව සුරක්ෂිත කරලීමට මේ වනවිටත් පියවර ගෙන තිබේ. අපේ මත්ස්‍ය අස්වැන්න වැඩි කර ධීවරයාගේ අතමිිට සරු කරමින් පාරිභෝගික ජනතාවට අඩු මිලට මාළු ලබාදීමට පෑළියගොඩ මධ්‍යම මත්ස්‍ය වෙළෙඳ සංකීර්ණය හා ධීවර සංස්ථා අලෙවිසල් හරහා දැනටමත් පියවර ගෙන තිබේ.දේශීය මත්ස්‍ය නිෂ්පාදනය (කරදිය හා මිරිදිය) 2009 වසරේ දී මෙට්‍රික් ටොන් 339730ක් වූ අතර එය 2011 වසර අවසාන වනවිට වාර්ෂික මාළු නිෂ්පාදනය මෙට්‍රික් ටොන් 444,830ක් විය. ඉදිරි වසර කීපය තුළ ක්‍රම ක්‍රමයෙන් වර්ධනය කරමින් වර්ෂ 2013 වනවිට උතුරු නැඟෙනහිර වෙරළාසන්න මත්ස්‍ය නිෂ්පාදනය සියයට 43 දක්වාද, ගැඹුරු මුහුද හා අක්වෙරළ නිෂ්පාදනය සියයට 194 කින්ද, ජාත්‍යන්තර මුහුද ජය ගනිමින් ද, මිරිදිය ජලජීවී නිෂ්පාදනය සියයට 100 කින්ද, වර්ධනය කිරීමටත් ය. ඒ මගින් මිරිදිය ධීවර හා ජලජීවී කර්මාන්තයෙන් දැනට උත්පාදනය කරගෙන ඇති මෙට්‍රික් ටොන් 46,560ක මාළු නිෂ්පාදනය 2013 වනවිට මෙට්‍රික් ටොන් 98,000 දක්වා වැඩි කරමින් සමස්ත මත්ස්‍ය නිෂ්පාදනය මෙට්‍රික් ටොන් 686,000ක් දක්වා වර්ධනය කර ගැනීමට ඉලක්ක කර ඒ සඳහා දැවැන්ත වැඩපිළිවෙළක් මේ වනවිට ආරම්භ කර තිබේ.අමාත්‍යාංශය මේ වනවිටත් ධීවර කාර්මිකයන් නවීන තාක්ෂණික දැනුමෙන් සවිමත් කරන්නට සැලසුම් කර තිබේ. ඒ යටතේ ධීවර කාර්මිිකයන් පුහුණු කරන්නටත්, නාරා ආයතනය හරහා නවීන තාක්ෂණය භාවිතා කරමින් මත්ස්‍යයන් වැඩියෙන් ඇතිි ස්ථාන හඳුනාගෙන අපේ ධීවරයන් එම ප්‍රදේශවලට යොමු කිරීමටත්, එසේම මුහුදු සීමාව ආක්‍රමණය කිරීම නිසා අත්අඩංගුවට පත්වන අපගේ ධීවරයින්ට මුහුදු සීමා හඳුනා ගැනීමේ සංඥා ක්‍රමයක් නවීන තාක්ෂණය හරහා හඳුන්වාදීමටත්, නීති විරෝධී, වාර්තා නොවන, හා ලියාපදිංචි නොවන(IUU-Illegle, Unreported and Unregulatory) යාත්‍රා මාළු ඇල්ලීම වැළැක්වීමට යාත්‍රා සුපරීක්ෂණ පද්ධතියක්(Vessel Monitoring System) ඇති කිරීමටත් සැලසුම් කරමින් සිටී. මෙහිදී අවධානය යොමු වී ඇත්තේ මුහුදු සීමා නිර්ණය කිරීම, යාත්‍රා සුපරීක්ෂණය, මත්ස්‍යයන් වැඩියෙන් සිටින තැන් හඳුනා ගැනීම, ආගන්තුක යාත්‍රා හඳුනා ගැනීම, අපේ යාත්‍රා අපගේ මුහුදු සීමාවෙන් ඉවත්වී වෙනත් රටක මුහුදු සීමා ආක්‍රමණය කරන විට සංඥා මගින් දැන්වීම, ද්විත්ව සන්නිවේදන ක්‍රමය භාවිතා කරමින් සියලුම පහසුකම් සහිත, අවම මිල ගණන් ඇති, ප්‍රමිතිය හා සේවා දායකත්වයෙන් ඉහළ, අපගේ රටට වාසිදායක යාත්‍රා සුපරීක්ෂණ පද්ධතියක් මිල දී ගැනීමට ය. එසේම මේ මගින් සමහර ධීවර යාත්‍රා මගින් කරනු ලබන නීති විරෝධී ක්‍රියාවන් පාලනය කිරීමටත් අවම කිරීමටත් අපේක්ෂා කෙරේ.එසේම මව් යාත්‍රා (Mother Vessles) දෙකක් පළමු අදියර යටතේ මිලදී ගෙන එකී මව් යාත්‍රා මගින් ගැඹුරු මුහුදේ මසුන් අල්ලන බහුදින යාත්‍රා සඳහා අවශ්‍ය බෙහෙත්, ඉන්ධන, ආහාර, අයිස් ඇතුළු අත්‍යවශ්‍ය ද්‍රව්‍ය ඔවුන් වෙතම ගොස් ලබාදී ඔවුන් නෙළන මත්ස්‍ය අස්වැන්නේ ඵලදායීතාවය වර්ධනය කරමින්, ඔවුන් නෙළාගෙන ඇති මසුන් මව් යාත්‍රා මගින් ගොඩබිමට ගෙන ඒමෙන්, නෙළා ගන්නා මත්ස්‍ය අස්වැන්න කීප ගුණයකින් වැඩි කර ගැනීමටත් කාර්යක්ෂම කරවීමටත් සැළසුම් කර තිබේ. මේ අනුව දැනට මව් යාත්‍රා 2ක් නිෂ්පාදනය කිරීමට සැලසුම් කර තිබේ.විශේෂයෙන් ධීවර අස්වැන්න වැඩිකිරීමට නවීන තාක්ෂණයෙන් ධීවරයාව සන්නද්ධ කළ යුතු බව පවසන අමාත්‍ය වෛද්‍ය රාජිත සේනාරත්න මහතා ඒ සඳහා දැනටමත් පියවර ගනිමින් සිටී. එසේම වසරකට අපේ රුපියල් මිලියන 15,000ක් පමණ විදේශ රටවල් වලට ඇදී යාම වැළැක්වීමට මෙරට රජයේ ආධාරයෙන් ක්‍රියාත්මක වන ප්‍රථම (සැමන්) ටින් මාළු කර්මාන්ත ශාලාව ගාල්ල දිස්ත්‍රික්කයේ ආරම්භ කරනු ලැබීය. මීට අමතරව තවත් ටින් මාළු කර්මාන්තශාලා 2ක් හා කරවල හා උම්බලකඩ නිෂ්පාදන කර්මාන්තශාලා 2ක් මෙරට තුළ බිහි කිරීමට අවශ්‍ය පියවර දැනටමත් සැළසුම් කර තිබේ. එසේම ධීවර වරාය උතුරු නැඟෙනහිර ඇතුළු රටේ හැම තැනකම ආරම්භ කර ධීවර ප්‍රජාව ශක්තිමත් කරලීමට සැලසුම් කර තිබේ. එසේම ධීවරයා වෙනුවෙන් රාත්‍රී 12.00 සිිට පාන්දර 4.00 දක්වා ක්‍රියාත්මක කෙරෙන සයුර ධීවර රේඩියෝව මීට වසරකට පමණ පෙර ආරම්භ කරනු ලැබීය.ධීවරයා මෙන්ම පාරිභෝගිකයා ද සුරක්ෂිත කිරීමේ අරමුණින් අමාත්‍ය රාජිත සේනාරත්න මහතා සුවිශාල වූ පියවර රැසක්ම මේ වනවිටත් ගෙන තිබේ. මෙරට ධීීවර කර්මාන්තය දේශීය ආර්ථික සංවර්ධනයේ ප්‍රමුඛතම කාර්යභාරයක් ඉටු කරන තැනට රැගෙන යාමත්, ඒ තුළින් මෙරට ආර්ථිකයේ ආශ්චර්ය බවට ධීවර කර්මාන්තය පත්කැරලීමත් එතුමාගේ අපේක්ෂාවයිි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=f1205293</link>
    <topic>පත්තර මහ ගෙදරින් සංවර්ධන වන මිහින්තලය</topic>
    <author>සටහන තෙන්නකෝන් කුලසේකර ඡායාරූප -කිත්සිරි වනසිංහ</author>
    <content>ශ්‍රී ලාංකීය ජන සමාජයේ ඉදිරිය රඳා පවතින්නේ සංවර්ධනය මතයි. එය භෞතික මෙන්ම අභ්‍යන්තරික සංවර්ධනයක් විය යුතුය. ඒ සඳහා මූලික අඩිතාලම වැටුණේ ඓතිහාසික මිහින්තලාවෙනි.නවීන ලෝකය හා තරග කරන අප තාක්ෂණයේ නව මංපෙත් සොයා යන්නේ මහින්දාගමනයෙන් අපට ලද දායාදයන් නිසාමය. තාක්ෂණය, කලා ශිල්ප, ගෘහ නිර්මාණ ශිල්පය, වාරි කර්මාන්තය, ගුණධර්ම, සංස්කෘතිය, සදාචාරය ඇතුළු ආර්ථික, සාමාජිය යන අංශයන්ගේ සංවර්ධනය හා නව ශිෂ්ටාචාරය ආරම්භ වන්නේ මිහින්තලාව ගුරු කොට ගෙනය.කෘෂිකර්මාන්තය මුල්කොට ගත් පවුල කේන්ද්‍රීය වූ මිනිසා වස්ත්‍රාභරණයේ සිට නවීන තාක්ෂණික ලෝකය දක්වා හික්මීමෙන් විනය ගරුකමින් සමාජශීලී බවින් පරෝපකාර ගුණයෙන් යුක්තව සමාජගත කළේ මිහින්තලා කඳු මතින් සිසාරා ගිය ලාංකීය සමාජ සංවර්ධනයේ සදහම් පණිවිඩයෙනි.වැවයි – දාගැබයි – ගමයි – පන්සලයි මුල්කොට ගත් පුරාණ ජන පැවැත්ම අදටත් නොබිඳී පවතින්නේ සම්බුදු දහමේ මෛත්‍රිය කරුණාව, ආදරය, සහජීවනය හේතුවෙනි.ක්‍රි. පූ. 03 වන සියවසේදී මිහිඳු මහරහතන් වහන්සේ මිහින්තලාවට වැඩම කළ අතර දේවානම්පියතිස්ස මහ රජු මැති ඇමැතිවරු පිරිවරාගෙන සතුන් දඩයම් කරමින් දඩකෙළියේ යෙදී සිටි බව ඉතිහාසයේ සඳහන්ය.එදා ශ්‍රී ලාංකික ජනතාව නිසි ආගමක්, ධර්මයක් නොමැතිව ගස්, ගල්, හිරු, සඳු වන්දනාමාන කරමින් යකුන් අදහමින් සතුන් බිලි දෙමින් යාග හෝම පවත්වමින් දිවි ගෙවූ අතර මිහිඳු මාහිමිපාණන් වහන්සේ සම්බුදු දහම වැඩම කරවීමත් සමඟ එතෙක් මේ රටේ පැවැති සමාජ සිරිත් විරිත් සංස්කෘතිය හා දිවි පැවැත්මේ විප්ලවයක් සිදු විය.බුදු දහමට රාජ්‍ය අනුග්‍රහය ලැබීමත්, සඟ සසුන ආරම්භ වීමත්, රාජකීය කුමර කුමරියන් සසුන්ගත වීමත් නිසා ඉතා වේගයෙන් ශ්‍රී ලාංකික ජනතාව බුදු දහම වැළඳ ගත්හ.රට වැසියා කරුණාව, මෛත්‍රිය පෙරදැරි කරගත් සම්බුදු දහමින් ලද ශික්ෂණයෙන් කෘෂිකර්මාන්තය ජීවන වෘත්තිය බවට පත් කර ගත් අවිහිංසාවාදී ජීවන වෘත්තියකට පිවිසියහ.පංචශීලය ද අෂ්ඨාංගික ශීලය ද ආරක්‍ෂා කරමින් පැවැති දිවි පෙවෙතින් අත්මිදුණා වූ වැසියන් ගෘහ නිර්මාණ ශිල්පය ද, වාරි කර්මාන්තය ද, කලා ශිල්පාදීන්ගෙන් ද පෝෂිත නව ශිෂ්ටාචාරයකට ප්‍රවිශ්ට වූහ.එදා - මෙදාතුර ශ්‍රී ලාංකික ජනතාව ද, ජන සමාජය ද ලබා ඇති භෞතික හා ආධ්‍යාත්මික සංවර්ධනය ලොව කිසිදු ජාතියකට නොදෙවෙනිය. මෙයට පනස් වසරකට පෙරාතුව පොසොන් පුන් පොහොයට අහස් කුස පායා එන පොසොන් සඳ රැස් මිස්සක පව්වේ ගණ අඳුර සමඟ පොරබදද්දී ජාතික නිදහස පතා අධිරාජ්‍යවාදී පාලකයන් සමඟ අභීත සටනක යෙදුනි. එම වහල් මානසිකත්වයෙන් ශ්‍රී ලාංකික ජනතාව මුදාගෙන ජාත්‍යාලයෙන් ඔවුන්ගේ හදවත් ඔප් නැංවීම සඳහා සුවිසල් මෙහෙවරක් සිදු කරමින් සිටි සී/ස එක්සත් ප්‍රවෘත්ති පත්‍ර සමාගමේ නිර්මාතෘ ඩී. ආර්. විජේවර්ධන මැතිඳුන් මිහින්තලා ආලෝක පූජාව ඇරඹීය.එතැන් පටන් ක්‍රමානුකූලව ආලෝක පූජාව සංවර්ධනය වූ අතර, අද වන විට මුළුමහත් මිහින්තලා පර්වතයම ආලෝකයෙන් ආලෝකයට පත්කිරීමට ලේක්හවුස් ආයතනය සමත් වී සිටී. පොසොන් පොහොයට සමගාමීව මිහින්තලා පුදබිම ආශි‍්‍රත ගම්මානයන්හි දිවි ගෙවන ජනතාවගේ සුවසෙත උදෙසා ද ඔවුන්ගේ දරුවන්ගේ සුබසිද්ධිය උදෙසා ද සිදු කරන සමාජ මෙහෙවර සුවිසල්ය.මිහින්තලේ මහ විදුහල්පති අබේරත්න ඉලංගසිංහ මහතා - ‘ලේක්හවුස් ආයතනය අප විදුහලේ දරුවන්ගේ අනාගතය ආලෝකමත් කිරීම උදෙසා ඉටු කළ හා ඉටු කරමින් සිටින්නේ අද්විතීය මෙහෙවරක්. අප විදුහලට නව පුස්තකාලයක්, පුස්තකාල උපකරණ හා මෙවලම්, පොත්පත් පරිත්‍යාග කළ අතර පුස්තකාලය පරිහරණය කරන දරුවන්ගේ හිත සුව පිණිස පුස්තකාලය නවීකරණය කළා.මිහින්තලා ගම්වැසි දරුවන් අන්තර්ජාලය හා එක්කිරීම උදෙසා පරිගණක මධ්‍යස්ථානයක් ලබා දීමට ද සී/ස එක්සත් ප්‍රවෘත්ති පත්‍ර සමාගම පියවර ගත් බව ඉතා සතුටින් සඳහන් කරන අතර, අප විදුහලේ නාම පුවරුව ද සකසා දුනි. අප විදුහලට පමණක් ලේක්හවුස් ආයතනය රුපියල් ලක්‍ෂ ගණනක් වැය කළා. මේ සියලු සංවර්ධන කාර්යයන්ගේ අරමුණ වූයේ අනාගතය බාර ගැනීමට සිටින අපගේ දූ දරුවන්ගේ දැනුම, බුද්ධිය හා අධ්‍යාපනික ගුණධර්ම, පෝෂණය බව සඳහන් කරන්න කැමතියි.සී/ස එක්සත් ප්‍රවෘත්ති පත්‍ර සමාගම මිහින්තලා ආලෝක පූජාවට අමතරව සිදු කර ඇති සුවිසල් මෙහෙවරින් බිඳක් මෙහි සඳහන් කළ යුතුව ඇත.මිහින්තලේ ප්‍රාථමික විදුහලේ නව දන්ත ශල්‍යාගාරයක් ඉදි කළ අතර, මුළුමහත් මිහින්තලා ප්‍රදේශයේම දරු දැරියන්ගේ දන්ත සායනය මෙයින් සිදුවේ.මිහින්තලා වන්දනාවේ දිවයිනේ නන් දෙසින් පැමිණෙන බැතිමතුන් උදෙසා ඉතා සහන මිල ගණන්වලට නේවාසික පහසුකම් ලබාදීම උදෙසා ලේක්හවුස් විශ්‍රාම ශාලාවක් ඉදි කර ඇත.මිහින්තලේ ප්‍රාථමික විදුහලේ සෙල්ලම් මිදුල ලේක්හවුස් ආයතනය ධන සම්භාරයක් වැය කොට ඉදි කර ඇති අතර මෙම පොසොන් පොහෝ දින එය විවෘත කෙරේ.සිංහල රජ දවස ඉදි කර තිබූ මිහින්තලා මැද මළුවේ කඩා වැටී විනාශ වී ගල් කණු පමණක් ඉතිරි වී තිබූ “පොහොය ගෙය” මැලිබන් ආයතනය හා එක්ව ලේක්හවුස් ආයතනය සුවිසල් මුදල් සම්භාරයක් වැය කර සම්පූර්ණයෙන්ම අලුතින් ඉදි කර ඇති අතර මෙම පොසොන් පොහොය දින එය සඟ සතු කර පූජා කෙරේ.මිහින්තලේ කටුපොත මරදන්කල්ල අතුරු මිතුරු පෙර පාසල ඉදි කළ එක්සත් ප්‍රවෘත්ති පත්‍ර සමාගම ප්‍රදේශයේ දූ දරුවන්ට පෙර පාසල් අධ්‍යාපනය ලබාදීමට පියවර ගෙන ඇති අතර එහි පාලිකාවට ද මාසික දීමනාවක් ලබා දෙමින් සිටී. කම්මලක්කුලම විද්‍යාලයට නවීන පහසුකම් සහිත විද්‍යාගාරයක් ලේක්හවුස් ආයතනය විසින් ඉදි කර දී ඇති අතර ගැමි දරු දැරියන්ට විද්‍යා අධ්‍යාපනය ලබා දී ඔවුන් සමාජයේ උසස් තලයකට ගෙන ඒම අරමුණ කරගෙන ඇත.සී/ස එක්සත් ප්‍රවෘත්ති පත්‍ර සමාගම මිහින්තලා පුදබිම අවට ගම්මානවල සිදු කර ඇති මෙම සියලු සමාජ සත්කාරක මෙහෙවර අනුබුදු මිහිඳු මහරහතුන් වහන්සේට උපහාරයක් වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=f1205294</link>
    <topic>දේශීය නිෂ්පාදන දිරිගැන්වීමආර්ථික වර්ධනයට හේතුවක්</topic>
    <author>සාකච්ඡා කළේ ධම්මික සෙනෙවිරත්න</author>
    <content>යුද්ධය නිමාවීමට කළින් ආර්ථිකයට අදාළව අපට අභියෝග දෙකකට මුහුණ දීමට සිදුවුණා. එකක් යුද්ධය ජය ගන්නේ කොහොමද කියන එක. අනෙක පැවැති ආර්ථික අසමතුලිත ස්වභාවයෙන් ගොඩඑන්නෙ කොහොමද කියන එක, යුද්ධය ජය ගැනීම පිළිබඳ කාරණයේදි යුද්ධය වෙනුවෙන් දැරීමට සිදුවන ආර්ථික පිරිවැය අපි දරාගත යුතු බව බොහෝ දෙනෙක් කල්පනා කළා. ඒ නිසා විපක්ෂය උද්ධමනය සහ බඩගින්න ගැන කතා කරමින් පොළවල් ගානේ ඇවිදින අතරේ, අපේ රටේ ජනතාව තේරුම්ගත්තා බඩගින්නට වඩා වැදගත් වෙන්නෙ රටේ දැවෙන ගින්නක් වූ යුදගින්න ජයගැනීම කියන එක. සියලු ජනතාව ඒ සඳහා විශාල කැපකිරීමක් කරමින් යුද්ධය දිනා ගැනීමට දායක වුණා. ත්‍රස්තවාදයෙන් රට නිදහස් කර ගැනීම නිසා සංචාරක, කෘෂිකර්මය ආදී කර්මාන්තවල ශීඝ්‍ර වර්ධනයක් ඇතිවීමට පටන් ගත්තා.යුද්ධය තිබියදී අපේ රටේ ආර්ථික වර්ධනය සියයට 5 යි. සියයට 6 කට ආසන්න ප්‍රමාණයකට ගමන් කරන්න අපට පුළුවන් වුණා. හැබැයි, ප්‍රශ්නය අපේ රටේ ආර්ථික වර්ධන වේගය එවැනි මට්ටමක තිබුණත් යුද්ධය සඳහා විශාල වියදමක් දරන්න අපට සිදුවී වුණා.2009 මැද වනවිට යුද්ධය නැතත් මේ රජයට තවත් ප්‍රබල අභියෝග දෙකකට මුහුණ දෙන්න සිදුවුණා. එකක්, ලෝක ආර්ථික අවපාතය තුළ ආර්ථිකය ඉදිරියට ගන්නෙ කොහොමද කියන එක. යුරෝපයේ පවා ලක්ෂ ගණනකට රැකියා අහිමිවෙමින් තිබියදී, ශ්‍රී ලංකාවේ සේවා වියුක්තිය අඩුකර ගැනීමේ අභියෝගයක් තිබුණා. යුද්ධය නිසා පිටුපසට ගිය රටක් ආර්ථිකය ගොඩනැඟීම විශාල අභියෝගයක්.මේ අභියෝගවලට මුහුණ දීමේ ප්‍රතිඵලයක් ලෙස රජය ප්‍රධාන වශයෙන් යුද්ධය නිසා අවතැන්ව සිටි ජනතාව සහ යුද්ධයෙන් පීඩාවට පත්ව සිටි ජනතාව නැවත හැකි තරම් දුරට රටේ නිෂ්පාදන ක්‍රියාවලියට යොමු කර ගැනීමට අවශ්‍ය යටිතල පහසුකම් නඟා සිටුවීමට යොමු වුණා. යුද්ධයෙන් පසු ගෙවී ගිය කාලය තුළ තරම් රටේ යටිතල පහසුකම් වර්ධනය වූ වකවානුවක් තවත් නෑ. අධිවේගී මාර්ග ඇතුළුව මහා මාර්ග, ගුවන් පාලම්, විදුලි බලාගාර, වරාය , ගුවන්තොටුපළ , සංචාරක නිකේතන - හෝටල් ආදී බොහෝ දෑ අලුතෙන් ඉදිකිරීමත්, දියුණු කිරීමත් කළා. මේවායින් බලාපොරොත්තු වුණේ තිබුණු ආර්ථික වර්ධන වේගය තවදුරටත් වේගවත් කිරීම සහ ආර්ථිකව ශක්තිමත් රාජ්‍යයක් ගොඩනැඟීමටයි. ඒ සඳහා ප්‍රධාන උපක්‍රම කිහිපයක්ම රජය පාවිච්චි කළා.විශේෂයෙන් ලෝක ආර්ථික අවපාතයක් තිබියදී මේ රටේ ආහාර මිල ගණන් පහත වැටුණේ, ඉහළ සේවා වියුක්තියක් තිබියදී මේ රටේ සේවා නියුක්තිය ඉහළ ගියේ, මේ උපක්‍රම නිසයි. පසුගිය සිංහල, දෙමළ අලුත් අවුරුදු සමයේ ප්‍රධාන ආහාර ද්‍රව්‍ය මිල ගණන් ඉහළ ගියේ නෑ. වෙනදා හැමදාමත් මේ කාලයට ඒවායේ මිල වැඩිවුණා. මේ වෙනසට බලපෑ ප්‍රධාන කාරණය මේ රටේ විශාල කෘෂි නිෂ්පාදනයක් ඇතිවීමයි. එය ප්‍රධාන වශයෙන්ම ආර්ථික සංවර්ධන අමාත්‍යංශය මඟින් ඇරැඹූ ‘දිවිනැඟුම’ වැඩ පිළිවෙළේ ප්‍රතිඵලයක්. දැන් හැම ගෙදරකම තමන්ට අවශ්‍ය එළවුළු ටිකවත් වවාගන්න පෙලඹීමක් තියෙනවා. මෙතෙක් නිෂ්පාදනය අඩු තත්ත්වයක් තිබුණත්, දැන් තියෙන්නෙ නිෂ්පාදනය වැඩි තත්ත්වයක්. මේ නිසා අද නිෂ්පාදකයන්ට තියෙන අභියෝගය එළවුළු ටික, පලතුරු ටික අලෙවි කර ගන්නේ කොහොමද කියන එකයි. ස්වයංපෝෂී ආර්ථිකයක් සඳහා නැඹුරුවක් පසුගිය වසර තුන තුළ සිදුවුණා. මේ වනවිට රටේ උද්ධමනය සියයට 4ට ආසන්න ප්‍රමාණයක් දක්වා අඩුවෙලා. රැකියා වියුක්තියත් සියයට 5කට ආසන්න ප්‍රමාණයකට අඩුවෙලා. උද්ධමනය සියයට 7 කට තරම් අඩුවෙලා. මේවා අඩුවන අතර, ආර්ථික වර්ධන වේගය සියයට 8 ක තරම් වේගයකින් ඉදිරියට ගොස් තිබෙනවා.රටක විශාල ආර්ථික වර්ධන වේගයක් තියෙද්දි ඒක දැනෙන්න නෙවෙයි හැඟෙන්නයි ඕනෑ. උදාහරණයක් හැටියට පාරවල් හැදුවාම බඩගින්න නිවෙන්නෙ නෑ. හැබැයි බඩගින්න නිවන්න නම් නිෂ්පාදනය වැඩිවෙන්න ඕන. සමහරු දැනෙන්නෙ නෑ කියන්නෙ නිෂ්පාදනය ක්‍රියාවලිය තුළ නිෂ්පාදන පරිභෝජනය සඳහා යොමුවෙලා නැති නිසා. මෙතැන ප්‍රශ්නයක් තියෙනවා. ආර්ථික වර්ධනය සහ සංවර්ධනය එක් එක් අවස්ථාවලදී දැනෙන විදිහ වෙනස්. විශාල ආර්ථික වර්ධනයක් මිනිස්සුන්ට එක්වරම දැනෙන්නෙ නෑ. උදාහරණයක් හැටියට පසුගිය ආර්ථික කම්පනයෙන් අමෙරිකා ආර්ථිකය ගොඩ එමින් ඇතැයි කීවත්, තවම ඒක දැනෙන්නෙ නෑ. තවමත් සේවා වියුක්තිය සියයට 8 - 10 ක් පමණ වෙනවා. දැන් මෙහෙ වෙලා තියෙන්නේ අපේ ආර්ථිකය මධ්‍යම මට්ටමේ ආර්ථිකයක් බවට පත්වීමයි. එවැනි ආර්ථිකයක වර්ධනය වැඩිපුර දැනෙන්නේ ඉහළම පන්තියට නෙවෙයි. නිෂ්පාදන ක්‍රියාවලිය සඳහා දායක වන පන්තියටයි. උදාහරණයක් හැටියට රටේ දියුණු මාර්ග පද්ධතියක් තියෙන නිසා නිෂ්පාදන පහසුවෙන් වෙ‍ෙළඳ පොළට රැගෙන යා හැකියි. ප්‍රවාහනය පහසු වී තිබෙනවා. ඒක දැනෙන්නෙ නැද්ද? කවුරු හරි ඒක දැනෙන්නෙ නෑ කියනවා නම් එහෙම කියන අයගෙ ප්‍රශ්නයක් තියෙනවා. ඊළඟට ආහාර ද්‍රව්‍යවල මිල ගණන් අඩුවෙලා නැද්ද? සංචාරක කර්මාන්තය දියුණු වෙලා නැද්ද? දේශීය කිරි නිෂ්පාදනය වැඩිවෙලා නැද්ද? අපේ රටට එන ආයෝජකයන් ප්‍රමාණය වැඩිවෙලා නැද්ද? අපේ රටේ සේවා වියුක්තිය අඩුවෙලා නැද්ද? දැන් රැකියා නොකරන තරුණයො සොයා ගන්න අමාරුයි. අපේ සමහර කර්මාන්තවලට අවශ්‍ය මානව ප්‍රාග්ධනය නැතිකම අද අභියෝගයක් වෙලා. ඉගෙනගන්න හැමෝටම රැකියා ලැබෙන තත්ත්වයක් තියෙනවා. උදාහරණයක් හැටියට තේ කර්මාන්තයට අවශ්‍ය මානව ප්‍රාග්ධනය අඩුයි. බොහෝ අය වෙනත් අංශවලට ගිහින්. සංචාරක කර්මාන්තයේ ශීඝ්‍ර දියුණුවක් තියෙනවා. හෝටල්, කාමර හැදෙනවා. මේ දේවල් වෙද්දි ප්‍රශ්නය තියෙන්නෙ දැනෙන්නෙ නැති එක නෙවෙයි, හැඟෙන්නෙ නැති එකයි.රජය පසුගිය දිනවල විනිමය අනුපාතිකය නොවැටී පවත්වාගන්න උත්සාහ කළා. ඊට බලපෑ ප්‍රබල ආර්ථික හේතුවකුත් තිබුණා. ඒ තමයි ආනයනික භාණ්ඩවල මිල ඉහළ යාම වළක්වමින් මේ රටේ ජනතාවට පහසුවෙන් හා අඩු මිල ගණන්වලට ඒවා ලබාදීම. ඒත්, රටක් විශාල සංවර්ධන ඉලක්ක කරා ගමන් කරන විටකදී රටේ විය හැකි කෙටි කාලීන වෙනස්කම් කිහිපයක් තිබෙනවා. එකක් තමයි උද්ධමනය වැඩිවීම. ඒක හරියට නිරන්තරයෙන් ක්‍රියාත්මක වන මැෂිමක්. ඒ නිසා රත්වීමකට ලක්වෙනවා වගේ මෙතැනදිත් වෙන්නේ ආර්ථිකය වේගයෙන් ඉදිරියට යන වෙලාවක යම් යම් උස් - පහත් වීම් සිදුවීමයි. එක්තරා කාලයක රජය මැදිහත් වී රුපියලේ අගය පාලනය කළා. ඊට හේතුවත් මේ රටේ මහජනයාට උද්ධමනයකින් තොරව පරිභෝජන අවශ්‍යතා පිරිමසා ගැනීමට සැලැස්වීම, ඒත් ආර්ථිකය ඉදිරියට යමින් ඇති මේ වගේ වකවානුවක, අපේ අපනයන වර්ධනය කරගැනීමට අවශ්‍යයයි. රුපියල අවප්‍රමාණයට ඉඩ හැරියෙනත් අත්‍යවශ්‍ය භාණ්ඩ රටින් ගෙන්වද්දී රුපියල අවප්‍රමාණය වීම පාඩුවක්. මේ නිසා දේශීය වශයෙන් නිෂ්පාදනය හැකිතාක් වර්ධනය කරන්න, විශේෂයෙන් ආර්ථික සංවර්ධන අමාත්‍යංශය යටතේ පියවර ගත්තා. දැන් අපි සහල් අපනයන කරනවා. බඩ ඉරිඟු අපනයනයටත් සූදානම්. අත්‍යවශ්‍ය භාණ්ඩ, ආහාර ද්‍රව්‍ය රට තුළම නිෂ්පාදනය වන ප්‍රවණතාවට රුපියල අවප්‍රමාණය වීම රුකුලක් වුණා. තවත් කාරණයක් තමයි, දැන් සංචාරක කර්මාන්තය වේගයෙන් වර්ධනය වෙනවා. සංචාරකයන් වැඩි වශයෙන් ආකර්ෂණය කර ගැනීමට හොඳ උපක්‍රමයක් තමයි, විනිමය අනුපාත පාවීමට ඉඩ හැරීම.අපි ආර්ථිකය විවෘත කළ යුත්තේ සහ ජාත්‍යන්තර ගනු - දෙනු පවත්වාගත යුත්තේ අපට ආර්ථික වශයෙන් වාසි ලැබෙන මට්ටමට විතරයි. ඕනෑම රටක් ක්‍රියා කරන්නේ එහෙමයි. උදාහරණයක් හැටියට අමෙරිකාවට ඕනෑම රටකින් ඕනෑම භාණ්ඩයක් ආනයනය කරන්න බෑ. විශේෂයෙන් ලෝක ආර්ථික අවපාතයක් තුළ තමන්ට ආවේණික දේශීය නිෂ්පාදන වර්ධනය කිරීමට උත්සහ ‍ෙනාකළොත්, ආර්ථික අවපාතය නිසා වන හානිය අති විශාලයි. ඒ නිසා දේශීය නිෂ්පාදන දිරිගන්වමින්, රජය ගෙන ඇති ක්‍රියාමාර්ග අගය කළ යුතුයි.මේ අභියෝග ගැන සංක්‍ෂිප්තව කතා කළොත්, එකක් තමයි පවතින ආර්ථික ස්ථායිතාව මේ විදිහටම පවත්වා ගැනීම. ඊට අවශ්‍ය දේශපාලන ස්ථාවරත්වයත් එලෙසම පවත්වා ගත යුතුයි. අද වන විට අපි මේ කලාපයේ ඉහළ ම දේශපාලන ස්ථාවරත්වයක් ඇති රටක්. එය රැකගත යුතුයි. දේශපාලන ස්ථාවරත්වයක් තිබීම රටට විදෙස් ආයෝජන ගලා ඒමටත් හේතු වෙනවා. දේශපාලන ස්ථාවරත්වය පිළිබඳ අභියෝගය රජය දැනටමත් ජයගෙන තිබීම වාසිදායකයි. රුපියල දිගටම අවප්‍රමාණය වීමට ඉඩ හැරියොත් ආනයනික භාණ්ඩ සඳහා අපට වැඩි මිලක් ගෙවන්න වෙනවා. ඒ නිසා හැකිතාක් ආනයන ආදේශන වෙතට යොමුවිය යුතුයි. ඒ ගැන ජනතාව තුළ නැඹුරුවක් ඇතිවීමත් අවශ්‍යයයි. සමහර භාණ්ඩවලට ආදේශන නෑ. උදාහරණයක් ලෙස ඛනිජ තෙල් හැදින්විය හැකියි. ඒ නිසා පුනර්ජනනීය බලශක්ති ප්‍රභවයන් කරා යාම වැනි පියවර වෙත අප යා යුතුයි. මේවාට දිගු කාලීන සැලැසුම් ද ඇතිකළ යුතුයි. රටේ එළවුළු - පලතුරු ආදී නිෂ්පාදන ඉහළ යන විට, පාරිභෝගිකයන් තුළින් අලුත් ඉල්ලුමක් ඇතිකර ගැනීමත් අභියෝගයක්. ඊට අවශ්‍ය ක්‍රියාමාර්ග ගත යුතුයි. මේ අභියෝග සියල්ලට මුහුණ දෙන අතර, සුබසාධන රාජ්‍යයක් ලෙස අප අනුගමනය කරන ක්‍රියාමාර්ගත් එලෙසම පවත්වා ගත යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=f1205295</link>
    <topic>ඇය ඔබේ ගොදුරක් නොවේ</topic>
    <author>ආචාර්ය නීලා ගුණසේකර</author>
    <content>ස්ත්‍රී දූෂණය මුළු මහත් සමාජයම වසාගත් පිළිලයක් බවට අද පත්ව ඇතත් , තවමත් අප මේ ගැන කතා කරන්නේ වටපිට බල බලා සෙමින් සෙමිනි. ඒ මාධ්‍ය මගින් පළවන තොරතුරු පදනම් කර ගනිමිනි. එහෙත් මාධ්‍යයට වාර්තා නොවන, අප නොදන්නා සිද්ධීන් කෙතෙක් නම් සිදු වීද? සිදු වන්නේද? ගැහැනු දරුවා ගොදුරක් නොවේ යන මතය සමාජයට කාවද්දන්නට අද අපට හැකියාව ඇත. අප එකාවන්වන එක් එක් කෙනාගේ පුද්ගලික මට්ටමින් නොනවතිනා උත්සාහයක් දරන්නේ නම් මේ පිළිලය මුලිනුපුටා දැමිය හැකිවනු ඇත. ස්ත්‍රී දූෂණයේ අප්‍රසන්න හා අමිහිරි විපාක ගැන මේ වන විටත් ඔබ දන්නා දෙයට වඩා නොදන්නා දෙය බොහෝ වන්නට පිළිවන. තිත්ත වුවද, ඔබට ඇත්ත හෙළිකරන විට, ඔබ නියතයෙන්ම මේ උවදුර මුලිනුපුටා දැමීමේ ව්‍යාපාරයේ නියමුවකු වනු නො අනුමානය.පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා ප්‍රකාශ කරන ආකාරයට 2011 වර්ෂයේදී වාර්තා වූ ස්ත්‍රී දූෂණ ප්‍රමාණය 1750කි. ඉන් 1400ක්ම ව්‍යවස්ථාපිත දූෂණයන් ය. එනම් 10 – 16 ත් අතර දැරියන් දූෂණයට ලක්වීමයි. මෙහි වරදකරුවන් කවුරුන්ද? උදේ සිට රෑ වන තුරු මාපියන් දරුවන්ගෙන් ඈත් වී සිටීම, පවුලේ දරිද්‍රතාව සහ මාපියන්ගේ නොදැනුවත්කම පමණක්ම මෙයට හේතුවන්නේ ද? අප විමසිය යුත්තේ මේවා ය.නාගරික ප්‍රදේශවලට වඩා ග්‍රාමීය ප්‍රදේශවල ස්ත්‍රී දූෂණය වැඩි බවත්, ඒවා වැඩි ප්‍රමාණයක් වාර්තා නොවන බවත්, සිවිල් ප්‍රජාවගේ සාමාන්‍ය මතය වුවත්, අපට එම මතයේම පිහිටා කටයුතු කරන්නට නොහැකි ය. දස ලක්ෂ 20 කට ආසන්න වූ ශ්‍රී ලංකා ජනගහනයෙන් අවුරුදු 10ත් 16ත් අතරදැරියන් මේ අසාධාරණ හා අවාසනාවන්ත සිද්ධීන්ට මුහුණ දේ, මේ දූෂණ පදනම් කරගෙන ඔවුන් ගැබ් ගන්නේ නම්, එම දරුවන්ගේ අනාගතය කෙබඳු තත්වයක පවතීද? ඇතැම් දැරියන් වයස අවුරුදු 12දී මෙසේ දූෂණයට ලක්ව ගැබ් ගන්නා බව සෞඛ්‍ය අමාත්‍යංශ තොරතුරු හෙළිදරව් කරයි. අද බෝනික්කෙක් නළවන දියණිය, හෙට දවසේ දරුවකු නළවන බව ඔබ දකින්නේ නම්, එය ඔබට හද සසල කරවන පුවතක් ‍ෙනාවන්නේද?මේ කුඩා දියණියගේ ශරීරය භෞතිකව විවාහ ජීවිතයකට කිසිසේත් ම සුදුසු නැත. එමෙන් ම ඇය මානසික ව ද දැඩි කම්පනයකට පත්ව ඇත. ප්‍රබල චිත්ත වේගයකින් ගත කරන මාස 9ක කාළයක් තුළ කුස තුළ සිටින කුඩා බිළිදා කෙබදු තත්ත්වයක පසුවන්නේ දැයි සිතා ගැනීමට පවා අසීරුය. ඇතැම් විට ඔහු හෝ ඇය ආබාධිත දරුවකු විය හැකිය. මේ අතරම මේ දූෂණය පවුලේ ඥාතියකු අතින් සිදු විය හැකි ය. එසේ වුණ හොත් එම දරුවාගේ අනාගතයට කුමක් විය හැකි ද? මෙසේ දැරිවිය දූෂණයට ලක් කළ පුද්ගලයා පැන ගියේ නම් ඔහු කෙසේ සොයා ගන්නද? ඔහු ලුහු බැද ගොස් අල්ලා ගත්තද වයස අවුරුදු 18 ට අඩු නම් කෙසේ විවාහය ලියාපදිංචි කරන්නද? දරුවාගේ උප්පැන්න සහතිකය, පියා කවුරුන් ද මවුපියන් විවාහවී ඇත් ද? නැද්ද? යන වග.....මේ සියලු ප්‍රශ්නවලට, දැරියගේ අහිසංක මාපියන් කෙසේ වගකියන්නද? කෙසේ නමුදු දැරියගේ අනාගතය සුරක්ෂිත කිරීම සඳහා ළමා සංවර්ධන හා කාන්තා කටයුතු අමාත්‍යංශය ගබ්සා පනත නීති ගත කිරීමට අවශ්‍ය පියවර ගෙන ඇත.මේ නීතිය රටේ ඉදිරි පරපුරෙහි අභිවෘද්ධිය උදෙසාම ඇති කරන්නක් බැවින්, අප සියලු දෙනා ම ඒ සඳහා අපේ සහයෝගය ලබා දිය යුතුය.දූෂණයට පත් දැරිය ඇයගේ වරදකින් මේ අකටයුත්ත සිදු වූයේ යැයි යන අදහස හිසේ දරා ගෙන, ඇය සමාජයෙන් කොන් කිරීමට ඇතැම් පිරිස් මාන බලති. එය ඉතා සාවද්‍ය වු ආකල්පයකි. මේ අපරාධයෙන් පසු දූෂකයින් පලා ගොස් ඇත්නම්,, ඔවුන් නිතරම උත්සුක වන්නේ ඇයගේ ජීවිතය විනාශ කිරීමට ය. මාපියන් මේ සම්බන්ධයෙන් නඩුමගට බැස්සොත්, ඒ සඳහා අවශ්‍ය වන්නා වූ එක ම ජීවමාන සාධකය මැයයි. ඇය විනාශ කළ හොත් නඩුවක් නැත. දූෂිතයා නැවත නැවතත් මේ අපරාධයම කරනු ඇත. ඒ නිසා සමාජයේ පුරවැසියෙක් ලෙස අප දූෂණයට ලක් වූ දැරිය කෙසේ හෝ ආරක්ෂා කළ යුතු ය.කිසිම පුද්ගලයකු මෙවන් අපරාධයක් සිදු කරනුයේ එක් මොහොතක ක්ෂණික සිතුවිල්ලකින් නොවේ. ඔහු දින ගණන් සුපරීක්ෂාකාරීව සිට සැළසුම් සහගතව මේ කාර්යය ඉටුකර ගනී. එසේ නම් ඔහුගේ සැලැසුම කඩාකප්පල් කිරීමට අප යත්න දැරිය යුතු ය. දැරිය තනිව දමා රැකියාවට හා ගමන් බිමන්වල යාම නුසුදුසු බව මාපියන්ට අවධාරණය කළ යුතු ය. සා/පෙළ විභාගයෙන් පසුව ඈත දුර බැහැර ප්‍රදේශවලින් උපකාරක පන්ති කරා පැමිණෙන දියණියන් වංචනික පුද්ගලයින්ගෙන් බේරා ගැනීමට මාපියන් දැනුම්වත් විය යුතු ය. මේ කාර්යන් තව දුරටත් ශක්තිමත් කිරීමට ළමා සංවර්ධන හා කාන්තා කටයුතු අමාත්‍යාංශය පියවර රැසක් ගෙන ඇත.මේ සියලු දෙය එක් රැයකින් ඉටු කළ නොහැකිය. එමෙන් ම සෑම කාර්යක් ම රජයකට ද ඉටු කළ නොහැකි ය. එක් අමාත්‍යාංශයකට ද ඉටු කළ නොහැකි ය. අදාළ අමාත්‍යංශ, දෙපාර්තමේන්තු හා අනෙකුත් ආයතන එකතු වූ පමණින් ද ඉටු කළ නොහැකි ය. සිදු විය යුත්තේ අප මෙය තමාගේම ප්‍රශ්නයක් බවට පත් කර ගැනීමයි. දූෂණයට ලක් වූ දියණිය, ඔබේත්, මගේත් දියණියයි.සහෝදරියයි. ඔවුන් මේ විෂම වූ උවදුරෙන් ගලවා ගැනීමට , ඔබගේ පෞද්ගලික කැප කිරීම, රජයේ උත්සාහයට එක් කිරීම ඔබෙත් මගේත් ජාතික යුතුකමකි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>29</day>
    </date>
    <link>http://www.dinamina.lk/2012/05/29/_art.asp?fn=f1205296</link>
    <topic>රට රැකියා ගැටලු අවම කිරීමට ආකල්පමය වෙනසක්</topic>
    <author>ඒ. එම්. එන්. අමරකෝන් පේරාදෙණිය විශ්වවිද්‍යාලය</author>
    <content>සමාජය සංකීර්ණ වීමත්, ලෝකයට විවෘත වීමත් තුළ මනුෂ්‍ය අවශ්‍යතා ද සංකීර්ණ විය. මෙය අප සමාජයට ද පොදු වූ කල, පවුලක ආර්ථිකය සරු කිරීම උදෙසා කාන්තාවන් ද රැකියා නියුක්ත වීම සිදු විය. එය අද වන විට සුලබ කරුණක් වී තිබේ. එසේ ම කාන්තාවන් වැඩි වශයෙන් අධ්‍යාපනය ලැබීම හා රටේ ජනගහනයෙන් වැඩි ප්‍රතිශතයක් කාන්තාවන් නියෝජනය කිරීම ද එයට එක් හේතුවක් වේ. අප රටේ කාන්තාවන් මැදපෙරදිග රැකියාවලින් උපයන විදේශ විනිමය සැලකිය යුතු මට්ටමක පවතී. කාන්තාවන් විදේශ රැකියා කරා යොමු වීම පසුගිය දශක කිහිපය තුළ වැඩි වී ඇත. ඒ හා සමගාමීව සමාජමය ගැටලු රාශියක් ද නිර්මාණය වී ඇත. ආර්ථික ලෙස සිදුවන ප්‍රමාණාත්මක වර්ධනයට සමගාමීව ගුණාත්මක ලෙස සිදු වී ඇති පිරිහීම ද සලකා බැලිය යුත්තේ, සංවර්ධනයේදී ආර්ථික, සමාජීය, සංස්කෘතික යන සියලු ම අංශවල වැඩිදියුණුව පිළිබඳ විමසා බැලෙන හෙයිනි.බොහෝ විට මැදපෙරදිග රැකියා සඳහා යොමුවන්නේ ජීවිතයේ විවිධාකාර ආර්ථික හා සමාජීය ගැටලුවලට මුහුණදුන් කාන්තාවන් ය. ඔවුන් ඉන් මිදීමට ඇති එක ම හා පහසුම මාර්ගය ලෙස බොහෝ විට තෝරා ගන්නේ විදේශ රැකියා කරා යොමු වීමයි. පවුලක දියණිය, සොයුරිය, බිරිඳ, මව යන භූමිකා දරන්නා ගැහැනියයි, එම භූමිකා තුළින් තාවකාලිකව හෝ ඉවත් වීම විශාල සමාජ ගැටලුවක ආරම්භයකි. සමාජයක කුඩා ම හා ශක්තිමත්ම ඒකකය වන පවුල් ඒකක තුළ මව ගෙන් ලැබුණු ආදරය, ආරක්‍ෂාව, අවධානය, සෙනෙහස අහිමි වීම නිසා දරුවන් අනාරක්‍ෂිත වීම, අධ්‍යාපන කටයුතු අඩාල වීම, අපයෝජනයට ලක්වීම, විෂමාචාර ක්‍රියාවලට යොමු වීම, අඩු වයස් විවාහවලට යොමුවීම දක්නට ලැබේ. මේ දූෂිත සමාජය තුළ මවක් නොමැති ගැහැනු දරුවන්ගේ අනාගතය බොහෝ විට අඳුරු වන අවස්ථා වැඩිවේ. බිරියකගේ ආදරය, උණුසුම, නොලැබීම යන සාධකය මත තරුණ සැමියන් අනියම් සබඳතාවලට පෙලඹීම, ඒ තුළ තම දරුවන්ගේ වගකීම් පැහැර හැරීම, මධුවිතට ඇබ්බැහි වීම, දුරාචාරවලට පෙලඹීම නිතැතින්ම සිදුවන්නකි. බිරිය විදේශ රැකියාවක යෙදී සිටින ඇතැම් පවුල්වල පියා අතින් සිය දියණිය කෙළෙසුනු ප්‍රවෘත්ති, මේ ධර්මද්වීපයේම සුලබ වේ. එසේ ම ඇතැම් විදේශගත වන කාන්තාවන් ද එම රටවල් තුළදීම අනියම් සබඳතාවලට පැටලී, තම දරු පවුල අමතක කර දමන අවස්ථා ද වේ. බොහෝ කාන්තාවන් රන් කහවනු සිහිනය සැබෑ කරගෙන යළි මවු රටට එන විට, ඔවුන්ගේ පවුල් සංස්ථාව විවිධාකාර ලෙස දෙදරා ‍ෙගාස් තිබේ.අපේ කාන්තාවන් විදේශ රටවල බැලමෙහෙවර සඳහා ගොස් අනන්ත අප්‍රමාණ දුක් විඳ දරා ගනී. ශාරීරික වධ හිංසා, ලිංගික අතවර, ශ්‍රමය සූරාකෑම, වැටුප් ගෙවීම පැහැර හැරීම ආදියෙන් නොනැවතී, ඇතැමුන් ශාරීරාවයව ද අහිමිව, අවසන සීල් කළ පෙට්ටියකින් මවු රටට පැමිණේ. බහුතරය තම ආත්ම ගෞරවය රැකගෙන රැකියාවල නිරත වුවත්, ඇතැම් කාන්තාවන් සමාජ රෝග වැනි වසංගත ද සහිතව යළි පැමිණෙන අවස්ථා ඇත.ඍජුවම නොපෙනුනත්, මැදපෙරදිග රැකියා හා බැඳුණු සමාජ ගැටලු රාශියක් පවතින බව අප සමාජ වටපිටාව තුළින් ම දැකගත හැකි ය. මේ ඛේදනීය තත්ත්වය අවම කිරීමට ආර්ථික, දේශපාලනික, හා සමාජීය මට්ටමින් කළ හැකි කාර්යයන් කිහිපයකි.සම්පත් බෙදී යාමේ විෂමතාව නිසා අප රට තවමත් යම් ප්‍රමාණයකින් හෝ මූලික අවශ්‍යතා සපුරා ගැනීමේ ගැටලුවකට මුහුණ පා සිටී. ඒ සඳහා පිළිතුරු සෙවීමේ දී කාන්තාවන් මැද පෙරදිග රැකියා සඳහා යොමුවීම එක ම හා පහසුම ක්‍රමය ලෙස සළකයි. පසුගිය කාලයේ හතු පිපෙන්නා සේ බිහි වූ රැකියා නියෝජිත ආයතන නිසා ද එය වඩාත් පහසු වී ඇත. ව්‍යාජ නියෝජිත ආයතනවලට රැවටී, ණය ගෙවා ගත නොහැකිව සියදිවි හානි කර ගත් පිරිසක් ද අප සමාජයේම සිටී. විදේශ රැකියා නියෝජිත ආයතනවල නීත්‍යානුකූල භාවය පිළිබඳ පරීක්‍ෂා කිරීම අද වන විට අත්‍යවශ්‍ය දෙයක් බවට පත්ව ඇත. එසේ ම මැදපෙරදිග රැකියා සඳහා යොමුවන කාන්තාවන්ගේ සුරක්‍ෂිතභාවය හා ඔවුන් වෙනුවෙන් පෙනී සිටින එම රටවල අප තානාපති කාර්යාල මේ සම්බන්ධව වගකීමකින් කටයුතු නොකරන බවට චෝදනා රාශියකි. ඔවුන් රාජ්‍ය තාන්ත්‍රික ලෙස තම වගකීම ඉටු කිරීමට යොමුකිරීම රජයක වගකීමකි. එසේ ම, විදේශගත වන කාන්තාවන්ට අවශ්‍ය තාක්‍ෂණික උපකරණ භාවිතය පිළිබඳ දැනුම, භාෂාව හැසිරවීම, නීතිමය තත්ත්ව හා එම රටේ සංස්කෘතිය පිළිබඳ පුහුණුවක් රාජ්‍ය මට්ටමින් ලබාදිය යුතු ය.මැද පෙරදිග රැකියා හා බැඳුණු සමාජ පිරිහීම අවම කිරීමට කළ යුතු ඵලදායීම ක්‍රියාවලිය වන්නේ, සමාජය තුළ ආකල්පමය වෙනසක් ඇති කිරීමයි. ආර්ථික අතින් දියුණුවක් ලැබීමට විදේශ රැකියාවක් කළ යුතුමද? යන ප්‍රශ්නයට විකල්ප විසඳුම් සොයා ගැනීමට අප කාන්තාවන් සමත් විය යුතු ය. අපේ ම රටේ, අපේ ම මිනිසකුගේ බැලමෙහෙවර කිරීම මදිපුංචිකමක් ලෙස සලකන අපි, පරදේශයක මිනිසුන්ගේ බැලමෙහෙවර සඳහා අනේක වධ වේදනා විඳී. ශ්‍රී ලංකාව වැනි ප්‍රාදේශීය සම්පත් අනූන රටක, කාන්තාවන් එම සම්පත්වලින් උපරිම ප්‍රයෝජන ගැනීමට යොමුවීම වැදගත්ය. නිවෙසේ පවුල් ඒකකය තුළ රැඳෙමින්, එය ආරක්‍ෂා කර ගනිමින් කළ හැකි විවිධ ගෘහාශ්‍රිත කර්මාන්ත සඳහා කාන්තාවන් යොමුවීම කාලෝචිත ක්‍රියාවකි. මෙහිදී රාජ්‍ය මට්ටමින් සාධාරණ මිලක් ලබාදීම, වෙළෙඳ පොළ මාර්ග සොයා දීම, තාක්‍ෂණික උපදෙස් සැපැයීම, යන අදියරවලදී සහාය ලබාදීම වැදගත් ය. අසල්වැසි කාන්තාව විදේශ රැකියාවකට ගිය පමණින් විලාසිතාවක් ලෙසට එයට යොමු නොවී, දරුවන්, පවුල තුළ රැඳී සිටිමින් තම හැකියා හා පවතින සම්පත්වලින් ආර්ථිකය සවිමත් කිරීමට බුද්ධිමත් ලෙස කටයුතු කළ යුතු වේ. මන්ද රිදී කාසි සොයා යන ගමනක අතුරුපල ලෙස ඇතිවන අයහපත් තත්ත්වයන්, පෞද්ගලිකව පවුල් ඒකකයටත්, පොදුවේ සමාජයටත් ගැටලු අවස්ථා ඇති කරන බැවිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=n1205307</link>
    <topic>උතුරේ හමුදා කඳවුරු ඉවත් කරන්න කියන්නේ සාමාන්‍ය ජනතාව නොවේ</topic>
    <author>ගාමිණී ජයලත්</author>
    <content>උතුරෙන් හමුදා කඳවුරු ඉවත් කර ගන්න කියන්නේ එහි ජීවත්වන සාමාන්‍ය ජනතාව නෙමෙයි. උතුරේ ජනතාවගෙන් දේශපාලන බලය ගිලිහෙන ටීඑන්ඒ වැනි සංවිධානයි.කිළිනොච්චිය වවුනියාව දිස්ත්‍රික්කවලට වඩා අනුරාධපුර-පොළොන්නරුව දිස්ත්‍රික්කවල හමුදා කඳවුරු පිහිටා ඇති බව ඒ සංවිධානවලට තමා පෙන්වා දීමට කැමැති බව ආරක්ෂක ලේකම් ගෝඨාභය රාජපක්ෂ මහතා පැවැසීය.නමුත් කිසිදාක අනුරාධපුර - පොළොන්නරුව ජනතාව ඒ දිස්ත්‍රික්කවලින් හමුදා කඳවුරු ඉවත් කර ගන්න කියා කෑ නොගසන බව ඒ සංවිධානවලට තමා පෙන්වා දීමට කැමැති බවද ආරක්ෂක ලේකම්වරයා වැඩිදුරටත් කීය.“දකුණේ දිස්ත්‍රික්කවල වෙන වෙනම ගත්තත් කොපමණ  හමුදා කඳවුරු තියෙනවද? දියතලාව වැනි ප්‍රදේශයක ආර්ථිකය සම්පූර්ණයෙන් ශක්තිමත් වී ඇත්තේ මේ හමුදා කඳවුරු සහ එහි වෙසෙන රණවිරුවන් නිසා නොවේද කියා තමා ප්‍රශ්න කරන බව කීය.හමුදා කඳවුරු නිසා ඒ ඒ පළාත්වල ආර්ථිකය ශක්තිමත් වෙනවා. යාපනයේ ජනතාව හමුදා කඳවුරු සහ එහි රණවිරුවන් සමඟ කොපමණ සහයෝගයෙන් ජිවත් වෙනවාද? හමුදාවට අවශ්‍යය සියලුම එළවළු අප ගන්නේ යාපනය දිස්ත්‍රික්කයෙන්.මාළු ලබා ගන්නේ උතුරෙන්. මෙන්න මේ දියුණුවට අද මේ දේශපාලන සංවිධාන බිය වී සිටිනවා.කඳවුරු පිහිටා තියෙන්නේ අපේ රට තුළ. පිටරට නොවෙයි. එසේ කඳවුරු පිහිටා තියෙන්නේ පිහිටිය යුතු තැන්වලයි.නමුත් සමහර රටවල් තම හමුදා කඳවුරු පිටරට පිහිටුවා ගෙන අපේ රට තුළ පිහිටුවා තියෙන අපේ කඳවුරු අයින් කර ගන්න කියනවා.අද ටී.එන්.ඒ. සංවිධානයට උතුරේ සැබෑ ජනතා බලයක් නෑ.ඔවුන්ගෙන් ජනතාව ඈත් වෙනවා. හමුදාවට ජනතාව සමීප වෙනවා. උතුරේ ජනතාවට ඊළාම් අවශ්‍ය නෑ. ඔවුන්ට යළි යුද්ධයක් අවශ්‍ය නෑ. ඔවුන්ට අවශ්‍ය සැබෑ නිදහසක් ඇතිව මනුෂ්‍යයන් ලෙස ජීවත් වීමට බව ආරක්ෂක ලේකම්වරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=n1205308</link>
    <topic>ශ්‍රී ලංකා සහ ඉරාන සංචාරකයන්ටදෙරට අතර සංචාරය කිරීමේදී වීසා නොමැතිව ගමන් කිරීමේ පහසුකම්</topic>
    <author>මහින්ද අලුත්ගෙදර සහ රක්ෂණ ශ්‍රියන්ත</author>
    <content>ශ්‍රී ලංකාවේ සහ ඉරානයේ සංචාරකයන්ට දෙරට අතර සංචාරය කිරීමේදී වීසා නොමැතිව ගමන්කිරීමේ පහසුකම් ලබාදීම සදහා දෙරටේ රජයන් එකඟතාවකට පැමිණ තිබේ.මේ සම්බන්ධයෙන් වන අවබෝධතා ගිවිසුම අස්සන් කිරීමට නියමිත අතර ඒ අනුව ශ්‍රී ලංකිකයන්ට ඉරානය වෙත යාමේදීද ඉරාන ජාතිකයන්ට ශ්‍රී ලංකාවට පැමීණීමේදීද විසා අවශ්‍ය නොවන බව විදේශ කටයුතු නියෝජ්‍ය ඇමැති නියෝමාල් පෙරේරා මහතා අවධාරණය කරයි.ඒ මහතා මේ බව සදහන් ක‍‍ළේ ශ්‍රී ලංකාවට පැමිණි ඉරාන නියෝජ්‍ය විදේශ ඇමැති ආචාර්ය අබ්බාස් ආරච්චි මහතා සමග විදේශ කටයුතු අමාත්‍යංශයේ පැවති හමුවකදීය.ශ්‍රී ලංකාව හා ඉරානය අතර ද්විපාර්ශ්වීය වෙළෙඳ ගනුදෙනු වර්ධනය කර ගැනීම කෙරෙහි මෙම සාකච්ඡාවේදී විශේෂ අවධානය යොමු විය.ශ්‍රී ලංකාවේ ආයෝජන ලෝක වෙළෙඳ පලට විවෘත වී තිබෙන අවස්ථාවක එහි හැකියාවන් පිළබද සොයා බලා ආයෝජනය කිරීමට තම රටද සූදානම් බව ඉරාන නියෝජ්‍ය විදේශ ඇමැතිවරයා මෙහිදී සදහන් කළේය.ඉරානය සමග වෙළෙඳ ගනුදෙනු වැඩිකර ගැනීම කෙරෙහි ශ්‍රී ලංකා රජයේ අවධානය යොමුවී තිබෙන අතර ඒ පිළිබඳ තවදුරටත් සොයාබලන බවද නියෝමාල් පෙරේරා මහතා සදහන් කළේය.මේ අතර ඒ මහතා පෙන්වා දුන්නේ ඉරානයට තේ අපනයනය ඉහළ දැමීමට කෙරෙහි අවධානය යොමුකරන බවත් ශ්‍රී ලංකා තේ ආනයනය කිරීමේදී ඉරානයෙන් අයකරන බද්ද තව දුරටත් පහත හෙළන ලෙසද ඉල්ලීමක් කරන බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=n1205302</link>
    <topic>‘මහ පරිමාණ භුමිකම්පා ඇතිවීමේ අවදානමක් ශ්‍රි ලංකාවට නැහැ’</topic>
    <author>ශීලාඋඩුවර, උපාලි කරුණාරත්න සහ රක්ෂණ ශ්‍රියන්ත</author>
    <content>ශ්‍රී ලංකාවට මහපරිමාණයේ භූමිකම්පා ඇතිවීමේ අවදානම අඩුබව භූ විද්‍යා සමීක්ෂණ සහ පතල් කැණීම් කාර්යංශයේ සභාපති ආචාර්ය එන්.පී.විජයානන්ද මහතා දිනමිණට පැවසීය.‍‍එහෙත් භූමිකම්පාවක් ඇතිනොවේ යැයි ස්ථිරවම කිවනොහැකි බවද පැවැසූ සභාපතිවරයා ලෝකයේ කොතනක කුමන මොහොතේ භූමිකම්පා ඇතිවිය හැකිදැයි කිවහැකි තාක්ෂණයක් ‍නොමැති බවද කීය.පසුගිය දිනවල ශ්‍රී ලංකාවේ ඇතිවූ භූමිකම්පාවල මධ්‍ය ලක්ෂය මධ්‍ය කඳුකරය තුළ පිහිටා ඇතිබවද පැවසු ඒ මහතා ඒ පිළිබදව භූ විද්‍යා සමීක්ෂණ සහ පතල් කැණීම් කාර්යංශය පරීක්ෂණ පවත්වන බවද ප්‍රකාශ කළේය.අතීතයේ රට තුළ මහා භූමිකම්පා ඇති වූයේනම් මහා දාගැබ් ,පරාක්‍රම සමූද්‍රය වැනි මහා ජලාශ විනාශ වීමට ඉඩ තිබූ බවද පැවසූ ආචාර්ය එන්.පී.විජයානන්ද මහතා භුකම්පන වැඩිපුරම ඇතිවන පෘතුවියේ භු තල මායිම් වලට දුරින් ශ්‍රී ලංකාව පිහිටා ඇති බවද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=n1205304</link>
    <topic>චිරං ජයතු මහ නා හිමියනි</topic>
    <author>අසේල කුරුළුවංශ</author>
    <content>සියම් මහ නිකායේ මල්වතු පාර්ශ්වයේ මහනායක අති පූජ්‍ය තිබ්බටුවාවේ ශ්‍රී සිද්ධාර්ථ සුමංගල මහනායක ස්වාමීන්ද්‍රයන් වහන්සේගේ 69 වන ජන්ම දිනය අදට (30) යෙදී ඇත.වර්ෂ 1964 ජූනි 10 දින වාහලනාග නාමයෙන් උතුම් වූ උපසම්පත්තිය ලද අප මහනාහිමියෝ 1992 වසරේදී මල්වතු පාර්ශ්වයේ අනුනායක ධුරයට පත් වූහ.ඉන් දොළොස් වසරකට පසු එනම් 2004 ජූනි 20 දින මල්වතු පාර්ශ්වයේ උත්තරීතර මහනායක පදවියට කාරක සංඝ සභාවේ සමානච්ඡන්දයෙන් තේරී පත්වූ උන්වහන්සේ මෙරට ජාතික, ආගමික ගැටලු හමුවේ සෘජුව අදහස් පළකරමින් සිදුකරන්නා වූ මෙහෙවර බෞද්ධ අබෞද්ධ සැමගේ ප්‍රශංසාවට ලක්ව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=n1205305</link>
    <topic>තිබ්බටුවාවේ මහ නා හිමි ලෝකයටම ගෞරවයක්</topic>
    <author/>
    <content>මල්වතු පාර්ශ්වයේ මහානායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහානාහිමියන් එම නිකායේ මහානායක ධුරය හොබවමින් අපේ රටට පමණක් නොව මුළු මහත් ලෝකයටම ලබාදෙන්නේ අතිමහත් ගෞරවයක් බව ජනාධිපති මහින්ද රාජපක්ෂ මහතා පවසයි.උන්වහන්සේගේ 68 වැනි ජන්ම දිනය නිමිත්තෙන් සුබ පැතුම් පණිවුඩයක් නිකුත් කරන ජනාධිපතිවරයා වැඩිදුරටත් මෙසේද සඳහන් කරයි.මහා විහාරවංශික ස්‍යාමෝපාලි මහා නිකායේ මල්වතු මහා විහාර පාර්ශ්වයේ මහානායක මහනුවර උපෝෂිත පුෂ්පාරාම විහාරද්වයාධිපති, අතිගෞරවාර්හ තිබ්බටුවාවේ ශ්‍රී සිද්ධාර්ථ සුමංගලාභිධාන මහානායක මහා ස්වාමින්ද්‍රයාණන් වහන්සේගේ 68 වන ජන්ම දිනය නිමිතිකොට ශුභාසිංසන පණිවුඩයක් නිකුත් කරනු ලබන්නේ හදපිරි සතුටිනි.බුදුරජාණන් වහන්සේගේ තෛ‍්‍රමංගල්‍යය සිදුවූ උතුම් වෛශාඛ්‍ය මාසය තුළම අති ගෞරවණීය මහානායක මහා ස්වාමින්ද්‍රයාණන් වහන්සේ ජන්ම ලාභය ලැබීම සතුටට කරුණකි.“දුල්ලභෝ පුරිසා ජඤ්ඤෙ – නසො සබ්බත්ථ ජායති යත්ථ සෝ ජායති ධීරෝ - තං කුලං සුඛ මේධති”දුර්ලභ උත්තම පුරුෂයා සෑම තන්හි සෑම කල්හි නූපදී. යම් තැනෙක යම් කලෙක උපදීද එසේ උපන්නා වූ තැනැත්තා රටට ගමට පවුලට අභිවෘද්ධියක් වන්නේය.එබඳු පෞරුෂයකින් හෙබි උතුම් බුදු මග යමින් අවශ්‍ය කාර්යයේ දී නොපමාව කටයුතු කරන කරුණාවෙන් පිරුණු අතිගෞරවණීය මහානායක මහා ස්වාමින්ද්‍රයාණන් වහන්සේ අප රටේ පැරණිම භික්ෂු නිකායේ මූලස්ථානය වන මල්වතු මහා විහාරයේ අධිපතිත්වයට පමණක් නොව එම නිකායේ මහානායක ධුරය හෙබවීම අප රටට පමණක් නොව මුළු ලෝකයටම ලබා දෙන්නේ අතිමහත් ගෞරවයකි.එසේම ශ්‍රී දළදා වහන්සේගේ භාරකාරත්වය හා එහි තේවාවන් ඉටුකිරීම මුළු මහත් රටටම ආශිර්වාදයක් ලබාදීමට සමත් වී තිබේ.මුළු මහත් ගිහි පැවිදි සැමගේ ඉමහත් ගෞරවාදරයට පත්වෙමින් අවශ්‍ය කටයුතු මැනවින් ඉටුකරන අතිගෞරවණීය ඔබ වහන්සේ මා හට ලබා දෙන ශක්තිය ද අපමණය.දෙස් විදෙස් සුවිශාල කාර්යයන් රාශියක් ඉටුකරන අතිගෞරවණීය ඔබ වහන්සේට එම කටයුතු වඩ වඩාත් ශක්තිමත්ව හා පුළුල්ව ඉටුකිරීමට අවැසි කායික හා මානසික සුවයත් දීර්ඝායුෂත් ශ්‍රී දළදා වහන්සේගේ පිහිටෙන් හා නාථ දෙවිඳුන්ගේ ආශිර්වාදයෙන් මෙත් සිත් පෙරටුව ප්‍රාර්ථනා කරමි.තිබ්බටුවාවේ සුමංගල මහානාහිමි.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=n1205303</link>
    <topic>කටාරයේ ගින්නෙන්ශ්‍රි ලාංකිකයන්ට හානියක් නැහැ</topic>
    <author>මහින්ද අලුත්ගෙදර</author>
    <content>කටාරයේ දෝහා අගනුවර පිහිටි සාප්පු සංකීර්ණයක ඇති වූ ගින්නෙන් ශ්‍රී ලාංකික කිසිවෙකුටත් හානියක් නැතැයි කටාරයේ ශ්‍රී ලංකා තානාපති කාර්යාලය පවසයි.මෙම ගිනි ගැනීම් තත්ත්වය හේතුවෙන් පුද්ගලයන් 19 දෙනෙකු ජීවිතක්ෂයට පත්ව තවත් පුද්ගලයන් 17 දෙනෙකු තුවාල ලබා තිබෙන අතර එම සාප්පු සංකීර්ණයේ පිහිටි දිවා සුරැකුම් මධ්‍යස්ථානයකින් මෙම ගින්න හටගෙන තිබෙන බවද එරට පිහිටි ශ්‍රී ලංකා තානාපති කාර්යාලයේ ජ්‍යෙෂ්ඨ ප්‍රකාශිකාවක් "දිනමිණ" ට පැවසුවාය.මියගිය සියලු දෙනාම විදේශීකයන් වන අතර නවසිලන්තය, ජෝර්දානය, ජපානය, පිලිපීනය, බෙනින් රාජ්‍යය, ඊජිප්තුව, ස්පාඤ්ඤ හා ප්‍රංශ ජාතිකයන් ඒ අතර වන බවද ඇය සඳහන් කළාය.මියගිය ළමුන් අතර ගැහැණු ළමයින් 7 දෙනෙකු සහ පිරිමි ළමයින් 6 දෙනෙකුද ගුරුවරියන් 4 දෙනෙකුද වන අතර ඊට අමතරව කටාර් සිවිල් ආරක්ෂකයින් දෙදෙනෙකුද මෙම ගින්නෙන් මියගොස් තිබෙන බව කටාරයේ ශ්‍රී ලංකා තානාපති කාර්යාලය කියාසිටී.පෙරේදා (27) සිදුව තිබෙන මේ අනතුර හේතුවෙන් මේ දක්වා ශ්‍රී ලාංකික කිසිවෙකුටත් අනතුරක් සිදුවී නොමැති බවට කටාර් පොලීසිය ප්‍රකාශ කර තිබෙන බව සඳහන් කළ ශ්‍රී ලංකා තානාපති කාර්යාල ප්‍රකාශිකාව ශ්‍රී ලාංකිකයන් සම්බන්ධයෙන් තවදුරටත් විමසිල්ලෙන් කටයුතු කරන බවද ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=n1205306</link>
    <topic>ලංකාවේ කොතැනකවත් දෙමළ නිජබිමක් නෑ</topic>
    <author>ජීවනී පතිරණ</author>
    <content>උතුරු නැ‍ෙඟනහිර පළාත් ද්‍රවිඩ ජනතාවගේ පමණක් යැයි කවුරුන් හෝ ප්‍රකාශ කරයිනම් ඊට ඇති සාධක කුමක්ද යැයි තමා ප්‍රශ්න කරන බව පාර්ලිමේන්තු මන්ත්‍රී, පුරාවිද්‍යා චක්‍රවර්තී එල්ලාවල මේධානන්ද හිමියෝ පවසති.දිවයිනේ කොතැනකවත් දෙමළ ජනතාවට නිජබිමක් නොමැති බවත්, එමෙන්ම එය ඔප්පුවකින් ලියා දී ඇති භුමියක් නොවන බවත් පවසන මේධානන්ද හිමියෝ, යම් ජනකොට්ඨා‍සයක් වැඩියෙන් ජීවත්වන ප්‍රදේශ නිජබිම් ලෙස බෙදීමට ගියහොත් මේ රටේ නොයෙක් ප්‍රදේශ නිජබිම් ලෙස බෙදීමට සිදුවන්නේ යැයි ද ‍උන්වහන්සේ පෙන්වා දෙති.ආරක්ෂක ලේකම් ඝෝඨාභය රාජපක්ෂ මහතා ශ්‍රී ලංකා ගුවන්විදුළි සංස්ථාවේ වැඩසටහනකට කළ ප්‍රකාශයක් සම්බන්ධයෙන්කරුණු දක්වමින් මේධානන්ද හිමියෝ මේ බව පැවසූහ.මෙහිදී වැඩිදුරටත් "දිනමිණ" ට අදහස් දැක්වූ මේධානන්ද හිමියෝ මෙසේ ද කීහ.උතුර අයිති දෙමළ ජනතාවට පමණක් නොවේ යැයි ආරක්ෂක ලේකම් ඝෝඨාභය රාජපක්ෂ මහතා උතුම් සත්‍යය ප්‍රකාශයක් සිදු කර තිබෙනවා. එල්ටීටීඊ කොටි කණ්ඩායම් කිව්වෙත් උතුරු නැගෙනහිර පළාත ද්‍රවිඩ ජනතාවගේ නිජබිම කියලයි. ද්‍රවිඩ සන්ධානයේ මන්ත්‍රීවරු කියන්නෙත් උතුරු නැගෙනහිර පළාත් ද්‍රවිඩ ජනතාවගේ නිජබිම් කියලයි.නමුත් සාමාන්‍ය දෙමළ ජනතාව එසේ කියන්නේ නෑ. අපි සාමාන්‍ය දෙමළ ජනතාව විශාල පිරිසක් සමග කතා කර තිබෙනවා. ඔවුන් කියන්නේ සෑම ජාතියක්ම සමගිසම්පන්නව ජීවත් විය යුතුය කියායි.ඇත්ත වශයෙන්ම ආරක්ෂක ලේකම්වරයා ප්‍රකාශ කර තිබෙන්නේ මේ සියවසේ කියවුණු උතුම්ම ඉහළම සත්‍ය කතාවක්. මේ රටේ ජාතිවාදයක් නැති, ආගම්බේදයක් නැති සියලු ජනතාව විසින් එතුමාට දන ගහල වැදීය යුතු ප්‍රකාශයක්.දකුණු ඉන්දියාව පිළිබඳ විශිෂ්ඨ ඉතිහාසයක් ලියූ කෙනෙක් තමයි වේලකන්ද ශාස්ත්‍රී පඬිතුමා. එතුමා එම ග්‍රන්ථයෙන් පෙන්වා දී තිබෙනවා දකුණු ඉන්දියාවටත් දෙමළ ජනතාව පැමිණියේ වෙනත් ප්‍රදේශයකින් කියලා.එසේනම් කොහොමද ශ්‍රී ලංකාවේ උතුරේ දෙමළ ජනතාවගේ නිජබිමක් පිහිටන්නේ. දෙමළ ජනතාව විනාශ කිරීමට උත්සාහ කරන ත්‍රස්තවාදී කණ්ඩායම්වලට මම අභියෝග කරනව ලංකාවේ උතුරෙන් දකුණෙන් හෝ අනෙක් ඕනෑම ප්‍රදේශයකින් හෝ වේවා ද්‍රවිඩ උරුමයේ නිජබිම සංකල්පය තහවුරුකර පෙන්වීමට හැකි අල්පැනිත්තක සාධකයක් ඇත්නම් ඉදිරිපත් කරන්න කියා. පුරා විද්‍යාවෙන් හෝ ලිඛිත ග්‍රන්ථයකින්.මේ රටේ ජාතිවාදය අවුස්සල නිජබිම් කතා කියලා ඔහොම කියන්න පටන්‍ගත්තොත් පොළොන්නරුව කාලේ කාලිංග මාඝගේ පිරිස යාපනය පැත්තට ගිහිල්ල පාලනයක් ඇති කර ගත්තා. ඒක තමයි ආර්ය චක්‍රවර්ති පාලනය කියන්නේ. ඔවුන් ලංකාවේ රජ පෙළපතට අයත්කාලිංග වංශිකයෝ. හැබැයි ඔහු ගෙනආවේ කේරළ භටයෝ.ඒ නිසා තමයි ආර්ය චක්‍රවර්තීන් දෙමළ ගණයට දාල කටයුතු කරන්නේ. නමුත් ඒ පාලකයා සිංහලයන්ට නෑදෑකම් කියාපු කලිඟු දේශයෙන් ආපු ආර්ය රාජ්‍ය නායකයෙක්. පාලකයෙක්. ආක්‍රමණිකයෙක්. ඒ නිසා මොනම අන්දමකවත් දෙමළ නිජබිමක් කියන්ඩ පුළුවන් සංකේතයක්, සාධකයක්, ඔය ප්‍රදේශවල නෑ. ඒවා අමූලික බොරු. ඒකයි නියම ඓතිහාසික තත්ත්වය.ඒ වගේම දහස් ගණනක් අතීතය අරගෙන බැලුවොත් උතුරු පළාතේ තියන දහස් ගණනක් පැරණි පුරා විද්‍යාත්මක ස්ථාන සියල්ලම ගොඩනගා ඇත්තේ මේ රටේ ජනතාවයි. ඒවා සියයට 99 ක් ම බෞද්ධ ස්ථාන. මේවා නිර්මාණය කර තිබෙන්නේත් සිංහල බෞද්ධයින් විසින්.එදා නාගදීපය කියල කිව්වේ එලිෆන්ට්පාස්ට්වලින් උතුරට කුඩා දිවයින් සහිත යාපන අර්ධද්වීපයටයි. ඒක පැහැදිළිවම වසභ රජ්ජුරුවන්ගේ කාලෙ ලියල තියෙන වල්ලිපුරම් රන්පතේ පැහැදිළිවම කියල තියෙනවා. ඒ වගේම අපේ අට්ඨ කතාවල සඳහන්ව තියෙනවා.අද නාගදීපය කියල හඳුන්වන කුඩා දූපතේ එක පැත්තක තියෙන්නේ නාගදීප විහාරය කියන විහාරයයි.අනෙක් පැත්තේ තියනව නාගපූසානි අම්මාන් කෝවිල. මේ කෝවිල හදල තියෙන්නේ විශාල සිද්ධස්ථානයක් මත. මෙහි සෙල්ලිපියක සඳහන් වෙනවා පොළොන්නරු කාලේ පළවන පරාක්‍රමබාහු රජතුමා ඌරාතොට අද කයිට්ස් කියලා හඳුන්වන ස්ථානයේ වරාය නීති රීති පිළිබඳව. එතකොට පොළොන්නරු යුගය වන විටත් කයිට්ස්වල තිබුණු වරායේ අයිතිය හා එහි පරිපාලනය තිබුණෙ මේ රටේ බහුතර ජනතාව වූ සිංහල රජ්ජුරුවන්ට නම් මොකද්ද මේ නිජබිම කියලා කියන කතාව.ඒ නිසා මම කියන්න කැමතියි දෙමළ ජනතාව වලපල්ලට ගෙන ගිය ත්‍රස්තවාදය පරාජය කර රටේ ජනතාවට ජීවත්වීමට මග සලසා රට සංවර්ධනය කිරීමට කටයුතු කරන ජනාධිපති මහින්ද රාජපක්ෂ මහතාට සහයෝ‍ගය දක්වා උතුරු නැගෙනහිර පළාත් දියුණු කර ගැනීමට කටයුතු කරන්න කියා. එයයි ආරක්ෂක ලේකම් ඝෝඨාභය රාජපක්ෂ මහතාගේ වචනයේ හරය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=n1205309</link>
    <topic>වැලිකඩ රැඳවියෙක් ඒඩ්ස් රෝගයෙන් මිය ගිහින්</topic>
    <author>සිරන්ජනී කුමාරි</author>
    <content>ඒඩ්ස් රෝගය වැලඳී වැලිකඩ බන්ධනාගාර රෝහලේදී මිය ගිය රැඳවියා සමඟ සිටි සෙසු රැඳවියන්ගේ රුධිර සාම්පල පරික්ෂාවට ලක් කරන ලෙසට කොළඹ අතිරේක මහෙස්ත්‍රාත් ප්‍රහර්ශා රණසිංහ මහත්මිය ඊයේ (29) වැලිකඩ බන්ධනාගාර අධිකාරිවරයාට දැනුම් දුන්නාය.මිට අමතරව මරණකරුගේ භාර්යාවට හා ඥාතින්ට එච් අයි වී ආසාදනය වී ඇද්දැයි පරික්ෂා කිරීම සදහා ඔවුන් ජීවත් වන ප්‍රදේශයේ මහජන සෞඛ්‍ය පරික්ෂකට ලබන මස 05 වන දින අධිකරණයේ පෙනී සිටින ලෙස දන්වමින් මහෙස්ත්‍රාත්වරිය නොතිසි නිකුත් කළාය.‍වැලිකඩ බන්ධනාගාරය අයත් වන මහජන සෞඛ්‍ය වෛද්‍යවරයාට ද එදිනට අධිකරණයේ පෙනී සිටීමට නියම කළ මහෙස්ත්‍රාත්වරිය මරණකරුගේ රුධිර වාර්තාවන්ට අනුව ඔහුට එච් අයි වී ආසාදනය වී මිය ගොස් ඇති බවට සදහන් කළාය.ඉකුත් මාර්තු මස 11වන දින බන්ධනාගාර රෝහලේදි මිය ගිය මෙම සැකකරුගේ රුධිර සාම්පල වාර්තාව අධිකරණ වෛද්‍ය නිලධාරි ආනන්ද සමරසිංහ මහතා විසින් පරික්ෂාවට ලක් කර තිබිණ.හෙරොයින් ළඟ තබා ගැනිමේ චෝදනාව මත මාලිගාකන්ද අධිකරණයට ඉදිරිපත් කර රක්ෂිතබන්ධනාගාරගත කර සිටි සැකකරුවකු මෙලෙස ඒඩ්ස් රෝගය වැලඳී මිය ගොස් තිබිණ.2012 ජනවාරි මස 20 වන දින අසනීපව සැකකරු බන්ධනාගාර රෝහලට ඇතුළත් කිරීමෙන් පසු මාර්තු 6වන දින කොළඹ ජාතික රෝහලට ඇතුළත් කර නැවත මාර්තු 9 බන්ධනාගාර රෝහලට ඇතුළත් කර ඇත.මාර්තු 11වන දින මිය ගිය සැකකරුගේ පශ්චාත් මරණ පරික්ෂණය අධිකරණ වෛද්‍ය නිලධාරී ආනන්ද සමරසිංහ මහතා විසින් පවත්වනු ලැබිණ.මෙම වෛද්‍ය වාර්තාවන්ට අනුව සැකකරුට ඒඩ්ස් වැලඳී ඇති බවට කරුණු හෙළිවීම නිසා මහෙස්ත්‍රාත්වරිය ඔහු සමඟ රඳවා සිටි සෙසු රැඳවියන්ගේද භාර්යාවගේ හා ඥතීන්ගේ රුධිර සාම්පල පරික්ෂාවට ලක් කරන ලෙසට මහජන සෞඛ්‍ය වෛද්‍ය නිලධාරීන්ට නියම කරමින් ඔවුන්ට නොතීසි නිකුත් කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=n1205301</link>
    <topic>සහල් මෙට්‍රික් ටොන් ලක්ෂයක ඇණවුමක් ඩුබායි රටෙන්</topic>
    <author>විජයානි එදිරිසිංහ</author>
    <content>රට සහලින් ස්වයංපෝෂිත වී අපනයන කටයුතු ආරම්භ වී සති කිහිපයක් ගතවීමටත් පෙර ඩුබායි රටෙන් මෙරටට සහල් මෙට්‍රික් ටොන් ලක්ෂයක ඇනවුමක් ලැබී තිබේ.සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍යාංශයේ ලේකම් සුනිල් එස්. සිරිසේන මහතා ප්‍රකාශ කළ පරිදි මේ වනවිටත් ඩුබායි සහ දකුණු අප්‍රිකාවට සහල් තොග යවා තිබේ.ජනාධිපති මහින්ද රාජපක්ෂ මහතාගේ උපදෙස් මත භාණ්ඩාගාරයේද සහයෝගය ඇතිව සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතාගේඅධීක්ෂණය යටතේ එම අමාත්‍යාංශය සහ වී අලෙවි මණ්ඩල සහල් අපනයන කටයුතු සිදුවෙයි.ඩුබායි රටට සහල් මෙට්‍රික් ටොන් තුන් දහසකට ආසන්න ප්‍රමාණයක් යවා ඇත.දකුණු අප්‍රිකාවට මෙට්‍රික් ටොන් පන් දහසක් යවා තිබේ.වසර පනහක ඉතිහාසයේ විදේශ රටකට සහල් යැවූ ප්‍රථම අවස්ථාව මෙය බවද අමාත්‍යාංශ ලේකම්වරයා පැවැසීය.මීට අමතරව සෝමාලියාව සහ ඉතියෝපියාවේ පවතින ආහාර හිඟයට පරිත්‍යාග වශයෙන් සහල් මෙට්‍රික් ටොන් දස දහසක් ජනාධිපති මහින්ද රාජපක්ෂ මහතාගේ උපදෙස් මත ලෝක ආහාර සංවිධානය හරහා යැවේ.සෑම සතියකම ඩුබායි රටට සහල් කන්ටේනර් 25, දකුණු අප්‍රිකාවට කන්ටේනර් 15 ක්, සහ සෝමාලියාවටත් ඉතියෝපියාවටත් කන්ටේනර් 15ක් අපනයනය කෙරේ.ප්‍රථම සහල් තොගය ඩුබායි රටට යැවීමෙන් අනතුරුව අපේ සහල් ප්‍රමිතිය ඉහළ තත්ත්වයක තිබු නිසා මෙට්‍රික් ටොන් ලක්ෂයක ඇණවුම් ලැබී තිබේ.ලංකාව මේ වනවිට ජාත්‍යන්තර සහල් වෙළෙඳපොළට ඉහළ ගණයේ පිවිසුම් මාර්ගයක් සකස් කරගෙන තිබේ.මෙරටින් සහල් අපනයනය කරන බවට ජාත්‍යන්තරයේ සහල් මිලදී ගන්නා රටවල් අතර පැතිර ගොස් තිබේ.තවත් ජාත්‍යන්තර රටවල් ගණනාවක් මෙරටින් සහල් මිලදී ගැනීම සඳහා මෙරටට පැමිණ ඒවායේ ප්‍රමිතිය පරීක්ෂා කර ඇත.ජාත්‍යන්තර ප්‍රමිතියට ගැලපෙන පරිදි සහල් නිෂ්පාදනය කරන්නේ මෝල් 25 ක් පමණි.කුඩා මෝල් හිමියන් පවා මේ වනවිට එම ප්‍රමිතියට ගැලපෙන ආකාරයට සහල් නිෂ්පාදනයට පෙළඹී ඇති බවද සුනිල් එස්. සිරිසේන මහතා කීය.රජයේ පොහොර සහනාධාරය ලැබීමත් සමඟ ගොවියන්ට විශාල ලෙස පසුගිය කාලය තුළ වී අස්වැන්න ලැබී තිබේ.මේ වනවිට වී මෙට්‍රික් ටොන් ලක්ෂ ගණනක සංචිතයක් සමඟ මිලදී ගත් වී අතිරික්තයක් ද වෙයි. දැනට සහල් අපනයනය කරන්නේ එම වී අතිරික්තය යොදා ගනිමින්ය. වෙළෙඳපොළේ සහල් මිල ඉහළයාමටත්, වී මිල අඩුවීමටත් ඉඩ නොදී පාරිභෝගිකයාත් ගොවියාත් රැකගනිමින් සහල් අපනයන කටයුතු සිදුකිරීම කෙරේ.ජාත්‍යන්තර වෙළෙඳපොළට සහල් සපයන ප්‍රධාන රටවල් කිහිපය අතරට පිවිස එහි ප්‍රධාන සැපයුම්කරුවකු බවට පත්වී මෙරටට විශාල ආදායමක් උපයා ගැනීම මේ වැඩපිළිවෙළේ ප්‍රධාන අරමුණ වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=r1205301</link>
    <topic>පානදුරේ නිවෙසක මත්කුඩු ජාවාරමක් සැකකරුවන් තිදෙනෙක් පොලිස් අත්අඩංගුවට</topic>
    <author>වාද්දුව සමූහ – එස්. රූපරත්න පියදාස</author>
    <content>පානදුර වෑකඩ ප්‍රදේශයේ නිවෙසක මත්කුඩු බෙදාහරින මධ්‍යස්ථානයක් පවත්වා ගෙන යමින් සිටියදී පින්වත්ත පොලිස් නිලධාරින් විසින් අත්අඩංගුවට ගත් සැකකරුවන් තිදෙනාගෙන් දෙදෙනෙක් ලබන මස පළමු දින දක්වා රක්ෂිත බන්ධනාගාර ගත කරන ලෙසත් අනෙක් පුද්ගලයා වැඩිදුර පරීක්ෂණ සඳහා රැඳවුම් භාරයේ තබා ගන්නා ලෙසත් පානදුර වැඩබලන මහේස්ත්‍රාත් රමණි ද සේරමි මහත්මිය නියෝග කළාය.මෙසේ රක්ෂිත බන්ධනාගාරගත වූයේ පානදුර පින්වත්තේ කුරුණෑගල හා දෙහිවල පදිංචි පුද්ගලයන් තිදෙනෙකි.පානදුර ප්‍රදේශයේ බෙදා හැරීමට මත් කුඩු පැකට් සූදානම් කරමින් සිටියදී පින්වත්ත පොලිස් නිලධාරින් විසින් අත්අඩංගුවට ගෙන තිබූ කුරුණෑගල පුද්ගලයා වෙත ග්‍රෑම් විස්සක් හා පින්වත්ත පුද්ගලයා ළඟ තිබී ග්‍රෑම් තුනක් සහ දෙහිවල පුද්ගලයා සතුව අලෙවියට සකසා තැබූ මි.ග්‍රෑ 150 ක්ද ආදි වශයෙන් රුපියල් තිස් ලක්ෂයක් වටිනා මත්කුඩු තොගයක් පොලිස් නිලධාරින් විසින් අත්අඩංගුවට ගෙන තිබුණි.පානදුර පොලිස් අධිකාරි බල ප්‍රදේශයේ මෙතෙක් කලකට අත්අඩංගුවට ගෙන ඇති විශාලම කුඩු තොගය මේ බව වැටලීම මෙහෙය වූ පින්වත්ත පොලිස් මුරපොළ ස්ථානාධිපති පොලිස් පරීක්ෂක සුරංග රණවීර මහතා කීවේය.පාණදුර පොලිස් අධිකාරි එච්. එම්. ධර්මසේන මහතාගේ උපදෙස් මත පානදුර මූලස්ථාන පොලිස් පරීක්ෂක මහේෂ් පෙරේරා මහතාගේ අධීක්ෂණය යටතේ පානදුර සහ පින්වත්ත පොලිස් මුරපොල නිලධාරිහූ වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=r1205302</link>
    <topic>බොරලැස්ගමුව ගංජා ප්‍රවාහනය කළ දෙදෙනෙක් අත්අඩංගුවට</topic>
    <author>නුගේගොඩ සමූහ – ඩබ්ලිව්. විදානපතිරණ</author>
    <content>බොරලැස්ගමුව පොලිසියට ලැබුණ ඔත්තුවකට අනුව බඩඉරිඟු ප්‍රවාහනය කරන මුවාවෙන් ගංජා ප්‍රවාහනය කළ දෙදෙනකු බොරලැස්ගමුව දූෂණ මර්දන අංශයේ ස්ථානාධිපති උප පොලිස් පරීක්ෂක මුදිත දල්පදාදු මහතා ඇතුළු පොලිස් නිලධාරි කණ්ඩායමක් විසින් බෙල්ලන්විලදී අත්අඩංගුවට ගෙන තිබේ.සූරියවැව ප්‍රදේශයේ සිට ලොරි රථයකින් මේ ගංජා තොගය ප්‍රවාහනය කර ඇති අතර, ගංජා කිලෝග්‍රෑම් පහක් බඩඉරිඟු අතර සූක්ෂ්ම ලෙස සඟවා තිබී ඇත. , සැකකරුවන් දෙදෙනාද අත්අඩංගුවට ගෙන ඇත.මේ පිළිබඳ වැඩිදුර පරීක්ෂණ කටයුතු බොරලැස්ගමුව පොලිස් ස්ථානාධිපති පොලිස් පරීක්ෂක ඉෂාන්ත කුමාර ඇපලකොටුව මහතාගේ උපදෙස් අනුව දුෂණ මර්දන අංශයේ ස්ථානාධිපති උප පොලිස් පරීක්ෂක මුදිත දල්පදාදු මහතා ඇතුළු පොලිස් නිලධාරිහු කණ්ඩායමක් සිදුකරති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=r1205303</link>
    <topic>මිල්ලනිය පැල්පොළ අන්නාසිගලහේනේඉදිකිරීමට නියම්ත රසායනික කම්හලට ජනතා විරෝධය</topic>
    <author>හල්තොට සමූහ විනිතා මානෙල් ගමගේ</author>
    <content>මිල්ලනියේ, පැල්පොළ පිහිටි ජනවසමට අයත් අක්කර 35 ක් පමණ වන අන්නාසිගලහේන ඉඩමේ ඉදිකිරීමට නියමිත පරන්තන් රසායනික කර්මාන්ත ශාලාවට ජනතාව විරෝධය දක්වති.මීට පෙර කළුතර බෝඹුවල ප්‍රදේශයේ මේ කර්මාන්ත ශාලාව පවත්වාගෙන ගොස් ඇති අතර මේ නිසා ප්‍රදේශවාසීහු රෝගී වූ බවද පවසති.පැල්පොළ, දියගම, බොලොස්සගම, ඇලමෝදර දොඩම්මුල්ල, පුන්සිරිපුර ආදී ගම්මානවලට අයත් විශාල පිරිසකගේ ජන ජීවිතය අඩාල වීමට මෙය හේතුවක් විය හැකි බව පෙන්වා දෙන ඔවුන් තමන්ට යහපතක් වන කර්මාන්තශාලාවක් ඉදිකිරීමට විරුද්ධ නොවන බවද පවසති.පී. ඩී. පාලිත මහතා - අපි මේ කර්මාන්ත ශාලාවට විරුද්ධ වන්න හේතු ගණනාවක්ම තියෙනවා. අන්නාසිගල හේන ඉඩම අක්කර 17ක්. මේ ඉඩමේ දැනට දක්ෂිණ ලංකා අධිවේගී මාර්ගයට ගෙවල් අහිමි වුණ පවුල් 12ක් පදිංචි වෙලා ඉන්නවා.ඒ මිනිස්සු තමන්ගෙ ගෙවල් දොරවල් ඉඩම් ඇරල විශාල කැප කිරීමක් කරලයි මෙතන පදිංචි වෙලා ඉන්නේ. රජයෙන් කියනව මේ ඉඩම තම ගෙවල් අහිමි අයට බෙදල දෙනවා කියා. ඔය කර්මාන්ත ශාලාව අපේ ජීවිතවලට විශාල තර්ජනයක්.බොල්ගොඩ යෝජනා ක්‍රමයේ කැප්පූ ඇළ ප්‍රධාන දොරට මීටර් 2ක් 3ක් ආසන්නයේ දැනට මේ කර්මාන්ත ශාලාව හදන්නේ. ඇළ මාර්ගයට සේරම රසායනික ද්‍රව්‍ය ගැලුවම මිනිස්සුන්ට නාගන්න, ඇඳුමක් හෝදන්න බැරි වෙනවා.එච්. ඒ. යසපාල මහතා - කැප්පූ ඇළෙන් තමයි බණ්ඩාරගම, කළුතර මැතිවරණ කොට්ඨාසවල වෙන්වෙල තියෙන්නේ. දියගම විද්‍යාලය ප්‍රාථමික විද්‍යාලය, පෙර පාසල සේරම පිහිටා තියෙන්නේ මේ ආසන්නයේ. මේ කර්මාන්ත ශාලාව නිසා අපේ දරුවෝ අනාගතයේ රෝගී අය බවට පත්කරන්න ඉඩ දෙන්න බෑ.බණ්ඩාරගම ප්‍රාදේශීය සභා සභාපති මනෝජ් සංජය හෙට්ටිගේ මහතා - ඔය පැල්පොළ ඉඩම ජනතා වතු සංවර්ධන මණ්ඩලයට අයිති ඉඩමක්. රටට අවශ්‍ය වන ව්‍යාපෘතියක්. ක්ලෝරින් පෙරනය පරන්තන් කෙමිකල් කියන ආයතන දෙකම එකම අමාත්‍යංශයේ තියෙන හින්ද මේ ව්‍යාපෘතිය ක්‍රියාත්මක කරන්න හදනවා.අදාළ ආයතනවල නිර්දේශ අරගෙන ජනතාවට සත්‍ය පහදා දී ජනතාවගේ පැත්තෙනුත් සාධාරණව සිතා බලා මේ ව්‍යාපෘතිය ක්‍රියාත්මක කරන්න ඕනෑ. ජලයට පිටකරන දෙයක් ක්ලෝරින් කියන්නේ. ඒ මගින් ආයතනයේ හෝ ප්‍රදේශයේ අහිතකර දෙයක් සිදු වුණත් ඒක හොඳ නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=r1205304</link>
    <topic>සැමියාගේ අනියම් ඇසුරක විස්තර සොයන්න බිරිය තොරතුරු තාක්ෂණ ආයතනයකට ගිහින්</topic>
    <author>කුරුවිට සමූහ – රූපිකා කේ. බණ්ඩාර</author>
    <content>රජයේ කාර්යාලයක ඉහළ තනතුරක් හෙබ වූ පියසෝම පුර්ණ සේවා කාලයෙන් පසු විශ්‍රාම ගත්තේය. රාජකාරි ජීවිතයේ දී ලද දැනුම් සම්භාරයත් පළපුරුද්දත් උපයෝගී කර ගනිමින් ඔහු ඊළඟට තොරතුරු තාක්ෂණ මධ්‍යස්ථානයක් ආරම්භ කෙළේය.රජයේ හෝ පුද්ගලික ආයතනවලින් ඉටුකරගත යුතු ඕනෑම කටයුත්තක් සඳහා මැදිහත්ව ක්‍රියාකාරීම නිසා පියසෝමගේ තාක්ෂණ ආයතනය වඩාත් ජනප්‍රියත්වයට පත්විය.ගමේ කාන්තාවක වූ රොසලින්ගේ සැමියා ටිකක් දුර පළාතක කාන්තාවක් සමඟ අනියම් ඇසුරක් ගෙන යන බව කනින් කොණින් ඇයට ආරංචි වී තිබිණි.හොරේ අතටම අල්ලා ගැනීමට සිතාගත් රොසලින් එහෙන් මෙහෙන් තොරතුරු සොයා බැලූවද හරිගියේ නැත. දන්නා උප්පරවැට්ටි යොදා හිතවතුන්ගෙන් දැන ගැනීමට කළ උත්සාහයක්ද ව්‍යර්ථ විය.දිනක් කඩමණ්ඩියේදී සිය හිතවතකු සමඟ සැමියාගේ මේ ක්‍රියාකලාපය ගැන පවසමින් සිටි ඇය ඒ ගැන හෝඩුවාවක් ලබාදෙන ලෙස ඔහුගෙන් ඉල්ලීමක්ද කළාය. ඇවිටිල්ලෙන් බේරීමට බැරිම තැන ඔහු ඇයට ඉහත කී තොරතුරු තාක්ෂණ ආයතනයේ බෝඩ් එක පෙන්නා එතැනට ගොස් විපරම් කරන ලෙස කීවේය.බෝඩ් එක බැලූ රොසලින් එම ස්ථානයට ගොඩවුණේ බලාපොරොත්තු කන්දක් ඇතිවය. පයිල් ගොඩකට හිර වී සිටි පියසෝම ඇගේ පැමිණීම පිළිබඳව තුටු වී කාරණාවට සවන් දුන්නේය.අනේ මහත්තයෝ මං ආවේ මගේ මනුස්සයගේ හොර ගෑනිගේ විස්තර ටිකක් දැනගන්නයි.මට ඉන්න තැන හෝඩුවාවක් දෙන්න. මං ඕකිව ඉතුරු කරන්නේ නෑ යි කියාගෙන ගියේ දත්මිටිකමිනි. පියසෝමට සිනාපහළ වූවත් එය ආයාසයෙන් මැඩගෙන මේකෙ අපි අපේනම් බලන්නේ නෑ’යි පවසමින් ඇයව හරවා යැව්වේ ශාස්ත්‍රකරුවකු මුණගැසෙන ලෙස උපදෙසක්ද දෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=r1205305</link>
    <topic>නිදන් වස්තු පැහැරගන්නා කල්ලියක් ප්‍රථම අගමැතිගේ දැදිගම බංගලාව හාරලා</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>දැදිගම මැතිවරණ කොට්ඨාසයේ මහපල්ලේගම මාලිගාතැන්නේ මාළිගාවක් තිබූ ස්ථානයක් හාරා නිධන් වස්තු සොයා ඇති බව ප්‍රදේශවාසීහු පවසති.දැනට ගනේකන්ද නමින් හැඳින්වෙන එම ස්ථානයේ ශ්‍රී ලංකාවට දන්ත ධාතුන් වැඩම කරවූ හේමමාලා - දන්තකුමරු හට වාසය කිරීමට තෝරාගත් මාළිගාවක් තිබී ඇතැයි කියති.පසුව ශ්‍රී ලංකාවේ ප්‍රථම අගමැති ඩී. ඇස්. සේනානායක මහතා විසින් එම ස්ථානයේ විශාල මැදුරක් ඉදිකරනු ලැබ ජීවත් වී සිය දේශපාලන කටයුතු සිදු කර ගෙන ගොස් තිබේ.එම බංගලාවේ විශාල වළක් හාරා මෙම කැණීම් සිදුකර ඇත.මේ පිළිබඳව ප්‍රදේශවාසීන් දැදිගම පොලිසියට පැමිණිලි කර ඇත.දැදිගම පොලිස් ස්ථානාධිපති කේ. සී. ඇස්. බාලසූරිය මහතා මේ පිළිබඳව මෙසේ පැවසීය. එම වළ මීට මාස ගණනකට පෙර හෑරූ එකක්. ඒ තුළ නිදන් වස්තු තිබූ බවට කිසිම සාධකයක් නැහැ.නමුත් මේ පිළිබඳව පරීක්ෂණ සිදුකරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=r1205306</link>
    <topic>කොල්ල කෑ රන් මාල 22ක් සමගසැකකරුවකු අත්අඩංගුවට</topic>
    <author>නුගේගොඩ සමූහ ඩබ්ලිව්. විදානපතිරණ</author>
    <content>යුද හමුදාවෙන් පලා ආ සෙබළකු කොල්ලකන ලද රත්‍රං මාල 22 ක් සමග හෝමාගම දුම්රිය පොළ අසලදී නුගේගොඩ නොවිසඳුණු අපරාධ විමර්ශන අංශයේ නිලධාරි කණ්ඩායමක් විසින් අත්අඩංගුවට ගනු ලැබ තිබේ.මේ සැකකරුවා සමග තවත් අයකු මෙම ජාවාරමට සම්බන්ධ බවත්, ඔහු එම අවස්ථාවේදී යතුරුපැදියකින් පලාගොස් ඇති බවත්, අත්අඩංගුවට ගත් සැකකරු මත්කුඩු පානයට ඇබ්බැහි වූවකු වන අතර සොරාගත් රත්‍රං මාලවල වටිනාකම රුපියල් ලක්ෂ දහයකට අධික බවත්, මොවුන් දෙදෙනා කාලයක සිටම කොට්ටාව, අතුරුගිරිය, හෝමාගම, පාදුක්ක, පිළියන්දල ප්‍රදේශවල මහමග ගමන්ගන්නා කාන්තාවන්ගේ ගෙළ බැඳි රන් මාල මෙසේ කොල්ලකා ඇති බව ප්‍රශ්න කිරීමේදී හෙළිකර ගෙන තිබේ.නුගේගොඩ කොට්ඨාස නොවිසඳුණු අපරාධ විමර්ශන අංශයේ ස්ථානාධිපති පොලිස් පරීක්ෂක රංජිත් වීරසූරිය මහතාගේ උපදෙස් පරිදි පොලිස් කණ්ඩායමක් වැඩිදුරටත් පරීක්ෂණ කටයුතු සිදු කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=r1205307</link>
    <topic>දරුවකු පිළිසිඳ ගත්බව නැන්දනියට පෙන්වන්න කොට්ටයක් බඩේ බැඳගෙන මාස 9ක් ඉඳලා</topic>
    <author>කටාන සමූහ රන්ජිත් ලොකුපෝතාගම</author>
    <content>කටුනායක නිදහස් වෙළෙඳ කලාපයේදී මුණගැසුණු තරුණයකු හා තරුණියක විවාහ වීමෙන් අනතුරුව දරුවකු පිළිසිඳ නොගැනීම නිසා තරුණිය සිය නැන්දනියගෙන් ගැලවීමට යොදා ගත් අපූරු උපක්‍රමයක් පිළිබඳව කොළඹ අවටින් වාර්තා වේ.තරුණයා එම පවුලේ එකම දරුවාය. ඔහු තරුණිය හා විවාහ වීමෙන් පසු වසර ගණනාවක් ගෙවුණද, තරුණියට දරුවකු නොලැබීම ගැන තරුණයාගේ මව ඇය සමඟ දැඩි අමනාපයෙන් පසු වූවාය. මෙය ඔවුන්ගේ විවාහය දෙදරා යාමට තරම් හේතුවක් වී තිබිණි.සවස් භාගයේදී යුවළ යමක් කතිකා කර ගත්හ. ඒ අතරට තරුණිය තමනට දරු ගැබක් පිහිටි අයුරින් පෙනෙන ලෙස සකසා ගත් කුඩා කොට්ටයක් කුසට තබා බැඳ ගත්තාය.එමගින් නැන්දනියට තමන් දරුවකු පිළිසිඳගෙන ඇති බව පෙන්වීමට ඇය සමත් වූවාය.මින් අතිශයින් ප්‍රීතියට පත් නැන්දනිය දරුවා බිහිවන දිනය ගැන නිතර විමසිලිමත් විය. තරුණ යුවළ ද ඇයට සැකයක් ඇති නොවන ලෙස කල් ගෙව්වද මෙය ඔවුන් හිස ගිනිගත් කරුණක් වූයේ නියමිත දිනය වන විටම බිහිවූ දරුවකු හදාවඩා ගැනීමට ලබා ගැනීම අතිශය දුෂ්කර කාර්යයක් වූ හෙයිනි.මෙම යුවළගේ තොරතුරු දැන සිටි ඔවුන් හා සමීප ඇසුරක් පැවැත්වූ වැඩිහිටි කාන්තාවකට මේ ගැන පවසා දරුවකු හදා ගැනීම සඳහා ලබා ගැනීමට ඔවුන් කතිකා කරගෙන තිබිණි.දරුවා බිහිවිය යුතු කාලය ලංවත්ම එම කාන්තාව හා තරුණ යුවළ ද විවිධ අයුරින් දරුවකු ලබා ගැනීමට උත්සාහ ගත්හ.ඒ සියල්ල අසාර්ථක කරමින් කාලය ගෙවී ගියේ දරුවා බිහිවිය යුතු කාලයද ළඟා කර දෙමිනි. යම් හෙයකින් නියමිත දින වකවානු අනුව දරුවකු සොයා ගැනීමට නොහැකි වුවහොත් වස පානය කර දිවි නසා ගැනීමටද මෙම යුවළ රහසේ තීරණය කර තිබිණි. එහෙත් දෛවය ඔවුනට වාසනාව රැගෙන ආයේ කිසිවකු හෝ බලාපොරොත්තු නොවූ අයුරිනි. දිනය පසුගිය මැයි මස 7 වනදායි.සිය නැන්දනියට දන්වා තිබූ අයුරින් මැයි මස 8 වැනිදා ඇය දරුවා බිහි කිරීම සඳහා රෝහලට ඇතුළත් විය යුතුව තිබිණි. මැයි 07 වැනිදා දහවල් ඔවුනගේ හිතවත් වැඩිහිටි කාන්තාව සිය ඥාතියකු බැලීම සඳහා ප්‍රදේශයේ යම් රෝහලකට පිවිසියාය.අසල වූ ගැබිනි වාට්ටුවේ සිට ඉතාමත් කලබලයකින් ඒ මේ අත ගමන් කරන පෙනුමින් ධනවත් කාන්තාවක් ඇයගේ නෙත ගැටිණි. ඇය එම ධනවත් කාන්තාව හා සුහද වී තොරතුරු විමසුවාය. ඇගේ නිවෙසේ මෙහෙකාරිය අනියම් සබඳතාවයක් මත දරුවකු පිළිසිඳගෙන සිටි අතර එදින උදෑසන එම රෝහලේදී ඇය දියණියක බිහි කර තිබිණි.එම අලුත උපන් දියණිය හදා වඩා ගැනීමට, කවරෙකුට හෝ ලබා දීම ධනවත් කාන්තාවගේ අරමුණ වී තිබිණි. ඇයට සියලු තොරතුරු අනාවරණය කළ තරුණ යුවළගේ හිතවත් කාන්තාව වහා දුරකථන ඇමතුමක් ලබා දී එකී තරුණ යුවළ තම නිවෙසට ගෙන්වා ගත්තාය.තරුණ යුවළ එදින නිවෙසින් පිටවූයේ දරුවා බිහිකිරීමට ඇවැසි සූදානම ද සහිතව තරුණියගේ නැන්දනියටද ඒ බව පවසමිනි. එදින සවස තම හිතවත් වැඩිහිටි කාන්තාවගේ නිවෙසට පැමිණි යුවළට ධනවත් කාන්තාව හා මෙහෙකාරියද ඇයට උපන් සිඟිති දියණියද මුණ ගැසිණි. සියල්ල කතිකා කර ගත් ඔව්හු පසුදින නීතිඥ මහතකු මුණ ගැසී එකී සිඟිත්තිය නීත්‍යානුකූලව හදා වඩා ගැනීම සඳහා තම අයිතියට පවරා ගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=s1205301</link>
    <topic>අලුතින් ඉදිකළ සුගතදාස ධාවන පථයට ජාත්‍යන්තර ප්‍රමිති සහතිකය ලැබේ</topic>
    <author>ප්‍රින්ස් ගුණසේකර</author>
    <content>ලබන මස 9 වැනිදා ආරම්භ වන ආසියානු කනිෂ්ඨ මලල ක්‍රීඩා ශූරතාවලිය පැවැත්වෙන කොළඹ සුගතදාස ක්‍රීඩා ධාවන පථයට ජාත්‍යන්තර ප්‍රමිති සහතිකය හිමි වෙයි.වසර ගණනාවක් පැරණි සුගතදාස ක්‍රීඩාංගණයේ ධාවන පථය ක්‍රීඩා අමාත්‍යාංශය මගින් පසුගිය වසරේ නවීකරණය කිරීම ආරම්භ කෙරුණි. වර්තමානයේ සුගතදාස ක්‍රීඩා පිටියේ සියලු අංග උසස් මට්ටමක ඇතැයි ජාත්‍යන්තර ප්‍රමිති සහතිකයෙන් දක්වා ඇත.මේ අතර ආසියානු කනිෂ්ඨ මලල ක්‍රීඩා ශූරතාවලිය පැවැත්වෙන කොළඹ සුගතදාස ක්‍රීඩාංගණයේ පහසුකම් පිළිබඳ ආසියානු මලල ක්‍රීඩා නියෝජිත පිරිස සතුට පළ කරයි.ක්‍රීඩා අමාත්‍යාංශයේ ප්‍රතිපාදන මත සුගතදාස ක්‍රීඩාංගණයේ අලුතින් ඉදිකරන ලද ධාවන පථය ක්‍රීඩා තරගාවලියට යෝග්‍ය තත්ත්වයක පවතින බවට ආසියානු මලල ක්‍රීඩා නියෝජිත පිරිස නිර්දේශ කර ඇත.එමෙන්ම ක්‍රීඩාංගණයේ අනෙකුත් පහසුකම් හා ක්‍රීඩක ක්‍රීඩිකාවන්ට ඇති හෝටල් පහසුකම් පිළිබඳව ද ආසියානු මලල ක්‍රීඩා සම්මේලනය සතුට පළ කර තිබේ.ආසියානු කනිෂ්ඨ මලල ක්‍රීඩා ශූරතාවලියේ සංවිධාන කටයුතු සඳහා පත්කොට ඇති කමිටු ගැන ද ආසියානු මලල ක්‍රීඩා නියෝජිත පිරිසගේ ප්‍රසාදය හිමිව ඇත.මේ අතර ශ්‍රී ලංකා මලල ක්‍රීඩා සංගමය සියලු ආසියානු රටවල මලල ක්‍රීඩා සංගම් වෙත දැනුම් දී ඇත්තේ ශ්‍රී ලංකාව ඉතා හොඳ සූදානමකින් පසුවන හෙයින් තරගාවලියට සහභාගි වන ලෙස ය. ඒ සඳහා අයැදුම්පත් හෙට දිනය දක්වා විද්යුත් තැපෑල මගින් භාර ගැනීමට සූදානම් බව ද ශ්‍රී ලංකා මලල ක්‍රීඩා සංගමය දන්වා යවා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=s1205302</link>
    <topic>මිඩ්ල්සෙක්ස් වෙනුවෙන් ක්‍රීඩා කිරීමේ ගිවිසුමෙන් මාලිංග ඉවත් වෙයි</topic>
    <author/>
    <content>මේ වසරේ ‘ෆ්‍රෙන්ඩ්ස් ලයිෆ් විස්සයි20’ තරගාවලියේදී මිඩ්ල්සෙක්ස් පිල වෙනුවෙන් ක්‍රීඩා කිරීමේ ගිවිසුමකින් ලසිත් මාලිංග ඉවත් වී තිබේ. ඒ, ආබාධ හේතුවෙනි.මේ තරගාවලියේ මිඩ්ල්සෙක්ස් පිලට නියමිත තරග 10න් තරග 7කට ක්‍රීඩා කිරීමට මාලිංග අස්සන් කර තිබුනත් ඔහු අයි.පී.එල්. තරගාවලිය (එහිදී ඔහු කඩුලු 22ක් ලබා ගත්තේය) නිමා කොට පැමිණියේ දණහිසේ හා පිට කොන්දේ ආබාධ තිබෙන බව ප්‍රකාශ කරමිනි.ජූනි මාසයේ පාකිස්තානය සමගත්, ජූලි මාසයේ ඉන්දියාව සමගත් පැවැත්වෙන තරගවලට පෙර තමාට විවේකයක් අවශ්‍ය බව මාලිංග විශ්වාස කරයි.“මිඩ්ල්සෙක්ස් වෙනුවෙන් තරග කිහිපයකට ක්‍රීඩා කරන්න මම ආශාවෙන් සිටියා.නමුත් මගේ ඉහළම මූලිකත්වය ශ්‍රී ලංකාව වෙනුවෙන් ක්‍රීඩා කිරීමයි. ළඟ එන තරගාවලි හා ඉන්පසුව තිබෙන විස්සයි20 ලෝක කුසලාන තරගාවලියට මා මගේ හොඳම ශරීර සෞඛ්‍යයෙන් සිටිය යුතුයි” මාලිංග කීවේය.“දැන් අපට ඉන්දියාව සමග ජාත්‍යන්තර එක්දින තරගමාලාවක් ජූලි මාසයේත් එය අවසන් වූ වහාම ශ්‍රී ලංකාවේ තව විස්සයි20 ලීග් තරගාවලියත් තිබෙන නිසා ඉදිරි මාසවල මගේ කාර්යභාරය ගැන යළි නිරීක්ෂණය කරන්න වෙලා තියෙනවා. අවදානමක් ගන්න මට වුවමනාවක් නෑ.පාකිස්තානය සමග එක්දින තරගමාලාවෙන් පසුව එළැඹෙන සති පහක කාලයේ විවේක ගෙන මගේ ශරීර සෙෘඛ්‍යය ගොඩනගා ගත යුතු යැයි මට සිතුනා” යැයි මාලිංග පැවසීය.මේ අතර මේ පිළිබඳව අදහස් දක්වන මිඩ්ල්සෙක්ස් ක්‍රිකට් අධ්‍යක්ෂ ඇන්ගස් ෆ්‍රේසර්, “පැහැදිළිවම, ලසිත් මිඩ්ල්සෙක්ස් වෙනුවෙන් ක්‍රීඩා නොකිරීම ගැන අපි ඉතාමත් කනගාටුවට පත්ව සිටිනවා” යැයි කීවේය.“ලසිත්ගේ සැලකිලිමත්භාවය ගැන මට තේරෙනවා. ඔහුට වැඩ අධිකයි. නමුත් ඔහුගේ සේවය අහිමි වීම ගැන කලකිරීමක් අපට තියෙනවා” ෆ්‍රේසර් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=s1205303</link>
    <topic>චීන ටෙනිස් ශූරිය දෙවැනි වටයට</topic>
    <author>පැරිස් (ඒ.එෆ්.පී.)</author>
    <content>ආසියාවට තවත් ග්‍රෑන්ඩ් ස්ලෑම් කිරුළක් දිනාගැනීමේ බලාපොරොත්තු ඉහළ දමමින් ප්‍රංශ විවෘත ටෙනිස් ශූරතාවලියේ දෙවැනි වටයට සුදුසුකම් ලැබීමට චීනයේ සුපිරි ක්‍රීඩිකා ලී නා සමත්වූවාය.ඒ පළමු වටයේ දී රුමේනියාවේ සො‍රෝනා කර්ස්ටී ලකුණු 6-2ක් සහ 6-1ක් ලෙස පරාජයට පත් කරමින්ය.අන්තර්ජාතික ටෙනිස් ශ්‍රේණිගත කිරීම් අනුව 7වැනි ස්ථානයේ පසුවන 30 හැවිරිදි ලී නා සිය ජයග්‍රහණය සඳහා වැය කළේ මිනිත්තු 58ක කාලයක් පමණි.තරගාවලියේ අවසන් 32ට සුදුසුකම් ලැබීමේ අරමුණෙන් ඇය ඊළඟ වටයේ දී ‍ශ්‍රේණිගත කිරීම්වල 86වැනි ස්ථානයේ පසුවන ප්‍රංශයේ ස්ටෙෆානි ‍ෆොරෙට්ස් සමග තරග වැදීමට නියමිතය.පසුගිය වසරේ ප්‍රංශ ටෙනිස් කිරුළ දිනා ගනිමින් ආසියාවට මංගල ග්‍රෑන්ඩ් ස්ලෑම් ටෙනිස් කිරුළ හිමිකරදුන් ලී නා මෙවර සිය කිරුළ රැක ගැනීමට ප්‍රබල උත්සාහයක යෙදෙන්නීය.2007 වසරේ දී ජස්ටින් හැනින්ගෙන් පසුව පිට පිට දෙවරක් ප්‍රංශ කිරුළ දිනාගැනීමට කිසිදු ක්‍රීඩිකාවක සමත්වූයේ නැත.'මම පුළුවන් තරම් උත්සාහ කරනවා.නිතරම එකම දක්ෂතා මට්ටමක රැඳී සිටීම හරිම අමාරුයි. ඒත් මම නිතරම මට කියා ගන්නවා ඔයාට මීට වඩා කරන්න පුළුවන් කියලා.' දෙවැනි වටයට සුදුසුකම් ලබා ගැනීමෙන් පසු ඇය කියා සිටියාය.මේ වසරේ පැවැති ප්‍රථම ග්‍රෑන්ඩ් ස්ලෑම් තරගාවලිය වූ ඔස්ට්‍රේලියානු විවෘත තරගාවලියේ දී ඇයට අවසන් 16 දෙනා අතරට සුදුසුකම් ලබාගැනීම අහිමිවූයේ අවසන් මොහොතේ දීය. ඒ තරගයේ දී ඇය‍ බෙල්ජියමේ කිම් ක්ලිජිස්ටර්ස් හමුවේ පරාජයට පත්වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=s1205304</link>
    <topic>සීවලී ක්‍රීඩකයෝ වසර 6කට පසු එල්.වී.ජයවීර ‍බොක්සිං කිරුළ දිනති</topic>
    <author>ෆවුස් මොහොමඩ්</author>
    <content>පාසල් බොක්සිං පිටියේ විශිෂ්ටතම බොක්සිං තරගාවලියක් වන එල්.වී.ජයවීර අනුස්මරණ බොක්සිං තරගාවලි‍යේ ශූරතාව වසර 6කට පසුව අත්කර ගැනීමට රත්නපුර සීවලී විදුහල සමත්විය.90 දශකයේ මෙරට පාසල් බොක්සිං පිටියේ ප්‍රබලතම කණ්ඩායම බවට පත්ව සිටි සීවලී විදුහල් පිල අවසන් වරට මේ ශූරතාව දිනාගනු ලැබුවේ 2006 වසරේ දීය. පසුගිය වසරේ තරගාවලියේ දී ඔවූහූ අනුශූරයන් බවට පත්වූහ.සමස්ත තරගාවලියේ රන් පදක්කම් 3ක්, රිදී 1ක් සහ ලෝකඩ පදක්කම් 2ක් දිනා ගැනීමට සීවලී ක්‍රීඩකයෝ සමත් වූහ.බර පන්ති 16ක් යට‍තේ පාසල් 45ක ක්‍රීඩකයන් 200කට අධික සංඛ්‍යවක් තරග වැදුණු මේ තරගාවලියේ අනුශූරයන් වූයේ පාණදුර ශ්‍රී සුමංගල විදුහල් කණ්ඩායමය.මේ තරගාවලියට ‍නුගේගොඩ සාන්ත ජෝන් විදුහල් ක්‍රීඩකයෝ පස්දෙනෙකු සහභාගි වූ අතර ඉන් සිවුදෙනෙකුම අවසන් තරග සඳහා සුදුසුකම් ලැබීමට සමත්වූහ. එය මැත කාලයේ දී ජාතික මට්ටමේ බොක්සිං තරගාවලියක කොළඹ පාසලක් ලැබූ ඉහළම ජයග්‍රහණය වීම විශේෂ සිදුවීමකි.තරගාවලියේ හොඳම ක්‍රීඩකයා ලෙස සීවලි විදුහලේ එස්.එල්.දයානන්ද සම්මාන දිනූ අතර උඩතලවින්න ජමීල් අස්වර් මුස්ලිම් විදුහලේ එම්.එච්.එම්.හම්සා හොඳම පරාජිත ක්‍රීඩකයා විය. ශ්‍රී ලංකා පාසල් බොක්සිං සංගමය විසින් සංවිධානය කරනු ලැබූ 41වැනි එල්.වී.ජයවීර අනුස්මරණ බොක්සිං තරගාවලිය පසුගියදා හොරණ මේධාංකර විද්‍යාලයිය ශාලාවේ දී පැවැත්විණි.තරග ප්‍රථිපල(අවුරුදු 13-15 වයස් කාණ්ඩය)කි.‍ග්‍රෑ.33-35-එම්.පෙසාල් (කෙන්ගල්ල ම.වි.), කි.‍ග්‍රෑ.35-37-එම්.එම්.බණ්ඩාර (ඇලහැර ම.වී.), කි.ග්‍රෑ.37-39-ආර්.එස්.එම්.ඩී.සිල්වා (ශ්‍රී සුමංගල), කි.ග්‍රෑ.39-41-එම්.අයි.බණ්ඩාරවත්ත (ගම්පහ බණ්ඩාරනායක), කි.ග්‍රෑ.41-43- කේ.ඒ.එල්.කුමාර (පිලිමතලාව ම.ම.වි.), කි.ග්‍රෑ.43-45-ජී.පී.ලියන‍ගම (ඉංගිරිය ගාමිණී ම.ම.වි.), (අවුරුදු 15-17 වයස් කාණ්ඩය)කි.ග්‍රෑ.44-46-එච්.එස්.සී.බුලත්ගම (සීවලී), කි.ග්‍රෑ. 46-48-ඩබ්.එච්.එල්.අතාවුද (මහනුවර සිල්වෙස්තර), කි.ග්‍රෑ.48-50-ඒ.සී.හේරත් (මයුරපාද), කි.ග්‍රෑ.50-52-එම්.පී.අනුරුද්ධ (පේරාදෙණිය කනිෂ්ඨ), කි.ග්‍රෑ.52-54-එම්.ඒ.පතිරණ ආරච්චි (සා.ජෝන් නුගේගොඩ), (අවුරුදු 17-19 වයස් කාණ්ඩය)කි.ග්‍රෑ.46-49-ජී.ජී.අබේවික්‍රම (මහනුවර සිල්වෙස්තර), කි.ග්‍රෑ.49-52-එස්.එල්.දයානන්ද (සීවලී), කි.ග්‍රෑ.52-56-කේ.එස්.පී.සිල්වා (ගම්පහ බණ්ඩාරනායක), කි.ග්‍රෑ.56-60-කේ.එල්.සී.රසාංග (වෙන්නප්පුව ජෝශප් වාස්), කි.ග්‍රෑ.60-64-ජී.ටී.සී.ගුරුගේ (රත්නපුර ඇලෝෂියස්).</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=s1205305</link>
    <topic>පෙලිකන්ස්-ලයන්ස් තරග ප්‍රතිඵල අත්හිටුවයි</topic>
    <author/>
    <content>පෙලිකන්ස් ක්‍රීඩා සමාජය හා අප් කන්ට්‍රි ලයන් ක්‍රීඩා සමාජය අතර පැවැති තරගයෙන් ගෝල් 4-0ක් ලෙස පෙලිකන්ස් ඉදිරියෙන් සිටියද තරගයේ ප්‍රතිඵල අත්හිටුවීමට පාපන්දු සම්මේලනයේ තරග කමිටුව තීරණය කොට ඇත.ගම්පොල සහිරා ක්‍රීඩා පිටියේ පසුගිය සති අන්තයේ පැවැති මේ තරගය ආරම්භ‍යේදීම පෙලිකන්ස් ක්‍රීඩකයන් තිදෙනෙකුට එරෙහිව ලයන්ස් පිල විරෝධතාවක් බාරදුන් හෙයින් මෙලෙස ප්‍රතිඵල ප්‍රකාශ කිරීම නවතා දමා ඇත.පෙලිකන්ස් ක්‍රීඩා සමාජයට එක්ව සිටින ලයිබීරියානු ජාතික ක්‍රීඩකයන් තිදෙනා එෆ්.ඒ.කුසලාන තරගාවලියට අදාලව ශ්‍රී ලංකා පාපන්දු සම්මේලනයේ ලියාපදිංචි වී නොමැති බව එම විරෝධතාවයෙන් දැක්වේ. එහෙයින් පෙලිකන්ස් ක්‍රීඩා සමාජයට එම ක්‍රීඩකයන් ක්‍රීඩා කිරීම නීති විරෝධී බවට ලයන්ස් ක්‍රීඩා සමාජයේ විරෝධය වී තිබුණි.ලයිබීරියානු ක්‍රීඩකයන් වන පැට්රික් විල්සන්,ජැක්සන් කෝනී හා ඇඩොල්බස් පෙයිබෝයිස් යන තිදෙනා පාපන්දු සම්මේලනයේ ලියාපදිංචි වී ඇති බවට පෙලිකන්ස් ක්‍රීඩා සමාජය ලිපියක් ඉදිරිපත් කළද එහි අස්සන පැහැදිලි නැති හෙයින් පිළිගත නොහැකි බවට මතයක් ඉදිරිපත් වීමෙන් ප්‍රතිඵල තාවකාලිකව අත්හිටුවීමට තීරණය විය. කෙසේ වුවද අද දිනයේ ශ්‍රී ලංකා පාපන්දු තරග කමිටුව රැස්වී මේ පිළිබද පරීක්ෂණයක් පවත්වා තීරණය ප්‍රකාශ කිරීමට නියමිතය.සති අන්තයේ එෆ්.ඒ.කුසලාන තරග ප්‍රතිඵලමිඩ්ල්සෙක්ස් ගෝල් 6-5කින් බ්‍රිලියන්ට් ක්‍රී.ස පරාජය කළා- ඩ්‍රයිටන් ක්‍රී.ස ගෝල් 2-0කින් සුපර් සන් පරාජය කළා- සා.ලුසියා ගෝල් ගෝල් 5-1කින් යන්ග් ස්ටාර් පරාජය කළා-යන්ග් මේට්ස් ගෝල් 4-0කින් මිලේනියම් ක්‍රී.ස පරාජය කළා- සන් රයිස් ගෝල් 4-3කින් ග්‍රේට් ස්ටාර් පරාජය කළා- රෙඩ් ස්ටාර් ගෝල් 2-0කින් වයි.එම්.ක්‍රී.ස පරාජය කළා- නිව් ස්ටාර් ගෝල් 4-0කින් ඕල්ඩ් මෙසඩෝනියන් පරාජය කළා- මොරගස්මුල්ල ක්‍රී.ස ගෝල් 6-5කින් නිව්ස්ටාර් පරාජය කළා- තන්ඩර්ස් ක්‍රී.ස ගෝල් 3-0කින් ජෙට් ලයිනර්ස් පරාජය කළා.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=s1205306</link>
    <topic>ආසියානු අයෝමය ශූරයා තරගාවලියට ශ්‍රී ලංකාවෙන් 3ක්</topic>
    <author/>
    <content>උස්බෙකිස්තාන‍යේ පැවැත්වෙන 46වැනි ආසියානු අයෝමය ශූරයා තරගාවලියට සහභාගීවීම සඳහා නාවික හමුදාවේ සංජීව රුවන් කුමාර, මීගමුව පවර්ටෙක් ක්‍රීඩා සමාජයේ රනිල් සම්පත් සහ මහනුවර පවර් රික්‍රේට් ක්‍රීඩා සමාජයේ පණ්ඩුල බස්නායක (වෛද්‍ය) අද පිටත්ව යති.කායවර්ධන සම්මේලනයේ සභාපති කපිල කුමාර මහතා‍ගේ පූර්ණ අධීක්ෂණය යටතේ එම කණ්ඩායමේ කළමනාකරු ලෙස ගුවන් හමුදා‍වේ පියාසර ලුතිනන් ජේ.පී.එස්.ප්‍රියලාල් මහතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=s1205307</link>
    <topic>හම්බන්තොට සහිරා-සාන්ත මරියා ක්‍රිකට් ගැටුම අද සහ හෙට</topic>
    <author/>
    <content>පාසල් මහ ක්‍රිකට් තරග අතරට එක්වෙමින් හම්බන්තොට සහිරා ජාතික පාසල හා සාන්ත මරියා ජාතික පාසල අතර බැට්ල් ඔෆ් රුහුණු කිංග්ස් මහා ක්‍රිකට් ගැටුම හම්බන්තොට නගර සභා ක්‍රීඩාංගණයේ දී අද (30) සහ හෙට (31) දෙදින පැවැත්වේ.එම්. එන්. එම්. ෂිෆාන් සහිරා ජාතික පාසලේ නායකත්වය දරන අතර එම්. එන්. නවාස් ශාන්ත මරියා ජාතික පාසලේ නායකත්වය දරයි. දෙවිදුහලේ පාසල් සංවර්ධන සමිති හා ආදි ශිෂ්‍ය සංගම් මෙම තරගය සංවිධානය කරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=f1205301</link>
    <topic>ලංගම අලුත් ගමනකට ලෑස්තියි</topic>
    <author>සාකච්ඡා කෙළේ පණ්ඩුක සමරසේකර</author>
    <content>රටේ ක්‍රියත්මක මහා පරිමාණ සංවර්ධන ක්‍රියාදාමය සමඟ ප්‍රවාහන ක්ෂේත්‍රයේද දැවැන්ත දියුණුවක් ඇතිවූ යුගයක රාජ්‍ය මගී ප්‍රවාහනයේ දියුණුව සඳහා ආණ්ඩුව ගන්නා ක්‍රියා මාර්ග පිළිබඳව ප්‍රවාහන නියෝජ්‍ය ඇමැති රෝහණ දිසානායක මහතා සමඟ කළ සාකච්ඡාවකි මේ.* කලක් පාඩු ලබන ආයතනයක් ලෙස ලංගම සැලකුවත් පසුගියදා කෝටි 600 ක මුදලක් පාරිතෝෂික වශයෙන් එහි විශ්‍රාමික සේවකයින්ට ලබා දුන්නා. කොහොමද මෙවැනි තත්වයකට ළඟා වුණේ ?ඇත්තෙන්ම 2004 වසරේ ජනාධිපතිතුමා මේ රට භාර ගන්නා තුරු අපේ රටේ ලංගම යට තිබුණේ සෙනෙසුරුගේ මහ දසාව. ඒ නිසා අපි හැමෝම ලංගම දිහා බලන්න පුරුදු වෙලා හිටියෙ දිරාගිය පරණ යකඩ ගොඩවල් ටයර් කෑලි කැඩිච්ච බස් මේ වගේ ව්‍යාකූල වෙච්ච පසුබිමක් තුළ ඇති ආයතනයක් ලෙස.එහි සේවකයන්ට කිසිදු අභිමානයක් තිබුණේ නැහැ. හරි වැටුපක් තිබුණේ නැහැ. සේවක අයිතීන් කිසිවක් නැහැ. එවකට මෙය විකුණා දමන්න සූදානමක් තිබුණෙ. මේ නිසා හැම සේවකයකුම හිටියේ බොහෝ කළ කිරීමෙන්.නමුත් 2004 ජනාධිපතිතුමා රට බාර ගත්තට පස්සේ මේ සියල්ල වෙනස් වුණා. රාජ්‍ය අංශය සහ පෞද්ගලික අංශය දෙකම සමබරව පවත්වාගෙන යාමට ජනපති මැදිහත් වීම මෙහි දියුණුවට විශාල පිටිවහලක් වුණා.එතුමා භාණ්ඩාගාරය හරහා මුදල් දුන්නා.  අලුතින් බස්රථ ගෙන්වූවා සේවක වැටුප් රුපියල් 3400 කින් වැඩි කළා. මේ නිසා 35000 ක් තරම් ලංගම පවුලේ සේවකයින්ගේ ආර්ථිකය දියුණු වුණා. ඒ එක්කම පසුගිය මැයි 01 වනදා විශ්‍රාම ගිය ලංගම සේවකයින් විශාල පිරිසකට රුපියල් කෝටි 600 ක පාරිතෝෂික ලබා දුන්නා. එය පිරිනැමුවේ ජනාධිපතිතුමා අතින්මයි.* ප්‍රතිලාභ සේවකයින්ට හිමි විය යුතුම දෙයක්. ඇයි එහෙම තිබියදී ප්‍රතිලාභ ප්‍රදානය සඳහා ජනාධිපතිතුමාම තෝරා ගත්තේ ?එතුමා කම්කරු ඇමැති ලෙස වැඩකරන ජනතාවට අමිල මෙහෙයක් ඉටුකළ කෙනෙක්. අනෙක ජරා ජීරණව තිබුණ ලංගමයට පණ දුන්නා. ඒ සඳහා උදව් උපකාර කළ කෙනෙක්. ඒ නිසා ලංගම පවුලේ සියලු දෙනාගෙම ගෞරවයට බුහුමනට පත්වුණ රාජ්‍ය නායකයා ලෙස එතුමා අතින්ම මෙය පිරිනමන්නත් එය පිළිගන්නත් අපි හැමෝගෙම අභිලාෂය තිබුණා. මමත් මගේ අමාත්‍ය කුමාර වෙල්ගම ඇමැතිතුමත් කළ ආරාධනය එතුමා සතුටින් පිළිගත්තා.* හොඳයි ඔබ ලංගම ඉහළ තැනක තියනවා කීවත් පෞද්ගලික මගී ප්‍රවාහන සේවය එක්ක බැලුවොත් ලංගම තවමත් පසුගාමී නේද ?පෞද්ගලික මගී ප්‍රවාහනය වැඩ කරන්නේ හරියට හිරු එළියෙන් දුවන වාහන වගේ. දවල්ට වැඩ රෑට නිදි. අර රාත්‍රියට මහමඟ අතරමං වෙන මගියා ගැන බලන්නේ නැහැ. අපි කරන්නේ තනිකරම සේවයක්. පාසල් ළමයින්ට සහනදායී මුදලට වාර ප්‍රවේශ පත්‍ර දෙන එක. රාජ්‍ය සේවකයට වාර ප්‍රවේශ පත්‍ර දෙන එක ඉඳල ගොවි බිමේ ඉන්න ගොවියගේ එළවළු ටික පවා දවල්ට රාත්‍රියට නගරයට ගේන්න උදවු වෙන්නේ මේ ලංගම ඒ නිසා ලංගමත් එක්ක පෞද්ගලික ප්‍රවාහන සේවය සසඳන්න බැහැ.* ඔබ සතු දත්ත අනුව අපේ රටේ මගී ප්‍රවාහන සේවයේ සංයුතිය නිර්මාණය වෙලා තියෙන්නේ කොහොමද ?මගී ප්‍රවාහනයේ දී ලංගම 23% කුත්, පෞද්ගලික අංශය 40% කුත්, දුම්රිය මගීන් 7% කුත්, දායක වෙනවා. ඉතිරි 30% ප්‍රවාහන අවශ්‍යතා සපුරා ගන්නේ තම තමන්ගේ පෞද්ගලික වාහනවලින් මෙයට බයිසිකල් මෝටර් සයිකල් ත්‍රීවිල් කාර් වෑන් ආදිය ඇතුළත්.විශේෂයෙන්ම රාජකාරි සඳහා කාර්යාලයට එන සේවකයන්ට මාර්ග තදබදය නිසා මහමඟ රස්තියාදු වෙන එක තරම් තවත් හිසරදයක් නැහැ.* පෞද්ගලික වාහන සීමා කරලා පොදු ප්‍රවාහන සේවයකින් නගරයට ඇතුළුවීමේ ක්‍රමවේදයක් සැකසුවොත් ජනතාවට සහනයක් නේද ?ඒක ඇත්ත නමුත් හැම දෙනාම බලන්නේ තමන්ට හිමි වාහනයෙන්ම කාර්යාලයට වැඩපොළට යන්න. ඔබ කිවූ ක්‍රමවේදයත් දැනට අත්හදා බැලීමක් සිදුවෙනවා. කොළඹ කොටුවේ සිට මොරටුව දක්වා එවැනි සුඛෝපභෝගි කාර්යාල ප්‍රවාහන සේවයක් ක්‍රියාත්මක වෙනවා. නමුත් රජයක් හැටියට ජනාධිපතිතුමාගේ ඉලක්කය වන්නේ මාර්ග තදබදයට විසඳුම වාහන නගරයට ඇතුළුවීම වැළැක්වීමට වඩා වාහන ඇතුළු කිරීමට අවශ්‍ය ඉඩ පහසුකම් නගරයේ ඇති කිරීමයි. ඒ සඳහා විධිමත් මාර්ග පද්ධතියක් මාර්ග සංවර්ධනයක් ඇති කරමින් ක්‍රමවත් සැලැස්මකට අනුව නගර සංවර්ධනයක් වෙමින් පවතින්නේ.* එහි ප්‍රතිඵල දැන් අපිට කොයිතරම් අත් විඳින්න තියෙනවද ?කොළඹ නගරයේ සියලුම මාර්ග නවීකරණය වෙලා. පදික මාවත් පාපැදි යතුරු පැදි මංතීරු වෙන වෙනම අද ඉදිවෙලා. දිනෙන් දින අලුත්වන නගරයක් අද දකින්නට තියෙන්නේ. මේවා සෑම නගරයකම ඉදිකරනවා. සෑම ගමකම සෑම නිවසකටම යා හැකි හොඳ මාර්ග පද්ධතියක් ඉදිවෙනවා. හරියට සිරුරේ දුවන ලේ නහර වැල් වගේ සිරුර ගොඩනැගිල තියෙන සෑම ශෛලයකමට රුධිරය සපයන ආකාරයට අපේ රටේ මාර්ග පද්ධතිය සෑම නිවෙසකටම දිවෙන ආකාරයට ආශ්චර්යමත් රටක් නිර්මාණය වෙමින් තිබෙනවා.* ප්‍රවාහනයත් එක්ක ඇතිවන ගැටලුවක් තමයි බලශක්ති අර්බුදය, පරිසර දූෂණය, පරිසර හිතකාමී ප්‍රවාහන සේවයක් ඇති කිරීමේ වැඩපිළිවෙළක් ඔබට නැද්ද ?චීනය වැනි රටක ජනතාව 80% ක්ම තම ප්‍රවාහන අවශ්‍යතා සපුරා ගන්නේ පා පැදියෙන්. මෙය මූලික වශයෙන්ම සෞඛ්‍ය සම්පන්නව ජීවත්වීමටත්, බලශක්ති අර්බුදයටත් පරිසරයටත් බොහොම සාධනීය විසඳුමක්. අපේ රටෙන් මෙය ඉලක්ක කරගෙන තමයි දැන් මාර්ග සංවර්ධනය සිදුකරන්නේ. පදිකයන් සඳහා වෙනම මංතීරු පාපැදි සඳහා වෙනම මංතීරු සකස් කරන ගමන් තමයි අනෙකුත් වාහන සඳහා අද මංතීරු නිර්මාණය වෙන්නේ.* ඔබ කියන විදියට අපේ රටේ මාර්ග පද්ධතිය සංවර්ධිත රටක මට්ටමටම දියුණුයිද ?රටක මාර්ග පද්ධතිය සංවර්ධිත රටක මට්ටමටම දියුණු වෙන්න නම් එහි භූමි ප්‍රමාණයෙන් ඝණ කිලෝ මීටරයට 8% ක මාර්ග පද්ධතියක් තිබිය යුතුයි. නමුත් අපේ රටේ තියෙන්නේ 2-3%. කොළඹ මාර්ග පද්ධතිය ගත්තොත් මේ ප්‍රතිශතය මද වශයෙන් ඉක්මවනවා. ඒ නිසා ජනාධිපතිතුමාගේ ඉලක්කය වන්නේ රටේම මාර්ග පද්ධතිය සංවර්ධිත රටක මට්ටමට ගෙන එන්නයි. ඒ ගැන අද පෙර නිමිති තියෙනවා. නව මාවත් අඩුම ගණනේ කොන්ක්‍රීට් පාරක් නැති එක ගමක්වත් අපේ රටේ නැහැ.* ඔබට ජනතා මෙහෙවර සඳහා බලය දුන් ගමේ ජනතාවට ඔබ මොනවද විශේෂයෙන් කරලා තියෙන මෙහෙය ?මට අද මේ තත්ත්වයට එන්න උරදුන්නේ මාතලේ දිස්ත්‍රික්කයේ ජනතාව. මුලින්ම ජල සම්පාදන හා සමෘද්ධි නියෝජ්‍ය ඇමැති තනතුරත් නාගරික සංවර්ධන හා පූජා භූමි කැබිනට් නොවන ඇමැති තනතුරත් මෙවර ප්‍රවාහන නියෝජ්‍ය ඇමැති තනතුරත් මට ජනාධිපතිතුමා පිරිනැමුවා. පළමුව මා මට භාර කළ වගකීම ඉටු කළයුතුයි.ඒ මගින් ජනාධිපතිතුමාගේ ඇමැතිතුමාගේ සහ විශේෂයෙන්ම මහජනතාවගේ විශ්වාසය දිනාගත යුතුයි. එම විශ්වාසය තහවුරු වෙන විදියට මම මගේ වගකීම ඉටු කරල තියෙනවා. ඒ නිසා පිට පිටම මම ජනතා බලයට පත්වුණ දේශපාලනඥයෙක් වුණා. මේ තනතුර ලබන්න මට බලය දුන්න මාතලේ දිස්ත්‍රික් ජනතාව වෙනුවෙන් මම මෙහෙවර ඉටු කළා කියන්න හොඳම සාක්ෂිය එයයි.විශේෂයෙන්ම දඹුල්ල නගරය අද තිබෙන තත්ත්වයට නංවන්න නාගරික සංවර්ධන හා පූජා භූමි ඇමැති තනතුරේ හිඳිද්දී ජනාධිපතිතුමා මට දුන්නු සහයෝගයත් මාතලේ, රත්තොට, ගලේවෙල, උකුවෙල වගේ නගර මාර්ග පද්ධති ජල නල ව්‍යාපෘති විදුලි බලය වැනි යටිතල පහසුකම් දියුණු කරල දිස්ත්‍රික්කයේ ජනතාවගේ ජන ජීවිතය ඉහළ නංවන්න මට හැකියාව ලැබුණා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=f1205302</link>
    <topic/>
    <author>සංවාද සටහන තිලානි ශානිකා විතානාච්චි ඡායාරූපය සමන්ත වීරසිරි</author>
    <content>බැංකු ක්ෂේත්‍රය සිය රැකියාව ලෙස තෝරාගත් චම්මින්ද වෙලගෙදර සම්මානලාභී ලේඛකයෙකි. මේ වනවිට පොත් කිහිපයක්ම පාඨකයන්ට තිළිණ කළ ඔහු ‘යාය තුන’ නවකතාව සඳහා 2006 දී ඩී. ආර්. විජයවර්ධන අනුස්මරණ සම්මානය හිමිකර ගත්තේය. ‘පසංසිතෝ’, ‘සක්කාරං’ ඔහුගේ අනෙක් නවකතා ද්විත්වයයි. ‘සක්කාරං’ 2011 වසරේ දී ස්වර්ණ පුස්තක සම්මානය සඳහා නිර්දේශ විය. ඔහුගේ නවතම නවකතාව ‘සත්පුරුෂ’, පිළිබඳ ඔහු සමඟ කළ සංවාදයකි මේ.* මෙම කෘතිය නිර්මාණය කිරීමේදී ඊට පසුබිම ගොඩනැඟී ඇත්තේ ඔබ අවට පරිසරයෙන් බව අපට රහසක් නොවෙයි. ඔබ ‘සත් පුරුෂ’ නවකතාව පාඨකයා අතට පත් කිරීමේ දී කෘතියෙහි ගොඩනැඟූ ඒ පසුබිම සිත්හි නිර්මාණය වන්නේ කෙසේද?එකල පාසලේ ලංකා ජාතික ශිෂ්‍ය සංගමයේ මධ්‍යම පළාත් ලේකම් වශයෙන් මා කටයුතු කළා. දේශපාලන කරුණු කාරණා මගේ අවධානයට යොමුවන්න හේතුවුණේ පියා නිවෙසට රැගෙන ආ ‘මව්බිම’ ‘සමසමාජ’ යන පුවත්පත් මගින්. පසුව ඇතිවූ 71 කැරැල්ල මුළු සමාජයම උඩි යටිකුරු කළා. මා ලංකා බැංකුවට ප්‍රවිශ්ට වන්නේ මේ සියලු පසුබිම තුළයි.තරුණයෙකු ලෙස එදා ඇතිවූ ලංකා බැංකු වෘත්තීය අරගලයට මැදිහත්වීම සිදුවීමත් සමඟ එහි සිටි ක්‍රියාකාරී දේශපාලන නායකයන් ඇසුරු කිරීමට ලැබුණා. එම දේශපාලනය පිළිබඳ කියැවීමට අවස්ථාව හිමිවුණා. වම හා ඉන්පසුව මතුවුණු 71 කැරැල්ල සමඟ සිත්වල විවිධ ගැටලු පැන නැඟුණා.ඒ කියන්නේ සැබෑ වම කියන්නේ මෙතෙක් කල් තිබුණු වමද එහෙම නැත්නම් 71 අරගලයත් සමඟ නැතිවුණු තාරුණ්‍යයේ වමද කියන අදහස් පිළිබඳ ප්‍රශ්න මතුවුණා. ඒ නිසා ශ්‍රී ලංකාවේ ගැළපිය යුතු වම මේ නොවන බව අපට වැටහුනු කාරණයක්. එහෙනම් ඒ ගැළපෙන වම සෙවීමට අප උත්සාහයක් ගත්තා.මේ සොයා යෑමේදී දැනුණ දෙයක් තමයි වමේ දැනුම්වත් කිරීමේ සමාජ ව්‍යාපාර පහළ වන්නේ ශ්‍රී ලංකාවේ කම්කරු ව්‍යාපාර ඔස්සේ බව. නමුත් 70%ක් පමණ වූ ගොවියන් පිළිබඳ ඒ අයගේ අවධානය යොමුවුණේ අඩුවෙන්. ඒ ඔස්සේ ගැමියන් වශයෙන් ගොවියන්ට අවශ්‍ය තිබුණේ යහපත් නායකත්වයක්.තමන්ට හිමි දිවිය සඳහා සාමකාමී පසුබිමක්. සමහර අවස්ථාවකදී ඔවුන්ට අවශ්‍ය කරන්නේ ජලය විය හැකියි. මේ තත්ත්වය ඔස්සේ නගරයේ කම්කරුවා පමණක් දැනුවත් කිරීමෙන් මේ ප්‍රශ්නයට පිළිතුරු සෙවිය නොහැකියි. ඔවුන් අතර පවතින සූරාකෑම, ඇති නැති පරතරය නැවැත්වීමට පාර්ලිමේන්තුවට යා යුතුමද කියන කාරණය දැඩිව සිතෙහි පෙරළි කළ දෙයක්.70%ක් වන ගොවි ජනතාවයි නගරයේ කම්කරු ජනතාවයි ඒකරාශී කරමින් ඔවුන් සමඟ හැසිරෙමින් අවශ්‍ය මතවාදී අරගලයක් ගොඩනඟන්න බැරිද කියන ප්‍රශ්නය මට වද දුන්නා. එවැනි යහ ක්‍රියා කලාපයක යෙදෙන්නට නම් ජනතාව අතරට යා යුතුයි. ඔවුන් දැනුම්වත් කළ යුතුයි. ඒ දැනුම්වත් බවින් යුක්තව කරන අරගලය සමාජවාදී අරගලයක් කරා රැගෙන යා හැකියි කියනා මගේ සිතෙහි ඇතිවූ සිතුවිල්ල පාඨකයාට පැවසීමට මම සත් පුරුෂ ලිව්වා.මේ දේශපාලන ක්‍රමය සඳහා මුල්වුණු කිහිපදෙනෙක් හිටියා. එක් පුද්ගලයෙක් අද ජීවතුන් අතර නෑ. ඒ පුද්ගලයා මුල් කරගෙන මා ඔහුට ආවේශ වෙමින් සත්පුරුෂයෝ කෘතිය නිර්මාණය කළා. මට අවශ්‍ය වුණේ පවතින දේශපාලන ක්‍රමය විග්‍රහ කිරීමට නෙමෙයි. පවතින සමාජවාදී දේශපාලනයේ හිඩැසත් සමඟ ලංකාවට ගැළපෙන මට හිතෙන විදියේ ගැළපීමක් ඉදිරිපත් කරන්නයි.* ‘සත් පුරුෂ’ නවකතාව ඔස්සේ සැබෑ සත් පුරුෂයන්ගේ ස්වභාවය මොනවගේදැයි කියන්නට ඔබ ගන්නා උත්සාහය වගේම එහි යටි පෙළෙන් ඔබ කියන්නට නගන්නේ වෙනම කතාවක් නේද?වාමවාදී දේශපාලනය කියන්නේ පීඩිත පංතිය, ඉහළ පංතියට තම කෝපය හා ද්වේෂය පිටකරන්න, එල්ල කරන්න පාවිච්චි කරන, සමාජ වැඩසටහනක් නොවිය යුතුයි. “සාදුකින් පෙළෙන වුන් – දැන් ඉතිං නැගිටියව්” යන කියමනෙන් කියන්නේ බඩ පිරෙන්න කන මිනිසුන්ට එසේ නොකන මිනිසුන් කරන සාප කිරීමක් නෙවෙයි.දුකින් මිදීමට, දුකින් මිදීමේ අදහසින් සිදුකරන ආඛ්‍යානයක්. එය ඉහළ උසස් පංතියට පමණක් සීමාවීම සිදුවෙන්න බැහැ. ඒ අනුව බලනකොට පුහුණු ශ්‍රමයෙන් පමණක් නොවෙයි නුපුහුණු ශ්‍රමයෙන් වුණත් නායකත්වය මතු වෙන්න පුළුවන්. එතැනදී අවශ්‍ය වන්නේ මනුෂ්‍යත්වය මතුවීමයි. යුතුකම මතුවීමයි. ඒ මතු කිරීමේදී අපේ පරමාර්ථය යහපත් නම් එල්ලය එකක් නම් ඉන් සිදු වන්නේ සාමාන්‍ය සත්පුරුෂ දේශපාලනයයි.ඒ සත්පුරුෂ දේශපාලනයේ දී ශ්‍රී ලංකාවට ආවේණික සංස්කෘතීන් හර පද්ධතීන්ගෙන් පෝෂණය වුණු මානසිකත්වයකට අනික් මිනිසුන් කියැවීම පහසුයි. මේ කියන චරිතය මා ශ්‍රී ලාංකික අනන්‍යතාවය, සාමාන්‍ය ජනතාවගේ හෘද ස්පන්දනය හඳුනාගත් දැන උගත් තරුණයෙක් තුළින් මතු කරන්නට උත්සාහ ගත්තා. එතනදී වම තුළින් ගිලිහී ගිය මානව සබඳතා, මානවීය හැඟීමෙන්, ගුණගරුකභාවයෙන් යුතුව එකතු කර ගැනීමට උත්සාහ කළා.* ශ්‍රී ලාංකේය දේශපාලනයේ දී කුලය කියන සාධකය ප්‍රබල භූමිකාවක් බව පෙනෙන්නට තිබෙන කාරණයක්. මෙම භූමිකාව වාමවාදී පක්ෂවලටත් පොදු වූ කාරණයක් නේද?ශ්‍රී ලංකාව වගේ රටක පක්ෂ ක්‍රමය ආරම්භ වීමටත් පෙර සිටම කුලය කියන භූමිකාව ප්‍රබල සාධකයක්. එදා වාමවාදී දේශපාලනයේත් කුලය කියන සාධකය තමන්ගේ සාමාජිකයන් පාර්ලිමේන්තුවට රැගෙන යාමේදී ප්‍රබල වුණා. නමුත් අද වාමාංශය එදා වාමාංශය නොවන බවයි මා කියන්නේ.කොහොම වෙතත් මේ වාමාංශික ව්‍යාපාරය කුලය කියන සාධකය තමන්ගේ පක්ෂ ජයග්‍රහණවලදී යොදා ගන්නට තරම් අපි දියුණුවෙන් අඩුවෙලා. ඒ ගැන කතා කිරීම සඳහා මා වික්‍රම කියන චරිතය යොදා ගත්තා. ඔහු ප්‍රතික්ෂේප කරන්නේ එවන් වූ සමාජ සම්මතවාදී පුහු හරයන්. ඔහු තමන් යෙදෙන දේශපාලන ක්‍රමයේ සිදුවන මේ වැරැදි දේ වැරැදි බවත් පෙන්වනවා.එතනදී පාඨකයාට ප්‍රශ්නයක් පැනනැඟිය හැකියි. ඒ වික්‍රම සිය ගුරුවරයාගේ අසාධාරණ ඉල්ලීමක් ඉදිරියේ එකඟ වන්නේත්, තමා ගරු කරන පක්ෂ නායකයා ඉදිරියේ ඔවුන්ගේ ඉල්ලීම තර්ක මැවීමෙන් ප්‍රතික්ෂේප කරන්නේත් ඇයි කියලා.මේ හේතුවෙන් වික්‍රම කියන්නේ දෙබිඩි චරිතයක් නේද කියලත් පාඨකයාට සිතෙන්නට පුළුවන්. එය එසේ නොවන බව පොත ආරම්භයේ දී විභාග වන නඩුවත්, එයට තීරණය නොලැබීමත් තුළ පෙනෙනවා. ඉන් පවතින ව්‍යාකූල දේශපාලනයේ පැතිකඩක් මිසක වික්‍රමගේ චරිතයේ තිබූ අඩුපාඩුවක් වශයෙන් දැකීම යුක්ති සහගත දැයි අප අපෙන්ම ප්‍රශ්න කළ යුත්තක්.* අපේ රටේ මිනිසුන් එකට එකතු නොවීමේ ගැටලුව පිළිබඳ ඔබ යම් තැනක කතාබහ කරන්නේ 1817 සිදුවූ කැරැල්ල පිළිබඳත් සඳහන් කරමින්. එහිදී පිටුදැකිය යුතුයැයි කියා හැඟෙන කාරණා පිටු නොදැකීමෙන් ඇතිවන ගැටලු අනාගතයටත් වලංගුද?අපේ අසල්වැසි රට වන ඉන්දියාව භාෂා දෙසිය හැටකට වඩා වැඩි ගණනක් කතා කරන ජනතාවක් සිටින රටක්. ඒත් ඔවුන් හිතන්නේ අපි හැමෝම ඉන්දියානුවන් කියලයි. සිංහල, දෙමළ, මුස්ලිම් ආදී භාෂා කිහිපයක් කතා කරන අපේ රටේ ඒ භාෂාවන්ට අනුව ජාතීන් බෙදී ගියහොත් ජාතික අනන්‍යතාවයක් නැතිව යනවා. අපට පක්ෂ, ආගම්, භාෂාවන් තිබිය යුත්තේ බෙදෙන්නට නොවෙයි. බැඳෙන්නටයි. ඒ බැඳීමෙන් මූලික ගැටලු වන නැතිබැරිකම නැතිකර ඇති හැකි අය ලෙස නැඟී සිටීමටයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=f1205303</link>
    <topic>රාවණා මෙහෙයුම මහා විකාරයක්</topic>
    <author>රන්ජන් අමරරත්න</author>
    <content>වෛද්‍යවරයකු වන සුසිත රුවන් මහතාගේ ප්‍රථම නවකතාව “රාවණා මෙහෙයුම” නමින් පළවී ඇත. මේ ප්‍රබන්ධය කියවාගෙන යන විට සංශයක් මතුවේ.එනම්; “රාවණා මෙහෙයුම” යනු නව ප්‍රබන්ධයක් ද; නැතහොත් පුරාවිද්‍යාත්මක ග්‍රන්ථයක් ද යන්න ය. මෙහි සිද්ධි හා චරිත නිරූපණය වන්නේ; වර්තමානයේ සිට ඓතිහාසික රාවණා යුගය සංවාදයට ලක් වන ආකාරයෙන් ය.දීර්ඝ හා නීරස සංවාදවලින් මේ කෘතිය සමන්විත වේ. ඒ හැරෙන්නට අන්තර්ගතයේ හා ආකෘතියෙහි නො ගැළපීම් ගණනාවක් තිබේ.ශ්‍රී ලංකාවේ රාවණා යුගය පිළිබඳ ඓතිහාසික කතා වස්තූන් ඉන්දියාවේ දී හා නේපාලයේ දී ද අසන්නට – දකින්නට ලැබේ.ඊට අදාළ පුරා විද්‍යාත්මක ස්ථාන හා මිථ්‍යා කථා ද මේ දෙරටෙහි දී දැකගත හැකි ය. සියලු තොරතුරුවලින් දැක්වෙන්නේ “රාවණා යුගය” දියුණු ශිෂ්ටාචාරයකට හිමිකම් කියන බව හා රාවණා රජු විශිෂ්ට බුද්ධිමතකු හා දක්ෂ පාලකයකු වන බව ය. කුමන අර්ථයකින් ගත්ත ද රාවණා යුගය ශ්‍රී ලාංකිකයාට අභිමානයකි.රාවණා යුගය පිළිබඳ නිශ්චිත තොරතුරු ඇත්තේ ස්වල්පයකි. එහෙත් විද්වතුන් කිහිප දෙනකු විසින් ඇතැම් කරුණු තහවුරු කර තිබේ. ඔවුන් ඒ සඳහා දීර්ඝ අධ්‍යයනවල යෙදී තිබේ.අපගේ කතුවරයාට ඉතිහාසය හා පුරාවිද්‍යාව පිළිබඳ පැහැදිලි අවබෝධයක් ඇතැ’යි සිතිය නො හැකි ය. ප්‍රබන්ධයේ ඇති කරුණුවලින් ඒ බව සනාථ වේ. ඓතිහාසික තත්ත්වයන් මුල් කරගත් නවකතා රචනා කළ යුත්තේ ඉතා පරෙස්සමෙන් හා වගකීමකින් යුතුව ය. සුසිත රුවන් මහතා අතින් එම වගකීම හා යුතුකම ඉටු වී නැත.කතාව ආරම්භ වන්නේ තරුණයකුගේ නන්නත්තාර වීමකින් ය. හෝර්ටන් තැන්නේ සංචාරයක නිරත කණ්ඩායමක් අයහපත් කාලගුණයක් සහිත අවස්ථාවකට මුහුණ දෙයි. හීන් පොද සමඟ මීදුම පැතිර යද්දී ඔවුන්ගේ කණ්ඩායමේ මැදට කළු කොටියෙක් කඩා පැන පහරදීම ආරම්භ කරයි. පිරිස සී- සී කඩ දුවති. පළමු කී තරුණයා ප්‍රපාතයකින් පහළට ඇද වැටී නන්නත්තාර වෙයි.නව ප්‍රබන්ධයකට සුදුසු ආකර්ෂණීය හා විචිත්‍ර ආරම්භයක් ගැනීමට කතුවරයා සමත් වෙයි. සිත්ගන්නාසුලු මනෝරම්‍ය භාෂාවක් ද ඔහු එහි දී භාවිත කරයි. එතැන් සිට කතාව විකාශය වන්නේ එකිනෙකට නො ගැළපෙන ව්‍යාජ සිදුවීම් හා වැල්වටාරම් ඔස්සේ ය.මේ කතුවරයා පරිච්ඡේද වෙනුවට අවස්ථා උපයෝගී කරමින් තම ඉලක්කය කරා ගමන් කරයි. ප්‍රබන්ධයකින් කතාව පටන්ගන්නා ඔහු වාර්තාවකින් එය කෙළවර කරයි. ආරම්භය හා අවසානය අතර ඇති අන් සියලු විස්තර නවකතාවකට නො ගැළපේ. කතුවරයාට අවශ්‍ය හෙළිදරව්ව කිරීම සඳහා නිර්මාණාත්මක ප්‍රවේශයක් ඔහුට නැත.“මෙය හුදෙක් ප්‍රබන්ධ කෘතියක් නො ව, සත්‍යය ඓතිහාසික හා පුරාවිද්‍යාත්මක කරුණු හා සාධක මත පදනම් වූ නිර්මාණාත්මක සාධනය කිරීමකි. සත්‍යය සැම විට ම ප්‍රබන්ධයට වඩා රසවත් වනු නො අනුමානය.”(රාවණා මෙහෙයුම - පෙරවදන)කතුවරයා ප්‍රකාශ කරන්නේ අමු බේගල් ය. එහි සාවද්‍ය මත දෙකක් තිබේ. පළමුවැන්න ඔහු රචනා කරන්නේ නව ප්‍රබන්ධයකි’ හෙවත් නවකතාවකි. ඔහු මේ කලාත්මක විෂය හදාරා නැති බැවින් එය වසා දැමීම සඳහා ද විචාරකයන්ගෙන් ගැලවීම සඳහා ද බොරුවක් කිය යි. දෙවන්න සත්‍යය කිසිවිටක රසවත් වන්නේ නැත. ඇත්ත – තිත්ත ය. රසවත් වන්නේ ඇත්ත ආශ්‍රයෙන් ගොඩනැඟෙන ප්‍රබන්ධය යි.“කවියාගේ කාර්යය වන්නේ ඇත්ත වශයෙන් ම සිදු වූ දෑ විස්තර කිරීම නො ව සිදු වෙතැ’යි සැලැකිය හැකි – එනම් ඒ – ඒ අවස්ථාව අනුව සිදු විය හැකි හෝ සිදු වුවමනා දෑ ඉදිරිපත් කිරීම ය. (ඇරිස්ටෝටල් - කාව්‍ය ශාස්ත්‍රය සිංහල පරිවර්තනය මහාචාර්ය ඒ. වී. සුරවීර)මේ නවකතාවෙහි දක්නට ලැබෙන තවත් ප්‍රධාන දුර්වලතාවක් වන්නේ මෙහි එන සියලු අවයව එකිනෙකට නො ගැළපීම ය. සාර්ථක නවකතාවක දක්නට ලැබෙන සංස්ථිතිය මෙහි නැත. ඒ නිසා ම කථා වින්‍යාසයේ ඒකමිතියක් නැත. එය එහෙන්- මෙහෙන් එල්ලා වැටෙන පැදුරු කඩමාල්ලක් වැනි ය.කතුවරයා තෝරාගෙන ඇත්තේ අපට ගැළපෙන අපූරු විෂයයෙකි. රාවණා යුගය ශ්‍රී ලංකාවේ ඓතිහාසික ශිෂ්ටාචාරය හා දියුණුව ගැන කියන වෘත්තාන්තයක් පමණක් නො වේ. ඇතැම් මතවලට අනුව එය ලෝක ඉතිහාසයට සම්බන්ධ ය.මිරැන්ඩෝ ඔබේසේකර මහතා විසින් රචිත “ඉතිහාසයෙන් බැහැර කළ නො හැකි රාවණා චරිතය” නම් ශාස්ත්‍රීය ලිපිය ඊට සාක්ෂ්‍ය සපයනු ඇත. ඔහුගේ අදහසට අනුව බැබිලෝනියානු ශිෂ්ටාචාරය ගොඩනැඟීමට අවශ්‍ය උපදෙස් හා ආදර්ශ ලබා දී ඇත්තේ රාවණා යුගයෙන් පැවැත ආ ශිල්පීන් ය.රාවණා මෙහෙයුම නවකතාවෙන් ප්‍රධාන තේමාවන් දෙකක් මතුවන බව බැලූ – බැල්මට පෙනෙයි.(i) රාවණා යුගයේ විශිෂ්ටත්වය හුවා දැක්වීම.(ii) බටහිරයන් පෙරදිග ශිෂ්ටාචාරය හා සම්පත් විනාශ කිරීමට හා සූරාකෑමට දරන ප්‍රයත්නය මතු කිරීම.බැලූ බැල්මට පෙනෙන මේ කරුණු එකක්වත් සූක්ෂ්ම අයුරින් නිරූපණය කිරීමට කතුවරයා අසමත් වේ.විද්‍යා ප්‍රබන්ධ කතා කලාවක් විශ්ව සාහිත්‍යයට එක් වී තිබේ. ග්‍රහලෝක තරණය, පිටසක්වල ජීවීන්ගේ ආක්‍රමණ, ලෝක විනාශය, න්‍යෂ්ටික යුද්ධ වැනි තේමාවන් මුල්කොට එම ප්‍රබන්ධ රචනා වී ඇත. අතිශය ජනප්‍රියත්වයට පත්ව ඇති මේ කතා සාර්ථක නවකතා ගණයට නො ගන්නේ වුව; කතා රසය, කුතුහලය, භීතිය ඇතුළු හැඟීම් තීව්‍ර ලෙස දැනවීම මගින් පාඨකයන්ගේ ආකර්ෂණය දිනාගෙන ඇත. එම ප්‍රබන්ධවල යම් පමණක චරිත නිරූපණයක් ද තිබේ. රාවණා මෙහෙයුම කතාවේ තවත් දුර්වල ම අංශයක් වන්නේ චරිත නිරූපණය යි.සාර්ථක නවකතාවක් පසුපස ඇති ප්‍රධාන ලක්ෂණය ගැඹුරු චරිත නිරූපණය යි. ඊළඟට කතාවක් ගොඩනැඟීමයි. මේ දෙක ම දුෂ්කර කාර්යයන් ය. නොබෙල් ත්‍යාගලාභී ගාර්ෂියා මාකේස් පුංචි අවස්ථාවක් මුල්කරගෙන ගැඹුරු චරිත නිරූපණයක නිරත වේ. ඒ සඳහා ඔහු යොදාගන්නා “ජිමික්” සාහිත්‍යකරුවන්ගේ විශේෂා’වධානය දිනා ගනී. දොස්තවුස්කි මනුෂ්‍යත්වය නිරූපණය කරන ආකාරය ඊටත් වඩා සංකීර්ණ ය. හෙමිං වේ චරිත නිරූපණය කරන ආකාරය ජීවමාන ය. එලෙස ම විචිත්‍ර ය.මේ කතුවරයා චරිත නිරූපණය කෙරෙහි කිසිදු සැලකිල්ලක් දක්වා නැත. මහාචාර්ය නන්දදේව ධීරවංශ, මහාචාර්ය රෝහණ ජයවීර, ජනමාධ්‍යවේදිනිය ඇතුළු අනෙකුත් සියලු චරිත යොදාගෙන ඇත්තේ කතුවරයාට අවශ්‍ය දෙබස් කියැවීමට පමණි. එම දෙබස් මුළුමනින්ම පාහේ ශාස්ත්‍රීය පදනමක පිහිටා රචනා කර ඇත. නවකතාවකට මෙබඳු ශාස්ත්‍රීය සංවාද යෙදීම කෘත්‍රීම ය. ව්‍යාජ ය.සිංහල නවකතාකරුවනට බලවත් හදිස්සියක් තිබේ. ඒ හැකිතාක් කඩිනමින් නවකතාවක් ලියා එළියට දැමීම ය. ලෝකයේ විශිෂ්ට නවකතාකරුවෝ එක් ප්‍රබන්ධයක් රචනා කිරීම සඳහා අවුරුදු ගණනක් ගත කරති. පර්යේෂණය කිරීම, කතා වස්තුවක් ගොඩනැඟීම, සංස්කරණය, පරීක්ෂක මණ්ඩලයක් වෙත ඉදිරිපත් කොට නැවත – නැවත සංස්කරණයට යොමුවීම සාර්ථක නවකතාවක රහස වේ. මේ රටේ එබන්දක් නැත. සමහරුන් පොත් ප්‍රකාශන ආයතනය වෙත ප්‍රබන්ධයක පිටපත් යවනුයේ ලියන – ලියන හැටියට ය. නවකතාවක් රචනා කිරීම භාරධූර සාහිත්‍ය කටයුත්තක් බව බොහෝ දෙනා නො සිතති.පාඨකයා ගොනාට ඇන්දවීමට දරන උත්සාහයන් නවකතාකරුවන් වෙතින් මෙන් ම විචාරකයන් වෙතින් ද වාර්තා වේ. ඇතැම් විචාරක ආචාර්ය – මහාචාර්යවරු අසාර්ථක - බොල් නවකතා ඔසොවා තබති. ඒ හිතවත්කමට ය. ‍ෙම් සඳහා ඔවුන් යොදන උපාය මාර්ගය වනුයේ බටහිර හා පෙරදිග පවතින දර්ශන හා න්‍යායන් ඉහත කී දුර්වල නවකතා ගැළපීම ය. නොයෙක් තර්ක – විතර්ක ඉදිරිපත් කරමින් ඔව්හු එම දුෂ්ට කාර්යයෙහි යෙදෙති. “රාවණ මෙහෙයුම” නම් මේ නවකතාවටද එබන්දක් ඉදිරිපත් විය හැකි ය. කෙසේ වුව බුද්ධිමත් පාඨකයා ව්‍යාජ විචාර පිළිගන්නේ නැත.මේ කතාවේ දොස්තර කතුවරයා නවකතා ගැන උගත යුතුය. ඔහු පමණක් නො ව ඔහුට උපදේශන සැපයූ අඥානයන් ද නවකතා කලාව උගත යුතු ය. අවසන් ලෙස කිව යුත්තේ “රාවණා මෙහෙයුම” තවත් විකාරයක් බව ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=f1205304</link>
    <topic>බැතිබරව පූජා කළ අගනා දහම් තිළිණය දිනමිණ වෙසක් කලාපය</topic>
    <author>ධම්මික සෙනෙවිරත්න</author>
    <content>දෙදහස් හයසිය වැනි සම්බුද්ධත්ව ජයන්ති මංගල්‍යයේ සමාප්තිය සනිටුහන් වූ මේ වෙසක් සමයේ බෞද්ධයන් වෙත තිළිණ වූ අගනා දහම් තිළිණයක් ලෙස සැලකිය හැකි දිනමිණ වෙසක් කලාපය මෙවරද නිකුත් වී තිබේ. දිනමිණ ප්‍රධාන කර්තෘ ගාමිණී ජයලත් ගේ ප්‍රධාන සංස්කාරකත්වයෙන් යුතු එය දිනමිණ විශේෂාංග කර්තෘ අයන්ති විතාන ගේ සංස්කරණයකි.මෙරට පහළ වූ විශිෂ්ට ගිහි – පැවිදි උතුමන් ගේ මෙන් ම මෙරට සිටින ගිහි පැවිදි උතුමන් – විද්වතුන් ආදීන්ගේ සාරගර්භ ගැදි - පැදි නිර්මාණවලින් සමන්විතව එය එළිදැක් වී ඇත. මෙවර වෙසක් කලාපය සඳහා ලිපි තෝරාගෙන ඇති ආකාරය දෙස බලන විට පෙනෙන්නේ හුදෙක් ධර්ම ශාස්ත්‍රීය අවබෝධයක් ලබා දීමට සීමා නොවෙමින් බුදු දහමින් මඟ පෙන්වන ජීවිත දැක්ම දෙසට පාඨකයා නැඹුරු කිරීමේ ප්‍රයත්නයක එය යෙදී ඇති බවයි. එහිලා සංස්කාරක දායකත්වය අගය කළ යුතු ය.දිනමිණ වෙසක් කලාපයේ ලිපි සරණිය ආරම්භ වන්නේ ම අග්ග මහා පණ්ඩිත පූජ්‍ය පාද බලන්ගොඩ ආනන්ද මෛත්‍රෙය නාහිමියන් ලියන ලද “සැබෑ බෞද්ධයා කවරෙක් ද?” නම් ලිපියෙනි. 2600 වැනි සම්බුද්ධත්ව ජයන්තිය නිමිති කොට ගනිමින් සමස්ත බෞද්ධ ජනයා ගෙන් කෙරුණේ පිළිවෙතින් පෙළ ගැසෙමු යන ඉල්ලීම ය. එම සම්බුද්ධත්ව ජයන්ති තේමාව සමඟ ද සම්බන්ධ වන එමඟින් අවධාරණය කරන්නේ නමට බෞද්ධයකු නොවී සැබෑ බෞද්ධයකු වීමේ වැදගත් කමයි.දිනමිණ වෙසක් කලාපය ගිහි පක්‍ෂයට මෙන් ම පැවිදි උතුමන්ට ද වැඩදායක බව පැහැදිලි ය. පූජ්‍ය පණ්ඩිත ගණේගම සරණංකර නාහිමියන් වසර ගණනාවකට පෙර ලියන ලද මෙහි උපුටා ඇති මට ඇති ලොකුම වස්තුව මගේ මහණ කමයි” ලිපිය විශේෂයෙන් ම තරුණ භික්‍ෂුන් වහන්සේ ගේ අවධානයට හා අධ්‍යයනයට ලක්වීම සුදුසු බව ගෞරවයෙන් පෙන්වා දෙමු.මෙත් බෝසතාණන් පිළිබඳ අවිද්‍යාවෙන් යුතුව කෙරෙන වන්දනාමාන ගැන අසන්නට ලැබෙන මෙකල, මෛත්‍රී බුදුන් දකින්නෝ මැයෙන් පියසේන නිශ්ශංක ශූරීන් සපයා ඇති ලිපියේ මතු කරන ධර්ම කාරණ අවධානයට ලක්විය යුතු ය.රහතන් වහන්සේ පිළිබඳ ඇති විවිධ මතිමතාන්තරවලට ධර්මයම ගෙනහැර පාමින් සහේතුකව පිළිතුරු සපයන මහාචාර්ය නලින් ද සිල්වා රහතන් වහන්සේට පුනර්භවයක් වේ ද? නම් ලිපිය අරඹන්නේ විමුක්තිය මේ භවයේ දී ලබා ගත හැකි එක ම ආගම බුද්ධාගම යැයි සිතමි යනුවෙනි. මතුපිටින් කියවන අයෙකු එය විවිධාකාරයෙන් අර්ථකතනය කරනු ඇති ද එය ආගම්වාදී ප්‍රකාශයක් නොවන බව පෙනී යා යුතු ය.බෞද්ධයා තුළ පින – පව පිළිබඳ ඇති දැනුම තවත් පුළුල් කර ගැනීමට ආචාර්ය නෑහින්නේ විජිතසිරි හිමියන් ගේ පින් පව් ලිපිය හේතු වනු ඇත. බුදුන්වහන්සේටත් මාරයා ගෙන් ඇති වූ බලපෑම් පෙන්වා දෙමින් පෘතග්ජන මිනිසුන් වූ අප ගැන කියනුව කවරේ දැයි විමසන්නේ සබරගමු පළාත් ආණ්ඩුකාරවර වි. ජ. මු. ලොකුබණ්ඩාර ශූරීන් ය. සේනාසන ජීවිතයක ප්‍රායෝ්ගික අත්දැකීම විශේෂයෙන් ගිහි පාඨකයා සමඟ බෙදා ගනිමින් ‘ඒ සෝ හමස්මි’ යනුවෙන් පාඨලී චම්පික රණවක අමාත්‍යවරයා සපයා ඇති ලිපිය ද වෙසෙසින් දැක්විය යුතුª ය.සැබෑ බෞද්ධයා යනු කවුරුන් දැයි විමසූ ආනන්ද මෛත්‍රය නාහිමියන් ගේ ලිපිය මෙන් ම නමින් නොව ක්‍රියාවෙන් බෞද්ධයන් විය යුතු බවත් පූජ්‍යපාද පොල්වත්තේ බුද්ධදත්ත නාහිමියන් ගේ උපුටා දක්වා ඇති ලිපිය මඟින් ද අවධාරණය කරයි.බුදු දහමේ ව්‍යාප්තිය, බුද්ධාගම ඇදහීම, ශාසන ඉතිහාසය, බුදුවරයකු ගේ පහළ වීම වැනි තේමාවන් ට අදාළව පූජ්‍ය මුරුංගස්යායේ ඤාණිස්සර හිමි, පූජ්‍ය නාරද හිමි, ඒ. ඒ. ජයරත්න, නීතිඥ බී. ඒ. විමලසේන, ආදී ගිහි – පැවිදි ලේඛක භවතුන් සපයා ඇති ලිපි ගැන ද සඳහන් කළ යුතු ය.මා බුදුන් දුටු හැටි මැයෙන් මුනිදාස කුමාරතුංගයන් සපයා ඇති මෙහි උපුටා දැක්වෙන ලිපිය තෝරා ගැනීම ද අගය කළ යුතු ය. අටුවාචාර්ය බුද්ධඝෝෂ හිමිපාණන් ගැන සපයා ඇති ලිපිය පාඨක දැනුම පුළුල් කරනු ඇත. ඒ පොට්ටනිකාරයා කවු ද? නම් අනගාරික ධර්මපියයන් සපයන කතාන්දර ශෛලයෙන් යුතුª ලිපිය බණ කතා සාහිත්‍යට සමීප ය. පූජ්‍ය මිස්සක කමලසිරි හිමියන් ශාක්‍ය ජනපදය පිළිබඳ හා ලුම්බිණිය ගැන සපයා ඇති ලිපිය දඹදිව වන්දනා කළ පින්වතුනට ආවර්ජනයක් වනු ඇති මෙන්ම මතු දිනෙක එහි යාමට පෙලඹවීමක් ද වනු ඇත.දුකින් පීඩිත දනන්හට දුක පිළිබඳ බුදු දහමේ ඇතුළත් කියැවීමෙන් බිඳක් පිය ජාතික සූත්‍රය පදනම් කොට ගනිමින් පූජ්‍ය කහඳ අමර බුද්ධි නාහිමි සපයා ඇති ලිපියෙන් දැනගත හැකි ය. ගයාන් චානුක විදානපතිරණයන් ගේ “කේශ ධාතු විස්තරය” බෞද්ධයන් තුළ ශ්‍රද්ධාව මෙන් ම දැනුම ද වර්ධනය කරනු ඇත.පිටු 100 කට ආසන්න දිනමිණ වෙසක් කලාපයේ කංචුකය සැරසී ඇත්තේ ගුණසිරි කොළඹ ගේ චිත්‍ර ශිල්පියාගේ සිතුවම්වලිනි. ඇතුළත චිත්‍ර ප්‍රවීණ චිත්‍ර ශිල්පීන් කිහිප දෙනකු විසින් ම නිමවා තිබේ. වෙසක් කලාපයේ නිමාව දැකුම්කළු ය.සමාජයට දිනමිණ වෙසක් කලාපය වර්ෂයක් පාසා පළ කිරීම අපෙන් ඉටුවිය යුතු වගකීමක්, යුතුකමක් ලෙස සලකන බව එහි සංස්කාරක සටහනේ දැක්වේ. ලේක් හවුස් ආයතනයේ මේ සමාජ හා ආගමික මෙහෙවර බොහෝ දෙනාගේ ප්‍රසාදයට ලක්වනවා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=f1205305</link>
    <topic>වසර පනහක් සපුරන එකම ආලෝක පූජාව ලේක් හවුස් ආලෝක පූජාවයි</topic>
    <author>සටහන චූල බණ්ඩාර කුලසේකර ඡායාරූප කිත්සිරි වනසිංහ</author>
    <content>මෙවර මිහින්තලය සහ අනුරාධපුරය කේන්ද්‍ර කර ගනිමින් පැවැත්වෙන පොසොන් උත්සවය සහ ලේක්හවුස් මිහින්තලා ආලෝක පූජාව පිළිබඳව පොසොන් කමිටුවේ සභාපති සහ අනුරාධපුර මහ දිසාපති මහින්ද සෙනෙවිරත්න මහතා සමඟ කළ සාකච්ඡාවකි.* ඔබ පොසොන් කමිටුවේ සභාපතිවරයායි. මේ වන විට ඒ සඳහා ඇති සූදානම කෙබඳුද?පොසොන් උළෙල සඳහා සියල්ල සූදානම්. මේ වන විට ආරක්ෂාව විධිමත්ව තහවුරු කර තිබෙනවා. ගමනාගමනය විධිමත් කර සියලු සුබසාධන කටයුතු සලසා තිබෙනවා. බැතිමතුන් ගේ පහසුව සඳහා නවාතැන් හා සේවා සැපැයීමට පාසල් පවා සේවය නිදහස් කර තිබෙනවා. සෞඛ්‍ය හා සනීපාරක්ෂක කටයුතු සියල්ල සංවිධානය කර අවසන්. බැතිමතුන් සඳහා දන්සල් අවශ්‍ය ප්‍රමාණයට තිබීම සැමට පහසුවක් වනු ඇතැයි විශ්වාස කරනවා.මේ පොසොන් පිංකමට ලක්ෂ දාසයකට (16) අධික ජනතාවක් අපේක්ෂා කරනවා. අපි සියල්ල සූදානම් කළත් පැමිණෙන ජනතාවගේ පැත්තෙන් සිදු විය යුතු යුතුකම් ප්‍රමාණයකුත් තියෙනවා. විශේෂයෙන් පරිසරය පිළිබඳව අවධානය යොමු කළ යුතු වෙනවා. මේ රටේ පරිසරය පිළිබඳව පාඩම කියා දුන්, හඳුන්වා දුන් මහින්දාමනය සැමරෙන පොසොන් පොහෝ දින අපි සිදුකරන ලොකුම ගෞරවය වන්නේ විනයානුකූලව පරිසර හිතකාමීව සැදෑවත් සිතින් මේ පිංකම සමරා කිසිදු අපල උපද්‍රවයකින් තොරව තම නිවෙස්වලට යෑමයි.අනුරාධපුරයේ මේ දිනවල වැව් පිරී තිබෙනවා. වැව් භාවිතයට ගන්නා විට ලබා දී ඇති උපදෙස් අනුවම කටයුතු කරන ලෙසට මා ඉල්ලා සිටිනවා. ස්නානය කිරීමට නම් කර ඇති තැන් පමණක් භාවිතයට ගන්නා ලෙස මම ඉල්ලීමක් කරනවා.පුරාවස්තු කියන්නේ ජාතියක ප්‍රෞඪත්වය විදහාපාන ඓතිහාසික වූ මතු පරපුරට උරුම කළ යුතු වස්තුවක්.එය ආරක්ෂා කිරීම ඉතාම වැදගත්. ඒවායින් ලිප් ගල් බැඳීම ඒ විනාශ කිරීම, විනෝදය සඳහා යොදා ගැනීමෙන් වලකින ලෙසට සැමගෙන් මා කාරුණිකව ඉල්ලා සිටිනවා.අභිමානවත් ජාතියක් ලෙස නැගී සිටීමට ශ්‍රී ලාංකිකයින් වෙර දරන මෙවන් මොහොතක දසත එකලු කරමින් පෑයූ පොසොන් පුන් සඳේ අලෝකය, නිසි අධ්‍යාත්මික හා සදාචාරාත්මක සංවර්ධනය උදෙසා අපට මග පෙන්වනවා.සදා පූජනීයත්වයට පත් වූ මිහිඳු මහ රහතන් වහන්සේගේ පාද ස්පර්ශයෙන් පවිත්‍ර වූ මිහින්තලා පුදබිම ප්‍රමුඛ කොටගත් අනුරාධපුර පින්බිම වැඳ පුදා ගැනීමට පැමිණෙන සැදැහැවත් බැතිමතුන් මේ මොහොතේ බැති අදරින් පිළිගන්නා අතර, විශේෂයෙන් පරිසරය පිළිබඳ විශේෂ අවධානය යොමු කර කටයුතු කරනු ඇති බවට මා විශ්වාස කරනවා. ඒ වාගේම එය මම ගෞරවයෙන් අපේක්ෂා කරනවා.අපේ රටේ සිදුවන ප්‍රධාන ජාතික ආගමික උත්සවයේදී සුරාසල් සහ මස්කඩ සතියක් පුරා අනුරාධපුර දිස්ත්‍රික්කය පුරා වසා තැබීම තුළින් පිළිබිඹු කරන්නේ අපි තුළ ඇති අවිහිංසා බව සහ විනයානුකූල බවයි. ලංකාවට මිහිඳු හිමියන් පෙන්වාදුන් අවිහිංසාවට මුල් තැනදීම ආදර්ශයක් කර ගැනීම ඒ තුළින් අපේක්ෂා කරනවා. සතියක් පුරාවට සිදුවන පොසොන් සතිය තුළ මේ තත්ත්වය සිදු වෙනවා.* ලේක්හවුස් මිහින්තලා අලෝක පූජාවට වසර පනහක් සපිරෙනවා. ඔබ තුමා මේ අලෝක පූජාව පිළිබඳව දරන අදහස කුමක්ද?මෙහිදී ලේක්හවුස් ආයතනය එහෙමත් නැතිනම් පත්තර මහගෙදර පිළිබඳ කෙටි සටහනක් තැබිය යුතුයි. 1909 දෙසැම්බර් 17 ආරම්භ කළ ‘දිනමිණ’ පුවත්පතට පසුගිය 2009 වර්ෂයේදී වසර සියය සම්පූර්ණ කළා. වසර සියයක් ඉක්ම වූ එකම පුවත්පත වන දිනමිණ අදටත් එහි ගුණාංග සමග ජනතාව සමඟ ජාතික තලයේ ජාතික පුවත්පතක් ලෙස වැජඹෙනවා.ඒ වගේම අද ලේක්හවුස් ආයතනය පනස් වැනි අලෝක පූජාව පවත්වනවා. එයත් විශේෂයි.දැනට වසර පනහක ඉතිහාසයක් ආලෝක පූජාවකට ඇති එකම ආයතනයත් ලේක්හවුස් ආයතනයයි. මිහින්තලා අලෝක පූජාව සඳහා ලේක්හවුස් ආයතනයෙන් එම රජමහා විහාරයේ වර්තමාන නායක හිමියන් ඇතුළු නායක හිමිපාණන් වහන්සේලාත් කළ මේ සත්ක්‍රියාව පිළිබඳවද මේ රටේ නොදන්නා කෙනෙක් නෑ. ආලෝක පූජාව කියන වචනය සමඟ ඕනෑම අයෙකුට මතකයට එන්නේ ලේක්හවුස් මිහින්තලා අලෝක පූජාවයි.ප්‍රඥාවෙන් අලෝකය කියන වදනට අනුව ආලෝකය කියන දේ ඇති වටිනාකම කොපමණද කියා සිතා ගන්න හැකියි. ආලෝකයට පෙර තිබෙන්නෙ ප්‍රඥාවයි.* ශ්‍රී ලාංකීය ජනසමාජය සමාජ පෙරළියට මුල පිරීම මහින්දාගමනය සමඟ සිදුවූවා. ඔබ එය දකින්නේ කෙසේද?අනුබුදු මිහිඳු හිමියන්ගේ ලංකා ගමනත්, බුදු සසුන මෙරට පිහිටුවීමත් සිහිපත් කරන අසිරිමත් පොසොන් උදාව - සාමකාමී ලාංකික ජනතාවට සුවිශේෂ තත්ත්වයක් ගෙන දෙන අවස්ථාවක් බව මූලික වශයෙන් මතක් කරමින්, අතීතයේදී මිහිඳු සංස්කෘතිය ශ්‍රී ලාංකික සමාජය තුළ අධ්‍යාත්මික ශක්තියෙන් ඉහළට නැගි ලොවට අභියෝග දිය හැකි, ජීවන දර්ශනයක් හඳුන්වා දුන් බව පෙන්වා දිය හැකිය.එම දර්ශනය නිසා “අල්පේච්ඡතාව“ කේන්ද්‍ර කොටගත් ස්වයංපෝෂිත භෞතික දියුණුවක් සමඟ වූ සමාජ රටාවක් මේ මිහිඳු සංස්කෘතියෙන් මෙරට ජනතාවට උරුම වුණා.මේ සුවිශේෂි තත්ත්වයන් මත මෙවර අප පොසොන් සතිය උපේක්ෂාවත්, සහජීවනයත් තේමා කර ගනිමින් අනුරාධපුර ශුද්ධ භූමිය තුළ බැතිමතුන්ගේ බුද්ධියට හා හදවතට සමීප වීමට සියලුම කටයුතු සූදානම් කර තිබෙනවා.* වර්තමානයේදී මෙන්ම අතීතයේදී ද අප සමාජයට විදේශ බලපෑම සිදු වීම නිසා කිසියම් සංස්කෘතිමය බාධාවක් ඇති වී තිබෙනවාද?විශේෂයෙන් අතීතයේ භාරතයේ බලපෑම නිසා ඉතිහාසයේ වෙනස්වීම්වලට මෙරට පරිපාලනය හා සංස්කෘතිය ලක් වුණා. ඓතිහාසික තොරතුරු පවා විනාශ වූ අවස්ථා බහුලයි. එහෙත් මිහිඳු සංස්කෘතියේ පැවැති සජීවි, අධ්‍යාත්මික පෞරුෂත්ව ලක්ෂණයන් සහ අල්පේච්ඡතා භෞතික සාධනීය කරුණු නිසා ජන හදවත් තුළ සනිටුහන් වුණා. බටහිර යටත් විජිතවාදී පාලනයෙන් පවා සිදු වූ සංස්කෘතියේ පැවැති අධ්‍යාත්මික ශක්තිය හා ප්‍රායෝගික බව අපි මෙහිදී අමතක කරන්න හොඳ නෑ.* පොසොන් සතිය වෙන් කිරීම තුළින් විශේෂයෙන් අපේක්ෂා කරන්නේ කුමක්ද?මිහිඳු සංස්කෘතියෙන් ජාතියට දායාද කර දුන් යහපාලනය, රාජ්‍ය කළමනාකරණය, අධ්‍යාපනය, සමාජ සාරධර්ම හා භාෂාව, සාහිත්‍ය, කලාව සහ ආර්ථික රටාව මෙරට ජනතාව පෝෂණය කළා. එම පෝෂණයෙන්, පන්නරය ලැබූ අභිමානවත් ජනතාවක් වශයෙන් අප වර්තමානයේ ජීවත් වෙනවා.ශ්‍රී ලාංකික අභිමානවත් ජනතාව තම මවුබිම පළමුවත්, දෙවනුවත්, තෙවනුවත් උතුම් මාතෘත්වයට බාර කර දුන් යුගයක උපේක්ෂාවෙන් සහජීවනයට ගමන් කිරීමේ ප්‍රතිපත්ති මත එය විනෝදමේලාවක් නොකර ගෙන පොසොන් සතුට භුක්ති විඳීම අපි සියලු දෙනාගේ වගකීම බව මෙහිදි මතක් කළ යුතුයි. මේ කාරණය පදනම් කර ගනිමින් පොසොන් සතිය තුළ කටයුතු කළ යුතුයි.මහින්දාගමනය නිසා සමාජ ධර්මයන් වර්ධනය වූවා. මේ සම්ප්‍රාප්තිය සමඟම ලාංකික ජනතාව නව පර්මාර්ථ මත තම ජීවන මාර්ගය හැඩගසාගත් බව පැහැදිලියි. අභිනව සංස්කෘතික ලක්ෂණ මෙහිදී මූලික වෙනවා. බුදු දහම ආදර්ශමත් දර්ශනයක් වීම නිසා රාජ්‍ය නායකත්වය පවා පරිපාලනය සඳහා දහමේ කළමනාකරණ ගුණාංග ග්‍රහණය කර ගත්තා.සතර සංග්‍රහ වස්තු, දස රාජ ධර්මයෙන් රට පාලනය කළෙන්, ආගමික ප්‍රබෝධයක් ඇති වුණා. ගෘහ නිර්මාණ ශිල්පය තුළ කැටයම් කලාවෙන් සමස්ත සමාජය ගොනුකර ගැනීමට හැකි වුණා. ආචාර සමාචාර විදි සමාජයට මුල් බැස ගත්තා. වැවත් දාගැබත් කේන්ද්‍ර කර ගත් ජන ජීවිතය සමාජ සාරධර්ම තුළ පෝෂණය වූවා. පන්තිබේද, කුලබේද පිටු දකිමින් මිනිසා සමාජ සාරධර්ම තුළ සමානාත්මතාවයෙන් සළකමින් චින්තනයට පෙර ගමන්කරුවෙක් කළා.ඒ විතරක් නෙවෙයි මේ සතිය පුරා අපි නැවත සිහිපත් කරන්නේ මිහිඳු සංස්කෘතියෙන් ලද භාෂා සාහිත්‍ය සහ කලාව දියුණුව ආදිය පිළිබඳවයි. අනුබුදු හිමියන්ගේ ලංකා ගමනයෙන් අනතුරුව අධ්‍යාපන මධ්‍යස්ථාන බිහි විය. අක්ෂර විද්‍යාව ලේඛන කලාව මෙමගින් වර්ධනය වූවා.මිහින්තලේ පිටිගල සිතුල්පව්ව, දඹුලු ආදී ඓතිහාසික ස්ථානවල ගල්ලෙන්වල වගන්තිවලින් ඒ බව පැහැදිලි වෙනවා.කලාව පදනම් කරගත් ගෘහ ශිල්පය, චිත්‍ර කලාව, ගෘහ නිර්මාණ ශිල්පය, කැටයම් කලාව මහින්දාගමනයෙන් පසු ලද දායාදයන් ලෙස පෙන්වා දිය හැකියි. මිහිඳු හිමියන් ඇතුළු පිරිසගේ ධර්ම ව්‍යාප්තියත් සමඟ කලාව දියුණු වුණා. සෞන්දර්ය ඉස්මතු කළා. තවද මේ පුනර්ජීවනය තුළ අභයගිරිය, රජිත වනය, ලෝවාමාපාය වැනි දැවැන්ත නිර්මාණ රටට දායාද කළා. මේ නිසයි අපි අද මහා සංස්කෘතියේ තිඹිරි ගෙය ලෙස මිහින්තලය, අනුරාධපුරය ඓතිහාසිත පුදබිම් පිළිබඳ උදම් අනන්නේ.* මහින්දාගමනය වර්තමාන ආර්ථිකය සමඟ සැස­‍ෙඳන්නේ කෙසේද?වර්තමාන සමාජයේ පුනර්ජීවනය, අමෙරිකානු ඩොලර් බිලියන පනහක ආර්ථිකය, ඩොලර් බිලියන සියයක ආර්ථිකයක් බවට පත් කිරීම අද සිදු වෙමින් තිබෙනවා. අපනයන වැඩිවීගෙන යනවා. වැවත් දාගැබත්, ගමත් පංසලත් තේමාවේ මිහිඳු සංස්කෘතියෙන් පසු බිහි වූ ආර්ථික රටාවෙන් අද වර්තමාන ආර්ථිකයේ දිවි නැඟුම ජාතික ආර්ථිකයට පෙරගමන් කරුවෙක් වී තිබෙනවා.සහලින් රට ස්වයංපෝෂිතය. අතිරේක බෝග අපනයනය කරනවා. අතීත ආර්ථික සාධක වර්තමාන ආර්ථික සංවර්ධන ක්‍රියාවලියට උපකාර ලෙස භාවිත කිරීම මිහිඳු සංස්කෘතියෙන් පාලකයා දැහැමි පාලකයකු බවට පත් වීමට ලැබූ පන්නරය නිසා බව පැහැදිලියි.අද පරිපාලකයකු වශයෙන් සේනාධිනායකයකු ලෙස ජනාධිපතිතුමා සිය ජනතා මෙහෙවර අනාගත සමෘද්ධිය උදෙසා සැලසුම් කර තිබෙනවා. අතීතයේ රට තුළ ඇති වූ අමිහිරි අත්දැකීම් ඉවතලමින් සියලු ජන කොටස්වලට අලුත් දිනයක් උදාකරමින් නව සාමයේ අරුණාලෝකයත් සමඟ ඉදිරියට යන බව පෙන්වා දිය යුතුයි.* අවසාන වශයෙන් ජනතාව වෙත ඔබ ලබා දෙන පණිවුඩය කුමක් ද?අසංවිධිත ඇදිහිලි ක්‍රම තුළින් ආත්ම විමුක්තිය සෙවූ ශ්‍රී ලාංකික ජන සමාජයට විමුක්තියේ අරුණළු උදා වු‍ෙණ් මහින්දාගමනයෙන් පසුවයි. සොබා දහමේ විද්‍යානුකූල මංපෙත මේයැයි පසක් කරන සනාථන දහමක් වූ නිර්මල බුදු දහම සමඟ ලොවක් වශීකෘත කර වූ වෙහෙර, විහාර, දාගැබ් ප්‍රධාන කොටගත් ගෘහ නිර්මාණ ශිල්පය, කැටයම් කලාව, කෘෂිකර්මය හා බැඳුණු වාරි සංස්කෘතිය අපට ඉන් හිමි වූ සුවිශේෂී දායාදයන්.දසතින් සිල් සුවඳ හමන පොසොන් පුන් පොහෝ දිනය අති උත්කර්ෂවත් ලෙස සැමරීම, පුරාතනයේ පටන් ශ්‍රී ලාංකික ජනතාව තම කෘතවේදීත්වය විදහා දැක්වීම උදෙසා ඉමහත් ශ්‍රද්ධාවෙන් යුතුව සිදු කරන ශ්‍රේෂ්ඨ ක්‍රියාවක්.මේ උතුම් වූ පොසොන් මංගල්‍යය අති උත්කර්ෂවත් අයුරින් සැමරීමට කටයුතු සංවිධානය කර ගැනීම සඳහා මූලිකත්වය දෙන ගෞරවනීය අටමස්ථානාධිපති නායක හිමියන්, මිහින්තලා රජමහා විහාරයේ නායක හිමිපාණන් ඇතුළු මහා සංඝරත්නයටත් දේශපාලන නායකත්වයත්, සෙසු සියලුම දෙනාටත් උත්සව කමිටුව වශයෙන් මාගේ කෘතඥතාව පුද කරනවා. ඒ වාගේම රාජ්‍ය අන්‍රග්‍රහය ඇතිව පැවැත්වෙන මේ උත්සවය සාර්ථක කර ගැනීමට ජනතාවගේ සහය දායකත්වය අපේක්ෂා කරනවා. මේ උදා වූ පොසොන් සමයේ දී සියලු සිත් පහන් වේවායැයි ප්‍රාර්ථනා කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>30</day>
    </date>
    <link>http://www.dinamina.lk/2012/05/30/_art.asp?fn=f1205306</link>
    <topic>ලේක්හවුස් ආලෝක පූජාවෙන් මිහින්තලය බැබළෙයි</topic>
    <author>තෙන්නකෝන් කුලසේකර ඡායාරූප කිත්සිරි වනසිංහ</author>
    <content>සම්මා සම්බුදු දහමේ ආලෝකය ශ්‍රී ලංකාවේ ගම් නියම් පුරා පැතිර වූ මිහින්තලා පුද බිම දැක බලා බුද්ධාලම්භන ප්‍රීතියෙන් සිත් සතන් සතපවා ගෙන වන්දනා මාන කිරීම සඳහා දිවයිනේ නන් දෙසින් දහසක් දුක් කම්කටොලු විඳ දරා ගනිමින් බැතිමතුන් පැමිණියේ “හුළු අතු” , “පන්දම්” රැගෙනය.ඒ මෙයට පනස් වසරකට හෙවත් අඩසිය වසරකට පෙරාතුවය.සම්බුදු දහමේ ආලෝකයෙන් ජනතා හදවත් ආලෝක වුවත් මිහිඳු මහ රහතන් වහන්සේ ප්‍රමුඛ ලක්ෂ සංඛ්‍යාත මහ රහතුන්ගේ පාද ස්පර්ශයෙන් ශුද්ධ වූ මිහින්තලා පුද බිම ගණ අඳුරෙන් එතෙක් වැසී තිබිණ.වන සතුන්, කුරිරු සර්පයන්ගෙන් දිවි බේරා ගෙන සාදු හඬින් ද, තුන් සරණේ කවිවලින් ද වන සතුන් පලවා හරිමින් එසේ වන්දනාවේ පැමිණි දහස් සංඛ්‍යාත වූ බැතිමතුන් විඳි අනන්ත අප්‍රමාණ වූ දුක් ගැහැට අවසන් කිරීම උදෙසා එවකට ලේක්හවුස් සභාපති ආර්.එස්. විජේවර්ධන මැතිඳුන් විදුලි ජනක යන්ත්‍රයක උපකාරයෙන් පොසොන් පොහෝ දින අම්බස්තලය ගිලගත් අඳුර දුරු කරද්දී නැගි සාදු හඬින් නිසල වා තලය රැව් පිළිරැව් දෙන්නට ඇත.එතැන් පටන් වසරෙන් වසර මිහින්තලා ආලෝක පූජාව විදුලි බුබුළු දස දහස් ගණනින් ආලෝකවත් කරන්නට ලේක්හවුස් ආයතනය අප්‍රතිහත උත්සාහයක නියැළිණි. මිහින්තලා මහ සෑ රදුන් විදුලි එළියෙන් ආලෝක වෙද්දී ජනතා සිත් සතන් තුළ ඇති වූ මිනිසත් බවේ ආලෝකය ශ්‍රී ලංකා ධරණිතලය වැළඳ ගත්තේ ය.පොසොන් පොහොය ශ්‍රීලංකික ජනතාව සලකනු ලබන්නේ ශ්‍රී ලංකාවේ උපත ලෙසය. ඒ සම්බුදු දහම රැගෙන මිහිඳු මහරහතන් වහන්සේ ශ්‍රී ලංකාවට වැඩම කළ හෙයිනි. අතීතයේ දී වන්දනාකරුවන් දිවි පරදුවට තබා වසරක් පාසා මිහින්තලා පුද බිමට පැමිණෙන්නේ එහෙයිනි.එදා ආර්.එස්. විජේවර්ධන ශ්‍රීමතාණන් මිහින්තලා ආලෝක පූජාව ඇරඹීමෙන් පසු ලක්ෂ සංඛ්‍යාත බැතිමතුන් මිහින්තලා පුදබිමට පැමිණෙන්නට පටන් ගැණුනේ ජීවිත ආරක්ෂාව අඳුර බිඳගෙන රැඳී තිබූ බැවිනි.මෙම වසරේ මිහින්තලා ආලෝක පූජාව සැලසුම් සහගතව විධිමත්ව පැවැත්වීම උදෙසා සී/ස එක්සත් ප්‍රවෘත්ති පත්‍ර සමාගමේ සභාපති බන්දුල පද්මකුමාර මහතා ප්‍රමුඛ අධ්‍යක්ෂ මණ්ඩලය කටයුතු ආරම්භ කරන ලද්දේ ගිය වර පොසොන් ආලෝක පූජාව අවසන් වූ දිනයේ පටන් ය.සිංහල රජ දවස බෞද්ධ භික්ෂූන් වහන්සේලාට පොහොය කර්මය සිදු කිරීම උදෙසා ඉදිකැර තිබූ පොහොය ගෙය ගිය වසරේ ලේක්හවුස් මිහින්තලා ආලෝක පූජාව පවත්වද්දී ද බිමට සමතලා වී තිබිණ. ඉපැරණි ගල් උළුවස්ස ගල් කණු හා සීමා මාලක ගල් කණු තැන තැන අසරණව වැටී තිබිණ.මෙම පොසොන් ආලෝක පූජාවට පෙරාතුව එම නටඹුන් වූ පොහොය ගෙය ඉපැරණි ගෘහ නිර්මාණ ශිල්පය අනුවම ඉදිකළ යුතු බව ලේක්හවුස් ආයතනයේ සභාපතිතුමා ඇතුළු අධ්‍යක්ෂ මණ්ඩලය තීරණය කරන ලද්දේ පසුගිය වසරේ පොසොන් ආලෝක පූජාව අවසන් වූ දිනයේ දීය.මෙම උතුම් කර්තව්‍යය ඉටු කිරීම උදෙසා මිහින්තලා රාජමහා විහාරාධිපති වලවාහැංගුණවැවේ ධම්මරතන නාහිමිපාණන් වහන්සේ ගේ අවවාද අනුශාසනා හා මග පෙන්වීම අනුව පුරා විද්‍යා දෙපාර්තමේන්තුව විසින් සී/ස එක්සත් ප්‍රවෘත්ති පත්‍ර සමාගමේ මැදිහත් වීමෙන් මේ වනවිට සම්පූර්ණයෙන්ම ඉදි කර අවසන් වී ඇති අතර මෙවර මිහින්තලා ආලෝක පූජාවත් සමග පොහොය ගෙය සඟ සතු කැර පූජා කිරීමට ලේක්හවුස් ආයතනය කටයුතු සංවිධානය කැර තිබේ.“මිස්සක පව්ව“ විදුලියෙන් ආලෝක කරන්නා සේම බෞද්ධ ජනතාවගේ මුදුන් මල් කඩ වූ මිහින්තලා පුද බිම මතු පර පුර උදෙසා සුරක්ෂිත කර සංවර්ධනය කිරීමේ උතුම් පුණ්‍ය කර්මයෙහි අඛණ්ඩව යෙදීමට ද ලේක්හවුස් අධ්‍යක්ෂ මණ්ඩලය තීරණය කැර තිබේ. මහින්ද රාජපක්ෂ ජනාධිපතිතුමාගේ උපදෙස් හා මග පෙන්වීම අනුව අධ්‍යාත්මික ගුණ ධර්මයන්ගෙන් යුතු අනාගත ශ්‍රී ලංකාවක් නිර්මාණය කිරීමේ දැවැන්ත වැඩ පිළිවෙල සාර්ථක කර ගැනීමට දහස් සංඛ්‍යාත ලේක්හවුස් සේවක සේවිකාවන්ගේ ආශිර්වාද මධ්‍යයේ සී/ස එක්සත් ප්‍රවෘත්ති පත්‍ර සමාගමෙහි ඍජු දායකත්වය ඓතිහාසික මිහින්තලා ඉතිහාසයේ රන් අකුරෙන් සනිටුහන් වනු ඇත.ලේක්හවුස් මිහින්තලා ආලෝක පූජාවේ සියලු සංවිධාන කටයුතු මේ වනවිට අවසන් වී ඇති අතර මහ සෑ රදුන්ගේ පටන් මුළු මහත් මිහින්තලා පූජා භූමියද නේක වර්ණයෙන් ආලෝකවත් කිරීමේ මහා පුණ්‍යකර්මයට දායක වීම සඳහා ලක්ෂ සංඛ්‍යාත විදුලි බුබුළු පේවී සිටින අයුරු දක්නට ඇත.පොසොන් සඳ මෝරා සිසිල් සඳ රැස් මිහින්තලා පව්ව සිප සනසන විට තවත් වසර සිය දහස් ගණනක් මිහින්තලා පුද බිම ආලෝකයෙන් ආලෝකවත් කිරීමේ තිර අදිටනින් යුතුව ලේක්හවුස් ආයතනය සුබ නැකතින් ආලෝක පූජාව ඇරඹීමේ අපේක්ෂාවෙන් පසු වේ.මෙයට අඩ සිය වසරකට පෙර ඩී.ආර්.විජේවර්ධන මැතිඳුන් ඇරඹූ මිහින්තලා ආලෝක පූජාව තවත් අඩසිය වසක්, සිය වසක් නොව සම්බුද්ධ ශාසනය මේ උතුම් පිංබිමේ පවතින තුරා සී/ස එක්සත් ප්‍රවෘත්ති පත්‍ර සමාගමට ශක්තිය හා ධෛර්ය වාසනාව ද ලැබේවා යැයි අප ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=n1205311</link>
    <topic>ශ්‍රී ලංකාවේ ඉදිරි ගමනටතායිලන්තයේ පූර්ණ සහාය</topic>
    <author/>
    <content>ලංකාවේ කෘෂිකර්මාන්තය, ධීවර සහ අධ්‍යාපන ක්ෂේත්‍ර නඟා සිටුවීමට තායිලන්තයේ පූර්ණ සහාය ලබාදෙන බව තායිලන්ත අගමැතිනි යින්ලක් ෂිනවත්‍රා මහත්මිය ප්‍රකාශ කළාය.තායිලන්ත අග්‍රාමාත්‍යවරිය මේ අදහස් පළ කෙළේ ඊයේ (30) පෙරවරුවේ තායිලන්ත අග්‍රාමාත්‍ය කාර්යාලයේ දී ශ්‍රී ලංකා ජනාධිපති මහින්ද රාජපක්ෂ මහතා හමුවීමෙන් අනතුරුව පැවැති ද්විපාර්ශ්වික සාකච්ඡාවේදීය.ශ්‍රී ලංකාව සහ තායිලන්තය අතර පවතින දීර්ඝ ඉතිහාසයකට හිමිකම් කියන බෞද්ධාගමික සම්බන්ධතා පිළිබඳ ෂිනවත්‍රා මහත්මිය මෙහිදී විශේෂයෙන් සිහිපත් කළාය.සියම් උපසම්පදාව ශ්‍රී ලංකාවට ලබා දී 2013 වන විට වසර 260ක් පිරීම නිමිත්තෙන් දෙරට තුළ විශේෂ සමරු වැඩසටහන් පැවැත්වීම පිළිබඳව ද අවධානය යොමු කළ අග්‍රාමාත්‍යවරිය ඒ සඳහා දෙරට අතර විදේශ කටයුතු හා සංස්කෘතික අමාත්‍යාංශ එක්ව විශේෂ කමිටුවක් පත් කිරීමට යෝජනා කළාය. තායිලන්ත අග්‍රාමාත්‍ය කාර්යාලය වෙත පැමිණි ශ්‍රී ලංකා ජනාධිපතිතුමා ඉතා සුහදශීලී අන්දමින් තායිලන්ත අගමැතිනි ෂිනවත්‍රා මැතිනිය විසින් පිළිගනු ලැබීය. තායිලන්ත රාජකීය අමුත්තන්ගේ පොතේ සමරු සටහන් තැබීමෙන් අනතුරුව ජනාධිපතිතුමා ද්විපාර්ශ්වික සාකච්ඡා සඳහා එක්විය. ත්‍රස්තවාදීන් විනාශ කළ යටිතල පහසුකම් සංවර්ධනයට රජය වැඩි අවධානයක් යොමු කර ඇති බවත් මෙහිදී සඳහන් කළ ජනාධිපතිතුමා ශ්‍රී ලංකාවේ ආයෝජනය කෙරෙහි අවධානය යොමු කරන ලෙස තායිලන්ත අගමැතිනියගෙන් ඉල්ලීය.ශ්‍රී ලංකාව සහ තායිලන්තය අතර වෙළෙද හා ආයෝජන මට්ටම් ඉහළ නැංවීම සඳහා දෙරට අතර ඒකාබද්ධ කමිටුවක් සකස් කිරීමේ අවශ්‍යතාව ද මෙහිදී නායකයෝ දෙපළ අවධාරණ කළහ. තායිලන්තයේ විශේෂ ක්ෂේත්‍රවල අධ්‍යාපනය සඳහා ශ්‍රී ලංකාවේ සිසුන්ට ශිෂ්‍යත්ව ලබා දීම සම්බන්ධයෙන් ද ජනාධිපතිතුමා මෙහිදී ස්තුතිය පළ කෙළේය. දෙරට අතර වෙළෙඳාමේ දී දෙරටට වැදගත් වන අංශ පිළිබඳව විශේෂ අවධානයක් යොමු කළ යුතු බවද මෙහිදී ජනාධිපතිතුමා පෙන්වා දුන්නේය. මැණික හා ස්වර්ණාභරණ ක්ෂේත්‍රය කෙරෙහි එහිදී වැඩි අවධානය යොමු විය.කෘෂි හා ධීවර ක්ෂේත්‍රවලින් තායිලන්තය ලබා තිබෙන ප්‍රගතිය පිළිබඳව සතුට පළ කළ ජනාධිපතිතුමා මෙම අංශවලින් ශ්‍රී ලංකාවට අවශ්‍ය තාක්ෂණික සහාය ලබා දෙන ලෙසට කළ ඉල්ලීමට තායිලන්ත අග්‍රාමාත්‍යවරිය එකඟතාව පළ කළාය. මේ සඳහා දෙරට අතර ඒකාබද්ධ කමිටුවක් පත් කිරීමට ඇය යෝජනා කළාය.ශ්‍රී ලංකාවේ ඉදිකිරීම් අයෝජන සඳහා ලබා දෙන දිරිගැන්වීම් පිළිබඳව ද සඳහන් කළ ජනාධිපතිතුමා සංචාරක කර්මාන්තයේ යටිතල පහසුකම් සංවර්ධනය පිළිබඳව ද කරුණු පැහැදිලි කළේය.කලාපීය සහයෝගිතාවය පිළිබඳව ද නායකයෝ දෙදෙනා අදහස් හුවමාරු කර ගත්හ.2015 – 17 මානව හිමිකම් කමිටුවේ තායිලන්ත නියෝජනයට ශ්‍රී ලංකාවේ සහාය ලබා දෙන බව ද මෙහිදී ජනාධිපතිතුමා සඳහන් කළ අතර දෙරට නියෝජනය කරන අන්තර්ජාතික සංවිධානවල කටයුතු සම්බන්ධයෙන් අදහස් හුවමාරු කර ගැනීම්වලදී එකඟතාවකින් කටයුතු කිරීමේ අවශ්‍යතාව ද දෙරටේ නායකයෝ අවධාරණය කළහ.ඉතා සුහද අන්දමින් පැවති සාකච්ඡා අවසානයේ දී තමාගේ සංචාරය දෙරට අතර සබඳකම් තවදුරටත් ශක්තිමත් වීමට ඉවහල් වනු ඇතැයි විශ්වාසය පළ කළ ජනාධිපතිතුමා ශ්‍රී ලංකාවේ සංචාරයක් සඳහා එක්වන්න යැයි තායිලන්ත අග්‍රාමාත්‍යවරියට ආරාධනා කෙළේය. එම ආරාධනය තායිලන්ත අග්‍රාමාත්‍යවරිය පිළිගනු ලැබූ අතර ශ්‍රී ලංකාවේ ස්වභාව සෞන්දර්යය පිළිබඳවත් ශ්‍රී ලාංකික ජනතාවගේ සුහදත්වය පිළිබඳවත් ඉතා ප්‍රශංසාත්මකව අදහස් පළ කළ ඇය ජනාධිපතිතුමා ශ්‍රී ලංකාවට සාමය උදාකරදීම පිළිබඳව සිය සතුට ද පළ කර සිටියාය.මෙම අවස්ථාව සඳහා අමාත්‍ය විමල් වීරවංශ, පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් කරුණාතිලක අමුණුගම, තායිලන්තයේ ශ්‍රීී ලංකා තානාපති ජෙනරාල් ශාන්ත කෝට්ටේගොඩ මහත්වරු ද එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=n1205312</link>
    <topic>ෆොන්සේකා සුදු කොඩි නඩුවේ රු. 5000ක දඩය ගෙවයි</topic>
    <author>කුමුදු හෙට්ටිආරච්චි</author>
    <content>සුදු කොඩි නඩුවේ තීන්දුවෙන් සිර දඬුවමට අමතරව හිටපු යුද හමුදාපති සරත් ෆොන්සේකා මහතාට ගෙවීමට නියම කර තිබූ රුපියල් 5000ක දඩ මුදල කොළඹ මහාධිකරණ කාර්යාලයට ඊයේ (30) ගෙවන ලදී.සුදු කොඩි නඩුවෙන් සරත් ෆොන්සේකා මහතාට තුන් වසරක සිර දඬුවමක් හා රුපියල් 5000ක දඩ මුදලක් ගෙවීමට නියම වූ අතර එම දඩ මුදල නොගෙවන්නේ නම් තවත් මාස 6ක බරපතළ වැඩ සහිත සිර දඬුවමක් ගෙවීමට නියම කර තිබිණි.සුදු කොඩි නඩුවේ තීන්දුවට එරෙහිව සරත් ෆොන්සේකා මහතා අභියාචනයක් කර තිබූ අතර ඒ මහතාට හිමි වූ ජනාධිපති සමාව සක්‍රීය වීම සඳහා නඩු තීන්දුවට එරෙහිව කර තිබූ එම අභියාචනය සරත් ෆොන්සේකා මහතාගේ පාර්ශ්වයෙන් ඉල්ලා අස්කර ගන්නා ලදී.එම අභියාචනය ඉල්ලා අස් කරගැනීමෙන් අනතුරුව කොළඹ මහාධිකරණයෙන් නියම වූ දඩ මුදල ගෙවිය යුතු වූ අතර ඒ අනුව සරත් ෆොන්සේකා මහතාගේ පාර්ශ්වයෙන් පැමිණ අදාළ දඩ මුදල කොළඹ මහාධිකරණ කාර්යාලයට ගෙවන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=n1205313</link>
    <topic>රියැදුරු නිවාඩු අතිකාල සතයක් නොදී වැඩ අරන්</topic>
    <author>විජයානි එදිරිසිංහ</author>
    <content>රාජ්‍ය සේවයේ යෙදී සිටින රියදුරන් දහස් ගණනක් සතිඅන්තය සහ වෙනත් නිවාඩු දිනවලදී විධායක නිලධාරින්ගේ පෞද්ගලික ගමන්වලට යොදා ගත්තත් ඒ සඳහා ඔවුන්ට කිසිදු ගෙවීමක් නොකරන බව රජයේ රියැදුරු සංගමයේ ලේකම් අරුණ කුමාර මහතා පවසයි.මේ අසාධාරණයට වැඩි වශයෙන් මුහුණදීමට සිදුව තිබෙන්නේ විධායක නිලධාරින්ගේ නිල වාහනවල සේවය කරන රියැදුරන්ටය.රාජ්‍ය ආයතනවල සේවය කරන රියැදුරු සංඛ්‍යාව පන්දහස් හත්සියයකි. නිල වාහනවල සේවය කරන රියදුරන් ප්‍රමාණය දෙදහස් පන්සියයක් පමණ වෙයි.විධායක නිලධාරින්ගේ නිල වාහනවල පෞද්ගලික වැඩ සඳහා යොදා ගන්නා රියදුරන්ට අතිකාල දීමනා ලබා ගැනීම හා සම්බන්ධ චක්‍රලේඛයකින් තහනම් කර තිබේ. එවැනි අවස්ථාවලදී විධායක නිලධාරින් විසින් ලබා ගන්නා ඉන්ධන හා වාහන දීමනාව වූ රුපියල් පනස් දහසක පමණ වු මුදලින් රියදුරුට ගෙවිය යුතු වෙයි.එහෙත් එම නිලධාරින් එවැනි ගෙවීමක් හෝ නොකර එම රියදුරාගේ නිවාඩු දිනයන් ඔවුන්ගේ පෞද්ගලික රාජකාරි සඳහා යොදා ගන්නා බවද අරුණ කුමාර මහතා පැවැසීය.තවද සතිඅන්තය හා නිවාඩු දිනවල විවිධ පෞද්ගලික ගමන් සඳහා ඉහළ නිලධාරින් රාජ්‍ය ආයතනවල සංචිත වාහන යොදා ගනිති. ඔවුන්ට එම වාහන ලබා ගැනීමේ අයිතියක් නොමැති නිසා එම වාහන ලබා ගැනීමේ එම රාජ්‍ය ආයතනයේ වෙනත් සේවකයකුගේ නමින් යොදා ගන්නා වංචාකාරී වැඩපිළිවෙළක්ද රාජ්‍ය ආයතනවල බහුලව සිදුවෙයි.එවැනි පෞද්ගලික ගමන්වලට සහභාගී වන සංචිත වාහන පදවන රියැදුරන්ට පමණක් නොව එම සංචිත වාහනය ලබාගන්නා සේවකයාටද අතිකාල හිමිවෙයි.ව්‍යාජ රාජකාරි යොදා ගනිමින් රජයේ විධායක ක්ෂේත්‍රයේ නිලධාරින් කරගෙන යන එම වංචාකාරී වැඩපිළිවෙළ නිසා රජයට අති විශාල මුල්‍ය හානියක් සිදුවෙන බවද අරුණ කුමාර මහතා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=n1205314</link>
    <topic>ෆ්ලෙම්ස් වෛරසයෙන් පරිගණක බේරාගන්න</topic>
    <author>භක්ති ධර්මප්‍රිය මෙන්ඩිස් සහ චමීර ඇල්ලදෙණිය</author>
    <content>අන්තර් ජාලයට සම්බන්ධ වී සිටින ඕනෑම පරිගණකයකට ඉතාම වේගයෙන් හොර රහසේ ඇතුළු වි පරිගණකය භාවිතා කරන්නාගේ තොරතුරු සහ එම ස්ථානයෙ සිදුවන සියලුම සිදුවිම දැනගත හැකි ලොව භයානක ‘ෆ්ලෙම්ස්‘ නැමැති වෛරසයක් පිළිබඳ මේ වන විට තොරතුරු හෙළි වි තිබේ.මෙතෙක් භයානක ලෙස සැලකූ සියලු වෛරස්වලට වඩා සිය ගුණයකින් ප්‍රබල මේ වෛරසය රාජ්‍ය රහස් සොයා ගැනිම සඳහා භාවිත කර ඇති බවට තොරතරු හෙළි වි ඇතැයි ජාවා තාක්ෂණ ආයතනයේ ප්‍රධානී ආචාර්ය ඉෂාන්ත සිරිබද්දන මහතා දිනමිට ඊයේ (30) පැවසීය.මේ වෛරසය මිට වසර පහකට ඉහතදි නිර්මාණය කර පරික්ෂණ මට්ටමේ ක්‍රියාත්මක වී ඇති බවට තොරතුරු ලැබි ඇති බවද හෙතෙම සඳහන් කළේය.මේ වන විටත් මේ වෛරසය යොදා ගනිමින් ඉරානයේ සහ ඊශ්‍රායලයේ රාජ්‍ය මට්ටමේ තොරතුරු ලබා ගෙන ඇතැයි ද සිරිබද්ධන මහතා කීවේය.මේ වෛරසය පාලනය කරන ස්ථානයේ සිට ඕනෑම රටක අන්තර් ජාලයට සම්බන්ධවී ඇති පරිගණක මඟින් සිදුවන දේ ඇහුම්කන් දිය හැකි අතර, එම වෛරසය ඇතුළුවන පරිගණකය ස්වංක්‍රීයව ශ්‍රවණ උපකරණය ලෙස පරිවර්තනය වන බවද සිරිබද්දන මහතා කීය.ෆ්ලෙම් නැමැති වෛරසය වැළකිම සඳහා ප්‍රතිආරක්ෂණ මෘදුකාංගයක් නිර්මාණය කිරිමට කැස්පස්කී ආයතනය ලබා දී ඇති බවත් ඉෂාන්ත සිරිබද්දන මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=n1205315</link>
    <topic>“ආරෝග්‍යා” වෛද්‍ය සායනය ජූනි 2දා හොරොව්පොතානේ දී</topic>
    <author>කිත්සිරි වනසිංහ</author>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගම (ලේක් හවුස්) දිවයින පුරා පවත්වනු ලබන සත්කාරක වැඩසටහන් මාලාවට සමගාමීව ආරෝග්‍යා පුවත්පත මගින් නොමිලයේ පවත්වනු ලබන වෛද්‍ය සායනය හා සෞඛ්‍ය පිළිබඳ ජනතාව දැනුම්වත් කිරීමේ වැඩමුළුව ජූනි මස 02 දා පෙරවරු 8.30 ට හොරොව්පොතාන මධ්‍ය මහා විද්‍යාලයේ දී ආරම්භ කෙරේ. මේ වැඩසටහනට සමගාමීව වෛද්‍ය පරීක්‍ෂණවලින් අනතුරුව දෘෂ්‍යාබාධ ඇති අයවලුන් හට ඇස් කණ්ණාඩි ලබාදීම, දන්ත සායන, මුත්‍රා පරීක්‍ෂාව, වකුගඩු රෝගීන් සඳහා ප්‍රතිකාර හා උපදේශන සේවා මෙන්ම ඖෂධ ලබාදීම සිදුකරනු ලබයි.වර්ල්ඩ් විෂන් ආයතනයේ මූල්‍ය දායකත්වයෙන්, උතුරුමැද පළාත් සෞඛ්‍ය අමාත්‍යාංශය, පළාත් සෞඛ්‍ය අධ්‍යක්‍ෂවරයා හා හොරොව්පොතාන ප්‍රාදේශීය සභා සභාපති අනුර වික්‍රමසිංහ මහතාගේ සම්බන්ධීකරණයෙන් මේ වැඩසටහන සංවිධානය කර ඇත.ගොවිජන සේවා හා වනජීවී ඇමැති එස්. එම්. චන්ද්‍රසේන සහ උතුරුමැද පළාත් සභා මන්ත්‍රී එස්. එම්. රංජිත් සමරකෝන් යන මහත්වරුන්ගේ ප්‍රධානත්වයෙන් වෛද්‍ය සායනය ආරම්භ කිරීමට නියමිතය.මේ අවස්ථාවට ලේක් හවුස් ආයතනය නියෝජනය කරමින් ජනාධිපති සම්බන්ධීකරණ ලේකම් හා මෙහෙයුම් අධ්‍යක්‍ෂ උපුල් දිසානායක, කර්තෘ මණ්ඩල අධ්‍යක්‍ෂ සීලරත්න සෙනරත්, අලෙවි හා ශාඛා කාර්යාල ප්‍රධානී සුනිල් සෙන්දනායක යන මහත්වරුන් සහභාගි වීමට නියමිතය.නොමිලයේ සැපයෙන සේවාවන් ලබාගැනීම සඳහා හොරොව්පොතාන ප්‍රදේශයේ ජනතාවට මේ වැඩසටහන හා එක්වන ලෙස සුනිල් සෙන්දනායක මහතා ඉල්ලීමක් කර සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=n1205316</link>
    <topic>හොර වෙළෙඳුන් අල්ලන්න වැටලීම් 15000ක්</topic>
    <author>විජයානි එදිරිසිංහ</author>
    <content>පසුගිය මාස පහ ඇතුළත පාරිභෝගික අධිකාරිය දිවයින පුරා සිදුකර ඇති වැටලීම් සංඛ්‍යාව පහළොස්දහස ඉක්මවා ගොස් තිබේ.සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා ප්‍රකාශ කළේ මේ වැටලීම් හරහා රජයට ලැබී ඇති දඩ ආදායම රුපියල් ලක්‍ෂ 417ක් බවයි.නීති විරෝධී වෙළඳාම් කටයුතුවල යෙදෙමින් පාරිභෝගිකයාට විශාල වශයෙන් අසාධාරණයක් කරන මේ කූට වෙළඳුන්ට එරෙහිව නඩු පවරා ඉන් අනතුරුව දඩ නියම කර තිබේ.කොළඹ දිස්ත්‍රික්කයෙන් වැඩිම වැටලීම් ප්‍රමාණයන් සිදුකර ඇත. එම ප්‍රමාණය 2116කි. ගම්පහ දිස්ත්‍රික්කයෙන් වැටලීම් 1272, මහනුවර 1737ක්, කුරුණෑගල 1148ක් ද, සිදුකර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=n1205317</link>
    <topic>හොරට කැපූ පතල කඩා වැටී ති‍ෙදනෙක් පැය 1½ක් පස් කන්ද යට</topic>
    <author>රත්නපුර විශේෂ එන්. පී. රාජදොරේ</author>
    <content>රත්නපුර ගොඩිගමුවේ නීති විරෝධී ලෙස කැපූ පතලක දෝනාව කඩා වැටී පස්වලට යටවීමෙන් එහි වැඩ කරමින් සිටි තිදෙනකුගෙන් එක් අයකු මිය ගොස් ඇති අතර අනෙක් දෙදෙනා දුශ්සාධ්‍යව රත්නපුර මූලික මහ රෝහලේ දැඩි සත්කාර ඒකකයේ ප්‍රතිකාර ලබති.පැය 1 1/2 ක් පස්වලට යටවී සිටියදී ගොඩට ගෙන රත්නපුර රෝහලට ඇතුළත් කිරීමෙන් පසු මියගොස් ඇත්තේ රත්නපුර ගොඩිගමුවේ පදිංචි ප්‍රදීප් අටුනුමුල්ල (19) නැමැති තරුණයෙකි. තුවාලකරුවනුත් නීති විරෝධී ලෙස තම නිවස අසල පතලක් කපමින් සිට ඇති අතර ඔවුන් පතල් වළේ සිට දෝනාවක් හාරා ඉල්ලම් කඩද්දී දෝනාවේ පස් කඩාවැටීමෙන් තිදෙනාම දෝනාව තුළ සිරවී ඇති බව රත්නපුර ආපදා කළමනාකරණ ඒකකයේ නිලධාරියෙක් “දිනමිණ” ට පැවසීය. මේ සිද්ධිය දැනගත් වහාම රත්නපුර ප්‍රාදේශීය ලේකම් කාර්යාලයේ සමාජ සේවා නිලධාරිනිය විසින් රත්නපුර දිස්ත්‍රික් ආපදා කළමනාකරණ ඒකකයට දැනුම් දී තිබේ.ඒ අනුව ක්‍රියාත්මක වූ රත්නපුර දිස්ත්‍රික් ලේකම් කාර්යාලයේ ආපදා කළමනාකරණ ඒකකයේ කණ්ඩායමක් සිද්ධිය වූ ස්ථානයට ගොස් ප්‍රදේශවාසීන්ගේ සහාය ඇතිව රත්නපුර මහ නගර සභාවේ සහ මාර්ග සංවර්ධන අධිකාරියේ බැකෝ යන්ත්‍ර ගෙන්වා දෝනාව ආසන්නයේ සිරවී සිටි තුවාලකරුවන් දෙදෙනාත් සිද්ධිය වී පැය 1 1/2 පසු පස්වලට යටවී සිටි මරණකරුත් ගොඩට ගෙන තිබේ.රත්නපුර පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=n1205318</link>
    <topic>මසක් ඇතුළත දුම්රිය රියැදුරන් සහ නියාමකවරුන් 11කගේ වැඩ තහනම්</topic>
    <author>නිමල් රාජපක්ෂ</author>
    <content>විවිධ හේතූ මත රියැදුරන් හා නියාමකවරුන් ‍එකොළොස් දෙනකු මේ මාසය ඇතුළත වැඩ තහනමට ලක්කොට ඇතැයි දුම්රිය දෙපාර්තුමේන්තුවේ ‍ජ්‍යෙෂ්ඨ නිලධාරියෙක් පවසයි.කීනවල දුම්රිය ස්ථානය අසලදී මේ මස 17 වන දින තනර කර තිබු දුම්රියක පිටු පසින් පැමිණි තෙල් දුම්රියක් ගැටීම හේතුවෙන් දුම්රිය රියදුරු, රිය සහායක, නියාමක හා උප නියාමක යන හතර දෙනාගේ සේවය අත්හිටුවා ඇතැයි ද එම නිලධාරියා පැවසීය.මීරිගම දුම්රිය ස්ථානයෙන් පසු ගිය 21 වැනි දින පස්වරු හයට පමණ කොළඔ කොටුව බලා ධාවනය වූ අංක 569 දරණ දුම්රියේ උප නියාමකවරයා බටුවත්ත දුම්රිය ස්ථානයෙන් බැස පලා යාම තවත් හේතුවකි. මේ දුම්රිය උප නියාමකවරයා නොමැතිව කොළඔ කොටුව බලා ගමන් කොට තිබිණ.රාජකාරිය පැහැර හරිමින් ගිය මේ උප නියාමකවරයාගේද සේවය අත්හිටුවා ඇත.කොළඔ කොටුව සිට ධාවනය වු රුහුණු කුමාරි ශීඝ්‍රගාමී දුම්රිය අධික වේගයෙන් ධාවනය කොට ගාල්ල දුම්රිය වේදිකාවේ වැදී අනතුරට පත්වීම හේතුවෙන් දුම්රිය රියදුරු , රිය සහායක, නියාමක හා උප නියාමක ‍යන හතර දෙනාගේ සේවය අත්හටුවා ඇත. මේ අනතුර පසුගිය 28 වැනිදා සවස සිදුවී තිබිණ.මාතර දුම්රිය ස්ථානාධිපති මෙහෙයුම්ට පෙරේදා (29) රාත්‍රියේ පහර දුන් ෂන්ටිං රියදුරු හා රිය සහායකයන දෙදෙනාගේද සේවය දුම්රිය දෙපාර්තුමේන්තුවේ බලධාරීන් අත්හිටුවා ඇත.නොයෙක් ආකාරයේ වැරදි සිදු කොට සේවය අත්හිටවු සේවකයින් පිළිබඳ කඩිනමින් පරීක්ෂණ පවත්වා දඩුවම් පවත්වන බවද දුම්රිය දෙපාර්තුමේන්තුවේ ජ්‍යෙෂ්ඨ නිලධාරියකු දිණමිනට පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=n1205319</link>
    <topic>රටවල් 99කින් මුල්තැන ලංකාවට</topic>
    <author>කුමාරසිරි ප්‍රසාද් - ගුවන්තොටුපළ</author>
    <content>ජර්මනියේ බර්ලින් නුවර පැවැති අන්තර් ජාතික සංස්කෘතික කලා උලෙළේ දී ශ්‍රී ලංකාව නියෝජනය කළ චන්න උපුලි රංගායතනය කණ්ඩායම රටවල් අනූ නවයක් පරදා පළමු ස්ථානය දිනා ඊයේ ශ්‍රී ලංකාවට පැමිණියේය.සංස්කෘතික දෙපාර්තමේන්තුවේ නර්තන අනු මණ්ඩලයේ ප්‍රවීණ නර්තන ශිල්පී රවි බන්දු විද්‍යාපති, සංගීතවේදී ජනනාත් වරකාගොඩ, ගුවන් තොටුපළ හා ගුවන් සේවා සමාගමේ උප සභාපති කමල් රත්වත්තේ, කළමනාකරු එච්.එස්.හෙට්ටිආරච්චි මහත්වරුන්ගේ මූලිකත්වයෙන් ජයග්‍රාහී කණ්ඩායම ගුවන් තොටුපළේ විශේෂ අමුත්තන්ගේ පර්යන්තයේ දී මහත් හරසරින් පිළිගන්නා ලදී.රටවල් අනූනවයක නර්තන ශිල්පීන් පන් දහසක පමණ සහභාගීත්වයෙන් මේ මස 26, 27 හා 28 දිනවල පැවැති මේ කලා උළෙලේ දී සීමිත නර්තන ශිල්පීන් පිරිසක් සමගින් අප ලැබූ ජයග්‍රහණය විශිෂ්ට බව නර්තනවේදී චන්න විජේවර්ධන ගුවන්තොටුපළේ දී පැවසීය.සංස්කෘතික නැටුම් ඇතුළත් පෙරහැරකින් පසු මිනිත්තු 90ක කාලයක් තුළ ශ්‍රී ලාංකික අපේ සාම්ප්‍රදායික නර්තනාංග නවීන ලෝක සංස්කෘතියට ගැළපෙන ලෙස ඉදිරිපත් කළ රංගනය මේ ජයග්‍රහණය සඳහා ඉවහල් වූ බව නර්තන ශිල්පී චන්න විජේවර්ධන ගුවන් තොටුපළේ දී වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=n12053110</link>
    <topic>ලෝක දුම්වැටි විරෝධී දිනය අද</topic>
    <author/>
    <content>ලෝක දුම්වැටි විරෝධී දිනය අදට (31) යෙදී ඇත. "දුම්වැටි සමාගම් විසින් කරන මැදිහත්වීම් නවත්වමු" මෙවර දුම්වැටි දිනයේ තේමාව වේ.දුම්පානය නිසා ලෝක ජනගහනයෙන් මිලියන හයක් වාර්ෂිකව මියයන බව වාර්තා වේ. සෑම තත්පර හයකට වරක් ලෝකයේ කොතැනකදී හෝ එක් අයකු මරණයට පත්වේ. දුම්පානය නිසා සිදුවන මරණ වැළැක්විය හැකි මරණ බව ලෝක සෞඛ්‍ය සංවිධානය අවධාරණය කරයි.දුම්කොළ හා දුම්වැටි පිටු දැකීමේ වැඩසටහන ක්‍රියාත්මක කිරීමේදී දුම්කොළ සමාගම් මඟින් එල්ල වන බලපෑම් පිළිබඳ සියලුම රාජ්‍යයන් අවධානයෙන් සිට මහජන සෞඛ්‍ය සුරැකෙන පරිදි කටයුතු කළ යුතු බව ලෝක සෞඛ්‍ය සංවිධානය පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=n12053111</link>
    <topic>ලේක්හවුස් ආයතනය පතිරාජ විදුහලේ ඉදිකළ ළමා උයන 3දා විවෘත කෙරේ</topic>
    <author>තෙන්නකෝන් කුලසේකර</author>
    <content>මිහින්තලා ආලෝක පූජාවේ ස්වර්ණ ජයන්තිය නිමිත්තෙන් සී/ස එක්සත් ප්‍රවෘත්ති පත්‍ර සමාගම විසින් මිහින්තලේ පතිරාජ තෙන්නකෝන් ආදර්ශ ප්‍රාථමික විදුහලේ ඉදිකරන ලද “ළමා උද්‍යානය” ජූනි මස 03 වෙනි දින ලේක්හවුස් ආයතනයේ මෙහෙයුම් අධ්‍යක්ෂ හා ජනාධිපති සම්බන්ධිකරණ ලේකම් උපුල් දිසානායක මහතා අතින් විවෘත වේ.මිහින්තලේ ප්‍රාදේශීය ලේකම් රුවන් ඒකනායක මහතා සහ පතිරාජ තෙන්නකෝන් විදුහලේ විදුහල්පතිනි ආර්. ඩබ්. එම්. මල්ලිකා මැණිකේ මහත්මියගේ ඉල්ලීම අනුව මිහින්තලා රාජමහා විහාරාධිපති ගෞරව ශාස්ත්‍රවේදී වලවාහැංගුණවැවේ ධම්මරතන නාහිමියන්ගේ අනුශාසනා මත ලේක්හවුස් සභාපති හා කළමනාකාර අධ්‍යක්ෂ ප්‍රවීණ මාධ්‍යවේදී බන්දුල පද්මකුමාර මහතාගේ උපදෙස් මත මේ ළමා උද්‍යානය ඉදිකැරිණ.විවෘත කිරීමේ අවස්ථාවට ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත්, නීති හා පරිපාලන අධ්‍යක්ෂ රසාංග හරිස්චන්ද්‍ර, ප්‍රධානි මෙහෙයුම් හා සුභසාධන කළමනාකාර මහේන්ද්‍ර රොඩ්‍රිගෝ, අලවි හා ශාඛා කාර්යාල ප්‍රධානී සුනිල් සෙන්දනායක, මිහින්තලේ ප්‍රාදේශීය ලේකම් රුවන් ඒකනායක මහත්වරුද සහභාගිවීමට නියමිතය.ලේක්හවුස් ආයතනය වාර්ෂිකව පවත්වනු ලබන මිහින්තලා ආලෝක පූජාවට සමගාමීව මිහින්තලේ ප්‍රදේශයේ සමාජ සත්කාරක සේවා රැසක්ද ඉටුකරමින් සිටී.මිහින්තලේ මහා විද්‍යාලයට නව පුස්තකාලයක්, පරිගණක ඒකකයක් කටුපොත මරදන්කල්ල අතුරු මිතුරු පෙර පාසල, මිහින්තලේ ප්‍රාථමික විදුහලේ දන්ත ශල්‍යාගාරය, කුඩා දරුවන් සඳහා එම විදුහලේ සෙල්ලම් මිදුල මිහින්තලා රෝහලේ රෝහල් වාට්ටුව මිහින්තලේ රාජමහා විහාරස්ථානයේ නටබුන් වී පැවැති පොහොය ගෙය අලුතෙන්ම ඉදිකිරීම ආදී කටයුතු රැසක් සිදුකැර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=r1205311</link>
    <topic>පාරිභෝගික නීති උල්ලංඝනය කළමහනුවර වෙළෙඳුන් 61කට දඩ</topic>
    <author>හාරිස්පත්තුව මධ්‍යම විශේෂ ගාමිණී බී. දිසානායක</author>
    <content>මහනුවර දිස්ත්‍රික් පාරිභෝගික අධිකාරිය ඉකුත් දින දහයක් තුළදී පාරිභෝගිකයන් ආරක්‍ෂා කිරීමේ පනත අනුව ක්‍රියාත්මක වී දිස්ත්‍රික්කයේ වෙළෙඳ සල් හැට එකකට (61) එරෙහිව මහනුවර ප්‍රධාන මහේස්ත්‍රාත් අධිකරණයේ නඩු පවරා ඔවුන් වරදකරුවන් කිරීමෙන් රජයට රුපියල් තුන්ලක්‍ෂ අනුපන්දාහක දඩ මුදලක් අයකර දීමට සමත්ව ඇත.මහනුවර දිස්ත්‍රික් ලේකම් ගාමිණී සෙනෙවිරත්න මහතාගේ උපදෙස් පරිදි මෙම වැටලීම් සිදු කොට ඇත්තේ මහනුවර නගරය, කටුගස්තොට නගරය, මැදවල, දන්තුරේ, ඇඹිල්මීගම, වට්ටප්පොළ සහ කිරිවවුල යන ප්‍රදේශ තුළය.චෝදනා වූයේ කල් ඉකුත් වූ භාණ්ඩ අලෙවි කිරීම සහ මිල ගණන් ප්‍රදර්ශනය නොකිරීමය.පාරිභෝගික අධිකාරියේ ස්ථානාධිපති එම්. ඒ. පී. මදාරාගොඩ මහතා ඇතුළු නිලධාරීන් කණ්ඩායමක් විසින් වැටලීම සිදුකොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=r1205312</link>
    <topic>‘එකට කොටා’සොයාගන්නේ කොහෙන්ද?</topic>
    <author>කුරුණෑගල දිස්ත්‍රික් සංචාරක - ගුණරත්න ලියනආරච්චි</author>
    <content>ඈත පිටිසර ගම්මානවල ජීවත්වන මිනිස්සු ලෙඩක්, දුකක් සිදුවූ විට ප්‍රතිකාර ගත්තේ ගමේ සිටින වෙද මහත්මයාගෙනි. රෝහලක් කරා ගෙන යනතුරු අත් බෙහෙතක් දෙන්නේ ගමේ වෙද රාළහාමිය.සත්කෝරළයේ ඈත පිටිසර ගමක කැඩුම්, බිදුම් වෙද මහත්මයා සොයා දිනපතා හතර හන්දි කඩාගත් අය පැමිණෙති. ප්‍රතිකාර සඳහා වෙද මහතා ඒ සියල්ලට ප්‍රතිකාර ලබාදී තෙල් බෙහෙත් බැඳ තවත් බෙහෙත් වට්ටෝරුවක් ලියා දෙයි.නයිදාහාමි මාමාගේ මුණුබුරෙක්ද යතුරුපැදියකින් ඇදවැටී කකුලක් කඩාගත් පසු ප්‍රතිකාර සඳහා කැඬුම්, බිඳුම් වෙද මහතාගේ නිවෙසට ගෙන යන ලදී. එහිදී තෙල් හා මැල්ලුමක් බැඳ තවත් බෙහෙත් වට්ටෝරුවක් ලියා දුන්නේ නිවෙසේදී ප්‍රතිකාර කිරීමටය.එයට බෙහෙත් වර්ග කොළ, පොතු, අල විය. මේ සියල්ල කියවා බැලූ නයිදාහාමිගේ මුණුබුරා “එකට කොටා” සොයන්නේ... කොහේන්දැයි ප්‍රශ්න කළේ අනෙකුත් සියලු ඖෂධ, කොළ, අල, පොතු, ගස් - වැල්වලින් ගතහැකි වුවත් “මේ සියල්ල එකට කොටා වන්ඩුවේ තම්බා, තෙල් ගා බඳින්න” යනුවෙන් බෙහෙත් වට්ටෝරුවේ ලියා තිබුණි.“එකට කොටා” යන්න ඖෂධ වර්ගයක් යැයි සිතා එසේ විමසූ බව දරුවාගේ පියා පැහැදිලි කළේය. එහෙත් අද “එකට කොටා” නිමල්ට කවුරුත් කීවොත් ලුණු ඇඹුල් ඇතිව අසාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=r1205313</link>
    <topic>සතුන්ට හානි නොවන අයුරින්බඹර-දෙබර-මී මැසි වද ඉවත් කරයි</topic>
    <author>අම්පිටිය සමූහසිසිර ජයනාත් පීරිස්</author>
    <content>දේශීය ඖෂධ උපයෝගී කොට ගෙන තමා විසින්ම නිපදවා ගත් බෙහෙත් දියරයක් ඉසීමෙන් බඹරුන්, දෙඹරුන්,, මීමැස්සන් ගේ ජීවිතයට හානි නොවන ලෙස විසංඥ කොට මහජනයාට හිරිහැර වන ස්්ථානවල බැඳ ඇති දෙඹර, බඹර, මී මැසි වද ඉවත් කරන අපූරු මිනිසෙක් මහනුවර උසාවියේ දී ‘දිනමිණ’ ට හමු විය.පාතදුම්බර ප්‍රාදේශීය ලේකම් කොට්ඨාසයේ මලල බටුපොත අංක 33 දරන නිවෙසේ පදිංචි හේ නමින් ඩී. ආනන්ද ය. 45 හැවිරිදි ආනන්ද මහතාට 12 හැවිරිදි දියණියක් ද සිටින අතර, ඇයට ද මෙම දස්කම කළ හැක. මහනුවර උසාවියට පැමිණ සිටියේ නඩුවකට නොවේ.ඔහු කියන පරිදි මහේස්ත්‍රාත්තුමාගේ අණින් උසාවියේ ප්‍රධාන රෙජිස්ටාර් ඒ. ඒ. බණ්ඩාර මහතා විසින් උසාවි ගොඩනැගිල්ලේම කලක පටන් හිරිහැරයක් ව පැවති බඹර මැසි කූඩුවක් ඉවත් කිරීමට ය.23 වැනිදා කාර්ය භාරගත් ආනන්ද මහතා කිසිදු බඹර මැස්සෙකුගේ ජීවිතයට හානි නොවන ආකාරයට 24දා උදෑසන වන විට ඉතා සාර්ථකව වදය ගලවා ඉවත් කළ බව උසාවි රෙජිස්ට්‍රාර්වරයා ‘දිනමිණ’ ට තහවුරු කළ අතර සිදු කළ සේවය වෙනුවෙන් මුදල් ත්‍යාගයක්ද පිරිනැමූ බව පැවසීය.මෙම දස්කම නිහඬව කලක පටන් සිදු කරන ආනන්ද මහතා පසුගිය සතියේ අරලිය ගහ මන්දිරයට යාබද රොටුන්ඩා නම් ගොඩනැගිල්ලක බඹර වදයක් ඉවත්කර ඇත.සීගිරියේ බඹර කූඩු සතුන්ට හිරිහැර නොකර කැලෑවට ගෙන ගොස් දැමීමට ආනන්ද මහතා සීගිරි බලධාරීන්ගෙන් ඉල්ලා සිටියත් එය පිළිනොගත් එම බලධාරීහු එය ප්‍රතික්ෂේප කොට තිබේ.රසායන සංයෝගයකින් බඹරුන් මරා ඉවත් කිරීමට විරෝධය දක්වා ආනන්ද මහතා සීගිරි ගල මුදුනේ විරෝධතාවයක් ද සිදුකැර තිබේ.ලෝක කුසලාන ක්‍රිකට් තරග පැවැත්වීමට නියමිත පල්ලේකැලේ ජාත්‍යන්තර ක්‍රීඩාංගණයේ තිබූ බඹර කූඩු 17 ක් ආනන්ද මහතා විසින් ඔහුට ආවේනික ක්‍රමයට ඉවත් කළත් ක්‍රිකට් මණ්ඩලයෙන් ඔහුට ලැබී ඇත්තේ ඉතා සොච්චම් මුදලකි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=r1205314</link>
    <topic>තිබහට වතුර ඉල්ලා ගෙට රිංගානිවැසි කතට අතවර කරන්න හදලා</topic>
    <author>නුගේගොඩ සමූහ ඩබ්ලිව්. විදානපතිරණ</author>
    <content>සැමියා රැකියාවට යවා දරු දෙදෙනා උදේ පාසලට රැගෙන ගොස් නිවෙසට පැමිණ ගේ දොර පිරිසුදු කරමින් සිටි ගෘහණියක් දහවල් ආහාරය සූදානම් කරමින් සිටියදී නිවෙසේ ඉදිරිපස දොරට තට්ටු කරන හඬ ඇසී බලන්නට වූවාය.නාඳුනන පුද්ගලයෙකි. ඇයි මොකද? ඇය ඇසුවා ය. නාඳුනන පුද්ගලයා කීවේ මේ ළඟ මගේ යාළුවෙක් ඉන්නවා. මම ඔහු සොයාගෙන ආවේ. ගෙදර කවුරුවත් නැහැ. දොර ජනෙල් වහලා. පයින්ම ඇවිත් හරියට වතුර පිපාසයි. පුළුවන් නම් අක්කේ මට වතුර වීදුරුවක් දෙන්නකෝ. මේ තියෙන රස්නෙ හැටියට වතුර ගැලුම් දහයක් බිව්වත් මදි.නාඳුනන පුද්ගලයෙක් වුණත් වතුර ටිකක් නොදී සිටීම හොඳ නැති නිසාවෙන් ඇය දොර ඇර වතුර ගේන තෙක් ඉඳගන්න කියා කුස්සියට ගියා ය. නාඳුනන පුද්ගලයා ද නිවෙසට ඇතුල් වී පුටුවක ඉඳගත්තේ ය. වතුර රැගෙන විත් ඕන තරම් බොන්න යැයි කාන්තාව කීවාය.ඔහු ඇයගෙන් තනියම ද ගෙදර ඉන්නේ යැයි ඇසූ විට මහත්තයා වැඩට ගියා දරුවෝ පාසල් යවා දහවල් ආහාරය සූදානම් කරනවා යැයි කාන්තාව කීවාය.වතුර වීදුරු දෙකක් බී නැවතත් ගෙහිමි කතට දුන් විට ඇය වතුර ජෝගුව කුස්සියට ගෙන ගියා ය. පිටු පසින් පැමිණි නාඳුනන තැනැත්තා එක්වරම ඇය බදාගන්නට විය.ගෙහිමි කතගේ කෑගැසීමේ ශබ්දයට අහල පහළ කාන්තාවන් දෙතුන් දෙනෙක් දුව ආහ. නාඳුනන තැනැත්තා පැන දිව්වේ ය. කාන්තාවන් ඔහු පසු පස එළවාගෙන ගියත් මිනිහා ඒ වන විටත් පෙනෙන්නට නොසිටියේ ය.ගෙහිමි කතට අහළ පහළ සියල්ලන්ගෙන්ම බැණුම් එල්ල විය. මේ වෙලාවට ගෙදර පිරිමි පුළුටක්වත් නැති බව දන්න මිනිස්සු ඔය වගේ බොරු කියාගෙන නිවෙස්වලට රිංගා කාන්තාවන්ට අතවර කරන බව පැවැසූහ. මේක උඹට විතරක් නෙවි අපටත් හොඳ පාඩමක් යැයි වට පිට කාන්තාවෝ කියමින් යන්නට වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=r1205315</link>
    <topic>ගම්පහ සමෘද්ධි ප්‍රතිලාභීන්ට ගිණුම් පොත්</topic>
    <author>නිට්ටඹුව සමූහ ජෙනට් ජයසිංහ</author>
    <content>රජය මගින් සමෘද්ධි ප්‍රතිලාභින්ට වැඩිකරන ලද සමෘද්ධි දීමනාව ඔවුන්ගේ සමෘද්ධි බැංකු ගිණුම්වලට බැරකර එම ගිණුම් පොත් ප්‍රතිලාභීන් වෙත ලබාදීමේ දීපව්‍යාප්ත වැඩසටහනේ ගම්පහ ප්‍රාදේශීය ලේකම් කොට්ඨාසයේ උත්සවය දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා සහ බස්නාහිර පළාත් සභාපති සුනිල් විජේරත්න මහතාගේ සහභාගිත්වයෙන් පසුගියදා ගම්පහ ප්‍රාදේශීය ලේකම් කාර්යාල ශ්‍රවණාගාරයේදී පැවැත්විණි.අඩු ආදායම්ලාභී සමෘද්ධි ප්‍රතිලාභීන් ආර්ථික හා සමාජීය වශයෙන් සවිබලගැන්වීමේ අරමුණින් රජය ක්‍රියාත්මක කරනු ලබන මේ නව වැඩපිළිවෙළින් ගම්පහ ප්‍රාදේශීය ලේකම් කොට්ඨාසයේ සමෘද්ධි ප්‍රතිලාභීන් අට දහසකට අධික පිරිසකට සෙත සැලසී ඇති අතර ඔවුන්ට රුපියල් ලක්ෂ අසූවකට අධික මුදලක් ශ්‍රී ලංකා සමෘද්ධි අධිකාරිය මගින් අදාළ බැංකුවලට බැරකරනු ඇත.ගම්පහ ප්‍රාදේශීය ලේකම් සුනිල් ජයලත් මහතාගේ උපදෙස් මත ගම්පහ සමෘද්ධි මහ සංගමය මගින් සංවිධානය කර තිබූ මේ උත්සවයේදී අදාළ බල ප්‍රදේශයට අයත් වැලිවේරිය, ගණේමුල්ල, යක්කල, අලුත්ගම, බෝගමුව, කිරිඳිවිට, හෙනරත්ගොඩ සහ අමුණුගොඩ යන සමෘද්ධි කලාපවල සමෘද්ධි ප්‍රතිලාභින් අටසීයකට බැංකු ගිණුම් පොත් ලබා දීම සිදුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=s1205311</link>
    <topic>ජගත් කෙළි පිටියට යන්න පෙරැළිකාර රගර් කණ්ඩ‍ායමක්</topic>
    <author>ෆවුස් මොහොමඩ්</author>
    <content>ශ්‍රී ලංකා ජාතික රගර් කණ්ඩායමට සහ අන්තර් සමාජ රගර් ලීග් සහ පිළිමලුන් පිටුදැකීමේ රගර් තරගාවලියට අනුග්‍රාහකත්වය ලබාදීමේ පස් අවුරුදු ගිවිසුමකට මෙරට ප්‍රමුඛතම ජංගම දුරකතන ජාලයක් වන ඩයලොග් ආසියාටා සමාගම ඊයේ (30) ශ්‍රී ලංකා රගර් සංගමය සමග අස්සන් තැබුවේය.රගර් සංගමයේ සභාපති අසංග සෙනෙවිරත්න මහතා සහ ඩයලොග් සමාගමේ අධ්‍යක්ෂ සහ ප්‍රධාන සමූහ විධායක හාන්ස් විජයසූරිය මහතා අතර අස්සන් තැබූ මේ ගිවිසුම අනුව අන්තර් සමාජ රගර් ලීග් පළමු කොටසේ තරගාවලිය 'ඩයලොග් රගර් ලීග් පළමු කොටසේ තරගාවලිය ලෙසත්, ක්ලිෆර්ඩ් කුසලාන තරගාවලිය 'ඩයලොග් ක්ලිෆර්ඩ් කුසලාන පිළිමලුන් පිටුදැකීමේ තරගාවලිය ලෙසත් නම් කෙරේ.මෙරට රගර් ක්‍රීඩාව මේ වනවිට සම්පූර්ණයෙන්ම වෘත්තීය මට්ටමේ ක්‍රීඩාවක් බවට පත්වී ඇති බවත්, වසර 2023 ලෝක කුසලාන රගර් තරගාවලියට සුදුසුකම් ලබාගැනීම ඉලක්ක කරගෙන ඉදිරියේ දී ඩයලොග් සමාගම හා එක්වී නව වැඩ පිළිවෙලක් ක්‍රියාත්මක කරන බවත් ශ්‍රී ලංකා රගර් සංගමයේ සභාපති අසංග සෙනෙවිරත්න මහතා ප්‍රකාශ කළේය.නව අනුග්‍රාහකත්ව ගිවිසුම අස්සන් කිරීම සඳහා ඊයේ කොළඹ සිනමන් ලේක්සයිඩ් හෝටලයේ පැවැති මාධ්‍ය හමුවේ දී අදහස් දක්වමින් රගර් සභාපතිවරයා මේ අදහස් පළ‍කළේය.ඉදි‍රියේ දී පැවැත්වෙන ආසියානු සත් සමාජික රගර් ශූරතාවලි වන හොං‍කොං සෙවන්ස්, ඩුබායි සෙවන්ස්, ‍බෝර්නියෝ සෙවන්ස් සහ ඉන්දියා සත් සමාජික රගර් ශූරතාවලිය සඳහා සහභාගිවෙමින් ‍අන්තර්ජාතික සත් සාමාජික රගර් පිටියේ ද පෙරැළිකාර කණ්ඩායමක් බවට ශ්‍රී ලංකා කණ්ඩායම පරිවර්තනය කිරීම රගර් සංගමයේ අරමුණ බවත් ඒ මහතා සඳහන් කළේය.මෙවර ඩයලොග් කුසලාන රගර් ලීග් තරගාවලියට සහ ඩයලොග් ක්ලිෆර්ඩ් කුසලාන පිළිමලුන් පිටුදැකීමේ තරගාවලියට ක්‍රීඩා සමාජ 9ක් තරග වැදීමට නියමිතය. මේ තරගාවලි දෙ‍කෙහිදීම වත්මන් ශූරයන් වන මහනුවර ක්‍රීඩා සමාජය, සී.ආර්. පිල, නාවික හමුදා පිල, හැව්ලොක්ස්, සී.එච්.පිල, පොලිසීය, ගුවන්, යුද සහ අප් කන්ට්‍රි ලයන්ස් පිල මේ අතර වෙති.ලබන 8වැනිදා ඇරැඹෙන ලීග් තරගාවලියේ දී ක්‍රීඩා සමාජ 2ක දී විදුලි ආලෝකධාරා මධ්‍ය‍යේ රාත්‍රී කාලයේ තරග පැවැත්වීමට නියමිතය. ඉදිරි වසර ඇතුලත තවත් ක්‍රීඩා සමාජ කීපයක්ම මෙ‍සේ විදුලි ආලෝකධාරා මධ්‍ය‍යේ තරග පැවැත්වීම සඳහා කටයුතු යොදමින් සිටින බව අසංග සෙනෙවිරත්න මහතා පැවැසීය.මෙරට පාසල් ක්‍රිකට්, මලල ක්‍රීඩා, පාපන්දු, රගර් සහ නෙට්බෝල් ක්‍රීඩාව සඳහා දැනටමත් අනුග්‍රාහකත්ව ලබාදෙන ඩයලොග් සමාගම ඔලිම්පික්, පැරා ඔලිම්පික්, පොදු රාජ්‍ය මණ්ඩලීයිය ක්‍රීඩා සහ ආසියානු ක්‍රීඩා තරගාවලි නියෝජනය කළ මෙරට කණ්ඩායම්වලට ද අනුග්‍රාහකත්වය සපයා තිබේ.ඩයලොග් සමාගමේ ලාංජන ප්‍රධානි අහමඩ් ඉර්ෆාන් මහතා සහ එම සමාගමේ සමූහ ප්‍රධාන අලෙවි නිළධාරිනි අමාලි නානායක්කාර මහත්මිය සමග රගර් සංගමයේ උප සභාපති ලසිත ගුණරත්න, ලේකම් රිස්ලි ඉල්යාස් හා භාණ්ඩාගාරික කිරාන් අතපත්තු මහත්වරුන් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=s1205312</link>
    <topic>ජාතික ක්‍රීඩා මාධ්‍ය පදනමෙන්සන්නිවේදන වැඩමුළුවක් අද</topic>
    <author/>
    <content>ජාතික ක්‍රීඩා මාධ්‍ය පදනමේ සංවිධානයෙන් ජාතික ක්‍රීඩා සංචිතවල සිටින ක්‍රීඩක ක්‍රීඩිකාවන්ගේ සන්නිවේදන කුසලතාවයන් හා මහජන සම්බන්ධතා පුළුල් කිරීම උදෙසා,ක්‍රීඩා අමාත්‍යාංශය සමග එක්ව සංවිධානය කරන වැඩමුළුව අද පෙරවරු 8.30ට ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් ප්‍රවෘත්ති අමාත්‍යංශ ශ්‍රවන්ගාරයේදී පැවැත්වේ.ශ්‍රී ලංකාව නියෝජනය කරමින් ජාත්‍යන්තර ක්‍රීඩා තරගවලට සහභාගීවන ක්‍රීඩක ක්‍රීඩිකාවන්ගේ සන්නිවේදන කුසලතා හා මහජන සම්බන්ධතාවය පිළිබද දැනුම පුළුල් කිරීමෙන් රටක් වශයෙන් ශ්‍රී ලංකාවේ කීර්තිය වර්ධනය කිරීමට ශක්තියක් ගොඩ නැගෙයි.එමෙන්ම අදාළ ක්‍රීඩක ක්‍රීඩිකාවන්ගේ ක්‍රීඩා පෞරුෂත්වය වර්ධනය කර ගැනීමට ද මෙය මහත් ධෛර්යයක් වන බැවින්, මෙම එක්දින වැඩමුළුව සංවිධානය කළ බව  ජාතික ක්‍රීඩා මාධ්‍ය පදනමේ  ලේකම් හර්ෂ අබේකෝන් මහතා පවසයි.දකුණු ආසියාතික, ආසියාතික, පොදු රාජ්‍ය මණ්ඩලීය හා ඔලිම්පික් තරග නියෝජනය කරන ජාතික සංචිතවල ක්‍රීඩක ක්‍රීඩිකාවන් ඉලක්ක කර ගනිමින් සංවිධානය කරන මෙම වැඩමුළුව සඳහා බැඩ්මින්ටන්, මලල ක්‍රීඩා, වොලිබෝල්, පාපන්දු, නෙට්බෝල්, කබඩි, පැසි පන්දු, හොකී, මේස පන්දු, බර ඉසිලීම, කරාතේ, වුෂු, මල්ලව පොර, පිහිනුම්, ජූඩෝ, දුනු විදීම, පා පැදි, බොක්ෂිං, වෙඩි තැබීම, තයිකොන්ඩෝ, ටෙනිස් ක්‍රීඩා ඉසව්වල ක්‍රීඩක ක්‍රීඩිකාවන් සහභාගිවීමට නියමිත ය.මේ වැඩමුලුවේ ප්‍රධාන දේශනය සන්ඩේ ඔබ්සවර් ප්‍රධාන කර්තෘ දිනේෂ් වීරවංශ මහතා ගෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=s1205313</link>
    <topic>අවුරුදු 2-3කට පාපන්දු ක්‍රීඩාව තහනම් කළ යුතුයි</topic>
    <author/>
    <content>වසර දෙකකට හෝ තුනකට පාපන්දු ක්‍රීඩාව තහනම් කළ යුතු බව ඉතාලියේ අගමැති මාරියෝ මොන්ටි කියයි. ඔහු මේ අදහස පළකර ඇත්තේ පසුගියදා වාර්තා වූ තරග පාවාදීමේ අපකීර්තිය හේතු කොට ගෙනය.“මා මේ කරන්නේ යෝජනාවක් නෙවෙයි. රජයේ අදහසකුත් නෙවෙයි. නමුත් එය අවුරුදු ගණනාවක් පාපන්දු ක්‍රීඩාවට ආදරය කළ කෙනෙක් විදියට සමහර අවස්ථාවල මට හිතෙන දෙයයි” අගමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=s1205314</link>
    <topic>සෙරීනාට ඓතිහාසික පරාජයක්</topic>
    <author>පැරිසිය (ඒ.එෆ්.පී.)</author>
    <content>සිය ග්‍රෑන්ඩ් ස්ලෑම් ටෙනිස් තරග දිවියේ වඩාත් නරකම පරාජය අත්කර ගනිමින් ලෝක ටෙනිස් ශ්‍රේණිගත කිරීම්වල 111වැනි ස්ථානයේ පසුවන ප්‍රංශයේ වර්ජිනී රසානෝ හමුවේ ලකුණු 4-6ක්, 7-6ක් සහ 6-3ක් ලෙස පරාජයට පත්වූ සුපිරි ක්‍රීඩිකා සෙරීනා විලියම්ස් ප්‍රංශ විවෘත ටෙනිස් තරගාවලියේ පළමු වටයෙන්ම ඉවතට විසිවූවාය.මේ වනවිට ග්‍රෑන්ඩ් ස්ලෑම් ශූරතා 47කට සහභාගි වී ඇති 30 හැවිරිදි සෙරීනා පළමු වටයෙන් ඉවතට විසිවූ ප්‍රථම අවස්ථාව ද මෙයවේ.ඇය මෙවර ප්‍රංශ තරගාවලියට පැමිණියේ ග්‍රෑන්ඩ් ස්ලෑම් ශූරතා 46කදීම පළමු වටය සාර්ථක කරගත් එකම ක්‍රීඩිකාවගේ වාර්තාව ද කරපින්නාගෙනය.මීට පෙර ග්‍රෑන්ඩ් ස්ලෑම් ශූරතාවක ඇය ලැබූ නරකම පරාජය බවට පත්වී තිබුණේ 1988වසරේ ඔස්ට්‍රේලියානු විවෘත ටෙනිස් ශූරතාවලියේ දෙවැනි වටයේ දී ඇගේම සොයුරිය වන වීනස් විලියම්ස් හමුවේ ලද පරාජයයි.‘මට හුඟාක් දුකයි.නමුත් ඒක තමයි ජීවිතය කියන්නේ. හොඳ දවස් වාගෙම නරක දවසුත් තියෙනවා.’ පරාජයෙන් පසුව ‍සෙරීනා පැවසුවාය.මේ වනවිට ග්‍රෑන්ඩ් ස්ලෑම් ටෙනිස් කිරුළු 13කට හිමිකම් කියන සෙරීනා පෙනහළුවල ඇතිවූ ආබාධයක් හේතුවෙන් පසුගිය වසරේ ප්‍රංශ වි‍වෘත ශූරතාවලියට තරග කළේ නැත.කෙසේවූවත් සෙරීනාගේ නික්මයෑමෙන් පිටියේ දැඩි අවධානයකට පාත්‍ර වූ රසා‍නෝ සිය ජයග්‍රහණයෙන් අසීමිත ලෙස සතුටට පත්ව සිටියාය.තරගය නැරැඹීමට පැමිණ සිටි දහස් සංඛ්‍යාත ක්‍රීඩාලෝලීන්ට ස්තූතිය පුදකළ ඇය මෙසේ කීවාය.‘ඔබලා මට ශක්තිය දුන්නා. මේ සතුට ගැන කියන්න මට වචන ගලපගන්න බෑ.’මේ විශ්මජනක තරගයට පෙර සෙරීනා මෙවර පළමු වටයේ දී ශ්‍රේණිගත කිරීම්වල පෙනෙනතෙක් මානෙකවත් නැති ක්‍රීඩිකාවක් සමග තරග කිරීමට ලැබීම ගැන සතුටින් හා සැහැල්ලුවෙන් පසුවූ අතර ලෝක පූජිත ක්‍රීඩිකාවක් පළමු වටයේ දීම මුණගැසීම පිළිබඳ රසානෝ පසුවූයේ තරමක පීඩනයකින් යුතුවය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=s1205315</link>
    <topic>තරගාවලියේ පෙරමුණ ගැනීමට රාජකීය-සා.පීතර ප්‍රබල සටනක</topic>
    <author>ෆවුස් මොහොමඩ්</author>
    <content>සිංගර් අන්තර් පාසල් අවුරුදු 20න් පහළ පළමු කොටසේ තරගාවලියේ ‘ඒ’ කාණ්ඩයේ පෙරමුණ ගැනීමට පසුගිය වසරේ ශූරයන් වන කොළඹ රාජකීය විදුහල හා සාන්ත පීතර විදුහල අතර තියුණු සටනින් මේ වනවිට රාජකීය විදුහල ඉදිරියෙන් සිටියි. මේ වනවිට රාජකීයයන් ‘ඒ’ කාණ්ඩයේ ප්‍රසාද ලකුණු සටහනේ අපරාජිතව පෙරමුණේ පසුවෙද්දී සාන්ත පීතර විදුහල ද අපරාජිතව දෙවැනි ස්ථානයේ පසුවෙයි.සිය අපරාජිත බවත් තව දුරටත් රැකගනිමින් ප්‍රසාද ලකුණු සටහනේ පළමු තැනට තවදුරටත් සටන් වදින දෙපිලම ලබන 2වැනිදා මහනුවර බලා පිටත්ව යති. එදින සවස රාජකීය විදුහල මහනුවර බෝගම්බර පිටි‍යේ දී කිංග්ස්වුඩ් විදුහල සමගත්, සාන්ත පීතර විදුහල් පිල නිත්තවෙල දී සාන්ත අන්තෝනි විදුහල් පිල සමගත් තරග වැදීමට නියමිතය. මේ වනවිට ප්‍රසාද ලකුණු සටහනේ 8වැනි ස්ථානයේ රැඳී සිටින කිංග්ස්වුඩ් පිල ඉදිරි ස්ථානයක් අත්කර ගැනීමේ අරමුණෙන් රාජකීයයන්ට දැඩි අභියෝගයක් එල්ල කරනු නිසැකය. එමෙන්ම මෙතෙක් කිසිදු ජයක් වාර්තා කිරීමට අසමත්ව ප්‍රසාද ලකුණු සටහනේ අවසන් ස්ථානයේ රැඳී සිටින අන්තෝනි ක්‍රීඩකයෝ මේ තරගවාරයේ සිය මංගල ජයග්‍රහණයේ පහස සොයා පීතර ක්‍රීඩකයන්ට එරෙහිව ප්‍රබල සටනක් දියත් කරනු ඇත. ඒ අනුව මේ තරග 2 රාජකීයයන්ට මෙන්ම පීතර ක්‍රීඩකයන්ටත් අතිශය තීරණාත්මක තරග වටයක් වනු ඇත.මේ අතර පළමු කොටසේ ‘බී’ කාණ්ඩයේ තව දුරටත් පළමු තැන රැක ගැනීමට අපරාජිත ධර්මාරාජ විදුහල සමත්ව සිටියි. පසුගිය වටයේ දී කන්නන්ගර විදුහලට එරෙහිව දැවැන්ත ජයක් වාර්තා කළ ධර්මරාජ ක්‍රීඩකයෝ ලබන 2වැනිදා ප්‍රසාද ලකුණු සටහනේ සිවුවැනි තැන පසුවන මහනාම විදුහල් පිල සමග තරග වැදීමට නියමිතය. මහනාම විදුහල පසුගිය වටයේ දී සිල්වෙස්තර විදුහල හමුවේ ලකුණු 37-34ක පරාජයක් ලැ‍බුවේය. එම කාණ්ඩයේ දෙවැනි තැන රැඳී සිටින ගල්කිස්සේ සාන්ත තෝමස් විදුහල පසුගිය වටයේ දී ලුම්බිණි විදුහලට එරෙහිව ලකුණු 70-0ක දැවැන්ත ජයක් වාර්තා කළ අතර ලබන 2වැනිදා රත්මලාන ගුවන් හමුදා පිටියේ දී සී.ඩබ්.ඩබ්.කන්නන්ගර විදුහල සමග තරග වදියි. ‘බී’ කාණ්ඩයේ ප්‍රසාද ලකුණු සටහනේ කන්නන්ගර විදුහල රැඳී සිටින්නේ 6වැනි තැනය.‘සී’ කාණ්ඩයේ පෙරමුණ ගෙන සිටින අපරාජිත වේල්ස් කුමර විදුහල සිය 6වැනි ජයග්‍රහණය අපේක්ෂාවෙන් අද (31) සාන්ත බෙනඩික්ට් විදුහල සමග තරග වදියි. බෙනඩික්ට් ක්‍රීඩා පිටියේ පැවැත්වෙන මේ තරගයේ දී ප්‍රසාද ලකුණු සටහනේ සිවුවැනි ස්ථානයේ පසුවන බෙනඩික්ට් පිලට සිය ස්ථානය රැකගැනීමේ අභි‍යෝගයකට මුහුණ දිමට සිදුවී තිබේ.පසුගිය වටයේ දී වේල්ස් කුමරුවන් ලකුණු 66-15ක් ලෙස මාතලේ සාන්ත තෝමස් පිල පරාජය කළ අතර බෙනඩික්ට් විදුහල පානදුර රාජකීය විදුහල හමුවේ ලකුණු 12-10ක සියුම් පරාජයක් අත්විඳ ගත්තේය. ප්‍රසාද ලකුණු සටහනේ 5වැනි ස්ථානයේ පසුවන පානදුර රාජකීයයන්ට මේ වටයේ දී මුණගැසෙන්නේ මෙතෙක් කිසිදු ජයක් නොලබා ප්‍රසාද ලකුණු සටහනේ අවසන් ස්ථානයේ පසුවන කුරුණෑගල සාන්ත ආනා විදුහලය.මේ සතියේ තරගඅද- නාලන්දා-කේරී - රත්මලාන ගු.හ.පිටියේදී, ලුම්බිණි-වෙස්ලි- රත්මලාන ගු.හ.පිටි‍යේදී, මලියදේව-සහිරා-කුරුණෑගල දී, වේල්ස් කුමාර-සා.බෙනඩික්ට්-සා.බෙනඩික්ට් පිටියේදී.හෙට-සාන්ත ජෝන්-ආනන්ද- රත්මලාන ගු.හ.පිටියේ දී, ධර්මපාල-සා.තෝමස් මාත‍ලේ-රත්මලාන ගු.හ.පිටියේ දී, සාන්ත ආනා-පානදුර රාජකීය- කුරුණෑගල දී, තර්ස්ටන්-සා.සිල්වෙස්තර-බෝගම්බර පිටියේ දී, ඉසිපතන-විද්‍යා විද්‍යාලය-සී.ආර්.පිටියේ දී.2දා-කිංග්ස්වුඩ්-රාජකීය-බෝගම්බර පිටි‍යේදී, ත්‍රිත්ව-සා.ජෝශප්-පල්ලේකැලේදී, මහනාම-ධර්මරාජ-රත්මලාන ගු.හ.පිටියේදී, සී.ඩබ්.ඩබ්.කන්නන්ගර-ගල්කිස්සේ සා.තෝමස්-රත්මලාන ගු.හ.පිටියේ දී, සා.පීතර-සා.අන්තෝනි-නිත්තවෙලදී‍..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=f1205311</link>
    <topic>ජිනීවා යෝජනා ප්‍රතික්ෂේප කිරීම</topic>
    <author>රාමන්</author>
    <content>පසුගිය දා පැවැති එක්සත් ජාතීන්ගේ මානව හිමිකම් සැසියේ දී ශ්‍රී ලංකාව සම්බන්ධයෙන් යෝජනාවක් සම්මත වූ බව කාටත් රහසක් නොවෙයි. එහි මූලික හරය වූයේ ලංකා රජය පත් කළ උගත් පාඩම් හා ප්‍රතිසංධාන කොමිසන් වාර්තාව ක්‍රියාත්මක කිරීමට රජය පෙළඹවීමයි. වෙන විදියකින් මෙය අපේ ම කොමිසන් වාර්තාවක් ක්‍රියාත්මක කිරීමට අපට බලපෑම් කිරීමක්.අප ක්‍රියාත්මක කරන බවට පොරොන්දු වූ අපේ ම යෝජනාවක් සම්බන්ධයෙන් එවන් අන්තර්ජාතික බලපෑමක් එල්ල වීම අපේ ස්වෛරීත්වයට අනියමින් කරනු ලබන බලපෑමක් නිසා එදා එම යෝජනාවට ශ්‍රී ලංකා රජය විරුද්ධ වුණා. මෙසේ විරුද්ධත්වය පෑ එකම රට ශ්‍රී ලංකාව පමණක් වුණේ නැහැ. චීනය ඇතුළු රටවල් 15ක් ඊට අයත් වුණා. තවත් රටවල් 08ක් මධ්‍යස්ථ වුණා. මේ ඉතිහාසය කාටත් රහසක් නොවෙයි. එ් පිළිබඳ මතකය නැවත අවදි කිරීමට සිදු වී තිබෙන්නේ එම යෝජනාවේ සඳහන් පරිදි උගත් පාඩම් කොමිසන් වාර්තාව ක්‍රියාත්මක කිරීමට අවශ්‍ය තාක්ෂණික සහායක් වෙත් නම් ඊට මැදිහත් වීමට සුදානම් යැයි ජිනීවා මානව හිමිකම් කොමිසම පසුගියදා නිල වශයෙන් ශ්‍රී ලංකාවට පැවසීම නිසා.එම තාක්ෂණික උපදෙස් සඳහා නිලධාරීන් කණ්ඩායමට මෙරටට පැමිණීමට අවශ්‍ය අවසරය ලබා දෙන මෙන් එක්සත් ජාතින්ගේ මානව හිමිකම් කොමිසම අපෙන් ඉල්ලා සිටියා. අපේ විදේශ අමාත­්‍යාංශය මේ වන විට එම ඉල්ලීම ප්‍රතික්ෂේප කර තිබෙනවා. එසේ ම ඔවුන් දැනුවත් කර තිබෙන්නේ එවන් තාක්ෂණික සහායක් අපට අනවශ්‍ය බවයි. නැතිනම් අපේ නිලධාරී ඊට සුදුසු මට්ටමක සිටින බවයි.පසුගියදා සම්මත වූ යෝජනාවට අනුව ද අපේ අනුදැනුමකින් තොරව ජිනීවා මානව හිමිකම් නිලධාරීන්ට ශ්‍රී ලංකාවට පැමිණිය නොහැකියි. මේ නිසා අපේ ප්‍රතික්ෂේප කිරීම එදා සම්මත වූ යෝජනාවට පටහැණි වන්නේ නැහැ. එහෙත් මානව හිමිකම් කොමසාරිස්වරියගේ ශ්‍රී ලංකා සංචාරයට බාධාවක් නැහැ.අද ජිනීවා බලධාරීහු අපට පවසන්නේ අප විසින් පත් කළ කොමිසමක් මඟින් අනුමත කළ වාර්තාවක් ක්‍රියාත්මක කරන ලෙසයි. එහෙත් එදා උගත් පාඩම් කොමිසමේ සංයුතියට ඔවුන් විරුද්ධ වුණා. එමඟින් නිකුත් කරන වාර්තාව සම්බන්ධයෙන් සැක පහළ කළා. අවසානේ වාර්තාව නිකුත් වීමෙන් පසු ඊට ජාත්‍යන්තර පිළිගැනීමක් ලබා දී තිබෙනවා. එදා දරුස්මාන් වාර්තාව ප්‍රතික්ෂේප කළ ශ්‍රී ලංකාව අද එ් වෙනුවට ජාත්‍යන්තර පිළිගැනීමක් සහිත වාර්තාවක් නිකුත් කර ගැනීමට හැකි වී තිබෙනවා. එය ශ්‍රී ලංකාව ජාත්‍යන්තර තලයේ ලැබූ ජයග්‍රහණයකි. අද ජිනීවා මානව හිමිකම් කොමිසමේ හා ඉන් බාහිර හැම රටක් ම අපෙන් ඉල්ලා සිටින්නේ උගත් පාඩම් කොමිසන් වාර්තාව ක්‍රියාත්මක කරන ලෙසයි.දැන් ජිනීවාවලින් තාක්ෂණික උපදේශකයින් එවීමට සුදානම් වන්නේ මෙම උගත් පාඩම් වාර්තාව ක්‍රියාත්මක කිරීමට තාක්ෂණික සහාය දීමටයි. මෙවන් සාර්ථක වාර්තාවක් නිකුත් කර ගැනීමට හැකි වූ ශ්‍රී ලංකාවට එහි යෝජනා ක්‍රියාත්මක කරලිමේ හැකියාව ද තිබෙනවා. මේ නිසා ජිනීවා උපදේශකයින්ගේ තාක්ෂණික උපදෙස් අනවශ්‍ය බව දන්වා යැවීම තර්කානුකූලයි. නිවැරදියි. දැනටමත් උගත්පාඩම් වාර්තාවේ නිර්දේශ ක්‍රියාත්මක කිරීමට රජය පියවර ගෙන තිබෙනවා. ලෝකයේ කිසිම රටක් කිසිම වාර්තාවක නිර්දේශ සියයට සියයක් ක්‍රියාත්මක කර නැහැ. එහෙත් බහුතරයක් පිළිගැනීම නිවැරදියි. උගත් පාඩම් වාර්තාවේ නිර්දේශ ද විශාල ප්‍රමාණයක්ක්‍රියාත්මක කිරීමේ ක්‍රියාකාරි සැලැස්ම රජය මඟින් පිළියෙළ කරමින් සිටිනවා. ඊට සමගාමීව සමහර නිර්දේශ ක්‍රියාත්මක කිරීමට පටන් අරන්. මේ සඳහා කාල රාමුවක් අවැසි බව අමුතුවෙන් කිව යුතු නැහැ. එය කෙටිකාලීන මධ්‍යකාලීන හා දීර්ඝ කාලීන වශයෙන් කොටස් තුනකින් සමන්විතයි. අවතැන්වුවන් නැවත පදිංචි කිරීම, බිම් බෝම්බ ඉවත් කිරීම පුනරුත්ථාපනය ආදික්‍රියාත්මක කළ යුතු අදාළ වාර්තාවේ නිර්දේශයන්ට අයත්. දැනටමත් මෙම නිර්දේශ සාර්ථකවක්‍රියාත්මක වෙමින් පවතිනවා. එසේ ම එල්.ටී.ටී.ඊ. තරුණයන් පුනරුත්ථාපනය කර සමාජ ගත කිරීම ද පටන් අරන්. මේ වන විට දස දහසකට ආසන්න තරුණ තරුණියන් සංඛ්‍යාවක් පුනරුත්ථාපනය කර තිබෙනවා. මේවා උගත් පාඩම් වාර්තාවේ නිර්දේශයි. මීට අමතරව උතුරට දේශපාලන විසඳුමක් ලබාදීමේ තේරීම් කාරක සභාවක් පත් කිරීමේ යෝජනාව මේ වන විට රජය ඉදිරිපත් කර තිබෙනවා. එ් සඳහා රජයේ කණ්ඩායම සුදානම්. විපක්ෂ කණ්ඩායම සුදානම් වීමත් සමඟ ම තේරීම් කාරක සභාව මඟින් මාස 6ක් ඇතුළත උතුරු නැඟෙනහිර ප්‍රශ්නයට දෙන දේශපාලන විසඳුම් සූදානම් කරන බවට රජය මේ වන විටත් පොරොන්දුවී තිබෙනවා. ජාතික ප්‍රශ්නයට බලය බෙදා හැරීමේ දේශපාලන විසඳුමක අවශ්‍යතාවය උගත් පාඩම් වාර්තාවේ එක් නිර්දේශයක්. එය ක්ෂණිකව ඉටු කළ නොහැකියි. එ් සඳහා කාලයක් අවශ්‍යයි. කාලයක් ගියත් නිවැරදි හොඳම විසඳුම සොයා ගත හැකි වන්නේ පාර්ලිමේන්තුව නියෝජනය කරන තේරීම් කාරක සභාවක් මඟින්.බණ්ඩාරනායක චෙල්වනායගම් ගිවිසුම, ඩඩ්ලි චෙල්වනායගම් ගිවිසුම, පළාත් සභා ක්‍රමය හෝ චන්ද්‍රිකා බණ්ඩාරනායක කුමාරණතුංග මැතිනියගේ රජය මඟින් ගෙන එන ලද 2000 ව්‍යවස්ථා කෙටුම්පතේ අඩංගු යෝජනාව ආදි කිසිවක් පාර්ලිමේන්තු තේරිම් කාරක සභාවක සාකච්ඡා වී එමඟින් ලබා ගන්නා ලද පොදු යෝජනාවක් නොවෙයි. එ්වා ද්‍රවිඩ පක්ෂ හා ප්‍රධාන විපක්ෂය සමඟ ද්විපාක්ෂික නො රහසිගත සාකච්ඡා මඟින් ඇති කරන ලද එකඟතා යෝජනා පමණයි. මේ නිසාම මෙම හැම යෝජනාවක් ම ක්‍රියාත්මක කිරීමට යෑමේ දී මහජන විරෝධයක් මතු වුණා. ජනාධිපති මහින්ද රාජපක්ෂ මහතාට මේවා සම්බන්ධයෙන් හොඳ අත් දැකිමක් තිබෙනවා. එ් නිසා කල් ගත වී හෝ නිවැරදි යෝජනාව පාර්ලිමේන්තුවෙන් ලබා ගෙන ක්‍රියාත්මක කිරීමට ඔහු සුදානම් වෙනවා.උගත් පාඩම් නිර්දේශ අතර පවතින මෙවන් යෝජනා (බලය බෙදාහැරීමේ දේශපාලන විසදුම් ක්‍රියාත්මක කිරීමට සාධාරණ කාලයක් අවශ්‍ය යැයි සඳහන් කරන්නේ මේ යථාර්ථයන් නිසායි. ජිනීවා මානව හිමිකම් කවුන්සලය මේ පිළිබඳ අවබෝධයක් නැතුවා නොවෙයි. උගත් පාඩම් නිර්දේශ අනුව උතුරේ අධි ආරක්ෂක කලාප ටිකින් ටික හමුදාව මඟින් එ්වා අයත් සිවිල් ජනයාට මුදාහරිමින් සිටින බව ජිනීවා බලධාරින් නොදන්නවා නොවෙයි. මෙරට පිහිටි එක්සත් ජාතීන්ගේ සංවිධානයට අනුයුක්ත මානව හිමිකම් කටයුතු වල නිරතව සිටින නිලධාරින් හැකිතාක් කඩිනමින් මේ තොරතුරු ජිනිවා නුවරට වාර්තා කරනවා. මේ වන විට උතුරේ අධි ආරක්ෂක ප්‍රදේශවල ජීවත් වූ පාරම්පරික නිවැසියන් තම ඉඩකඩම් හා පැරණි වාසස්ථානවලට පැමිණෙමින් සිටිනවා. සමහරු එ්වායේ අලූත්වැඩියා කටයුතු පටන් අරන් තවත් පිරිසක් පදිංචි වී අවසන්. මීට අමතරව එල්.ටී.ටී.ඊ. ත්‍රස්තවාදීන්ට එරෙහිව ගෙන ගිය මානුෂිය මෙහෙයුමේ දී ත්‍රිවිධ හමුදා අනුඛණ්ඩ මඟින් අත්වැරදීමක දී හෝ යම් වරදක් සිදු වී තිබේ නම් එ්වා ගැන සොයා බැලීමට ද හමුදාපතිවරුන්ගේ අධීක්ෂණය යටතේ පරීක්ෂණ කණ්ඩායම් පත් කර තිබෙනවා. මෙම මානුෂිය මෙහෙයුමක දී ලක්ෂ ගණනින් ජනයා එල්.ටී.ටී.ඊ ග්‍රහණයෙන් මුදා ගත් ත්‍රිවිධ හමුදාවේ ක්‍රියාන්විතයන් සම්බන්ධයෙන් තවදුරටත් සොයා බැලීමක යෙදීමෙන් තව විනිවිද භාවය හා නිර්දෝෂී භාවය හෙළි දරව් කිරීමට ඉදිරිපත් වීම තුළින් ජාත්‍යන්තරයට දෙන පණිවිඩය නිසා යම් සැක සංකා පවතින්නේ නම් එ්වා මඟ හරවා ගැනීමට හැකි වෙනවා.මේ සියල්ලම උගත් පාඩම් කොමිසන් නිර්දේශය. මේ වන විට අප පශ්චාත් යුද සමය හා එවන් සටනක් ඇති වීමට හේතු අපේ ම කොමිසමක් මඟින් සොයා ගෙන එමඟින් ඉදිරිපත් කරන ලද නිර්දේශ ක්‍රියාත්මක කර යළි මෙවන් ප්‍රශ්නයක් ඇති නොවීමට වග බලා ගැනීමේ වගකීමට ද මේ ආණ්ඩුව කර ගසා තිබෙනවා.ජිනීවා මානව හිමිකම් කොමිසමේ මේවා සම්බන්ධයෙන් කතා කළත් නැතත් කරුණු සොයා බලා පිළියම් යෙදීමේ අපේ සුදානම පැහැදිලියි. ඉන් මෙපිට අපට පහරදීමේ මෙවලමක් ලෙස උගත් පාඩම් කොමිසමේ නිර්දේශ ක්‍රියාත්මක කරලීමට බලපැම් කිරීම අපේ ස්වාධිනත්වයට අනියමින් එල්ල කරන තර්ජනයක් වගෙයි. මහින්ද රාජපක්ෂ රජය එ් සඳහා කිසිවෙකුට ඉඩ නොතබන බව පැහැදිලියි. එය රටට පමණක් නොව මේ මොහොත වන විට ජාත්‍යන්තරයට අවබෝධයක් දී තිබෙනවා.එක්සත් ජාතීන්ගේ සංවිධානයේප්‍රඥප්තිවලට අත්සන් තැබීමෙන් හා අනුමැතිය දීමෙන් අප අපේ ස්වාධීනත්වය යම් ප්‍රමාණයකට ජාත්‍යන්තරයට පරිත්‍යාග කර තිබෙන බව සත්‍යයක්. ඉන් අදහස් වන්නේ නැහැ එමඟින් ගනු ලබන අප ඉලක්ක කරන ගනු ලබන සියලූ තීරණ හා තීන්දු අපි අනුමත කරන බවක්. ජිනීවා යෝජනාව ගැන ද සඳහන් කිරීමට සිදු වී තිබෙන්නේ මේ යථාර්ථවාදි සත්‍යයි.මේ නිසා ජිනීවාවල බලපැම කෙසේ වෙතත් උගත් පාඩම් නිර්දේශ ක්‍රියාත්මක කිරීමේ කාර්යය මඟින් රජය නව මඟකට මේ රට යොමු කරමින් සිටින බව පැහැදිලියි. එම ගමනේ දී කිසිදු ජාත්‍යන්තර බලවේගයකට අසාධාරණ ලෙස අවනත නො වීමට ද රජය වගබලා ගෙන තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=f1205312</link>
    <topic>හඬ හරඹ කළලංකාවේ පළමු නිවේදිකාව</topic>
    <author>සටහන සුරංජා සරෝජිනි පතිරණ</author>
    <content>ශ්‍රී ලංකා ගුවන් විදුලි සංස්ථාවේ රවින්ද්‍ර ගුණසේකර මහතා මුණගැසුණ අවස්ථාවක ප්‍රභා රණතුංග නම් ලංකාවේ පළමු නිවේදිකාව පිළිබඳ පැවසීය. ඒත් සමඟ ඇය ගැන ලියන්නට ඇති වු සිත නිසා ඇය සොයා ගියෙමි. බොහෝ දෙනෙකුගෙන් ඈ පිළිබඳ තොරතුරු විමසූ මුත් නව පරපුරේ සමහරුන් ඇගේ නමවත් අසා නැති සැටියකි.ගමේ පිපී සියලු බාධක බිඳ හෙළමින් නම රන් අකුරෙන් ලියැවූ රටක් ඇමතූ ඒ හඬ අවදි කරගනු වස් මා රංජිත් එදිරිසිංහ මහතාගේ උදව්වෙන් ස්වාධීන රූපවාහිනිය ඔස්සේ ඇගේ නිවහන සොයා ජයවර්ධනපුර විශ්වවිද්‍යාල මාවතේ (සෝරත මාවතේ) මැද මාවත පිහිටි 30/13 නිවහන සොයා පිය නැඟුවෙමි. මා එනතෙක් උඩු මහලට වී බලා සිටි ඇය මාගේ පැමිණීම සුහදව පිළිගන්නී කතාවට මුල පිරුවාය.1928 සැප්තැම්බර් 01 වෙනිදා මතුගම හොරවල ප්‍රදේශයේදී හෙලේනා පෙරේරා හා එච්. එමිස් පෙරේරා යුවළට තුන්වෙනි දරුවා ලෙසින් හෙට්ටිආරච්චි ගේ ප්‍රභා මේබල් පෙරේරා නමින් උපත ලැබූ ඇය, පානදුර ශ්‍රී සුමංගල බාලිකාවෙන් සිප් සතර හදාරා ඉහළින් සමත් විය. අනතුරුව 1945 දී ඉංග්‍රීසි ආණ්ඩුව පාලනය කළ සමයේ එවකට සිලෝන් යුනිවර්සිටි නමින් හඳුන්වන වර්තමාන කොළඹ විශ්වවිද්‍යාලයට තේරිපත්විය.ශ්‍රී ලංකාව නිදහස ලබා ගැනීමට පෙර හා නිදහස ලබා ගැනීමෙන් පසුව යන සුවිශේෂ කාල සීමාව තුළ එවකට පැවති විශ්වවිද්‍යාල අධ්‍යාපනය ලැබීම ඇයගේ ජීවිතයේ අමතක නොවන කාල වකවානුවක් වනවා සේම ඓතිහාසික විශ්වවිද්‍යාල සිසු පරපුරකටද ඇතුළත් වෙයි. ඉංග්‍රීසි මාධ්‍යයෙන් අධ්‍යාපනය ලැබූ ඇය උපාධිය නිම කිරීමත් සමඟම තම පළමු පත්වීම ලෙස මතුගම ආනන්ද ශාස්ත්‍රාලයට ගුරුවරියක ලෙස පත්විය.පසුව එවකට පැවති එකම ගුවන් විදුලි නාලිකාව වු ද රේඩියෝ සිලෝන් ආයතනයට නිවේදක නිවේදිකාවන් බඳවා ගන්නා පුවත අසා අයදුම්පතක් යොමු කළේ තමා කුඩාකල පටන් ලලිත කලාවත් ප්‍රියා කළ නිසාමය. කුඩා කල පටන් තම අයියා හා මල්ලි සමඟින් සංගීතයේ යෙදුණු ඇය ද රේඩියෝ සිලෝන් ආයතනයේ පළමු පරීක්ෂණයෙන්ම ඉහළින්ම සමත්විය.ඒ අනුව දෙදෙනකුගෙන් පටන් ගත් රේඩියෝ සිලෝන් ආයතනයට බැඳී පළමු නිවේදිකාව වෙමින් ප්‍රවෘත්ති ඉදිරිපත් කිරීමට මුලින්ම එක්විය. ඉංග්‍රීසි ජාතිකයන් විසින් පාලනය කළ රේඩියෝ සිලෝන් ආයතනය 1950 වනවිට ප්‍රතිසංස්කරණය වෙමින් පළමු සිංහල අධ්‍යක්ෂකවරයා වු එම්. ජේ. පෙරේරා මහතා යටතේ තම නිවේදන කාර්යය අකුරටම ඉටුකළ ඇයට පසුව කාන්තා හා ළමා අංශය භාරවිය. ශ්‍රී ලංකා ගුවන් විදුලිය නමින් ප්‍රතිසංවිධානය වු එහි මුල්ම ළමා වැඩසටහන් හා කාන්තා වැඩසටහන් අධ්‍යක්ෂවරියද ඇයම විය.“වනිතා ලංකා” නම් කාන්තා වැඩසටහනක් පටන් ගත් ඇය පසුව කොළඹටම සීමාවු කාන්තාවක් ගැන කතා කිරීම පසෙක තබා කොළඹින් ගමට ගොස් ගමේ දුක්විඳින එඩිතර ක්‍රියාශීලි කාන්තාවන් සොයා පටිගත කිරීමේ යන්ත්‍රයක්ද රැගෙන පිය මැන්නාය. ඒ අනුව ගාල්ල ප්‍රදේශයේ පොල්ලෙලි තලන කාන්තාවක් හමුවීමට ඇය පළමුවෙන්ම පිය නැඟුවාය. ඒ තුළින් ඇය ලැබූ තෘප්තිය අතිමහත්ය. නිතරම අලුත් දෙයක් කිරීම හා වැඩක් ඇති දෙයක් කිරීම ඇගේ ප්‍රධාන අරමුණ විය.ළමා අංශයේ දින 7 ට වැඩසටහන් 7 ක් ඉදිරිපත් කරමින් ළමා අංශයේ සුවිශේෂි මතකයක් එකතු කිරීමට ඇය සමත්විය. බෝසත් ළමා ළපටියෝ, බදාදා සඟරාව, ටිකිරි සිනා හා සංගීත සැන්දාව වැනි ළමා වැඩසටහන් දිනෙන් දිනම දියුණු මට්ටමට පත්කර ගනිමින් බොහෝ ශ්‍රාවක ප්‍රතිචාර දිනාගනිමින් ගුවන් විදුලිය වටා බොහෝ පිරිසක් ඒකරාශි කර ගැනීමට සමත්විය.50 දශකය වනවිට ආරම්භ කළ ළමා පිටියෙන් මුලින්ම පැමිණි ළමුන් ලෙස එරංගනා අශෝකා මල්හෙට්ටි, චිත්‍රා කුමාරි කළුබෝවිල, සමන් ආතාවුදහෙට්ටි, නන්දා මාලනී, සරත් දසනායක යන අය පසුකලෙක ගුවන් විදුලියේම ප්‍රවීණයන් බවට පත්විය. ඒ වනවිට නීතිඥ යූ. සිරිසේන පෙරේරා (සිරි අයියා) ද ළමාපිටිය වැඩසටහන දියත් කරමින් හිඳි බව ද ඇය සිහිකරන්නේ මහත් අභිරුචියෙනි.විලියන් බොරලැස්ස, සුනිල් ශාන්ත, අමරදේව යන ගායක ගායිකාවන් දිනපතා සහභාගි වී ගීත ඉදිරිපත් කරන අතර එම වැඩසටහන් රොස්මන්ඩ් හා නාරද දිසාසේකර යන අයගේ තාක්ෂණික මෙහෙයුමෙන් විකාශනය වන්නේ ප්‍රභා රණතුංග ගේ නිවේදන කටයුතුවලිනි.පසුකලෙක ඉන්දියාවෙන් ගෙන්වන ලද රතන ශංකර් විසින් ගීත තේරීම දැඩි සේ හෙලා දුටු ජාතිකාභිමානය පිළිබඳ මහත් හැඟීමකින් කටයුතු කළ සුනිල් ශාන්තයන් රතන ශංකර්ගේ පැමිණීමත් සමඟ ගුවන් විදුලියෙන් ඉවත්විය. ඉන්පසු වසර ගණනාවක් යනතුරු ඔහුගේ හඬ අසන්නට නොලැබීම ගැන ඇය පවසනුයේ මහත් සංවේගයෙනි.සුනිල් ශාන්තයන් පසුව නැවත එක්වූවේ රතන ශංකර් ඉවත්ව යාමෙන් පසුවය. නමුදු ඔහු නැවත පැමිණෙන විට එම මිහිරි හඬ ඒ අයුරින්ම නොතිබීම ගැනද ප්‍රභා රණතුංගයන් පවසන්නේ මහත් වු දොම්නසකිනි.1968 දී ශ්‍රී ලංකා ගුවන් විදුලිය ගුවන් විදුලි සංස්ථාවක් බවට පත්වීමත් සමඟ එහි මුලිකත්වයක් ගනිමින් ඇප කැපවුවන් අතර ප්‍රභා රණතුංග යන නමද ඉතිහාසගත වනු ඇත. 1950 දී ප්‍රභා පෙරේරා ලෙස රේඩියෝ සිලෝන් වෙතට පැමිණෙන ඇය පසුකලෙක ගුවන්විදුලියේම වැඩසටහන් අධ්‍යක්ෂවරයකු ලෙස ගම්පහ අස්ගිරියෙන් පැමිණි ඩබ්. එම්. රණතුංග යන අය සමඟ ඇතිවු සබඳතාවයකින් පසුව විවාහ වී ප්‍රභා රණතුංග බවට පත්විය.විවාහ වීමෙන් පසු ඈ හැව්ලොක් ටවුන්හි පදිංචි විය. අද වනවිට ශීඝ්‍ර දියුණුවක්ව පවතින ප්‍රවාහන සේවයක් එකල නොවූයෙන් ඇය ගුවන් විදුලියෙන් යාමට ඒමට පාවිච්චි කර තිබුණේ රික්සෝ කරත්තය යි. ගුවන් විදුලියෙන් සවස 7.30 ට වැඩසටහන් නිමකර මඟට බහින ඇය රික්සෝවෙන් 8.30 වනවිට නිවසට පැමිණෙන අයුරු සිහිපත් කරනුයේ රසවින්ඳනාත්මකවය.වසර 23 ක් පමණ වැඩසටහන් අධ්‍යක්ෂණය කරමින් නිවේදන කටයුතු හා ප්‍රවෘත්ති විකාශනයන්ට මදකට සමුදෙමින් 1973 දී ගුවන් විදුලි අභ්‍යාස ආයතනය භාර ගනිමින් අලුතින් පැමිණෙන නවකයන් පුහුණු කිරීමේ කටයුතුවලට නව මුහුණුවරක් දීමට සිතීය. ඒ අනුව තේවිස් ගුරුගේ මහතා අධ්‍යක්ෂක ධුරයේද ප්‍රභා රණතුංග නියෝජ්‍ය අධ්‍යක්ෂ ධූරයේද හිදිමින් ගුවන් විදුලි අභ්‍යාස ආයතනය බොහෝ දියුණුවකට පත්කරන ලදී.මේ අනුව 1977 දී අප්‍රිකානු හා ආසියානු රටවල් අතරින් එක් ගුවන් විදුලි මාධ්‍යවේදියෙකු බැගින් තෝරා ඔස්ට්‍රේලියාවේදී පවත්වන ලද පුහුණු වැඩසටහන සඳහා ද ලංකාවෙන් තේරිපත්වුයේ ප්‍රභා රණතුංගයන්ය. 1973 සිට 1981 දක්වාම ගුවන් විදුලි අභ්‍යාස ආයතනය තුළ කටයුතු කරමින් හිඳි ඇය ඒ අතර රූපවාහිනි පුහුණුවක්ද හදාරමින් 1981 දී ගුවන් විදුලියෙන් විශ්‍රාමගන්නා ලදී. නොකඩවා වසර 31 ක් ගුවන් විදුලියේ සේවය කළ ඇය 1981 දී ගුවන් විදුලියෙන් සමු ගැනීමත් සමඟ ශ්‍රී ලංකා ස්වාධීන රූපවාහිනි සේවයට එක්වෙමින් එහි පළවෙනි ළමා වැඩසටහන් නිෂ්පාදකවරියද විය. ඒ සුමනා නෙල්ලම්පිටිය පළමු නිවේදිකාව ලෙසින් ස්වාධීන රූපවාහිනිය තුළ කටයුතු කරන සමයේය.84 වියේ පසුවන ඇයට හිමි නාමය අද උපදින දියණියකට වුවද ගැළපේ යැයි සිතේ. නමේ අර්ථයට ගැළපෙන අයුරින් පසුකලෙක ආලෝකමත්ව මුළු රටම බැබලවමින් ලංකා ඉතිහාස පොතට එක්වන ඇය දරුවන් තිදෙනෙකුගේ මවකි. එක් දුවක් හා පුතුන් දෙදෙනකුගේ මවක් වන ඇගේ දරුවන්ගෙන් දෙදෙනකුම ප්‍රදේශයේ පදිංචිව සිටී. එකම දියණියද වසර 10 ක් විදේශගතව පදිංචිව සිට දැනට කෝට්ටේ ප්‍රදේශයේ ආසිරි රෝහලේ රෝහලේ වෛද්‍යවරයකු සමඟ විවාහ වී හිඳී. ඇය අනුරාධි රණතුංගය.ප්‍රභා රණතුංග නම් වු ඇය උතුම් වූ සමාජ මෙහෙවරක යෙදුණ කාන්තාවකි. තම සහෝදරයන් සමඟ එකතු වී තමාට හිමි අක්කර 7 ක පමණ මතුගම ප්‍රදේශයේ ඉඩම් ප්‍රමාණයක් උන්හිටි තැන් නොවූ අසරණ ජනතාව වෙත බෙදා දී ඇත්තේ වර්තමානයේ දේශපාලනඥයෙකු අතින්වත් සිදුනොවන කර්තව­්‍යක් සිහි ගන්වමිනි. කිසිදා තමා වෙනුවෙන් ප්‍රසිද්ධියක් හෝ ප්‍රතිලාභයක් බලාපොරොත්තු නොවූ ඇය 84 වන වියේ පසුවූවද ප්‍රබල මතක ශක්තියක් යුතු තැනැත්තියකි. ප්‍රසිද්ධිය පසුපස නොගිය ඇය හුදකලාව ගත කරන්නේ ඇගේ සැදෑ සමයේ විවේකය නිදහසේ ගත කිරීමටය. වර්තමාන පරපුරේ මාධ්‍ය භාවිතය පිළිබඳවද ඇය හොඳ විමසිල්ලකින් පසුවෙයි.මම වර්තමාන නිවේදක නිවේදිකාවන්ට දෙන පණිවුඩය තැන්පත්ව හෙමිහිට තම වචන හසුරුවන්න කියලා. ගාල කඩාගෙන යනවා වගේ මහ හුඟක් කියවන්න අවශ්‍ය නෑ. ඕනවට වඩා කැපී පෙනෙන්න, දන්නවා කියලා පෙන්නන්න ගියහම දන්නේ නැති බවමයි ප්‍රේක්ෂකයාට අසන්නාට දැනෙන්නේ. ඒ නිසා වැඩියම කතා නොකර අවශ්‍ය දේ විතරක් කරන්න. අනවශ්‍ය දේ කරන්න යන්න එපා කියලා මම කියනවා. මම ක්ෂේත්‍රයට එනකොට අද වගේ දැනුම එකතු කරන්න දේවල් තිබුණේ නෑ.ඒත් අපි නිතරම දැනුම හෙව්වා. ඒ නිසා මම කියන්නේ වර්තමාන පරපුරට නිතරම දැනුම හොයන්න පුරුදු වෙන්න කියලා. අද ඒවාට ඕන තරම් ඉඩ තියනවා. ඔය ෆේස් බුක් වගේ දේවල්වලට ගිහින් දැනුම හොයන්න බෑ. ඉන්ටර්නෙට් හොඳයි. ඒත් මම ෆේස් බුක් අනුමත කරන්නේ නෑ. ඒක දියුණුවට වඩා වත්මන් පරපුර විනාශ වෙන්න මඟක්. තමන් කවුද කියලා ලෝකෙට කියන්න ඕන නෑ. තමන් හරිදේ කළාම ලෝකෙන් තමන් කවුද කියලා කියයි. රණවිරු රියල්ස්ටාර් වැනි වැඩසටහන් මම ඉතා ඉහළින් අගය කරනවා. දක්ෂතා තියන අය ක්ෂේත්‍රයට අඳුන්නලා දෙනවට.”ඒවගේම මම තව දෙයක් කියනවා. තමන්ට පුළුවන් තරම් කල් ක්ෂේත්‍රයට වැඩ කරලා තමන්ට බැරිවුණාම අලුත් අයට තැන දීලා ඉවත්වෙන එකත් හොඳ දෙයක් කියලා මම හිතනවා. ඒක හැමෝම හිතන්නේ නැහැ. අනික තමා තමන් ජනප්‍රිය වුණොත් තමන්ගේ දරුවනුත් ජනප්‍රිය කරවන්නම ඕන කියලා මම හිතන්නේ නෑ.මමයි මගේ මහත්තයයි දෙන්නම ඒ අදහසින් බැහැරව දරුවන්ට ඕනම ක්ෂේත්‍රයකට යන්න නිදහස් දීලා තිබුණා. හේම නලින් කරුණාරත්න කියන්නේ මගේ අක්කගේ පුතා. ඒත් එයා ක්ෂේත්‍රයට ආවෙත් මම හරහා නො‍ෙව්. එයාගෙම සහජ දක්ෂතාවලින්. එයා ආනන්දෙ ඉගෙනගන්න කාලෙම රූපවාහිනි වැඩසටහනක් නිෂ්පාදනය කරලා තිබුණා. අද එයා තමන්ගේ හැකියාවෙන් හොඳ තැනක ඉන්නවා.ඉතින් ඉතුරු අනාගත කාලේ මට කියලා ඉතුරුවේච්ච බලාපොරොත්තුවක් නැහැ. කරන්න පුළුවන් යමක් ක්ෂේත්‍රය වෙනුවෙන් කළා. ඒගැන තෘප්තිමත් වෙනවා. මට අවසාන වශයෙනුත් කියන්න තියන්නේ ගුවන් විදුලියේ වැඩ කරපු කාලේ හැම සිදුවීමක්ම හරිම සුන්දරයි. හරිම රසවත්. අදටත් ඒ සිදුවීම් සිහිකිරීම මට තෘප්තියක්.විශේෂ ස්තුතිය – ඇයව සොයා දීමට වෙහෙසුණ ස්වාධීන රූපවාහිනියේ වැඩසටහන් නිෂ්පාදිකා මහේෂා අපෝන්සු මහත්මියට,ගුවන් විදුලි සංස්ථාවේ තබ්ලා වාදක තලවතුගොඩ ජයසිංහ මහතාට.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>31</day>
    </date>
    <link>http://www.dinamina.lk/2012/05/31/_art.asp?fn=f1205313</link>
    <topic>ආලෝකයෙන් බැබළෙන මිහින්තලා පුදබිම</topic>
    <author>තිලානි ශානිකා විතානාච්චි</author>
    <content>වෙසක් සඳ ගෙවී ගොස් පොසොන් සඳ අහස් ගැබ මෝදුවෙත්ම ශ්‍රී ලංකාවාසී බෞද්ධයාගේ සිහියට නිරන්තරයෙන් නැ‍ෙඟනුයේ අනුබුදු මිහිඳු මහරහතන් වහන්සේගේ ඓතිහාසික ලංකා ගමනයයි. එසේම පොසොන් සඳේ රැස් කිරණින් බබළන්නා වූ ඓතිහාසික මිහින්තලා පුදබිමයි.එළැඹෙන පොසොන්පුර පසළොස්වක පෝදාක මිහිඳු මහ රහතන් වහන්සේ දඹදිව සිට මිහින්තලාවට වැඩි සේක. උන්වහන්සේ සමඟ ඉට්ඨිය, උත්තිය, සම්බල, බද්ධසාල යන හිමිවරුන්ද පණ්ඩුක උපාසකද මෙරටට වැඩම කළේ තිලෝගුරු සම්මා සම්බුදුරජාණන් වහන්සේගේ නිර්මල බුදුදහමේ පණිවුඩය රැගෙනය.සිංහල ජාතියට නව ජීවයක්, නව දර්ශනයක මූලික අඩිතාලම වැටුණේ මිහින්තලාව හෙවත් මිස්සකපව්ව ඇසුරින් බව බොහෝ දෙනෙක් පිළිගන්නා අදහසකි. එතෙක් පැවැති සිංහල ජන සමාජයට අර්ථවත් අයුරින් නිසි මඟ පෙන්වීම ලැබුණේ් මිහිඳු හිමියන් පැමිණීමත් සමඟය. එමෙන්ම ජන සමාජය පමණක් නොව බෞද්ධ ශිෂ්ඨාචාරයක් ඇති වී බෞද්ධ කේන්ද්‍රස්ථානයක් බවට අප රට පත්වන්නේ මහින්දාගමනයේ ප්‍රතිඵලයෙනි.එවන් වූ බෞද්ධ පසුබිමක් අප රටෙහි රෝපණය කිරීමේ පූර්ණ ගෞරවය හිමිවන්නේ දඹදිව දිග් විජය කළ ධර්මාශෝක රජුගේ පුත් මිහිඳු මහරහතන් වහන්සේටය. එදා පොසොන් පුර පසළොස්වක පොහෝ දින මිහිඳු මහරහතන් වහන්සේගේ ආලෝකයෙන් ආලෝක වූ මිස්සක පව්ව තිස්ස නිරිඳුන් පුදුමයට පත් කළහ. එපමණක් නොව රජු බුදු දහමෙහි පිහිටුවා දඹදිව් තලයෙන් සපැමිණි බුද්ධ රශ්මිය ඔස්සේ මුළු ලක්දිව් තලයම බුදුදහමින් ඒකාලෝක කළහ.මෙම ඓතිහාසික භූමිය පිහිටියේ අනුරාධපුර නගරයේ සිට නැ‍ෙඟනහිර දිසාවට සැතපුම් 08 ක් ඈතින් පිහිටි කඳු මුදුනකය. මෙවන් ඓතිහාසික වටිනාකමක් ගැබ්ව තිබූ මෙම භූමිය සම්පූර්ණයෙන් ගස් කොළන්වලින් වැසී ගිය ඝන කැලෑවකි. මේ ඝන වනය නොතැකූ දහස් සංඛ්‍යත බැතිමත්හු මිහිඳු හිමි වැඩම කළ මේ මිස්සක පව්ව වැඳ පුදා ගැනීමට මේ කඳු මුදුන තරණය කළේය. ඒ ඔවුන්ට පැමිණි දහසක් බාධා දුක් ගැහැට මාධ්‍යයේය.එසේ එදා ‍ෙපාසොන් පොහෝදා බැබළෙන්නා වූ සඳ එළියෙන් පන්දම් එළි රැගෙන පැමිණි ඔවුහු මිහින්තලාව වැඳ පුදා ගත්හ. අවුරුදු සිය ගණනක් යන තෙක්ම මේ දුෂ්කර තත්ත්වය ඒ ආකාරයෙන් ම පැවතියේය. එනමුදු මේ බැතිමත්හු සිය ගමන නතර නොකළහ. ඔවුහු කෙතරම් බැතිබර වීද යත් ඝන කළුවරේ ඒ ගිරිදුර්ග තරණය කිරීම වෙහෙසක් බව නොසිතෙන්නට ඇත.මේ අතර යම් යම් දානපති, දායක කාරකාදීන්ගේ පරිත්‍යාග ලැබ මිස්සක පව්ව අවට ප්‍රදේශය එළි පෙහෙළි වන්නට විය. ක්‍රමයෙන් මිස්සක පර්වර්තයට ගල් පඩි වලින් සෑදුණු මාවතක් ඉදිකර ගැනීමට හැකි විය. එවන් වූ මාර්ගයක් ඇතිවීමේ ප්‍රතිඵලයක් මත යන එන බැතිමතුන්ට පහසුකම් වශයෙන් තව තවත් දේ ලබා ගැනීමට යෝජනා වී තිබුණි. ඉන් ප්‍රධානතම අවශ්‍යතාවය වූයේ මිස්සක පර්වතයේ මුදුන තෙක්ම විදුලි පහන් ආලෝකය ලබා ගැනීමයි. මේ සඳහා අති විශාල මුදල් සම්භාරයත් අවශ්‍ය විය.එවන් වූ අතිවිශාල මුදලක් වියදම් කරමින් බැතිමත්මහු වෙනුවෙන් මිස්සක පව්වට විදුලි ආලෝකය ලබාදීමේ වගකීම බාර ගත්තේ ලේක්හවුස් පුවත්පත් සමාගමේ නිර්මාතෘ ඩී. ආර්. විජයවර්ධන උතුමන්ය. එතුමා විසින් භාරගත් ඒ බාරදූර වගකීම වචනයේ පරිසමාප්ත අර්ථයක් බවට පත් කළේ 1963 වර්ෂයේය. ඒ මීට වසර 50 කට පෙරය. එතුමාගේ සිත්හි රැඳුණු ඒ සුන්දර සිහිනය මල්ඵල ගන්වමින් එතුමාගේ පින්බර සුරතින් මිස්සක පව්වට විදුලි ආලෝකය ලබා දුන්නේය. සිය දහසකගේ සාදු කාර හඬින් මුළු මිස්සක පව්වම ගිගුම් දුන්නේය. මහින්දාගමනයේ සිට අවුරුදු සිය ගණනක් බැතිමත්හු විඳි දුක් ගැහැට අවසන් විය.එදා ආරම්භ වූ මෙම උතුම් ආලෝක පූජාවට පසුව විදුලිබල මණ්ඩලයේද සහයෝගය ලැබුණි. ප්‍රථමයෙන් විදුලි ජනක යන්ත්‍ර යොදා ගනිමින් ආරම්භ වූ ආලෝක පූජාව පසුව විදුලිබලය ලබාදීම දක්වා පුළුල් කර ගැනීමට හැකිවිය. මිහින්තලා පුද බිමට විදුලි ආලෝකය ලැබුණු බව ලක්දෙරණ පුරා පැතිර යද්දී මිහින්තලාව වැඳ පුදා ගැනීමට පැමිණෙන පිරිස එන්න එන්නටම අධික විය. දිනෙන් දින වැඩිවන බැතිමතුන්ගේ ගණන සිය දහස් ගණනින් වැඩිවෙද්දී එතෙක් කරන ලද කාර්යයන් ක්‍රමවත්ව හා සංවිධානාත්මකව පවත්වා ගැනීමට පත්තර මහගෙදරට හැකි විය.විවිධ සංවිධානද මේ වෙනුවෙන් සහයෝගය දීමට ඉදිරිපත් විය. සෑමදෙනාගේම ආශිර්වාද ලැබ ආලෝකමත් වූ ලේක්හවුස් මිහින්තලා ආලෝක පූජාව අද මිහින්තලය බබළවමින් සුදිලේ. සියලුදෙනාගේ මුවඟ රැව්දෙන ඒ සිනාවේ අර්ථය රැඳී ඇත්තේ මීට වසර කිහිපයකට පෙර අප ඉටුකළ ඒ සොඳුරු මතකයන් තුළය. ඒ මතකයන් අපි මෙසේ පෙළ ගස්වමු..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=n12060118</link>
    <topic>ඩී.ආර්.විජයවර්ධන මාවතේ සමාජශාලාවක් තුළ ගණිකා නිවාසයක්</topic>
    <author>රක්ෂණ ශ්‍රියන්ත</author>
    <content>කොළඹ ඩී.ආර්.විජයවර්ධන මාවතේ සමාජශාලාවක් තුළ පවත්වාගෙන ගිය ගණිකා නිවාසයක් ඊයේ(31) වැටලු පොලිසිය සැකකරුවන් හා සැකකාරියන් දහ අට දෙනෙකු අත්අඩංගුවට ගෙන ඇත.අත්අඩංගුවට ගත් අය අතර ගණිකා නිවාසය කළමණාකරණය කිරීම සම්බන්ධයෙන් එක් සැකකරුවෙකුද ,ගණිකා නිවාසයක් පවත්වාගෙන යාමට සහය දීම සම්බන්ධයෙන් සැකකරුවන් නම දෙනෙකුද ,ගණිකා වෘත්තියේ නියලිම සම්බන්ධයෙන් එක් සැකකාරියක්ද ,ගණිකා වෘත්තියේ යෙදීම සදහා රැඳී සිටි සැකකාරියන් හත් දෙනෙකුද සිටින බව පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා දිනමිණට පැවසීය.මෙම සැකකරුවන් හා සැකකාරියන් දහ අට දෙනා ඊයේ(31) කොළඹ කොටුව මහේස්ත්‍රාත් අධිකරණයට ඉදිරිපත් කිරීමෙන් අනතුරුව මෙම මස 08 වෙනිදා දක්වා රක්ෂිත බන්ධනාගාර ගත කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=n12060117</link>
    <topic>කෝට්ටේ හිමිවරු ඝාතනයේ සැකකරුවන් යළි රිමාන්ඩ් භාරයට</topic>
    <author>ශිරෝමි අබයසිංහ</author>
    <content>කෝට්ටේ රජමහා විහාරයේ හිමිවරුන් දෙනම ඝාතනයේ සැකකරුවන් දෙදෙනා මෙම 08 දා දක්වා නුගේගොඩ මහෙස්ත්‍රාත් අධිකරණය මගින් ඊයේ(01) යළි රිමාන්ඩ් භාරයට පත් කෙරිණි.පණ්ඩිත පිටිගල ජිනසිරි සහ බොරලැස්ගමුවේ ගුණරතන හිමිවරුන් 2012-03-20 දින ඝාතනය කිරීම සම්බන්ධයෙන් සැකකරුවෝ රිමාන්ඩ් භාරයේ පසු වෙති.හර්ෂ මංජු ශ්‍රී මනුකීර්ති සහ සුරේෂ් චානක නම්මුනි ආරච්චිගේ යන පුද්ගලයන් සැකකරුවෝ වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=n12060116</link>
    <topic>මව – පියා - දියණියට තියුණු ආයුධයකින් කොටලා</topic>
    <author>ඌව-වෙල්ලස්ස විශේෂ ඩී. එස්. ගුණතිලක</author>
    <content>තණමල්විල උඩවලව පාරේ සූරියආර 16 1/2 කණුව අසළ ප්‍රදේශයේදී එකම පවුලේ පියා මව දියණිය තියුණු ආයුධයකින් කපා කොටා ඇති අතර මව මියගොස් ඇතැයි තණමල්විල පොලිසිය පවසයි.පෙරේදා (31) සවස සිදුවූ මෙම සිද්ධියෙන් මියගොස් ඇත්තේ එල්. ඒ. ඉන්දුමතී (40) නැමැත්තියයි.මියගිය කාන්තාවගේ පුරුෂයා හා දියණිය තණමල්විල රෝහලේ ප්‍රතිකාර ලබමින් සිටී.තුවාල ලැබූ දියණියගේ සැමියා විසින් මෙම අපරාධය සිදුකර තිබෙන අතර ඔහු වස පානය කර තිබේ. සැකකරු පොලිස් ආරක්ෂාව මත හම්බන්තොට මහ රෝහලේ ප්‍රතිකාර ලබයි.සහකාර පොලිස් අධිකාරි වසන්ත කන්දේවත්ත මහතාගේ මෙහෙයවීම මත තණමල්විල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=n12060115</link>
    <topic>රැඳවියන් 800ක් පල්ලේකැලේ නව බන්ධනාගාරයට</topic>
    <author>බුද්ධිකා ඉඹුලාන</author>
    <content>බන්ධනාගාරවල පවතින තදබදය අවම කිරීමේ අරමුණෙන් මේ වසර අවසන් වන විට එහි සිටින සිරකරුවන්ගෙන් 40%ක් නව බන්ධනාගාරවලට යොමු කිරීමට පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය සැලසුම් කර තිබේ.අලුතෙන් ඉදි කළ පල්ලේකැලේ බන්ධනාගාරය ලබන මාසෙය්දී විවෘත කර මේ වැඩපිළිවෙළෙහි ප්‍රථම අදියර ආරම්භ වෙයි. බෝගම්බර බන්ධනාගාරයේ සිටින රැඳවියන් 800ක් එයට යොමු කරන බව පුනරුත්ථාපන හා බන්ධනාගාර ප්‍රතිසංස්කරන ඇමැති චන්ද්‍රසිරි ගජදීර මහතා කියයි. මේ රැඳවියන්ගෙන් 500ක් දෙනා කාන්තාවන් වන අතර ඉන් අවුරුදු 60 ට වැඩි කාන්තාවන්ට ආගමික කටයුතු සිදු කරමින් මානසික හා ආධ්‍යාත්මික සුවය ලබාගැනීමේ වැඩසටහන් සඳහා කොටසක් වෙන් කර ඇතැයි ද ඇමැතිවරයා පැවැසීය.එමෙන්ම ගර්භණී කාන්තාවන්ට සහ ආබාධිත කාන්තාවන්ට ද පහසුකම් සහිතව එම බන්ධනාගාරයේ අංශයක් ඉදිකර ඇතැයි ද ඇමැතිවරයා කිය.පල්ලේකැලේ බන්ධනාගාරයේ රැඳවියන් 3000ක් පහසුවෙන් රැඳවිය හැකි පරිදි ගොඩනැගිලි ඉදිවන අතර එය අදියර 04ක් යටතේ නිම වෙයි. මේ සඳහා රුපියල් දස ලක්ෂ 1927ක් වැය වෙයි‍.අලුතෙන් බන්ධනාගාර ඉදි කිරීම සඳහා රුපියල් කෝටි50ක් අයවැය යෝජනා මඟින් ජනාධිපති මහින්ද රාජපක්ෂ මහතා ලබා දී ඇති අතර ඒවා ඉදිකිරීමෙන් පසු දැනට බන්ධනාගාරවල පවතින තදබදය අවම වනු ඇති බවට ඇමැතිවරයා විශ්වාසය පළ කරයි.රුපියල් දස ලක්ෂ 272ක වියදමින් යාපනයෙත් දශලක්ෂ 371ක වියදමින් මාතර, පිටබැද්දර දීත් රුපියල් දස ලක්ෂ 350ක වියදමින් අඟුණකොළපැලැස්සේදීත් නව බන්ධනාගාර ඉදි කරන බව ද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=n12060114</link>
    <topic>පොසොන් සමයේ අලෙවියට හැදූමත්පැන් තොගයක් සමග 90ක් සැකපිට</topic>
    <author>නිමල් රාජපක්ෂ</author>
    <content>පොසොන් සමයේ බැතිමතුනට අලෙවි කිරීමට සූදානම් කර තිබූ රුපියල් ලක්ෂයක් පමණ වටිනා මත්පැන් තොගයක් සමග සැකකරුවන් 90 දෙනෙක් අනුරාධපුර සුරාබදු නිලධාරීන් අත්අඩංගුවට ගෙන ඇත.අත්අඩංගුවට ගත් මත්පැන් තොගයේ අරක්කු ලීටර් 60ක්, කසිප්පු ස්ප්‍රීතු ලීටර් 150ක් හා කංසා ග්‍රෑම් 50 ක් තිබූ බව උතුරුමැද පළාත භාර සහකාර සුරාබදු කොමසාරිස් ගාමිණී අධිකාරි මහතා පවසයි.කැකිරාව, තඹුත්තේගම, නොච්චියාගම, තලාව, කැබිතිගොල්ලෑව යන ප්‍රදේශවල දින තුනක් තිස්සේ කළ සෝදිසි මෙහෙයුමේදී මත්පැන් නිෂ්පාදනාගාර 21ක්, අරක්කු විකුණන ස්ථාන 19 ක්, බියර් අලෙවි කරන ස්ථාන 7ක්, කංසා ළඟ තබාගෙන සිටි සැකකරුවන් හය දෙනෙකු හා කසිප්පු ළඟ තබාගෙන සිටි සැකකරුවන් තිස්පස් දෙනෙකු හා මත්පැන් පෙරණ උපකරණ තොගයක් ද කොටුකරගෙන ඇත.සැකකරුවන් මෙසේ මත්පැන් රැස්කරගෙන ඇත්තේ පොසොන් සමයේ අනුරාධපුරයට පැමිණෙන බැතිමතුනට අලෙවි කිරීමට බව සුරාබදු නිලධාරීන් ඉදිරියේ පාපොච්චාරණය කොට තිබේ.මෙම සැකකරුවන් ඉදිරි දිනවලදී අනුරාධපුරය, කැකිරාව, නොච්චියාගම හා තඹුත්තේගම මහේස්ත්‍රාත් අධිකරණ වෙත ඉදිරිපත් කිරීමට නියමිතය.උතුරුමැද පළාත භාර සහකාර සුරාබදු කොමසාරිස් ගාමිණී අධිකාරි, අනුරාධපුර සුරාබදු ස්ථානාධිපති ජානක පෙරේරා, පරීක්ෂකවරුන්වන තිලකරත්න, රණවීර, වීරමන්, වන්නිනායක, සැරයන් සමරකෝන්, නියාමකවරුන් වන චමින්ද ජයසුන්දර, දිසානායක, බණ්ඩාර, වලිසුන්දර යන නිලධාරීහු මෙම වැටලීම් සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=n12060113</link>
    <topic>ඉන්දියාව කොටි තහනම දෙවසරකින් දික් කරයි</topic>
    <author>මහින්ද අලුත්ගෙදර</author>
    <content>එල්.ටී.ටී.ඊ ත්‍රස්තවාදී සංවිධානය තහනම් සංවිධානයක් ලෙස පනවා තිබූ තහනම තවත් වසර දෙකකින් දීර්ඝ කිරිමට ඉන්දීය රජය තීරණය කර ඇත.ශේෂ වූ එල්.ටී.ටී.ඊ ත්‍රස්තවාදී කොටස් ඉන්දියාවේ තම්ල්නාඩු ප්‍රාන්තය තුළ යළි සංවිධානය වී ත්‍රස්ත ක්‍රියාකාරකම් වල නිරතවීමේ උත්සාහයක් පවතින හෙයින් මේ තීරණය ගෙන තිබෙන බව ඉන්දීය ස්වදේශ කටයුතු ඇමැති පී. චිතම්බරම් මහතා විශේෂ ප‍්‍රකාශයක් කරමින් එරට මාධ්‍ය වෙත ප‍්‍රකාශ කර ඇත.ඉන්දියාව තුළ ත්‍රස්ත ක්‍රියාකාරකම් සඳහා පවතින අවස්ථාවන් අහිමි කිරීමේ අරමුණ ඇතිව නීති විරෝධී කි‍්‍රයාකාරකම් වැළැක්වීමේ පනත යටතේ මෙම නියෝගය කි‍්‍රයාත්මක කරන බවද ස්වදේශ කටයුතු ඇමැතිවරයා අවධාරණය කර ඇතැයි තානාපති ආරංචි මාර්ග සඳහන් කරයි.මරාගෙන මැරෙන ත්‍රස්තවාදී කාන්තාවක් විසින් 1991 වර්ෂයේදී ඉන්දීය හිටපු අගමැති රජිව් ගාන්ධි මහතා ඝාතනය කිරිමෙන් අනතුරුව 1992 සිට සෑම වසර දෙකකට වරක් එල්.ටී.ටී.ඊ සංවිධානය ඉන්දියාව තුළ තහනම් සංවිධානයක් ලෙස ප‍්‍රකාශයට පත් කිරීමට එරට රජය පියවර ගත් බවද ස්වදේශ කටයුතු ඇමැතිවරයා සඳහන් කර ඇත.නීති විරෝධී කි‍්‍රයාකාරකම් වැළැක්වීමේ පනතට අනුව පසුගිය 14 දා සිට ක්‍රියාත්මක වන පරිදි එල්.ටී.ටී.ඊ තහනම යළිත් වසර දෙකක් සඳහා ක්‍රියාත්මක කිරීමට ඉන්දීය රජය තීරණය කර තිබේ.දශක තුනකට ආසන්න කාලයක් ශ්‍රී ලංකාවේ ක්‍රියාත්මක වූ එල්.ටී.ටී.ඊ ත්‍රස්තවාදය සම්පූර්ණයෙන්ම අවසන් කිරීමට ශ්‍රී ලංකා රජය පියවර ගත් අතර මේ වනවිට රටපුරා නිදහස් හා සාමකාමී වාතාවරණයක් ස්ථාපිතව තිබේ. ශ්‍රී ලංකාව තුළ එල්.ටී.ටී.ඊ ත්‍රස්තවාදය සම්පූර්ණයෙන්ම අවසන් කළද ඇමෙරිකා එක්සත් ජනපදය සහ යුරෝපය ප්‍රමුඛ බටහිර රටවල ඔවුන්ගේ ක්‍රියාකාරකම් ව්‍යාප්ත කිරීම සඳහා දැඩි උත්සාහයක නිරත වන බව විදේශ කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=n12060112</link>
    <topic>වැලි ටිපර් රියදුරන් පැය 12 ක විරෝධතාවයක</topic>
    <author>සිගිරිය විශේෂ</author>
    <content>විල්ගමුව මහවැලි ගඟේ සිට කොළඹට ප්‍රවාහනය කරන වැලි ටිපර් 1000 ක් පමණ බකමූණ පොල් අතු වාඩිය ප්‍රදේශයේ මහ මග නවතා පැය 12 ක විරෝධතාවයක එහි රියදුරන් නිරත වුහ.දඹුල්ල බකමූණ මාර්ගය වැලි ටිපර් ධාවනය තහනම් කිරීමට බලධාරීන් ගත් ක්‍රියාමාර්ගයට විරෝධය පළකරමින් මෙසේ ධාවනයෙන් ඉවත් වී සිටියහ.31 දින පස්වරු 9 සිට 01 දින උදේ 9 දක්වා පැවතී විරෝධතාවය අසලට පැමිණි බකමූණ පොලිසියේ වැඩබලන ස්ථානාධිපති පොලිස් පරීක්ෂක ශාන්ත විජේසිංහ මහතා තාවකාලිකව දඹුල්ල මාර්ගය ටිපර් රථවලට ධාවනයට අවසරය ලබාදීමත් සමග විරෝධය අවසන්විය.රියදුරන් කියාසිටියේ නාඋල මාර්ගයේ ගමන් කරනවිට ජනතාව ගල්මුල් ගසන බවත් දඹුල්ල මාර්ගය පොලිසියෙන් වසා දැමීම නිසා ගමන් කරන්නට මගක් නැති බවත්ය ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=n12060111</link>
    <topic>දකුණු අප්‍රිකානු අත්අඩංගුවේ පසු වූ ශ්‍රී ලාංකික නැවියන් 13 දෙනා නිදහස් කරති</topic>
    <author>මහින්ද අලුත්ගෙදර</author>
    <content>ලංකා මහපොළ නෞකාවේ අබලි ද්‍රව්‍ය විකිණීම සම්බන්ධයෙන් චෝදනා ලබා දකුණු අප්‍රිකානු අත්අඩංගුවේ පසුවූ ශ්‍රී ලාංකික නැවියන් 13 දෙනා නිදහස් කර ඇත.දකුණු අප්‍රිකාවේ ඩර්බන් වරායේදී මෙම ශ්‍රී ලාංකිකයන් අත්අඩංගුවට ගෙන තිබෙන බව වාර්තා වෙයි.නෞකාව අයත් ත්‍රිපල් එස් ෂිෆින් සමාගමේ හිමිකරු විසින් මෙම නැවියන්ට එල්ලකර තිබූ චෝදනා ඩර්බන් මහාධිකරණයෙන් ඉවත් කරගැනීමෙන් පසුව මෙලෙස නිදහස් කොට තිබෙන අතර එම නැව් සමාගම විසින් තමාගේ වැටුප් නිසි පරිදි නොගෙවීම හේතුවෙන් නෞකාවේ අබලි ද්‍රව්‍ය විකුණා මුදල් ලබාගත් බව චෝදනාවට ලක්වූ නාවිකයෝ ප්‍රකාශ කර ඇත.මෙම නැව දකුණු අප්‍රිකාවේ සමුද්‍ර ආරක්ෂක නීති උල්ලංඝණය කිරීම හේතුවෙන් ඩර්බන් වරායේ රදවාගෙන තිබූ අවස්ථාවේ එහි කාර්ය මණ්ඩලය විසින් මේ ආකාරයට නැවේ අබලි ද්‍රව්‍ය විකුණා තිබේ.කෙසේ වෙතත් අමෙරිකානු ඩොලර් 85000 ක පමණ මුදලක් එම සමාගමෙන් අදාළ සේවකයන්ට ලැබීමට නියමිත බවත් නැව විකුණා හෝ එම සේවකයන්ගේ වැටුප් ලබා දිය යුතු බවත් එම සේවකයන් වෙනුවෙන් පෙනී සිටින නිතිඥවරයා පවසන බව විදෙස් මාධ්‍ය පවසයි.ඒ අනුව මෙම නැවේ සියලුම සේවකයන්ගේ වැටුප් ගෙවීමට පොරොන්දු වන බවත් නැව අදාළ සමුද්‍ර ආරක්ෂක නීතිවලට අනුකූලව සකස් කර ගැනීමට පියවර ගන්නා බවත් නැව් සමාගම වෙනුවෙන් පෙනී සිටින නීතීඥවරයා අධිකරණය හමුවේ ප්‍රකාශ කර ඇතැයි වාර්තා වෙයි.නෞකාවල ඇති අබලි ද්‍රව්‍ය විකිණීම සාමාන්‍යයෙන් සිදුවන දෙයක් වන අතර ඒ සඳහා ඔවුන් නැව්පතිගෙන් අවසර ලබාගත් බවද නෞකාවේ කාර්ය මණ්ඩල‍ය වෙනුවෙන් පෙනී සිටින නිතීඥවරිය වැඩි දුරටත් පවසා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=n1206011</link>
    <topic>රජයේ බෙහෙත් හොරට විකුණන ඔසුසල්වල බලපත් අහෝසියි</topic>
    <author>අසේල කුරුලුවංශ සහ සන්ධ්‍යා කරුණාරත්න</author>
    <content>රජය සතු ඖෂධ හා වෛද්‍ය උපකරණ හොර රහසේ මිලට ගෙන ඒවා ‍අලෙවි කරන ඔසුසැල්වල බලපත්‍ර අහෝසි කිරීමටත්, නැවත එම පුද්ගලයන්ට හෝ ඔවුන්ගේ ඥාතියකුට හෝ ඔසුසලක් පවත්වාගෙන යාම සඳහා බලපත්‍ර නිකුත් නොකිරීමටත් ජාතික විලවුන් උපකරණ හා ඖෂධ අධිකාරිය තීරණය කරයි.මහනුවර ‍ප්‍රදේශයේ පෞද්ගලික ඔසුසැලක තිබී රජයට අයත් ශල්‍ය අත්වැසුම් තොගයක් හමුවීම සම්බන්ධයෙන් කරුණු හෙළිදරව් කර ගැනීම සඳහා සෞඛ්‍ය අමාත්‍යාංශයෙන් ද පරීක්ෂණයක් ආරම්භ කරන ලෙස ඇමැති මෛත්‍රීපාල සිරිසේන මහතා සෞඛ්‍ය ලේකම්වරයාට හා සෞඛ්‍ය සේවා අධ්‍යක්ෂ ජනරාල්වරයාට උපදෙස් දී ඇත.මේ සිද්ධිය පිටුපස රෝහල් කාර්ය මණ්ඩලයට අයත් කිසියම් පුද්ගලයකු හෝ ‍පුද්ගල කණ්ඩායමක් සිටින බවට සෞඛ්‍ය අමාත්‍යාංශය විශ්වාස කරයි.එම පුද්ගලයා හෝ පුද්ගල කණ්ඩායම කවුරුන්ද යන්න හඳුනාගෙන ඔවුන්ට එරෙහිව දැඩිව නීතිය ක්‍රියාත්මක කරන ලෙස සෞඛ්‍ය ඇමැතිවරයා උපදෙස් ලබාදී තිබේ.ඇතැම් රෝහල්වල ඖෂධ හා උපකරණ හොරෙන් ගෙන ගොස් පෞද්ගලික ඔසුසැල්වලට අලෙවි කිරීමේ කටයුතුවල සෞඛ්‍ය කාර්ය මණ්ඩලයේ ඇතැම් නිලධාරීන් නිරත වන බවට අමාත්‍යාංශයට පැමිණිලි රැසක් ද ලැබී ඇති බව ඇමැතිවරයා ප්‍රකාශ කරයි.රජයට අයත් ඖෂධ හෝ වෛද්‍ය උපකරණ පෞද්ගලික අංශයේ ඔසුසැල්වලින් මිලදී ගැනීම, ඒවා සන්තකයේ තබා ගැනීම, මහජනතාවට අලෙවි කිරීම දඬුවම් ලැබිය හැකි වරදකි. එවැනි ඔසුසැල්වලට එරෙහිව තදින්ම පියවර ගන්නා ලෙස ජාතික විලවුන් උපකරණ හා ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතාට ඇමැතිවරයා උපදෙස් ලබාදී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=n1206016</link>
    <topic>තිරසාර සාමයකට බ්‍රිතාන්‍යයේ පූර්ණ සහාය</topic>
    <author>මහින්ද අලුත්ගෙදර</author>
    <content>රටේ සංහිඳියාවක් සහ තිරසාර සාමයක් ඇතිකර ගැනීම සඳහා ශ්‍රී ලංකාව ගන්නා සෑම උත්සාහයක් වෙනුවෙන්ම පූර්ණ සහාය ලබාදීමට සූදානම් බව බ්‍රිතාන්‍යය අවධාරණය කරයි.ශ්‍රී ලංකාව සහ බ්‍රිතාන්‍ය අතර තිබෙන ද්වීපාර්ශ්වීය සබඳතා තවදුරටත් ශක්තිමත් කර ගනිමින් ඉදිරියටත් මිතුරකු වශයෙන් කටයුතු කිරීමට පියවර ගන්නා බව ශ්‍රී ලංකාවේ බ්‍රිතාන්‍ය මහ කොමසාරිස් ජෝන් රැන්කින් මහතා සඳහන් කරයි.මහ කොමසාරිස්වරයා මේ බව සඳහන් කළේ බ්‍රිතාන්‍යයේ දෙවැනි එළිසබෙත් මහ රැජිනගේ පාලන කාලය සඳහා වසර 60 ක් සම්පුර්ණ වීම නිමිත්තෙන් ශ්‍රී ලංකාවේ බ්‍රිතාන්‍ය මහ කොමසාරිස් කාර්යාල වෙස්මිනිස්ටර් මන්දිරයේ පැවැති විශේෂ උත්සවයක් අමතමිනි.එක්සත් රාජධානියේ සහ පොදු රාජ්‍ය මණ්ඩලයේ නායිකාව වශයෙන් රැජිනගෙන් ඉටුවූ සේවය අගය කෙරුනු අතර විශාල ජනතාවකගේ ජීවිත කෙරෙහි ඇයගෙන් සිදුවූ සේවාව මෙන්ම ශ්‍රී ලංකාව සහ එක්සත් රාජධානිය අතර පවත්නා සම්බන්ධතාවද මෙහිදී ඇඟයිමට ලක්විය.ඊට අමතරව බ්‍රිතාන්‍ය දෙවැනි එළිසබෙත් මහරැජිනගේ ශ්‍රී ලංකා සංචාරයේ මතකයන් අවධි කෙරෙන ඡායාරූප පෙළක්ද මෙහිදී ඉදිරිපති කෙරිණි.මෙහිදී වැඩිදුරටත් අඳහස් දක්වමින් ජෝන් රැන්කින් මහතා සඳහන් කළේ පසුගිය වසර 60 ක කාලයේදී ලෝකයේ බොහෝ වෙනස්කම් දක්නට ලැබුණු බවත් බ්‍රිතාන්‍යය මෙන්ම ශ්‍රී ලංකාවද ලෝකයේ අනෙකුත් රටවල්ද එවැනි වෙනස්වීම්වලට සාර්ථක ලෙස අනුගත වෙමින් සිටින බවත්ය.ශ්‍රී ලංකාව සහ බ්‍රිතාන්‍යය අතර සම්බන්ධතාව තවදුරටත් සාර්ථක ලෙස පවත්වාගෙන යාමට අවශ්‍ය බව පෙන්වාදුන් ශ්‍රී ලංකාවේ බ්‍රිතාන්‍ය මහ කොමසාරිස්වරයා දෙරට අතර සම්බන්ධතා සඳහා පොදු අතීතයක් පවතින බවත් එහෙත් නූතන හා ජවසම්පන්න වර්තමානයක් සහ අනාගතයක් තිබෙන බවත්ය.මෙම සබඳතා අන්‍යෝන්‍ය ගරුත්වය, පොදු රාජ්‍ය මණ්ඩලීය වටිනාකම් සහ සංස්කෘතික සබඳතා ආදිය මත රැදී තිබෙන බවද හෙතෙම කීවේය. මැති ඇමැතිවරු, විදේශීය තානාපතිවරු සහ මහකොමසාරිස්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=n1206017</link>
    <topic>ස්ලේම් වෛරසයෙන් අපට බලපෑමක් නෑ</topic>
    <author>ජීවනී පතිරණ</author>
    <content>ස්ලේම් පරිගණක වෛරසයෙන් ශ්‍රී ලංකාවට එතරම් බලපෑමක් නොවනු ඇතැයි පරිගණක හදිසි ප්‍රතිචාර සංසදයේ(සර්ට්) තොරතුරු ආරක්ෂක ඉංජිනේරු රොෂාන් චන්ද්‍රගුප්ත මහතා පවසයි.දැනට වාර්තා වී ඇති අයුරින් මේ වෛරසය ඉරානයේ පරිගණක පද්ධතියකට ඇතුළු වී ඇත. රුසියාවේ කැස්පර්ස්කි හා අයි.ටී.යූ ආයතන විසින් මෙය සොයාගනු ලැබ ඇති බවත්, ලංකාවෙන් මෙතෙක් ඒ සම්බන්ධ කිසිදු වාර්තාවක් ලැබී නැති බවත් රොෂාන් චන්ද්‍රගුප්ත මහතා ප්‍රකාශ කරයි.එහෙත් මෙම පරිගණක වෛරසයෙන් සිදු වන්නේ ආයතනයක පරිගණක දත්ත සොරාගැනීම වන හෙයින් 'ස්ලේම්' පිළිබඳ අවධානයෙන් සිටින ලෙස මෙරට රාජ්‍ය හා පෞද්ගලික ආයතන දැනුම්වත් කර ඇතැයි ද ඒ මහතා සඳහන් කරයි.කෙසේ වුවද මෙම වෛරසය නිර්මාණයෙන් දීර්ඝ කාලයකට පසුව මේ පිළිබඳව තොරතුරු අනාවරණය කරගැනීමට හැකි වී ඇති මුත් මෙහි නිර්මාණකරුවන් කවුරුද යන්න තවමත් සොයාගැනීමට නොහැකි වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=n1206012</link>
    <topic>මුස්ලිම් ආගමික කටයුතු සංවර්ධනයට රුපියල් මිලියන 15ක්</topic>
    <author>උදුලා පීරිස්</author>
    <content>මුස්ලිම් ආගමික සංවර්ධන කටයුතු සදහා රජය රුපියල් මිලියන 15ක මුදලක් වෙන් කරයි. රාජ්‍ය පරිපාලන ඇමැති ඩබ්ලිව්. ඩී. ජේ. සෙනවිරත්න මහතාගේ පොරොන්දුවකට අනුව වෙන් කරන ලද මෙම මුදල මුස්ලිම් ආගමික ක‍ටයුතු නඟා සිටුවීම සදහා යෙදවෙනු ඇත.බුද්ධ ශාසන අමාත්‍යාංශය යටතේ ඇති මුස්ලිම් ආගමික හා සංස්කෘතික කටයුතු දෙපාර්තමේන්තුව මෙම මුදල් වෙන් ක‍ර තිබේ.අදාළ ප්‍රාදේශීය ලේකම් කාර්යාල මගින් සම්බන්ධීකරණ කටයුතු සිදුකරනු ලබනු අතර කුරුවිට, රත්නපුර,බලංගොඩ , කහවත්ත, ඇහැළියගොඩ, ගොඩකවෙල , පැල්මඩුල්ල, නිවිතිගල,යන කොට්ඨාශවල මුස්ලිම් පල්ලි හා දහම් පාසල් දියුණුවට මෙම මුදල් ප්‍රතිපාදන වෙන් කෙරෙනු ලැබේ. ,.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=n1206013</link>
    <topic>ජනපති උපදෙසින් රුපියල් මිලියන 107ක් ඉතිරියි</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණය නවීකරණය කිරීමේදී ජනාධිපති මහින්ද රාජපක්ෂ මහතාගේ උපදෙස් අනුව ක්‍රියාත්මකවී රජයට රුපියල් මිලියන 107ක් ඉතිරි කිරීමට හැකිවූ බව ක්‍රීඩා ඇමැති මහින්දානන්ද අලුත්ගමගේ මහතා පවසයි.ක්‍රීඩාංගණය නවීකරණය උදෙසා රුපියල් මිලියන 220ක ඇස්තමේන්තුවක් ඉදිරිපත් කර තිබූ අතර එම මුදලට ටෙන්ඩරය පවරා තිබිණි.ජනාධිපති මහින්ද රාජපක්ෂ මහතාගේ උපදෙස් මත කැබිනට් පත්‍රිකාවකින් එම ටෙන්ඩරය අවලංගු කොට විවෘත ටෙන්ඩර කැදවීමකින් රුපියල් මිලියන 113කට සුගතදාස ක්‍රීඩාංගණය නවීකරණය කිරීමට හැකි විණි.සුගතදාස ක්‍රීඩාංගණයට ජගත් මලල ක්‍රීඩා සම්මේලනයේ “ඒ සහතික පත්‍රය හිමිව ඇති අතර උසස් ප්‍රමිතියෙන් යුත් අන්තර් ජාතික ක්‍රීඩාංගණයක් බවට ආසියානු මලල ක්‍රීඩා සංගමයද පෙරේදා නිර්දේශ කළේය.රටවල් 36ක සහභාගීත්වයෙන් පැවැත්වෙන ආසියානු කනිෂ්ඨ මලල ක්‍රීඩා උලෙළ සුගතදාස ක්‍රීඩාංගණයේදී මේ මස 9දා සිට 12 දක්වා පැවැත්වීමට සියලු කටයුතු සංවිධානය කොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=n1206018</link>
    <topic>හරි තොරතුරකට ලක්ෂ 10ක්</topic>
    <author>භක්ති ධර්මප්‍රිය මෙන්ඩිස්</author>
    <content>ජාතික කෞතුකාගාරයේ සිදු වූ සොරකම සම්බන්ධව පොලිසියට යම් තොරතුරක් ලබා දෙන පුද්ගලයකුට මුදලින් රුපියල් ලක්ෂ දහයක් ලබා දීමට පොලිස් දෙපාර්තමේන්තුව තීරණය කර තිබේ.සිද්ධියට සම්බන්ධ සැකකරුවන් හෝ සොරකම් කරන ලද පෞරාණික භාණ්ඩ පිළිබඳව තොරතුරක් ඇත්නම් වහාම අංක 0112328138 , 0112320141 වෙත ලබා දීමට හැකියාව ඇත. මෙහි රහස්‍යභාවය පිළිබඳව පොලිස් මූලස්ථානය සම්පූර්ණයෙන්ම වගකියනු ලබයි.ජාතික කෞතුකාගාරයෙන් භාණ්ඩ සොරකම් කරනු ලැබුවේ 2012/03/16 වැනිදා ය.අපරාධ පරීක්ෂණ දෙපාර්තමේන්තුව සිද්ධිය සම්බන්ධ පරීක්ෂණ පවත්වන අතර විද්‍යාත්මක සාක්ෂි ඔස්සේ යම් යම් කරුණු මේ වන විට අනාවරණය කර ගෙන ඇතැයි පොලිස් මූලස්ථානය පවසයි.ජාතික කෞතුකාගාරයේ තිබී සොරකම්කරන ලද භාණ්ඩ මහනුවර යුගය හා ඉතිහාසයේ විවිධ යුගවලට අයත් ඒවා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=n1206014</link>
    <topic>පොසොන් සතිය අදින් ඇරඹෙයි</topic>
    <author>චූල බණ්ඩාර කුලසේකර සහ සම්පත් සංජීව</author>
    <content>උපේක්ෂාවෙන් සහජීවනය කරා” යන තේමාව මූලිකකොට ගනිමින් අදින් (1) ඇරඹෙන පොසොන් සතියට අවශ්‍ය සියලු කටයුතු සම්පාදන කර ඇතැයි පොසොන් කමිටු සභාපති සහ අනුරාධපුර මහ දිසාපති මහින්ද සෙනෙවිරත්න මහතා සඳහන් කළේය.අවශ්‍ය ප්‍රමාණයට දන්සල්, සෞඛ්‍ය, ආරක්ෂාව, ජලය, විදුලිය, ප්‍රවාහනය, සනීපාරක්ෂක සේවා ඇතුළු සියලු සුබසාධන කටයුතු ලබන 07 වැනිදා දක්වා පොසොන් සතිය පුරා ක්‍රියාත්මක වන බව දිසාපතිවරයා සඳහන් කරයි.පොසොන් උළෙල සඳහා ලක්ෂ 16 ක පිරිසක් අපේක්ෂා කරන අතර ඊට අදාළ වන ලෙස සැලසුම් සකස් කර ඇති බවද ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=n1206015</link>
    <topic>අ’පුර හා මිහින්තලේ පාසල් 16ක් වැසෙයි</topic>
    <author/>
    <content>අනුරාධපුර සහ මිහින්තලේ පැවැත්වෙන පොසොන් පිංකම හේතුවෙන් පාසල් දහසයක් අද (1) සිට සතියක් පුරා වසා තැබේ.මේ යටතේ ජාතික පාසල් තුනක් (3) සහ පළාත් සභා පාසල් දහතුනක් (13) ලබන 07 දා දක්වා වසා තැබීමට පොසොන් කමිටුව තීරණය කර ඇත.පොසොන් අවශ්‍යතා වෙනුවෙන් මේ පාසල වසා තැබෙන බව පොසොන් කමිටුවේ සභාපති සහ අනුරාධපුර මහ දිසාපති මහින්ද සෙනෙවිරත්න මහතා සඳහන් කරයි.ඒ අනුව අනුරාධපුර මධ්‍ය විද්‍යාලය, ස්වර්ණපාලි බාලිකාව, සහිරා මහ විදුහල, ජෝසප් මහ විදුහල, කේ. බී. රත්නායක විද්‍යාලය, විවේකානන්ද දෙමළ මහ විදුහල, වලිසිංහ හරිශ්චන්ද්‍ර විද්‍යාලය, දේවානම්පියතිස්ස පුර මහ විදුහල, පොතානගම විද්‍යාලය, නිවන්තකචේතිය මහ විදුහල, මහා බෝධි විද්‍යාලය, රත්මලේ තිස්ස මහ විද්‍යාලය, මිහින්තලේ මහ විදුහල, මිහින්තලේ කනිෂ්ඨ විද්‍යාලය, විලච්චිය කනිෂ්ඨ විද්‍යාලය, කම්බන්කුලම විද්‍යාලය සහ තන්තිරිමලය විමලඥාන විද්‍යාලය අද සිට ලබන 7 දක්වා වසා තැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=n12060110</link>
    <topic>ශ්‍රී ලංකාව කෙටි කලකින් ලබා ඇති සංවර්ධනය ඉතා ප්‍රශංසනීයයි</topic>
    <author>මහින්ද අලුත්ගෙදර</author>
    <content>දශක තුනක කාලයක් උතුරු හා නැඟෙනහිර පළාත්වල පැවැති යුද්ධය සාර්ථක ලෙස අවසන් කොට වසර තුනක් වැනි කෙටි කාලයක් තුළ එම ප්‍රදේශ ලබා තිබෙන දැවැන්ත සංවර්ධනය අතිශය ප්‍රශංසනීය බව සිංගප්පූරු විදේශ ඇමැති කේ.ෂන්මුගම් මහතා අවධාරණය කරයි.මේ වෙනුවෙන් ශ්‍රී ලංකා රජය විශාල කාර්යභාරයක් ඉටුකර තිබෙන බවද ඒ ඒ ප්‍රදේශයන්හි සංවර්ධනය සම්බන්ධයෙන් තමා බෙහෙවින්ම සතුටට පත්වන බවද ඇමැතිවරයා සඳහන් කරයි.නිල සංචාරයක් සඳහා ශ්‍රී ලංකාවට පැමිණි සිංගප්පූරු විදේශ ඇමැතිවරයා මේ බව සඳහන් කළේ ත්‍රිකුණාමලය සහ යාපනය දිස්ත්‍රික්කයන්හි වත්මන් තත්ත්වය දැක ගැනීම සඳහා ඊයේ (31) සංචාරය කළ අවස්ථාවේදීය.දින පහක කාලයක් වෙනුවෙන් පසුගිය 29 දා ශ්‍රී ලංකාවට පැමිණි කේ.ෂන්මුගම් මහතා ඊයේ (31) ත්‍රිකුණාමලය දිස්ත්‍රික්කයේ සංචාරය කරමින් නැඟෙනහිර පළාත් ආණ්ඩුකාර රියර් අද්මිරාල් මොහාන් විජේවික්‍රම මහතා ඇතුළු රජයේ නියෝජිතයන් පිරිසක් හමුවී සාකච්ඡා කළේය.ඉන් අනතුරුව යාපනයේ සංචාරය කළ ඒ මහතා නල්ලූර් කෝවිල නැරැඹීමට ගිය අතර පසුව සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා, උතුරු පළාත් ආණ්ඩුකාර ජී.ඒ චන්ද්‍රසිරි මහත්වරු හමුවූහ.ඊට අමතරව යාපනය නගරාධිපතිනිය සමඟද සාකච්ඡා කළ බව විදේශ කටයුතු අමාත්‍යාංශය පවසයි. මේ අතර යාපනය, පුන්නාලෙයි ප්‍රදේශයට ගිය සිංගප්පූරු විදේශ ඇමැතිවරයා එම ප්‍රදේශයේ නැවත පදිංචි කළ ජනතාවගේ සුවදුක් විමසීය.සිංගප්පූරු විදේශ ඇමැති කේ.ෂන්මුගම් මහතා ජනාධිපති මහින්ද රාජපක්ෂ මහතා හමුවීමටද නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=r1206011</link>
    <topic>බිබිල රතුගල ගමට වැස්ස නෑ: ජලය නැතිව වගාබිම් විනාශයි</topic>
    <author>ඌව පළාත් සමූහ - මාපා බණ්ඩාර</author>
    <content>බිබිල රතුගල ආදිවාසී ජනතාවගේ වගා බිම් ජලය නොමැතිව විනාශ වී ඇති බව කියයි.ආදිවාසි ගම්මානයේ පවුල් 98ක ජනතාව වී. කුරහන්. ඉරිගු , කව්පි, මුං, වට්ටක්කා , මෑ පසුගිය මාර්තු මාසයේ වගාකර තිබේ.පසුගිය වසරවලට වඩා මේ වසරේ වැස්ස නොමැතිව දැඩි නියං තත්ත්වයක් පැවතීම නිසා ඇළ, දොළ, ගංගා සිඳී වගාබිම් සියල්ල විනාශ වෙමින් පවතී.රතුගල ආදිවාසි නායක සුදාවන්නිල ඇත්තෝ මෙසේ කීය.ආදිවාසී ජනතාව පසුගිය දෙසැම්බර් මාසයේදී මහ වැස්සට ඉරිඟු, මුං, වී. කවුපි කුරහන් වගා කළා, කලින් වගේ අපි ඉන්න ගම්වලට දැන් වැස්ස නෑ.මේ සැරේ මැයි මාසේ එක දවසක්වත් වැස්සේ නෑ. මාසයක් වයසැති අපේ වගාව සියල්ලම විනාශයි. අපිට දැන් හිඟා කන්න සිද්ධ වෙලා තියෙනවා.එච්. එම්. මහ බණ්ඩා ගොවි මහතා - රතුගලට වැව් අමුණු නෑ. දැන් කාන්තාරයක් බවට පත්ව තිබෙනවා. වගා කරන්න බැංකුවලින් ණය අපි ගත්තා. දැන් ණය ගෙවා ගන්න ක්‍රමයක් නෑ.එච්. එම්. කරුණාවතී ගෙවිලිය - මගේ ඉඩමේ වට්ටක්කා ටින් දෙකක් වගා කළා. වැස්ස නතර වුණා. දැන් එක පැළයක් වත් නෑ.මාසයක් වතුර පොදක් වගාවට නෑ. ගම්මානයම දැන් කාන්තාරයක් බවට පත්වෙලා තිබෙනවා.ඩී. එම්. ලොකුමැණිකා ගෙවිලිය - මට වැව් අමුණු නෑ. වගා හානි පිළිබඳව අපට කියන්න කෙනෙක් නෑ. නිලධාරීන්ට කීවා ම ආධාර දෙන්නේ වෙන අයට. අසරණ අපි හැමදාම අසරණයි. පොළොව සමඟ පොර බදලා ජීවත් වුණු අපිට දැන් සොබා දහමත් වෙනස්කම් කරනවා.ඩී. එම්. බී. බදනා ගොවි මහතා - සුගිය වැස්සට ගමේ ගෙවල් විනාශ වුණා. තාම වන්දි නෑ. දැන් වගා විනාශ වෙනවා. අපි කාට කියන්නද? ජනාධිපතිතුමා අපිට ඉඩම් දුන්නා. දැන් අපිට වගා කරන්න වතුර ඕනි.ඩී. එම්. බී. කළුහාමි ගෙවිලිය - අපි ආදිවාසීන්ට ගමේ ජීවත්වෙන්න පහසුකම් නෑ.අපි කැලේම ජීවත් වෙන්න ආසයි. අපිට ගමේ ඉන්න පහසුකම් නැතිනම් අපිව දානිගල හේනානිගල වනාන්තරවලට යවන්න අපි යන්න කැමතියි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=r1206012</link>
    <topic>මාතලේ කයිකාවල නවෝද්‍යා විදුහලේ විද්‍යාගාරය අබලන්</topic>
    <author>රත්තොට විශේෂ – ඒ. ලියනගේ</author>
    <content>රත්තොට අධ්‍යාපන කොට්ඨාසයේ ප්‍රමුඛතම මධ්‍ය මහා විද්‍යාලය වන මා / කයිකාවල නවෝද්‍යා විද්‍යාලයේ විද්‍යාගාරයේ වහලය මේ වනවිට දැඩි ලෙස අබලන් වී පවතී.දීර්ඝ කලකින් අලුත්වැඩියා නොකිරීම නිසා වහලයේ සිවිලිම කඩා වැටීමට ආසන්නය. ඇතැම් ස්ථාන කඩා වැටී ඇත.එමෙන්ම විද්‍යාගාරයට පිවිසෙන ස්ථානයේ කොන්ක්‍රීට් යොදා සකස් කළ කොටස් හා කාණු පද්ධතිය ද කැඩී බිඳී ගොසිනි.සිසු සිසුවියන් සිය ගණනක් භාවිතා කරන විද්‍යාගාරයේ අඩු පාඩු සකස් කර දෙන ලෙස ඔවුහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=r1206013</link>
    <topic>නිල්ගල වන රක්ෂිතය එළි කළ තිදෙනකුට විරුද්ධව නඩු පවරයි</topic>
    <author>ඌව සමූහ-ඒ.එම් ගුණපාල</author>
    <content>බිබිල නිල්ගල වන රක්ෂිතය අනවසරයෙන් එළිපෙහෙළි කිරීමේ වරද පිළිගත් විත්තිකරුවන් තිදෙනකුට බිබිල මහේස්ත්‍රාත් උද්දාල සුවදුරුගොඩ මහතා රුපියල් 36000 ක දඩයක් ගෙවන ලෙස නියෝග කළේය.මෙසේ දඩ නියම වූයේ පේරණ පදිංචි ඩී. ඇම්. ප්‍රේමරත්න, ඩබ්ලිව්. ඒ. දිසානායක, ඩී. ඇම්. ධර්මදාස යන තිදෙනාටය.බිබිල අඩවි වන නිලධාරි අයි. ඒ. සී. ආර්. විජේතිලක මහතා සැකකරුවන් අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=r1206014</link>
    <topic>අභ්‍යාසලාභී තනතුරුවලට එන්නටඌණ සේවා උපාධිධාරීන්ට දොර වැහිලා</topic>
    <author>වයඹ පළාත් සංචාරක සේන ඉදිරිසිංහ</author>
    <content>පඬුවස්නුවර ප්‍රාදේශීය සභාවේ ඌණ සේවා උපාධිධාරීන් ලෙස සේවයේ යෙදී සිටින සිව් දෙනකුට දැනට බඳවා ගන්නා අභ්‍යාසලාභී උපාධිධාරී වැඩසටහන සඳහා කැඳවීම් ලිපි ඇතත් ඔවුනට එම පුහුණුව සඳහා සහභාගී වීමට වර්තමානයේ සේවය කරන ආයතනයෙන් නිදහස් වීමට අපහසු වී ඇතැයි ආයතනයෙන් ලබාගෙන ඇති ණය ආදිය එකවර ගෙවා රැකියාවෙන් අස්විය යුතු වීම මෙයට හේතුවී ඇති බව ඔවුහු කියති.පළාත් පාලන ආයතන වල හෝ වෙනත් රාජ්‍ය ආයතනයක් සඳහා උපාධිධාරීන් බඳවා ගැනීමේදී පුමුඛත්වය ලබා දෙන මෙන් ඔවුන් ජනාධිපති ලේකම් කාර්යාලයට වයඹ ප්‍රධාන අමාත්‍යවරයාට පළාත් රාජ්‍ය සේවා කොමිෂන් සභාවට හා පළාත් පාලන කොමසාරිස් වරයාට ලිඛිතව යොමු කොට ඇත.සාධාරණයක් ඉටු කිරීමට තම අවධානය යොමු කර ඇති බව වයඹ ප්‍රධාන ඇමැති අතුල විජේසිංහ මහතා ඔවුන්ට දන්වා ඇති බවත් ඔවුන් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=r1206015</link>
    <topic>ඉඳුරුව ගුරුකන්ද මහ විදුහලේඉඩ පහසුකම් ප්‍රමාණවත් නෑ</topic>
    <author>ඉඳුරුව සමූහ - ඇම්.පී. මුනිදාස</author>
    <content>ඉඳුරුව ගුරුකන්ද මහ විදුහලේ අඩුපාඩු රැසකි. විදුහල පිහිටා ඇත්තේ සාගරයටත්, ගාලු පාරටත්, මුහුදුබඩ දුම්රිය මඟටත් අතර මැදිව කොටස් දෙකකටය.ගාලු පාරටත් , දුම්රිය මඟටත් මැදිව ඇති ගොඩනැගිල්ලේ කෙළවරක විදුහලේ ප්‍රධාන කාර්යාලය පිහිටුවා ඇත.විසි හය දෙනකුගෙන් යුතු ගුරු මණ්ඩලයට විවේකාගාරයක්, ආහාර ගැනීමට ස්ථානයක් නැත.සිසු සිසුවියන් හාරසීයක් එක වසර සිට දහතුන වසර දක්වා ඉගෙනුම ලබයි. විදුහලට පානීය ජල පහසුකම්ද නැත. රුපියල් ලක්ෂ හතළිහක වියදමකින් ඉදි කළ පානීය ජල පෙරනය අක්‍රියය.රැස්වීම් ශාලාවක් වශයෙන් ඇත්තේද ඉහත කී ගොඩනැගිල්ල පමණී.බස් රථයක් ගැටී විදුහල් ආරක්ෂිත තාප්පයේ අඩි පනහකටත් වඩා දිගු කොටසක් කඩා වැටී ඇත. පෙරද මෙහි අනතුරු සිදු වූ අතර තාප්පය අලුත්වැඩියා කිරීම ඇතුළු අනෙකුත් අඩුපාඩුද ඉක්මණින් සපුරාලිය යුතු ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=r1206016</link>
    <topic>ඇඳි වත උගසට තබා පැරදුණු බාස්කොට කලිසම පිටින් ගෙදර ගිහිල්ලා</topic>
    <author>ඇහැලියගොඩ විශේෂ නිමල් විජයතුංග</author>
    <content>සිංහල අවුරුදු දිනට පසුදින කට ගොන්නක් බීගෙන ගමේ කැට පොළකට ගිය මැදිවියේ පෙදරේරු කාර්මිකයෙක් සෙසු අය අභිබවමින් ‘ඔට්ටු අල්ලන්නට ගොස් සිදු වූ හාස්‍ය ජනක රසාංගයකි මේ.ඇහැලියගොඩ නගරයේ සිට කිලෝ මීටර පහක් පමණ දුර ගමකදී මෙය සිදුවිය.පෙදරේරු කාර්මිකයා දක්ෂයකු නිසා යහමින් මුදල් හම්බ කරන්නටත්, බීමත්කම නිසා වියදම් කරන්නත් එකසේ දක්ෂයෙකි.මොහු එදින දහවල් ඔහු විසින්ම තනන ලද නිවසකට ගෙවැදීමේ උත්සවයකට ගොස් යහමින් අරක්කු පානයකර කැට පොළට ගොස් ඇත.“ මෙන්න මාත් ආවා... හා ඉතින් බලමු ඔට්ටු අල්ලලා”... යි සිංහ සෙයියාවෙන් පැවසූ බාස් උන්නැහේ නිල්, රතු , කොළ කමිස සාක්කුවෙන් ඇද ගත්තේ ය.“මං....ම....මං.... අල්ලන තරමක් අල්..ලන්නෙ ‘වැඩි’ ඔට්ටු... ඔය ‘අඩු’ වැඩ මගේ නෑ” යි බාස් කීවේ මුලින්ම රුපියල් පන් සියයේ නෝට්ටුවක් ගෙන “වැඩ” අල්ලමිනි.එම ඔට්ටුවෙන් ඔහු ජය ගත්තත් පරදින හැම ඔට්ටුවක් ගානේ ‘ තුඞ විතරක්’ යයි කාරා කෙළ ගසමින් ඔහු කරන මේ විගඩම දෙස ඇතැමෙක් බැලුවේ පිළිකුලෙනි. පෙදරේරු කාර්මිකයා ළඟ තිබුණු රුපියල් තුන් හාර දහසකට ‘තට්ටු වන්නට’ වැඩි වේලාවක් ගත නොවිණ.බඩු හෑව්! බඩු හෑව්!!” කියමින් ඔහු කළේ අත බැඳි අගනා ඔරලෝසුව ගලවා ඔට්ටුවට තැබීම ය. එයද පැරදිණි. මීලඟ ඕට්ටුව අලුත්ම ෂර්ට් එකය. එයට සිදු වූයේ ද ඔරලෝසුවට වූ දෙයමය. දැන් ඉතුරුව තිබෙනුයේ බිරියගෙන් අවුරුද්දට තෑගි ලැබුණු බතික් සරම ය.පිරිස බලා සිටියදී ම කිසිදු විලි සංගයක් නොමැති සේ සරම ඉහළට ඔසවා ඔලුවෙන් ගැලවූ බාස් එය ද කැටපොළේ බිම එලීය. දැන් ඔහුගේ ඇඳුම කොට කලිසමක් පමණි.කැට පොළෙන් ඉවත්ව නිවසට ගියවිට බිරියගේ දේශනයට සවන්දීමට ඔහුට සිදුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=r1206017</link>
    <topic>ඇඳුම්වල සඟවා හෙරොයින් ප්‍රවාහනය කළ ජාවාරම්කරුවන් දෙදෙනා පිළියන්දලදී දැලේ</topic>
    <author>නුගේගොඩ සමුහ – ඩබ්ලිව්. විදානපතිරණ</author>
    <content>පිළියන්දල පොලිසියට ලැබුණ ඔත්තුවකට අනුව හෙරොයින් පැකට් 320 ක් සමඟ සැකකරුවන් දෙදෙනකු පිළියන්දල පොලිසිය මගින් අත්අඩංගුවට ගෙන තිබේ.අත්අඩංගුවට ගත් සැකකරුවන් දෙදෙනාගෙන් එක් අයකු මීට වසර 4 කට පෙර හමුදා සේවයෙන් පැන ගිය අයකු බව අනාවරණය විය.සැකකරුවන් දෙදෙනා හෙරොයින් පැකට් යට ඇඳුම්වල සහ කලිසම් සාක්කුවල සඟවාගෙන සිටියදී මෙසේ අත්අඩංගුවට පත්විය.මොවුන් දෙදෙනා කාලයක සිටම මෙම මත්ද්‍රව්‍ය ජාවාරම සිදුකරමින් කැස්බෑව, පිළියන්දල, බඩෝවිට, ගල්කිස්ස ප්‍රදේශවලට බෙදාහැර ඇති බවද ප්‍රශ්න කිරීම්වලදී හෙළිවිණි.මේ පිළිබඳ ගල්කිස්ස කොට්ඨාස භාර පොලිස් අධිකාරි රවින්ද්‍ර කරවිට සහ පිළියන්දල පොලිස් ස්ථානාධිපති ප්‍රධාන පොලිස් පරීක්ෂක සෝමරත්න මහත්වරුන්ගේ උපදෙස් මත අපරාධ අංශයේ ස්ථානාධිපති උප පොලිස් පරීක්ෂක නන්දසිරි ගමගේ මහතා ප්‍රධාන නිලධාරි කණ්ඩායමක් වැඩිදුරටත් පරීක්ෂණ කටයුතු සිදුකරති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=r1206018</link>
    <topic>‘කුකුළු ගැටුම’ දුර දිග ගොස්එක් අයකුට මරු කැඳවයි</topic>
    <author>මහනුවර සංචාරක ගාමිණී සමරනායක</author>
    <content>අල්ලපුගෙදර ඇති දැඩි කරන කුකුළෙක් තම ගෙවත්තට පැමිණ අලාභහානි සිදු කිරීම පිළිබඳව දෙපිරිසක් අතර ඇතිවූ බහින්බස් වීමක් අතරතුර ගල් පහරක් වැදී අයකු මියගොස් ඇත.මෙම සිදුවීම වූයේ අඹතැන්න, දුනුවිල ප්‍රදේශයේ නිවෙස් දෙකක් අතරය. මෙම දෙගොල්ල අතර මෙම ප්‍රශ්නය දිගු කලක් තිස්සේ පැවත එන්නක් බවත් මේ නිසා දෙපිරිස අතර අමනාපයක් හටගෙන තිබෙන බවද පැවසේ. තුවාලකරු අකුරණ දිසා රෝහලට ඇතුළත් කිරීමෙන් පසු මියගොස් ඇත.අලවතුගොඩ පොලිසිය පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=r1206019</link>
    <topic>රඹුක්කන පොලිස් ස්ථානයේඉඩකඩ ප්‍රමාණවත් නෑ</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන පොලිසියේ ඉඩකඩ ප්‍රමාණවත් නොවීමෙන් එම නිලධාරීන් මෙන්ම මහජනතාව ද බලවත් අපහසුතාවකට පත්වෙති. මීට වසර හතළිහකට පමණ පෙර දැනට රඹුක්කන අශෝක වැඩිහිටි නිවාසය පවතින ස්ථානයේ තිබූ පොලිසිය, ජනතාවගේ පහසුව සඳහා වඩාත් ඉඩකඩ ඇති ස්ථානයකට ගෙනඒමේ අරමුණින් දැනට පිහිටි ස්ථානයට ගෙන ආ බව කියති.දුම්රිය දෙපාර්තමේන්තුව සතුව තිබූ මෙම ඉඩමට යාබදව පිහිටි මහනුවර කතරගම දේවාලයේ ඉඩම් කොටසක් ද පොලිසිය සඳහා පවරා ගැනීමට එවකට යෝජනා විය. එහෙත් විවිධ පුද්ගලයන් එම ඉඩම් මිලදී ගැනීමත් සමඟ රඹුක්කන පොලිසිය පටු බිම් තීරුවකට සීමා වී තිබේ.රඹුක්කන ප්‍රාදේශීය ලේකම් කොට්ඨාසයේ ග්‍රාම නිලධාරි වසම් හැට අටක ජනතාවට රඹුක්කන පොලිසියෙන් සේවා සැපයේ. දළ වශයෙන් එම පිරිස ලක්ෂයක් පමණ වෙති. මෙම සේවා සැලසීමේ දී පොලිසිය පවත්වාගෙන යන ගොඩනැඟිල්ල කිසිසේත්ම ප්‍රමාණවත් නොවේ.රඹුක්කන පොලිසියේ පොලිස් ස්ථානාධිපතිවරයා සඳහා වූ නිල නිවාසය ද අබලන් තත්ත්වයේ පවතින අතර, එහි දැනට කිසිවකු පදිංචිව නැත. වර්ෂා කාලයට ජලයෙන් තෙමීයන, වහලය හා සිවිලිම දිරාපත්ව එහි පදිංචි වී සිටීමද අනතුරුදායකය. රඹුක්කන පොලිසියේ කාන්තා හා පිරිමි පොලිස් නිලධාරීන් වෙනුවෙන් ඉදිකර ඇති තනිකඩ භට නිවාස දෙකෙහි ද පහසුකම් ඉතා අල්පය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=r12060110</link>
    <topic>රේස්ගිය බසයේ ගමන් කළ කතකට තුවාලයි: ඇයට ප්‍රතිකාර කරන්න රියැදුරාට රු. 600ක් වැයවෙලා</topic>
    <author>ගාමිණි බී. දිසානායක – හාරිස්පත්තුව මධ්‍යම විශේෂ</author>
    <content>පසුගියදා පලීපාන ප්‍රදේශයේ මළගෙදරකට සහභාගිවීමට ගිය මා නැවත මහනුවරට ඒම සඳහා ඥාතියකුද සමඟ ඕවිස්ස පුජාපිටිය හරහා මහනුවර තෙක් ධාවනය කෙරෙන බස් රථයකට ගොඩවුයෙමි.මෙම ස්ථානයේ සිට මහනුවරට කි.මී. 10 ක් පමණ යා යුතුව ඇත. රියැදුරු සහ කොන්දොස්තර ත ගැටවරයන්ය.මෙම රථයේ අධික වේගය සහ තිරිංග තදකිරීමේ අඩුවක් නම් නොමැත. ඇතැම් අවස්ථාවල තිරිංග තද කිරීමේදී වාඩිවී සිටිනා මගීහු නොදැනීම හිට ගැනෙති. හිටගෙන යන මගීහු නොදැනුවත්ම අඩි දෙක තුනක් ඉදිරියට විසිවෙති. මෙසේ ගමන් කෙරෙන බසයට මගීන් ගැනීම සහ බැස්සවීමේදී රියැදුරුට සහ කොන්දොස්තරට පැවැතියේ පුදුමාකාර කලබලයක් සහ හදිස්සියකි.කිලෝමීටරයක් පමණ බසයේ ගමන් කළ මා හට දැන් අනතුරක් වේදැයි සිතුණි. ඈතින් ලංගම බස් රථයක් පැමිණීම නිසා මොවුන්ට කඩිකුලප්පුව හැදී ඇති බව මට තේරුම් ගියේය.එකම මගියෙක් හෝ ලංගම බස් රථයට නැගීමට ඉඩ නොදී ගමන් කළ මොවුන් මුල්ලේගම ප්‍රදේශයේදී මැදිවියේ මවක් සහ ඇගේ තරුණ වියේ දුව බසයට ගැනීමට නැවැත්වීය.ඔවුන් බස් රථයට නැග්ගා පමණි. එක්වරම මෙම බස් රථයට ලංගම බසය ඉස්සර කෙරිණි. මෙම රථයේ රියදුරු ලංගම බසයට අවහිර කරනා චේතනාවෙන් වේගයෙන් බසය ඉදිරියට ගෙන තිරිංග තද කළේය. එක්වරම මගදි නැග්ග මව ඉදිරියට විසිවී ගොස් අසුනක් පිටුපස ඇයගේ හිස වැදීමෙන් තුවාල වී ලේ ගලන්න විය.කාන්තාවට තුවාල සිදුවීම නිසා මෙම ස්ථානයට පැමිණි කොන්දොස්තරවරයා ඇයට දොස් පැවරීමේ දී බසයේ ගමන් කළ මගීන් කෝපවී ඔහුට බැණ වැදීම නිසා කොන්දොස්තර නිශ්ශබ්ද වුයේය.තුවාලකාරියගේ ලේ ගැලීම නතර නොවීය. වහාම ඇය පොලිසියට රැගෙන ගොස් රෝහලට රැගෙන යන ලෙස මගීන් කෑ ගැසීම නිසා තැති ගත් මොවුන් තුවාලකාරිය බසයෙන්ම ගොස් පෞද්ගලික වෛද්‍යවරියකගෙන් ප්‍රතිකාර ලබාදෙන්නට විය.ඉන්පසු මව සහ දුව කටුගස්තොට නගරයට රැගෙන විත් කුලී ත්‍රිරෝද රථයකින් මුල්ලේගමට රැගෙන යන ලෙසට බාර දුන්නේය. බසයේ රියැදුරු නීති රීති පිළිපදිමින් මහනුවර දෙසට බසය ධාවනය කෙළේය. මෙම සිදුවීම් හොඳින් බලා සිටි බසයේ ගමන් කළ කටකාර පුද්ගලයෙක් කොන්දොස්තර ළඟට කිට්ටු වී මල්ලි රුපියල් ශත හොයන්න රේස් ගිහින් දැන් කීයක් ගියාද? කියා ඇසුවේය.අයියේ බෙහෙත් දමන්න ගියා රු.300 ක්, ත්‍රිවිල් එකට කුලිය දුන්නා රු.300 ක් රුපියල් හයසීයක් ගියා යැයි කොන්දොස්තර කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=s1206011</link>
    <topic>පාකිස්තානයට එරෙහි පළමු විස්සයි 20 ගැටුම අද සුරියවැව පිටියේදී</topic>
    <author>වර්නන් ගුණසේකර</author>
    <content>පාකිස්තාන ක්‍රිකට් කණ්ඩායමේ 2012 ශ්‍රී ලංකා තරග සංචාරය ආරම්භ කරමින් දෙපිල අතර පළමු විස්සයි20 ගැටුම අද රාත්‍රියේ හම්බන්තොට මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේදී පැවැත්වේ.ලබන සැප්තැම්බරයේ ශ්‍රී ලංකාවේ ඇරැඹෙන විස්සයි20 ලෝක කුසලාන තරගාවලියට සූදානම් වීමක් ලෙසින් අද (1) සහ අනිද්දා (3) පැවැත්වෙන තරග දෙක දෙපිලටම ඉතාමත් වැදගත් වනු ඇත.පාකිස්තානයට එරෙහිව පැවැත්වෙන ෂහිඩ් අෆ්රිඩි විස්සයි20 තරග දෙක මෙන්ම ඉන්පසුව එළැඹෙන ජාත්‍යන්තර එක්දින හා ටෙස්ට් තරගමාලාවලදී ශ්‍රී ලංකාව වඩාත් පරෙස්සම් විය යුතුව තිබෙන්නේ ප්‍රතිවාදී දඟ පන්දු යවන්නන්ගෙනි.විශේෂයෙන්, සයීඩ් අජ්මාල් හා අබ්දුර් රෙහ්මාන් පාකිස්තානය වෙනුවෙන් ප්‍රධාන කාර්යභාරයක් ඉටු කරනු ඇත. ශ්‍රී ලංකා දඟ පන්දු යවන්නන් හා සසඳන විට මේ පන්දු යවන්නන් දෙදෙනා වෙනම තත්ත්වයක සිටින බවත් ඔවුන් සමීපයට පැමිණිය හැකි එකම ශ්‍රී ලාංකික දඟ පන්දු යවන්නා රංගන හේ්රත් පමණක් බවත් ශ්‍රී ලංකා තේරීම් කමිටුවේ සභාපති හා හිටපු ශ්‍රී ලංකා වේග පන්දු යවන්නකු වන අසන්ත ද මෙල් පවසා තිබේ.සිත් ඇද ගැනීමට සමත් පසුගිය වසරේ තරග වාර්තාව අඩිතාලමක් කොට ගෙන ඒ මත තව තවත් ඉදිරියට යාමේ අරමුණින් පාකිස්තානය අද තරග බිමට පිවිසෙනු ඇත. “ශ්‍රී ලංකාවේදී අපේ ඉලක්කය ජයග්‍රහණයයි. නමුත් දීර්ඝ කාලීන ඉලක්කය වන්නේ තුන් ආකාරයේම ක්‍රිකට් ක්‍රීඩාවේ ශ්‍රේණිගත කිරීම්වල පාකිස්තානය ඉහළට ගෙන යාමයි” පාකිස්තාන නව පුහුණුකරු ඩේව් වට්මෝර් අවධාරණය කරයි. එය කීමට පහසු වූවත් ඒ වෙනුවෙන් ඉතාමත් වෙහෙස විය යුතු බවද ඔහු කියයි.අද තරගය පාකිස්තාන විස්සයි20 නව නායකයා ලෙසින් මොහමඩ් හෆීස්ගේ පළමු තරගයයි.පසුගිය වසරේ එක්සත් අරාබි එමීර් රාජ්‍යයේදී ශ්‍රී ලංකාවට එරෙහිව විස්සයි20, එක්දින හා ටෙස්ට් යන අංශ තුනේදීම ලත් ජයග්‍රහණ නිසා කණ්ඩායමේ ක්‍රීඩකයින්ගේ ධෛර්යය වැඩි වී ඇතැයි හෆීස් පවසයි. ඔහු, පාකිස්තාන එක්දින හා ටෙස්ට් කණ්ඩායම්වල මිස්බා උල් හක්ගේ උප නායකයා ද වෙයි.පාකිස්තාන කණ්ඩායම පසුගිය මාස හය තිස්සේ ලැබු ප්‍රගතිය ගැන ශ්‍රී ලංකා නායක මහේල ජයවර්ධන හොඳ අවධානයකින් සිටී. එහෙත්, “අපේ තණතීරුවල, අපේ දේශගුණික තත්ත්වයන් යටතේ ඔවුන් සමග තරග කිරීම ලොකු අභියෝගයක්” බව ජයවර්ධන කියයි.ශ්‍රී ලංකාව හා පාකිස්තානය අතර මෙතෙක් පවත්වා ඇත්තේ ජාත්‍යන්තර විස්සයි20 තරග 7ක් පමණි. පාකිස්තානය ඉන් තරග 5ක් ජයගෙන ඇති අතර ශ්‍රී ලංකාව ජයගෙන ඇත්තේ තරග 2කින් පමණි. ශ්‍රී ලංකාව අවසන් වතාවට පාකිස්තානය පැරදවූයේ (ලකුණු 19කින්) 2009 ජූනි 12 වැනි දින ලෝඩ්ස්හිදීය. පාකිස්තානය අවසන් වරට ජයග්‍රහණයක් වාර්තා කළේ (කඩුලු 5කින්) පසුගිය වසරේ නොවැම්බර් 25 වැනි දින අබුඩාබිහිදීය.ශ්‍රී ලංකා විස්සයි20 සංචිතය: මහේල ජයවර්ධන (නායක), තිලකරත්න ඩිල්ෂාන්, කුමාර් සංගක්කාර, දිනේෂ් චන්දිමාල්, චාමර කපුගෙදර, නුවන් කුලසේකර, කෞශල් ලොකුආරච්චි, ලසිත් මාලිංග, ඇන්ජලෝ මැතිව්ස්, තිසර පෙරේරා, සචිත්‍ර සේනානායක, උපුල් තරංග, ලහිරු තිරිමාන්න, ඉසුරු උදාන.පාකිස්තාන විස්සයි20 සංචිතය: මොහමඩ් හෆීස් (නායක), අහමඩ් ෂෙසාඩ්, හමාඩ් අසාම්, හැරිස් සොහේල්, ඛාලිඩ් ලතිෆ්, මොහමඩ් සාමි, රාසා හසන්, සයීඩ් අජ්මාල්, ෂහිඩ් අෆ්රිඩි, ෂකීල් අන්සාර්, ෂොයිබ් මලික්, සොහේල් ටන්විර්, උමාර් අක්මාල්, උමාර් ගුල්, යසිර් අරෆත්..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=s1206012</link>
    <topic>ධර්මරාජයට විශිෂ්ට ජයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>සී.ඩබ්‍.ඩබ්.කන්නන්ගර විදුහල සමග පසුගිය සතියේ පැවැති 'බී' කොටසේ තරගයකින් ලකුණු 106 (ගෝල් 13, උත්සාහක දිනුම් 3) -9ක ( දඬුවම් පහර3) විශිෂ්ට ජයක් වාර්තා කිරීමට ධර්මරාජ විදුහල සමත්විය.පළමු භාගය නිමාවනවිට ධර්මරාජ විදුහල ලකුණු 36-6ක් ව‍ශයෙන් ඉදිරියෙන් සිටියේය. එම විදුහලේ ළහිරු ප්‍රනාන්දු උත්සාහක දිනුම් 5ක් වාර්තා කිරීමට සමත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=s1206013</link>
    <topic>ලින්ඩ්සේ ක්‍රිකට් සැණකෙළිය ජූනි 3දා මුවර්ස් පිටියේදී</topic>
    <author/>
    <content>කොළඹ ලින්ඩ්සේ බාලිකා විදුහලේ ආදි ශිෂ්‍යාවන් සංවිධානය කරන ලින්ඩ්සේ ක්‍රිකට් සැණකෙළිය ජූනි 3 වැනි දින කොළඹ මුවර්ස් පිටියේදී පැවැත්වේ.විදුහලේ ආදි ශිෂ්‍යාවන් හා වර්තමාන ශිෂ්‍යාවන්ගෙන් සැදුම් ලත් කණ්ඩායම් 14ක් මෙම සය සාමාජික තරගාවලියට සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=s1206014</link>
    <topic>යෞවන ක්‍රීඩා කබඩි පිරිමි ශූරතාව කෑගල්ලට</topic>
    <author/>
    <content>24වැනි ජාතික යෞවන ක්‍රීඩා උලෙළේ කබඩි තරගාවලියේ සමස්ත පිරිමි ශූරතාව දිනාගැනීමට කෑගල්ල දිස්ත්‍රික් කණ්ඩායම සමත්වූ අතර කාන්තා ශූරතාව ගම්පහ දිස්ත්‍රික් කණ්ඩායම හිමිකර ගත්තේය.ගාල්ල, බද්දේගම කුම්මේ ක්‍රිඩාංගණයේ දී පසුගියදා පැවැති මේ තරගාවලියේ පිරිමි අනුශූරතාව රත්නපුර දිස්ත්‍රික් කණ්ඩායම හිමිකර ගත් අතර කාන්තා අනුශූරතාව ගාල්ල දිස්ත්‍රික් කණ්ඩායම දිනා ගත්තේය.වවුනියා දිස්ත්‍රික් කණ්ඩායම පිරිමි අංශයේ තුන්වැනි ස්ථානයත්, මහනුවර දිස්ත්‍රික් කණ්ඩායම කාන්තා අංශයේ තුන්වැනි ස්ථානයත් දිනාගැනීමට සමත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=s1206015</link>
    <topic>සිවුකොන් එල්ලේ තරගයේ ජය කඳවල සික්ස්ටීන් බ්‍රදර්ස් පිලට</topic>
    <author/>
    <content>ගනේමුල්ල ශක්ති, වැලිසර සුමුදු, මහායාය වත්ත ශක්ති සහ කඳවල සික්ස්ටීන් බ්‍රදර්ස් අතර පැවැති සිවුකොන් එල්ලේ තරගාවලියේ ශූරතාව දිනා ගැනීමට කඳවල සික්ස්ටීන් බ්‍රදර්ස් පිල සමත්විය.කඳවල ක්‍රීඩාංගණයේ පැවැති මේ තරගාවලියේ පළමු තරගයෙන් කඳවල පිල ජයගත් අතර දෙවැනි තරගයෙන් ශක්ති පිල ජය ගත්තේය.අවසන් තරගයේ දී ශක්ති පිල ලකුණු 7ක් ලැබූ අතර කඳවල පිල 8දෙනෙකු පමණක් දැවී ජය අත්කර ගත්තේය.කඳවල පිල වෙනුවෙන් රොහාන් චතුෂ්ක, නීල් ප්‍රදීප්, ධම්මික සිල්වා සහ ලක්මාල් දස්කම් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=s1206016</link>
    <topic>රු.මිලියන 244ක වියදමින් ඉදිකළ ක්‍රීඩා නේවාසිකාගාරය විවෘත වෙයි</topic>
    <author>ප්‍රින්ස් ගුණසේකර</author>
    <content>ක්‍රීඩක ක්‍රීඩකාවන්ට විශාල අඩුපාඩුවක්ව තිබූ ක්‍රීඩා නේවාසිකාගාරය ක්‍රීඩා ඇමැති මහින්දානන්ද අලුත්ගමගේ මහතා අතින් ඊයේ විවෘත කෙරුණි.රුපියල් මිලියන 244ක වියදමින් ඉදිකරණ ලද තෙමහල් ගොඩනැගිල්ලේ ක්‍රීඩක ක්‍රීඩිකාවන් 140කට නවාතැන් පහසුකම් ඇත.එයට අමතරව නිළධාරීන් 20කටද මෙහි නවාතැන් පහසුකම් හිමිකර තිබේ.ටොරින්ටන් නේවාසිකාගාරය ලෙසින් නම් කොට ඇති මෙහි නවාතැන් ගන්නා ක්‍රීඩක ක්‍රීඩිකාවන්ට ගෘහස්ථ ක්‍රීඩාංගණයක්ද ඉදිකර තිබීම විශේෂත්වයකි.මේ නේවාසිකාගාරයේ නවාතැන් ගත් ප්‍රථම කණ්ඩායම වූයේ මේ 9දා ආරම්භවන කනිෂ්ඨ මලල ක්‍රීඩා ශූරතාවලියේ ශ්‍රී ලංකා සංචිතයේ ක්‍රීඩක ක්‍රීඩිකාවන් 110කි.මෙය ක්‍රීඩා ඉතිහසයේ සුවිශේෂී සන්ධිස්ථානයක් බව ක්‍රීඩා ඇමැති මහින්දානන්ද අලුත්ගමගේ මහතා “දිනමිණ“ට පැවැසීය. ජාතික සංචිතවල ක්‍රීඩක ක්‍රීඩිකාවන්ට ක්‍රීඩා පුහුණුවීම් නිමා කර නිදහස් මනසකින් නවාතැන් ගෙන, පසුදා ක්‍රීඩා කටයුතු සැලසුම් කර ගැනීමේ අවස්ථාව උදා කිරීම මේ නේවාසිකාගාරය ඉදි කිරීමේ බලාපොරොත්තුව බව ක්‍රීඩා ඇමැතිවරයා පැවැසීය.කොළඹින් පිට පළාත් ක්‍රීඩක ක්‍රීඩිකාවන් පැමින කෙළඹ පුහුණුවීම් කිරීමේදී හා ක්‍රීඩා තරගවලට සහභාගීවීමේදී මේ නේවාසිකාගාරයේ වැදගත්කම ඇමැතිවරයා අවධාරනය කළේය.“රටක් පිළිගන්නා ක්‍රීඩක ක්‍රීඩිකාවන්ට ඒ ගෞරවනීය තත්ත්වය ලබාදීමට මාගේ අමාත්‍යංශය නිරන්තර කැප වෙනවා.අතිගරු ජනාධිපතිතුමාගෙන් ලැබෙන උපදෙස් හා නියෝග වන්නේද ක්‍රීඩක ක්‍රීඩිකාවන්ට ප්‍රමුඛතාව ලැබෙන පරිදි කටයුතු කිරීමටයි.රජයක් හැටියට අප ලබාදෙන පහසුකම්වලින් උපරිම ප්‍රයෝජන ගෙන රටට ජයග්‍රහණ අත්කරදීම ක්‍රීඩක ක්‍රීඩිකාවන්ගේ වගකීම හා යුතුකමයි“ ක්‍රීඩා ඇමැතිවරයා පැවැසීය.මේ අවස්ථාවට ක්‍රීඩා අමාත්‍යංශයේ ලේකම් උදය ආර් සෙනෙවිරත්න,ක්‍රීඩා අධ්‍යක්ෂ ජෙනරාල් රංජනී ජයකොඩි,ක්‍රීඩා වෛද්‍ය ඒකකයේ ප්‍රධානී මහාචාර්ය අර්ජුන ද සිල්වා,ඔලිම්පික් පදක්කම්ලාභිනී සුසන්තිකා ජයසිංහ යන මහත්ම මහත්මීහූ ඇතුලු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=s1206017</link>
    <topic>පැරා ඔලිම්පික් ක්‍රිඩා උලෙළට 11ක සංචිතයක්</topic>
    <author>ෆවුස් මොහොමඩ්</author>
    <content>ලන්ඩනයේ පැවැත්වෙන පැරා ඔලිම්පික් ක්‍රිඩා උලෙළ සඳහා ක්‍රීඩක ක්‍රීඩිකාවන් 11දෙනෙකුගෙන් යුතු සංචිතයක් ඊයේ නම් කරනු ලැබිණි. යුද හමුදාවේ ක්‍රීඩකයන් 7ක් සමග රිහේබ් ලංකා ක්‍රීඩා සමාජයේ ක්‍රීඩකයන් 2ක් හා ක්‍රීඩිකාවන් 2ක් මේ සංචිතයට ඇතුලත් වෙති.අප්‍රේල් මස මලයාසියාවේ පැවැති පැරා ඔලිම්පික් ක්‍රීඩා උලෙළට සුදුසුකම් ලැබී‍මේ ආසියානු ක්‍රීඩා තරගාවලියේ දී ඔලිම්පික් පරිසාධන මට්ටම සපුරා ගැනීමට සමත්වූ මේ ක්‍රීඩක ක්‍රීඩිකාවන් අතරින් පැරා ඔලිම්පික් ක්‍රීඩා උලෙළ නියෝජනය කරන කණ්ඩායම ඉදිරි සති ‍2 තුල දී තෝරා ගැනීමට නියමිතය.කෙසේවෙතත් මෙවර ක්‍රීඩා උලෙළට අවම වශයෙන් ක්‍රීඩක ක්‍රීඩිකාවන් 6 දෙනෙකුවත් සහභාගි කරවීමට හැකිවනු ඇතැයි බලාපො‍රොත්තු වනබව ආබාධ සහිතවූවන්ගේ ක්‍රීඩා පිළිබඳ ජාතික සම්මේලනයේ ලේකම් ලුතිනන් කර්නල් දීපාල් හේරත් මහතා දිනමිණට පැවැසීය.මලයාසියාවේ පැවැති ආසියානු තරගාවලියේ දී ශ්‍රී ලංකාව පදක්කම් 42ක් දිනා ගැනීමට සමත් වූ අතර එහිදී සවි එසැවීම, වෙඩි තැබීමේ ඉසව්ව, දුණු ශිල්පය යන තරග ඉසව්වලදී ද පදක්කම් දිනා ගත්තේය. එම තරග ඉසව්වන්හී දිත් ඔලිම්පික් පරිසාධන මට්ටම පසුකිරීමට ශ්‍රී ලංකා ක්‍රීඩකයන් සමත්වූහ.ජාත්‍යන්තර වර්ගීකරණය අනුව දණහිසෙන් ඉහළ කොටස අහිමි, දණහිසෙන් පහළ කොටස අහිමි වශයෙන් කාණ්ඩ කීපයක් යටතේ තෝරාගනු ලබන පැරා ඔලිම්පික්ක්‍රීඩා උලෙළට සහභාගි වන ශ්‍රී ලංකා කණ්ඩායමට ඇතුළත් විය යුතු ක්‍රීඩක ක්‍රීඩිකාවන් ප්‍රමාණය ජූනි මස 15 වැනිදා වනවිට ලෝක පැරා ඔලිම්පික් කමිටුව විසින් දන්වනු ඇතැයි මේ සම්බන්ධව කොළඹ පැවැති මාධ්‍ය හමුවක දී ආබාධ සහිතවූවන්ගේ ක්‍රීඩා පිළිබඳ ජාතික සම්මේලනයේ සභාපති බ්‍රිගේඩියර් රජීව වික්‍රමසිංහ මහතා පැවැසීය.1996වසරේ සිට පැරා ඔලිම්පික් ක්‍රීඩා උලෙළ නි‍යෝජනය කරන ශ්‍රී ලංකාව ඉහළම සාර්ථකත්වය පෙන්නුම් කරනු ලැබුවේ 2004 වසරේ ඇතැන්ස් ක්‍රීඩා උලෙළේදීය. එහිදී ශ්‍රී ලංකාව නියෝජනය කරමින් මීටර් 50 පසුපස ආර පිහිනුම් තරගයේ දී සිවුවැනි ස්ථානය අත්කර ගැනීමට දණහිසට පහළින් පාදයක් අහිමි වර්ගීකරණය යටතේ ක්‍රීඩා කළ ක්‍රීඩකයෙකු වන ප්‍රියදර්ශන සමත්විය.මේ සංචිතයට මලයාසියාවේ පැවැති පැරා ඔලිම්පික් ක්‍රීඩා උලෙළට සුදුසුකම් ලැබී‍මේ ආසියානු ක්‍රීඩා තරගාවලියේ දී මීටර් 800 තරග ඉසව්වේ නව ආසියානු වාර්තාවක් බිහිකළ පී.ඩී.ඩබ්.දයානන්ද ද ඇතුලත්ය. ඔහු එම තරග ඉසව්වේ දී මීටර් 800 තරගය මිනිත්තු 2.21කින් නිමාකරමින් මේ වාර්තාව පිහිටුවනු ලැබීය.පැරා ඔලිම්පික් ක්‍රීඩා සංචිතයේ ක්‍රීඩක ක්‍රීඩිකාවන් සමග ආබාධ සහිතවූවන්ගේ ක්‍රීඩා පිළිබඳ ජාතික සම්මේලනයේ සභාපති බ්‍රිගේඩියර් රජීව වික්‍රමසිංහ, එහි ලේකම් ලුතිනන් කර්නල් දීපාල් හේරත්, උපසභාපති බ්‍රිගේඩියර් රාජිත අම්පේමොහොට්ටි හා එහි කාරක සභික ලුතිනන් කර්නල් මහේෂ් කුමාර මහත්වරු ‍මේ මාධ්‍ය හමුවට එක්වූහ.ශ්‍රී ලංකා පැරා ඔලිම්පික් ක්‍රීඩා සංචිතයප්‍රදීප් සංජය (මීටර් 400/200), උදය පුෂ්පකුමාර (හෙල්ල විසිකිරීම), එස්.එම්.සෙනෙවිරත්න (උස පැනීම),ඩී.එල්.ලෙස්ලි කුමාර (උස පැනීම), අරුණ ප්‍රියංකර (හෙල්ල විසිකිරීම), ඒ.එම්.උපාලි රත්නායක (මීටර් 400/800), පී.ඩී.ඩබ්.දයානන්ද (මීටර් 400/800), ඉන්දුමතී කරුණාතිලක (මීටර් 100/200/දුර පැනීම), කුමුදු ප්‍රියංකා (මීටර් 100/200/දුර පැනීම), දුමීර මයුරත්න (මීටර් 100/දුර පැනීම), පී.ඒ.එල්.පුෂ්පකුමාර (උස පැනීම) සමග පුහුණුකරුවන් වන නිමල් ධර්මරත්න, ජෑන්ස් දිසානායක, ප්‍රීති අනුරකුමාර,.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=s1206018</link>
    <topic>බ්‍රිජ් තරගාවලිය හෙට</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>ශ්‍රී ලංකා බ්‍රිජ් සම්මේලනය ලෝක ව්‍යාප්ත බ්‍රිජ් තරගාවලියට සමගාමීව මහනුවර ගාර්ඩ්න් ක්‍රීඩා සමාජ ශාලාවේදී බ්‍රිජ් තරගාවලියක් හෙට (2) පෙරවරු 9.30 සිට ආරම්භ කෙරේ.මෙම තරගාවලිය සඳහා මහනුවරින් යුගල 08 ක් සහ කොළඹින් යුගල 08 ක් තරග වදිති. තරගාවලිය සඳහා ලෝකයේ විවිධ රටවලින් බ්‍රිජ් යුගල 4000 ක් තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=f1206011</link>
    <topic>මැති සබේ ටයිසන්ගෙන් ප්‍රවේසම් වෙනු !</topic>
    <author/>
    <content>1970 මැයි 27 වෙනිදා මහින්ද රාජපක්ෂ නම් තරුණයා පාර්ලිමේන්තුවට ගියේ බෙලිඅත්ත මන්ත්‍රීතුමා හැටියටය. ඔහු ලබා ගත් වැඩි ඡන්ද සංඛ්‍යාව හත් දහසකට ආසන්නයි.ඔහු 2012 මැයි මාසයේ 10වැනිදාත් පාර්ලිමේන්තුවට ගියේය. එසේ ගියේ ශ්‍රී ලංකා ප්‍රජාතන්ත්‍රවාදී සමාජවාදී ජනරජයේ ජනාධිපති හැටියටය. ජනාධිපති වෙන්නට ලබාගත් වැඩි ඡන්ද සංඛ්‍යාව ලක්ෂ 18 කි.1970 මැයි 27 වෙනිදා සිට 2012 මැයි 10 වෙනිදා දක්වා වසර 42 ක් මහින්ද රාජපක්ෂ පාර්ලිමේන්තු මන්ත්‍රී විපක්ෂ නායක - ඇමැති - අගමැති සහ ජනාධිපති හැටියට පාර්ලිමේන්තුවට ගියේය.මහින්ද රාජපක්ෂ වයස අවුරුදු 24 දී පාර්ලිමේන්තුවට ගොස් කළ ප්‍රථම හපන්කම වන්නේ සිරිමාවෝ බණ්ඩාරනායක ආණ්ඩුවේ රාජාසන කතාවට ගෙන ආ ස්තුති යෝජනාව ස්ථිර කරමින් කතා කිරීමය.තරුණයාගේ කතාව විපක්ෂ නායක ජේ. ආර්. ජයවර්ධන අසාගෙන සිටියේය. ඔහු අනාවැකියක් කීවේය. ඒ අනාවැකිය හැන්සාඩ් වාර්තාවේ සටහන් වන්නට ඇත. ජේ. ආර්. ගේ කෙටි අදහස වූයේ මෙම තරුණයා අනාගතයේදී රට වෙනුවෙන් මහා වැඩ කොටසක් කරනු ඇති බවයි. අනාවැකිය හරි ගියේය.2009 මැයි 18 වෙනිදා ලෝකයටම හිසරදයක් වූ බිහිසුණු ත්‍රස්තවාදය මුළුමණින්ම නැති කොට මිනීමරු ප්‍රභාකරන් නන්දිකඩාල් කළපුවේ නතර කරන්නට මහින්ද රාජපක්ෂ පියවර ගත්තේ මන්ත්‍රී හැටියට නොව රාජ්‍ය නායකයා මෙන්ම සේනාධිනායකයා හැටියටය. එය දකින්නට අනාවැකි කී ජේ. ආර්. ජයවර්ධන පාර්ලිමේන්තුවේ සිටියේ නැත.ගිරුවාපත්තුවේ මැදමුලනෙන් බිහි වූ රාජපක්ෂලා හැමදාමත් සිටියේ ප්‍රගතිශීලීන් සමඟය. ප්‍රගතිශීලි පිල නියෝජනය කරමිනි. ශ්‍රී ලංකාව දකුණින් වමට හරවන ගමන ආරම්භ කරන්නට මූලික වූ එස්. ඩබ්ලිව්. ආර්. ඩී. බණ්ඩාරනායකට සෙවනැල්ලක් වූයේ ද රාජපක්ෂ කෙනෙකි. ඒ ඩී. ඒ. රාජපක්ෂය.“මම හිතුවේ මගේ පස්සෙන් එන්නේ මාගේ සෙවනැල්ල කියලයි” එක්සත් ජාතික පක්ෂයෙන් ඉවත්ව ආ බණ්ඩාරනායක තමන් සමඟ වෙනත් කිසිවකු එනු ඇතැයි නොසිතූ නිසා එසේ කියන්නට ඇත. එදා බණ්ඩාරනායක සමග රාජපක්ෂ කෙනකු වමට හැරවූ රට නිදහස් කරන්නට කටයුතු කළේද රාජපක්ෂ කෙනෙකි. ඒ මහින්ද රාජපක්ෂ යි. ඔහුගේ ගමන් මඟට අපි ආසිරි පතමු.නාසය කන අයටඅං තිබේදඒ බොක්සිං තරගයේ ජය – පරාජය ලෝකයම බලා සිටියේය. බොක්සිං ශූරයා වන මයික් ටයිසන් වැටෙන්නට පහරක් දුන්නේ ප්‍රතිවාදි එවැන්ඩර් හොලිෆීල්ඩ් ය. ටයිසන්ට කරගන්නට දෙයක් නැත. හොඳටෝම කේන්ති ගියේය. ටයිසන් හොලිෆීල්ඩ්ගේ කනේ කෑල්ලක් කඩා ගත්තේ ය. හොලිෆීල්ඩ් ළඟ දී ශ්‍රී ලංකාවට ආවේය. අපේ ජනාධිපතිතුමාද කෑල්ලක් අඩු කන අත ගා බැලුවේය. කන කෑවාට වඩා වේදනාවක් එදා හොලිෆීල්ඩ්ට දැනුණා විය හැකිය.අපට එම පරණ සිද්ධිය සිහිපත් වූයේ කනක් නොව නාස් දෙකත් හපා කෑම නිසාය. එක් හපා කෑමක් දෙනියායෙන් වාර්තා විය. නෝනාට වයස 40කි. සැමියාගෙන් දික්කසාද වූ නෝනාට පෙම්වතෙක් සිටී. පෙම්වතාට වයස අවුරුදු 26 කි. පෙම්වතා සමඟ සණ්ඩුවක් ඇති වූ නිසා ඔහුගේ නාසය පෙම්වතිය කෑවාය. පෙම්වතා දැන් මාතර රෝහලේ ශල්‍ය කර්මයකට මුහුණ දී සිටී.ඊළඟට අපට වාර්තා වන්නේ දේශපාලන හපා කෑමකි. තැන ගාලුමුවදොර හෝටලයයි. ව්‍යාපාරිකයකු සමග ගුටි බැට ඇන ගත්තේ් යයි කියන රත්නපුර දිස්ත්‍රික් මන්ත්‍රී දිනේෂ් ගංකන්දට චෝදනාවක් එල්ල කර තිබේ. ගුටි බැට කෙළිය කෙළවර වූයේ ව්‍යාපාරිකයාගේ නාසය මන්ත්‍රී තුමා හපා කෑමෙන් යයි කියති.අපට අවශ්‍ය වන්නේ නාසය කෑවේ ඇයි ද යන්න සෙවීම නොවේ. කාපු නාසය අත ගා බලන ගමන්ම මන්ත්‍රීතුමාට අං තිබේදැයි සහසුද්දෙන් දැන ගැනීමටය. අනෙක දැන් එතුමාට මැතිසබේ ටයිසන් යන නාමයක් පට බැඳලාලු.නරාවළට යළිතල්ලු කරනු එපාපවුලේ බූදලයට අයිති අක්කර කාල හත අටකට කඩා පවුලේ අට දෙනාට බෙදන්නට බැරිය. අක්කර කාලක් අට දෙනකුට බෙදීමෙන් කාටවත් පලක් නැත. ඒ නිසා පුංචි බූදලය කවුරුත් සමගි සම්පන්නව රැක බලා ගත යුතුය. ශ්‍රී ලංකාවද එසේමය. මේ පුංචි දිවයින කෑලි කෑලිවලට කඩන්නට බැරිය. උතුර දෙමළ ජනතාවටත් නැඟෙහිර මුස්ලිම් ජනතාවටත් වශයෙන් වෙන් කළ නොහැකිය. ශ්‍රී ලංකාව යනු සියලු ජාතීන් මිත්‍රත්වයෙන් එක මවගේ දරු කැලක් සේ ජීවත් විය යුතු පුංචි රටකි.ආරක්ෂක ලේකම් ගෝඨාභය රාජපක්ෂ මහතා මේ බව බී.බී.සී. සංවාදයකදී ප්‍රකාශ කර තිබේ. අපේ ගෞරවනීය එල්ලාවල මේධානන්ද හිමියෝ ඒ බව තහවුරු කර සිටිති. ඒ නිසා දෙකඩ වන්නට ගිය පුංචි රට එක් පිරිසකට ලියා දිය නොහැක. ඈත අතීතයේ මේ රටේ මිනිසුන් එකට ජීවත් වූ හැටි අපට මතකය. දකුණේ මිනිස්සු උතුරටත් උතුරේ මිනිස්සු දකුණටත් ආ ගියහ. ගනු දෙනු කළහ. ව්‍යාපාර පවත්වාගෙන ගියහ.එදා පැවැති සිිංහල දෙමළ මුස්ලිම් සමගිය, මේ රට තුළම බිහි වූ ජාතිවාදීන් හා ජාතිවාදී දේශපාලන පක්ෂ විසින් ගිනි තැබිණි. එක්සත් ජාතික පක්ෂයේ නිල පුවත් පත සියරට පොල්ගෙඩි අකුරින් සිංහල මිනිස්සුන්ට කියා සිටියේ කපව් - කොටව් – මරව් කියලා ය.ඒ වගේම එසේ කපා, කොටා, මරා දැමුවේ ඇෙඟ් පාට හොය හොයාය. එසේ කපා කොටා මරා දැමීමේ ප්‍රතිඵලය අපි වසර තිහක් භුක්ති වින්ඳෙමු. දෙමළ ජනතාවට සක්කිලි යන තුට්ටු දෙකේ භාෂාවෙන් හඳුන්වා මිනිසුන් කොන් කිරීමේ ප්‍රතිඵලය අපි ඇතිතෙක් භුක්ති වින්දෙමු.තවදුරටත් රටක් එවැනි නරාවළකට තල්ලු කරන්නට ක්‍රියා නොකළ යුතුය. මසකට වරක් හමුවන සියලු මාධ්‍ය ප්‍රධානීන්ගෙන් ජනාධිපති හැමවිටම කරන ඉල්ලීම වන්නේ ජාතියේ නාමයෙන් “ජාතිවාදය” අවුස්සන්න එපා යන්නයි. දෙමළ ජාතිවාදීන්ගෙන් නිදහස් කරගත් මාතෘ භූමියේ ස්වාධීනත්වය ස්වෛරීභාවය පළුදු නොවිය යුතුය.වසර තිහක දුක් කන්දරාව යළි අත්විඳින්නට කිසිවකුටත් නොලැබේවා! යන්න උතුම් ප්‍රාර්ථනයයි. ඒ ප්‍රාර්ථනා සුනු විසුනු කරන්නට කිසිවකු කිසිවක් නොකළ යුතුය.ආර්ථික විශේෂඥයාඔහු තරම් ආර්ථික විශේෂඥයකු මේ වන විට මේ රටේ පහළ වී නොමැත. ඔහු නමින් හර්ෂ ද සිල්වා ය. හර්ෂ ද සිල්වා එක්සත් ජාතික පක්ෂය නියෝජනය කරන මන්ත්‍රීවරයෙකි. එම පක්ෂයේ ආර්ථික විශේෂඥයා ද ඔහු ය. රටේ ආර්ථිකය ගැන ආණ්ඩුවේ ආර්ථිකය මෙහෙය වන අය පිස්සු කෙළින ආකාරයක් ඔහු වරින් වර මාධ්‍ය මගින් හෙළිදරව් කරද්දී අපට මොහු ගැනත් මොහුගේ ආර්ථික ඥානය ගැනත් සොයා බලන්නට සිතුණි.ඒ වෙන මොනම කෙංගෙඩියකටවත් නොව මේ රටේ පහළ වූ ආර්ථික විශේෂඥයකු වන ආචාර්ය ඇන් ඇම්. පෙරේරාටත් වඩා ඉහළින් මොහු සිටින බව ඔහු ආර්ථිකය ගැන පළකරන අනාවැකිවලින් සිතා ගත හැකිවීම නිසයි.ආර්ථිකය ගැන විශේෂඥ දැනුමක් ලබා ගැනීමට ආර්ථික විද්‍යාව ඉහළින්ම හදාරා ලොකු ලොකු විභාග පාස් කොට උපාධි ලබා ගැනීම අවශ්‍ය නොවේ. බඩු නැග්ගාම බඩු මිල නැගලා යයි කියන්නට ආර්ථික විද්‍යාව දැන ගන්නට ඕනෑ නැත. එසේම හර්ෂ ද සිල්වා මන්ත්‍රීතුමා පෙනී සිටින්නේ එජාපයේ ආර්ථික උපදේශක ලෙසය.ආර්ථික උපදේශක ලෙස කරන බරපතල ප්‍රකාශ ආර්ථික අනාවැකි පළ කරන්නට ඔහුට ඇති සුදුසුකම් ගැන සොයා බැලුවෙමු. ඒ ගැන අපට දුක හිතේ. ඒ නිසා එජාපයේම අයගේ දැනගැනීම පිණිස එම සුදුසුකම් මෙසේ දක්වමු.ඔහු අපොස (උසස් පෙළ) විභාගයට රාජකීය විදුහලින් දෙවරක් ඉදිරිපත් විය. ඒ 1982 සහ 1983 දීය. ඔහු සමත් වූයේ විෂයයන් දෙකක් පමණි. ඒ ආර්ථික විද්‍යාවට සම්බන්ධ විෂයයන් නොවේ. සත්ත්ව විද්‍යාව හා උද්භිද විද්‍යාව පමණි. ඒ සමත්වීමත් යාන්තමිනි. තවත් ශිෂ්‍ය ශිෂ්‍යාවෝ 25000ක් ඔහුට ඉහළින් එම විෂයයන්ගෙන් සමත් වූහ.කෙසේ හෝ ඔහු මුදල් වැය කොට ඇමෙරිකාවේ විශ්වවිද්‍යාලයකට ගියේය. ඇතුළු වූයේ ශ්‍රේණිගත කිරීම් අනුව පහළ මට්ටමේ ටෲමන් විශ්වවිද්‍යාලයටය. එහි ශ්‍රේණිය 2031 කි. මොහු ආර්ථික විශේෂඥයකු ලෙස මෙවැනි රඟපෑමක් කරන්නේ ශ්‍රේණියෙන් ඉතා පහළ විශ්වවිද්‍යාලයකදී උපාධිය හැදෑරු පුද්ගලයකු ලෙසය.උසස් පෙළ විභාගයෙන් සමත් වූ උද්භිද විද්‍යාව හා සත්ත්ව විද්‍යාව අනුව ඔහු කළ යුතුව තිබුණේ සත්තු වත්තේ හෝ පේරාදෙණිය මල්වත්තේ උපදේශක තනතුරක් ලබාගැනීමය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=f1206013</link>
    <topic/>
    <author>චතුරිකා</author>
    <content>කාලයක සිට ඉරිදා රාත්‍රී 8.30 සිට 9.00 දක්වා අඩහෝරාවේ ජාතික රූපවාහිනිය වටා රොක් වී සිටි ප්‍රේක්ෂකයන්ට ජුනි 03 වැනිදා සිට නවමු ටෙලි නාට්‍ය අත්දැකීමක් විඳගත හැකිය. විජිත මංජුල සිංහපෘථිවිගේ නිර්මාණ කාර්යක් වන එය නම් කර ඇත්තේ සල්මල් ලන්ද නමිනි. ආදරයේ උත්තරීතත්වයේ සිටින එක්තරා යශෝධරාවක් සහ ආගම දහමට ලැදි ජීවිතේ බැදීම් ඇතිකර නොගන්නා බවට තිර අදිටනක සිටින තරුණයකු වටා දිග හැරෙන සල්මල්ලන්ද සත්‍ය කතාවක් ඇසුරින් නිර්මාණය කෙරුණකි.විමලරත්න අදිකාරි අධ්‍යක්ෂණය කළ ඉංගම්මාරු ටෙලිනාටය මාලාවේ රංගන ශිල්පියෙකු හා බාහිර නිෂ්පාදන සහකාරවරයෙකු ලෙසින් 1996 වසරේදී ජාතික රූපවාහිනියට සම්බන්ධ වූ විජිත මංජුලගේ පළමු ප්‍රාසාංගික ටෙලිනාට්‍ය වන්නේ “”සල්මල් ලන්ද” නාට්‍යයයි.ජාතික රූපවාහිනියට සම්බන්ධ වීමෙන් අනතුරුව ඉංගම්මාරු – කතා මාලාවේ බාහිර සහාය අධ්‍යක්ෂවරයෙකු වශයෙන් කටයුතු කළ ඔහු ශ්‍රී ලංකා රූපවාහිනී සංස්ථාවේ නිෂ්පාදන සහකාරවරයෙකු ලෙස ස්ථිර කාර්ය මණඩලයට අවතීර්ණ වන්නේ විමලරත්න අදිකාරී මහතා යටතේ ලැබූ ක්‍රමවත් පුහුණුවීමකින් පසුවය.එදා සිට ටෙලිනාට්‍ය නිර්මාණ ක්ෂේත්‍රයට දැක් වූ දක්ෂතාවය නිසාම ඔහුට මිරිඟුතෙර, “දෝන ඉසබෙලා” නොහොත් ගජමන් නෝනා, දෑකැති මුවහත, කාහල නාදය, දෙරණ, අසනිවැසි, එකට ගැටුම, වර්ණ, සඳගලතැන්න, ඇබෑර්තු ආදී රූපවාහීනී නාට්‍ය ඒකකයේ නිෂ්පාදින ප්‍රාසාංගික ටෙලි නාට්‍ය රැසක සහාය අධ්‍යක්ෂවරයෙකු, නිෂ්පාදන කළමණාකාරවරයෙකු හා නිෂ්පාදකවරයෙකු ලෙස කටයුතු කිරීමේ භාග්‍යය උදා විණි.2004 වසරේ “සසර තරංග“ ඒකාංගික ටෙලිනාට්‍ය අධ්‍යක්ෂණය කරමින් අධ්‍යක්ෂණ කාර්යයට අත්පොත් තැබූ විජිත මංජුල සිංහපෘථිවි, රළ නැගුම, භව සෙවනැලි, කන්තාරු මාස්ටර්, වළ පටල, උපදින්න ඉඩදෙන්න, සසර පුරුදු, සෙනෙහස, තරු රැයක් ආදී තවත් ඒකාංගික නාට්‍ය රැසක් අධ්‍යක්ෂණය කරන ලදී. 2006 වසරේදී ඔහු විසින් නිර්මාණය කරන ලද “භව සෙවනැලි” ටෙලිනාට්‍ය උදෙසා සුමති ටෙලි සම්මාන උළෙලේදී හොඳම ඒකාංගික ටෙලිනාට්‍ය අධ්‍යක්ෂණයට නිර්දේශ වීමද සුවිශේෂි සිදුවීමකි.අද ඔහු පැමිණ තිබෙන්නේ ඔහුගේ නිර්මාණ දිවියේ සුවිශේෂී කඩ ඉමකටය. වර්තමානයේ බොහෝ ටෙලිනාට්‍යවල දක්නට ලැබෙන සාම්ප්‍රදායික කතන්දරවලින් බැහැරව ප්‍රේක්ෂකයන්ට ග්‍රාමීය පරිසරයේ සුන්දරත්වය මැනවින් විඳගත හැකි ආකාරයට නිර්මාණය කර ඇති “සල්මල් ලන්ද” ටෙලි වෘත්තාන්තය මාවෝ ලක්ෂිතගේ නිෂ්පාදනයකි. ජුනි 03 වැනිදා සිට සෑම ඉරිදාවකම රාත්‍රී 8.30ට “සල්මල් ලන්ද” නැරඹීමට විජිත මංජුල ප්‍රේක්ෂකයන් ට ආරාධනා කර සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>01</day>
    </date>
    <link>http://www.dinamina.lk/2012/06/01/_art.asp?fn=f1206012</link>
    <topic/>
    <author>චතුරිකා ගමගේ</author>
    <content>“සුපර් සික්ස්” මෑත කාලයේ සිංහල සිනමාවට එක් වූ තරමක් වෙනස් ආකෘතියක් ගත් චිත්‍රපටයකි. මෙතෙක් අප දුටු සාම්ප්‍රදායයික චිත්‍රපට කලාවෙන් ඔබ්බට ගොස් නිර්මාණය කෙරුණු “සුපර් සික්ස්” පිළිබඳ එහි අධ්‍යක්ෂ උදාර පල්ලියගුරුගේ සමඟ කළ සංවාදයකි මේ.*“සුපර් සික්ස්” බැලූ බැල්මට සරල තේමාවක් ගත් චිත්‍රපටියක් ලෙස කෙනෙකුට දැනෙන්න පුළුවන්. එය කොතරම් සාර්ථක නිගමනයක්ද?මෙය තරුණ තරුණියන් පිරිසක් ඇසුරින් නිර්මාණය කෙරුණත් මෙහි ගැඹුරු ජීවන අර්ථයක් තිබෙනවා. වගකීමක් නොදරන, අයාලේ යන තරුණ පිරිසක් සාර්ථකත්වයට පැමිණෙන ආකාරය තමයි මේ චිත්‍රපටිය තුළින් කතා කරන්නේ. ඒ වගේම මෙහි පෑන්ටසි ස්වරූපයක් තිබෙනවා. ඒ පෑන්ටසි ස්වරූපය නිසාත් යම් කෙනෙකුට මෙය සරල නිර්මාණයක් කියලා හිතෙන්න පුළුවන්. නමුත් මට අවශ්‍ය වුණේ යම් අරුතක් ජනතාවට දැනෙන පරිදි ඔවුන් අතරට ගෙන යාමටයි. තවදුරටත් කියනවා නම් “සුපර් සික්ස්” කියන්නේ සාම්ප්‍රදායිකත්වය ඉක්මවා ගිය චිත්‍රපටියක්.*“සුපර් සික්ස්” යනු වැඩිම වියදමක් දරා නිෂ්පාදනය කළ චිත්‍රපටිය බව ප්‍රචාරණ කටයුතුවලදී පවා යොදාගෙන තිබුණා. ඒ පිළිබඳ පැහැදිලි කළොත්?“සුපර් සික්ස්” වැඩිම වියදමක් දරා නිෂ්පාදනය කළ චිත්‍රපටිය බව ජනතාවට කටපුරා කියන්න අපිට හැකියාව තිබුණා. මෙය වාණිජ චිත්‍රපට අතර විප්ලවීය වෙසනක් සිදු කළ චිත්‍රපටියක්.අපේ රටේ නිර්මාණය කෙරෙන ඇතැම් ගුණාත්මක වෙළෙඳ දැන්වීම්වලට තත්ත්පර 30 ක් වැනි සුළු කාලයකට කෝටි 1 1/2 ක් 2 ක් වියදම් කරනවා.ඒ වගේම විශාල කාලයක් ඒ වෙනුවෙන් ගන්නවා. ගුණාත්මක තත්ත්වයෙන් ප්‍රේක්ෂකයන්ට දැනෙන ආකාරයේ නිර්මාණයක් කරද්දී විශාල මුදලක් වැය වෙනවා. ඒ වගේ අපිත් “සුපර් සික්ස්” චිත්‍රපටියට කෝටි 10 ක මුදලක් වැය කළා. අපි ඒ මුදලට සාපේක්‍ෂව හොඳ නිර්මාණයක් සිදු කළා කියලා මම හිතනවා.*විශාල මුදලක් වැය කළ පමණින් නිර්මාණයක් සාර්ථක කරගත හැකි යැයි ඔබ හිතනවාද?එය එක් කාරණයක් පමණයි. තව ගොඩාක් දේවල් ඊට එක් විය යුතුයි. නමුත් අවශ්‍ය තරම් මුදල් නොමැති වීම නිර්මාණයකට බාධාවක්. ඉස්සර චිත්‍රපටියක් කරද්දී නළුවාට කියනවා ඔහු ළඟ තිබෙන හොඳම ඇඳුම් ටික අරන් එන්න කියලා. නමුත් මම මගේ චිත්‍රපටියේ නළු නිළියන්ට පාරේ ඉන්න මිනිස්සු වගේ අන්දන්න කැමැති වුණේ නැහැ. ඒ නිසා තමයි අපේ චිත්‍රපටියට ඇඳුම් නිර්මාණ ශිල්පියෙක් එක්කර ගත්තේ.ඒ වගේම අපේ නිර්මාණයට අවශ්‍ය පරිදි පසුතලයන් අපි නිර්මාණය කළා. මැලේසියාව, ඉන්දියාව සහ අන්දමන් දූපත්වල පවා අපි රූගත කිරීම් සිදු කළා. අපි මැලේසියාවේ රූගත කිරීම් සිදු කළේ එහි මහ කොමසාරිස් කාර්යාලයෙන් විශේෂ අවසරයක් ලබාගෙනයි. එය අපේ රූගත කිරීම්වලට විශාල පහසුවක් වුණා. ඒ වගේම ගුණාත්මක ගණයේ කැමරා සහ දළ සේයාපට තමයි “සුපර් සික්ස්” චිත්‍රපටිය සඳහා යොදා ගත්තේ. ඒ නවීන තාක්ෂණික උපකරණත් නිසා අපේ නිර්මාණය සාර්ථකව කරගන්න හැකි වුණා.*වාණිජ චිත්‍රපටියක් ලෙස මෙය ලාංකේය සිනමා කර්මාන්තයට කෙබඳු බලපෑමක් සිදු කරයි ද?ආර්. සදේශ් කුමාර් සහ ශ්‍රීමතී කුමාර් යන යුවළ තමයි මෙහි නිෂ්පාදනය දායකත්වය දැරුවේ. මෙය සිංහල සිනමා කර්මාන්තයේ සිංහල, දෙමළ, සමගිය පිළිබිඹු කරන සුවිශේෂි සන්ධිස්ථානයක්. “සුපර් සික්ස්” චිත්‍රපටිය මේ වන විටත් ආදායම් වාර්තා බිඳ දමා තිබෙනවා.වාණිජ චිත්‍රපටවල කලාත්මක චිත්‍රපටවලට වඩා ගුණාත්මක බවේ වෙනසක් තිබුණද වාණිජ චිත්‍රපට හරහා සිනමා කර්මාන්තයට විශාල මූල්‍යමය ආදායමක් ලැබෙනවා. ඒවාගේම ඉස්සර චිත්‍රපටවලට කාර්මික ශිල්පීන් යොදා ගත්තේ හරිම අඩුවෙන්. නමුත් අද ඊට වඩා වෙනස්. එදාට වඩා අද කාර්මික ශිල්පීන් හතර ගුණයක් යොදා ගන්නවා. ඒ මගින් විශාල ශිල්පීන් ප්‍රමාණයකට රැකියා අවස්ථා ලැබී තිබෙනවා. එය හොඳ ප්‍රවණතාවක්.*මේ චිත්‍රපටියට බොලිවුඩ් ආකෘතියක් ගෙන ඒමට ඔබ උත්සාහ කළා ද?සිනමා කර්මාන්තය ඉදිරියට ගෙනයන්න නම් ඒකාකාරී, යල්පැන ගිය කතාන්දර රාමුවෙන් බැහැර වෙන්න ඕනෑ. ඒවගේම මේ ක්‍ෂේත්‍රය දෙස විවෘත මනසකින් බලන්න අවශ්‍යයි. එදා 80 - 90 දශකවලදී හින්දි චිත්‍රපට පෙන්වීමට පටන් ගැනීමත් සමඟම සිංහල චිත්‍රපට තුළින් ජනතාව ඈත් වුණා. එදා සිට හින්දි සිනමාවට ලාංකේය ජනතාව තුළ විශාල ආකර්ෂණයක් ඇති වී තිබෙනවා.නමුත් මම බොලිවුඩ් ආකෘතියක් ගෙන එන්න උත්සාහ කළේ නැහැ.මගේ අරමුණ වුණේ ඒ චිත්‍රපටවල ගුණාත්මක භාවයට සමාන අන්දමින් මගේ නිර්මාණය සිදු කරන්නයි. මම හිතනවා මම සාර්ථක වුණා කියලා. අපිට “සුපර් සික්ස්” චිත්‍රපටිය ඉන්දියාවේ දවස් 6 ක් පිටපත් 4 පෙන්වන්න පුළුවන් වුණා. බොලිවුඩ් සිනමා නිර්මාණ හා සමාන මට්ටමේ තලයක තිබුණු නිසා තමයි ඒ අවස්ථාව අපිට ලැබුණේ.*කලාත්මක සිනමා නිර්මාණ අතර මෙවැනි චිත්‍රපටියක් ගෙන ඒම ඔබට අභියෝගයක් වුණේ නැද්ද?කිසිම අභියෝගයක් වුණේ නැහැ. “සුපර් සික්ස්” මොනතරම් ප්‍රේක්ෂකයන් අතරට ගිහින් තිබෙනවාද කියන එක ආදායම් වාර්තා තුළින් පෙනෙනවා. ඒවගේම මේ චිත්‍රපටියේ ගීත සියල්ලම පාහේ ගොඩාක් ජනප්‍රියයි. ඇතැම් ගීත රිගින්ස් ටෝන්ස්වලට පවා යොදාගෙන තිබෙනවා.අපේ නිර්මාණකරුවන් චිත්‍රපටි කරන්නේ තිබෙන වෙළෙඳපොළට. ඉන් එහාට යන්න ඔවුන් උත්සාහ කරනවා අඩුයි. ඒ වගේම ඇතැම් අයට සිංහලකම, බුද්ධාගම, යුද්ධය වැනි මාතෘකා නැතුව චිත්‍රපටි කරන්න බැහැ. නමුත් මම ඒ සාම්ප්‍රදායික බවින් ඔබ්බට ගියා. මම චිත්‍රපට කරන්නේ සම්මාන උළෙලවලටත් විචාරකයන්ටවත් නොවෙයි. ප්‍රේක්ෂකයන්ටයි. ඔවුන් මගේ නිර්මාණය නරඹනවා නම් මට අවශ්‍ය එපමණයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=n120603_br5</link>
    <topic>නයිජීරියාවේ ලාගෝස් නුවර ගුවන් අනතුරකින් 153ක් මරුට</topic>
    <author/>
    <content>නයිජීරියාවේ ලාගෝස්හි සිදුවූ ගුවන් අනතුරකින් පුද්ගලයන් 153 දෙනකු මියගොස් ඇතැයි වාර්තා වෙයි.අබුජා සිට ලාගෝස් බලා පියාසර කරමින් තිබූ නයිජීරියාවේ ඩනා ගුවන් සේවයට අයත් මේ මඟී ගුවන් යානය ලාගෝස් ගුවන් තොටුපළ ආසන්නායේදී ඊයේ (03) අනතුරට ලක්විය.මේ අනතුර සිදුවන අවස්ථාවේදී එහි මඟින් 153 දෙනකු රැඟෙන පියාසර කර තිබෙන අතර අනතුර සම්බන්ධයෙන් ලාගෝස් පොලීසිය විශේෂ පරීක්ෂණයක් ආරම්භකර තිබේ.අනතුරින් මියගිය පුද්ගලයන්ගේ ගණන තවදුරටත් ඉහළ යා හැකි බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=n120603_br4</link>
    <topic>කොළඹ - අනුරපුර බන්ධනාගාරවල සිදු කළ හදිසි මෙහෙයුමකදී ජංගම දුරකථන 45ක් ඇතුළු උපකරණ තොගයක් අත්අඩංගුවට</topic>
    <author>බුද්ධිකා ඉඹුලාන සමඟ සුභාෂිනී සේනානායක</author>
    <content>කොළඹ රිමාන්ඩ් බන්ධනාගාරයේ සහ අනුරාධපුර බන්ධනාගාරයේ ඊයේ (02) බන්ධනාගාර බුද්ධි අංශ නිලධාරීන් විසින් සිදු කළ මෙහෙයුමකදී ජංගම දුරකථන 45ක්, ජංගම දුරකථන චාජර් ඇතුළු උපකරණ රැසක් අත්අඩංගුවට ගෙන තිබේ.කොළඹ රිමාන්ඩ් බන්ධනාගාරයෙන් ද ජංගම දුරකථන 29 ක්, හෑන්ඩ් ෆ්‍රී උපකරණ 10 ක් ද සොයාගෙන ඇති අතර, අනුරාධපුර බන්ධනාගාරයෙන් ජංගම දුරකථන 17ක්, දුරකථන චාජර් 12ක් සොයා ගෙන තිබේ.අත්අඩංගුවට ගත් දුරකථන සිම් කාඩ්පත් වැඩිදුර පරීක්ෂණ සඳහා රහස් පොලිසියට ඉදිරිපත් කිරීමට නියමිත බව බුද්ධි අංශ නිලධාරීහු පැවැසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=n120603_br3</link>
    <topic>පිහිනුම් තටාකයේ ගිලී යාපනයේ සිසුවෙක් මරුට</topic>
    <author>රක්ෂණ ශ්‍රියන්ත</author>
    <content>යාපනය මධ්‍ය මහා විද්‍යාලයේ පිහිනුම් තටාකයේ ගිලී ඊයේ(02) සිසුවෙකු මියගොස් ඇත.එසේ මියගොස් ඇත්තේ පහළොස් හැවිරිදි යෝගේෂ්වරන් සිරිදරන් නැමැති වව්නියාව දෙමළ මහ විද්‍යාලයේ ඉගෙනුම ලබන සිසුවෙකි.යාපනය මධ්‍ය මහා විද්‍යාලයේ පැවැත්වෙන නාට්‍ය සංදර්ශනයක පුහුණු කටයුතු සදහා පැමිණ ඇති මේ සිසුවා යාපනය මධ්‍ය මහ විද්‍යාලයේ නේවාසිකව සිටියදී මේ අනතුර සිදුවී ඇත.සිද්ධිය සම්බන්ධව යාපනය පොලිසිය වැඩිදුර විමර්ශණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=n120603_br2</link>
    <topic>වාසි රැසක් ගෙනදුන් තායිලන්ත සංචාරය නිමකොට ජනපති යළි මවුබිමට</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවට වාසි රැසක් ගෙනදීමට සමත් වූ සිය සාර්ථක තායිලන්ත සංචාරය නිමා කළ ජනාධිපති මහින්ද රාජපක්ෂ මහතා ඊයේ (02) යළි පැමිණියේය.තායිලන්තයේ රාජකීය අමුත්තකු ලෙස සංචාරය කළ කාලය තුළ දී ජනාධිපතිතුමා, තායිලන්ත අගමැති යින්ලක් ෂිනවට්‍රා මහත්මිය සමඟ ද්විපාර්ශ්වික සාකච්ඡා පවත්වන ලද අතර අගමැතිනිය ජනාධිපති රාජපක්ෂ මහතා වෙනුවෙන් දිවා භෝජන සංග්‍රහයක් ද පැවැත්වූවාය.ද්විපාර්ශ්වික දේශපාලන උපදේශන පිළිබඳවත්, තායිලන්ත රාජකීය ආණ්ඩුවත් ශ්‍රී ලංකා ප්‍රජාතන්ත්‍රවාදී සමාජවාදී ජනරජයේ රජයත් අතර ඇති කර ගන්නා සාපරාධී කටයුතුවලට අදාළ නෛතික ආධාර හුවමාරු කර ගැනීමේ ගිවිසුම පිළිබඳ තහවුරු කිරීමේ ලියවිලි හුවමාරු කර ගැනීමත් සම්බන්ධයෙන් දෙරටේ විදේශ කටයුතු අමාත්‍යාංශය අතර අවබෝධතා ගිවිසුමකට අත්සන් තැබිණ.තායිලන්ත මහා චක්‍රී සිරින්ධෝන් රජ කුමරිය ශ්‍රාපැතුම් මාළිගාවේ දී ජනාධිපති මහින්ද රාජපක්ෂ මහතා හමු වූඅතර එතුමිය ජනාධිපතිතුමා වෙනුවෙන් රාත්‍රී භෝජන සංග්‍රහයක් ද පිරිනැමුවාය.ගෞතම බුදු රජාණන් වහන්සේ බුද්ධත්වයට පැමිණ වසර 2,600 ක් ගතවීම නිමිත්තෙන් මැයි මස 31 වන දින පැවැත්වෙන බුද්ධ ජයන්ති සමාරම්භක උත්සවයට ජනාධිපතිතුමා සහභාගී වූ ජනාධිපතිතුමා ඊයේ (02) පැවැති බුද්ධ ජයන්ති උත්සවයේ දී "බුද්ධ ජයන්තියෙන් මිනිස් වර්ගයාට සිදු වූ සෙත" යන මැයෙන් දේශනයක් පැවැත්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=n120603_br1</link>
    <topic>වෛරය හා ගැටුම් නිරාකරණය සඳහා වූ මඟ බුදුදහමයි</topic>
    <author>ධනුෂ්ක ගොඩකුඹුර</author>
    <content>බුදුරජාණන් වහන්සේගේ ඉගැන්වීම් නූතන ලෝකයේ රාජ්‍ය නායකයන් පිළිගන්නේ නම් වර්තමානයේ ලෝක ජනයා මුහුණපාන අභ්‍යන්තර සහ අන්තර්ජාතික ගැටුම් මානව වර්ගයාගේ යහපත පිණිසම විසඳිය හැකි බව ජනාධිපති මහින්ද රාජපක්ෂ මහතා පැවසීය.ළමා වියේ සිටම බුදුන් වහන්සේගේ ධර්මයෙන් පෝෂණය ලැබූ නිසා අපට යුක්තිය සහ නීතියේ ආධිපත්‍යය නුහුරු නැති අතර ක්‍රියාවට නැංවීම සඳහා මේ සංකල්ප අපට දේශනා කළ යුතු නැති බවත් ජනාධිපතිවරයා ප්‍රකාශ කළේය.ජනාධිපතිතුමා මේ බව පැවසුවේ 2600 වෙනි ශ්‍රී සම්බුද්ධත්ව ජයන්තිය නිමිත්තෙන් සහ එක්සත් ජාතීන්ගේ සංවිධානයේ 09 වන වෙසක් දින සැමරුම නිමිත්තෙන් තායිලන්තයේදී ඊයේ (02) පැවති උළෙල අමතමිනි.තායිලන්තයේ බැංකොක් නුවර රාජ්දම්නොන් හි එක්සත් ජාතීන්ගේ සම්මේලන මධ්‍යස්ථානයේ දී මේ උත්සවය පැවති අතර, ඊට ලොව රටවල් 58ක මහා සංඝරත්නය ඇතුළු බෞද්ධාගමික නියෝජිතයෝ 2500ක් පමණ සහභාගී වී සිටියහ. ශ්‍රී ලංකාව නියෝජනය කරමින් 400ක් පමණ මහා සංඝරත්නය ඊට වැඩම කළහ.උත්සව සභාව වෙත පැමිණි ජනාධිපතිතුමා හඳූන්වා දෙමින් මහාචුලාලෝංකොන්රාජවිද්‍යාලීය විශ්වවිද්‍යාලයේ කුලපති සහ ජාත්‍යන්තර වෙසක් දින කමිටු සභාපති මහාචාර්ය ෆ්‍රා ධර්මකොසජාර්න් නාහිමියන් සඳහන් කළේ ශ්‍රී ලංකාවට සාමය උදාවන්න යැයි තමන් නිරන්තරයෙන් ප්‍රාර්ථනා කළ බවයි.ප්‍රබෝධමත් නායකයකු වන ජනාධිපති මහින්ද රාජපක්ෂ මහතා බෞද්ධ රාජ්‍යයක් වන ශ්‍රී ලංකාවට සාමය උදාකර දීම පිළිබඳ තමා ස්තූතිවන්ත වන බව ද උන්වහන්සේ පැවසූහ. ධම්මකෝසජාර්න් නාහිමියන් ජනාධිපතිතුමා වෙත බුදුපිළිමයක් ද එහිදී පිළිගැන්වූහ.උළෙල වෙනුවෙන් එක්සත් ජාතීන්ගේ මහ ලේකම් බැං කි මූන් මහතා සහ යුනෙස්කෝ අධ්‍යක්ෂ ජනරාල් අයිරිනා බොකෝවා මහත්මිය විසින් නිකුත් කරන ලද සුබපැතුම් පණිවිඩ, පැමිණි නියෝජිතවරුන් විසින් සභාවට ඉදිරිපත් කිරීමෙන් අනතුරුව සමාරම්භක දේශනය තායිලන්ත අගමැතිනි යින්ලක් ෂිනවාත්‍රා මහත්මිය සිදු කළා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=n1206021</link>
    <topic>ඉන්දියාව කොටි තහනම දෙවසරකින් දික් කරයි</topic>
    <author>මහින්ද අලුත්ගෙදර</author>
    <content>එල්.ටී.ටී.ඊ ත්‍රස්තවාදී සංවිධානයට පනවා තිබූ තහනම තවත් වසර දෙකකින් දීර්ඝ කිරිමට ඉන්දීය රජය තීරණය කර ඇත.ශේෂ වූ එල්.ටී.ටී.ඊ ත්‍රස්තවාදී කොටස් ඉන්දියාවේ තමිල්නාඩු ප්‍රාන්තයේ යළි සංවිධානය වී ත්‍රස්ත ක්‍රියාකාරකම්වල නිරතවීමේ උත්සාහයක් පවතින හෙයින් මේ තීරණය ගෙන තිබෙන බව ඉන්දීය ස්වදේශ කටයුතු ඇමැති පී. චිතම්බරම් මහතා විශේෂ ප්‍රකාශයක් කරමින් එරට මාධ්‍ය වෙත පවසා ඇත.ඉන්දියාව ඇතුළත ත්‍රස්ත ක්‍රියාකාරකම් සඳහා පවතින අවස්ථා අහිමි කිරීමේ අරමුණ ඇතිව නීති විරෝධී ක්‍රියාකාරකම් වැළැක්වීමේ පනත යටතේ මේ නියෝගය ක්‍රියාත්මක කරන බවද ස්වදේශ කටයුතු ඇමැතිවරයා අවධාරණය කර ඇතැයි තානාපති ආරංචි මාර්ග සඳහන් කරයි.මරාගෙන මැරෙන ත්‍රස්තවාදී කාන්තාවක 1991 වර්ෂයේදී ඉන්දීයා හිටපු අගමැති රජිව් ගාන්ධි මහතා ඝාතනය කිරිමෙන් අනතුරුව 1992 සිට සෑම වසර දෙකකට වරක් එල්.ටී.ටී.ඊ සංවිධානය ඉන්දියාවේ තහනම් සංවිධානයක් ලෙස ප්‍රකාශයට පත් කිරීමට එරට රජය පියවර ගත් බවද ස්වදේශ කටයුතු ඇමැතිවරයා සඳහන් කර ඇත.නීති විරෝධී කි‍්‍රයාකාරකම් වැළැක්වීමේ පනතට අනුව පසුගිය 14 දා සිට ක්‍රියාත්මක වන පරිදි එල්.ටී.ටී.ඊ තහනම යළිත් වසර දෙකක් සඳහා ක්‍රියාත්මක කැරේ. දශක තුනකට ආසන්න කාලයක් ශ්‍රී ලංකාවේ ක්‍රියාත්මක වූ එල්.ටී.ටී.ඊ ත්‍රස්තවාදය සම්පූර්ණයෙන්ම අවසන් කිරීමට ශ්‍රී ලංකා රජය පියවර ගත් අතර මේ වනවිට රටපුරා නිදහස් හා සාමකාමී වාතාවරණයක් ස්ථාපිතව තිබේ.ශ්‍රී ලංකාව තුළ එල්.ටී.ටී.ඊ ත්‍රස්තවාදය සම්පූර්ණයෙන්ම අවසන් කළද ඇමෙරිකා එක්සත් ජනපදය සහ යුරෝපය ප්‍රමුඛ බටහිර රටවල ඔවුන්ගේ ක්‍රියාකාරකම් ව්‍යාප්ත කිරීම සඳහා දැඩි උත්සාහයක නිරත වන බව විදේශ කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=n1206022</link>
    <topic>හක්මන පොසොන් කලාපය දින 5ක් පුරා</topic>
    <author/>
    <content>හක්මන ජාතික පොසොන් කලාපය මේ මස 05 වැනි දින සිට 09 වැනි දින දක්වා හක්මන නගරය කේන්ද්‍ර‍ කොට ගෙන පැවැත්වේ.ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන, ජනාධිපති කාර්ය මණ්ඩල ප්‍රධානී ගාමිණී සෙනරත් මහත්වරුන්ගේ මඟපෙන්වීම යටතේ මෙය සංවිධාන කර තිබේ.පොසොන් කලාපය අරඹමින් පොසොන් පෝ දින 75 වන වරටත් මිහිඳු පෙරහැර වීදි සංචාරය කරයි. ජයසුමනාරාමය කේන්ද්‍රකොට ගනිමින් එදින සවස 6. 30 සිට පෙරහර වීදි සංචාරය කිරීමට නියමිතය.නර්තන කණ්ඩායම් 82ක්, අලි ඇතුන් 12 ක් යනාදී වශයෙන් 1150 ක කණ්ඩායමක් මිහිඳු පෙරහරට එක්වෙති.මීට අමතරව වෙසක් කලාපය පැවැත්වෙන දින 5 පුරාම බැති ගී ප්‍රසංග, තොරණ, දන්සල්, ‍පහන් කූඩු ප්‍රදර්ශන හා තරග, රූකඩ සංදර්ශන, බෞද්ධ නාට්‍ය නැරැඹීමට අවස්ථාව සලසා ඇත.ටවර් හෝල් යුගයේ පැරැණි ගී ප්‍රසංග සහ ප්‍රවීණ කලාකරුවන් සහභාගී වන බැති ගී ප්‍රසංග පැවැත්වෙන අතර ගුවන් විදුලි සංස්ථාවේ විශේෂ මැදිරියක් ද මෙහි ස්ථාපිතය.සංස්කෘතික හා කලා කටයුතු අමාත්‍යාංශය, සංස්කෘතික දෙපාර්තමේන්තුව, ටවර් හෝල් පදනම, සෞන්දර්ය විශ්වවිද්‍යාලය, හක්මණ ප්‍රාදේශීය සභාව, හක්මණ ප්‍රාදේශීය ලේකම් කාර්යාලය, පොදු වෙළෙඳ සංගමය මේ පොසොන් කලාපයට සංවිධායක දායකත්වය සපයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=n1206023</link>
    <topic>තායි සම්බුද්ධත්ව ජයන්ති උළෙලේ විශේෂ දේශනය අපේ ජනපතිගෙන්</topic>
    <author/>
    <content>2600 සම්බුද්ධත්ව ජයන්තිය නිමිත්තෙන් තායිලන්තයේ පැවැත්වෙන සම්බුද්ධත්ව ජයන්ති උළෙලේ දී ජනාධිපති මහින්ද රාජපක්ෂ මහතා අද (02) විශේෂ දේශනයක් පවත්වයි.තායිලන්ත රජයේ පූර්ණ අනුග්‍රහයෙන් පැවැත්වෙන මේ උළෙලේ විශේෂ ආරාධිතයකු වශයෙන් එක්ව සිටින ජනාධිපතිතුමා බුද්ධ ජයන්තියෙන් මිනිස් වර්ගයාට සිදු වූ සෙත යන මැයෙන් සිය දේශනය පැවැත්වීමට නියමිතය.තායිලන්තයේ චුලාබොන් රජ කුමරියගේ ප්‍රධානත්වයෙන් එරට මහාචුලාල ෝංකොන්රාජ් විශ්වවිද්‍යාල  ප්‍රධාන ශ්‍රවණාගාරයේ දී පසුගිය 31 වැනිදා පැවැති උළෙලේ සමාරම්භක අවස්ථාවේ ගෞරවනීය ආරාධිත අමුත්තා වශයෙන් ද ජනාධිපතිවරයා එක්විය.එක්සත් ජාතීන්ගේ සංවිධානයේ 9 වන වෙසක් සැමරුම් උත්සවය ද වන මේ 2600 සම්බුද්ධත්ව ජයන්ති උත්සවයට ‍ රටවල් 58ක බෞද්ධ නියෝජිතයන් 2500කට අධික පිරිසක් සහභාගී වී සිටින අතර ශ්‍රී ලංකාවෙන් මහා සංඝයා වහන්සේ ඇතුළු 400කට අධික පිරිසක් මේ සඳහා සහභාගී වී සිටිති.ජනාධිපතිතුමාගේ මේ සංචාරයට විදේශ කටයුතු ඇමැති මහාචාර්ය ජී. එල්. පීරිස්, සංස්කෘතික හා කලා කටයුතු ඇමැති ටී.බී. ඒකනායක, බුද්ධ ශාසන හා ආගමික කටයුතු නියෝජ්‍ය ඇමැති එම්. කේ. ඩී. එස්. ගුණවර්ධන, පාර්ලිමේන්තු මන්ත්‍රී ගයන්ත කරුණාතිලක, දියවඩන නිලමේ නිලංග දෑල මහත්වරුන් ඇතුළු පිරිසක් එක්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=n1206024</link>
    <topic>ලේක්හවුස්-මිහින්තලා අලෝක පූජාව හෙට සිට</topic>
    <author>අමිල ප්‍රභාත් වනසිංහ</author>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගම පනස් වැනි (50) වරටත් පවත්වන මිහින්තලා ආලෝක පූජාව හෙට (03) ආරම්භ වේ.අබාන්ස් ආයතනයේ බැතිබර දායකත්වයෙන් සහ ලංකා විදුලිබල මණ්ඩලයේ සම අනුග්‍රහයෙන් හෙට (03) පස්වරු 6.00 මිහින්තලා පුදබිමේ මැදමළුවේදී ආරම්භ වන මිහින්තලා ආලෝක පූජාව මේ මස 04 සහ 05 දෙදින ද සිදුකෙරේ.මිහින්තලේ රජමහා විහාරාධිපති ශාස්ත්‍රවේදී වළවාහැංගුණවැවේ ධම්මරතන නාහිමියන්ගේ අනුශාසකත්වයෙන් සහ ලේක්හවුස් සභාපති හා කළමනාකාර අධ්‍යක්ෂ ප්‍රවීණ මාධ්‍යවේදී බන්දුල පද්මකුමාර මහතාගේ උපදෙස් මත මිහින්තලා ආලෝක පූජාව සිදුකරයි.එහි ආරම්භක දිනය උතුරුමැද පළාත් ආණ්ඩුකාර කරුණාරත්න දිවුල්ගනේ, උතුරුමැද පළාත් ප්‍රධාන ඇමැති බර්ටි පේ‍්‍රමලාල් දිසානායක, යෞවන කටයුතු හා නිපුණතා සංවර්ධන නියෝජ්‍ය ඇමැති දුමින්ද දිසානායක මැති ඇමැතිවරුද ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත්, මෙහෙයුම් අධ්‍යක්ෂ උපුල් දිසානායක, නීති අධ්‍යක්ෂ රසාංග හරිස්චන්ද්‍ර, සාමාන්‍යාධිකාරී අභය අමරදාස, සමාගමේ ලේකම් කුමුදු ගුණවර්ධන යන මහත්ම මහත්මීහු ඇතුළු නිලධාරි රැසකගේ ප්‍රධානත්වයෙන් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=n12060210</link>
    <topic>කාලෝ ෆොන්සේකාට සෞඛ්‍ය සම්මානයක්</topic>
    <author/>
    <content>කීර්තිමත් වෛද්‍ය විද්‍යා මහාචාර්යවරයකු වන කාලෝ ෆොන්සේකා මහතා ලෝක දුම්වැටි වරෝධී දිනය නිමිත්තෙන් ලෝක සෞඛ්‍ය සංවිධානය වසරකට වරක් පිරිනමන අන්තර්ජාතික සම්මානයෙන් පිදුම් ලබයි.එක් එක් රටවල දුම්වැටි විරෝධී වැඩසටහන් ක්‍රියාත්මක කිරීමට කැපවන පුද්ගලයන්ගේ සේවාව අගැයීම සඳහා ලෝක සෞඛ්‍ය සංවිධානය මේ සම්මානය පිරිනමනුයේ සෑම වසරකම මැයි මස 31වැනිදාට යෙදෙන ලෝක දුම්වැටි විරෝධී දිනය නිමිත්තෙනි.ශ්‍රී ලංකාවේ දුම්වැටි ඉරීමට ඇබ්බැහිවූවන් ඉන් ගලවාගැනීම සඳහා දුම් ඉරීමේ ආදීනව මහජනතාවට කියාදෙමින් සහ ඊට අදාළ නීතිරීති සම්පාදනය කරමින් දුම්වැටි විරෝධී වැඩසටහන්වල පුරෝගාමීත්වය දැරීම වෙනුවෙන් මහාචාර්ය කාලෝ ෆොන්සේකා මහතාට මේ සම්මානය පිරිනමා ඇත.ලෝක සෞඛ්‍ය සංවිධානයේ අධ්‍යක්ෂ ජනරාල් මාග්‍රට් චෑන් මහත්මියගේ අස්සනින් යුත් මෙම අගැයීම් සහතිකය සහ සමරු තිළිණය මහාචාර්ය කාලෝ ෆොන්සේකා මහතා‍ වෙත සෞඛ්‍ය ඇමැති මෛත්‍රිපාල සිරිසේන මහතා විසින් එම අමාත්‍යංශයේදී ඊයේ (1) පිරිනමනු ලැබීය.මහාචාර්ය කාලෝ ෆොන්සේකා මහතා මෙරට සිටින විශිෂ්ඨ බුද්ධිමතෙකි. එමෙන්ම වෛද්‍ය විද්‍යාව පිළිබඳ දැනට සිටින ජ්‍යෙෂ්ඨතම මහාචාර්යවරයාද වෙයි. දුම්කොළ හා මද්‍යසාර භාවිතය ශ්‍රී ලංකාවෙන් තුරන් කිරීම සඳහා පිහිටුවා ඇති දුම්කොළ සහ මද්‍යසාර පාලන අධිකාරියේ ආරම්භක සභාපතිවරයා වශයෙන් පත්වූ ඒ මහතා මේවනවිටත් එම තනතුරේ කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=n1206025</link>
    <topic>වැලි ටිපර් 1000ක් පොල්අතුවාඩියේ විරෝධතාවක</topic>
    <author>සිගිරිය විශේෂ</author>
    <content>විල්ගමුව මහවැලි ග‍ගේ සිට කොළඹට වැලි ප්‍රවාහනය කරන ටිපර් රථ 1000ක පමණ රියදුරෝ බකමූණ පොල් අතු වාඩිය ප්‍රදේශයේ දී ඊයේ පැය 12 ක් පුරා විරෝධතාවක නිරත වුහ.දඹුල්ල බකමූණ මාර්ගයේ වැලි ටිපර් ධාවනය තහනම් කිරීමට බලධාරීන් ගත් ක්‍රියාමාර්ගයට විරෝධය පළකරමින් මෙය පැවැත්විණි.උද්ඝෝෂකයන් හමුවට ආ බකමූණ පොලිසියේ වැඩබලන ස්ථානාධිපති පොලිස් පරීක්ෂක ශාන්ත විජේසිංහ මහතා දඹුල්ල මාර්ගය ටිපර් රථ ධාවනයට තාවකාලිකව අවසරය ලබාදීමත් සමඟ විරෝධය අවසන් විය.රියදුරන් කියා සිටියේ නාඋල මාර්ගයේ ගමන් කරන විට ජනතාව ගල්මුල් ගසන බවත් දඹුල්ල මාර්ගය පොලිසියෙන් වසා දැමීම නිසා තමන් අපහසුතාව‍ට පත් ඇති බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=n1206026</link>
    <topic>රජයේ රස පරික්ෂක හාවිදුලි ඉංජිනේරුවෙක් කහවත්තට</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>කහවත්තේ අබිරහස් කාන්තා මරණ දෙක ගැන සෙවීමට රජයේ රස පරීක්ෂකවරයා සහ විදුලි ඉංජිනේරුවරයෙක් ඊයේ (1) සවස කහවත්තට පැමිණියහ.මිය ගිය කාන්තාවන් දෙදෙනා ජීවත්වූ ගිනිගත් නිවස ඔවුන්ගේ පරීක්ෂාවට ලක් විය. සේතුංගේ දයාවති හා සේතුංගේ තිලකාවති යන අක්කා නගෝ දෙදෙනාගේ මරණ ඝාතන විය හැකි බවට විශ්වාස කරන බව පරීක්ෂණ සිදු කරන පොලිස් කණ්ඩායම් කියයි.එහෙත් එය ස්ථිර කර නැති නිසා නිවාස ගිනි ගැනීමට වෙනත් හේතූන් බලපෑවේදැයි යන්න සෙවීමටත් පරීක්ෂණ සිදු කෙරේ.ඇඹිලිපිටිය විදුලි ඉංජිනේරු ත්‍රිමා විතාරන මහතා ඊයේ පස්වරුවේදී ගිනිගත් නිවසට පැමිණ පරීක්ෂණ සිදු කළේය.රත්නපුර පොලිස් නිල සුනඛ ඒකකයේ ‘සීබා’ නම් නිල සුනඛයාට ලබාදුන් ඉවකට අනුව ඌ පුද්ගලයෙකුගේ නිවෙසක් ඉදිරිපිටට ගොස් නතරවීම පොලිසියේ සැකයට ලක් විය.මිය ගිය කාන්තාවන් දෙදෙනාගේ ඥාාති පුතෙකු වන අයෙකු ඒ අනුව ප්‍රශ්න කිරීම් සඳහා පොලිස් බාරයට ගනු ලැබීය. ඔහුගෙන් තවදුරටත් ප්‍රශ්න කිරීම් සිදු කරන බව පොලිස් ආරංචි පවසයි. එම පුද්ගලයාගේ ඇඟිල්ලක පිළිස්සුම් ලකුණු දක්නට ඇතැයිද පොලිසිය කියයි. රත්නපුර විශේෂ පොලිස් විමර්ශන ඒකකය සහ කහවත්ත පොලිසිය වැඩිදුර පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=n1206027</link>
    <topic>හරිත පාපැදි සවාරියට දහසකට වැඩි පිරිසක්</topic>
    <author>ශීලා උඩුවර</author>
    <content>ලෝක පරිසර දිනය සැමරීමේ හරිත පාපැදි සවාරිය නෙළුම් පොකුණ මහින්ද රාජපක්ෂ රඟහල අසලින් ඊයේ (1) උදේ ගමන් ඇරඹීය.යෞවන කටයුතු හා නිපුණතා සංවර්ධන නියෝජ්‍ය ඇමැති දුමින්ද දිසානායක, පාර්ලිමේන්තු මන්ත්‍රී නාමල් රාජපක්ෂ මහත්වරු පාපැදි සවාරියේ මුලින් ම ගමන් කළහ.දේශපාලනඥයන් කලාකරුවන්, ක්‍රීඩකයන්, ගායන ශිල්පීන්, රාජ්‍ය නිලධාරීන්, විශ්ව විද්‍යාල හා පාසල් සිසුන් ඇතුළු විවිධ අංශයන්හි දහසකට අධික පිරිසක් සවාරියට එක්ව සිටියහ.කොළඹ ලස්සන නගරයක් බවට පත්කිරීම සඳහා ආරක්ෂක ලේකම් තුමා ගන්නා උත්සාහය වඩාත් සාර්ථක හා පරිසර හිතකාමි ලෙස ඉටුකර ගැනීමට සැමගේ සහාය නොඅඩුව ලැබෙන බව පරිසර ඇමති අනුර ප්‍රිය දර්ශන යාපා මහතා මෙහිදී ප්‍රකාශ කළේය.නෙළුම් පොකුණ රඟහල ඉදිරිපිටින් ආරම්භ වූ පාපැදි සවාරිය තුන්මුල්ල වටරවුම දක්වා ගොස් කොළඹ රාජකීය විදුහලේ ප්‍රධාන පිවිසුම් දොරටුව අසලින් අවසන් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=n1206028</link>
    <topic>මහ රැජනගේ දියමන්ති ජුබිලි භාරයේ උපදේශක සභාවට වෛද්‍ය නෝනිස්</topic>
    <author>මහින්ද අලුත්ගෙදර</author>
    <content>දෙවැනි එලිසබෙත් මහ රැජනගේ දියමන්ති ජුබිලි භාරයේ පොදුරාජ්‍ය මණ්ඩලීය උපදේශක සභාව සඳහා බ්‍රිතාන්‍යයේ ශ්‍රී ලංකා මහ කොමසාරිස් වෛද්‍ය ක්‍රිස් නෝනිස් මහතා පත්කරනු ලැබ සිටී.පසුගිය 2011 ව‍සරේදී ඕස්ට්‍රේලියාවේ පර්ත් නුවරදී රැස් වූ පොදු රාජ්‍ය මණ්ඩලීය රාජ්‍ය නායකයන්ගේ සමුළුවේදී මේ භාරය පිහිටුවීම සම්බන්ධයෙන් ප්‍රකාශයට පත් කෙරුණද මේ වසරේ පෙබරවාරි මස 06 දා එය නිල වශයෙන් ආරම්භවූ බව බ්‍රිතාන්‍යයේ ශ්‍රී ලංකා මහ කොමසාරිස් කාර්යාලය ප්‍රකාශ කරයි.මහ රැජනගේ පාලනයට වසර 60 ක් පිරීම නිමිත්තෙන් මෙය සංවිධාන කෙරෙන බවද බ්‍රිතාන්‍යයේ හිටපු අගමැති ශ්‍රීමත් ජෝන් මේජර් මහතා මෙම දියමන්ති ජුබිලි භාරයේ සභාපතිවරයා වශයෙන් කටයුතු කරන බවද එම මහ කොමසාරිස් කාර්යාලය සඳහන් කරයි.ඊට අමතරව පොදු රාජ්‍ය මණ්ඩලීය මහ කොමසාරිස්වරුන් 54 දෙනාගෙන් 5 දෙනෙක් මීට අයත් වෙති.මහ රැජනගේ දියමන්ති ජුබිලි භාරයේ පොදුරාජ්‍ය මණ්ඩලීය උපදේශක සභාව සඳහා තෝරා ගැනීම සම්බන්ධයෙන් අඳහස් පළ කරමින් වෛද්‍ය ක්‍රිස් නෝනිස් මහතා සඳහන් කර ඇත්තේ එය තමාට ලැබුණු වරප්‍රසාදයක් බවත් ලබන වසරේදී ශ්‍රී ලංකාවේ පැවැත්වීමට නියමිත පොදු රාජ්‍ය මණ්ඩලීය රාජ්‍ය නායකයන්ගේ සමුළුව සඳහා පැමිණෙන රාජ්‍ය නායකයන් සහ දෙවැනි එළිසබෙත් මහ රැජින මහත් හරසරින් පිළිගැනීමට ශ්‍රී ලංකා රජය සහ ජනතාව සූදානමින් සිටින බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=n1206029</link>
    <topic>සුරාබදු එකෙන් ඇල්ලූ ගල් අරක්කු යළි ගෙදරටම එවලා</topic>
    <author>අශෝක සේනාරත්න අනුරාධපුර සමූහ</author>
    <content>ගල් අරක්කු බෝතල් දහයක් නීතියට පටහැනිව සුරාබදු නිලධාරීන් දෙදෙනෙකු විසින් අත්අඩංගුවට ගත් බව කියමින් අනුරාධපුර තුන්වන පියවරේ පදිංචි සිරිසේන ලියනගේ මහතා අනුරාධපුර පොලිසියට කරන ලද පැමිණිල්ලකින් පසු සුරාබදු නිලධාරීන් පොලිසියට පැමිණ මත්පැන් බෝතල් දහය ලියනගේ මහතාගේ නිවසටම ගෙන ගොස් දෙන බවට පොරොන්දු විය.සිය නිවසේ උත්සවයක් සඳහා මත්පැන් බෝතල් දහයක් මිලදී ගෙන තවත් පුද්ගලයකු සමග යතුරු පැදියකින් ගෙන එමින් සිටියදී සුරාබදු නිලධාරීන් මත්පැන් බෝතල් සමග මේ දෙදෙනා අත්අඩංගුවට ගෙන ඇත.අනුරාධපුර සුරාබදු කොමසාරිස් කාර්යාලයට මත්පැන් බෝතල් 10 සමග මේ දෙදෙනා ගෙන ගොස් ඇත. එහිදී සුරාබදු නිලධාරීන් දෙදෙනා ලියනගේ මහතාගෙන් සහ ඔහු සමග ගිය සිරිල් අබේනායක නමැති අයගෙන් කොළයකට අස්සන් ගෙන ඔවුන් දෙදෙනා මුදා හැර ඇත.මේවා අරක්කු කියලා උසාවියට ඉදිරිපත් කොළොත් ඔයගොල්ලන්ට රපියල් 50000 දඩ මුදලක් ගෙවීමට සිදුවන බව නිලධාරීන් දෙදෙනා පැවසු බව ලියනගේ මහතා පොලිසියට කරන ලද පැමිණිල්ලේ සඳහන් වේ. අපි මේවා වෙනුවට බියර් බෝතලයක් දාන්නම් සුරාබදු නිලධාරීන් දෙදෙනා පවසා ඇත.සිරිසේන ලියනගේ මහතා සුරාබදු කොමසාරිස්වරයාට ද මේ අයථා කටයුත්ත සම්බන්ධව පැමිණිලි කළේය.සුරාබදු කොමසාරිස්වරයාගේ නියෝග මත අනුරාධපුර පොලිසියේ සුළු පැමිණිලි අංශයට සුරාබදු නිලධාරීහු දෙදෙනෙක් ගොස් අපෙන් වරදක් වුණේ මත්පැන් බෝතල් දහය අපි ලියනගේ මහතාගේ නිවසටම ගෙන ගොස් දෙන බවට පොරොන්දු වූහ. ඒ අනුව සිරිසේන ලියනගේ මහතා පොලිසියට කරන ලද පැමිණිල්ලට එවේලේම විසඳුමක් ලැබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=n12060211</link>
    <topic>ජංගම දුරකථන මයිටා කතාව බොරු</topic>
    <author>සිතාරා ‍සේනානි</author>
    <content>ජංගම දුරකථන ආශ්‍රිතව මයිටා වර්ගයේ කෘමියකු බෝවී ඇති බවට පැතිර යන පුවත්වල කිසිදු සත්‍යතාවක් නොමැති බැවින් ඒ පිළිබඳ අනියත බියක් ඇති කර නොගන්නා ලෙස සෞඛ්‍ය අමාත්‍යංශය මහජනතාවට දැනුම් දෙයි.සිද්ධියට මුල්වී ඇති ජංගම දුරකථනයට මයිටාව ඇතුළුවී ඇත්තේ බාහිරින් බවත්, එම සතා කිසිසේත්ම ජංගම දුරකථනයෙහි ඇතිවූවකු නොවන බවත් අමාත්‍යංශය පවසයි.එසේම දූවිලි සහිත ඕනෑම අපිරිසුදු පරිසරයකදී මෙවැනි මයිටාවන් ජංගම දුරකථනවලට ඇතුළු වියහැකි බවද පෙන්වා දෙයි.වෛද්‍ය පර්යේෂණායතනයේ සේවකයකුගේ දුරකථනයෙන් හමුවූ මයිටාවා ශ්‍රී ලංකාවේ වෙනත් කිසිදු තැනක භාවිතාවන ජංගම දුරකථනයකින් මෙතෙක් සොයාගෙන නැති බවද සෞඛ්‍ය අමාත්‍යංශය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=n12060212</link>
    <topic>වන්දනා බැතිමතුන්ට පෞද්ගලික බස් විශේෂ ගමන් වාර</topic>
    <author>ශීලා උඩුවර</author>
    <content>පොසොන් උත්සවය නිමිත්තෙන් වන්දනාවේ යනබැතිමතුන්ගේ ගමන් පහසුව සඳහා වන විශේෂ පෞද්ගලික බස් සේවාව ජාතික ගමනා ගමන කොම්ෂන් සභාවේ සභාපති රොෂාන් ගුණවර්ධනමහතාගේ ප්‍රධානත්වයෙන් පිටකොටුව බැස්ටියන් මාවත පුද්ගලික බස් නැවතුම් පළේදී ඊයේ ( 01)ආරම්භ කැරිණිමෙම විශේ ෂ සේවාව මෙම 7 වැනිදා දක්වා පැවැත්වෙන අතර සභාපතිවරයා විසින් බස්රථවලට ස්ටිකර් ලබා දීමෙන් පසුව විශේෂ බස් සේවාව ඇරඹීය.මේ සඳහා අවශ්‍ය තාවකාලික ධාවන බලපත්‍ර ජාතික ගමනා ගමන කොම්ෂන් සභාව මගින් නොමිළයේ ලබදෙනු ලැබේ.ධාවන කාලසටහනින් බැහැරව මගීන්ගේ අවශ්‍යතාවය මත බස් සේවා පවත්වන අතර මගී පර්යන්තවල බස්රථ ගාල් කළවිට රිහැදුරා බස් රියෙන් නොබැස ආසනයේම රැඳී සිට මගින් ආසන ගණනට පිරුණු විට බස්රථය ධාවනය කළයුතු බවට සභාපතිවරයා උප‍දෙස් දී තිබේ.පොසොන් සේවා කාලය තුළදී වරදි කරන හා වැඩියෙන් ගාස්තු අය කරන රිහැදුරන්ට විරුද්ධව දැඩි ක්‍රියා මාර්ග ගන්නා බවත්, වැරදි කරන බස්රථ අසුවූ විට ඒ මො‍හොතේම බලපත්‍රය කොමිෂන් සභාව භාරයට ගන්නා බවත් සභාපතිවරයා කිය.වැරදි කරන රියැදුරන් ඇල්ලීම සඳහා ජංගම පරීක්ෂකවරුන් පැය 24 පුරාම සේවයේ යොදවනු ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=r1206021</link>
    <topic>තරුණියක් ගණිකා සේවයේ යොදවාමුදල් ඉපැයූ අඹුසැමියෝ රිමාන්ඩ්</topic>
    <author>පාණදුර සමූහ කපිල සෝමරත්න</author>
    <content>රූමත් ගැමි තරුණියක් දේශීය හා විදේශීය ගණිකා සේවයේ යෙදවී යැයි කියන අඹු සැමි යුවළක් හා හෝටල් හිමියන් දස දෙනකු අත්අඩංගුවට ගැනීම සඳහා ජාතික ළමා ආරක්ෂක අධිකාරිය පුළුල් පරීක්ෂණයක් ආරම්භ කර ඇත.මේ තරුණිය අඹුසැමි යුවළට අලෙවිකළ පුද්ගලයා අත්අඩංගුවට ගෙන අධිකරණයට ඉදිරිපත් කර රක්ෂිත බන්ධනාගාරගත කර ඇත.මේ තරුණිය ගණිකා සේවයට යොදවා ගැනීමට පෙර පූජකවරයෙකු අතින් ලිංගික අතවරයකට ලක්වී ඇතැයි ඇය ජාතික ළමා ආරක්ෂක අධිකාරියට ලබා දුන් කට උත්තරයක සදහන් වේ.සැකකරු අඹුසැමියුවළ ඇයව සිංගප්පූරුවට ගෙන ගොස් එහි සුපිරි හෝටල් වලදී එම තරුණිය ගණිකා සේවයේ යොදවා රුපියල් ලක්ෂ ගණනක් උපයාගෙන ඇති බවට සැකකෙරේ.ඇයව සිංගප්පූරුවට ගෙනයාමට පෙර අවුරුද්දක් පමණ දිවයිනේ වෙරළ බඩ හෝටල්වලදී ගණිකා සේවයේ යෙදවූ හෝටල් සහ ලැඟුම්හල් හිමියන් දසදෙනකු අත්අඩංගුවට ගැනීම සඳහා ජාතික ළමා ආරක්ෂක අධිකාරිය පරීක්ෂණ ආරම්භ කර ඇත.මේ තරුණිය මෙම හෝටල් සහ ආපනශාලා හිමියන් ගැන තොරතුරුද ළමා අධිකාරියට ලබාදී ඇත.ඇයගෙන් උපරිම ප්‍රයෝජන ලබාගත් අඹුසැමියුවල සිංගප්පූරුවේ නැවතී ඇයව ලංකාවට එවා ඇත.පසුව ඇය මේ ගැන අදාළ අංශවලට පැමිණිලිකර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=r1206028</link>
    <topic>පබානිස්ගේ මුදල් පසුම්බිය යැයි සිතා සොරෙක් බුලත් මඩිස්සලේ උදුරාගෙන පැනලා</topic>
    <author>මාතර සමූහ ඩබ්ලිව්.පී.ධර්මසේන</author>
    <content>පබානිස් සීයගේ සල්ලි පොකැට්ටුව වෙනුවට බුලත් මඩිස්සලේ උදුරාගෙන දිවීමේ සිද්ධියක් බෙලිවත්ත නගරයෙන් වාර්තාවේ.හකුරු නිපදවා ඒවා වෙළඳාම ප්‍රධාන ව්‍යාපාරය කොටගත් පබානිස් සීයා එම හකුරු නගරයේ සිල්ලරට විකුණන අතර කොළඹ ප්‍රදේශයට තොග වශයෙන් හකුරු සපයන පුද්ගලයෙකි.හකුරු මුල් කොළඹට ගෙනයනවිට හකුරු පෙට්ටි 4 – 5 ක් බස්රථයේ දමාගෙන ගොස් එම හකුරු කොළඹට තොගේට සපයා ආපසු බස්රථයෙන් ගමට පැමිණීම සිරිතකි.රටේ සිදුවන හොරකම් ගැන අවබෝධයෙන් කටයුතු කළ පබානිස් සීයා කොළඹට හකුරු විකුණා එනවිට මුදල් ආරක්ෂිතව ගෙන ඒමට විවිධ උපක්‍රම යොදයි.කිසිවිටෙක අත්බෑගයේ සාක්කුවේ මුදල් නොගෙනෙන මොහු පොහොර බැග් එකක පුවක් ටිකක් සමග මුදල් දමාගෙන ඒම, ප්ලාස්ටික් පනිට්ටුවක මුදල් දමාගෙනනඒම සිරිතකි.සිද්ධිය වූ දින ඔහු ළඟ හකුරු අලෙවිකර රුපියල් අසූදහසක් තිබූ අතර ආරක්ෂිතව ගෙන ඒම බුලත් පුවක් වලින් පිරුණු බුලත් මඩිස්සලයක් ඔහුගේ කමිස සාක්කුවේ උඩට නෙරපා සිටින ලෙස දමාගෙන පැදුරක් සහ ප්ලාස්ටික් බඳුනක් රැගෙන බස්රථයට ගොඩවී ගමට ඒමට පිටත්විය.රාත්‍රී 9.00ට පමණ ඔහු බෙලිවත්ත නගරයේ බසයෙන් බැසගත් විට යතුරු පැදියකින් පැමිණි දෙදෙනකුගෙන් පිටුපස සිටි පුද්ගලයා පබානිස් සීයාගේ උඩ සාක්කුවේ තිබූ බෑග්එක උදුරාගෙන විදුලිවේගයෙන් පලා ගියේය.මේ අවස්ථාවේ කඩ ආගුවේ සිටි තරුණයන් තිදෙනකු මේ මංකොල්ලකරුවන් පසු පස එලවන්නට උත්සාහ ගත්තත් එය වැළැක්වූ පබානිස් සීයා දරුවෝ උන් උදුරාගෙන ගියේ මගේ බුලත් මඩිස්සලේ.මේ පබානිස්ට බබා පෙන්වන්න උන් තාම මෝරල මදි. ගෙනාව සල්ලි රුපියල් අසූදාහක මුදල මෙන්න පනිට්ටුව ඇතුලේ කියමින් පනිට්ටුව පෙන්නුවේ තරුණයන් ට පබානිස් සීයාගේ කපටි නුවන ප්‍රදර්ශනය කරමිනි.පසු දින පබානිස් සීයාගේ කඩපිලේ පරාලයක බුලත් මඩිස්සලේ එල්ලා තිබූ අතර පබානිස් සීයා අපිට බබා පෙන්නුවා, බුලත් මඩිස්සලේ බුලත් අඩුද කියා හොඳට ගැන බලන්න කියා පාඨයක්ද ? එහි එල්ලා තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=r1206022</link>
    <topic>බුලත්සිංහල මිල්ලකන්ද විදුහලේගුරු පුරප්පාඩු 8ක්</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>බුලත්සිංහල අධ්‍යාපන කොට්ඨාසයට අයත් ප්‍රදේ්ශයේ එකම දෙමළ මහා විද්‍යාලය වන බුලත්සිංහල, මිල්ලකන්ද මහා විද්‍යාලයේ ගුරුවරු අට දෙනකුගේ හිඟයක් පවතින බව මවුපියෝ පවසති.ගුරුවරු 28ක් සිටිය යුතු මේ විද්‍යාලයේ දැනට සිටිනුයේ ගුරුවරු 20ක් පමණි.මෙහි අධ්‍යාපනය ලබන ශිෂ්‍ය සංඛ්‍යාව 600කි. පළමු වැනි ශ්‍රේණියේ සිට උසස් පෙළ දක්වා පන්ති පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=r1206023</link>
    <topic>ගම්පහ-ඉහළගම මාර්ගයේ ට්‍රාන්ස්පෝමරය අනාරක්‍ෂිතයි</topic>
    <author>යක්කල විශේෂ – රුවන් සමන්ත අධිකාරි</author>
    <content>ගම්පහ, ඉහළගම ප්‍රධාන මාර්ගයේ බෝමළුව මංසන්ධිය ආසන්නයේ පිහිටා ඇති විදුලි ට්‍රාන්ස්පෝමරයේ ආවරණ තහඩු ගැලවී ඇති බැවින් අනාරක්‍ෂිත තත්ත්වයක් උද්ගත වී තිබේ.මේ ට්‍රාන්ස්පෝමරයට අසල ඇති විශාල බෝගසේ අතු ට්‍රාන්ස්ෆෝමරයේ විදුලි පේනු සමග ගැටීමක් ද සිදුවේ. එබැවින් වැසි දිනවල දී විදුලිය කාන්දුවීමේ අවධානමක් ද පවතී.මෙයට පෙරද මේ පිළිබඳව මාධ්‍ය මගින් කරුණු අනාවරණය කළ ද මෙය අලුතින් ඉදිකිරීමට බලධාරීන්ගේ අවධානය යොමු වී නැති බවට ප්‍රදේශවාසීහු චෝදනා කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=r1206024</link>
    <topic>සතර පෝයට සිල් සමාදන් වනසේකර ආච්චිගේ සිතිවිලි දරුණුයි</topic>
    <author>බර්ටි ලයනල්</author>
    <content>සේකර ආච්චි සැදැහැවත් උපාසිකා මාතාවකි. දරුවන් ගෙන් නිදහස් වී තනිව වෙසෙන ඇයගේ තනි නොතනියට ළඟ සිටින්නේ ඇගේ මිණිපිරිය වන පියුමි පමණි.උදේ හවස මල් පහන් පිදීම සතර පෝයටම සිල් සමාදන් වීම අනිවාර්ය කරගත්තාය.ඇය පසුගිය වෙසක් පොහොයට සිල් ගැනීමට සිතා සිල් රෙදි සෝදා පිරිසුදු කරගත්තාය. කැඩුණු මල්වට්ටිය ඉවත දමා අලුත් මල්වට්ටියක් ද මිලදී ගත්තාය.පෝදින අලුයම නැගිට මුව දෝවනය කර ගත්තාය... සිල් රෙදි ටික අතට ගෙන බැලුවාය. සේකර ආච්චිට තරු පෙණිනි.සිල් රෙද්ද මීයන් විනාශ කර තිබුණි. එය ඉවත දමා සිල් රෙද්දක් සොයා ගම පුරා ගියාය. ඒත් අවශ්‍යතාව ඉටුවුණේ නැත.දරාගත නොහැකි ශෝකය වෛරය හද පුරවාගත් ඇය සිල් සමාදන් වීම පසෙක දමා මීයන් මැරීමේ චේතනාවෙන් ඇය ලතවන්නට වූවාය. නමුත් මිණිබිරිය මිත්තනියගේ වෛරය සංසිඳවන්නට වෙර දැරුවාය.පසුදින අවදි වූ ඇය නගරයට යාමට සූදානම් වූයේ “මී පාසානම්’ මිලදී ගෙන ඒමටය. ඇය සූදානම් වන විට අසල්වාසී ඇගේ හිතවතියක් පැමිණියාය.සේකර අක්කා සිල් ගත්තේ නැත්තේ ඇයිදැයි ඇය විමසුවාය. ඇය සිදුවූ දෙය කීවාය.මම මේ ටවුමට යන්න හදන්නෙ මී පාසනම් ගේන්න යැයි ඇය කීවාය.අනේ අනේ මම නං ඒ වැඩේ අනුමත කරන්නෙ නෑ. ඊට වැඩිය හොඳයි බළල් පැටියෙක් හදන එක.හැබෑට ඒකත් හැබෑව නේන්නම්. අනේ මට හොයල දීපං කො බළල් පැටියෙක්.බළල් පැටව් වගයක් ඉන්නවා කියල මට කිව්වා පොඩි අම්මා. ගිහින් බලන්න.එය ඇසූ සේකර ආච්චි එහි ගොස් බළල් පැටියෙක් ගෙන ආවාය.මෙය දුටු මිණිපිරිය ද සතුටින් ඉපිල ගියාය.එදිනම ආගන්තුක බළල් පැටවාගේ ග්‍රහණයට මීයන් අසුවිය. බළල් පැංචා නිදාගත්තේ මිණිපිරියගේ ඇඳ මතය.පසුදින හවස සේකර ආච්චි ඇඳ මත හාන්සි වී සිටියාය.පියුමි යෙ ඉක්මනට වරෙන්. මේ බලපන්කො. අනේ කියා කෑගසන්නට වූවාය.විශාල මීයෙක් ඇගේ ඇඳට වැටී දුවගොස් ඇඳ විට්ටමේ සිට ඇය දෙස දෙනෙත් අයාගෙන සිටියේය.නැවතත් පියුමියෙ පූසියව ගෙනෙන්කො...මෙහාට ගෙනත් දීපන්. මිනිපිරි බළලා රැගෙන එනවිට මීයා එතැනින් එළියට පැන්නේය.ආච්චියේ ආච්චියේ මීයා ළිඳට පැන්නා.ඈ.....ළිදට පැන්නා. කෝ පූසියා....කියමින් බළල්පැටවාද රැගෙන ළිඳ දෙසට දුවගොස්අනේ චුට්ටං පැටියො උඹ ළිඳට පැනල මීයාව අල්ලපන් කියමින් හෙමින් සීරුවට බළල් පැටවා ළිඳට පහත් කළාය. අනතුරුව ළිඳෙන් වතුර බාල්දියක් ඇද අත් සෝදාගනිමින් පියුමියෙ වරෙන් අත හෝදගන්න යැයි කීය. “ගිහින් මල්වට්ටියට මල් ටිකක් කඩාගෙන වරෙන්. යැයි මිනිපිරියට අණකළ ඈ පන්සිල් ගැනීමට සූදානම් වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=r1206025</link>
    <topic>රඹුක්කන “ මඩ අමුණ” ඇළේ ඉදිකිරීම් කොටසකට සීමා වෙලා</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>ලෝක ආහාර ආධාර ව්‍යාපෘතිය යටතේ අඩක් නිමකළ රඹුක්කන ප්‍රාදේශීය ලේකම් කොට්ඨාසයේ “ මඩ අමුණ” කෘෂි ඇළේ ඉතිරි ඉදිකිරීම් සම්පූර්ණ කැර දෙන ලෙස එම ගොවීහු ඉල්ලා සිටිති’මාඔයේ අතු ඇළක් වන “ මඩ අමුණ” කෘෂි ඇළෙන් නාරන්බැද්ද හා කරඳගස්තැන්න ප්‍රදේශයවල කුඹුරු අක්කර පනහකට පමණ ජලය සැපයේ. මේ ඇළේ ඉදිකිරීම් සම්පුර්ණ නොවීමෙන් එම කුඹුරු වගා කිරීමේ ගැටලු මතු වී තිබේ.නාරන්බැද්ද පුරාණ විහාරවාසි එරත්තේ ගුණානන්ද හිමිපාණෝ මෙසේ කීහ.නාරන්බැද්ද වටවේගලයාය, කුඹුමක්තාව යාය, නුගවෙල යාය, තෙල්ඟඵරියාව යාය, පල්කබ යාය ආදී වු කුඹුරුවලට ජලය ලබාගැනීම සඳහා මීට වසර දහයකට පහළොවකට පමණ බෙර ‘ මඩ අමුණ’ ඇළ ඉදිකළා.ගොවිජන සේවා දෙපාර්තමේන්තුව ලෝක ආහාර ආධාර ව්‍යාපෘතිය යටතේ මේ ගමේ ගොවිජනතාවගේ ඉල්ලීම මත ඊට මුදල් ලබාදුන්නා. ගමේ ජනතාවගේ ශ්‍රම දායකත්වය ඊට නොඅඩුව ලැබුණා.ඇළ හරස්කරලා වේල්ලක් දමලා මේ කුඹුරුවලට ජලය ලබාදීමට කොන්ක්‍රීට්වලින් ඇළ ඉදිකළා. ඒත් සම්පුර්ණයෙන්ම ඇළේ ඉදිකිරීම් කරන්න බැරිවුණා. කොන්ක්‍රීට්වලින් ඇළ බැඳ තිබෙන්නේ ටික දුරයි.තවත් කිලෝමීටරයක් පමණ ඇළ බඳින්න ඕනෑ.අමුණෙන් ජලය හරවා එවුවත් කුඹුරුවලට ජලය එන්නේ නැහැ. අතරමඟින් කාණු කැඩිලා ජලය පිටතට යනවා. කොන්ක්‍රිට් ඇළ නොමැති කොටසෙන් ජලය පොළොවට උරා ගන්නවා.මේ කුඹුරු හැමදාම වගා කළේ අහස් දියෙන්. වර්ෂාව නැතිකමින් කන්න දෙකක්ම මේ කුඹුරුයාය පුරන් වුණා. විහාරස්ථානයට අයිති කුඹුරුවල ගිය කන්නයේ පැළගොයම වතුර නැතිව අව්වට කර වුණා. මෙවර සී සෑමට ජලය තිබුණත් දැන් ජලය නැතිව ඒ කුඹුරු වේලෙනවා.කෘෂිකර්ම පර්යේෂණ හා නිෂ්පාදන හා සහකාර අයි. එම්. ජයසූරිය මහතා - මේ වසමේ ගොවිජනතාවට කුඹුරු ගොවිතැන් කිරීමට මූලිකම ප්‍රශ්නය ජලයයි.ඒ කුඹුරුවලට ජලය ලබාගැනීමට ‘ මඩ අමුණ’ ඉදිකළත් ඇළ මාර්ගය සම්පුර්ණයෙන්ම සකස් නොකිරීමෙන් බලාපොරොත්තු වූ අරමුණ ළඟාවීමට නොහැකි වී තිබෙනවා.කොන්ක්‍රීට් ඇළ මාර්ගයේ කැඩුණු බිඳුනු තැන් ශ්‍රමදානයකින් පිළිසකර කළා. ඇළවේල්ල ශුද්ධ පවිත්‍ර කළා.ඇළ මාර්ගය සම්පුර්ණයෙන්ම ඉතිරි කොටසත් කොන්ක්‍රීට්වලින් ඉදිකළ හැකි නම් එය මේ ගොවිජනතාව වෙනුවෙන් කළ හැකි විශාල සේවාවක්. මම මේ සම්බන්ධයෙන් පින්නවල ගොවිජන සංවර්ධන නිලධාරිතුමියට දැනුම් දුන්නා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=r1206026</link>
    <topic>මත්ද්‍රව්‍ය ළඟ තබා ගත්තැයිසැකකරුවන් 50ක් රක්ෂිතයට</topic>
    <author>පාණදුර සමූහ කපිල සෝමරත්න</author>
    <content>හෙරොයින් මත්ද්‍රව්‍ය ග්‍රෑම් එකකට වැඩියෙන් ළඟ තබා ගැනීම ජාවාරම් කිරීම, ගංජා සහ හොර මත්පැන් ළඟ තබා ගැනීම සම්බන්ධයෙන් පාණදුර උතුර පොලිසිය පාණදුර දකුණ පොලිසිය සහ වාද්දුව පොලිසිය විසින් අත්අඩංගුවට ගත් සැකකරුවන් පනස් දෙනකු පාණදුර මහේස්ත්‍රාත් ආර්. එස්. ඒ. දිසානායක මහතා ජුනි මස පළමු වැනිදා දක්වා රක්ෂිත බන්ධනාගාර ගත කරන ලදී.ඔවුන් අතර කාන්තාවන් හත් දෙනකුද සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=r1206027</link>
    <topic>අරණායක ප්‍රා. සභාව ඉදිකළවෙළෙඳ කුටි තවමත් වහලා</topic>
    <author>අරණායක විශේෂ පී. ඒ. මීගහමුලහේන</author>
    <content>අරණායක ප්‍රාදේශීය සභාව මඟින් මෙයට වසර එකහමාරකට පෙර ඉදිකරන ලද වෙළෙඳ කුටි කීපයකින් සමන්විත ගොඩනැඟිල්ලේ වෙළෙඳකුටි මෙතෙක් භාවිතයට ගෙන නොමැත.ගොඩනැඟිල්ලද අභාවයට යමින් පවතින අතරම දුඟී මඟී යාචකයනගේ නිවහනක් බවට මේ ගොඩනැගිල්ල පත්ව ඇත.මෙයට යාබඳව ඇති පොදු වැසිකිළිය අසලම කුණු රොඩු ගොඩගසා ඇත.දළුපිටිය නගරය දෙපස මාර්ග ශුද්ධ පවිත්‍ර කලත් අවට ඇති කුණු කසළ ගොඩගසා තිබීමෙන් ඩෙංගු මදුරුවන් බෝවන බව ප්‍රදේශවාසීහු කියති.  .</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=r1206029</link>
    <topic>ගම්පහ පොලීසියට කට්ටි පැන්නවරෙන්තුකරුවන් 25ක් දැලේ</topic>
    <author>නිට්ටඹුව සමූහ ජෙනට් ජයසිංහ</author>
    <content>ගම්පහ - මූලස්ථාන පොලිසියේ විශේෂ අපරාධ විමර්ශන අංශය මගින් ගම්පහ - පොලිස් කොට්ඨාසය ආවරණය වන පරිදි දින තුනකදී කරන ලද විශේෂ සෝදිසි මෙහෙයුමකින් විවිධ චෝදනා මත පොලීසිය හා අධිකරණය මගහැර සිටි වරෙන්තු කරුවන් විසි පහක් පොලිස් භාරයට ගෙන අධිකරණය හමුවට පමුණුවා ඇත.ගම්පහ පොලිස් කොට්ඨාසයට අයත් පොලිස් ස්ථාන එකොළහට අයත් බලප්‍රදේශයන්හි සිදුවී තිබූ මුදල් වංචා හොර ඔප්පු සහ ලිපි ලේඛන මගින් අන්සතු ඉඩම් විකිණීම සහ පවරා ගැනීම, අන්සතු දේපොළ බලහත්කාරයෙන් අත්පත් කර ගැනීම්, විශ්වාසය කඩකිරීම් සහ බහු විවාහ චෝදනා මත ලැබී තුබූ පැමිණිලි සම්බන්ධයෙන් මේ පුද්ගලයන් අත්අඩංගුවට ගෙන තිබේ.තවත් එවැනි පුද්ගලයන් පණහකට අධික සංඛ්‍යාවක් පොලිස් කොට්ඨාසයේ නිදැල්ලේ හැසිරෙමින් සිටින බවද ගම්පහ විශේෂ අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්ෂක එච්.එල්. විමලසේන මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=s1206021_1</link>
    <topic>ඇදහිය නොහැකි තරමට උඩ පන්දු රැක ගනිමින් ශ්‍රී ලංකාව ලකුණු 37කින් පාකිස්තානය පරදවයි</topic>
    <author>වර්නන් ගුණසේකර හම්බන්තොට සූරියවැව සිට</author>
    <content>ශ්‍රී ලංකාවේ ඇදහිය නොහැකි අන්දමේ අති විශිෂ්ට උඩ පන්දු රැක ගැනීම් හමුවේ අන්දමන්ද වූ පාකිස්තානය සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේදී ඊයේ පැවැති පළමු විස්සයි20 තරගයෙන් ලකුණු 37ක පරාජයක් ලැබීය.ලකුණු 133ක ජයග්‍රාහී ඉලක්කයක් හඹා ගිය පාකිස්තානයේ සියළුම ක්‍රීඩකයෝ ඕවර 17යි පන්දු 4කදී ලකුණු 95කට දැවී ගියහ.ශ්‍රී ලංකා පිතිකරුවන් දැඩි අසාර්ථකත්වයට පත්වූ මේ තරගයේ තිසර පෙරේරා හා කෞශල් ලොකුආරච්චි දර්ශනීය අයුරින් රැක ගත් උඩ පන්දු තරගයේ ජයග්‍රහණය ශ්‍රී ලංකාව දෙසට හැරවීය.පන්දු යවන්නෝද ඔවුන්ගේ කාර්යභාරය මැනැවින් ඉටු කළ අතර නුවන් කුලසේකර, ලසිත් මාලිංග, ඇන්ජලෝ මැතිව්ස් හා සචිත්‍ර සේනානායක කඩුලු 2 බැගින් ලබා ගත්හ. සුපිරි ගණයේ උඩ පන්දු රැක ගැනීමක් ප්‍රදර්ශනය කිරීමට අමතරව නොදැවී ලකුණු 32ක්ද ලබා ගත් තිසර පෙරේරා ‘තරගයේ වීරයා’ ලෙස නම් කෙරිණි.පාකිස්තාන පිළිතුරු ඉනිම ආරම්භ වූයේ ශ්‍රී ලංකාව තුළ ජයග්‍රාහී බලාපොරොත්තු ඇති කරවමිණි. ඔවුන්ගේ ඉනිමේ පළමු පන්දු දෙකේදී ම පිට පිට කඩුලු 2ක් බිඳ වැටිනි.නායක මොහමඩ් හෆීස් හා ශකීල් අන්සාර් (අංක 1 පිතිකරු) යන දෙදෙනා ම නුවන් කුලසේකරගේ ආරම්භක පන්දු දෙක ට දැවී ගියේ ‘පොයින්ට්’හි පන්දු රකිමින් සිටි තිලකරත්න ඩිල්ෂාන් වෙත උඩ පන්දු දෙමින් එක ම ආකාරය ට ය.ඊයේ තරගයේ විශ්වාස කළ නොහැකි තරමේ අති විශිෂ්ට උඩ පන්දු රැක ගැනීමක් ප්‍රදර්ශනය වූයේ 10 වැනි ඕවරයේදීය. ඒ, තිසර පෙරේරාගෙනි.මැතිව්ස්ගේ පන්දුවකට ෂොයිබ් මලික් (9) එල්ල කළ වේගවත් පහරින් නික්ම ආ උඩ පන්දුව, හතරේ සීමාව අසල ‘තර්ඩ් මෑන්’ ස්ථානයේ සිට හරහට දිව එමින් තමන්ගේ දකුණු පසට ‘පියාසර’ කරමින් පෙරේරා අල්ලා ගන්නා විට ඔහුගේ ශරීරය පොළොව හා සමාන්තරව තිබුනේ ගුවනේ ය. 10 වැනි ඕවරය අවසන් වන විට පාකිස්තානය කඩුලු 4ක් දැවී ලකුණු 51ක් ලබා ගෙන සිටියේය.පාකිස්තාන අවසන් කඩුලු 3 පන්දු 14ක් ඇතුළත ලකුණු 24කට බිඳ වැටිනි. ආරම්භක පිතිකරු අහමඩ් ෂෙසාඩ්, සචිත්‍ර සේනානායකගේ පිට දඟ පන්දුවක් කෙළින් ම කඩුල්ලේ වැදීමෙන් දැවී ගියේය.පන්දු 42කට මුහුණ දුන් ෂෙසාඩ් හතරේ පහර 3ක් හා හයේ පහරක් සමග ලකුණු 36ක් රැස් කරමින් පාකිස්තාන පිලේ වැඩිම ලකුණු ලබා ගත් පිතිකරුවා බවට පත්විය. උමාර් ගුල් (5), මාලිංගගේ පන්දුවකට තිරිමාන්න අතට උඩ පන්දුවක් ලබා දෙමින්ද, සයීඩ් අජ්මාල් (5), තිසර පෙරේරාගේ පන්දුවකට කඩුලු රකින සංගක්කාර අතට උඩ පන්දුවක් දෙමින්ද දැවී ගියහ.කාසියේ වාසිය දිනා ගෙන පළමුව පන්දුවට පහර දුන් ශ්‍රී ලංකා කණ්ඩායම කඩුලු 7කට ලකුණු 132ක් ලබා ගත් අතර ඔවුන් මෙවැනි මුළු ලකුණු ප්‍රමාණයකට හෝ ගෙන ගියේ අංක 8 පිතිකරු ලෙසින් පැමිණි තිසර පෙරේරා ය. විස්සයි20 තරගයකට අවශ්‍ය වේගවත් පිතිහරඹයක නියැළුනු ඔහු හතරේ පහර 2ක් හා දැවැන්ත හයේ පහර 2ක් එල්ල කරමින් පන්දු 16කින් නොදැවී ලකුණු 32ක් රැස් කළේය. ඔහු සහ නුවන් කුලසේකර (නොදැවී 6) ශ්‍රී ලංකා ඉනිම මුළු ලකුණු 89 සිට 132 දක්වා ගෙන ආහ.පළමුව දැවී ගියේ නායක මහේල ජයවර්ධන ය. පාකිස්තාන කණඩායමේ 2012 ශ්‍රී ලංකා තරග සංචාරයේ පළමු පන්දුවට සොහේල් ටන්විර් ට එරෙහිව ‘ෆයින් ලෙග්’ පෙදෙසට පහරක් එල්ල කරමින් ලකුණු 2ක් ලබා ගත් ජයවර්ධන ට තවත් මුහුණ දීමට හැකිවූයේ පන්දු 2කට පමණි. ටන්විර්ගේ තෙවැනි පන්දුව ජයවර්ධනගේ පිත්තේ වැදී ඉතා ඉහළට නික්මුණු අතර ‘කවර්ස්’හි පන්දු රකිමින් සිටි ෂොයිබ් මලික් එය සාර්ථකව රැක ගැනීමට සමත් විය.තෙවැනි ඕවරයේදී අනෙක් ආරම්භක පිතිකරු තිලකරත්න ඩිල්ෂාන් දැවී ගියේය. එම කඩුල්ල ලබා ගත්තේද ටන්විර් ය. පන්දු 8කට පමණක් මුහුණ දුන් ඩිල්ෂාන් ලකුණු 5ක් ලබා ගෙන ‘ෆයින් ලෙග්’ ස්ථානයේ උමාර් ගුල් වෙත කෙළින් ම උඩ පන්දුවක් ලබා දෙමින් මුළු ලකුණු 11දී දැවී ගියේය.8 වැනි ඕවරයේදී පන්දු යැවීම පිණිස සාමි යළි කැඳවනු ලැබු අවස්ථාවේදී කඩුල්ලක් ලබා ගැනීමට ඔහු සමත් විය. ඔහුගේ පන්දුව කෙළින් ම කඩුල්ලේ ගැටීමෙන් දිනේෂ් චන්දිමාල් (10) දැවී ගියේය. ශ්‍රී ලංකා ඉනිමේ හරි අඩක් නිමාවන විට ඔවුන්ගේ කඩුලු 4ක් මුළු ලකුණු 53කට බිඳ වැටී තිබිණි.ඇන්ජලෝ මැතිව්ස් හා ලහිරු තිරිමාන්න 5 වැනි කඩුල්ල වෙනුවෙන් ඕවර 5.3ක් ඇතුළත ලකුණු 26ක් එක් කරමින් සිටියදී තරගයේ ප්‍රථම වතාවට පන්දු යැවීම පිණිස 13 වැනි ඕවරයේදී කැඳවනු ලැබූ පිට දඟ පන්දු යවන සයීඩ් අජ්මාල් විසින් එම සබඳතාව බිඳ දමන ලදී.ඔහුගේ පන්දුව කෙළින් ම කඩුල්ල හා ගැටීමෙන් මැතිව්ස් (9) දැවී ගියේය. අජ්මාල් යැවූ තරගයේ 17 වැනි ඕවරයේදී ශ්‍රී ලංකා කඩුලු 2ක් පිට පිට බිඳ වැටිනි. ඒ, මුළු ලකුණු 89දී ය. කෞශල් ලොකුආරච්චි ලකුණු 11ක් ලබා ගෙන දුවද්දී දැවී ගිය අතර ඊළඟ පන්දුවට තිරිමාන්න ‘රිවර්ස් ස්වීප්’ පහරක් එල්ල කරද්දී උඩ පන්දුව ‘ෂෝට් තර්ඩ් මෑන්’හි පන්දු රකිමින් සිටි ගුල් අතට ගියේය. හතරේ පහරකින් සිය ඉනිම ඇරැඹූ තිරිමාන්න තවත් හතරේ පහර 4ක් සමග පන්දු 25කින් ලකුණු 30ක් වාර්තා කළේය.ශ්‍රී ලංකාව හා පාකිස්තානය අතර දෙවැනි හා අවසාන විස්සයි20 තරගය හෙට (3) සූරියවැව ජාත්‍යන්තර ක්‍රිකට් ක්‍රීඩාංගණයේදී පැවැත්වේ. ඉන්පසුව, දෙපිල අතර තරග පහකින් සමන්විත ජාත්‍යන්තර එක්දින තරගමාලාව ලබන 7 වැනි දින පල්ලෙකැලේ ජාත්‍යන්තර ක්‍රිකට් ක්‍රීඩාංගණයෙන් ආරම්භ වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=s1206021</link>
    <topic>මාතලේ ප්‍රා. ලේකම් ක්‍රීඩා ශූරතාව නාඋල කොට්ඨාසයට</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ දිසා අන්තර් ප්‍රාදේශීය ලේකම් කොට්ඨාස ක්‍රීඩා තරගාවලියේ 2012 සමස්ත ක්‍රීඩා ශූරතාව දිනාගැනීමට මෙවර නාඋල ප්‍රාදේශීය ලේකම් කොට්ඨාසය සමත් විය.ලකුණු 87 ක් ලබමින් නාඋල ප්‍රාදේශීය ලේකම් කොට්ඨාසය සමස්ත ක්‍රීඩා ශූරතාව හිමිකර ගත් අතර, ලකුණු 85 ක් ලැබූ උකුවෙල ප්‍රාදේශීය ලේකම් කොට්ඨාසයට සමස්ත ක්‍රීඩා අනුශූරතාව හිමිවිය. සමස්ත ක්‍රීඩා ශූරතාව දිනාගත් නාඋල ක්‍රීඩා නිලධාරිනිය විශාකා ලාලනි මල්ලව මහත්මියයි.මාතලේ දිසා ක්‍රීඩා මලල ක්‍රීඩා තරගාවලිය සහ සමාප්ති උළෙල පසුගියදා මාතලේ බර්නාඩ් අලුවිහාරේ ක්‍රීඩාංගණයේදී පැවැත්විණි.මෙම තරගාවලියේ සමාරම්භක උළෙල උසස් අධ්‍යාපන නියෝජ්‍ය අමාත්‍ය නන්දිමිත්‍ර ඒකනායක මහතාගේ ප්‍රධානත්වයෙන් ස හ සමාප්ති උළෙල සහ ජය සංකේත ප්‍රදානය මධ්‍යම පළාත් ක්‍රීඩා අධ්‍යක්‍ෂ වයි. එම්. වයි. යාපා බණ්ඩාර මහතාගේ ප්‍රධානත්වයෙන් සිදුකෙරුණි.මෙම තරගාවලියේ පිරිමි මලල ක්‍රීඩා ශූරතාව ලකුණු 80 ක් හිමිකර ගත් උකුවෙල ප්‍රාදේශීය ලේකම් කොට්ඨාසයට ද, කාන්තා මලල ක්‍රීඩා ශූරතාව ලකුණු 87 ක් හිමිකර ගත් මාතලේ ප්‍රාදේශීය ලේකම් කොට්ඨාසය ද සතුවිය.මෙම තරගාවලියේ දක්‍ෂතම මලල ක්‍රීඩකයා ලෙස පිරිමි තුන්පිම්ම ඉසව්වෙන් මීටර් 14.50 ක දක්‍ෂතා දක්වමින් නව වාර්තාවක් තැබූ උකුවෙල සී. ජී. එස්. ටී. සෙනවිරත්න සහ දක්‍ෂතම මලල ක්‍රීඩිකාව ලෙස කාන්තා මීටර් 200 තත් 25.5 නිමකරමින් නව වාර්තාවක් තැබූ දඹුල්ලේ උපමාලිකා රත්නකුමාරි සම්මාන ලැබූහ.දහසය හැවිරිදි මාතලේ ක්‍රිස්තුදේව ජාතික පාසලේ ශිෂ්‍යාවක් වූ පාරමී රඹුක්වැල්ල මීටර් 100 කාන්තා තරග ඉසව්ව තත්. 12.7 කින් නිම කරමින් නව වාර්තාවක් තබමින් මාතලේ දිසාවේ වේගවත්ම ක්‍රීඩිකාව ලෙස අභිෂේක ලැබීම ද විශේෂත්වයකි.මෙහිදී නව දිස්ත්‍රික් වාර්තා අටක් පිහිටුවීමට මෙවර ක්‍රීඩක ක්‍රීඩිකාවන් සමත් වූහ. එම නව මලල ක්‍රීඩා වාර්තා මෙසේය.කවපෙත්ත පිරිමි (මීටර් 36.71) ඒ. වී. දේශපි‍්‍රය - දඹුල්ල, තුන්පිම්ම පිරිමි (මීටර් 14.50) සී. ජී. එස්. ටී. සෙනවිරත්න – උකුවෙල, මීටර් 100 කාන්තා (තත්: 12.7) පාරමී රඹුක්වැල්ල – මාතලේ, මීටර් 200 කාන්තා (තත්: 25.5) සහ මීටර් 400 කාන්තා (තත්: 58.9) උපමාලිකා රත්නකුමාරි – දඹුල්ල, මීටර් 10,000 කාන්තා (වි. 47 තත්: 57.33), බී. ඩී. කේ. ඒකනායක – ලග්ගල, පල්ලේගම, යගුලිය කාන්තා (මීටර් 10.86) සී. ජී. කවිදා කුමාරි – ගලේවෙල සහ තුන්පිම්ම කාන්තා (මීටර් 10.47) නිමේෂා මධුභාෂණි – ගලේවෙලමලල ක්‍රීඩා තරග ප්‍රතිඵල මෙසේයි.(පිරිමි)මීටර් 100 – 1. ඒ. එම්. කේ. ජී. ඒ. බණ්ඩාර (තත්: 11.3 – විල්ගමුව), 2. වයි. ජී. නදුල දර්ශන (මාතලේ), 3. එච්. පී. ටී. අයි. රූපසිංහ (මාතලේ), මීටර් 200 – 1. සී. ජී. එස්. ටී. සෙනවිරත්න (තත්: 23.2 – උකුවෙල), 2. ඒ. එම්. කේ. ජී. ඒ. බණ්ඩාර (විල්ගමුව), 3. වයි. ජී. නදුල දර්ශන (මාතලේ), මීටර් 400 – 1. සී. ජී. එස්. ටී. සෙනවිරත්න (තත්: 52.01 – උකුවෙල), 2. කේ. ජී. ඩී. කේ. පි‍්‍රයදර්ශන (උකුවෙල), 3. එම්. කේ. එම්. රිකාස් (මාතලේ), මීටර් 800 – 1. එම්. ජී. ආර්. ප්‍රසාද් (වි. 2 තත්: 08.1 – උකුවෙල), 2. කේ. ජී. ඩී. කේ. පි‍්‍රයදර්ශන (උකුවෙල), 3. ටී. ජී. ප්‍රභාත් චාමර (රත්තොට), මීටර් 1500 – 1. ටී. ජී. ප්‍රභාත් චාමර (වි 4 තත්: 38.5 – රත්තොට), 2. එන්. ආර්. ලසන්ත බණ්ඩාර (රත්තොට), 3. වයි. ජී. පී. එම්. කිත්සිරි (යටවත්ත), මීටර් 5000 – 1. අජිත් තිලකරත්න (වි. 17 තත්: 02.5 – විල්ගමුව), 2. සී. ජී. එම්. අයි. තිලකසිරි (උකුවෙල), 3. එම්. කේ. ජී. දිලේප් සුරංග (මාතලේ), මීටර් 10,000 – 1. අජිත් තිලකරත්න (වි. 36 තත්: 40.3 – විල්ගමුව), 2. සී. ජී. එම්. අයි. තිලකසිරි (උකුවෙල), 3. එන්. ආර්. ලසන්ත බණ්ඩාර (රත්තොට), මීටර් 110 කඩුලු – 1. තුසිත මලිත් සෝමවර්ධන (තත්: 18.2 – උකුවෙල), 2. ජී. පී. ජී. ඩී. සංජීව (ගලේවෙල), මීටර් 400 කඩුලු – 1. පී. ජීවන් ප්‍රසාන්ත් (තත්: 60.1 – උකුවෙල) 2. ඩී. එම්. එන්. දිසානායක (මාතලේ), උස - 1. නිපුන නිර්මාල් කුමාර (මීටර් 1.85 – දඹුල්ල), 2. ජී. පී. ජී. ඩී. සංජීව (ගලේවෙල), 3. ඒ. එම්. ආර්. එස්. කරුණාරත්න (නාඋල), දුර – 1. උදාර සුරංජිත් උපතිස්ස (මීටර් 6.14 – විල්ගමුව), 2. පී. එස්. බී. ගංගොඩවිල (මාතලේ), 3. එස්. ඊ. බී. ඒකනායක (මාතලේ), තුන්පිම්ම – 1. සී. ජී. එස්. ටී. සෙනවිරත්න (මීටර් 14.50 – නව වාර්තාවකි – උකුවෙල), 2. උදාර සුරන්ජිත් උපතිස්ස (විල්ගමුව), 3. ඒ. එම්. ආර්. එස්. කරුණාරත්න (නාඋල), යගුලිය – 1. මොහොමඩ් ෆාහිම් (මීටර් 12.04 මාතලේ), 2. ඒ. වී. දේශපි‍්‍රය (දඹුල්ල), 3. සඳුන් විජේරත්න (අඹන්ගඟ), කවපෙත්ත – 1. ඒ. වී. දේශපි‍්‍රය (මීටර් 36.71 – නව වාර්තාවකි. දඹුල්ල), 2. මොහොමඩ් ෆාහිම් (මාතලේ), 3. ප්‍රදීප් සම්පත් දිසානායක (ගලේවෙල), හෙල්ල – 1. කේ. ජී. එච්. ප්‍රමෝද් (මීටර් 48.30 – උකුවෙල), 2. එම්. ජී. කාලිංග හර්ෂණ (ගලේවෙල), 3. කේ. ඒ. ඒ. එස්. ලක්මාල් (උකුවෙල), මීටර් 100 ය 4 – 1 මාතලේ, 2 – ගලේවෙල, 3. යටවත්ත, මීටර් 400 ය 4 – 1. උකුවෙල, 2. මාතලේ, 3. යටවත්ත.(කාන්තා)මීටර් 100 – 1. පාරමී රඹුක්වැල්ල (තත්: 12.7 – නව වාර්තාවකි – මාතලේ), 2. රෙහානි පියුමි කුමාරි (මාතලේ), 3. ඩී. ජේ. ඒ. සඳමිණ (විල්ගමුව), මීටර් 200 – 1. උපමාලිකා රත්න කුමාරි (තත්: 25.5 – නව වාර්තාවකි – දඹුල්ල), 2. පාරමී රඹුක්වැල්ල (මාතලේ), 3. රෙහානි පියුමි කුමාරි (මාතලේ), මීටර් 400 – 1. උපමාලිකා රත්නකුමාරි (තත්: 58.09 – නව වාර්තාවකි – දඹුල්ල), 2. එම්. ජී. හසිතා එරන්දි (මාතලේ), 3. ජී. රක්ෂිකා (මාතලේ), මීටර් 800 – 1. ඩී. එම්. ආර්. කේ. දිසානායක (වි. 2 තත්: 36.3 – උකුවෙල), 2. කේ. ක්‍රිෂ්ණ කුමාරි (නාඋල), 3. එච්. එම්. තේජා තිලංගනී (නාඋල), මීටර් 1500 – 1. ඩී. එම්. ආර්. කේ. දිසානායක (වි. 5 තත්: 38 – උකුවෙල), 2. ටී. ජී. පී. ඩී. විජේසිංහ (නාඋල), 3. ටී. එම්. තේජා තිලංගනී (නාඋල), මීටර් 5000 – 1. කේ. ක්‍රිෂ්ණ කුමාරි (වි. 20 තත්: 56 – නාඋල), 2. ඩී. එම්. ආර්. කේ. දිසානායක (උකුවෙල), 3. ටී. කවිපි‍්‍රයා (නාඋල), මීටර් 10,000 – 1. බී. ජී. ඩී. කේ. ඒකනායක (වි. 40 තත්: 57.33 – නව වාර්තාවකි. ලග්ගල, පල්ලේගම), 2. කේ. ක්‍රිෂ්ණ කුමාරි (නාඋල), 3. පුෂ්පිකා දිල්රුක්ෂි විජේසිංහ (නාඋල), මීටර් 100 කඩුලු – 1. සඳුනි රාජපක්‍ෂ (තත්: 23.00 – මාතලේ), මීටර් 400 කඩුලු – 1. එම්. ජී. එන්. එස්. මුල්ලේගම (වි. 1 තත්: 25.0 – උකුවෙල)උස - 1. ආර්. ක්‍රිතිහා (මීටර් 1.30 – මාතලේ), 2. යශෝධරා උඩන්ගමුව (මාතලේ), 3. එච්. පී. හෙට්ටිආරච්චි (මාතලේ), දුර – 1. යූ. එම්. හර්ෂණ (මීටර් 4.66 – උකුවෙල), 2. ජයනි අචලා සඳමිණි (විල්ගමුව), 3. නිමේෂා මධුභාෂණි (ගලේවෙල), තුන්පිම්ම – 1. එස්. ඒ. නිමේෂා මධුභාෂණි (මීටර් 10.47 – නව වාර්තාවකි – ගලේවෙල), 2. යූ. එම්. හර්ෂනී (උකුවෙල), 3. ජයනි අචලා සඳමිණි (විල්ගමුව), යගුලිය – 1. සී. ජී. කවිදා කුමාරි (මීටර් 10.86 – නව වාර්තාවකි – ගලේවෙල), 2. ඒ. ජී. එම්. සී. නිරෝෂා කුමාරි (ගලේවෙල), 3. එන්. ජී. යූ. එම්. ජයරත්න (ගලේවෙල)කවපෙත්ත – 1. සී. ජී. කවිදා කුමාරි (මීටර් 34.64 – ගලේවෙල), 2. එන්. ජී. යූ. එච්. ජයරත්න (ගලේවෙල), 3. කුමාරි බස්නායක (විල්ගමුව), හෙල්ල – 1. ඒ. ජී. එම්. සී. නිරෝෂා කුමාරි (මීටර් 31.32 – ගලේවෙල), 2. පුෂ්පා සංජීවනී (විල්ගමුව), 3. බී. එම්. පි‍්‍රයංකා කුමාරි (විල්ගමුව), මීටර් 100 ය 4 – 1. මාතලේ, 2. උකුවෙල, මීටර් 400 ය 4 – 1. මාතලේ, 2. නාඋල, 3. උකුවෙල.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=s12060210</link>
    <topic>ප්‍රවේශපත් නොමිලේ</topic>
    <author/>
    <content>ජුනි මස 09 වන දින සිට 12 වන දින දක්වා සුගතදාස ක්‍රීඩා සංකීර්ණයේ දී පැවැත්වෙන 15 වන ආසියාතික කනිෂ්ඨ මලල ක්‍රීඩා උළෙල නැරඹීමට කැමති ජනතාවට නොමිලේ ප්‍රවේශ පත්‍ර ලබාදීමට ශ්‍රී ලංකා මලල ක්‍රීඩා සංගමය බලාපොරොත්තු වේ.අදාළ ප්‍රවේශ පත්‍ර සුගතදාස ක්‍රීඩා සංකීර්ණයේ ස්ථාපිත කර තිබෙන ආසියානු මලල ක්‍රීඩා සංගම් ලේකම් කාර්යාලයේ දී සහ ටොරින්ටන් චතුරස්‍රයේ පිහිටි ක්‍රීඩා සංවර්ධන දෙපාර්තමේන්තුවෙන් දැන් ලබා ගත හැකිය. ප්‍රවේශ පත්‍ර නොමැතිව මෙම තරගාවලිය නැරඹීමට ඉඩ නොලැබෙන බව නිවේදනය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=s1206022</link>
    <topic>විවෘත වෙරළ කඹ ඇදීමේ ශූරතාව ජනාධිපති ආරක්ෂක කොට්ඨාසයට</topic>
    <author/>
    <content>ශ්‍රී ලංකා සාගර විශ්වවිද්‍යාලය මගින් සංවිධානය කරනු ලැබූ වෙරළ ක්‍රීඩා සැණකෙලියේ විවෘත වෙරළ කඹ ඇදීමේ තරගාවලියේ ශූරතාව දිනා ගැනීමට ජනාධිපති ආරක්ෂක කොට්ඨාසයේ පොලිස් කණ්ඩායම සමත් විය.එහි අනු ශූරතාව සාගර විශ්වවිද්‍යාලයීය කණ්ඩායම දිනා ගන්නා ලදී. පසුගියදා තංගල්ල පරෙවිදූව වෙරළ තීරයේ පැවැති මේ තරගාවලියේදී ජනාධිපති ආරක්ෂක කොට්ඨාස කණ්ඩායමේ නායකයා ලෙස පොලිස් පරීක්ෂක නලීන් ඩයස් වෙලගෙදර හා කණ්ඩායමේ පුහුණු කරු ලෙස උප පොලිස් පරීක්ෂක සුනිමල් ද සිල්වා කටයුතු කළහ.2012 වර්ෂය තුළ පොලිස් අන්තර් කොට්ඨාස කඹ ඇදීමේ ශූරතාව , කාල්ටන් සුපර් ස්පෝට්ර්ස් කඹ ඇදීමේ අනු ශූරතාව බෙන්තොට වෙරළ කඹ ඇදීමේ අනු ශූරතාව, සාගර විශ්වවිද්‍යාලීය කඹ ඇදීමේ ශූරතාව දිනා ගැනීමටද ජනාධිපති ආරක්ෂක කොට්ඨාසය සමත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=s1206023</link>
    <topic>කාල්ටන් සුපර් සෙවන්ස් රගර් දෙවැනි අදියර අද ඇරැඹේ</topic>
    <author>ෆවුස් ‍මොහොමඩ්</author>
    <content>අධ්‍යාපනය, සංස්කෘතිය හා ක්‍රීඩාව නියෝජනය වන අයුරින් උතුරු නැගෙනහිර පලාත් ද ආවරණය කරමින් සමස්ත රට පුරාම තාරුණ්‍යයේ හෙට දවස වෙනුවෙන් ආරම්භ කළ තාරුණ්‍යයට හෙටක් සංවිධානය, ශ්‍රී ලංකා රගර් සංගමය හා එක්ව සිවුවැනි වරටත් මෙහෙයවනු ලබන කාල්ටන් සුපර් සෙවන්ස් රගර් ශූරතාවලියේ දෙවැනි හා අවසන් අදියර අද (2) සහ හෙට (3) දෙදින කොළඹ පොලිස් ක්‍රීඩාංගණයේ දී පැවැත්වේ.මෙහි පළමු අදියර පසුගිය සති අන්තයේ දී මහනුවර බෝගම්බර පිටියේ දී පැවැත්විණි.ජාත්‍යන්තර රගර් පිටියට නව මුහුණුවරක් හඳුන්වාදෙමින් ආරම්භ කළ කාල්ටන් සුපර් ‍සෙවන්ස් රගර් තරගාවලිය මගින් මෙරට ක්‍රීඩකයන්ට ලෝක රගර් පිටියේ 'ඒ' ‍ශ්‍රේණියේ ඉදිරියෙන්ම සිටින ප්‍රබල ක්‍රීඩකයන් 40 දෙනෙකු සමග කරට කර තරග වැදීමේ අවස්ථාව හිමිවී ඇත.ඒ අනුව මෙරට රගර් ක්‍රීඩාවේ උන්නතියට කාල්ටන් සුපර් සෙවන්ස් තරගාවලිය‍ හරහා දැවැන්ත අඩිතාලමක් සපයා ඇත. කාලයක් නගරයට පමණක් සීමා වී තිබූ රගර් ක්‍රීඩාව ගමට ගෙනයාමේ උදාර සංකල්පය යටතේ තාරුණ්‍යයට හෙටක් සංවිධානයේ සභාපති පාර්ලිමේන්තු මන්ත්‍රි නාමල් රාජපක්ෂ මහතාගේ මගපෙන්වීම අනුව සංවිධානය කළ කාල්ටන් සුපර් සෙවන්ස් තරගාවලියට යාපනය ප්‍රදේශය ද ඇතුලත් වන අයුරින් කණ්ඩායම් 10ක් තරග වදිති.ශ්‍රී ලංකා ඉන්ෂුවරන්ස් සමාගමේ පූර්ණ අනුග්‍රහය යටතේ පැවැත්වෙන මේ තරගාවලියේ ශූරයන්ට රුපියල් ලක්ෂ 30කට අධික වටිනාකමකින් යුතු කාල්ටන් කුසලානය පිරිනැමේ. ඊට අමතරව තරගාවලියේ හොඳම ක්‍රීඩකයා සහ වැඩිම උත්සාහක දිනුම් ප්‍රමාණයක් ලබාගන්නා ක්‍රීඩකයාට ද ත්‍යාග පිරිනැමීමට නියමිතය.පසුගිය සති අන්තයේ පැවැති පළමු අදියරේ ජයග්‍රහණය අත්කර ගැනීමට නෝර්ත් වෙස්ටර්න් බ්ලැක්ස් කණ්ඩායම සමත් වූ අතර සදර්න් ෂාක්ස් කණ්ඩායම දෙවැනි ස්ථානය හිමිකර ගත්තේය. අද ඇරැඹෙන දෙවැනි අදි‍ය‍රේ පළමු දිනයේ දී තරග 20ක් පැවැත්වෙන අතර පළමු අදියර ජයගත් පිළිවෙලට කණ්ඩායම් 'ඒ' සහ 'බී' කාණ්ඩ යටතේ කොටස් 2කින් තරග වදිති.තරගාවලියට සමගාමීව හෙට අවසන් තරගයෙන් පසුව පැවැත්වෙන සජීවි සංගීත ප්‍රසංගයට දෙස් විදෙස් කලාකරුවන් රැසක් සහභාගි වනු ඇත. ශ්‍රී ලංකාවේ පළමු වරට ජාත්‍යන්තර නවීනතම තාක්ෂණය යොදාගනිමින් හෙට රාත්‍රීයේ පොලිස් පිටියේ පැවැත්වෙන මහා ප්‍රසංගයේ දී බොලිවුඩ් සිනමාවේ ජනකාන්ත නළුනිලියන් වන බිපාෂා බාසු, සමීරා රෙඩ්ඩි හා සොහේල් ඛාන්ගේ මනරම් නර්තනයන් දැකබලාගැනීමේ අවස්ථාව මෙරට ප්‍රේක්ෂකයන්ට උදාවනු ඇත.උත්තර භාරතයේ ජනප්‍රියතම සංගීතවේදී ශංකර් මහාදේවන් විසින් ප්‍රථම වරට සිංහල ගීතයකට සංගීත නිර්මාණය කරමින් සිංහල භාෂාවෙන් ගයනු ලබන කාල්ටන් තේමා ගීතය මෙරට සංගීත ලෝලීන් මෙන්ම ක්‍රීඩාලෝලීන් ට ද නැවුම් අත්දැකීමක් වනු නිසැකය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=s1206024</link>
    <topic>රන් කුසලාන හොකී තරගාවලිය අද-හෙට</topic>
    <author>ප්‍රියන්ත සුමනසේන උකුවෙල සංචාරක</author>
    <content>ලංකාවේ ප්‍රබලතම “හොකී” කණ්ඩායම් හා පාසල් බාලක බාලිකාවන් ඇතුළු කණ්ඩායම් 38 සහභාගිවන සත් සාමාජික හොකී තරගාවලියක් අද සහ හෙට දිනවල පැවත්වීමට මාතලේ ක්‍රිස්තුදේව විදුහලේ ආදිශිෂ්‍ය සංගමය කටයුතු සංවිධානය කර ඇත.මාතලේ ක්‍රිස්තු දේව විදුහලට අමරණීය සේවාවක් කළ විදුහල්පති වරයකු වූ (1982 – 1987) “හොකී” ක්‍රීඩාවට ඉමහත් සේවයක් කළ එච්.ඩී.එස්. පොන්සේකා මහතා අනුස්මරණය කිරීම මූලික කරගෙන මේ සත් සාමාජික හොකී තරගාවලිය පැවැත්වේ.එච්.ඩී.එස්. පොන්සේකා අනුස්මරණ “රන්” කුසලානය හා රුපියල් 50,000/=ක මුදලක් හා අනු ශූරතාව සඳහා රුපියල් 25,000/=”ක් මුදලක්ද පිරිනැමීමට සංගමය විසින් පියවර ගෙන ඇත.මීට අමතරව දක්ෂතම ක්‍රීඩකයා ක්‍රීඩිකාව සඳහා සහතික හා කුසලාන පිරිනමයි.මේවනවිට “හොකී” තරගාවලිය සඳහා අන්තර් ක්‍රීඩා සමාජ කණ්ඩායම් 12ක්ද, පාසල් බාලක තරගාවලිය සඳහා පාසල් 15ක්ද බාලිකා කණ්ඩායම් 11 ක් වශයෙන් ඉදිරිපත්ව ඇත.මූලික තරග මාතලේ එඩ්වඩ් ක්‍රීඩාංගණයේ හා බර්නාඩ් අලුවිහාරේ ක්‍රීඩාංගණයේ දී පැවැත්වෙන අතර, මූලික තරගවලින් පසු 3 දින අවසාන තරග නන්දිමිත්‍ර ඒකනායක කෘතිම ජාත්‍යන්තර “හොකී” ක්‍රීඩාංගණයේදී පැවැත්වේ.එදින ආරම්භක අවස්ථාව සඳහා හොකී සංගමයේ සභාපති හා ප්‍රධාන ආරාධිතයා ලෙස ප්‍රවාහන නියෝජ්‍ය අමාත්‍ය රෝහණ දිසානායක මහතා සහභාගිවන අතර ආරම්භ0ක අවස්ථාව සඳහා එච්.ඩී.එස්. පොන්සේකා මැතිනියද සහභාගි වේ. අවසාන මහ තරගය දින විශේෂ ආරාධිත අමුත්තා ලෙස ඉඩම් සංවර්ධන අමාත්‍ය ජනක බංඩාර තෙන්නකෝන් මහතා සහභාගිවීමට නියමිතයි.හොකී තරගාවලිය සඳහා සහභාගිවන කණ්ඩායම් මෙසේය.අන්තර් සමාජ - ශ්‍රී ලංකා යුද හමුදාව, ශ්‍රී ලංකා ගුවන් හමුදාව, ශ්‍රී ලංකා පොලිසිය වෙන්නප්පුව ආදි විජය, පේරාදෙණිය විශ්වවිද්‍යාලය, නාවික හමුදාව මහනුවර විද්‍යාර්ථ, ආදි සහිරා, මාතලේ මල්වත්ත ක්‍රීඩා සමාජය පාක් ක්‍රීඩා සමාජය.අන්තර් පාසල් බාලක - කොළඹ ආනන්ද, නාලන්ද, රෝයල්, ශාන්ත බෙනඩික් වෙන්නප්පුව ජෝශප් වාස්, මහනුවර කිංස්වුඩ්, විද්‍යාර්ථ සිල් වෙස්තර, ත්‍රිත්ව, ධර්මරාජ, මාතලේ ක්‍රිස්තුදේව ශාන්ත තෝමස්, විජයවිදුහල, සහිරා විදුහල, සිරිමාවෝ බණ්ඩාරනායක.පාසල් බාලිකා - කොළඹ මියුසියස්, ජනාධිපති විද්‍යාලය, විශාඛා විද්‍යාලය, යසෝදරා විද්‍යාලය, ශීතාදේවි (මහනුවර) ශාන්ත අන්තෝනි බාලිකා, පුෂ්පදාන, මාතලේ ක්‍රිස්තුදේව, ශ්‍රීී සංඝමිත්තා බාලිකා, හා විජය විද්‍යාලය, සහභාගි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=s1206029</link>
    <topic>ඉසිපතනයට විශිෂ්ට ජයක්</topic>
    <author>ෆවුස් මොහොමඩ්</author>
    <content>සිංගර් අන්තර් පාසල් ලීග් රගර් පළමු වටයේ තරගාවලිය යටතේ ඊයේ (1) සී.ආර්.පිටියේ පැවැති තරගයේ දී ලකුණු 50-17ක් ලෙස විද්‍යා විදුහල් පිල පරාජය කිරීමට ඉසිපතන පිල සමත්විය.තරගයේ පළමු භාගයේ දී ලකුණු 24-7ක් වශයෙන් ඉදිරියෙන් සිටි ඉසිපතනය සිය ලකුණු සංඛ්‍යාවට ගෝල් 5ක් සහ උත්සාහක දිනුම් 3ක් එකතු කරගත් අතර විද්‍යා විදුහල් පිල රැස්කරනු ලැබුවේ ගෝලයක් සහ උත්සාහක දිනුම් 2ක් පමණි.ඩී.එස්. පිල විද්‍යාර්ථයට පරදීමේ අතර ඩී.එස්.සේනානායක විදුහල සමග මහනුවර පැවැති තරගයකින් ලකුණු 32-19ක ජයක් අත්කර ගැනීමට විද්‍යාර්ථ ක්‍රීඩකයෝ සමත්වූහ. විද්‍යාර්ථ පිල ලැබූ ලකුණු 32කට ගෝල් 2ක්, උත්සාහක දිනුම් 3ක් සහ දඬුවම් පහරක් ඇතුලත් වූ අතර ඩී.එස්.සේනානායක විදුහල ගෝල් 2ක් සහ උත්සාහක දිනුමක් වාර්තා ක‍ළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=s1206025</link>
    <topic>මොනරාගල යෞවන ක්‍රීඩා උළෙල අද</topic>
    <author>මොනරාගල සමූහ කේ. බී. රත්නායක</author>
    <content>ජාතික තරුණ සේවා සභාව මගින් පවත්වන සමස්ත ලංකා යෞවන ක්‍රීඩා උළෙලට සමගාමීව මොනරාගල දිස්ත්‍රික් කාර්යාලය සංවිධානය කළ මොනරාගල දිස්ත්‍රික් යෞවන ක්‍රීඩා උළෙල අද මොනරාගල නාගරික ක්‍රීඩාංගණයේ දී පැවැත්වේ.දැනට පවත්වා ඇති කණ්ඩායම් තරගවල අවසාන තරග ද ජවන හා පිටිය තරගයන් ද එදින පැවැත්වීමට නියමිත ය. මොනරාගල දිස්ත්‍රික්කයේ ප්‍රාදේශීය ලේකම් කොට්ඨාස 11 ක පැවැත්වුණු ප්‍රාදේශීය ක්‍රීඩා තරගවලින් ප්‍රථම දෙවැනි ස්ථාන දිනා ගත් තරුණ තරුණියන් 400 ක් පමණ දෙනෙකු මේ තරගයට ඉදිරිපත්වීමට නියමිත ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=s1206026</link>
    <topic>ජාතික වොලිබෝල් ශූරතාවලියේ අවසන් තරග අද</topic>
    <author>ප්‍රින්ස් ගුණසේකර</author>
    <content>ශ්‍රී ලංකා වොලිබෝල් සම්මේලනය සිලෝන් බිස්කට් සමාගමේ පූර්ණ අනුග්‍රහයෙන් පවත්වන මන්චි ජාතික වොලිබෝල් ශූරතාවලියේ අවසන් තරග අද මහරගම ජාතික තරුණ සේවා සභා ගෘහස්ථ ක්‍රීඩාංගණයේදී පැවැත්වේ.රටපුරා සියලු දිස්ත්‍රික්කවලින් කණ්ඩායම් එක්වූ ජාතික වොලිබෝල ශූරතාවලිය මැතිවරණ කොට්ඨාස , කලාප, පළාත් හා ජාතික මට්ටමින් පැවැත්වූ අතර මේ වසරේදී කණ්ඩායම් 4000 ඉක්මවීම විශේෂත්වයකි.ජාතික ජ්‍යෙෂ්ඨ හා කනිෂ්ඨ කණ්ඩායම්වල ක්‍රීඩක ක්‍රීඩිකාවන් ඇතුලත්ව පැවැති සුපර් ලීග් තරගාවලියේ කාන්තා අවසන් තරගයට පසුගිය වසරේ මෙන්ම මේ වසරේදීත් ශ්‍රී ලංකා විදේශ සේවා නියුක්ත කාර්යංශ පිල හා ශ්‍රී ලංකා ගුවන් හමුදා කණ්ඩායම සුදුසුකම් ලබා ඇත.එම අංශයේ පිරිමි  අවසන් තරගයට ශ්‍රී ලංකා වරාය අධිකාරිය හා ශ්‍රී ලංකා ගුවන් හමුදාව සුදුසුකම් ලැබීය.සුපර් ලීග් තරග වටයේ පසුගිය වසරේ පිරිමි ජාතික ශූරතාව ශ්‍රී ලංකා වරාය අධිකාරිය හා අනුශූරතාව නාවික හමුදාව දිනාගත්හ.එහි කාන්තා ජාතික ශූරතාව විදේශ සේවා නියුක්ත කාර්යංශ පිල හා අනුශූරතාව ශ්‍රී ලංකා ගුවන් හමුදා කණ්ඩායම දිනාගත්හ.මැතිවරණ කොට්ඨාස වලින් තේරී කලාප සූරතා දිනා පළාත් මට්ටමට පැමින ජාතික ශූරතාවලියට පිවිසි දෙවැනි කොටසේ පිරිමි අවසන් තරගයට ඇහැළියගොඩ ශ්‍රී ලංකා යුද හමුදා ක්‍රීඩා සමාජය හා නුවර යුද හමුදා ක්‍රීඩා සමාජයද කාන්තා අවසන් තරගයට ටොරින්ටන් ක්‍රීඩා සමාජය හා ශ්‍රී ලංකා ගුවන් හමුදා කණ්ඩායම සුදුසුකම් ලබා ගත්හ.මේ තරගාවලියේ ප්‍රවීණ ක්‍රීඩක ක්‍රීඩිකාවන් සහභාගීවන පළමු කොටසේ සූරතාව හා අනු සූරතාවට රුපියල් ලක්ෂ එකහමාරක් හා ලක්ෂයක් ද තෙවැනි සිවුවැනි ස්ථානවලට හැත්තෑපන් දහසක් හා පනස් දහසක් පිරිනැමේ. දෙවැනි කොටසේ සූරයන් හා අනුසූරයන් රුපියල් ලක්ෂයක් හා හැත්තෑපන්දහසක් ද තෙවැනි හා සිවුවැනි ස්ථානවලට පනස්දහසක් හා තිස්දහසක් පිරිනැමේ.මේ අවසන් තරග මාලාවේ ප්‍රධාන ආරාධිතයා ලෙස ක්‍රීඩා ඇමැති මහින්දානන්ද අලුත්ගමගේ හා යෞවන කටයුතු, නිපුණතා ඇමැති ඩලස් අලහප්පෙරුම,විදේශ රුකියා ප්‍රවර්ධන ඇමැති ඩිලාන් පෙරේරා යන මහත්වරු ද, මන්චි සමාගමේ විධායක අධ්‍යක්ෂ ශ්‍රියා වික්‍රමසිංහ මහත්මියද සහභාගී වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=s1206027</link>
    <topic>ඇළහැර මලල ක්‍රීඩා ශූරතාව නිදහස් ක්‍රීඩා සමාජයට</topic>
    <author>ඇලහැර සමූහ සරත් වෙලගෙදර</author>
    <content>ඇලහැර අන්තර් ක්‍රීඩා සමාජ මලල ක්‍රීඩා තරගයේ සමස්ත ශූරතාව බකමූණ නිදහස් ක්‍රීඩා සමාජය විසින් හිමිකර ගනු ලැබූ අතර අනු ශූරතාව ඔරුබැඳිසියඹලාව පිපෙන කැකුළු ක්‍රීඩා සමාජය විසින් හිමිකර ගනු ලැබීය.ඇලහැර අන්තර් ක්‍රීඩා සමාජ ක්‍රීඩා උළෙල බකමූණ මහවැලි ක්‍රීඩාංගණයේදී පැවැත්වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=s1206028</link>
    <topic>අකුරණ සය සාමාජික ක්‍රිකට් අද-හෙට</topic>
    <author>මහනුවර සංචාරක</author>
    <content>අකුරණ ක්‍රීඩා සමාජය සංවිධානය කරන දීප ව්‍යාප්ත සය සාමාජික විවෘත ක්‍රිකට් තරගාවලිය අද සහ හෙට අකුරණ අල්-අසාර් ජාතික පාසල් ක්‍රීඩාංගණයේදී පැවැත්වේ.ජයග්‍රාහී පිලට මුදලින් රුපියල් 20,000ක්ද, අනු ශූරතාවයට රුපියල් 10,000 ක් ද ත්‍යාග වශයෙන් පිරිනැමේ. තරගයේ වීරයා, හොඳම පිතිකරුට හා හොඳම පන්දු රකින්නාටත් ත්‍යාග පිරිනැමේ්‍..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=f1206021</link>
    <topic>දෙමළ නිජබිමක් ශ්‍රී ලංකාවේ නෑ</topic>
    <author>සාකච්ඡා කෙළේ උදිත ගුණවර්ධන</author>
    <content>උතුරු නැඟෙනහිර ප්‍රදේශ දෙමළ නිජබිමක් බවට ඇතැමුන් ගෙන එන තර්කවලට පදනමක් තිබේද, එම සාධක පුරාවිද්‍යාත්මකව තහවුරු කළ හැකි ද යන කරුණු හා තවත් දේශපාලන, සමාජ කරුණු පිළිබඳ පාර්ලිමේන්තු මන්ත්‍රී පුරාවිද්‍යා චක්‍රවර්ති එල්ලාවල මේධානන්ද හිමියන් සමඟ කළ සංවාදයකි මේ.* ශ්‍රී ලංකාවේ උතුරු නැඟෙනහිර ප්‍රදේශ දෙමළ ජනතාවට හිමි ඔවුන් ගේ නිජබිම් බවට දෙමළ ජාතික සන්ධානය කියනවා. ඔවුනගේ මේ ප්‍රකාශ කෙතරම් දුරට තාර්තික ද?මේ ප්‍රකාශවල කිසිදු පදනමක් නැහැ. ඔවුන්ගේ ප්‍රකාශ හුදු ප්‍රලාප පමණයි. එහෙම නැතිව මෙහි කිසිදු පුරාවිද්‍යාත්මක පදනමක් හෝ පුරාවිද්‍යාත්මක තහවුරු කිරීමක් සිදු කර ගැනීමට හැකියාවක් නැහැ. ඒ නිසා උතුරු නැඟෙනහිර ප්‍රදේශ දෙමළ ජනතාවට හිමි නිජබිම් යැයි සඳහන් කිරීම සම්පූර්ණයෙන් ම වැරැදි, රට නොමඟ යවන ප්‍රකාශයක්. උතුරු නැඟෙනහිර ප්‍රදේශවල පැරැණි බෞද්ධ නටබුන් විශාල ප්‍රමාණයක් දැකගන්න පුළුවන්. දෙමළ රාජ්‍යයක නටබුන් යැයි තහවුරු කළ හැකි කිසිදු සාධකයක් මෙතෙක් එම ප්‍රදේශවලින් දැකගැනීමට හෝ සොයා ගැනීමට බැරිවෙලා තිබෙනවා.මා අභියෝග කරනවා කිසිවකු ඉන්නවා නම් එන්න සංවාදයකට, උතුරු නැඟෙනහිර දෙමළ ජනතාවගේ නිජබිමක් නොවන බව මා ඔප්පු කර පෙන්වනවා කියලා. දකුණු ඉන්දියාවට පවා දෙමළ ජනතාව සංක්‍රමණය වෙලා තිබෙන්නේ පිටස්තර ප්‍රදේශයකින් කියලා දැන් තහවුරු වෙලා තියෙනවා. එය විද්‍යාත්මකවත් තහවුරු වූ දෙයක්. ඒ නිසා උතුරු නැඟෙනහිර පළාත් නොවෙයි තමිල්නාඩුව පවා දෙමළ ජනතාවගේ සම්ප්‍රදායික නිජබිම් විදිහට පෙන්වන්න බැහැ.ආරක්‍ෂක ලේකම් ගෝඨාභය රාජපක්‍ෂ මහතා ඉතාමත් හොඳ, කාලීන ප්‍රකාශයක් කර තිබෙනවා. ඒ උතුරු නැඟෙනහිර කියන්නේ දෙමළ ජනතාව ගේ පමණක් නොවෙයි සිංහල, දෙමළ, මුස්ලිම් සියලු දෙනාට අයත් ප්‍රදේශයක් කියලා. මෙය ගෝඨාභය රාජපක්‍ෂ මහතා කළ ඓතිහාසික ප්‍රකාශයක්, විශිෂ්ට ප්‍රකාශයක් විදියට සඳහන් කිරීමේ වරදක් නැහැ.යාපනය ඇතුළු උතුරු නැඟෙනහිර ප්‍රදේශවල දෙමළ ඌරුවට නිර්මාණය වූ එක් ග්‍රාම නාමයක් හෝ නැහැ. වලිකාමම් - වැලිගම, චුන්නාකම් – හුණුගම වැනි සියලු ග්‍රාම නාම නිර්මාණය වී ඇත්තේ සිංහල නමකින් බිඳී යාම නිසයි. ඒ වගේ ම උතුරේ ඇති සෙල්ලිපි සියල්ල ම සිංහල රජවරු විසින් විසූ සෙල්ලිපි. මේ සියලු කරුණුවලින් අපට තහවුරු වන ප්‍රබලම කාරණය වන්නේ උතුරු නැඟෙනහිර දෙමළ ජනතාව ගේ නිජබිමක් නොවන බවයි. ඒත් මා කියන්නේ නැහැ උතුරු නැඟෙනහිර ප්‍රදේශවල සිටින දෙමළ ජනතාව ඒ ප්‍රදේශවලින් පිටව යා යුතුයි කියලා. මා ඉල්ලා සිටින්නේ අද කිසිවකු භේද නොවී සමඟි සම්පන්න විය යුතුයි කියන කරුණයි.* ඔබ වහන්සේ කියන්නේ ජාතීන් අතර සමඟිය තහවුරු වීමට බාධාව වී ඇත්තේ දේශපාලනඥයන් බව ද?පැහැදිලිව ම මා සිතන්නේ දේශපාලන මතවාද ඉදිරියට පැමිණීම නිසා ජාතික සමඟිය බිඳ වැටුණ බවයි. අද බලන්න දෙමළ ජනතාව අවුරුදු තිහක යුද්ධය නිසා විශාල පීඩාවකට පත් වුණා. ඔවුන් ගේ නිදහස අහිමි වුණා. එහෙම තිබිය දී අද සාමයත් සමඟ උතුරේ දෙමළ ජනතාවට සැනසීම, සාමය උදා වී තිබෙනවා. අද ඔවුන්ට නිජබිම් වෙන ම පාලන ඕනෑවෙලා නැහැ. ඔවුන්ට අවශ්‍ය රටේ සංවර්ධනය සමඟ එකතු වෙලා ඔවුන්ගේ ජීවිත තත්ත්වය ද වර්ධනය කර ගැනීමයි. එහෙත් දෙමළ සන්ධානයේ න්‍යාය පත්‍රය වෙලා තිබෙන්නේ පටු දේශපාලන න්‍යාය ක්‍රියාත්මක කර තමන් ගේ හොද්ද බොර කර ගැනීමයි. මේ උත්සාහයේ අවසාන ප්‍රතිඵලය වන්නේ දෙමළ සන්ධානයේ හොද්ද බොරකර ගන්නා අතර දෙමළ ජනතාව වලපල්ලට යැවීමට කටයුතු කිරීමයි.* දෙමළ ජනතාව වෙත බලය බෙදීමක් පිළිබඳ යළිත් කතාබහක් ඇතිවෙලා තිබෙනවා. මේ යෝජනා පිළිබඳ ඔබට ඇත්තේ මොන විදිහේ මතයක් ද?බලය බෙදීමක් දෙමළ ජනතාවට අවශ්‍ය කර නැහැ. ඔවුන්ට අවශ්‍ය සාමය, සමඟිය තහවුරු කර ගනිමින් නිදහස් දිවි පෙවෙතක් ගතකිරීමයි. අවුරුදු තිහක් ඔවුන් යුද්ධයෙන් බැට කෑවා. තවදුරටත් දෙමළ ජනතාවට ලේ කඳුළු හලන්න බැහැ. නිදහස් ජීවිතයක් තමයි අවශ්‍ය කරන්නේ.පසුගිය අවුරුදු කිහිපයේ දී මා උතුරු නැඟෙනහිර ප්‍රදේශ රැසක සංචාරය කළා. දෙමළ ජනතාව මුණ ගැසුණා. එහි දී මා දුටුව දේ තමයි දෙමළ ජනතාවට දෙමළ දේශපාලනය එපා වී තිබීම. ඔවුන්ට ප්‍රභාකරන් කියන නම පවා එපා වී තිබෙන්නේ.ඒ විදිහේ තත්ත්වයක බලය බෙදීම වගේ මාතෘකා ගැන කතා කිරීම පවා විහිළුවක් විදිහට තමයි සලකන්න පුළුවන්කම තිබෙන්නේ.* උතුරු නැඟෙනහිර පළාත්වල ඇති හමුදා කඳවුරු ඉවත් කළ යුතු බවට බලපෑම් එල්ල වී තිබෙනවා. මේ බලපෑම් ගැන ඔබවහන්සේ දකින්නේ ‍ෙමාන විදිහට ද?කඳවුරු වෙන් කර ආරක්‍ෂාව අනතුරේ හෙළීමට තරම් රජය මෝඩ වේ යැයි මා සිතන්නේ නැහැ. දෙමළ ජාතික සන්ධානය හා ජාත්‍යන්තර බලවේගවලට අවශ්‍යව තිබෙන්නේ හමුදා කඳවුරු ඉවත් කර රටේ ආරක්‍ෂාව නැති කරමින් ත්‍රස්තවාදය යළිත් ගොඩනැගීමට සුදුසු වාතාවරණයක් ඇති කිරීමයි.උතුරු නැඟෙනහිර පමණක් නොවෙයි, කොළඹ ඇතුළු රටේ වෙනත් ප්‍රදේශවලත් හමුදා කඳවුරු තිබෙනවා.ඒ නිසා උතුරු නැෙඟනහිර හමුදා කඳවුරු ගැන අමුතුවෙන් කතා කිරීමෙන් ප්‍රතිඵලයක් නැහැ. කවුරුන් හෝ කියනවා නම් උතුරු නැඟෙනහිර හමුදා කඳවුරු ඉවත් කළ යුතුයි කියා ඔහු හෝ ඇය ත්‍රස්තවාදයට අනුබල ලබා දෙන්නෙක් විදිහටයි හඳුන්වන්න පුළුවන්කම ලැබෙන්නේ.* ප්‍රකට විද්වත් හිමිනමක් වූ ඔබවහන්සේ අද ආණ්ඩුවට ගැතිකම් කරන්නෙක් විදිහට ඇතැමුන් සඳහන් කරනවා. මේ චෝදනා ගැන ඔබ වහන්සේ ගේ අදහස කුමක්ද?මාත් ඔය චෝදනා ගැන දන්නවා පත්තරවල දැකලා තිබෙනවා. ඒත් මේ චෝදනාවල පදනමක් හෝ සාධාරණත්වයක් දකින්නේ නැහැ. මට කිසිදු දේශපාලන පක්‍ෂයකට, ජනාධිපතිවරයකුට ගැතිකම් කිරීමට ඕනෑකමක් නැහැ. මා මෙතෙක් කල් අනුගමනය කළේ ස්වාධීන ගමන් මඟක්. එය වෙනස් වෙලා නැහැ. ඒත් සාධාරණව කල්පනා කරද්දී මට සිතෙන දෙයක් තමයි රටට මේ ජනතාවට නිදහසේ ජීවත් වීමට යුද ගිනි නිවීමට පුළුවන්කම ලැබුණේ ජනාධිපතිතුමා හා ආරක්‍ෂක ලේකම්තුමා විසිනුයි. අප මේ කළගුණය හිතේ තබාගත යුතුයි. එතැන දී අප ජනාධිපතිතුමා හා ආරක්‍ෂක ලේකම්තුමා ආරක්‍ෂා කිරීමට කටයුතු කළ යුතුයි. එය කඩේ යාමක් හෝ ගැතිකම් දැක්වීමක් නොවෙයි. මේ දේ තමයි සමහරු මට චෝදනාවක් විදිහට දමා ගසන්නේ එල්ලාවල හාමුදුරුවෝ ආණ්ඩුවට කඩේ යනවා ගැතිකම් කරනවා කියලා.* ඔබවහන්සේ 2004 දී දේශපාලනයට ප්‍රවිශ්ට වන්නේ මෙරට දේශපාලනය දැහැමි කිරීම හා ධර්ම රාජ්‍යයක් ගොඩනැඟීම යන පරමාර්ථ මූලික කරගෙනයි. අද වන විට මේ පරමාර්ථ කොතෙක් දුරට ඉෂ්ට වෙලා තිබෙනවාද?2004 දී මෙරට තිබුණේ ඛේදජනක දේශපාලන වටපිටාවක් එක් පසෙකින් රට අරාජික තත්ත්වයට පත්වෙලා දේශපාලන වශයෙන් සංකීර්ණ තත්ත්වයකුයි ගොඩනැඟී තිබුණේ. තවත් පසෙකින් ත්‍රස්තවාදය බලවත් වෙලා තිබුණේ. ඒ තත්ත්වයේ දී අප දේශපාලනයට පැමිණියේ රට කෙරෙහි වූ අවංක හැඟීම නිසයි. අපට ඒ පරමාර්ථ ඉටුකර ගැනීමට අද පුළුවන් වෙලා තියෙනවා. 2004 දී ඇති වූ ජාතික හා ආගමික පිබිදීමක් සමඟ ඇති වූ රැල්ල තමයි යුද ජයග්‍රහණය දක්වා ඉදිරියට රැගෙන යාමට පුළුවන්කම ලැබුණේ.අද පවා අප කටයුතු කළ යුත්තේ ලැබූ ජයග්‍රහණ ආරක්‍ෂා කර ගැනීම සඳහායි. ඒ සඳහා රට ආරක්‍ෂා කර ගැනීමටත් රට සුරකින වැඩපිළිවෙළ රැකගැනීමටත් යොමු කළ යුතුයි. අදත් මා ආණ්ඩුවට සහයෝගය ලබා දෙන්නේ මේ අරමුණ පෙරදැරි කරගෙනයි. ඒ හැර මගේ දේශපාලන න්‍යාය පත්‍රයේ වෙනත් අරමුණු නැහැ.* රටේ ඉදිරි දේශපාලන න්‍යාය පත්‍රය හා ගමන් මඟ කොයි විදිහට සකස් විය යුතුදැයි ඔබවහන්සේ කල්පනා කරනවාද?ජනාධිපතිතුමා ත්‍රස්තවාදයෙන් රට මුදා ගැනීමට විශාල කාර්යයක් ඉෂ්ට කළා. ඒ කාර්ය සාර්ථකව ජය ගත් ජනාධිපතිතුමා සංවර්ධන කාර්යභාරය වෙත රට යොමු කර තිබෙනවා වගේ ම ඒ සඳහා හොඳ වැඩපිළිවෙළක් නිර්මාණය කර තිබෙනවා. ඒ වැඩපිළිවෙළ වෙත අවශ්‍ය සහාය ලබා දීමත්, ඒ වැඩපිළිවෙළේ ඇති අඩු පාඩු, දුර්වලකම් සොයා සාධාරණ විවේචන කිරීමත් අඩු ලුහුඬුකම් මඟ හැරීමට අවශ්‍ය පෙදෙස් ලබා දීමත් කළ යුතුයි. එමඟින් අපට පුළුවන් රට සංවර්ධනයේ මාවත වෙත යොමු කිරීමට. ඒ වගේ ම සියලු පාර්ශ්වයන්ට බෙදී යන සංවර්ධන මාවතක් ගොඩනැගීමටත් හැකි වෙනවා. බෙදීම්, ඇනකොටා ගැනීම් නොවෙයි අවශ්‍ය එක්ව රට වෙනුවෙන් නැඟී සිටීමට කටයුතු කිරීමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=f1206022</link>
    <topic>මිහින්තලා පුදබිමේ දැවැන්ත සංවර්ධනයක් කළේ ජනාධිපතිතුමා</topic>
    <author>සටහන චූල බණ්ඩාර කුලසේකර ඡායාරූප සම්පත් සංජීව</author>
    <content>ලේක්හවුස් ආයතනය මන් මිහින්ලේ පවත්වන 50 වැනි ආලෝක පූජාව පිළිබඳ, මිහින්තලා රජමහා විහාරාධිපති වලවාහැංගුණවැවේ ධම්මරතන නාහිමි සමඟ කළ සාකච්ඡාවකි.* නායක හාමුදුරුවනේ ලේක්හවුස් මිහින්තලා ආලෝක පූජාව 50 වැනි වරට මෙවර පැවැත්වෙනවා. පොසොන් පෝය සහ ආලෝක පූජාව පිළිබඳ ඔබ වහන්සේගේ අදහස කෙබඳුද?වර්තමාන ජන සමාජය ආලෝක පූජාව පිළිබඳ දැන ගත්තේ ලේක්හවුස් ආලෝක පූජාව මඟින්. අද ආලෝක පූජා විශාල වශයෙන් තිබෙනවා. නමුත් මේ රටේ මිනිසුන්ට ආලෝක පූජාව තිබූ පමණින් මතකයට එන්නේ ලේක්හවුස් ආලෝක පූජාවයි.හැත්තෑව අසූව දශකයේ ආලෝක පූජාව පැවැත්වෙච්ච ආකාරය මට හොඳට මතකයි. එදා අද වාගේ නෙවෙයි බල්බ් වැල්වලින් තමයි චෛත්‍යය ආලෝකමත් කළේ. එදා බල්බ් හුළඟට බිඳෙනවා. ඒවාගේ කරදර තිබුණා.1962 දී මිහින්තලා රජමහා විහාරාධිපති වලවාහැංගුණ වැවේ රතනජෝති නාහිමියන්ගේ අනුශාසනා පරිදි ඩී.ආර්. විජේවර්ධන මහතා මේ රටට නැවත ආලෝක පූජා සම්ප්‍රදාය හඳුන්වා දුන්නා.විදෙස් ආක්‍රමණවලින් පස්සේ අපේ සිද්ධාන්තවලට හානි සිදුවුණා. නැවත සුද්දාගේ කාලය්ම එනම් 1938 දී රතනජෝති නාහිමියෝ මේ විහාරස්ථානය නැවත ගොඩනැඟුවා.අතීතයේදී අපේ මිනිසුන් මේ ඓතිහාසික බිම කෙරේ දැක්වූ ගෞරවය අසීමිතයි. එදා මේ පින්බිමේ ප්‍රතිසංස්කරණයට සිංහල බෞද්ධයෙක් චෛත්‍යයකට නගින්නේ නෑ. පුරාවිද්‍යාවේ වැඩ කරපු මුස්ලිම් , දෙමළ මිනිසුන් තමයි ‍ෛචත්‍යයේ හුණු ගෑමේ කටයුත්තේ නිරත වුණේ. බෞද්ධයෙක් රැකියාවකටවත් චෛත්‍යයකට නගින්නේ නෑ පව් සිදුවෙයි කියලා ඒ තරම් බයයි. ඒ මිනිසුන් ආගම දහමට ඒ තරම්ම ගෞරවයක් තිබ්බා.එදා මිනිසුන් විහාරස්ථාන ප්‍රතිසංස්කරණය අකුසල කර්මයක් ලෙස සිතුවා. නමුත් ගමත් පන්සලත් අතර තිබූ බැඳීම සුද්දෝ විසින් නැති කළා.මිහින්තලාව කියන්නේ මේ රටට බුදු දහම රැගෙන ආ ස්ථානයයි. එදා පොසොන් පොහෝ දිනයේ මිහිඳු හිමි නොවැඩියානම් අදටත් අපේ රටේ බුද්ධාගමක් නෑ. ශ්‍රී මහා බෝධිය දළදා වහන්සේ නෑ. ඒ නිසා පොසොන් පෝය, මිහින්තලාව සහ අපේ උරුමය හඳුනා ගැනීම යන සියල්ල එකට සම්බන්ධයි.මිහින්තලාව කියන්නේ පළමුවරට මේ රටට බොහෝ දේ හඳුන්වා දුන් තැනක්. අද පවත්වන මිහිකත සමුළුව මුලින්ම හඳුන්වා දුන්නේ මිහින්තලයෙන්, අභය භූමිය කියන සංකල්පය හඳුන්වා දුන්නේ මිහින්තලයෙන්. බෞද්ධ උරුමයන් රැසක් හඳුන්වා දුන් මිහින්තලය ලෝක උරුමයක්. පොසොන් පෝය නම් මිහින්තලය මිස අන් තැනක් නෑ. ආලෝක පූජාවනම් ලේක්හවුස් මිහින්තලා ආලෝක පූජාවයි.මිහින්තලාවට එදා මිනිසුන් ආවේ කරත්තවලින්. ඒ එනකොට ඒ එන අය තමන්ගේ දේපළ , ඉඩකඩම් තම දරු මුණුබුරුන්ට පවරලයි එන්නේ. ඔවුන් මිහින්තලාවට එන්නේ ආපසු යෑමට හැකියැයි යන බලාපොරොත්තුවෙන් නෙවෙයි. නමුත් ඔවුන් තම ජීවිතයට වඩා ආගම දහමට මුල් තැනක් දුන්නා. අලි, කොටි , වලසුන්, සර්පයෝ ඉන්නා බිමට ඇවිත් වැඳලා යන එක ඔවුන්ගේ ජීවිතයට වඩා වටිනවා. එහි ඇති අගය කොච්චරද කියලා සිතාගන්න පුළුවන් ‍නේද? ජීවිතයම පරදුවට තබා ඔවුන් එන්නේ තම ජීවිතයත් ආගමත් එකක් සේ සැලකූ නිසයි.* අපේ හාමුදුරුවනේ, ආලෝක පූජාව කියන සංකල්පය පෙර රජ දවසේ සිට පැවත එන පිංකමක්ද?ඔව්. මිහිඳු හිමියන් මේ පින්බිමට වැඩම කිරීමෙන් අනතුරුව 1505 පෙර ගිරි භාණ්ඩ පූජාව පවත්වා තිබෙනවා. ඒ කියන්නේ මේ බිමට එළිය එන්න මුහුදේ සිට පවා පහන් පත්තු කළා කියලා ඉතිහාසයේ සඳහන් වෙනවා. සමහර විට එයින් අදහස් කරන්න ඇත්තේ මේ අවට වැව් පොකුණු ආදියේ දැවැන්ත ලෙස පහන් පූජා දල්වන්න ඇති. මේ බිමට එළිය එන්න. ඒ තරම්ම ආලෝක පූජාව කෙරෙහි දැඩි විශ්වාසයක් තිබිලා තිබෙනවා.ආලෝක පූජාවෙන් දිවැස් ලැබෙනවා කියා බුද්ධ දේශනාවේ පවා සඳහන් වෙනවා.මිහින්තලාව කියන්නේ එසේ මෙසේ ස්ථානයක් නෙවෙයි. සිවු බුදුන් වහන්සේ වැඩම කළ මහා පිං බිමක්. එය අටුවාවේ සඳහන් වෙනවා. එවැනි පිංබිමක නැවත ආලෝක පූජාව නූතන ජන සමාජයට හඳුන්වා දුන්නේ ලේක්හවුස් ආයතනයයි. එදා අපේ නායක හාමුදුරුවන්ගේ අනුශාසනා පරිදි ඩී.ආර්. විජේවර්ධන මහතා මේ සංකල්පය හඳුන්වා නොදුන්නා නම් අදටත් එවැනි දෙයක් කවුරුවත් කරන එකක් නෑ.සතුරු ආක්‍රමණ නිසා මිහින්තලාව වල්බිහි වී අත්හැරී තිබුණ කාලයක් තිබී තිබෙනවා. වීරපොකුණේ නායක හාමුදුරුවෝ, මහා පොතානේ නායක හාමුදුරුවෝ, පුදුක්කුලම නායක හාමුදුරුවෝ, තුරුක්කුලම නායක හාමුදුරුවෝ, මේ පිංබිම නැවත අප සැමට වැඳ පුදා ගන්න අවස්ථාව සලසා දීමට කටයුතු කළා. ඒ පිළිබඳව උන්වහන්සේලාට සමස්ත බෞද්ධ ජනයාගේම ගෞරවය හිමිවිය යුතුයි.* අභය භූමි සංකල්පයත් සමඟ ශ්‍රී ලංකා ජනතාවට මිහිඳු හිමියන්ගෙන් අපට උරුම වූ ගුණධර්ම, සාරධර්ම පිළිබඳ පැහැදිලි කිරීමක් ඔබවහන්සේට කළ හැකි ද?අවිහිංසාවේ පණිවුඩය ශ්‍රී‍ ලංකාවේ මිනිස්සුන්ට හඳුන්වා දුන්නේ මිහිඳුහිමියි. අභයභූමිය යන වචනය තුළ ගැබ් වූ බොහෝ දේ තියෙනවා. ගෞතම බුද්ධ රාජ්‍යයේ කේන්ද්‍රස්ථානය වූ මේ ස්ථානයේ තමයි මුල් වරට හතළිස්දහසක් දෙනා අවි ආයුධ බිම තබා පංචශීලයේ සමාදන් වූයේ. ලෝකයේ පළමු අභයභූමිය මිහින්තලාවයි.මේ පූජා භූමිය තුළ සතුන් දඩයම් කිරීම සුද්දෝ පවා තහනම් කරලා තිබිලා තියෙනවා.මිහින්තලාව කන්ද උඩ සිට ලෝකඩ තම්මැට්ම ගහනකොට එය ඇසෙන මානය දක්වාම පූජා භූමිය ලෙස නම්කර තිබුණා. සෙල්ලිපි තියෙනවා ඒවාට සාක්ෂි වශයෙන්. තිරප්පනේ දෙසින් එක් පුවරුවක් තිබෙනවා සුද්දෝ ගහපු. අභයභූමිය තුළ සතුන් මැරීම තහනම් කියලා එහි සඳහන් කර තිබෙනවා. මේක ලෝක උරුමයක් කියන එක ඒ තුළින් අපිට හොඳින් පැහැදිලි වෙනවා.අදවනවිටත් මේ පූජාභූමිය අහලකවත් මස් කඩයක්, සුරාසලක් නෑ.චන්ද්‍රිකා බණ්ඩාරනායක ආණ්ඩුව සමයේ සුරාසලක් දමන්න දැවැන්ත උත්සාහක් දැරුවා. නමුත් ජීවිතය ගැන පවා නොතකා මම මුල් වී කටයුතු කළ නිසා ඒ වැඩේ කරන්න බැරි වුණා. අද ශ්‍රී ලංකාවේ කොතන සුරාසලක් මස් කඩයක් තිබුණත් මිහින්තලා පූජා භූමියේ සිට කිලෝමීටර් 10ක් 15 ක් පමණ ඈතින් තමයි එවැනි දේ පිහිටලා තියෙන්නේ. මම ජීවත්ව ඉන්නකම් මගෙ දිවි ගියත් එවැනි දේකට මේ පූජා භූමිය තුළ ඉඩක් දෙන්නේ නෑ. අඩුගානේ මිහින්තලේ රෙස්ට්හවුස් එකේවත් මත්පැන් ලබා දීමක් නෑ. මේ උරුමය දිවි නොතකා හෝ රැක ගැනීමට මහා සංඝරත්නය වශයෙන් අපි වග බලා ගන්නවා.* මේ ලෝක උරුම සිද්ධස්ථානයේ සංරක්ෂණ කටයුතු සඳහා රජයේ මැදිහත්වීම සම්බන්ධයෙන් ඔබ වහන්සේ සෑහීමකට පත්වෙනවාද?ශ්‍රී ලංකාවේ බෞද්ධ උරුමයේ පළමු තැන මෙතනයි. ඒ නිසා ඒ තැනට පළමු තැනම ලැබිය යුතුයි. මේ වනවිට කොටසක් කරලා තිබෙනවා. රුපියල් කෝටි දොළහක වියදමින් පාරවල් හදලා තියෙනවා. පූජා භූමියේ සංරක්ෂණ කටයුතුවලට රුපියල් මිලියන තිස්පහක් වෙන් කරලා දැනටත් එම කටයුතු කෙරීගෙන යනවා.මේ පවත්වන්නේ 2319 දින පොසොන් උළෙල. ලබන වසරේ 2320 ලබනවා. මේ හොඳ සන්ධිස්ථාන දෙකක්. මේ වසරේ ආලෝක පූජාවට වසර 50 යි. ලබන වසරේ මහින්දාගමනයේ 2320 වෙනි සංවත්සරය.අපේ ජනාධිපතිතුමා මේ වසරේ මිහින්තලාවට පැමිණීමට නියමිතව සිටියත් විදේශගත වීම හේතුවෙන් ඒ අවස්ථාව නැති වෙනවා. මම ඉල්ලීමක් කරනවා එතුමාගෙන් ලබන වසරේ 2320 පොසොන් උළෙලට රාජ්‍ය නායකයා වශයෙන් සහභාගි වෙන්න කියලා. පොසොන් උළෙලේ ප්‍රධාන තැන මෙතනයි. එදා සිටම රාජ්‍ය නායකයන් පොසොන් උළෙල සඳහා පැමිණි ස්ථානය මිහින්තලයයි.1993 වසරේ 2300 සැමරුවා. 2320 ලබන විට මෙහි අනෙක් අඩුපාඩු සම්පූර්ණවෙයි කියලා විශ්වාස කරනවා.මිහින්තලේ සංවර්ධනය කරන්න පොසොන් පෝයම එන්න ඕනෙ නෑ. ලෝක උරුමයක් වූ මේ පිංබිමට සියලු ජාතින් එනවා. ඒ එන අයට යටිතල පහසුකම් ලබාදිය යුතුයි. ඔවුන්ට වැසිකිළි, විශ්‍රාම ශාලා ආදි මූලික පහසුකම් මෙන්ම වැඩම කරන සංඝරත්නය සඳහා සංඝාවාස දාන ශාලා ඉදිවෙන්න ඕනෑ. අපිට පුද්ගලික ආශාවක් නෑ. පොදු දේ සඳහා පමණයි අපි ඉල්ලන්නේ යම් යම් මත වචන ඇතිවන්නේ පුද්ගලික අවශ්‍යතා සඳහා නොවෙයි. මේ පොදු දේ රැක ගැනීම සඳහායි. ඒ සියලු කාරණා සිදුවන්නේ.මම ජනාධිපති මහින්ද රාජපක්ෂ මහතා මුණ ගැසුණා. එතුමා මිහින්තලා පුදබිමේ ඉතිරි වැඩ කරලා දෙන බව එහිදී සඳහන් කළා. ඉදිරියේදී එතුමා මේ ස්ථානයට එනබව සඳහන් කළා. රාජ්‍ය අනුග්‍රහය අවශ්‍ය ආකාරයෙන් ලබාදෙන බවද එතුමා සඳහන් කළා. ආගමට දහමට ලැදි එතුමා පිළිබඳ විශ්වාසයි. ඉදිරියේදී මේ පින්බිමේ අවශ්‍ය සියල්ල සම්පූර්ණ වෙයි කියා බලාපොරොත්තු වෙනවා.මිහින්තලා පුදබිම අක්කර පන්සිය අසූදෙකක් පමණ තිබෙනවා. එහි සංරක්ෂණ කටයුතු සිදු කිරීම සඳහා ගෝඨාභය රාජපක්ෂ මහතා ඉදිරියේදී මට මුණ ගස්සන බවට ජනාධිපතිතුමා මට පොරොන්දු වූවා.මෙවැනි නායකයෙක් අපේ රටට ලැබීම භාග්‍යයක් ලෙසයි මම දකින්නේ. ජනාධිපති මහින්ද රාජපක්ෂ මහතා 93 වසරෙන් පස්සේ මේ රටේ පහළ වූ දක්ෂම මෙන්ම ජනහිතකාමි නායකයා බවට සඳහන් කරන්න කැමැතියි. මේ භූමියේ පෞඩත්වය එහි ඉතිහාස වටිනාකම ශ්‍රී විභූතිය ආරක්ෂා කිරීමට සෑම රජයක්ම කටයුතු කළා. නමුත් මේ වගේ දැවැන්තම සංවර්ධනයක් සිදු කළේ මහින්ද රාජපක්ෂ ආණ්ඩුව සමයේ බව සඳහන් කළ යුතුයි. අගමැති සමයේ එතුමා නැණසල විවෘත කිරීමට මිහින්තලයට පැමිණියා. ජනාධිපති වූවායින් පසු ලබන 2320 පොසොන් පෝයට එතුමා එයි කියලා විශ්වාස කරනවා.* ආලෝක පූජාවට සමගාමිව ලේක්හවුස් ආයතනය කළ සමාජ සේවා පිළිබඳ ඔබවහන්සේට පැහැදිලි කිරීමක් කළ හැකිද?ආලෝක පූජාවත් සමඟ ලේක්හවුස් ආයතනය ප්‍රජා සත්කාර සේවා රැසක් කළා. විද්‍යාගාර, පරිගණක ඒකක, දන්ත ශල්‍යාගාර, රෝහල් වාට්ටු, පෙර පාසල් ආදි විශාල ප්‍රජා සත්කාර සේවා රැසක් කළා. මම ඉල්ලා සිටිනවා නැවතත් ඒ ප්‍රජා සත්කාර සේවා අපේ අහිංසක මිනිසුන් වෙනුවෙන් කවදත් සේවා ඉටුකළ පත්තර මහ ගෙදර ඉටු කරයි කියලා.මේ වනවිට ලේක්හවුස් ආයතනය ජාතික උරුමයන් පිළිබඳ අමාත්‍යංශය මැලිබන් ආයතනය එක්ව මිහින්තලා පෝය ගෙයි වැඩ අවසන් කර තිබෙනවා. එය මේ පෝ දින විවෘත කරනවා. විනය කර්ම උපසම්පදා ආදිය සිදු කරන පෝය ගෙය සෑදීම මගේ තිබූ සිහිනයක්. ඒ සිහිනය සැබෑවක් කිරීම පිළිබඳ මගේ ස්තූතිය පුද කරනවා.*  අවසාන වශයෙන් ඔබ වහන්සේ පැමිණෙන බැතිමතුනට ලබා දෙන පණිවුඩය කුමක්ද?ඉතා චාම් සුදු ඇඳුමින් සැරසී පැමිණෙන ලෙසට ඉල්ලා සිටිනවා. අශෝබන ආකාරයට ශුද්ධ භූමියේ හැසිරීමෙන් වලකින ලෙසට ඉල්ලා සිටිනවා. ආභරණ පැළඳ පැමිණීමේදී සැලකිලිමත් වන ලෙසට දන්වා සිටිනවා. ධර්මානුකූලව හැසිරෙන ලෙසට සියල්ලගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>02</day>
    </date>
    <link>http://www.dinamina.lk/2012/06/02/_art.asp?fn=f1206023</link>
    <topic>අමාදම් සිසිල සදහම් චාරිකා පදනමෙන් පොසොන් වැඩසටහන් රැසක්</topic>
    <author>අනුරාධපුර ධම්මාරාම හිමි අමාදම් සිසිල සදහම් චාරිකා පදනමේ සභාපති</author>
    <content>2004 වර්ෂයේ වෙසක් පුර පසලොස්වක පොහෝ දින නැගෙනහිර පළාතෙන් ආරම්භ වුණු “අමාදම් සිසිල සදහම් චාරිකා” දහම් වැඩසටහන 2012 වර්ෂයේ පොසොන් මස 03 වැනි දින , 1500ක් වූ තරුණ තරුණියන් සමග මිහින්තලාවේ විකසිත වෙයි.පෙර බුදුන් සමයේ දී පෙරවරු කල ගෙපිළිවෙළින් පිණ්ඩපාත වැඩම කොට සවස් කාලයේ ඒ අය උදෙසා විශේෂ ධර්ම දේශනා, ධර්ම සාකච්ඡා මෙන්ම භාවනා වැඩසටහන් ද පවත්වා ඇත.මෙය අප ප්‍රායෝගිකව අත් නොදුටු නමුත් ධර්ම පොතෙන් පමණක් අසා ඇති කරුණකි. අපගේ උත්සාහය නැවතත් බුදු දහම වසර 5000ක් කල් නිර්මලව පවතින මේ ලක්බිමේ නැවතත් එම ක්‍රියා පිළිවෙත ආරම්භ කිරීමයි. මෙයට විසැඳුමක් වශයෙන් 2004 වර්ෂයේ ‘අමාදම් සිසිල සදහම් චාරිකා’ පදනම ආරම්භ කරන ලදී. මීට අමතරව දිවයින පුරා වැසී තිබෙන විහාරස්ථාන නැවත ප්‍රතිසංස්කරණය කරමින් ස්වාමින්වහන්සේලාට භාරදීම ද සිදු කරනු ලබන්නේ ගමත්, පන්සලත් එක් කිරීමේ බලාපොරොත්තුවෙනි.චාරිකාවේ ස්වභාවයතෝරාගත් ගමක පන්සල කේන්ද්‍ර කර ගනිමින් පෙරවරු කාලයේ ස්වාමින්වහන්සේලා පිණ්ඩපාතයේ වැඩම කිරීම.මෙය ආර්යවංශ ප්‍රතිපාදවයි. කිසි දිනෙක පන්සලට නොඑන, දාන වේලක් දීමට අපහසු අසරණ රෝගීන් හා වයස්ගත උදවිය ද මහත් පිනක් සිදුකරගන්නා අවස්ථාවකි. පාසල් යන දූ පුතුන් ද ස්වාමීන්වහන්සේලා සඳහා පිණ්ඩපාතය පූජා කිරීමට සැදී – පැහැදී සිටී.එමෙන්ම ගම්වාසී බොහෝ දෙනා සුදුවතින් සැරසී බලා සිටින්නේ තමන්ගේ නිවසට මහා සංඝරත්නය වැඩම කරන තුරුයි. මෙම දර්ශනය බැතිමතුන්ගේ නෙතට කඳුළු නැඟෙන්නකි. හදවත බුදු බැතියෙන් පිනා යන අවස්ථාවක් වශයෙන් ද හැඳීන්විය හැකියි. එලෙස පිණ්ඩපාතයේ වඩිනා ගමන්ම ගම්වාසීන්ට සවස්කාලයේ තම විහාරස්ථානයට පැමිණීමට මතක් කිරීම ද සිදුකරයි.වෙන කවදාකවත් සහභාගි නොවන පිරිසක් සවස් කල විහාරස්ථානයට පැමිණීම අප අත්දුටු අවස්ථා බොහෝමය. ඒ අය උදෙසා විද්වත් ස්වාමින්වහන්සේ නමක් අර්ථාන්විත ධර්ම දේශනයක් පවත්වා ගමත්, පන්සලක් එක් කිරීම සිදු කරනු ලැබේ. අද වන විට බොහෝ සෙයින් ගමත්, පන්සලත් අතර ඈත්වීමක් සිදුවී ඇත. නමුත් අප එය වෙනස් කරමින් පෙර පරිදි විවාහ මංගල අවස්ථා පවා නැවත පන්සලේ දී සිදු කිරීමට කටයුතු යොදා ඇත.තම දරුවා කුස පිළිසිඳගත් මොහොතේ පටන් අකුරු කියවීම, උපන් දින සිහි කිරීම, විවාහ මංගල අවස්ථා සහ පාංශුකූලය දක්වා සියලු කටයුතු විහාරස්ථානය ඇසුරෙන් සිදු කිරීම අපගේ අපේක්ෂාවයි.මෙම සම්බන්ධතාවය බිඳ වැටීම සමාජ පිරිහීමට සෘජුව බලපා ඇති අයුරු ද සිහිකළ යුතුමය. දායක සභාව, කුලඟන සංගමය, තරුණ බෞද්ධ සංගමය සහ බෝසත් ළමා සමාජය පිහිටුවීම ද අපගේ චාරිකාවේ සත් ක්‍රියාවකි.ප්‍රදේශයේ දුර්වලම විහාරස්ථානයක් තෝරාගෙන පොහෝ දිනය පුරා ශීල ව්‍යාපාර , ධර්මදේශනා, ධර්ම සාකච්ඡා, භාවනා වැඩ සටහන් මෙන්ම නව අරහාදී පහන් පූජාව සහිත ආශිර්වාද බෝධි පූජාව ද පැවැත්වීමට ද කටයුතු යොදා ඇත.අප පදනමෙන් සිදුවන තවත් ශාසනික සේවාවක් නම් දැනට වැසී ඇති විහාරස්ථාන සංවර්ධනය කර ස්වාමින් වහන්සේලාට භාර දී නැවත ප්‍රදේශවාසීන්ට ආගමික කටයුතු කර ගැනීමට අවස්ථාව සලසා දීමය.අද වන විට විශාල ප්‍රමාණයක් විහාරස්ථාන වැසී ඇත. අවශ්‍ය කරන මූලික පහසුකම් නොමැතිකම සහ නොයෙක් අර්බුද මෙයට හේතුවී ඇත. නමුත් මෙම තත්ත්වය වෙනස් කර, ගම්වාසීන් දැනුවත් කර ගමත්, පන්සලත් ආරක්ෂා වන අයුරින් කටයුතු යෙදීම එයට විසැඳුම් වශයෙන් අපි දකිමු. විහාරස්ථාන වැසී ඇතත්, විහාරස්ථානයක් නොමැතිව සිටින ස්වාමීන්වහන්සේලා ද බොහෝය. මෙම ස්වාමින්වහන්සේලාට විහාරස්ථාන ලබා දුන් විට කරුණු දෙකක් සම්පූර්ණ වේ. එනම් වැසී ඇති විහාරස්ථාන විවෘත වීමත්,විහාරස්ථානයක හිමිකම් නැති හිමිවරුන් සඳහා විහාරස්ථානයක හිමිකාරිත්වය හිමිවීමත් ය.ස්වාමීන්වහන්සේලාගේ හිඟයක් ඇති බැවින් අවුරුදු 55ත්, 70ත් අතර නිරෝගි සැදැවත් පින්වතුන් සසුන්ගත කර ඒ අය සඳහා මාස 3ක පුහුණුවක් ලබා දී විහාරස්ථානයක් ලබා දීම ද අප සාර්ථකව අත්හදා ඇත. එයද ඉතා සාර්ථක වී ඇත.යම් ස්වාමින්වහන්සේ නමකට විහාරස්ථානය අවශ්‍ය දෑ අප සංගමයට එක් වී අවශ්‍යතාවය ඉටු කර ගතහැකිය. විහාරස්ථාන ගණනාවක් හිමි ස්වාමින්වහන්සේලාට ද අප සංගමය හරහා තම විහාරස්ථාන සඳහා ස්වාමින්වහන්සේලා ලබා ගත හැක.එමෙන්ම වැඩිහිටි පැවිදි අපේක්ෂක අයට ද අප හා එක්විය හැකිය. මෙසේ අනුරපුරයට පැමිණි ‘අමාදම් සිසිල සදහම් චාරිකා පදනම” එළැඹෙන පොසොන් මස දෙවනි දින මිහින්තලාවේ දී 1500ක් වූ තරුණ තරුණියන් සමඟ දවස පුරා සීල සමාදන, ධර්මදේශනා, ධර්ම සාකච්ඡා, භාවනා වැඩසටහන් මෙන්ම නව අරහාදී පහන් පූජාවට ද සහභාගි විය හැකිය. දවස පුරා සීල, සමාධි, ප්‍රඥා ගුණ වඩා ගැනීමට අප හා එක්වීමට සැමට ආරාධනා කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=n1206041</link>
    <topic>රටේ ආර්ථිකය වට්ටන්නවිපක්ෂයේ කට්ටියක් වැඩ</topic>
    <author>මහින්ද අලුත්ගෙදර</author>
    <content>ශ්‍රීලංකාවේ ආර්ථිකය සහ මූල්‍ය පද්ධතිය අස්ථාවර කිරීමේ අරමුණින් විපක්ෂය සැලැසුම්සහගත වැඩපිළිවෙළක් ක්‍රියාත්මක කරමින් සිටින බව රජය අවධාරණය කරයි.එක්සත් ජාතික පක්ෂයේ සහ ජනතා විමුක්ති පෙරමුණේ පාර්ලිමේන්තු මන්ත්‍රීවරුන් පිරිසක් එම උත්සාහයේ නිරත වෙමින් සිටින අතර ශ්‍රී ලංකා මහ බැංකුව, සේවක අර්ථසාධක අරමුදල, ජාතික ඉතිරි කිරීමේ බැංකුව, ද ෆිනෑන්ස් සමාගම මෙන්ම කොටස් වෙළෙඳපොළද ඔවුන්ගේ ඉලක්කයවී තිබෙන බවද රජය සඳහන් කරයි.ශ්‍රී ලංකාවේ කොටස් වෙළෙඳපළ සහ රටේ මූල්‍ය පද්ධතිය පිළිබඳ ජනතාව තුළ සැකයක් ඇති කරවීම ඔවුන්ගේ අරමුණ වී තිබෙන අතර එම ආයතන සම්බන්ධයෙන් කිසිඳු බියක් ඇතිකර ගතයුතු නැතැයි රජයේ ප්‍රවෘත්ති දෙපාර්තමේන්තුව සඳහන් කරයි.සේවක අර්ථසාධක අරමුදල මුදල් ආයෝජනය කර තිබෙන්නේ වැඩි ප්‍රතිලාභ ලැබෙන පරිදි හිතකර ආයෝජනවල බව ද ෆිනෑන්ස් සමාගම සතුව රුපියල් බිලියන 20කට අධික තැන්පතු පවතින බවත් රජය පෙන්වා දෙයි. ලෝක ආර්ථික අර්බුද හමුවේ මෙරට ආර්ථිකය රැක ගැනීම සඳහා රජය විධිමත් වැඩපිළිවෙළ රැසක් ක්‍රියාත්මක කර තිබෙන අතර අන්තර් ජාතික මූල්‍ය අරමුදල, ලෝක බැංකුව වැනි ආයතන ශ්‍රී ලංකාවේ ආර්ථික ප්‍රගතිය ස්ථාවර බවට ප්‍රකාශ කර තිබෙන බවද අන්තර්ජාතික ආර්ථික සමීක්ෂණ ආයතනවල නවතම වාර්තාවලින් ඒ බව සනාථ වන බවද එම දෙපාර්තමේන්තුව කියයි.මෙවැනි තත්ත්වයක් හමුවේ රටේ ආර්ථිකය බිඳ වැටී ඇති බවට විපක්ෂය අසත්‍ය ප්‍රචාර ගෙනයමින් සිටින නමුත් වෙළෙඳ පොළ ඉහළ අගයක් ගත් අවස්ථාවේදී සේවක අර්ථසාධක අරමුදල සිය ආයෝජන කළඹ තුළින් රුපියල් කෝටි 19000 ක් වැනි නොඉපයූ ලාභයකට හිමිකම් කීවද ඒවා ලාබ බවට පත් කිරීම නැතහොත් අලෙවි කොට ලාබ ලැබීමට ක්‍රියා නොකළ බවද රජය සඳහන් කරයි. එසේම ඇතැම් ආයතන පිළිබඳව පවතින ජනතාව විශ්වාසය පළුදු කර දූසමාන තොරතුරු පතුරුවා විවිධ ලාභ ලබා ගැනීමට ඔවුන් කටයුතු කරන බවද රට අපකීර්තියට පත් කිරීමේ වැඩපිළිවෙළක් ඊට සමගාමීව ක්‍රියාත්මක වන බවද රජය අවධාරණය කරයි.මෙරට පස්වන විශාලතම මූල්‍ය සමාගම ‘ද ෆිනෑන්ස්’ ආයතනය බවත් එවැනි සමාගම්වලින් තැන්පතු ඉවත් කරගැනීමට ජනතාව පොළඹවන සුලු ප්‍රකාශ නිකුත් කිරීම මොවුන්ගේ වැඩ පිළිවෙළ වී ඇති බවත් පෙන්වාදෙන රජය සේවක අර්ථසාධක අරමුදලට දැඩි හානියක් කිරීමේ අරමුණින් විවිධ ප්‍රකාශ නිකුත්කර තිබෙන බවද ප්‍රකාශ කරයි. දීර්ඝ කාලීන ලාභ අපේක්ෂාවෙන් එම අරමුදල කළ ආයෝජනවල වටිනාකම එලෙස සැහැල්ලූ කළ නොහැකි බවද රජය කියයි. ජනතා විමුක්ති පෙරමුණ වත්මන් ආර්ථිකය සම්බන්ධයෙන් විවිධ චෝදනා එල්ල කළද ඔවුන් විසින් මෙරට ආර්ථිකයට කළ අලාභය රුපියල් කෝටි 60000කට ආසන්න බවට ඇස්තමේන්තු කර තිබේ.වත්මන් රජය ඉතා කැපවීමෙන් සමස්ත මූල්‍ය පද්ධතිය රැකගැනීමට කටයුතු කරමින් සිටින බවත් ලෝක වෙළෙඳපළ තත්ත්වයන් අස්ථාවර වී තිබීයදී පවා මෙරට ආර්ථිකය ස්ථාවර ලෙස පවතින්නේ ඒ හේතුවෙන් බවත් රජයේ ප්‍රවෘත්ති දෙපාර්තමේන්තුව අවධාරණය කරයි. මෙවැනි ද්‍රෝහි උත්සාහයන් පරාජය කිරීමට පියවර ගතයුතු බවද රජය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=n1206042</link>
    <topic>අභිමානය ගෙනා සදහම් මඟපෙරට ම ගෙන යා යුතුයි</topic>
    <author/>
    <content>ජාතිය අභිමානවත් කළ මිහිඳු හිමියන් දෙසූ සදහම් මඟ අඛණ්ඩවත් අවිච්ඡින්නවත් පෙරට ගෙන යෑම අප සතු වගකීම බව ජනාධිපති මහින්ද රාජපක්ෂ මහතා පොසොන් පෝ දිනය වෙනුවෙන් පණිවිඩයක් නිකුත් කරමින් කියයි.එම පණිවිඩය මෙසේය.ශ්‍රී සම්බුද්ධ පරිනිර්වාණයෙන් 236 වර්ෂයේ දී මිහිඳු හිමි ලක්දිවට වැඩි අසිරිමත් දවස උදා විය. මිහින්තල අම්බස්තලයේ දී දෙවන පෑතිස් නරනිඳුන්ට මිහිඳු මා හිමියන් හමුවීම ශ්‍රී ලංකාද්වීපයේ සිදුවූ ශ්‍රේෂ්ඨ සිදුවීමක් බව අවිවාදිත ය. ඒ වූ උතුම් පොසොන් දිනය අප මෙවර සමරන්නේ දෙදහස් තුන්සිය විසිවැනි පොසොන් මහෝත්සවය ලෙසය. මිහිඳු මහා රහතන්වහන්සේගේ ලංකාගමනය නිසා අවිහිංසාවාදී වූද ප්‍රඥා සම්පන්න වූද ශ්‍රේෂ්ඨ ධර්මයක් අපට දායාද විය.මිහිඳු මහ රහතන්වහන්සේ දෙසූ ශ්‍රී සම්බුද්ධ ධර්මය අප රට තුළ පන්සිල් රකින සමාජයක පදනම වෙමින් සුචරිතවත් ජාතියක් හැටියට දිවි සරු කර ගැනීමට ඉවහල් විය. ඒ සුචරිතවත් දහම් මාවත රාජ්‍ය පාලනයට ද එක් කළේ වටිනා ආදර්ශයකි. සතර අගතියෙන් තොර වූ රාජ්‍ය පිළිවෙත ආර්ථික, සමාජ හා සංස්කෘතික ආදී වූ සියලු තැන්හි අන්‍ය ජාතීන් අතර අප සුවිශේෂී ජාතියක් බවට පත් කළේ ය. ජාතිය අභිමානවත් කළ ඒ සදහම් මඟ අඛණ්ඩවත්, අවිච්ඡින්නවත් පෙර ගෙන යෑම අප වෙත පැවරී ඇති වගකීමක් වේ.සැමට සුවසේ ජීවත් විය හැකි දැහැමි සමාජයක් වෙනුවෙන් බොහෝ දෑ අප ක්‍රියාත්මක කර තිබේ.දැහැමි පිළිවෙතින් සරු සමාජයකින් රටත්, ජනතාවත් ආරක්ෂා වන බව මම දැඩිව විශ්වාස කරමි.අනුබුදු මිහිඳු හිමියන් දෙසූ මඟ යමින් අධිෂ්ඨානයෙන්, වීර්යයෙන් හා ඥානයෙන් පරිපූර්ණව මිහිඳු හිමියන්ට ගරු බුහුමන් පිදීම බෞද්ධ අපගේ යුතුකමය. මහින්දාගමනය සමරන සකල ලක්වාසී ජනතාවට මම තෙරුවන් සරණ පතමි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=n12060411</link>
    <topic>ආගමික,සංස්කෘතික හා සමාජ පුනර්ජීවනය‍ට බල පෑ එකම සාධකය මහින්දාගමනයයි</topic>
    <author/>
    <content>වසර දෙදහස් තුන්සියයකට පමණ එපිට අදවන් පොසොන් පොහෝ දිනයක දී සිදු වූ මහින්දාගමනය සිරිලක ආගමික සංස්කෘතික මෙන්ම සමාජයීය වශයෙන් ද පුනර්ජීවනයක් ලැබීමට බලපෑ එකම සාධකය බව කිසිවිටකත් අමතක කළ නොහැකි බව අගමැති දි. මු. ජයරත්න මහතා පොසොන් පණිවිඩයක් නිකුත් කරමින් සඳහන් කරයි.එහි මෙසේද සඳහන් වේ.අනුබුදු මිහිඳු මාහිමියන්ගේ ලංකාගමනය සිහිපත් කිරීමත්, සිරිලක බුදු දහම ස්ථාපිත කිරීමත් යන පුණ්‍යවන්ත අවස්ථා සැමරෙන, මේ පොසොන් පුර පසළොස්වක් පුන් පොහෝ දිනය නිමිතිකොට සියලු රටවැසියන්ටත්, ලෝවැසි බෞද්ධයන්ටත් මාගේ සුභාශිංසන පිරිනමන්නේ ඉමහත් බැතියෙනි.වසර දෙදහස් තුන්සියයකට පමණ එපිට, අදවන් පොසොන් පොහෝ දිනක දී සිදුවූ ඒ මහින්දාගමනය, සිරිලක ආගමික සංස්කෘතික මෙන්ම සමාජයීය වශයෙන් ද පුනර්ජීවනයක් ලැබීමට බලපෑ එකම සාධකය බව අපට කිසිවිටකත් අමතක කළ නොහැක.ශ්‍රී ලාංකීය ජන සමාජය තුළ යහපත් පරිවර්තන රැසක් ඇති කළ අනුබුදු මිහිඳු මාහිමියන්ගේ ලංකා ගමනයෙන් පසුව, වඩා උසස් සමාජ තත්ත්වයක් කරා රටත්, පාලකයන් හා පාලිතයනුත් ඔසවා තැබීමේ කර්තව්‍යය පැවරී ඇත්තේ බුදු දහමට හා මෙරට සම්බුද්ධ ශාසනය ආරක්ෂා කර ගැනීමේ පුණ්‍යවන්ත මෙහෙවරට අතගසා සිටින ගරුතර මහා සංඝරත්නය වෙත බව අප මේ මොහොතේත් සිහිතබා ගත යුතුව ඇත.වේදනාකාරී අතීතය සිහිපත් කිරීම, යළි යළිත් හදවත පාරන්නක් වුවද, කොටි ත්‍රස්තවාදයේ බිහිසුණු සෙවණැලි රටේ සියලු පූජනීය හා ආගමික ස්ථාන පවා වෙලාගෙන සිටි යුගයක, අම්ඹස්තලය ප්‍රමුඛ අනුරාධපුර, පොළොන්නරුව, යාපනය වැනි ප්‍රදේශවල පිහිටි බෞද්ධාගමික වෙහෙර විහාර සිත් සේ වැඳපුදා ගැනීමට අවස්ථාවක් හෝ අපට හිමි නොවීය.දැන් බෞද්ධයින් වශයෙන් අප කළ යුතුව ඇත්තේ් සියල්ල සංසුන්ව දකිමින් බුද්ධ ධර්මයේ ආධ්‍යාත්මික හරයන්ට අනුගත ලෙස තම ජීවිත හැඩගස්වා ගැනීමය. 2600 ශ්‍රී සම්බුද්ධත්ව ජයන්තිය සැමරෙන මේ කාලවකවානුව ඊට හොඳම අවස්ථාවකි. අන්‍ය ජාතීන් හා ආගම් වෙත ගෞරවපූර්වක වන අතරම, ජාතීන් අතර විවිධත්වය අගැයීම ද නියම බෞද්ධයෙකු සතු මූලික ගුණාංගයන්ය.අනුබුදු මිහිඳු මාහිමියන් අපට ඉගැන් වූ මාර්ගය එයය. ඒ බුදු මග යන්නට අප අදිටන් කර ගනිමු..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=n1206043</link>
    <topic>වාසි අරන් ජනපති එයි</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවට වාසි රැසක් ගෙනදීමට සමත් වූ සිය සාර්ථක තායිලන්ත සංචාරය නිමා කළ ජනාධිපති මහින්ද රාජපක්ෂ මහතා පෙරේදා (2) යළි ශ්‍රී ලංකාවට පැමිණියේය.තායිලන්තයේ රාජකීය අමුත්තකු ලෙස සංචාරය කළ කාලය තුළ දී ජනාධිපතිවරයා, තායිලන්ත අගමැතිනි යින්ලක් ෂිනවත්‍රා මහත්මිය සමඟ ද්විපාර්ශ්වික සාකච්ඡා පැවැත්වුණු අතර අගමැතිනිය ජනාධිපති රාජපක්ෂ මහතා වෙනුවෙන් දිවා භෝජන සංග්‍රහයක් ද පැවැත්වූවාය.ද්විපාර්ශ්වික දේශපාලන උපදේශන පිළිබඳත්, තායිලන්ත රාජකීය ආණ්ඩුවත් ශ්‍රී ලංකා ප්‍රජාතන්ත්‍රවාදී සමාජවාදී ජනරජයත් රජයත් අතර ඇති කර ගන්නා සාපරාධී කටයුතුවලට අදාළ නෛතික ආධාර හුවමාරු කර ගැනීමේ ගිවිසුම පිළිබඳ තහවුරු කිරීමේ ලියවිලි හුවමාරු කර ගැනීමත් ද්විපාර්ශ්වික දේශපාලන උපදේශන පිළිබඳත් තායිලන්ත රාජකීය ආණ්ඩුව හා ශ්‍රී ලංකා ප්‍රජාතන්ත්‍රවාදි සමාජවාදී ජනරජය අතර දෙරටේ විදේශ කටයුතු අමාත්‍යාංශ අතර අවබෝධතා ගිවිසුමකට අත්සන් තැබිණ.තායිලන්තයේ මහා චක්‍රී සිරින්ධෝන් රජ කුමරිය ශ්‍රාපැතුම් මාළිගාවේ දී ජනාධිපති මහින්ද රාජපක්ෂ මහතා හමු වූඅතර එතුමිය ජනාධිපතිතුමා වෙනුවෙන් රාත්‍රී භෝජන සංග්‍රහයක් ද පිරිනැමුවාය.ගෞතම බුදු රජාණන් වහන්සේ බුද්ධත්වයට පැමිණ වසර 2,600 ක් ගතවීම නිමිත්තෙන් මැයි මස 31 වන දින පැවැත්වෙන බුද්ධ ජයන්ති සමාරම්භක උත්සවයට ජනාධිපතිතුමා සහභාගී වූ ජනාධිපතිතුමා පෙරේදා (02) පැවැති බුද්ධ ජයන්ති උත්සවයේ දී "බුද්ධ ජයන්තියෙන් මිනිස් වර්ගයාට සිදු වූ සෙත" යන මැයෙන් දේශනයක් පැවැත්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=n1206044</link>
    <topic>මිහින්තලාපින් කෝච්චිය 6-7 දෙදින</topic>
    <author>පණ්ඩුක සමරසේකර</author>
    <content>පොසොන් සමයේ බැතිමතුන්ට වන්දනාමාන කිරීම සඳහා නුරාධපුරයේ සිට මිහින්තලය දක්වා නොමිලේ දුම්රිය සේවයක් 6 හා 7 දිනවල ක්‍රියාත්මක කෙරෙන බව ප්‍රවාහන නියෝජ්‍ය ඇමැති රෝහණ දිසානායක මහතා පවසයි.පොසොනේ සමයේදී බැතිමතුන්ට ලබා දෙන මේ නොමිලේ ප්‍රවාහන සේවය දානමය පුණ්‍යකර්මයක් වන බව ද හේ “දිනමිණ” ට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=n1206045</link>
    <topic>ජැෆ්නා චැලෙන්ජර්ස්-නෝර්ත් වෙස්ටර්න් බ්ලැක්ස්කාල්ටන් සුපර් සෙවන්ස් රගර් සම ශූරතා දිනති</topic>
    <author>ෆවුස් මොහොමඩ්</author>
    <content>යෝෂිත රාජපක්ෂගේ නායකත්වයෙන් යුත් ජැෆ්නා චැලෙන්ජර්ස් කණ්ඩායම හා චානක චන්දිමාල්ගේ නායකත්වයෙන් යුත් නෝර්ත් වෙස්ටර්න් බ්ලැක්ස් කණ්ඩායම ඊයේ (3) බම්බලපිටිය පොලිස් ක්‍රීඩාංගණයේ දී නිමාවට පත්වූ සිවුවැනි කාල්ටන් සුපර් සෙවන්ස් රගර් තරගාවලියේ සම ශූරතා දිනා ගැනීමට සමත්වූහ.ඊයේ පැවැති දෙවැනි අදියරේ තරගාවලියේ ජය ජැෆ්නා චැලෙන්ජර්ස් පිලට හිමිවූ අතර මහනුවර පැවැති පළමු අදියරේ ශූරයන් බවට පත්වූ නෝර්ත් වෙස්ටර්න් බ්ලැක්ස් කණ්ඩායම ඊයේ දෙවැනි අදියරේ දී හත්වැනි ස්ථානයට පත්විය.මේ අනුව දෙපිලම ප්‍රසාද ලකුණු 37 බැගින් රැස්කරමින් සම ශූරතාවට හිමිකම් කීහ.අවසන් තරග නැරඹීමට ජනාධිපති මහින්ද රාජපක්ෂ මහතා සමග ජනාධිපති ආර්යා ශිරන්ති රාජපක්ෂ මැතිනිය, ශ්‍රී ලංකාවේ බ්‍රිතාන්‍ය මහකොමසාරිස් ජෝන් රැන්කින්, ඉන්දියා මහකොමසාරිස් අශෝක් කේ. කාන්ත්, පලස්තීන තානාපති අන්වර් එච්.අල්අගා සහ සමූපකාර හා අභ්‍යන්තර වෙළෙඳ අමාත්‍ය ජොන්ස්ටන් ප්‍රනාන්දු මහත්වරුන් ඇතුළු ආරාධිත අමුත්තන් විශාල පිරිසක් එක්වූහ.අන්තර්ජාතික සත් සාමාජික රගර් බිමේ විශිෂ්ටතම ක්‍රීඩකයන් 40ක් සමග ජාතික මට්ටමේ සුපිරි ක්‍රීඩකයන් රැසකගේ සහභාගිත්වයෙන් දින 4ක් පුරා කණ්ඩායම් 10ක් තරග වැදුණු කාල්ටන් සුපර් සෙවන්ස් තරගාවලිය තාරුණ්‍යයට හෙටක් සංවිධානය විසින් ශ්‍රී ලංකා රගර් සංගමය හා එක්ව සංවිධානය කරනු ලැබීය. .</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=n1206046</link>
    <topic>ලේක්හවුස්-මිහින්තලා ආලෝක පූජා දෙවැනි දිනය අද</topic>
    <author>අමිල ප්‍රභාත් වනසිංහ</author>
    <content>පනස්වැනි වරටත් (50) පැවැත්වෙන ලේක්හවුස් මිහින්තලා ආලෝක පූජාව ඊයේ (3) ආරම්භ කෙරුණු අතර අද (4) එහි දෙවැනි දිනයයි. මෙවරත් අබාන්ස් ආයතනයේ බැතිබර දායකත්වයෙන් සහ ලංකා විදුලි බල මණ්ඩලයේ සම අනුග්‍රහයෙන් මිහින්තලා ආලෝක පූජාව පැවැත්වේ.මිහින්තලා පුද බිමේ මැදමළුවේ දී පස්වරු 6.00ට ආරම්භ වන මේ උත්සවය පැවැත්වෙන්නේ මිහින්තලා රජමහා විහාරයේ විහාරාධිපති ශාස්ත්‍රවේදී වළවාහැංගුණවැවේ ධම්මරතන නාහිමියන්ගේ අනුශාසකත්වයෙන් සහ ලේක්හවුස් සභාපති කළමනාකාර අධ්‍යක්ෂ මාධ්‍යවේදී බන්දුල පද්මකුමාර මහතාගේ උපදෙස් අනුවය.‘බුදුසරණ’ පුවත්පත මෙහෙය වූ කථික තරගයෙන් ජ්‍යෙෂ්ඨ හා කනිෂ්ඨ අංශවලින් ජයග්‍රහණය කළ සිසු සිසුවියන් සඳහා තිළිණ සහ සහතිත පත් මෙහිදී ප්‍රදානය කැරේ.මිහින්තලා ආලෝක පූජාවට සමගාමීව ලේක්හවුස් ආයතනය හා මැලිබන් ආයතනයේ අනුග්‍රහයෙන් ඉදිකළ පෝයගෙය අද ප.ව. 4.00ට විවෘත කිරීමට නියමිතය. විදුලිබල හා බලශක්ති ඇමැති පාඨලි චම්පික රණවක, ජාතික උරුමයන් පිළිබඳ ඇමැති ජගත් බාලසූරිය, ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන, ගොවිජන සේවා හා වනජීවී ඇමැති එස්. එම්. චන්ද්‍රසේන, යෞවන කටයුතු හා නිපුණතා සංවර්ධන නියෝජ්‍ය ඇමැති දුමින්ද දිසානායක, උතුරු මැද පළාත් මහ ඇමැති බර්ටි ප්‍රේමලාල් දිසානායක, මහා භාරකාර සරත් සෙනෙවිරත්න, ලේක්හවුස් කර්තෘ මණ්ඩල අධ්‍යක්ෂක සීලරත්න සෙනරත්, මෙහෙයුම් අධ්‍යක්ෂක උපුල් දිසානායක, නීති අධ්‍යක්ෂක රසාංග හරිස්චන්ද්‍ර, සාමාන්‍යාධිකාරී අභය අමරදාස, අබාන්ස් ආයතනයේ සාමාන්‍යාධිකාරී ධම්මික ප්‍රසන්න මහත්වරුන් හා ලංකා විදුලි බල මණ්ඩලයේ සහ මැලිබන් ආයතනයේ සභාපතිවරුන් ඇතුළු අධ්‍යක්ෂ මණ්ඩලයේ ප්‍රධානත්වයෙන් අද පොසොන් පොහෝ දින ආලෝක පූජා පින්කම ඇරැඹේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=n1206047</link>
    <topic>සෞදි රැකියාවලට ගෘහ සේවිකාවන් යොමු කිරීමේදී තැරැව්කරුවන් වාසි ලබාගන්නා බවට තොරතුරු හෙළි වෙලා</topic>
    <author>මහින්ද අලුත්ගෙදර</author>
    <content>ශ්‍රී ලාංකික ගෘහ සේවිකාවන් සෞදි අරාබියාවේ රැකියා සඳහා යොමු කිරීමේදී ඇතැම් ශ්‍රී ලාංකික තැරැව්කරුවන් වාසි ලබාගැනීමට උත්සාහ කිරීම සම්බන්ධයෙන් තොරතුරු රැසක් අනාවරණය කර ගැනීමට ශ්‍රී ලංකා විදේශ සේවා නියුක්ති කාර්යාංශය සමත්ව ඇත.අදාළ තැරැව්කරුවන් විසින් සෞදි අරාබියානු නිවෙස්වල සේවයට පැමිණෙන ශ්‍රී ලාංකික සේවිකාවන්ට නියමිත සේවා කාලයට පෙර එම නිවෙස්වලින් පලායාමට අනුබල දීම හරහා වාසි ලබාගන්නා බව ශ්‍රී ලංකා විදේශ සේවා නියුක්ති කාර්යාංශය පවසයි.බොහෝ ශ්‍රී ලාංකික ගෘහ සේවිකාවන් මාස 03 ක් වැනි කෙටි කාලයක් තුළ ඔවුන් සේවය කරන නිවෙසින් පලායන බවට අනාවරණය කරගෙන ඇති අතර මේ සම්බන්ධයෙන් සොයා බලා අවශ්‍ය නීතිමය ක්‍රියාමාර්ග ගන්නා බවද විදේශ සේවා නියුක්ති කාර්යාංශයේ ප්‍රකාශකයෙක් දිනමිණට පැවසීය.මේ තැරැව්කරුවන් විසින් දීර්ඝ කාලයක් විදෙස්ගතව සේවය කිරීමට අකමැති පිරිස් සෞදි අරාබියේ ගෘහ සේවය සඳහා තෝරා ගන්නා බවත්, නියමිත කාල සීමාවට පෙර නැවත පැමිණියහොත් ඔවුන්ට ගෙවීමක් සිදුකරන බවත් වාර්තා වෙයි.සෞදි අරාබියානු ජාතිකයන් ගෘහ සේවිකාවන්ගේ සේවය ලබාගැනීම වෙනුවෙන් රියාල් දහස් ගණන් වියදම් කළද එසේ සේවයට බඳවා ගන්නා සේවකයන් මාස කිහිපයකින් එම නිවෙස්වලින් පලායන බවට තොරතුරු ලැබී තිබෙන බවද විදේශ සේවා නියුක්ති කාර්යාංශය කියයි.මාස 3ක කාලයකින් පසු නැවත පැමිණි‍යහොත් ගෙවීමක් සිදුකරන බවට පොරොන්දු වී තැරැව්කරුවන් විසින් එවැනි පිරිස් සේවය සඳහා යොදවන අතර තැරැව්කරුවන් සහ ගෘහසේවිකාවන් යන දෙපාර්ශ්වයම එක්ව එම ක්‍රියාවන් සිදු කරන බවද එම කාර්යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=n1206048</link>
    <topic>කොළඹ විශ්වවිද්‍යාලයට කොරියානු භාෂා මධ්‍යස්ථානයක්</topic>
    <author>මහින්ද අලුත්ගෙදර</author>
    <content>කොරියානු භාෂා දැනුම නිවැරැදිව හා විධිමත් ලෙස ශ්‍රී ලාංකික තරුණ තරුණියන් වෙත ලබාදීමේ අරමුණින් කොරියාවේ කින්ග් සේජෝන් ආයතනය (කොරියානු භාෂා මධ්‍යස්ථානයක්) කොළඹ විශ්ව විද්‍යාලයට අනුබද්ධිතව ස්ථාපිත කිරීමට කොරියානු රජය පියවර ගෙන ඇත.කොළඹ විශ්ව විද්‍යාලය සහ කොරියානු මානව සම්පත් සංවර්ධන සේවා ආයතනය අතර ඇති කරගත් අවබෝධතා ගිවිසුමකට අනුව මේ භාෂා මධ්‍යස්ථානය ස්ථාපිත කිරීම පෙරේදා (02) සිදුකෙරුණු අතර විශ්ව විද්‍යාල අධ්‍යාපනය නොලබන ශ්‍රී ලාංකික තරුණ තරුණියන්ටද මෙමඟින් කොරියානු භාෂාව ඉගෙන ගැනීමේ හැකියාව පවතී.ජනාධිපති මහින්ද රාජපක්ෂ මහතාගේ දකුණු කොරියානු සංචාරයේදී එරට රජය සමඟ ඇති කරගත් එකඟතාවට අනුව මේ ආයතනය කොළඹ විශ්ව විද්‍යාල පරිශ්‍රයේ ස්ථාපිත කර තිබෙන අතර ඒ සඳහා පළපුරුදු ආචාර්යවරුන්ගේ සේවය යොදා ගැනේ.කොරියානු රැකියා සඳහා විදේශීය ශ්‍රමිකයන් බඳවා ගන්නා රටවල් 18 අතරින් ශ්‍රී ලංකාව මුල් තැනට පැමිණ තිබෙන අතර මේ තත්ත්වය තවදුරටත් වර්ධනය කරමින් විධිමත් හා නිවැරැදි භාෂා දැනුමක් සහිත ශ්‍රමිකයන් දුකුණු කොරියාව සඳහා යොමු කිරීමට මේ මඟින් හැකියාව ලැබෙනු ඇත.මේ අවස්ථාවට පැමිණි උසස් අධ්‍යාපන ඇමැති එස්.බී දිසානායක මහතා සඳහන් කළේ මේ භාෂා මධ්‍යස්ථානය ස්ථාපිත කිරීම ශ්‍රී ලංකාවට අතිශය වැදගත් බවත් ඒ මඟින් ශ්‍රී ලාංකික තරුණ තරුණියන්ට කොරියානු භාෂා හැකියාව වර්ධනය කර ගැනීම සඳහා අවස්ථාව සැළසෙන බවත්ය.ඊට අමතරව ශ්‍රී ලංකාව සහ කොරියාව අතර තිබෙන සබඳතා තවදුරටත් වර්ධනය කර ගැනීමට මෙමඟින් ඉඩ සැළසෙන බව සඳහන් කළ ඇමැතිවරයා භාෂා දැනුමට අමතරව සංස්කෘතික හුවමාරුව සඳහා අවස්ථාව ලැබෙන බවද ප්‍රකාශ කළේය.මේ වනවිට කොරියානු සමාගම් රැසක් ශ්‍රී ලංකාවේ ව්‍යාපාර කටයුතු කරගෙන යන බව පෙන්වාදුන් උසස් අධ්‍යාපන ඇමැතිවරයා ඒ මඟින් ශ්‍රී ලංකාවේ ආර්ථික වර්ධනය සඳහා විශාල දායකත්වයක් ලැබෙන බවද දෙරට අතර සබඳතා තවදුරටත් වර්ධනය කරගත යුතු බවද පැවසීය.විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා මෙහිදී සඳහන් කළේ කොළඹ විශ්ව විද්‍යාලය සහ කොරියානු මානව සම්පත් සංවර්ධන සේවා ආයතනය අතර ඇති කරගත් ගිවිසුමකට අනුව මේ කොරියානු භාෂා මධ්‍යස්ථානය ආරම්භ කරන බවත් එය ශ්‍රී ලංකාවේ ආරම්භ කිරීම ඉතාම වැදගත් බවත්ය.ශ්‍රී ලාංකිකයන් ඉතාම හොඳින් කොරියානු භාෂා ප්‍රවීණතා විභාගය වෙනුවෙන් පෙනී සිටින බවද පසුගිය 2011 වසරේදී පැවැති එම විභාගයෙන් 9998 දෙනෙකු සමත්වූ බවද සිහිපත් කළ ඩිලාන් පෙරේරා මහතා එහිදී සමත්වූවන්ගේ තොරතුරු අන්තර් ජාලයට එක්කර තිබෙන බවද ප්‍රකාශ කළේය.මේ අතර දකුණු කොරියාවේ රැකියා වෙනුවෙන් ශ්‍රමිකයන් බඳවා ගන්නා රටවල් 18 ක් අතරින් ශ්‍රී ලංකාව පෙරමුණ ගෙන සිටින බවද ඒ වෙනුවෙන් ඉටුකළ කාර්යභාරය අඟය කරමින් කොරියානු රජය විසින් ජනාධිපති මහින්ද රාජපක්ෂ මහතා වෙත විශේෂ තිළිණයක් පිරිනැමූ බවද ඩිලාන් පෙරේරා මහතා සිහිපත් කළේය.ශ්‍රී ලංකාවේ කොරියානු තානාපති චොයි ජොන්ග් මූන්, කොළඹ විශ්ව විද්‍යාලයේ උප කුලපතිනි මහාචාර්ය ක්ෂණිකා හිරිඹුරේගම, කොරියානු මානව සම්පත් සංවර්ධන සේවා ආයතනයේ අධ්‍යක්ෂ කිම් ක්යුන් හයුන්, කොළඹ විශ්ව විද්‍යාලයේ ශාස්ත්‍ර පීඨයේ පීඨාධිපති මහාචාර්ය අතුල රණසිංහ, කොරියානු මානව සම්පත් සංවර්ධන සේවා ආයතනයේ මාධ්‍ය ප්‍රධානී ශානුකා ගුණවර්ධන මහත්ම මහත්මීහු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=n1206049</link>
    <topic>ලේක්හවුස් පූජාවෙන්මිහින්තලය ආලෝකවත් වෙයි</topic>
    <author>තෙන්නකෝන් කුලසේකර අනුරාධපුර</author>
    <content>ලේක්හවුස් මිහින්තලා ආලෝක පූජාවේ අභිමානවත් 50 වැනි සංවත්සරයේ ප්‍රථම දිනයේ විදුලි ආලෝක පූජාව බැතුමතුන්ගේ සාදුකාර හඬ ඔස්සේ උතුරු මැද පළාත් ආණ්ඩුකාර කරුණාරත්න දිවුල්ගනේ මහතා ප්‍රමුඛ මැති ඇමැතිවරුන්ගේ සහභාගිත්වයෙන් ඊයේ (03) විවෘත කෙරිණි.මිහින්තලා රාජමහා විහාරාධිපති ගෞරව ශාස්ත්‍රවේදී වලවාහැංගුණවැවේ ධම්මරතන නාහිමිපාණන් වහන්සේගේ අනුශාසනා මත සීමාසහිත එක්සත් ප්‍රවෘත්ති පත්‍ර සමාගම, අබාන්ස් ආයතනයේ බැතිබර දායකත්වයෙන්ද ලංකා විදුලි බල මණ්ඩලයේ සම අනුග්‍රහයන්ද මිහින්තලා ආලෝක පූජාව මෙවරද පැවැත්වේ.රාජ මහා විහාරාධිපති නාහිමියෝ පැමිණ සිටි පිරිස පංචශීලයේ පිහිටුවූහ.මෙහිදී උතුරුමැද ආණ්ඩුකාර කරුණාරත්න දිවුල්ගනේ හා විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහත්වරුන් සභාව ඇමතූ අතර ලේක්හවුස් කර්තෘ මණ්ඩල අධ්‍යක්ෂක සීලරත්න සෙනරත් මහතා පිළිගැනීමේ කතාව කළේය. අලෙවි හා ශාඛා කාර්යාල ප්‍රධානී සුනිල් සෙන්දනායක මහතා ස්තුති කතාව කළේය.පාර්ලිමේන්තු මන්ත්‍රී සෙහාන් සේමසිංහ පළාත් ඇමැති එච්. බී. සේමසිංහ, අනුරාධපුර පුරපති එච්. පී. සෝමදාස පොසොන් කමිටු සභාපති අනුරාධපුර දිසාපති මහින්ද සෙනවිරත්න , ජනාධිපති සම්බන්ධීකරණ ලේකම් හා ලේක්හවුස් මෙහෙයුම් අධ්‍යක්ෂක උපුල් දිසානායක, නීති අධ්‍යක්ෂ රසාංග හරිස්චන්ද්‍ර, සාමාන්‍යාධිකාරි අභය අමරදාස මහත්වරුද සමාගම් ලේකම් කුමුදු ගුණවර්ධන මහත්මිය, සුබසාධක මෙහෙයුම් ප්‍රධානී මහේන්ද්‍ර රොද්‍රිගු මහතාද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=n12060410</link>
    <topic>රුවල් නැවක පොසොන් දන්සලක්</topic>
    <author>බණ්ඩාරගම බිමල් එස්. ජයසිංහ</author>
    <content>දන්සල්වලට අලුත් නිර්මාණයක් එක් කරමින් රුවල් නැවක් තුළ පොසොන් දන්සලක් පැවැත්වීමට බණ්ඩාරගම ගම්මන්පිල බොලබොටුව තරුණයෝ පිරිසක් සැරසෙති.ගම්මන්පිල සුදත් ප්‍රියන්ත මහතාගේ අදහසක් අනුව ප්‍රදේශවාසීන්ගේ ආධාර උපකාරයෙන් නැව නිර්මාණය කිරීම ගම්මන්පිල ලලිත් හේමන්ත මහතාගේ උපදෙස් මත තරුණයන්ගේ ශ්‍රමදායකත්වයෙන් මේ නිර්මාණය කිරීම සිදු කෙරිණි.දිගින් අඩි 95 ක් හා පළලින් අඩි 16ක් පමණ වන මේ නැව උසින් අඩි හැටකි.රුවල් හතකින් සමන්විත මේ නැව තුළ සිට එකවර සිය දෙනකුට ආහාර ගැනීමට හැකි බව නැව නිර්මාණය කරන ලලිත් හේමන්ත මහතා පැවැසීය.උණගස් සියයක් හා පුවක්ගස් අසූවක් යොදා මේ නිර්මාණය කිරීමට දින 20 ක් ගතවී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=r1206041</link>
    <topic>සබරගමුව පළාත් සෞඛ්‍ය අමාත්‍යාංශයට අයත්වටිනා වාහන රැසක් දිරාපත් වෙන්න ඉඩ හැරලා</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>සබරගමුව පළාත් සෞඛ්‍ය අමාත්‍යාංශයට අයත් රුපියල් කෝටි ගණනක් වටිනා වාහන රැසක් කෑගල්ල දිස්ත්‍රික් නියෝජ්‍ය පළාත් සෞඛ්‍ය සේවා අධ්‍යක්‍ෂ කාර්යාල භූමියේ දිරා යමින් තිබේ.මේ වාහන අලුත්වැඩියා කර ධාවනයේ යොදවන ලෙස ජනතාව ඉල්ලා සිටින අතර ගිලන් රථ නොමැති ග්‍රාමීය රෝහල් වෙත බෙදා හැරීමේ හැකියාව ඇති වාහන මේ ආකාරයෙන් දිරාපත්වී යාමට ඉඩ හැරීම ජාතික අපරාධයක් බව පවසති.අලුත්වැඩියාකර ප්‍රයෝජනයට ගත හැකි ගිලන් රථ හතරක්ද, නවීන පන්නයේ සියලුම පහසුකම් සහිත ගිලන් රථ දෙකක්ද, විනාශ වීමට ඉඩ හැර තිබේ. ඊට අමතරව නියොජ්‍ය පළාත් සෞඛ්‍ය සේවා අධ්‍යක්‍ෂවරයා වෙත වෙන් කර තිබූ මිට්ෂුබිෂි පැජරෝ වර්ගයේ ජීප් රථයක්ද කාර්යාලයේ ප්‍රයෝජනයට යොදවා ගත් මිට්ෂුබිෂි ජීප් රථයක්ද අව් වැසි සුළඟින් විනාශ වෙමින් ඇත.සබරගමුව පළාත් ප්‍රධාන ඇමැති මහීපාල හේරත් මහතාගේ අනුග්‍රහයෙන් කෑගල්ල දිස්ත්‍රික්කයට ලබාදුන් නවීන පහසුකම්වලින් සපිරි ගිලන් රථ දෙකක්ද මෙලෙස විනාශවීමට ඉඩ හැර තිබේ. මෙම වාහන ගාල් කිරීම සඳහා ගරාජ නොමැතිකමින් ඒවා අව් වැසි සුළඟින් විනාශ වෙමින් තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=r1206042</link>
    <topic>මදුරාවල ගොවියන්ට අයත් ගොවිජන සේවා කොට්ඨාසය වෙනස් කිරීමෙන් ගැටලු</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>මදුරාවල හා වරකාගොඩ ගොවිජන සේවා කාර්යාල දෙකට සම්බන්ධව සිටින මදුරාවල ප්‍රාදේශීය ලේකම් කොට්ඨාසයේ ගොවි ජනතාව මිල්ලනිය හා බුලත්සිංහල ගොවිජන සේවා කොට්ඨාසවලට සම්බන්ධ කිරීම නිසා 2012 ජූනි මාසයේ සිට ඔවුන්ට දුෂ්කරතා රැසකටම මුහුණ දීමට සිදුව තිබේ.මදුරාවල ගොවිජන සේවා කොට්ඨාසයට අයත්ව තිබූ ග්‍රාම නිලධාරි වසම් 15ක් මිල්ලනිය ගොවිජන සේවා බල ප්‍රදේශයට ද වරකාගොඩ ගොවිජන සේවා ප්‍රාදේශීය කාර්යාලයට අයත් ග්‍රාම නිලධාරි වසම් 15ක් බුලත්සිිංහල ගොවිජන සේවා බල ප්‍රදේශයටද අනුයුක්ත කර තිබේ.මිල්ලනිය කොට්ඨාසයට අයත් උඩුවර, පාතකඩ, වේගමුව ඇතුළු සෙසු ගම්වල ගොවීන්ට හා බුලත්සිංහල කොට්ඨාසයට අයත්, රැටියල, ඉහළ කරන්නාගොඩ, පහළ කරන්නාගොඩ ඇතුළු ගම්මාන 11ක් ජීවත්වන ගොවි ජනතාව සිය කෘෂිකර්ම අවශ්‍යතා ඉටුකර ගැනීම සඳහා ප්‍රායෝගික ගැටළු රැසකට මුහුණ දී සිටිති. මීට පෙර කි. මී. තුන හතරක් දුර ගොස් පොහොර, බිත්තර වී ඇතුළුව බෙහෙත් වර්ග ලබා ගත්තද දැන් ඒවා ලබා ගැනීමට තමන්ට කිලෝ මීටර 10 – 20 ත් අතර දුර යෑමට සිදුවී ඇතැයි එම ගොවියෝ මැසිවිලි නගති.මේ තත්ත්වය නිසා ප්‍රවාහන වියදම් ලෙස සැලකිය යුතු මුදලක් හා කාලයක් වැය කිරීමට සිදුව ඇතැයි ඔව්හු කියති.මේ නිසා පැරැණි ක්‍රමය අනුව තම ගම්මාන, මදුරාවල හා වරකාගොඩ ගොවිජන සේවා කොට්ඨාසවලට නැවත අනුයුක්ත කරන ලෙස ගොවීන් බොහෝ පිරිසක් බලධාරීන්ගෙන් ඉල්ලා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=r1206043</link>
    <topic>කාන්තා ඇඳුම පිටින් ගෙදර යන්න ආ වේදිකා නළුවෙක්බොරැල්ල කනත්ත අසලදී පැහැරගන්න හදලා</topic>
    <author>මානෙල් පුෂ්ප කුමාරි</author>
    <content>රංගන ශිල්පියකුට සිදුවුණු අපූරු සිදුවීමකි මේ. ඔහු තමාට මුහුණපෑමට සිදුවූ අකරතැබ්බය පිළිබඳව තොරතුරු හෙළි කළේ මෙසේය.එදා මද වැසි දිනයක්. රෑ 9.30 පහුවෙලා. මම සංගීත වේදිකාවේ විකට නළුවෙක්. සංගීත වැඩසටහන්වලට මං නාට්‍ය කොටසක් ඉදිරිපත් කරනවා. එදා මම එහි රූගත කිරීම් ඉවර වෙලා ගෙදර යන ගමන් හිටියේ.හොඳට මේකප් කරලා කෙල්ලෙක් වගෙ ඇදලා හිටිය මම ෂූටිං ඉවර වුණ ගමන් පිළියන්දල ඉදලා වාහනයකින් බොරැල්ලට ආවේ ඇඳුම් මාරු කරගන්නේ නැතිව.බොරැල්ල කනත්ත ළඟින් බැසගත් මම නාරාහේන්පිට පිහිටි මගේ ගෙදරට යන්න සූදානම් වුණා. එතකොටම ත්‍රිරෝද රථයක් ඇවිල්ලා මගෙ ළඟ නතර කළා. ඒකෙ බීලා හිටපු තරුණයෝ දෙන්නෙක් ඔළුව දාලා මගෙන් ඇහැව්වා ඔයා කොහෙද යන්නෙ කියලා. මම ටිකක් ඉස්සරහට ගිහින් ආයිත් පාර අයිනේ නැවතුනා. එතකොටම ත්‍රිවිලර් එකේ හිටපු අනෙක් තරුණයා කිව්වා අහළ පහළ කවුරුත් නැහැ. ඕකිව ඇදලා ත්‍රිවිලර් එකට දා ගනින් යකෝ කියලා.මගේ අතින් අදින කොට මම කොණ්ඩය ගලවලා ඇදුම උඩට එසෙව්වා. ඒ පාර ඒ අය කෑ ගැසුවා මේ ගෑණියෙක් නෙමෙයි මිනිහෙක්... මිනිහෙක්.. කියලා. එයාලා දුවගෙන ගිහින් ත්‍රිරෝද රථයට නැගී පලා ගියා.තරුණියකට මෙවැනි සිදුවීමකට මුහුණ දීමට සිදුවුණා නම් ඇයට අත්වෙන ඉරණම ගැන හිතෙන කොටත් දැඩි කනගාටුවක් ඇති වෙනවා.මේ වගේ ඇතැම් සල්ලාල තරුණයෝ ගැන පිළිකුලක් ඇති වෙනවා.කොහොම වුණත් මට මේ සිද්ධියේදී කියන්නම ඕන වැදගත් දේ තමයි මාව වෙස් ගැන්වූ වේශ නිරූපණ ශිල්පියාගේ දක්‍ෂතාව.පිරිමියෙක් වෙච්ච මාව මොහොතකට හරි තරුණයන්ගේ නෙත් වශී කරන සුරූපී කාන්තාවක් බවට පත් කිරීම නිසා සමාජයේ තනිවූ තරුණියකට අත් විඳින්නට සිදුවන කරදරයකට මුහුණ පාන්නට මටත් සිදු වුණා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=r1206044</link>
    <topic>ගුරුන්නාන්සේගේ දුරකතන ඇමතුම දුරදිග ගිහින්පෝරුවේ චාරිත්‍ර කරන්න ඡායාරූප ශිල්පියා ඇවිත්</topic>
    <author>උඩුගම්පොළ බර්ටි ලයනල්</author>
    <content>විජේවික්‍රම නමින් හඳුන්වන මේ පුද්ගලයා බොහෝ දෙනෙක් හඳුන්වන්නේ පෝරු විජේ යන නමිනි. ප්‍රදේශයේ පැවැත්වෙන මංගල උත්සවයන්හි පෝරුවේ චාරිත්‍ර ඉටු කිරීමට බොහෝ විට බාර දෙන්නේ මොහුට වීම ඊට හේතුවයි. මංගල උත්සව මෙන්ම අවමංගල උත්සව මෙහෙයවීම පවා මොහුට බාර දෙන වාර එමටය. තමාට ලැබෙන වැඩ ඇනවුම් එමට බැවින් හැමවිටම ජංගම දුරකතනයෙන් කතා කරමින් සිටීම ඔහුගේ පුරුද්දය. අවමංගල උත්සවයකදී හෝ මංගල සාදයකදී කතාවක් පවත්වන අවස්ථාවන්හි තමාට ලැබෙන පණිවුඩය ලබා ගැනීමට පවත්වමින් සිටි කතාව නැවැත්වීමට පවා ඔහුට සිදුවේ. පණිවුඩයට පිළිතුරු දීමෙන් පසු නැවත කතාව පටන්ගනී.දිනක් ජයසේන මුදලාලිගේ පුතාගේ මංගල උත්සවයේ වැඩ සියල්ලම මොහුට බාරදී තිබුණි. මනාල මහතා පිටත් කිරීමේ පටන් යුවළ නිවෙසින් පිටත්වීම දක්වා සියලුම වැඩ පෝරු විජේ බාර ගත්තේ සතුටිනි. මනාලිය සහ මනාලයා චාරිත්‍රානුකූලව සිය නෑ හිත මිතුරන් සමග උත්සව ශාලාවට පැමිණ තිබුණි. පිළිගැනීම අවසන් කිරීමෙන් පසු මංගල පෝරු චාරිත්‍ර ඉටු කිරීම සඳහා යුවළ පෝරුව දෙසට කැඳවූහ. මංගල ඇඳුම් ඇන්දවීමේ චාරිත්‍රය ආරම්භ කෙරිණ. පෝරු චාරිත්‍ර වාරිත්‍ර කවියෙන් විස්තර කරමින් සිටියදී ජංගම දුරකථනය නාද විය.ජාතික ඇඳුමේ දිග සාක්කුවේ තිබූ ජංගම දුරකථනය එළියට ගෙන ඇමතුම් අංකය නිරීක්ෂණය කරමින් ඔහු ශාලාවෙන් ඉවත් විය. දුරකතන සංවාදය ආරම්භ විය. මංගල වස්ත්‍ර ඇන්දවීමේ චාරිත්‍රයද නිමා විය. ඊළඟ චාරිත්‍රය ඉටු කිරීමට සැමදෙනාම බලා සිටියෝය. නමුත් කපු මහතා ගේ සංවාදය අවසන් වුයේ නැත. නව යුවළ පෝරුවට වී බලා සිටිති.මනාලියගේ පියාට හොඳටම තරහ ගොස්ය. කවි කෙසේ වෙතත් පොටෝ එකටවත් වැඩේ කරයි කියා මනාලියගේ පියා ඡායාරූප ශිල්පියා අසලට ගියේ දරාගත නොහැකි කේන්තියෙනි.‘අපි මගුල් ගෙවල්වලට ගිහින් තියන නිසා චාරිත්‍ර ටික කරල දෙන්නම් හැබැයි කවි අෂ්ඨක නම් බෑ’ කියමින් ඡායාරූප ශිල්පියා ඊළඟ චාරිත්‍රය සූදානම් කළේය.පෝරු විජේ නැවත ශාලාවට එන විට නව යුවළ පෝරුවෙන් බැස ගිහින්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=r1206045</link>
    <topic>රියැදුරු රැකියා සොයා නිවෙස්වලට පැමිණමුදල්-භාණ්ඩ සොරාගත් සැකකරු දැලේ</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>පුවත්පත්වල පළවන රියැදුරු ඇබෑර්තු දැන්වීම් අනුව නිවෙස්වල සේවයට ගොස් පසුව, එම නිවෙස්වල වටිනා බඩු හා මුදල් රැගෙන පලා යන පුද්ගලයකු වැලිකඩ පොලිසිය විසින් අත්අඩංගුවට ගෙන ඇත.කොල්ලුපිටිය ප්‍රදේශයේ නිවෙසක රියදුරකු ලෙස ට සේවයට ගිය මේ පුද්ගලයාට එදිනම රුපියල් 3000ක් දී නිවෙසට අවශ්‍ය බඩු වගයක් ගෙනෙන ලෙසට පවසා ඇත.සැකකරු පසුව තමන්ට රියැදුරකු ලෙස සේවය කිරීමට ලබා දුන් වෑන් රථයේ තිබූ රුපියල් ලක්ෂ දෙකක් වටිනා ලැප්ටොප් දෙකක් හා රුපියල් තුන්දහසක් රැගෙන පලාගොස් ඇත.වෑන්රථයේ හිමිකරු කරන ලද පැමිණිල්ලක් අනුව රියැදුරු සතු ජංගම දුරකථනයට කතා කොට ඒ අනුව කරන ලද පරීක්ෂණයකදී හපුතලේදී රියැදුරු අත්අඩංගුවට ගෙන ඇත.සැකකරුගෙන් ප්‍රශ්න කිරීමේදී මිරිහාන, කිරුලපන, දෙහිවල,වැල්ලම්පිටිය, හා බම්බලපිටිය ප්‍රදේශවලින්ද මේ අන්දමට රියැදුරු රැකියාවට ගොස් රුපියල් 90.000ක් සහ රුපියල් 50,000ක මුදල් වංචා කර පලායෑමේ සිද්ධීන් 2ක් හෙළිකර ගැනීමට පොලිසිය සමත් වී ඇත.වයස අවුරුදු 50ක් වූ මේ පුද්ගලයා කළුතර උතුර ප්‍රදේශයේ පදිංචිකරුවෙක් බව පොලිසිය කියයි. අත් අඩංගුවට ගන්නා අවස්ථාවේ සිම්කාඩ් 9ක්ද ඔහු ළඟ තිබී අත්අඩංගුවට ගෙන ඇත. සැකකරු අළුත්කඩේ අධිකරණයේ මහේස්ත්‍රාත් විනිසුරු ප්‍රසන්න අල්විස් මහතා වෙත ඉදිරිපත් කිරීමෙන් පසු, වැඩිදුර විභාගය ලබන 8 වැනි දින තෙක් කල්දමා සැකකරු රක්ෂිත බන්ධනාගාර ගතකොට ඇත.වැලිකඩ පොලිස්ථානයේ අපරාධ විමර්ෂණ අංශයේ ස්ථානාධිපති උප පොලිස් පරීක්ෂක චානක සඳරුවන් හා උප පොලිස් පරීක්ෂකවරුන් වන සම්පත් හා විජිතානන්ද යන නිලධාරීහු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=s1206047</link>
    <topic/>
    <author>වර්නන් ගුණසේකර හම්බන්තොට සූරියවැව සිට</author>
    <content>පාකිස්තාන පන්දු ප්‍රහාරය හමුවේ අසරණ වූ ශ්‍රී ලංකාව සූරියවැව ජාත්‍යන්තර ක්‍රිකට් ක්‍රීඩාංගණයේදී ඊයේ පැවැති දෙවැනි හා අවසාන විස්සයි20 තරගයෙන් ලකුණු 23ක පරාජයක් ලැබීය. පාකිස්තානයේ මේ ජයග්‍රහණයත් සමග දෙපිළ අතර පැවැති විස්සයි20 ද්විත්ව තරගමාලාව තරග 1–1ක් ලෙස සමව අවසන් විය. පළමු තරගයේදී ශ්‍රී ලංකාවට ලකුණු 37ක ජයක් හිමි විය.ලකුණු 123ක ජයග්‍රාහී ඉලක්කයක් හඹා ගිය ශ්‍රී ලංකාවට ඕවර 19.2කදී ලබා ගත හැකිවූයේ ලකුණු 99ක් පමණි. ශ්‍රී ලංකා පන්දු යවන්නෝ යළිත් වතාවක් ඔවුන්ගේ කාර්යය හරිහැටි ඉටු කරමින් පාකිස්තානය ලකුණු 122කට සීමා කළද පිතිකරුවෝ පළමු තරගයේදී මෙන්ම මේ තරගයේදීද අසාර්ථක වූහ.ජයග්‍රාහී පාකිස්තානය වෙනුවෙන් යසිර් අරෆත් හා මොහමඩ් සාමි කඩුලු 3 බැගින් ලබා ගත්හ. ෂහිඩ් අෆ්රිඩි කඩුලු 2ක් ලබා ගත්තේය. තරගයේ වීරයා සම්මානය ෂහීඩ් අෆ්රිඩිට හිමිවූ අතර තරගාවලියේ වීරයා ලෙස සොහේල් ටන්වීර් සම්මාන ලැබීය.ශ්‍රී ලංකා ඉනිමේ පළමු කඩුලු 2 මුළු ලකුණු 19දී බිඳ වැටිණි. සිවුවැනි ඕවරය යැවූ යසිර් අරෆත්ගේ පන්දුවලට ෂොයිබ් මලික් අතට උඩ පන්දු ලබා දෙමින් දැවී ගියේ මහේල ජයවර්ධන වෙනුවට ආරම්භක පිතිකරුවකු ලෙස ක්‍රීඩා කළ කුමාර් සංගක්කාර (8) හා අංක 1 පිතිකරු ලෙස පිටියට පිවිසි නුවන් කුලසේකර (0) ය. ඕවර 15ක් අවසන් වන විට ලකුණු 76කට කඩුලු 5ක් බිඳ වැටී තිබුණු අතර ජයග්‍රහණය සඳහා ශ්‍රී ලංකාවට තවත් ලකුණු 47ක් අවශ්‍යව තිබිණි. එහෙත් ලකුණු 23ක් ඇතුළත ශ්‍රී ලංකා පිලේ අවසන් කඩුලු 5 ඕවර 4යි පන්දු 2කදී බිඳ වැටිණි. මොහමඩ් සාමිගේ පන්දුවලට 17 වැනි ඕවරයේදී ලහිරු තිරිමාන්න (18) හා තිසර පෙරේරා (0) දැවී ගිය අතර ඊළඟ ඕවරයේදී සයීඩ් අජ්මාල්ගේ පන්දුවකට ‘ස්ටම්ප්’ කිරීමකට හසුව කෞශල් ලොකුආරච්චි (0) දැවී ගියේය. සචිත්‍ර සේනානායක (1) හා අවසානයේ ඇන්ජලෝ මැතිව්ස් (11) ද සාමිගේ පන්දුවලට දැවී ගියහ.මහේල ජයවර්ධන ඊයේ තරගයට ක්‍රීඩා නොකළ බැවින් කණ්ඩායමට නායකත්වය දුන්නේ ඇන්ජලෝ මැතිව්ස් ය. ලසිත් මාලිංග ද ඊයේ කණ්ඩායමට ඇතුළත්ව නොසිටියේය. මේ දෙදෙනා විවේක ගන්වා තිබූ අතර ඒ වෙනුවට චාමර කපුගෙදර හා ඉසුරු උදාන ශ්‍රී ලංකා කණ්ඩායමට කැඳවා තිබිණි. පාකිස්තානය එක් වෙනසක් සිදුකොට තිබිණි. උමාර් ගුල් වෙනුවට ඔවුන් යසිර් අරෆත් කණ්ඩායමට ඇතුළත් කර තිබිණි.කාසියේ වාසිය දිනා ගෙන පළමුව පන්දුවට පහර දීමට තීරණය කළ පාකිස්තානයේ කඩුලු 6කට ලකුණු 122ක ඉනිම ෂොයිබ් මලික් හා ෂහිඩ් අෆ්රිඩිගේ 5 වැනි කඩුලු සබඳතාව මත ගොඩනැගිනි. මුළු ලකුණු සංඛ්‍යාව කඩුලු 4කට 41ක්ව තිබියදී එක්වූ මේ දෙදෙන පන්දු 50කට මුහුණ දෙමින් ලකුණු 68ක සබඳතාවක් ගොඩනැගූහ. මලික්, තිසර පෙරේරාගේ පන්දුවකට තිලකරත්න ඩිල්ෂාන් අතට උඩ පන්දුවක් දෙමින් දැවී යාමට පෙර පන්දු 26කින් ලකුණු 27ක් ලබා ගත්තේය.ජාත්‍යන්තර විස්සයි20 තරග 50කට සහභාගි වූ ප්‍රථම ක්‍රීඩකයා බවට ඊයේ පත්වූ අෆ්රිඩි පන්දු 33කට මුහුණ දෙමින් නොදැවී ලකුණු 52ක් වාර්තා කළේය. හතරේ පහර 5ක් හා හයේ පහරක් ඔහුගේ ඉනිමට ඇතුළත්ව තිබිණි. අෆ්රිඩි ලකුණු 41ක් ලබා ගෙන සිටියදී පෙරේරාගේ පන්දුවකට දුන් උඩ පන්දුව රැක ගැනීමට ‘ඩීප් මිඩ් විකට්’හි පන්දු රකිමින් සිටි ඩිල්ෂාන් අසමත් විය.තරගයේ තෙවැනි ඕවරයේ මුළු ලකුණු සංඛ්‍යාව 11ක්ව තිබියදී පාකිස්තානයේ පළමු කඩුල්ල බිඳ වැටිණි. නුවන් කුලසේකරගේ ‘ඉන්ස්වින්ගර්’ පන්දුවකට කඩුල්ල මුවා කරමින් අහමඩ් ෂෙසාඩ් ලකුණු 6කට දැවී ගියේය. ඕවර 5ක් අවසන් වන විට පාකිස්තාන කඩුලු 2ක් ලකුණු 18කට බිඳ වැටී තිබිණි. දැවී ගිය අනෙක් පිතිකරුවා වූයේ ඛලිඩ් ලතිෆ් (1) ය. තිසර පෙරේරාගේ පන්දුවකට මොහමඩ් හෆීස් එල්ල කළ පහරින් පෙරළා පැමිණි පන්දුව පෙරේරාගේ අතේ වැදී කඩුල්ලේ වැදීමෙන් ලතිෆ් අවාසනාවන්ත ලෙස දැවී ගියේය.සිය පළමු පන්දුවෙන්ම කඩුල්ලක් ලබා ගැනීමට පාදඟ පන්දු යවන කෞශල් ලොකුආරච්චි සමත් විය. කඩුල්ල මුවා කිරීමේ වරදට හසුව උමාර් අක්මාල් (5) දැවී ගියේය. පළමු ඕවර 10 අවසන් වන විට පාකිස්තාන මුළු ලකුණු ප්‍රමාණය කඩුලු 3 ට 40ක් වී තිබිණි. ඊළඟ පන්දුවට, ‘ෂෝට් මිඩ් විකට්’හි පන්දු රකිමින් සිටි ලහිරු තිරිමාන්න අතට උඩ පන්දුවක් දෙමින් නායක මොහමඩ් හෆීස් දැවී ගියේය. එය ලොකුආරච්චිගේ දෙවැනි කඩුල්ල විය. පන්දු 34කට මුහුණ දුන් හෆීස් හතරේ පහර 3ක් සමග ලකුණු 24ක් රැස් කළේය. ඔහු ලකුණු 19ක් ලබා ගෙන සිටියදී ඉසුරු උදානගේ පන්දුවකට දුන් උඩ පන්දුවක් රැක ගැනීමට ‘තර්ඩ් මෑන්’ ස්ථානයේ සිට දුවගෙන ආ තිසර පෙරේරා අසමත් විය.15 වැනි ඕවරය පාකිස්තානයට ලකුණු ලැබුනු එකක් විය. එම ඕවරයේදී ෂොයිබ් මලික්, ලොකුආරච්චිගේ පන්දුවලට පිට පිට හතරේ පහර 3ක් එල්ල කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=s1206048</link>
    <topic>ජැෆ්නා චැලෙන්ජර්ස්-නෝර්ත් වෙස්ටර්න් බ්ලැක්ස් කාල්ටන් සුපර් සෙවන්ස් සම ශූරතා දිනා ගනිති</topic>
    <author>ෆවුස් ‍මොහොමඩ්</author>
    <content>සමස්ත තරගාවලිය පුරාම විශිෂ්ට ක්‍රීඩා රටාවක නිරත වූ යෝෂිත රාජපක්ෂගේ නායකත්වයෙන් යුත් ජැෆ්නා චැලෙන්ජර්ස් කණ්ඩායම හා මහනුවර පැවැති පළමු අදිය‍ර ජය ගනිමින් පෙරැළිකාර කණ්ඩායම බවට පත් වූ නෝර්ත් වෙස්ටර්න් බ්ලැක්ස් පිල ඊයේ (3)බම්බලපිටිය පොලිස් ක්‍රීඩාංගණයේ දී නිමාවට පත් වූ කාල්ටන් සුපර් සෙවන්ස් රගර් තරගාවලියේ සම ශූරතා දිනා ගත්හ.ඊයේ අවසන් තරගයේ දී වෙස්ටර්න් වොරියර්ස් පිල ලකුණු 26-17ක්‍ ලෙස පරාජය කරමින් දෙවැනි අදියරේ ශුරයන් බවට පත්වූ ජැෆ්නා චැලෙන්ජර්ස් පිලත්, මහනුවර පැවැති පළමු අදිය‍රේ ශූරයන් වූ නෝර්ත් වෙස්ටර්න් බ්ලැක්ස් පිලත් සමස්ත ප්‍රසාද ලකුණු සටහනේ ලකුණු 37 බැගින් ලබා ගෙන තිබිණි. පළමු අදියරේ දී ජැෆ්නා චැලෙන්ජර්ස් පිල හත්වැනි ස්ථානයට පත්වූ අතර ඊයේ දෙවැනි අදියරේ දී නෝර්ත් වෙස්ටර්න් බ්ලැක්ස් පිලට හිමිවූයේ ද හත්වැනි ස්ථානය වීම විශේෂ සිදුවීමකි.දෙවැනි අදියරේ තුන්වැනි ස්ථානය සඳහා ඊස්ටර්න් ඊගල්ස් සහ ඌව වයිපර්ස් පිල අතර පැවැති තරගයෙන් ලකුණු 35-19ක ජයක් අත්කර ගැනීමට ඌව වයිපර්ස් පිල සමත්වූ අතර සදර්න් ෂාක්ස් පිල ලකුණු 28-14කින් පරාජය කළ නෝර්ත් සෙන්ට්‍රල් ටයිපූන්ස් පිල පස්වැනි ස්ථානය අත්කර ගත්තේය.හත්වැනි ස්ථානය සඳහා නෝර්ත් වෙස්ටර්න් බ්ලැක්ස් සහ සබරගමුව ස්ටැලියොන්ස් පිල අතර පැවැති තරගයෙන් ලකුණු 17-14ක ජයක් වාර්තා කිරීමට නෝර්ත් වෙස්ටර්න් බ්ලැක්ස් පිල සමත්විය. නෝදර්න් ග්ලැඩියේටර්ස් හා සෙන්ට්‍රල් කිංග්ස් කණ්ඩායම් අතර 9වැනි ස්ථානය සඳහා පැවැති තරගයේ ජය ලකුණු 17-10ක් ලෙස ‍සෙන්ට්‍රල් කිංග්ස් පිලට හිමිවිය.අවසන් තරග නැරැඹීමට ජනාධිපති මහින්ද රාජපක්ෂ මහතා සමග ජනාධිපති ආර්යා ශිරන්ති රාජපක්ෂ මහත්මිය, ශ්‍රී ලංකාවේ බ්‍රිතාන්‍ය මහකොමසාරිස් ජෝන් රෑන්කින්, ඉන්දියා මහකොමසාරිස් අශෝක් කේ. කාන්ත්, පලස්තීන තානාපති අන්වර් එච්.අල්අගා සහ සමූපකාර හා අභ්‍යන්තර වෙළෙඳ අමාත්‍ය ජොන්ස්ටන් ප්‍රනාන්දු මහත්වරුන් ඇතුළු ආරාධිත අමුත්තන් විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=s1206041</link>
    <topic>ආසියානු කනිෂ්ඨ මලල ක්‍රීඩා ශූරතාවලියේ ශ්‍රී ලංකා නායකත්වය ශිවන්ති රත්නායකට</topic>
    <author>ප්‍රින්ස් ගුණසේකර</author>
    <content>තවත් දින 5කින් කොළඹ සුගතදාස ක්‍රීඩාංගණයේදී ආරම්භවන ආසියානු කනිෂ්ඨ මලල ක්‍රීඩා ශූරතාවලියේ සත්කාරක ශ්‍රී ලංකා කණ්ඩායමේ නායකත්වයට කෑගල්ල සාන්ත ජෝෂප් බාලිකා විදුහලේ ආර්. එම්.ශිවන්ති රත්නායක තෝරාගෙන ඇත.පසුගිය වසරේ අයිල් ඔෆ් මෑන් හී පැවැති පොදු රාජ්‍ය මණ්ඩලීය යොවුන් ක්‍රීඩා උළෙලේදී මීටර් 400 ඉසව්වේ රිදී පදක්කම දිනා ගත් ඇයට ආසියානු කනිෂ්ඨ මලල ක්‍රීඩා ශූරතාවලියේදී ශ්‍රී ලංකා ධජය හිමිවන අතර ශ්‍රී ලංකාව වෙනුවෙන් ක්‍රීඩක දිව්රුම් ප්‍රතිඥාව ඉදිරිපත් කිරීමේ අවස්ථාවද හිමි වේ.ශ්‍රී ලංකා පිලේ පිරිමි කණ්ඩායමේ නායකත්වයට පසුගිය පොදු රාජ්‍ය මණ්ඩලීය යොවුන් ක්‍රීඩා උළෙලේ මීටර් 110 ඉසව්ව නියෝජනය කළ සුපුන් විරාජ් රන්දෙනිය නම් කොට ඇත.ආසියානු කනිෂ්ඨ මලල ක්‍රීඩා ශූරතාවලියේ ඔලිම්පික් පහන දැල්වීම උදෙසා දික්වැල්ල විජිත මධ්‍ය මහා විදු හලේ චලංක ප්‍රියන්ත වීරසිංහ හා ගලෙන්බිදුනුවැව මධ්‍ය මහා විදුහලේ නිමේෂා සිරිවර්ධන තොරාගෙන ඇත.චලංක ප්‍රියන්ත හෙල්ල විසිකිරීමේ වාර්තාලාභියෙකුවන අතර නිමේෂා උස පැනීමේ දක්ෂතා දැක්වූ ක්‍රීඩිකාවකි.ආසියානු කනිෂ්ඨ මලල ක්‍රීඩා ශූරතාවලියේදී පදක්කම් දිනන ශ්‍රී ලංකා ක්‍රීඩක ක්‍රීඩිකාවන්ට ලක්ෂ ගණනින් මුදල් තෑගි පිරිනැමීමට ක්‍රීඩා ඇමැති මහින්දානන්ද අලුත්ගමගේ මහතා පියවර ගෙන ඇත.රන් පදක්කමක් සදහා රුපියල් ලක්ෂ5ක්,රිදී පදක්කමක් සදහා රුපියල් ලක්ෂ 3ක් හා ලෝකඩ පදක්කමක් සදහා රුපියල් ලක්ෂ එකහමාරක් පිරිනැමීමට කටයුතු යොදා ඇත. මේ ක්‍රීඩා ශූරතාවලියට ශ්‍රී ලංකාවෙන් ක්‍රීඩක ක්‍රීඩිකාවන් 110ක් එක්වන අතර රටවල් 33කින් 800ක් පමණ සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=s1206042</link>
    <topic>උකුවෙල ක්‍රීඩා ශූරතාව එක්සත් පිලට</topic>
    <author>අසෝක හිඳගොඩමාතලේ දිසා විශේෂ</author>
    <content>උකුවෙල ප්‍රාදේශීය ලේකම් කොට්ඨාස 2012 අන්තර් ක්‍රීඩා සමාජ ක්‍රීඩා තරගාවලියේ දී සමස්ත ක්‍රීඩා ශූරතාව ලකුණු 31 ලැබූ ඇල්වල එක්සත් ක්‍රීඩා සමාජයට හිමිවිය. සමස්ත අනු ශූරතාව හිමිකර ගනු ලැබුවේ ලකුණු 27ක් ලැබූ උඩංගමුව මිතුරු ක්‍රීඩා සමාජය සහ උකුවෙල ප්‍රබුද්ධ ක්‍රීඩා සමාජ විසිනි.මෙම තරගයේ දී දක්ෂතම මලල ක්‍රීඩකයා ලෙස උකුවෙල ප්‍රබුද්ධ ක්‍රීඩා සමාජයේ කේ. එච්. ඒ. ඩී. එස්. කුමාරසිංහ සහ දක්ෂතම ක්‍රීඩිකාවන් ලෙස උඩංගමුව මිතුරු ක්‍රීඩා සමාජයේ නදීකා පි‍්‍රයංගනී සහ කුරිවෙල පාසල් ක්‍රීඩා සමාජයේ ඩී. එම්. ආර්. කේ. දිසානායක සම්මාන ලැබූහ.මීටර් 100 – 1. පී. ජේ. ප්‍රසාන්ත් (කුරිවෙල), 2. යූ. ජී. ලාල් කුමාර (ප්‍රබුද්ධ) 3. ටී. එම්. සෝමවර්ධන (කුරිවෙල). මීටර් 200 – 1. සී. ජී. එස්. ටී. සෙනවිරත්න (කුරිවෙල), 2. පී. ජේ. ප්‍රසාන්ත් (කුරිවෙල), 3. ලාල් කුමාරසිංහ (ප්‍රබුද්ධ). මීටර් 400 – 1. ඒ. ඩී. එස්. කුමාරසිංහ (ප්‍රබුද්ධ), 2. එම්. ජී. රුවන් ප්‍රසාද් (කුරිවෙල), 3. කේ. ජී. කේ. පි‍්‍රයදර්ශන (කුරිවෙල). මීටර් 800 – 1. ඒ. ඩී. එස්. කුමාරසිංහ (ප්‍රබුද්ධ), 2. එම්. ජී. ආර්. ප්‍රසාද් (කුරිවෙල), 3. කේ. ජී. ඩී. කේ. ප්‍රියදර්ශන (කුරිවෙල). මීටර් 1500 – 1. ඒ. ඩී. එස්. කුමාරසිංහ (ප්‍රබුද්ධ), 2. සී. ජී. එස්. ටී. සෙනවිරත්න (කුරිවෙල), 3. එම්. කේ. එම්. ෆවාස් (ගෝල්ඩන් මූන්). මීටර් 5000 – 1. ගයාන් අනුරුද්ධික (ප්‍රබුද්ධ), 2. එම්. අයි. එම්. තිලකසිරි (කුරිවෙල), 3. සඳුන් මදුරංග (ප්‍රබුද්ධ)දුර – 1. ලාල් කුමාරසිංහ (ප්‍රබුද්ධ), 2. සී. ජී. එස්. ටී. සෙනවිරත්න (කුරිවෙල), 3. එම්. කේ. එම්. ෆවාස් (ගෝල්ඩන් මූන්). තුන්පිම්ම – 1. ජී. එස්. ටී. සෙනවිරත්න (කුරිවෙල), 2. සාරික් මොහොමඩ් (අජ්මීර්), 3. එම්. කේ. එම්. ෆවාස් (ගෝල්ඩන් මූන්). යගුලිය – 1. හෂාන් ප්‍රමෝද් (කුරිවෙල), 2. සී. පී. කේ. නිලගම (ප්‍රබුද්ධ), 3. ජේ. එම්. එස්. කේ. ජයවර්ධන (එක්සත්). (කාන්තා):-මීටර් 100 – 1. නදීකා පි‍්‍රයංගනී (මිතුරු), 2. මධුෂානි පෙරේරා (එකමුතු), 3. දුල්ෂිකා වීරකෝන් (කුරිවෙල) මීටර් 200 – 1. නදීකා පි‍්‍රයංගනී (මිතුරු), 2. මධුෂානි පෙරේරා (එකමුතු), 3. දුලානි එඩ්වඩ් (ඊගල්) මීටර් 400 – 1. නදීකා පි‍්‍රයංගනී (මිතුරු), 2. මධුෂානි පෙරේරා (එකමුතු), 3. තිළිණ විජේරත්න (මිතුරු) මීටර් 800 – 1. ඩී. එම්. ආර්. කේ. දිසානායක (කුරිවෙල), 2. ජී. ඩී. ජයවර්ධන (එක්සත්), 3. ජනිතා විජේරත්න (මිතුරු)දුර – 1. ස්වර්ණමාලී දිසානායක (මිතුරු), 2. දුල්ෂිකා වීරකෝන් (කුරිවෙල), 3. මධුකා හර්ෂණ (කුරිවෙල) යගුලිය – 1. උදයංගනී ද සිල්වා (එක්සත්), 2. දිල්කී හර්ෂණී (එක්සත්), 3. වාසනා ජයසේන (මිතුරු).</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=s1206043</link>
    <topic>මාතලේ පාසල් වොලිබෝල් ශූරතා 3ක් වීර පරාක්‍රමට</topic>
    <author>අසෝක හිඳගොඩමාතලේ දිසා විශේෂ</author>
    <content>එස්. බී. යාලේගම අනුස්මරණ අභියෝගතා කුසලානය සඳහා මුල් වරට පැවැති මාතලේ අධ්‍යාපන කලාපීය අන්තර් විද්‍යාලයීය වොලිබෝල් තරගාවලියේදී වැඩි දස්කම් පාමින් ශූරතා තුනක් දිනාගැනීමට යටවත්ත වීර පරාක්‍රම ම. ම. වි. කණ්ඩායම් සමත් වූහ.පසුගියදා මාතලේ බර්නාඩ් අලුවිහාරේ ක්‍රීඩාංගණයේ දී පැවැති මෙම තරගාවලිය මාතලේ අධ්‍යාපන කලාපීය සහකාර අධ්‍යාපන අධ්‍යක්‍ෂ (ක්‍රීඩා) ඒ. ඒ. එම්. මුජරිෆ් මහතා ගේ උපදෙස් මත ක්‍රීඩා උපදේශක නිමල් රත්නායක මහතා විසින් සංවිධානය කරන ලදී.මෙවර මෙම තරගාවලියේ දී දක්‍ෂතම වොලිබෝල් ක්‍රීඩක ක්‍රීඩිකාවන් ලෙස දුල්ලෑව ම. වි. විරාජ් මධුභාෂිත (15න් පහළ බාලක) වීර පරාක්‍රම ම. ම. වි. අරලියා ප්‍රේමචන්ද්‍ර (15න් පහළ බාලිකා) වීර පරාක්‍රම ම. ම. වි. හසාන් චානක චන්ද්‍රසිරි (17න් පහළ බාලක) මඩවල උල්පත නවෝද්‍යා පාසලේ තිළිණ සංසාරා තිලකරත්න (17න් පහළ බාලිකා) ක්‍රිස්තුදේව ජාතික පාසලේ චින්තක මහේෂ් සුජීව (19න් පහළ බාලක) සහ වීර පරාක්‍රම ම. ම. වි. එච්. හෙට්ටිආරච්චි (19න් පහළ බාලිකා) සම්මාන ලැබූහ.මුල්වරට මෙම තරගාවලිය සඳහා ජය සංකේත අනුග්‍රහය මධ්‍යම පළාත් මහාමාර්ග අමාත්‍ය බන්දුල යාලේගම මහතා විසින් ලබා දී තිබුණු ජය සංකේත ප්‍රදානයද ඒ මහතා අතින් සිදු විය.තරග ප්‍රතිඵලවයස අවුරුදු 15න් පහළ බාලක ශූරතාව දුල්ලෑව ම. වි. අනු සූරතාවය - මාතලාපිටිය ක. වි. තෙවන - උඩුපිහිල්ල ශ්‍රී සරණංකර ම. වි.වයස අවුරුදු 17න් පහළ බාලක ශුරතාව - යටවත්ත වීර පරාක්‍රම ම. ම. වි., අනු ශූරතාව - මඩවල උල්පත නවෝද්‍යා පාසල, තෙවන - කුරිවෙල හමීදියා මු. වි.වයස අවුරුදු 19න් පහළ ශූරතාව - ක්‍රිස්තුදේව ජා. පා., අනු ශූරතාව - සාන්ත තෝමස් ජා. පා., තෙවන - හින්දු ජා. පා. මාතලේ.වයස අවුරුදු 15න් පහළ බාලිකා ශූරතාව - වීර පරාක්‍රම ම. ම. වි., අනු ශූරතාව - මාතලාපිටිය ක. වි., තෙවන - නන්දන ක. වි.වයස අවුරුදු 17න් පහළ බාලිකා ශූරතාව - මඩවල උල්පත නවෝද්‍යා පාසල, අනු ශූරතාව - දුල්ලෑව ම. වි., තෙවන – වීර පරාක්‍රම ම. ම. වි.වයස අවුරුදු 19ක් පහළ බාලිකා ශූරතාව - වීර පරාක්‍රම ම. ම. වි, අනු ශූරතාව - ශ්‍රී සංඝමිත්තා බා. ජා. ප., තෙවන – පලාපත්වල බුද්ධඝෝෂ ම. වි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=s1206044</link>
    <topic>බ්ලැක්ස් පිල පළමු දිනයේ පෙරමුණේ</topic>
    <author>ෆවුස් මොහොමඩ්</author>
    <content>තාරුණ්‍යයට හෙටක් සංවිධානය විසින් ශ්‍රී ලංකා රගර් සංගමය හා එක්ව සංවිධානය කරනු ලබන කාල්ටන් සුපර් සෙවන්ස් රගර් ශූරතාවලියේ කොළඹ පැවැති දෙවැනි අදියරේ පළමු දිනය වූ පෙරේදා (2) දිනය නිමාවනවිට නෝර්ත් වෙස්ටර්න් බ්ලැක්ස් පිල ‍ඉදිරියෙන් සිටීමට සමත්විය. අන්තර්ජාතික සත් සාමාජික රගර් බිමේ විශිෂ්ටතම ක්‍රීඩකයන් කීපදෙනෙකුම ඇතුලත් නෝර්ත් වෙස්ටර්න් බ්ලැක්ස් පිල පෙරේදා සහභාගි වූ තරග 4න් තරග 3කම ජය හිමිකර ගත්තේය.පසුගිය සති අන්තයේ දී මහනුවර පැවැති පළමු අදියරේ ශූරයන් වූ නෝර්ත් වෙස්ටර්න් බ්ලැක්ස් පිල 33-7ක් ලෙස නෝර්ත් සෙන්ට්‍රල් ටයිපූන්ස් පිලත්, 19-12ක් ලෙස සෙන්ට්‍රල් කිංග්ස් පිලත්, ලකුණු 29-12ක් වශයෙන් සබරගමුව ස්ටැලියොන්ස් පිලත් පරාජයට පත්කළ අතර ලකුණු 4-26ක් ලෙස ඊස්ටර්න් ඊගල්ස් පිල හමුවේ පරාජයට පත්විය.මේ අතර පළමු අදියරේ පළමු දිනයේ දී එකම අපරාජිත කණ්ඩායම ලෙස වාර්තා වූ යෝෂිත රාජපක්ෂගේ නායකත්වයෙන් යුත් ජැෆ්නා ‍චැලෙන්ජර්ස් පිල ද තරග 3ක ජයග්‍රහණ වාර්තා කිරීමට ‍පෙරේදා සමත්විය. ඔවුන් 19-14ක් ලෙස සදර්න් ෂාක්ස් පිලත්, 21-19ක් වශයෙන් නෝදර්න් ගැලැඩියේටර්ස් පිලත්, 29-7ක් ලෙස වෙස්ටර්න් වොරියර්ස් පිලත් පරාජය කළ අතර ඌව වයිපර්ස් පිල හමුවේ ලකුණු 28-5ක පරාජයක් ලැබීය.ඊස්ටර්න් ඊගල්ස් කණ්ඩායම ද පෙරේදා තරග 3ක් ජය ගැනීමට සමත්විය. 40-0ක් ලෙස නෝර්ත් සෙන්ට්‍රල් ටයිපූන්ස් පිල පරාජයට පත්කල ඔවුන් දෙවැනි තරගයේ දී සබරගමුව ස්ටැලියෝන්ස් පිල හමුවේ ලකුණු 28-12ක පරාජයක් ලැබූව ද, 31-7ක් ලෙස සෙන්ට්‍රල් කිංග්ස් පිලත්, 26-4ක් ලෙස නෝර්ත් වෙස්ටර්න් බ්ලැක්ස් පිලත් පරාජයට පත්කළේය.වෙස්ටර්න් වොරියර්ස් පිල හා ඌව වයිපර්ස් කණ්ඩායම ද පෙරේදා තරග 3ක් ජය ගැනීමට සමත්විය. නෝර්ත් සෙන්ට්‍රල් ටයිපූන්ස් හා නෝදර්න් ගැලැඩියේටර්ස් යන කණ්ඩායම්වලට පෙරේදා කිසිදු ජයක් වාර්තා කිරීමට නොහැකි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=s1206045</link>
    <topic>ජාතික වොලිබෝල් සුපර් ලීග් ශූරතාවමෙවරත් වරාය අධිකාරිය දිනයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා වොලිබෝල් සම්මේලනය සිලෝන් බිස්කට් සමාගමේ පූර්ණ අනුග්‍රහයෙන් පැවැත්වූ මන්චි ජාතික වොලිබෝල් ශූරතාවලියේ සුපර් ලීග් පිරිමි ශූරතාව මෙවරත් ශ්‍රී ලංකා වරාය අධිකාරියට හිමි විය.පසුගිය වසරේදී නාවික හමුදාව පරාජය කරමින් සුපර් ලීග් ශූරයන්වූ වරාය අධිකාරිය මෙවර ගුවන් හමුදාව තරග වට 3-2කින් පරාජය කළේය.ලකුණු තත්ත්වය වූයේ 25-22,12-25,18-25,25-20 හා 15-13 කි.මේ තරගය මුල සිටම ඉතා උණූසුම් මුහුණුවරක් ගත් අතර ජාතික මට්ටමේ ක්‍රීඩකයන් රැසක් එක්ව සිටීම තරගකාරීත්වය වැඩි කිරීමට හේතුවිය.ජයග්‍රාහී වරාය අධිකාරී පිලට හිටපු ශ්‍රී ලංකා වොලිබෝල් නායකයෙකු වූ කාලික වසන්ත ප්‍රියගේ පුහුණුකාරීත්වයේ මග පෙන්වීම ලැබුණි.ජාතික වොලිබෝල් ශූරතාවලියේ අවසන් තරග මහරගම ජාතික තරුණ සේවා සභා ගෘහස්ථ ක්‍රීඩාංගණයේදී පෙරේදා පැවැත්විණි. ජාතික ජ්‍යෙෂ්ඨ හා කනිෂ්ඨ කණ්ඩායම්වල ක්‍රීඩක ක්‍රීඩිකාවන් ඇතුලත්ව පැවැති සුපර් ලීග් තරගාවලියේ කාන්තා අවසන් තරගයේදී පසුගිය වසරේ ශූරතාව දිනාගත් විදේශ සේවා නියුක්ත කාර්යංශ පිල මෙවර පරාජයට පත්වූයේ පසුගිය වසරේ අනුශූරියන් ගෙනි.ගියවර අහිමිවූ ජාතික වොලිබෝල් කිරුළ ශ්‍රී ලංකා ගුවන් හමුදා ක්‍රීඩිකාවෝ මෙවර දිනාගත්තේ විදේශ සේවා නියුක්ත කාර්යංශ පිල තරග වට 3-1කින් පරාජයට පත් කරමිණි.ලකුණු තත්ත්වය වූයේ 20-25,25-22,25-15 හා 15-17ක් ලෙසිනි. මැතිවරණ කොට්ඨාස වලින් තේරී කලාප සූරතා දිනා පළාත් මට්ටමට පැමින ජාතික ශූරතාවලියට පිවිසි දෙවැනි කොටසේ පිරිමි අවසන් තරගයේදී නුවර යුද හමුදා ක්‍රීඩා සමාජය විසින් තරග වට 3-2කින් ඇහැළියගොඩ ශ්‍රී ලංකා යුද හමුදා ක්‍රීඩා සමාජය පරාජයට පත් ක‍ළේය.ලකුණු තත්ත්වය වූයේ 25-30,23-15,20-25,25-22 හා 15-12 ක් ලෙසිනි. දෙවැනි කොටසේ කාන්තා අවසන් තරගයේදී ශ්‍රී ලංකා ගුවන් හමුදා කණ්ඩායම තරග වට 3-1කින් ටොරින්ටන් ක්‍රීඩා සමාජය පරාජය කළ අතර ලකුණු තත්ත්වය වූයේ 25-27,25-20,25-16 හා 25-20කි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=s1206046</link>
    <topic>ලී ලෝක වාර්තාවක් සම කරයි</topic>
    <author>අමෙරිකා (ඒ.එෆ්.පී.)</author>
    <content>ප්‍රි‍ෆොන්ටේන් ක්ලැසික්ස් මලල ක්‍රීඩා ශූරතාවලියේ මීටර් 110 කඩුලු පැන දිවීමේ තර‍ගයේ දී ලෝක වාර්තාවක් සම කිරීමට චීනයේ ලී ෂියැංග් සමත්විය.සුළ‍‍‍ඟේ වාසිය ද නොඅඩුව ලැබූ ෂියැංග් එම තරගයේ දී තත්පර 12.87ක කාලයක් වාර්තා කළේය.2004 වසරේ ඔලිම්පික් රන් පදක්කම් ලාභි ෂියැංග් තරගය ආරම්භයේ සිටම පෙරමුණ ගනිමින් සෙසු තරගකරුවන්ට ප්‍රබල අභියෝගයක් එල්ල කරන්නට සමත්විය.28හැවිරිදි ෂියැංග් විසින් සමකරනු ලැබුවේ කියුබාවේ ඩේ‍රෝන් රොබ්ල්ස් විසින් තබන ලද ලෝක වාර්තාවකි.'ඔව් මට සතුටුයි.හැබැයි මේ මදි. මට අවශ්‍ය වන්නේ මීටත් වඩා හොඳ කාලයක් වාර්තා කිරීමටයි' තරගයෙන් පසුව ෂියැංග් පැවැසීය.ලී විසින් වාර්තා කළ මේ කාලය ඔහු විසින් පසුගිය දා නිමාවට පත්වූ ෂැංහායි ඩයමන්ඩ් ලීග් තරගාවලියේ වාර්තා කළ කාලයටත් වඩා අඩු කාලයකි. එම තරගාවලියේ දී ඔහු විසින් වාර්තා කරනු ලැබූ කාලය තත්පර 12.97ක් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=f1206041</link>
    <topic>මහින්දාගමනය නිදහස් චින්තනයේ උල්පතයි</topic>
    <author>සටහන චූලබණ්ඩාර කුලසේකර ඡායාරූපය - කිත්සිරි වනසිංහ</author>
    <content>එදා මිහින්තලාවට මිහිඳු මහ රහතන් වහන්සේ වැඩම කරවීමත් සමඟ අපේ රටේ වෙනස්කම් රැසක් සිදුවූවා. මහින්දාගමනය කියන්නේ මිහින්තලාව කියන්නේ් නිදහස් චින්තනයේ උල්පත ලෙසයි මා දකින්නේ.එහිදී දේශනා කළ බණ පවා රජෙකුට ඉතාම උචිත බණක්. උන්වහන්සේ එහිදී රජුට චුල්ලහත්ථි පදෝපම සූත්‍රය දේශනා කළා. මෙහිදී ඇතෙකුගේ පා සළකුණු දුටු පමණින් තීන්දුවක් ගැනීම සුදුසු නැති බව මේ බණ තුළ ඇතුළත් වූවා. ඇතා පිළිබඳ තීන්දුවක් ගත යුත්තේ ඒ ඇතාගේ පා සළකුණත් සමඟ ඒ සතාගේ දළ සටහන්, පිට පිරිමැදි ස්ථාන ආදී කරුණු ගණනාවක් සැලකිල්ලට ගැනීමෙන් පසුව බව සඳහන් වූවා. උන්වහන්සේ රජුට ඉදිරිපත් කළේ තර්කානුකූල බණක්. ඇයි පළමු බණවර විදියට උන්වහන්සේ රජුට මෙවැනි බණක් දෙසුවේ. රජුට අවස්ථාව ලබාදුන්නා තමන් ගැන ධර්මය ගැන තීන්දුවක් ගැනීමට. මෙය නිදහස් තීන්දුවක් ගැනීම සඳහා ඉදිරිපත් කළ බණක්.පොසොන් පෝය සහ මහින්දාගමනයත් සමඟ සාමයේ සහ සහජීවනයේ පණිවුඩය ලබා දුන් පළමු ස්ථානය මිහින්තලයයි. මේ බිම එදා දේව, නාග, යක්ෂ ගෝත්‍රිකයින් පවා කැඳවා බණක් දේශනා කළ ස්ථානයයි. සාමය සහජීවනය සමඟ සියලු පිරිස් එක්කොට උන්වහන්සේ ධර්මය දේශනා කිරීම තුළින් ලබාදුන්නේ් විශාල පණිවුඩයක්.ඒ විතරක් නෙවෙයි දේශීය චින්තනයේ උල්පත ලෙස මහින්දාගමනය පෙන්වාදිය හැකියි. කෙනෙක් අසනවා නම් සිංහල භාෂාව උපත කොතනද කියා ඒ මේ මහින්දාගමනයෙන් පමණක් සිදු වූ දෙයක්. ඒ සඳහා තිබෙන සාක්ෂිය තමයි අශෝක සෙල්ලිපිවල සඳහන් වන බ්‍රාහ්මීය අක්ෂර. අපේ සිංහල හෝඩිය හැදෙන්නේ ඒ ආශ්‍රයෙන්. එහෙනම් මහින්දාගමනයත් සමඟ අපේ රටට උරුම දේ බොහෝයි. නිදහස් චින්තනය දේශීය චින්තනය තුළින් අපි ගොඩනැඟුණේ මේ මහින්දාගමනය නිසයි.මිනිසුන්ට අවිහිංසාවේ පාඩම මිහිඳු හිමියන් වටහා දෙන්නේ මෙවැනි දිනකයි. සත්ත්ව හිංසාවේ ආදීනව උන්වහන්සේ මනාව පැහැදිළි කර දෙනවා. මේ තරුණ රජුට දඩකෙළියේ අස්ථිර බව මේ අවස්ථාවේ දී උන්වහන්සේ මනාව වටහා දෙනවා. එයට ලබාදිය හැකි හොඳම උදාහරණය තමයි උන්වහන්සේ රජුට සඳහන් කරන්නේ. "මහරජ අහසේ සැරිසරන පක්ෂියාත් පොළොවේ බඩගාන, කුරගාන සත්ත්වයාත් මිනිසාගෙත් ඔබ බාරකරුවා මිස අයිතිකරුවා නොවන බව මතක තබාගන්න."අදටත් ගැළපෙන අයුරින් උන්වහන්සේ එදා රජුට අවිහිංසාව පිළිබඳ දේශනා කර තිබෙනවා.අහස සිඹින දාගැබ්, විශ්මය දනවන ගොඩනැඟිලි උරුම වූයේ මහින්දාගමනයෙන්. මහ සයුර පරයන වැව් මේ සඳහා ලබාදිය හැකි හොඳම උදාහරණයි. මිහිඳු මහරහතන් වහන්සේ පොසොන් පොහෝ දින මිහින්තලාවට වැඩම කර රජුගේ ආරාධනාවට අනුරාධපුර මහ මෙවුනාවට වැඩම කර තිබෙනවා. එහිදී උන්වහන්සේට වැඩ හිඳින්නට ගොඩනැඟිල්ලක් නොතිබූ බව සඳහන් වෙනවා.රජු විසින් මැටියෙන් නිර්මාණය කරන ලද කුඩා ගොඩනැඟිල්ලක තමයි උන්වහන්සේ වැඩසිටි බව සඳහන් වෙන්නේ. වරිච්චි බිත්ති වලින් සකස් කරන ලද ඒ ගොඩනැඟිල්ලේ උන්වහන්සේ වැඩ සිටි බව සඳහන් වෙනවා. මහ මෙවුනාවේ අද වනවිටත් පෙන්නුම් කරන ගොඩනැඟිලිවලින් සනාථ වෙනවා මහින්දාගමනයත් සමඟ අපට ලැබී ඇති තාක්ෂණයේ බලමහිමය.පළමු පූජා නගර නිර්මාණ ශිල්පියා මිහිඳු මහ රහතන් වහන්සේයි. අනුරාධපුර පූජා නගරයේ සැළසුම මිහිඳු මහ හිමියන්ගේයි.එහි නිර්මාණය උන්වහන්සේගේ උපදෙස් මත ප්‍රථම පූජා නගරය සැලසුම් කර තිබෙනවා. සීහ වික්‍රාන්තිය තමයි මෙහි සැලසුම. ඒ කියන්නේ ගුවනේ සිට අනුරාධපුර පූජා නගරය නැරඹුවොත් ගුවනේ සිටින්නාට පෙනෙන්නේ සිංහයකු හැරී සිටින ආකාරයේ නිර්මාණයක්. ඒ කියන්නේ කෙළින් සිටගෙන ඉන්න සිංහයකු ඔළුව පමණක් ආපසු පිටුපසට හරවා බලා සිටිනා ආකාරයේ චිත්‍රයක්. ඒ තුළින් අපට සිතා ගත හැකියි උන්වහන්සේ තුළ තිබූ නිර්මාණ හැකියාව. උන්වහන්සේගේ වැඩම කරවීමත් සමඟම අපේ ජාතිය එතෙක් තිබුණු අශිෂ්ටාචාර විධි නැතිවෙන්න පටන්ගත්තා. ගස් ගල්වලට වඳිමින් සතුන් දඩයම් කරමින් සිටි ජනතාව ඉන් ඉවත්වෙන්න පටන් ගත්තා. දේශීය කලාවේ උල්පත මහින්දාගමනයයි. මහා වාරි ශිෂ්ටාචාරය ඇතිවූවා. ශිෂ්ට සම්පන්න ජාතියක් බිහිවූවා. මුර්ති කලාව ආදී නිර්මාණ බිහිවූවා. මහින්දාගමනය තුළින් අපේ ජාතිය ශිෂ්ටාචාර ජාතියක් බවට පත්කළා.මේ රටේ පවතින ශිල්පීය ක්‍රම, නිර්මාණ ශක්තිය, කලාව සියල්ල පෝෂණය වූයේ එදා උන්වහන්සේ අපට උරුම කරදුන් ඒ ශක්තිය නිසා බව සඳහන් කළ යුතු වෙනවා.එදා පොසොන් පෝය. මිහිඳු හිමියන්ට වයස අවුරුදු (32) තිස් දෙකයි. දේවානම්පියතිස්ස රජුට වයස අවුරුදු විසි ගණනක්. අවුරුදු විසි ගණනක ගැටවරයෙක් වුණු රජතුමාට මම මුලින් සඳහන් කළ මිහිඳු හිමි දේශනා කළ වචන කිහිපය නැවත මතක් කළ යුතුයි. ඒ ලැබිච්ච පණිවුඩය අපි සියල්ලන්ටම ලබා දුන් පණිවුඩයක්. මේ පළාතේ අපි අයිතිකරුවෝ නොවෙයි. බාරකරුවන් පමණයි. ඒ ගැන අවබෝධ කරගත යුතු වෙනවා. මේ ගැන සිතා පැමිණෙන බැතිමතුන්ද කටයුතු කළ යුතු වෙනවා.පැමිණෙන බැතිමතුන්ට ලබාදිය යුතු පණිවුඩයක් තියෙනවා. ජනාධිපතිතුමාගේ උපදෙස් මත අද වනවිට අනුරාධපුර පූජා නගරය ඉතාම පිරිසිදු දැකුම්කළු ලෙසට ශුද්ධ පවිත්‍ර කර තිබෙනවා. සිවිල් ආරක්ෂක බලකාය මේ සඳහා විශාල දායකත්වයක් ලබාදුන්නා. මේ නිසාම පූජා නගරය ඉතාම ලස්සනයි. ඉතාම පිරිසිදුයි. ඉතාම ලස්සනට පිරිසිදුව තිබෙන මේ පින්බිමට පැමිණෙන බැතිමතුන්ගෙන් මා ඉල්ලා සිටින්නේ තමන් ගේන සියල්ල ආපසු රැගෙන යන ලෙසයි. තමන් ගේන බඩු බාහිරාදිය ඇතුළු සියලු දේත් සමඟ රැස්කර ගන්නා පිනද රැගෙන යන ලෙසට මා ඉල්ලා සිටිනවා. ගේන දේත් මෙහෙ දාලා යන්න එපා. රැස්කරන පිනත් දාලා යන්න එපා. එහෙම කළොත් සියල්ලන්ටම වැඩිමනක් පිං ලැබෙනවා.එක්දහස් නවසිය මුල් ගණන් වනවිට අනුරාධපුර දිස්ත්‍රික්කයේ පාලනය කරලා තියෙන්නේ ‘අයිවර්ස්’ කියන දිසාපතිවරයෙක් ඔහුගේ දින පොතේ සඳහන් කර තිබෙනවා. එදා අනුරාධපුරයට විසි දහසක ජනකායක් සහභාගි වෙලා තිබෙනවා කියලා. ඒ පොසොන් පින්කම අවසන් වෙලා දින තුනකට පස්සේ දිසාපතිවරයා පූජා නගරයේ සංචාරයක් කර තිබෙනවා. එහි පූජා නගරය තුළ එක කොළ කෑල්ලක් දකින්න තිබිලා නෑ.එදා පැමිණි පිරිස් රැගෙන ආ සියල්ල ආපසු රැගෙන ගොස් තිබෙනවා. එදා පොලිතින් තිබුණේ නැතත් කෙසෙල් කොළයක්වත් ඔවුන් පූජා නගරය තුළ දාලා ගිහිල්ලා නෑ. ඉංග්‍රීසි ආණ්ඩුව කාලේ වෙලත් එදා අපේ මිනිස්සු පුදුම භක්තියක් හැදියාවක් මේ පින්බිම කෙරේ තිබිලා තියෙනවා. අපි මේ දේ ආදර්ශයට ගත යුතුයි. ඒ මිනිස්සු තුළ තිබූ හැදියාව සංවරකම සහ භක්තිය අපි ආදර්ශයට ගත යුතුයි. කරන සැම දෙයක්ම පරිසරයට සමාජයට කරදරයක් නොවන විදියට කළ යුතු වෙනවා.මගේ පණිවුඩයත් මේ සිදුවීම් ආදර්ශයට ගෙන එන බැතිමතුන් කටයුතු කරන්න කියායි.එදා අද වාගේ පහසුකම් තිබී නෑ. පාරවල් කාපට් කරලා තිබුණේ නෑ. යාන වාහන විශාල පිරිසකට තිබුණේ නෑ. අඩු පහසුකම් වලින් එදා මිනිසුන් භක්තියෙන් පැමිණිලා කිසිම දේකට කිසිම කෙනෙකුට හානියක් කරදරයක් නොකර ආපසු යන්න ගියා. ඔවුන් පින පමණයි බලාපොරොත්තුවෙන් පැමිණියේ.ආලෝක පූූජාව කියන එක ඉතිහාසයේත් තිබිලා තියෙනවා. ඒක විදුලි බලයෙන් සිදු කළ ආලෝක පූජාවක් නෙවෙයි. එදා ඒ මිනිසුන් ගම්වලින් මී ඇට ඇහිඳගෙන ඒවා රැස් කරගෙන මීතෙල් හිඳ ගන්නවා. ඒ මීතෙල් කළගෙඩිවල පුරවාගෙන් මිහින්තලාවට ගෙනැවිත් මීතෙල් පහන් දල්වා මිහින්තලාව ඒකාලෝක කර තිබෙනවා. අද වන විට ඒ තත්ත්වය ලේක් හවුස් ආයතනය හරහා විකාශය කොට වසර පනහක් සම්පූර්ණ කිරීම පිළිබඳ ඉතා සතුටට පත් වෙනවා.ලේක් හවුස් ආලෝක පූජාව තුළින් මිහින්තලාව වසර පනහක් තිස්සේ ආලෝකමත් කළා වාගේම අවුරුදු ගණනක් තිස්සේම මිනිසුන්ට ඥානය බෙදා දුන්න ආයතනයක් තමයි ලේක් හවුස් ආයතනය කියන්නේ. අපි එදා සිළුමිණ ට කිව්වේ සත දහයේ විශ්ව විද්‍යාලය කියායි. මාර්ටින් වික්‍රමසිංහ, පියසේන නිශ්ශංක, ඩී. බී. ධනපාල වැන්නන් කටයුතු කළ අපේ ජාතියට ඥානාලෝකය බෙදා දුන් ප්‍රඥාවන්ත තැනක් තමයි ලේක් හවුස් ආයතනය කියන්නේ.ජාතියට ප්‍රඥාව ලබා දුන් ලේක් හවුස් ආයතනය මිහින්තලාව ආලෝකමත් කිරීම ඉතාම වැදගත්. මිහින්තලාව කියන්නේ මේ ජාතියට ප්‍රඥාාව ලබා දුන් තැනයි. මිහින්තලාව කියන්නේ ජාතියට දැනුම දුන් තක්සලාවයි. ජාතියට දැනුම දුන් ප්‍රඥාව දුන් මිහින්තලාව වසර පනහක් තිස්සේ ආලෝකමත් කිරීම විශිෂ්ට කර්තව්‍යයක් හැටියටයි මා දකින්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=f1206047</link>
    <topic>නොපමා බව නිවනට මඟය</topic>
    <author>තෙරුවන් සරණයි. මැටරඹ හේමරතන නාහිමි</author>
    <content>සැදැහැවත්නි,අද පොසොන් මස පුර පසළොස්වක පොහෝ දිනය යි. අනුබුදු මිහිඳු මහරහතන් වහන්සේ ප්‍රමුඛ ඉත්ථිය, උත්තිය, සම්බල, භද්දසාල යන සිව්නමත්, සුමන සාමණේරනමත්, භණ්ඩුක උපාසකතුමාත් යන ධර්මදූත පිරිස දඹදිව සිට ධර්මයේ පණිවුඩය රැගෙන ලක්දිවට සැපත්වූයේ අද වැනි උතුම් දිනෙක ය. මෙම මහින්දාගමනය සිදුවූයේ දඹදිව ධර්මාශෝක මහාධිරාජයා ගේ් කාරුණික අනුග්‍රාහකත්වය මතයි.අශෝක අධිරාජයා තරුණ සමයේ අනුගමනය කෙළේ “දිග්විජය” ප්‍රතිපත්තිය හෙවත් අධිරාජ්‍යය විශාල කර ගැනීමේ ප්‍රතිපත්තියයි. ඒ සඳහා සිදු කළ “කාලිංග යුද්ධය” අතිශය බිහිසුණු එකක් විය. අවසානයේ ඉන් ජයග්‍රහණය කළ ද යුද්ධයෙහි කෲරත්වය හා භයානකත්වය පිළිබඳ දැඩි පසුතැවිල්ලකට පත්ව සිටි අධිරාජයා මානසික වශයෙන් දැඩි පීඩාකාරී ස්වභාවයකින් යුක්තව කල්ගත කෙළේය. මේ අතර මහමග වඩිනු දුටු නිග්‍රෝධ සාමණේරනම දැක පැහැදී බණ අසා බුදු සමය වැළඳගත් බව ප්‍රකට කරුණකි. මෙහිදී නිග්‍රෝධ සාමණේරනම දේශනා කෙළේ ඉහත මාතෘකාව වශයෙන් යොදාගත් ගාථා ධර්මය යි. එහි සරල සිංහල අර්ථය මෙසේ ය.“නො පමා බව නිවනට මග ය, පමාව සසර ඉපිද ඉපිදනැවත නැවත මරණය ඇතිවන්නට මග ය නොපමා වූවෝනොමියෙත්, පමාවූවෝ මළවුන් වැනිය හ.”මෙලෙස දේශනා කළ ධර්මය පිළිබඳ මනා අවබෝධයක් ලැබූ අශෝක අධිරාජයා දිග්විජය අත්හැර දමා “ධර්ම විජය” ස්වකීය පාලන ප්‍රතිපත්තිය බවට පත්කර ගත්තේ්ය. ඒ අනුව මොග්ගලීපුත්තතිස්ස මහරහතන් වහන්සේගේ ප්‍රධානත්වයෙන් ධර්මාශෝක අධිරාජයාගේ අනුග්‍රාහකත්වයෙන් සිදු කළ තෘතීය මහා ධර්ම සංගායනාවෙන් පසු එවකට දැනසිටි ලෝකයේ සියලුම රටවලට ධර්මයේ පණිවුඩය බෙදාහැරීම සඳහා ධර්මදූත ව්‍යාපාරයක් ක්‍රියාත්මක කෙරිණි. ශ්‍රී ලංකාද්වීපයට බුදු දහම ලැබුණේ එකී ධර්මදූත ව්‍යාපාරයේ ප්‍රතිඵලයක් ලෙස යි. අප රටට බුදු දහම ලැබුණු අද වන් උතුම් දිනෙක අප තරයේ සිතට ගත යුතු වන්නේ අප්‍රමාදීව කුසල් දහම් රැස් කරගත යුතු බවයි. කුසල් දහම් හී නොයෙදෙන පුද්ගලයාගේ සසර ගමන දිගු වෙයි.අප උතුම් මිනිසත් බවක් ලබා ඇත්තේ සසර ගමනේදී සෑහෙන කුසල දහම් රැස්කරගෙන තිබෙන නිසා ය. එබැවින් තවදුරටත් ඒ උතුම් මිනිසත් බවෙන් උපරිම ඵල නෙලා ගනිමින් මෙලොව - පරලොව සුගතිය උදාකර ගැන්මට සැවොම අදිටන් කරගත යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=f1206045</link>
    <topic/>
    <author>කේ. ඒ. ධර්මසේන අග්‍රාමාත්‍ය මහජන සම්බන්ධතා ලේකම්</author>
    <content>ශ්‍රී ලාංකේය ජන සමාජය සහ සංස්කෘතිය නව මගකට යොමු කළ අනුබුදු මහින්දාගමනය සිදු වු පොසොන් පුර පසළොස්වක පොහොය තරම් වැදගත් පොහොයක් ලක්වැසියන්ට නොමැති තරම්ය. ශ්‍රී ලංකාද්වීපය දහම්ද්වීපයක් බවට පත් වීම ඇරැඹුණේ ක්‍රි.පු. 236 වැන්නේ අද වැනි පොසොන් පුන්පොහෝ දිනයක දී ය.මහින්දාගමනයත් සමඟම, දේවානම්පියතිස්ස මහරජතුමා ප්‍රමුඛ ශ්‍රී ලංකාවාසීහු තිසරණ සරණ ගිය බෞද්ධෝපාසකයෝ බවට පත් වුහ. මුළු ලෝකයේම ශ්‍රේෂ්ඨ ජාතියක් බවට ශ්‍රී ලාංකිකයන් පත්වීමට මෙම අසිරිමත් සිදුවීම හේතු විය.මේ මොහොත වනවිට දෙදහස් පන්සිය වසරක අඛණ්ඩ ඉතිහාසයේ ඉතාම තීරණාත්මක සන්ධිස්ථානයකට ශ්‍රී ලංකාවාසී අපි පැමිණ සිටිමු.සියලු ශ්‍රී ලංකාවාසීන් අනන්ත අප්‍රමාණ දුකට සහ විනාශයට පත් කළ උතුරේ තිස් වසරක ත්‍රස්තවාදයේ ශාපයෙන් අප දැන් මිදී සාමකාමී දේශයක ජීවත් වෙමු. අනාගතයේ කිසිදිනෙක මෙවන් ඛේදවාචකයක් අප රටට සිදු නොවී සැමට සුබ අනාගතයක් උදාකර ගැනීමට මෙවක් පටන් ඇප කැපවිය යුතු වෙමු.2600 ශ්‍රී සම්බුද්ධත්ව ජයන්තිය දශකය තුළ ජීවත්වන අපට බෞද්ධ ජීවන මාර්ගය අනු දැන වදාළ, අහිංසාව, සමානාත්මතාව අල්පේච්ඡතාව යන උතුම් ගුණාංග අපගේ ජීවන දර්ශනය බව ලෝකයටම නිහඬව පෙන්වා දීමට මෙම පොසොන් පුන් පොහොය වැදගත් අවස්ථාවකි.අනුබුදු මිහිඳු මහරහතන් වහන්සේ අපට දේශනා කළ මුල්ම ධර්ම දේශනාව ‘චුල්ලහත්ථිපදෝපම සූත්‍රය” පදනම් විය. එදා ශ්‍රී ලංකාවාසී ජනතාව බෞද්ධයන් බවට පත් වු එම සූත්‍ර දේශනාවට අනුව නූගතුන් උගතුන් බවට පත් විය. යහගුණ ධර්ම සතර දිගන්තයේම පැතිරෙන්නට විය. එම දහමින් දායාද වුණු හික්මීමට අනුව දේශය ස්වයංපෝෂිත වන්නට විය. දූ දරු දෙමාපිය ආදරය සෙනෙහස වැඩෙන්නට විය. හික්මීම වැඩි දියුණු වී සොරකම් අපරාධ නැත්තටම නැති විය. රජු ධාර්මික විය.දේවානම්පියතිස්ස මහරජතුමා, පොසොන් පොහොය දා මිහින්තලාවේ මුව දඩමේ ගිය ගමන මිහිඳු මාහිමිගෙන් දහම් අසා පැහැදී ධාර්මිකයෙකු වී රටත්, ජනතාවත්, බෞද්ධ සංස්කෘතියත් හරහා සංවර්ධනය වු අවධිය සිහිපත් කළ යුතුය.අනුරාධපුර, පොළොන්නරු යුගවලදී එබඳු දැහැමි රාජ්‍ය පාලන යුගයක් තිබුණේ වී නමුත් එතැනින් මෙහාට එම සාරවත් බව ක්‍රමයෙන් ගිලිහෙන්නට පටන් ගන්නා ලදී. අප වෙනත් සංස්කෘතීන් හා සම්ප්‍රදායයන් හිතුමතේට වැළඳ ගන්නට වීම නිසා එහි අනිටු ප්‍රතිඵලයක් වශයෙන් පරිහානිය අප කරා ළඟා වන්නට විය.කාන්තාවකට එදා රන් අබරණින් සැරසී දෙවුන්දරතුඩුවේ සිට පේදුරුතුඩුව දක්වා තනිව ගමන් කිරීමට හැකි වු සංස්කෘතියක් අපට උරුම වී තිබුණු බව ඉතිහාසයෙන් අනාවරණය වන වැදගත් කරුණකි. එහෙත් අද තත්ත්වය කෙබඳු ද?රන් ආභරණයක් පැළඳ කාන්තාවකට තබා ගැටවරයකුටවත් මේ ගෙදරින් එහා ගෙදරට යා නොහැකි තරම් සමාජ පසුබිමක් නිර්මාණය වී තිබීම ඇත්තෙන්ම දරුණු ඛේදවාචකයකි. දශක හතරක පමණ මෑත ඉතිහාසය සිහිපත් කරන විට මතකයට නැගෙන බොහෝ කරුණු ගැන අද සිතනවිට දැඩි වේදනාවක් දැනේ.එදා දරුවා තුරුළට ගත්විට මවුපියන්ට සිතේ සියලු ප්‍රශ්න අමතක වී දරු සෙනෙහස උතුරා යන්නට විය. එහෙත් අද ඇතැම් මවුපියන් දරුවා අතට ගත්විට සිතන්නේ දරුවාගේ කරදරයෙන් මිදෙන්නේ කෙසේද යන්නයි.දරුවන් කුණු බක්කියට විසිකරන දෙමාපියන්, බෙල්ල මිරිකා මරා දමා ගඟට ඇළට විසිකරන දෙමාපියන් අද කොපමණ සිටිනවාද? මෙවැනි දරුණු අපරාධවලින් අද අපේ ධර්මද්වීපය කෙළෙසී තිබෙන අන්දම බෙහෙවින් ඛේදජනකය. මේ අවාසනාවන්ත තත්ත්වයට එකම හේතුව මම දකින්නේ එදා අපේ මුතුන්මිත්තන් ළඟ තුබු අල්පේච්ඡතාව අද නැත්තටම නැති වී කිසිවකින් තෘප්තිමත් නොවන ස්වභාවයක් රට පුරා නිර්මාණය වී තිබීමයි.මේ සියලු සංසිද්ධීන් සැලකිල්ලට ගෙන අතිගරු ජනාධිපති මහින්ද රාජපක්ෂ මැතිතුමාගේ උපදෙස් පරිදි අග්‍රාමාත්‍ය හා බුද්ධ ශාසන හා ආගමික කටයුතු අමාත්‍ය ගරු දි. මු. ජයරත්න මැතිතුමා විසින් 2600 ශ්‍රී සම්බුද්ධත්ව ජයන්ති දශකයේ මෙහෙයුම් කමිටුවක් පත් කරන ලදුව දීප ව්‍යාප්ත ආගමික හා සංස්කෘතික වැඩසටහන් රාශියක් අඛණ්ඩව පවත්වාගෙන යෑමට පියවර ගෙන තිබීම ඉහත කී අවාසනාවන්ත තත්ත්වය අවම කර ගැනීමට හැකිවන ප්‍රතිඵලදායක වැඩපිළිවෙළක් බව කිව යුතුය.තිස් වසරක් පුරා යුද්ධයෙන් විනාශ වී ගිය දේශය යළි ගොඩනගමින් ගත වු වසර තුනක කාලය තුළදී රජය මගින් උතුරේ දියත් කළ යෝධ සංවර්ධන යෝජනා ක්‍රම අප රටේ අනාගත පරපුරට දායාද වෙමින් පවතී.එදා අතීත පඬිවරුන්ගේ කෘතීන් කියවා බලනවිට වටිනා කලා ශිල්ප, විශ්මිත වාරි කර්මාන්ත, බෞද්ධ නෂ්ඨාවශේෂ මෙහි තුබු බව ප්‍රත්‍යක්ෂ කරගත හැකිය. 19 වන සියවස දෙස බලනවිට අදින් වසර සියවස් ගණනාවකින් එහාට ඉපදෙන දරුවන්ට දකින්නට පහන් සංවේග පළ කරන්නට පුදුම විමට අපි ඉතිරි කර තිබෙන්නේ මොනවා දැයි කෙනෙකුට ප්‍රශ්න කළ හැකිය.ඇත්ත වශයෙන්ම මේ ගැන බලනවිට විශාල රික්තයක් තිබෙන බව නම් සැබෑය. අප වඩා වඩාත් දහමට නැඹුරු වෙතොත් අතීත ශ්‍රී විභුතිය යළි උදා කර ගැනීම එතරම් අපහසු නැත. ශ්‍රී සම්බුද්ධත්ව ජයන්ති දශකය මෙම රික්තය සපුරාගෙන, අතීත ශ්‍රී විභූතිය යළි උදාකර ගැනීමට, වත්මන් සාමකාමී ඉඩකඩ පාවිච්චි කරමින් සෑම දෙනාම ක්‍රියා කිරීමෙන් පින්බර යුගයක් උදාවීම නිසැකය.එදා මෙදා තුර රැකගෙන ආ මිහිඳු සංස්කෘතියෙන් දායාද වු අනගි ගුණ ධර්ම ඉදිරියටත් අඛණ්ඩව රැක ගනිමින් හෙළ බෞද්ධ සංස්කෘතිය ආරක්ෂා කරගෙන දෙස, බස, රැස සදා සුරැකීමට මේ උතුම් පොසොන් පොහෝ දා අධිෂ්ඨාන කර ගනිමු..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=f1206042</link>
    <topic/>
    <author>සාකච්ඡා කළේ නිවන්ති තිලකරත්න</author>
    <content>අපට පළමුවෙන් ම බුදු රජාණන් වහන්සේගේ බුද්ධ වචනය, බුද්ධ ධර්මය සංවිධිතව ලැබුණේ මිහිඳු හිමියන්ගේ පැමිණීමත් සමඟ. මිහිඳු හිමියන් ශ්‍රී ලංකාවට වැඩම කිරීම සාමාන්‍ය සිද්ධියක් හෝ දේශපාලන ක්‍රියාදාමයකට වඩා ධර්මාශෝක රජතුමාගේ ධර්මදූත සේවාවේ ප්‍රතිඵලයක්.උන්වහන්සේ ශ්‍රී ලංකාවට වැඩම කරන්නේ දූර දර්ශනයක්, ගැඹුරු චින්තනයක් හා ලංකාව ගැන පුර්ව අධ්‍යයනයක් සමඟයි. එසේ ම නියම ධර්ම දූතයන් වහන්සේ නමක් වශයෙන් පරිපූර්ණ භික්ෂුවක්, රහතන් වහන්සේ නමක් ලෙසයි. උන්වහස්සේ ආරම්භයේ දී ම 'සමණාමයන් මහා රාජ' යනුවෙන් පටන් ගෙන 'තවේව අනුකම්පාය' යනුවෙන් දේශනා කළේ. එහි දී ඔබට අනුකම්පාවෙන් මෙහි වැඩම කළ බව මිහිඳු හිමියන් පැවසුවත් එතන දී අදහස් කළේ රජතුමා පමණක් නොවෙයි.රජතුමා රටේ භාරකරුවා. මෙහි දී 'තවේව අනුකම්පාය' කිව්වේ ශ්‍රි ලාංකික සකල ජනතාවටම. එදා මිහිඳු හිමියන් තමා කවුද යන්නත් භික්ෂුව කවුද යන්නත් ධර්මය කෙබඳුද යන්නත් රජතුමාට පහදා දුන්නා. ශ්‍රී ලාංකික රජු තිසරණගත කිරීමෙන් මිහිඳු හිමියන්ගේ කාර්යභාරය ආරම්භ වුණා. තිසරණගත කිරීමත් සමඟ ‍අපේ ගමන් ම‍ඟේ ආරම්භක ශීලය ලෙස පංචශීල ප්‍රතිපත්තිය පැමිණියා.මිහිඳු හාමුදුරුවෝ මහා විහාර සීමාව සලකුණු කරන අවස්ථාවේ දේවානම්පියතිස්ස රජතුමා පවසන්නේ 'මට ද බුදුරජාණන් වහන්සේගේ අණට අනුව ජීවත් විය හැකි ලෙස නගරය ද ඇතුළත් කොට සීමා බන්ධනය කරන සේක්වා' යනුවෙන්. රජතුමා, රාජ්‍යත්වය සමඟ බුදු දහමේ සම්බන්ධතාවය පටන් ගන්නේ එතනින්.බුදුරජාණන් වහන්සේගේ ආගම රාජ්‍ය ආගම ලෙස පටන් ගන්නේ එතනින්. ඒක සංවිධිතව ආරම්භ කළේ දුටු ගැමුණු රජතුමා. මගේ මේ ව්‍යායාමය සම්බුද්ධ ශාසනයේ දියුණුව පිණිස මිස රජ සැප පිණිස නොවන බව එතුමා සඳහන් කළා. මේ රට භාර ගන්නා පුද්ගලයා බෞද්ධයකු වෙන්න ඕන කියන දේ ස්ථාපිත වුණා. එය ස්ථාපිත කළේ මිහිඳු හාමුදුරුවෝ.බෞද්ධ රාජ සංකල්පය පිළිබඳ විමසා බැලීමත් මෙතන දී වැදගත් වෙනවා. චක්කවත්තිසීහනාද සූත්‍රයට අනුව සක්විති රජ කෙනකු සතු විය යුතු ගුණාංග පෙන්වා දී තිබෙනවා.අපේ රටට අදාළ වන ආකාරයට ජාතික චින්තනය පුබුදුවාලන ලෙස ජන විඥානය අවදි කළේ මිහිඳු හාමුදුරුවෝ. උන්වහන්සේ ලංකාවට වැඩම කරලා ටික දවසකින් දේවානම්පියතිස්ස රජතුමා අහනවා ලංකාවේ බුදු සසුන පිහිටියා ද කියලා‍. මේ රටේ මවුපිය දෙදෙනකුට දාව උපන් දරුවකු මේ බුද්ධ ශාසනයේ පැවදි වී හොඳින් බණ දහම් හදාරා මේ රටේ බසින් ධර්මය දේශනා කරන දවසක තමයි මේ රටේ බුදු සසුන පිහිටන්නේ කියලා මිහිඳු හාමුදුරුවෝ පිළිතුරු දුන්නා.අරිසෙන් අහුබුදු මහතා තම රස දහර කවියෙහි ඒ පිළිබඳ සඳහන් කරන්නේ 'හෙළ පරපුරින් හෙළ බිම උපන් හෙළයක හෙළ බසින් බණ කී දා මෙහි බුදු සසුන පිහිටන්නේ' යනුවෙන්. ජාතිකත්වය ඇති කර ජාතික සංවර්ධනය කරා රට ගෙන යාමේ මාර්ගය මිහිඳු හාමුදුරුවෝ කියා දුන්නා. අධ්‍යාත්මික අංශය හැඩ ගස්වන විෂයයක් පමණක් නොව ආර්ථික, දේශපාලන, අධ්‍යාපනික හා සංස්කෘතික සෑම ක්ෂේත්‍රයකට ම අදාළ වන ආකාරයට මිහිඳු හාමුදුරුවෝ ධර්ම මාර්ගය හෙළි කර දුන්නා.මෙතන දී ප්‍රමුඛ වෙන්න ඕන මිනිසා. ඒ කියන්නේ මනුෂ්‍යාගේ හිත හදන්න ඕන කියන දේ. පුද්ගලයන්ගෙන් තමයි සමාජය හැදිලා තියෙන්නේ. පුද්ගලයා හා සමාජය එක කාසියක දෙපැත්ත වගේ. සමාජයෙන් තොරව පුද්ගල ජීවිතය අර්ථවත් වෙන්නේ නෑ. පුද්ගල ජීවිතයෙන් තොරව සමාජය අර්ථවත් වෙන්නෙත් නෑ. මේ දෙක ඒකාබද්ධ වන ක්‍රමයක් තමයි බුදු හාමුදුරුවො පෙන්වා දී තිබෙන්නේ. මිනිසාගේ අධ්‍යාත්මය තමයි ප්‍රධානම දේ. ඒ අනුව තමයි අපි සියලු බාහිර දේවල් සකස් කරන්නේ‍. මනසට මුල් තැන දෙන ඒ මානවීය චින්තනය රටේ සශ්‍රීකත්වයට බලපෑවා.පන්සිල් මුල් කරගෙන සමාජ යහපැවැත්ම ඇති කරන ක්‍රමයක් බුදු දහමින් පෙන්වා දී තිබෙනවා. සංවර්ධනය කියන දේ අත්ථ සහ උත්ත මත්ථ යන කොටස් දෙක යටතේ පෙන්වා දෙන්න පුළුවන්. අත්ථ කියන්නේ භෞතික දියුණුවයි. උත්ත මත්ථ කියන්නේ අධ්‍යාත්මික දියුණුවයි. මේ දෙකම එකට අත්වැල් බැඳගෙන ගියොත් තමයි රටක දියුණුව ඇති වෙන්නේ. මිහිඳු හාමුදුරුවෝ අපට ඉගැන්වූයේ එවැනි ක්‍රමයක්.ජන ජීවිතයේ මූලික දේ වුණේ කෘෂිකාර්මික ජීවන රටාව. කෘෂිකර්මාන්තය, ගව සම්පත, වෙළෙදාම ආදිය ගැන බුදුරජාණන් වහන්සේගේ ඉගැන්වීම්වල සඳහන් වෙනවා. සිඟාලෝවාද සූත්‍රයේ උගන්වන්නේ මල නොතළා මලෙන් රොන් ගන්නා බඹරෙකු සේ මහජනතාව නොතළා ධනය උපයා ගත යුතු බවයි. අද ජනතාව මේවායින් බැහැර වී තිබෙනවා. අද පරිසර, සෞඛ්‍ය ආදි ප්‍රශ්න උග්‍රවෙලා තිබෙන්න ඒක හේතුවක්. ධනවත් වීමේ අවශ්‍යතාව සම්බන්ධයෙන් කිසිදු ප්‍රශ්නයක් නෑ. ඒත් ඒක එක දවසින් දෙකින් කරන්න පුළුවන් දෙයක් නෙමෙයි. කොතරම් ධනවත් වුවත් ධාර්මිකත්වය පදනම් වෙන්න ඕන. අධාර්මිකව ධනවත් වෙනවට වඩා ධාර්මිකව දුප්පත්වීම හොඳ බවයි බුදුරජාණන් වහන්සේ ඉගැන්වූයේ. අධාර්මිකව ධනය ඉපයීම තමාටත් සමාජයටත් දෙකටම හානිකරයි.අපට තිබුණේ ගැමි ආර්ථික රටාවක්. අපේ භූගෝලීය පරිසරයට ගැළපෙන්නේ කුඩා කර්මාන්ත. එවන් ආර්ථික රටාවක් අපට තිබුණා. විශාල කර්මාන්ත අපේ රටට ඔරොත්තු නොදෙන්නක් වුණා. නැවතත් කුඩා කර්මාන්ත වර්ධනයක් ඇති කරන්න පුළුවන් නම් එය ආර්ථිකයට විශාල පිටුවහලක් වෙනවා.මිහිඳු හිමියන්ගේ පැමිණීම ශාස්ත්‍රීය, භාෂා, කලා ආදී සෑම අංගයක ම ප්‍රබෝධයක් ඇති කළා. මේ රට සදාචාර ධර්මයන්ගෙන් සුපුෂ්පිත ද්වීපයක් බවට පත් වුණා. මිහිඳු හිමියන් ද්වීප ප්‍රසාද ඒ කියන්නේ ද්වීපයම පහන් කළ පුද්ගලයා ලෙස හඳුන්වන්නේ ඒ නිසයි. ඒ වගේ ම ද්වීප සත්ථ – රටේ ශාස්තෘන් වහන්සේ ලෙසත් අනු බුද්ධ ලෙසත් හැඳින්වුවා. මිහිඳු හිමියන් මේ රටේ භාෂාවෙන් ධර්මය දේශනා කළේ. බුදුරජාණන් වහන්සේගේ අටුවා ධර්මය හෙළ බසින් තැබූ බව සඳහන් වෙනවා.හෙළටුවාවල ඉතිහාසය මිහිඳු හිමියන් දක්වා ම දිව යනවා. මිහිඳු හිමියන්ගේ අනුදැනුමෙන් ශ්‍රී ලංකාවට පැමිණි සංඝමිත්තා මෙහෙණින් වහන්සේ සමඟ අටළොස් කුලයක ශ්‍රේණි පැමිණියා. ඒ පැමිණීම කලාවන්ගේ දියුණුවට හේතු වුණා. සාක්ෂරතාව දියුණුවීම කෙරෙහි මිහිඳු හිමියන්ගේ පැමිණීම විශාල දායකත්වයක් සැපයුවා. සාහිත්‍ය බුදු දහමින් පිටස්තර දෙයක් වුණේ නෑ. සාහිත්‍ය, කලා ශිල්ප සියල්ල ධර්මයත් සමඟ ගහට පොත්තත් පොත්තට ගහත් මෙන් සම්බන්ධයක් තිබුණා. ජන කවිය විමසා බැලුවත් අපට මේ සම්බන්ධය හඳුනාගන්න පුළුවන්.මෙවර පොසොන් පොහොය උදාවෙන්නේ 2600 වැනි සම්බුද්ධත්ව ජයන්තියේ අවසානයත් සමඟ‍. ඒ වගේ ම මිහිඳු හිමියන්ගේ පැමිණීම අපට අලුත් සමාජයකට දොර විවර කර දුන්නා. ඒ සමඟ ගොඩනැඟුණු සුන්දර පරිසරය නැවත දියුණු කරන්න අධීෂ්ඨාන කර ගන්න මේ පොහොය ඉතාම වැදගත්. අද අපට සමාජ අවගමනයක් පේනවා. මිනිසුන්ගේ සිතුම් පැතුම්, ප්‍රාර්ථනා, අභිප්‍රායන්, පෙළඹවීම් ලඝුයි.ඒ කියන්නේ එවා මානුෂිකත්වයෙන් පිරිහිලා. ‍මේ තත්ත්වය මේ කාලයේ තිබෙන සමාජ, ආර්ථික රටාව නිසා කියලා යමෙකුට කියන්න පුළුවන්. ඒත් මේ රට වටිනා සංස්කෘතියක් තිබුණු රටක්. ඒ වටිනාකම්වලට නිසි පිළිගැනීමක් ලබා දීමට අදත් අවකාශ තිබෙනවා.මේ රටේ පුනරුදයට හේතු වුණේ හැම දේකම තිබුණු ඒකාබද්ධතාව. සදාචාරය, ආර්ථිකය, ගම, පන්සල මේ හැමදේකම ඒකාබද්ධතාවක් තිබුණා. රාජ්‍යය, භික්ෂුව, මහජනතාව අතර වෙන් කළ නොහැකි සම්බන්ධතාවක් තිබුණා. ඒ තත්ත්වය නැවත ගෙන ඒමට ප්‍රබල ලෙස මහා සංඝයා ඉදිරියට ආ යුතු යි. සමාජයේ ඇති වී තිබෙන පිරිහීම වළක්වාගන්න පුළුවන් වෙන්නේ මහා සංඝයා ඒකාබද්ධව, සමඟිය සමාජ තලයේ ස්ථාපිත කිරීමෙන් පමණයි. එහෙම නැතිව මේ දේ රජයකින් බලාපොරොත්තු වෙන්න බෑ.ආක්‍රමණ අවදිවලදී දෙදරා ගිය සම්බන්ධතාව, පිරිහුණු විහාර සංස්කෘතිය ඒ කියන්නේ ගම හා පන්සල සම්බන්ධතාව හරි හැටි ප්‍රකෘතිමත් කිරීමෙන් තමයි මේ ධර්මද්වීපය අසියාවේ ආශ්චර්ය කරන්න පුළුවන් වෙන්නේ. එදා අපේ රට ආසියාවේ ආශ්චර්ය වෙලා තිබුණා. අපට අහිමි වුණු ඒ දේ නැවත උදා කරගන්න නම් ‍මහා සංඝයා පෙරමුණේ සිටිය යුතුයි. අද උද්ගතවෙලා තිබෙන ජාතික, අන්තර්ජාතික, සමාජ හැම ප්‍රශ්නයකට ම මූල හේතුව වෙලා තියෙන්නේ රජයේ තිබෙන දුර්වලකමක් නොව මේ රටේ නියමු පෙළ මහා සංඝරත්නයේ උපදෙස් යටතේ ජනතාව පෙළ නොගැස්වීම.අද විජාතික, අන්‍ය ආගමික උපක්‍රමවලට හසුවීමක් තිබෙනවා. මේවාට හසු නොවී තම ස්ථායිබව, අභිමානය, ධර්මය, ශක්තිය ඒකාබද්ධ කරගෙන එක්සත් වුණොත් අපි බලාපොරොත්තු වූ දේශය යළිත් දෘෂ්‍යමාන සාධකයක් කරගන්න පුළුවන්.බුද්ධ ශාසනය දියුණු කිරීම කියන්නේ අනෙක් ආගම් අවප්‍රමාණ කිරීම නොවෙයි. ඔවුන්ට සම අයිතිවාසිකම් සැලසීමේ අවශ්‍යතාව බුදුරජාණන් වහන්සේ දේශනා කරලා තිබෙනවා. බුදු සසුන ආරක්ෂා කිරීම අවංකව කරන්න ඕන දෙයක්. බුද්ධ ශාසන පනත කෙටුම්පත් කර තිබෙනවා. ඒත් සම්බුද්ධත්ව ජයන්තියේදීවත් අපට මේක සම්මත කරගන්න බැරි වුණා.කිසිදු ආගමකට ජාතියකට ගැටලුවක් නොවන බුද්ධ ශාසනයේ ආරක්ෂාව ස්ථිර කරන බුද්ධ ශාසන පනත ඉක්මනින් සම්මත කළ හැකි නම් ඒක ලොකු ශාසන සංග්‍රහයක්. මිහිඳු හිමියන් ලංකාවට පැමිණ අවුරුදු 2319ක් ගත වී තිබෙන මෙවර පොසොන් පෝයේ දී හෝ ඒ අවධානය යොමු වෙනවා නම් එය විශිෂ්ට දෙයක්.පක්ෂ භේදවලට පංගුපේරුවලට නොයා මානුෂික හැඟීමෙන් අපි කල්පනා කරනවා නම් අපට මීට වඩා යහපත් ගමනක් යන්න වරම් ලැබෙනවා.මිනිසාගේ මනස හැඳීමෙන් තමයි රට හදන්න පුළුවන් වෙන්නේ. සංවර්ධනය, අධ්‍යාත්මික දියුණුව, සදාචාරය, සංහිඳියාව හැම දෙයක් ම ළඟා කරගන්න පුළුවන් වෙන්නේ එමගින්. ඒක තමයි මිහිඳු හාමුදුරුවො අපට ලබා දුන් පණිවිඩය. මිස්සකපව්ව මිහින්තලය වුණේ මිහිඳු හාමුදුරුවො වැඩි නිසා. මුළු ලංකාද්වීපයම මිහින්තලයක් කර ගනිමු. ඒක තමයි මිහිඳු හාමුදුරුවන්ට කරන්න තිබෙන ලොකුම උපකාරය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=f1206043</link>
    <topic/>
    <author>තෙන්නකෝන් කුලසේකර ඡායාරූප – අමිල ප්‍රභාත් වනසිංහ</author>
    <content>පනස් වසරක් තිස්සේ බෞද්ධ ජනතාවගේ සිත් සතන් බුද්ධාලම්බන පී‍්‍රතියෙන් ඔප් නංවමින් මිහින්තලා ආලෝක පූජාව පැවැත්වුවත් මෙයට පනස් වසරකට පෙරාතුව මුළුමහත් අම්බස්තලයම ගන අඳුරේ පැවැතිණ.වන අලි ද, වන සතුන්ගෙන් ද විෂකුරු සර්පයන්ගෙන් ද, සොර සතුරන්ගෙන් ද ගැහැට විඳිමින් පොසොන් පොහොයට අනුබුදු මිහිඳු මහරහතුන් වැඩම කළ මිස්සක පව්වට දිවයිනේ සතර දිග්භාගයෙන් මහජනතාව ඇදී ආවේ පාගමනින්ය. නැතිනම් කරත්තයෙනි. දිවයිනේ ඈත ගම්මානවල සිට දින සති ගණන් කාලය ගත කරමින් ගස් යට, ගල් යට උහා පිහා කමින් ද, නිදා ගනිමින් ද පැමිණි බැතිමතුන්ට මිහින්තලය රාත්‍රී කාලයේ වන්දනාමාන කළ නොහැකි විය. ඒ පොසොන් සඳ රැස් ගිල ගනිමින් එදා වන පෙත තුළ රුදුරු ගන අඳුර රජ කළ බැවිනි.පුරා පනස් වසරකට එපිට කාලයේදී මිහින්තලය, මිහින්තලා වන්දනාව හා ලේක්හවුස් ආලෝක පූජාව පිළිබඳව ගම්වාසීන් කීහිප දෙනකු “දිනමිණ” ට මෙසේ අදහස් දැක්වූහ.මිහින්තලේ මිස්සක මාවතේ පදිංචි එස්. එස්. සේනාරත්න (76) මහතා - මම නුවර තෙල්දෙණියේ ඉපදුණත් අවුරුදු හයේ හතේ සිට අද වෙනතුරා පදිංචි වී සිටින්නේ මිහින්තලේ නගරයේ. අපි පුංචි කාලේ කොල්ලෝ කුරුට්ටෝ එකතු වෙලා මිහින්තලාවට නගිනවා. ඒ වන්දනාමාන කරන්නම නොවේ. ගස්වල ඉදී ඇති අඹ, දඹ, වීර, පළු, එරමිණියා, කෝන්, ගල්සියඹලා, ගඩා ගෙඩි කඩාගෙන කන්න. අපිට මුව රංචු, ඌරන්, වන අලි වගේ වන සත්තු විතරක් නෙවෙයි, මී වද කඩාගෙන කමින් සිටි වලස්සු පාවා මුණගැසුණා. මිහින්තලා සෑයට නගින පඩිපෙළ කැඩී බිඳී ගැලවී ගිය තැන් බොහොමයි.මිහින්තලා රාජමහා විහාරස්ථානයේ වැඩ වාසය කළ විහාරාධිපති වලවාහැංඟුණවැවේ රතනජෝති නායක හාමුදුරුවෝ හරිම කරුණාවන්තයි. උන්වහන්සේට කැලේ මැදින් “දානය” ගෙන ආවා. උන්වහන්සේ අපට කෑම බීම දුන්න වාර අනන්තයි. ඒ කාලේ මිහින්තලේ නගරය අවට තිබුණේ ගෙවල් විස්සයි. ඒවත් කටුමැටි ගහලා, ඉළුක් පිදුරු සෙවිලි කරලා තිබුණේ. හැබැයි විහාරස්ථානයේ වහලයට සිංහල උළු සෙවිලි කරලා තිබුණා. මිහින්තලා නගරයේ තිබුණේ කඩ පහයි.දෙකක් “තේ” කඩ, අනෙක් තුන සිල්ලර කඩ. නගරයේ පාරවල් තිබුණේ නැහැ. ඔය අද තියෙන පෙට්‍රල් ෂෙඩ් එක ළඟින් පුංචි පාරක් තිබුණා මිහින්තලේට නගින්න. ඒ කාලේ ත්‍රිකුණාමලය පාර තිබුණා. මිනිස්සු වන්දනාවේ ආවේ පයින්, කරත්තවල. පසු කාලෙක ලොරි, බස්වල වන්දනාවේ ආවා. රෑට මිහින්තලාවට යන්නේ නැහැ. දහවල් කාලයේ විතරයි ගියේ. 1963 දී ලේක්හවුස් එකේ විජේවර්ධන උත්තමයා ජෙනරේටරයකින් පොසොන් පෝයට ලයිට් දුන්නා. එදා සිට අද දක්වා ලබා ඇති දියුණුව අති විශාලයි.මිහින්තලේ ගල්කුලම පළුගස්වැව පදිංචි එම්. ඇලඩින් (70) මහතා - මගේ උපන් ගම මිහින්තලේ. මම පුංචි කාලේ කැකිරාව මිහින්තලේ පාර තිබුණේ මහ වනාන්තරයක් මැද. වන වදුලෙන් පාර වැසී තිබුණා. වන වදුල යට පාර දිගේ මිනිසුන් ගමන් බිමන් ගියා. පොසොන් හඳට මිහින්තලේ අඳුර මකන්න බැරි වුණා. සමහර පෝය දවස්වල ගමේ ගොඩේ උදවිය හුළුඅතු පන්දම් අරගෙන මිහින්තලේ ගලට නැංඟා. වන සතා සර්පයා හිටියා. ඒ කාලෙත් ගල උඩ පොකුණේ වතුර තිබුණා.තිබහට මිනිස්සු බීවේ පොකුණේ වතුරයි. දවල්ට විතරයි මිහින්තලේ වන්දනා කළේ. පිටින් ආ “නඩ” රෑ වෙනකොට අනුරාධපුරේට යනවා. මිහින්තලේ අඳුර නැති කළේ ඩී. ආර්. විජේවර්ධන මහත්තයායි. උන්නාන්සේ එකදහස් නවසිය හැට ගණන්වල විදුලි බල්බ පත්තු කළා.එදා අපි සිය දහස් ගණනක් නැගුව සාධුකාර හඬ පැය ගාණක් මිහින්තලා අහසේ රැව් පිළිරැව් දුන්නා. එතකොට මං ගජ ඉලන්දාරියා. එදා ඉඳලා අද වෙනකොට මිහින්තලේට පායන පොසොන් සඳ හැටියට අපි සලකන්නේ ලේක්හවුස් ආලෝක පූජාවයි. එදා ඉඳලා අද වෙනකොට රැයත්, දවාලත් නැතිව මිනිස්සු වන්දනාවේ යනවා, එනවා. විදුලිය ලැබීමත් සමඟ වන සතුන් කැලයට ගියා. ඒ කැලය එළිපෙහෙළි කරන්න අපි ගම්වල උදවිය ශ්‍රමදාන තිබ්බා. මිහින්තලා පුදබිම ශුද්ධ පවිත්‍ර වෙනකොට කැලෑ සත්තු මහ කැලෑවටම ගියා.අපි පුංචි කාලේ සොර සතුරෝ හරියට හිටියා. වන්දනා නඩ ගස් යට උයාගෙන කාලා රෑ එළිවෙනතුරු පිරිත් කීවා නිදාගන්න බයේ. අද මිහින්තලාව දිව්‍ය ලෝකයක් වගේ බබලනවා. විජේවර්ධන උත්තමයා අද ජීවතුන් අතර නැතත් එතුමා ආරම්භ කළ ලේක්හවුස් ආයතනයේ ලොකු මහත්වරු ඒ යුතුකම එදාට වඩා සිය දහස් ගුණයකින් වැඩි වැඩියෙන් ඉෂ්ට සිද්ධ කරනවා.මිහින්තලේ නාමල්වැව පුරාවිද්‍යා ගම්මානයේ පදිංචි පී. එම්. සී. කුමාරිහාමි (80) මහත්මිය - ලේක්හවුස් එකෙන් ඉස්සෙල්ලාම මිහින්තලේට ලයිට් දෙනකොට මට අවුරුදු තිහක්. ලයිට් දෙන්න ගෙනා “මැෂින් එක” උස්සාගෙන යන්න ගමේ අය පොරකෑවා. අපවත් වුණ රතනජෝති හාමුදුරුවෝ ලේක්හවුස් එකේ ලොකු මහත්තයා එක්ක ගරු ගාම්භීරව ගල් පඩිපෙළ නගිනවා මම බලාගෙන හිටියා. එදා හැන්ඳෑවේ හය වෙනකොට මිහින්තලේ මැද මළුවයි චෛත්‍යයයි විදුලි එළියෙන් ඒකාලෝක වුණා. නායක හාමුදුරුවන්ගෙයි ඒ වෙලාවේ වැඩම කරල හිටිය හාමුදුරුවන්ගෙයි දෑස්වලින් සට සටගාලා කඳුළු කඩාවැටුණා.මම ඉබේටම විජේවර්ධන උත්තමයා දිහා බැලුවා. බුදු අප්පේ ඒ දුක මට වාවාගන්න බැරි වුණා. උන්නැහැගේ ඇස්වලින් කඳුළු, සතුටු කඳුළු ගලාගෙන කම්මුල් දිගේ රූටාගෙන වැටුණා. දහස් ගණනක් නැඟූ සාධුකාරයෙන් මිහින්තලා පර්වතය හෙල්ලුම් කෑවා. අදත් ඒ පින සිහිපත් කරලා මම සතුටු වෙනවා.අපි පුංචි කාලේ මිහින්තලේ ගෙවල් තිබුණේ හූවක දුරින්. අද වගේ එක මිදුලේ ගෙවල් හත අට තිබුණේ නැහැ. අපේ තනි නොතනියට හිටියේ වන අලි, වලස්සු, මුව, ගෝන වගේ කැලෑ සත්තුයි. රිලා, වඳුරු සත්තුයි, බස්සෝ, බකමූණෝ විතරයි. පොසොන් සඳට, වෙසක් සඳට, පසළොස්වක සඳට මිහින්තලේ එළිය කරන්න බැරි වුණා. ඒ රූස්ස ගහකොළන් තිබුණ වනාන්තරය හින්දා. දැන් පනස් අවුරුද්දක් පත්තර කන්තෝරුවේ ලොකු මහත්වරු මිහින්තලේට එළිය දෙනවා. ඒ පිනෙන් ඒ උත්තමයෝ සංසාරේ ජාති ජාතිත් ආලෝකයෙන් ආලෝකයට පත්වෙලා දෙවි දේවතාවුන් වෙලා නිවන් දකීවි.මිහින්තලේ මිස්සක මාවතේ අංක 44 නිවසේ පදිංචි මුස්ලිම් ජාතික එම්. වයි. අයුබ් (74) මහතා - මම පුරාවිද්‍යා දෙපාර්තමේන්තුවේ වැඩ කළේ. දැන් විශ්‍රාමිකයි. මිහින්තලේ වෙහෙර, කළුදිය පොකුණ, කණ්ඨක චෛත්‍යය, නාග පොකුණ, මිහිඳු සෑය පැරණි වෙදහල, සේල චෛත්‍ය, මිහිඳු ගුහාව, ඉදිකටු සෑය, සෙල්ලිපි මම අන්‍ය ආගමිකයකු වුවත් මගේ පණ වගේ රැක ගත්තා. නිදන් හොරුන්ගෙන් පුරාවිද්‍යා වටිනාකමින් යුතු ස්ථාන ආරක්‍ෂා කළා. ලේක්හවුස් ආයතනයෙන් මිහින්තලේ ආලෝක පූජාව පනස් අවුරුද්දක් නොකඩවා පැවැත්වීම ඉතා අගය කරනවා.ඒ කාලේ මිහින්තලේ ගන කැලෑවක්. කළුදිය පොකුණ ප්‍රදේශයටත් පසුගිය කාලයේ විදුලිය දුන්නා. අපේ දරුවන්ට එදා වගේ දුෂ්කර කාලයක් අද නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=f1206044</link>
    <topic/>
    <author>පේ‍්‍රමසිරි අබේසිංහ (බුදුසරණ පත්‍රයේ හිටපු කර්තෘවරයකු හා මිහින්තලා ආලෝක පුජාවේ හිටපු සංවිධායක)</author>
    <content>ලේක්හවුස් ආයතනයේ හිටපු සභාපතිවරු පස්දෙනෙකු (රණපාල බෝධිනාගොඩ මහතා, සුනිල් රුද්‍රිගු මහතා, ආචාර්ය සරත් අමුණුගම මහතා, ලක්ෂ්මන් ජයවර්ධන මහතා හා ඒ. කේ. පේ‍්‍රමදාස මහතා) යටතේ දශක 2කට ආසන්න කාලයක් මිහින්තලා ආලෝක පුජාව සංවිධානය කළ සංවිධායකයා ලෙස එම ආලෝක පුජාවට 50 වසරක් සපිරීම නිමිත්තෙන් මා ඉමහත් ලෙසින් සතුටට පත්වෙනවා.ආලෝක පුජාව මෙසමයෙහි සංවිධාන කරන ලෙසට පහසුවෙන් ලෙහෙසියෙන් සංවිධාන කළා නොවේ. නොයෙකුත් බාධක කම්කටොළු මධ්‍යයේ සංවිධානය කිරීමට සිදු වුණා. ත්‍රස්තවාදී යුද ගැටුම් තිබූ සමයේත් නොකඩවා මෙම ආලෝක පුජාව සංවිධානය කළා. ආලෝක පුජාව නිමිත්තෙන්ම මා එසමයේ පාලනාධිකාරියට ඉදිරිපත් කළ අදහසක් අනුව මිහින්තලා ආසනයේ පාසල් සිසුන් 250 ක් සිල් ගැන්වීමට සිල් රෙදි බෙදාදීමට ගිය අවස්ථාවේ වල් අලියෙකුට කොටුවීමත්, එල්.ටී.ටී.ඊ. ත්‍රස්තයෝ පස්දෙනෙකුට කොටුවීමත් අප එක්කරගෙන ආ රියැදුරාගේ හා අපගේ තීක්ෂණ කල්පනාවන්ගෙන් එම බාධකයන්ගෙන් බේරී පැමිණි සැටිත් මේ දිනවල විශ්‍රාම සුවයෙන් සිටින විට ආලෝක පුජාව ගැන සිතන විටත් සිහිපත් වනවා.ත්‍රස්තවාදීන් ජයසිරි මහ බෝ සමිඳු අබියසදී මිනිස් ඝාතන සිදුකළ 1987 වසරේ මිහින්තලා ආලෝක පුජාවට යන බව “දිනමිණේ” සිටි අප හිතවත් පත්‍ර සගයන්ට කියන්නට ආවිට ඔවුන් අපට කිවේ “ආලෝක පුජාවට ගිහිල්ලා බොලාට එන්නවෙන්නේ පෝර බෑග් අස්සෙනුයි” කියායි. ඒත් ඒවා අපි ගණන් නොගෙන එම ආලෝක පුජාව එම මාරක වර්ෂයේත් අභිමානවත් අයුරින් සංවිධානය කළා.අප මිහින්තලා ආලෝක පුජාවට යන ගමන් කලින්ම අනුරාධපුර ජය ශ්‍රී මහ බෝ සමිඳු වෙත ගොස් මල් පහන් පුදා අපට එම ආලෝක පුජාව කරදරයකින් බාධාවකින් තොරව කර ගන්නට ජය ශ්‍රී මහ බෝ සමිඳුන්ගේ ආශිර්වාදය ලබා ගත්තා.අප ආලෝක පුජාව අවසන් කරන තෙවැනි දිනයේ දේව පුජාවක්ද පවත්වා දෙවියන්ට පින් දුන්නා. ඒ වාගේම එනවිටත් ජය ශ්‍රී මහ බෝ සමිඳුන් වෙත ගොස් එම බෝධින් වහන්සේ වැඳ සියලු දෙවියන්ට පින් දීමෙනුයි අපි ආපසු ආවේ.අප සංවිධායක කණ්ඩායම තානායම්වල හා ඉහළ පෙළේ හෝටල්වල සිටියේ නැහැ. ලේක්හවුස් ආයතනයේ කම්කරුවන් පිරිස සති 2 කට කලින් ගොස් මිහින්තලේ මැදමළුවේ ඉදිකළ මඩු කූඩාරම්වලයි අපි හිටියේ. නිදා ගත්තේ බුරුඇඳන්වල සුළං වැදි වැදි මදුරුවන්ගේ අතවර මැද. කෑම කෑවේ එම කම්කරුවන් සකසා දෙන කෑම.උදේට කිරිබත් කඩල හෝ මුං ඇට. දවාලට පරිප්පු හොද්ද පොල් සම්බෝල. කීරමින් හොද්ද. අපි රසට කෑවා. ආලෝක පුජාව පවත්වන තෙදින උදේ දවාල සවස මිහින්තලා රජමහා විහාරයට බුද්ධ පූජාව රැගෙන යෑමත් කළේ මම. මිහින්තලේ විහාරාධිපති ඒ කාලයේ අපවත් වී වදාළ පූජ්‍ය වලවාහැංගුණවැවේ සිරිරතනපාල රතනජෝති නායක හාමුදුරුවෝයි. එම විහාරයේ වත්මන් විහාරාධිපති පුජ්‍ය වලවාහැංගුණවැවේ ධම්මරතන හාමුදුරුවොත් පොඩි හාමුදුරු නමක් ලෙස ඒ දිනවල එම පුජාවට ගාථා කීමටත් අනුශාසනාවක් කිරීමටත් වැඩම කළ හැටි මට තාම මතකයි.මෙම ආලෝක පුජාව 1963 දී ලේක්හවුස් ආයතනයේ හිටපු පාලකයින් වු පී. බී. ඇස්. ගෝමස් හා රංජිත් විජයවර්ධන මහත්වරු ඇතුළු සැදැහැවත් බෞද්ධ පිරිසක් විසින් ආරම්භකර ඇත්තේ ඒ දිනවල මිහින්තලා පුදබිම වන්දනා කිරීමට පැමිණි වන්දනාකරුවන් විඳින අප්‍රමාණ දුක් වේදනා සමනය කිරීමටය. එසේ පැමිණි වන්දනාකරුවන් පොල් අතු එළි හා ඉටිපන්දම් දල්වාගෙන සතා සර්පයාගෙන් හා වල් අලි ඇතුළු වන මෘගයින්ගෙන් තාඩන පීඩන මැද වන්දනාවට පැමිණි අයුරු දැක එම අතවර මගහරවා ලන්නට මෙම ආලෝක පුජාව ආරම්භ කර තියෙනවා.ලොරිවල පටවා ගෙන කොළඹින් ගෙන ගිය විදුලිජනක යන්ත්‍ර මගින් (ලයිට් මෝල්වලින්) මුලින්ම මෙම ආලෝක පුජාව පවත්වා තිබෙනවා. මිහින්තලා පුදබිමට ස්ථිර ලෙස විදුලි එළිය ලැබුණේ 1978 වර්ෂයේදී. ඒ එවකට ලේ්ක්හවුස් සභාපතිව සිටි රණපාල බෝධිනාගොඩ මහතාගේ නියමය පරිදියි. ජනාධිපතිවරුන් වු රණසිංහ පේ‍්‍රමදාස මහතා හා ඩී. බී. විජේතුංග මහතාද මෙම ආලෝක පූජාව විවෘත කිරීමටත් මිහින්තලා ආලෝක පුජා කථික හා රචනා තරගයේ ජයග්‍රාහකයන්ට ත්‍යාග පිරිනැමීමටත් සහභාගී වූණා. ඔවුන් පිළිගැනීම සඳහා පිළිගැනීමේ කථාව ලේක්හවුස් ආයතනය වෙනුවෙන් සිදුකළේ එවකට “බුදුසරණ” කර්තෘ ලෙස සිටි මායි. මිහින්තලා ප්‍රදේශයේ ඈත එපිට ප්‍රදේශවල සිට පැමිණි පිරිස් අතර සිටි උදවිය මඟහැරී අතරමං වු විට ඔවුන් සොයා දෙන්නට කන්නලව් කළේ මිහින්තලා පුදබිමේ මැද මළුවේ පිහිටුවා තිබූ මිහින්තලා ආලෝක පුජා කාර්යාලයටයි.මෙම ආලෝක පුජා විස්තර ප්‍රචාරය කිරීම සඳහා ආයතනයේ මෙහෙයවීමෙන් ශබ්ද විකාශන යන්ත්‍ර (“හෝන්”) 50 ක් ප්‍රදේශයේ සවිකර තිබුණා. එම යන්ත්‍ර මගින් ඉහත සඳහන් කළ පිරිස් අතරමං වු විට කණ්ඩායමේ කොටසක් අප කාර්යාලය ළඟ සිටින බවත් අතරමංවු අය එම ස්ථානයට පැමිණි විට එම “නඩේ” අනිත් අය හමුවිය හැකි බවත් මෙම ලියුම්කරු විසින්ම නිවේදනය කළා. ටික වෙලාවක් ගත වු විට එම අතරමං වී මගහැරී ගිය උදවිය අප කාර්යාලය අසළදී හමුවූ විට ඔවුන් දෙගොල්ල ලබන ප්‍රීතියද අපට මහත් සතුටක් ඇති කළා.පොසොන් පොහොය දින උදේ 8 ට මිහින්තලා පුදබිමේ සිට විසුරුවා හළ ධර්මදේශනය සඳහා විචිත්‍ර ධර්මකථික ස්වාමීන් වහන්සේ නමක් කොළඹින් වැඩමවීමද සිදුකළේ මෙම ලියුම්කරු විසින්.මෙම ආලෝක පුජාව නිකම්ම ලයිට් දැම්මාට මදියයිද ලේක්හවුස් ආයතනයේ නම සැමදා මිහින්තලා ප්‍රදේශයේ පවතින්නට යම් සමාජ සත්කාරයක් කළ යුතු යැයි ආයතනයේ සභාපතිවරයෙකු ලෙස පත්වූ අධිනීතිඥ සුනිල් රුද්‍රිගු මහතා වරක් ආලෝක පුජා සංවිධායකවරුනට දැන්වූවා. ඒ අනුව මිහින්තලේ කම්මලක්කුලම මහා විද්‍යාලයට විද්‍යාගාරයක්, මිහින්තලා ප්‍රාථමික විද්‍යාලයට දන්ත චිකිත්සාගාරයක්, මිහින්තලා මහ විදුහලට අංගසම්පුර්ණ පුස්තකාලයක් ලබා දුන්නා. මේ සත්කාර සේවාවන් ලේක්හවුස් ආයතනයේ නම අදත් කියවෙන අමිල සදානුස්මරණීය සත්කාරයන් බවට පත්ව තිබෙනවා.මිහින්තලා ආසනයේ පාසල් 25 ක සිසුන් පොසොන් පොහෝය දා සිල්සමාදන් කරවීම, කථික හා රචනා තරග පැවැත්වීම මහත් ප්‍රසාදයට පත්ව ඇති සේවාවන්. මේ මගින් මිහින්තලා ආලෝක පුජාව තව තවත් වචනයේ පරිසමාප්තාර්ථයෙන්ම ආලෝකයක් බවට පත්ව තිබෙනවා.රුදුරු කොටි යුද්ධය සමයේදීද ඒවාට නොබියව නොසැලී මුහුණ දී මිහින්තලා ආලෝක පුජා සංවිධායක මණ්ඩලය හා එයට සම්බන්ධ වූ ලේක්හවුස් සේවක මණ්ඩලයද අඛණ්ඩව පවත්වාගෙන ආ මෙම ආලෝක පුජාවට පනස් වසරක් සම්පූර්ණ වීමට ඉදිරියට පවත්වාගෙන ආ ලේක්හවුස් ආයතනයේ වත්මන් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ප්‍රමුඛ අධ්‍යක්ෂ මණ්ඩලයටත් වත්මන එහි සංවිධායක මණ්ඩලයටත් අපගේ බැතිබර ආශිර්වාදයත් පුදකරමින් ශත වර්ෂාධික කාලයක් මෙම ආලෝක පුජාව දැල්වේවායිද ප්‍රාර්ථනය කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>04</day>
    </date>
    <link>http://www.dinamina.lk/2012/06/04/_art.asp?fn=f1206046</link>
    <topic/>
    <author>අශෝක සේනාරත්නඅනුරාධපුර සමූහ ජායාරූප -කිත්සිරි වනසිංහ</author>
    <content>අනුබුදු මිහිඳු මහරහතන් වහන්සේගේ ලංකා ගමනයෙන් පසුව ශ්‍රී ලාංකීය ජන සමාජය තුළ ආගමික, සංස්කෘතික හා සමාජයීය වශයෙන් මහත් පෙරළියක් ඇති විය.ශ්‍රී ලංකාවට මහින්ද තෙරුන් සමඟ දූතයින් පැමිණීම පිළිබඳ ඓතිහාසික මූලාශ්‍ර බොහෝමයක් ඇත. මේ ඓතිහාසික සිද්ධිය සනාථ වන සාධක ලැබී ඇත්තේ අම්පාර දිස්ත්‍රික්කයේ රජගලින් ලැබුණු ක්‍රි. පූ. තෙවන සියවසට අයත් බ්‍රාහ්මී සෙල්ලිපියකිනි. එම සෙල්ලිපියෙහි සඳහන් වනුයේ “යෙ ඉම දීප පටමය ඉදිය අගතන ඉඩික තෙර මහිද තෙරහ තුබේ” යනුවෙනි.මෙම දිවයිනට එහි වාසනා මහිමය නිසා පැමිණි මහින්ද සහ ඉට්ඨිය තෙරුන්ගේ ස්ථූපය මෙය බව මේ ලිපියෙන් කියැවෙන බව මහාචාර්ය සෙනරත් පරණවිතාන මහතාගේ අදහස වේ. මෙම ලිපිය කොටා ඇත්තේ රජගල කඳු මුදුනේ ඇති ගල් පර්වතයකය. “ඉදිය අගතන” යන්නට සෘද්ධියෙන් වැඩි යන අරුත දිය හැකි බව මහ ඇදුරු පරණවිතාන සූරීන්ගේ අදහස වේ.මෙම ලේඛනය හේතු කොටගෙන අනුබුදු මිහිඳු හිමියන්ගේ ලංකා ගමන ඓතිහාසික සිද්ධියක් ලෙසින් සනාථ වේ. සිංහලයේ අනභිභවනීය ඉතිහාස ග්‍රන්ථය ලෙස සැලකෙන මහාවංශය ද මිහිඳු හිමියන්ගේ ලංකා ගමනය ගැන සඳහන් කරයි. මහින්දාගමනය සම්බන්ධයෙන් මහාවංශයේ කියමන රජගල සෙල්ලිපිය තුළින් සනාථ වේ.මිහිඳු හිමියන්ගේ නම සමඟ ඉට්ඨිය තෙරුන්ගේ නමද මේ සෙල්ලිපියේ සඳහන් වීමෙන් පෙනී යන්නේ මහාවංශය කියන පරිදි මිහිඳු හිමියන් ඇතුළු ධර්මදූත පිරිස මිහින් තලයට වැඩි බවයි.මෙම ඓතිහාසික සෙල්ලිපියේ අඩංගු අනෙක් කරුණ ලෙස හැඳින්වෙන්නේ මිහිඳු සහ ඉට්ඨිය තෙරුන්ගේ ස්තූපයක් පිළිබඳව සඳහන් වීමය. ඉන් අදහස් වන්නේ එම ස්ථූපය එම තෙරුන් වහන්සේලාගේ ශාරීරික ධාතූන් නිදන් කළ ස්ථූපයක් බවය. මහාවංශයේ 45 – 6 ගාථාවලට අනුව මහින්ද තෙරුන්ගේ පරිනිර්වාණයෙන් පසු උත්තීය රජු උන්වහන්සේගේ ශ්‍රී දේහය දවා ධාතූන් ගෙන්වා සෑගිරි වෙහෙරද කරවා සියලු විහාරස්ථානවලට මිහිඳු හිමියන්ගේ ධාතූන් වහන්සේ බෙදා දුන් බවයි.මේ අනුව රජගල පිහිටි පැරණි විහාරයේ ද මිහිඳු හිමියන්ගේ ධාතු කොටසක් තැන්පත් කැර ඇති බවට මේ ලිපියෙන් හෙළි වේ.මහින්දාගමනයේ සත්‍යතාවය පිළිබඳව ලිඛිත තොරතුරු හෙළිවන ඉතා වැදගත් අභිලේඛනයක් මිහින්තලයෙන් හමු වී ඇත. එය ක්‍රි. ව. දෙවන සියවසට අයත් ගිරි ලිපියකි. මහාදාඨික මහානාග රජුගේ ප්‍රදානයක් පිළිබඳව මේ ගිරි ලිපියේ සඳහන් වේ.මහින්ද, ඉට්ඨිය, උත්තිය සහ භද්‍රසාල යන තෙරුන්ගේ ප්‍රතිමා වන්දනය පිළිබඳවද මේ ගිරි ලිපියෙන් කරුණු අනාවරණය වේ.මෙතෙක් ශ්‍රී ලංකාවේ සොයාගෙන ඇති අභිලේඛන අතුරින් ක්‍රි. පූ. තෙවන සියවසේ සිට පළමු සියවස දක්වා කාල නිර්ණය කළ හැකි බ්‍රාහ්මී ලෙන් ලිපි 1300 ක් පමණ සොයාගෙන ඇත. මේ ලිපි සියල්ලම මහාසංඝයා වහන්සේට වාසය සඳහා ලෙන් පූජා කිරීම පිළිබඳවය.දෙවනපෑතිස් රජුගේ මහාරිට්ඨ ඇමැති පැවදි වූ පිරිසට කණ්ඨක චෛත්‍යය ස්ථානයෙහි අට සැට ලෙනක් පිළිසකර කොට එම භික්ෂු පිරිසට පූජා කළ බව සඳහන් වේ. කණ්ඨක චේතිය අසලින් මහා සංඝයාට පිදූ ලෙන් රාශියක් පුරාවිද්‍යා දෙපාර්තමේන්තුව මගින් සොයාගෙන ඇත.මිහින්තලේ කණ්ඨක චේතිය අසලින් ලැබෙන ලෙන් ලිපිවල “ගමණී උති මහරක්ධ” යනුවෙන් සඳහන්ව ඇත. මෙහි මහරක්ධ යනු නියත වශයෙන් ම සාමාන්‍ය වැසියකු නොවේ. එකල රට පාලනය කළ මහ රජෙකු වන්නට පුළුවන. මහාවංශයේ රජවරුන් අතර “උති” හෙවත් “උත්තිය” නම් වූ රජකු ගැන සඳහන් වේ. මේ අන් කිසිවෙකු නොව දෙවන පෑතිස් මහ රජුගේ සොහොයුරු “උත්තිය” බව මහාවංශය කියයි. දෙවන පෑතිස් රජුගේ ඇවෑමෙන් පසු උත්තිය රජ විය. උත්තිය රජු ඓතිහාසික පුද්ගලයෙකු බව මේ ලෙන් ලිපි පරිශීලනය කිරීමෙන් තහවුරු කෙරේ.මිහින්තලයේ ඇති තවත් ලෙන් ලිපි දෙකක “මහරකව ගමිණි තිස” යනුවෙන් සඳහන්ව ඇත. මේ අන් කිසිවෙකු නොව දේවානම්පියතිස්ස රජු වශයෙන් පරණවිතාන මහතා හඳුනාගෙන ඇත.මිහින්තලේ සිව්වන මිහිඳුගේ පුවරු ලිපි දෙක ලක්දිව ජනතාවගේ සැලකිල්ලට භාජනය වූ සුවිශේෂ ගණයේ ලිපි දෙකකි. එසේ වීමට හේතු වී ඇත්තේ මේ බෞද්ධ සිද්ධස්ථානය පාලනය කිරීම පිණිස බොහෝ කෙත්වතු පිරිනැමීමෙන් හා එහි අභ්‍යන්තරික ජීවිතය පිළිබඳව කරුණු විදහා දැක්වෙන වැදගත් අණපනත් මේ ලිපියෙහි අඩංගු වී තිබෙන නිසාය.අනුරාධපුරයට සැතපුම් අටක් දුරින් පිහිටි මිහින්තලා පව්ව පසු කාලයෙහි චේතිය පබ්බත නමින් සෙස්ගිරි හෝ සෑගිරි පර්වතය හැටියට මුඛ පරම්පරාගත අනුව එයි. අම්බස්ථල නම් මේ පර්වත මුදුනෙහි මිහිඳු මාහිමිපාණන් වහන්සේ ස්ථිරව වැඩ හුන් බවට තොරතුරු අනාවරණය වෙයි.දේවානම්පියතිස්ස රජු විසින් ක්‍රි. ව. 307 – 267 චේතිය පබ්බතාරාමයෙහි බෝධියක් රෝපණය කර මෙහි දිරාපත් වූ ගොඩනැගිලි පිළිසකර කර වූ බව මහාවංශයෙහි සඳහන් වේ. මිහිඳු මහරහතන් වහන්සේ උත්තිය රජු දවසේ ක්‍රි. ව. 267 – 257 දී පිරිනිවන් පෑවේ ද චේතිය පබ්බතාරාමය නොහොත් මිහින්තලයේම බව සඳහන් වේ.අනුරාධපුර රාජධානියේ රජ කළ සෑම රජ කෙනෙකුම පාහේ මිහින්තලය වැඩිදියුණු කිරීම සඳහා රාජ්‍ය අනුග්‍රහය ලබා දී ඇති බවට ඓතිහාසික තොරතුරු හෙළි කරයි. කණිනරජානුතිස්ස විසින් සෑගිරි වෙහෙර පොහෝගෙයි ඇති වූ ආරවුලක් සමථයට පමුණුවා රාජද්‍රෝහී භික්ෂූන් සැට නමක් සෑගිරියෙහි කණිරගුවාවෙහි සිරකර තබන ලද බව සඳහන් වේ.මිහින්තලයේ භික්ෂූන් වහන්සේ දෙදහසක් පමණ වැඩ සිටි බව පාහියන්ගේ සටහන්වල සඳහන් වේ. මේ භික්ෂූන් වහන්සේ අතුරින් රට වැසියන්ගේ අසහාය සත්කාර ගෞරවයට පාත්‍ර වූ ධර්ම ගුප්ත නම් තෙර කෙනෙකු වැඩහුන් බවත් උන්වහන්සේ ගල් සෙනසුනෙහි සතළිස් වසරකටත් වැඩි කාලයක් වැඩහුන් බව කියනු ලැබේ. හතරවන මිහිඳු රජුගේ පුවරු ලිපියේ බී පැත්තේ පේළි (1.3) ආරාම පාලක හිමියන්ට දවස් පතා සහල් එක් නැලියක් ද වැසි ආරම්භ වීමත් සමඟම බණ කීම සඳහා රන් එක් කළඳකුත් දිය යුතු බව සඳහන් කොට තිබේ.හාරකාර ජ්‍යෙෂ්ඨ නිලධාරීන්ට ජීවනෝපාය සඳහා ඉඩම් පස් කිරියකුත් දිනපතා එක් සහල් නැළියකුත් දිය යුතු බවට මේ පුවරු ලිපියේ සඳහන් වේ.බුදුරජාණන් වහන්සේගේ අනුගාමී බුද්ධ පුත්‍රයකු වූ මිහිඳු මහරහතන් වහන්සේ ද ගස්කොළන් පණ මෙන් ආරක්‍ෂා කළ බවට තොරතුරු අනාවරණය වේ. සිව්වන මිහිඳු රජුගේ පුවරු ලිපියේ ද පේළි (50 – 54) හි තල් ගස්, මී ගස් ආදී පලදරන ගස් කැපීම තහනම් බව සඳහන් කොට ඇත.සිංහල සංස්කෘතියේ අතීත යටගියාව වර්තමානයට ඉතිරි කැර ඇති ද සෙල්ලිපි, පුවරු ලිපි, ටැම්ලිපි හා ගිරි ලිපි සෙල්ලිපි නමින් හැඳින්වෙන මේ පුරාවස්තු සිංහල සාහිත්‍ය, වාරි කර්මාන්තය, රාජ්‍ය පාලනය පිළිබඳව අතීත යටගියාව හෙළිදරව් කරයි. මේ සෙල්ලිපි සිංහල සාහිත්‍ය පිළිබඳව ප්‍රශ්න රාශියකට පිළිතුරු දෙයි. සිංහල භාෂාවේ අක්ෂර පරිණාමය විදහාපායි.මිහිඳු හිමියන් ප්‍රමුඛ දූත පිරිස මිහින් තලයට පැමිණීමත් සමඟම එවකට ලාංකේය සමාජය තුළ මුල් බැසගෙන පැවති මිත්‍යා විශ්වාස බැහැර වීමට අඩිතාලම දැමිණි.එදා දේවානම්පියතිස්ස මහ රජු දවස මිහිඳු හිමියන් විසින් මෙරටට ගෙන එනු ලැබූ බුදු දහම ප්‍රචලිත කිරීම සඳහා පූර්ණ රාජ්‍ය අනුග්‍රහය ලැබුණු බවට ඓතිහාසික තොරතුරු රැසක්ම අදත් ඉතිරිව ඇත. මිහිඳු හිමියන් වෙතින් පැවිදි වී විවේක හරණය සඳහා පන්සියයක් වෛශ්‍යයන් අනුරාධපුර වෙස්සගිරි ආරාම සංකීර්ණයේ වැඩ හුන් බවට ඓතිහාසික තොරතුරු ඇත. මිහිඳු හිමියන් මිහින්තලයේ ස්ථිරව වැඩ සිටියත් උන්වහන්සේ දිනපතාම ධර්ම දේශනා පැවැත්වීම සඳහා අනුරාධපුරයට වැඩම කැර ඇත.ශ්‍රී ලංකාවේ ශාසනික ඉතිහාසයත්, ශාසනික බෞද්ධ අධ්‍යාපනයත් අතර ඇත්තේ දිගු කලෙක සිට පැවත එන අන්‍යෝන්‍ය සම්බන්ධතාවයකි.”මහරජ යම් දිනෙක හෙළදිව මව්පියන්ට දාව හෙළදිව උපන් දරුවෙකු හෙළදිව පැවිදිව හෙළදිව දීම විනය උගෙන හෙළදිව දීම උගත් විනය උගන්වයි ද බුදු සසුනේ මුල්බැස ගැනීම සිදුවන්නේ එවිටය” යනුවෙන් මිහිඳු හිමියන් දේවානම්පියතිස්ස මහ රජුට කළ ප්‍රකාශය අනුව විමසා බලන කල බුදු සසුනත්, බෞද්ධ අධ්‍යාපනයත් අතර පවත්නා සම්බන්ධතාවය කෙබඳුදැයි අවබෝධ කරගත හැකිය.ලක්දිවට බුදු දහම පතුරුවා හළ කේන්ද්‍රස්ථානය වූයේ මිහින්තලයයි. එසේ වුවත් ලක්දිව බෞද්ධ අධ්‍යාපනයේ මූලස්ථානය වූයේ අනුරාධපුර මහා විහාරයයි. මිහිඳු තෙරුන් විසින් මෙරටට ගෙනෙන ලද ත්‍රිපිටකයත් එම අර්ථකථාත් මහා විහාරයේ එවකට වැඩ සිටි සිංහල භික්ෂූන් වහන්සේලා විසින් ඒවා සිංහල භාෂාවට නඟන ලද බව බුද්ධඝෝෂ හිමියන් සිංහල අට්ඨකතා පාලි භාෂාවට නඟන ලද අවස්ථාවේ ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=n120605_br4</link>
    <topic>කොටින්ට භාර ඔප්පු කලකැනඩාවේ හින්දු කොවිල්</topic>
    <author>මහින්ද අලුත්ගෙදර</author>
    <content>(2012-06-05 15.40) එල්.ටී.ටී.ඊ. සංවිධානයට මූල්‍යාධාර සැපයූ බවට චෝදනා ලැබූ කැනඩාවේ පිහිටි හින්දු කෝවිල් දෙකක් වෙත දඩ නියම කිරීමට එරට රජය තීරණය කර ඇත.ටොරෙන්ටෝ නගරයේ රිච්මන්ඞ් හීල් ප‍්‍රදේශයේ පිහිටි රිච්මන්ඩ් හිල් සහ හින්දු මිෂන් මිසිසෝගා නැමැති හින්දු කොවිල් සඳහා දඩ නියම කිරීමට කැනේඩියානු ආදායම් බදු දෙපාර්තමේන්තුව තීරණය කර තිබෙන බව වාර්තා වෙයි.සුනාමි ව්‍යසනයෙන් විපතට පත් ජනතාවට ආධාර කිරීමට යැයි පවසා එම කෝවිල්හි භාරකරුවන් විසින් බැතිමතුන්ගෙන් රැස් කළ මුදල් එල්.ටී.ටී.ඊ. සංවිධානය වෙත ලබාදී තිබෙන බවට තහවුරු කර ගැනීමත් සමඟ ඔවුනට දඬ නියම කිරීමට පියවර ගෙන තිබෙන අතර කැනඩා රජයේ පුණ්‍යායතන දෙකක් ලෙස මෙම කෝවිල් ලියාපදිංචි කර තිබෙන බවද අනාවරණය කරගෙන තිබේ.ඒ අනුව රිච්මන්ඩ් හිල් හින්දු කෝවිල සඳහා ඩොලර් 140000 ක මුදලක්ද හින්දු මිෂන් මිසිසෝගා කෝවිල සඳහා ඩොලර් 300000 ක්ද දඬ වශයෙන් අයකර ගැනීමට කැනේඩියානු ආදායම් බදු දෙපාර්තමේන්තුව තීරණය පියවර ගෙන ඇත.කෙසේ වුවද මෙම මුදල් පුනරුත්ථාපන මධ්‍යස්ථානයකට ලබාදෙන බව පවසා මෙලෙස එල්.ටී.ටී.ඊ. සංවිධානයට ලබාදී තිබෙන බවට අනාවරණය කරගෙන තිබෙන අතර මෙවැන්නක් යළිත් නොකරන බවට එහි භාරකරුවන් විසින් ලිඛිතව පොරොන්දු වීමත් සමඟ ලියාපදිංචිය අවලංගු නොකිරීමට තීරණය කර ඇතැයිද වාර්තා වෙයි.මෙම හින්දු ආගමික මධ්‍යස්ථාන විශාල වශයෙන් මුදල් රැස් කරගෙන ඒවා දෙමළ පුනරුත්ථාපන සංවිධානය හරහා එල්.ටී.ටී.ඊ ආයතනයට එවා ඇතැයි අනාවරණය කරගෙන තිබේ.මෙවැනි ආයතන සෘජුව හෝ වක්‍රව ත්‍රස්තවාදී සංවිධානයක් වෙනුවෙන් අරමුදල් රැස් කිරීම නීති විරෝධී ක්‍රියාවක් බව පෙන්වා දෙන කැනේඩියානු ආදායම් බදු දෙපාර්තමේන්තුව එවැන්නක් සඳහා ඉඩ නොදෙන බවද පවසා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=n120605_br3</link>
    <topic>පෟතුවියේ සිට සූර්යයාට ඇති දුර සිකුරු සංක්‍රාන්තියදා එළියට</topic>
    <author>උපාලි කරුණාරත්න, රක්ෂණ ශ්‍රියන්ත සහ පණ්ඩුක සමරසේකර</author>
    <content>(2012-06-05 13.15) හෙටට (06) යෙදී ඇති සිකුරු සංක්‍රාන්තිය උපයෝගී කර ගනිමින් පෘතුවියේ සිට සූර්යයාට ඇති දුර ගණනය කිරීමට මොරටුව ආතර් සි ක්ලාක් මධ්‍යස්ථානයේ අභ්‍යවකාශ යෙදවුම් අංශයේ විද්‍යඥයෝ සූදානම් වෙති.මේ වන විට ඒ සඳහා අවශ්‍ය උපකරණ ආතර් සි ක්ලාක් ආයතනයට ගෙන්වා ඇතැයි එහි තාරකා විද්‍යාව පිළිබද පර්යේෂණ විද්‍යඥ ඉන්දික මැදගංගොඩ මහතා දිනමිණට පැවසීය.2004 වර්ෂයේ සිකුරු සංක්‍රාන්තිය දිස් වූ අවස්ථාවේ ආතර් සි ක්ලාක් මධ්‍යස්ථානයේ විද්‍යඥයෝ සොයාගත් දුර ප්‍රමාණය නිවරදි දුර ප්‍රමාණය හා සැසදීමේදී එය සියයට 99.7ක් නිවරදි විය .එය වඩාත් නිවරදි කර ගැනීම සදහා මෙවර සිකුරු සංක්‍රාන්තිය දිස්වන දිනයේදීද දුර ප්‍රමාණය ගණනය කිරීම් කරන බව පර්යේෂණ විද්‍යඥ ඉන්දික මැදගංගොඩ මහතා කීය.නවීන උපකරණ නොතිබුන සමයේ විද්‍යඥයින් පෘතුවිය සහ සුර්යයා අතර දුර ප්‍රමාණය සොයාගැනීම සදහා සිකුරු සංක්‍රාන්තිය උපයෝගී කර ගැනින..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=n120605_br2</link>
    <topic>එලිසන් සන් හෙට හම්බන්තොට වරායට පැමිණේ</topic>
    <author/>
    <content>(2012-06-05 12.40) මොටර් රථ දහසක් රැගත් එලිසන් සන් නෞකාව හෙට (06) හම්බන්තොට මාගම්පුර මහින්ද රාජපක්ෂ වරායට ළගා වේ.ඉන්දියාවේ චෙන්නායි නුවර සිට පැමිණෙන මෙම ‍‍ නෞකාවේ රැගෙන එන වාහන ගොඩ බෑමෙන් අනතුරුව මේ මස 15 වනදා ඒෂියන් ලෙජන්ඩ් නෞකාවෙන් ඇල්ජීරියාවට ප්‍රති අපනයනය කිරීමට නියමිත බව වරාය අධිකාරියේ සභාපති ආචාර්ය ප්‍රියත් බී වික්‍රම මහතා දිනමිණට ප්‍රකාශ කළේය.මේ අතර ජපානයේ සිට මොටර් රථ 15ක් රැගෙන මෙරටට පැමිණි ග්‍රීසියා නෞකාව ඊයේ (04) මාගම්පුර මහින්ද රාජපක්ෂ වරායට ළගා විය.කොළඹ වරායේ පවතින අධික තදබදය හේතුවෙන් වාහන ගොඩබෑමේ කටයුතු සහ ප්‍රති අපනයනය කිරීමේ කටයුතු මින් ඉදිරියට මාගම්පුර මහින්ද රාජපක්ෂ වරායේදී සිදුකරන බව වරාය හා මහාමාර්ග අමාත්‍ය රෝහිත අබේගුණවර්දන මහතා ප්‍රකාශ කළේය.‍ජනාධිපති මහින්ද රාජපක්ෂ මහතාගේ මහින්ද චින්තන ඉදිරි දැක්මට අනූව ඉදිවූ මාගම්පුර වරායට ගෙන එනු ලබන මෝටර් වාහන නිදහස් ගාස්තු ක්‍රමයකට යටත් කොට ඇති බවත් කී ඇමතිවරයා මේ මගින් නැව් සමාගම්වලට ගෙවිය යුතු විශාල මුදල් ප්‍රමාණයක් ඉතිරි කර ගැනීමට හැකි යැයිද කීය.මෙම අවස්ථාවට වරාය හා මහාමාර්ග අමාත්‍ය රෝහිත අබේගුණවර්දන මහතා වරාය අධිකාරියේ සභාපති ආචාර්ය ප්‍රියත් බී ව්ක්‍රම මහතා, වරාය අධිකාරියේ සහ ශ්‍රී ලංකා රේගුවේ අනිකුත් රේකීය ආයතන වල නිලධාරීන් සහභාගී වීම‍ට නියමිතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=n120605_br1</link>
    <topic>ආසියාවට ඇමෙරිකාවේ වැඩි අවධානයක්</topic>
    <author>හැනෝයි හී දී - ඒ - එෆ් - පී</author>
    <content>(2012-06-05 11.30) ක්‍රමෝපායික වශයෙන් ඇමෙරිකාවේ අවධානය දැන් වැඩිවැඩියේන් ආසියාව දෙසට යෙමුවෙමින් පවතී . මේ අනුව ඉන්දියාව අතිශයවැදගත් පාර්ශවකරුවෙක් ලෙස ඇමෙරිකාව සලකයි . ඇමෙරිකාවේ නව ක්‍රමෝපායික වැදගත්කමින් යුත් සාකච්ඡාවක් සඳහා ඇමෙරිකන්ආරක්ෂක ලේකම් ලියොන් පැනේටා ඊයේ ඉන්දියාවට පැමිණ ඇත .ඇමෙරිකාව සහ ඉන්දියාව අතර ආරක්ෂක සබඳතා මෑතක සිට තහවුරු වී ඇතත් අසියාවේ පතාක යෝධයෙක් ලෙස නැගී එන චීනයේබලය යම් ආකාරයකින් මැඩපැවැත්වීමේ ඉලක්ක සම්පූරණ කරගත යුතුව ඇතැයි විශ්ලේෂකයෝ ප්‍රකාශකර ඇත .මේඅනුව මෙම දෙදින සාකච්ඡා වටයේ දී පැනේටා ආරක්ෂක සබඳතා තවදුරටත් තහවුරුකර ගැනීම, ඇෆ්ගන් යුද්ධයේ නේටෝවේකාර්යභාරය ,කලාපය තුළ චීනයේ ආර්ථික සහ යුද බලය ව්‍යාප්තවීම වැනි විෂයන් කෙරේ විශේෂ අවධානයක් යොමුකරනු ඇත .පැනේටා ඉන්දීය අගමැති මන්මෝහන් සිං ,ජාතික ආරක්ෂක උපදේශක ෂිව් ෂන්කර් මෙනන් හමුවීමට නියමිතය .පැනේටා විසින් අද දිනප්‍රතිපත්තිමය දේශනයක් ද පවත්වනු ඇත .පසුගිය ජනවාරියේ දී ජනාධිපති ඔබාමා විසින් නිකුත්කළ නව ක්‍රමෝපායික සැලැස්මේ අතිශය වැදගත් පාර්ශවකරුවෙක් වශයෙන් නමින්සඳහන්කර ඇත්තේ ඉන්දියාව පමණි . කෙසේවෙතත් ඇමෙරිකාව සමඟ සමීප සබඳතා ගොඩනඟා ගැනීමේදි ඉන්දියාව සීරැවෙන් කටයුතුකිරීමට පෙළඹී ඇත ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=n1206051</link>
    <topic>කොටි ඩයස්පෝරාවේ බොරුව ලොවට පෙන්වන්න කොටි විරෝධී දමිළ වැසියෝ එක්වෙති</topic>
    <author>මහින්ද අලුත්ගෙදර</author>
    <content>කොටි ඩයස්පෝරාව ගෙන යන සාවද්‍ය ප්‍රචාර සඳහා නිසි ප්‍රතිචාර දැක්වීමට විදෙස් රටවල වෙසෙන කොටි විරෝධී දමිළ ජනතාව එක්වෙති.ඒ වෙනුවෙන් ‘ශ්‍රී ලංකාව සඳහා වූ ද්‍රවිඩයන්’ නමින් නව ජාත්‍යන්තර සංවිධානයක් පිහිටුවා ගැනීමටද ඔවුන් පියවර ගෙන ඇත.ප්‍රංශය සහ බ්‍රිතාන්‍ය යන රටවල් කේන්ද්‍ර කරගෙන කොටි දෙමළ ඩයස්පෝරාව ගෙනයන අසත්‍ය ප්‍රචාරයන්ට එරෙහිව මේ ජාත්‍යන්තර සංවිධානය ක්‍රියාත්මක වීම එහි මූලික අරමුණ බව දෙමළ දේශපාලන ක්‍රියාකාරියකු වන අරුන් තම්බිමුත්තු මහතා පවසයි.එල්.ටී.ටී.ඊ ත්‍රස්තවාදීන් විසින් ඝාතනය කළ දෙමළ දේශපාලඥයන්ගේ දූ දරුවන්ද මේ සංවිධානයට එක්ව සිටින අතර එම සංවිධානය කැනඩාවේ සිට ඔස්ට්‍රේලියාව දක්වා ව්‍යාප්ත කිරීමට බලාපොරොත්තු වන බවද හෙතෙම සඳහන් කරයි.මේ සංවිධානය කඩිනමින් ආරම්භ කිරීම සඳහා මූලික සැළසුම් දැනටමත් සකස්කර අවසන් බව සඳහන් කරන අරුන් තම්බිමුත්තු මහතා වසර තිහක කාලයක් එල්.ටී.ටී.ඊ ත්‍රස්තවාදීන් ශ්‍රී ලංකාවේ සිදුකළ අමානුෂික ක්‍රියාකාරකම් වසන් කිරීමට උත්සාහ ගන්නා කොටි දෙමළ ඩයස් පෝරාව ගෙනයන වැඩපිළිවෙළ නතර කිරීමට පියවර ගන්නා බවද අවධාරණය කරයි.මේ අතර හෙතෙම පෙන්වා දෙන්නේ මේ සංවිධානය ස්වාධීන ආයතනයක් වශයෙන් ක්‍රියාත්මක වන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=n1206052</link>
    <topic>එළිසබෙත් මහ රැජණගේ වජ්‍ර ජයන්තියට ජනපති ලන්ඩන් නුවරට</topic>
    <author/>
    <content>එක්සත් රාජධානියේ දෙවන එළිසබෙත් මහ රැජණගේ වජ්‍ර ජයන්ති මහෝත්සවයට සහභාගී වීම සඳහා ජනාධිපති මහින්ද රාජපක්‍ෂ මහතා සහ ජනාධිපති ආර්යා ශිරන්ති රාජපක්‍ෂ මහත්මිය පෙරේදා (03) රාත්‍රියේ ලන්ඩනය බලා පිටත් වූහ.ජනාධිපතිතුමා ලන්ඩනයේ සංචාරය කරන කාලය තුළ දී බකිම්හැම් මාලිගාවේ පැවැත්වෙන පිළිගැනීමේ උත්සවයට හා විවිධ ප්‍රසංගයකට ද, ශාන්ත පෝල් දේවස්ථානයේ පැවැත්වෙන ස්තුති දේව මෙහෙයකට ද, ගිල්ඩාල් හි පිළිගැනීමේ උත්සවයකට හා පොදු රාජ්‍ය මණ්ඩලයීය මහා ලේකම් කමලේෂ් ෂර්මා මහතා විසින් මහ රැජණ වෙනුවෙන් පවත්වනු ලබන දිවා භෝජන සංග්‍රහයකට ද සහභාගී වීමට නියමිත ය. ලන්ඩන් නගරය හා පොදු රාජ්‍ය මණ්ඩලයීය ව්‍යාපාරික සභාව මඟින් සංවිධාන කරනු ලබන පොදු රාජ්‍ය මණ්ඩලයීය ආර්ථික සංසදය අමතා ජනාධිපතිතුමා එහිදී විශේෂ දේශනයක් ද පවත්වනු ඇත.වතිකානුවේ දී ජනාධිපති මහින්ද රාජපක්‍ෂ මැතිතුමා සහ ජනාධිපති ආර්යා ශිරන්ති රාජපක්‍ෂ මැතිණිය ශුද්ධෝත්තම පාප් වහන්සේ බැහැ දැකීමට නියමිත අතර, ජනාධිපතිතුමා පාප් වහන්සේගේ පුස්තකාලයේ දී ශුද්ධෝත්තම පාප් වහන්සේ සමඟ පෞද්ගලික හමුවකට ද සහභාගී වේ.ජනාධිපති මහින්ද රාජපක්‍ෂ මහතා රෝමයේ ගත කරන කාලය තුළ දී රෝමයේ ශ්‍රී ලංකා තානාපති කාර්යාලය මඟින් සංවිධාන කරනු ලබන වෙසක් උත්සවයට, ලෝක ආහාර හා කෘෂිකර්ම සංවිධාන මූලස්ථානයේ දී සහභාගී වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=n1206053</link>
    <topic>සිකුරු සංක්‍රාන්තිය හෙට</topic>
    <author>උපාලි කරුණාරත්න, රක්ෂණ ශ්‍රියන්ත සහ පණ්ඩුක සමරසේකර</author>
    <content>මේ සියවසේ අවසන් සිකුරු සංක්‍රාන්තිය හෙට (6) දින සුර්යය උදාවේ සිට පෙරවරු 10.21 පමණ දක්වා ජනතාවට දැක ගත හැක.සිකුරු ග්‍රහයා කළු ලපයක ආකාරයෙන් සුර්යයා හරහා ගමන් කිරීම සිකුරු සංක්‍රාන්තියේදී දැකගත හැක..මෙය පියවි ඇසින් නැරඹීම දෑස් අන්ධ වීමට තරම් අනතුරුදායක බව අක්ෂි වෛද්‍යවරු පවසති.සිකුරු සංක්‍රාන්තිය නැරඹීමේදී ආරක්ෂිත උපක්‍රම භාවිතා කළ යුතු බවද ආතර් සී. ක්ලාක් ආයතනය ප්‍රකාශ කරයි.සිකුරු සංක්‍රාන්තිය පිළිබඳ නිරීක්ෂණ වැඩසටහනක් ත්‍රිකුණාමලය නිලාවැලි වෙරළ තීරයේ හෙට දින උදෑසන සිට පවත්වන බව ආතර් සී. ක්ලාක් ආයතනයේ තාරකා විද්‍යාව පිළිබඳ පර්යේෂණ විද්‍යාඥ ඉන්දික මැදගංගොඩ මහතා පැවසීය‍.ශත වර්ශයකට දෙවරක් පමණක් සිකුරු සංක්‍රාන්තිය දැක ගත හැකි අතර මෙයට පෙර සිකුරු සංක්‍රාන්තිය දිස්වූයේ 2004 වර්ෂයේ ජූනි 08 වන දිනය. හෙට දින දක්නට ලැබෙන සිකුරු සංක්‍රාන්තියෙන් පසුව නැවත මෙය දැකගත හැකිවනුයේ ලබන ශත වර්ෂයේ 2117 සහ 2125 වර්ෂ වලදිය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=n1206054</link>
    <topic>ලේක්හවුස් - මිහින්තලාආලෝක පූජාව අභිමානවත්ව</topic>
    <author>තෙන්නකෝන් කුලසේකර</author>
    <content>ලේක්හවුස් මිහින්තලා ආලෝක පූජාවේ 50 වන සංවත්සරයේ 2 වැනි දින අභිමානවත් ආලෝක පූජාව ඊයේ (04) විදුලිබල හා බලශක්ති ඇමැති පාඨලී චම්පික රණවක මහතා අතින් විවෘත විය.මිහින්තලා රාජමහා විහාරාධිපති වලවාහැංගුණවැවේ ධම්මරතන නාහිමිපාණන් වහන්සේගේ අනුශාසනා පරිදි සීමාසහිත එක්සත් ප්‍රවෘත්ති පත්‍ර සමාගම අබාන්ස් ආයතනයේ බැතිබර දායකත්වයෙන් ද ලංකා විදුලිබල මණ්ඩලයේ සම අනුග්‍රහයෙන් ද මිහින්තලා ආලෝක පූජාව පැවැත්වේ.ආලෝක පූජාව ආරම්භ කිරීමට පෙරාතුව රාජමහා විහාරස්ථානයේ නටබුන් වී පැවැති ඉපැරණි පොහොය ගෙය ලේක්හවුස් ආයතනය, මැලිබන් බිස්කට් සමාගම, ජාතික උරුමයන් පිළිබඳ අමාත්‍යාංශ දායකත්වයෙන් ප්‍රතිසංස්කරණය කර සඟ සතුකොට පූජා කිරීම ද සිදුකරන ලදී.මේ අවස්ථාවට විදුලිබල හා බලශක්ති අමාත්‍ය පාඨලී චම්පික රණවක ගොවි ජන සේවා හා වනජීවී අමාත්‍ය එස්. එම්. චන්ද්‍රසේන, වැඩබලන ආර්ථික සංවර්ධන අමාත්‍ය ලක්ෂ්මන් යාපා අබේවර්ධන, උතුරු මැද පළාත් සභා මන්ත්‍රී එස්. එම්. රංජිත් යන මැති ඇමැතිවරු ද මහා භාරකාර තැම්පත් සරත් සෙනෙවිරත්න, ලංකා විදුලිබල මණ්ඩලයේ සභාපති මහාචාර්ය විමලධර්ම අබේවික්‍රම, අබාන්ස් ආයතනයේ සාමාන්‍යාධිකාරී ධම්මික ප්‍රසන්න, මැලිබන් ආයතනයේ විධායක අධ්‍යක්ෂ ඒ. ජී. විමලසිරි, ලේක්හවුස් ආයතනයේ අධ්‍යක්ෂවරුන් වන උපුල් දිසානායක, සීලරත්න සෙනරත්, රසාංග හරිස්චන්ද්‍ර, සාමාන්‍යාධිකාරී අභය අමරදාස යන මහත්වරු ඇතුළු නිලධාරීහු රැසක් ද මේ අවස්ථාවට එක්වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=n1206055</link>
    <topic>ශ්‍රී ලංකාව ඉරානයෙන් ගේන බොරතෙල් 24%කින් අඩු කරයි</topic>
    <author>රක්ෂණ ශ්‍රියන්ත</author>
    <content>ශ්‍රී ලංකාව මේ වසරේදි ඉරානයෙන් කෙරෙන බොරතෙල් ආනයනය සියයට විසි හතරකින් අඩුකර ඇති හෙයින් මෙරටට බොර තෙල් ආනයනය කිරීමේදී අමෙරිකා එක්සත් ජනපදයෙන් ශ්‍රි ලංකාවට සහනාධාරයක් ලබාදෙනු ඇතැයි රජය අපේක්ෂා කරයි.ඉරානයෙන් බොර තෙල් ආනයනය කරන රටවල් සදහා අමෙරිකා එක්සත් ජනපදයෙන් සම්බාධක පනවන බවට අනතුරු හගවා තිබුණි. ජපානය හා යුරෝපා සංගමය ඉරාන බොරතෙල් ආනයනය සියයට පහළොවකට කප්පාදු කිරීම මත අමෙරිකා එක්සත් ජනපදයෙන් ඔවුනට සහනාධාර ලබාදුන් පරිදි ශ්‍රි ලංකාවටද සහනාධාරයක් ලබාදෙනු ඇතැයි රජය අපේක්ෂා කරයි.මේ වසරේදී ඉරානයෙන් කෙරෙන බොරතෙල් ආනයනය අඩුකර ඒ වෙනුවට ඕමානයෙන් හා සවුදි අරාබියෙන් තෙල් ආනයනය කිරීමට අවශ්‍ය කටයුතු රජය විසින් ගෙන ඇත.ලබන වසරට ශ්‍රි ලංකාවට අවශ්‍ය කරන තෙල් ප්‍රමාණය සපයා ගැනීමට අවශ්‍ය සියලුම පියවර මේවන විටද රජය විසින් ගෙන ඇතැයි බලධාරියෙකු දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=n1206056</link>
    <topic>ජගත් පරිසර දිනය අදයි</topic>
    <author>ශීලා උඩුවර</author>
    <content>ජගත් පරිසර දිනය අදට (05) යෙදී ඇත. මෙවර පරිසර දිනයේ තේමාව වී ඇත්තේ “හරිත ආර්ථිකයට ඔබත් කොටස්කරුවකු වන්න” යන්නයි. මේ යටතේ විවිධ පරිසර වැඩසටහන් රැසක් ලොව පුරා ක්‍රියාත්මක වේ.පරිසර දිනය සැමරීම සඳහා ආර්ථික සංවර්ධන ඇමැති බැසිල් රාජපක්ෂ සහ පරිසර ඇමැති අනුර ප්‍රියදර්ශන යාපා මහත්වරුන්ගේ ප්‍රධානත්වයෙන් අද කොළඹ රාජකීය විද්‍යාලයේදී උත්සවයක් පැවැත්වේ.පරිසර අමාත්‍යාංශය හා මධ්‍යම පරිසර අධිකාරිය මේ උත්සව සංවිධානය කර ඇත.බිංගිරියේදී ද තවත් ප්‍රධාන පරිසර උත්සවයක් හෙට (06) පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=n1206057</link>
    <topic>පොසොන් සමයේ රටපුරා දන්සල් 3921ක්</topic>
    <author>සන්ධ්‍යා කරුණාරත්න</author>
    <content>රට පුරා පැවැත්වෙන පොසොන් දන්සල් 3921ක් මෙවර ලියාපදිංචි වී ඇති බව ශ්‍රී ලංකා මහජන සෞඛ්‍ය පරීක්ෂකවරුන‍්ගේ සංගමය පවසයි.මිනිස් පරිභෝජනයට සුදුසු ආහාර නිෂ්පාදනය කිරීම සඳහා මෙසේ දන්සල් ලියාපදිංචි කිරීම් සිදු කළ බවත් සුදුසු ආහාර පිළියෙළ කිරීම සඳහා මහජන සෞඛ්‍ය පරීක්ෂකවරුන් මඟින් දන්සල් පවත්වන පුද්ගලයන් දැනුවත් කිරීම කළ බවත් එම සංගමයේ ලේකම් සෙනරත් බණ්ඩාර මහතා පවසයි.අනුරාධපුර පුණ්‍ය භූමිය පුරා පොසොන් දන්සල්150 ක් පමණ පවතින බවත් දන්සල්වලින් ආහාර ලබාගන්නා පුද්ගලයන්ට සෞඛ්‍යාරක්ෂිත ආහාර වේලක් ලබාදීමේ අරමුණෙන් ‍දන්සල් පරීක්ෂා කිරීමේ කටයුතු සිදු කරන බවත් ඒ මහතා ප්‍රකාශ කළේය.පොසොන් වන්දනා සමයට සමගාමීව රට පුරා හෝටල් හා තේකඩ පරීක්ෂා කිරීම් කළ බව ද හෙතෙම කීය.මිනිස් පරිභෝජනයට නුසුදුසු තේ කඩ හා හෝටල් පවත්වාගෙන ගිය පුද්ගලයන් 24 දෙනකු අත්අඩංගුවට ගැනීමට හැකි වූ බවත් රුපියල් 10,000 බැඟින් පුද්ගල ඇප ඔවුන්ට ලබාදුන් බවත් ඔහු පැවැසුවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=n1206058</link>
    <topic>මාතර සිසුන් 566කට මහපොළ ශිෂ්‍යත්ව පිරිනැමේ</topic>
    <author>මාතර විශේෂජයා වික්‍රම සුරේන්ද්‍ර</author>
    <content>2012 මාතර දිස්ත්‍රික්කයේ මහපොළ උසස් අධ්‍යාපන ශිෂ්‍යත්ව ප්‍රදානෝත්සවය පසුගියදා මාතර සාන්ත තෝමස් කුමර විදුහලේදී පැවැත්විණ. මෙහිදී විශ්වවිද්‍යාල අධ්‍යාපනය ලැබීමට තේරී සිටින සිසු සිසුවියන් 565 දෙනෙකුට ද එක් ශිෂ්‍ය භික්ෂූන් වහන්සේ නමකට ද ශිෂ්‍යත්ව පිරිනැමිණ.මේ අවස්ථාවට ප්‍රධාන ආරාධිතයා වශයෙන් සහභා ගි වූයේ මාතර දිස්ත්‍රික් පාර්ලිමේන්තු මන්ත්‍රී, මාතර දිස්ත්‍රික් සංවර්ධන කමිටු සභාපති සනත් ජයසූරිය මහතායි. එහිදී අදහස් දැක්වූ ඒ මහතා මහපොළ ශිෂ්‍යත්ව ක්‍රමය නිසා ශශ්‍රී ලංකාව ලෝකයේම කැපී පෙනෙන විශේෂ රටක් වශයෙන් හඳුන්වන බව ද මහින්ද රාජපක්‍ෂ ජනපතිතුමාගේ මඟපෙන්වීම යටතේ මහපොළ ශිෂ්‍යත්ව ආධාර දැන් වැඩි කර ඇති බව ද ශිෂ්‍යත්ව ආධාර ක්‍රමය යටතේ සරසවි අධ්‍යාපනය ලබන සිසු සිසුවියන් ඉන් උපරිම ප්‍රතිඵල ලැබ රටට වැඩදායී පිරිසක් වශයෙන් සමාජගත විය යුතු බව ද පැවසීය.දකුණු පළාත් අධ්‍යාපන ඇමැති චන්දිම රාසපුත්‍ර මහතා, අද සිසු සිසුවියන්ගෙන් 68% ක් පමණ කලා විෂයන්ගෙන් අධ්‍යාපනය ලබන අතර අනෙක් විෂය ධාරාවන් හදාරණු ලබන්නේ 32% ක් පමණ වනවා. මේ තත්ත්වය වෙනසක් කළ යුතුය. කලා ක්ෂේත්‍රයන්ට වඩා වාණිජ, ගණිත, තොරතුරු තාක්ෂණය ආදී ක්ෂේත්‍රයන් සඳහා සිසු සිසුවියන් වැඩි වැඩියෙන් යොමුවිය යුතුය. යුගයේ අභියෝගයන්ට මුහුණ දිය හැකි බුද්ධිමතුන් පිරිසක් බිහිකළ හැක්කේ එවිටය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=n1206059</link>
    <topic>අනුරපුරේ බැතිමතුන්ගෙන් පිරී ඉතිරේ</topic>
    <author>අමිල ප්‍රභාත් වනසිංහ සහ සම්පත් සංජීව</author>
    <content>පොසොන් උදාවත් සමඟ මෙවර දිවයිනේ නන් දෙසින් අනුරාධපුරයේ පූජනීය ස්ථාන වැඳ පුදා ගැනීමට ලක්‍ෂ සංඛ්‍යාත බැතිමතුන් පිරිසක් පැමිණෙමින් සිටින බව පොසොන් කමිටු සභාපති හා අනුරාධපුර දිස්ත්‍රික් ලේකම් මහින්ද සෙනවිරත්න මහතා සඳහන් කරයි.අනුරාධපුර ජය ශශ්‍රී මහා බෝධිය, රුවන්වැලි සෑය, ඉසුරුමුණිය, ථූපාරාමය, අභයගිරිය, මිරිසවැටිය, ජේතවනය, සමාධි පිළිමය ඇතුළු සිද්ධස්ථානවල සහ මිහින්තලය පූජා භූමිය වැඳ පුදා ගැනීමට විශාල බැතිමතුන් පිරිසක් පැමිණෙති. එසේම තන්තිරිමලය, අවුකන, විජිතපුර ඇතුළු අනුරාධපුර දිස්ත්‍රික්කයේ පුරාණ සිද්ධස්ථානවලට ද ජනතාව වැඳ පුදා ගැනීමට පැමිණෙන අයුරු දක්නට ලැබේ.වැසි උවැසියන් විශාල පිරිසක් මෙවර සිල් සමාදන්ව සිටී. ධර්ම සාකච්ඡා, ධර්ම දේශනා, ආලෝක පූජා, බුදු ගුණ ගායනා, පිරිත් පින්කම් ආදී ආගමික වැඩසටහන් රැසක් සිද්ධස්ථාන කේන්ද්‍ර කර ගනිමින් සිදුකෙරෙන බව ද මහින්ද සෙනවිරත්න මහතා පවසයි.තවද පැමිණෙන ජනතාවට අවශ්‍ය ජලය, සනීපාරක්‍ෂක කටයුතු, ආරක්‍ෂාව, සෞඛ්‍ය සේවා ඇතුළු සියලු යටිතල පහසුකම් සපයා ඇති බවත්, බැතිමතුන්ට ආහාරපාන ලබාගැනීමට මෙවර පූජා භූ®මි ආශි‍්‍රතව දන්සැල් එකසිය පනහක් (150) පමණ ඉදිව ඇති බව ද අනුරාධපුර දිස්ත්‍රික් ලේකම් මහින්ද සෙනවිරත්න මහතා වැඩිදුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=n12060510</link>
    <topic>සාධාරණ පරීක්ෂණයක් නැත්නම් වැඩ වර්ජනය කොළඹ දිසාව පුරාම ව්‍යාප්ත කරනවා</topic>
    <author>උපාලි කරුණාරත්න</author>
    <content>බොරැල්ල තැපැල් කාර්යාලයේ ප්‍රධාන නිලධාරියකු එහි සේවකයකුට පහර දීමේ සිද්ධිය සම්බන්ධයෙන් සාධාරණ පරීක්ෂණයක් නොපැවැත්වුවහොත් බොරැල්ල තැපැල් කාර්යාලයට පමණක් සීමාවී තිබෙන සේවක වැඩවර්ජනය කොළඹ දිස්ත්‍රික්කය පුරා ව්‍යාප්ත කරන බව වෘත්තීය සමිති නියෝජිතයකු පැවසීය.සේවක වර්ජනය නිසා බොරැල්ල තැපැල් කාර්යාලයේ ලිපි සහ පාර්සල් ලක්ෂ දෙකක් පමණ මේ වන විට එකතුවී ඇති බව ද වාර්තා වේ. මේ පිළිබඳව තැපැල්පති රෝහණ අභයරත්න මහතා ප්‍රකාශ කළේ බොරැල්ල තැපැල් කාර්යාලයේ ඇතිවී ඇති ගැටලුවට නිත්‍යානුකූලව සියලු පාර්ශ්වයන්ට සාධාරණයක් වන අයුරින් විසැඳුම් ලබා දෙන බවයි. හැකි ඉක්මනින් මෙය විසඳන බව ද තැපැල්පතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=r1206051</link>
    <topic>අපරාධ රැසකට සම්බන්ධයැයි සැකපිටසැකකරුවකු මාතලේදී අත්අඩංගුවට</topic>
    <author>ප්‍රියන්ත සුමනසේන උකුවෙල සංචාරක</author>
    <content>විවිධ නම් වලින් පෙනී සිටි පුද්ගලයකු මාතලේ පොලිසියේ නිලධාරිනට ලද තොරතුරක් මත අත්අඩංගුවට ගෙන මාතලේ මහේස්ත්‍රාත් අධිකරණයට ඉදිරිපත් කර ඇත.සැකකරු විවිධ ප්‍රදේශවල සොරකම් හා අපරාධවලට සම්බන්ධ අයකු ලෙස නම් දරා ඇති පුද්ගලයකු බව හෙළිවී තිබේ.මෙම පුද්ගලයා මාතලේ පන්සලක ආව තේව කරමින් විහාරස්ථානයේ සියලු වැඩ සඳහා උදව් කර ඇත.සැකකරුගේ හැසිරීම් රටාව කෙරෙහි අවධානයෙන් සිටි බොහෝ පිරිස් අතරින් කිසියම් කෙනකුගෙන් මාතලේ මූලස්ථාන පොලිසියට ලද දුරකථන ඇමතුමක් සමග වහා ක්‍රියාත්මක වී අත්අඩංගුවට ගැනිණි.මොහු නම් දෙකකින් පෙනී සිටි අයෙකි. මෙම තොරතුර මත පොලිස් නිලධාරීන් අංශ කිපයකින් පරීක්ෂණ ආරම්භ කර ඇත. මෙහිදී පළමුවෙන් හෙළිවී ඇත්තේ ව්‍යාජ අන්දමින් විදේශ රැකියා ලබාදීම සඳහා සයිප්‍රස් රාජ්‍යයට යැවීම සඳහා මුදල් උපයා ඇති බවයි.මොහු ළඟ තිබී ජාතික හැඳුනුම්පත් තුනක ඡායාපිටපත් විදේශ ගමන් බලපත්‍ර දෙකක් හා සයිප්‍රස් රජයේ රබර් මුද්‍රා දෙකක්ද හමු වී ඇත.ගම්පහ බලංගොඩ, පානදුර, බදුල්ල, හා මහනුවර පොලිසි වලින් වාර්තා වී ඇත්තේ මොහු අපරාධ රැසකට සම්බන්ධ අයකු බවත් ලියාපදිංචි අපරාධකාරයකු බවත් අධිකරණ නඩු 57 ක් ඇති අයකු බවත් ය.මාතලේ මහේස්ත්‍රාත් හා දිසා විනිසුරු දිප්ති මනෝ රංජනි කොඩිතුවක්කු මෙනෙවිය සැකකරු රක්‍ෂිත බන්ධනාගාර කරන ලෙස නියෝග කළාය.අධිකරණයට ඉදිරිපත් කරන්නට පෙර සැකකරු සම්බන්ධව එක් පැමිණිල්ලක් මාතලේ පොලිසියට ලැබී ඇත. එම නිසා සැකකරු සම්බන්ධව වැඩිදුර විමර්ශන කරන අතර අනිකුත් පොලිස් ස්ථාන වලින් ලැබෙන තොරතුරු අනුව පරීක්ෂණ ආරම්භ කෙරේ.මාතලේ ජ්‍යෙෂ්ඨ පොලිස් අධිකාරී තිලක් අබේසිරි වර්ධන මහතාගේ උපදෙස් පරිදි හා මූලික පොලිස් පරීක්ෂණ කීර්ති රණවීර මහතාගේ අධීක්ෂණය යටතේ අපරාධ අංශයේ පොලිස් පරීක්ෂක පැලවත්ත හා උප පොලිස් පරීක්ෂක ඩී. ජී. සෝමසුරිය මහතා ඇතුළු කණ්ඩායමක් විසින් පරීක්ෂණ පවත්වනු ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=r1206052</link>
    <topic>පෙට්ටියට දැමූ ලියුම් එළියට විසිවෙලාදොරගුලු කැඩී ඇති බවට දැන්වීමක් වත් නෑ</topic>
    <author>මූන්දලම සමුහ කේ. ජේ. බී. පීරිස්</author>
    <content>පුත්තලම ඉඩම් රෙජිස්ට්‍රාර් කාර්යාලය ඉදිරිපිට ඇති තැපැල් කාර්යාලයට එක්තරා මහතෙක් ලියුම් ගොන්නක් රැගෙන ගොස් ලියුම් මිටිය ලිහා කොටස් වශයෙන් ලෑලි ලියුම් පෙට්ටියට දැමුවේය.ලියුම් තොගය විශාල නිසාත් ලිපිවල බර නිසාත් ලියුම් පෙට්ටියේ දොර විවෘත වී ලියුම් වලින් කොටසක් බිමට වැටිණි.ලියුම් පෙට්ටියට දැමූ එම මහතා එම ලිපි අහුලාගෙන තැපැල් පෙට්ටිය අසලම ඇති කවුලුවෙන් කාර්යාලය ඇතුළත සිටි නිලධාරී මහතකුට මේ බව දැන්වීය. ‘ආ පෙට්ටියේ දොරඅගුල කැඩිලා ඔය ලියුම් ටික මට දෙන්න’ කියා ලිපි හිමිකරුගෙන් ඉල්ලා බාරගත්තේය.මේ ලියුම් පෙට්ටිය කැඩී ඇති බවට දැන්වීමක් හෝ නොමැති කමෙන් මෙහි පැමිණෙන ජනතාවට ගැටලු රැසක් මතුවී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=r1206053</link>
    <topic>නඩු තිහක විත්තිකරුවකු වෙළඳසලක් බිඳිද්දී අත්අඩංගුවට</topic>
    <author>දේවහූව සමූහ – ඇම්. ඩී. මහින්දසිරි</author>
    <content>රාත්‍රි කාලයේදී වෙළෙඳ සල්වලට ඇතුළු වී භාණ්ඩ සොරකම් කිරීම සම්බන්ධයෙන් විවිධ පළාත්වල අධිකරණවල නඩු 30ක විත්තිකරුවකු වන පුද්ගලයෙක් ගලේවෙල නගරයේ වෙළෙඳ සලක් බිඳ බඩු සොරාගැනීම සම්බන්ධයෙන් පසුගියදා අත්අඩංගුවට ගෙන ඇත.විශේෂ පොලිස් කණ්ඩායමක් මඩවල ප්‍රදේශයේ දී මොහු අත්අඩංගුවට ගෙන තිබේ.ගලේවෙල නගරයේ විදුලි උපකරණ අලෙවි ආයතනයකින් භාණ්ඩ සොරා ගැනීම සම්බන්ධයෙන් පරීක්‍ෂණ පැවැත්වූ පොලිසිය ඔහු විසින් සොරා ගෙන ගොස් මිතුරෙකුට අලෙවි කර තිබූ ජංගම දුරකථනයක් ඔස්සේ පරීක්‍ෂණ මෙහෙයවීමෙන් පසු මොහු අත්අඩංගුවට ගෙන ඇත.වැඩිදුර ප්‍රශ්න කිරීමේදී ගලේවෙල නගරයේ වෙළඳ සලෙන් සොරා ගත් භාණ්ඩ කොළඹ ප්‍රදේශයේ වෙළෙඳ සලක තිබී පොලිසිය විසින් සොයාගෙන ඇත. තම සහෝදරියක විදේශයක සිට පැමිණෙද්දී රැගෙන එන ලද භාණ්ඩ බැව් අඟවා මොහු එම භාණ්ඩ කොළඹ ප්‍රදේශයේ වෙළෙඳ සලට අලෙවි කර තිබේ.අත්අඩංගුවට පත් සැකකරු දඹුල්ල මහේස්ත්‍රාත් එස්. ජේ. මොරවක මහතා හමුවට ඉදිරිපත්කළ අතර දින 14ක් රක්ෂිත බන්ධනාගාර ගතකර තිබේ.ගලේවෙල පොලිසියේ අපරාධ විමර්ශන අංශය මේ පිළිබඳ වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=r1206054</link>
    <topic>සැත්කමක් කරන්න ලක්‍ෂ 15 ක් අවශ්‍ය බව කියමින්මගීන් රවටා බොරුවට සම්මාදම් කරලා</topic>
    <author>නුගේගොඩ සමූහඩබ්ලිව්. විදානපතිරණ</author>
    <content>“මගේ දුව කිසි අසනීපයක් නැතිව යසට ගෙදර ඉන්නව. පසුගිය දවසෙ දුවගෙ පින්තූර කාඩ් එක බිරියගෙ අතින් නැතිවුණා කියල ගෙදර දී කිව්ව. ඒක අහුලගෙන තමයි මේ වැඩේ කරන්නෙ.”පසුගිය දවසක සූරියවැව බස් නැවතුම්පළේ බස් රථයකට ගොඩවූ වයස අවුරුදු 30 පමණ පෙනුමැති තරුණයෙක් කඳුළු පිරුණු දෙනෙතින් යුතුව“පින්වත් මහත්වරුනි, මහත්මියනි, මම හොරයක්, බොරුවක්, වංචාවක් කරනව කියල හිතන්ට එපා. අද එහෙම දේවල් ඕන තරම් සිද්ධ වෙනවා. මගේ දුවගෙ හෘදය වස්තුවෙ හිලක්. මේ පින්තූරයෙ ඉන්නෙ එම දරුව.මේ තියෙන්නෙ වෛද්‍ය වාර්තාව. දරුවට සැත්කමක් කරන්න සිදුවෙලා. ඒකට රුපියල් ලක්‍ෂ 15 ක් විතර යනව කියල වෛද්‍යවරු කිව්ව. මම කුලී වැඩ කරලයි ජීවත්වන්නෙ. දැනට රුපියල් ලක්‍ෂ 7 ක් විතර සොයාගත්තා. ඉතිරි මුදල් ටික සොයාගන්නයි මම ඔබතුමන්ලාගේ දෙපා ළඟට ආවෙ.” දරුවගෙ ජීවිතය රැකගන්නට මට ආධාරයක් කරන්න කිව්ව. බස් රියේ සිටි බොහෝ දෙනෙක් ආධාර දුන්න.මේ අතරෙ දරුවගෙ පින්තූරය ඉතා ඕනෑකමින්ම බලපු තරුණයෙක් දරුවා කොහේද, කාගෙද යන්න හඳුන ගත්ත. ඔහුගේ අත තිබූ ජංගම දුරකථනයෙන් දරුවගෙ පියාට කතා කළා.සියලු විස්තර කිව්ව. අනුමානයක් නැහැ එදා නැතිවුණ පින්තූරය අහුලා ගත්තු එකෙක් තමයි ඔය සම්මාදම් කරන්නෙ කියල තව තරුණයන් තිදෙනෙකුත් සමග පැය 2 කින් පමණ ත්‍රිවිල් රථයක නැගී බස් නැවතුම්පොළට ආව. දැන් මොවුන් තිදෙනා සමඟ මේ පිළිබඳ සෙවිල්ලෙන් සිටිය. නැවතත් හොර සම්මාදම් කාරය සෙනඟ පිරුණු බස් රථයකට ගොඩවුණා.දියණියගෙ පියා ද බස් රථයට ගොඩවී ඉන්නව. සම්මාදම් කාරය සම්මාදම් හෑල්ල කියවන්න පටන් ගත්ත. දරුවගෙ පින්තූරය ද පෙන්වමින්. එක්වරම දරුවගෙ තාත්ත නවත්තපං උඹේ ඔය සම්මාදම. බස් රථයේ සිටින අයත් චිත්‍රපටයක් වගේ බලාගෙන.මිනී මරල ජීවත්වනව වගේ වැඩක්නෙ මේ කරන්නෙ. ඔය මගේ දුවගෙ පින්තූරය. දුව කිසි අසනීපයක් නැතිව යසට ගෙදර ඉන්නව. පසුගිය දවසෙ දුවගෙ පින්තූර කාඩ් එක බිරියගේ අතින් නැතිවුණා කියල ගෙදර දී කිව්ව.ඒක අහුලාගෙන තමයි මේ වැඩේ කළේ කියල කිව්වා පමණයි තාත්තා සමඟ පැමිණි තරුණයෝ තිදෙනා ඔහු අල්ල ගත්ත. පින්තූරය සමඟ හොර ලියවිලිත් සම්මාදම් කර තිබූ මුදලුත් උදුරාගෙන අතින් පයින් පහර දුන්නා. ඔහු ගුටිකාගෙන කමිසය ද නැතිව දුවන්න පටන් ගත්තෙ කකුල් දෙකට පින් දිදී. තරුණයන් ඔහුගේ පසුපස හඹා ගියත් අල්ල ගන්නට බැරි වුණා.බස් රථයේ සිටි බොහෝ දෙනෙක් කිව්වෙ මිනිහ අද නම් හොඳ පාඩමක් තමයි ඉගෙන ගත්තෙ. ඔය වගේ හොර සම්මාදම් කාරයන්ට ඔහොම ගහල මදි. ඔය වගේ හොර තක්කඩියන් කී දෙනෙකුට අපිත් රැවටෙන්නට ඇති නේදැයි කියමින්ලු..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=r1206055</link>
    <topic>ව්‍යාජ විදේශ ගමන් බලපත්‍රයකින්ඉතාලි යෑමට තැත්කළ සැකකරුට ඇප</topic>
    <author>කොච්චිකඩේ විශේෂ – ඩී. මිහිදුකුල</author>
    <content>ව්‍යාජ වීසා සහ ව්‍යාජ විදේශ ගමන් බලපත්‍රයක් උපයෝගී කරගෙන ඉතාලියට යාමට තැත් කර රක්ෂිත බන්ධනාගාර ගතව සිටි පුද්ගලයකු රු. 15000 ක මුදල් ඇප හා ලක්‍ෂ 2 ක ශරීර ඇප මත මුදාහැරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේය.මුදාහැරීමට නියෝග ලැබුවේ පල්ලියවත්ත පාර, වත්තල පදිංචි කරුවෙකි.ඩබ්ලිව්. වයි. 317 දරන ගුවන් යානයෙන් 2012-05-01 ව්‍යාජ ලෙස සකස් කළ විදේශ ගමන් බලපත්‍රය හා ව්‍යාජ වීසා අතැතිව ඉතාලියට ඇතුළුවීමට ගොස් එරට බලධාරීන් සැකකරු මෙරටට පිටිවහල් කර ඇත.මෙම ව්‍යාජ වීසා සහ ව්‍යාජ ගමන් බලපත්‍රය සකස් කර දුන් හලාවත ප්‍රදේශයේ සමන් නැමැති පුද්ගලයෙකුට සැකකරු ලක්‍ෂ 15 ක් ඉතාලියට ගිය පසු දීමට පොරොන්දු වූ බව ද පැමිණිල්ලේ සඳහන්ය.අපරාධ පරීක්‍ෂණ දෙපාර්තමේන්තුවේ කටුනායක ඒකකයට සෑම මාසයකම 1 වෙනි සතියේ ඉරුදින 9 – 12 ත් අතර සැකකරුට පෙනී සිටින ලෙස ද නියෝගයේ වැඩිදුරටත් සඳහන් කර තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=s1206051</link>
    <topic>ආසියාවට සාමයේ පණිවිඩය දෙන්නශ්‍රී ලංකාව මහ ඉහළින්ම දැන් සූදානම්</topic>
    <author>ප්‍රින්ස් ගුණසේකර</author>
    <content>වසර හයකට පසුව කොළඹ සුගතදාස ක්‍රීඩාංගණයේ පැවැත්වෙන දැවැන්ත ජාත්‍යන්තර ක්‍රීඩා උළෙලට සියල්ල සූදානම් වෙයි.මේ 9වැනිදා සිට 12වැනිදා දක්වා පැවැත්වෙන ආසියානු කනිෂ්ඨ මලල ක්‍රීඩා ශූරතාවලිය වසර 2006දී පැවැති දකුණු ආසියානු ක්‍රීඩා උළෙලට පසුව ශ්‍රී ලංකාවේ පැවැත්වෙන වැඩිම සහභාගීත්වයක් ඇති තරගාවලියකි.ආසියානු කනිෂ්ඨ මලල ක්‍රීඩා ශූරතාවලියට ආසියාවේ රටවල් 36ක් සහභාගීවන අතර ක්‍රීඩක ක්‍රීඩිකාවන් 800ක් පමණ සහභාගීවීමට නියමිතය.අනාගතයේදී ජගත් මලල ක්‍රීඩාවේ දක්ෂතා අතරට පිවිසෙන ක්‍රීඩක ක්‍රීඩිකාවන්ගේ හපන්කම් මේ ක්‍රීඩා උළෙලේදී දැක ගැනීමට හැකිවීම මෙරට ක්‍රීඩා ලෝලීන්ට විශාල ආශ්වාදයක් වනු ඇත.මේ වනවිටත් ශ්‍රී ලංකාවට පැමිණෙන විදෙස් ක්‍රීඩක ක්‍රීඩිකාවන් මෙන්ම නිළධාරීන් පිළිගෙන, ඔවුන්ට අවශ්‍ය සියලු පහසුකම් සැලසීමට කටයුතු යොදා අවසන් බව ක්‍රීඩා ඇමැති මහින්දානන්ද අලුත්ගමගේ මහතා පවසයි.මේ ක්‍රීඩා උළෙල ශ්‍රී ලංකාවේ පැවැත්වීමෙන්, වසර 30ක කුරිරු ත්‍රස්ත්‍රවාදය පරාජය කිරීමෙන් උදාවූ සාමය පිළිබද පනිවිඩය සමස්ත ආසියාවේම ප්‍රචලිත කළ හැකි බවට ඇමැතිවරයා විශ්වාසය පළ කළේය.කොළඹ සුගතදාස ක්‍රීඩාංගණයේ මෙතෙක් දකුණු ආසියා ක්‍රීඩා උළෙල 2ක්(1991 හා 2006),ආසියානු මලල ක්‍රීඩා ශූරතාවලියක් (2002), පවත්වා ඇත.ඒ සියල්ලටම නොදෙවැනි ලෙස ආසියානු කනිෂ්ඨ මලල ක්‍රීඩා ශූරතාවලිය පැවැත්වීම රජයේ අරමුණවී තිබේ.ආසියානු කනිෂ්ඨ මලල ක්‍රීඩා ශූරතාවලි ඉතිහාසයේ තරගාවලි 14කදී මෙතෙක් ශ්‍රී ලංකාව රන් පදක්කම් 2ක් පමණක් දිනා ඇත.ඉන්දුනීසියාවේ ජාකර්තා නුවර 1994දී පැවැති තරගාවලියේදී මීටර්100 ඉසව්ව තත්පර 11.42කින් නිමකළ දමයන්ති දර්ශා හා මීටර් 200 ඉසව්ව තත්පර 23.16කින් නිම කළ සුසන්තිකා ජයසිංහ එම ගෞරව ශ්‍රී ලංකාවට අත්කර දුන්හ.එම දක්ෂතා දෙකම තරගාවලි වාර්තා ලෙස සටහන්ව ඇත.මෙයින් සුසන්තිකා ජයසිංහ මෙවර තරගාවලියේ කණ්ඩායම් කළමනාකාරිණිය ලෙස එකවීමද විශේෂත්වයකි. සුගතදාස ක්‍රීඩා පිටියේදී මෙවර පවත්වන ආසියානු කනිෂ්ඨ මලල ක්‍රීඩා ශූරතාවලිය ශ්‍රී ලංකාවට වැඩි වාසියක් ගෙන එනු ඇතැයි විශ්වාසයකි.සත්කාරක රට ලෙස ශ්‍රී ලංකා ක්‍රීඩක ක්‍රීඩිකාවන්ට ඇති වාසිය මත උපරිම ප්‍රතිළුල ලබා ගැනීම අරමුණු කිරීම මෙහිදී වැදගත් වේ.ක්‍රීඩාංගණයේ අලුතින්ම ඉදිකළ නව කෘත්‍රීම ධාවන පථය තරගාවලියට එක්වන ක්‍රීඩක ක්‍රීඩිකාවන්ට වාර්තා පිහිටුවීමට වඩාත් යෝග්‍ය එකක් බව මලල ක්‍රීඩා විශේෂඥයෝ පවසති.සුගතදාස පිටියේ වසර 20කට අධික කාලයක් පැවැති මොන්ඩෝ වර්ගයේ කෘත්‍රීම ධාවන පථය වෙනුවට ඉහල වටිනාකමකින් යුත් කෘත්‍රීම ධාවන පථයක් ඇතිරීමට හැකිවීම මෙයට හේතුවී තිබේ.‍ක්‍රීඩාංගණයේ ජල ප්‍රවාහන පද්ධතිය ක්‍රමවත් කිරීමට අමතරව කෘමී පාලනය සදහා අභ්‍යන්තර නල පද්ධතියක්ද සවිකර තිබීම විශේෂත්වයකි.සුගතදාස ක්‍රීඩාංගණයට ජගත් මලල ක්‍රීඩා සම්මේලනයේ “ඒ“ සහතික පත්‍රය හිමි ඇති අතර උසස් ප්‍රමිතියෙන් යුත් ජාත්‍යන්තර ක්‍රීඩාංගණයක් බවට ආසියානු මලල ක්‍රීඩා සංගමය නිර්දේශයක්ද ලබා දුනි.ක්‍රීඩාංගණය නවීකරණය උදෙසා රුපියල් මිලියන 220ක ඇස්තමේන්තුවක් ඉදිරිපත් කර තිබූ අතර එම මුදලට ටෙන්ඩරය පවරා තිබියදී, ජනාධිපති මහින්ද රාජපක්ෂ මහතාගේ උපදෙස් මත කැබිනට් පත්‍රිකාවකින් එම ටෙන්ඩරය අවලංගු කොට විවෘත ටෙන්ඩර කැදවීමකින් රුපියල් මිලියන 113කට සුගතදාස ක්‍රීඩාංගණය නවීකරණය කිරීමට හැකිවීමද ප්‍රශංසනීය වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=s1206052</link>
    <topic>නාවික හමුදාවේ සංජීවටආසියානු අයෝමය ශූරතාව</topic>
    <author/>
    <content>උස්බෙකිස්ථානයේ පැවැත්වූ 46 වෙනි ආසියානු අයෝමය ශූරයා තරගාවලියේ කිලෝ ග්‍රෑම් 65 බර පන්තිය වෙනුවෙන් ලංකාව නියෝජනය කළ නාවික හමුදාවේ සංජීව රුවන් කුමාර එම රන් පදක්කම හිමිකර ගැනීමට පෙරේදා (03) සමත් විය. එම බර පන්තිය වෙනුවෙන් ක්‍රීඩකයන් 21 දෙනෙකු සහභාගී වූහ.මාතර උයන්වත්තේදී ඉකුත්දා පැවති මාතර top 20” අයෝමය ශූරයා ලෙස අභිෂේක ලැබූ සංජීව ආසියානු තරගාවලියට සුදුසුකම් ලැබීය. සංජීව රුවන් කුමාර, රනිල් සම්පත් සහ පණ්ඩුල බස්නායක යන ක්‍රීඩකයෝ මේ තරගාවලියට එක් වූහ. කාය වර්ධන සම්මේලනයේ සභාපති කපිල කුමාර මහතාගේ අධීක්ෂණය හා අනුසාශකත්වය ක්‍රීඩක පිරිසට ලැබුණි.සිය රටට කීර්තියක් හිමිකර දුන් සංජීව ඇතුළු පිරිස අද (05) මවුබිමට පැමිණේ.2014 දී පැවැත්වීමට නියමිත ආසියානු අයෝමය ශූරතාවලිය ශ්‍රී ලංකාවේදී පැවැත්වීමට අන්තර් ජාතික කායවර්ධන කොන්ග්‍රස් මණ්ඩලය නිළ වශයෙන් අනුමැතිය ලබා දී තිබේ.මෙවර උස්බෙකිස්ථානයේ පැවති 2012 ආසියානු තරඟාවලියේදී රටවල් 21 ක සහභාගීත්වයෙන් නියෝජනය වූ අතර එහිදී කොරියාවද 2014 වර්ෂයේ ආසියානු අයෝමය ශූරතා තරඟාවලිය පැවැත්වීමට ඉල්ලීමක් කර තිබුණි. රටවල් 21 න් රටවල් 16ක් ම ශ්‍රී ලංකාවේදී 2014 ආසියානු තරඟාවලිය පැවැත්වීමට එකඟතාවය පලකර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=s1206053</link>
    <topic>රාජකීයයන් පෙරමුණ රැකගනී</topic>
    <author>ෆවුස් ‍මොහොමඩ්</author>
    <content>සිංගර් අන්තර් පාසල් අවුරුදු 20න් පහළ රගර් ලීග් තරගාවලියේ පළමු කාණ්ඩයේ ‍'ඒ' කොටසේ පළමු තැන තවදුරටත් රැකගැනීමට රාජකීය විදුහල සමත්විය.පසුගියදා බෝගම්බර පිටියේ දී කිංග්ස්වුඩ් විදුහල සමග පැවැති තරගය ලකුණු 27-24ක් ලෙස ජයගනිමින් රාජකීය ක්‍රීඩකයෝ අපරාජිතව සිය ස්ථානය රැකගත් අතර දෙවැනි ස්ථානයේ රැඳී සිටින සාන්ත පීතර විදුහල ද සාන්ත අන්තෝනි විදුහල සමග නිත්තවෙල පැවැති තරගය ලකුණු 31-22ක් ලෙස ජයගත්තේය.කිංග්ස්වුඩ් විදුහලට එරෙහිව පැවැති ‍තරගයේ පළමු භාගයේ දී ලකුණු 20-0ක් ලෙස ඉදිරියෙන් සිටි රාජකීය ක්‍රීඩක‍යෝ ලැබූ ලකුණු සංඛ්‍යාවට ගෝල් 3ක් සහ දඬුවම් පහර 2ක් ඇතුලත් වූ අතර තරගයේ දෙවැනි භාගයේ දී ලකුණු රැස්කිරීම ආරම්භ කළ කිංග්ස්වුඩ් ක්‍රීඩකයෝ ගෝල් 2ක් සහ උත්සාහක දිනුම් 2ක් වාර්තා කළේය.සාන්ත පීතර විදුහල හා සාන්ත අන්තෝනි විදුහල අතර පැවැති තරගයේ දී ‍ගෝල් 3ක් සහ උත්සාහක දිනුම් 2ක් වාර්තා කිරීමට සාන්ත පීතර ක්‍රීඩකයෝ සමත්වූ අතර සාන්ත අන්තෝනි විදුහල ගෝලයක් සහ උත්සාහක දිනුම් 3ක් වාර්තා කළේය.තරගයේ පළමු භාගය නිමාවනවිට ලකුණු 22-5ක් ලෙස සාන්ත පීතර විදුහල ඉදිරියෙන් සිටියේය.සිල්වෙස්තර විදුහල් පිල සමග පැවැති 'බී' කාණ්ඩයේ තරගයකින් ලකුණු 31-24 ක ජයක් වාර්තා කිරීමට තර්ස්ටන් විදුහල සමත්විය.බෝගම්බර පිටියේ පැවැති මේ තරගයේ පළමු භාගයේ දී ලකුණු 19-14ක් ලෙස පෙරමුණේ පසුවූ තර්ස්ටන් ක්‍රීඩකයෝ ගෝල් 3ක් සහ උත්සාහක දිනුම් 2ක් රැස්කළ අතර සිල්වෙස්තර පිල ගෝල් 3ක් සහ දඬුවම් පහරක් එල්ල කළේය.මේ අතර 'බී' කාණ්ඩය යටතේ සී.ඩබ්.ඩබ්.කන්නන්ගර විදුහල සමග පැවැති තරගය ලකුණු 102-0ක් ලෙස ජය ගැනීමට ගල්කිස්සේ සාන්ත තෝමස් විදුහල සමත්විය.පළමු භාගය නිමාවනවිට ලකුණු 52-0ක් විය. සා.තෝමස් පිල ලැබූ ලකුණු සංඛ්‍යාවට ගෝල් 11ක් සහ උත්සාහක දිනුම් 5ක් ඇතුලත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=s1206054</link>
    <topic>ඔලිම්පික් ශූරිය ක්‍රීඩාවට සමු දෙයි</topic>
    <author>ඉන්දියානා පොලිස් (ඒ.එෆ්.පී.)</author>
    <content>එළැඹෙන ලන්ඩන් ඔලිම්පික් ක්‍රීඩා උලෙළේ ජිම්නාස්ටික් තරග ඉසව්වට සහභාගිවීමේ බලාපොරොත්තුවෙන් පසුවූ හිටපු ලෝක ශූරිය හා 2008 ඔලිම්පික් ජිම්නාස්ටික් තරග ඉසව්වේ තුන්ඉරියව් අනුශූරිය වූ ෂෝන් ජොන්සන් තරගකාරී ජිම්නාස්ටික් ක්‍රීඩාවෙන් සමුගැනීමට තීරණය කර ඇත.දණහිසේ ආබාධයකට ගොදුරු වී සිටින බැවින් ඇයට ලබන මස ඇරඹෙන ඔලිම්පික් ක්‍රීඩා උලෙළට සහභාගිවීමේ බලාපොරොත්තු අතහැර ගැනීමට සිදුවී තිබිණි.ලෝක ශූරතා 3ක්, ඔලිම්පික් රන් පදක්කමක් සහ රිදී පදක්කම් 3ක් සමග සිය තරග දිවිය නිමාවට පත්කර ගැනීමට සිදුවූ බැව් ඇය කියා සිටියාය‍.'ලන්ඩන් ඔලිම්පික් උලෙළේ දී අමෙරිකාව වෙනුවෙන් දස්කම් දැක්වීමට තරම් ශක්තියක් හා හදවතක් මට ති‍බුණත් අවාසනාවන්ත විදිහට තව දුරටත් මට ජිම්නාස්ටික් ක්‍රීඩාවේ රැඳී සිටීමට නොහැකි තරම් වම් දණහි‍සේ ආබාධය වැඩිවෙලා‍‍. මට දැන් කළ හැකි එකම දේ වන්නේ ක්‍රීඩාවෙන් සමුගැනීම විතරයි. මගේ ක්‍රීඩා දිවියට උදව් කළ ‍හැ‍මෝටම ස්තූතියි.' ඇය එසේ පැවැසීය.ඇය සිය විශ්‍රාම ගැනීමේ නි‍වේදනය නිකුත් ‍කළේ අමෙරිකාව වෙනුවෙන් ඔලිම්පික් උලෙළට සුදුසුකම් ලැබීමේ වැදගත්ම තරගාවලියට දින කීපයකට පෙරය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=s1206055</link>
    <topic>තහනම් උත්තේජන භාවිතා කිරීමට එරෙහිව නව නීති</topic>
    <author>පැරීසිය (ඒ.එෆ්.පී.)</author>
    <content>වසර 2015 සඳහා වන මීළඟ තහනම් උත්තේජන විරෝධී සැලසුම අනුව තහනම් උත්තේජන භාවිතා කිරීමේ වරදට හසුවන ක්‍රීඩකයන්ට පනවන තරග තහනම නිමාවීමෙන් පසුව එළැඹෙන ගිම්හාන ඔලිම්පික් ක්‍රීඩා උලෙළටත්, ශීත ඔලිම්පික් ක්‍රීඩා උලෙළටත් සහභාගිවීමට ඔවුන්ට ලැබෙන අවස්ථාවන් සීමා කෙරෙනු ඇත.2008 වසරේ ඔලිම්පික් ක්‍රීඩා උලෙළට පෙර ද ජාත්‍යන්තර ඔලිම්පික් කමිටුව මීට සමාන නීතියක් හඳුන්වා දී තිබිණි. නමුත් ක්‍රීඩාව සඳහා වන ඉහළ උසාවිය විසින් එය නීති විරෝධී සැලසුමක් බවට තීරණය කරනු ලැබීමෙන් පසුව අදාල නීතිය ලන්ඩන් ඔලිම්පික් ක්‍රීඩා උලෙළට පෙර ඉවත් කරගන්නා ලෙසට ජාත්‍යන්තර ඔලිම්පික් කමිටුවට නියෝග කර තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=s1206056</link>
    <topic>කාල්ටන් සුපර් සෙවන්ස් රගර් තරගාවලිය අවසන්</topic>
    <author/>
    <content>තාරුණ්‍යයට හෙටක් සංවිධානය විසින් ශ්‍රී ලංකා රගර් සංගමය හා එක්ව සිවුවැනි වරටත් සංවිධානය කරනු ලැබූ කාල්ටන් සුපර් සෙවන්ස් රගර් තරගාවලිය ඊයේ (3) බම්බලපිටිය පොලිස් ක්‍රීඩාංගණයේ දී නිමාවට පත්විය.එහිදී යෝෂිත රාජපක්ෂගේ නායකත්වයෙන් යුත් ජැෆ්නා චැලෙන්ජර්ස් කණ්ඩායම හා චානක චන්දිමාල්ගේ නායකත්වයෙන් යුත් නෝර්ත් වෙස්ටර්න් බ්ලැක්ස් කණ්ඩායම සමස්ත ලකුණු සටහනේ ප්‍රසාද ලකුණු 37බැගින් ලබා සම ශූරතා දිනා ගත්හ.දෙවැනි අදියරේ ජය ජැෆ්නා චැලෙන්ජර්ස් පිලට හිමිවිය. පාර්ලිමේන්තු මන්ත්‍රී සහ තාරුණ්‍යයට හෙටත් සංවිධානයේ සභාපති නාමල් රාජපක්ෂ මහතාගේ සංකල්පයක් ය‍ටතේ ආරම්භ වූ කාල්ටන් සුපර් සෙවන්ස් තරගාවලියට අන්තර්ජාතික සත් සාමාජික රගර් බිමේ විශිෂ්ටතම ක්‍රීඩකයන් 40ක් සමග ජාතික මට්ටමේ සුපිරි ක්‍රීඩකයන් රැසක් දින 4ක් පුරා කණ්ඩායම් 10ක් වෙනුවන් ක්‍රීඩා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=s1206057</link>
    <topic>විස්සයි 20 1–1ක් ලෙස සමවෙයි</topic>
    <author/>
    <content>සූරියවැව ජාත්‍යන්තර ක්‍රිකට් ක්‍රීඩාංගණයේදී පෙ‍රේදා පැවැති ශ්‍රී ලංකා- පාකිස්තාන දෙවැනි හා අවසාන විස්සයි20 තරගයෙන් ශ්‍රී ලංකා පිලට ලකුණු 23ක පරාජයක් අත්විය. පාකිස්තානයේ මේ ජයග්‍රහණයත් සමග දෙපිළ අතර පැවැති විස්සයි20 ද්විත්ව තරගමාලාව තරග 1–1ක් ලෙස සමව අවසන් විය.කාසියේ වාසිය දිනා පළමුව පන්දුවට පහර දුන් පාකිස්තානය කඩුලු 6කට ලකුණු 122ක් රැස් කළේය. ලකුණු 123ක ජයග්‍රාහී ඉලක්කයක් හඹා ගිය ශ්‍රී ලංකාවට ඕවර 19.2කදී ලබා ගත හැකිවූයේ ලකුණු 99ක් පමණි. පාකිස්තාන පිලේ උමාර් අක්මාල් කෞෂාල් ලොකුආරච්චිගේ පන්දුවකට කඩුල්ල මුවාකිරීමේ වරදට හසුවූ අයුරු. ජායාරූපය- සමන් මෙන්ඩිස්.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>05</day>
    </date>
    <link>http://www.dinamina.lk/2012/06/05/_art.asp?fn=f1206051</link>
    <topic>හමුදා කඳවුරු ඉවත් කරන්න කියන්නේ රට ගැන හිතල නෙවෙයි</topic>
    <author>සාකච්ඡා කළේ පණ්ඩුක සමරසේකර ඡායාරූප වාසිත පටබැඳිගේ සහදුෂ්‍යන්ත මායාදුන්නේ</author>
    <content>මුලින්ම කිවයුතුයි මෙය කිසිදු සදාචාරාත්මක බවක් නැති ඉල්ලීමක් කියන එක. වසර 30ක් යුද්ධයෙන් පීඩා විඳපු රටක්. එවැනි රටක ජාතික ආරක්ෂාවට මුල් තැනක් දිය යුතුයි. ඉතින් අපි එයට මූලිකත්වය දෙනවා නම් ඇයි හමුදා කඳවුරු ඉවත් කරන්නෙ. ජාතික ආරක්ෂාව කියන්නෙ සිංහල හෝ ද්‍රවිඩ, මුස්ලිම් ජනතාව වෙන් වෙන් වශයෙන් ආරක්ෂා කිරීමක් නොවේ.මුළු මහත් ජාතියම ආරක්ෂා කිරීමක්. එහිදී මෙය උතුරද දකුණද වයඹ ද කියල වෙන් කරන්න බැහැ. විශේෂයෙන්ම උතුර කියන්නෙ අවුරුදු 30ක් ම ත්‍රස්තවාදී ග්‍රහණයට නතුවෙලා තිබුණ පළාතක්. නිදහසින් පසු රටේ අවශ්‍යතාව මත භූමිය අනුව ප්‍රදේශ ජනතාව සාධක හැටියට අරගෙනයි මේ හමුදා කඳවුරු පිහිටුවලා තියෙන්නෙ. එනිසා කිසිදු සංවිධානයකට පක්ෂයකට කිසිම සදාචාරාත්මක අයිතියක් නැහැ උතුරේ හමුදා කඳවුරු ඉවත් කරන්න කියලා ඉල්ලීම් කරන්න.මේ ඉල්ලීම් කවුරු කළත් ඔවුන් මේ ඉල්ලීම් කරන්නෙ රට වෙනුවෙන්වත් මේ රටේ ඉන්න සමස්ත ජාතිය වෙනුවෙන්වත් නෙවෙයි. ත්‍රස්තවාදයට උදවු දුන්නු විවිධ බලවේග තවමත් ඉන්නවා. කොටි හිතවාදී දෙමළ ඩයස්පෝරාව පිටරටවල ඉදගෙන මේ මානබලන්නෙ ත්‍රස්තවාදයෙන් දිනාගන්න බැරිවුණ දේවල් වෙනත් ක්‍රමවේද මගින් දිනාගන්න. ජාතිය ගැන හිතන ජාතික ආරක්ෂාව ගැන හිතන රජයකින් ඒ දේ ඔවුන්ට කරගන්නට බැහැ.දැන් සාමය ස්ථාපිත කර තිබෙනවා. එය රකින්න පොලිසිය ඉන්නවා. නමුත් පොලිසිය හිටියා කියල හමුදා කඳවුරු ඉවත් කරන්න කියල නීතියක් නැහැනෙ. අද හමුදාව ක්‍රියාන්විත රාජකාරි කරන්නෙ නැහැනෙ. 1960 ගණන්වල ඉඳන් හමුදා කඳවුරු උතුරේ, යාපනය පලාලි වගේ ප්‍රදේශවල තිබුණා. රටේ අවශ්‍යතාව මත අලුතින් හමුදා කඳවුරු ඇති කළා. මුලින්ම මේ අවශ්‍යතාව හඳුනාගෙන මේ කඳවුරු පිහිටුවූවා නම් කවදාවත් ත්‍රස්තවාදී ප්‍රශ්නයක් අපේ රටේ ඇතිවන්නේ නැහැ.2002 ට පස්සෙ උතුරේ වෙනමම පාලනයක් තිබුණනෙ. කොටි පොලිසි, උසාවි, බැංකු මේ වගේ විවිධ විෂයන් භාරගෙන වෙනමම එල්. ටී. ටී. ඊ. පාලනයක් අරන් ගියා. ඒක ගිවිසුම් ප්‍රකාරවම භාර දුන්නනෙ. ඉතින් පුළුවන් තරම් කොටි ඒ ප්‍රදේශවල තරවුණා. 2005 නොවැම්බර් මාසෙන් පස්සෙ ඒ ගිවිසුම් සියල්ල අහෝසි කරල දැම්මා. ඒ නිසා දැන් එවැනි තත්ත්වයක් නැහැ. උතුර කියන්නෙ මේ රටේ එක කොටසක්. උතුරේ දැන් තියෙන්නෙ රටේ හැම ප්‍රදේශයකම පවතින සිවිල් නීතිය. මේ රට එකම ධජයක් එකම ජාතික ගීයක් එක නායකයෙක් යටතේ පවතින රටක්. ඒ නිසා උතුර කියල වෙනමම හඳුන්වන්න අවශ්‍ය නැහැ. එය වලංගු නැහැ. එහෙම නම් තවත් කුඩා කණ්ඩායමක් කීවොත් අනුරාධපුරයෙන් හමුදාව ඉවත් කරන්න, නැත්නම් හම්බන්තොටින් හමුදාව ඉවත් කරන්න කියල ඒකත් කරන්න වෙනවනෙ.උතුරේ ටී. එන්. ඒ. එකට ජනතා නියෝජනයක් තියෙනවා කියන එක ඇත්ත. එහෙමනම් යූ. එන්. පී. එකටත් තියෙනවනෙ; ශ්‍රී ලංකා නිදහස් පක්ෂයටත් තියෙනවනෙ. ඉතින් ඒ අය කියන්නෙ නැහැනෙ හමුදා කඳවුරු ඉවත් කරන්න කියලා. මේක මේ ජනතාවගේ ඉල්ලීමක් නෙවෙයි. එක එක පක්ෂ පිම්බෙන්න කරන ඉල්ලීම්.කවදාවත් ජනතාව පාරට බැහැල උද්ඝෝෂණ කරල නැහැනෙ කඳවුරු ඉවත් කරන්න කියලා. ජනතාව කවදාවත් එහෙම ඉල්ලීමක් කරන්නෙත් නැහැ. මොකද ඔවුන් දන්නවා හමුදා කඳවුරු තිබීමෙන් තමන්ගේ ආර්ථිකය කොයිතරම් ශක්තිමත් වෙනවද කියන එක. තමන්ගෙ ගොවි නිෂ්පාදන එළවළු ටික මිරිස් ටික විකුණගන්න තමන්ගෙ වෙළෙඳාම දියුණුකර ගන්න ශක්තිමත් ආර්ථිකයක් ඇතිකරන්න මේ හමුදා කඳවුරු පිහිටා තිබීම ඔවුන්ට විශාල ශක්තියක් වෙලා තියෙනවා.මම හිතන්නේ එහෙම විශේෂයක් දක්වලා නැහැ. අවශ්‍යතාව නිසා මතයි එහෙම හමුදා කඳවුරු පිහිටුවන්නෙ. උතුරු ප්‍රදේශය ගත්තොත් ත්‍රස්තවාදීන් අවි ආයුධ ගෙනාවෙ මුහුදු මාර්ග ඔස්සෙ. එය වළක්වන්න නම් උතුරේ නාවික ආරක්ෂාව වැඩි කරන්න ඕනෑ. ඒ නිසා උතුරු ප්‍රදේශයේ නාවික කඳවුරු වැඩි වැඩියෙන් පිහිටුවන්න සිදු වුණා. යුද්ධය අවසානයි කියලා ඒවා ඉවත් කළොත් මොකද වෙන්නෙ? නැවත අපේ අර වසර 30ක යුද සමයට අපි තල්ලු වෙන එකනෙ වෙන්නෙ.නැවත එවැනි තත්ත්වයක් ඇති වෙන්නෙ නැහැ කියල කාටද සහතික වෙන්න පුළුවන්. කොටි ත්‍රස්තවාදීන්ගේ විශාල අවි නැව් 10ක් විනාශ කරන්න පුළුවන් වුණේ ඒ හමුදා කඳවුරු තිබුණ නිසා. ඒවා මේ රටට ආවානම් ඒ ආයුධ පත්තු වෙන්නෙ අපේම හමුදාවට එරෙහිව නෙවෙයිද?ජාතික ආරක්ෂාව සම්බන්ධයෙන් ගන්නා තීරණවලදී මූලිකත්වය දෙන්නේ ජාතික ආරක්ෂාවටම තමයි. ඒ නිසා මේ එක කුඩා කණ්ඩායමක ඉල්ලීමකට අනුව ජාතික ආරක්ෂාවට තර්ජනයක් වන විදියේ කුමන හෝ තීන්දුවක්වත් ආරක්ෂක අමාත්‍යාංශය ගන්නේ නැහැ. මේ වගේ ඉල්ලීම්වලින් වෙන්නෙ මේ පිරිස කෙරෙහි ජනතා අප්‍රසාදයක් ඇතිවෙන එක. මේ ඉල්ලීම කරන්නෙ ජනතාව වෙනුවෙන් නෙවෙයිනෙ. බලන්න දැන් උතුරේ ඉන්න හමුදාව තමයි බිම් බෝම්බ ඉවත් කළේ. ඒ අය තමයි ජනතාව ආරක්ෂා කළේ. නැවත පදිංචි කිරීම් සිදු කළේ මේ උතුරේ ඉන්න අපේ හමුදාව. ඒ කියන්නෙ අපේ හමුදාව උතුරේ ඉන්න එකෙත් එහි ජනතාවට සුබ සිද්ධියක් වෙලා තිබෙනවා. අකටයුත්තක් වෙලා නැහැ. ඉතින් අපේ රටේ මේ කුඩා කණ්ඩායමක ඉල්ලීමකට ජාතික ආරක්ෂාවේ වෙනසක් කරන්න රජයකට බැහැ.අපේ රටේ නීතිය හා සාමය රකින්න තියෙන ආයතන ඉවත් කළා කියමු. අපේ රටට සාමය ගෙනාව හමුදාවට මොකද වෙන්නෙ, ඒ අය ගෙදර යවන්නද? රටට සාමය ගෙනාවෙ රණවිරුවන් කියල මුළු රටම පිළිගන්නවා. ඒ අය ගෙදර ඇරියොත් නැති ප්‍රශ්නයක් රටේ ඇතිවෙනවා. අනෙක ආරක්ෂාවට මොකද ‍ෙවන්නෙ. ත්‍රස්තවාදය රටින් තුරන් කළාට එහි කණ්ඩායම් ලෝකයේ විවිධ තැන්වල ඉන්නවා.උතුරේ නාවික හමුදා කඳවුරු ටික වහල දැම්මොත් කිසිම බාධාවක් නැතිව ආයුධ ගබඩා නැව් පිටින් ඇවිත් උතුරේ ත්‍රස්තවාදය වපුරන්න අවශ්‍ය පසුබිම ඔවුන් නිර්මාණය කර ගන්නවා. දැන් බලන්න ප්‍රභාකරන් මුලින්ම කළේ හොර බඩු රටට ගෙන්වපු එක.ඊළඟට කුඩු ජාවාරම. අවසානයේ මොකද වුණේ ඒ අය මල්ටි බැරල් ගේන තරමට දියුණූ වුණා. ඒ කාලයේ මේවා නවත්වන්න හමුදාවක් හැටියට අපි තරවෙලා හිටිය නැති වුණ නිසා නෙවේද එහෙම වුණේ?යුද උපදේශනයක් නොතිබීම ඒකට හේතුවයි. ජනාධිපතිතුමා පත්වුණ වහාම කළ පළමු රාජකාරිය තමයි ආරක්ෂක ලේකම්වරයෙක් පත් කරගත්ත එක. ඊළඟට කළේ හමුදාවට පුළුවන් තරම් පිරිස් බලය එක් කළ එක. ඊට පස්සෙ අල්ලගත්ත එක කඳවුරක්වත් අපේ හමුදාව අතහැරල ගියේ නැහැ. මොකද ඒවා රැකගන්න අවශ්‍ය පිරිස් බලය යුද ශක්තිය ජනාධිපතිතුමාගේ මැදිහත්වීමෙන් විශාල ලෙස තරකර ගත්තා. ඒ නිසයි වසර 30ක් ඇදුණු යුද්ධය අවුරුදු 3කින් අවසන් කරන්න හැකි වුණේ. වීරෝදාර හමුදාවේ කැපවීම නොතිබුණා නම් ඒ දේ කරන්න බැහැ.පළවෙනි කාරණය තමයි වසර 30ක් ඇදුණු යුද්ධය දිනවලා රටට සාමය ගෙනදුන් වීරෝදාර හමුදාවට ගෙදර යන්න කියන එකේ සදාචාරයක් තියනවද? අද හමුදාව කියන්නෙ රටට සම්පතක්.උතුරේ බැලුවත් නැඟෙනහිර බැලුවත්, කොළඹ බැලුවත් මේ හැම ප්‍රදේශයකම හමුදා නිලධාරීන් රටේ සංවර්ධනය සඳහා ඍජුවම කැපවෙලා තියෙනවා.අලුතින් හමුදාවට බඳවාගැනීම් නතර කර තිබුණත් හමුදාවේ ඉන්න කොටසක් රටේ සංවර්ධනයට දායක වෙනවා. ඒ එක්කම ආරක්ෂාව සඳහාත් යොදවල තියෙනවා. ඒ නිසා එදා වගේම අදටත් හමුදාව කියන්නෙ අපේ රටට සම්පතක්. හමුදාවෙ කොටසක් ආරක්ෂාව වෙනුවෙන් කැපවෙනවා. තව කොටසක් සංවර්ධනය සඳහා කැපවෙනවා. එහෙම කැපවීමක් කරන හමුදාවකට ඔවුන්ගෙ කඳවුරු වහලදාල ගෙදර යන්න කියන්න තරම් රජයකට ඇති වුවමනාව මොකක්ද?.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=n1206061_br6</link>
    <topic>ශ්‍රී ලංකාවේ උද්ධමනය පහළට ශ්‍රී ලංකා මහ බැංකුව කියයි</topic>
    <author/>
    <content>(2012-06-06 15.00)ශ්‍රී ලංකාවේ උද්ධමනය සියයට 5.6 දක්වා පහත වැටී තිබෙන බව ශ්‍රී ලංකා මහ බැංකුව පවසයි.ජන ලේඛන හා සංඛ්‍යාලේඛන දෙපාර්තමේන්තුව මඟින් ගණනය කරනු ලබන කොළඹ පාරිභෝගිකයන්ගේ මිල දර්ශකයට අනුව පසුගිය අපේ‍්‍රල් මාසයේ පැවැති සියයට 5.7ක් වූ උද්ධමනය මැයි මාසය අවසන් වනවිට සියයට 5.6 දක්වා පහත වැටී ඇති බව එම බැංකුව සඳහන් කරයි.ඒ අනුව මේ වසරේ අප්‍රේල් මාසයට සාපේක්ෂව මැයි මාසයේදී මෙරට උද්ධමනය සියයට 0.1 කින් පහත වැටී තිබෙන බව ශ්‍රී ලංකා මහ බැංකුව පෙන්වා දෙයි.මේ අතර ශ්‍රී ලංකා මහ බැංකුව පෙන්වා දෙන්නේ මේ වසරේ අප්‍රේල් මාසය හා සසඳන කළ මැයි මාසයේදී මේ රටේ මූලික උද්ධමනය වාර්ෂික සාමාන්‍ය හා ලක්ෂමය පදනම මත සියයට 6.0ක් සහ සියයට 4.8ක් දක්වා පහත වැටී තිබෙන බවයි.දර්ශකයෙන් පෙන්නුම් කරන පරිදි මේ වසරේ මැයි මාසයේදී පූර්ව මාසයට සාපේක්ෂව සාමාන්‍ය මිල මට්ටමෙහි සියයට 1.4ක ඉහළ යාමක් වාර්තා වී තිබෙන අතර කොළඹ පාරිභෝගික මිල දර්ශකය නිරපේක්ෂ වශයෙන් 159.8 සිට 162.1 දක්වා ඉහළ ගොස් තිබේ.මේ කාලයේදී අර්තාපල්, මත්ස්‍ය සහ මුහුදු ආහාරවල මිල ගණන් ඉහළ ගියද පළතුරු, පළාවර්ග ලොකුළුණු, බිත්තර සහ සීනි ආදියෙහි මිල ගණන් පහත යාමක් දක්නට ලැබෙන බවද ජනලේඛන හා සංඛ්‍යා ලේඛන දෙපාර්තමේන්තුවේ සංඛ්‍යාලේඛන පෙන්වා දෙයි.ඊට අමතරව සෞඛ්‍ය, සන්නිවේදන, විනෝදාත්මක සහ සංස්කෘතික යන උප කාණ්ඩයන්හි මිල ගණන් පසුගිය මැයි මාසයේදී නොවෙනස්ව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=n1206061_br5</link>
    <topic>උතුරු හා නැ'හිර සංවර්ධන ප්‍රගතිය ගැන ඇමෙරිකාවේ හා ඉන්දියාවේ ප්‍රසාදය</topic>
    <author/>
    <content>(2012-06-06 11.58) උතුරු හා නැඟෙනහිර ප්‍රදේශ ලබා තිබෙන වර්ධනාත්මක මෙන්ම ස්ථාවර ප්‍රගතිය සම්බන්ධයෙන් ඇමෙරිකා එක්සත් ජනපදයේ සහ ඉන්දියාවේ ප්‍රසාදය හිමිව තිබේ.සිංගප්පූරුවේ පැවැති ෂැංග‍්‍රිලා ආරක්ෂක සංවාද සමුළුව අතරතුර දී විදේශ කටයුතු ඇමැති මහාචාර්ය ජී. එල් පීරිස් හා ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහත්වරුන් සමඟ ඇමෙරිකා එක්සත් ජනපද ඒකාබද්ධ හමුදා ප්‍රධානීන්ගේ සභාපති ජනරාල් මාර්ටින් ඩෙමිප්සි හා ඉන්දීය ආරක්ෂක ඇමැති ඒ. කේ ඇන්තනී මහත්වරුන් පැවැත්වූ විශේෂ සාකච්ඡාවේදී මේ බව අනාවරණය වූ බව විදේශ කටයුතු අමාත්‍යාංශය සඳහන් කරයි.මෙරට ජාතික ගැටලුව විසඳීම සඳහා රජය ගෙන ඇති කි‍්‍රයාමාර්ග සම්බන්ධයෙන් මෙන්ම උතුරු නැඟෙනහිර පළාත්වල පුරනරුත්ථාපනය, යළි ගොඩනැඟීම, සමාජ - ආර්ථික වර්ධනය ආදිය පිළිබඳව ඉන්දීය රජය සහ ඇමරිකානු රජය වෙත දීර්ඝ වශයෙන් කරුනු පැහැදිලි කර ඇත.මීට අමතරව ශ‍්‍රී ලංකාවේ ආරක්ෂක අංශ නිලධාරීන්ගේ ශක්‍යතා වර්ධනය සඳහා ඇමෙරිකාවේ හා බන්දියාවේ තවදුරටත් පුහුණුවීම් අවස්ථා ලබාදෙන ලෙස ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතා මෙහිදී කළ ඉල්ලීමට දෙරට යහපත් ප්‍රතිචාර දක්වා තිබේ.විදේශ කටයුතු ඇමැති මහාචාර්ය ජී.එල් පීරිස් මහතා ආසියානු ආරක්ෂක සමුළුවේ "දකුණු ආසියාව තුළ ආරක්ෂාව සම්බන්ධයෙන් වර්ධනය වෙමින් පවතින තර්ජන" යන තේමාව යටතේ සැසිය අමතනු ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=n1206067</link>
    <topic>‘මෙරට විනාශකාරී භූ කම්පා ඇතිවීමේ සම්භාවිතාව අඩුයි’</topic>
    <author>උපාලි කරුණාරත්න</author>
    <content>ලංකාවේ විනාශකාරී භූමිකම්පා ඇතිවීමේ සම්භාවිතාව අඩු බව භූ විද්‍යා සමීක්ෂණ හා පතල් කාර්යාංශයේ නියෝජ්‍ය අධ්‍යක්ෂ ආචාර්ය බර්නාඩ් ප්‍රේම් මහතා පැවසීය.ඒ මහතා එසේ ප්‍රකාශ කළේ ශ්‍රී ලංකාවේ පසුගිය දිනවල ඇති වූ භූ කම්පනයන් පිළිබඳ දිනමිණ කළ විමසීමකදීය.ශ්‍රී ලංකාවේ ඇති වන භූ කම්පන තත්ත්වයන් පිළිබඳ තම ආයතනය නිරතුරුවම පරීක්ෂාවෙන් සිටින බව ප්‍රකාශ කළ ඒ මහතා භූ කම්පන වැඩිපුර ඇතිවන භූ තල මායිම්වලට දුරින් ශ්‍රී ලංකාව පිහිටා තිබෙන බවද ප්‍රකාශ කළේය.දකුණු ඉන්දියාව සහ ශ්‍රී ලංකාව පිහිටා තිබෙන්නේ ස්ථාවර භූ තැටියක බවද ආචාර්ය බර්නාඩ් ප්‍රේම් මහතා පැවසුවේය.ශ්‍රී ලංකාවේ භූමි කම්පා මැනීම සඳහා පල්ලෙකැලේ, මහකනදරාව, හක්මන යන ප්‍රදේශවල භූ කම්පන මාන මේ වනවිටත් සවිකර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=n1206068</link>
    <topic>එළිසබෙත් රැජනගේ වජ්‍ර ජයන්ති මහෝත්සවයේ ස්තුති දේව මෙහෙයට ජනපති හා ආර්යාව එක්වෙති</topic>
    <author/>
    <content>එක්සත් රාජධානියේ දෙවන එළිසබෙත් මහරැජනගේ වජ්‍ර ජයන්ති මහෝත්සවයට සහභාගීවීම සඳහා ලන්ඩනයට ගොස් සිටින අතිගරු ජනාධිපති මහින්ද රාජපක්ෂ මැතිතුමා සහ ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය ඊයේ (5) පෙරවරුවේ විශේෂ ස්තුති දේව මෙහෙයට සහභාගි වූහ.ලන්ඩන් නුවර පිහිටි ශාන්ත පෝල් දේවස්ථානයේ පැවැති මෙම ස්තුති දේවමෙහෙය විශාල පිරිසකගේ සහභාගීත්වයෙන් පැවැත්වුණේ වජ්‍ර ජයන්ති මහෝත්සවයට සමගාමීවය.දෙවන එළිසබෙත් මහරැජනගේ වජ්‍ර ජයන්ති මහොත්සවය වෙනුවෙන් තෙදිනක් පුරා ඉතාමත් අලංකාරවත් විවිධ උත්සව රැසක් ලන්ඩනය පුරා පැවැත්වීමට කටයුතු යොදා ඇති අතර, ඊට සහභාගිවීම සඳහා පොදු රාජ්‍ය මණ්ඩලයට අයත් රටවල් 54ක රාජ්‍ය නායකයෝ මේ වන විටත් ලන්ඩනයට පැමිණ සිටිති.පැවැත්වෙන උත්සව මාලාවේ විශේෂ උත්සවයක් වශයෙන් මෙම ස්තුති දේව මෙහෙය පැවැත්විණි.උත්සව මාලාවට පැමිණෙන රාජ්‍ය නායකයන් වෙනුවෙන් බකීංහැම් මාලිගයේදී පෙ‍රේදා (04) පස්වරුවේ විශේෂ පිළිගැනීමේ උත්සවයක් පැවැත්වූ අතර, ඊට ජනාධිපතිතුමා ද සහභාගි විය.පිළිගැනීමේ උත්සවයේදී විශේෂ විවිධ ප්‍රසංගයක්ද සංවිධානය කර තිබිණි. විචිත්‍රවත් නර්ථන අංග සමඟින් ගිනිකෙළි සංදර්ශන හා විවිධාංග රැසක් ද එහිදී එළිදැක්විණි.ලන්ඩන් නුවරදී ජනාධිපතිතුමා ඊයේ පස්වරුවේදී පොදු රාජ්‍ය මණ්ඩලයේ මහලේකම් කමලේෂ් ෂර්මා හා අධ්‍යක්ෂ ජනරාල් ඇලන් කොලින්ස් යන මහත්වරුන් හමුවී සාකච්ඡා පැවැත්වීමටත් නියමිතය.හෙට පෙරවරුවේදී පොදු රාජ්‍ය මණ්ඩලයේ ආර්ථික සම්මේලනය විසින් සංවිධානය කරනු ලබන ව්‍යාපාරික සමුළුව මෙන්සන් මන්දිරයේදී පැවැත්වෙන අතර, ජනාධිපතිතුමා විසින් එහිදී රාජ්‍ය නායකයින් හා ප්‍රධාන පෙලේ ව්‍යාපාරික පිරිස් ඉදිරියේ විශේෂ දේශනයක් ද පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=n1206061</link>
    <topic>ඇසළ උලෙළට කතරගම කප් සිටුවයි</topic>
    <author>ඊ. එච්. සෝමපාල කතරගම විශේෂ</author>
    <content>රුහුණු කතරගම මහා දේවාලයේ වාර්ෂික ඇසළ මහා පෙරහර සඳහා කප් සිටුවීම ජුනි මස 5 දින උදෑසන පෞරාණික චාරිත්‍ර පුද සිරිත් අනුව රුහුණු කතරගම මහා දේවාලයේ සරත් සේපාල රත්නායක හා ටී. ආර්. කරුණාරත්න යන කපු මහත්වරුන් විසින් මහා දේවාලයේ මිණි බැදි මණ්ඩපයේ දී සිදු කරන ලදී.මේ අවස්ථාවට ඌව පළාත් ප්‍රධාන අමාත්‍ය රුහුණු කතරගම මහා දේවාලයේ බස්නායක නිලමේ ශෂීන්ද්‍ර රාජපක්‍ෂ, රුහුණු කතරගම මහා දේවාලයේ ප්‍රධාන කපු ධුරන්දර සොමිපාල ටී. රත්නායක, ආනන්ද ටී. රත්නායක, ඇසළ පෙරහරේ අදිකාරම් දයානන්ද අධිකාරි යන මහත්වරුන් ද මහා දේවාලයේ රාජකාරී මණ්ඩලය, ආලත්ති අම්මලා ඇතුළු දේවාලයේ අදාළ රාජකාරී කටයුතු කරණ අය ද සහභාගි වූහ.කප් සිටුවීම අනුව කතරගම මහා දේවාලයේ ඇසළ මහා පෙරහර ජුනි මස 19 දින ඇරඹෙයි. අගෝස්තු මස 01 දින අවසාන මහා පෙරහර පැවැත්වෙන අතර අගෝස්තු මස 02 දින මැණික් ගඟේ දිය කැපීමෙන් පෙරහර කටයුතු අවසන් වෙයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=n1206062</link>
    <topic>බැතිමතුන් ලක්‍ෂ 15ක් අනුරාධපුරයට ඇවිල්ලා</topic>
    <author>අමිල ප්‍රභාත් වනසිංහ සහ ගයාන් රාජපක්‍ෂ</author>
    <content>මෙවර පොසොන් සමයේ අනුරාධපුර සහ මිහින්තලය වැද පුදා ගැනීමට ඉකුත් දින කිහිපය තුළ පමණක් ලක්‍ෂ පහළවකට (15) අධික ජනතාවක් දිවයිනේ නන් දෙසින් පැමිණි බව අනුරාධපුර දිස්ත්‍රික් ලේකම් මහින්ද සෙනවිරත්න මහතා සඳහන් කරයි.මේ අනුව වැඳ පුදා ගැනීමට පැමිණෙන ලක්‍ෂ සංඛ්‍යාත බැතිමතුන් උදෙසා අවශ්‍ය ආරක්‍ෂාව, සෞඛ්‍ය සේවා, සනීපාරක්‍ෂක කටයුතු, සුබ සාධන ඇතුළු සියලු පහසුකම් සැපයීමට කටයුතු යොදා තිබූ බවද හෙතම පවසයි.එසේම කිසිදු සිද්ධියක් හෝ පැමිණිල්ලක් මෙතෙක් වාර්තා වී නොමැති අතර ජනතාව නිදහස්ව මෙවර පොසොන් සිරිය දැකබලා ගැනීමට පැමිණෙති.පසුගිය වර්ෂයේ පොසොන් සමයේ ලක්‍ෂ පහළවක පමණ බැතිමතුන් පිරිසක් පැමිණිය බවත් එයට සාපේක්‍ෂව මෙවර පොසොන් සමයේ මේ වන විටත් ලක්‍ෂ සංඛ්‍යාත ජනතාවක් පැමිණෙමින් සිටින බවද මහින්ද සෙනෙවිරත්න මහතා සඳහන් කරයි.අනුරාධපුර, මිහින්තලය, තන්තිරිමලය ප්‍රධාන සියලු සිද්ධස්ථාන වැද පුදා ගැනීමට විශාල පිරිසක් පැමිණෙන අතර සිද්ධස්්ථාන මූලික කර ගනිමින් ආගමික වැඩසටහන් රැසක් පොසොන් සතිය පුරා සිදු කරන බව ද හෙතම වැඩිදුරටත් කියා සිටී.දැයට කිරුළ ජාතික වැඩසටහනත් සමග පූජා භූමි අවට සියලු මාර්ග ප්‍රතිසංස්කරණය කර තිබීම හේතුවෙන් ජනතාවට කිසිදු අපහසුවකින් තොරව ප්‍රවාහන පහසුකම් සැපයීමට හැකිවී ඇති බවද දිසාපති වරයා වැඩිදුරටත් පවසයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=n1206063</link>
    <topic>පසුගිය වසර පහේ දී යාපනේ සිටි හමුදාව 35000කින් අඩු කළා</topic>
    <author>භක්ති ධර්මප්‍රිය මෙන්ඩිස්</author>
    <content>යාපනය අර්ධද්වීපයේ ස්ථානගත කර සිටි හමුදා භට පිරිස් සංඛ්‍යාව ඉකුත් වසර පහ ඇතුළත 35,000 කින් අඩු කර ඇතැයි හමුදා ප්‍රකාශක බ්‍රිගේඩියර් රුවන් වනිගසූරිය මහතා දිනමිණට ඊයේ (05) පැවසීය.2007 වසරේදී යාපනයේ භට පිරිස් සංඛ්‍යාව 50,000ක්ව සිටි බවත් 2012 වන විට එම සංඛ්‍යාව 15,000 දක්වා අඩු කර ඇති බවත් හමුදා ප්‍රකාශකයා සඳහන් කෙළේය.2010 වසරේදී හමුදා භට පිරිස් 25,000 ක් පමණ යාපනයේ සිටි බව පෙන්වා දෙන හමුදා ප්‍රකාශකවරයා මේ භට පිරිස් ක්‍රමාණුකූලව අඩු කර ඇත්තේ හමුදාවේ අවශ්‍යතාවයන් මත බව ප්‍රකාශ කර සිටියි.යුද්ධය පැවති සමයේ යාපනයේ භට පිරිස් වැඩිකර තිබුණේ එම අවශ්‍යතා මත පමණක් බවත් මේ වන විට සාමාන්‍ය වාතාවරණයක් පවතින බැවින් හමුදා භට පිරිස් යාපනයෙන් අඩුකර ඇති බවත් පවසයි.අවශ්‍ය ඕනෑම අවස්ථාවක ඕනෑම ප්‍රදේශයකට භට පිරිස් යෙදිය හැකි බවද වනිගසූරිය මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=n1206064</link>
    <topic>අද සිකුරු සංක්‍රාන්තියේදී පෟථිවියේ සිට සූර්යයාට ඇති දුර ගණනය කෙරේ</topic>
    <author>උපාලි කරුණාරත්න, රක්ෂණ ශ්‍රියන්ත සහ පණ්ඩුක සමරසේකර</author>
    <content>අදට (6) යෙදී ඇති සිකුරු සංක්‍රාන්තිය උපයෝගී කර ගනිමින් පෘථිවියේ සිට සූර්යයාට ඇති දුර ගණනය කිරීමට මොරටුව ආතර් සි ක්ලාක් ආයතනයේ අභ්‍යවකාශ යෙදවුම් අංශයේ විද්‍යඥයෝ සූදානම් වෙති.මේවන විට ඒසදහා අවශ්‍ය උපකරණ ආතර් සි ක්ලාක් ආයතනයට ගෙන්වා ඇතැයි එහි තාරකා විද්‍යාව පිළිබද පර්යේෂණ විද්‍යඥ ඉන්දික මැදගංගොඩ මහතා දිනමිණට පැවසීය.2004 වර්ෂයේ සිකුරු සංක්‍රාන්තිය දිස් වූ අවස්ථාවේ ආතර් සි ක්ලාක් ආයතනයේ විද්‍යඥයෝ සොයාගත් දුර ප්‍රමාණය නිවරදි දුර ප්‍රමාණය හා සැසදීමේදී එය සියයට 99.7ක් නිවරදි විය.එය වඩාත් නිවරදි කර ගැනීම සදහා මෙවර සිකුරු සංක්‍රාන්තිය දිස්වන දිනයේදීද දුර ප්‍රමාණය ගණනය කිරීම් කරන බව පර්යේෂණ විද්‍යඥ ඉන්දික මැදගංගොඩ මහතා කීය.නවීන උපකරණ නොතිබුන සමයේ විද්‍යඥයින් පෘතුවිය සහ සුර්යයා අතර දුර ප්‍රමාණය සොයාගැනීම සදහා සිකුරු සංක්‍රාන්තිය උපයෝගී කර ගැනින..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=n1206065</link>
    <topic>මෝටර් රථ දහසක් රැගත් නැවක් අද මාගම් පුර වරායට ළඟා වේ</topic>
    <author/>
    <content>මෝටර් රථ දහසක් රැගත් එළිසන් සන් නෞකාව අද (6) හම්බන්තොට මාගම්පුර මහින්ද රාජපක්ෂ වරායට ළගා වේ.ඉන්දියාවේ චෙන්නායි නුවර සිට පැමිණෙන මෙම ‍‍ නෞකාවේ රැගෙන එන වාහන ගොඩ බෑමෙන් අනතුරුව මේ මස 15 වනදා ඒෂියන් ලෙජන්ඩ් නෞකාවෙන් ඇල්ජීරියාවට ප්‍රති අපනයනය කිරීමට නියමිත බව වරාය අධිකාරියේ සභාපති ආචාර්ය ප්‍රියත් බී වික්‍රම මහතා දිනමිණට ප්‍රකාශ කළේය.මේ අතර ජපානයේ සිට මෝටර් රථ 15ක් රැගෙන මෙරටට පැමිණන ග්‍රීසියා නෞකාව පෙරේදා (4) මාගම්පුර මහින්ද රාජපක්ෂ වරායට ළගා විය.කොළඹ වරායේ පවතින අධික තදබදය හේතුවෙන් වාහන ගොඩබෑමේ කටයුතු සහ ප්‍රති අපනයනය කිරීමේ කටයුතු මින් ඉදිරියට මාගම්පුර මහින්ද රාජපක්ෂ වරායේදී සිදුකරන බව වරාය හා මහාමාර්ග ඇමැති රෝහිත අබේගුණවර්ධන මහතා ප්‍රකාශ කළේය.‍ජනාධිපති මහින්ද රාජපක්ෂ මහතාගේ මහින්ද චින්තන ඉදිරි දැක්මට අනව ඉදිවූ මාගම්පුර වරායට ගෙන එනු ලබන මෝටර් වාහන නිදහස් ගාස්තු ක්‍රමයකට යටත් කොට ඇති බවත් රේගු නිෂ්කාෂන කටයුතු ඇතුළු වාහන ගොඩ බෑමේ සහ ප්‍රති අපනයනය කිරීමේ සියලු කටයුතු මාගම්පුර වරායේදී සිදුකරන බවත් කී ඇමතිවරයා මේ මගින් නැව් සමාගම්වලට ගෙවිය යුතු විශාල මුදල් ප්‍රමාණයක් ඉතිරිකරගැනීමට හැකි යැයිද කීය.පසුගිය කාලය පුරා මාගම්පුර වරායට එල්ල කරන ලද චෝදනා වලට මේ මගින් පිළිතුරු ලැබෙන බවත් කොළඹ වරායේ අධික තදබදය හේතුවෙන් ගැඹුරු මුහුදේ නැංගුරම්ලා සිටිව නෞකාවන් කඩිනමින් වාහන ගොඩබෑමේ කටයුතු වල යෙ‍දීමට හැකි වෙතැයිද ඇමතිවරයා වැඩිදුරටත් ප්‍රකාශ කළේය.මෙම අවස්ථාවට වරාය හා මහාමාර්ග ඇමැති රෝහිත අබේගුණවර්දන මහතා වරාය අධිකාරියේ සභාපති ආචාර්ය ප්‍රියත් බී ව්ක්‍රම මහතා ,වරාය අධිකාරියේ සහ ශ්‍රී ලංකා රේගුවේ අනිතුත් රේකීය ආයතන වල නිලධාරීන් සහභාගීවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=n1206066</link>
    <topic>ලොව ප්‍රථම අභය භූමියේ සංවර්ධන කටයුතු ඇරැඹේ</topic>
    <author>තෙන්නකෝන් කුලසේකර</author>
    <content>ලොව පළමු අභය භූමිය සංරක්‍ෂණය කර සංවර්ධනය කිරීමේ කටයුතු ඊයේ (05) යෙදී තිබූ ලෝක පරිසර දිනයෙහි මිහින්තලා පුණ්‍ය භූමියේදී ආරම්භ කැරිණි.වසර දෙදහස් තුන්සිය දහනවයකට ඉහතදී සම්බුදු දහම රැගෙන පොසොන් පුන් පොහෝ දින ශ්‍රී ලංකාවට වැඩම කළ මිහිඳු මහ රහතන් වහන්සේ ඉදිරියේ දේවානම්පියතිස්ස මහරජු ඇතුළු හතළිස් දහසක ජනතාවක් සතුන් දඩයම් කිරීම සඳහා තම අත්වල තිබු අවි ආයුධ බිම තබා මුළු මහත් මිහින්තලා අඩවියම අභය භූමියක් බවට පත් කර ඇති බව ශිලා ලේඛන වල සඳහන් වේ.මේ වන විට අක්කර පන්සිය අසූ දෙකක් වූ මිහින්තලා පුණ්‍ය භූමිය පිහිටි රමණීය වන අරණක් සතු අභය භූමියේ ගෝණ මුව ඇතුළු වන සතුන්ද කුරුළු කොබෙයියන්ද සිටිති.මිහින්තලා රාජමහා විහාරාධිපති වලවාහැංගුණවැවේ ධම්මරතන නාහිමිපාණන්ගේ අනුශාසනා පරිදි ගොවිජන සේවා හා වනජීවී අමාත්‍ය එස්. එම්. චන්ද්‍රසේන මහතා ජනාධිපති මහින්ද රාජපක්ෂ මහතාගේ උපදෙස් අනුව මිහින්තලා අභය භූමියෙහි වන සතුන්ට හා කුරුල්ලන්ට ආහාර ලබා ගත හැකි අඹ, පළු, වීර, මී, දිවුල්, කුඹුක් ආදි ප්‍රදේශයට ආවේණික රුක් රෝපණය කිරීමේ කටයුතු ඊයේ (05) ලෝක පරිසර දිනයේදී වන ජීවී දෙපාර්තමේන්තුවේ සංවිධායකත්වයෙන් ඇරැඹීය.මෙහිදී ගොවිජන සේවා අමාත්‍ය එස්. එම්. චන්ද්‍රසේන මහතා අඹ පැළයක් රෝපණය කළ අතර එහිදී අදහස් දැක්වූ මිහින්තලා රාජමහා විහාරාධිපති නාහිමියන් පවසා සිටියේ මෙම අභය භූමියෙහි තැනින් තැන ගහ කොළ විනාශ වී ඇති බැවින් යළි වන වගා කිරීම ඉතා කාලෝචිත බවය.වන සතුන්ට අවශ්‍ය කෑම බීම හිගය වන වගාව තුළින් මග හැරෙනු ඇති බවද කීය. වන අරණක් බවට පත් කර සතා සීපාවට මරණ බියෙන් තොරව දිවි ගෙවීමේ අවස්ථාව සලසා දීම ජනපති අරමුණ බව එහිදී අදහස් දක්වමින් ගොවිජන සේවා හා වනජීවී අමාත්‍ය එස්. එම්. චන්ද්‍රසේන මහතා පැවසීය.මෙම අවස්ථාවට උතුරුමැද පළාත් සභා මන්ත්‍රී එස්. එම්. රංජිත් ගොවිජනසේවා හා වනජීවී අමාත්‍යාංශයේ ලේකම් උදේනි වික්‍රමසිංහ, වයඹ පළාත් වනජීවී සහකාර අධ්‍යක්‍ෂ ඩබ්ලිව්. එස්. වේරගම විල්පත්තුව වන උද්‍යාණ කළමනාකාර ඩබ්ලිව්. ඒ. සරත් මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=n1206069</link>
    <topic>විදේශිකයෝ 239ක් පිටුවහල් කෙරෙති</topic>
    <author>මහින්ද අලුත්ගෙදර</author>
    <content>වීසා රෙගුලාසි උල්ලංඝනය කළ විදේශිකයන් 239 දෙනෙකු පිටුවහල් කිරීමට ආගමන හා විගමන දෙපාර්තමේන්තුව පියවර ගෙන ඇත.මේ වසරේ මුල් මාස පහක කාලයේදී මෙලෙස නීති විරෝධී ලෙස මෙරට රැඳී සිටින විදේශිකයන් රටින් පිටුවහල්කර තිබෙන අතර ඔවුන්ගෙන් බහුතරය දකුණු හා නැඟෙනහිර ආසියානු කලාපයට අයත්වන බව ආගමන හා විගමන දෙපාර්තමේන්තුවේ විමර්ශන අංශ ප්‍රධානී අමිත පෙරේරා මහතා පවසයි.මෙලෙස ශ්‍රී ලංකාවෙන් පිටුවහල් කළ පුද්ගලයන් අතර ඉන්දීය ජාතිකයන් 137 දෙනකු වන බව පෙන්වාදෙන ඒ මහතා රටකින් පිටුවහල් කළ ලොව ඉහළම පුද්ගලයන් සංඛ්‍යාව මෙය බවද සඳහන් කරයි.මේ අතර පාකිස්තාන ජාතිකයන් 38 දෙනකුද තායිලන්ත ජාතිකයන් 17 දෙනකුද ශ්‍රී ලංකාවෙන් පිටුවහල් කිරීමට ආගමන හා විගමන දෙපාර්තමේන්තුව පියවර ගෙන තිබෙන අතර ඊශ්‍රායල් ජාතිකයන් අට දෙනකුද, එක්සත් අරාබ් එමීර් රාජ්‍යයේ අට දෙනකුද, යුක්රේන ජාතිකයන් අට දෙනකුද ඊට අයත්වන බව අමිත පෙරේරා මහතා සඳහන් කරයි.ඊට අමතරව ශ්‍රී ලංකාවෙන් පිටුවහල් කළ විදේශිකයන් අතර චීන, බ්‍රිතාන්‍ය, මාලදිවයින්, යේමන, නේපාල, බංග්ලාදේශ, ඊජිප්තු ජාතිකයෝද වෙති.වීසා කාලය ඉක්මවා යාම, ව්‍යාජ වීසා මත රැඳී සිටීම, සංචාරක වීසා මත පැමිණ ව්‍යාපාර කටයුතු ඇතුළු විවිධ නීති විරෝධී ක්‍රියාවල නිරතවීම ආදී හේතු සැලකිල්ලට ගෙන මෙම පිරිස් රටින් පිටුවහල් කිරීමට පියවරගත් බව පෙන්වා දෙන ආගමන හා විගමන දෙපාර්තමේන්තුවේ විමර්ශන අංශ ප්‍රධානියා මෙවැනි ඇතැම් පිරිස් නීති විරෝධී මත්ද්‍රව්‍ය ජාවාරම, ගණිකා වෘත්තිය හා මිනිස් ජාවාරම ආදී ක්‍රියාවන් හි නිරතවන බවද කියාසිටී.මේ ආකාරයට නීති විරෝධී ලෙස ශ්‍රී ලංකාවේ රැඳී සිටින පුද්ගලයන් සම්බන්ධයෙන් ඉදිරියේදීත් සොයා බලා නීතිමය ක්‍රියාමාර්ග ගන්නා බවද හෙතෙම වැඩිදුරටත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=r1206061</link>
    <topic>දිවුලපැලැස්ස උප තැපැල් හලේසේවක ජීවිත අනතුරේ</topic>
    <author>විගොඩ හේමපාල බිබිල මධ්‍යම විශේෂ</author>
    <content>දිවුලපැලැස්ස උප තැපැල් කාර්යාල ගොඩනැගිල්ල ඉතාම අබලන් තත්ත්වයට පත්ව වහලය දිරාපත්ව සිවිලිම කඩා වැටී ඇති බැවින් මෙහි රාජකාරි කරන උප තැපැල් ස්ථානාධිපතිනියගේ හා තැපැල් සේවකයින්ගේ ජීවිත අනතුරේ බව ප්‍රදේශවාසීහු අනතුරු අඟවා සිටිති.මහවැලි සී කලාපය ආරම්භ වීමත් සමඟම 1981 වර්ෂයේදී මෙම ගොඩනැගිල්ල සාදන ලදී . එදා සිට මෙදා වනතුරු වසර 30ක් මෙය අලුත්වැඩියා කටයුතු කොට නොමැත. මුලදී මේ ගොඩනැගිල්ල මහවැලි අධිකාරියට අයත් නමුත් මෑතකදී මෙය තැපැල් දෙපාර්තමේන්තුවට පවරා ඇත.දැනට වසර පහක පමණ කාලයක් ගතවී ඇතත් තැපැල් කාර්යාල ගොඩනැගිල්ල අලුත්වැඩියා කටයුතු කිරීමට තැපැල් බලධාරීන් පියවර නොගන්නා බව ප්‍රදේශවාසීහු පවසති.මෙහි වහලය දිරාපත්ව ඇත. සිවිලිම බිමට කඩා වැටී ඇත. ඇතැම් ස්ථානවල සිවිලිම කඩා වැටීමට ඉතා ආසන්නය. තැපැල් ස්ථානාධිපතිනියගේ නිල නිවෙස ද මරු උගුලකි. එහි පදිංචිව සිටිනවා තබා ඇතුළට යාමට ද නොහැක. සිවිලිමට මුක්කු ගසා ඇත.මේ පිළිබඳව තැපැල් බලධාරීන්ට කොතෙකුත් පැමිණිලි කළත් බීරි අලින්ට වීනා ගයන්නා සේය. කිසිවෙකු කන් නොදෙන බව දිවුලපැලැස්ස මානව සුරැකුම් කමිටුවේ සභාපති එච්. ඇම්. රූපරත්න මහතා ‘දිනමිණ’ට කියා සිටියේය.මෙම තැපැල් කාර්යාල ගොඩනැගිල්ල කඩා දැමීමට හෝ අලුත්වැඩියා කටයුතු කරන ලෙසට තැපැල් බලධාරීන්ගෙන් ඔවුහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=r1206062</link>
    <topic>මිහින්තලය බස් නැවතුමඅයිති කාටද?</topic>
    <author>ගයාන් රාජපක්ෂ සහපි‍්‍රයදර්ශණි කරුණාරත්න</author>
    <content>මිහින්තලය ප්‍රාදේශීය සභාවට අයත් පොදු බස් නැවතුම්පළේ අඩුපාඩුකම් රැසක් පවතින බවට නගරවාසීහු මැසිවිලි නඟති.1993 දී පමණ ඉදිකර ජනතා අයිතියට පත්කරන ලද මේ බස්නැවතුම්පළ ගොඩනැගිල්ල මේ වන විටත් කිසිදු අලුත්වැඩියා කටයුත්තක් සිදුකර නොමැත.එමෙන්ම මිහින්තලය ප්‍රදේශයට තිබෙන එකම පොදු බස් නැවතුම්පළ මෙය වන අතර එහි පොදු පහසුකම් නොමැතිකම හේතුවෙන් මෙහි පැමිණෙන ජනතාව මහත් අපහසුතාවට පත්ව තිබේ.මේ පිළිබඳව අදහස් දැක්වූ සුපුන් මංජුල (39) මහතා:- මා අවුරුදු 18ක් පමණ බස් නැවතුම්පළ ආසන්නයේ වෙළෙඳාම් කරනවා.අද වන විට බස් නැවතුම්පළට තිබෙන එකම ගොඩනැගිල්ලත් ගරා වැටිලා. වහලය කැඩිලා. මේ හේතුවෙන් පාලුවට ගොස් ඇති ගොඩනැගිල්ල තුළ රාත්‍රි කාලයේ යම් යම් දෑ සිදුවෙනවා.මිහින්තලය නගරය හරහා දිනකට විශාල ජනකායක් වෙනත් පළාත්වලට ඇදීයන සංධිස්ථානයක්. යාපනය, කොළඹ, නුවර, ත්‍රිකුණාමලය වගේ දුර පළාත්වලින් ජනතාව මෙහි පැමිණෙනවා.එහෙත් බස් නැවතුම්පළ තුළ හදිසි අවශ්‍යතාවකට යන්න වැසිකිලි පහසුකම් නෑ. ජල පහසුකම් නෑ. ඒ හේතුවෙන් මේ භූමිය අවට පැමිණෙන පිරිස අපවිත්‍ර කරනවා. මේ වනවිට වෙළෙඳ සංගමය හරහාත් ප්‍රදේශවාසීහු විසින් වගකිව යුත්තන්ට දැනුම් දීල තියෙනවා.එහෙත් ඔවුන් පවසන්නේ මෙය අයිති පළාත් මාර්ගස්ථ මගී ප්‍රවාහන අධිකාරියට යන්නයි.කෙසේ හෝ මේ හේතුවෙන් අපහසුතාවට පත්ව තිබෙන්නේ මෙහි පැමිණෙන දහසකුත් මහජනතාවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=r1206063</link>
    <topic>නාගොඩ රෝහල් අක්ෂි සායනයේ හෙදි නිලධාරිනියකගෙන් රෝගීන්ට හිරිහැර</topic>
    <author>එන්. විජේරත්න නාගොඩ විශේෂ</author>
    <content>කළුතර නාගොඩ රෝහලේ අක්ෂි සායනයෛ් එක්තරා හෙද නිලධාරිනියකගේ ක්‍රියා කලාපය නිසා දුර බැහැර සිට පැමිණෙන රෝගීහු අසීරුතාවකට පත් වෙති.මෙම අක්ෂි සායන ඒකකයේ වෛද්‍යවරුන්හා කාර්ය මණ්ඩලය පවා මෙහෙයවන්නේ මෙම හෙද නිලධාරිනිය බව දැන ගන්නට තිබේ.තමුන්ට හිතවත්කම් පාන පඬුරු පුදන රෝගීන්ට විශේෂත්වයක් දැක්වීම අසරණ රෝගීන්ට බැන වැදීම ඇගේ සිරිතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=r1206064</link>
    <topic>වැල්ලවායේ සිට මහරගමට ගංජා ගෙන්වා ජාවාරම් කළ දෙදෙනෙක් අත්අඩංගුවට</topic>
    <author>මහරගම විශේෂ වේහැල්ලේ පියතිලක</author>
    <content>වැල්ලවාය, තණමල්විල, හා මොනරාගල යන ප්‍රදේශවලින් ගංජා ගෙන්වා ජාවාරමේ යෙදී සිටි පුද්ගලයන් දෙදෙනෙකු ගංජා ග්‍රෑම් 900ක් සමඟ අත්අඩංගුවට ගෙන ඇත.ප්‍රධාන සැකකරු වැල්ලවායේ පදිංචිකරුවෙක් වන අතර කොට්ටාව පරණපාරේ බේකරියක සේවය කරමින් තණමල්විල වැල්ලවාය, මොනරාගල යන ප්‍රදේශවලින් එන පලතුරු ලොරිවලින් කංසා ප්‍රවාහනය කර තිබේ.දිගුකලක් තිස්සේ ප්‍රධාන සැකකරු දෙවැනි සැකකරු සමඟ ගංජා ජාවාරම මේ ප්‍රදේශයේ කරගෙන ඇතිබව පරීක්ෂණවලදී හෙළිවිය.සැකකරුවන් හෝමාගම මහේස්ත්‍රාත්වරයා වෙත ඉදිරිපත්කරනු ලැබිණ. එහිදී දෙවැනි සැකකරු වරද පිළිගැනීම නිසා ඔහුට රුපියල් 10,000ක දඩයක් නියමවූ අතර ප්‍රධාන සැකකරු රිමාන්ඩ් භාරයට පත්කරනු ලැබිණ.කොට්ටාව පොලිස් ස්ථානාධිපති යූ.ඩබ්ලිව්. තිලකසිරි මහතාගේ අධීක්ෂණය යටතේ උ.පො.ප. ගලගෙදර මහතා පරීක්ෂණ පවත්වයි.පො.කො. 83369 මයුරා පො.කො. 87086 සම්පත් හා පො.කො.රි - 75520 විස්වජිත් නිලධාරීහුද වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=r1206065</link>
    <topic>හදිසි ගුරුමාරු නිසාකළුතර ඇතැම් විදුහල්වල ගැටලු</topic>
    <author>කටුකුරුන්ද සමූහ</author>
    <content>කළුතර අධ්‍යාපන කලාපයේ පාසල් කිහිපයක ගුරුවරු කිහිප දෙනකුට හදිසියේ ලබා දුන් ගුරු මාරුවීම් නිසා බේරුවල කොට්ඨාසයේ පාසල් කිහිපයකට ගැටලු රැසක් මතුව ඇතැයි විදුහල්පතිවරු පවසති.කළුතර කලාප අධ්‍යාපන අධ්‍යක්ෂවරිය විශ්‍රාම යාමට දින කිහිපයකට පෙර මේ ස්ථාන මාරු සිදු කොට ඇති බවද ඔවුහු පවසති.අනුප්‍රාප්තිකයන් නොමැතිව කර ඇති මේ මාරුවීම් නිසා පාසල් කිහිපයකම ප්‍රාථමික අධ්‍යාපනය බිඳ වැටී ඇතැයි පැවසේ . මේ මාරුවීම් අතර වසර 5ක සේවා කාලය සම්පූර්ණ නොකළ ගුරුවරුන් ද සිටින බව වාර්තාවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=r1206066</link>
    <topic>මගුරුබඩ මාර්ගයේපයින්වත් යන්න බෑ</topic>
    <author>කටුකුරුන්ද සමූහ කපිල කුලසිංහ</author>
    <content>හල්කඳවිල හා මතුගම මාර්ගය සම්බන්ධ කෙරෙන මගුරුබඩ මාර්ගය දැඩි ලෙස අබලන්ව පවතී.මෙම මාර්ගය දෙපස සහ ආසන්න ගම්මානවල විශාල පිරිසක් මෙම මාර්ගය භාවිත කරන අතර වාහන ධාවනයද බහුල වශයෙන් සිදු වේ.මාර්ගයේ ස්ථාන කිහිපයක් කොන්ක්‍රීට් යොදා තිබුණද සෙසු ස්ථානවල පා ගමනින් හෝ යෑමට නොහැකි තත්ත්වයක් උදාවී ඇත.මගුරුබඩ මාර්ගය ප්‍රතිසංස්කරණය කිරීමට දොඩන්ගොඩ ප්‍රාදේශීය සභාවේ අවධානය යොමු විය යුතු බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=r1206067</link>
    <topic>අල්විස් කපු මහතා පදමට වෙරි වීබිරියගෙන් ගෙදරට යන පාර අහලා</topic>
    <author>සිසිර ජයනාත් පීරිස් අම්පිටිය සමූහ</author>
    <content>අල්විස් කපුමහතා දක්ෂ කපුමහතෙකි. දිනක් ඔහු යෝජනා කළ මංගල උත්සවයකට සහභාගි වී නගරයේ ප්‍රසිද්ධ අවහන්හලකදී කෑමෙන් බීමෙන් හොඳ හැටි සප්පායම් විය.ඔහුගේ පොරොන්දු මුදලද අඩුවක් නොමැතිව ලැබූ හෙයින් මනාල යුවළගෙන් සමුගත් අල්විස් කපුමහතා පාරට බහිනවිට සිටියේ බඹර පදමටය.මඟුල් ගෙදරදී ඉස්තරම් වර්ගයේ මත්පැන් තොලගෑවත් අල්විස්ට පුරුදු අවහන්හලෙන් නිතිපතා ගන්නා වඩිය නැතිවුණොත් අඩුවක් හෙයින් කොළඹ සුපුරුදු අවහන්හලට ගොඩවී තවත් වඩි දෙක තුනක් බීවේ පෙරේත කමටය.අවන්හලෙන් එළියට එනවිට හොඳටම රෑ බෝවී තිබිණි. රාත්‍රී 9.15 අවසන් බස්රථයද පිටත්වී ගොසින් ය. ගමට යන පාරේ ටික දුරක් පයින්ගියත් යාමට අපහසු බව ඔහුට වැටහුනෙන් පාරේ ගිය ත්‍රිරෝද රථයක් නැවත්විය.මල්ලි වෙන්දේසිවත්තට කීයක් ගන්නවද – රුපියල් එකසිය පනහක් දෙන්නයයි ත්‍රිරෝද රථකරු කීය.අයිසේ මාව ගොනාට අන්දන්නද හදන්නේ අපේ වෙන්දේසිවත්තට ගන්නේ 250යිනේ කලදුටුකල වල ඉහින්න එපා මම වෙන එකක යනවා. හිතුවද මට ඩෝප් කියල..කමක් නැහැ ලොකු උන්නැහැ 250 දෙන්න ප්‍රශ්නයක් නැතැයි රියැදුරු කීවේ මොහු හොදටම බීමත් බව වටහාගෙනය.රියදුරු එම පළාතේ කෙනෙක් නොවන හෙයින් අල්විස්ගෙන් පාර ඇසුවිට ඔය පාර දිගේම ගිහිල්ල තුන්වෙනි හංදියෙන් වමට ගිහිල්ල පස්වැනි ගේ මගේ තමයි කියා හොඳහැටි ගොරවමින් නිදන්නට විය.රියදුරා අල්විස් කියූ ආකාරයට ගොස් තැනක නැවත්විය. අල්විස් හොඳහැටි නිදිය. කරකියාගන්නට කිසිවක් නැතුව කපුමහතා අවදි කිරීමට රියැදුරු උත්සාහ කළත් ඈතින් පෙනෙන කඩයක් ළඟට ගොස් නවත්වා අනේ මේ මනුස්සයව අඳුරනවද ගේ හොයා ගන්න බැහැ. හොඳටම බීල නිදි.කඩහිමියා රියට එබී බලා ආ මේ අල්විස් කපු උන්නැහැනේ. මෙයා ඉන්නේ අනිත් පාෙර්යැයි කියා යායුතු නියම පාර පෙන්වීය.අල්විස් තවමත් නිදිය... කඩහිමියා කියූ ආකාරයට රියදුරු නිවෙස අසල නවත්වා අල්විස් ඇහැරවීමට ළඟතිබූ වතුර බෝතලයෙන් වතුර ටිකක් අල්විස්ගේ මුහුණට කිහිප විටක් ගැසීමෙන් අල්විස් ඇහැරුනේ ආ මල්ලි වහිනවද? තරහ නැතුව දෙපැත්තේ රෙදිදෙක බාන්නයයි කීය.බණකථා කරනවද ලොකු උන්නැහැ, බහිනව මේ ගෙදරට ආව කී විට, බමනමතින් සිටි අල්විස්ට තම නිවෙස අඳුනා ගැනීමට නොහැකිව නිවෙසේ දොරට තට්ටු කෙළේය.මේ අවේලාවේ තට්ටුකළාට සමාවෙන්න ඕනේ. කියමින් දොරට තට්ටු කළවිට කාන්තාවක් දොරහැරියාය.ආ සමාවෙන්න ඕනේ අර අල්විස් කපු මහත්තයාගේ ගේ කොහෙද කියල කියනවද යනුවෙන් විමසුවේ අල්විස්මය.අර හැමදාම කනමදය වගේ බීගෙන එන කපුඅල්විස් නේද?.හරියට හරි අන්න එයාගේ ගේ කොහොද අල්විස් යළිත් ඇසීය.අර ලොකුමහත් වෙච්ච කෙල්ලක් ඉන්නේ.අනුන්ට කපුකම් කරනව තමන්ගේ කෙල්ලට කටයුත්තක් කරන්නේ නැති කපුවා නේද.හරියට හරි අන්න එයාතමයි කියනවිට කාන්තාව අල්විස්ගේ කෝට්බෑයෙන් අල්ලා ගෙට ඇද්දවිට තමන්ගේ නිවෙස අසා ඇත්තේ තම බිරියගෙන්ම බව වැටහුණ අල්විස්ගේ වෙරි සිඳිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=r1206068</link>
    <topic>මිනුවන්ගොඩ මාතම්මන හන්දියේබස් මගී ආවරණය කඩලා</topic>
    <author>ඡායාරූපය - බර්ටි ලයනල් උඩුගම්පොළ</author>
    <content>මිනුවන්ගොඩ ගම්පහ (270) මාර්ගයේ දෙවැනි සහ තුන්වැනි සැතපුම් කණු අතර පිහිටි මාතම්මන හන්දියේ වසර ගණනාවකට පෙර ඉදිකළ බස්නැවතුම කඩා බිඳ දමා ඇත. මේ හේතුවෙන් අව්වෙන් වැස්සෙන් පීඩාවට පත්වන ජනතාව අසීරුතාවට පත්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=r1206069</link>
    <topic>දෙමටගොඩ සිට ගම්පහට හෙරොයින් ප්‍රවාහනය කළ දුම්රිය සහායක තාක්ෂණ ශිල්පියෙක් අත්අඩංගුවට</topic>
    <author>නිට්ටඹුව සමූහ - ජෙනට් ජයසිංහ</author>
    <content>කොළඹ - දෙමටගොඩ සිට ගම්පහට දුම්රියෙන් හෙරොයින් ප්‍රවාහනය කර එතැන් සිට උඩුගම්පොළ වීදියවත්තට අලෙවිය සඳහා යතුරු පැදියකින් ගෙනයාමට සූදානම් වූ දුම්රිය දෙපාර්තමේන්තුවේ සහායක තාක්ෂණ ශිල්පියකු ගම්පහ මූලස්ථාන පොලිසියේ දූෂණ මර්දන අංශය මගින් මිලි ග්‍රෑම් 2110 ක් හෙරොයින් අඩංගු පාර්සලයක්ද , ප්‍රවාහනය සඳහා සූදානම් කර තිබූ බජාජ් වර්ගයේ යතුරු පැදියක්ද සමග පොලිස් භාරයට ගෙන ගම්පහ - අධිකරණය හමුවට පැමිණවීමෙන් පසුව රක්ෂිත බන්ධනාගාර ගතකර ඇත.මේ පද්ගලයා අවට ප්‍රදේශවල සිටින සුළු පරිමාණයෙන් හෙරොයින් තැරැව්කරුවන්හට අලෙවි කිරීම සඳහා මෙසේ දිනපතා දුම්රියෙන් කුඩු ප්‍රවාහනය කරන බවට ගම්පහ මූලස්ථාන පොලිසියේ දූෂණ මර්දන අංශයට ලැබුණු තොරතුරක් අනුව අත්අඩංගුවට ගෙන තිබේ.මේ පිළිබඳ පරීක්ෂණ ගම්පහ - ජ්‍යෙෂ්ඨ පොලිස් අධිකාරි විජිත ඩී. කොමසාරු මහතා ගේ සහ සහකාර පොලිස් අධිකාරී රොෂාන් ද සිල්වා මහතාගේ උපදෙස් මත මූලස්ථාන ප්‍රධාන පොලිස් පරීක්ෂක චරිත ඒ.බී.ජයසුන්දර මහතාගේ අධීක්ෂණය යටතේ දූෂණ මර්දන අංශයේ ස්ථානාධිපති ප්‍රධාන පොලිස් සැරයන් ආර්.කේ.ජේ.ප්‍රසාද් සහ පොලිස් සැරයන්වරුන් වන 27589 ජී.අයි.එස්.බී. ගුණසේකර, 2309 සම්පත් චාමින්ද, පොලිස් කොස්තාපල්වරුන් වන 40070 ඒ.ඒ.කස්තුරි, 35450 ආරියපාල, 73168 රත්නායක නිලධාරීහු පරීක්ෂණ සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=r12060610</link>
    <topic>පොතුහැර රසායනාගාර වාර්තා ගන්නදින ගණනක් බලා ඉන්න වෙලා</topic>
    <author>මහනුවර විශේෂ ආරියවංශ ජයවීර</author>
    <content>මහනුවර මහ රෝහලේ 15 වැනි කාමරයේ රසායනාගාරයෙන් රෝග පරීක්‍ෂා කර ගැනීම සඳහා පැමිණෙන රෝගීහු බලවත් දුෂ්කරතාවකට මුහුණ පා සිටිති.දිනකට රෝගීන් 100 දෙනෙකු පරීක්‍ෂාවට භාජනය කරන මෙම රසායනාගාරයෙන් සේවය ලබා ගැනීම සඳහා රෝගීහු උදේ පාන්දර 4.00 ට පමණ පැමිණ පෝලිම් ගැසී සිටිති.පැය ගණනක් පෝලිමේ සිට අංකයක් ලබා ගෙන රෝග පරීක්‍ෂණයට භාජනය කිරීමෙන් පසු එම වාර්තා ලබා ගැනීම සඳහා එදින සවස දෙකෙන් පසු පැමිණෙන ලෙස එම සාත්තු සේවිකාවන් දැනුම් දෙයි.නියමිත වේලාවට පැමිණ පෝලිමේ රැඳී සිටින නමුත් ටික දෙනෙකුට පමණක් වාර්තා ලැබෙයි. වැඩි පිරිසකට “හෙට” එන ලෙස දන්වයි. උදේ පාන්දර පැමිණි අසරණ රෝගීන්ට හිස් අතින් ගෙදර යාමට සිදුවේ.පසු දින “හෙට” පැමිණෙන රෝගීන් පෝලිමේ ගොස් බලන විට තමන්ගේ රෝගී වාර්තා සූදානම් කර නැත. එවිට නැවතත් “හෙට” එන ලෙස ඒ අය දන්වයි. මෙසේ පවසන “හෙට” අවසන් වන්නේ දින තුන හතරක් මෙම 15 වැනි කාමරේ රසායනාගාරයට රෝගීන් පැමිණීමෙන් පසුය.නියමිත දිනට වාර්තා නොලැබෙන නිසා රෝගීන්ට සායනවලට යෑම ද ප්‍රමාද වේ. “හෙට” “හෙට” යන වචනය පාවිච්චි නොකර නිශ්චිත දිනයක් රෝගියාට දෙන්නේ නම් එය රෝගියාට කරන මහඟු සේවයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=r12060611</link>
    <topic>මහවිල කුඹුරු යායවසර 30ක් පුරන්</topic>
    <author>ඡායාරූපය - පානදුර සමූහ කපිල සෝමරත්න</author>
    <content>පානදුර හොරණ පාර ආසන්නයේ තිබෙන අක්කර සියයක් පමණ විශාල මහවිල කුඹුරු යාය අවුරුු තිහක පමණ කාලයක් තිස්්සේ පුරන් වී ඇත. වාරිමාර්ග පහසුකම් නොමැති නිසාත් ඇළ මාර්ගය ගොඩවී ඇති නිසාත් මෙම කුඹුර වගා කිරීම ගොවීන් අතහැර දමා තිබේ. අද එම කුඹුරු යාය වනාන්තරයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=s1206061</link>
    <topic>ආසියා කනිෂ්ඨ මලල ක්‍රීඩා ශූරතාවලියට එක්වන චීන-තායිපේ-ජපාන ක්‍රීඩකයෝ 141ක් අද ශ්‍රී ලංකාවට</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ මේ 9වැනිදා සිට 12වැනිදා දක්වා පැවැත්වෙන ආසියානු කනිෂ්ඨ මලල ක්‍රීඩා ශූරතාවලියට සහභාගීවන චීනය,චීන තායිපේ හා ජපානය යන රටවල ක්‍රීඩක ක්‍රීඩිකාවෝ 141ක් හා නිලධාරී පිරිසක් අද ශ්‍රී ලංකාවට පැමිණෙති.ඊයේ වන විට ක්වේට් හා යේමනයේ ක්‍රීඩක ක්‍රීඩිකාවෝ 25ක් පැමිණ සිටියහ.මේ සියලුම ක්‍රීඩක ක්‍රීඩිකාවන්ට ගලධාරී,ජැයික් හිල්ටන් හා ජානකී හෝටල්වල නවාතැන් පහසුකම් සලසා දීමට ආසියානු කනිෂ්ඨ මලල ක්‍රීඩා ශූරතා සංවිධායක කමිටුව පියවර ගෙන තිබුණි.අද පැමිණෙන ක්‍රීඩක ක්‍රීඩිකාවන් පිරිසට චීනයෙන් 36ක්,චීන තායිපේ 44ක් හා ජපානයෙන් 61ක් ඇතුලත්ව තිබේ.මේ පැමිනි ක්‍රීඩක ක්‍රීඩිකාවන් අතර ආසියාවේ මුල් පෙළේ කනිෂ්ඨ මලල ක්‍රීඩකයන් රැසක් ඇතුලත්වීම කැපී පෙණේ.චීනයෙන් පැමිණි ක්‍රීඩක ක්‍රීඩිකාවන් අතරේ මීටර් 200 ආසියානු කනිෂ්ඨ ශූරයාවන ෂී ෂෙන්යේ ඇතුලත්ව සිටී.ඔහු මෑතකදී මේ ඉසව්වේ තත්පර 20.54 ක දක්ෂතාවක් පෙන්නූ අතර එය ඔලිම්පික් “ඒ“ මට්ටමේ දක්ෂතා දැක්වීමකි.මීටර් 400 යොවුන් ශූරයාවන ෂෑන්ග් හුවාඩොන්,ආසියාවේ ඉදිරියෙන්ම සිටින යොවුන් ක්‍රීඩකයන් වන මීටර් 400 කඩුලු පැනීමේ ශූර සී සියැන්ග්චිකෝ,තුන් පිම්ම ශූර ෆූ හැයිටියාවෝ ඇතුලු දක්ෂ ක්‍රීඩක ක්‍රීඩිකාවන් එක්වෙති.ජපාන‍ මලල ක්‍රීඩා කණ්ඩායමට,මීටර් 100 තත්පර 10.23කින් නිම කරමින් ආසියාවේ ඉදිරියෙන්ම සිටින කනිෂ්ඨ ක්‍රීඩක කසූමා ඔසෙටෝ,මීටර් 200 ඉසව්වේ දෙවැනි තැන සිටින අකියුකී හසිමොටෝ,මීටර් 400 දෙවැනි ස්ථානයේ සිටින කෙන්ටා කියුමුරා,මීටර් 800 පළමු තැන සිටින ෂාවෝ කවමෝටෝ ඇතුලත්ය.තායිපේ මලල ක්‍රීඩා කණ්ඩායමට හෙල්ල විසිකිරීමේ යොවුන් ශූරයෙකු වන චෙන් චාවෝ,මීටර් 200 ඉසව්වේ දෙවැනි තැන සිටින ලියෝ චීන් එක්ව ඇත.ආසියානු මලල ක්‍රීඩා තරගාවලියට සහභාගීවන තායිලන්තය,හොංකොං,සිංගප්පූරුව,කසකස්තානය,කිරිගිස්තානය,ජෝර්දානය,ඕමානය,ටජිකිස්තානය,බංග්ලාදේශය,කොරියාව,වියට්නාමය,ලාඕසය, හා සෞදි අරාබිය වැනි රටවලින් ක්‍රීඩක ක්‍රීඩිකාවන් 271ක් හෙට දිනයේ ශ්‍රී ලංකාවට පැමිණෙති.මේ පිරිස අතරට කසකස්තානයෙන් ක්‍රීඩක ක්‍රීඩිකාවන් 44ක් ද,තායිලන්තයෙන් ක්‍රීඩක ක්‍රීඩිකාවන් 40ක් ද,හොංකොං ක්‍රීඩක ක්‍රීඩිකාවන් 33ක් ද එක්වනු ඇත.වසර 2006දී පැවැති දකුණු ආසියානු ක්‍රීඩා උළෙලට පසුව ශ්‍රී ලංකාවේ පැවැත්වෙන වැඩිම සහභාගීත්වයක් ඇති තරගාවලියක් ලෙස මෙය සැලකේ.ආසියානු කනිෂ්ඨ මලල ක්‍රීඩා ශූරතාවලියට ආසියාවේ රටවල් 36ක් සහභාගීවන අතර ක්‍රීඩක ක්‍රීඩිකාවන් 800ක් පමණ ශ්‍රී ලංකාවට ලගාවීමට නියමිතය.අවසන් වරට පැවැති ආසියානු කනිෂ්ඨ මලල ක්‍රීඩා ශූරතාවලියේදී ශ්‍රී ලංකාවට එක් රිදී පදක්කමක් හිමි වූ අතර එය මීටර් 3000 බාධක දිවීමේ ඉසව්වෙන් එරංග වීරසිංහ දිනා ගත්තේය.හැනෝයි නුවර පැවැති එම තරගාවලියේදී චීනය රන් පදක්කම් 11ක් සමග පදක්කම් 26ක් දිනාගත් අතර කසකස්තානය රන් පදක්කම් 5ක් සමග පදක්කම් 8ක්ද,ජපානය රන් පදක්කම් 4ක් සමග පදක්කම් 22ක්ද දිනා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=s1206062</link>
    <topic>සමස්ත ලංකා විවෘත ස්නූකර් ශූරතාව නරේෂ් සමරවික්‍රමට</topic>
    <author>ෆවුස් මොහොමඩ්</author>
    <content>ඔටර්ස් ක්‍රීඩා සමාජයේ රයන් සෝමරත්නට එරෙහිව තරග වට 5-3ක් ලෙස විශිෂ්ට ජයක් වාර්තා කරමින් සමස්ත ලංකා විවෘත ස්නූකර් තරගාවලියේ ඔටෝමොබයිල් සංගම් සභාපති කුසලානය අත්කර ගැනීමට ගාල්ල ක්‍රීඩා සමාජයේ නරේෂ් සමරවික්‍රම සමත්විය.ශ්‍රී ලංකා ඔටෝමොබයිල් සංගමය විසින් දෙවැනි වරටත් සංවිධානය කරනු ලැබූ මේ තරගාවලියේ දි පසුගිය වසරේ ශූරතාව දිනූ ජාතික ස්නූකර් ශූරයා වන සුසන්ත බොතේජුට හිමිවූයේ තුන්වැනි ස්ථානයයි.අවසන් පූර්ව වටයේ දී නරේෂ් හමුවේ තරග වට 4-3ක් වශයෙන් සුසන්ත බොතේජු පරාජය වූ අතර තරග වට 4-0ක් ලෙස එස්.එච්.එම්.අස්ලම් පරාජය කිරීමට රයන් සමත්විය. තුන්වැනි ස්ථානය සඳහා සුසන්ත හා අස්ලම් අතර පැවැති තරගයෙන් තරග වට 3-1ක් ලෙස අස්ලම් පරාජය කිරීමට සුසන්තට හැකිවිය.ඔටෝමොබයිල් සංගම් ශාලාවේ පැවැති මේ තරගමාලාවේ මූලික තරගවටය දිස්ත්‍රික්ක මට්ටමෙන් පැවැති අතර ඊට තරගකරුවන් 100කට අධික සංඛ්‍යාවක් සහභාගි වූහ. එම තරගාවලියෙන් තෝරා ගත් විශිෂ්ටතම ක්‍රීඩකයන් 16 දෙනා සභාපති කුසලාන තරගාවලියට තෝරාගනු ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=s1206063</link>
    <topic>රිෂිකාටත් ඔලිම්පික් වාසනා</topic>
    <author/>
    <content>ලන්ඩන් ඔලිම්පික් උලෙළට පිහිනුම් ක්‍රීඩිකා රිෂිකා උඩුගම්පොල ක්‍රීඩිකාව ඊයේ සුදුසුකම් ලබා ගත් බව ශ්‍රී ලංකා ඔලිම්පික් කමිටුව පවසයි.රිෂිකා ආසියානු ජාත්‍යන්තර පාසැලෙන් පිහිනුම් ක්‍රීඩාවේ දක්ෂතා දක්වන්නීය.ඒ අනුව පිහිනුම් ක්‍රීඩාවෙන් ත්‍රිත්ව විදුහලේ හේෂාන් උනම්බුව සමග රිෂිකා ලන්ඩන් ඔලිම්පික් උළෙල නියෝජනය කරනු ඇත.මෙයට අමතරව බැඩ්මින්ටන් ක්‍රීඩක නිලූක කරුණාරත්න,වෙඩි තැබීමේ ක්‍රීඩක මංගල සමරකෝන් හා මැරතන් ක්‍රීඩක අනුරාධ ඉනද්‍රජිත් ලන්ඩන් ඔලිම්පික් තරගාවලියට ශ්‍රී ලංකාව නියෝජනය කරමින් එක්වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=s1206064</link>
    <topic>ක්‍රිකට් ආයතනයට වාරණ නියෝගයක්</topic>
    <author>රෝෂන් තුෂාර</author>
    <content>2012 විස්සයි විස්ස ලෝක කුසලාන තරගාවලියට ආරක්ෂාව සැපයිම සදහා පත්කළ ආරක්ෂක ප්‍රධානි ෂේන් දුල්ලෑව වෙනුවට වෙනත් අයකු පත්කිරිම වළක්වමින් ශ්‍රිලංකා ක්‍රිකට් ආයතනයට වාරණ නියෝගක් කොළඹ දිසා අධිකරණය ඊයේ(05) නිකුත් කළේය.ෂේන් දුල්ලැව මහතා ක්‍රිකට් සභාපති උපාලි ධර්මදාස මහතා ඇතුළු එම සංගමයේ නිලධාරින් පස්දෙනකුට එරෙහිව පැවරු නඩුවක් සළකා බැලිමෙන් පසුව කොළඹ ප්‍රධාන දිසා විනිසුරු ධම්මික ගනේපොල මහතා මේ වාරණය නිකුත් කළේය.අන්තර් ජාතික ක්‍රිකට් කවුන්සිලයේ ශ්‍රි ලංකා ලේකම් කාර්යාලයේ ආරක්ෂක ප්‍රධානි තනතුරට පත් තම සේවා කාලය නොවැම්බර් මාසය දක්වා ක්‍රියාත්මක බවද, එම ගිවිසුම කඩකරමින් කටයුතු කිරිමේ නිත්‍යනුකූල අයිතියක් විත්තිකරුවන්ට නොමැතිබවද සදහන් කරමින් මේ නඩුව පැවරිය.ශ්‍රි ලංකා ක්‍රිකට් ආයතනය දුල්ලෑව මහතාගේ සේවය අවසන් කරමින් මැයි 30 දින නිකුත් කළ ලිපිය බල රහිත බවද අධිකරණයට කරුණු ඉදිරිපත් කෙරිණි.20/20 තරඟාවලියට ආරක්ෂකයින් ‍12 දෙනකු පත්කර ඇති බැවින් පැමිණිලිකරු වෙනුවට වෙන්ත් අයකු පත් නොකිරිමෙන් තරගාවලියේ ආරක්ෂාවට අගතියක් නොවන බව පැමිණිල්ලෙන් කරුණු ඉදිරිපත් කෙරිණි.පැමිණිල්ලේ කරණු සළකා බැලු විනිසුරුවරයා ලබන 19 දින අධිකරණයේ කරුණු දක්වන ලෙසට විත්තිකාර ක්‍රිකට් ආයතනයට නියෝග කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=s1206065</link>
    <topic>සත්ප්‍රයාම ශූරියට ඔලිම්පික් වරම්</topic>
    <author/>
    <content>ප්‍රථම වරට ඔලිම්පික් තරගාවලියකට සහභාගීවීමට සැරසෙන පොදු රාජ්‍ය මණ්ඩලයීය තරගාවලියේ සත්ප්‍රයාම ශූරිය වන ලුයිස් හසේල් ප්‍රධාන පෙළේ තරගාවලි තුල තමා දැක්වූ දස්කම් ඔලිම්පික් තරගාවලියේ දී යටපත් නොවනු ඇතැයි බලාපො‍රොත්තුවන බව පැවැසුවාය.එමෙන්ම ජාත්‍යන්තර ක්‍රීඩා පිටියේ විශිෂ්ටතම ක්‍රීඩා තරු සහභාගිවන ඔලිම්පික් තරගාවලියට කිසිදු දෙගිඩියාවකින් තොරව සහභාගිවන ලෙස ද ඇය සිය කණ්ඩායමෙන් ඉල්ලා සිටියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=s1206066</link>
    <topic>ටන්විර් එක්දින පිලටත්</topic>
    <author/>
    <content>ශ්‍රී ලංකාවට එරෙහි විස්සයි20 ද්විත්ව තරගමාලාවට පමණක් නම් කර තිබූ වේග පන්දු යවන ක්‍රීඩක සොහේල් ටන්විර් තරග පහකින් සමන්විතව හෙට ඇරැඹෙන ශ්‍රී ලංකා – පාකිස්තාන ජාත්‍යන්තර එක්දින තරගමාලාව සඳහා වන කණ්ඩායමටද එක් කිරීමට පාකිස්තානය තීරණය කර තිබේ.හම්බන්තොට සූරියවැවදී දෙපිළ අතර සමව අවසන් වූ විස්සයි20 තරගමාලාවේ වීරයා ලෙස තේරුණේ ටන්විර් ය. ඔහු පළමු තරගයේදී ලකුණු 12කට කඩුලු 3ක්ද, දෙවැනි තරගයේදී ලකුණු 15කට එක් කඩුල්ලක්ද ලබා ගත්තේය.අන්තර් ජාතික එක්දින තරග 43කට සහභාගි වී කඩුලු 55ක් ලබා ගෙන සිටින 27 හැවිරිදි ටන්විර්, ශ්‍රී ලංකාවට එරෙහි පාකිස්තාන පළමු එක්දින කණ්ඩායමට ඇතුළත් වීමට අසමත් විය. එහෙත් පාකිස්තාන කණ්ඩායමේ කළමනාකරුවන්ගේ ඉල්ලීම මත ඔහු කණ්ඩායමට ඇතුළත් කර තිබේ.ශ්‍රී ලංකා සංචාරය ආරම්භ වීමට පෙර ආබාධයකට ලක්වූ ආරම්භක පිතිකරු නසිර් ජම්ෂෙඩ් වෙනුවට ටන්විර් පාකිස්තාන කණ්ඩායමට දැන් ඇතුළත්ව සිටී.ශ්‍රී ලංකාව හා පාකිස්තානය අතර පළමු ජාත්‍යන්තර එක්දින ක්‍රිකට් තරගය හෙට (7) පල්ලෙකැලේ අන්තර් ජාතික ක්‍රිකට් ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=s1206067</link>
    <topic>යෞවන කබඩි ශූරතා ගම්පහට හා කෑගල්ලට</topic>
    <author>මහරගම විශේෂ වේහැල්ලේ පියතිලක</author>
    <content>ජාතික තරුණ සේවා සභාව සංවිධානය කරනු ලබන 24 වෙනි ජාතික යෞවන ක්‍රීඩා උළෙල 2012 ට අදාළ කණ්ඩායම් ජාතික තරග මේ දිනවල දිවයිනේ ස්ථාන කිහිපයක පැවැත්වේ.එහි කබඩි (පිරිමි/ කාන්තා) තරග ගාල්ලේ බද්දේගම කුම්මේ ක්‍රීඩාංගණයේදී පැවැත්විණ. එහි කාන්තා ශූරතාව ගම්පහ සමඟි ක්‍රීඩා සමාජය හිමිකර ගත් අතර පිරිමි ශූරතාව හිමිකර ගැනීමට කෑගල්ල ආසිරි යෞවන සමාජය සමත්විය.තරගාවලිය සඳහා කාන්තා කණ්ඩායම් 21 ක් සහභාගි වූ අතර පිරිමි කණ්ඩායම්වල 25 ක් සහභාගි වීම විශේෂත්වයකි.කාන්තා අවසන් මහා තරගය සඳහා ගම්පහ සමගි යෞවන සමාජයත්, ගාල්ල අමරසූරිය යෞවන සමාජයත් සුදුසුකම් ලැබූ අතර ලකුණු 15 ට 7 ක් වශයෙන් වාර්තා කරමින් ගම්පහ සමගි යෞවන සමාජය ශූරතාව හිමිකර ගත්තාය. ගාල්ල අමරසූරිය යෞවන සමාජය අනුශූරයන් වූ අතර තෙවැනි ස්ථානය හිමිකර ගත්තේ මහනුවර ගලගෙදර සුජාත යෞවන සමාජයයි.පිරිමි තරගයේ අවසන් මහා තරගය පැවැතියේ කෑගල්ල ආසිරි යෞවන සමාජය හා රත්නපුර නැඟෙනතරු යෞවන සමාජය අතරය. මෙහිදී ලකුණු 16 ට 6 ක් ලෙස වාර්තා කරමින් කෑගල්ල ආසිරි යෞවන සමාජය පිරිමි ශූරතාව හිමිකර ගත් අතර රත්නපුර නැගෙන තරු යෞවන සමාජයට අනුශූරතාව හිමිවිය. වව්නියාව මානෙල් යෞවන සමාජය තෙවැනි ස්ථානය හිමිකර ගත්තේය.ජයග්‍රාහක ජයග්‍රාහිකාවන්ට ජය සංකේත පිරිනැමීම ජූලි මාසයේ හෝමාගම දියගම මහින්ද රාජපක්‍ෂ ජාත්‍යන්තර ක්‍රීඩාංගණයේ පැවැත්වෙන 24 වන ජාතික යෞවන ක්‍රීඩා උළෙලේ දී සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=s1206068</link>
    <topic>ජනාධිපති ආරක්ෂක කොට්ඨාස පිලට ලකුණු 177ක ජයක්</topic>
    <author/>
    <content>පොලිස් අන්තර් කොට්ඨාස ජේ.ආර්.ජයවර්ධන කුසලාන ක්‍රිකට් තරගාවලියේ පළමු වටයේ තරගයක දී කුරුණෑගල කොට්ඨාස පිලට එරෙහිව ලකුණු 177ක විශිෂ්ට ජයක් අත්කර ගැනීමට ජනාධිපති ආරක්ෂක කොට්ඨාස පිල සමත්විය.කුරුණෑගල මලියදේව ක්‍රීඩාංගණයේ පැවැති මේ තරගයේ පළමුව පන්දුවට පහරදුන් ජනාධිපති ආරක්ෂක කොට්ඨාස පිල ඕවර 45 අවසානයේ කඩුලු 9කට ලකුණු 333ක් රැස් කළේය. පිළිතුරු ඉනිම ක්‍රීඩා කළ කුරුණෑගල කොට්ඨාස පිලට ඕවර 33කදී සියළුදෙනාම දැවී රැස්කරගත හැකිවූයේ ලකුණු 156ක් පමණි.ජනාධිපති ආරක්ෂක කොට්ඨාස පිල-333/9 (ඕවර 45) දිලීප දුෂාන්ත 66, මේනක බණ්ඩාර 55, හසන්ත ද සිල්වා 54, මංජුල ජයවර්ධන 45 (නිලන්ත කුමාර 65/2)කුරුණෑගල කොට්ඨාස පිල-156 (ඕවර 33) නිලන්ත කුමාර 43 (මේනක බණ්ඩාර 13/4, ගුණසිරි පියතිස්ස 30/2, චතුරංග උඩුකල 19/2).</content>
  </post></root>