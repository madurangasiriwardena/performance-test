<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av12123023</link>
    <topic>කරිස්මා දැන් නිවේදිකාවක්</topic>
    <author>සුජීව තේවහෙට්ටිගේ</author>
    <content>කරිස්මා දැන් නිවේදිකාවක්කරිස්මා කපූර් මෑතකදී අලුත් වැඩක් භාර ගත්තා. සිනමා රංගනයෙන් රසික රසිකාවියන් පිනවූ ඇය, දැන් සැරසෙන්නේ ගුවන් විදුලි ශ්‍රාවක පිරිස අතර ද තම ජනපි‍්‍රයත්වය රඳවා ගන්නටයි. නිවේදිකාවක ලෙස තම හැකියාවන් පෙන්වන්නටයි ඇය මේ උත්සාහ ගන්නේ.ඉන්දියාවේ ජනපි‍්‍රය ගුවන් විදුලි චැනලයක් වන ‘බිග් එෆ්. එම්.’ ඔස්සේ විකාශය වන ‘බිග් මෙම්සාබ්’ නම් වූ සාකච්ඡාමය විචිත්‍රාංගයක් ඉදිරිපත් කිරීමේ කටයුත්ත කරිස්මා ඉතාම කැමැත්තෙන් භාර ගෙන තිබෙනවා. මේ අලුත් ‘රංගනය’ කරිස්මාට සාර්ථකව ඉදිරිපත් කරන්න හැකි වේවි ද? “මම හිතන්නෙ මට පුළුවන් වේවි. මීට කලින් මම රූපවාහිනී වැඩ සටහන් ඉදිරිපත් කළා.ඒ නිසා මේ ගුවන් විදුලි වැඩසටහනත් හොඳින් කරන්න පුළුවන් වේවි.” කරිස්මා උත්තර දුන්නා.‘බිග් එෆ්. එම්.’ චැනලය අයත් වන රිලයන්ස් බ්‍රෝඩ්කාස්ට් නෙට්වර්ක් ආයතනයේ ප්‍රධාන විධායක තරුන් කාශල් පැවසුවේ, සතියේ දිනවල පෙ. ව. 11 සිට දහවල් 12 දක්වා විකාශය කෙරෙන මේ වැඩ සටහන විශේෂයෙන්ම සැකසෙන්නේ ජීවිතයේ තුන් වැනි දශකයෙහි අගභාගය සහ හතරවැනි දශකයෙහි මුල් භාගය ගත කරන කාන්තාවන් වෙනුවෙන් බවයි.මේ වන විට 38 වැනි වියෙහි පසුවන කරිස්මාට මෙම ශ්‍රාවිකා පිරිස හොඳින් ග්‍රහණය කරගෙන සාර්ථකව වැඩ සටහන ඉදිරිපත් කළ හැකි වේයැයි ‘බිග් එෆ්. එම්.’ කාර්ය මණ්ඩලය විශ්වාස කරනවා.“මම කවදත් උත්සාහ කළේ අලුත් දෙයක් කරන්නයි. ගුවන් විදුලි නිවේදිකාවක් වීමෙන් මම අලුත් අත්දැකීමක් ලබනවා. ඒක මට ලොකු සතුටක්. ඇඳුම් මෝස්තර සහ විවිධ විලාසිතාවන් ගැන තමයි මම මේ වැඩසටහනෙන් කතා කරන්නේ.පහුගිය කාලෙදි මගේ සිනමා රංගනයන්ට වගේම රූපවාහිනී වැඩ සටහන් වලටත් හොඳ ප්‍රතිචාර ලැබුණා. ‘බිග් මෙම්සාබ්’ වැඩ සටහනටත් ඒ වගේ ප්‍රශංසා ලැබේවි.” කරිස්මා තම මුල්ම වැඩ සටහන ඉදිරිපත් කළ දවසේ දී කියා සිටියා.‘බිග් එෆ්. එම්.’ චැනලය මෙම වැඩ සටහන ඉදිරිපත් කරන්නට තෝරා ගත් තුන්වැනි තරුව කරිස්මායි. නමුත් කරිස්මා වැනි බොලිවුඩ් තරුවක් ඒ වෙනුවෙන් තෝරා ගත් පළමු අවස්ථාව මෙයයි. මීට පෙර ‘බිග් මෙම්සාබ්’ වැඩ සටහන ඉදිරිපත් කළේ ඉන්දියාවේ ජනපි‍්‍රය මාධ්‍යවේදිනියක සහ තිර රචිකාවිකයක වන නීලෙශ් මිස්රා සහ ජනපි‍්‍රය සූපවේදියකු වන රාකේශ් සේති යි.‘බිග් මෙම්සාබ්’ වැඩ සටහන තුළින් ඉන්දියාවේ ලක්ෂ සංඛ්‍යාත කාන්තාවන්ට අර්ථවත් කරුණු ඉදිරිපත් කරන්නට තමන්ට හැකිවේ යැයි කරිස්මාගේ විශ්වාසයයි.ජනපි‍්‍රය නළුවකුට බැරිවීමකින් කාන්තා ඇඳුම් අන්දවන්න සිදුවුණොත්...? සම්මාන උලෙළක රංගනයක් ඉදිරිපත් කරන්න බලාපොරොත්තුවෙන් සිටින අතරේදී අන්තිම මොහොතේ දී ඔහුට එවැනි අත්දැකීමකට මුහුණ දෙන්න සිදුවුණොත්...? ඇත්තටම එහෙම දෙයක් සිදුවේවි ද? මොකද බැරි? එහෙම දේවල් සිදුවෙන්න ඉඩ තියෙනවා.එවැනි අසාමාන්‍ය සිද්ධියකට සල්මන් ඛාන්ටත් මුහුණ දෙන්නට සිදු වෙනවා, ඔහුගේ සහායකයන් නොසිටින්නට. සල්මන්ට මේ පටලැවිල්ල සිදුවුණේ පසුගිය සතියේ ඔහු මුම්බායි සිට හයිද්‍රබාද් දක්වා ගුවන් මඟින් පැමිණීමෙන් පසුවයි.සල්මන් හයිද්‍රබාද් වෙතට පැමිණියේ සිනමා සම්මාන උලෙළකට සහභාගි වෙන්නයි. හයිද්‍රාබාද් හි සුපිරි ගෘහස්ථ ක්‍රීඩාංගණයක පැවැති මේ සම්මාන උලෙළේ දී සල්මන්ට ගීතමය රංගනයන් නිරූපණය කරන්න පැවරී තිබුණා.ඔහු ඒ වෙනුවෙන් අවශ්‍ය වන ඇඳුම් පැලඳුම් ගමන්මල්ලක අසුරා ගත්තා. මේ ගමන් මල්ල ඇතුළු තවත් මලු කිහිපයක් භාරව සිටියේ ඔහුගේ සහාකයන් කිහිප දෙනෙක්. සල්මන්ගේ ප්‍රධාන ආරක්ෂක නිලධාරී ශේරා, කලින් දිනයේ හයිද්‍රාබාද් වෙත පැමිණ සිටියා.ඒ, සිනමා උලෙළ පැවැත්වෙන භූමියෙහි ආරක්ෂාව ගැන සොයා බලන්නයි. සල්මන් හයිද්‍රාබාද් ගුවන් තොටුපළට පැමිණෙද්දී ඔහු රැගෙන යන්නට ප්‍රධාන ආරක්ෂක නිලධාරී ශේරා පැමිණ සිටියා. නියමිත වේලාවට ගුවන් යානය පැමිණියා.ශේරා, සල්මන් කැටුව ගුවන් තොටුපළින් නික්මුණා. ඔහුගේ අනෙක් සහයකයන් පිරිස ගමන්මලු ලබාගත්තා. ඒත් ඔවුන්ටත් නොදැනී අත්වැරැද්දක් සිදුවුණා. ඇත්තටම මේ වැරැද්දට මුල පිරුවේ එම ගුවන් යානයෙන්ම පැමිණි කාන්තාවක්.ඇය කලබලයෙන් පැමිණ ගමන්මලු රඳවන පටියෙන් (Conveyor belt) තමන්ගේ ගමන් මල්ල ලබා ගත්තේ නැහැ. ඇය ලබාගෙන ඇත්තේ සල්මන්ගේ ගමන් මල්ලයි. සල්මන්ගේ සහයකයින් රැගෙන ගොස් ඇත්තේ මේ කාන්තාවගේ ගමන් මල්ලයි.සල්මන්, තමන්ගේ ප්‍රධාන ආරක්ෂක නිලධාරී සහ සෙසු සහයකයන් සමඟ නවාතැන් ගන්නට වෙන්කර දී තිබුණු හෝටලයට පැමිණියා. ඔහුගේ සහයකයන් ‘අර’ ගමන්මල්ල විවෘත කළේ කල් ඇතිව ඒවා පිළියෙල කර සල්මන්ට දිය යුතු නිසයි.එය විවෘත කළ සහයකයන්ට දවල් තරු පෙනුණා. එහි තිබුණේ කාන්තාවකගේ ඇඳුම් ගොන්නක්. සිදුවී ඇත්තේ කුමක්දැයි ඔවුන්ට මොහොතකින් තේරුම් ගියා. නමුත්, මේ බවක් සල්මන් දන්නේ නැහැ. ඔහු සිටියේ එම හෝටලයේම වෙනත් කාමරයකයි.ඒ නිසා සල්මන්ට හොරෙන් ගමන්මල්ලේ අයිතිකාරියගේ තොරතුරු විමසූ සහයකයන්ට ඇයව අමතන්නට හැකියාවක් ලැබුණා. ඒ වන විට මේ කාන්තාවත් අන්දමන්දව සිටියේ පිරිමි ඇඳුම් සහිත ගමන් මල්ලක් ඇයට ලැබී තිබුණු නිසයි.මේ අලකලංචිය හයිද්‍රාබාද් ගුවන් තොටුපළේ නිලධාරීන්ට දැනගන්නට ලැබුණු නිසා ඔවුන්ගේ මැදිහත් වීමෙන් ගමන්මලු හුවමාරු කරගන්නට දෙපාර්ශ්වයට හැකි වුණා.මේ වෙනුවෙන් පැය කිහිපයක් ගත කරන්නට හැමෝටම සිද්ධ වුණා. නමුත් සල්මන් නම් සිද්ධිය දැනගත්තේ එය නිරවුල් වුණාට පසුවයි. ඔහුගේ සහයකයන් සිතුවේ කුකුල් කේන්තිකාරයකු වන සල්මන් මේ පටලැවිල්ල නිසා කේන්ති ගනීවි ය කියලයි.එවැන්නක් සිදුවුණේ නැහැ. ඒ වෙනුවට ඔහු මහ හඬින් සිනාසුණා. කාගේත් ‘ඇඟට ලේ ඉණුවේ’ ඉන් පස්සෙයි.සල්මන්ගේ ගමන් මල්ලේ තිබුණේ සිනමා උළෙලේදී ඉදිරිපත් කළ යුතු රංගනය වෙනුවෙන් ගෙනා ඇඳුම් පැළඳුම් කිහිපයක්. පසුවදා ඔහු ඒවා හැඳ පැලඳගෙන මනහර ගීතමය රංගනයන් ඉදිරිපත් කළා. පේ‍්‍රක්ෂකාගාරයෙන් ඔහුට ලැබුණේ උණුසුම් ප්‍රතිචාරයක්.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=am1212301</link>
    <topic>මේ බය අරින්න පුළුවන්</topic>
    <author>ගාමිණී සුසන්ත</author>
    <content>මේ බය අරින්න පුළුවන්මානසික රෝග පිළිබඳ විශේෂඥ වෛද්‍ය හරිස්චන්ද්‍ර ගාම්භීරතමාට කිසියම් රෝගයක් ඇති බව නිතරම පවසන පුද්ගලයන් සමහර විට ඔබටත් හමුවී ඇති. සමහරුන් තමන්ට බරපතළ රෝගයක් ඇතැයි කියා කලින් කලට වෛද්‍යවරුන් මාරුකරමින් අධික වියදම් සහිත වෛද්‍ය පරීක්ෂණවලට යොමු වෙමින් ජීවිතේ ගෙවනවා. ඊට අමතරව හූනන්, කැරපොත්තන් මකුළුවන් වැනි සතුන්ටත් අධික බියක් දක්වන අයත් සමාජයේ සිටිනවා. ඇතැම් පුද්ගලයින් පිරිසක් ඉදිරියට යාමට ද දක්වන්නේ අධික බියක්.ඉහතින් දැක්වූ නිතරම අනියත බියක් ඇතිවන්නේ මානසික රෝගී තත්ත්වයක් නිසාද? ඉන් මිදීමට කුමක් කළ යුතුද යන ගැටලුවලට පිළිතුරු සපයා ගැනීම සඳහා අපි මනෝ රෝග පිළිබඳ විශේෂඥ වෛද්‍ය හරිස්චන්ද්‍ර ගාම්භීර මහතා හමුවීමු.යාඥා මඟින් රෝග සුවකළ හැකිද?මනෝ චිකිත්සාව (Psychotherapy)  මඟින් ඖෂධ භාවිතා නොකර නිශ්චිත මානසික රෝග කීපයකට ප්‍රතිකාර කිරීමේ හැකියාව තිබෙනවා. මනෝ වෛද්‍යවරුන් ඒ සඳහා නිශ්චිත විධි ක්‍රම කීපයක් අනුගමනය කරනවා. එසේ නැතිව සෑම රෝගයක්ම යාඥා කිරීමකින් සුව කළ හැකි බව තවම විද්‍යාත්මකව තහවුරු වී නෑ.භාවනාව ජීවිතයට ඉතාම වැඩදායී දෙයක් වුවත් විෂාදය වැනි රෝග තත්ත්වයකින් පෙළෙන විට භාවනා කිරීම නුසුදුසු බවයි හෙළිවී තිබෙන්නේ.විෂාදය රෝගින් තුළ තිබෙන්නේ අශුභවාදී සිතිවිලි. විෂාදයෙන් පෙළෙන පුද්ගලයන් භාවනාව මඟින් සිත එක අරමුණකට ගැනීමේදී අශුභවාදී සිතිවිලි නැවත නැවත මතුවන්නට පටන්ගන්නවා. එය විෂාදය වැඩිවීමට හේතුවක්. විෂාදයෙන් පෙළෙන පුද්ගලයින්ට ප්‍රතිකාර කිරීමේදී කළ යුතු වන්නේ මොවුන්ගේ සිතීමේ පරාසය වැඩිකර ඔවුන් තුළ ඇති තනිකම නොහැකියාව යන හැඟීම් ඉවත් කිරීමට ක්‍රියා කිරීමයි.ඇතැම් පුද්ගලයින් තමන් විශාල රෝගයකින් පෙළෙන බව නිතර සිතනවා. නිතර නිතර වෛද්‍යවරුන් හමුවීමට යනවා. නිතර වෛද්‍ය පරීක්ෂණවලට යොමුවෙනවා. එය කිසියම් මානසික රෝගී තත්ත්වයක්ද?ඔව්. එය සරල මානසික රෝගී තත්ත්වයක්. එවැනි සරල මානසික රෝගවලින් පෙළෙන්නන් සමාජයේ විවිධ තරාතිරම්වල, විවිධ වයස් මට්ටම්වල සිටිනවා. ඒ තත්ත්වයන් නිවැරැදිව හඳුනාගෙන නිසි ප්‍රතිකාර කිරීමෙන් පහසුවෙන් මිදීමේ හැකියාව ලැබෙනවා. ඒ රෝග තත්ත්වය හඳුන්වන්නේ Anxiety Disorders යනුවෙන්.ඒ රෝග තත්ත්වයේ ප්‍රභේද කීපයක්ම තිබෙනවා.Somatisation disorders  ඉන් එක් ප්‍රභේදයක්. එම තත්ත්වයෙන් පෙළෙන පුද්ගලයන් මතු කරන්නේ ශාරීරික රෝග ලක්ෂණ. ඔවුන් එම ශාරීරික රෝග ලක්ෂණ වෛද්‍යවරුන්ට පවසා ඒ සඳහා බෙහෙත් ඉල්ලා සිටිනවා.වෛද්‍ය පරීක්ෂණ සිදු කළත් ඔවුන්ට කිසිදු ශාරීරික ආබාධයක් සොයා ගන්න බෑ. ඔවුන් වෙතින් පෙන්නුම් කරන විශේෂ ලක්ෂණයක් වන්නේ ශරීරයේ නිතර පවතින දැවිල්ලක්, කැක්කුමක්, වැඩ කිරීමේ නොහැකියාවක් ඇති බව පැවසීම. “මට කිසිම වැඩක් කරගන්න බැහැ” ඔවුන් නිතර නිතර කියන කතාවක්.ඒ වගේම කිසිම වෛද්‍ය පරීක්ෂණයකින් ඔවුන් තෘප්තිමත් වන්නේ ද නෑ. ඒ නිසා ඔවුන් නිතර වෛද්‍යවරුන් මාරු කරනවා. එවැනි රෝගීන් තමන්ට කිසිවක් කරගත නොහැකි බව පවසන නිසා මොවුන්ගේ වැඩ කටයුතු නිවසේ අනෙකුත් අයට කරදීමට සිදුවෙනවා.අවසානයේ මොවුන් රැකියාව නොකරන තත්ත්වයට පවා පත්වෙනවා. එයින් පවුලේ උදවිය පවා පීඩාවට පත්වෙනවා. එම තත්ත්වය ඉතා පහසුවෙන් මනෝ වෛද්‍ය ප්‍රතිකාර මඟින් සුවපත් කරගත හැකියි.Anxiety disorder  යටතට ගැනෙන තවත් සරල මානසික රෝග තත්ත්වයක් Hypochondrical disease නම් තත්ත්වයයි.එම රෝගයෙන් පෙළෙන්නන් තමන්ගේ ශරීරයේ නිශ්චිත ස්ථානයක රෝගයක් ඇති බව විශ්වාස කරනවා. ඇතැම් විට වෛද්‍යවරුන් හමුවූ විට ඔවුන් රෝගයේ නමත් පවසනවා. එම රෝගීන් ද තමන්ගේ රෝගය හඳුනාගැනීම සඳහා විවිධ වෛද්‍යවරුන් වෙත යනවා. වෛද්‍යවරුන් තිබෙන පරීක්ෂණ සියල්ලක්ම සිදුකර රෝගයක් නැතැයි කීවත් එය පිළිගන්නට එම රෝගීන් සූදානම් නෑ.මීට පෙර සඳහන් කළ Somatisation disorder තත්ත්වයෙන් පෙළෙන රෝගීන් මෙන් වෛද්‍යවරුන් හමුවී ප්‍රතිකාර ඉල්ලන්නේ නෑ. ඔවුන් පවසන්නේ තම රෝගය හඳුනාගැනීමට වෛද්‍ය පරීක්ෂණ කරන ලෙසයි. තමන්ගේ වෛද්‍ය පර්යේෂණ ඇතුළත් ෆයිල් ගොන්නක්ම ඔවුන් සතුව තිබෙනවා.මීළඟ රෝග ඛාණ්ඩය වන්නේ Panic disorders  නම් රෝග තත්ත්වයයි. එය ස්නායු ආබාධයක් නිසා ඇතිවන්නක්.අපගේ ශරීරයේ තිබෙන අනිච්ඡානුග ස්නායු පද්ධතියේ තිගැස්මක් නිසා හෘදය සුළු වේලාවක් වේගයෙන් ගැහීමට පටන්ගන්නවා. ඒ අතරම වේගයෙන් හුස්ම ගැනීමටත් දහදිය දැමීමටත් පටන් ගන්නවා. ඒ කාංසාවේ රෝග ලක්ෂණ.එහෙත් මේ රෝගීන් තම පපුව ගැහෙන්නේ හෘද රෝගයක් නිසා බව සිතනවා. ඒ නිසා ඔවුන් කායික වෛද්‍යවරුන් හෘද රෝග පිළිබඳ වෛද්‍යවරුන් වෙත යනවා. එසේම ඔවුන් තමන්ගේ හුස්ම හිරවී තමන් මිය යාවි යැයි සිතනවා.විෂාදය (Depression) මේ රෝග ඛාණ්ඩයට අයත් වන අනෙක් රෝග තත්ත්වයයි. විෂාදය රෝගීන් ද සැමවිටම තමන්ට කායික රෝගයක් ඇති බව ප්‍රකාශ කරනවා. ඔවුන් ගේ ප්‍රකාශවල විශේෂත්වය වන්නේ ඔවුන් ප්‍රකාශ කරන කායික රෝග ලක්ෂණය ශරීරයේ කිසියම් පද්ධතියකට අනුබද්ධ නොවීමයි. උදාහරණයක් ලෙස ඔවුන් “මගේ ඇඟ පුරාම දැවිල්ලයි” යනුවෙන් පැවසීම දක්වන්න පුළුවන්. එය ශරීරයේ කිසියම් පද්ධතියකට සම්බන්ධ ප්‍රකාශයක් හෝ රෝග ලක්ෂණයක් හෝ නෙවෙයි.එමෙන්ම විෂාදය රෝගීන් ඇතැමුන් “මගේ කොන්ද කැක්කුමයි”, “අතපය කැක්කුමයි” “දණහිස කැක්කුමයි” යනුවෙන් නිතර පවසනවා. එහිදී එකිනෙකට සම්බන්ධ නැති අවයව රාශියකට වේදනාව පිළිබඳව කියවෙනවා. විෂාදය රෝගීන් නිතර ප්‍රකාශ කරන, කරුණු දෙකක් තිබෙනවා. ඒ තමන්ට නිතර “හිසේ කැක්කුමක්” ඇති බව සහ තමන්ට නිතර “දැවිල්ලක්” ඇති බව.ඉහතින් දැක්වූ රෝග පිළිබඳව දැනුමක් ඇත්තේ ඒ පිළිබඳව වැඩිදුරටත් හදාරන ලද මනෝ වෛද්‍යවරුන්ට පමණයි. මනෝ වෛද්‍යවරුන් නොවන වෛද්‍යවරුන් වෙත එවැනි රෝගීන් ගිය විට සියලුම වෛද්‍ය පරීක්ෂණවලට රෝගියාව යොමු කරනවා. එම වෛද්‍ය පර්යේෂණවල වාර්තා අනුව කිසිදු රෝගයක් පෙනෙන්නේ නෑ. ඒ වුණාට ඇත්තටම ඔවුන්ට ලෙඩක් තිබෙනවා. එය මොළය පදනම් කොටගෙන ඇතිවන ලෙඩක්. එය කායික වෛද්‍ය පර්යේෂණ මඟින් සොයාගත හැකි නොවේ.සමාජයේ බොහෝ දෙනකු බියට පත්වන දේට අමතරව සුළු දෙයටත් බියවීම මානසික රෝගී තත්ත්වයක්ද?ඔව්. බිය ලෙස හඳුන්වනු ලබන තත්ත්වයන් සරල මානසික රෝගයක්. මනෝ වෛද්‍ය විද්‍යාවට අනුව බිය රෝගයක් වන්නේ කිසිදු හේතුවක් නැතිව ඇතිවන්නාවූ බියයි; අස්ථාන බියයි.කිසියම් සිදුවීමකට හෝ කිසියම් වස්තුවකට, සතෙකුට බියක් ඇතිවූ විට අපගේ ශරීරයේ ඇති අනිච්ඡානුග ස්නායු පද්ධතියේ තැතිගැන්මක් ඇතිවෙනවා. එම තැතිගැන්ම ශරීරයේ පද්ධතින් රැසකම වෙනස්කම් ඇතිකිරීමට සමත්. එහි ප්‍රතිඵලයක් ලෙස හෘදය ක්‍රියාකරන වේගය වැඩිවීම, මුඛයේ කෙළ සිඳීම, තරමක දහදිය දැමීමක් සිදුවෙනවා. බියට පත්වූ පුද්ගලයා කරන්නේ එම අවස්ථාවෙන් හෝ එම ස්ථානයෙන් ඉක්මනින් ඉවත් වීමයි. බියේ ස්වභාවය එයයි.මනෝ වෛද්‍ය විද්‍යාවේදී බිය කොටස් 3කට බෙදා දක්වනවා. ඉන් පළමුවැන්න සරල බියයි.යම්කිසි වස්තුවකට හෝ යම්කිසි අවස්ථාවකට බියවීම මේ යටතට ගැනෙනවා. සමහර උදවිය හූනන්ට, කැරපොත්තන්ට, මකුළුවන්ට මෙන්ම විභාගවලට ද අනියත බියක් දක්වනවා. එලෙස බියට පත්වන කරුණු පිළිබඳව හොඳින් සිතා බැලීමේ දී මකුළුවෙකුට, කැරපොත්තකුට, හූනෙකුට බියක් දැක්විය යුතු නැති බව හොඳින් පෙනී යනවා. එහෙත් නයෙක් වැනි සතෙකුට බියක් දැක්වීම සාධාරණයි. ඒ නයා මාරාන්තික විෂ සහිත සර්පයෙක් නිසයි.එහෙත් කිසිදු හානියක් විෂක් නැති හූනන්ට, මකුළුවන්ට බියවීම අසාමාන්‍යයි. එම බිය බොහෝ විට කුඩා දරුවන්ට තිබෙනවා. වැඩිහිටියන් වූ විට මෙම බිය ඉවත්වී යාමයි සාමාන්‍ය ස්වභාවය. එසේ වුණත් සමහරුන්ට වැඩිහිටියන් වූ විට ද මේ අනියත බිය ඇතිවෙනවා. එයට හේතු වන්නේ කුඩා කාලයේ දී මෙම අවස්ථාවන්ට මෙන්ම සතුන්ට ද නිතර නිතර මුහුණදීම බවයි පැහැදිලි වන්නේ.ඇතැම් පුද්ගලයන් කිසියම් පිරිසක් ඉදිරියට යාමට බියක් දක්වනවා. ඒ ඇයි?මෙය හඳුන්වන්නේ සමාජ භීතිකාව ලෙසයි. මෙම භීතිකාව ඇති පුද්ගලයින් මිනිසුන් ඉදිරියට යාමට, කිසියම් පිරිසක් අමතා කතා කිරීමට බියක් දක්වනවා. මෙම අවස්ථාවට පත්වූ පුද්ගලයන් ගැහෙන්ඩ පටන්ගන්නවා; තොලකට වියළීම පටන් ගන්නවා. තැතිගැනුණු ස්වභාවයක් ඇස්වලින් පවා පෙන්නුම් කරනවා.ඇතැම් උදවියට බැංකුවකට ගොස් කිසියම් පිරිසක් ඉදිරියේ චෙක්පතක් අස්සන් කිරීමට සිදුවූවිට හෝ, ෆෝම් එකක් පිරවීමට සැරසුණු විට ඒ බිය මතුවෙනවා. එසේම තමා සේවය කරන ස්ථානයේ ඉහළ නිලධාරියකු හමුවට ගිය විටෙකත් ඇතැමෙකුට එම තත්ත්වය ඇතිවෙන්න පුළුවනි. එම තත්ත්වයට මුහුණ දුන් පුද්ගලයන් එම අවස්ථාවේදී කරන්නේ වහාම එම ස්ථානයෙන් ඉවත් වීමයි. එම අවස්ථාව මඟහැරිමයි. ඒ තත්ත්වය ඔවුන්ගේ ජීවිතයේ ඉදිරි ගමනට විශාල බාධාවක්.ඇතැම් ගුරුවරුන්ටත් ඒ තත්ත්වය තිබෙනවා. ඔවුන්ට පාසල් පන්ති කාමරයේ දී දරුවන්ට ඉගැන්වීමේ හැකියාව තිබුණත් පාසලේ උදෑසන රැස්වීමේ දී ළමයින් අමතා පුංචි කතාවක් පැවැත්වීමට හැකියාවක් ඇත්තේ නෑ. විවිධ පුද්ගලයින්ට විවිධ මට්ටමින් සමාජ භීතිකාව ඇති බව ඒ අනුව පෙනෙනවා. ඒ හා සමාන ලක්ෂණ පෙන්නුම් කරන තවත් බියක් තිබෙනවා. ඒ භීතිකාවෙන් පෙළෙන පුද්ගලයින් වෙළෙඳපොළක් වැනි සෙනඟ පිරුණු ස්ථානයකට යාමට දක්වන්නේ අනියත බියක්. මොවුන් බොහෝ විට කැමැති නිවාස තුළටම වී සිටීමටයි. නිවසින් බැහැරව යන විට ඔවුන්ට කවුරුන් හෝ අවශ්‍යයි.ඒ පුද්ගලයින් සිනමාශාලාවක මැද වාඩිවී චිත්‍රපටයක් නැරඹීමට, බසයක මැද ගමන් කිරීමට දක්වන්නේ අධික බියක්. මේ බිය වැඩිපුර ඇතිවන්නේ කාන්තාවන්ට.ඇතැම් පුද්ගලයන් ගුවන්යානයක ගමන් කිරීමට, වැසුණු කාමරයක හිඳීමට බියක් දක්වන්නේ ඇයි?එයත් ඔය කියන රෝගයේ එක් අවස්ථාවක්. මොවුන් වැසුණු සංවෘත ස්ථානයක සිටීමට දක්වන්නේ අනියත බියක්.අනියත බිය මානසික රෝගයක් වගේම මානසික රෝග නිසාත් බිය ඇතිවනවාද?ඔව්. භින්නෝන්මාදය (Schizophrenia) රෝගය නිසා ඇතැමුන් බියට පත්වෙන අවස්ථා තිබෙනවා. ඒ රෝගයෙන් පෙළෙන්නන් නිතරම ජීවත්වන්නේ තමන්ට කවුරුන් හෝ හානියක් කරදරයක් කරාවි යන සැකයෙන්.කවුරුන් හෝ තමා මරාදමාවි, තමාගේ බත් පිඟානට වස දමාවි, තමාට කවුරුන් හෝ හූනියමක් කරාවි යන සැකයෙන් මොවුන් සැමවිටම පෙළෙනවා. මොවුන් තම නිවසේ පිසින කෑම ආහාරය ගැනීමට පවා දක්වන්නේ බියක්. ඇතැම් විට භින්නෝන්මාදය රෝගීන් කිසියම් පුද්ගලයකු තමන්ට හානියක් කරාවි යන සැකයෙන් එම පුද්ගලයාට හානියක් කිරීමට වුවත් ඉඩ තිබෙනවා.අනියත බියක් යමෙකු තුළ ඇතිවන්නේ ඇයි?ඒ සඳහා නිශ්චිත හේතුවක් දැක්වීම අපහසුයි. ඉහතින් සඳහන් කළ ආකාරයට අහේතුක බියක් ඇතිවීමට හේතු පිළිබඳව මනෝ විද්‍යාඥයින්, මනෝ වෛද්‍යවරුන් පළකරන එක් අදහසක් වන්නේ, කිසියම් සතෙකුට හෝ කිසියම් අවස්ථාවකට මුහුණදෙන පළමු අවස්ථාවේදීම එම සතාට හෝ අවස්ථාවට මුහුණ නොදී බියට පත්වී ඉවතට ගියහොත්, ඉන්පසුව එම දෙයට බියක් දැක්වීමට මොළය හැඩගැසෙන බවයි. එමෙන්ම ජානවල බලපෑම නිසා ද බිය ඇතිවන අවස්ථා තිබෙනවා. ඇතැම් පවුල්වල උදවිය ඇතැම් දේවල්වලට බියක් දක්වන බව පෙනෙනවා. එය පරම්පරාවට යාමට ඉඩ තිබෙනවා.බියෙන් මිදෙන්නේ කොහොමද? ඒ සඳහා ප්‍රතිකාර තිබෙනවාද?ඔව් තිබෙනවා. මෙවැනි තත්ත්වයක් ඇතිවූ විට මානසික රෝග පිළිබඳ වෛද්‍යවරයකු හමුවිය යුතුයි. බිය සඳහා කෙරෙන ඇතැම් ප්‍රතිකාර ඉතා සරලයි. පළමුව තමා බියට පත්වන කාරණයේ බියක් නැති බව තේරුම් ගැනීම ඉතා වැදගත්. එහෙත් එලෙස තේරුම් ගැනීමෙන් පමණක් මෙම රෝගය සඳහා ප්‍රතිකාර කළ හැකි වන්නේ නෑ.මෙහිදී කළ යුතු වන්නේ තමා බියට පත්වන සතාට, වස්තුවට හෝ කාරණයට අවස්ථාවට මුහුණ දී එය තමන්ට තවදුරටත් තර්ජනයක් නොවන බව මොළයට සහ ස්නායු පද්ධතියට දැන්වීමයි. ඒ සඳහා මනෝ වෛද්‍යවරයකු හමුවී ඔහුගේ උපදෙස් මත ක්‍රියා කිරීම වැදගත්. වෛද්‍යවරයාගේ උපදෙස් පරිදි බියට පත්වන වස්තුවට හෝ අවස්ථාවට මුහුණදීම මඟින් අනියත බියෙන් මිදීමට හැකියාව ලැබෙනවා. කිසියම් අයකු මකුළුවකුට බියක් දක්වයි නම්, ඔහුගේ අතට මකුළුවකු දී එම මකුළුවාගෙන් තමාට තර්ජනයක් නොවන බව ස්නායු පද්ධතියට දැනෙන තෙක්, මොළය අවබෝධ කරගන්නා තෙක් සිටිය යුතුයි. එසේ නැතිව මකුළුවා ඉවතට වීසිකර පලා දුවයි නම්, මකුළුවාට ඇති බිය තව තවත් වැඩිවනු ඇත. බිය තුරන් කිරීම සඳහා ඖෂධීය ප්‍රතිකාර ලබාදෙන අවස්ථාව ඉතා අඩුයි. සමාජ භීතිකාවෙන් පෙළෙන්නන්ට නම් කෙටිකාලීනව ඖෂධීය ප්‍රතිකාර ලබාදෙන අවස්ථා තිබෙනවා.ඇතැම් දේවලට බියක් දැක්වීමේ වාසියකුත් තිබෙනවා නේද?ඔව්. විභාගයක් වැනි දෙයකට අප යම් මට්ටමකට බියක් දැක්විය යුතුයි. විභාගයක් ඉතා සරල ලෙස සැලකුවහොත් එම විභාගයෙන් උසස් ප්‍රතිඵලයක් ලබාගත හැකිවන්නේ නෑ.ඔබට කිසියම් පිරිසක් අමතා දේශනයක් පැවැත්වීමට සිදුවී ඇතැයි සිතන්න. එහිදී කිසියම් බියක් ඔබට දැනෙයි නම්, එම දේශනයට ඔබ හොඳින් සූදානම් වේවි. එවිට හොඳ දේශනයක් පැවැත්විමට ඔබට හැකියාව ලැබෙනවා. ඒ නිසා යම් යම් අවස්ථාවලදී පොඩි බයක් ඇතිකර ගැනීම ජීවිතයට අවශ්‍ය අවස්ථා ද තිබෙනවා.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=am1212302</link>
    <topic>වැස්ස-සුළං-ශීතල මේ දරුවන් ලෙඩ වන කාලයයි</topic>
    <author>සාගරිකා දිසානායක ජයසිංහ</author>
    <content>වැස්ස-සුළං-ශීතල මේ දරුවන් ලෙඩ වන කාලයයිළමා රෝග පිළිබඳ විශේෂඥ වෛද්‍යදීපාල් පෙරේරාකාලගුණ විපර්යාසය බොහොම තදින් බලපාන කාලයක් දැන් එලැඹිලා. වෙනදාට උඳුවප් මාසෙදි අපට දැනෙන්නේ නත්තල් සුළඟේ දැවැටුණු සුවදායක වියළි කාලගුණයක්. ඒත් පසුගිය වසර කිහිපය තුළ ඒ සුපුරුදු දේශගුණික රටාව වෙනස් වෙලා. මෙවර නත්තල ඒ හැමදාටම වඩා වෙනස්. රට පුරා මහ වැසි ඇද හැළිලා. තද සුළං හමලා. ගං වතුර ගලලා.මේ දේශගුණික විපර්යාසයත් එක්කම කාටත් නොදැනීම ජනතාව අතර ලෙඩ රෝගත් පැතිර යනවා. කාලගුණ විද්‍යා දෙපාර්තමේන්තුවෙන් අව්ව, වැස්ස, සුළං තත්ත්වය ගැන අනාවැකි කීවාට මේ අයහපත් කාලගුණයත් එක්ක පැතිර යන ලෙඩ රෝග ගැන හෝ ඒවායෙන් වැළැකී සිටින ආකාරය ගැන උපදෙස් දෙන්නේ නෑ.එහෙයින් මෙවර අපි එවැනි රෝගාබාධ ගැනත් ඒවායෙන් වැළැකී සිටීමට ගත යුතු ක්‍රියාමාර්ගත් පිළිබඳව මේ ලිපියෙන් සාකච්ඡා කරමු.වසරේ අග මාස දෙක තුන තුළ සාමාන්‍යයෙන් බොහෝ රටවල පවතින්නේ ශීත කාලගුණයක්. විශේෂයෙන්ම යුරෝපීය රටවලත් ඉන්දියාව ජපානය චීනය වැනි රටවලත් මේ ශීත දේශගුණය සාමාන්‍යයි. සෘතු විපර්යාසය බලපාන රටවල ජනතාව වසරක් පාසා එළැඹෙන මේ ශීත දේශගුණයට ඔරොත්තු දෙන ආකාරයට කල් තියාම සූදානම් වෙනවා. මේ කාලයට නිතර වැලඳෙන සෙම්ප්‍රතිශ්‍යාව, කැස්ස, වෛරස් උණ, ඇදුම, හතිය වැනි රෝග පිළිබඳව ඒ රටවල සෞඛ්‍ය අංශ ජනතාව කල්තියා දැනුම්වත් කරනවා වගේම ජනතාවත් ඒ රෝගවලින් වැළැකී සිටීමට ගත හැකි ක්‍රියාමාර්ගවල නිරත වෙනවා.අපේ ජනතාවට එවැනි කාලගුණයන් සමඟ ඇතිවන රෝගාබාධ පිළිබඳ විශේෂ හුරුවක් නැති වුවත් නිතර ඇතිවන මේ දේශගුණික විපර්යාස හේතුවෙන් ඇතිවිය හැකි රෝග පිළිබඳව දැන සිටීම වැදගත්. අපේ රටේ මේ දිනවල පවතින්නේ වැසි සහිත ශීතල දේශගුණයක්.මේ ශීතල දේශගුණය කුඩා ළමයිනට වැඩිහිටියන්ට වගේම ශරීර ශක්තියෙන් දුර්වල පුද්ගලයන්ට අහිතකර ලෙස බලපානවා. විශේෂයෙන් ම ළදරුවන්ට හා වයෝවෘද්ධ පුද්ගලයන්ට ස්වශන පද්ධතිය ආශි‍්‍රත රෝග වැඩි වශයෙන් වැලඳෙන්නට මේ ශීත දේශගුණය හේතු වෙනවා.දිගු කාලීනව සෙම් රෝග, ඇදුම හෝ පීනස වැනි රෝග පවතින රෝගීන්ගේ එකී රෝග ලක්ෂණ යටපත්ව තිබී නැවත මතු වන්නටත් මේ දේශගුණය බලපානවා. වෛරස හා බැක්ටීරියා වර්ධනය වීමට මේ තෙතමනය සහිත වාතාශ්‍රය හොඳ තෝතැන්නක්.ඒ හෙයින්ම වෛරස උණ, කැස්ස, සෙම්ප්‍රතිශ්‍යාව, ඉන්ෆ්ලුඑන්සාව, ඇදුම, පීනස වැනි රෝග වැඩිපුර පැතිර යාමට පුළුවන්. එමෙන්ම අපවිත්‍ර ජලය භාවිතය හේතුවෙන් වැලඳෙන පාචනය, සෙංගමාලය, උණසන්නිපාතය, වැනි රෝගත් පැතිර යනවා.අධික වර්ෂාව හේතුකොට ගෙන ඇතිවන ජල ගැලීම් හේතුවෙන් ඊට ගොදුරු වන ජනතාව අවතැන් වෙනවා. එවිට ඔවුන්ට මුහුණ දීමට සිදුවන ප්‍රධාන ගැටලුව වන්නේ බීමට පිරිසුදු ජලය සොයා ගැනීමට අපහසු වීමයි. නිසි පරිදි මල අපද්‍රව්‍ය බැහැර කිරීමේ ක්‍රමෝපායයන් අහිමි වීමත් ගැටලුවක්. ගංවතුරට කොටු වූ ජනතාව එක්රැස් වන පාසල්, පන්සල් හෝ පොදු ස්ථානවල ඔවුන්ට පිරිසුදු පානීය ජලය සපයා දීම විශාල ගැටලුවක්.ගංවතුරට යට වීමෙන් බොන ළිං ඇතුළු ජල මූලාශ්‍ර අපිරිසුදු වෙනවා. ඒ ළිංවලින් ලබා ගන්නා ජලය බීමට සුදුසු නෑ. බීමට ගන්නා ජලය හැකි තරමින් උණු කර නිවා ගන්නට හැකිනම් පාචනය සෙංගමාලය උණ සන්නිපාතය වැනි වසංගත රෝග වළක්වා ගත හැකියි.වයස අවුරුදු දෙකට අඩු දරුවන් හා වයස අවුරුදු 60ට වැඩි ජනතාව වඩාත් පහසුවෙන් එවැනි රෝගාබාධවලට ගොදුරු වෙනවා. කුඩා ළමයින් අතර වෛරස ඉන්ෆ්ලුඑන්සාව, කැස්ස වගේ ම සෙම් ගෙඩි උගුර ආශි‍්‍රත ආසාදන කනේ අමාරු වැනි රෝග බහුලව ඇති වෙනවා. පීනස් හෝ ඇදුම රෝග තිබී වැසි රහිත වියළි කාලයන්හි ඒවා යටපත්ව තිබු අයට මෙවැනි ශීතල තෙතමනය සහිත කාලවලදී එම රෝග තත්ත්ව යළිත් මතුවී ඒමට බොහෝ දුරට ඉඩ තිබෙනවා. එවැනි රෝගීන් මෙන්ම කුඩා දරුවන් සිටින මවුපියන් ඒ ගැන හොඳින් අවධානයෙන් පසුවීමත් ඒ රෝග වළක්වා ගැනීමට කටයුතු කිරීමත් ඉතා වැදගත්.කුඩා දරුවන් මෙන්ම වැඩිහිටියන් වැසි සහිත ශීතල දේශගුණයට ඔරොත්තු දෙන ආකාරයේ උණුසුම් ඇඳුම් හා හිස් වැසුම් භාවිත කිරීමෙන් ශීතලෙන් ආරක්ෂා විය හැකිය. උදෑසන පින්නට හසු නොවීම, වැසි හිරිකඩ නොවැදීම හෝ වැස්සට නොතෙමීම, නිතරම දෙපා සහ සිරුරු ජලයෙන් තෙමීමෙන් වැළකීමත්, සැන්දෑ පින්නට හසු නොවී සිටීමත් වඩා සුදුසුයි. දරුවන් මෙන්ම දුර්වල වැඩිහිටියන් මෙවැනි වැසිබර ශීතල දිනවලට ශීතල වතුරෙන් නෑම ඒ තරම් සුදුසු නෑ.කුඩා දරුවන් වුවත් දිනපතා නෑවීම වෙනුවට දේශගුණය අනුව සතියකට දින දෙක තුනක් නෑවීම සුදුසුයි. එහෙත් දිනපතා උණු වතුරෙන් ඇඟ සෝදා ඉක්මනින්ම හොඳින් ඈග පිහදා උණුසුම් ඇඳුමක් ඇන්දවීම කළ යුතුයි. ශීත දේශගුණයක් සහිත ප්‍රදේශවල වෙසෙන දරුවනට එළිමහනේ සෙල්ලම් කිරීමට හෝ අවසර නොදීම අකටයුත්තක්. එහෙයින් හොඳින් ඇ¼ඟ වැහෙන ඇඳුම් හා කන් වැහෙන සේ හිස් වැස්සක් අන්දවා එළිමහනේ සෙල්ලම් කිරීමට ඉඩ හරින්නට පුළුවන්. වැඩිහිටියන්ට නම් තමාගේ සෞඛ්‍ය තත්ත්වය පිළිබඳ යම් වැටහීමක් ඇති හෙයින් ශීත කාලයේදී තම සිරුරට ඔරොත්තු නොදෙන කටයුතුවල යෙදීමෙන් වැළැකී සිටීමට පුළුවන්. හොඳින් හිරු නොපායන දිනවල ශීතල වතුර නෑම, උදෑසන හෝ සවස් කාලයේ ශීතල වාතාශ්‍රයට නිරාවරණය වීමෙන් ඇදුම, කැස්ස, පීනස වැනි යටපත් වූ රෝග තත්ත්ව යළි ඉස්මතු විය හැකි මෙන්ම කලාතුරකින් හෘදයාබාධයක් වුවත් හටගන්න පුළුවන්.එවැනි රෝගීන් නිතරම උණුවතුර බීමෙන්, හොඳින් සිරුර වැසෙන සේ උණුසුම් ඇඳුම් ඇඟලා ගැනීමෙන් ශීතලෙන් ආරක්ෂා වෙනවා වගේම තමා ගේ රෝග තත්ත්වය උත්සන්න වීමේදී ලබා ගත යුතු ඖෂධ වර්ග කල්තියා වෛද්‍යවරුන් වෙතින් ලබා ගෙන ළඟ තබාගෙන සිටීමත් වැදගත්.කුඩා දරුවන් සිටින මවුවරුන් වුවත් ඇදුම, හතිය, පීනස වැනි ලෙඩ රෝගවලින් පීඩා විඳින දරුවන් සිටී නම් ඔවුන්ට ලබා දෙන ඖෂධ වෛද්‍යවරයා වෙතින් ලබාගෙන ළඟ තබාගෙන සිටිය යුතුයි.වෛරස මඟින් බෝවන ආසාදන මෙන්ම බැක්ටීරියා මඟින් සිදුවන ආසාදනවලට මූලික හේතුව වන්නේ අපිරිසුදු ජලය පානය කිරීම හා අපිරිසුදු ආහාර පාන පරිභෝජනයයි. හැකි තරමින් උණුකර නිවාගත් ජලය පානය කිරීම හෝ අඩුම වශයෙන් හොඳින් පෙරාගත් ජලය හෝ පානය කළ හැකි නම් හොඳයි. ආහාර පිළියෙල කිරීමේදී, ආහාර බෙදීමේදී, ආහාරයට පෙර හා පසු මෙන්ම වැසිකිළි කැසිකිළි භාවිතයෙන් පසුව සබන් යොදා නිවැරැදි ආකාරයට හොඳින් අතුල්ලා දෑත් සේදීම ඉතාම වැදගත්.බොහෝ දරුවනට පාචනය, සෙංගමාලය හෝ උණසන්නිපාතය වැලැඳෙන්නේ අපිරිසුදු ජලය හා අපිරිසුදු ආහාර පාන ගැනීමෙන්. මැස්සන් මඟින් විෂබීජ පැතිරයාම බොහෝ ලෙඩ රෝගවලට මුල් වෙනවා. ආහාර පිසීමට පෙර ගබඩා කිරීමේදී මෙන්ම පිසීමෙන් පසුව පරිභෝජනයට ගන්නා තුරු මැස්සන්ට වැසීමට බැරි වන සේ හොඳින් වසා තබන්න. මැස්සන් වැසූ ආහාර පාන පරිභෝජනයෙන් වැළැකී සිටින්න.මැස්සන් බෝවන ස්ථාන ඇති නොවන සේ නිවාස හා අවට පරිසරය පවිත්‍රව තබාගන්න. සෑම නිවෙසකම මුළුතැන්ගෙය හා සෙසු ස්ථානවල එක්රැස්වන කුණු කසළ බැහැර කිරීමේ නිසි ක්‍රියා මාර්ගයක් තිබිය යුතුය. කසළ බඳුණේ පියන මැස්සන්ට වැසීමට නොහැකි වන සේ හැම විටම වසා තබන්න. ආහාර පාන, කන බොන පිඟන් කෝප්ප හැළි වළං යනාදිය ද මැස්සන් වසන්නට නොහැකි වන සේ වසා තබන්න. ගෙබිම හොඳින් අතුගා පිරිසුදුව තබාගන්න.අජීර්ණය පාචනය හෝ සෙංගමාලයට ගොදුරුවන කුඩා දරුවන් අතරින් වැඩි දෙනකු ඊට ගොදුරු වන්නේ අපිරිසුදු ආහාර පාන ආහාරයට ගැනීමෙනි. විශේෂයෙන් කුඩා දරුවන් බිම වැටී ඇති ආහාර කැබලි අහුලා කෑමෙන් මෙන්ම බිම අතගා ඇඟිලි කටේ දමා ගැනීමෙන් මුඛ මඟින් විෂබීජ ශරීරගත කර ගන්නවා. ගෙබිම පිරිසුදුව තබාගැනීම මෙන්ම හැමවිටම දරුවාගේ දෑත් පිරිසුදුව තබාගැනීමෙන් එම අනතුරු වළක්වා ගත හැකියි.වැසි සමය එළැඹීමත් සමඟ ඩෙංගු උවදුර යළිත් හිස එසැවීමේ අවධානමත් පවතී. ඩෙංගු රෝගයෙන් වැළැකීමට ඇති හොඳම පිළියම ඩෙංගු මදුරුවන් බෝවන ස්ථාන ඇති නොවීමට වගබලා ගැනීමයි. ඩෙංගු මදුරුවා පිරිසුදු ජලයෙහි ද හොඳින් වැඩේ. එහෙයින් වැසි ජලය එක් රැස්වන වැහි පිහිලි, කාණු, ටයර්, ටින්, බෙලෙක්ක, පොල්කටු, තැඹිලි කෝම්බ පමණක් නොව ටින් පියන් බෝතල් මූඩි පවා වතුර එක්රැස්වීමට ඉඩ ඇති නොවන පරිදි පිරිසුදු කිරීම හා ඉවත් කිරීමට වග බලා ගත යුතුය.උණ වැලැඳුණහොත් දින තුනක් පසු වනතුරුම බලා නොඉඳ වහාම වෛද්‍ය උපදෙස් ලබාගත යුතුය. “වැස්ස කාලෙට උණ හැදෙනවා” යැයි කියමින් කල් බලමින් සිටීම නුවණට හුරු නොවේ. ඩෙංගු පමණක් නොව බරවා, මැලේරියා වැනි වාහක රෝග වැසි සහිත කාලගුණයකදී වෙනදාට වඩා වැඩිවීමට ඉඩ තිබේ. වාහක රෝගවලින් වැළැකී සිටීමට ඇති හොඳම පිළියම මැසි මදුරු නිජබිම් වනසා දැමීමයි.වර්ෂාව සුළං හා අකුණුසැර සහිත කාලගුණයක් පවතින විට සිදුවිය හැකි හදිසි අනතුරු ගැන ද අවධානයෙන් සිටිය යුතුයි. අකුණු ගැසීම පවතින විට විදුලිය භාවිතය හා කුඩා දරුවනට ළඟා විය හැකි ස්ථානවල විදුලියෙන් ක්‍රියාකරන උපකරණ තැබීම පිළිබඳව සැලකිලිමත් විය යුතුය.සොබාදහමෙහි දේශගුණික විපර්යාස වළක්වාලීම මිනිසාට කළ නොහැකියි. එහෙත් ඒ හේතුකොට ගෙන ඇතිවන ලෙඩ රෝග වළක්වා ගැනීමත් අනතුරු වළක්වා ගැනීමත් මිනිසාට කළ හැකියි. ඒ පිළිබඳ අවධානයෙන් සිටිමින් බුද්ධිමත්ව කටයුතු කිරීමෙන් ලෙඩ රෝග මෙන්ම අනතුරුවලින් ද වැළැකී සුවපත් දිවියක මිහිර අත්විඳින්නට ඔබටත් හැකිවනු නිසැකයි.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=am1212303</link>
    <topic>දඩබ්බරයන් මකා සාදන කෝව මෙන්න</topic>
    <author/>
    <content>දඩබ්බරයන් මකා සාදන කෝව මෙන්නමෙයාව නම් කෝවක දාලා මකලා හදන්න වේවි” යන්න ජනවහරේ එන කියමනකි.එසේ කියනු ලබන්නේ කිසිවෙකුගේ අවවාද අනුශාසනා පිළි නොගන්නා දඩබ්බරයන් ගැනය. එයින් අදහස් වූයේ, අදාළ පුද්ගලයන්ගේ දඩබ්බරකම් හෝ වැරදි හැසිරීම් රටා කිසිම අයුරකින් වෙනස් කළ නොහැකි බවයි. නමුත් විද්‍යාත්මකව සනාථ කරන ලද එවැනි කෝවක් අදට දියුණු රටවලත් අප වැනි ආසියාතික රටවලත් ඉතා සාර්ථකව ප්‍රයෝජනයට ගනිමින් පවතී. එම කෝව නම් මෝහන චිකිත්සාවයි. ඉතා කලබල දඩබ්බර අකීකරු අයෙකු වුවද නිසි අයුරින් මෝහන ප්‍රතිකාරයන්ට ලක්කළහොත් ඔහු ඉතා විනීත සන්සුන් ගති ඇති සමාජයට වැඩදායක අයෙකු බවට පත්කළ හැකි බව නිදර්ශන සහිතව ඔප්පු කළ හැකිය. මේ එවැනි එක් නිදර්ශනයකි.සජිත් කොළඹ ප්‍රධාන පෙළේ පාසලක 10 වන වසරේ ඉගෙනුම ලැබූ ශිෂ්‍යයෙකි. ඔහුගේ පියා වෛද්‍යවරයෙකු වූ අතර මව ගුරුවරියක් වූවාය. ඔහු පවුලේ එකම දරුවාද විය. මවුපිය ආදරය හොඳින් ලැබුණද සජිත් කුඩා කල සිටම තරමක් දඩබ්බර ගති පෙන්නුම් කෙළේය. පාසලේදී සිදුවන දඩබ්බරකම් නිසා බොහෝ විට සජිත් දඬුවම් ලැබූ අවස්ථාද විය. ඉගෙනීම් කටයුතුද ඔහු සාමාන්‍ය පරිදි සිදුකළේය. ඔහු වයසින් මෝරායත්ම ඔහුගේ දඩබ්බරකම හා අකීකරුකම පාසලෙන් එළියට ද පැමිණියේය. ළමයි සමඟ දබරවීමද බස් රථවලදී ගැටුම් ඇති කර ගැනීමද නිසා අවස්ථා කිහිපයකදීම පොලිස් අවවාදයන්ටද ලක්වීමට සිදුවිය.ඔහුගේ යම්යම් ප්‍රශ්න සහගත අවස්ථාවලදී මවුපියන්ටද ඒවාට මැදිහත්වීමට සිදුවිය. නොබෝ කලකින් අ.පො.ස. සාමාන්‍ය පෙළ විභාගයට පෙනී සිටිය යුතු තම පුතාගේ හැසිරීම වෙනස් නොවුණහොත් ජීවිත කාලයටම දුක්වීමට සිදුවන බව හොඳින් තේරුම් ගත් මවුපියන් මේ තත්ත්වය මඟ හරවා ගැනීමට බොහෝ උත්සාහ කළද ඒවා ඵල රහිත විය.සජිත්ගේ පියාට මෝහන විද්‍යාව ගැන හොඳ අවබෝධයක් තිබිණි. ඔහු වෛද්‍යවරයෙකු වූ නිසා මෙහි ප්‍රතිඵල ගැන හොඳින් දැන සිටියේය. සජිත්ව මා වෙත කැඳවාගෙන එන ලද්දේ ඔහුගේ විභාගයට අවශ්‍ය ප්‍රතිකාරයක් කරන බව හඟවමිනි.සති 3 ක් ඇතුළත තුන්වරක් සජිත් මා හමුවට ආවේය. සජිත්ගේ වෙනස දෙවැනි සැසිවාරය වනවිට විද්‍යාමාන වූ බව මවුපියෝ පැවසූහ. තෙවැනි සතිය වනවිට සජිත්ගේ මනස ඉතා සන්සුන්ව තිබුණු නිසා ඉගෙනීමට බලපාන කරුණු ද ඔහුගේ යටි සිත තුළට තැන්පත් කළ හැකි විය.ක්‍රම ක්‍රමයෙන් සජිත්ගේ දඩබ්බර හැසිරීම් රටාව තුරන්විය. පාසලේ විනය ගරුක ශිෂ්‍යයෙකු බවට පත්විය. මවුපියන්ගේ ගෞරවයද රැකගෙන ඔහු විභාගය සඳහා පාඩම් කටයුතු හොඳින් සිදුකරන බව පසුදිනකදී පියා දැනුම් දුන්නේය. එවැනි හැසිරීම් රටා මෝහනය මඟින් සාර්ථකව වෙනස් කළහැකි බවට මෙය හොඳ නිදර්ශනයකි.මනෝ විද්‍යා උපදේශක(විශ්‍රාමික) මේජර් සුසන්ත ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=ay121230</link>
    <topic>හිරිමල් හිරු,</topic>
    <author/>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.අම්ම එක්ක ගල් මෝලේ කළුගල් කඩ කඩ ඉඳලම අම්ම වගේ කෙට්ටු වෙලා මාත් ඉතින් කළුම කළුයි මාව දීගෙ දෙන්න කියල අම්මා රතු කෙනෙක් හොයයි ඉබ්බන් හට පියාඹන්න බෑනෙ අම්මෙ හිතට ගන්න ගල් මෝලක වැඩ කරුවෙක් මම වාගෙම කළු කොල්ලෙක් අම්මේ මට මුණ ගැහෙයිනෙමුණමල්දෙනියේවසන්ති චතුමාලිබලා හිඳිමි මම ගඟ දිහා නුඹේ හද ඉකිබිඳින හඬ ඇසෙයි ඇවිද යමි වෙරළ ඉම නුඹෙ සුසුම් පොද මගේ හද වෙළෙයි හැරී බලමි පසු පස ඈත... හැරෙන්නට යළි ඉඩ නොදෙයි මහද නුඹ වැඩහිඳියි  ටැම්පිටියේමාලනී සී. වන්නිසේකරමෙතේ බුදුන් දැක නිවන් දකින්නට පෙරුම් පුරන මේ සංසාරේ.... ඔබේ සෙවණ මට නිවහන වේවා අම්මේ උපදින හැම වාරේ... ලොවේ උතුම් පිය සෙනෙහස රන්දා කිරුළු පලන්දා දූ දරුවෝ’.. සෙනෙහෙ සිතින් යළි නිවසට එන දා දෙනෙත් පැතුම් හසරැල් දැරුවෝ... මතක් කරන්නෙමු මව්නි පියාණෙනි ඔබෙන් ගැලු සෙනෙහේ දහරා... කොතෙක් කැටි කළත් පත් ඉරු මත පද පන්හිඳ නැත හෙම්බත් වීලා  අම්බලන්තොටඩබ්ලිව්. පී. සුභාෂිනී දිල්රුක්ෂිඅගුපිලක කඩපිලක තුරුවදුළු හෙවණ යට දෑත්පා වකුටුකොට සීතල පිනි හා වෙලී සුබ හීන නොදකින සුව නොමැති නින්දකය වීදියේ පැටව් ටික මගීන් හට දෑත පා කුස හිස්වෙද්දී වේලෙන් වේල ඇල්වතුරෙන් පිපාසය නිමෙන ඔවුන්ගේ හෙට දවස බොඳව ගිය හීනයකි  අහංගම -ඒ. ඩබ්ලිව්. ඉරෝෂී පි‍්‍රයංගිකාපුංචි කාලෙ ඉඳන් ඔයාට ගමේ අයත් ගෙදර අයත් හුරතලේට කිව්ව නම නෝන. කවුරුත් නෝන කියන්න පුරුදු වුණා. නමුත් ලොකු වෙද්දි ඔයා ගෙදර මෙහෙකාරිය වුණා. ගෙදර අනිත් තුන් දෙනාම කරදඬු උස් මහත් වුණ ඔයාගෙ අයියල. ඒ ගොල්ලො ගමටත් අයියල වෙන්න ගත්ත. අයියල වගේම ඔයාටත් ඕ ලෙවල්වත් ලියන්න බැරිවුණා. ඉස්කෝලෙට ඔයාලව එපා වුණා ද. ඔයාලට ඉස්කෝලෙ එපා වුණා ද මන්ද? උදේ ඉඳන් රෑ වෙනකල් රස්තියාදු ගහන අයියලත් එක්ක කොල්ලො උදේ හවස ගෙදර පිරෙන්න ගත්ත.රෑටත් ගෙදර බජව්, නැත්නම් සී. ඩී. දාගෙන නටනව ලස්සනක් නැතත් පිච්ච මලක් වගෙ සුවඳට හිටිය එකම කෙල්ල පරෙස්සම් කරන්න අම්මටත් බැරිවුණා. ඕ ලෙවල් ලියන්නත් ඉස්සර ප්‍රථම පේ‍්‍රමයේ අත්හදා බැලීම් කරන්නට ගිහින් පාසලෙන් දොට්ට දාපු දවසෙ වහ කාලත් බේරුනා කීවොත් හරි. ගෙදරට පිරෙන කොලු රෑන අතරට ඩෙනිමක් ගහගෙන ඔයත් කොල්ලෙක් වෙන්න ගත්තෙ අතීතය අමතක කරන්න. මියුසිකල් ෂෝ වලට යන්න. අයියල මල්ලිලගෙ කරේ එල්ලිලා බයික්වල යන්න. අයියලගෙ ගෙදරට එන කොල්ලන්ගෙ ෆෝන්වලින් රට වටේටම කතා කරල යාළුවො හදාගන්න. ෆෝන් කබලකුත් කෝමහරි ගත්ත. පිච්ච මලක් වගෙ හිටිය නංගිව තැලිල පොඩි වෙනකොට තමයි ගෙදර අයියලට හීන් දාඩිය දැම්මෙ.දැන් ඔන්න ඔයා ගෙදර මෙහෙකාරිය වෙලා හිරවුණා. අයියලගෙ කමිස කලිසන් හෝදන්න හවසට බීල ගෙදර එන තාත්ත අම්ම එක්ක රණ්ඩු වෙනකොට බේරන්න වුණා. අයියල නැති වෙලාවටත් අයියල හොයාගෙන එන අයියල එක්ක කදේ දාගෙන ඉන්න ඔයාට ගමේ කයිකතන්දර හැදෙන්න ගත්ත. මේව හින්දම බේබද්දෙක් වුණ පියා ගෙදරට අග හිඟ කරන්නට ගත්ත.කොල්ලො තුන්දෙනා ගෙදර කෑම හිඟ වෙනකොට රස්සාවල් හොයාගෙන කොළඹට ඇවිත් කුලී වැඩ කරන්න ගත්ත. නෝන ගෙදර තනිවුණා. අම්ම ගෙයක් ගානෙ ගියා අගහිඟ මකන්න. තාත්ත බේබද්දෙක් වෙලා ගෙදර මග හැරියා. අයියල ගෙදර නැතත් අයියල හොයාගෙන එන අයියලගෙන් අඩුවක් වුණේ නෑ. ගෙදර හිටිය එකම කෙල්ල ගෙදර එපා වෙලා ගෙදරින් පැනල ගියා. ඒ අර පෝන් එකෙන් අල්ල ගත්තු කොල්ලෙක් එක්ක ඈත පළාතක. රෙදි ටිකත් බෑග් එකක දාගෙන ආව කෙල්ලව බාරගන්න පිරිමි අද හිඟයි.පල ප්‍රයෝජන අරගෙන මග හරිනව මිසක්. නෝනටත් වුණේ ඒ වගේ දෙයක්. දැන් නෝන පාර දිගේ. පිරිමි සංහතියම එක වගෙයි හිතා ගත්ත නෝන. මෙහෙණින් වහන්සේලා ඉන්න ආරාමයකට ආවෙ මහණ වෙන්න හිතාගෙන. ලොකු මෙහෙණින් වහන්සේ කීව ගෑනු ළමයෙක්ව මහණ කරගන්න නම් අම්ම තාත්තගෙ අනුමැතිය ඕන කියල. රටේ සදාචාරය නීතිය නෝනට හරස් වුණා. දිවා රැය කටුක අත්දැකීම් ලබමින් නෝන කටුනායක පැත්තට ළඟාවුණේ රස්සාවක් වත් හොයාගන්න හිතාගෙන. ගැහැනියකට ගැහැනියක පිහිට වුණා. ඒ ලැඟුම් හල් මැඩම් කෙනෙක්. එයා අත හැරියෙ නෑ නෝනව. දැන් නෝනගෙ බඩ කටත් පිරෙනව මැඩම්ගෙ අතමිටත් සරු වෙනව. කුණු රහට පුරුදු වුණු කටට කුණු රහේ වෙනසක් නෑ. ලෝකයේ පැරණිතම ස්වයං රැකියාව දැන් නෝන කරන්නෙ වෙන කරන්න දෙයක් නැති හන්ද.  ගම්පහ සිරිඑදවස කුසගින්න දැනෙත්දී කුසට ආවේ මතකයට ඇමරිකාවයි - තිරිඟු වගාවයි අපේ බතටත් වැඩියෙන් ආදරය කලා අපි තිරිඟු පිටි ටිකට හිතුවෙනැ අපි අපේ දරුවන් ගැන උන්ගේ ශක්තිය ගැන අද අපේ දරුවන් උගන්වා ඇත අපට කොස් ගෙඩියක බත් ටිකක අල බතලවල තිබෙන වටිනාකම  යක්විලජයන්ත ඒකනායකසුළැඟිලි පටලා හිනැහුන කාලය නිමා වේවි නම් ළඟදිම දවසක සෙනෙහස පිරුවේ කුමට ඉතිං අප ඉන්නට තිබුණා නාඳුනනා ලෙස...  සජිනි දිල්ෂිකාබදුල්ලඉර පායන්නෙ නෙළුමක් පුබුදන්න නෙවෙයි එනමුදු හිරු දුටු කල මල් විකසිත වෙනවා වැසි වසින්නේ ගස්වැල් පුබුදන්න නෙවෙයි වරුසාවට ගහකොළ නව පණක් ලබනවා ඔබ සතුටෙන් හිනැහෙන්නේ මා සතුටෙන් නිසා නෙවෙයි එනමුදු ඔබ හිනැහෙන විට මා තුටු වෙනවා  කඹුරුපිටියේඑච්. ඒ. කුමුදු රන්සෑගොඩපෙළපාලි වර්ජන සාකච්ඡා කාලෙකට පසු ක්ෂක පළාත් සභාව පාර්ලිමේන්තුව මන්ත්‍රීතුමා, අන්තිමට ඇමතිකම අමතකයි කළ කී දේ ඊළඟ පරපුරට බැට්න් ප්‍රහාර කඳුළු ගෑස්  කඩවත - සුජාතා ගුණවර්ධන“ආරි අපි කැන්ටින් එකෙන් මොනවාහරි ගෙනල්ලා තේ බොමු.” අපි ඔක්කොම කැන්ටින් එකෙන් කේක් ගෙනල්ලා තේ බිව්වා. අනේ මට තේ බිව්වත් බඩගිනියි අනේ. හරි හරි ඉවසපන් තව ටිකකින් අපි කෑම කනවනේ. දැන් වෙලාව 5.10 ට විතර ඇති නේ. අපි ඔක්කමලා හොස්ටල් එකට කෑම අරන් එනකම් නොඉවසිල්ලෙන් බලා සිටියා. කෑම අරන් එන්නේ 7.45 ට විතර අපි උඩ තට්ටුවේ ඉඳලා පහළ තට්ටුවට කෑම ගේන්න යන්න ඕන. අද කලින්ම රසියි චම්පියි දෙන්නා කෑම ගේනකම් 7.10 ඉඳන් බලන් ඉඳලා ඉඳලා 7.40 ට විතර කෑමත් අරන් ආවා. අනේ අපි ඉක්මනට අත බාගෙට බැල්කෙනියෙන් සෝද ගෙන බිමට චිත්ත රෙදි එළාගෙන වටේට වාඩි වෙලා කෑම එක ලිහුවා. අනේ අපේ අවාසනාවක මහත ඒ බත් එක තව ටිකක් වෙලා ලිප මත තිබුණානම්. අපි ඔක්කමලා එදා කුසගින්න නිවා ගත්තේ අපි ළඟ තිබුණ සමපෝෂ පැකට් එකට පිංසිදු වීමටය.අම්මා දනි නම් මේ සරසවියේ තතු ගෙන ගොස් බොහෝ කල් මේ දුක් විඳින පුතුයන සිතුවිල්ල සිත තුළ රඳවාගෙන අපි සියලු දෙනා ඒ රැය පහන් කළා. මෙබඳු සිදුවීම් සරසවි මානව මානවිකාවන්ගේ ජීවිත තුළ විරල සිදුවීම් නම් නොවේ.දහසක් බලාපොරොත්තු පොදි බැඳගෙන සරසවි බිමට පා තැබුවේ අභියෝග රාශියක් ජයගෙන මිණි කිරුළ හිස පලදවා ගත් අයෙකු ලෙසිනි. එහතේ ඒ සිහිනය යථාර්ථයක් බවට පත්වත්දි ඒ තුළ සැඟවී ඇති කටුක බව දැඩිව දැනේ.  නදිකා ගමගේශ්‍රී ජයවර්ධනපුර විශ්ව විද්‍යාලය.කකකළුවර අහස පුරාම රිදී පාට ඉරි පැතිරුණා. උදේ ඉඳන් මහ රෑ වනතුරුත් වට මහ වැහි දියෙන් තෙතබරිත.. වරිච්චි බිත්තියක් බිම වැතිරිලා තිබුණෙ අසරණ වුණු යෝධයෙක් වාගේ. මගෙ අහංකාර වලව් පැළැන්තියෙ නටබුන් විතරක් ඉතිරිවෙලා ගරා වැටුණු බිත්ති ටික බලා හිටියෙ මාව ගිලගන්න බලා ඉන්න රකුසො ටිකක් වාගේ.හරිහමන් රැකියාවක් නැතිව ජීවන මං තලාවෙ අසරණ වෙලා හිටිය මට ග්‍රාම නිලධාරි මහත්තයාගෙ උපදෙස් අනුව ප්‍රාදේශීය ලේකම් කාර්යාලයට යන්න සිද්ධ වුණා. ඒ.. හැකි අයුරින් බිත්ති ටිකක් නංවාගෙන නොතෙමී ඉන්න කාමර කෑල්ලක් හරි හදාගන්න ආණ්ඩුවෙන් ආධාරයක් ගන්න පුළුවන් ද බලන්න. ප්‍රාදේශීය ලේකම් තුමියගෙ කාර්යාලය ඉදිරිපිට බයාදුවට ඔළුව නමාගෙන ලියුම් කවරයක් අතේ තියන් හිටියෙ කාලයක් මේ ගමම හොල්ලගෙන තිබුණු ප්‍රබල වලව් පැලැන්තියක රස්තියාදු කාර අවසාන පුරුක. කාලයක් අතට පයට දැසිදස්සුන් යාන වාහන පුරවගෙන හිටිය මේ නාස්තිකාර පුත්‍රයගෙ අවසාන ඉරණම මේ තරම්ම දුක්ඛිත වෙයි කියලා ඒ දවස්වල මට හිතුණෙ නෑ. සමනලයෙක් වගෙ සැහැල්ලුවෙන් පියා සලමින් සියලු දේපළ නැති නාස්තිකර දැමූ අද කාලකණ්ණිකමේ.. මුදුන් පෙත්තටම නැඟි මම වාරය එළඹුණු ගමන් ඒ සීත කළ කුටිය තුළට පිවිසුණා.”වාඩිවෙන්න”ඒ කටහඬ මට අතීතයෙන් ආපු සුපුරුදු ළෙන්ගතු කමකට හුරු නිසාම බයාදු දෙඅතින් ලියුම් කවරය පිරිනමන ගමන්ම මම හොඳ හැටි එතුමිය දෙස බැලුවා.දෙවියනේ.. ඒ සිසිල් කාමරය තුළදීත් මගෙ දුර්වර්ණ කමිස කොලරය තුළින් දහඩිය ගලන්නට පටන් ගත්තා. දුඹුරු පැහැ ලියුම් කවරය රැඳි අතැඟිලි තුඩු වෙව්ලන්නට පටන් ගත්තෙ නිරායාසයෙන්මයි. උපැස් යුවළ අතරින් මා දිහා විස්මයානුකූල බැල්මක් හෙලූ ඇය මා හඳුනාගන්නට ඇති නිසැකයෙන්ම.උසස් පෙළ කඩ ඉමේදී.. උතුම් සුන්දර ආදරයක් පිදූ වරදට.. උසස් කුලවතුන්ගෙ තර්ජන හා ඇනුම් බැනුම්වලට බියෙන් පාසල පමණක් නොව ගම ද හැර දා ගිය ඇය මා හඳුනාගත්තා. එදා දෙමව්පියන් ගේ කීමට ඇගේ නිර්මල ආදරය පයේ පෑගුණු දූවිල්ලක් සේ මායිම් නොකළ සමනල පෙම්වතා අද ඇගේ ඉදිරිපිට අන්ත අසරණව බලා ඉන්නවා. දෛවයේ සරදම් යනු මෙයද?”මම ඉක්මනටම මේ වැඩේ කරල දෙන්න බලන්නම්”ඇය ලිපිය ෆයිල් කවරයකට ඇතුළත් කර මුද්‍රා තබන ගමන් පැවසුවා. වාරු නැති වෙව්ලන දෙපාවලට තියෙන සේරම සවි ශක්තිය කැටිකරගත් මම එළියට පැනගත්තෙ ඉහින් කනින් බේරෙන දහඩියත් එක්කමයි.සියලු නින්දා අපහාස මැද මුළු ලෝකයම ජයගෙන තිබූ ඇයගේ උපැස් යුවළට යටින් තිබුණු ගැඹුරු දෙනෙත්වල තිබුණේ සරදමක් හෝ සෝපාහාසයක් නොවන බව පසක් කරගනිමින් මම හිත හදාගත්තා.  ඇහැලියගොඩ පී.එච්.එස්.පද්මසේනදිනක් සත් කෝරලයේ පිටිසර ගමක කඩමණ්ඩියක මහා කලබලයකි. ගම්මුන් කිහිප දෙනකු තවත් ගැමියෙකු වට කරගෙන බර කතාවකය. එවේලේ එගමට මංගල කටයුත්තක් සඳහා කොලොම්පුර උසස්, උගත් මනමාල මහතෙකු හා ඔහුගේ නෑ පිරිස පැමිණ සිටියහ. ඔවුහු රට තොට දැකීමට මනාලියගේ පාර්ශ්වයේ උදවිය සමඟ යන අතරතුර මේ කලබලය දැක මඳකට එතැන නැවතුණහ. මනාලයා අවු කණ්ණාඩි යුගල ගලවා ඔවුන් දෙස නොමනාපයෙන් බලා සිටියේය. කලබලය ඇතිවි තිබුණේ පණ්ඩිතයෙකුගේ අනුවණ ක්‍රියාවක් නිසාවෙනි. ‘ඕකනෙ මං උඹට කීවෙ පණ්ඩිතයට ඒදණ්ඩෙ යන්ට බෑ කියලා. කොයි ඇහුවෙ නෑනෙ’ එක් ගැමියෙකු කියනු ඇසෙත්ම මනාල මහතාගේ උගත්කම ඉහ මුදුනටම නැංගේය. ටයි පටිය සකසමින් උගුර පෑදූ ඔහු උජාරුවෙන් පිරිස අතරින් ඉදිරියට ආවේය.මනාලියගේ නෑ පිරිස දෙසත් තම නෑ පිරිස දෙසත් දෙබැම ඔසවා බැලු ඔහු කතාවට මුල පිරුවේය. ‘මල්ලී... ඕක බොහෝ...ම සංකීර්ණ දෙයක්. ඔතන තියෙන්නේ පණ්ඩිතයගෙ මේ... පණ්ඩිත උතුමගෙ බුද්ධිය පිළිබඳ ගැටලුවක්. මේ මල්ලි කිවුව කතාව බොහොම නිවැරැදියි. පණ්ඩිතයට ඒදණ්ඩේ යන්න... බෑ. මේ සංසාරය කියන මහා සැඩ දිය පාර... මෙහෙම හිතමුකො ම්... ම් මහවැලි ගඟ වගේ කියලා. හරිම සරලයි හරිම සරලයි. මේ ගඟ උඩින් තියෙන ආර්ය අෂ්ඨාංගික... මාර්ගය නමැති ඒදණ්ඩ උඩින් පණ්ඩිතයෙකුට ගමන් කිරීම ඉතා අපහසුයි. මේ ඔහෙලට වගේ නෙවෙයිනෙ. පණ්ඩිත උත්තමයෙකුට හිතන්න, විසඳන්න කොයිතරම් දේවල් තියෙනව ද? නේ...? ඒ නිසා මේ වගේ සංකීර්ණ දෙයක් මේ වගේ තැනක සාකච්ඡා කරන එක... තේරුමක් නෑ’ ඔහු කතාව අවසන් කර දීප්තිමත් දෑසින් වට පිට බැලුවේය.සියල්ලෝ පුදුමයෙන් මෙන් ඔහු දෙස බලා සිටියහ. ඇතැමෙකුගේ මුව උපරීමයටම විවර වී ඇත. මනාලියගේ නෑයින් සමහරු දෑතින්ම මුව වසාගෙන සිනාසෙන්නට වූහ. මනාලයාගේ පියා කර කියා ගත හැකි දෙයක් නොමැතිව බිම බලාගෙන සිටියේය.මේ සිදුවන්නේ කුමක්දැයි මෙතෙක් වේලා නිහඬව බලා සිටි කලබගෑනියට මැදි වූ ගැමියා එක්වරම නැගිට ‘මොනවද මහත්තයා මේ කියන විකාර? මං මේ රැවුල ගිනිඅරන් ඉන්නවා. මහත්තයා එනවා සුරුට්ටු පත්තු කරන්ට’ යැයි කීවේය. ‘ඇයි... ඇයි?’ මනාලයා ඇසීය. ‘ඇයි... එතකොට මහත්තය ද මගෙ බිඳුණු වළං කදේ අලාභෙ ගෙවන්නෙ?’ පණ්ඩිතයා ඇසුවේය. ‘වළං?’ සිදුවූයේ කුමක්දැයි නොදැන මනාලයා උඩ බිම බැලුවේය.  පේරාදෙණිය තිළිණි අනුරුද්ධිකාඑළියට පහලියට තනියම බහින්නෙපා ගේ පිළිකන්නෙ දොර ඇරලා තියන්නෙපා ගොම්මන් යාමයේ දෙවටේ රැඳෙන්නෙපා මං එනතුරා හිතෙ අඩුවක් දැනෙන්නෙපාළිං පඩියට බරව දිය අදිනා වේලේ ගින්දර බෝ කරන ලිප් ගල ළඟ තාලේ ලන්දේ දර හොයා නුඹ යනෙනා කාලේ රැන්දේ මගේ දෙසිතම පිරි අඩමානේතනිකම නුඹට මට දායාදව ඇත්තේ මහසුන හිස්වෙලා පාළුව හැම පැත්තේ කුලියට වැඩ මතේ නැහෙනව මහ වත්තේ හෙට දින දකින්නට සරණක් ළඟ නැත්තේමීගස්ආරේ ගුණපාල වික්‍රමආරච්චිපොත් පිරෙන්න ඔබට ලිව්ව කවි පිටු ගැන සිහි වෙලා කඳුළ ඇවිත් නෙතු පිරෙන්න මගෙ තනිකම සිහි වෙලා එපා ඉන්න මගෙ තනියට යන්න ඉතින් වෙන් වෙලා නොකී කවිය නුඹේ නමින් තියේවි මගෙ සිත පුරා  අඟුණුකොළපැලැස්සඉඳුනිල් භාග්‍යා බමුණුසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aa1301061</link>
    <topic>අධිකරණයේ අර්ථ දැක්වීම අසම්පූර්ණයි</topic>
    <author>සරත් පෙරේරා</author>
    <content>සරත් නන්ද සිල්වාසරත් පෙරේරාශ්‍රේෂ්ඨාධිකරණ තීරණය ලබා දීමේ දී 107 ව්‍යවස්ථාවේ සඳහන් වන ඉහළ විනිසුරුවරුන් සම්බන්ධ දෝෂාභියෝගයකදී නීති මඟින් හෝ ස්ථාවර නියෝග මඟින් විධි විධාන සැලැස්විය යුත්තේ ය යන වගන්තියෙන් ‘ස්ථාවර නියෝග මඟින්’ යනුවෙන් සඳහන් කොටස සම්පූර්ණයෙන් නොසලකා හැර ඇතැයි හිටපු අගවිනිසුරු සරත් නන්ද සිල්වා මහතා පවසයි.එහි සඳහන් ලෙස ස්ථාවර නියෝග මඟින් කටයුතු කිරීමට පාර්ලිමේන්තුව තීරණය කර ඇත්තේ 1984 දී බවත් නීති හදන්නැයි පාර්ලිමේන්තුවට නියෝග කිරීමට කිසිදු අධිකරණයකට නොහැකි බවත් හිටපු අගවිනිසුරුවරයා කීය.ආණ්ඩුක්‍රම ව්‍යවස්ථාව අනුව ශ්‍රේෂ්ඨාධිකරණයට බලය ඇත්තේ පනත් කෙටුම්පතක් ගැසට් කර ඇති අවස්ථාවක එය පවතින ව්‍යවස්ථාවට අනුකූල ද නැද්ද යන්න නිගමනය කිරීමට පමණක් බවත් හිටපු අගවිනිසුරු සරත් නන්ද සිල්වා මහතා පවසයි.ජනතාවගේ ව්‍යවස්ථාදායක බලය හිමිව ඇති උත්තරීතර ආයතනය ලෙස නීති පැනවීමේ පරම බලය පාර්ලිමේන්තුව සතු යැයි හිටපු අගවිනිසුරුවරයා කීය. ඒ හැර ජනමත විචාරණයක දී ඒ බලය ජනතාව විසින් ක්‍රියාත්මක කළ හැකි බව ද සිල්වා මහතා කීය.මේ කියන විදියේ නීති හදන්න නම් අදාළ ස්ථාවර නියෝග මුළුමනින් අහෝසි කළ යුතු බවත් ව්‍යවස්ථාවේ සඳහන් වන්නේ ස්ථාවර නියෝග හෝ නීති මඟින් යනුවෙන් බවත් නීති ගෙන ඒමට අවශ්‍ය මුලින්ම ස්ථාවර නියෝග අහෝසි කර පාර්ලිමේන්තුව මඟින් එය කළ හැකි බවත් එය පාර්ලිමේන්තුව ගත යුතු තීරණයක් බවත් කීය.107 වගන්තිය ගැන නිසි සැලකිල්ලක් දැක්වූවා නම් මෙසේ නියෝග දිය නොහැකි බවත් නීති හැදීමේ අභිමත බලය පාර්ලිමේන්තුව සතු වන අතර ඊට අධිකරණයට මැදිහත් වෙන්න නොහැකි බවත් කීය.අධිකරණයට පාර්ලිමේන්තු බලය අබිබවා යා නොහැකි බවත් 1978 ව්‍යවස්ථාවෙන් එහි 125 (1) ව්‍යවස්ථාව අනුව ආණ්ඩුක්‍රම ව්‍යවස්ථාව අර්ථ නිරූපණය කිරීමේ බලය පමණක් ශ්‍රේෂ්ඨාධිකරණයට දී ඇතැයි කීය. පාර්ලිමේන්තුවේ ස්ථාවර නියෝග අනුව කටයුතු කිරීම පාර්ලිමේන්තුවේ කටයුත්තක් බව හිටපු අගවිනිසුරුවරයා වැඩිදුරටත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aa1301068</link>
    <topic>මාධ්‍ය ක්ෂේත්‍රයේ පසුගිය වසරේ වැඩිම ආදායම ලේක්හවුසියෙන්</topic>
    <author/>
    <content>මෙරට විද්‍යුත් / මුද්‍රිත මාධ්‍ය ආයතන අතර ලැබු ඉහළම ආදායම වාර්තා කරමින් ලංකාවේ සීමාසහිත එක්සත් ප්‍රවෘත්ති පත්‍ර සමාගම (ලේක්හවුස්) පසුගිය වසරේ (2012) රුපියල් ලක්ෂ තිස් හත් දහසක ආදායමක් උපයාගෙන ඇතැයි ලේක්හවුස් ආයතනයේ සභාපති ප්‍රවීණ මාධ්‍යවේදී බන්දුල පද්මකුමාර මහතා ප්‍රකාශ කෙළේ 2013 වර්ෂය අරඹමින් සේවක සේවිකාවන් හමුවේ සිය වාර්ෂික දේශනය පවත්වමිනි. මේ වසරේ දී එම ඉලක්කය රුපියල් ලක්ෂ හතළිස් දහස දක්වා වැඩිකර ගැනීමට අදහස් කර ඇතැයි ද සභාපතිවරයා මෙහිදී කියා සිටියේය.විනිමය අනුපාතය අව ප්‍රමාණය වීම, ලෝක වෙළෙඳ පොළේ කඩදාසි මිල ඇතුළු මුද්‍රණ අමුද්‍රව්‍ය මිල ඉහළ යාම, විදුලිය හා ඉන්ධන මිල අධික ලෙස ඉහළ ගිය තත්ත්වයක් යටතේ මේ ආදායම ලබා ගැනීමට හැකි වූ බව ද සභාපතිවරයා මෙහිදී පෙන්වා දුන්නේය.වෙනත් කිසිම ආයතනයකින් ලබා නොදෙන සුබ සාධන කටයුතු රැසක් ආයතනය මඟින් ක්‍රියාත්මක කරනු ලබන බවත් වසරකදී ලබා දෙන මාස හතර හමාරක වැටුප් පාරිතෝෂික දීමනාව ඇතුළු වෛද්‍ය පහසුකම් සේවක සේවිකාවන්ගේ දූ දරුවන්ට නොමිලේ ලබා දෙන පොත්පත්, ඇඳුම්, පාසල් බෑග් ඇතුළු සියල්ල කිසිදු ආයතනයකින් ලබා නොදෙන බව ද සභාපතිවරයා කීය.ප්‍රසාද දීමනා වෙනුවෙන් රුපියල් මිලියන 170 ක් ද අභ්‍යන්තර වෛද්‍ය රක්ෂණ සඳහා මිලියන 100 ක්ද මාසික ජීවන වියදම් දීමනා සඳහා මිලියන 312 ක්ද සේවක වැටුප් සඳහා මිලියන 668 ක්ද සේවක සේවිකා දූ දරුවන්ගේ සුබ සාධනයට මිලියන 15 ක්ද වැයකරත් මහා භාණ්ඩාගාරයෙන් කිසිදු මූල්‍ය ආධාරයක් නොලබන ආයතනය මේ වසරේ සිට සේවක වැටුප් රුපියල් 1000 කින් වැඩි කිරීමට ද තීරණය කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aa1301062</link>
    <topic>දිවි නැඟුම පනත විවාදය 8 වැනිදා</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහදිවි නැඟුම පනත පිළිබඳ පාර්ලිමේන්තු විවාදය 8 වැනිදා සිදුවෙයි. එම පනත සම්මත වීමෙන් පසු දිවි නැඟුමට සම්බන්ධ සියලු පවුල්වලට මෙන්ම දිවි නැඟුම නව දෙපාර්තමේන්තුවට එක්වන නිලධාරීන් 25000 කට සෙත සැලැසේ.මෙරට ග්‍රාමීය සංවර්ධනයට දිවි නැඟුම වැඩ සටහන මඟින් පසුගිය වසර 1 1/2 තුළ දී අතිවිශාල කාර්යභාරයක් ඉටුවිය.මේ අතර දිවි නැඟුම ජාතික වැඩ සටහනේ දැනට ක්‍රියාත්මක හතරවැනි අදියර යටතේ පවුල් ලක්ෂ 50 කට සෙත සැලැසෙන බව ආර්ථික සංවර්ධන අමාත්‍යාංශය පවසයි.මෙවර දිවි නැඟුම හතරවැනි අදියර මඟින් සෑම ග්‍රාම නිලධාරි වසමකම පවුල් 150 කට සෙත සැලැසේ.ඒ අනුව සෑම පවුලකටම ආහාර බෝග, බීජ පැකට් 10 බැගින් කුකුළු පැටවුන් 10 බැගින් හා අවශ්‍ය පරිදි පොල් පැළ ගම්මිරිස් පැළ ආදිය ලබා දෙනු ලැබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aa1301063</link>
    <topic>දැයට කිරුළෙන් ආදිවාසීන්ට නිවාස</topic>
    <author/>
    <content>මෙවර දැයට කිරුළ යටතේ දිවයිනේ ප්‍රථම වරට ආදි වාසි ජන ප්‍රජාව ජීවත්වෙන මහඔය පොල්ලෙබැද්ද ගම්මානයේ නව නිවාස සංකීර්ණයක් ඉදි කෙරේ.ඒ අනුව මූලික වශයෙන් පොල්ලෙබැද්ද ආදි වාසි ගම්මානයේ නව නිවාස 30 ක් ඉදිකිරීමට කටයුතු කර ඇතැයි ජ්‍යෙෂ්ඨ අමාත්‍ය අම්පාර දිස්ත්‍රික් පාර්ලිමේන්තු මන්ත්‍රී පී. දයාරත්න මහතා පැවසීය.මේ අතර නැඟෙනහිර පළාතේ පහසුකම් අඩු පාසල් 100 ක් සම්බන්ධ කරමින් කැපකරු පාසල් ව්‍යාපෘතියක් ද දැයට කිරුළ යටතේ ආරම්භ කෙරේ.ඒ සමඟම අම්පාර දිස්ත්‍රික්කයේ දුෂ්කර පාසල් 100 ක් සඳහා පරිගණක ශිල්පාගාර 100 ක් ඉදිකිරීමට ද මෙවර දැයට කිරුළ යටතේ කටයුතු කෙරෙමින් පවතී. ඒ සඳහා රුපියල් මිලියන 350 ක් වැය වෙන බව ඇමැති රංජිත් සියඹලාපිටිය මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aa1301064</link>
    <topic>දහම් පාසල් සිසුන්ටත් පරිගණක</topic>
    <author>රමණී සුබසිංහ</author>
    <content>රමණී සුබසිංහදහම් පාසල් ශිෂ්‍යයන්ගේ පරිගණක දැනුම වැඩි කිරීමට කොරියානු රජය මඟින් දහම් පාසල් 300 ක් සඳහා පරිගණක ලබා දී ඇතැයි බුද්ධ ශාසන හා ආගමික කටයුතු අමාත්‍යාංශය පවසයි. අග්‍රාමාත්‍ය දි. මු. ජයරත්න මහතාගේ ඉල්ලීම පරිදි කොරියානු රජය පරිත්‍යාග කළ මිලියන 30 ක වටිනාකමැති මේ පරිගණක දුෂ්කර විහාරස්ථානවලට අනුබද්ධ දහම් පාසල් සඳහා ලබා දීමට විධිවිධාන යොදා ඇත.අධිවේගී අන්තර්ජාල සබඳතා සහිත මේ නවීන පරිගණක කට්ටල ප්‍රාදේශීය ලේකම්වරුන්ගේ නිර්දේශ මත දහම් පාසල් සඳහා ලබා දෙනු ඇත.මේ වැඩසටහනේ ප්‍රථම අදියර යටතේ උඩුදුම්බර මැතිවරණ බල ප්‍රදේශයේ හඳගනාව, වේරගංතොට, හසලක, පමුණුව, උඩවෙල, කොළොංගොඩ, හුන්නස්ගිරිය, කරදගොල්ල, බෝපාන, මඩුගල්ල, කලල්ගමුව, හපුකන්ද යන ප්‍රදේශවල පිහිටි දහම් පාසල් සඳහා පරිගණක යන්ත්‍ර 30 ක් පසුගියදා ප්‍රදානය කරනු ලැබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aa1301065</link>
    <topic>කොන්දේසි ඇතිව අපට ණය එපා</topic>
    <author>සුනිල් දයා අල්විස්</author>
    <content>සුනිල් දයා අල්විස්ඩොලර් බිලියන 8.6 විදේශ විනිමය සංචිතයක් මේ වන විට ශ්‍රී ලංකාව සතුව පවතින හෙයින් අන්තර්ජාතික මූල්‍ය අරමුදල, ලෝක බැංකුව, ආසියානු සංවර්ධන බැංකුව හෝ වෙනත් අන්තර්ජාතික වැනි ආයතන මඟින් කොන්දේසි සහිතව ආධාර හෝ වැඩි පොලියට ණය ලබා ගැනීම අවශ්‍ය නැති බව මහා භාණ්ඩාගාරයේ හා මුදල් සහ ක්‍රම සම්පාදන අමාත්‍යාංශයේ ලේකම් ආචාර්ය පී. බී. ජයසුන්දර පවසයි.මුදල් හා ක්‍රම සම්පාදන අමාත්‍යාංශයේ දී ඉකුත් සිකුරාදා පැවැති මාධ්‍ය හමුවකදී මේ කරුණු දක්වා සිටි ආචාර්ය ජයසුන්දර අපට අවශ්‍ය කොන්දේසි හෝ නීතිරීතිවලට යටත්ව ලබා දෙන ණය නොව සුළු පොලියට ලැබෙන ඉක්මන් ණය බවත් පෙන්වා දුන්නේය.අපේ අලුත් තේමාව කාර්යක්ෂම කටයුතු කරමින් සංවර්ධනයට හවුල් වීම බවත් අයවැය හිඟය අඩුකර ජාතික ණය ප්‍රමාණය ද අඩුකරගෙන යන බවත් ලේකම්වරයා කීය.රාජ්‍ය ව්‍යාපාර සම්බන්ධයෙන් රාජ්‍ය ගිණුම් කාරක සභාව පෙන්වා දුන් වැරැදි අඩුපාඩු රැසක් රජය සකස් කරමින් සිටින බව පෙන්වා දුන් ලේකම්වරයා රාජ්‍ය ව්‍යාපාර 170 ක පමණ අඩුපාඩු නිවැරැදි කර ගනිමින් නිසි මාර්ගයකට මේවා යොමු කිරීමට පියවර ගනිමින් සිටින බව කීය.මාස් කන්නයේ හෙක්ටයාර් ලක්ෂ 7 ක් වගාකර වාර්තාගත අස්වැන්නක් ලබා ගැනීමට ඉලක්ක කරගෙන ඇති බවත් අන්තර්ජාතික වෙළෙඳාම ද මේ වසරේ සාර්ථක කරගැනීම අරමුණ බවත් පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aa1301066</link>
    <topic>ශ්‍රීලනිප නව වැඩ පිළිවෙළ 10 වැනිදා කරළියට</topic>
    <author/>
    <content>ශ්‍රී ලංකා නිදහස් පක්ෂය 2013 වසරේ ක්‍රියාත්මක කරන නව වැඩ පිළිවෙළ ලබන 10 වැනිදා ක්‍රියාවට නැංවෙයි.පක්ෂයේ ලේකම් සෞඛ්‍ය ඇමැති මෛත්‍රීපාල සිරිසේන මහතා මේ සම්බන්ධ කරුණු දක්වමින් පැවසුවේ 2013 පක්ෂයට සුබදායි වසරක් කර ගැනීමේ අදිටනින් මහින්ද රාජපක්ෂ ජනාධිපතිතුමාගේ අපේක්ෂා ඉටුකරන අන්දමින් නව ජවයකින් මේ වසරේදීත් සංවර්ධන ක්‍රියාවලිය අඛණ්ඩව හා වේගවත් ලෙස සිදු කරන්නට පියවර ගන්නා බවය.අපේ නව වැඩ පිළිවෙළ හඳුන්වා දීමේ අරමුණින් පක්ෂයේ මධ්‍යම කාරක සභාව හා ආසන සංවිධායකයන් ලබන 10 වැනිදා කොළඹ දී රැස් කරවන්නට පියවර ගෙන ඇතැයි ද ඇමැතිවරයා කීය.පසුගිය මහ මැතිවරණවලදී ජනාධිපතිවරණයේ දී මෙන්ම පළාත් සභා මැතිවරණවලදීත් දුර්වල ප්‍රතිඵල පෙන්වු ආසන සංවිධායකයන් ඉවත් කිරීමට ද මේ රැස්වීමේ දී තීරණය කරනු ඇත.නව සාමාජිකයන් බඳවා ගැනීමට මේ වසරේ විශේෂ ඉලක්කයක් කැරගෙන ඇති අතර පක්ෂ සංවිධායකයන් තමන්ට බාර වන කොට්ඨාසයේ නව සාමාජිකයන් 7500 බඳවාගත යුතු බව ඇමැතිවරයා කීය.තරුණ පරපුර පක්ෂයට වැඩිපුර ආකර්ෂණය වන පරිදි ඔවුන්ට වැඩි බලතල හා වගකීම් පැවරීම කෙරෙහි ද පක්ෂයේ වැඩි අවධානයක් යොමු වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aa1301067</link>
    <topic>අනුර යාපාට තර්ජනය ආවේ කොළඹ 12 දුරකතන කුටියකින්</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහවිශේෂ තේරීම් කාරක සභාවේ සභාපති ඇමැති අනුර පි‍්‍රයදර්ශන යාපා මහතාට දුරකථනය ඔස්සේ තර්ජනය කිරීම කොළඹ 12 ප්‍රදේශයේ දුරකථන කුටියක සිට කරන ලද්දක් බවට පොලිස් පරීක්ෂණවලදී හෙළිවී තිබේ.ඒ සඳහා භාවිත කරන ලද්දේ කුමන දුරකථන කුටියක්දැයි සොයාගෙන යන බවත් ප්‍රදේශයේ පදිංචිකරුවන්ගෙන් ඇමතුම ලබා දුන් බව කියන තැනැත්තා පිළිබඳව තොරතුරු රැස් කරමින් සිටින බවත් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි පි‍්‍රශාන්ත ජයකොඩි මහතා සිළුමිණට පැවැසීය.ඇමැතිවරයාගේ බිරිඳගේ දුරකථනයට ඉකුත් 3 දින දුරකථන ඇමතුමක් ලබා දුන් බව කියන පුද්ගලයකු තර්ජනය කරමින් ‘අපේ නෝනාට පාඩුවේ ඉන්න දෙනවා’ යැයි පවසා තිබේ. එහිදී ඇමැතිවරයා තම ආරක්ෂක නිලධාරියා අතට දුරකථනය ලබාදීමෙන් පසුව සැකකරු තවදුරටත් බැණ වැදී තර්ජනය කොට තිබේ. ‘අපේ නෝනා’ යැයි හඳුන්වා බැණ වැදීම දෝෂාභියෝගයට අදාළ හැඳින්වීමක් බවත් කියන පොලිසිය සැකකරු අද හෙට ම අත්අඩංගුවට ගැනීමට හැකි වනු ඇතැයි කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aa1301069</link>
    <topic>පාරට එන වාහන 25% කින් බසී</topic>
    <author>තාරක වික්‍රමසේකර</author>
    <content>තාරක වික්‍රමසේකරමෙරට මාර්ග තදබදය අවම කිරීමේ අරමුණින් රජය පසුගිය වසරේ සිදු කළ බදු සංශෝධනය නිසා මෙරටට ආනයනය කරනු ලබන වාහන සංඛ්‍යාව 25% කින් පමණ පහළ ගොස් ඇතැයි ප්‍රවාහන නියෝජ්‍ය අමාත්‍ය රෝහණ දිසානායක මහතා පවසයි.ද්විත්ව කාර්ය වාහන හැරෙන්නට සෙසු සියලු කාණ්ඩයන්ගේ වාහන ලියාපදිංචිය රජය බලාපොරොත්තු වූ අයුරින් අඩු වී ඇතැයි ද ඇමැතිවරයා පවසයි.2011 වසරේ 57886 ක් ලියාපදිංචි වූ මෝටර් රථ සංඛ්‍යාව 2012 වසරේ 31546 ක් ලෙසත් ත්‍රිරෝද රථ 138426, 98815 ක් දක්වාත් යතුරු පැදි 253331 පසුගිය වසරේ 192284 ක් දක්වාත් බස් රථ 4228 සිට 3095 ක් දක්වාත් ලොරි රථ 14818 සිට 12216 ක් දක්වාත් ඉඩම් වාහන 20073 සිට 18850 ක් දක්වාත් අඩු වී ඇත.ද්විත්ව කාර්ය වාහන පමණක් 33518 සිට 37397 ක් දක්වා ඉහළ ගොස් ඇත. 2011 වසරේ 525421 ක් වූ ලියාපදිංචි වූ වාහන සංඛ්‍යාව 2012 වසරේ 397295 ක් දක්වා අඩු වූ බව පෙන්වා දෙන ඇමැතිවරයා පරිසරය ආරක්ෂා කිරීම උදෙසා ද මෙය බෙහෙවින් දායක වී ඇතැයි පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aa13010610</link>
    <topic>උතුර - රජරට - වයඹ ජලයේ කිවුල - ෆ්ලෝරයිඩ් ඉවතට</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහරජරට, වයඹ, උතුරු පළාත්වල ජලයේ අනාදිමත් කාලයක සිටම තිබෙන කිවුල් ගතිය හා ෆ්ලෝරයිඩ් ඉවත් කිරීමේ නවීන විද්‍යාත්මක එහෙත් අඩු වියදම් ක්‍රමයක් දැන් සොයාගෙන ඇතැයි මූලික අධ්‍යයන ආයතනයේ අධ්‍යක්ෂ මහාචාර්ය සී. බී. දිසානායක මහතා පවසයි. මෙය ඒ ප්‍රදේශවල පදිංචි ජනතාවගේ උග්‍ර සෞඛ්‍ය හා පාරිසරික ගැටලුවක් විසඳීමක් බවත් මහාචාර්යවරයා පෙන්වා දෙයි.මේ අනුව ඉහත ප්‍රදේශවල දැනටමත් කිවුල හා ෆ්ලෝරයිඩ් ඉවත් කර ජලය ජනතාවට ලබාදීම පිණිස ජල පිරිපහදු මධ්‍යස්ථාන 19 ක් පිහිටුවා ඇති බව ද ඒ මහතා පවසයි.මේ රජරට ජලයේ තිබෙන කිවුල හා ෆ්ලෝරයිඩ් නිසා ජලය බීමට අපහසු තත්ත්වයේ තිබු බවත් ඉන් ප්‍රදේශයේ ජනතාවගේ සෞඛ්‍යයට කැස්ස, මුත්‍ර ආබාධ සිට වකුගඩු ආබාධ දක්වා විවිධ රෝගාබාධ ඇතිවූ බවත් අලුත් පිරිසුදු කළ ජලය බොන අයට ඒ ආබාධ ක්‍රමයෙන් අඩුවී යන බවත් මහාචාර්යවරයා සාධක සහිතව පෙන්වා දෙයි.මූලික අධ්‍යයන ආයතනයේ විද්‍යාඥ ජේ. ජී. පද්මසිරි, සිවිල් ඉංජිනේරු ඩබ්ලිව්. එච්. ජයවර්ධන යන මහත්වරුන්ගේ මෙහෙයවීම මත විද්‍යා තාක්ෂණ, ජල සම්පාදන යන අමාත්‍යාංශවල සහාය ඇතිව මෙම වැඩ පිළිවෙළ ක්‍රියාවට නැංවේ.කුරුණෑගල ස්පෙක්ට්‍රා ඉංජිනේරු සමාගම, වර්ල්ඩ් විෂන් ආයතනය වැනි ආයතන මේ සඳහා උදවු ලබාදී ඇති බවත් මේ වැඩ පිළිවෙළ කිවුල් ජලය ඇති ප්‍රදේශවල ව්‍යාප්ත කිරීමට සියලු දෙනාගේ සහයෝගය ලැබිය යුතු බව ද මහාචාර්ය සී. බී. දිසානායක මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aa13010611</link>
    <topic>රණවිරු සංසද ජාතික සමුළුව 9 දා අරලියගහ මන්දිරයේදී</topic>
    <author/>
    <content>රණවිරු සංසද ජාතික සමුළුව ලබන 9 වැනිදා පෙරවරු 10.00 ට අරලියගහ මන්දිරයේදී මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වේ.රණවිරු සේවා අධිකාරිය මඟින් සංවිධානය කරන මෙම උත්සවයේදී රණවිරුවන් සඳහා ප්‍රතිලාභ ප්‍රදානෝත්සවයක් ද සිදු කෙරේ. ඒ අනුව ත්‍රීරෝද රථ 34 ක්, අත්වාරු යුගල 201 ක්, කෘත්‍රිම පාද 117 ක්, නිවාස ආධාර 19 ක්, ඉඩම් ඔප්පු 120 ක්, නිවාස ණය ආධාර 29 ක්, ගම්මාන උපකරණ 8 ක්, අධ්‍යාපන ශිෂ්‍යත්ව සහ සංසද ප්‍රතිලාභ 1100 ප්‍රදානය කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aa13010612</link>
    <topic>උතුරු මැද පළාතේ අක්කර එක්ලක්ෂ පනස්දාහක සෝයා බෝංචි වවයි</topic>
    <author>(තෙන්නකෝන් කුලසේකර)</author>
    <content>(තෙන්නකෝන් කුලසේකර)නව වසරේ උතුරු මැද පළාතේ අක්කර එක්ලක්‍ෂ පනස් දහසක අලුතෙන් සෝයා බෝංචි වගා කිරීමට සැලසුම් කැර ඇතැයි උතුරු මැද පළාත් ප්‍රධාන අමාත්‍ය එස්.එම්. රංජිත් සමරකෝන් මහතා පවසයි.අනුරාධපුර හා පොළොන්නරු දිස්ත්‍රික්කයේ සෝයා බෝංචි වගා කළ හැකි ඉඩම් මේ වනවිට හඳුනා ගෙන ඇත. ගොවි සංවිධාන මට්ටමෙන් සෝයා වගාවට ගොවීන් යොමු කරමින් සිටින අතර, ඉන්දියාවෙන් ලංකාවට වාර්ෂිකව ආනයනය කරනු ලබන සෝයා මෙට්ට්‍රික් ටොන් එක්ලක්‍ෂ පනස් දහස උතුරු මැද පළාතේ නිෂ්පාදනය කැර විදේශ විනිමය සම්පූර්ණයෙන් ශ්‍රී ලංකාවේ රඳවා ගැනීම මෙම වගා පිළිවෙළේ මූලික අරමුණ බව අමාත්‍යවරයා පවසයි.ආර්ථික සංවර්ධන අමාත්‍යාංශය, ගොවිජන සේවා හා වනජීවී අමාත්‍යාංශය හා කෘෂිකර්ම අමාත්‍යාංශය හා ඒකාබද්ධව උතුරු මැද පළාතේ සෝයා වගාව ව්‍යාප්ත කිරීමට සැලසුම් කැර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aa13010613</link>
    <topic>පොල් පැළ ලක්ෂ 95 ක් මේ වසරේ</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහල2013 පොල් පැළ ලක්ෂ අනූ පහක් වගාකිරීමේ ඉලක්කය සපුරා ගැනීම ඒකායන අරමුණ බව පොල් සංවර්ධන හා ජනතා වතු සංවර්ධන අමාත්‍ය ජගත් පුෂ්පකුමාර මහතා පවසයි.පොල් වගාව කෙරෙහි ජනතා උනන්දුව වැඩි කොට වැඩියෙන් විදේශ විනිමය උපයා ගැනීම තම අරමුණ බව ද පැවැසීය.2016 වසරේ දී පොල්පැළ මිලියන 32 ක, වගාකිරීමේ ඉලක්කය ජයගැනීමට පොල් පැළ බෙදා හැරීමේ වැඩපිළිවෙළ වේගවත් කිරීමට කටයුතු යොදා ඇතැයි ද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aa13010614</link>
    <topic>ගිලා බැසීමට හේතුව ට්‍රෑම් කාර් පීල්ලක් කැඩීමයි</topic>
    <author>අමල් යසෝමන් ජයසිංහ</author>
    <content>අමල් යසෝමන් ජයසිංහකොළඹ - කොටුවේ ඕල්කට් මාවතේ දෙවන හරස් වීදිය ඇරඹෙන ස්ථානයේ පොළව ගිලා බැසීමට හේතුව ජලාපවාහන මණ්ඩලය කළ කැණීමකදී අතීතයේ දී ට්‍රෑම්කාර්’ ධාවනය වූ යකඩ රේල් පීල්ලක් කැඩී යාමෙන් සිදුවූවක් බව කොළඹ නාගරික කොමසාරිස් භද්‍රාණි ජයතිලක මහත්මිය ‘සිළුමිණ’ ට පැවැසුවා ය.ජල නළ එළීම සඳහා පොළව කැණීමේදී මෙය සිදුවී ඇති බවත් පොළව ගිලා බැස්ම පිළිබඳව අනියත බියක් ඇති කරගත යුතු නැති බවත් ඇය සඳහන් කළා ය.මරදාන හා වැල්ලවත්ත ප්‍රදේශවලින් මින් ඉහත මෙවැනි සිදුවීම් දෙකක් වාර්තා වී තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=ab1301065</link>
    <topic>මේ දෝෂාභියෝගය ආණ්ඩුක්‍රම ව්‍යවස්ථාවට අනුකූල නීත්‍යානුකූල ක්‍රියාවලියක් විශ්වවිද්‍යාල ආචාර්ය මහාචාර්යවරු කියති</topic>
    <author>සකස් කෙළේසුභද්‍රා දේශප්‍රිය</author>
    <content>අගවිනිසුරුවරියට එරෙහිව ඉදිරිපත් කර ඇති දෝෂාභියෝගය හා සම්බන්ධ ක්‍රියාවලිය ආණ්ඩුක්‍රම ව්‍යවස්ථාවට අනුකූල බවත් එයින් පරිබාහිරව කිසිම ක්‍රියාවක් සිදු කර නොමැති බව පෙන්වන විශ්වවිද්‍යාල ආචාර්ය මහාචාර්යවරු ආණ්ඩුක්‍රම ව්‍යවස්ථානුකූලව සිදුකර ඇති මේ ක්‍රියාවලිය ජනමතයට අනුකූල බවත් පෙන්වා දෙති. වසර තිහක කාලයක් යුද්ධයෙන් පීඩා විඳි මේ රටේ ජනතාව නොමඟ යවන බටහිර බලවේගවලට හසුනොවී රටේ ආර්ථික සංවර්ධනය කරා යන ගමන ආපස්සට හැරවීමට ඉඩ නොතබන බව විශ්වවිද්‍යාල ආචාර්යවරු ජනතාවගෙන් ඉල්ලීමක් කරති.ව්‍යවස්ථානුකූලව සිදු කෙරෙන මේ ක්‍රියාවලිය වැරැදි බව පෙන්වීමට අද ඇතැම් පිරිස් කටයුතු කරමින් සිටින්නේ බටහිර බලවේගවල අවශ්‍යතාවට බවද පෙන්වා දෙති. ඩොලර්වලට රට පාවා දෙන්නවුන්ට හසු නොවී බුද්ධිමත්ව මේ පිළිබඳව කටයුතු කරන්නැයි ඔවුහු ජනතාවගෙන් ඉල්ලති.”යුක්තිය උදෙසා ජාතික ව්‍යාපාරයේ විශ්වවිද්‍යාල ආචාර්යවරු පසුගියදා දෝෂාභියෝගය සම්බන්ධව මහවැලි කේන්ද්‍රයේ පැවැති මාධ්‍ය සාකච්ඡාවේදී මේ අදහස් පළ කර සිටියහ.කොළඹ විශ්වවිද්‍යාලයේ සමාජ විද්‍යා අධ්‍යයන අංශයේ මහාචාර්ය ප්‍රේමකුමාර ද සිල්වා“මේ අර්බුදය එක්තරා ආකාරයකට මේ රටේ විධායකය, ව්‍යවස්ථාදායකය, අධිකරණය අතර ඇති සමාන සම්බන්ධතාව යම් කිසි ආකාරයකට පලුදු වීමේ අර්බුදයකට පත්වූ අවස්ථාවක්. සමාජ විද්‍යාඥයකු හැටියට මා මෙහිදී මෙම තත්ත්වය සමාජ උන්නතිය, සමාජ ප්‍රගමනය, කෙරෙහි ඍජුවම බලපෑමක් මෙතුළින් ඇති විය හැකි නිසා අප මේ පිළිබඳ කතා කළ යුතු වෙනවා. අපේ රටේ වසර 30 යුද්ධයකින් අනතුරුව රට ඉදිරියට ගමන් කිරීමට සංවර්ධනය කරා ගමන් කරන අවස්ථාවක යම් යම් බාහිර බලවේගවල බලපෑම් කිරීමට උත්සාහ කිරීම තුළ කිසියම් ආකාරයක අර්බුදයක් අපේ රට තුළ ඇති කිරීමට උත්සාහයක යෙදෙනවා. මේ අර්බුදය පසුගිය කාලය පුරා අපිට දකින්නට ලැබුණා.එම බලවේගවල තවත් රඟ දැක්වීමක් තමයි මෙවරත් මේ දක්නට ලැබෙන්නේ. අපි වගේ කුඩා තුන්වැනි ලෝකයේ රටවල් අස්ථාවර කිරීමට අධිරාජ්‍යවාදීන්ට අවනත නොවන රටවල් සහ එම රටවල නායකයින් ඔවුන්ගේ ග්‍රහණයට හසු කරගැනීමට යම් යම් ක්‍රියා මාර්ග ගන්නා බව අද අපිට දකින්න පුළුවන්. අපේ රටත් එවැනි අස්ථාවර භාවයකට පත් කර අපේ රටේ ප්‍රගතිය උන්නතිය යම් ආකාරයක බිඳ දැමීමකට මේ අවස්ථාවාදීන් උත්සාහ කරනවා. අපේ රටේ උගත්, බුද්ධිමත් රටේ ප්‍රධාන තනතුරු දරන සමහර අය මේ කුමන්ත්‍රණවලට හසු වී තිබෙනවා.මේ අධිරාජ්‍යවාදී රටවල බලවේගවලටත් අහුවෙලා. ඒ අය රටේ උන්නතිය උදෙසා නොවෙයි කටයුතු කරන්නේ එම පුද්ගලයන්ගේ පෞද්ගලික න්‍යාය පත්‍රවලට අනුවයි. පෞද්ගලික අරමුණ ඉටු කරගැනීමට මේ අය යම් යම් ක්‍රියාමාර්ගවලට නතු වෙමින් සිටිනවා. විශේෂයෙන් තමන්ගේ රට කෙරෙහි හැඟීමක් තිබෙන තමන්ගේ රටේ ජනතාව පිළිබඳ හැඟීමක් තිබෙන අය කරන දෙයක් නොවෙයි. රට කෙරෙහි හැඟීමක් ඇති රටේ උන්නතිය වෙනුවෙන් කටයුතු කරන මේ රටේ බුද්ධිමත් පිරිසක් ලෙස කටයුතු කරන අපට එම පෞද්ගලික න්‍යාය පත්‍රය අනුව කටයුතු කරන අයගේ ක්‍රියාමාර්ග වලට ඉඩදිය නොහැකියි.”“මේ රටේ මහජනතාව විසින් ලබාදී ඇති ඒ බලතල පදනම් වෙලා නිත්‍යානුකූල ව්‍යවස්ථාවට අනුකූලව යම් කිසි ක්‍රියාමාර්ගයක් ගැනීමට සූදානම්ව තිබෙනවා. ඒ ක්‍රියාමාර්ගය කිසිසේත් ම ඒකාධිපති තීන්දුවක් ලෙස අප සලකන්නේ නැහැ. පෞද්ගලික මතිමතාන්තර ඉටු කර ගැනීමට ගෙන එන ලද්දක් යැයි අපි කිසිසේත් සිතන්නේ නැහැ. මෙය නිත්‍යානුකූල ව්‍යවස්ථානුකූල ක්‍රියාදාමයක් ලෙසයි අපි අර්ථ නිරූපනය කරන්නේ.”“මේ තත්ත්වය පදනම් කොටගෙන මේ රටේ දේශපාලන සමාජ අර්බුදයක් ඇති කරගන්නේ නැතිව මේ රට ඉදිරියට ගෙන යා හැකි අවකාශයක් ඇති කර ගැනීමට අපි කවුරුත් දායක විය යුතුයි. මේ රටේ ජනතාව විශාල වශයෙන් ඒ අයගේ කැමැත්ත පදනම් කොට ගෙනයි පාර්ලිමේන්තුව (ව්‍යවස්ථාදායකය) සකස් වී තිබෙන්නේ. පාර්ලිමේන්තුවට විශාල බලයක් තිබෙනවා. ජනතාවගේ කැමැත්ත තියෙන්නේ පාර්ලිමේන්තුවේ. ඒ අයගේ කැමැත්ත පදනම් කොට ගෙනයි නීති සම්පාදනය කරන්නේ. ඒ නීති ක්‍රියාත්මක කිරීමටයි අධිකරණ තිබෙන්නේ. පාර්ලිමේන්තුවේ ක්‍රියාදාමයන් සිදුවන්නේ ජනතා සුබසිද්ධිය සඳහායි. ඒ ජනතා සුබසිද්ධිය පාර්ලිමේන්තුවේ දී ඉටු නොවන්නේ නම් මේ රටේ මැතිවරණයක් සඳහා යෑමට ජනතාවට අයිතිය තියනවා. ඒ නිසා අපේ රටේ බොහොම විනිවිද දේශපාලනයක් තියෙන්නේ. මේ විනිවිද භාවය වෙනස් කර රට අවුල් කරලා රටේ ගමන් මග අස්ථාවර කරලා අපේ රට වෙනත් දිශාවකට යොමු කරන්න උත්සාහ කිරීම අප හෙළා දැකිය යුතුයි. අපි ගෝලීය ආර්ථික සමාජ සංස්කෘතික වට පිටාවක් සමඟ එකට ගැට ගැසිලා තියෙන්නේ.මේ රට ඉදිරියට ගෙන යෑමට සැමගේ ඇප කැප වීම අවශ්‍යයි. ඒ වගේ ම අවංක භාවය අවශ්‍යයයි.“මෙවැනි සුළු කුණාටු නිරන්තරයෙන් හමා එනවා. ඒවාට හසු නොවී රටේ සංවර්ධනය කරා යන ගමනට සහාය ලබාදෙන්නැයි මේ රටේ ජනතාවගෙන් අපි ඉල්ලා සිටිනවා.ශ්‍රී ජයවර්ධනපුර විශ්වවිද්‍යාලයේ ආචාර්යවරුන්ගේ සංගමයේ හිටපු සභාපති මහාචාර්ය සම්පත් අමරතුංගරජයේ සේවකයන් වශයෙන් අප සියලු දෙනා සේවයට බඳවා ගැනීමේදීම කාර්යය භාරය මෙන් ම විනය සම්බන්ධයෙනුත් ගත යුතු ක්‍රියාමාර්ග පිළිබඳව සියල්ලක් ම නීතිරීති ගත කර තිබෙනවා. ඒ නිසා ඉහළම මට්ටමේ සිට පහළම මට්ටම දක්වා යම් කිසි කෙනෙකු චෝදනාවකට ලක් වුණාට පසුව ඒ සම්බන්ධව ගතයුතු සියලුම ක්‍රියාමාර්ග මේ රටේ නීතිගත කර තිබෙනවා.එය කුමන තරාතිරමක වුවත් යම්කිසි චෝදනාවකට යමෙකු ලක් වීමෙන් අනතුරුව එම චෝදනාවලින් නිදහස් වීමට ඒ අදාළ පුද්ගලයාට මෙන්ම එම අදාළ පුද්ගලයා සම්බන්ධ වන ආයතනයටත් අතිශයින් ම වැදගත් වෙනවා. මෙහි බරපතළ තත්ත්වය උද්ගත වන්නේ එම චෝදනාවට ලක්වූ පුද්ගලයාගේ තරා තිරමයි. ඒ පුද්ගලයා ආදර්ශවත් විය යුතුයි. අවංක විය යුතුයි. එය මේ රටේ අනෙකුත් කරුණු කාරණා සම්බන්ධව අතිශයින් ම වැදගත් වන නිසායි. මේ අවස්ථාවේදී අගවිනිසුරුවරියට එරෙහිව චෝදනා දාහතරක් තිබෙනවා.ඒ තුළින් මම දකින ආකාරයට නම් මූල්‍යමය චෝදනාවන් ඇති අවස්ථාවලදී එම මූල්‍යමය ගනුදෙනු ඇති නිසා මෙවැනි චෝදනා ඉතාමත් පැහැදිලිව නිවැරැදි කර ගත හැකි වෙනවා. ඒවා කළු සුදු වශයෙන් ඉතා පැහැදිලිව දැක ගත හැකි නිසා පැහැදිලිව නිරාකරණය කරගැනීමට ද හැකියි. එම නිසා එම චෝදනාවලට ඉදිරිපත් වී එම චෝදනාවලින් හැකි නම් නිදොස් වීම අතිශයින් ම වැදගත් වෙනවා. එම චෝදනාවලින් බැහැර වීමට වඩා අතිශයින් ම වැදගත් වන්නේ යම් කිසි කෙනෙකුට නිත්‍යානුකූල චෝදනා පත්‍රයක් ඉදිරිපත් වූවා නම් ඒ වෙනුවෙන් කළ යුතු වන්නේ එයට මුහුණ දීමයි. යහපාලනය, අවංක භාවය, පැවැත්ම, මූලික වශයෙන් ආදර්ශවත් වීම මෙවැනි තනතුරු දරන්නන්ට ඉතා වැදගත් විය යුතු කරුණු ලෙසයි මා දකින්නේ.ශ්‍රී ලාංකික අපි කවුරුත් ජාතියක් හැටියට මේ රට අරාජික වෙනවාට කිසිදු කැමැත්තක් නැහැ. අවුරුදු 30 යුදමය වාතාවරණයක් පැවැති රටක සියල්ලෝගේ ම මෙන් ම විශ්වවිද්‍යාල ආචාර්යවරුන් වශයෙනුත් අපේ බලාපොරොත්තුව සමෘද්ධිමත් ශ්‍රී ලංකාවක් එමෙන් ම සංවර්ධිත ශ්‍රී ලංකාවක් ගොඩනැඟීමටයි. ඒ සංවර්ධිත ශ්‍රී ලංකාවක් කරා යන ගමනේදී දේශපාලන ස්ථාවර භාවය, ආර්ථික සංවර්ධනය, සමෘද්ධිය අපේ ජීවිතවල ඉදිරි බලාපොරොත්තුවයි.මේ බලාපොරොත්තු කරා යාමේදී මෙවැනි සිදුවීම්වලින් සිදුවන්නේ එදිනෙදා සාමාන්‍ය ජන ජීවිතය අඩාලවීම මඟින් ආර්ථික සමෘද්ධිය පසුපසට යෑමයි. චෝදනා ඉදිරිපත් වූ අවස්ථාවකදී එම චෝදනාවලට මුහුණදීම එවැනි චෝදනාවට ලක්වීම අසාධාරණයක් නම් එම චෝදනාවලින් නිර්දෝෂීභාවය ලබා ගැනීම ඉතාම වැදගත්. එය රාජ්‍ය සේවය තුළ ඉහළ ම මට්ටමේ සිට පහළ ම මට්ටම දක්වා විනිවිද භාවය තිබිය යුතු අත්‍යවශ්‍ය වන දෙයක්.මාස ගණනාවක් තිස්සේ මේ ඇදී යන්නේ රටේ අධිකරණය සම්බන්ධ ගැටලුවක්. අවංක පුරවැසියෙක් ලෙස මෙම පෞද්ගලිකව හිස නමනවා. ඒ වගේම ඒ හා සම්බන්ධ ගැටලුවකදී අප අවංකවමයි මේ ප්‍රශ්නයේදී ඉදිරිපත් වන්නේ. සාමාන්‍ය ජනතාව වන අපට අධිකරණයේ ස්වාධීනත්වය අවශ්‍යයි.එය රැක ගැනීම උදෙසායි අප විශ්වවිද්‍යාල ආචාර්යවරුන් ලෙස මේ අවස්ථාවේදී ඉදිරිපත් වෙන්නේ. එ නිසා මෙවැනි ප්‍රශ්නයකදී ඉදිරිපත් වී එම චෝදනා තමන් නොකළ වැරැදි නම් පැහැදිලිව කළු සුදු වශයෙන් දත්ත වශයෙන් තිබිය යුතුයි. වැරැදිකරු හෝ නිවැරැදිකරු ලෙස ඉක්මණින් ම විසඳාගත යුතුයි. චෝදනාවකට ලක් වූවායින් පසුව කළ යුත්තේ අධිකරණයට යෑම නොව එල්ල වී ඇති චෝදනාවට තමා නිවැරැදිකරු ද වැරැදිකරුදැයි මුහුණ දීමයි. මම දැක්ක ආකාරයට අධිකරණයට යන අවස්ථාවක නොවෙයි දැන් සිටින්නේ. චෝදනාවට මුහුණ දෙන අවස්ථාවකයි.විවෘත විශ්වවිද්‍යාලයේ ජ්‍යෙෂ්ඨ කථිකාචාර්ය නීතීඥ රාජා කුලරත්නමේ දෝෂාභියෝග ක්‍රියාදාමය ව්‍යවස්ථාවට අනුකූලව ම සිදුවූවක්. කිසිම තැනක ව්‍යවස්ථාවට පටහැනිව කිසිදු දෙයක් සිදුවී නැහැ. 1978 ව්‍යවස්ථාව යටතේ අග්‍රවිනිශ්චයකාරවරුන් දෙදෙනෙකුට දෝෂාභියෝග දෙකක් ඉදිරිපත් කර තිබෙනවා. නෙවිල් සමරකෝන් මහතාටත්, සරත් එන්. සිල්වා මහතාටත් ඒ අනුව දෝෂාභියෝග චෝදනා එල්ල වුණා. නෙවිල් සමරකෝන් මහතා ඉල්ලා අස්වුණා. කාල සීමාව අවසන් වීම නිසා සරත් එන්. සිල්වා මහතාගේ දෝෂාභියෝගය අහෝසි වුණා. මෙවර දෝෂාභියෝග චෝදනාවයි මේ තරම් දිග කාලයක් පුරා ඇදී යන්නේ.1972 ව්‍යවස්ථාවේදී මේ තරම්වත් නිදහසක් දෝෂාභියෝගය සම්බන්ධයෙන් චූදිතයාට ලැබුණේ නැහැ. ඒ නිසා ආර්. ප්‍රේමදාස මහත්තයා නෙවිල් සමරකෝන් මහතාගේ දෝෂාභියෝගය සම්බන්ධව පැහැදිලි කරුණු දන්වා තිබෙනවා.මේ නිලය අධිකරණයේ ඇති ඉහළම නිළයයි. මෙය විනය පරික්ෂණයක් මිසක නඩුවක් නොවෙයි. රජයේ ඕනෑම සේවකයෙකු යම් කිසි චෝදනාවක් එල්ල වුවහොත් ඒ චෝදනාවලට පර්යේෂණ පවත්වන ආකාර තිබෙනවා. අග්‍රවිනිශ්චයකාරවරයකු හැරෙන්නට පළමුව රජයේ සේවකයෙකුට සිදු කරන්නේ එම පුද්ගලයාගේ තාවකාලිකව වැඩතහනමට ලක් කිරීමයි. චෝදනාවේ බරපතළකම අනුව සමහර අවස්ථාවල අර්ධ වැටුපක් සහිතව පඩි රහිතව වැඩතහනමට ලක් කරනු ලබනවා. එහෙත් අග්‍රවිනිශ්චයකාර තුමියගේ තත්ත්වය එසේ සිදුවී නැහැ.අග්‍රවිනිශ්චය කාර ධූරයට ඒ උත්තරීතර තනතුරට පත්වූ පුද්ගලයෙක්. ඒ පත්වීම ලබාදෙනු ලබන්නේ ජනාධිපතිතුමා විධායකයේ ප්‍රධානියා ලෙසයි. ඉවත් කිරීමේ බලතල ලබාදී තිබෙන්නේ පාර්ලිමේන්තුවට. එසේ නොමැති නම් ව්‍යවස්ථාදායකයට. අග්‍රවිනිශ්චයකාරවරයා ප්‍රමුඛ ඉහළ අධිකරණ දෙකේ ධූර කාලය අවසන් වෙනවා. ප්‍රධාන කරුණු තුනක් මත විශ්‍රාම යෑම, මරණය, ඉවත් කිරීම යන කරුණු තුනයි. උපරිමාධිකරණ දෙකේ තනතුරු ඉවත් කිරීමෙන් කරන්නේ කෙසේද?ඉවත් කිරීමෙන් අහෝසි කළ හැක්කේ කරුණු දෙකක් මතයි. එක නොහැකියාව, දෙක ඔප්පු කරන ලද විශමාචාර. මේ කරුණු දෙක මත මේ ඉවත් කිරීම කළ හැක්කේ කුමන ආයතනයට ද ඉතා පැහැදිලිව ආණ්ඩුක්‍රම ව්‍යවස්ථාවේ හත්වැනි ව්‍යවස්ථාවේ ඉතා පැහැදිලිව තිබෙනවා. ජනතාව සතු අධිකරණ බලය ක්‍රියාත්මක කළ හැකි ආකාර දෙකක් තිබෙනවා. එනම් ඍජුවම සහ වක්‍රව ක්‍රියාත්මක කළ හැකියි.පාර්ලිමේන්තුවට අධිකරණයේ කාර්යයේ ඍජුව නියැළිය හැකි අවස්ථාවන් ලෙස 107 වගන්තියට අනුව උපරිමාධිකරණ දෙකෙහි ඇති විනිශ්චයකාර නොහැකියාව හෝ විෂමාචාර මත ඉවත් කිරීමේ හැකියාව තියනවා.දෝෂාභියෝගය පාර්ලිමේන්තුවට ගෙන ඒමෙන් පාර්ලිමේන්තු මන්ත්‍රීවරුන්ගේ අස්සනින් න්‍යාය පත්‍රයට ඇතුළත් කිරීමෙන් පසුව මේ පරීක්ෂණ ක්‍රියාවලිය ආරම්භ කරන්නේ. විනය ක්‍රියාවලිය ගත යුතු ද යන්න පරීක්ෂා කිරීමත් සිදුවන්නේ මේ පරීක්ෂණයේ ප්‍රතිඵල පාර්ලිමේන්තුවට දැනුම් දුන්නට පසුව පාර්ලිමේන්තුවෙන් ඒ පිළිබඳ විවාද කර ඒ විවාදයෙන් පසුව ලැබෙන යෝජනා සම්මතයෙන් තීරණය කරනු ලබන්නේ අවසාන තීරණය. ඒ තීරණය ජනාධිපතිතුමාට දැනුම් දුන් පසුවයි. ජනාධිපතිතුමා විධායක නියෝගයන් මගින් ඉවත් කිරීම සිදු කරන්නේ. ඒ නිසා ඒ සියලු කාර්යය පටිපාටියත් ආණ්ඩුක්‍රම ව්‍යවස්ථාවේ ඒ වගේ ම ස්ථාවර නියෝගයන් හී ද සඳහන් වී තිබෙනවා.එතුමියගේ මේ ක්‍රියාවලිය මගින් බාහිර ඇති සාධන මේ තුළට ඇතුළත් කර එතුමිය නොමඟ යවමින් මේ රට අස්ථාවර කිරීමට උත්සාහයක යෙදෙනවා. එතුමියගේ මේ ක්‍රියාවලියට පක්ෂ වෙනවායි අධිකරණයේ ස්වාධීනත්වය පෙනී සිටිනවා යැයි පවසමින් ඉදිරිපත් වන පිරිසකගේ අතීත ක්‍රියාවලිය සොයා බැලිය යුතුයි. කුමන ස්ථාවරවල ද ඔවුන් සිටියේ ඇතැමුන් ඇයට අල්ලස, දූෂණ චෝදනා නැ¼ගුවා. අද ඒ අයම මෙතුමිය තබා ගැනීමට කටයුතු කරනවා.මේ සමහර ආයතන ලංකාවේ වසර 30 තුළ පැවැති ත්‍රස්තවාදී ක්‍රියාවලියේදී කුමන මතයක සිටිය ද අද ඒ අය කොතනද ඉන්නේ. අද ඒ අය රට අස්ථාවර කිරීමේ ක්‍රියාවලියේ නිරතව සිටිනවා. අද ඒ සඳහා ඔවුන් අගවිනිසුරුවරිය යොදාගෙන සිටිනවා.මම එතුමියගේ ගෝලයෙක් ලෙස ඉල්ලා සිටිනවා එතුමිය අපට උගැන්වූ නීතියේ බලය, බලාතික්‍රමණය, ආණ්ඩුක්‍රම ව්‍යවස්ථාවේ උත්තරීතර භාවය පිළිගන්නා ගෝලයෙක් හැටියට මා එතුමිය ගෙන් ඉල්ලා සිටිනවා මේ පිළිබඳ නැවත තමා විසින් විමර්ශනයක් ඇති කරගන්නයැයි මා ඉල්ලා සිටිනවා. මේ රට අස්ථාවර කිරීමේ දේශීය විදේශීය බලවේගවලට එතුමියට හවුල් නොවන ලෙස මා බැගෑපත්ව ඉල්ලනවා.මේ පරීක්ෂණ ක්‍රියාවලිය සාමාන්‍ය නඩු කටයුත්තක් යැයි සිතා ඒ දෘෂ්ටිකෝණයෙන් මැන බලන්න එපා. ඒ මූලධර්මවලින් ඒ කාර්යය පටිපාටික නීතියෙන්, කිසිදු ආකාරයෙන් මැන බලන්න එපා කියලා ඉල්ලා සිටිනවා. මෙය ආණ්ඩුක්‍රම ව්‍යවස්ථානුකූලයි ජනතා මතයට අනුකූලයි. එබැවින් එය නිත්‍යානුකූලයි.කැලණිය විශ්වවිද්‍යාලය අංශ ප්‍රධානි ආර්ථික විද්‍යා අධ්‍යයන අංශය මහාචාර්ය අජිත් දිසානායක”පළමුව මේ රටේ නිදහස් අධ්‍යාපනයේ ප්‍රතිඵල ලබාගත් අය හැටියටත්, එම නිදහස් අධ්‍යාපනයේ අවසානය දක්වා ප්‍රතිලාභ ලබාගත් අය හැටියටත් අපේ යුග මෙහෙවරක් තිබෙනවා. මෙහි සත්‍ය තත්ත්වය ජනතාවට හෙළිදරව් කිරීමට. මහජන මුදලින් මහජනයාගේ බදුවලින් නඩත්තු වන රජයේ සේවකයන් ලෙසත් මේ පිළිබඳව අප කතා කළ යුතුයි.මේ අවස්ථාවේදී රටක මානව සදාචාරාත්මක පැවැත්ම උදෙසා බලපාන කොන්දේසි කිහිපයක් තිබෙනවා. සමානාත්මතාවය සහ සාධාරණත්වය හැමෝටම පොදුවේ ඉහළ සිට පහළටත් පහළ සිට ඉහළටත් සමාන අර්ථ ක්‍රමයක් තුළ පවතින්නේ නම් පමණයි එය ජාත්‍යන්තර වශයෙන් පිළිගැනීමට ලක්වෙන්නේ. පසුගිය කාලයේ අපට දැකීමට ලැබුණු කරුණක් වන්නේ අපේ රටවලත් අනෙකුත් රටවලත් මේ සාධාරණත්වය බලය ධනය තියන අයට නැහැ. නමුත් පහළ අයට පමණයි දඬුවම් ලබා දෙනු ලබන්නේ යැයි මතයක් ගොඩනැඟී තිබුණා. මේ චෝදනාවට හොඳම පිළිතුර වශයෙන් මා දකිනවා ඉහළම තනතුරු ලාභීන්ටත් තමන් වරදක් කළා නම් එම වරදට මුහුණ දිය යුතුයි යන පණිවිඩය අද අපේ රටින් ලබාදීමට හැකි වුණා.””අධිකරණය යනු ඉහළ ම උත්තරීතරම ස්ථානයයි. එසේ නම් එතැන සිටිය යුත්තේ කවුරුන්ද? එම තනතුරු ලාභියා කටයුතු කළ යුත්තේ කෙසේ ද යන්න අපට ඉතාම වැදගත් වෙනවා. අධිකරණයේ තීන්දු දෙන ප්‍රධානියෙක් යම් යම් නඩු විභාගවල පැමිණිලිකරුවන් විත්තිකරුවන් සමඟ ගමන් බිමන් යනවා නම් කනවා බොනවා නම්, සමාජ කටයුතුවලට සම්බන්ධ වෙනවා නම් එතැන ස්වාධීනත්වයක් නැහැ. පැමිණිලිකරුවන් විත්තිකරුවන් සමඟ පුද්ගලික ගනුදෙනු පවත්වන්න බැහැ. ඒ තනතුරු ලාභියාගේ ගෞරවය රැකෙන ආකාරයට කටයුතු කළ යුතුයි.””සිවිල් වැසියන් විදිහට අපි කල්පනා කළොත් අපට පේනවා අද අධිකරණය කොතරම් හෑල්ලුවට ලක්වෙලාද? නඩුවල පැමිණිලිකරුවො, චුදිතයින් සමඟ පන්සල් කෝවිල් ගානේ යනවා නම් එතනම අපේ අධිකරණය හෑල්ලුවට ලක්වෙලා.””මෙතෙක් කාලයක් බටහිර රටවල් විසින් මෙහෙයවන ලද වාර්ගික යුදමය වාතාවරණය පසුකරමින් පශ්චාත් යුද වාතාවරණයක් තුළයි අප ජීවත් වෙන්නෙ. බටහිර බලවේග යුද්ධය අවසානයත් සමඟ මේ රට තුළ රජය අස්ථාවර කරලා මේ රට සංවර්ධනයට කරා යන ගමන විනාශ කරන්නට උත්සාහ කරපු පිරිසම තමයි අද මේ සිදු වීම පිටුපස සිටින්නෙත්. පසුගිය කාලයේ විශ්වවිද්‍යාල ආචාර්යවරුන්ගේ වැඩවර්ජනය පිටුපස සිටියෙත් ඒ කණ්ඩායමමයි. මේ නිසයි අපි පැහැදිලිව ම කියන්නේ මේ අවස්ථාවේදීත් මේ වටා එක්රොක් වී සිටින්නේ සාධාරණත්වයෙන් තොර බටහිර අවශ්‍යතා ඉටුකරන පිරිසක් මෙහි පිටුපස සිටින බව.””මේ කරුණු සම්බන්ධයෙන් මේ රටේ ආණ්ඩු පක්‍ෂයත් විපක්‍ෂයත් මෙහිදී එකම ස්ථාවරයක ඉන්නවා. පාර්ලිමේන්තුවේ උත්තරීතර භාවයට ගරු කරමින් එකම ස්ථාවරයක සිටීම අපට ඉතා වැදගත්. නිදහස ලැබුණායින් පසු ප්‍රධාන පක්‍ෂ දෙක එක තැන සිට කටයුතු කිරීම මඟින් ජනතාවට සුබවාදී පණිවිඩයක් ලබා දෙනවා. මේ වැරැදි දේවල්වලට ඔවුන් ඉඩ නොතබා පාර්ලිමේන්තු නීති රීතිවලට ගරු කරනවා. මහජනතාවට සේවය කිරීමට එම අවස්ථාවේදී සහයෝගයෙන් කටයුතු කිරීම ඉතා වැදගත්. මේ අවස්ථාවේ ශ්‍රී ලාංකිතයන් හැටියට බුද්ධිමත්ව ක්‍රියා කළ යුතුයි කියා මා තරයේ ප්‍රකාශ කර සිටිනවා.”සකස් කෙළේසුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=ab1301061</link>
    <topic>මෙන්න ට්‍රිලියම් ගනුදෙනුවේ ඇත්ත</topic>
    <author>සකස් කෙළේදයා ඩී ෆොන්සේකා</author>
    <content>‘අගවිනිසුරුවරියට එරෙහි දෝෂාභියෝග චෝදනා විමර්ශනය කළ පාර්ලිමේන්තු විශේෂ කාරක සභාව හමුවේ සාක්ෂි දුන් ට්‍රිලියම් රෙසිඩන්සීස් ආයතනයේ සභාපති ජනක රත්නායක මහතා තමන් විසින් අගවිනිසුරුවරියට ඒ ගනුදෙනුවේ දී ලක්ෂ 16 ක වට්ටමක් දුන් බව කියා සිටියේ ය. මේ ජනක රත්නායක මහතාගේ සාක්ෂියෙන් උපුටා ගත් කොටස් කීපයකි.මම ශ්‍රී ලංකා අපනයන සංවර්ධන මණ්ඩලයේ සභාපති වශයෙන් ද ඊට අමතරව ‘ සිටි හවුසිං ඇන්ඩ් රියල් එස්ටේට් සමාගම පී.ඇල්.සී සමාගමේ සභාපති සහ ප්‍රධාන විධායක වශයෙන් ද ට්‍රිලියම් රෙසිඩන්සීස් ආයතනයේ ප්‍රධාන විධායක නිලධාරී හා තවත් ආයතන කීපයක සභාපති වශයෙන් ද සේවය කරනවා.මා අපනයන සංවර්ධන මණ්ඩලයට එන්න කලින් සභාපති වෙලා හිටියා මර්චන්ඩ් බැංකුව කියන ආණ්ඩුවේ ආයතනයේ. ශ්‍රේෂ්ඨාධිකරණයෙන් දුන්නු තීන්දුවක් නිසා මා කාලයක් එතැනින් අයින් වෙලා ඉන්න හිතුවා. ශ්‍රේෂ්ඨාධිකරණයේ ඒ තීන්දුවට එරෙහිව මා ඉදිරිපත් වෙලා මට එරෙහිව දුන් තීන්දුව අයින් කරවා ගත්තා. ඊට පස්සෙ තමයි මා යළිත් මෙම ආයතනවල සභාපතිත්වයට පත් වුණේ.මම තමයි මර්චන්ට් බැංකු සභාපති වශයෙන් ඇති වූ මූල්‍ය අර්බුදයේ දී සෙලින්කෝ ආයතනයට අදාළ ආයතන 15 ක පමණ කළමනාකාරිත්වය භාරගෙන ඒවායේ කටයුතු කළේ. ඒ කාලය ඇතුළත දී තමයි මම ඛ්ඩ්අඡ් හා ට්‍රිලියම් රෙසිඩන්සිස් ආයතනවල සභාපති වශයෙන් පත් වුණේ. ඒ කාලය ඇතුළත ශ්‍රේෂ්ඨාධිකරණයට නිර්නාමිකව ලැබුණු ලියැවිල්ලක් මත ශ්‍රේෂ්ඨාධිකරණය මට මේකෙන් අස්වෙන්න කියලා තීන්දුවක් දුන්නා.මා මර්චන්ඩ් බැංකුවේ හිටපු කාලයේ තමයි එතැන තිබුණු මූල්‍ය ආයතන 5 ක් බලා ගත්තේ. මට ආරාධනාවක් ලැබුණා සෙලින්කෝ සමූහ ආයතනයෙන් යම් කිසි ආයතනයක් බේරා ගැනීම සඳහා ඒ අයට මූල්‍ය අවශ්‍යතාවක් තිබෙනවා. ඒ මූල්‍ය අවශ්‍යතාව සපුරා ඒ සමාගම ගන්න කියලා. ඒ අනුව මා පුද්ගලිකවත්, මර්චන්ඩ් බැංකුවේ සහභාගිත්වය ඇතිවත් එම ආයතනය මිලදී ගත්තා.ඇත්තටම මිලදී ගැනීමක් වුණේ නැහැ. කඩා වැටිලා තිබුණ ඒ ව්‍යාපාරයට මුදල් දාල එහි අයිතිය ලබාගත්තෙ මමයි.මම දැම්මා රුපියල් ලක්ෂ 50 ක්, මගේ සල්ලි වලින්. ඊට අමතරව බැංකුවේ සල්ලි වලින් ලක්ෂ 50 ක් දාලා ඒ ව්‍යාපාරයේ සියයට 92 ක අයිතියක් ලබාගත්තා. ඒ අනුව මට එහි සියයට 41 ක අයිතියක් තිබෙනවා.ට්‍රිලියම් ව්‍යාපාරයෙන් කරන්නේ තට්ටු නිවාස හදලා ඒවා මහජනතාවට විකුණන එක. ඒ අනුව අපි හදලා තියෙනවා තට්ටු නිවාස 300 ක්. එහි තිබෙනවා ගොඩනැඟිලි පහක්. අන්තිම ගොඩනැඟිල්ලේ ඇති නිවාසය තමයි මේ විකුණනු ලැබුවේ. ඊට සම්බන්ධ ගනුදෙනුවක් තමයි මෙයින් පෙන්නුම් කරන්නේ.කොළඹ 08 ඇල්විටිගල මාවත අංක 153 ට්‍රිලියම් රෙසිඩන්ට්සීස්හි සන්සෙට් වින්ග් එක?ඒක තිබෙන්නේ දෙවැනි තට්ටුවේ.පළමු වන උපලේඛනයේ තියෙන්නේ ලොට් අංක 1. එය පෙබරවාරි 4 දින දරන අංක 1481 ඔප්පුව. එය ඇල්විටිගල මාවත අංක 153 දේපළට අයිතියි.සභාපතිතුමා - හරි අපට කියන්න ඕන කාරණය ඕක නෙවෙයි. ට්‍රිලියම් රෙසිඩන්සීස් ගැන දැන් මට කියන්න.නිමල් සිරිපාල ද සිල්වා මහතා -මේ විශේෂිත ගනුදෙනුව ගැන සාකච්ඡා කරන්න කවුද ආවෙ. මොකද මේ ගැනුම්කරුවා එතකොට රටේ හිටියේ නැහැ. කවුද ආවෙ ගනුදෙනුව කතාකරන්න.ජනක රත්නායක මහතා - මට මතක හැටියට 2011 පෙබරවාරි හෝ මාර්තුවල මට ඇමතුමක් ආවා ප්‍රදීප් කාරියවසම් නැමැත්තෙකුගෙන්. ඔහු තමා හඳුන්වා දුන්නේ ජාතික ඉතිරි කිරීමේ බැංකුවෙ සභාපති ලෙස. ඔහු කීවා මා සමඟ කතාකරන්න ඕන කියල.තමා ජාතික ඉතිරි කිරීමේ බැංකුවේ සභාපති බවත් තමාගේ බිරිය ශ්‍රේෂ්ඨාධිකරණයේ විනිසුරුවරියක බවත් කීවා.ඇගේ සොහොයුරියට ට්‍රිලියම් නිවාසයක් මිලදී ගන්නට අවශ්‍ය බවත් ඔහු මට කීවා. අපි ඒ නිවාස විකුණන බව මා කීවා. අඩු මිලකට ඔහුට ඒවා අවශ්‍ය බවත් ඔහු කීවා.සාමාන්‍යයෙක් අපේ මේ ට්‍රිලියම් නිවාස විකුණන්නෙ නියමිත මිලකට.නිමල් සිරිපාල ද සිල්වා මහතාඔහු කීවේ ඔහුගේ බිරිය ශ්‍රේෂ්ඨාධිකරණයෙ විනිසුරුවරියක කියා ද නැතිනම් අගවිනිසුරුවරිය කියාද?ජනක රත්නායක මහතා- නෑ මේක ඊට ඉස්සර දෙයක්. ඇය ඒ කාලෙ ශ්‍රේෂ්ඨාධිකරණයේ විනිසුරුවරියක්. ඇගේ ඔස්ට්‍රේලියාවේ ජීවත්වෙන සොහොයුරියට නිවාසයක් මිලදී ගන්න ඕනෑය කීවා. මං කිව්වා එන්න ඕන වෙලාවක ඇවිත් ඔබට බලන්න පුළුවන්” කියල ඉන්පසු ඔවුන් ඇවිත් බැලුවා මට මතකයි.ඒ ඇගේ සොහොයුරිය හා ඇගේ සැමියා. ඔවුන් ඉන්පසු සතියකින් මට ඇමතුමක් දුන්නා.ප්‍රදීප් කාරියවසම් මට කතාකර කිව්වා මට හොඳ මිලක් දෙන්න කියා. මම කිව්වා මේක තමයි නියමිත මිල. ප්‍රදීප් කාරියවසම් කියන පුද්ගලයා මට අද වෙනතුරු පෞද්ගලිකව හමුවෙලා නැහැ. අගවිනිසුරුවරිය දෙවතාවක් හම්බ වුණා ට්‍රිලියම් රෙසිඩන්සීස් එකට ආවට පස්සෙ. අපි සාමාන්‍යයෙන් හැඳුනුම්කමක් තිබෙනවා නම් පොඩ්ඩක් මිල අඩු කරනවා. ඔක්කොටම නොවෙයි ඒ විකිණීමේ බලාපොරොත්තුව අනුව. මම දැනගෙන හිටියෙ නැතිවුණත් එයාගේ සම්බන්ධකම් ගැන කිව්වාම.නිමල් සිරිපාල ද සිල්වා මහතා - බිරිය නඩුකාරවරියක් කියපු නිසා.ජනක රත්නායක මහතා - ශ්‍රේෂ්ඨාධිකරණයේ විනිසුරුවරියක් කී නිසා ඊට අමතරව බැංකුවේ සභාපති වශයෙන් මම එයාට හොඳ වට්ටමක් දුන්නා.විමල් වීරවංශ මහතා - කොච්චරක්ද?ජනක රත්නායක මහතා - ලක්ෂ 16ක් විතර.මතකයේ හැටියට මූලික හැඳුනුම්කමක් තිබෙනවා නම් හඳුනන කෙනෙක් මාර්ගයෙන් ආවොත් සුළු වට්ටමක් දෙනවා. නැත්නම් දෙන්නේ නැහැ.එතැන එක හේතුවක් තමයි. එතුමා කිව්වා එතුමාගේ බිරිය ශ්‍රේෂ්ඨාධිකරණයේ විනිසුරු වරියක් කියා.විමල් වීරවංශ මහතා - ශිරානි බණ්ඩාරනායක මැතිනිය කියා කිව්වාද?ජනක රත්නායක මහතා - ඔව්. මොකද මම ශ්‍රේෂ්ඨාධිකරණයේ විනිසුරුවරුන් ගැන දන්නවා.නිමල් සිරිපාල ද සිල්වා මහතා - ඔබතුමා කියන්නේ වට්ටම දීමට ඔබතුමාගේ හිත යොමු වුණේ එයාගේ බිරිය ශ්‍රේෂ්ඨාධිකරණ විනිසුරුවරියක් නිසාද?ජනක රත්නායක මහතා - මූලික වශයෙන්ම ඔව්.නිමල් සිරිපාල ද සිල්වා මහතා - ඒ වෙනකොට ඔබතුමා වගඋත්තරකරුවෙක් වෙලා ශ්‍රේෂ්ඨාධිකරණයේ නඩුත් තිබුණා නේද?ජනක රත්නායක මහතා - ඔව්.සභාපතිතුමා - දැන් ඉතිරි ටික පැහැදිලි කරන්න.ජනක රත්නායක මහතා - ඊට පසු මගේ මූල්‍ය අධ්‍යක්ෂකට කීවා මෙයාට වට්ටමක් දෙන්න මෙපමණ ප්‍රමාණයක් දෙන්න කියා.නිමල් සිරිපාල ද සිල්වා මහතා -ඔබතුමාට වගකීමක් තිබුණා මේ වන විට තැන්පත්කරුවන්ගේ මුදල් ගෙවන්නේ නැතිව සිටි කාලයක්. ඒ නිසාජනක රත්නායක මහතා - අපි ගෙවනවානිමල් සිරිපාල ද සිල්වා මහතා - මෙවැනි අවස්ථාවක ඇයි රුපියල් 16 ලක්ෂයක වට්ටමක් දුන්නෙ? ඔබතුමාට වගකීමක් තිබුණා වැඩිම මුදලක් ගන්න. ඔබ උසාවියට දැන්වූවාද රු. මිලියන 1.6ක වට්ටමක් දුන්නා කියා ඔබට ශ්‍රේෂ්ඨාධිකරණයේ විනිසුරුවරිය සමඟ ඇති සබඳකම නිසා.නිමල් සිරිපාල ද සිල්වා මහතා -ඔබ ඉන්නේ බාරකාර තත්ත්වයක. ඔබතුමාට ඕනෑ ඕනෑ විදිහට යහළුවන්ට මිත්‍රයන්ට ශ්‍රේෂ්ඨාධිකරණ විනිසුරුවරුන්ගේ නම් කිව්වාම අඩුකරන්න පුළුවන්ද? ඒ කියන්නේ ඔබතුමා යම් වාසියක් බලාගෙන තියෙනවා මේ ගනුදෙනුවෙන්. ඔබ බාරකරුවෙක් හැටියට වරදකරුවෙක්. මං හිතනව ඔබ විශාල වරදක් සිදුකර තිබෙන වරදකරුවෙක්. අපටත් ඒ බව සනාථ කරන්න වෙනවා.විමල් වීරවංශ මහතා - ඔබ හොඳාකාරවම දන්නවා කාරියවසම් මහත්මයා මේ යෝජනාව කරන විටම මේ අර්බුදය සම්බන්ධ නඩු විභාගයට ගන්නේ ශිරානි බණ්ඩාරනායක මැතිනියගේ ප්‍රධානත්වයෙන් බව.ජනක රත්නායක මහතා - ඒ කාලයේ ශිරානි තිලකවර්ධන මහත්මිය හිටියේ.විමල් වීරවංශ මහතා - හොඳයි. ඒ වන විට ශිරානි තිලකවර්ධන. ගනුදෙනුව ඉවර වන විටත් ඒ නඩු අහමින් සිටියේ ශිරානි තිලකවර්ධන මහත්මියද?ජනක රත්නායක මහතා - නඩුව අසමින් සිටියේ ශිරානි තිලකවර්ධන මහත්මිය හා අනිත් අය.විමල් වීරවංශ මහතා - මේ ගනුදෙනුව සිදුවෙමින් පවතින අතරතුර ද එහෙම නැත්නම් පසුවද ඔබේ අයිතිවාසිකම් වෙනුවෙන් නඩුව ගියේ.ජනක රත්නායක මහතා - ඊට පෙර ගියේ.විමල් වීරවංශ මහතා - ඒ ඔබ බලාපොරොත්තු වූ සහනය දුන් විනිසුරු මඬුල්ල කවුද?ජනක රත්නායක මහතා - ශිරානි තිලකවර්ධන මහත්මිය හා අනෙක් අය.විමල් වීරවංශ මහතා - එතකොට මේ ගනුදෙනුව වූවාට කොච්චර කාලෙකට පසුවද ශිරානි බණ්ඩාරනායක මැතිනියගේ මූලිකත්වයෙන් යුත් විනිසුරු මඬුල්ලකට ඔබේ නඩුව විභාග කරන්න ගියේ.ජනක රත්නායක මහතා - මගේ මතකයේ හැටියට එතුමිය අගවිනිසුරු වුණේ මැයි මාසයේ. ඊට පසු තමයි විනිසුරු මඬුල්ල මාරුවුණේ.නිමල් සිරිපාල ද සිල්වා මහතා : ඔබ එතුමියට ලක්ෂ 16 ක වට්ටමක් දුන්නායින් පස්සේ ඔබ හිතුවේ නැද්ද, ඒක සදාචාරාත්මක නැහැ කියලා? ඔබ හිතුවේ නැද්ද, එතුමියගෙන් බැහැරව ඒ නඩුව ගන්න ඕනෑ කියලා? ඒ සම්බන්ධයෙන් ඔබතුමා නීතිඥවරුන්ට උපදෙස් දුන්නේ නැද්ද? අගවිනිසුරු තුමියගේ නම කියපු හින්දා මිලියන 1.6 ක වට්ටමක් දෙනවා.විමල් වීරවංශ මහතා : ඒ කියන්නේ ඔබට හිතුණේ නැද්ද, මේක අල්ලසක් දීමක් ලෙස සලකන්න ඉඩ තිබෙනවා ය කියලා?නිමල් සිරිපාල ද සිල්වා මහතා : ඇත්තටම ඔබතුමා ඒක අල්ලසක් හැටියට ද දුන්නෙ?නිමල් සිරිපාල ද සිල්වා මහතා : යම් වාසියක් ගන්න බලාපොරොත්තුවෙන් දුන්නු එකක් නේ. අගවිනිසුරු තුමිය එක්ක හොඳින් හිටියොත් අපට මොකක් හරි ගනුදෙනුවක් කරන්න පුළුවන් කියලා ඔබතුමාගේ යටි හිතේ හරි එවැනි අදහසක් තිබෙන්න ඇති නේද?විමල් වීරවංශ මහතා : නැත්නම් කාරියවසම් මහතා එහෙම යෝජනාවක් කළා ද?නියෝමාල් පෙරේරා මහතා : ඔබතුමා ඒ වන කොට ඒකේ කොටස්කාරයෙක් හැටියටත් හිටියා නේ?ජනක රත්නායක මහතා : ඔව්. මම කොටස් කාරයෙක්.නියෝමාල් පෙරේරා මහතා : ඒ වාගේම විශේෂ ඇටොර්නි බලපත්‍රයේ ඉන්න සාක්ෂිකරුවන් දෙන්නා ඔබතුමාගේ ආයතනයේ සේවය කරන දෙන්නෙක් ද?ජනක රත්නායක මහතා : සේවය කරපු දෙදෙනෙක්.නියෝමාල් පෙරේරා මහතා : එතකොට විකුණුම් ගිවිසුම එකේත් ඒ දෙදෙනාගෙන් එක් කෙනෙක් අස්සන් කරලා තිබෙනවා?ජනක රත්නායක මහතා : ඔව්.නියෝමාල් පෙරේරා මහතා : ඒ දෙදෙනා ශිරානි බණ්ඩාරනායක මැතිතුමියව හොඳට දන්නා බවට මේකේ සහතික කරලා තිබෙනවා?ජනක රත්නායක මහතා : දන්නවා.නියෝමාල් පෙරේරා මහතා : කොහොමද දැන ගත්තේ? ගනුදෙනු කරන්න ආවාට පස්සේ ද දැන ගත්තේ? ඊට ඉස්සෙල්ලා සම්බන්ධතාවක් තිබුණා ද?ජනක රත්නායක මහතා : ඒක මම දන්නේ නැහැ, හරියට.නිමල් සිරිපාල ද සිල්වා මහතා : ඒ වෙලාවේ ඔබතුමා එහෙම ළඟ පාතක සිටියේ නැද්ද? දැන් අගවිනිසුරු තුමිය එනවා. ඔබතුමා රුපියල් ලක්ෂ 16 ක කොමිස් එකක් දීලා තිබෙනවා. ඔබතුමා හරි ආසයි, අගවිනිසුරු තුමියට රුපියල් මිලියන 1.6 ක කොමිස් එකක් දීලා තිබෙන කොට ඔබතුමා කිව්වේ නැද්ද, අගවිනිසුරු තුමිය මේ පැත්තේ මේවා අස්සන් කරන්න ආවොත් මටත් කථා කරන්න කියලා? කිව්වේ නැද්ද ඔබතුමා? ඇත්ත කියන්න.ජනක රත්නායක මහතා : ඒක තමයි ඔප්පුවේ මමම අත්සන දැම්මේ. (ඔප්පුව පෙන්වයි) මම මේ ඔප්පුවේ අස්සන් කරලා තිබෙන්නේ. එතුමිය හම්බ වෙලා මමම තමයි අස්සන් කළේ, ඔප්පුවට. එතුමිය මම හම්බ වුණා, දෙපාරක්. ඒ වෙලාවේදී නිවාස ගැන කථා කළා. මම ගිහින් එතුමියට නිවසේ යතුර භාර දීලා, එතුමියට ඔක්කොම පෙන්නුවා.මම හිතන්නේ, මේ ට්‍රිලියම් එකේ අවුරුදු හතරක් වැඩ කළාට එකම එක ඔප්පුවයි මම අස්සන් කරලා තිබෙන්නේ. මේ ඔප්පුව විතරයි.නිමල් සිරිපාල ද සිල්වා මහතා : ඒ නිසා ඔබ විශේෂත්වයක් මේ ගනුදෙනුවේදී දැක්වූවා, අනෙකුත් සේවා දායකයන්ගෙන් පරිබාහිරව?ජනක රත්නයක මහතා : ඔව්.විමල් වීරවංශ මහතා : ඒ අයට නොදක්වන මට්ටමේ?ජනක රත්නායක මහතා : ඒ ඔප්පුව විතරයි මම ජීවිත කාලයටම ට්‍රිලියම් එකේ අස්සන් කරලා තිබෙන්නේ.සභාපතිතුමා : ඔබතුමාගේ සාක්ෂිය දැනට අවසන්.නියෝමාල් පෙරේරා මහතා : තව ප්‍රශ්නයක් තිබෙනවා. අග්‍ර විනිශ්චයකාර තුමියගේ ඉල්ලීමකට ඔබතුමාගේ ට්‍රිලියම් ආයතනයේ සේවය කරන කවුරු හෝ කෙනෙක්ව අයින් කළා ද?ජනක රත්නායක මහතා : එතැන පොඩි ප්‍රශ්නයක් වුණා. සාමාන්‍යයෙන් මෙතුමිය එන කොට ඩ්‍රයිවර් කෙනෙක්වත් එන්නේ නැහැ.එතුමියගේ කාර් එක එතුමියම පදවාගෙන එන්නේ. කිසි කෙනෙක් ගෙනෙන්නේ නැහැ. දවසක් එතුමිය එනකොට මගේ සේවකයෙක් හිටියා. විකුණුම් කරන එක්කෙනෙක්.නම?මුස්ලිම් එක් කෙනෙක්. මට මතක නැහැ, එතුමියගෙන් පැමිණිල්ලක් ආවා, ඔහු ඇයට ගෞරව කළේ නැහැයි කියලා. ඒ අනුව මට සිද්ධ වුණා-ඒ සේවකයාව අස් කරන්න?නිමල් සිරිපාල ද සිල්වා මහතා : ඔබ ඒ සේවකයාව අස් කරන්න ඉස්සෙල්ලා අභ්‍යන්තර පරීක්ෂණයක් තිබ්බා ද?ජනක රත්නායක මහතා : ඔහු ඉදිරිපත් වුණේ නැහැ.ඒ. ඩී. සුසිල් පේ‍්‍රමජයන්ත මහතා : දැන් අපට කියන්න පුළුවන් ද, තුන්වන උපලේඛනයේ තිබෙන මේ වාරික හතර ගැන? චෙක්පත්වලින් ගෙවුව මේ චෙක්පත් හතරේ චෙක්පත් මුදල් වෙලා තිබෙනවා ද?ජනක රත්නායක මහතා : ඔව්. ඔක්කොම මුදල් වුණා.සකස් කෙළේදයා ඩී ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=ab1301062</link>
    <topic>සංවාද මණ්ඩපය</topic>
    <author>සංවාද සටහනචන්දන බණ්ඩාර</author>
    <content> නියෝජ්‍ය කථානායකචන්දිම වීරක්කොඩිපාර්ලිමේන්තුවේ බලය සම්බන්ධයෙන් හෝ එහි ස්ථාවර නියෝග සම්බන්ධයෙන් අර්ථ නිරූපණ ලබාදීමට ශ්‍රේෂ්ඨාධිකරණයට හෝ කිසිදු අධිකරණයකට නොහැකි බවත් පාර්ලිමේන්තුව සම්බන්ධ අධිකරණ බලය අධිකරණයට ලබා දී නැති බවත් එමනිසා නැති බලයක් ක්‍රියාත්මක කිරීමට අධිකරණයට නොහැකි බවත් නියෝජ්‍ය කථානායක චන්දිම වීරක්කොඩි මහතා පවසයි. අභියාචනාධිකරණය තේරීම් කාරක සභාව පිළිබඳව ලබා දුන් අර්ථ නිරූපණය සහ තවත් ගැටලු කීපයක්ම ගැන සිළුමිණ සමඟ සංවාදයකට එක්වෙමින් නියෝජ්‍ය කථානායකවරයා මේ බව පැවැසීය.තේරීම් කාරක සභාව නිත්‍යානුකූල නැහැ කියන අධිකරණයේ අර්ථ නිරූපණය ගැන ඔබේ අදහස කුමක්ද?අධිකරණයේ අර්ථ නිරූපණය ගැන මේ වන තෙක් අපව දැනුම්වත් කොට නැහැ. තේරීම් කාරක සභාවට එරෙහිව යම් යම් පාර්ශ්ව ශ්‍රේෂ්ඨාධිකරණයට ගිය මොහොතේ පාර්ලිමේන්තුවට නොතීසි නිකුත් කොට තිබුණා. කථානායකතුමා පැහැදිලි ලෙස තීන්දු කළා එම නොතීසි වලංගු නොවන බවට. එමෙන්ම පාර්ලිමේන්තුවේ කටයුතුවලට තුන්වැනි පාර්ශ්වයකට මැදිහත් විය නොහැකි බව කථානායකතුමා තීන්දු කොට තිබෙනවා.පාර්ලිමේන්තු ස්ථාවර නියෝග නීතියක් නොවන නිසා අගවිනිසුරුට එරෙහි විමර්ශනයක් කිරීමට තේරීම් කාරක සභාවට නොහැකි බවට තීන්දුවක් ලැබී තිබෙනවා?ඉතාම පැහැදිලිව පාර්ලිමේන්තු ස්ථාවර නියෝග නීතියක් නෙමෙයි. ආණ්ඩුක්‍රම ව්‍යවස්ථාවේ (107) වගන්තියට අනුව ඉහළ අධිකරණ විනිසුරුවරුන්ට එරෙහිව ඔවුන් ඉවත් කිරීමට නීතියක් හෝ ස්ථාවර නියෝග යටතේ කටයුතු කළ හැකියි. එලෙස ආණ්ඩුක්‍රම ව්‍යවස්ථාවෙන් ලැබී තිබෙන ප්‍රතිපාදන අනුව තමයි දෝෂාභියෝගය පිළිබඳ කටයුතු කොට තිබෙන්නේ. පාර්ලිමේන්තු තේරීම් කාරක සභාවකින් කිසිදු විනිශ්චයකරුවකු වැරැදි කරුවකු කරන්නේ නැහැ. පාර්ලිමේන්තු තේරීම් කාරක සභාවකින් කරන්නේ විමර්ශනයක් කොට එම තොරතුරු පාර්ලිමේන්තුවට වාර්තා කිරීම පමණයි.අගවිනිසුරුට එරෙහි මේ තේරීම් කාරක සභාව සිය වාර්තා පාර්ලිමේන්තුවේ සභාගතකොට මාසයකින් පසුව පාර්ලිමේන්තුවේ වාද විවාද කොට පාර්ලිමේන්තුවේ මන්ත්‍රීවරු බහුතරය තමයි අගවිනිසුරු වැරැදිද නැද්ද තීරණය කරනවා. පාර්ලිමේන්තු තේරීම් කාරක සභාවට මේ විමර්ශනය මඟින් අගවිනිසුරු වැරැදිකරු කිරීමට බැහැ. එහෙම මේ පාර්ලිමේන්තු තේරීම් කාරක සභාව එලෙස අගවිනිසුරු වැරැදිකරු ලෙස ප්‍රකාශ කොට නැහැ. ඇයට එරෙහි චෝදනා සනාථ වන බව වාර්තා කොට තිබෙනවා. ඒ නිසා දෙසැම්බර් අටවැනිදාට පසුව රැස්වන පාර්ලිමේන්තුවේ එය විවාදයට ගැනීමෙන් පසුව පාර්ලිමේන්තුවේ මන්ත්‍රීවරු බහුතරය ඇය වැරැදිකරුද නැද්ද තීරණය කරාවි.මේ තේරීම් කාරක සභාව නිත්‍යානුකූල නැහැ කියලා අර්ථ නිරූපණයක් කිරීමට ශ්‍රේෂ්ඨාධිකරණයට බලය තිබෙනවාද?පාර්ලිමේන්තුව සතු අධිකරණ බලය අධිකරණයට පැවැරීමේදී පාර්ලිමේන්තුවේ බලය සහ අධිකරණ කටයුතු පාර්ලිමේන්තුව සතුව තබාගෙන තමයි අධිකරණයට පාර්ලිමේන්තුව විසින් අධිකරණ බලය ක්‍රියාත්මක කිරීමට ප්‍රතිපාදන ලබා දී තිබෙන්නේ. ඒ නිසා අධිකරණයට පවරා නැති බලයක් ක්‍රියාත්මක කිරීමට හෝ පාර්ලිමේන්තුවේ කටයුතු පිළිබඳ අර්ථ නිරූපණ ලබා දීමට ශ්‍රේෂ්ඨාධිකරණයට හෝ වෙනත් අධිකරණයකට අවස්ථාවක් නැහැ. ඒ වගේම පාර්ලිමේන්තු වරප්‍රසාද සහ ස්ථාවර නියෝගවල යම් අඩුලුහුඬුකම් තිබෙනවා නම් ආණ්ඩුක්‍රම ව්‍යවස්ථාවේ සඳහන් වෙනවා අපත් එංගලන්තයේ ක්‍රමය නැතිනම් නීති සම්ප්‍රදායට අනුව කටයුතු කළ යුතුයි කියා. එංගලන්තයේ ඉහළ අධිකරණ විනිශ්චයකරුවකුට දෝෂාභියෝගයක් එල්ල වූ විට එය අධිකරණයට ගෙන ගොස් අර්ථ නිරූපණ හෝ වෙනත් අධිකරණ කටයුත්තකට යොමු කොට නැහැ.1993 ඇමෙරිකාවේ එරට අගවිනිසුරු නික්සන්ට එල්ල වූ දෝෂාභියෝගයේදී ඔහු අධිකරණයේ සහන ඉල්ලා සිටියා. නමුත් අධිකරණය පැහැදිලිව ප්‍රකාශ කළේ විනිසුරුවරු ඉවත් කිරීම පාර්ලිමේන්තුවේ වැඩක් අපට ඊට මැදිහත් විය නොහැකියි කියලා. ඇමෙරිකාවේ විනිසුරුවරු ඉවත් කරන්නෙත් පාර්ලිමේන්තුවෙන්. නිකමට හිතලා බලන්න පාර්ලිමේන්තු මන්ත්‍රීවරු ඉවත් කිරීමේ බලය අධිකරණයට දී තිබෙනවා. එය පාර්ලිමේන්තුවට දුන්නොත් මොකද වෙන්නේ. ඒ වගේම තමයි විනිසුරුවරු ඉවත් කිරීමේ බලය අධිකරණයට දුන්නොත් මොකද වෙන්නේ. ඒ නිසා තමයි ඉහළ අධිකරණ විනිසුරුවරු ඉවත් කිරීමේ බලය පාර්ලිමේන්තුවට පවරා තිබෙන්නේ. රට ව්‍යාකූල නොවෙන විදියට තමයි ආණ්ඩුක්‍රම ව්‍යවස්ථාව සහ නීති සම්පාදනය කොට තිබෙන්නේ.කෙසේ වෙතත් ආණ්ඩුක්‍රම ව්‍යවස්ථාවේ 125 වගන්තියට අනුව ව්‍යවස්ථාව අර්ථ නිරූපණය කිරීමේ බලය ශ්‍රේෂ්ඨාධිකරණය සතුයි. එහෙම නම් තේරීම් කාරක සභාව ගැන අර්ථ නිරූපණයට ශ්‍රේෂ්ඨාධිකරණයට හැකියාව තිබෙනවා නේද?ආණ්ඩුක්‍රම ව්‍යවස්ථාවේ තිබෙනවා පාර්ලිමේන්තු බලය අභියෝගයට ලක්කිරීමට හෝ ඊට එරෙහිව කටයුතු කිරීමට අධිකරණයට බලය ලබා දී නැති බව. එතකොට ලබා දී නැති අධිකරණ බලයක් අධිකරණය ක්‍රියාත්මක කරන්නේ කොහොමද? ඉතාම පැහැදිලියි. අධිකරණයට පාර්ලිමේන්තුවට සම්බන්ධ නොපවරන ලද බලයක් ක්‍රියාත්මක කොට අර්ථ නිරූපණ ලබා දෙන්න බැහැ.හොඳයි එතකොට අධිකරණය විසින් පාර්ලිමේන්තුව හෑල්ලු කිරීමක් ද මේ අර්ථ නිරූපණයෙන් සිදුකොට තිබෙන්නේ?අධිකරණය අර්ථ නිරූපණය කොට තිබෙනවාද යන්න අපට දැනුම්වත් කොට නැහැ. අපි පාර්ලිමේන්තුව විදියට අධිකරණයේ ඔය කියන කාරණයට සම්බන්ධ වී නැහැ. ඒ නිසා අධිකරණයට ව්‍යවස්ථානුකූලව පාර්ලිමේන්තු බලතලවලට කිසි බලපෑමක් කළ නොහැකියි.අභියාචනාධිකරණයේ නොතීසි අනුව තේරීම් කාරක සභාවේ සාමාජිකයන් දෙදෙනකු අධිකරණය හමුවේ පෙනී සිටියා. ඊට ඔවුන්ට නීතිමය හැකියාවක් තිබුණාද?පාර්ලිමේන්තු බලතල හා වරප්‍රසාද පනතේ (17) වගන්තියේ සඳහන් වෙනවා පාර්ලිමේන්තු මන්ත්‍රීවරයකු හෝ පාර්ලිමේන්තුවේ ඕනෑම මට්ටමේ නිලධාරියකු පිටස්තර ආයතනයකට පාර්ලිමේන්තුව සම්බන්ධ කටයුතු ගැන සාක්ෂි දෙනවා නම් කථානායකතුමාගේ අවසරය ගත යුතුයි කියලා. එය නොදන්නා බව පාර්ලිමේන්තු මන්ත්‍රීවරයෙකුට කිව නොහැකියි. මන්ත්‍රීවරයකු පාර්ලිමේන්තු නීති රීති ගැන දැනුම්වත් විය යුතුයි. අපි තවම දන්නේ නෑ අදාළ මන්ත්‍රීවරු දිවුරුම් ප්‍රකාශයක් මඟින් හෝ සාක්ෂි දී තිබෙනවාද කියා. එසේ කුමන ආකාරයේ හෝ සාක්ෂි දීමක් කර තිබේ නම් අදාළ මන්ත්‍රීවරුන්ට එරෙහිව ඔවුන්ව දෝෂදර්ශනයට ලක් කිරීමේ යෝජනාවක් ගෙනවිත් පාර්ලිමේන්තුවේ සම්මත කළ හැකියි. මහජන නියෝජිතයකු එවැනි තත්ත්වයට පත්වුවහොත් ඔහු සමාජයේ ඉතාම පහළ මට්ටමට සහ අපකීර්තියට පත්වේවි.එ.ජා.ප. මන්ත්‍රී දයාසිරි ජයසේකර මහතා කියා තිබුණා පාර්ලිමේන්තුව පැහැදිලිවම උත්තරීතර නැහැ කියලා?මුලින්ම රටේ ආණ්ඩුක්‍රම ව්‍යවස්ථාව උත්තරීතරයි. ඊළඟට ජනතා පරමාධිපත්‍යය උත්තරීතරයි. ජනතා පරමාධිපත්‍යය යනු ජනතා නියෝජිතයන් වන පාර්ලිමේන්තු මන්ත්‍රීවරුන් ඒ අනුවයි පාර්ලිමේන්තුව උත්තරීතර බව කියන්නේ. පාර්ලිමේන්තුව සතු අධිකරණ බලයට කාටවත් අත තියන්න බැහැ. පාර්ලිමේන්තුවට අයත් බලය හැර අනෙකුත් අධිකරණ බලතල අධිකරණයට ස්වාධීනව ක්‍රියාත්මක කළ හැකියි.හොඳයි දැන් අගවිනිසුරුට එරෙහි දෝෂාභියෝගයට මොකද වෙන්නේ?පාර්ලිමේන්තු තේරීම් කාරක සභාවේ වාර්තාව පාර්ලිමේන්තුවට ඉදිරිපත් කොට තිබෙනවා. ජනවාරි 8 පාර්ලිමේන්තුව රැස්වූ පසුව පාර්ලිමේන්තුවේ පක්ෂ නායකයන් රැස්වී තීන්දු කරන ඕනෑම දිනයක අගවිනිසුරුට එරෙහි දෝෂාභියෝගය විමර්ශන වාර්තාව පාර්ලිමේන්තුවේ විවාදයට ලක්වෙනවා. එහිදී අගවිනිසුරුවරිය වැරැදිද නිවැරැදිදැයි පාර්ලිමේන්තු මන්ත්‍රීවරු ජූරි සභාවක් ලෙස රැස්වී මහජන නියෝජිතයන් බහුතරය හදවතට එකඟව තීරණයක් ගනීවි. එය මන්ත්‍රීවරුන්ගේ බහුතර ඡන්දයෙන් තීරණය වේවි.අගවිනිසුරුවරියගේ විෂම පැවැත්ම තහවුරු වී තිබෙන බව ජනතාව පිළිගැනීමට සූදානම් වේවිද?අගවිනිසුරුතුමියට එරෙහි විමර්ශන වාර්තාව මහජනතාවට විවෘතව ලබා ගෙන අධ්‍යයනය කළ හැකියි. එය කියන බලන ඕනෑම කෙනකුට ඇය වැරැදිද නැද්ද කියා තීරණය කළ හැකියි. ඇයට එරෙහි චෝදනා බොරු නම් ඇය විෂමාචාර පැවැත්මක් නැති බව තහවුරු වෙනවා නම් පාර්ලිමේන්තුවේ මන්ත්‍රීවරු ජූරි සභාවක් ලෙස ඒ ගැන තීරණය කරාවි. අපි හැමෝටම ස්වාධීන සුපිරිසිදු රාජ්‍යයක් අවශ්‍යයි. මා නියෝජ්‍ය කථානායක ලෙස නෙමෙයි මහජන නියෝජිතයකු ලෙස කිව යුතුයි මේ රට අවුලකට ගෙන යාමට මාන බලන බලවේගවලට ඉඩ දිය යුතු නැහැ. අගවිනිසුරුවරිය වෙනුවෙන් පෙනී සිටින කිසිවකු ඇය සුපිරිසුදු යැයි කියන්නේ නෑ. ඇය වෙනුවෙන් කථා කරන නීතිඥ එස්.එල්.ගුණසේකර පුවත්පතකට කියා තිබුණා ඇය සුපිරිසුදු යැයි කියන්නේ නැහැ කියා. එසේ නම් ඔහුට අනුව අති පිරිසුදු නැති අයකු අගවිනිසුරු ධූරයට සුදුසුද? ඕනෑම කෙනෙක් කියාවි සුදුසු නැහැ කියලා.අභියාචනාධිකරණ තීන්දුව රටේ ජයග්‍රහණයක් බව අගවිනිසුරුවරියගේ පාර්ශ්වයේ නීතිඥවරු ප්‍රකාශ කරනවා?රට ව්‍යාකූලභාවයට පත්වෙන අධිකරණය සහ ව්‍යවස්ථාදායකයේ ගැටුමෙන් අන්තර්ජාතිකව වාසි ලබා ගැනීමට මාන බලන අයට නම් මෙය ජයග්‍රහණයක් විය හැකියි. රටේ නීති රීති වෙනස් කොට කාට හෝ එරෙහිව විනය පරීක්ෂණ කළ නොහැකියි. මේ රටේ ව්‍යවස්ථාව වෙනස් කිරීමට රාජ්‍ය නොවන සංවිධානවලට හෝ විදෙස් බලවේගවලට ඉඩක් නැහැ. අපේ ආණ්ඩුක්‍රම ව්‍යවස්ථාව උත්තරීතරයි. එය ආරක්ෂා කිරීමට අප බැඳී සිටිනවා. දැන් තිබෙන නීති රීති අනුව අගවිනිසුරුට එරෙහි දෝෂාභියෝගය ගැන තීන්දු ගත යුතුයි. එසේ නොවුණහොත් ව්‍යාකූල තත්ත්වයක් ඇති වේවි.සංවාද සටහනචන්දන බණ්ඩාරජ්‍යෙෂ්ඨ අධිනීතිඥගෝමින් දයාසිරිප්‍රධාන පක්‍ෂ දෙක එක ස්ථාවරයක සිටින මේ අවස්ථාවේ අධිකරණ තීරණ වලින් පාර්ලිමේන්තුව යටත් කළ නොහැකි බව පැහැදිලියැයි ජ්‍යෙෂ්ඨ අධිනීතිඥ ගෝමින් දයාසිරි මහතා පැවැසීය.සිළුමිණ සමඟ වත්මන් තත්ත්වය ගැන සම්මුඛ සාකච්ඡාවකට එක්වෙමින් ගෝමින් දයාසිරි මහතා මේ ප්‍රකාශය කළේය. එහිදී ඇසූ ප්‍රශ්න කීපයක් හා ඒවාට දයාසිරි මහතා දුන් පිළිතුරු මෙසේය.අගවිනිසුරුවරියට විරුද්ධව ඉදිරිපත් කර ඇති දෝෂාභියෝගය පිළිබඳ පාර්ලිමේන්තු ක්‍රියාදාමය ප්‍රතික්ෂේප කරමින් දුන් අධිකරණ තීරණය ගැන ඔබ දන්නවා. මේ පිළිබඳව ඉදිරි ක්‍රියාමාර්ගය කුමක් විය හැකිද?කිසි වෙනසක් වෙන්නේ නැහැ. පාර්ලිමේන්තුවේ ප්‍රධාන දේශපාලන පක්‍ෂ දෙක ගන්නා ස්ථාවරය මත අගවිනිසුරුවරියට දී ඇති වාර්තාව පිළිබඳව පාර්ලිමේන්තුව ගන්නා ඊළඟ පියවර වනු ඇත්තේ මේ සම්බන්ධ විවාදයට දින නියම කිරීමයි. අධිකරණය මොන විදියේ තීන්දු දුන්නත් පාර්ලිමේන්තුව එයට යටත් කිරීමට නොහැකි බව පැහැදිලියි.මෙහිදී පාර්ලිමේන්තුව යටත් කර ගැනීමට අධිකරණ නියෝගවලින් නොහැකියි. එසේ නමුත් අධිකරණයට තීන්දු දීමට හැකියාවක් ඇත. අවසානයේදී එය හිස් නඩු නිගමනයක් බවටම පරිවර්තනය වීමට ඉඩ ඇත.අධිකරණ තීන්දු තීරණවලට වෙන්නේ මොකක්ද කියලයි මා අහන්නේ?අධිකරණය මොන තීන්දුවක් දුන්නත් පාර්ලිමේන්තුවේ ප්‍රධාන දේශපාලන පක්‍ෂ දෙක මේ පිළිබඳව එක ස්ථාවරයක සිට පාර්ලිමේන්තුව ආරක්‍ෂා කරන හෙයින් මේ අවස්ථාවේ මේ පිළිබඳව දෙන අධිකරණ තීන්දු තීරණවල වැදගත්කමක් ඇතිවන්නේ නැහැ. එම නිසා පරීක්ෂණය දෝෂ සහිත වුණත් අවසානයේදී එය ක්‍රියාත්මක වීම වැළැක්විය නොහැකිවනු ඇත.මෙහිදී වැදගත් වන්නේ නීතිමය තාක්ෂණික විරුද්ධතා නොව සාක්‍ෂි මත අගවිනිසුරුවරිය වරදකරුවෙක් ද නිවරදකරුවෙක් ද යන්නයි. තමාට චෝදනා ඇති අවස්ථාවක ඒකපාක්ෂික නඩුවකින් ඉවත්වීමෙන් සිදුවන්නේ ඒ නඩුව ඒකපාක්ෂිකව අසා තීන්දුවක් දීමය. එවැනි අවස්ථාවකදී සම්පූර්ණ වාසිය ලැබෙන්නේ පැමිණිල්ලටයි. එයට පසු අඬා වැලපීමෙන් ප්‍රතිඵලයක් ලැබෙන්නේ නැත.මේ පිළිබඳව පාර්ලිමේන්තු තේරීම් කමිටු වාර්තාව හා ඒ පිළිබඳ කෙරෙන විවේචනත් තිබෙනවා..?පාර්ලිමේන්තු තේරීම් කමිටුව එම වාර්තාව කඩිනමින් අවසාන කිරීම හා එහි පිළිවෙත ස්වාභාවික යුක්තියේ නීති මූලධර්මය නිසි ලෙස අනුගමනය නොකිරීම නිසා එය විවේචනයට ලක්විම සාධාරණයකුත් තිබෙනවා.මක්නිසාදයත් එම කමිටුව මෙයට වඩා අවබෝධයකින් තම කාර්ය ඉටු කළා නම් මෙම වාර්තාවට ජාතික හා ජාත්‍යන්තර මට්ටමේ වටිනාකමක් ලැබෙන්නට ඉඩ තිබුණි. එම දුර්වලකම පවතින අතර අගවිනිසුරු තුමිය මේ විභාගයට සහභාගි නොවීමෙන් මෙය ඒකපාර්ශ්වික ක්‍රියාවක් බවට පරිවර්තනය වීමෙන් ඇය තමාටම කරගෙන ඇත්තේ විශාල අවාසියකි. එයට හේතුව පාර්ලිමේන්තුව ගන්නා පියවරක් ශුන්‍ය කිරීමට අධිකරණයට බලයක් නොමැතිවීමයි.එමනිසා ඇය විසින් කළ යුතුව තිබුණේ තමාට විරුද්ධව ඉදිරිපත් කළ චෝදනා සම්බන්ධයෙන් ඉදිරිපත්වන සාක්‍ෂි කඩා දැමීමට ඇති අවස්ථාව ප්‍රයෝජනයට ගැනීමයි. එසේ නොකිරීමෙන් උදාවී ඇති තත්වය වන්නේ එම චෝදනාවල හරයක් ඇති බවක් හෙළිදරව් වීමයි. එම නිසා මෙය ඒකපාක්ෂික නඩුවකට යෑමෙන් සිදුවූයේ ඇයට විශාල අවාසියකි.මුල සිටම අගවිනිසුරුතුමියගේ උපදේශකයන් විසින් මෙහිදී දෙන ලද උපදෙස් අනුව අද සිදුව ඇත්තේ ඇයට තර්ජනයක් වන වාර්තාවක් ඉදිරිපත්වීමයි.තමන් කිසිදු වරදක් කර නැති බවක් අගවිනිසුරුවරිය ප්‍රකාශ කළා කියල මාධ්‍යවල වාර්තා කෙරුණා නේද?මෙයින් පෙනෙන්නේ ඇය නඩුවට සම්බන්ධ නොවී පදනමක් නැති කතාවක් කරන බවයි. රටේ අගවිනිසුරුවරිය තමන්ට විරුද්ධ විනයානුකූල පරීක්‍ෂණයක් ඇති අවස්ථාවක ඇයට විරුද්ධව වාර්තාවක් ඉදිරිපත් කර ඇති අවස්ථාවක මෙවැනි ප්‍රකාශයක් එතුමිය කර ඇත්නම් එය හාස්‍යජනකය. ඇය කළ යුතුව තිබුණේ ඇගේ වාසියට ඇගේ පැත්තට කරුණු ඒ නිසි පරීක්‍ෂණයේදී සඳහන් කරමින් තමන් කර ඇත්තේ වරදක් නොවන බව පිළිගන්නේ නම් ඒ පිළිබඳව හරිහැටි ඇගේ පැත්තෙන් කරුණු හෙළිදරව් කිරීමයි.එසේ නොකර මෙවැනි ප්‍රකාශ වෙන තැන්වල කිරීමේ තේරුමකුත් නැහැ. එසේ නොකිරීමෙන් ඒ සඳහා අගවිනිසුරුවරියට තිබූ අවස්ථාව සම්පූර්ණයෙන් ම ගිලිහී තිබෙනවා.ඔබ කියන්නේ පාර්ලිමේන්තු ක්‍රියාදාමය ඉදිරියට යාම නැවැතිය නොහැකි බවයි?අනිවාර්යයෙන්ම ඒක සිදුවෙනවා. මේ පරීක්‍ෂණයේ දුර්වලකම් රාශියක් තිබෙනවා. නමුත් අද එම ක්‍රියාමාර්ගය පාර්ලිමේන්තු පද්ධතිය යටතේ නිවැරදි කිරීම හෝ අහෝසි කිරීම කළ නොහැකි අවස්ථාවක් ලෙස තමයි මේ අවස්ථාවේ සලකන්න වෙන්නේ. විවාදයෙන් පසු එය පාර්ලිමේන්තු බහුතරයෙන් සම්මත විය යුතුයි. ආණ්ඩුවට පාර්ලිමේන්තුවේ තිබෙන බහුතරය අනුව මේ යෝජනාව අනුමතවීම වැළැක්විය හැක්කක් නොවෙයි. මෙහි පාර්ලිමේන්තු තීන්දුව වැදගත් තීරණාත්මක එකක්. ඊළඟට අපේ ව්‍යවස්ථාව අනුව අගවිනිසුරුවරිය ඉවත් කිරීමේ නියමය ජනාධිපතිතුමා තමයි ගත යුතුව තිබෙන්නේ.කොහොමත් ව්‍යවස්ථාව අර්ථ නිරූපණය ශ්‍රේෂ්ඨාධිකරණයට තිබෙන බලයක්.ව්‍යවස්ථාව අර්ථ නිරූපණය කිරීමේ සම්පූර්ණ බලතල ශ්‍රේෂ්ඨාධිකරණයට ඇති බව පිළිගත යුතුය. අපි දැන් පරීක්‍ෂා කළ යුත්තේ මොන ආකාරයට ශ්‍රේෂ්ඨාධිකරණය මේ අර්ථ නිරූපණය කිරීම කර ඇත්ද යන්නයි.මෙහිදී එක් කරුණක් මතක් කළ යුතුයි. ව්‍යවස්ථාවේ ප්‍රාථමික ගුණාංගයක් වන්නේ මන්ත්‍රීවරුන්ට පිල්මාරු කිරීමේ අයිතිය ඉවත් කර තම ඡන්දය ප්‍රකාශ කිරීමේදී පළමු තැන පක්‍ෂයටත් දෙවනුව පුද්ගලයාටත් මනාපයක් දීමයි. මෙයින් මොන තරම් ප්‍රමුඛත්වයක් පක්‍ෂයට ඡන්දය දීම සම්බන්ධයෙන් ව්‍යවස්ථාවෙන් දී ඇද්දැයි මෙයින් පැහැදිලිය. නමුත් අද ඕනෑම මන්ත්‍රීවරයකුට පැත්තෙන් පැත්තට පැනීමට අයිතිය දීම ව්‍යවස්ථාවේ තිබෙන මූලධර්මයට විරුද්ධයි.එවැනි තත්වයක් ඇති කර තිබෙන්නේ අධිකරණ ව්‍යවස්ථාව අර්ථනිරූපණය කිරීමේදීයි. එම ව්‍යවස්ථා අර්ථ නිරූපණය හා ව්‍යවස්ථාව සලකා එය කෙසේ සිදුව ඇද්දැයි ජනතාවට තේරුම් ගත හැකිය. කවුද නියම වශයෙන් ව්‍යවස්ථාව කඩකර ඇත්තේ කියාද වටහා ගත හැකිය. මේ නිසා විපක්‍ෂය දුර්වල වී රජයට තුනෙන් දෙකේ බලයක් ලබාගත හැකි වී තිබේ. එවැනි අවස්ථාවක ජනතා විමුක්ති පෙරමුණේ මන්ත්‍රීවරයෙක් දූෂණ ක්‍රියාකලාපය නිසා ඉවත් කළ අවස්ථාවක ඔහු එයට විරුද්ධව උසාවි ගියේවත් නැත.එම අවස්ථාවේ ජනතා විමුක්ති පෙරමුණෙන් ගිලිහී ගිය මන්ත්‍රීධුරය ඔවුන්ට විරුද්ධ පොදුපෙරමුණු මන්ත්‍රීවරයෙක් අතට පත්විය. මෙයින් පෙනෙන්නේ අධිකරණ ක්‍රියා කලාපය හා දේශපාලන පක්ෂයක ක්‍රියා සන්සන්ධනය කිරීමකි. මෙහිදී දේශපාලන පක්‍ෂය ශ්‍රේෂ්ඨාධිකරණයට වඩා ව්‍යවස්ථාවට සමීපව ක්‍රියා කර ඇති බව පැහැදිලියි.දොස්තර නෙවිල් ප්‍රනාන්දු මහතා මෙන්ම ලලිත් ඇතුලත්මුදලි මහතා සමඟ මන්ත්‍රීවරු 13 දෙනා පිල් මාරු කිරීම නිසා අධිකරණය ඔවුන් ඉවත් කළේය.නමුත් නව ව්‍යස්ථා අර්ථ නිරූපණණය නිසා කිසිම මන්ත්‍රීවරයකු පක්‍ෂයෙන් නෙරපූ අවස්ථාවක ව්‍යවස්ථාව අනුව සාධාරණ තීන්දුවක් ගත හැකිදැයි ජනතාව තෝරා බේරා ගත යුතුය. මේ අනුව අර්ථ නිරූපණ මාර්ගයෙන් අස්ථාවරතාවක් ඇති කිරීමට ක්‍රියා කර ඇත්තේ කවුද යන්න තේරුම් ගත යුතුය.මේ අධිකරණ අර්ථ නිරූපණය නිසා රට අවුලකට යාවිද?රට අවුලකට යන්න ඉඩ තිබෙනවා. ඊට අප්පුඩි ගහන්නේ රටට හතුරු බලවේගයි. රටේ ප්‍රධාන දේශපාලන පක්‍ෂ දෙක එක තීරණයක සිටින නමුදු විදේශ සංවිධාන සමඟ ආශ්‍රය තිබෙන ඇතැම් පුද්ගලයන් රට අවුල් කරන්න උත්සාහ දැරීමට ඉඩ තිබෙනවා.මෙවැනි අවුලක් ඇති වුණොත් ජනතාව පීඩා විඳින අතර අධිකරණයට ලැබෙන්නේ අගෞරවයකි. මින් ඉදිරියට අගවිනිසුරු ධුරයට කෙනෙක් පත් කරනවිට විධායක කාර්ය පෙරට වඩා බරපතළ වනු ඇත.ජනාධිපති තුමා කරන එම පත්වීමෙන් දක්‍ෂ නිර්භීත අවංක පුද්ගලයකුගෙන් වාසි ලබා ගන්නා අතර ගනුදෙනුවලට ඇතුළත් නොවන සුජාත චරිතයක් ඇති කෙනෙක් පත් කළ යුතුයි.විධායකයේ තාලයට නටන ගෝලයෙක් පත් කළොත් රට අවුලට පත් වනු ඇත.එමනිසා ජනාධිපතිතුමා තාවකාලික තනතුරකට ශ්‍රේෂ්ඨාධිකරණයේ ජ්‍යෙෂ්ඨ සාමාජිකයන් අතරින් කෙනෙක් පත් කිරීම වඩා සුදුසු වනු ඇත.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=ab1301063</link>
    <topic>මේ දෝෂාභියෝගයෙන් සිදුවූයේ අගවිනිසුරියගේ විෂම පැවැත්ම විමර්ශනය කිරීමයි</topic>
    <author>සැකැසුම - චන්දන බණ්ඩාර</author>
    <content>ඛනිජ තෙල් කර්මාන්ත ඇමැති එ.ජ.නි.ස. මහ ලේකම් සුසිල් ප්‍රේම්ජයන්තයුක්තිය උදෙසා ජනතා ව්‍යාපාරයේ මෙහෙයවීමෙන් පසුගියදා කොළඹ පදනම් ආයතනයේ දී අගවිනිසුරුවරියට එරෙහි දෝෂාභියෝගය පිළිබඳ කරුණු පැහැදිලි කිරීමක් සිදු කෙරිණි. එහිදී ඛණිජ තෙල් කර්මාන්ත ඇමැති එ.ජ.නි.ස. මහ ලේකම් සුසිල් ප්‍රේමජයන්ත කළ දේශනය ආශ්‍රයෙන් මේ ලිපිය සැකසිණි.අග්‍රවිනිශ්චයකාරතුමියට එරෙහිව ඉදිරිපත් කොට ඇති දෝෂාභියෝගය සහ දැනට ඒ සම්බන්ධව රටේ කථා බහට ලක්වෙන කරුණු කිහිපයක් ගැන සත්‍ය තොරතුරු රටට පැහැදිලි කරදීම කාලෝචිතය.අගවිනිසුරුවරියට එරෙහි දෝෂාභියෝගය මෙරට ආණ්ඩුක්‍රම ව්‍යවස්ථාවේ ප්‍රතිපාදන අනුව ගෙන එන ලද්දකි. ලොව බොහෝ රටවල අගවිනිසුරුවරුන්ගේ විෂම පැවැත්ම සහ කල්ක්‍රියාව ගැන ප්‍රශ්නයක් පැන නැඟුණු විට එය විමර්ශනය කරනුයේ එම රටවල පාර්ලිමේන්තුව නැතහොත් ව්‍යවස්ථාදායක සභාව විසිනි. ඇමෙරිකා එක්සත් ජනපදයේ ඒ සම්බන්ධ ක්‍රියා පටිපාටිය නම් කොංග්‍රස් මණ්ඩලය සහ සෙනෙට් සභාවේ එකතුවෙන් සිදු වන්නකි. පොදු රාජ්‍ය මණ්ඩලයීය රටවල නම් අගවිනිසුරුගේ විෂම පැවැත්ම සම්බන්ධයෙන් ගැටලුවක් මතු වූ විට මූලික විමර්ශනය විනිශ්චයකාර මණ්ඩලයකින් සිදු කොට පසුව එම වාර්තාව පාර්ලිමේන්තුවට ඉදිරිපත් කිරීම සිදු වෙයි.පසුගියදා පිලිපීනයේ අගවිනිසුරුවරයාගේ විෂම පැවැත්ම සම්බන්ධයෙන් එල්ලවූ චෝදනාවලට අනුව ඔහු ඉවත් කිරීමට කටයුතු කොට තිබුණේ අපේ රටේ සිදුවෙන දෝෂාභියෝග විමර්ශනය කෙරුණු ආකාරයටමය.රටක පාලනය සිදු වෙනුයේ එරට විධායකය, ව්‍යවස්ථාදායකය සහ අධිකරණය මඟිනි. අපේ ආණ්ඩුක්‍රම ව්‍යවස්ථාව අනුව මෙරට නිදහස් ස්වාධීන ස්වෛරී සහ ප්‍රජාතන්ත්‍රවාදී සමාජයකට හිමිකම තිබිය යුතුය. අපේ ආණ්ඩුක්‍රම ව්‍යවස්ථාව අනුව ජනතා පරමාධිපත්‍යය ජනතාව කෙරෙහි පිහිටා ඇත්තේය. පරමාධිපත්‍යය අත්හල නොහැක්කේය. පරමාධිපත්‍යයට පාලන බලතල, මූලික අයිතිවාසිකම් හා ඡන්ද බලය ඇතුළත්ය.මෙරට ආණ්ඩුක්‍රම ව්‍යවස්ථාවට අනුව ජනතා පරමාධිපත්‍යය ක්‍රියාත්මක කෙරෙනුයේ ආණ්ඩුක්‍රම ව්‍යවස්ථාවේ (4) වැනි වගන්තියේ (ඇ) වගන්තිය අනුවය. ඒ අනුව ජනතාවගේ ව්‍යවස්ථාදායක බලය ක්‍රියාත්මක වෙනුයේ මහජන නියෝජිතයන් සහ පාර්ලිමේන්තුව විසිනි. එසේ නොමැතිනම් ජනමත විචාරණයක් මඟිනි.ආණ්ඩුක්‍රම ව්‍යවස්ථාවේ (4) (ඈ) වගන්තිය යටතේ රටේ අධිකරණ නීතිය පාර්ලිමේන්තුව විසින් ම ක්‍රියාත්මක කළ යුතුය. පාර්ලිමේන්තුවේ සහ එහි මන්ත්‍රීවරුන්ගේ බලතල සම්බන්ධයෙන් හැර ජනතාවගේ අධිකරණ බලය ආණ්ඩුකම ව්‍යවස්ථාවෙන් පිහිටුවන ලද හෝ වෙනත් නීතියකින් පිහිටුවන ලද අධීක්ෂණය, විනිශ්චයකාර ආයතන මඟින් පාර්ලිමේන්තුව විසින් ක්‍රියාත්මක කළ යුතුය. ව්‍යවස්ථාදායක, විධායක සහ අධිකරණ බලය ක්‍රියාත්මක කළ යුත්තේ එලෙසය.2003 වසරේ එ.ජා.ප. මන්ත්‍රීවරු පිරිසක් විසින් එවකට අගවිනිසුරු සරත් එන්.සිල්වාට එරෙහිව දෝෂාභියෝගයක් ගෙන එන ලදී. එහිදී අධිකරණය විසින් පාර්ලිමේන්තුවේ විශේෂ තේරීම් කාරක සභාවක් පිහිටුවීමට එරෙහිව අතුරු තහනම් නියෝගයක් ශ්‍රේෂ්ඨාධිකරණය විසින් ලබා දුනි.නමුත් එවකට එ.ජා.ප.ය නියෝජනය කළ කථානායක අනුර බණ්ඩාරනායක මහතා ලෝකයේ සම්මතයන් ක්‍රියාත්මක කෙරෙන ආකාරය ගැන සොයා බලා ඓතිහාසික තීන්දුවක් ලබාදුනි. එනම් පාර්ලිමේන්තුවට නියෝග ලබාදීමට අධිකරණයට හෝ වෙනත් කිසිදු ආයතනයකට නොහැකි බවය. ඒ අනුව අනුර බණ්ඩාරනායක මහතා ශ්‍රේෂ්ඨාධිකරණ නියෝගය පිළිගත්තේ නැත.වත්මන් අගවිනිසුරුතුමියට එරෙහි දෝෂාභියෝගය ගෙන ආ මොහොතේ ද ශ්‍රේෂ්ඨාධිකරණයට මූලික අයිතිවාසිකම් පෙත්සම් ඉදිරිපත් විය. ඒ ගැන පාර්ලිමේන්තුවේදී වරප්‍රසාද ප්‍රශ්නයක් මතු කළේ එ.ජා.ප. මන්ත්‍රී ජෝන් අමරතුංග මහතාය. එදින පාර්ලිමේන්තු හැන්සාඩ් වාර්තාව ඕනෑම කෙනකුට පරීක්ෂා කර බැලිය හැකිය.එහිදී හිටපු කථානායකවරයකු වූ එ.ජා.ප. මන්ත්‍රී ජෝශප් මයිකල් පෙරේරා මහතා කියා සිටියේ මේ මොහොතේ හිටපු කථානායක අනුර බණ්ඩාරනායක මහතාගේ තීන්දුව අනුව චමල් රාජපක්ෂ කථානායකතුමාට කටයුතු කළ හැකි බවය. එදින එ.ජා.ප. නායක රනිල් වික්‍රමසිංහ මහතා පැහැදිලිව කියා සිටියේ හිටපු කථානායක අනුර බණ්ඩාරනායක මහතාගේ තීන්දුව පූර්වාදර්ශයක් කරගත යුතු බවටය. එහිදී එ.ජා.ප. නායකයා ආණ්ඩුක්‍රම ව්‍යවස්ථාවේ (4) (ඇ) වගන්තිය පැහැදිලිව පෙන්නුම් කර දුන්නේය.ඉන් අනතුරුව කථානායක චමල් රාජපක්ෂ මහතා සියලු කරුණු සලකා බලා ඒ සම්බන්ධයෙන් පාර්ලිමේන්තුවට සිය තීන්දුව ප්‍රකාශ කළේය. එහිදී කථානායක චමල් රාජපක්ෂ මහතා තවත් නීති සහ වගන්ති පැහැදිලි කොට දෙමින් කියා සිටියේ ශ්‍රේෂ්ඨාධිකරණයට පාර්ලිමේන්තුවට නියෝග නිකුත් කළ නොහැකි බවය.මීට පෙර මෙරට අගවිනිසුරුවරයකුට එරෙහි පාර්ලිමේන්තු තේරීම් කාරක සභාවක් පිහිටුවීමේ අත්දැකීම හමුවන්නේ එ.ජා.ප. පාලන සමයේදී එවකට අගවිනිසුරු නෙවිල් සමරකෝන් මහතාට එරෙහිවය. ඔහුට එරෙහි චෝදනාව වූයේ 1984 මාර්තු 14 දින කොල්ලුපිටිය සී වීව් හෝටලයේදී සිදු කරන ලද කථාවකි.එවක අගමැති රණසිංහ ප්‍රේමදාස මහතා පාර්ලිමේන්තුවට යෝජනාවක් ගෙන ආවේ එවකට අගවිනිසුරු නෙවිල් සමරකෝන් මහතා ඉවත් කිරීමටය. එම කමිටුවේ සාමාජිකයකු ලෙස වත්මන් විපක්ෂ නායක රනිල් වික්‍රමසිංහ ද කටයුතු කළ අතර එම කමිටුවේ සභාපති වූයේ අගමැති රණසිංහ ප්‍රේමදාස මහතාය. එම කමිටුව හමුවේ මාධ්‍යවේදීන් රැසක් සාක්ෂි දී තිබිණි. ඒ අනුව මූලික විමර්ශනයකින් පසුව පාර්ලිමේන්තුවට වාර්තාවක් මඟින් තහවුරු කොට තිබුණේ නෙවිල් සමරකෝන් අගවිනිසුරුවරයාගේ චෝදිත කථාවය.ඒ අනුව එවකට කථානායකවරයා විසින් එවකට එ.ජා.ප. රජයේ ඇමැතිවරයකු වූ ලලිත් ඇතුලත්මුදලි මහතාගේ ප්‍රධානත්වයෙන් විශේෂ පාර්ලිමේන්තු තේරීම් කාරක සභාවක් පත්කොට තිබිණි. එවක රජයට ද වත්මන් රජයට මෙන් පාර්ලිමේන්තුවේ තුනෙන් දෙකක බලයක් තිබිණි. එම නිසා පාර්ලිමේන්තුවේ මන්ත්‍රීවරුන්ගේ සංඛ්‍යාව අනුව ප්‍රතිශතයක් ලෙස ගෙන එවකට එ.ජා.ප. ආණ්ඩුවේ මන්ත්‍රීවරු 6ක් සහ විපක්ෂ මන්ත්‍රීවරු තිදෙනකුගෙන් යුත් විශේෂ පාර්ලිමේන්තු කාරක සභාවක් පත් කෙරිණි.එවකට පාර්ලිමේන්තු තේරීම් කාරක සභාවට එරෙහිව ද රාජනීතිඥ නඩේසන් මහතා දැන් මතුකරන විරෝධතාවලට සමාන විරෝධතා ගොනුකොට තිබිණි. නමුත් තේරීම් කාරක සභාවේ කටයුතු එහි සභාපති ලලිත් ඇතුලත්මුදලි මහතා ඇතුළු පිරිස විසින් දිගටම ක්‍රියාත්මක කර තිබිණි.මෙරට ආණ්ඩුක්‍රම ව්‍යවස්ථාවේ (15) වැනි පරිච්ඡේදය යටතේ අධිකරණයේ කටයුතු පිරික්සීම ගැන සඳහන්ය. එහි (15) වන පරිච්ඡේයේ (107) වගන්තිය යටතේ උපශීර්ෂයෙන් කියනුයේ අධිකරණය ස්වාධීනයි යන්නය. එකී අධීක්ෂණ ස්වාධීනත්වය යටතේ තවත් උප වගන්ති 5ක් ඇතුළත්ය.(107) වගන්තියේ (1) උප ශීර්ෂයෙන් කියනුයේ ශ්‍රේෂ්ඨාධිකරණයේ සහ අභියාචනාධිකරණයේ විනිශ්චයකාරවරු පත් කිරීම සම්බන්ධයෙනි. ඒ අනුව අගවිනිසුරුවරයා ද අභියාචනාධිකරණයේ සභාපතිවරයා ද ශ්‍රේෂ්ඨාධිකරණ විනිසුරුවරු පත් කිරීම ජනාධිපතිතුමාගේ අධිකාරි බලය යටතේ සිදුවේ. (15) පරිච්ඡේදයේ (107) වගන්තියේ (11) වන උප ශීර්ෂයෙන් කියවෙනුයේ අගවිනිසුරු සහ අභියාචනාධිකරණ විනිසුරුවරු හා ශ්‍රේෂ්ඨාධිකරණ විනිසුරුවන්ගේ යථා පැවැත්ම සම්බන්ධයෙනි.(107) (ධ්ධ්ධ්) වගන්තියෙන් කියවෙනුයේ අගවිනිසුරු, අභියාචනාධිකරණයේ සභාපති සහ විනිශ්චයකාරවරුන් ඉවත් කිරීම සම්බන්ධයෙනි. එය සිදු කළ හැක්කේ පාර්ලිමේන්තුවේ නීති මඟින් හෝ පාර්ලිමේන්තු ස්ථාවර නියෝග මඟින් අදාළ විධිවිධාන සැලැස්වීමෙනි. ඒ අනුව පාර්ලිමේන්තුවේ ස්ථාවර නියෝග (78) (ඇ) වගන්තිය යටතේ (01) සිට (09) දක්වා උපවගන්තිවලින් එහි ක්‍රියාපටිපාටිය සඳහන් කැර ඇත.ඒ අනුව අධිකරණයේ ස්වාධීනත්වය යන්නට විනිසුරුවරුන් පත්කිරීම්, ඔවුන්ගේ යථා පැවැත්ම සහ යථා පැවැත්ම නොමැති නම් ඉවත් කිරීම ද සිදු කළ යුතුය. මෙවර අගවිනිසුරුතුමියට එරෙහිව චෝදනා පත්‍රයක් සකස් කොට පාර්ලිමේන්තු තේරීම් කාරක සභාවක් පත් කොට ඇත්තේ මෙරට ආණ්ඩුක්‍රම ව්‍යවස්ථාවේ ප්‍රතිපාදන යටතේය.ඊළඟට පාර්ලිමේන්තු විශේෂ තේරීම් කාරක සභාවේ කාලය මසක් පමණ වීම ගැන තර්කයක් මතු කොට තිබුණි. ඒ ගැන පාර්ලිමේන්තු ස්ථාවර නියෝගවල පැහැදිලිව සඳහන්ව තිබේ. එසේනම් කව්ද මේ ස්ථාවර නියෝග සකසලා තිබෙන්නේ. 1979 මැයි 01 දා තමයි මේ ස්ථාවර නියෝග පාර්ලිමේන්තුවේ සම්මත කොට තිබෙන්නේ. ඊට සංශෝධන 1984 දී එ.ජා.ප. රජය - නෙවිල් සමරකෝන්ට එරෙහිව දෝෂාභියෝගය විමර්ශනය කරන අතරතුර දෝෂාභියෝග ක්‍රියාපටිපාටියට ගැළපෙන ලෙස සංශෝධන පාර්ලිමේන්තුවේදී සම්මත කොට ගෙන තිබේ. නමුත් අපි ස්ථාවර නියෝග සංශෝධනය කොට දෝෂාභියෝගයට අවශ්‍ය කටයුතු කළහොත් මේ රජය අගවිනිසුරු වැරැදිකරු කරන්න හදනවා යැයි කිව හැකියි.එ.ජා.ප. ආණ්ඩුව එදා එවකට අගවිනිසුරුට එරෙහි දෝෂාභියෝගය ගෙන ඒමට මාස 3ක් ගත්තේ පාර්ලිමේන්තුවේ ස්ථාවර නියෝග සම්මත කිරීම සිදුකළ නිසයි. වත්මන් රජයට ප්‍රශ්නයක් නැත. මේ දෝෂාභියෝගයේ දී පාර්ලිමේන්තු තේරීම් කාරක සභාව කුමන ආකාරයට කටයුතු කළ යුතුද කියා ස්ථාවර නියෝග (78) (ඇ) වගන්තිවල (01) සිට (09) දක්වා සඳහන් කැර තිබේ.මසක් කියා ස්ථාවර නියෝගවල සඳහන් කොට තිබෙන්නේ කුමක් නිසාද විමසිය යුතුය. මෙලෙස චෝදනා ගොනු කරනුයේ ඉහළ අධිකරණ විනිසුරුවරයකුට එරෙහිවය. එවිට චෝදනා විභාග කොට අදාළ විනිසුරුවරයා චෝදනාවලින් නිදහස් කිරීම හෝ ඔහු ධූරයෙන් ඉවත් කළ යුතුය. එහිදී චෝදනා විමර්ශනය මාස ගණන් අවුරුදු ගණන් ඇදගෙන යා නොහැකිය.එමෙන්ම පාර්ලිමේන්තු තේරීම් කාරක සභාව මඟින් සිදු කරනුයේ අපරාධ නඩු විභාගයක් හෝ සිවිල් නඩු විභාගයක් නොවේ. මේ දෝෂාභියෝගය විමර්ශනය ව්‍යවස්ථාවට පටහැනියි කියා යමෙක් තර්ක කරනවා නම් එය ඔප්පු කොට පෙන්වන ලෙස කිව යුතුය. එවකට එ.ජා.ප. ආණ්ඩුව යටතේ නෙවිල් සමරකෝන් අගවිනිසුරුට එරෙහිව ආණ්ඩුක්‍රම ව්‍යවස්ථාවේ (107) (ධ්ධ්ධ්) යටතේ පාර්ලිමේන්තු තේරීම් කාරක සභාවක් පත් කිරීම ද එසේ නම් (ඪම) වැරදිය.වත්මන් අගවිනිසුරුවරියට එරෙහි දෝෂාභියෝග විමර්ශනය ගැන අදහස් දක්වන විවිධ පිරිස් මතු කරන තර්කය නම් යුක්තියේ මූල ධර්ම ගැනය. නමුත් මෙය සිවිල් හෝ අපරාධ නඩු විභාගයක් නොවන නිසා එම තර්කය මෙහිදී අදාළ නොවේ. එමෙන්ම දෝෂාභියෝග විමර්ශනය යනු අගවිනිසුරුවරියගේ විෂම පැවැත්ම නොහොත් විනය පිළිබඳ විමර්ශනයක් පමණි.ඊළඟට අගවිනිසුරුවරිය වෙනුවෙන් අදහස් දක්වන අයගේ තර්කයක් වනුයේ අගවිනිසුරුවරියට චෝදනාවලට පිළිතුරු දීමට ලබාදුන් කාලය ප්‍රමාණවත් නොවන බවය. එදා නෙවිල් සමරකෝන් හිටපු අගවිනිසුරු ද ඔහුට එරෙහිව පත් කර තිබූ පාර්ලිමේන්තු තේරීම් කාරක සභාවේ සභාපතිවරයා වූ ලලිත් ඇතුලත්මුදලි මහතාගේ පිළිතුරු බැඳීමට අමතර සති දෙකක කාලයක් ඉල්ලා තිබිණි. නමුත් එම කමිටුවේ සභාපතිවරයා කියා සිටියේ සති දෙකක් නොව සතියක් පමණක් අමතර ලෙස දිය හැකි බවය.එවකට එම පාර්ලිමේන්තු තේරීම් කාරක සභාව නියෝජනය කළ විපක්ෂ මන්ත්‍රීවරුන් වූ දිනේෂ් ගුණවර්ධන, අනුර බණ්ඩාරනායක කමිටුවට විරෝධතා මතු කළ ද එම කමිටුව දිගටම කටයුතු කරගෙන ගියේය.මේ දෝෂාභියෝගය අගවිනිසුරුවරියට එරෙහිව ගෙන ආවද ඇයට විනිශ්චය මණ්ඩල පිහිටුවීම සහ විනිශ්චය මණ්ඩලවල සිට කටයුතු කළ හැකිය. එසේ නම් ගෝල්ඩන් කී තැන්පත්කරුවන් තමන්ට අසාධාරණයක් වූ බව කියනවා නම් එය වළක්වා ගන්නේ කෙසේද? එම නිසා මෙහි කටයුතු හැකි ඉක්මනට අවසන් කිරීමට සිදු වෙනු ඇත.වත්මන් අගවිනිසුරුවරියට එරෙහිව පාර්ලිමේන්තුව විසින් චෝදනා පත්‍රය යැවූ පසු 2012 නොවැම්බර් 20 වැනිදා අගවිනිසුරුවරිය විසින් විශේෂ තේරීම් කාරක සභාවට ලිඛිතව පිළිතුරු එවා තිබිණි.ඇයට එරෙහි චෝදනා 14ට ඇයගේ නීතිඥවරු ආවාට ගියාට පිළිතුරු පාර්ලිමේන්තු තේරීම් කාරක සභාවට එවන්නේ නැත. ඇය තමන් සතු ලිපි ලේඛන පරීක්ෂා කිරීමෙන් පසුවයි එම පිළිතුර ගොනු කොට තිබෙන්නේ. ඇය තමන් සතු ලිපි ලේඛන පරීක්ෂා කළ බවට සාක්ෂි ඇය පාර්ලිමේන්තු තේරීම් කාරක සභාවට එවූ පිළිතුරේ සඳහන් වෙනවා.එමෙන්ම අගවිනිසුරුවරියගේ නීතිඥයන්ට අනුව තර්කයක් මතුකොට තිබුණි. ඒ චෝදනාවලට පිළිතුරු දීමට ප්‍රමාණවත් කාලයක් නොදුන් බවටය. නොවැම්බර් 20 වෙන විට තේරීම් කාරක සභාවට ඇය මේ තරම් හොඳට පිළිතුරක් එවිය හැකි නම් අපි කීවේ විමර්ශනය පැවැත්වෙන අතරතුර තවත් කරුණු ඉදිරිපත් කළ හැකි බවයි.නමුත් අගවිනිසුරුවරිය සහ ඇගේ නීතිඥයන්ට අවශ්‍ය වූයේ හැකිතරම් දුරට මේ විමර්ශනය කල් දමා ගැනීමටය.එමෙන්ම අගවිනිසුරුවරිය පාර්ලිමේන්තු තේරීම් කාරක සභාව හමුවේ පෙනී සිටීමට අමතරව ඊට ලිඛිත කරුණු දක්වා සිටියාය. එමෙන්ම පාර්ලිමේන්තු ස්ථාවර නියෝග (78) (ඇ) වගන්තියේ (01) සිට 09 දක්වා ප්‍රතිපාදන අනුව සහ ආණ්ඩුක්‍රම ව්‍යවස්ථාවේ (107) (111) ප්‍රතිපාදන අනුව ඇයට එරෙහි චෝදනා විමර්ශනයට මුහුණ දීමට ඇය සූදානම් වුණි.එසේනම් ඇය පාර්ලිමේන්තු තේරීම් කාරක සභාව පිළිගෙන තිබේ.එමෙන්ම අගවිනිසුරුවරිය වෙනුවෙන් පෙනී සිටින උදවිය නීතියේ ආධිපත්‍ය, ස්වාභාවික යුක්තියේ මූලධර්ම ගැන කරුණු මතු කරමින් සිටී. පාර්ලිමේන්තු විශේෂ කාරක සභාවේ සිදු වුයේ අපරාධ හෝ සිවිල් නඩු විභාගයක් නොවේ. එය විෂමාචාර පැවැත්ම පිළිබඳ විමර්ශනයක් පමණි.මෙලෙස ඉහළ අධිකරණ විනිසුරුවරයකුගේ පැවැත්ම ගැන විමර්ශනයට ආණ්ඩුක්‍රම ව්‍යවස්ථාවේ (15) පරිච්ඡේදයේ (107) (ධ්ධ්ධ්) සහ පාර්ලිමේන්තු ස්ථාවර නියෝග (78) (ඇ) යටතේ 01 සිට 09 දක්වා ප්‍රතිපාදන හැර එවැනි විමර්ශනයකට වෙනත් නීතියක් තිබේදැයි අපට පෙන්වා දෙන ලෙස කිව යුතුය. අගවිනිසුරුවරියට එරෙහි පළමු චෝදනාව වූයේ සෙලින්කෝ සමූහ ව්‍යාපාරයට එරෙහි මූලික අයිතිවාසිකම් පෙත්සම් තුනක් තමන් සභාපතිත්වය දරන විනිශ්චය මණ්ඩලයක් යටතට ගැනීමය. එමෙන්ම එසේ කටයුතු කරමින් එම නඩුවට අදාළ විෂය වස්තුවක් ලෙස ඇති දේපළක් තමන්ට ලබා දී ඇති ඇටෝනි බලපත්‍රයක් මඟින් තමන්ගේ නැඟණිය සහ මස්සිනාගේ නමට මිලට ගැනීමය. ගෝල්ඩන් කී තැන්පත්කරුවන් 9000කගේ රුපියල් බිලියන 20ක තැන්පතු අහිමි වීම නිසා ගැටලු රැසක් මතු වී තිබේ.කෙසේ වෙතත් 2010 මැයි 10 දින ශ්‍රේෂ්ඨාධිකරණයේ සටහන් අනුව සෙලින්කෝ සමූහ ව්‍යාපාරයට අයත් දේපළ අධිකරණයේ අවසරයකින් තොරව බැහැර කළ නොහැකි බවට නියෝගයක් තිබිණි. එමෙන්ම වරලත් ගණකාධිකාරිවරුන් ගෙන් සමන්විත වටවල කමිටුවට පැවැරී තිබුණේ අදාළ දේපළවල උපරිම මිල තීරණය කොට එය ශ්‍රේෂ්ඨාධිකරණයට දැනුම් දී අදාළ දේපළ බැහැර කොට ගෝල්ඩන් කී තැන්පත් කරුවන්ට සහන සැලසීමය.එමෙන්ම අගවිනිසුරුවරිය නොවැම්බර් 20 දා එවන ලද ලිඛිත පිළිතුරේ අදාළ දේපළ බැහැර කිරීමට නොහැකි ලෙස පනවා තිබූ නියෝගය සඳහන් කොට තිබුණේ නැත. අගවිනිසුරුවරිය තේරීම් කාරක සභාවට එවා ඇති පිළිතුරේ දේපළ බැහැර නොකිරීම පිළිබඳ නියෝගයේ සම්පූර්ණ කොටස ඇතුළත්ව නැත.ඒ අනුව අගවිනිසුරුවරියට එරෙහි දෝෂාභියෝගයේ පළමු චෝදනාවේ එක සහ දෙක යන කොටස් තහවුරු වී තිබේ.අගවිනිසුරුවරියගේ නීතිඥයන් ඇතුළු පිරිස ඇයට එරෙහි චෝදනා පිළිබඳ ලිිපිලේඛන ඉතා හොඳින් නොවැම්බර් 08 දා වෙන විට පරිශීලනය කොට තිබෙන බව පැහැදිලිය. අධිකරණ කටයුතුවලට අදාළ ලිපි ලේඛන පරීක්ෂා කිරීමේ හොඳම ප්‍රවේශය ඇත්තේ අගවිනිසුරුවරියටය.සෙලින්කෝ සමූහ ව්‍යාපාරයට අයත් සුපිරි නිවාසයට අදාළ විකිණීම් සහ මිලදී ගැනීම් ගිවිසුම අස්සන් කොට ඇත්තේ 2011 අප්‍රේල් 21 සහ මැයි 27 කාලය ඇතුළතය. එම කාලයේදීම 2011 මැයි 18 දින ශිරාණි බණ්ඩාරනායක මහත්මිය අගවිනිසුරු ධූරයට පත්වූවාය.එමෙන්ම අගවිනිසුරුවරිය සිය ලිඛිත පිළිතුරේ දක්වා ඇති පරිදි සෙලින්කෝ සමූහ ව්‍යාපාරයෙන් අදාළ සුපිරි නිවෙස මිලදී ගැනීමට චෙක්පත් 4ක් මඟින් ගෙවීම් කළ බව ප්‍රකාශ කොට තිබේ. එහෙත් අදාළ දේපළ මිලදී ගැනීමේදී එහි ඔප්පුව ලියන ලද නොතාරිස්වරිය ලෙස කටයුතු කළ නීතිඥවරිය අදාළ ඔප්පුවේ සටහන්කොට ඇත්තේ මුදලින් ගෙවීම් සිදුකළ බවය. එම ඔප්පුව අදාළ නොතාරිස්වරියගේ 895 වැනි වරට ලියන ලද එකකි. එනම් එම නොතාරිස්වරියට අතපසුවීමකින් එලෙස සටහන් කිරීමට ඉඩක් නොමැත. අගවිනිසුරුවරිය එය දුටවේ නැද්ද යන්නද ගැටලුවකි.අගවිනිසුරුවරියට එරෙහි තවත් චෝදනාවක් වෙනුයේ තම වත්කම් බැරකම් ප්‍රකාශයේ බැංකු ගිණුම් 13ක තොරතුරු සඳහන් නොකිරීමයි. එම ගිණුම්වලට මුදල් දැමීම සහ මුදල් ගැනුම් රැසක් සිදුව තිබේ. එමෙන් වාර්ෂිකව එම ගිණුම්වල මාර්තු 31 දිනවල ශේෂය ‘0’ බවට පත්ව තිබේ. ශේෂය ‘0’ වුවද එය වත්කම් බැරකම් ප්‍රකාශවල සටහන් කළ යුතුය.සාමාන්‍ය පුද්ගලයකු අතින් එවැනි සිදුවීමක් වූයේ නම් එය නොසලකා හැරිය හැකියි. සාමාන්‍ය පුද්ගලයකුට වඩා ඉහළ පැවැත්මක් කල්ක්‍රියාවක් අගවිනිසුරුවරියගෙන් බලාපොරොත්තු වේ. එසේ නොමැතිනම් එය ද විෂමාචාර පැවැත්මකි.අගවිනිසුරුවරියට එරෙහි අනෙක් චෝදනාව සිය සැමියාට එරෙහි අල්ලස් චෝදනාවක් තිබිය දී ඇය ධූරයේ රැඳී සිටීම සදාචාරාත්මකද? මහෙස්ත්‍රාත්වරු පත් කිරීම, ඉවත් කිරීම, නඩු ගොනු ගෙන්වා ගැනීම සහ ශ්‍රේෂ්ඨාධිකරණයේ පෙත්සම් ගැන කටයුතු කිරීමේ බලය අගවිනිසුරුවරිය සතුය. තමන්ට නැතිනම් තමන්ගේ ස්වාමිපුරුෂයාට සම්බන්ධ නඩුවක් තිබියදී එහි සාධාරණත්වයක් ඉටුවේද යන්න ගැටලුවකි.දෝෂාභියෝගයේ අනෙකුත් චෝදනා වන 6, 7, 8, 9, 10 ආදී චෝදනා පරිපාලන කටයුතුවලට අදාළ ඒවාය. විනිසුරුවරුන්ගේ මාරුවීම්, උසස්විම් නොදීම් ආදිය ඊට ඇතුළත්ය.අගවිනිසුරුවරියට එරෙහි චෝදනා විමර්ශනය කළ පාර්ලිමේන්තු තේරීම් කාරක සභාව ඇයට එරෙහි 1,4,5 චෝදනා මඟින් බරපතළ ලෙස විෂමාචාර පැවැත්ම තහවුරු කොට ගෙන තිබේ. 2012 දෙසැම්බර් මස 8 දින එම පාර්ලිමේන්තු තේරීම් කාරක සභාවේ කටයුතු අවසන් කෙරිණි.අගවිනිසුරුවරියට එරෙහි දෝෂාභියෝගයට එරෙහිව පෙළ ගැසී සිටින යම් යම් පුද්ගලයින්, රාජ්‍ය නොවන සංවිධානවල හැසිරීම් රටාව තුළ පෙනෙන්නට ඇත්තේ දේශපාලන වුවමනාවකි. 1984 හිටපු අගවිනිසුරු නෙවිල් සමරකෝන්ට එරෙහි දෝෂාභියෝගය ගෙන ආ මොහොතේ අලුත්කඩේ අධිකරණය ඉදිරිපිට පොල් ගැසීම්, පිරිත් නූල් බැඳීම්, උසාවි වර්ජනය කිරීම් සිදුවුණේ නැත.එමෙන්ම මේ දෝෂාභියෝග විමර්ශනය පාර්ලිමේන්තු තේරීම් කාරක සභාවේ සිටි විපක්ෂ මන්ත්‍රීවරු සිය කාර්යභාරය ඉටු කොට නැත. ඔවුන්ට වෙනම වාර්තාවක් ඉදිරිපත් කිරීමේ හැකියාව තිබිණි. නමුත් ඔවුන් කළේ කමිටුවෙන් නැගිට යාමය.සැකැසුම - චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=ab1301066</link>
    <topic>“ඔන්න මම නෝනාව දාලා පාටියට ආවා” මන්ත්‍රීතුමා මාධ්‍ය සගයන්ට කියයි</topic>
    <author>චන්දන බණ්ඩාර</author>
    <content>මන්ත්‍රී නාමල් රාජපක්ෂ ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ මහතා, ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ, ඇතුළු පිරිසක් පසුගියදා කොළඹ ප්‍රදේශයේ විහාරස්ථාන කීපයක ආගමික වතාවත්වලට සහභාගි වී නව වසරට ආශිර්වාද ලබාගත්හ. පසුව පිරිස ප්‍රදේශයේ සිදුවෙමින් යන නාගරික සංවර්ධන වැඩ සටහන් කීපයක් දැක බලා ගෙන පැරණි මිතුරකුගේ නිවෙසකට ද ගොඩවූයේ ආගිය තොරතුරු කතාබහ කරමිනි.”ඉස්සර අපට මෙහෙම සැහැල්ලුවෙන් කතාකරන්න හිතන්නවත් ඉඩක් තිබුණේ නෑනේ. අද ඉතිං මොනතරම් වෙනසක් ද කියල හිතෙනවා” ලලිත් වීරතුංග ජනාධිපති ලේකම්තුමා කීවේ පැරැණි මතක සටහන් එක්කරමිනි.ඒ දවස්වල හරියට නින්දකුත් නෑ. කෑම කන්න හැදුවමත් අතනට ගැහුවා, අර බෝට්ටුවට ගැහුවා, අතන බෝම්බ පුපුරවල වගේ පණිවුඩ තමයි එන්නෙ” ගෝඨාභය රාජපක්ෂ ආරක්ෂක ලේකම්තුමා කිවේය.”කොච්චර පීඩනයක් ආවත් අපේ තාත්තත් බයවුණේ නෑ. අපිටත් බය ඇතිවෙන්න ඉඩ නොදී තාත්ත ලොකු අධිෂ්ඨානයකින් හිටියෙ. හැබැයි කොටින්ගෙන් අහිංසක මිනිස්සු මැරුණ කියලා දැනගත්තම නම් තාත්තට ඇතිවුණේ ලොකු දුකක්” නාමල් රාජපක්ෂ මන්ත්‍රීවරයා කීවේ හැඟීම්බරවය.”කොළඹට අන්තිමට කොටි උඩින් ගහපු වෙලාවේ මං හිටියෙ කරුණා අම්මාන් ඇමැතිවරයාත් එක්ක කොළඹ හෝටලයක කතාබහක යෙදෙමින්. එක පාරටම ලයිට් ගියා.අහසෙ රතු එළි දැක්කා. කරුණා අම්මාන් ඇමැතිතුමා කිව්ව හෙට්ටි! හෙට්ටි! ඩවුන් ඩවුන් කියල. මං ඉතිං මේසය යට ඩවුන් ගියා. සිහිවෙන්න ඕන සියල්ල සිහිවුණා. මං හිතුවෙ කොටි අපේ පස්සෙ පන්නනව කියලා.ඒ අතරෙ කරුණා අම්මාන්ගෙ ආරක්ෂකයන්ගේ තුවක්කුත් සූදානම් වෙනවා ඇහෙනවා. මං දැනගත්ත දැන් ඉතිං වැඩේ හරි කියලා. ජීවිතේ අන්තිමට මරණ බිය එදා තමයි මට ආවේ” හෙට්ටිගේ කීවේ කාගෙත් සිනාහඬ මැදය.මේ කතාබහ අතරට තවත් අමුත්තෙක් එක්විය. ඒ වෛද්‍ය මහාචාර්ය අර්ජුන ද සිල්වාය. “ඔබතුමා කොළඹ පිරිසුදු කරලා මිනිස්සුන්ට ඇවිදින්න මං තීරු හදලා තියෙන නිසා දැන් හුඟක් අයගෙ සෞඛ්‍ය තත්ත්වයත් හොඳයි වගේ ;ප්නවා” මහාචාර්යවරයා කීවේ ගෝඨාභය රාජපක්ෂ මහතාට සුබ පැතුම් ද එක්කරමිනි.”ප්‍රෙෆෙසර් අර්ජුන කියන්නෙ අපේ හිටපු අගවිනිසුරු සරත් සිල්වා මහත්තයාගේ ඥාති පුත්‍රයානේ” හෙට්ටිගේ කියද්දී දැන් එතුමා මොනවද කරන්නෙ? ගෝඨාභය රාජපක්ෂ ආරක්ෂක ලේකම්තුමා විමසීය.”බාප්ප හුඟක් වෙලාවට ඔය ආගමික වැඩවල යෙදිල ඉන්නෙ. මේ දවස්වල අර දෝෂාභියෝගය ගැනත් ටිකක් උනන්දුවෙන් බලන් ඉන්නව වගේ පේනවා.” මහාචාර්යවරයා කියද්දී ලලිත් වීරතුංග ජනාධිපති ලේකම්තුමා කීවේ එතුමා අවුරුදු 10ක් විතර අගවිනිසුරු හැටියට සිිටියා කියාය.මෙවර සිරි පා සමය පසු ගිය උඳුවප් පෝ දිනෙන් ආරම්භ විය. ඒ ආරම්භයත් සමඟ උඩමළුවට ගිය බැතිමතුන් අතර පාර්ලිමේන්තු මන්ත්‍රී නාමල් රාජපක්ෂ ඇතුළු තාරුණ්‍යට හෙටක් සංවිධානයේ නියෝජනය විශේෂයෙන් කැපී පෙනිණි.නාමල් රාජපක්ෂ, කනක හේරත්, උදිත ලොකුබණ්ඩාර, තාරානාත් බස්නායක, එරික් වීරවර්ධන, මනූෂ නානායක්කාර යන තරුණ පාර්ලිමේන්තු මන්ත්‍රීවරු ද ජනාධිපතිතුමාගේ පුතුන් වන යෝෂිත රාජපක්ෂ, රෝහිත රාජපක්ෂ සහ තරුණ සේවා සභාවේ සභාපති නීතීඥ ලලිත් පියුම් පෙරේරා පාන්දර 3.40ට නල්ලතන්නියෙන් උඩමළුව දක්වා ගමන් ඇරඹූහ. ඒ වන විටත් උඩමළුවේ රැඳී සිටි ශ්‍රී පාදස්ථානාධිපති බෙන්ගමුවේ ධම්මදින්න නාහිමියෝ පිරිස පිළිගෙන ආගමික කටයුතුවලට එක්කර ගත්හ.“නාමල් මන්ත්‍රීතුමා අද ලංකාවේ සෑම පැත්තක්ම නියෝජනය වෙන විදියට මන්ත්‍රීවරු ඉන්නවා නේද?”ආ මේ සමන් දෙවි අඩවියේ අයත් ඉන්නේ. මහ නා හිමි කනක හේරත් සහ උදිත ලොකුබණ්ඩාර මන්ත්‍රීවරු දෙස බලමින් සඳහන් කළහ. ඒ ඔවුන් දෙදෙනාම සමන් දෙවි අඩවිය හෙවත් සබරගමුවේ මහ ඇමැතිවරයාගේත් ආණ්ඩුකාරවරයාගේත් පුතුන් බව සිහිකරමිනි.අනතුරුව ඉර සේවය දැක බලා ගැනීමට පිරිසට හැකි විය. පෙරදිග අහසින් ගලා ආ නැවුම් හිරු එළියෙන් නාමල් රාජපක්ෂගේ සිනාපිරි මුහුණට තවත් ආලෝකයක් එක් කර තිබිණි. පිරිස උදෑසන 7.30ට පමණ පලාබද්ගල මාර්ගයෙන් ආපසු පැමිණියේ සිරිපා නාහිමි විසින් සකස් කර තිබූ උදෑසන ආහාර වේලක ද රස බැලීමෙන් පසුය.තරුණ පාර්ලිමේන්තු මන්ත්‍රීවරු පිරිස ශ්‍රීපාදය කරුණාකරන්නට මත්තෙන් නල්ලතන්නියේදී නිර්මාංශ ආහාර ගෙන සියලු දෙනාම ශ්‍රීපාදය කරුණා කරන්නට සූදානම් වූහ.ඒ වෙනවිට එම ප්‍රදේශය භාර පොලිස් නිලධාරීහු සහ හමුදා නිලධාරීහු එම ස්ථානයට පැමිණ සිටියහ. එහිදී පොලිසිය සහ හමුදාවේ නිලධාරීන් කියා සිටියේ විශේෂ ආරක්ෂාවක් මන්ත්‍රීවරුන්ට ලබාදීමට කටයුතු කොට ඇති බවය. ඊට නාමල් රාජපක්ෂ මන්ත්‍රීවරයා සිය අකමැත්ත ප්‍රකාශ කළේය.”අපට ආරක්ෂාවක් අවශ්‍ය නැහැ. මොකද මේ රට දැන් නිදහස් හා සාමකාමී රටක්. අපිට ඕනෑම තැනකට මේ රටේ යන්න නිදහස දැන් තිබෙනවා. ඒ නිසා අපට විශේෂ ආරක්ෂාවක් අවශ්‍ය නැහැ.” නාමල් රාපක්ෂ මන්ත්‍රීවරයා කියා සිටියේය.නාමල් මන්ත්‍රීවරයා ශ්‍රීපාදය කරුණා කරන විටදී ශ්‍රීපාදය වන්දනා කිරීමට පැමිණි බැතිමතුන් සමඟ ද සුහදශීලීව කථාබහ කළේය. එක්තරා තරුණයකු කීවේ “අපේ ගම්වල ඇමැතිතුමාලාගේ පුතාලා ළඟටවත් යන්න බැහැ.ඒත් නාමල් මන්ත්‍රීතුමා ජනාධිපතිතුමාගේ ලොකු පුතා වෙලත් මොනතරම් නිහතමානීද කියාය.මේ අතරතුර ශ්‍රීපාදය කරුණා කළ එක්තරා මැදිවියේ පසුවූ කාන්තාවක් විමසා සිටියේ ඇයි නාමල් සර් හෙලිකොප්ටරයකින් ශ්‍රීපාදයට නොගියේ කියාය.”අනේ නැන්දේ මාත් ලංකාවේ ඉපදුණු සාමාන්‍ය කෙනෙක්. අපි විනෝදයට නෙමයි ශ්‍රීපාදයට ආවේ. වන්දනාවට. අනිත් එක අපි මේ ගමන ආවේ පේවිලා” මන්ත්‍රී නාමල් කියා සිටියේ බොහොම ළෙන්ගතුවය.ශ්‍රේෂ්ඨාධිකරණයෙන් ලැබුණු අර්ථ නිරූපණ අනුව අභියාචනාධිකරණය, පාර්ලිමේන්තු තේරීම් කාරක සභාවෙන් අගවිනිසුරුවරියට ලබා දුන් නිර්දේශ නොතකා හරිමින්, පාර්ලිමේන්තුවේ බලය අබිබවා යමින් තමන් හමුවේ අගවිනිසුරුවරිය ගොනු කළ තිබු පෙත්සම ඇතුළු, පෙත්සම් කිහිපයක් විභාග කිරීමට පසුගිය බ්‍රහස්පතින්දා තීරණය කළේය.රට අස්ථාවර කිරීමේ මෙහෙයුමේ තවත් පියවරයක් වටහා ගත් ජාතික නිදහස් පෙරමුණේ දේශපාලන මණ්ඩලය ඉහත තීන්දුව දැන ගත් වහාම බත්තරමුල්ලේ පිහිටි තම පක්ෂ මූලස්ථානයේ දී රැස්වීමට තීරණය කළේය.ඒ අනුව දුර බැහැර ප්‍රදේශවල සිටි සාමාජිකයන් මෙන්ම විවිධ වැඩසටහන්වල නිරතව සිටි සාමාජිකයෝ ද ඒවා නතර කොට හැකි පමණ ඉක්මනින් පක්ෂ මූලස්ථානය වෙත ළඟා වූහ.එම රැස්වීම පක්ෂ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ සහ ප්‍රධාන ලේකම් පි‍්‍රයන්ජිත් විතාරණගේ ප්‍රධානත්වයෙන් පැවැත්විණි.“අපි මේ ගැන කලින් කීවා. ඉතිහාසයේ ප්‍රථම වතාවට ව්‍යවස්ථාදායකය හා අධිකරණය අතර ගැටුමක් හදලා ඒ ගැටුම මඟින් රට අන්තර්ජාතිකව හුදෙකලා කිරීමට ඇතැම් උදවිය කටයුතු කරන ආකාරය අප පක්ෂයක් ලෙස පෙන්වා දුන්නා.“ව්‍යවස්ථාදායකය හා අධිකරණය අතර ගැටුම තීව්‍ර වීමට ඉඩ දී බලා සිටීමට බැහැ.මේ ගැටුම මඟින් රට අස්ථාවර කොට කොටි පරදවා ලැබු විජයග්‍රහණය ආපස්සට හැරවීමේ කුමන්ත්‍රණයට ඉඩ දී නිහඬව ඉන්න බැහැ. කඩිනම් පිළියමක් ලෙස අගවිනිසුරු ධුරයෙහි වැඩ බැලීමට සුදුස්සකු පත් කරන ලෙස අපි ජනාධිපතිතුමන්ගෙන් ඉල්ලා සිටිය යුතුයි.” පියසිරි විජේනායක හිටපු ඇමැතිවරයා මෙහිදී පෙන්වා දුන්නේය.රටට හතුරු මේ කුමන්ත්‍රණය පැරදවීමට නම් කඩිනම් පියවරක් ගත යුතුයැයි ජානිපෙ දේශපාලන මණ්ඩලය එම යෝජනාව ඒකමතිකව සම්මත කළේය.”පාර්ලිමේන්තුවට පූර්ණ අයිතිය තිබෙනවා, ආණ්ඩුක්‍රම ව්‍යවස්ථාවෙන් බලය ලබා දී ඇති කාරණයකට අදාළව ස්ථාවර නියෝග මඟින් හෝ යෝජනා සම්මතයක් මඟින් හෝ ක්‍රියාත්මක වෙන්න.ඒ බව ආණ්ඩුක්‍රම ව්‍යවස්ථාව හෙවත් රටේ උත්තරීතර නීතියේ 74 (1) අනු ව්‍යවස්ථාවේ සඳහන් වෙනවා.ඒ නිසා ආණ්ඩුක්‍රම ව්‍යවස්ථාවෙහි සඳහන් ඉහළ අධිකරණ විනිසුරුවරයකුගේ විෂම පැවැත්ම පිළිබඳ ක්‍රියාත්මක වෙන්න ස්ථාවර නියෝග නැතිනම් පාර්ලිමේන්තුවේ යෝජනා සම්මතයක් තිබුණත් ඇති කියලා ඉතා පැහැදිලියි. නමුත් අද මේ උත්තරීතර නීතියේ සඳහන් දේ ශිරාණි බණ්ඩාරනායක මහත්මියට හෝ එතුමිය යටතේ අසරණ වෙලා සිටින විනිසුරුතුමන්ලාට පෙනෙන්නේ නැහැ. මේක ඉතාමත් භයානක තත්වයක්.” විමල් වීරවංශ ඇමැතිවරයා පෙන්වා දුන්නේය.”අග්‍ර විනිශ්චයකාර ධුරයක් දරන තැනැත්තකුගේ ප්‍රශ්නයක් විනිසුරුවරුන්ටම විසඳන්න බැරි නිසානේ මෙහෙම ක්‍රමයක් ලෝකය තුළ බිහිව තිබෙන්නේ. බ්‍රිතාන්‍ය පාර්ලිමේන්තු සම්ප්‍රදාය තුළ මෙන් ම ඇමෙරිකා එක්සත් ජනපද සම්ප්‍රදාය ඇතුළු බොහෝ තැන්වල මේ ක්‍රමය තිබෙනවා.මේක මුළුමහත් ලෝකයම පිළිගෙන තිබෙන ක්‍රමවේදයක්. දෝෂාභියෝග පරීක්‍ෂණය අධිකරණයට ම භාර දී නැත්තේ, ඒක ‘හොරාගේ අම්මාගෙන් පේන ඇසීමක්’ වන නිසා.” විමල් වීරවංශ ඇමැතිවරයා තවදුරටත් පැහැදිලි කළේය.”ආණ්ඩුක්‍රම ව්‍යවස්ථාවේ 107 (3) වගන්තිය සලකා බලන්න.එහි ඉතා පැහැදිලිව තිබෙනවා දෝෂාභියෝගයේ කාර්ය පටිපාටිය සඳහා අවශ්‍ය විධිවිධාන නීති මඟින් හෝ ස්ථාවර නියෝග මඟින් සකසා ගන්න පුළුවන් කියලා.එක්කො නීතියක් සම්මත කරලා දෝෂාභියෝගයක් විභාග කරන්න පුළුවන්. නැතිනම් ස්ථාවර නියෝග හදලා දෝෂාභියෝගය විභාග කරන්න පුළුවන්. ජවිපෙ, එජාපය හා දෙමළ ජාතික සන්ධානය එදා හිටපු අගවිනිසුරු සරත් එන් සිල්වාට එරෙහිව දෝෂාභියෝගයක් ගෙන ආවේ මේ ස්ථාවර නියෝග අනුවයි.එදා එම දෝෂාභියෝගය සම්බන්ධයෙන් අධිකරණයෙන් නොතිසී නිකුත් වන කොට එවකට කථානායක අනුර බණ්ඩාරනායක මහතා ඒවා ප්‍රතික්ෂේප කළා. පාර්ලිමේන්තුව උත්තරීතර බව පැවසුවා.ජවිපෙ හිස මුදුනින් එය පිළිගත්තා.” පියසිරි විජේනායක පෙන්වා දුන්නේය.ජනවාරි පළමුවැනිදා උදෑසන 3.30 වන විටත් ඉන්දියාවේ මුම්බායි ගුවන්තොටුපළේ සිටි සබරගමු මහ ඇමැති මහීපාල හේරත් මහතා එදින ම උදෑසන 8.30 වන විට සබරගමු පළාත් සභාවට පැමිණියේ ය.ඒ නව වසරේ නියමිත වේලාවට ම රාජකාරි කටයුතු ආරම්භ කිරීමට ය.මේ අතරතුර ඔහු දුරකථනයෙන් මහින්ද රාජපක්ෂ ජනාධිපතිතුමාටත් ඇමති බැසිල් රාජපක්ෂ සහ මෛත්‍රීපාල සිරිසේන මහ ලේකම්වරයාටත් සුබ පැතීය. ඒ වන විට ජනාධිපතිතුමා සිටියේ කතරගම ය.”සර්, අපි කෙලින්ම සමන්දේවාලයට යනවද?” ගමන අතරමග ආරක්ෂක නිලධාරියකු මහීපාල හේරත්ගෙන් විමසීය.ඒ ඔහු සෑම වසරක ම ජනවාරි 01 වැනිදා රාජකාරි ආරම්භ කිරීමට මත්තෙන් සමන්දෙවොලට යන බැවිනි.”ඉස්සෙල්ලා පළාත් සභාවට හරියට වෙලාවට ම යමු.” “රාජකාරිය දේවකාරියටත් වඩා ලොකුයි.” මහ ඇමැතිවරයා කීය. කෙසේ වෙතත් හරියට ම උදෑසන 8.00 පළාත් සභාවට පැමිණි ඇමැතිවරයා ඒ වන විටත් එහි පැමිණ සිටි ආණ්ඩුකාර වි.ජ.මු. ලොකුබණ්ඩාර සමඟ පළාත් සභා බුදු මැදුරට මල් පිදීය.ආගමික වතාවත් ඉටු කිරීමට වැඩම කර සිටි මඩලගම වජිරබුද්ධි නාහිමි ඇතුළු භික්ෂූන් වහන්සේ උත්සව භූමියෙන් නික්මගිය පසු කාර්යමණ්ඩලය අමතන්නැයි නිවේදකයා මහීපාල හේරත් මහතාට ඇරයුම් කළේ ය.එහෙත් කලබල අස්සේ නිවේදකයාට කියවුණේ සභාව ඇමැතීමට ප්‍රධාන ලේකම් මහීපාල හේරත්ට ඇරයුම් කරන ලෙසය. මෙම අත්වැරැද්ද හමුවේ පිරිස අතුරින් සිනා හඬ මතුවිය.පසුව තම අදහස් දැක්වීමේදී ආණ්ඩුකාර වි.ජ.මු. ලොකුබණ්ඩාර සඳහන් කළේ අත්වැරැද්දකට සිනාසීම නොකළයුත්තක් බව ය. ඒක ඒ තරම් ලොකු දෙයක් නෙවෙයි.“ඒත් මෙතනට පහුවෙලා ආපු කට්ටිය පිටිපස්සට වෙලා කසුකුස ගාන එකනම් සුදුසු නෑ. හිස් බඳුන්වලින් තමයි ඔහ හිස් හඬ මතුවෙන්නේ.” වි.ජ.මු. ලොකු බණක් වචන කීපයකට කැටිකරමින් කීය.පසුව ආණ්ඩුකාරවරයා ඇතුළු පළාත් සභාවේ සමස්ත කාර්ය මණ්ඩලය සමඟ පොදු තේ මේසයකට එක් වුණු මහීපාල හේරත් අනතුරුව සබරගමු මහ සමන් දේවාලයට පිවිසියේ සිරිත් පරිදි සමන් දෙවිඳුන් පිදීමට පූජා වට්ටියක් ද අතැතිව ය. රටේ සෑහෙන කොටසක් ගං වතුරට, සුළඟට, නායයෑමට ගොදුරු වෙද්දී ඔබ වහන්සේ සබරගමුවේ අපිව ආරක්ෂා කළා මහ ඇමැතිවරයා සමන් දෙවි රුව පාමුල භාරහාර ඔප්පු කරමින් පැවසීය.ජනවාරි පළමුවැනිදා දහවල් 12.30 ට රත්නපුර නව නගරයේ පළාත් සභාවෙන් නික්මුණු මහීපාල හේරත් මහ ඇමැතිවරයා හරියටම දහවල් 2.00 වරකාපොළ මහ රෝහලට ළඟා විය. නිතර හදිස්සි අනතුරු සිදු වන කලාපයෙක පිහිටිය ද වරකාපොළ රෝහලට මෙතෙක් ශල්‍යගාරයක් තබා,ඔ-පඥරපහසුකම්වත් නොතිබිණි. එහෙත් පළාත් සෞඛ්‍ය අමාත්‍යධුරයට පත්ව තෙමසක් වැනි කෙටි කළක් තුළ එකී පහසුකම් වරකාපොළ රෝහලට ලබා දුන් මහීපාල හේරත් ඒවා ජනතා අයිතියට පරවන අවස්ථාවට අතාවුද සෙනවිරත්න සහා ජේ.ආර්.පී. සූරියප්පෙරුම යන මැති ඇමැතිවරුන්ට ද ඇරයුම් කර තිබුණි. අතාවුද සෙනවිරත්න වරකාපොළ රෝහල අයත් දැදිගම මැතිවරණ කොට්ඨාශයේ ශ්‍රී.ල.නි.ප හිටපු සංවිධායකවරයා ය. පාර්ලිමේන්තු මන්ත්‍රී ජේ.ආර්.පී. සූරියප්පෙරුම දැදිගම ශ්‍රී.ල.නි.ප. වත්මන් සංවිධායකවරයා ය.වරකාපොළ රෝහලෙන් නික්මුණු මේ පිරිස අනතුරුව එදින සවස 3.00 ට දැදිගම මැතිවරණ කොට්ඨාශයේ ම බෙලිගල ග්‍රාමීය රෝහලට පැමිණියහ.මහීපාල හේරත්ගේ ඇස ගැටෙන විට බෙලිගල ග්‍රාමීය රෝහල මිහිපිට අපායක් බවට පත්ව තිබුණි.උතුරන වැසිකිළි, කඩාවැටුණු ගොඩනැඟිලි, බල්ලන් ලගින වාට්ටු සහ හරක් ගැවසුණු ගෙවත්තකින් යුතු බෙලිගල රෝහල මීට මාස කීපයකට පෙර අම්බලමකටත් වඩා අන්ත තත්වයේ පැවතිණි.එහෙත් පළාත් සෞඛ්‍ය අමාත්‍යධුරයට පත්ව බෙලිගල ග්‍රාමීය රෝහල සබරගමු පළාතේ පමණක් නෛාව දිවයිනේ ම ආදර්ශ ග්‍රාමීය රෝහලක් බවට පත් කිරීමට මහීපාල හේරත් සමත් විය. පිරිසුදු ගොඩනැගිලි මනා සෞඛ්‍ය ආරක්ෂිත පහසුකම් කාර්යක්ෂම කාර්ය මණ්ඩලය සියල්ලට වඩා මල් උයනක සිරි ගත් රෝහල් ගෙවත්ත දෙස පුදුමයෙන් බලා සිටි සූරියප්පෙරුම මන්ත්‍රිවරයා සඳහන් කළේ පළාත් අධ්‍යාපන ඇමැතිවරයා වශයෙන් මහීපාල හේරත් ඉටුකළ දැවැන්ත මෙහෙයට වඩා වැඩි මෙහෙයක් පළාතේ සෞඛ්‍ය කටයුතු නඟා සිටුවමට මේ කෙටි කාලය තුළ මහීපාල හේරත් සිදුකර ඇති බවයි.”සූරි මේ බෙලිගල රජමහා විහාරයේ නායක හාමුදුරුවෝ” මහීපාල හේරත් එම අවස්ථාවට වැඩම කර සිටි නාහිමිනම සූරියප්පෙරුමට හඳුන්වා දෙමින් කීය.”මම බෙලිගල රාජධානිය ගැන පොතපතින් හදාරලා තියෙනවා.මේ බෙලිගල වීරෝදාර මුතුන්මිත්තන් අවුරුදු සිය ගණනක් උඩරට රාජ්‍ය රැක ගැනීමට සුද්දෝ එක්ක සටන් කළා.එවන් විරුවන් පිරිසකගේ දරු මුනුපුරන් මෙතැන ඉන්නේ. මට මේ අවස්ථාව ලබාදීම ගැන මහීපාල හේරත් මහ ඇමැතිතුමාට ප්‍රණාමය පළකරනවා.” දැදිගම ශ්‍රී.ල.නි.ප. වත්මන් සංවිධායක කීය.වත්මන් සබරගමු පළාත් සභාවේ සභාපති කංචන ජයරත්න පසුගිය පළාත් සභා මැතිවරණ දෙකේදීම රත්නපුර දිස්ත්‍රික්කයේ වැඩිම මනාපලාභියා ද විය.පසුගිය දා ඔහු සභා කටයුතු ආවරණය කරන ප්‍රදේශීය මාධ්‍යවේදීන් සඳහා සාදයක් සංවිධානය කර තිබිණි. මසකට දෙවරක් රැස්වන සබරගමු පළාත් සභාවේ සභා කටයුතු 20 වසකට වැඩි කලක් පුරා ආවරණය කරන සබරගමු පළාතේ ජ්‍යෙෂ්ඨතම මාධ්‍යවේදීන් ඇතුළු මාධ්‍යවේදීහු 30කට ආසන්න ප්‍රමාණයක් ඊට සහභාගි වූහ.සාදය සූදානම් කර තිබුණේ රත්නපුර නව නගරයේ පිහිටි සබරගමු පළාත් සභා මන්ත්‍රීවරුන්ගේ නිල නිවහනේය.එය සබරගමුවේ පුංචි ශ්‍රාවස්තිය ලෙස හැඳින්වේ. නව නගරයේ උස් කඳු ගැටයක මනරම් පරිසරයක පිහිටි මන්දිරයේ සාදය ආරම්භ වන විට සඳ පායා තිබිණි. එළිමහනේ තැන තැන දල්වා තිබූ පන්දම් සහ විලක්කු වැට සාදය තවත් අලංකාර කළේය.මේ මන්දිරය විවෘත කළ අවස්ථාව වාර්තා කිරීමෙන් පසු පළමු වරට එහි ගිය මාධ්‍යවේදීන් සඳහා රාත්‍රී භෝජනය පමණක් නොව මියුරු සංගීතය රසවිඳීමට ද කටයුතු සලසා තිබිණි.කල්වේලා ඇතිව එහි පැමිණි කංචන ජයරත්න මන්ත්‍රීවරයා එක්තරා මාධ්‍යයක ඊට පෙර දා විකාශනය වූ පුවතක් පිළිබඳ මාධ්‍යවේදීන් හමුවේ නෝක්කාඩුවක් ද කීය.ඔහු පවිත්‍රා වන්නිආරච්චි ඇමැතිවරියගේ ස්වාමිපුරුෂයාය. ඇමැතිතුමිය කළ කතාවේ එක් කොනක් විතරක් විකාශනය වුණා.එතුමිය උපාධිධාරීන්ට රැකියා ලබා දෙන අවස්ථාවකට සහභාගී වෙමින් කළ ප්‍රකාශයෙන් අදහස් කළේ ජීවිතය දිනීම සඳහා එකම කටයුත්තකට පමණක් සීමා නොවී වෙනත් අවස්ථා පිළිබඳ ද සොයා බලා කටයුතු කරන ලෙසයි. එහෙත් විකාශය වූ කොටසට කන්දුන් සමහරු මගෙන් අහනවා අපේ ගෙදර ප්‍රශ්නයක් මතුවෙලාද කියලා” කංචන ජයරත්න මාධ්‍ය මිතුරන්ට කරුණු කීවේ සුපුරුදු සැහැල්ලුවෙනි.පළාත් සභාවක් හැටියට අපි මේ වන විට සෙසු පළාත් සභාවලට වඩා බොහෝ ඉදිරියට ගිහිල්ලා. මෙතරම් දිගු ගමනක් ඒමට ඔබෙන් ලැබුණු සහාය සුළුපටු නැහැ. අපිට තව ඉදිරියට යන්න ඔබේ සහය ඕනි. කංචන ජයරත්න කීය.අද මේ සාදයට සහභාගිවෙන්න මම සූදානම් වෙනකොට පවිත්‍රා ඇමැතිතුමිය මගෙන් ඇහුවා ඇයි ඕකට මම එක්ක යන්නේ නැද්ද කියලා.මේක පළාත් සභාවේ සභාපතිගේ කටයුත්තක්. ඒක නිසා ඔබතුමිය ගෙදර ඉන්න මම තනියම ඒකට යනවා කියලා මම කීවා” කංචන ජයරත්න මහතා පවිත්‍රා වන්නිආරච්චි මහත්මිය නිවෙසේ රඳවා ආ හේතුව මාධ්‍ය මිතුරන්ට කීය.හැබැයි එතුමිය මේ සාදය සංවිධානය කරන්න ගෙදර ඉඳලම මට ලොකු සහයෝගයක් ලබා දුන්නා.දැන් ඔන්න ඔබතුමන්ලට අද ලියන්න පුළුවන් කංචන ජයරත්න පවිත්‍රා ඇමැතිතුමිය ගෙදර දාලා තනියම සාදයකට ආව කියලා.කංචන ජයරත්නගේ එවර කියමනට සියලු මාධ්‍ය මිතුරෝ සිනාසෙන්නට වූහ. ඔහු සාදය අවසන් කළේ පත්තර මිතුරන් හා එක්ව ගීත කීපයක් ද ගැයීමෙන් අනතුරුවය.2011 වර්ෂය වෙනුවෙන් සබරගමුව පළාතේ පළාත් පාලන අයතනය සඳහා සම්මාන උලෙළ පසුගියදා ප්‍රධාන අමාත්‍ය මහීපාල හේරත් ගේ ප්‍රධානත්වයෙන් සිදුවිණි.මෙහිදී වසරේ නැඟී එන පළාත් පාලන ආයතනයට හිමි සම්මානය සබරගමුවේ ළාබාලම ප්‍රාදේශීය සභාව වන බුලත්කොහුපිටියට හිමිවිණි.මෙහෙම ගිහින් රුවන් ලබන පාර කප් එකත් උස්සයි නේද...බලන්න එපෑ අද පත්මිණියි රුවනුයි නැගීගෙන එන නළුවයි නිළියයි වගේනේ..ප්‍රධාන අමාත්‍යවරයා බුලත්කොහුපිටිය ප්‍රදේශිය සභාවේ ලේකම් පත්මිණී සෙනෙහලතා මහත්මියට හා සභාපති රුවන් සංජීව මහතාට විශේෂ සුබපැතුම් එක්කළේ සභාපති රුවන් සංජීව මහතා පළාතේ ළාබාලම සභාපති වරයා වූ නිසයි.වසර 100ක් පැරැණි බුලත්කොහුපිටිය නගරය ඉතා පටු බැවින් නගරයේ කඩ ඉවත් කරමින් ජනතා හිතකාමී නගරයක් කිරීමේ වැඩසටහන යොදාගෙන තිබුණේ ලෝක විනාශය යැයි කියූ දිනයේය.”මිනිස්සු හිතාගෙන හිටියේ කවදාවත් මේ නගරය හැදෙන්නෑ කියලනේ. ලෝක විනාසෙ නොවුණට අපි නගරයේ වැඩ පටන්ගත්තා”බුලත්කොහුපිටිය ප්‍රාදේශීය සභා සභාපතිවරයා ප්‍රාදේශීය සභාවේ මන්ත්‍රීවරයකුට කියා සිටියේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=ab1301067</link>
    <topic>ව්‍යවස්ථාව ජනතා පරමාධිපත්‍යය සහ දෝෂාභියෝගය</topic>
    <author>සකස් කෙළේසුනිල් දයා අල්විස්</author>
    <content>සභානායක, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වාඅගවිනිසුරුවරියට එරෙහිව දෝෂාභියෝගය විමර්ශනය කළ පාර්ලිමේන්තු තේරීම් කාරක සභාවේ වාර්තාව ලබන 8 වැනිදායින් පසු ඕනෑම දිනයක පාර්ලිමේන්තුවේ දී විවාදයට ගත හැකි යයි සභානායක, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා කියයි.පාර්ලිමේන්තුව නව වසරේ ලබන 8 වැනිදා රැස්වෙයි. කථානායක චමල් රාජපක්ෂ මහතාගේ ප්‍රධානත්වයෙන් මෙදින පාර්ලිමේන්තු රැස්වීමට පෙර පැවැත්වෙන පක්ෂ නායක රැස්වීමේ දී දෝෂාභියෝගය පිළිබඳ පාර්ලිමේන්තුවේ විශේෂ තේරීම් කාරක සභාවේ වාර්තාව පිළිබඳව න්‍යාය පත්‍රයට ඇතුළත් කර තිබෙන යෝජනාව සම්බන්ධයෙන් විවාදය පැවැත්විය යුතු දිනය පිළිබඳව පක්ෂ නායකයන්ගේ එකඟතාවය අනුව තීරණය කරනු ඇතැයි ද ඇමැතිවරයා පැවැසීය.ලබන 8 වැනිදා දක්වා පවතින්නේ සංක්‍රාන්ති කාලයක් බව ඇමැතිවරයා සඳහන් කෙළේය.‘දෝෂාභියෝගය පිළිබඳව පාර්ලිමේන්තු තේරීම් කාරක සභාවේ වාර්තාව න්‍යාය පත්‍රයට දැනටමත් ඇතුළත් කරලයි තියෙන්නේ. 8 වැනිදායින් පසුව එය ඕනෑම අවස්ථාවක විවාදයට ගැනීම පිළිබඳව කථානායකවරයා පක්ෂ නායකයන්ගේ රැස්වීමෙන් අනතුරුව එළැඹෙන තීන්දු තීරණ අනුව විවාදය පැවැත්වෙන කාලසීමාව දිනයක් ද දෙකක් ද නැත්නම් සුමානයක් ද මාසයක් ද කියා ප්‍රකාශ කරාවි.මෙවැනි විවාදයක් දවස් කීයක් කතා කරන්න මන්ත්‍රීවරු ඉඳිවිදැයි දන්නේ නැහැ. විවාදයෙන් පසුව ඡන්දය විමසාවි. මේ පිළිබඳ යෝජනාව වැඩි ඡන්දයෙන් සම්භත වුවහොත් කථානායකවරයා විසින් එය මහින්ද රාජපක්ෂ ජනාධිපතිතුමාට යොමු කරනවා.එතුමාට මෙය ක්‍රියාත්මක කරන්න හෝ නොකරන්න පුළුවන්.සාමාන්‍යයෙන් පාර්ලිමේන්තුවේ බහුතර ඡන්දයෙන් සම්මත වූ යෝජනාවක් ක්‍රියාත්මක නොකර සිටීමට ජනාධිපතිතුමා ද සිදු කරයි කියා මම හිතන්නේ නැහැ. එවැන්නක් සදාචාරාත්මක වන්නේත් නැහැ කියලයි මම කියන්නේ.දෝෂාභියෝගය සම්බන්ධයෙන් පත්කරන ලද තේරීම් කාරක සභාවේ පරීක්ෂණ කටයුතු නිවැරැදි ආකාරයෙන් සිදුකර තිබෙනවා. මේ මඟින් උසාවියට කිසිදු අපහාසයක් සිදුවන්නේ නැහැ.පාර්ලිමේන්තුව උත්තරීතරයි. එය ජනතා පරමාධිපත්‍යයේ උත්තරීතර ස්ථානයයි. මෙවැනි උත්තරීතර ආයතනයක් නියෝජනය කරන මන්ත්‍රීවරු එක්කෙනෙක් දෙන්නෙක් නොවෙයි පක්ෂ, විපක්ෂ සියලුම මන්ත්‍රීවරු මෙහි පරමාධිපත්‍යය ආයතනයේ උත්තරීතර බව ආරක්ෂා කළ යුතුය. රැකගත යුතුය.අධිකරණය දැනුම් දෙන හැම අවස්ථාවකම මන්ත්‍රීවරුන් වශයෙන් අපිට එහෙම යන්න බැහැ. එහෙම යන්න ගියොත් පාර්ලිමේන්තුවට වැඩක් කරන්න බැරි වේවි. තේරීම් කාරක සභාවේ සාමාජිකයන් හැටියට අපි පැහැදිලිව අධිකරණ නියෝගය කොහොම ලබා දුන්නත් යන්නේ නැහැ.ඒ පාර්ලිමේන්තුවේ උත්තරීතර බව රැකගැනීමට. පාර්ලිමේන්තුවේ නායකයා හැටියට කථානායක තුමායි අපිව මේ තේරීම් කාරක සභාවට පත් කළේ. ආණ්ඩු පක්ෂයේ මන්ත්‍රීවරු හැටියට තේරීම් කාරක සභාවේ අපේ සාමාජිකයන් කිසිවකු අධිකරණයට යාමක් සිදුවන්නේ නැහැ.විපක්ෂයේ එක්සත් ජාතික පක්ෂයේ සාමාජිකයන් ද යන්නේ නැහැ. මේ සම්බන්ධයෙන් විපක්ෂ නායකවරයා ද පැහැදිලි ප්‍රකාශයක් කර තිබෙනවා. එජාප ලේකම් තිස්ස අත්තනායක මන්ත්‍රීවරයා ද මේ ගැන ප්‍රකාශ කළා.අධිකරණයට අපි නොයන්නේ පාර්ලිමේන්තුවේ උත්තරීතර බව රැක ගැනීමටයි. මේ කාරණය පිළිබඳව සංවිධානවලට ඕනෑ දෙයක් කියන්න පුළුවන්.එවැනි මතවාද සංවාද ඇතිවීම ප්‍රජාතන්ත්‍රවාදයට හුඟක් හොඳයි.අපි අධිකරණයට නොගියේ අපේ කාර්ය භාරය ඉටුකර අවසන් නිසයි. අපි තවදුරටත් තේරීම් කාරක සභාවේ සාමාජිකයන් නොවෙයි. පාර්ලිමේන්තුවේ එම තේරීම් කාරක සභාවන් දැන් ක්‍රියාත්මක වන්නේ නැහැ. එසේ ක්‍රියාත්මක නොවන කමිටුවක නියෝජිතයන් ලෙස අප අධිකරණයට යාමට අවශ්‍යතාවක් නැහැ.මේ ප්‍රශ්නය ගැන විවිධ අර්ථකථන විවිධ අදහස් මතු කරමින් ප්‍රකාශ හා සංවාදයන් ද පළ වෙනවා.දැන් මේවා ගැන මෙසේ කරුණු කාරණා සිදුවුවත් එදා නෙවිල් සමරකෝන් හිටපු අගවිනිසුරුවරයාට එරෙහිව එල්ල වූ දෝෂාභියෝගයේ දී හිටපු ඇමැතිවරයකු වන ලලිත් ඇතුලත්මුදලි මහතා යම්කිසි ඉඟියක් මතු කරමින් පෙන්වා දී තිබුණා.ශ්‍රේෂ්ඨාධිකරණයේ විනිසුරුවන් පිළිබඳව විමර්ශනය කිරීමේ ක්‍රමවේදයේ වෙනසක් සිදු විය යුතු ය කියා. නමුත් එදා මේ සම්බන්ධයෙන් කිසිවෙක් කතා කළේ නැහැ.නීතිඥයෝ, මාධ්‍යවේදීන්, එන් ජී ඕ නියෝජිතයන් හරි වෙනත් සංවිධාන හරි එදා මේ ගැන කතා කළේ නැහැ.අනික් ප්‍රශ්නය එදා බණ්ඩාරනායක මැතිනියගේ ප්‍රජා අයිතිය හිටපු ජනාධිපති ජේ. ආර්. ජයවර්ධන මහතාගේ රජය මඟින් අහෝසි කරන විට තරුණ නීතිඥවරයකු වශයෙන් මමත් පෙනී සිටියා.එදා අපේ නීතිඥ කණ්ඩායම එම කොමිසමට ප්‍රකාශයක් කර එම පරීක්ෂණයෙන් ඉවත්ව ගියා. නමුත් කොමිසම බණ්ඩාරනායක මැතිනියගේ පාර්ශ්වය නැහැ කියලා විමර්ශන කටයුතු නතර කළේ නැහැ.ඒක පාක්ෂිකව එම කටයුතු සිදුකර මැතිනියගේ ප්‍රජා අයිතිය අහෝසි කළා.දෝෂාභියෝගය සම්බන්ධයෙන් ලබන 8 වැනිදා පාර්ලිමේන්තුව මුලින්ම රැස්වීමෙන් පසු පක්ෂ නායක රැස්වීමේදී මේ ගැන සාකච්ඡා කර මේ විවාදය කවදා සිදු කරනවා ද කියා තීන්දු කිරීම සිදුවේවි.කථානායක තුමාට මේ කටයුතු සිදු කිරීමේ කාර්යභාරය පැවරෙනවා.මේ දින දෙක තුන ගෙවී 8 වැනිදාට පසුව මේ ගැන කතා කරමු. ජනමාධ්‍ය හා ප්‍රවෘත්ති ඇමැති රජයේ මාධ්‍ය ප්‍රකාශකකෙහෙළිය රඹුක්වැල්ලමේ රටේ මහජනතාවගේ උත්තරීතරම ආයතනය පාර්ලිමේන්තුවයි. පාර්ලිමේන්තුවටත් සම්ප්‍රදායක් තිබෙනවා. ඒ සම්ප්‍රදාය අනුව කථානායකතුමාත් විනිසුරුවරයෙක් දෝෂාභියෝගය පිළිබඳ ප්‍රශ්නයේ දී කුමන අර්ථ නිරූපණයන් කරනු ලැබූවත් එහි අවසාන තීරකයා වන්නේ කථානායකවරයා බව රජයේ මාධ්‍ය ප්‍රකාශක හා ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවසීය.අගවිනිසුරු ශිරාණි බණ්ඩාරනායක මහත්මියට එරෙහිව ඉදිරිපත් කරන ලද දෝෂාභියෝගය සම්බන්ධයෙන් පාර්ලිමේන්තු තේරීම් කාරක සභාව සහ එහි වාර්තාව ගැන විවිධ ප්‍රශ්න මතු කරනවා. අර්ථ නිරූපණයන් දක්වනවා. අදහස් මත පළකරනවා.මේ සෑම දෙයක්ම හොඳයි. නමුත් මේ ගැන කාටවත් නොවෙයි බලය තිබෙන්නේ. පාර්ලිමේන්තුවේ කථානායකවරයාටයි මේ පිළිබඳ තීන්දු ගත හැක්කේ.එතුමා ලබන 8 වැනිදා පාර්ලිමේන්තුව රැස්වූ විට ශ්‍රේෂ්ඨාධිකරණය ලබාදුන් අර්ථ නිරූපණය ගැන දැනුම්දීමක් සිදු කරනු ඇත.ඒ නිසා ශ්‍රේෂ්ඨාධිකරණය ලබාදුන් අර්ථනිරූපණය ගැන අදහසක් හෝ යම් කරුණු කාරණාවක් දක්වා සිටීමට අපි කාටවත් බැහැ. ඒක උචිත නැහැ.ශ්‍රේෂ්ඨාධිකරණයෙන් පෙන්වා දුන් අර්ථ නිරූපණයන් පාර්ලිමේන්තුව පිළිගත් අවස්්ථා මෙන්ම නොපිළිගත් අවස්ථාවන් ද තිබෙනවා. මෙවැනි තීන්දු හා අර්ථ නිරූපණ ගැන හිටපු කථානායක අනුර බණ්ඩාරනායක මහතා විසින් කරුණු දක්වා තිබෙන අතර ඒ ක්‍රියාදාමය අනුගමනය කරමින් වත්මන් කථානායකවරයා ද පෙර අවස්ථාවලදී තීන්දු ලබා දී තිබෙනවා. එම තීන්දු එදාට පමණක් නොව ඉදිරියට ලබාදෙන කිසියම් තීන්දුවක් වෙනුවෙන් ද බලාත්මක බවත් එතුමා සඳහන් කර තිබෙනවා.රටක් ආණ්ඩුවක් ක්‍රියාත්මක වන්නේ ආණ්ඩුක්‍රම ව්‍යවස්ථාව අනුවයි. අපේ ආණ්ඩුක්‍රම ව්‍යවස්ථාවේ ශ්‍රේෂ්ඨාධිකරණ විනිසුරුවන් සම්බන්ධයෙන් පෙන්වා දී තිබෙන ක්‍රියාදාමයක් අනුගමනය කරමින් කථානායකවරයා කටයුතු කර තිබෙනවා. මෙවැන්නක් ප්‍රථම වරට අභියෝගයට ලක්වී තිබෙන්නේ.යම් යම් අභියෝග මේ සම්බන්ධයෙන් දැන් මතුවී තිබෙනවා. මේවා ගැන පාර්ලිමේන්තුවත් කථානායකවරයාත් අවශ්‍ය ක්‍රියාමාර්ග ගන්නවා. පාර්ලිමේන්තුව මේ 8 වැනිදා රැස්වූ විට මේ ගැන සාකච්ඡා කරාවි. කථානායකවරයා මේ සම්බන්ධයෙන් යම්කිසි ප්‍රකාශයක් කරයි. මේ ගැන ඒ නිසා ඊට වැඩි යමක් අපට දැන්ම කියන්න බැහැ. ශ්‍රේෂ්ඨාධිකරණය ඉකුත් 3 වැනිදා ලබාදුන් අර්ථ නිරූපණ තීන්දුව ගැනත් අප කරුණු අධ්‍යයනය කළ යුතුය. පාර්ලිමේන්තුවේ පවතින දෙයක් ගැන අධිකරණයට තීන්දුවක් දෙන්න බැහැ. තවමත් මෙය පාර්ලිමේන්තුව සතුව පවතින්නක්.මේ ප්‍රශ්නයේදී අගවිනිසුරුවරියගේ ක්‍රියා පිළිවෙත හා ඒ වටා සිදුවන ක්‍රියාදාමයන් සදාචාරාත්මක දැයි ප්‍රශ්නයක් ද පැන නඟිනවා. පසුගිය කාලයේදී මේ සම්බන්ධයෙන් යම් යම් පුද්ගලයන් හැසිරුණ ආකාරය කියපු කරපු දේ අනුව එතුමිය දේශපාලනයට අවතීර්ණයවීමක් සිදුවී තිබෙනවාද කියාත් හිතෙනවා.දේශපාලනය කරන්න එතුමියට සම්පූර්ණ නිදහසක් තිබෙනවා. හැබැයි එය සිදු කළ යුත්තේ මේ විදියට නොව නිල කබාය ඉවත් කර තැබීමෙන් පසුවයි.කාගේත් ගෞරවයට පාත්‍රව තිබෙන අධිකරණයක පිරිත් කියමින් පිරිත් නූල් බඳිමින් පොල් ගසමින් හැසුරුණු ආකාරය කොතෙක් දුරට සදාචාරසම්පන්නද.මේ කටයුතු විමසිල්ලෙන් බලන විට පෙනී යන්නේ යම් කණ්ඩායමකට යම් පිරිසකට අවශ්‍ය වී ඇත්තේ කිසියම් අර්බුදයක් ඇතිකර අස්ථාවර තත්ත්වයක් රටේ ඇති කරන්ඩ උත්සාහයක් සිදුකිරීමටය.ස්වල්ප දෙනකුටයි මේ ප්‍රශ්නය ගමේ රටේ බහුතර ජනතාවකට මේක ප්‍රශ්නයක් නොවෙයි. ඔවුන් මේ ගැන අහන්නේ නැහැ. අපේ ජනතාව ඔවුන්ගේ එදිනෙදා ජීවිතය ගැනයි සැලකිලිමත් වෙන්නේ. ඔවුන්ට වෙනත් ප්‍රශ්න තියෙනවා. මේවා ඔවුන්ට ප්‍රශ්න නොවෙයි.මේ අර්බුදය ඇතැම්විට පාර්ලිමේන්තුව රැස්වී දෙන්නා වූ තීරණයක් අනුව විසඳී යන්න පුළුවන් යයි මම හිතනවා.ජාතික නිදහස් පෙරමුණේ නායක ඇමැති විමල් වීරවංශඋද්ගතව ඇති වාතාවරණය හමුවේ රට අස්ථාවර වීමට ඉඩ නොදී වහාම වැඩ බලන අගවිනිසුරුවරයකු පත් කිරීමට පියවර ගන්නැයි ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතා ජනාධිපතිතුමාගෙන් ඉල්ලා සිටියි.බත්තරමුල්ලේ පිහිටි ජාතික නිදහස් පෙරමුණේ ප්‍රධාන කාර්යාලයේ දී පැවැති විශේෂ මාධ්‍ය හමුවේ දී විමල් වීරවංශ මහතා මෙසේ ද පැවැසීය.අභියාචනාධිකරණයට ලැබුණු පෙත්සම් කිහිපයක් විභාග කිරීමේ දී පාර්ලිමේන්තුවේ බලය අබිබවලා ඒ සම්බන්ධයෙන් කටයුතු කරන්න පුළුවන් ද කියන එක ගැන ශ්‍රේෂ්ඨාධිකරණයෙන් අභියාචනාධිකරණය විමසූ විට, අභියාචනාධිකරණයට ශ්‍රේෂ්ඨාධිකරණය දන්වලා තියෙනවා, පාර්ලිමේන්තුවේ ස්ථාවර නියෝග නීතියක් නොවන නිසා, මේ කටයුත්ත කරන්න පාර්ලිමේන්තුවට සුදුසුකම් නැති නිසා අභියාචනාධිකරණයට මේ පෙත්සම් විභාග කරලා තීන්දු දෙන්න බලය තියෙනවා කියලා.අපි මේ ගැන කලින් කීවා. ඉතිහාසයේ ප්‍රථම වතාවට ව්‍යවස්ථාදායකය හා අධිකරණය අතර ගැටුමක් හදලා ඒ ගැටුම මඟින් රට අන්තර්ජාතික හුදකලා කිරීමට අගවිනිසුරු ශිරානි බණ්ඩාරනායක මහත්මිය කටයුතු කරන ආකාරය ගැන අප පෙන්වා දුන්නා. ‘ශ්‍රී ලංකාව තුළ නීතිය හා විධානය නිසි පරිදි ක්‍රියාත්මක නොවේ, පාර්ලිමේන්තුව විසින් අගවිනිසුරුවරිය බලහත්කාරයෙන් නෙරපා හැරීමට කටයුතු කරමින් සිටී. ඒ නිසා ශ්‍රී ලංකාව තුළ යුද අපරාධ සම්බන්ධයෙන් ස්වාධීන පරීක්ෂණයක් සිදු කළ නොහැක.එබැවින් ශ්‍රී ලංකාව තුළ සිදු වූ යුද අපරාධ පිළිබඳ සෙවීමට අන්තර්ජාතික පරීක්ෂණයක් වහාම ඇරඹිය යුතු ය’ යන 2013 මාර්තු ජිනීවා මානව හිමිකම් සමුළුවේ දී ඇමෙරිකා එක්සත් ජනපදය විසින් ශ්‍රී ලංකාවට එරෙහිව ගෙන එන යෝජනාවට අවශ්‍ය අන්තර්ජාතික පින්තූරය සෑදීමේ කටයුත්තට අගවිනිසුරු ශිරානි බණ්ඩාරනායක මහත්මියගේ අගවිනිසුරු ධුරය යොදා ගෙන තිබෙන බවට අපි අනතුරු හැඟෙව්වා. දැන් ඒ බව පැහැදිලි වී තිබෙනවා.අභියාචනාධිකරණය නොවෙයි අද මේ ගැටුම්කාරි ස්ථාවරය කියා ඇත්තේ. අභියාචනාධිකරණය ඇහුවා ශ්‍රේෂ්ඨාධිකරණයෙන් ‘මොකද අපි කරන්නේ’ කියලා. ඒක හරියට ‘හොරාගේ අම්මාගෙන් පේන අහනවා වගේ’ වැඩක්. ශ්‍රේෂ්ඨාධිකරණය උඩ ඉන්නේ අගවිනිසුරු ධුරය දරන අගවිනිසුරු ශිරානි බණ්ඩාරනායක මහත්මිය. එතුමියගේ පාලනය යටතේ තියෙන ශ්‍රේෂ්ඨාධිකරණයෙන් කියනවා, අභියාචනාධිකරණයට, ‘කිසි ප්‍රශ්නයක් නැහැ. පාර්ලිමේන්තුවේ ස්ථාවර නියෝග තියෙන්නේ නීති නොවෙයි. ඒ නිසා මේ පෙත්සම් සම්බන්ධයෙන් සියලු පියවර ගැනීමේ අයිතිය තමන්ට තිබෙනවා’ කියලා.බලන්න, මේ කියන්නේ මොන තරම් අසත්‍යයක් ද? ආණ්ඩුක්‍රම ව්‍යවස්ථාවේ මේ සම්බන්ධයෙන් ඉතා පැහැදිලිව කියා තිබෙන 74 (1)(ඪඪ) වගන්තිය මම ඔබට ඉදිරිපත් කරන්නම්.“ආණ්ඩුක්‍රම ව්‍යවස්ථාවේ විධිවිධානයන්ට යටත්ව, පාර්ලිමේන්තුවේ කටයුතු කිරීමේ පිළිවෙළ විධිමත් කිරීම සඳහා ද පාර්ලිමේන්තුවේ රැස්වීම්වල දී විනය ආරක්ෂා කිරීම සඳහා ද ආණ්ඩුක්‍රම ව්‍යවස්ථාවෙන් නියම කොට ඇත්තා වූ හෝ බලය දී ඇත්තා වූ හෝ වෙනත් කාරණා සඳහා ද යෝජනා සම්මතයෙන් හෝ ස්ථාවර නියෝග මඟින් හෝ විධිවිධාන සැලැස්වීමට පාර්ලිමේන්තුවට බලය ඇත්තේය.” මෙලෙස සඳහන් වෙන්නේ ආණ්ඩුක්‍රම ව්‍යවස්ථාව, හෙවත් රටේ උත්තරීතර නීතියේ.ආණ්ඩුක්‍රම ව්‍යවස්ථාවෙන් බලය ලැබී ඇති කාරණයකට අදාළව යෝජනා සම්මතයෙන් හෝ ස්ථාවර නියෝගවලින් හෝ ක්‍රියාත්මක වෙන්න පාර්ලිමේන්තුවට පූර්ණ අයිතිය තිබෙනවා කියලා මෙමඟින් ඉතා පැහැදිලිව පෙන්වා දී තිබෙනවා. ස්ථාවර නියෝග නැතිනම් යෝජනා සම්මතයක් කර ගත්තත් ප්‍රමාණවත් කියලයි මේ කියන්නේ. මේ රටේ උත්තරීතර නීතියේ සඳහන් දේ අද අගවිනිසුරු ශිරානි බණ්ඩාරනායක මහත්මියට පෙනෙන්නේ නැහැ.පාර්ලිමේන්තුවේ මන්ත්‍රීවරු 117 ක් අත්සන් කරලා දීපු යෝජනාව ආණ්ඩුක්‍රම ව්‍යවස්ථාවට පටහැනි වෙන්නේ කොහොම ද? කියලා රටට කියන්න. තේරීම් කාරක සභාව දීපු තීන්දුව ආණ්ඩුක්‍රම ව්‍යවස්ථාවට පටහැනි වෙන්නේ කොහොම ද? කියලා රටට කියන්න. නමුත් ඔවුන් අද කටයුතු කරලා තිබෙන්නේ, මේ රටේ ආණ්ඩුක්‍රම ව්‍යවස්ථාව හෙවත් උත්තරීතර නීතිය සම්පූර්ණයෙන් නොතකා හැරලායි.ආණ්ඩුක්‍රම ව්‍යවස්ථාවේ අගවිනිසුරුවරයා ඇතුළු ඉහළ අධිකරණවල විනිශ්චයකාරවරු ඉවත් කිරීම ගැන සඳහන් වෙන්නේ, ‘අධිකරණයේ ස්වාධීනත්වය’ කියන මාතෘකාව යටතේ. එහෙම නැතිව ‘අධිකරණයට අත පෙවීම’ කියන මාතෘකාව යටතේ නොවෙයි. 107(1) වගන්තියෙහි ‘අග්‍ර විනිශ්චයකාරවරයා ද... ජනාධිපතිවරයා විසින් ස්වකීය අත්සන යටතේ වූ අධිකාර පත්‍රයක් මඟින් පත් කරනු ලබන්නාහ’ යනුවෙන් සඳහන් වෙනවා. පත් කිරීමේ බලධාරියාටම තමයි ඉවත් කිරීමේ බලයත් තිබෙන්නේ. නමුත් එකවරම ඉවත් කිරීමේ බලයක් ව්‍යවස්ථාවෙන් ජනාධිපතිවරයාට ලබා දී නැහැ.ආණ්ඩුක්‍රම ව්‍යවස්ථාවෙන් ඉවත් කිරීමේ බලය ජනාධිපතිවරයාට ලබා දී ඇත්තේ පාර්ලිමේන්තුව හරහායි. පළමුව ඉවත් කිරීමේ යෝජනාව කථානායක තුමා සෑහීමකට පත් වෙලා භාර ගත යුතුයි. නියමිත මන්ත්‍රීවරු ප්‍රමාණය ඊට අස්සන් තබා තිබිය යුතුයි. ඊට පසුව තේරීම් කාරක සභාව විසින් චෝදනා මාසයක් හෝ ඊට නොවැඩි කාලයක් ඇතුළත විභාග කළ යුතුයි, වැනි ක්‍රියාවලියක් තිබෙනවා.ඒ ඔක්කොම කඩඉම් පහු කරලා ඉවත් කිරීමේ යෝජනාව සම්මත කරලා ජනාධිපතිවරයාට යැව්වාම එතුමාට බලය ලැබෙනවා තීන්දුවක් ගැනීමට.අග්‍ර විනිශ්චයකාර ධුරය දරන තැනැත්තකුගේ ප්‍රශ්නයක් විනිසුරුවරුන්ටම විසඳන්න බැරි නිසානේ මෙහෙම ක්‍රමයක් ලෝකය තුළ බිහිව තිබෙන්නේ. බ්‍රිතාන්‍ය පාර්ලිමේන්තු සම්ප්‍රදාය තුළ මෙන්ම ඇමෙරිකා එක්සත් ජනපද සම්ප්‍රදාය ඇතුළු බොහෝ තැන්වල මේ ක්‍රමය තිබෙනවා. මේක මුළුමහත් ලෝකයම පිළිගෙන තිබෙන ක්‍රමවේදයක්. අධිකරණයටම මේ කටයුත්ත භාර දී නැත්තේ, ඒක ‘හොරාගෙන් අම්මාගෙන් පේන ඇසිමක්’ වන නිසා.ආණ්ඩුක්‍රම ව්‍යවස්ථාවේ 107(8) වගන්තිය සලකලා බලන්න. “ඒ යෝජනා සම්භතය සම්මත කිරීමේ කාර්ය පටිපාටිය ද ඇතුළුව එවැනි යෝජනාවක් (දෝෂාභියෝග යෝජනාවක්) ඉදිරිපත් කිරීම සම්බන්ධව වූ ද චෝදිත විෂම පැවැත්ම හෝ අබලතාව විමර්ශනය කිරීම සහ ඔප්පු කිරීම සම්බන්ධ වූ ද විනිශ්චයකාරවරයාට පෞද්ගලිකවම හෝ නියෝජිතයකු මඟින් හෝ පෙනී සිටීමට සහ කරුණු දක්වා සිටීමට ඇති අයිතිය සම්බන්ධ වූ ද සියලු කාරණා සඳහා පාර්ලිමේන්තුව විසින් නීති මඟින් හෝ ස්ථාවර නියෝග මඟින් විධිවිධාන සැලැස්විය යුත්තේය’ඉතිං බලන්නකෝ, ආණ්ඩුක්‍රම ව්‍යවස්ථාව පිළි අරන් තියෙන්නේ ස්ථාවර නියෝග. හිටපු අගවිනිසුරු නෙවිල් සමරකෝන් මහතාව මුලින්ම දෝෂාභියෝග චෝදනා විමර්ශනයට කැඳවන වෙලාවේ ස්ථාවර නියෝග තිබුණේ නැහැ. නමුත් ඒ අතරතුර ස්ථාවර නියෝග හැදුවා. ඒ හදපු ස්ථාවර නියෝග අනුව තමයි එදා ජනතා විමුක්ති පෙරමුණේ අපි, එක්සත් ජාතික පක්ෂය, මට මතක හැටියට දෙමළ ජාතික සන්ධානයේ මන්ත්‍රීවරු හිටපු අගවිනිසුරු සරත් එන්. ද සිල්වා මහතාට එරෙහිව දෝෂාභියෝග යෝජනාවක් රැගෙන ආවේ.අපි විපක්ෂයේ ඉන්නකොට, අපි ගෙනාපු දෝෂාභියෝගයට එරෙහිව එදා ශ්‍රේෂ්ඨාධිකරණය දුන්නු තීන්දුව, එදා හිටපු කථානායක අනුර බණ්ඩාරනායක මහතා ‘ඒ තීන්දුව නීතිවිරෝධියි. පාර්ලිමේන්තුව උතතරීතරයි. එහි බලයට අත පොවන්න අධිකරණයට බැහැ’ කියලා ප්‍රතික්ෂේප කළා. ඒ අවස්ථාවේදී ‘එසේමයි කථානායකතුමනි, එසේමයි, පාර්ලිමේන්තුව තමයි උත්තරීතර. ඔබතුමා එහි ගෞරවය රැක්කා’ කියපු ජනතා විමුක්ති පෙරමුණේ මන්ත්‍රීතුමන්ලා, හත් දෙයියනේ අද කියනවා ‘පාර්ලිමේන්තුව පෑලියගොඩ මාළු මාර්කට් එක වගේ’ කියලා. මම දන්නේ නැහැ අද එතුමන්ලා පාර්ලිමේන්තු ඇවිල්ලා කරන්නේ මාළු විකුණන එක වගේ දෙයක් ද? කියලා.ඇත්තෙන්ම එදා හිටපු අගවිනිසුරුතුමාට තිබුණු චෝදනාව කුමක් ද? අල්ලස් අරන් නඩුවක් අවිචාරවත් කළා කියලා චෝදනාවක් තිබුණා ද? නැහැ. එතුමා තිබුණේ පොලිස් පැමිණිල්ලකට අදාළ චෝදනාවක් අද මේ ඔප්පු වෙලා තියෙන කරුණුත් එක්ක බලපුවාම එතැන ඇත්තටම දෙයක් තිබුණේ නැහැ.ශ්‍රේෂ්ඨාධිකරණයෙන් මෙවැනි අර්ථ නිරූපණ ලැබෙන විට ජනතාවට සමස්ත අධිකරණ පද්ධතිය කෙරෙහිම තිබෙන විශ්වාසය පලුදු වී යනවා.තමන්ට හිමි පරමාධිපත්‍ය බලය කෙළින්ම නියෝජනය කරන පාර්ලිමේන්තුව ද එහෙම නැතිනම් තමන්ට හිමි පරමාධිපත්‍ය බලය පාර්ලිමේන්තුව හරහා වක්‍රව ක්‍රියාත්මක කරන අධිකරණය ද ජනතාවට වැඩිය වටින්නේ. මේ සියල්ලම වටිනවා තමයි.නමුත් මේ දෙකෙන් එකක් තෝරා ගන්න වුණොත් ජනතාවට කුමක් ද කරන්න සිදු වෙන්නේ. ඒක අස්ථාවරභාවයේ උල්පත නේද?ඒක නේද මේ කරන්න හදන්නේ. එජාපය, ‘පාර්ලිමේන්තුව උත්තරීතරයි’ කියන ස්ථාවර සිටිනවා. ඒ ඔවුන්ගේ අනාගත අපේක්ෂාව ආණ්ඩු බලය ලබා ගැනීම වන නිසයි.අපේ රණවිරුවන් යුද අධිකරණ දංගෙඩියට දක්කන අන්තර්ජාතික පරීක්ෂණයකට පාර කපා දෙන්නයි මේ අස්ථාවර භාවය හදන්නේ. මේකට ඉඩ දී බලා හිටියොත් බෙදුම්වාදී කොටි ත්‍රස්තවාදය පරදවා ලැබු විජයග්‍රහණය ආපස්සට හැරෙනවා.යළි බෙදුම්වාදි ත්‍රස්තවාදය හිස ඔසවනවා. මේ අවදානම් තත්ත්වය හමුවේ කඩිනම් පියවරක් ගත යුතුයි. ඒ අනුව අගවිනිසුරු ධුරයෙහි වැඩ බැලීම සඳහා සුදුස්සකු වහාම පත් කරන ලෙස අපි ජනාධිපතිතුමාගෙන් ඉල්ලා සිටිනවා.”සකස් කෙළේසුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=ab1301068</link>
    <topic> රටේ ආර්ථික වර්ධනයක් පැහැදිලිව දක්නට තිබියදී ඇතැමුන් අසුබවාදී අදහස් පළ කිරීම අසාධාරණයි</topic>
    <author/>
    <content>අන්තර්ජාතික මූල්‍ය සහයෝගිතාව පිළිබඳ ජ්‍යෙෂ්ඨ ඇමැති නියෝජ්‍ය මුදල් ඇමැති ආචාර්ය සරත් අමුණුගමලෝකයේ රටවල් සංවර්ධනය කිරීමේදී සැලසුම් සකස් කළ යුත්තේ ඒ ඒ රටවල දේශපාලන, ආර්ථික, සංස්කෘතික හා සමාජයීය අංශ ගැන සැලකිල්ලට ගැනීමෙන් පසුව බවත් විශේෂයෙන් ආර්ථික වැඩපිළිවෙළ සැකසීමේදී එකී රටවලට බලපාන ප්‍රශ්න අතර පවතින සබඳතා ගැන දැඩි අවධානයක් යොමු කළ යුතු බව සඳහන් කරන අන්තර්ජාතික මුල්‍ය සහයෝගිතාව පිළිබඳ ජ්‍යෙෂ්ඨ අමාත්‍ය නියෝජ්‍ය මුදල් අමාත්‍ය ආචාර්ය සරත් අමුණුගම මහතා ආර්ථික ප්‍රතිපත්ති සෑම රටකටම ගැළපෙන ආකාරයට අච්චුවක බහා නිර්මාණය කළ නොහැක්කක් බව පෙන්වා දෙයි.ශ්‍රීලංකාවේ ආර්ථික සංවර්ධනය සිදු කළ යුතු ආකාරය පිළිබඳව අපේ ම විසඳුම් ඇත. ලෝකයේ රාජ්‍ය අතුරින් ලංකාවේ අග නගරය අද පරිවර්තනීය වෙනසකට භාජනය වී තිබේ. එසේම අද එය සුන්දර හා ආරක්ෂිත නගරයක් බවට කලාපය තුළම පත්ව තිබේ. මේ නිසා ලෝකයේ ඉහළ පෙළේ කිනම් සමුළුවක් වුවද පැවැත්වීමට හැකි ඉහළම ආරක්ෂාව හා පහසුකම් අපේ අග නගරය තුළ ආණ්ඩුව විසින් අද නිර්මාණය කොට තිබේ.සැබෑ වෙනසක්ඔබ අපේක්ෂා කරනුයේ ශාස්ත්‍රඥයකු ලෙස නොව ප්‍රතිපත්ති සම්පාදකයකු ලෙස මවිසින් අදහස් පළකරනු ඇත යන්නය. අප විසින් මුහුණ දිය යුත්තේ කුමන කරුණු ගැනද යන්න සහ අප විසින් කවර ආකාරයේ අන්‍යොන්‍ය සම්බන්ධතාවක් ගොඩනැඟිය යුතුද යන්න ආර්ථික හා සමාජ ක්ෂේත්‍රවල නිසි අයුරින් පවත්වාගෙන නොයන කර්මාන්ත, ආර්ථික හා සමාජ කටයුතු ලෙසට සලකනු නොලැබේ. පුදුමය වනුයේ මෙවැනි සිරිත් කරා යා හැකිද යන්නයි. එසේ වුවද වොෂින්ටන් නගරයේ සිටින ආර්ථික විද්‍යාඥයින් විසින් සම්පාදනය කරන ලද වාර්තා පදනම් කරගෙන සම්පාදිත ප්‍රතිපත්ති පිළිබඳ වාර්තා හා ලියවිලි තිබේ.ලෝක බැංකු වාර්තා, ආසියානු සංවර්ධන බැංකු වාර්තා, සාක් වාර්තා, උන්ක්ටාඩ් වාර්තා, යුනිසෙෆ් වාර්තා, එස්කැප් වාර්තා අප අතර ඇත. මා සිතන්නේ ආර්ථික විද්‍යාඥයින්ට අවශ්‍ය වනුයේ දකුණු ආසියානු ආර්ථික පර්යේෂණ ජාලය හා අනෙකුත් විශ්ව විද්‍යාලවලින් කරනු ලබන පර්යේෂණ කටයුතු වලින් ප්‍රයෝජන ගැනීමය. එහෙත් අදාළ ආයතන හා පුද්ගලයින් අතර අවශ්‍ය මට්ටමේ සම්බන්ධීකරණයන් නොතිබීම මෙම කටයුතු නිසි අයුරින් පවත්වාගෙන යාමට බාධාවකි. එබැවින් පළමුවෙන්ම අප විසින් බලාපොරොත්තු වන්නේ මා සඳහන් කළ පර්යේෂණ ආයතන විසින් ගෝලීය ආර්ථිකයේ පවතින වර්තමාන තත්ත්වය අවබෝධ කර ගැනීමට හැකි ලෙස ක්‍රියා කළ යුතු බවය.රාජ්‍ය ප්‍රතිපත්තිමා විසින් සඳහන් කරනු ලබන දෙවැනි කරුණ වන්නේ මෙයයි. එනම් ඔබ ප්‍රතිපත්ති සම්පාදකයකු හා ප්‍රතිපත්ති ක්‍රියාත්මක කරන්නකු නම් නිරන්තරයෙන්ම ඒවායින් කුමන ඒවා ක්‍රියාත්මක කළ යුතුද යන්න ගැන තේරීමක් කළ යුතුය. එහෙත් පසුගිය දශක දෙක තුළ ආර්ථික පර්යේෂණ ආයතන විසින් කරනු ලබන පර්යේෂණ කටයුතු චීනයෝ හෝ ඉන්දියාවේ හෝ ලංකාවේ හෝ පවතින තත්ත්වයන්ට අවශ්‍ය ආකාරයේ සම්බන්ධතාවක් නොමැත. මේ මතය අමිහිරි වුවද සත්‍ය තත්ත්වය එයයි. කෑකෝ ගැසීමෙන් චීන රජයේ ප්‍රතිපත්තිවල පරිවර්තනයක් සිදුවී ඇතැයි සිතුවේ කවුරු විසින්ද? චීන කොමියුනිස්ට් පක්ෂය විසින් උඩු යටිකුරු කළ තත්ත්වයේ පරිවර්තනයක් සිදුවේ යැයි සිතුවේ කවරකු විසින්ද? ඉන්දියාවේදී චීනයේ සිදුවූ පරිවර්තනයට සමාන වෙනස්වීම් සිදුවේ.මුල් යුගයේ සියයට එකක හෝ සියයට දෙකක හින්දු හෝ බෞද්ධ ආර්ථික වර්ධනයක් ගැන සඳහන් කළද වර්තමානයේ ඉක්මන් ප්‍රතිපත්තිමය තීරණ ගැනීම නිසා එම වර්ධන වේගයට වඩා ඉහළ මට්ටමේ වේගයක් කරා යෑමට ඉහළ මට්ටමේ ප්‍රතිපත්තිමය තීරණ කරා ඉන්දියාව ගොස් ඇත. ඉන් ඉන්දියාව විශාල ආර්ථික වෙනස්කම්වලට හා වර්ධනයකට යොමු වී තිබේ. ඒ නිසා ඉන්දියාව ලොව බලවත් රටක් ලෙස මතු වෙමින් ඇත.ශ්‍රී ලංකා ආර්ථිකයේ සංවර්ධන කටයුතු කෙලෙස කළ යුතුද යන්න ගැන අපේම විසඳුම් ඇත. ඉන් කොටසක් ශාස්ත්‍රීය විග්‍රහයන් මත රඳා පවතින අතර තවත් කොටසක් ගෝලීය හා කෘෂිකාර්මික පසුතලයක සිදුකළ යුතුය යන මතයේ එල්බ සිටී. මෙසේ බලන කළ ප්‍රතිපත්ති තීරණය කරන්නා හා පර්යේෂණ කටයුතුවල යෙදී සිටිනවුන්ගේ මත අතර විවිධ වෙනස්කම් ඉස්මතු වේ.එම වෙනස්කම් වටහාගෙන ක්‍රියා කළ විට විවිධ රටවල “බිම් මට්ටමේ” සිදුවන කාර්යයන් වලට ප්‍රබල ලෙස දායක විය හැකිය. එබැවින් පර්යේෂණ කටයුතු පමණක් ගැන පමණක් සඳහන් කිරීම ප්‍රමාණවත් නොවේ. විවිධ ආකාරයේ තොරතුරු, ඒ ඒ ප්‍රශ්න අතර පවතින සම්බන්ධතාව යන කරුණු අනුව කිසියම් රටක ආර්ථික ප්‍රතිපත්ති නිර්මාණය වේ. එබැවින් සෑම රටකටම ගැළපෙන එකම අච්චු නොමැත. එබැවින් මගේ වැටහීම නම් ලෝක බැංකු බලධාරින්ගෙන් ඉල්ලා සිටිය යුත්තේ ශ්‍රී ලංකාවේ පවතින ප්‍රශ්න ගැන අධ්‍යයනය කරන ලෙසටය.අපනයන කලාපශ්‍රී ලංකාව උදාහරණයක් ලෙස ගත යුතුය. ත්‍රස්තවාදී ක්‍රියාවලින් ජයගත් පසුව ලංකාවේ වර්ධන කටයුතු යහපත් මාර්ගයකට ප්‍රවේශ වී ඇත. යුදමය තත්ත්වය පැවති අවදියේ පවා 5% ක ආර්ථික වේගයක් පැවතිණි. පශ්චාත් යුද සමයේ වර්ෂ 03 ක කාලයේදී 7% ක් හා 8% ක වර්ධනයක් සිදුවිය.විවිධ ආර්ථික ගැටලු හා ගැටීම් මැද වුවද එම කාලයේදි එවන් ආර්ථික වර්ධනයක් සිදුවේ යැයි අපි බලාපොරොත්තුවෙන් සිටියෙමු. ජාතික දළ නිෂ්පාදනයේ ඉහළ මට්ටමක් පවතින ආසියාතික රටවල් අතර අප සිටී. සංඛ්‍යාත්මක වශයෙන් එය ආසියාවේ මුළු රටවල් අතරින් භාගයක් පමණ වේ.චීන අපනයන කලාප සංකල්පයේ නිර්මාතෘවරයා වනුයේ “ජියැංග් සැමින්ග්” ය. ඔහු ලංකාවේ දින 10 ක් ගත කොට අපනයන කලාප පිළිබඳ අධ්‍යයනයක් කර ඇත. මා චීනයට ගිය විට ජියැංග් සැමින්ග් කියා සිටියේ තමා විසින් අපනයන කලාප පිළිබඳ සියලු තොරතුරු අධ්‍යයනය කොට ඒ ගැන දැනුම්වත් වූයේ ශ්‍රී ලංකාවෙන් බවය.වරාය හා ගුවන්තොටුපළ අවට අපනයන කලාප ගොඩනැඟිය යුතු යන සංකල්පය ඔහුට ලැබුණේ ශ්‍රී ලංකාවෙන් බව ජියැංග් සැමින්ග් ප්‍රකාශ කරන ලදි. අපේ රටේ වෙළඳ කලාප උදාහරණයට ගෙන චීනය සාර්ථක ප්‍රතිඵල නෙලා ගන්නා ලදි. එහෙත් අපේ රටට එම ප්‍රතිඵල ඒ අයුරින් නෙළා ගැනීමට තවමත් අපොහොසත් වී ඇත. කෙසේ වුවද අපේ වරාය හා ගුවන්තොටුපළ අවට චීන, ජපන්, ඉන්දියානු වෙළෙඳ කලාප පිහිටුවීමට අපි ක්‍රියා කරන්නේ ඒ ඇති යටිතල පහසුකම් හේතුවෙනි.යටිතල පහසුකම්යටිතල පහසුකම් තිබීම රටක් සංවර්ධනය කිරීමේ වැදගත්ම කාර්යයකි. ඒ නිසා අපේ රජය එයට ප්‍රමුඛත්වය දී ක්‍රියා කරනු ලබයි. මේ සම්බන්ධව අප රටට තිබෙන අනෙක් වාසිදායක කරුණ වනුයේ ලංකාව ඉන්දියානු සාගරයේ වැදගත් වෙළෙඳ කේන්ද්‍රස්ථානයක පිහිටීමයි. ලෝකයේ නාවික ගමන් බිමන් වලින් 2/3 ක් කෙරෙනුයේ ශ්‍රී ලංකාව හරහාය.විශේෂයෙන් ඛනිජ තෙල් ඇතුලු ගෝලීය භාණ්ඩ වලින් 2/3 ක ප්‍රමාණයක් ප්‍රවාහනය කරනු ලබන්නේ ශ්‍රීලංකාවේ දකුණු දිසාවේ ඇති මුහුදු මාර්ග වලිනි. සමහර විට හම්බන්තොට වෙරළේ ඇවිදින විට රට නුදුරින් පෙනෙන්නේ නැව් හා තෙල් ප්‍රවාහනය කරන යාත්‍රාය. මේ නාවික ක්‍රියාදාමයන් අපේ දියුණුවට සකස් කරගත යුතු නොවේද? මේ කරුණු හේතු කරගෙන අප විසින් විශාල පරිමාණයෙන් වරාය ගොඩනැඟමින් සිටින්නෙමු.එබඳු වරාය ලංකාවේ තැනීම අප අවට රටවලටද අවශ්‍යතාවක් වේ. මේ අතරතුර අපේ ආයෝජන ප්‍රතිපත්තිද කාලානුරූපව සකස් කෙරේ. ඒ ප්‍රතිපත්ති අනුව වරාය හා ගුවන්තොටුපළ අවට ආයෝජන කලාප ආරම්භ කරන්නෙමු.සමහරවිට එය අද සිහිනයක් වුවද නුදුරු අනාගතයේ එය යථාර්ථයක් බව කාටත් වැටහෙනු ඇත. අප ලංකාවේ සියලු පළාත්වලට භේදයකින් තොරව යටිතල පහසුකම් ලබාදීමට ක්‍රියා කරන්නේ ඒ සියලු පළාත් සංවර්ධනය කිරීමටය. ගම් නගර භේදයකින් තොරව ඈත පළාත්ද ආවරණය වන අයුරින් අපේ සැලසුම් අපි ක්‍රියාත්මක කරන්නෙමු.අපේ ආර්ථිකය සම්බන්ධයෙන් ඇතැමුන් පළ කරන අශුභවාදී අදහස් මා අනුමත කරන්නේ නැත. මට කිව හැක්කේ ආර්ථිකයේ කඩා වැටීමක් නොව ආර්ථිකයේ වර්ධනයක් ඇති වන බවයි. ලෝක බැංකුව හා අන්තර්ජාතික මුල්‍ය අරමුදල පවසන්නේ රැකියා අවස්ථා ජනිත වන අයුරින් ආර්ථිකය හසුරුවන ලෙසය.චීනය හා ඉන්දියාවේ ආර්ථිකය පෝෂණය කළේ ඇමෙරිකාවේ වෙසෙන පාරිභෝගිකයින්ය. ඇමෙරිකාවේ භාණ්ඩ ආරක්ෂා කරන බවට අනියම් වශයෙන් හෝ නොපවසන කිසිම ඇමෙරිකානු ජනාධිපති කෙනකුට අනාගතයේ තම ධුරයේ රැඳී සිටීම උගහටය.වැඩියෙන් රැකියාඑබැවින් චීනයෙන්, ඉන්දියාවෙන්, ජපානයෙන්, ශ්‍රී ලංකාවෙන් හා වෙනත් රටවලින් අඩු මිලැති භාණ්ඩ කිසිදු සීමාවක් නොමැතිව ආනයන කිරීමට ඇමෙරිකාව විසින් අවසර දී ඇති යන්න සත්‍ය තත්ත්වය නොවේ. පසුගිය ජනපතිවරණයට පෙර රැකියා විරහිත අය ගැන පළමු වාර්තාව නිසා ජනපති ඔබාමාට හුස්ම ගැනීමට අවකාශයක් ලැබුණි. ඊට හේතුව සංඛ්‍යා ලේඛන අනුව රැකියා ලැබූවන්ගේ ගණන වැඩි වී තිබීමය.ඇමෙරිකාවේ ප්‍රධාන නගරයක් වන ඔහියෝහි ඡන්දදායකයන් විසින් ඔවුන්ගේ මනාපය ඔබාමාට ලබා දුනි. ඊට හේතුව වූයේ ප්‍රාන්තවල ඡන්ද භාවිත කළ ආකාරය විග්‍රහ කළ විට ඔබාමාට එය වාසිදායක වීමය. ඇමෙරිකානු ජනතාවට වැඩි වැඩියෙන් රැකියා ලැබී තිබීමය. ඔබාමා ජනතාවට ඉදිරිපත් කළ කර්මාන්ත සම්බන්ධ වැඩ පිළිවෙළ ඔහියෝ ප්‍රාන්තයේදී ඔහුට ඉතා ප්‍රබල ලෙසට බලපෑ සාධකයකි.අප විසින් නව ප්‍රවණතාව මුහුණ දී අපේ ක්‍රමවේදයන් හි යම් සංශෝධන හා වෙනස්කම් ඇති කළ යුතුය. වාසනාවකට ඉන්දියාව මෙන් අපේ රට බැරෑරුම් තත්ත්වයකට පත්වී නොමැත. ඉන්දියාවට මෙන් මුහුණ දිය යුතු ප්‍රශ්න අප වෙත නොමැත. සංවර්ධනය ගැන සංඛ්‍යාලේඛන ලෙස මඳක් හැරී බැලිය යුතුය. චීනය හා ඉන්දියාව කාර්මික භාණ්ඩ අපනයන අංශය පිළිබඳ අනාගතයේදී කවර මඟක්වෙත පිවිසෙන්නේද? යන්න වැදගත් කරුණකි. ඉදිරියේදි මිලියන 13 ක රැකියා අවස්ථා චීනයෙන් ගිලිහේ. තවද බොහෝ කර්මාන්තද චීනයෙන් බැහැරවනු ඇත.බොහෝ පාරිභෝගිකයින් ද චීනයෙන් ඈත් වනු ඇත. මෙබඳු තත්ත්වයක් ඇතිවේ යැයි අර්ථශාස්ත්‍රඥයන් කල්නා කළේ නැත.උගන්ඩා ජනාධිපතිතුමා නොබෝදා ලංකාවට පැමිණියේය. ඔහු ප්‍රකාශ කළේ බටහිර රටවල් විසින් අපිට ලබාදී තිබෙන සියලු සහන ඉවත්කරනු ඇත යන්නය. එහෙත් අපි‍්‍රකානු රටවලට බටහිර දෙනු ලබන සහන එලෙසම පවතින බවය. අපට ජී.එස්.පී. සහනය අහිමි වී ඇත. බංගලිදේශයද මෙබඳු ප්‍රශ්නවලට මුහුණ දෙමින් සිටී. එහෙත් කළු ජාතික රටවලට ඇමෙරිකාව ප්‍රමුඛ බටහිර රටවල් විසින් මෙම සියලු සහන ලබා දෙමින් සිටී. මෙම නව ප්‍රවනතාව තුළින් නූතන අපි‍්‍රකා යුගයක් බිහිවනු ඇත.පසුගියදා කොළඹදී පැවැති දකුණු ආසියා ආර්ථික පර්යේෂණ ජාලයේ දොළොස්වන සමුළුව අමතමින් පළ කළ අදහස් ඇසුරින් මේ ලිපිය සැකසිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=af1301063</link>
    <topic>සංවර්ධනයේ ප්‍රතිලාභ ගමට ගෙනයන දිවිනැඟුම</topic>
    <author>රජයේ ආයුර්වේද වෛද්‍ය නිලධාරින්ගේ සංගමයේ සභාපති වෛද්‍ය නිමල් කරුණාසිරි</author>
    <content>දිවිනැඟුම සංවර්ධන දෙපාර්තමේන්තුව පිහිටුවීමේ පනත් කෙටුම්පත සම්මත කර ගැනීම සඳහා ජනවාරි 08 වැනිදා පාර්ලිමේන්තුවට ඉදිරිපත් කිරීම සමඟ දැනට සිදුවන්නා වූ සාකච්ඡාවන් හි දී පක්ෂ ප්‍රතිපක්ෂ කරුණු ගණනාවක් අවධානයට ගෙන ඇත. මෙම පනතෙහි අරමුණු හා ඒවා සාක්ෂාත් කර ගැනීමට දිවිනැඟුම සංවර්ධන දෙපාර්තමේන්තුවට ඇති බලතල හා එහි කර්තව්‍යයන් පරීක්ෂා කරන විට මෙම පනත ශ්‍රී ලංකාවේ මෙතෙක් පිහිටුවා ඇති දෙපාර්තමේන්තු ව්‍යුහයට වඩා වෙනස් වූ දෙපාර්තමේන්තුවක් වශයෙන් ඉතිහාසගත වේ. එය ශ්‍රී ලංකාවේ ප්‍රධාන සංවර්ධන අභියෝගයක් වන දිළිඳුකම පිටුදැකීම සඳහා ඉදිරිපත්කර ඇති දැවැන්ත වැඩසටහනක් මෙහෙයවනු ලබන දෙපාර්තමේන්තුවකි.එහි පවතින ප්‍රගතිශීලී සහ මානව හිතවාදී ගුණාංග සාකච්ඡා නොකොට, පවතින ආණ්ඩුවට විරුද්ධ දේශපාලන පක්ෂ සහ ඒවාහි නායකයෝ පදනම් විරහිතව මෙම පනතට විරුද්ධව මත ප්‍රකාශ කරති. මේ දක්වා ජනමාධ්‍ය හරහා මෙම පනතට එරෙහි වන පිරිස මෙම පනත තුළ අන්තර්ගත කරුණු විකෘති කරමින් පනතට විරුද්ධත්වය ප්‍රකාශ කිරීම එක් අතකින් සාහසික එමෙන්ම තවත් අතකින් හාස්‍ය උපදවන ක්‍රියාවක්ය.සංවර්ධන රාමුවමෙම දිවිනැඟුම සංවර්ධන දෙපාර්තමේන්තුව පිහිටුවීමේ පනත් කෙටුම්පත පැහැදිලි කරන පරිදි ශ්‍රී ලංකා සමෘද්ධි අධිකාරිය, ශ්‍රී ලංකා උඩරට සංවර්ධන අධිකාරිය, ශ්‍රී ලංකා දක්ෂිණ සංවර්ධන අධිකාරිය, ගැමි පුනරුත්ථාපන දෙපාර්තමේන්තුව, සමෘද්ධි කොමසාරිස් දෙපාර්තමේන්තුව යන ආයතන ඒකාබද්ධ කරනු ලැබේ. එසේ ඒකාබද්ධ කොට පිහිටුවනු ලබන දිවිනැඟුම සංවර්ධන දෙපාර්තමේන්තුව පුද්ගල, පවුල් හා කණ්ඩායම් කේන්ද්‍රීය ජීවනෝපාය සංවර්ධන ක්‍රියාකාරකම් වැඩිදියුණු කොට සමාජ සාධාරණත්වය සපිරි ආර්ථික සංවර්ධනයක් ඇති කිරීම සඳහා ක්‍රියාත්මක වේ.ඒ අනුව දිළිඳු ජන කොටස් සංවර්ධනයේ සැබෑ කොටස්කරුවන් බවට පත් කිරීමේ ආර්ථික සංවර්ධන ප්‍රවේශය මෙහි ඇති සංවර්ධන රාමුවයි. එසේම ඒ සඳහා සහභාගීත්ව සංවර්ධනය වැදගත් බව පිළිගනී.මෙම දෙපාර්තමේන්තුව, අනෙකුත් දෙපාර්තමේන්තු හා සමාන නිලබල රාමුවකින් සමන්විත වුවද සහභාගීත්ව සංවර්ධනයේ වැදගත්කම පිළිගනිමින් ප්‍රජාමූල සංවිධාන හරහා ගොඩනැඟෙන සංවර්ධන ප්‍රතිලාභ ලබන්නා වූ ජනතාව එකතුකරගත් සංවිධාන ජාලයකට එම දෙපාර්තමේන්තුව සම්බන්ධ කර ඇත.එසේම ප්‍රජාමූල සංවිධාන හා සම්බන්ධවන්නා වූ ක්ෂුද්‍ර මුල්‍ය ආයතන ජාලයකට ද මෙම දෙපාර්තමේන්තුව සම්බන්ධ වේ. ඒ අනුව දිවිනැඟුම සංවර්ධන දෙපාර්තමේන්තුව සමඟ අන්‍යොන්‍ය සබඳතා ඇති ප්‍රජාමූල සංවිධාන ජාලය සහ ක්ෂ්ද්‍රමූල්‍ය බැංකු ජාලය රටේ සංවර්ධනය සඳහා අවශ්‍ය සහයෝගය දෙපාර්තමේන්තුවට ලබා දේ. මෙහිදී සංවර්ධනයට අවශ්‍ය මහජන සහයෝගය ලබා ගැනීමේ යාන්ත්‍රණයක් දිවිනැඟුම සංවර්ධන දෙපාර්තමේන්තුව පිහිටුවීමේ පනතින් නිර්මාණය කෙරේ.ප්‍රගතිශීලී පියවරශ්‍රී ලංකාවේ මෙතෙක් ක්‍රියාත්මක සංවර්ධන උපාය මාර්ගවල තිබූ ප්‍රධාන දුර්වලතාවක් වනුයේ ඒවා මහජනතාවගෙන් ඈත්වූ ඉහළ සිට පහළට ක්‍රියාත්මක සංවර්ධන වැඩසටහන් ලෙස සකස් වී පැවතීමයි. එබැවින් රටේ සංවර්ධනය සඳහා මහජනතාව සම්බන්ධකරගත හැකි යාන්ත්‍රණයක් සකස් කිරීමේ අවශ්‍යතාව මතු විය. මෙම අවශ්‍යතාවට ආමන්ත්‍රණය කළ හැකි සංවිධාන ජාලයක් දිවිනැඟුම පනතින් ඉදිරිපත්වීම නිසා එය ප්‍රගතිශීලී පියවරකි. සංවර්ධන ක්‍රියාදාමයට ජනතාවගේ සහභාගීත්වය ලබාගැනීම පමණක් නොව එම සංවර්ධන ක්‍රියාදාමයන්හි ප්‍රතිඵල ජනතාව වෙත රැගෙන යෑමේදී ද ජනතා සහභාගීත්වය අත්‍යවශ්‍යය. ඒ අනුව සලකා බලන විට දිවිනැඟුම දෙපාර්තමේන්තු පනතෙහි එක් වැදගත් අංගයක් වන ප්‍රජාමූල සංවිධාන ඇති කිරීම කාලෝචිත පියවරකි.ක්ෂුදුමූල්‍ය බැංකු ජාලයක් ඇති කිරීම සඳහා දිවිනැඟුම ප්‍රජාමූල බැංකු ස්ථාපිත කිරීම දැනට පවත්නා සමෘද්ධි බැංකු සංගම්වලම ඉදිරි පියවරකි. සමෘද්ධි අධිකාරී පනතින් සමෘද්ධි බැංකු සංගම් ඇතිකරනුයේ ද රටේ පවතින විධිමත් බැංකු ජාලයෙන් බැහැරකර ඇති දුප්පතුන්ට ස්වකීය ක්‍රියාකාරකම්වලට අතහිත දෙන විධිමත් ක්ෂ්ද්‍රමූල්‍ය කටයුතු කරන්නාවූ බැංකු පද්ධතියක් ඇති කිරීමේ අරමුණ ඇතිවය. වර්තමාන සමෘද්ධි බැංකු පද්ධතිය තුළ රුපියල් බිලියන 50 කට අධික තැන්පතු පවතී. මේවා දුප්පතුන් සතු ඔවුන්ගේම ඉතිරිකිරීම්ය.ඇප සුරැකුම් ලිපිලේඛන සහිතව වාණිජ බැංකු වලින් ණය ගැනීමට අපහසු දුප්පතුන්ට මින් සැලසී ඇත්තේ විශාල සේවයකි. දිවිනැඟුම ප්‍රජාමූල බැංකු බවට පත්වන්නේ මෙම බැංකු ජාලයයි. එසේම එම දිවිනැඟුම ප්‍රජාමූල බැංකු ජාලයට නීතිමය පිළිගැනීමක් සහ වගකිවයුතු නියාමනයන් ඇති කිරීමට මෙම පනත තුළ වගන්ති විශාල සංඛ්‍යාවක් ඇත.මෙම පනතේ 25 වන වගන්තියේ 34 වන වගන්තිය දක්වා ඇති පිටු හයකට ආසන්න සංඛ්‍යාවක් පුරා පැහැදිලි කෙරෙන ප්‍රජාමූල බැංකු බලතල කර්තව්‍යයන් සලකාබලන විට එය අවශ්‍යයෙන්ම මේ රටේ ආර්ථික වශයෙන් පහළ ජනතාව සඳහා කැපවූ රටේ සාමාන්‍ය බැංකුවලට වඩා වෙනස් වූ ක්ෂුද්‍රමූල්‍ය බැංකු ජාලයක් බව පැහැදිලි වේ.මෙම ප්‍රජාමූල බැංකු නියාමනය සඳහා විශේෂ බැංකු කළමනාකරණ මණ්ඩලයක් පිහිටුවීමට බලාපොරොත්තු වේ. පනතේ 33 වන වගන්ති ප්‍රකාරව එම කළමනාකරණ මණ්ඩලයෙහි මුදල් අමාත්‍යාංශයේ නියෝජිතයකු, ශ්‍රී ලංකා මහ බැංකුවේ නියෝජිතයකු ඇතුළු අමාත්‍යාංශවල නියෝජිතයන්ගෙන් සමන්විතය. ඔවුන්ගේ කාර්යභාරය වන්නේ දිවිනැඟුම දෙපාර්තමේන්තුවට සම්බන්ධ දිවිනැඟුම ක්ෂුද්‍රමූල්‍ය බැංකු ජාලය නියාමනය හා අධීක්ෂණය කිරීමයි. එසේම රජයේ දෙපාර්තමේන්තුවක් වශයෙන් මූල්‍ය කටයුතු සම්බන්ධ විනිවිදභාවය මෙම ක්ෂුද්‍රමූල්‍ය බැංකු ජාලයද පවත්වාගත යුතුවේ.එබැවින් දිවිනැඟුම ප්‍රජාමූල බැංකුවල තැන්පතු හෝ ඒ හා සම්බන්ධ වගකීම් දැරීමට අවශ්‍ය නීතිමය ප්‍රතිපාදන මෙම පනත් කෙටුම්පතෙහි අන්තර්ගත වේ. එබැවින් මේ දක්වා ශ්‍රී ලංකා ඉතිහාසය තුළ නොපැවතී සාමාන්‍ය ජනතාව හා ගනුදෙනු කෙරෙන ක්ෂුද්‍රමූල්‍ය බැංකු ජාලයක් ඇති කිරීමට නීතිමය රාමුවක් සකස් කර ඇති දිවිනැඟුම සංවර්ධන දෙපාර්තමේන්තු පනත සැබැවින්ම ප්‍රශංසනීයයි.මෙම වැදගත් ගුණාංග නොසලකා විරුද්ධ පක්ෂයෙන් දිවිනැඟුම සංවර්ධන දෙපාර්තමේන්තු පනතට විරුද්ධ වන්නේ ඔවුන් කවදත් දුප්පතුන්ට සේවාවක් සිදුවන්නාවූ ක්‍රියාමාර්ග පිළිබඳ උනන්දුවක් නොදැක්වූ ආකාරයෙන්මය.අවම වශයෙන් මෙම පනත කිසිදු හැදෑරීමකින් තොරව මෙම දෙපාර්තමේන්තුව අයත් වන්නාවූ ආර්ථික සංවර්ධන අමාත්‍යාංශයේ ගරු අමාත්‍යතුමා මේ මඟින් විශාල බලයක් නිර්මාණය කරගන්නා බවත් සමෘද්ධිය අහෝසිකරන බවත් ප්‍රකාශ කරමින් පදනම් විරහිත අවලාද නඟනවා විනා සාධනීය සාකච්ඡාවක් මෙම පනත පිළිබඳව සිදුකරන බවක් නොපෙනේ. එය අපේ විරුද්ධ පක්ෂ දේශපාලන නායකයින්ගේ ස්වභාවයයි. එය අපේම අභාග්‍යයකි.ආර්ථික සංවර්ධන අමාත්‍යතුමාහට තම බලය වැඩියෙන් භාවිත කිරීමට ඉඩකඩ වැඩිවශයෙන් නිර්මාණයවී ඇත්තේ අධිකාරියක් තුළය. අධිකාරියක් ක්‍රියාත්මක වීමේ දී එම අධිකාරිය අයත් අමාත්‍යතුමාට විශාල බලයක් හිමිවේ. එබඳු බලයකින් රටේ සංවර්ධනය වේගවත් කිරීම සඳහා විවිධ අධිකාරීන් පිහිටුවීමට ශ්‍රී ලංකාවේ ආණ්ඩු ක්‍රියාත්මක වී ඇත. මෙම අවස්ථාවේ දී සිදුවන්නේ අධිකාරී කිහිපයක් ඒකරාශී කොට දෙපාර්තමේන්තුවක් පිහිටුවීමයි.රජයේ ඕනෑම දෙපාර්තමේන්තු සේවකයකුට හිමිවන වරප්‍රසාද, දිවිනැඟුම දෙපාර්තමේන්තුවට හිමිවන අතරම රාජ්‍ය සේවා කොමිසමේ බලතලවලට එය යටත්ය. එබඳු තත්වයක් යටතේ අමාත්‍යවරයාගේ මැදිහත්වීමේ බලය අධිකාරියකට වඩා දෙපාර්තමේන්තුවකදී අඩුවේ. මෙය දේශපාලනය පිළිබඳව, රටේ සාමාන්‍ය නීතිය පිළිබඳව දන්නා ඕනෑම පුද්ගලයකුට තේරෙන කරුණකි. එසේ නම් විරුද්ධ පක්ෂ මෙම තත්වය නොදැන මෙබඳු බොරු තර්ක ඉදිරිපත් කරන බව නොව, හිතාමතාම රජයේ ඉදිරි සංවර්ධන කටයුතුවලට කුමන හෝ බාධාවක්, කල්පමාවක් කිරීමේ අරමුණින් දිවිනැඟුම සංවර්ධන දෙපාර්තමේන්තු පනතට විරුද්ධ වන බව පෙනී යයි. නමුත් මෙහිදී සිදුවන්නේ දිවිනැඟුම සංවර්ධන දෙපාර්තමේන්තු පනතින් ප්‍රතිලාභ ලබන සාමාන්‍ය ජනතාවට ද්‍රෝහි වීමකි.බොරු තර්කදිවිනැඟුම පනතින් සමෘද්ධි අධිකාරිය අහෝසිවන නිසා සමෘද්ධි ව්‍යාපාරය යටතේ ලැබූ ප්‍රතිලාභ නොලැබී යන්නේ යැයි බියක් ඇති කිරීමට මෑතකදී විපක්ෂ නායකතුමා ද උත්සහගෙන තිබිණි. මෙය ඉතා සාහසික ප්‍රකාශයකි. දිවිනැඟුම සංවර්ධන දෙපාර්තමේන්තු පනත් කෙටුම්පතෙහි 43 වන වගන්තියේ (ඌ) ඡේදය තුළ පැහැදිලිවම මෙසේ දැක්වේ.“යම් ලිඛිත නීතියකට අනුකූලව හෝ අන්‍යාකාරයකින් සමෘද්ධි අධිකාරිය මඟින් හෝ සමෘද්ධි කොමසාරිස් ජනරාල්වරයාගෙන් යම් සුබසාධන ප්‍රතිලාභයක් ඉල්ලුම් කර ඇති හෝ යම් සුබසාධන ප්‍රතිලාභයක් ලබමින් සිටින සෑම තැනැත්තෙකුම, මේ පනතේ පටහැනිව කුමක් සඳහන් වුව ද, මේ පනතේ නියමයන්ට අනුව ප්‍රතිලාභ ලබාගැනීම සඳහා ඉල්ලුම් කිරීමට හෝ අඛණ්ඩව ප්‍රතිලාභ ලැබීමට සුදුසුකම් ලැබිය යුතුය.” මෙම උපුටා ගැනීම අනුව කියැවෙන්නේ මෙම පනතේ කුමන කරුණු අන්තර්ගත වුවද මීට පෙර සමෘද්ධි අධිකාරියෙන් හෝ සමෘද්ධි කොමසාරිස් ජනරාල්වරයාගෙන් හෝ කුමන ආකාරයේ ප්‍රතිලාභයක් ලැබුවද එම ප්‍රතිලාභ එලෙසින්ම අඛණ්ඩව මෙම දෙපාර්තමේන්තුව යටතේ ලබා දෙන බවයි.එසේ නම් මෙම පනතින් සමෘද්ධි ප්‍රතිලාභියා සහ ඔහු ලබන ප්‍රතිලාභ පනතක් මඟින් නීතියක් ලෙස පිළිගනී. මෙහිදී සමෘද්ධි ප්‍රතිලාභියාට නීතිමය ආරක්ෂාවක් ලැබේ. මෙතරම් පැහැදිලිව පනත තුළ සඳහන්ව තිබියදී ජනතාව ඉදිරියේ බොරු ප්‍රකාශකරන දේශපාලන නායකයින්ගේ ලැජ්ජාසහගත හැසිරීම සමස්ත ජනතාවම තේරුම් ගතයුතුවේ.ජනතාවට කුමක් වුවත් ඔවුන්ට එයින් වැඩක් නැත. ඔවුන්ගේ එකම අභිලාෂය කුමන හෝ බේගලයක් ඇදබා තමන්ගේ බලය ලබා ගැනීමේ ගමන්මඟ සකස් කර ගැනීමයි. නමුත් මෙම අසත්‍ය හෙළිවන විට ජනතාව එම නායකයින් බොරු ප්‍රකාශ කරන්නාවූ වැදගත්කමක් නොමැති නායකත්වයක් ලෙස හඳුනාගැනීමෙන් තවදුරටත් ජනතාවගෙන් ඈත්වනු නොඅනුමානය.සේවක 25000 කට සුබ සෙතමෙම දිවිනැඟුම සංවර්ධන දෙපාර්තමේන්තු පනතින් දැනට සමෘද්ධි අධිකාරිය හා ඊට ඒකාබද්ධ කරන්නාවූ අනෙකුත් ආයතනවල සේවය කරන්නාවූ 25000 ට අධික සේවක පිරිසට තම සේවාවන්වලට සුරක්ෂිතාවක් ඇති කර දේ. අනෙකුත් රජයේ දෙපාර්තමේන්තුවල සේවය කරන්නා වූ අයට හිමි විශ්‍රාම වැටුප සමඟම අනෙකුත් සියලුම රාජ්‍ය සේවයෙ වරප්‍රසාද ලබා දේ. ඒ අරමුණින් බලන කළ මෙම පනත් කෙටුම්පත සේවක සුබසාධන ප්‍රවේශයකින් ද සමන්විතය. එබැවින් මෙම පනත් කෙටුම්පත ශ්‍රී ලංකාවේ දරිද්‍රතාව පිටුදැකීමේ අරමුණින් ඇතිකරන්නාවූ දැවැන්ත ව්‍යාපෘතියක පදනම සකස්කරන්නක් බව අවසාන වශයෙන් සඳහන් කළ හැක.දිවි නැඟුම සංවර්ධන දෙපාර්තමේන්තුව ඔබෙත් රටේත් යහපත වෙනුවෙනි. වඩා ක්‍රමවත්වූ පුද්ගල සහ සමාජ සංවර්ධන ක්‍රියාවලියක් වෙනුවෙන්. එය ඔබේම යහපත උදෙසාය. වඩා සුරක්ෂිත අනාගතයක් ඔබට උරුම කරදීම සඳහාය.රජයේ ආයුර්වේද වෛද්‍ය නිලධාරින්ගේ සංගමයේ සභාපති වෛද්‍ය නිමල් කරුණාසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=af1301061</link>
    <topic>නාමල් යෝෂිත රෝහිත සිරිපා වන්දනාවේ</topic>
    <author>රමණී සුබසිංහඡායාරූප - සුදත් මලවීර</author>
    <content>සිරිපා සමය ඇරැඹී තිබේ. සිව් දිගින් ඇදී එන දෙස් විදෙස් ජනී ජනයා ශ්‍රීපාද පද්මය වැඳ පුදා ගන්නට, දැක බලා ගන්නට බැති සිතින් පෙළ ගැසෙති. ස්වභාව ධර්මයේ අනගි නිමැවුමක් වූ සමනොළ අඩවිය ජෛව විවිධත්වයෙන් පොහොසත් හෙක්ටයාර 23380 ක් පුරා විහිදුණු අපූර්වතම බිම් කඩකි. කඳු මුදුනේ සිට ගලා හැලෙන සිව් මහා ගංගා රට පුරා කෙත්වතු සරුසාර කරමින් ගලා බසිති. දස දහස් ගණනින් වන සිවුපාවුන්, සියොතුන් එහි සැරිසරති. ඒ පාරිසරික වටිනාකම ඉක්මවූ ආගමික වටිනාකම නිසා ශ්‍රීපාදය පූජනීය පින්බිමක් බවට පත්ව තිබේ.ගිනිගත්හේනට නුදුරුව ඇති පොළොන්නරු යුගයට අයත් අඹගමු ශිලා ලිපියෙහි සඳහන් වන්නේ මේ භද්‍ර කල්පයේ පෙර බුදු වූ කකුසඳ, කෝණාගම, කාශ්‍යප යන බුදුවරුන්ගේ ද සිරිපා සටහන් සමනල කඳු මුදුනෙහි පිහිටා ඇති බවය. මහා වංශයේ සඳහන් වන ලෙස ගෞතම බුදුරජාණන් වහන්සේ සමනල ගිරි හිස සිරිපා සටහන් පිහිටුවූයේ සුමන සුරිඳුන්ගේ ආරාධනයෙනි. ඒ තෙවැනි වර ලංකාවට වැඩම කළ අවස්ථාවේදී ය.බෞද්ධ ජනතාවගේ පමණක් නොව හින්දු, කතෝලික, හා ඉස්ලාම් බැතිමතුන්ගේ ද වන්දනාමානයට පාත්‍ර වන ලොවම ඇති එකම පූජනීය ස්ථානය වන්නේ ද ශ්‍රීපාදස්ථානයයි.මේ නිසා පෙර රජ දවස පටන් ශ්‍රීපාදයට හිමිවුණේ වැදගත් ස්ථානයකි.අඹගමුව ශිලා ලිපියට අනුව සිරිපා වඳින්නට එන අයට සුදුසු පරිසරයක් නිර්මාණය කිරීමෙහි ලා විජයබාහු රජු මුල් වී කටයුතු කර ඇත. පහත මලුව, වන්දනාවේ එන භික්ෂුන් වහන්සේ සහ මහලු අය සඳහා දන්සල් විවෘත කිරීම, පරිපාලන කටයුතු විධිමත් කර ගැනීම සඳහා සේවක මණ්ඩලයක් පිහිටුවීම, ඒ අතර ප්‍රධානය.නිශ්ශංකමල්ල, දෙවැනි පැරකුම්බා, තුන්වැනි විජයබාහු, විමලධර්මසූරිය, ශ්‍රී වීර පරාක්‍රම නරේන්ද්‍රසිංහ, ශ්‍රී විජය රාජසිංහ ආදි රජවරු ද සමනල අඩවියේ විවිධ සංවර්ධන කටයුතුවලට හා සිරිපා වන්දනයට සහභාගි වූ බව සඳහන්ය.වත්මන් යුගයේ ද සාමය සමගිය අගයන, ආධ්‍යාත්මික හා සාර ධර්මයන්ගෙන් පිරිපුන් ජන සමාජයක් බිහි කිරීම සඳහා රටපුරා ආගමික සිද්ධස්ථාන සංවර්ධනයට ප්‍රධාන තැනක් හිමිව තිබේ. ඒ මහින්ද චින්තනයේ සුවිශේෂී අංගයක් ලෙසිනි. රාජ්‍ය නායකත්වයේ උපදෙස් හා මාර්ගෝපදේශකත්වය මත දේශපාලන අංශ නායකයන් විසින් එම කටයුතු මනාව පරිපාලනය කැරේ.ඒ අනුව මෙවර සිරිපා සමය ආරම්භයත් සමඟින් සමනල අඩවිය නිරීක්ෂණය කිරීම, වන්දනා කරුවන්ගේ පහසුකම් විමසා බැලීම ආදි අරමුණු රැසක් මුල් කර ගනිමින් හා ශ්‍රී පාද පද්මය වැඳ පුදා ආශිර්වාද ලබා ගැනීමේ අරමුණින් මන්ත්‍රීවරුන් අට දෙනකුගෙන් යුතු කණ්ඩායමක් සමඟ තවත් දේශපාලනඥයන් ඇතුළු පිරිසක් ශ්‍රීපාදය බලා ගමන් ගත්හ.ඒ පසුගිය තිස් වැනිදාය. පාර්ලිමේන්තු මන්ත්‍රී නාමල් රාජපක්ෂ මහතාගේ යෝජනාවකට අනුව මෙතරම් දේශපාලන නියෝජිතයින් රැසක් මෙසේ එකවර ශ්‍රීපාදය වැඳ පුදා ගත්තේ ප්‍රථම වතාවටය. නාමල් රාජපක්ෂ, යෝෂිත රාජපක්ෂ හා රෝහිත රාජපක්ෂ යන සොහොයුරන් තිදෙනාම මේ ගමනට එක්වීම වඩාත් සුවිශේෂීය. මනූෂ නානායක්කාර, කනක හේරත්, රොෂාන් රණසිංහ, තාරානාත් බස්නායක, ලොහාන් රත්වත්ත, උදිත ලොකු බණ්ඩාර, එරික් ප්‍රසන්න යන මන්ත්‍රී කණ්ඩායමත්, හම්බන්තොට නගරාධිපති, තරුණ සේවා සභාවේ සභාපති ඇතුළු පිරිස් සෙසු අය වූහ.සාකච්ඡා කරගත් පරිදි තිස් වැනිදා රාත්‍රී 11.30 ට පමණ ප්‍රථමයෙන් නල්ලතන්නියට පැමිණියේ තාරානාත් බස්නායක හා උදිත ලොකු බණ්ඩාර මන්ත්‍රීවරුන් දෙදෙනාය. ඉන් පසුව කනක හේරත්, එරික් ප්‍රසන්න මන්ත්‍රීවරු පැමිණි අතර සෙසු පිරිස් පැමිණියේ ඉන් පසුවය. ගමනාරම්භය ප්‍රමාද වූයේ සියලු දෙනා ගේ පැමිණීම ඉක්මන් නොවූ නිසාය. නාමල් රාජපක්ෂ මහතා ප්‍රමුඛ පැමිණ සිටි මන්ත්‍රී පිරිස තම තමන්ට භාර සංවර්ධන කටයුතු හා රටේ ඉදිරි ගමනට ගත යුතු ක්‍රියාමාර්ග පිළිබඳ සාකච්ඡා කළේ ඒ කාලයෙන් ප්‍රයෝජන ගනිමිනි.සියලු දෙනා පැමිණීමෙන් පසු සිරිපා තරණය සිදුවූයේ අලුයම 1.30 ට පමණය. ආරම්භයේ දී කණ්ඩායමේ සියලු දෙනා එකම වේගයකින් ගමන් ගත් අතර සීත ගඟුලට යන තෙක්ම එකම කණ්ඩායමක් ලෙස ගමන් කළහ. සමනොළට කෝඩුකාරයන් සීත ගඟුලෙන් දිය නා නැවත ගමන ආරම්භ කළත් ගමනේ ජවය අඩුවී කණ්ඩායම් කුඩා කණ්ඩායම්වලට වෙන් විය. කණ්ඩායමේ ප්‍රථමයෙන් ගිය පිරිස සිරිපා කඳු මුදුනට ළඟා වූයේ අලුයම 3.45 - 4.00 ට පමණය. ඒ පැය දෙක හමාරක පමණ කාලයකිනි.පිරිස ගමන අරඹන අවස්ථාවේ යටියන්තොට ප්‍රදේශයේ සිටි රෝහිත රාජපක්ෂ මහතා තම සොහොයුරන් දෙදෙනා කඳු මුදුන ස්පර්ශ කරනවාත් සමඟම එම ස්ථානයට ළඟා වීම කවුරුත් මවිතයට පත් කළ සුවිශේෂී සිදුවීමක් විය. සිරිපා වන්දනා කොට ඉර සේවය නරඹන අවස්ථාවේදී පෙරවරු 6.20 ට පමණ පසුගාමී වූ කණ්ඩායම් පැමිණි අතර මුලින් පැමිණි අයගේ කවටකම් සහිත සිනහවට ලක්වන්නට ද ඔවුන්ට සිදු විය. මන්ත්‍රී කණ්ඩායම ඇතුළු පිරිස ශ්‍රී පාදස්ථානාධිපති බෙංගමුවේ ධම්මදින්න හිමියන් හමු වූ අතර රටේ තරුණයින්ට ආදර්ශයක් වෙමින් විශේෂයෙන් තරුණ මන්ත්‍රීවරු පිරිසක් එක්ව සිරිපා වන්දනා කිරීම උන්වහන්සේගේ ප්‍රසාදයට ලක්වූහ.ආහාර පානයෙන් ද සංග්‍රහ ලැබු පිරිස සිරිපා මළුව හා අවට සංවර්ධන කටයුතු නිරීක්ෂණය කළ අතර ඉදිරියේ දී විශ්‍රාම ශාලා හා පියගැට පෙළ නවීකරණය කරමින් ශ්‍රීපාදස්ථානය වැඳ පුදා ගැනීමට පැමිණෙන ජනතාවට අවශ්‍ය පහසුකම් සැලැසීමට කටයුතු කරන බව නාමල් රාජපක්ෂ මන්ත්‍රීවරයා පැවැසීය. විශේෂයෙන් සිරිපා ගමන්මඟ ආශි‍්‍රත ප්‍රදේශයේ පිරිසිදුකම ආරක්ෂා කරගැනීමටත්, වැසිකිළි පහසුකම් සැපයීමටත් අවශ්‍ය සහයෝගය ලබාදෙන බවට ද පොරොන්දු විය.මීට පෙර ද නාමල් රාජපක්ෂ මන්ත්‍රීවරයාගේ මූලිකත්වයෙන් සිරිපා අඩවියේ පරිසර සුරැකීමේ වැඩ සටහන් රැසක් ක්‍රියාත්මක වූ අතර එම වැඩ සටහන් ද ශ්‍රීපාදස්ථානාධිපති නායක හිමියන්ගේ ප්‍රශංසාවට ලක් විය.සිරිපා කඳු මුදුනේ දී පැමිණ සිටි වන්දනාකරුවන් විශේෂයෙන් නාමල් රාජපක්ෂ මන්ත්‍රීතුමා සමඟ ඡායාරූපවලට පෙනී සිටීමට වඩ වඩාත් උනන්දු වීම කැපී පෙනුණි. ගාල්ල, මාතර මෙන්ම හම්බන්තොටින් පැමිණි වන්දනා නඩ ද මන්ත්‍රී කණ්ඩායම සමඟ කතාබහට එක් වූහ. මේ ගමනේ දී විශේෂයෙන්ම අනාගත දේශපාලන කටයුතු මෙන්ම හම්බන්තොට සංවර්ධනයේ විවිධ වැඩ සටහන් ද යුද්ධය අවසන් වී තිබෙන නිසා ප්‍රමුඛතාවය ලබා දී කළ යුතු වැඩ සටහන් ආදි විවිධ මාතෘකා පිළිබඳ සාකච්ඡාවන් ද සිදු කෙරිණි.නාමල්, යෝෂිත සොහොයුරන් හම්බන්තොට නගරාධිපති සමඟ ශ්‍රීපාදස්ථානාධිපති බෙංගමුවේ ධම්මදින්න හිමියන් හමුවූ අවස්ථාව.සිරිපා වන්දනා කොට ආපසු එන ගමනේ දී පිරිසක් රත්නපුර මාර්ගයෙන් ගමන් ගත් අතර තවත් පිරිසක් පහළට බැස්සේ නල්ලතන්නියටයි. පහළට ගමන් කිරීමේ දී නාමල්, යෝෂිත, රෝහිත කණ්ඩායම වඩාත් වේගවත් වූ අතර ඔවුන්ට යළි පැමිණෙන්නට ගත වූ කාලය පැය තුන හමාරකි. අනෙක් පිරිස පැය පහ හමාරක් හයක් පමණ කාලයක් ඒ සඳහා ගත කළහ.පිරිසට දිවා ආහාරය සැකසුණේ රත්නපුර නගරයේ නිවසකය. ගමනේ වෙහෙසකර බව නිසා පියගැට පෙළක් දකින්නට අකැමැති වූ ඇතැම් අය නිවසේ උඩු මහලට නැඟීම පවා ප්‍රතික්ෂේප කළ බව මනුෂ නානායක්කාර මන්ත්‍රීවරයා පැවසුවේ සිනාසෙමිනි. කනක හේරත් මන්ත්‍රීතුමා පැවසුවේ නාමල් රාජපක්ෂ මන්ත්‍රීතුමාගේ යෝජනාවකට අනුව සංවිධානය වුණු සිරිපා ගමන තමන්ට බොහෝ අත්දැකීම් ලබාදුන් බවත් විශේෂයෙන් ඉදිරි සංවර්ධන කටයුතු ගැන කළ කතාබහ වඩාත් ප්‍රයෝජනවත් වූ බවත් ය.තරුණ මන්ත්‍රීවරුන් වැඩි පිරිසක ගේ දායකත්වයෙන් සංවිධානය වූ මේ සිරිපා සංචාරය විශේෂයෙන් රටේ තරුණ පරපුරට මහඟු ආදර්ශයක් වන්නේ ය.රමණී සුබසිංහඡායාරූප - සුදත් මලවීරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=af1301062</link>
    <topic> අපේ රටට පැමිණි දසලක්ෂ වැනි සංචාරකයා</topic>
    <author>සාගරිකා දිසානායක ජයසිංහ</author>
    <content>ශ්‍රී ලංකා සංචාරක ප්‍රවර්ධන කාර්යාංශයේ කළමනාකරණ අධ්‍යක්ෂ රූම් ජවුෆර්2013 වසරේ ශ්‍රී ලංකාවට සංචාරකයන් දොළොස් ලක්ෂ පනස් දහසක් ගෙන්වා ගැනීම ශ්‍රී ලංකා සංචාරක ප්‍රවර්ධන කාර්යාංශයේ ඉලක්කය වී ඇතැයි එහි කළමනාකරණ අධ්‍යක්ෂ රූම් ජවුෆර් මහතා පවසයි. ඒ අනුව ලෝකයේ ප්‍රමුඛ පෙළේ පුවත්පත්, සඟරා සහ විද්‍යුත් මාධ්‍ය ආයතනවල මාධ්‍යවේදීන් මෙරටට කැඳවා ඔවුන් හරහා මෙරට සංචාරක ආකර්ෂණ ස්ථාන පිළිබඳ ඒ රටවල පුළුල් ප්‍රචාරයක් ලබා දීමට ද කටයුතු යොදා ඇතැයි ද ඒ මහතා කියයි. 2013 වසරේදී ලන්ඩනය, බර්ලිනය, මොස්කව් හා චීනයේ පැවැත්වෙන ලෝක සංචාරක වෙළෙඳ ප්‍රදර්ශනවලට සහභාගි වෙමින් උක්ත ප්‍රචාරක වැඩසටහන් ක්‍රියාත්මක කිරීමට ද ශ්‍රී ලංකා සංචාරක ප්‍රවර්ධන කාර්යාංශය සැලැසුම් කොට තිබේ.වසරක් තුළ ශ්‍රී ලංකාවට පැමිණි විශාලතම සංචාරකයින් සංඛ්‍යාව සටහන් කරමින් 2012 දෙසැම්බර් 30 වැනිදා රාත්‍රියේ දසලක්ෂ වැනි සංචාරකයා ශ්‍රී ලංකාවට පා තැබුවේය. ශ්‍රී ලන්කන් ගුවන් සේවයට අයත් විශේෂිත ගුවන් යානයකින් කටුනායක ගුවන් තොටුපොළ වෙත ගොඩ බට එම සංචාරකයා වූයේ චීනයේ පියැං යිං මහත්මිය සහ ඇගේ සැමියා වූ යැං බෝ මහත්මයායි.මෙම වාර්තාගත සංචාරක යුවළ ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන, ශ්‍රී ලංකා සංචරණයේ සභාපති භාෂ්වර සේනාංක ගුණරත්න, ශ්‍රී ලංකා සංචාරක ප්‍රවර්ධන කාර්යාංශයේ කළමනාකරණ අධ්‍යක්ෂ රූම් ජවුෆර් මහතා ඇතුළු සංචාරක ක්ෂේත්‍රයෙහි උසස් නිලධාරීහු මහත් හරසරින් පිළිගනු ලැබූහ. ඇමැතිවරයා ඇතුළු පිරිස විසින් උණුසුම් ලෙස පිළිගත් මේ යුවළට ශ්‍රී ලංකාවේ දර්ශනීය ස්ථාන නැරැඹීම සඳහා නොමිලේ සංචාරක චාරිකා තිළිණ පැකේජයක් පිළිගන්වනු ලැබිණි.සම්ප්‍රදායික සංචාරක වෙළෙඳපොළ රටවල් හැරුණු විට 2012 වසරේ චීනයෙන් ශ්‍රී ලංකාවට පැමිණි සංචාරකයින්ගේ සංඛ්‍යාව 46% කින් වර්ධනය වී තිබේ. ආර්ථික සංවර්ධන ඇමැති බැසිල් රාජපක්ෂ මහතාගේ මාර්ගෝපදේශකත්වය යටතේ චීනයේ සංචාරක වෙළෙඳපොළ ඉලක්ක කරගනිමින් වැඩ සටහන් කිහිපයක්ම ක්‍රියාත්මක කිරීමට නියමිතය. ඒ අනුව “ශ්‍රී ලංකාවේ දින තුනක්” නම් වූ ප්‍රචාරාත්මක වැඩසටහන සහ චීනයේ නගර පහක් පුරා බස් රථ 200 ක් යොදාගෙන සිදු කෙරෙන ප්‍රචාරක වැඩසටහන, ජාත්‍යන්තර වෙළෙඳ ප්‍රදර්ශන ඛ්ා අන්තර් ජාලය ඔස්සේ සිදු කෙරෙන ප්‍රචාරක වැඩසටහන් ප්‍රධාන වේ. 2013 වසරේ චීනයෙන් පමණක් සංචාරකයන් මිලියන හැටකට අධික සංඛ්‍යාවක් ගෙන්වා ගැනීම මෙම ප්‍රචාරක වැඩසටහනේ ඉලක්කය වී තිබේ.2012 වසර තුළ සංචාරක ක්ෂේත්‍රයෙන් ඉපැයූ ආදායම ඇමෙරිකානු ඩොලර් බිලියනයකි. වසරක් තුළ සංචාරකයන් දස ලක්ෂයක් ලංකාවට පැමිණි ප්‍රථම අවස්ථාව ද මෙය වේ. චීනයට අමතරව ජපානය, රුසියාව, ඉන්දියාව, කොරියාව සහ මැදපෙරදිග රටවල් සංචාරක කර්මාන්තයේ නැගී එන වෙළෙඳපළ ලෙස හඳුනා ගෙන ඇත. මෙම රටවල් ඉලක්ක කරගනිමින් පසුගිය වසර පුරා සිදු කළ ජාත්‍යන්තර ප්‍රවර්ධන වැඩසටහන් සංචාරක පැමිණීම දස ලක්ෂය ඉක්මවීමට හේතු වූ බව රූම් ජවුෆර් මහතා කියයි.කොරියානු ගුවන් සමාගම, බ්‍රිතාන්‍ය ගුවන් සමාගම ශ්‍රී ලංකාව සමඟ යළි ගුවන් ගමන් ඇරැඹීමත්, ලෝකයේ ප්‍රමුඛ පෙළේ සංචාරක මාර්ගෝපදේශක සඟරා වන ලෝන්ලි ප්ලැනට් සඟරාව 2013 වසරේ සංචරණය සඳහා ලෝකයේ හොඳම සංචාරක ගමනාන්තය ලෙස ශ්‍රී ලංකාව නම් කිරීම, හෙලෝ සඟරාවේ නිර්දේශය වැනි කරුණු ද පසුගිය වසරේ සංචාරක ඉලක්ක අබිබවා යෑමට හේතු වූ බව ද ජවුෆර් මහතා කියයි.2012 - 13 වසරේ මේ දක්වා සංචාරකයන්ගේ පැමිණීම 17% ක වර්ධනයක් පෙන්නුම් කර ඇත. ඉන්දියාව, එක්සත් රාජධානිය, මැද පෙරදිග රටවල්, රුසියාව, ප්‍රංශය, ජර්මනිය, ඉතාලිය හා නෙදර්ලන්තය වැනි රටවලින් පැමිණෙන සංචාරකයින්ගේ සංඛ්‍යාවෙහි කැපී පෙනෙන වර්ධනයක් දැකිය හැකිය.සාමයේ උදාවත් සමඟ රට තුළ ඇතිවූ සංචාරක ප්‍රබෝධය විදේශීය සංචාරකයන් මෙන්ම දේශීය සංචාරකයන් අතර ද විශාල වශයෙන් වර්ධනය වී තිබේ. උතුරු නැඟෙනහිර ප්‍රදේශවල සංචරණය සඳහා අවශ්‍ය මාර්ග පද්ධති නවීකරණය, හෝටල සහ නවාතැන් පහසුකම්, ජල විදුලිය සහ සන්නිවේදනය ඇතුළු යටිතල පහසුකම් ශීඝ්‍රයෙන් සංවර්ධනය කිරීමත් සංචාරක ක්ෂේත්‍රයේ ප්‍රගතියට හේතු වී තිබේ. සංස්කෘතික ත්‍රිකෝණය ඇතුළු දිවයිනේ ඓතිහාසික සංධිස්ථාන, උද්භිද උද්‍යාන, ජාතික වනෝද්‍යාන හා සත්වෝද්‍යාන වැනි සංචාරක ආකර්ෂණ ස්ථානවල ආදායම් වර්තමානයේදී වාර්තාගත ආදායමක් උපයමින් තිබේ.දස ලක්ෂ වැනි සංචාරකයා පිළිගත් මොහොතමෙතෙක් පිහිටි සංචාරක හෝටල් සහ නිවාඩු නිකේතනවල මෙන්ම අලුතින් ක්ෂේත්‍රයට එක්වූ කුඩා සහ මධ්‍ය පරිමාණයේ හෝටලවල ද ආදායම් වාර්තා ගත ලෙස ඉහළ යමින් පවතී. සංචාරක ක්ෂේත්‍රයෙහි සෘජු හා වක්‍ර රැකියා අවස්ථා රාශියක් උදා වී තිබේ. ප්‍රධාන ධාරාවේ හෝටල හා සංචාරක නිකේතනවල රැකියා හැරුණු විට සංචාරක මාර්ගෝපදේශකයන්, මැණික් පිත්තල තඹ මූර්ති කැටයම් හා හස්ත කර්මාන්ත ශිල්පීන්, නර්තන ශිල්පීන් දේශීය ආයුර්වේද ක්ෂේත්‍රයෙහි නියැළෙන්නන්, එළවළු, පලතුරු වගාකරුවන් ධීවරයින්, කුලී හා ත්‍රිරෝද රථ රියැදුරන් ඇතුළු සංචාරක ක්ෂේත්‍රය ආශි‍්‍රත ක්ෂේත්‍ර රැසක නියැළෙන පිරිස් මෙම සංචාරක සංවර්ධනයෙහි ප්‍රතිලාභ ලබති.රජයේ සංචාරක ඉලක්ක ජය ගැනීම සඳහා “මහින්ද චින්තන - ඉදිරි දැක්ම” යටතේ ආර්ථික සංවර්ධන අමාත්‍යාංශය 2013 - 2018 දක්වා කාලය තුළ පස් වසරක සංචාරක සංවර්ධන සැලැස්මක් ඉදිරිපත් කොට තිබේ. එමඟින් පාරිසරික, සමාජයීය, සංස්කෘතික ආර්ථික, ආයතනික හා ප්‍රවර්ධන යන අංශ ඒකරාශි කර ගනිමින් ජාතික සංවර්ධන න්‍යාය පත්‍රය අනුව සංචාරක ඉලක්ක මුදුන්පත් කර ගැනීමට කටයුතු කරනු ඇත.මෙම පස් අවුරුදු කාලය තුළ ශ්‍රී ලංකාව වෙත ඇමෙරිකා ඩොලර් බිලියන 3000 ක සෘජු විදේශ ආයෝජන ආකර්ෂණය කරගැනීම අරමුණ වී ඇත. 2010 දී ඇමෙරිකා ඩොලර් මිලියන 500 ක් වූ වාර්ෂික විදේශ හුවමාරු ඉපැයුම් වසර 2016 වන විට ඇ. ඩො. බිලියන 255 ක් බවට පත් කරගැනීම ඉලක්ක කොට ඇත. 2016 වසරේදී සංචාරක ක්ෂේත්‍රය ආශි‍්‍රත රැකියා අවස්ථා 500,000 ක් බවට පත් කරගැනීමට ද අපේක්ෂිතය.සංචාරක ක්ෂේත්‍රයේ වඩාත් කාර්යක්ෂම සන්නිවේදන මාධ්‍යය වන අන්තර් ජාලය ආශි‍්‍රතව කෙරෙන ප්‍රවර්ධන වැඩසටහන් වැඩි කරමින් ලෝකයේ ඕනෑම රටක සංචාරකයකුට ශ්‍රී ලංකා සංචරණයෙහි නිල වෙබ් අඩවිය වනඹඹඹ.ඵපඪතචදඬච.බපචමඥත වෙත පිවිසීමේ අවස්ථාව සලසා දී ඇත. 2013 අන්තර් ජාතික ප්‍රවර්ධන වැඩසටහන් මාලාවේ පළමුවැන්න ලෙස “ශ්‍රී ලංකාවේ දින තුනක්” වැඩසටහන ලබන පෙබරවාරි මාසයේදී ඉන්දියාවේ බැංගලෝර් නුවර දී පැවැත්වීමට නියමිතය.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=af1301065</link>
    <topic>කවි වැනි</topic>
    <author>මහින්ද අබේසුන්දර</author>
    <content>ඩී. බී. ධනපාල මහතා සැර නැත. එහෙත් සැර නැති බවක් පෙනෙන්නට නැත්තේ ඔහුගේ මුහුණේ සුන්දර සිනාවක් කොයි වේලේවත් දක්නට නැති නිසාය. නපුරු මිනිසුන් කළුපාට යයි කියති. ධනපාල මහතා මහ කළු සිංහලයකු වුවත් නපුරු නැත. ඔහුගේ සැරකම් - නපුරුකම් දැන ගැනීමට නම් ළඟ ඇසුරක් තිබිය යුතුය.ජැක්සන් සේනාරත්න එක දවසක් “අන්න උඹට ලොක්කා කතා කරනවා” යයි කීය. “මොකක්ද බං ලෙඩක් ද” මම ඇසුවෙමි. “නෑ. නෑ. උඹට පොඩි චාන්ස් එකක්. ගිහින් බලපන්” ජැක්සන් කීය.“ඕන කෙංගෙඩියක් වෙද්දෙන්” කියා මම ලොක්කා හමුවූයෙමි.“රට යන්න කැමැති ද” ලොක්කා ඇසීය.“ඔව් සර්” මම කිසිදු ප්‍රමාදයක් නැතිව පිළිතුරු දුන්නේය.“හරි එහෙනම් දකුණු ඉන්දියාවට යන්න ලෑස්ති වෙනවකො” එසේ කී ලොක්කා කතාව නතර කළේය. විස්තර කිසිත් කීවේ නැත.මම ජැක්සන් හමුවුණෙමි.“මොකක්ද මචං මේ දකුණු ඉන්දියා ගමන” මා ඇසු විට ජැකා සිනාසුණේය.පත්තර කන්තෝරුවල රට යන්නේ එකෙකුට එකෙක් කපාගෙනය. දකුණු ඉන්දියාවට රට යන ගමනට ජැක්සන් බැහැයි කීවේ ඇයි දැයි ප්‍රශ්නයකි. ඒ වගේම මට වඩා ජ්‍යෙෂ්ඨයන් සිටියදී ඔවුන් නොයවා මා වැනි කනිෂ්ඨයකු යන්නේ මා දක්ෂයකු නිසාදැයි මට සිතුණි.කොහොමහරි සම්පූර්ණ කතාව ජැක්සන් මට කීවේය.වැල්වෙටිතුරේ සිට දකුණු ඉන්දියාවට පෝක් සමුද්‍රය හරහා මුහුදින් පිහිනා වාර්තාවක් තැබුවේ නවරත්න සාමිය. ඔහු තරුණ නීතිඥවරයෙකි. ඔහු දෙමළ ජාතිකයෙකි. ඒ දෙමළ ජාතිකයාගේ වාර්තාව බිඳින්නට සිංහල කාන්තාවක් ඉදිරිපත් විය. ඒ පිහිනුම් සූරියක වන ඇසිලින් ඩයස් ය. ඇසිලින් ඩයස් වයස පනහක පමණ වයෝවෘද්ධ කාන්තාවකි. එහෙත් ඇය ජවසම්පන්න තැනැත්තියකි. ඇයට අවශ්‍ය නවරත්න සාමිගේ වාර්තාව බිඳින්නටය. ඒ නිසා ඇය වැල්වෙටිතුරේ සිට නොව දකුණු ඉන්දියාවේ සිට වැල්වෙටිතුරේ දක්වා පිහිනීමට තීරණය කළාය. ඇයගේ සහායට තරුණයෝ දෙදෙනෙක් ද පිහිනති.මේ පිහිනුම් තරගය සංවිධාන කරන්නේ වැල්වෙටිතුරේ ද්‍රවිඩ ව්‍යාපාරිකයන් කිහිප දෙනෙකි. අපේ කණ්ඩායමට මාත් කැමරා ශිල්පි ඩබ්ලිව්. පී. සුගතදාසත් තවත් පිරිසකුත් ඇතුළත් වූහ. මේ ගමන යාමට මට වඩා ජ්‍යෙෂ්ඨයන් ඉදිරිපත් නොවූයේ ඇයිදැයි වැටහුණේ පසුවය. කෙසේ හෝ අප දෙදෙනා ගමනට එක්වීමු.අපට වෙනම සුඛෝපභෝගී දුම්රියක් සූදානම් කොට තිබුණි. එම දුම්රිය එක් පෙට්ටියකින් සමන්විත විය. දුම්රිය කාර්ය මණ්ඩලය දෙදෙනෙකි. ඒ ප්‍රධාන රියැදුරු සහ සහායකයාය.කොටුව දුම්රිය පොළෙන් සැප කෝච්චිය පිටත් විය. කෑම බීම සියල්ල සූදානම්ය. ගමනේ කෙළවර කන්කසන්තුෙර්ය. අපි දෙතුන් දෙනෙක් දුම්රිය රියැදුර කුටියට ගියේ කෝච්චි ධාවනය කරන හැටි දැක බලා ගන්නටය.රියැදුරා සහ සහායකයා හරිම හොඳ දෙදෙනෙකි. දුම්රියේ වේගය අඩු කරන හැටි - වැඩි කරන හැටි - සිග්නල් බලන හැටි - වංගුවල හෝන් එක ගසා වේගය අඩු කරන හැටි රියැදුරා අපට කියා දුන්නේය. ඔහු කියා දුන් ආකාරයට කෝච්චි එළවිල්ල හරිම සිම්පල්ය. ඔවුන් දෙදෙනා බලා සිටියදී අප දුම්රිය එළවීමු. එය ඒ හැටි අමාරු කාර්යයක් නොවේ. එහෙත් හොඳ අවධානයක් තිබිය යුතුය. අනුරාධපුරයට යන විට රියැදුරුටත් සහායකයාටත් හොඳටෝම ඩෝප්ය. දුම්රිය ගෙන ගියේ අපය. දුම්රිය අනුරාධපුරයේ නතර කරන විට දෙන්නාම නිදිය. ටැබ්ලට් නැත. දුම්රිය ස්ථානාධිපති සිද්ධිය දැනගත්තේය. දෙදෙනාගේම වැඩ තහනම් විය. වෙනත් රියැදුරන් දෙදෙනකු යොදවා දුම්රිය කන්කසන්තුරේට ධාවනය කැරිණි.මේ සියලු දේ නිරීක්ෂණය කළ ලොක්කා හදිසියේම කන්කසන්තුරේ දවස වාර්තාකරුවකුට කතා කළේය. ඒ කාලයේ මොබයිල් දුරකථන නැත.“මහින්ද හරි නේ. දැන් ආව නේද. හොඳට කවර් කරන්න” ලොක්කා උපදෙස් දුන්නේය.හොඳට හෝ නරකට කවර් කරන්නත් දකුණු ඉන්දියාවට යා යුතුය - ඇසිලින් ඩයස් පිහිනිය යුතුය - නවරත්න සාමිගේ වාර්තාව බිඳිය යුතුය.මේ එකක්වත් මා ලොක්කාට කීවේ නැත. “හරි සර් මං වැඩේ හරියට කරන්නම්” කීවා පමණි.(දකුණු ඉන්දියාවේ හිරවූ කතාව ලබන සතියේ)මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=af1301066</link>
    <topic>මතක...</topic>
    <author>සටහන ටිරෝනි වෑවලගේ</author>
    <content>ගාල්ල දිස්ත්‍රික්කයේ හිටපු දිසාපති ගුණසේන හේවාවිතාරණවසර අටකට පෙර සුනාමිය ඇවිත් යන්නට ගියේ ය. කඳුළුත්, මතකයත් ඇතුළුව එය ඉතිරි කර ගිය දේ ද බොහෝ ය. එදා මෙදා තුර සුනාමිය ගැන බොහෝ දේ ලියවුණු පරිද්දෙන් ම මේ කියන්නට යන්නේ ද සුනාමියේ මතක කතාවකි. විශේෂත්වය මේ මතකය පාඨකයන්ට මින් පෙර හමු වූවක් නොවීමයි.ගුණසේන හේවාවිතාරණ මෙරටේ සුනාමිය නිසා වැඩියෙන්ම බැට කෑ දිසාපතිවරයා ය. එවකට ඔහු යටතේ පැවති ගාල්ල දිස්ත්‍රික්කය සුනාමියට හේදී ගියේ ය. එහෙත් මේ දක්ෂ දිසාපතිවරයා යළිත් අලුත් ගාල්ලක් හැදුවේ ය. සුනාමියෙන් ඔහු ඉතිරි කර ගත්තේ කඳුළු පමණක් නොවේ. මිල කළ නොහැකි අත්දැකීම් ද සුනාමියෙන් ඉතිරි කර ගත් හේවාවිතාරණ වසර අටකට පසුව ද බිඳකුදු අඩුවක් නොමැතිව ඒ අත්දැකීම් මතකයට නඟන්නේ ය.“එදා මමත් පවුලේ අයත් කොළඹ ආවා. ගාල්ලට සුනාමි රළ කඩා වැදිලා සුළු වෙලාවකින් ම මට පණිවිඩේ ආවා. මම ආපහු ගාල්ලට ගියා. ඒ වෙනකොට වෙලාව හවස දෙකට තුනට විතර ඇති. වෙලා තියන විනාශය දැක්කම පුදුම හිතුණා. එහෙම දර්ශනයක් මම ජීවිතේට දැකලා නෑ. 2003 අවුරුද්දේ දී මහා ගංවතුරක් ඇවිත් ගාල්ලේ ප්‍රදේශ කීපයකම ව්‍යසන සිදු කළා. ස්වාභාවික විපතක දී ක්‍රියා කරන අන්දම ගැන අත්දැකීම් ලබා දුන් පෙරහුරුවක් වගෙයි ඒ ගංවතුර මට දැනුණේ. සුනාමි විපත දැක්කම ගංවතුර මොකක්ද කියලා හිතුණා. ඒත් මට තේරුණා ගංවතුරට මුහුණ දුන් අන්දම පාඩමක් හැටියට ගනිමින් මුල ඉඳන්ම ආපහු ගාල්ල ගොඩනංවන්න ක්‍රියා කළ යුතු බව.”“නගරයේ පාරවල් කියලා දෙයක් තිබුණෙම නැති තරම්. දුරකථන කිසිවක් වැඩ කළේ නැහැ. රථ වාහන ගමනාගමනය ගැන හිතන්නවත් විදිහක් තිබුණේ නැහැ. මට හොඳටම මතකයි ගාල්ල ජ්‍යෙෂ්ඨ පොලිස් අධිකාරිවරයාගේ වාහනය තිබ්බේ ගහක් උඩ. මුල ඉඳලා හැම දේම පටන් ගන්න සිදු වුණා. ඉතින් 26 දා ඒ මොහොතේ ඉඳන්ම මම වැඩ පටන් ගත්තා.”මේ වන විට හේවාවිතාරණ සිය පවුල සමඟ දිවි ගෙවන්නේ දිසාපති නිල නිවසේ ය. එය කුඩා කඳු ගැටයක පිහිටා ඇති බැවින් සුනාමි ව්‍යසනයෙන් දිසාපති නිවස ආරක්ෂා විය. ඔහුගේම වැර වෑයමින් ඉඳි කෙරුණු නව කච්චේරි ගොඩනැගිල්ල ද ගාල්ල කොටුවෙන් බැහැරව පිහිටා තිබූ නිසා ඒ වෙත ඇදී ඒමට ද රළ පහරට හැකියාව තිබුණේ නැත. ඉතින් සිය කාර්ය මණ්ඩලය රැස් කර ගත් හේවාවිතාරණ සිදු වූ මහා ව්‍යසනයෙන් ගොඩ ඒමට මුල පිරුවේය.“කොහෙන් පටන් ගන්න ද කියලා හිතාගන්න බැරි තරමට මුළු නගරය ම අවුල් වෙලා තිබුණේ. සාමාන්‍යයෙන් අපේ රටේ ව්‍යසනයකදී මුළු දිවයිනට ම බලපාන පරිදි නිසි බලධරයෙක් පත් කරනවා. ඔහු යටතේ ව්‍යසනයට බඳුන් වූ ප්‍රදේශවල බලධාරීන් පත්කර ඔවුන්ට බලතල ලබා දෙනවා. ඒත් සුනාමි ව්‍යසනයේ බරපතළකම නිසාදෝ ඒ සාමාන්‍ය ක්‍රමවේදය අමතක වෙලා තිබුණා. එදා මාව හම්බ වෙන්න අනුර පි‍්‍රයදර්ශන යාපා අමාත්‍යවරයා ආවා. ඇවිත් ඇහුවා මොනවද වෙන්න ඕනේ කියලා. මම කිව්වා නගරයේ වැඩ පටන් ගන්න බලතල ලබා දෙන්න කියලා. එතුමා ඒ වෙලාවෙම ජනාධිපතිතුමිය අමතලා ගාල්ල දිස්ත්‍රික්කයට නිසි බලධාරියා ලෙස මා පත් කරන්න ක්‍රියා කළා. අපි දේශපාලන නායකත්වය සමඟ කළමනාකරණ කමිටුවක් පත් කර ගත්තා. වැඩ පටන් ගත්තා.”හේවාවිතාරණගේ බල ප්‍රදේශයේ මුහුදු බඩට පිහිටා ඇති ප්‍රාදේශීය ලේකම් කොට්ඨාස හයක් සුනාමි රළ පහර විසින් සෝදා දමනු ලැබ තිබිණි. හබරාදුව, ගාල්ල හික්කඩුව, අම්බලන්ගොඩ, බලපිටිය සහ බෙන්තොට ඒ අවාසනාවන්ත ප්‍රදේශ විය. ගාල්ල බස් නැවතුම් පොළේ වහළයේ එල්ලී සිටි සිසුවියන් එකා බැගින් රළ පහර උදුරාගෙන යද්දී පැරූලියේදී දුම්රියක් ජීවිත ගණනක් බිලිගෙන තිබුණි. පෙර දින කොළඹ ගිය තම නැගණිය සහ ඇගේ දියණිය එම දුම්රියෙන් යළි පැමිණෙමින් සිටි බව මේ සියලු දේ මැද හේවාවිතාරණට සිහිපත් විය.“මුලින්ම හිතුවේ කෝච්චිය කොහේ හරි නවත්තලා ඇති කියලා. දවල් වෙනකොට හිතුවා කෝච්චියේ හිටපු සමහර අය බේරිලා නිසා ඒ බේරුණු අය අතරේ මගේ නංගිත්, දුවත් ඇති කියලා. හවස් වෙනකොට මට හික්කඩුවට යන්න හෙලිකොප්ටරයක් ලැබුණා. වෙලා තියන විපත ගුවනේ දී දැකීම බොහොම බිහිසුණුයි. ගුවන් නියමුවා අපට කිව්වා විනාඩි පහක් දෙන්නම් ඇවිදලා එන්න කියලා. වටේ විසිරිලා තිබුණු මළමිනී අතරේ මම පුරුදු මූණු හෙව්වා. ඒත් කවදාවත් මට නංගිගේවත් ඇගේ දියණියගේවත් සිරුරු දැකගන්න ලැබුණේ නැහැ. ඔවුන් මියගිහින් කියලා තහවුරු වුණත් මම දුක යටපත් කරගෙන දිස්ත්‍රික්කයේ ජනතාව වෙනුවෙන් රාජකාරි කළා. වර්තමාන ජනාධිපතිතුමා එවකට අගමැති. එතුමා නිතරම මා අමතලා විය යුතු දේ ගැන උපදෙස් දුන්නා. හොයා බැලුවා. මගේ ඥාතින් මියගොස් සිටියදීත් මම කරන සේවය ගැන එතුමා අගය කළා.”ඔහු සුනාමියෙන් සේදී ගිය ගාල්ල යළි ගොඩනැංවීමට උපකාර කළ පුද්ගලයන් කණ්ඩායම් සිහිපත් කරන්නේ ය. විශේෂත්වය වන්නේ ඒ පුද්ගලයන් සහ කණ්ඩායම් වෙනත් අරමුණු පෙරදැරිව නොව සැබැවින්ම මනුස්සකම ඉස්මතු කරමින් සේවයට කැප වූවන් වීමයි. විපතට පත් වූවන්ට ආහාර සකසා දුන් ගම්වැසියන්ගේ සිට ත්‍රිවිධ හමුදාව ද පොලීසිය ද ඒ අතරට අයත් ය.“මට සම්පත් තිබුණා. ඒවා නිසි ලෙස කළමනාකරණය කර ගැනීමයි අවශ්‍ය වුණේ. විපතෙන් පැය කිහිපයක් ගතවෙනකොට ම ආධාර ගලාගෙන ආවා. විදේශ රටවල් කීපයක්ම ආධාර දෙන්න ඉදිරිපත් වුණා. ඇමරිකන් හමුදාව, ඉන්දියන් හමුදාව ඇවිත් ගාල්ල වරායේ නැංගුරම් දැම්මා. විශේෂයෙන්ම කියන්න ඕනේ මට වැඩිම සහාය ලැබුණේ ආරක්ෂක හමුදාවන්ගෙන්. ඔවුන් කිසිම දේකට කංකෙඳිරි ගෑවේ නැහැ. නියම විදිහටම රාජකාරිය ඉටු කළා. විදේශීය හමුදාවන් සමඟ වැඩ කරන එක මට අලුත්ම අත්දැකීමක් වුණා.හැමදාම උදේට ඔවුන්ගේ නිලධාරීන් ඇවිත් මාව හමුවුණා. කරන්න වැඩක් පවරන්න කියලා ඉල්ලුවා. මම වැඩක් නියම කළාම කිසිම ප්‍රශ්න ඇසීමක් නැතිව ගිහින් වැඩ කළා. හවසට ඇවිත් පවරපු වැඩ කරලා ඉවරයි කියලා වාර්තා කළා. වර්තමාන නාවික හමුදාපතිතුමා තමයි සුනාමි ව්‍යසනය සිදුවෙනකොට ගාලු ප්‍රදේශය බාර නිලධාරියා ලෙස සේවය කළේ. එදා ඔහු මට ලබා දුන් සේවය ඉතා විශිෂ්ට වුණා. අමාරුම කාර්යය වුණේ ඒ තරම් විශාල මළ සිරුරු සංඛ්‍යාවකට මොකද කරන්නේ කියන එක. ප්‍රදේශයේ රෝහල්වල මළ සිරුරු ගොඩ ගැහිලා තිබුණා. මම මේ සියල්ලම සමූහ වළවල්වල, වළ දාන්න නියෝග ලබා ගත්තා. දවස් තුනක් යනකොට මළසිරුරු ප්‍රශ්නය නිරාකරණය කර ගත්තා.”පැරූලියේදී සුනාමියෙන් විනාශ වූ දුම්රිය“ඊළඟට පැවති ගැටලුව වුණේ ජීවත්වන පිරිසට පහසුකම් ලබාදීම. කච්චේරිය ඉස්සරහම තිබුණේ නගර සභා පිට්ටනිය. අපි එතන අත්‍යවශ්‍ය සේවා සැපයීමේ මධ්‍යස්ථානයක් බවට පත් කළා. එතන ඉඳන් ආධාර අරගෙන එන අයගෙන් ඒවා බාර ගන්නත්, ආධාර බෙදා දෙන්නත් වැඩපිළිවෙළක් දියත් කළා. දින තුනක් හතරක් ගත වෙන කොට මිනිසුන්ට තාවකාලික නිවාස ඉදිකිරීම් ආරම්භ කළා. රජයේ ප්‍රතිපාදන ඉතා ඉක්මනින් ලැබුණා. විදේශ රටවලින් ලැබුණ සහායත් අගය කරන්න ඕනේ. මට මතකයි ලෝක ආහාර සංවිධානයේ ලේකම් පෞද්ගලිකවම මුණ ගැහෙන්න මට අවස්ථාව ලැබුණා.මම ඔහුට කතා කරලා අපිට ලැබෙමින් තිබු ආහාර ප්‍රමාණය දෙගුණ කර ගත්තා. මාසයක් යද්දී ගාල්ල සාමාන්‍ය වුණා. පාරවල් හැදුණා. සන්නිවේදන පහසුකම් ආපහු ලැබුණා. විදුලිය ලැබුණා. පාලම් හැදුණා. තවත් ටික කාලෙකින් ගොඩනගපු ස්ථිර නිවාසවලට මිනිසුන් යොමු කෙරුණා. 2005 මැයි මාසේ මම විශ්‍රාම යනකොට ගාල්ල සුනාමියට පෙර තිබු තත්ත්වයටත් වඩා දියුණු වෙලා තිබුණා.”ඔහු කළ දැවැන්ත මෙහෙය වචන කිහිපයකින් ලඝු කිරීම දුෂ්කර ය. එහෙත් ඒ සා වූ ව්‍යසනයකට ද මුහුණ දුන් ඔහුගේ සේවා කාලය අතරතුර නොයෙකුත් දේශපාලන කඹ ඇදිලි අතර පීඩිතයකු වීමට ඔහුට සිදුවූ බව ද සඳහන් කළ යුතුම ය. එදා ඒ සියල්ල බාධක සේ නොසලකමින් සේවයේ යෙදුණු ඔහු අද විශ්‍රාම ජීවිතයේදී ද එදෙස උපේක්ෂාවෙන් බලන්නේ ය. ඇතැම් විට දිසාපති තෙක් පැමිණි ගමන් මගේදී ලත් පන්නරය ඔහුට ඒ සඳහා ශක්තියක් වූවා විය හැකි ය. 1945 වසරේදී මාතර බඹරැන්ද රත්මලේ දී උපත ලබන ගුණසේන හේවාවිතාරණ ප්‍රාථමික අධ්‍යාපනය ලබන්නේ මාතර සද්ධර්මරාජ මහා විද්‍යාලයෙනි. ද්විතීය අධ්‍යාපනය ගාල්ල හපුගොඩ මහා විද්‍යාලයෙනි.“ඒ කාලේ තරග විභාග ගොඩක් තිබුණා. ඒවායේ ප්‍රතිඵලත් ඉතාම විනිවිද භාවයෙන් යුක්තව නිකුත් කෙරුණා. මමත් විභාග ගොඩකට පෙනී හිටියා. මේ සියල්ලේ ම ප්‍රතිඵල ආවෙත් එකට ම වගේ. හැම විභාගයකින් ම මම සමත් වෙලා තිබුණා. මුලින් ම මම ශිෂ්‍ය ගුරු විභාගයේ ප්‍රතිඵල අනුව ගුරු වෘත්තිය තෝරා ගත්තා. කෙටි කාලයක් ගුරු වෘත්තියේ ඉන්නකොට තැපැල් ස්ථානාධිපති විභාගයේ ප්‍රතිඵල ආවා. මම ගුරු වෘත්තියෙන් ඉවත්වෙලා තැපැල් ස්ථානාධිපති කෙනෙක් වුණා.”හේවාවිතාරණ දරුවන් දස දෙනකුගෙන් යුතු පවුලක වැඩිමල් දරුවා වන්නේ ය. එබැවින් ම අධ්‍යාපනයට වැඩි කාලයක් වැය නොකර වෘත්තියක නිරත වීම ඔහු විසින් කළ යුතු ම විය. එහෙත් ඔහු සතු වූ ඉගෙනීමේ උපන් හපන්කම ඔහුව ජීවිතයේ නොසිතු ඉසව් කරා රැගෙන ගියේ ය. වසරක කාලයක් පොළොන්නරුවේ තැපැල් ස්ථානාධිපති ලෙසින් සේවය කළ හේවාවිතාරණ කොළඹට මාරුවීමක් ලබන්නේ අතරමඟ නතර වූ අධ්‍යාපන කටයුතු යළි ආරම්භ කරන අපේක්ෂාවෙනි.“මම 1966 දී උසස් පෙළ විභාගය කළා. මගේ ප්‍රතිඵල අනුව විද්‍යෝදය විශ්ව විද්‍යාලයේ රාජ්‍ය පරිපාලන සහ ව්‍යාපාර පරිපාලන අධ්‍යාපන පාඨමාලාවට තෝරා ගැනුණා. රාජ්‍ය පරිපාලනය සම්බන්ධව මම අත්පොත් තබන්නේ එතනින්. විශ්ව විද්‍යාලේ ඉන්න කාලේ හැත්තෑ එකේ කැරැල්ලටත් අහු වුණා. කොහොමහරි අධ්‍යාපනයත් සම්පූර්ණ කරලා කෘෂිකර්ම අමාත්‍යාංශයේ ග්‍රාමීය ආයතන සහ ඵලදාවර්ධන නීති සහකාර අධ්‍යක්ෂ ලෙස අනුරාධපුරයට මුල්ම පත්වීම ලැබුවා.”අනුරාධපුරයේ දී ඔහුට සේවය කිරීමට ලැබෙන්නේ මෛත්‍රීපාල සේනානායක සහ කේ. බී. රත්නායක වැනි දේශපාලනඥයන් සමඟිනි. එකල පැවැති මහත්මා දේශපාලනය සමඟ හොඳින් පෑහුණු හේවාවිතාරණ ඉක්මනින්ම ප්‍රවාහන අමාත්‍යාංශයට පත්වීම් ලබන්නේ කේ. බී. රත්නායක ප්‍රවාහන ඇමැතිවරයා වීම හේතුවෙනි.“මම ප්‍රවාහන අමාත්‍යාංශයේ සහකාර ලේකම් කෙනෙකු වශයෙන් වැඩ බාර ගත්තා. ඒ කාලේ ඒ. සී. එස්. විජේවික්‍රම කියලා ලේකම් කෙනෙක් ප්‍රවාහන අමාත්‍යාංශයේ හිටියා. ඔහු මාව නිර්දේශ කළා වසරක කාලයකට එංගලන්තයේ බර්මිංහැම් විශ්ව විද්‍යාලයේ පරිපාලන සේවය පිළිබඳ පශ්චාත් උපාධිය හදාරන්න. ඒත් ආණ්ඩු පෙරළියත් සමඟ ඒ අවස්ථාව මට ලැබුණේ නැහැ. ඒ වෙනුවට මාව සංචිතයට මාරු කළා. 1978 දී පළාත් පාලන අමාත්‍යවරයා වශයෙන් රණසිංහ පේ‍්‍රමදාස මහතා වැඩ බාර ගත්තා. ඔහු සංචිතයේ ඉන්න නිලධාරීන්ට වැඩ බාර දෙන්න ක්‍රියා කළා. ඒ අනුව මම සහකාර පළාත් පාලන කොමසාරිස්වරයා වශයෙන් මාතර දිස්ත්‍රික්කයට ගියා.”වසර කිහිපයක්ම එම තනතුරේ සේවය කරන හෙවාවිතාරණ ඒ කාලයේ දී බටහිර ජර්මනියෙන් පශ්චාත් උපාධිය ද ලබන්නේ ය. ඒ වෙනුවෙන් වසර දෙකක කාලයක් බටහිර ජර්මනියේ ගතකරන ඔහු යළි මෙරට පැමිණ ගාල්ල දිස්ත්‍රික් ලේකම් කාර්යාලයේ සමාජ සේවා සහකාර අධ්‍යක්ෂ ලෙස වැඩ බාර ගත්තේ ය.“ඔය කාලේ තමයි රටේ පළාත් සභා ස්ථාපිත කළේ. හරිම වියවුල් සහගත කාලයක්. නිලධාරීන්ට ජීවිත තර්න පවා එල්ල වුණා. ඒ වෙනකොට දකුණු පළාත් සභාවේ සෞඛ්‍ය, ධීවර සහ සමාජ සේවා අමාත්‍යාංශයේ තමයි මම සේවය කරමින් හිටියේ. අමාත්‍යාංශයේ ලේකම්ට ජීවිත තර්ජන ආවා. ඔහු ඉල්ලා අස්වුණා. තනතුර බාර ගන්න නොයෙක් දෙනාගෙන් ඉල්ලීම් කළත් කවුරුවත් ආවේ නෑ.ඒ නිසා මට වැඩ බලන ලේකම් වශයෙන් ක්‍රියා කරන්න සිදුවුණා. පුදුමයකට වගේ මට තර්ජන ආවේ නෑ. ඒ නිසා මගේ ඉහළ නිලධාරින් මට කිව්වා ඔය විදිහට ම අමාත්‍යාංශ ලේකම් වශයෙන් රාජකාරි බාර ගන්න කියලා. මම එදා ඉඳන් මුළු අමාත්‍යාංශය ම ගොඩ නැගුවා. පස්සේ මට නොයෙක් ක්‍රම මඟින් දැනගන්න ලැබුණා මට මරණ තර්ජන එල්ල නොවෙන්න හේතුව මොකක්ද කියලා. මම සමාජ සේවා සහකාර අධ්‍යක්ෂ ලෙසින් සේවය කරන කාලේ චක්‍රලේඛ මට්ටමින් මෙන් ම ඉන් බැහැරවත් ප්‍රදේශයේ මිනිසුන්ට සේවය කරන්න අවස්ථාව ලැබුණා. ඒ සේවය මට මරණ තර්ජන එන එකට වැට බැන්දා.”නව ධූරයේ වසර දහයක් එක දිගට සේවය කරන හේවාවිතාරණ 2001 වසරේ දී ගාල්ල දිසාපති ලෙස පත්වීම් ලබන්නේය. එතැන් සිට ගෙවුණු යුගය ඔහු හඳුන්වන්නේ තම ජීවිතයේ ඉතාම කාර්යබහුල වූ කාලය ලෙසයි.“මැතිවරණ පහක තේරීම් බාර නිලධාරියා ලෙසින් ක්‍රියා කරන්න මට සිදු වුණා. ව්‍යසන දෙකක් කළමනාකරණය කරන්න සිදු වුණා. ඒ 2003 ගංවතුර සහ 2004 සුනාමිය. මේ සියල්ල සලකා බැලුවහම දිසාපති ලෙසින් සේවය කළ කාලයේ දී රාජ්‍ය පරිපාලන නිලධාරියෙකුට සාමාන්‍යයෙන් කරන්න නොලැබෙන සේවාවක් මට කරන්න ලැබුණා කියලා හිතෙනවා.”රාජකාරි ජීවිතය මෙලෙසින් ගෙවී යන අතර ඔහුගේ පවුල වෙනුවෙන් විය යුතු යුතුකම් ද ඔහු නොපිරිහෙලා ඉටු කරන්නේ ය. ගණිත විද්‍යා ගුරුවරියක් වූ ඔහුගේ බිරිය ද අද විශ්‍රාම සුවයෙන් පසුවන්නී ය. දියණියන් දෙදෙනා ද යහපත් අධ්‍යාපනයක් ලැබ රටට සේවය කරමින් පසුවෙති. ඔහු අද පුංචි මිනිබිරියකගේ හුරතල් බලන සීයා කෙනෙක් බව ද මෙහිලා සඳහන් කළ යුතුම ය.“මම අද පොලිස් කොමිසමේ දකුණු පළාත බාරව ක්‍රියා කරනවා. දිසාපති ධූරයෙන් පසුව පොලිස් කොමිසමට එන තෙක් තවත් ස්ථාන කිහිපයකට ම මගේ සේවය ලබා දුන්නා. මේ හැම තැනකදී ම කළ හැකි වූ සේවය ගැන මම සතුටු වෙනවා. උදාහරණයක් ලෙසින් ගාල්ල කච්චේරිය ඉඳි කිරීමේදී මට ලබා දෙන්න හැකි වූ දායකත්වය ගැන කියන්නම්. ඒ වෙනුවෙන් මම ඉතාමත් වෙහෙසුණා. කැපවුණා. අද එහි ප්‍රතිඵල තියෙනවා. ගෙවී ගිය කාලය සලකා බැලුවා ම හිතුවාටත් වඩා ජයග්‍රහණ ලබන්න මට හැකි වූ බව පේනවා. බාධකවලට මම මුහුණ දීලා තියනවා. කළ සේවය අගය කිරීම වෙනුවට දෝෂාරෝපණවලට මුහුණ දීලා තියනවා. ඒත් මම ඒ සියල්ල සලකන්නේ මගේ වෘත්තිය ජීවිතයේ මා ලත් අත්දැකීම් හැටියට. ඒ අත්දැකීම් සියල්ල මාව තව තවත් පෝෂණය කළා. ඒ නිසයි මම අදත් රටට සේවය කරන්නේ.”වසර හැට හතක ජීවිත කාලය ස්මරණය කරමින් ඔහු එසේ පවසයි. සැබැවින් ම ඔහු අද පමණක් නොව හෙටත් නො අනුමාන ව ම තම සේවය රටට ලබා දෙනු ඇත.සටහන ටිරෝනි වෑවලගේ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=af1301067</link>
    <topic>තුන්වැනි සිතිවිල්ල</topic>
    <author>රංජිත් සියඹලාපිටිය</author>
    <content>ආචාර්ය සරත් ගුණපාල මහතා පිළිගැනීමට ඔහු ප්‍රාථමික අධ්‍යාපනය ලැබූ යටියන්තොට සිරිවර්ධන විද්‍යාලයේ පසුගියදා උත්සවයක් සංවිධානය කර තිබුණි. රටේ නම ලොවේ රැන්දූ පුද්ගලයකු නිසා එම අවස්ථාවට යා යුතුම යැයි කල්පනා කළෙමු.ලොව සුපතළ ඇමෙරිකා එක්සත් ජනපදයේ නාසා අජටාකාශ ආයතනයේ දස දහසක් වූ විද්‍යාඥයින් පිරිස් අතරින් සිටින ජ්‍යෙෂ්ඨතම විද්‍යාඥයින් 30 දෙනා අතරේ සුවිශේෂී පුද්ගලයකු වන්නේ යටියන්තොට සිරිවර්ධන විද්‍යාලයේ පස්වන පන්තිය දක්වා අධ්‍යාපනය ලබා පහවසර ශිෂ්‍යත්වය සමත්ව නාලන්දාවටත් එතනින් කොළඹ විශ්ව විද්‍යාලයටත් ගොස් අධ්‍යාපනය ලැබ එහිදී කලක් කොළඹ විශ්ව විද්‍යාලයේ සහකාර කථිකාචාර්යවරයකු ලෙස සේවය කළ ආචාර්ය සරත් ගුණපාල මහතාය.මට ඒ මතක ඇති කාලයක ඔහු හමු වූ පළමු වතාවයි. විශේෂයක් වූයේ ඔහුගේ පියා ගුණපාල තැපැල් මහතාත් මගේ පියා වූ සියඹලාපිටිය තැපැල් මහතාත් බොහෝ කලකට පෙර මිතුරන් ලෙස එකට රුවන්වැල්ල තැපැල් කාර්යාලයේ සේවය කර තිබීමයි.සිරිවර්ධන විද්‍යාලයට ගුණපාල ආචාර්යතුමා පැමිණයේ අවුරුදු 45 කට පමණ පසුව වුවත් පහේ පන්තියේදී වාඩි වී සිටි තැන ඔහු පෙන්වූයේ හැඟීම්බරව යැයි මට සිතේ. උත්සව සභාවට ඔහු ඉදිරිපත් කළ කෙටි කතාවේ ගත යුතු බොහෝ දේ තිබුණි.අවුරුදු 40 කට වැඩි කලක් සුද්දන් සමඟ ඉංගිරිසියෙන් වැඩ කරන සරත් ඉතා හොඳ පැහැදිලි සිංහලෙන් අපේ සභාව ඇමතීමත්, සමහරුන්ට ආදර්ශයක් යැයි මට සිතේ.ඇමෙරිකා එක්සත් ජනපදයේ දැක්ම තාක්ෂණය බවයි ඔහු කීවේ. තාක්ෂණය නොමැති නම් අප තවමත් ගල් යුගයේ බවත් ප්‍රකාශ විණි. අපේ රටත් වැඩි වැඩියෙන් තාක්ෂණය කෙරෙහි යොමු විය යුතු බව ඔහුගේ මතයයි.අධ්‍යාපනය පිළිබඳ ආචාර්යතුමා හොඳ කතාවක් කීවේය.”බොහෝ දෙනෙක් අහනව මම නාසා ආයතනයට ගියේ කොහොමද කියල. ඒකට කෙටිම පිළිතුරක් දුන්නොත් අධ්‍යාපනය නිසා තමයි නාසා ආයතනයට ගිහිල්ලා මේ තැනට ආවේ. හැබැයි අධ්‍යාපනය කියන්නේ විභාග පාස් කිරීමයි පොත පතේ දැනුමයි විතරක් කියල නම් කොයි වෙලාවකවත් හිතන්න එපා. අපි ඉපදුණු දා සිට මරණය තෙක් ලබන්නේ අධ්‍යාපනයයි. මම හැම මොහොතකම දකින, කියවන ඇසෙන හැඟෙන සෑම දෙයක්ම මගේ අධ්‍යාපනයට එකතු කර ගත්තා. මම කල්පනා කරන්නේ ඒ නිසා තමයි මට මේ ගමන යන්න ලැබුණේ.”තවත් බොහෝ වැදගත් දේ ඔහු කීවේය.”එක්දහස් අටසිය ගණන්වල කාර්මික විප්ලවයත් සමඟ තමයි විද්‍යාවේ දියුණුවට අලුත් ජවයක් ලැබුණේ, හැබැයි ඊට පෙර ලෝකයේ මිනිස්සු බොහෝ විශේෂ දේවල් කරනු ලැබුවා. ඊජිප්තුවේ පිරමිඩ, ලංකාවේ දාගැබ්, චීනයේ කඩදාසි සොයා ගැනීම, වෙඩි බෙහෙත් හඳුනා ගැනීම යන ආදිය එයට නිදසුන් ය. කාර්මික විප්ලවයෙන් පස්සේ එක්දාස් නමසිය පනස් ගණන්වල ඇරඹුණු අජටාකාශ යුගයත් සමඟ තමයි අද මේ විද්‍යාවේ අපි ඉන්න තැනට යන වේගවත් ගමන ඇරඹුණේ.ඔය හැම කෙනාගේම අතේ තියන ජංගම දුරකතනයේ මූලාරම්භය වැටුණේ හඳට ගිය ගගනගාමීන්ගේ සංඥා ඉරෙන් ලැබෙන අනවශ්‍ය සංඥා වලින් තෝරා බේරා ගැනීම සඳහා ඇති කළ ක්‍රමවේදයත් එක්කයි. මේ සියල්ලේම දියුණුවට හේතුව ඊට කැප වූ අයගේ පැහැදිලි අරමුණ සහ දැඩි අධිෂ්ඨානය යි.” සරත් ගුණපාල මහතා සමුගත්තේ තමා උගත් පාසලට විශේෂ පරිගණකාගාරයක් ලබා දීමේ ප්‍රතිඥාව ද ලබා දෙමිනි.මා ඔහුට කල විශේෂ ආරාධනය වූයේ, “ඔබ නාසා ආයතනයේ ජ්‍යෙෂ්ඨ විද්‍යාඥයකු වීම අපේ ගමට වාගේම ජාතියට මහා ආඩම්බරයක්. ඒත් එහි සේවය කරන ගමන්ම වැඩි වැඩියෙන් ඔබේ දැනුම අපේ දරුවන්ට අවශ්‍ය කාලයයි මේ. ලක් මවගේ සාඩම්බර පුතෙකු වූ ඔබ කවදා හෝ අවසන් හුස්ම හෙළිය යුත්තේ ද මිහිදන් විය යුත්තේ ද ඇයගේම තුරුලේය.”ආචාර්ය සරත් ගුණපාල මගේ කතාවට ඕනෑකමින් සවන් දුන්නා පමණක් නොව, බැරෑරුම් ලෙස හිස වණනුද මා දුටිමි. එය මහත් සැනසුමකි. විදේශවල සිටින ලක් මාතාවගේ මෙවන් දූ දරුවන් සැමට රාජ්‍ය නායකයා ලෙස රටේ ජීවත් වීමට අවශ්‍ය නිදහස ලබා දුන් මහින්ද රාජපක්ෂ ජනපතිතුමා මේ ඉල්ලීම සෑම විටම ගෞරවයෙන් කරනවා පමණක් නොව, සෑම විටදීම ඔවුන්ගේ උනන්දු කිරීමට අවශ්‍ය ක්‍රියා මාර්ගද ගනු ලබයි.ආදරණීය සහෝදර සහෝදරියනි, ලක් මවට ඔබගෙන් විය යුතු යුතුකම් පිළිබඳව වැඩි වැඩියෙන් සිතන්නට යුගය දැන් එළඹී ඇත.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=af1301068</link>
    <topic>ටෝනි ග්‍රේග් අපේ ක්‍රිකට් හිතවතාගේ නික්ම යාම අප හැමටම දුකක්</topic>
    <author>ඉඳුනිල් වීරරත්න</author>
    <content>ප්‍රවීණ ක්‍රිකට් විස්තර විචාරක පේ‍්‍රමසර ඈපාසිංහටෝග්‍රේග් යනු ලෝකයේ සිටි අතිවිශිෂ්ට විස්තර විචාරකයෙක්. ඒ වගේම ඉතාම සුන්දර මිනිසෙක්. අඩි 6 කුත් අඟල් 7 ක් පමණ උස පාංශු දේහධාරී පුද්ගලයෙක් වගේම මහා ප්‍රතාපවත් පෞරුෂයක් තිබුණත්, ඔහු හදවතින් මෘදු, කරුණාවන්ත කෙනෙක්.ඔහු ඉතාමත් හොඳ මිත්‍රයෙක්. අප විස්තර විචාරකයින් ලෙස දැන හඳුනාගෙන සිටිය අතර 1996 ලෝක කුසලාන ක්‍රිකට් තරග මාලාවේ දී එකට විස්තර විචාරයේ යෙදෙමින් වඩාත් හොඳ මිතුරන් බවට පත්වුණා.ඔහු සමඟ තිබුණු ඒ මිතුදම සුහද ඇසුර කොයි තරම් ද කියනවානම්, මම ලියා පළ කළ ‘බ්‍රැඩ්මන් යුගය’ (Bradman Era) පොතට මගේ ඉල්ලීම පරිදි පෙරවදන ලියුවේත් ඔහු.එහි සිංහල පරිවර්තනය මෙසේයි.“මා සුහද කල්‍යාණ මිත්‍ර පේ‍්‍රමසර ඈපාසිංහගේ බ්‍රැඩ්මන් යුගය(Bradman Era) කෘතියට මෙම පෙරවදන මා ලියන්නේ හදපිරි සතුටින්. අප දෙදෙනා මුලින්ම හමුවූ දවස මට කවර කලෙකවත් අමතක නොවේ. එදා සුවදායී සන්ධ්‍යාව ශ්‍රී ලංකාවේ දිනයක් වූයේය. ක්‍රිකට් තරගයක් පැවැත්වෙමින් තිබිණ.පේ‍්‍රමසරගේ පෞරුෂත්වය පුරාම ලියැවී තිබුණේ ක්‍රිකට් විචාරකයා යනුවෙනි. ඉනික්බිතිව මට ඔහුගේ කටහඬ ඇසුණේය. ඒ ගැඹුරු ළගන්නා සුලු කටහඬින් මට බොහෝ සේ සිහියට නැගුණේ අපූරු පුද්ගලයකු වූ ලොව පහළ වූ දක්ෂතම ක්‍රිකට් විස්තර විචාරකයකු වූ ජෝන් ආලට්(John Arlott)) ය.”මගේ වසර 42 ක් පමණ වන ක්‍රිකට් විස්තර විචාර ජීවිතයේ මට ලැබුණු ඉහළම සහතිකය මෙයයි. ටෝනි ග්‍රේග් නම් වූ ඒ අපූර්ව අතිවිශිෂ්ට විස්තර විචාරකයා මා පිළිබඳව තබා ඇති ඒ සටහන මා ගැන කර ඇති වෙනත් සියලුම ප්‍රකාශනවලට වඩා මට වටිනවා.ටෝනි හරිම සුහදශීලියි. මිත්‍රශීලියි. විස්තර විචාර අවසන් වී ලැබෙන විවේක අවස්ථාවල ඔහු සමඟ සුහද කතාබහවල නියැළෙන්නට මට අවස්ථාව ලැබී තියෙනවා. එවැනි අවස්ථාවලදී ඔහු තමන්ගේ ක්‍රීඩා ජීවිතයේ සිදුවුණු අපූර්ව සිදුවීම් කියන්නේ ඒවායින් කිසියම් වින්දනයක් ද ලබමින්.ඔහුට සර් ඩොනල්ඩ් බ්‍රැඩ්මන් හමුවූ දිනය පිළිබඳ විස්තරයත් හරිම අපූරුයි.වයස 19 ක තරුණයකු ලෙස එංගලන්තයේ ප්‍රාන්ත ක්‍රිකට් ක්‍රීඩා කරද්දී ඕස්ට්‍රේලියාවේ ක්‍රිකට් සමාජයක ආරාධනයෙන් ටෝනි ග්‍රේග් සහ ඇකර්මාන් යන ක්‍රීඩකයින් දෙදෙනා ඕස්ට්‍රේලියාවේ පුහුණුවකට ගොස් තිබෙනවා. පිටත්වීමට පෙර ටෝනිගේ පියා සැන්ඩි තම පුතාට මෙලෙස පවසා තිබුණා. “ඕස්ට්‍රේලියාවට යන ගමනේ දී බ්‍රැඩ්මන් හමුවීමට ලැබුණොත් එය වාසනාවක්. ඔබට ඒ වාසනාව ලැබේවා. එහෙම හමුවුණොත් ඔහුට ගරු කරන්න.”මෙය හිතට ගත් ටෝනි සහ ඇකර්මන් ගුවනින් පර්ත්වලට ගොස් තිබෙනවා. ඔවුනට ආරාධනා කළ ක්‍රීඩා සමාජය තිබෙන්නේ ඇඩිලේඩ් වල නිසා ඔවුන් පර්ත් සිට ඇඩිලේඩ් දක්වා ගමන් කළා. ඇඩිලේඩ් ගුවන් තොටුපළේ දී සීතලට අඳින ස්වේටර් එකක් ඇඳගත් වයසක පුද්ගලයෙක් ඔවුනට මුණ ගැසිලා. ඔහු මේ දෙදෙනාට ළඟ තිබෙන කැෆේ එකට ගොස් කෝපි කෝප්පයක් බොන්නත් ආරාධනා කරලා. ටෝනි සහ ඇකර්මන් මේ පුද්ගලයා එතරම් ගණන් අරගෙන නෑ. ඒ වගේම ඔවුන් ඔහුට බෑග් ටික බලාගන්න කියා වැසිකිළියට ගොස් තිබෙනවා.පසුව මේ ප්‍රසන්න පුද්ගලයාගේ ආරාධනය ප්‍රතික්ෂේප කිරීමට සිත් නොදුන් නිසා ටෝනි සහ ඇකර්මාන් දෙදෙනා ඔහු සමඟ කෝපි බොන්නට ගොස් තිබෙනවා.එහිදී ටෝනි ඔහුගේ විස්තර ලෙස අසා තිබෙන්නේ ඔබ ක්‍රිකට්වලට සම්බන්ධ කෙනෙක් ද? ක්‍රිකට් ගහල තියෙනව ද? මොකක්ද ඔයාගෙ භූමිකාව ආදි ප්‍රශ්න මාලාවක්. ඔහු ඊට නිහතමානීව සිනාවකින් පමණක් පිළිතුරු දීලා.මේ අතර එම අවන්හලට සර් ගාෆීල්ඩ් සෝබර්ස් පැමිණ ඇති අතර, ඔහු එම වයසක පුද්ගලයා දුටු සැණින් පැමිණ ඔහු බදාගෙන සිපගෙන විස්තර අසා තිබෙනවා. එවිට තමයි ටෝනි දැනගෙන තිබෙන්නේ තමා මෙපමණ වේලාවක් ගණන් නොගෙන සිටියේ ඩ්‍රොන් බ්‍රැඩ්මන් නම් වූ ඒ අතිවිශිෂ්ටයා බව.කෙසේ වෙතත් පහුවදා පුවත්පත්වල මුල් පිටු වලින්ම ටෝනිගේ ක්‍රියාව හෙළා දැක තිබෙනවා. එක් පුවත්පතක “ටෝනි ග්‍රෙග් බ්‍රැඩ්මන්ව තුට්ටුවකටවත් ගණන් ගෙන නෑ” (Tony Greig Snubs Bradman) ලෙසින් පළකර තිබෙනවා.ඒ වගේම මට ඔහු සමඟ 1996 මාර්තු 17 වැනිදා ලාහෝරයේ ගඩාෆි ක්‍රීඩාංගණයේ එක ළඟ මාධ්‍ය කුටි දෙකක සිට ශ්‍රී ලංකාව ලෝක කුසලානය දිනාගත් ඒ ඓතිහාසික තරගයේ විස්තර විචාරය ගෙන එන්නට තරම් වාසනාව ලැබුණා.තරගයේ අවසන් උණුසුම් මොහොතේ අපි දෙදෙනාම හිටියේ ඉඳගෙන නෙමෙයි. හිටගෙන. ඒ තරමට ඔහු ලංකාවට ආදරය කළා. අපේ ක්‍රිකට් අගය කළා.අපේ මිතුදම කොයිතරම් ළඟ ළෙන්ගතු බැඳීමක් වුණා ද කියනවානම් මම ස්වාධීන රූපවාහිනියේ Prime TVනාළිකාවට ඉංගී‍්‍රසි බසින් වැඩ සටහනක් ඉදිරිපත් කළා. එය ක්‍රිකට් ක්‍රීඩාවේ විශිෂ්ටයන් කැඳවා කළ සම්මුඛ සාකච්ඡා වැඩසටහනක්. මම කුමා සංගක්කාර සමඟ කළ වැඩසටහන ටෝනි U Tube එකෙන් නරඹලා තිබුණා. විස්තර විචාරයක් සඳහා ලංකාවට පැමිණි අවස්ථාවක ඔහු මගේ වැඩ සටහනට ප්‍රශංසා කරලා එහි ඩී වී ඩී තැටිය ඉල්ලුවා. මම එය ඔහුට තෑගි කළා.මම මගේ ක්‍රිකට් විස්තර විචාර ජීවිතයේ මයිකල් හෝල්ඩින්, රිචී බෙනෝ, ඉයන් බටන්, ඉයන් චැපල් සහ ටෝනි ග්‍රේග් යන අතිවිශිෂ්ට සුන්දර විස්තර විචාරකයින් සමඟ කටයුතු කිරීමට වාසනාව ලැබුණා.ඒ අතරින් ටෝනි ගවේෂණාත්මකව විස්තර විචාරයේ යෙදුණු කෙනෙක්. මේ වගේ විස්තර විචාරකයෙක් අපට අනාගතයේ දී හමුවේදැයි සැක සහිතයි.මම දකින විදිහට ටෝනි නොමැති විස්තර විචාරක අට්ටාලය හරියට හැම්ලට් කුමාරයා නැති හැම්ලට් නාට්‍යය වගේ.”අවසාන වශයෙන් ඔහු ඇදහු ආගමට අනුව සමාදානයේ සැතපේවා! කියා ප්‍රාර්ථනා කරනවා.ප්‍රවීණ ක්‍රිකට් විස්තර විචාරක පාලිත පෙරේරාටෝනි ග්‍රෙග් මට අන්තිමට මුණ ගැසුණේ 2012 ඊ - 20 අවසන් මහා තරගය පැවැත්වුණු කොළඹ ඛෙත්තාරාම ක්‍රීඩාංගණයේ දී. එහි අපේ විස්තර විචාරක අට්ටාලයේ මැදිරි පිටුපස දිගු බරාඳයක් තිබෙනවා.බොහෝ විස්තර විචාරකයන් කරන්නේ තමන්ගේ විචාර කටයුත්ත අවසන් වුණාම ඒ බරාඳයට ඇවිත් අනිත් අය සමඟ කතා කරනවා. නැත්නම් ලැප්ටොප් එකෙන් අදාළ තොරතුරු රැස් කරනවා.මගේ මිතුරෙක් වන මහාචාර්ය රවීන්ද්‍ර ප්‍රනාන්දු සතාසිවම් සිදුවීම පිළිබඳව පොතක් ලියා පළකර තිබුණා. ඔහුට මෙයින් පිටපතක් ටෝනි ග්‍රෙග්ට තිළිණ කරන්න අවශ්‍ය වී තිබුණා. මහාචාර්යවරයා මගෙන් ඊට අවස්ථාවක් ලබා දෙන්න කියල ඉල්ලීමක් කර තිබුණා. මම ටෝනිට මේ අවශ්‍යතාව කිව්වාම ඔහු එය පිළිගත්තා. එදා T - 20 තරගය අවසන් වෙලා අපි කවුරුත් විසිර යද්දී අර බරාඳයේ දී මට ටෝනි මුණ ගැසුණා. මම ඔහුට මගේ ඉල්ලීමට මහාචාර්යවරයා හමුවීම පිළිබඳව ස්තූති කළා. ඔහු සිනාමුසු මුහුණින් ඊට ප්‍රතිචාර දක්වා ඒ පොත කියවනවා කියල පොරොන්දු වෙලා සමුගත්තා. ඒ තමයි ඔහු මට හමුවුණු අවසන් දවස. ඔහු අපේ රටෙන් ගිය වහාම වෛද්‍ය පරීක්ෂණයකට ලක්වුණා කියල ආරංචි වුණා. ඔහු සැබැවින්ම තමන්ගේ රෝගය දැනගෙන ඉන්න ඇති කියල මම හිතනවා. ඒ මොකද ඔහු අවසන් මහා තරගයේ විස්තර විචාරයට පමණයි කොළඹට ආවෙ. ඔහු දිගටම හිටියෙ සෞම්‍ය දේශගුණයක් තිබුණු මහනුවර පල්ලෙකැලේ. එය ඔහුගේ පෙනහලුවලට පහසුවක් වන්න ඇති.මට මතකයි මීට වසර 10 කට 12 කට පෙර රන්ගිරි දඹුලු ක්‍රීඩාංගණයේ ක්‍රිකට් තරගයක විස්තර විචාරයේ දී අපි හමුවුණා. ඔහු නැවතිලා හිටියෙ කණ්ඩලම හෝටලයේ. ඔහු මේ පරිසරයේ සුන්දරත්වයට වශීවෙලා හිටයෙ. ඔහු මා සමඟ සීගිරිය ගැන, එහි චිත්‍ර ගැන, දඹුල්ල ගැන, ඉබ්බන්කටුව ජලාශය ගැන, වළගම්බා රජතුමා ගැන හරිම අපූරුවට විස්තර කළා.ඔහුගේ විස්තර විචාරයේ දී ඔහු දඹුල්ලේ ඉන්නා විට දඹුල්ල ගැන මිසක් අනුරාධපුරේ ගැන කතා කළේ නෑ.එයින් මම ඉගෙන ගත් දෙයක් තිබෙනවා. ඒ තමයි අපි විස්තර විචාරකයින් ලෙස යන විට ගෙදර වැඩ හොඳට කරල යන්න ඕන කියන එක. ඇත්තෙන්ම මම ඔහුගෙන් විස්තර විචාරයේ බොහෝ දේ උකහා ගත්තා. ඔහුගෙන් යමක් ඇහුවොත් ඕන දෙයක් කියලා දෙනවා.මීට වසර 15 කට පමණ පෙර මම විස්තර විචාරයේ යෙදුණු ශෛලිය වෙනස්. එදා මම මගේ විස්තර විචාරය ලස්සන කරන්න භාවිත කළේ දේශීය දේවල්. නමුත් ටෝනිගේ විස්තර විචාර අහන විට මට තේරුණා මමත් වෙනස් වෙන්න ඕන කියලා. ඒ වගේම ඔහු හමුවුණු වෙලාවට යම් යම් ශිල්ප ක්‍රම, විස්තර විචාරයේ දී අපි අපහසුවට පත්වන අවස්ථාවලදී ක්‍රියා කරන්නේ කොහොමද වගේ දේවල් ඔහුගෙන් අහනවා. ඒවා විනාඩි 2 ක තුනක පමණ කෙටි සංවාද. නමුත් ඔහු දෙන පුංචි ඉඟියක් ඇති වෘත්තීය ගුවන් විදුලි නිවේදකයකු වගේම බී බී සී එකේ පුහුණු වුණු අපිට ප්‍රයෝජන ගන්න.ටෝනිගේ ක්‍රිකට් ක්‍රීඩා ජීවිතය ගත්තම ඔහුගේ පියා ස්කොට්ලන්ත ජාතිකයෙක්. බ්‍රිතාන්‍ය ගුවන් හමුදාවේ හිටපු බෝම්බ හෙළන ගුවන් නැවියෙක්.සාමාන්‍යයෙන් ලේ උරුමයක් නැත්නම් එංගලන්තයේ ක්‍රිකට් ගහන්න බෑ. පිට රැටියෙක් නම් වසර 5 ක් ප්‍රාන්ත ක්‍රිකට් ගහන්න ඕන. ටෝනිට පියාගේ පැත්තෙන් ලේ උරුමය තිබුණා. නමුත් ටෝනි ඉපදිලා තියෙන්නෙ දකුණු අපි‍්‍රකාවේ. මේ නිසා ඔහු එංගලන්තයට ඇවිත් සරේ ප්‍රාන්තයට ක්‍රිකට් ගැහුවා. එහිදී ඔහු අතිවිශිෂ්ට ලෙස දස්කම් දැක්වූවා.ඔහුට එංගලන්ත කණ්ඩායමට බැඳෙන්න දක්ෂතා පැත්තෙන් හොඳටම සුදුසුකම් තිබුණා. ඒත් ඔහු අපූරු පරීක්ෂණයකට භාජන කර තිබුණා එංගලන්ත ක්‍රිකට් පාලක මණ්ඩලයේ ප්‍රධානියෙක්. ඔහුගේ නම ‘ස්වෝන්ටන්.’සැබැවින්ම ටෝනි යනු විප්ලවීය ක්‍රීඩකයෙක්. විප්ලවීය චරිතයක්.ඔහු 1974 වසරේ පෝට් ඔෆ් ස්පේන්වල කොදෙව්වන් සමඟ පැවැති තරගයේ දී ඇල්වින් කලිචරන් දවාගත් සිදුවීම අදටත් ඉතිහාසයේ සටහන් වෙලා තියෙන්නේ ආන්දෝලනාත්මක සිදුවීමක් හැටියට.ඔහු නායකයෙක් ලෙස හරිම තද ගතිගුණ තිබුණු කෙනෙක්. එහෙත් ප්‍රතිවාදී ච්2ඩකයින් කේන්ති ගස්සන කතා කියුවා කියල කිසිදාක වාර්තා වෙලා නෑ.ටෝනි ගැන විශේෂයෙන් සඳහන් කළ යුතු දෙයක් තිබෙනවා. ඒ තමයි ඔහු ක්‍රිකට් ක්‍රීඩාවේ විප්ලවීය වෙනසක් කිරීමේ පුරෝගාමියා වීම.මෙයින් පළමු සිදුවීම තමයි කෙරී පාකර් සිදුවීම. එදා ක්‍රිකට් කිව්වම තිබුණෙ ටෙස්ට් පමණයි. දවස් 5 ක් ගහන්න ඕන, දවල් ගහන්න ඕන, සුදු අඳින්න ඕන, බෝලය රතු, ස්ටම්ප් සුදු මේ වගේ රාමුවක තමයි කොටුවෙලා තිබුණේ.ටෝනි තමයි කෙරී පාකර් සමඟ එකතු වෙලා සීමිත ඕවර තරග හඳුන්වා දුන්නේ. ඉන් පස්සෙ පාට පාට ඇඳුම් ආවා. බෝල පාට වුණා. සුදු ඉනි පාට ඉනි වුණා. රාත්‍රියේ ක්‍රිකට් තරග ආවා.ටෝනි ක්‍රිකට් කියන පාරිභෝගික භාණ්ඩය අලෙවි කරන්නට පුළුවන් කියල පෙන්නුවා.අද තිබෙන 20 යි 20 තරග වලටත් පෙරළිකාර ආරම්භකයා තමයි ටෝනි. ඔහු තමයි මුලින්ම ඉන්දියාවේ අයි සී එල් තරග ආරම්භ කළේ. පස්සේ අයි සී සී ය ටොම් මූඩි යොදාගෙන ඉන්දියාව සමඟ එකතු වෙලා අයි පී එල් ආරම්භ කළේ.අද ටෙස්ට් තරග තියෙනවා, ඕවර 50 තරග, 20 යි 20 තරග මේ හැම දෙයක්ම හරිම අපූරුවට පෙළ ගැහිලා. ටෝනි තමයි මේ හැම දෙයකම පෙරළිකාර ආරම්භකයා.තවත් සුවිශේෂී දෙයක් කියන්න ඕන. ටෝනි නායකයා ලෙසින් කොදෙව් දූපත්වල ක්‍රිකට් තරගාවලියකට ගියා. එහිදී ක්ලයිව් ලොයිඩ් තමයි කොදෙව් නායකයා. ඔවුන්ගේ හොඳ වේග පන්දු බළඇණියක් හිටියා. ටෝනි ග්‍රේග් මෙයින් බේරෙන්න මෝටර් සයිකල් හෙල්මට් එකක් දාගෙන තමයි බැට් කරන්න ආවෙ. එයින් පස්සෙ තමයි හෙජ්ජියර් එක ක්‍රිකට්වලට ආවෙ. ටෝනි විස්තර විචාරකයෙක් ලෙසත් චැනල් 9 වල උපදේශකවරයෙක් ලෙසත් බොහෝ දේ කර තිබෙනවා.මම ඕස්ට්‍රේලියාවේ කාලයක් හිටියා. එහිදී චැනල් 9 වල ටෝනි සමඟ බිල් ලෝරි කළ වැඩසටහනක් නැරැඹීමේ අවස්ථාව ලැබුණා. බිල් ලෝරි ඕස්ට්‍රේලියාවේ හිටපු නායකයෙක් ආරම්භක පිතිකරුවෙක්. ටෝනි සහ ලෝරි දෙදෙනාගේ මේ වැඩසටහන වාද විවාදවලින් පිරිලා. එයා කියන එකට මෙයා එකඟ නෑ. මෙයා කියන එකට එයා එකඟ නෑ. දෙන්නම මිතුරෝ. නමුත් විවාදයේදී හරිම රසවත් ලෙස සෞම්‍ය විදිහට එය කරගෙන ගියා.ටෝනි අපේ ලංකාවේ මිතුරෙක් බවට පත්වුණේ හදවතින්මයි. සැබැවින්ම ඔහුට අපේ රටේ අපි සැවොම ණයගැතියි. ඒකට හේතුව තමයි මුරලිදරන්ගේ සිද්ධියේ දී ඔහු හරිම නිවැරැදි ලෙස අපේ ක්‍රීඩකයාගේ නිදොස් බව පෙන්වා දීම.ඔහු ඩ්‍රෙසින් රූම් එකට ඇවිත් මුරලිගේත් අපේක්‍රීඩකයින්ගේත් හිත් සැනසුවා වගේම ඔහු මුරලි රූපවාහිනී කැමරාව ඉදිරියට ගෙනැත් මුරලිගේ ෂර්ට් එකේ අත නවල අතේ අපූරු පිහිටීම පෙන්නුවා. එය දෘෂ්ටි මායාවක් කියල පෙන්නුවා. සැබැවින්ම අපි ඔහුට ණයගැති වන්නේ ඒ නිසා.ඔහු දකුණු අපි‍්‍රකාවේ ඉපදිලා, එංගලන්ත කණ්ඩායමට ක්‍රීඩා කරලා අවසානයේ ඕස්ට්‍රේලියාවේ පදිංචි වෙලා අපේ මේ පුංචි ශ්‍රී ලංකාව, ශ්‍රී ලංකාවේ මිනිස්සුන්ට ආදරය කළා. සැබැවින්ම ඒ සොඳුරු මිනිසාගේ නික්ම යාම අපි හැමෝටම දුකක්. කනගාටුවක්. කිසිදා පිරිමැසිය නොහැකි පාඩුවක්.ඉඳුනිල් වීරරත්න1972 ජුනි 8 දා ඔස්ට්‍රේලියාවට එරෙහිව පළමු ටෙස්ට් තරගයට සහභාගි වීය.ඊට වසර 5 කට පසු 1977 අගෝස්තු 30 දා ඔහු සිය අවසන් ටෙස්ට් තරගයට සහභාගි වූයේ ද ඕස්ට්‍රේලියාවට එරෙහිවය.ටෙස්ට් තරග 58 කට සහභාගි වී ශතක 8 ක් හා අර්ධ ශතක 20 ක් සමඟ ලකුණු 3599 ක් ලබා ඇති ඔහු පන්දු ඕවර 1633 ක් යවා කඩුලු 141 ක් දවාගෙන තිබේ.ටෝනි අපේ රටේ ක්‍රීඩා ලෝලීන් අතර වඩාත් ජනපි‍්‍රය වූයේ සුදු හිස් වැස්ම දමාගත් ශ්‍රී ලංකාවට ආදරය කරන විස්තර විචාරකයා ලෙසින් 1996 ලෝක කුසලාන තරග මාලාව අතරතුරදීය.සනත් - කළු සුසංයෝගය උද්දාමයෙන් යුතුව ලොවට කියු ඔහු සනත් හැඳින්වූයේ ‘මාස්ටර් බ්ලාස්ටර්’ නමින්. කළු ‘ලිට්ල් කළු’ විය.සනත්ගේ හයේ පහරවල් වල විශිෂ්ටත්වය හරිම අපූරුවට විස්තර කළ මේ ආදරණීය මිනිසා ඉන්පසු ශ්‍රී ලංකාවේ සුන්දරත්වය ලොවට කියූ සංචාරක තානාපතිවරයකු ද වූයේය.පසුගියදා නිමාවුණු ලෝක කුසලාන 20 යි 20 තරග මාලාව සඳහා ශ්‍රී ලංකාවට පැමිණි ටෝනි ඉන්පසු මවුබිමට ගිය අතර, ඔහුට පිළිකා රෝගය වැලඳී ඇති බව හෙළි විය.මෙය අපේ රටේ ක්‍රිකට් ක්‍රීඩකයින්ට, ක්‍රිකට් ක්‍රීඩාවට ආදරය කළ සැමට සංවේදී කම්පනයක් විය.මීට ප්‍රතිකාර ලබන අතරතුර කෙසේ වෙතත් පසුගියදා ඔහු හෘදයාබාධයක් වැලඳීමෙන් මෙලොවින් සමුගත්තේය.ඒ ආක්‍රමණශීලී ක්‍රීඩකයා, අපූරු ක්‍රිකට් විස්තර විචාරකයා මෙන්ම සංවේදී මිනිසා ගැන අපේ රටේ ප්‍රවීණ විස්තර විචාරකයින් දෙපළක් දැක්වූ අදහස් දැක්මයි මේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=af1301069</link>
    <topic>හැඩ රුවැති මැටි වළං හදන මොළගොඩ ගැමියෝ</topic>
    <author>ඉනෝකා පෙරේරා බණ්ඩාරඡායාරූප – දුෂ්මන්ත මායාදුන්නේ</author>
    <content>කොළඹ සිටි නුවරට යන තෙක් තැනින් තැන හමුවන එකම විදියක කඩපිල් සමූහය, දුටු මනතින් ඇස පිනවයි.ඉඹුල්ගොඩදී හමුවන අන්නාසි, බටලීයේදී හමුවන කජුලියෝ, රදාවඩුන්නේදී හමුවන වේවැල් වෙළෙන්ඳෙී මෙන් ම, මොළගොඩට ආසන්න වරාගොඩදී හමුවන මැටි බඩු යායද ඇසට පි‍්‍රය දසුනකි.ගත්තත් නොගත්තත් ඒ දෙස බලාගෙන යන්නට හෝ පි‍්‍රය උදවිය වාහනයේ වේගය අඩු කරනු පෙනේ. පෙර කලෙක දුටු නුදුටු බොහෝ බොහෝ මැටි බඳුන් පාර අද්දර පෙළ ගැසී හිඳින්නේ ගැනුම්කරුවකුගේ පැමිණීම අපේක්‍ෂාවෙනි.වරාගොඩට නුදුරින් ඇති මොළගොඩ ගමේ හැදෙන මේ සියලු මැටි බඳුනක් ම පාරම්පරික ශිල්පීන් අතින් නිමැවූ දේ බව අනුලාවතී කියයි.”මේ හැම කඩයකටම මැටි බඩු ගේන්නේ ඒ ගමෙන්. මැටි බඩුවලට කවදත් සාමාන්‍ය ඉල්ලුමක් තිබුණා. නමුත් මේ දවස්වල නම් අන්තිමයි. මිනිස්සු අතේ සල්ලි නැහැ. වැඩිපුර කීයක්වත් වියදම් කරන්න පුළුවන් හෝ ආසාව ඇති කෙනෙක් ම පමණයි දැන් බඩුවක් ගන්නේ. මොකද ඉතින් මේක අත්‍යාවශ්‍ය ම දෙයක් නෙවෙයි නිසා.ඉස්සර නම් අපි උදෙන්ම ගිහින් පෝරණේ ළඟට වෙලා ඉන්නවා බඩු ටික බානකල්. මේ කොයි වෙළෙන්දොත් ඒ වගේ. මැටි වළං වලටයි කැටවලටයි ඒ තරම් ඉල්ලුමක් තිබුණා. මිනිස්සු ආපහු මැටි වළං වල උයන්න අරන් තියෙන නිසා දැන් තරමක් හොඳයි. මොකද වකුගඩු ප්‍රශ්නය නිසා හුඟක් උදවිය අඩුම තරමේ වළං දෙකක් හෝ ගෙදර තියාගෙන මාරුවෙන් මාරුවට කෑම පිසිනවා. එහෙම ගෙනියන හුඟක් අය ඉල්ලන්නේ ‘ගෑස් ලිපේ මැටි වළං.’සාමාන්‍ය වළඳක් ගෑස් ලිපේ තියන්න හුඟක් අය අකැමැති, හුඟක් ගෑස් යන නිසා. ඒ ප්‍රශ්නෙට විසඳුමක් විදියට තමයි මේ වළං විශේෂය හදලා තියෙන්නේ.ඒවායේ මැටි මිශ්‍ර කිරීම, පිලිස්සීම ආදි සියලු කටයුතු සිදුවන්නේ, විශේෂ ප්‍රමිතියකට. ඒ නිසා ටිකක් මිලයි. ඒත් ඉතින් කවදාවත් ලෙඩක් දුකක් නම් නෑ මැටි වළඳක කෑම ඉවුවම...”දවස පුරා මැටි නාගෙන, ඒ මැට්ටත් එක්කම ඔට්ටුවන – නැහෙන මොළගොඩ ගම්මු කාලයේ තාලයට වෙනස් වී ඇති බවක් පෙනේ. හැමදාමත් එකම පෙනුමකින් යුතුව මැටි බඩු කරන්නට බැරි බව වටහා ගත් ඔවුහු කලක් විසිතුරු බඩුවලටම මුල් තැන දුන්නහ. කේක් පෙට්ටි, ටෙරා කොටා බඳුන්, සද්දන්ත මැටි පෝච්චි, උළුවස්සේ එල්ලා තබන්නට හැකි, හුළඟට ලෙළ දී මිහිරි හඬක් නංවන සීනු වැල්, පෑන් රඳවන, මල් බඳුන් වැනි නොයෙක් දෑ ඒ විසිතුරු දේ අතර වෙයි.කල්ප කාලාන්තරයක් ලිග්-ගල් තුන උඩ ඉදුණු බත් මුට්ටිය නම් අදත් එදා වගේමය. වෙනස් නොවුණු බත් මුට්ටිය අතර, ගුරුලේත්තුව නම් කැපී පෙනේ.ජිරාපයකුගේ බෙල්ල වැනි දිගට තිබූ එදා අප දුටු ගුරුලේත්තුවේ හැඩය වෙනස් වී කරාමයකුත් සවි කර තිබේ. එදා ගුරුලේත්තුව නවා වතුර වීදුරුවක් පුරවා ගත්තාට අද එසේ වද විය යුතු නැත. අඩියේ ඇති කරාමය කර තැබූ සැණින් සීතල වතුර වීදුරුවක් පුරවා ගත හැකිව තිබේ.රොටි කබලත් මැටියෙන් ම ඇඹී ඇත්තේ අලුත් සොයා ගැනීමක් ලෙසිනි. අල්ලන්නට හැඬලයක් ද ඇති නිසා අත පුච්චා ගැනීමේ අවදානමක් ද නැත.”ඇළුමිනියම් රොටි කබලට වඩා මේකේ රොටිය හොඳට තැම්බෙනවා. පිලිස්සෙනවා. ඒ නිසා රොටිය රහයි. දැන් හුඟ දෙනෙක් මේ මැටි රොටි තැටිය අරන් යනවා. අනෙක ගෑස් ලිපේ මැටි වළං බොහොමයක පෙනුම, හැඩය වෙනස්. අල්ලන්න හැඬලයක් දෙකක් තියෙන නිසා හුඟක් උදවිය ඒකට කැමැති. හොඳට රතු වෙන්න පුච්චලා තියෙන නිසා කල් පැවැත්මත් හොඳයි. රොටි තැටියක් අරන් යන්න දවසක් පබ්ලිස් මහත්තයත් ආවා. ලොකු හෝටල්වලත් බුෆේ සෙට්, මැටි පිඟන්, කෝප්ප, ජෝග්ගු, ගුරුලේත්තු වගේ දේ ඕනෙ වුණාම මෙහාට එනවා.නැතිනම් එයාලගේ මෝස්තරේට ඕඩරය දීලා යනවා. අපි මොළගොඩට ගිහින් හදාගෙන එනවා. ඇත්තට ඔවුන්ගෙන් අපිටත් අපෙන් ඔවුන්ටත් සිදු වෙන්නෙ ලොකු සේවයක්. කොහොමටත් ඈත අතීතයේ පටන් ගම් දෙක බොහොම සමගියෙන් වැඩ කරන්නේ.බියගමින්, දේවාලගමින් මැටි ගෙනාවට ඒ අයටත් හරි ප්‍රශ්න. මැටිවල ගණන්, පර්මිට් ගැටලු වගේ හුඟක් ප්‍රායෝගික ප්‍රශ්න නිසා ඒ අය මේ කර්මාන්තෙ රැඳිලා ඉන්නේ හරි අසීරුවෙන්. කුඩා කර්මාන්ත ක්‍ෂේත්‍රයට අයිති වුණාට මේ කිසි දේකට රාජ්‍ය අනුග්‍රහයක් හෝ මැදිහත්වීමක් නැති නිසා කර්මාන්තකරුවෝ වගේම අපිත් ලොකු ගැටලුවකටයි මැදිවෙලා ඉන්නේ. රුපියල් 40 – 50 ක් දීලා වළඳක් ගන්න අද කෙනෙක් දෙපාරක් හිතනවා.ගෑස් ලිපේ මැටි වළං නම් ඊටත් ගණන්. ඒත් අපි කොහොමද අඩුවට දෙන්නේ. රුපියල් පහක – දහයක ලාබයක් මිස, සමහර වෙලාවට මුදල පියවා ගන්නත් සෑහෙන්න කල් යනවා.අනුලාවතී මෙන්ම මේ කඩපිල් සමූහයේ සිටින බොහෝ දෙනා කාන්තාවෝය. පෝරණේට යෑම, බඩු ප්‍රවාහනයකර දීම, ඇසිරීම වැනි බරපතළ කාරණා සිදුවන්නේ ගෙදර පිරිමියා වෙතිනි. ආරක්‍ෂාවට හා හයියට පිටුපසින් හිටියත් එන ගැනුම්කරුවන්ට පි‍්‍රය මනාපව කතා බහ කර වෙළෙඳාම් කර පුරුදු කාන්තාවන්ටය.නුවර පාරේ වේගයෙන් ඇදෙන වාහන කණ අයිනෙන් යනවාක් මෙනි.”ඒ බයට දැන් අපි පුරුදු වෙලා. කීපදවසක් ම වාහන, කඩ පිල් අයිනටම කඩා වැදුණු අවස්ථා තියෙනවා. එහා කඩේ මුදලාලි කලකට ඉස්සර මිය ගියේ ලොරියක් කඩේ ඇතුළට කඩා වැදිලා. ඒ වෙලාවේ ඉන්දියානු කණ්ඩායමක් කඩේ ඇතුළේ. ඒ අයගෙන් කෙනෙකුත් මැරුණා ඒ අනතුරින්.ඇසට පි‍්‍රය මැටි පාට හෝ මෙතැන පෙළ ගැසී තිබෙන නානාප්‍රකාර බඳුන් – නිර්මාණ තරම් හෝ මේ කොයි නිධාන කතාවක්වත් සුන්දර නැත.පළල් කට ඇති, නොගැඹුරු මැටි කෝප්පය ඉස්සර අප දුටු ගැඹුරු මැටි කෝප්පය පසු කර අලුත් වී බලා හිඳීනු පෙනේ. සෙම්බුවක් ද අසලය. කුස්සියේ වැඩවලට අලුත එකතු වූ මේ සියලු ඇත්තෝ අතර පරණ බත්මුට්ටිය තවමත් විරාජමානය.අලුත් – පැරැණි, ලාබ – පාඩු, සම්ප්‍රදාය – තාක්‍ෂණය මේ සියල්ල මුසු වූ මැටි කර්මාන්තය මෙන් අනුලාවතීලාගේ ජීවිතය ද ගලා යයි.නුවර පාරේ යනෙන අපි, ඔවුන් දෙස බලනවා හෝ මැටි බඳුනක් මිලදී ගන්නවා හෝ හැරෙන්නට අන් කුමක් කරන්නද...ඉනෝකා පෙරේරා බණ්ඩාරඡායාරූප – දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=af13010610</link>
    <topic>ලිප්ටන් වට රවුමේ කැප්ටන් අලවි</topic>
    <author>සුනිල් දිසානායකවිධායක සභිකශ්‍රී ලංකා නිදහස් පක්ෂය</author>
    <content>බස්නාහිර පළාත් ආණ්ඩුකාර අලවි මවුලානා මහතාගේ 81 වැනි ජන්ම දිනය නිමිත්තෙනි.ස්වයංපෝෂිත ආර්ථික ක්‍රමය විනාශ මුඛයට ඇද දැමු පර දේශක්කාර පාලකයින් නිසා බිහිවූ කම්කරු පන්තිය ඔවුන්ගේ ඕනෑ එපාකම්වලට හැඩ ගැසූ යාන්ත්‍රණයක් මෙන් ඔවුන්ගේ අණට බසට කීකරු විය යුතු විය. ක්‍රමක් ක්‍රමයෙන් අසාධාරණයන්ට එරෙහිවූ ස්වදේශීය කම්කරු පන්තිය මෙන්ම වතුකරයේ කම්කරු පන්තිය තම වෘත්තීය අයිතීන් සඳහා වෘත්තීය සමිති රටා ඒකරාශී විය. කොළඹ තරම් එකල කම්කරු සටන්වලින් රත්වුණු ප්‍රදේශයක් තවත් නොවීය, ලාංකීය වෘත්තීය සමිති ව්‍යාපාරයේ නම කියවෙන විට ඒ. ඊ. ගුණසිංහ, එම්. ජී. මෙන්ඩිස්, එල්. ඩබ්ලිව්. පණ්ඩිත සහ බාලා තම්පෝ මෙන්ම රතු නිල් ව්‍යාපාරයේ අලවි මවුලානාගේ නම ද අද්වීතිය ස්ථානයක තිබේ.ඔවුහු බණ්ඩාරනායක, එස්. ඒ. වික්‍රමසිංහ සහ ඩී. ඒ. රාජපක්ෂ ප්‍රතිපත්ති අනුව යමින් මේ ව්‍යාපාරයන්ට ලබාදුන් ශක්තිය අති මහත්ය. 1932 වර්ෂයේ ජනවාරි 1 වෙනිදා උපන් අලවි හැදී වැඩෙන්නේ වෘත්තීය සමිති සටන්වලින් පණ පෙවුණු කොළඹ නගරයේ අත්දැකීම් සමඟ සිය පියාගේ නිවෙස දළදා මාලිගාවේ තේවාව ඇහෙන මානයේ මහනුවර නගරයේය. සිය මෑණියන් දකුණේ වැලිගම නගරයේ ඉපදුනි. දෙමවුපිය උරුමයෙන් ලත් ඉස්ලාමීය ධර්මයෙන් ලද ආභාසයෙන් ඔහු හොඳ ඉස්ලාම් භක්තිකයකු කිරීමට සමත් විය. කොළඹ සාන්ත පීතර විදුහලට ඇතුළත් වන අලවි මවුලානා එහි දීප්තිමත් ශිෂ්‍යයකු ලෙස නමක් දිනාගත්තේය.කොළඹට මහනුවරට ඇලුම් කළ අලවි ඊටත් වැඩිය පි‍්‍රය කළේ තම මවගේ ගම් ප්‍රදේශය වූ වැලිගමටයි. කුඩා කළ මව සමඟ සෑම සති අන්තයකම ගමට යන අලවි පිළිගැනීමට වැලිගම සිහළ මුස්ලිම් මිතුරන් බලා සිටින්නේ කොළඹ අලවි එනතුරුය, මෙහිදී කෙළිදෙලෙන් පසුවන අලවි අසනීපයක් සෑදුන විට බෙහෙත් ගැනීමට පුරුදුව සිටියේ මාතර අකුරැස්ස පාරේ හිත හොඳ දොස්තර මහතා වෙතිනි. එහි ගිය ගමන කුඩා අලවිගේ ජීවිතයේ යා යුතු මඟ තීරණය කරන තීරණාත්මක මාතරට පැමිණි ගමනය.එක් දිනෙක කුඩා අලවි සිය මව සමඟ මාතර අකුරැස්ස පාරට ආවේ බෙහෙත් ගැනීමටය, නමුත් බෙහෙත් ශාලාව වසා තිබුණි. අවට සිටියවුන්ගෙන් ෂපරම් කිරීමේදී එක් අයෙක් පැවසුවේ අද දොස්තර මහතා බෙහෙත් දෙන්නේ වෙනත් ලෙඩකටයි කියාය. බෙහෙත් ශාලාව ඉදිරිපිට විශාල සෙනඟක් ගැවසී ඉන්නා ස්ථානයක් අපට පෙන්වූහ. එම භූමිය රතු කොඩිවලින් සරසා තිබුණි. මහා පිරිසක් වටකරගෙන රතු ඇඳුමකින් සැරසුණු හිත හොඳ දොස්තර නොහොත් එස්. ඒ. වික්‍රමසිංහ මැතිතුමන් වේගවත් කථාවක් කරනු දැකගන්නට ලැබුණි.ඒ පිළිබඳව තොරතුරු පසුව මවගෙන් විමසා දැනගත්තේය. මේ සිදුවීමත් සමඟ දොස්තර වික්‍රමසිංහ අලවිගේ ජීවිතයේ වීරයක් ලෙස නිතරම මතු වුණි. ඒ මාතර ගමනත් සමඟ හදවත තුළ පැළවුණු බීජය මහා රුකක් බවට පත්කොට අලෙවි ජනතා සේවයට කැපකිරීමට හේතු විය. දකුණට නිතරම යන අලවිට එස්. ඒ. වික්‍රමසිංහ, ඩී. එම්. රාජපක්ෂ, ඩී. ඒ. රාජපක්ෂ මැතිතුමන්ලා පිළිබඳව හැඟීමක් ඇතිවූයේ ඔවුන් එස්. ඒ. මෙන්ම ජනතාවගේ දුක හඳුනන දුකට පිහිටවූ නායකයින් නිසාය. 1952 මහා මැතිවරණයේදී බණ්ඩාරනායක මහතාට සහාය දෙන්නේ වරායේ සමාගම් ලිපිකරුවකුව සිටියදීය.ශ්‍රී. ල. නි. ප. ය බිහි කිරීමේදී බණ්ඩාරනායක මැතිඳුන් සමඟ පුරෝගාමී වූ ඩී. ඒ. රාජපක්ෂ පිළිබඳව අලවි තුළ ඇත්තේ අපිරිමිත භක්තියකි, 1956 සමගි පෙරමුණ බිහි වන විට එහි ප්‍රබල ආධාරකරුවකු වන්නේ බදුඋද්දීන් මොහොමඩ් සමඟ ශ්‍රී ලංකා නිදහස් පක්ෂයට එකතුවීමෙනි. එවකට වෘත්තීය සමිති නායකයකු ලෙස මතුවෙමින් සිටි අලවි ශ්‍රී. ල. නි. ප. යේ වෘත්තීය සමිති හා එක්වන්නේ මේ අවදියේය. එදා පටන් අද දක්වාම ශ්‍රී. ල. නි. ප. යේ ක්‍රියාකාරිකයකු මෙන්ම වෘත්තීය සමිති ව්‍යාපාරයේ නියමුවකු ලෙස ක්‍රියා කරමින් සිටී, 1977 සිදුවූ පරාජයත් සමඟ පක්ෂය මර්දනය කරමින් වෘත්තිය සමිති විනාශ කරමින් එවකට රජය ගෙන ගිය මාෆියා ව්‍යාපාරය කූට ස්ථානයකට පැමිණෙන්නේ අලවිගේ මස්සිනා ඝාතනය කරමින් සහ අලවි මවුලානා මහතාට පිහියෙන් අනිමින් කොළ කොටි කළ වික්‍රමයත් සමඟය.ශ්‍රී ලංකා නිදහස් පක්ෂයේ උප සභාපති වරයකු මෙන්ම වර්තමානයේ ජ්‍යෙෂ්ඨ උප සභාපති ධුරය උසුලන මෙතුමා ශ්‍රී ලංකා නිදහස් සේවක සංගමයේ උප සභාපතිවරයා ද විය. පළාත් සභාවේ ඇමැතිවරයකු ලෙස ද රජයේ ජනමාධ්‍ය නියෝජ්‍ය ඇමැතිවරයා හා කම්කරු අමාත්‍යවරයා ලෙසත් වර්තමානයේ බස්නාහිර පළාත් ආණ්ඩුකාරවරයා ලෙසත් සිය සැඳෑ සමයේ ජනතා සේවයට උර දී සිටීම ප්‍රශංසනීය වේ.විවිධ අවස්ථාවන්හිදී කම්කරු අරගල ඇතිවූ විට ඒවා දිනා දීමට ක්‍රියා කළ අන්දම අදත් එතුමා සිහි කරන්නේ සතුටිනි. සිය වෘත්තිය සමිති සේවයට වසර 50 පිරුණු දා ජනාධිපතිතුමන්ගේ පූර්ණ දායකත්වයෙන් ආකර්ෂණීය උලෙළක් අරලියගහ මන්දිරයේ දී පැවැත්විය. එහිදී බාලා තම්පෝ මහතා කළ ප්‍රකාශයක් මෙහි සටහන් කිරීම වටී. අලවි කම්කරු අරගලයේදී කම්කරුවාගේ පැත්තේ සිටියා මිස වෙන කිසිවක් නොතැකූ බවත්, යම් අවස්ථාවකදී සිරිමාවෝ බණ්ඩාරනායක මැතිනියට අලවි කළ කරුණු පහදා දීම එම කම්කරු සටන ජයග්‍රහණය කරවීමට හේතුවක් වූ බවය.එදින ජනාධිපතිතුමා එතුමාගේ කථාවේදී අලවි මවුලානා තුළ ඇති උපේක්ෂා සහගත ගුණය දැක්වූයේ යම් නිලධාරියකුට වූ අසාධාරණයක් එතුමන් නිසා සාධාරණය වූ බව මතක් කරමිනි. 1994 දී ශ්‍රී ලංකා නිදහස් පක්ෂය ප්‍රමුඛ පොදු පෙරමුණ ජයග්‍රහණය කරා ගෙන ගිය ගමනේදී නියමු කාර්ය භාරයක් ඉටුකළ මහින්ද රාජපක්ෂ මැතිතුමන්ගේ ජනතා ව්‍යාපාරය සඳහා කොටස් කරුවකු වීමට අලවිට හැකි විය. ලිප්ටන් වට රවුම එතුමාගේ නමට ලියාපදිංචි කොට ඇති තරමට ලිප්ටන් වට රවුමේ නිතරම දැක පුරුදු චරිතයක් විය.ලිප්ටන් වට රවුමේ කැප්ටන් අලවි එකල සිය සටන් මෙහෙය වූයේ මහින්ද රාජපක්ෂ, අනුර බණ්ඩාරනායක සෙනෙවිවරුන්ගේ උපදෙස් මත බණ්ඩාරනායක මැතිනියගේ නායකත්වය යටතේය. රාජ්‍ය බලයට පැමිණිය ද තනතුරු දැරුව ද මුල අමතක නොකළ අලවි ජනතා සටන් මෙහෙයවමින් ලිප්ටන් ටව රවුමේ මෙන්ම කොටුව දුම්රිය ස්ථානයේ හා වෙනත් නගරවලදී අපට දැකගත හැකිය. විටෙක යෝජනා වූ පරිදි තේ වතුකාර සුද්දාගේ නම වෙනුවට අලවිගේ නමින් ලිප්ටන් වට රවුම නම් කිරීම නුසුදුසුදැයි හැඟෙන තරමට ඒ හා බැඳී සිටී.කෙනකු නැතිවූ පසු අනේ අපොයි කියනවාට වඩා ජීවත් වන විට ඔහුට හෝ ඇයට උපහාර පිදීමේ මහින්ද රාජපක්ෂ ජනාධිපතිතුමන්ගේ මඟ යමින් අපි ද එතුමාට කළගුණ සලකමු. ඉන් එතුමා සන්තෝෂ වන අතරම තවත් චිරාත් කාලයක් ජනතා මෙහෙවරට කැපවීමට එතුමන්ට ශක්තිය ධෛර්යය ලැබෙනු ඇත.එතුමන් වෙනුවෙන් සැකසුණු උපහාර කමිටුවේ සභාපතිත්වය ජල සම්පත් අමාත්‍ය දිනේෂ් ගුණවර්ධන මහතා උසුලන අතර මේ කමිටුව මඟින් සූදානම් කර තිබෙන උපහාර දේශනය හා කෙටි චාම් උත්සවය ජනවාරි මස 1 වැනිදා බණ්ඩාරනායක සම්මන්ත්‍රණ ශාලාවේ පැවැත්විණි. හොඳ ඉස්ලාම් භක්තිකයකු වන අලවි මවුලානා සියලු ආගම්වලට සම සේ කරුණාව දක්වන අයෙකි. විශේෂයෙන් ඒ මහතා බෞද්ධ භික්ෂුන් වහන්සේලාගේ ගෞරවාදරයට පාත්‍ර වී ඇත්තේ මේ උතුම් ගුණාංගය නිසාය. එතුමන්ට දීර්ඝායුෂ පතමු.සුනිල් දිසානායකවිධායක සභිකශ්‍රී ලංකා නිදහස් පක්ෂයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=af13010611</link>
    <topic>ඔබට ලැබෙන්නේ පරිභෝජනයට නුසුදුසු ආහාර ද?</topic>
    <author>සුභාෂිණි ජයරත්න / අරුණි මුතුමලී</author>
    <content>ගෙවී ගියේ උත්සව සමයයි. කඩ සාප්පු, වෙළෙඳ සල් භාණ්ඩ වලින් පිරී ඉතිරී ගියේ නත්තලත්, උදාවූ අලුත් අවුරුද්දත් සමරන්නට ය. ඒ සමඟ ම පාරිභෝගිකයන් බියට පත් කරවන පුවතක් රට පුරා පැතිර යන්නට විය. ඇතැම් වෙළෙඳසල් හා කඩ සාප්පුවල පරිභෝජනයට නුසුදුසු ආහාර වර්ග අලෙවි කරන බවට ජොන්ස්ටන් ප්‍රනාන්දු අමාත්‍යවරයාට ලැබුණු ආරංචි මත වැටලීම් දිගට හරහටසිදුවිය. රටපුරා වෙළෙඳුන් විසින් පාරිභෝගිකයාට විකිණීමට යොදාගත් පරිභෝජනයට නුසුදුසු ආහාර ද්‍රව්‍ය තොග වශයෙන් පාරිභෝගික අධිකාරියේ නිලධාරීන්ගේ වැටලීම් වලදී හසු විය. දඹුල්ලෙන් ලක්ෂ 18 ක් වටිනා පරිභෝජනයට නුසුදුසු අර්තාපල් කන්ටේනරයක් ද, හැටන් වලින් නරක් වූ අර්තාපල් කිලෝ 500 ක්ද, පිටකොටුව හතර වැනි හරස් වීදියෙන් පරිභෝජනයට නුසුදුසු අර්තාපල් කිලෝ 15,000 ක් ද කරවල කිලෝ 2000 ක් ද, වැලිසර, ඩී.ආර්. විජයවර්ධන මාවත, ගැට්ටුවාන ස.තො.ස ගබඩාවලින් පරිභෝජනයට නුසුදුසු ලොකු ලූනු කිලෝ 47774 ක් ද ආදී වශයෙන්අත්අඩංගුවට පත්විය. මේ සියලු දෙනාටම එරෙහිව පාරිභෝගික අධිකාරිය මඟින් නඩු පවරා ඇත.මෙවර සතියේ කතාබහට ලක්වන්නේ රටපුරා සිදුවූ පරිභෝජනයට නුසුදුසු ආහාර ද්‍රව්‍ය වෙළෙඳාම පිළිබඳවය.රුමි මර්ෂූක් පාරිභෝගික අධිකාරියේ සභාපතිපසුගිය වසරේ ජනවාරි මස සිට දෙසැම්බර් මස දක්වා අපි වැටලීම් 32000 ක් ඉතා සාර්ථකව සිදු කළා. මීට අමතරව අපේ අමාත්‍යවරයාටත්, අපිටත් රහස් තොරතුරු ලැබෙනවා. මේ සඳහා අපි විශේෂ වැටලීම් කණ්ඩායම් පත් කළා. මේ ආකාරයෙන් පසුගිය දිනෙක රාත්‍රි 7.30 ට පමණ ජොන්ස්ටන් අමාත්‍යවරයාට මේ ආකාරයේ රහස් තොරතුරක් ලැබුණා. ඒ අනුව අපි විශේෂ කණ්ඩායම් කිහිපයක් අදාළ ගබඩාවලට යැව්වා. කුරුණෑගල, වැලිසර හා විජයවර්ධන මාවතේ ගබඩා පරීක්ෂා කළා. එහි මිනිස් පරිභෝජනයට නුසුදුසු ලොකු ලූණු තිබුණා. මේ වැටලීම් සිදුකළ නිලධාරීන් පාරිභෝගිකයාගේ යහපත තකා විශේෂ කැපවීමකින් මේ වැටලීම් සිදු කළා. මේ වගේ රහස් තොරතුරු අපිට නිරන්තරයෙන් ලැබෙනවා.වැටලීම් කිරීමේදී හසුවූ ඇතැම් වෙළෙඳුන්ට ලක්ෂ 1 1/2 සිට ලක්ෂ 2 දක්වා දඩ නියම වුණා.පාරිභෝගිකයන් නිතරම මේ ගැන අවධානයෙන් සිටියොත් මෙවැනි දේ පහසුවෙන් සොයාගන්න පුළුවන්.පාරිභෝගික අධිකාරියේ 0117755481 - 3 දක්වා දුරකතන අංකවලට පැය 24 පුරාම ඕනෑම කෙනකුට තොරතුරු ලබා දෙන්න පුළුවන්. අපි මහජනතාවට ක්ෂණික දුරකතන අංකයක් ද හඳුන්වා දුන්නා. 1977 අංකයටත් ඕනෑම අයකුට දැනුම් දෙන්න පුළුවන්.අපේ වැටලීම් අංශය ඉතා ශක්තිමත්. මේ කණ්ඩායමට ඇමැතිතුමාගේ මැදිහත්වීම මත තව 50 දෙනෙක් බඳවා ගත්තා. අවශ්‍ය වාහන පහසුකම් ද ලැබුණා. ඒ සියල්ලම සිදුවුණේ පාරිභෝගිකයාගේ යහපතටයි.අපේ වැටලීම් නවත්වන්නේ නැහැ. එය දිගටම ඉදිරියට ගෙන යනවා. පාරිභෝගිකයා නොමඟ යවන අයට විරුද්ධව දැඩි විනයානුකූල ක්‍රියාමාර්ග ගැනීමට අපි පැකිලෙන්නෙ නැහැ .අසේල බණ්ඩාර පාරිභෝගික අධිකාරියේ ප්‍රාදේශීය කටයුතු පිළිබඳ වැඩබලන නියෝජ්‍ය අධ්‍යක්ෂවිෂය භාර ඇමැතිතුමාට පසුගිය සෙනසුරාදා ලැබුණු පැමිණිල්ලක් අනුව පාරිභෝගික අධිකාරියේ සභාපති රුමි මරෂූක් මහතාගෙන් ලද උපදෙස් අනුව මේ වැටලීම් සිදුවුණේ. පණිවිඩය ලැබී පැය භාගයක් ඇතුළත කුරුණෑගල ගැට්ටුවාන, කොළඹ විජයවර්ධන මාවත සහ වැලිසර ආර්ථික මධ්‍යස්ථාන වල පිහිටි ලක් සතොස වෙළෙඳ සල් වටලන්න හැකි වුණා. ඒ අනුවයි බී ලූනු කිලෝ 42000 ක් පමණ නරක් වී පණුවන් පවා සිටින මට්ටමෙන් සොයාගත හැකි වුණා.ගැට්ටුවානෙන් කිලෝ 12,000 ක් විජයවර්ධන මාවතෙන් කිලෝ 16000 ක් සහ වැලිසරින් කිලෝ 15000 ක් පමණ ඒ නරක්වූ තොගයි සොයා ගත්තේ.මේ වනවිට ඒ අලෙවි සල්වලට නඩු පවරා තිබෙනවා. ගෙවුණු දෙසැම්බර් 31 දින වැලිසර ශාඛාවට වත්තල මහේස්ත්‍රාත්වරයා ලක්ෂ එක හමාරක දඩයක්, ලූනු තොගය විනාශ කිරීමටත් නියෝග කළා.කොළඹ විජයවර්ධන මාවතේ ශාඛාවට ලක්ෂයක දඩයකුත් ලූනු තොග විනාශ කිරීමටත් මාලිගාවත්ත මහේස්ත්‍රාත්තුමිය නියෝග කළේ ජනවාරි 01 දා පැවරූ නඩු අනුවයි. කුරුණෑගල ශාඛාවට ද ලක්ෂ 1 1/2 ක දඩ සහ තොග විනාශ කිරීමට එහි මහේස්ත්‍රාත් අධිකරණයෙන් නියෝග ලැබී තිබෙනවා.මට හිතෙන ආකාරයට රේගුව මීට වගකිව යුතු නැහැ. මොකද මේ ද්‍රව්‍ය හොඳ මට්ටමෙන් රේගුවෙන් ගෙනාවත් වෙළෙඳසලේ දී පවා නරක්වීමට ඉඩ තිබෙන ද්‍රව්‍යයි.ආනයනික කරවල සහ අල තොගයකුත් මෙසේ නරක්වී තිබුණා. ඉන් කරවලවලට රුපියල් 10,000 දඩයකුත් අලවලට ලක්ෂයක දඩයකුත් නියම කර තිබෙනවා.රවි කරුණානායක එක්සත් ජාතිත පක්ෂ පාර්ලිමේන්තු මන්ත්‍රීතරගකාරී තත්ත්වයක් ඇති නොවන ආකාරයට විධිමත් ව මේ ක්‍රියාවලි සිදු නොකිරීමේ ප්‍රතිඵලයක් ලෙසයි මෙවන් කනගාටුදායක තත්ත්වයන් ඇතිවෙන්නේ. අද ඊයේ පමණක් නොවෙයි, මීට පෙරත් මෙවන් දේ ඕනෑ තරම් සිදුවුණා. නමුත් ඒවා කවුරුත් එළියට ගෙනාවේ නැහැ.වසර ගණනාවක සිටයි මේ ආකාරයට පාරිභෝගිකයන්ට නුසුදුසු ආහාර ද්‍රව්‍ය විකුණන්නේ. මම පාරිභෝගික කටයුතු ඇමැතිවරයා ලෙස කටයුතු කරන කාලයේ මෙවැනි දේ සිදුවුණේ නැහැ. අපි පරිභෝජනයට නුසුදුසු ආහාර අලෙවිය වළක්වන්න විධිමත් ක්‍රියාමාර්ග රැසක් ගත්තා.කෙසේ වෙතත් පරිභෝගික කටයුතු අමාත්‍යවරයා ප්‍රමාද වී හෝ කටයුතු කිරීම අගය කළ යුතු ය. අමාත්‍යාංශය මැදිහත් වී මේ ප්‍රශ්නයට මැදිහත් වූවා සේම ඒ තත්ත්වය ඉදිරියටත් එසේ ම ගෙන යා යුතු ය. මේ සෝදිසිය කොළඹට පමණක් සීමා විය යුතු නැහැ. රට පුරා ම විහිදිය හැකි ආවරණ ජාලයක් ක්‍රියාත්මක කර ඉදිරියටත් මෙවන් දේ ඇති නොවීමට කටයුතු කළ යුතුයි.ක්ෂණිකව ක්‍රියාත්මක විය හැකි පැය 24 පුරාම ක්‍රියාත්මක වන වැටලීම් අංශයක් ඇති කළ යුතුයි.රට තුළ සියයට 15 - 25 ක් පමණ පාරිභෝගිකයන්ට ගත නොහැකි භාණ්ඩ තමයි මේ ආකාරයෙන් ගෙනැවිත් තියෙන්නේ. විශේෂයෙන් උත්සව සමයේ. සොයා ගැනීම අපි අගය කරනවා. ඒ සොයා ගැනීම අදට පමණක් ප්‍රමාණවත් නැහැ. නිරන්තරයෙන් ම අවධානයෙන් සිටිය යුතුයි. ඒ සඳහා මෙහෙයුම් පද්ධතියක් ඇති කර මේ කටයුතු වඩාත් විධිමත් කළ යුතුයි.ක්‍රිස්ටි විජේරත්න කළමනාකාර, දඹුල්ල ආර්ථික වෙළෙඳ මධ්‍යස්ථානයඅපි දේශීය එළවළු, පලතුරු සේ ම පිටරටින් ගෙනෙන ආනයනික අල, ලූනු අලෙවි කරනවා. දේශීය අල, ලූනු ලැබෙන කාලයට ඒවාත් අලෙවි කරනවා. ලංකාවේ අල, ලූනුු නිෂ්පාදනයෙන් සියයට 75 ක් අලෙවි කරන්නේ දඹුල්ල ආර්ථික වෙළෙඳ මධ්‍යස්ථානය හරහා.පසුගිය දිනවල කොළඹින් නරක් වූ පරිභෝජනයට නුසුදුසු අල, ලූනු කන්ටේනරයක් ආවා. එහෙම ආ පමණින් පරිභෝජනයට නුසුදුසු ආහාර අපි විකුණන්නේ නැහැ. නිතරම පාරිභෝගික අධිකාරිය, වෙළෙඳ සංගම් අප දැනුම්වත් කර තියෙනවා. මේ ගැන සෞඛ්‍ය අංශ නිරන්තර සෝදිසි කිරීමක් කරනවා.මීට පෙර අපිට පරිභෝජනයට නුසුදුසු ආහාර වර්ග ලැබුණේ නැහැ. ආර්ථික මධ්‍යස්ථානය තුළ වෙළෙඳ සල් 150 ක් පමණ තියෙනවා. ඒ සියල්ල වෙළෙඳ සංගම් හා දඹුල්ල ආර්ථික මධ්‍යස්ථානය හරහා පරිපාලනය කරනවා. ඒ ඒ අයට වුවමනා ආකාරයට කටයුතු කිරීමේ හැකියාවක් නැහැ. ආයතනයක් කේන්ද්‍ර කරගත් පරිපාලනයක් තමයි මෙහි පවතින්නේ. හිතුමතේට දඹුල්ල ආර්ථික මධ්‍යස්ථානයේ පරිපාලන කටයුතු සිදුවන්නේ නැහැ. ව්‍යාපාරිකයන්ට තනිවම යමක් තමන්ට විකුණාගත හැකිය යන සිතුවිල්ලකට එන්න බැහැ. මේ නිසායි පරිභෝජනයට නුසුදුසු ආහාර අපි අලෙවි නොකරන්නේ. අපි කඩවලට කණ්ඩායම් නායකයින් 25 ක් පමණ පත්කර තියෙනවා. ඒ අයත් මේ පිළිබඳ නිරන්තරයෙන් ම සොයා බලනවා.අපි සෑම විටම උත්සාහ කරන්නේ නැවුම් එළවළු හා පලතුරු ලබා දෙන්නයි. දඹුල්ල ආර්ථික මධ්‍යස්ථානයට වෙළෙන්දෝ එන්නේ අලුත් එළවළු, පලතුරු තිබෙන නිසායි. දවසකට දඹුල්ල ආර්ථිකයෙන් එළවළු, පලතුරු, අල, ලූනු ටොන් 3500 - 6500 ක් අතර ප්‍රමාණයක් අලෙවි කරනවා.නිමල් අත්තනායක මැනිං මාර්කට් පොදු වෙළඳ සමිතියේ උප සභාපතිමැනිං වෙළෙඳ පළේ තිබෙන්නේ දේශීය එළවළු හා පලතුරු පමණයි. අපිට ලැබෙන්නේ ඊට පෙරදින නෙළන එළවළුයි. මේ නැවුම් පලතුරු හා එළවළු අතරමැදියකුගෙන් තොරව ඍජුවම ගොවියාගෙන් ලැබෙනවා. ඒ නිසායි නැවුම්ව අපට එළවළු හා පලතුරු ලැබෙන්නේ.අපේ පොදු සමිතියේ තීරණයක් ගෙන තිබෙනවා කිසිම විටක පරිභෝජනයට නුසුදුසු එළවළු හා පලතුරු නොවිකිණිය යුතු බව.එසේ නුසුදුසු ආහාර ද්‍රව්‍ය ගෙනාවොත් අපේ සමිතියයි, මෙහේ පිහිටා ඇති නගර සභා කාර්යාලයෙනුයි ඒවා ඉවත් කරනවා. නගර සභාවට මේ කඩ තහනම් කරන්න වුණත් පුළුවන්. මේ නීති රීති නිසාත්, නගර සභාවයි, මැනිං වෙළඳ සමිතියයි නිතරම සෝදිසියෙන් පසු වන නිසා පාරිභෝගිකයාට නුසුදුසු ආහාර ද්‍රව්‍ය ලබා දෙන්නෙ නැහැ.වැසි දිනට සමහර එළවළු, පලතුරු නරක් වෙනවා. වැස්සෙන් පලුදු වුණත් පාරිභෝගිකයාට ලබාදීමේදී අපි වඩාත් සැලකිලිමත්. අපිට අර්තාපල් එන කාලයට එන්නේ හොඳම අලයි. පලුදු වූ ඒවා ලැබෙන්නේ නැහැ. අල, ලොකු ලූනු වැඩිපුර යැවෙන්නේ හතරවැනි හරස් වීදියට.ඒ අය පිටරටින් ගෙනෙන එළවළු ස්ථාවර මිලක් තබා ගනිමින් රඳවා ගන්නවා. එළවළු මෙන් ම අල, ලූනු ද එදිනෙදා පරිභෝජනයට ගත යුතුයි. හාඩ්වෙයාර් කඩවල යකඩ බඩු මෙන් රඳවා තබා ගන්න බැහැ. ස්ථාවර මිලක් තබා ගනිමින් රඳවා තබා ගැනීම නිසායි මේවා නරක් වෙන්නේ.මැනිං වෙළෙඳ පළට ලැබෙන එළවළු ප්‍රමාණය හා වෙළෙඳපළට එන ව්‍යාපාරිකයින් හා පාරිභෝගිකයන් අනුව ඉල්ලුම හා සැපයුම මත මිල තීරණය වෙනවා. මේ නිසා එන එළවළු නිතරම අවසන් කෙරෙන නිසා ඉතිරියක් නැහැ.සුභාෂිණි ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=af13010612</link>
    <topic>ගස් ගිලෙන මාතලේ ප්‍රශ්නයට ප්‍රධාන හේතුව හුණුගල් කුහර</topic>
    <author>කතාව හා ඡායාරූප- අශෝක බණ්ඩාර හිඳගොඩමාතලේ දිසා විශේෂ වාර්තාකරු</author>
    <content>විල්ෂයාර්, අම්බොක්ක, නැව්ගල, ඇටිපොළ, අරංගල කඳු පංතිය එක් කෙරෙන පාවුල් කඳු වැටිය බස්නාහිරෙන් ද, නකල්ස්, කරගහහින්න, ඔඕපල්ගල, කඹරගල හා කලුපහන ආදී කඳු පංතිය එක් කෙරෙන දුම්බර කඳු වැටිය නැඟෙනහිරෙන් ද පිහිටි තැනිතලා බිමක මාතලේ පුරවරය පිහිටා තිබේ. මහනුවර සිට යාපනය දක්වා දිවෙන ඒ 9 ප්‍රධාන මාර්ගය ද, සුදු ගඟ යාවෙන අඹන් ගඟ හා මහවැලි ගඟ ද පිහිටා ඇත්තේ එම බිම් තීරුවේ ය.අතීතයේ ද මාතලේ පුරවරයේ තැනින් තැන නාය යාම් ගස් ගිලා යාම්, ගිලා බැසීම්, ඉරිතලා යාම වැනි ආපදා තත්ත්වයන් වරින්වර ඇති වී ඇතත් මහ ඉඩෝරය නිමා කරමින් පසුගිය දෙසැම්බර් මස 16 වැනිදා පටන් ඇද හැළුණු මහ වැසි මාතලේ පුරවරයට උදා කළේ මහ විපතකි. මාතලේ පොළව දෙදරයි. මාතලේ පොළව ගිලා බසී මාධ්‍ය වාර්තා කළ මෙම පුවත් ඉදිරියේ මහජනතාව පසුවන්නේ මහා භීතියකිනි.කන්දේනුවර මාර්ගය දෙදරා ගොස්මාතලේ පුරවරයේ ජනයා පමණක් නොව ඔවුනට ළෙන්ගතු දිවයින පුරා වෙසෙන ජනයාගේ අවධානය ද මෙම ගිලා බැසීම හා පොළව දෙදරා යාමේ කතා පුවතට යොමු වී ඇති බවක් ද පැහැදිලිව පෙනෙන්නට තිබේ. පවතින මේ තත්ත්වය වඩාත් අවදානමක් වී ඇත්තේ මාතලේ පුරවරයේ ප්‍රදේශ ගණනාවක් අවදානම් කලාප ලෙස නම්කර ඇතැයි වාර්තා වී ඇති පුවතකි. ඒ පුවතට අනුව නම් කර ඇතැයි පැවසෙන ප්‍රදේශවල ජනයා මහත් බියකින් තැතිගෙන සිටින බවක් එම ප්‍රදේශවල කළ සංචාරයේදී දක්නට ලැබුණි.පැවති කාලගුණික විපර්යාස මත දැඩි අවදානම් ප්‍රදේශවලින් ඉවත් කළ යුතු පවුල් සංඛ්‍යාව 147 ක් බව මේ වනවිට වාර්තා වී තිබේ. මාතලේ , රත්තොට, උකුවෙල හා නාඋල යන ප්‍රාදේශීය ලේකම් කොට්ඨාසවලට මෙම අවදානම් ප්‍රදේශ අයත්ව තිබේ. සිදුවූ විපත් මත මාතලේ පුරවරයේ අවතැන් කඳවුරු 16 ක පවුල් 413 ක 1310 ක පිරිසකට රැකවරණය පැතීමට සිදුවූහ. එම අවතැන් කඳවුරු ක්‍රමවත් ව හා සාර්ථකව පවත්වාගෙන යාමට රජයේ අවධානය යොමු වීම ද කාගේත් පැසසුමට හේතු වී තිබේ.මෙම අපදාවන් නිසා සිදුවූ මරණ සංඛ්‍යාව 9 කි. තවත් 8 දෙනකු අතුරුදන්ව සිටී. පූර්ණ වශයෙන් නිවාස 172 ක් හා අර්ධ වශයෙන් නිවාස 430 ට හානි සිදුවී තිබේ. තුවාලකරුවන් 13 කු පිළිබඳව ද වාර්තා වී ඇත.අවදානම් කලාප ලෙස වර්තමානයේ සිදුවූ ආපදා තත්ත්වයන් මත ගම්මාන නම්කර ඇතැයි වාර්තා වී ඇති පුවත අසත්‍ය බව ජාතික ගොඩනැඟිලි පර්යේෂණ සංවිධානයේ මාතලේ දිසා ඒකකය පවසයි. කාලයක් තිස්සේ සිදුවූ විවිධ ආපදා තත්ත්වයන් සලකමින් මාතලේ ප්‍රදේශයේ අවදානම් ප්‍රදේශ සිතියම් ගත කැර ඇති බව ද දැනගන්නට තිබේ. ඒ නිසා මෑතකදී වාර්තා වූ සිදුවීම් මත සමහර ප්‍රදේශවල වෙසෙන ජනයා අනියත බියක් ඇති කරගත යුතු නොවන බවත්, වඩාත් අවදානයෙන් පසුවන ලෙසත් එම ඒකකය ජනතාවගෙන් ඉල්ලා සිටී.මෑතකදී සිදුවූ ආපදා තත්ත්වයක් මත දොරකුඹුර ප්‍රදේශයේ පොළව ගිලා බැසීමත්, කන්දේනුවර ඇතුළු ප්‍රදේශ කීපයක පොළව පුපුරා යාමත්, මාතලේ, නගරාසන්නව පිහිටි විල්ෂයාර් කඳු වැටියේ සිදුවී ඇති නාය යාමේ අවදානමත්, නිකොළොය ඔය පිටාර ගැලීමෙන් සිදුවූ සත් දෙනෙකු අතුරුදන්වීමේ ඛේදවාචකයත් මාතලේ පුරවරයේ සුන්දරත්වය ගිලගත් අමිහිරි සිදුවීම් අතරට එක්ව තිබේ.දොරකුඹුරේ ගිලා බැසූ ආවාටය. අඩි 60 ක කොස් ගසක් සමඟ අද තත්ත්වයවිල්ෂයාර් කන්ද නාය යාමේ අවදානම මාතලේ නගරාසන්න දොඩම් දෙණිය, කන්දේගෙදර, හුලංගමුව ආදී කඳු පාමුල ජනාකීර්ණ ප්‍රදේශ ගණනාවකටම අවදානමක් ගෙන දී තිබේ. නිකොළය ඔය පිටාර ගලා ගියේ මහා නාය යාමක් ද තුරුලු කර ගනිමින් ප්‍රදේශවාසීන් කිසිදාක නොදුටු ජල කඳක් නිකළොය ඔයේ ගලා ගියේ ද ප්‍රදේශවාසීන් මවිත කරමිනි. මෙතෙක් හඳුනා නොගත් නිවාස පහක් පමණ ගසා ගෙන යමින් රාත්‍රි නින්දේ පසුවූ හත් දෙනෙකු අතුරුදහන් කළ එම සිද්ධියට හේතුව දිය හෙනයක් බවට මතයක් ගොඩ නැඟී තිබේ. පොළවට උරා ගන්නා භූගත ජලය යම් විපර්යාසයක් මත පොළවෙන් මතුපිටට විසිවීම මත ගස් ගල් පෙරලා දමමින් මෙවැනි නාය යාම් විශාල ජල කඳක් සමඟ සිදුවෙන බව භූ විද්‍යාඥයන්ගේ මතයයි. නිකොළාය ඛේදවාචකයට මුල් වූ හේතුව එවැන්නක් බව කාගේත් පිළිගැනීම වී තිබේ.දොරකුඹුර පොළොව ගිලා බැසීමෙන් සිදුවී ඇති ආවාට දෙක එම ප්‍රදේශ වාසීන් මහත් භීතියට පත්වීමට හේතුවක් විය. අවතැන් වූවන්ට සැලකීමම අවදානම් සහිත භූමිවල ජීවත්වෙන ජනයාට විකල්ප ඉඩම් ලබාදීමට රජයේ අවදානය යොමු වී විවිධ ක්‍රියාමාර්ග ගනිමින් පසුවෙන මොහොතක දොර කුඹුර පොළව ගිලා බැසීමේ සිද්ධියට ඍජුව මුහුණපා සිටින එම ඉඩම් හිමි හපුගොඩ පවුලේ 52 හැවිරිදි මානෙල් හපුගොඩ මහත්මිය කියන මේ කතාව කාගේත් අවධානයට යොමු විය යුත්තක් වී තිබේ. දෙදරු මවක් වන ඇය රණවිරු බිරියකි.මේවා පරම්පරාගත ගම් මම දන්න කාලයක මේ ගමේ මේ වගේ අවදානම් තත්ත්වයක් ඇති වී නැහැ. විවිධ ඉදිකිරීම් නිසා ඇළ මාර්ග අවහිර වෙලා. ඒකයි පහත් බිම් මේ විදිහට යටවන්නේ. මීට පෙර ද වගකිව යුත්තන්ට මේ ගැන දන්වා යැව්වා. නිලධාරීන් පැමිණ පරීක්ෂා කර බැලුවත් විසඳුම් ලබාදුන්නේ නැහැ. අපි ඉන්නා තැන අවදානම් ඉන්න එපා කියලයි වගකිවයුත්තන් කියන්නේ. කොහේ යන්නද කියන එක ප්‍රශ්නයක්. වගකිවයුත්තන් ඒ ගැන කියන්නේ නැහැ. අපි ඉන්නේ මහ බියකින්. කඩිනමින් විසඳුමක් ලබාදෙන්න කියලා. වගකිවයුත්තන්ගෙන් මම ඉල්ලා සිටිනවා.හපුගොඩ පවුලේ පවුල් තුනක නිවාස මේ අවදානමට ලක්ව තිබේ. එහි වෙසෙන ජනයාගේ සංඛ්‍යාව 12 දෙනෙකි.පවතින අවදානම් තත්ත්වය පිළිබඳව ජාතික ගොඩනැඟිලි පර්යේෂණ සංවිධානයේ මාතලේ දිසා ඒකකයේ බලයලත් නිලධාරි භූ විද්‍යාඥ එම්.සී.යූ.බී. මොරේමඩ මහතා පැවසුවේ මෙවැන්නකි.“මේ වගේ ගිලා බැසීම් මීට පෙරදිත් වරින් වර මාතලේ ප්‍රදේශ ගණනාවක සිදුවී තිබෙනවා. ඒවා පිළිබඳව පරීක්ෂා කරලයි අවදානම් ප්‍රදේශ සිතියම් ගත කර ජනතාව දැනුවත් කිරීමට පියවර ගත්තේ. එය සිදු කළේ 2012 වසර මුලදියි. වර්තමාන සිදුවීම් මුල්කරගෙන අවදානම් ප්‍රදේශ නම්කර නැහැ. විවිධ මාධ්‍ය ප්‍රචාර මුල් කරගෙනයි ජනතාව බියට පත් වෙලා ඉන්නේ.2012 මුලදී අවදානම් කලාප හඳුන්වා දුන් සිතියම අපි සියලු පළාත් පාලන ආයතනවලට නිකුත් කර තිබෙනවා. මේ පිළිබඳව විශේෂ චක්‍රලේඛයක් ද පළාත් පාලන ආයතනවලට නිකුත් කර තිබෙනවා. ගොඩනැඟිලි හා ඉදිකිරීම් සිදු කළ යුතු අන්දම ගැන කටයුතු කළ යුතු ආකාරය සම්බන්ධව. උකුවෙල සිට නාඋල අතරයි මේ ගිලා බැසීම් තත්ත්වයක් පවතින්නේ. සිද්ධියක් වූ ප්‍රදේශයේ එවැනි තත්ත්වයක් ඇතැයි අප කියන්නේ නැහැ. අලුත් ඉදිකිරීම් වල දී භූමිය පරීක්ෂා කර ගැනීම අනිවාර්යයයි. අවධානමක් ඇත්නම් පෙර ඉදිකිරීම් සිදුකර ඇති භූමි ද පරීක්ෂාවට ලක්කර ගන්න පුළුවන්.මාතලේ නගරාසන්න දියබුබුල ඇළ පිටාර ගලා සිදුවූ ආපදාවගිලා බැසීමේ අවදානමක් ඇති ප්‍රදේශවල පොළව යට හුණුගල් තට්ටුවක් තියෙනවා. ඒ අභ්‍යන්තරයට කාලයක් තිස්සේ ජලය ගලා යාම නිසා තමයි දුර්වල ස්ථාන මේ විදිහට ගිලා බැසීමට ලක් වෙන්නේ. ජනතාව අනියත බියක් ඇති කරගත යුතු නැහැ. කාලයක් තිස්සේ වරින්වර මේ වගේ ගිලා බැසීම් සිදුවී තිබෙනවා. අපි පරීක්ෂණ සිදුකර තිබෙනවා. ඒ සිදුවීම අද වගේ ජනතාව අතර මාධ්‍ය මගින් ගියේ නැහැ. පවතින ප්‍රචාරක මාධ්‍ය තුළ ජනතාව මහත් බියකට පත්ව ඇති තත්ත්වයකුත් නිර්මාණය වී තිබෙනවා. මම කියන්නේ ජනතාවට අවධානයෙන් ඉන්න ආරක්ෂාව සඳහා සුදුසු පියවර ගන්න කියලයි.ගිලා බැසීමේ අවදානමක් ඇති දොරකුඹුර ප්‍රදේශය අයත් මාතලේ ප්‍රාදේශීය සභාවේ සභාපති කපිල බණ්ඩාර හේන්දෙණිය මහතා අවදානම් කලාප සිතියම්ගත කළ කටයුත්ත පිළිබඳව මට ලොකු ගැටලුවක් තියෙනවා. 2011 වසර අවසානයේ දී විතර තමයි ඔය සිතියම සභාවට එව්වේ. ඉතින් ඊට පසුත් ඔය අවදානම් යැයි කියන කලාප ප්‍රදේශවල ඉදිකිරීම් වලට භූ විද්‍යා අංශ අවසර ලබාදී තිබෙනවා. අවදානම් නම්, ඇයි එවැනි පියවර ගන්නේ මට ඇති ගැටලුව ඒකයි.අවතැන් වූ ජනයාට පිහිටවීමට රජයේ අවදානය අන් කවරදාටත් වඩා අද යොමු වී තිබෙනවා. මගේ බල ප්‍රදේශයේ එවැනි ආපදා තත්ත්වයන්ට ලක් වූ ජනයාට විකල්ප ඉඩම් ලබාදීම කෙරෙහි අපේ අවධානය යොමු වී තිබෙනවා.සිදුවූ හා සිදුවෙමින් පවතින සියලු ස්වාභාවික විපත් අවම කර ගැනීමට ජනයා පරිසරයට දක්වන ආදරය හේතු වෙන බව කියමින් කතා බහට එක්වූවේ ගැපෙක් ශ්‍රී ලංකා පරිසර සංවිධානයේ අධ්‍යක්ෂ ගාමිණී ජයතිස්ස මහතායි.මෙවැනි ස්වභාවික විපත් ගැන මාතලේ පුරවරයෙන් වාර්තා වෙන්නේ 19 වැනි ශත වර්ෂයේ සිටයි. එයට උදාහරණ ඕනෑ තරම් තියෙනවා. ජනයා පරිසරයට දක්වන ආදරයේ අඩුකමයි මෙයට හේතු වී තිබෙන්නේ. බොහෝ අය කොන්ත්‍රාත්තුවලින් ලැබෙන ලාභය ගැන විතරයි සිතන්නේ. පරිසරය තකන්නේ නැහැ. ඒ නිසා මතුවන ගැටලුවලට මුහුණපෑමට සිදුවන්නේ සමස්ත ජනතාවටයි.ජනයා වෙසෙන භූමිවල අතීතයේ පටන් ම ස්වාභාවික මළ ඇළක් තිබුණා. අද ඒ මළ ඇළවල් නැහැ. නිදහසේ ජලය බැස යාම අවහිර කරලා. තමන්ට ඕනෑ තැනින් ජලය යවන්න උත්සාහ ගන්නා තත්ත්වයක් ආපදාවලට හේතු වී තිබෙනවා. ඉඩම් පරිහරණය හා සංවර්ධනයේදී වගේ ම විවිධ ඉදිකිරීම් වල දී ජනතාව මීට වඩා සැලකිලිමත් විය යුතුයි. එතකොට අපිටම පුළුවන් මේ ස්වභාවික විපත් අවම කරගන්න. පරිසරවේදීන් ලෙස දිස්ත්‍රික් පරිසර කොමිටුවේදී අපි පවතින අවදානම් තත්ත්වය පිළිබඳ කලින් ම පෙන්වාදී තිබෙන අවස්ථා බහුලයි.ඒත් ඒ ගැන වගකිවයුත්තන් වගේ ම සාමාන්‍ය ජනතාවත් අවධානය යොමු කළා නම් මේ වගේ ආපදා අවම කර ගන්න අපට හැකි වෙනවා. පරිසරයට ආදරය කරන්න පරිසරය පෙරළා ඔබට ආදරය කරයි. එතකොට මේ වගේ විපත් අවම වෙනවා.මේ අතර ජාතික ගොඩනැඟිලි පර්යේෂණ සංවිධානයේ නාය යාම් අංශ ප්‍රධානි ආර්.එම්.එස්. බණ්ඩාර මහතා පැවැසුවේ මේ මාතලේ නායයාම් පිළිබඳව හා ගිලා බැසීම් පිළිබඳව දිගටම පර්යේෂණ කරන බවයි. අපි කිසිම විදියකින් මේ අවදානම් ප්‍රදේශවල අනවසරයෙන් ගොඩනැගිලි ඉදිකිරීමට අවසර දෙන්නේ නැහැ” බණ්ඩාර මහතා කීය.කතාව හා ඡායාරූප- අශෝක බණ්ඩාර හිඳගොඩමාතලේ දිසා විශේෂ වාර්තාකරුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=as1301061</link>
    <topic>අං කටුස්සන්ගේ අඩවියේ පැතිර ගිය අලුත් අවුරුදු මීදුමට මැදි වීමි</topic>
    <author>සුමුදු චතුරාණි ජයවර්ධන</author>
    <content>අං කටුස්සන්ගේ අඩවියේ පැතිර ගිය අලුත් අවුරුදු මීදුමට මැදි වීමිහෝර්ටන්තැන්න නැඟ යන පිරිසඅලුත් අවුරුද්දේ මා ඔබ කැඳවා යන්නේ සාම්ප්‍රදායික නුවරඑළියේ සාම්ප්‍රදායික ගමනාන්තය වන හෝර්ටන්තැන්න ඔස්සේ ලෝකාන්තය වෙත නොවේ. යන්නේ ලෝකාන්තය වෙත වුවද ගමන වෙනස් ය.අපි මිනිසා විසින් රැස් කරන ලද මුළුමහත් දෙයින් මුළුමනින් ම ඈත් ව, ශිෂ්ටාචාරයේ ක්‍රෑරත්වයෙන්, අසභ්‍යත්වයෙන් හා අනේකවිධ ඝෝෂාවෙන් ද ඈත් ව හුදෙකලා පතන බිමක් මැදින් වැටුණු පාරක් දිගේ අනන්තය තෙක් ගමන් කරමින් සිටියෙමු. අතරමඟදී අවශ්‍ය වෙතැයි සිතා ගෙනයෑමට ගත් විස්කෝතු පෙට්ටියේ පොලිතීන් ආවරණය පමණක් නොව වතුර බෝතලයේ මූඩියේ වූ කුඩා පොලිතීන් ආවරණ කැබැල්ල ද අප හා ඉදිරියේ වු පතන බිම අතර පිහිටි එක ම කපොල්ලේ සිටි මුරකරුවා විසින් සන්තක කරගනු ලැබීය. ඉදින් අප නිදහස් ය. මිනිස් පහසින් ඔබ්බට අපි ඇවිද යන්නෙමු.ගස් දෙබල අතරින් දියඇල්ල දිස්වන අයුරුහාත්පස වටකරගත් නිහැඩියාව පාළු, ගුප්ත වුව ද ගූඩ නොවේ. ඒ නිහැඩියාව පරිපූර්ණ සේ දැනෙන ප්‍රසන්නභාවයකින් යුක්ත ය. එය පෘථිවියේ රාවය පමණක් විහිදවන්නේ ය. කුඩා පඳුරු, මිටි ගස්, රැහැයියන් හා පක්ෂීන් වැනි පරිසරයට අයත් කිසිවකට බාධා නොකොට ගමන් ගත් අපේ නිහඬ බව බිඳී ගියේ පරිසරයට අසීමිත ව ආදරය කරන ජගත් ගුණවර්ධනයන්ගේ හඩින් පමණි.ඒ ද අප නොදන්නා තණපතක, ගසක හෝ කුරුල්ලකු පිළිබඳ අපේ අවධානය යොමු කරවීමට ය. ඒ පැහැදිලි කිරීම අවසන නැවත ගැඹුරු නිහැඩියාව ය. ඇත්තෙන් ම ඒ නිහැඬියාව ද? පරිසරය නම් නොයෙක කතාබහ කරමින් සිටියේ ය. නැවතී තිබුණේ අප භාවිත කරන සම්මත සන්නිවේදන උපක්‍රමය පමණි. පරිසරය හා කතාකරමින් පතන් බිම මතින් ඇවිද යන බැවින් වචන අවශ්‍ය වූයේ නැත. වචන වලට එහා ගිය ගැඹුරු අවබෝධාත්මක භාෂණයක සැවොම නිරතව හුන්හ.තණ බිම පුරා විහිදී ගිය කහපාට මල් වර්ගයකි. ඒ මල් මේ හුදෙකලා පතන බිමට අපූර්වත්වයක් එක් කොට තිබේ. අපි ඒ කුඩා සුන්දර මල පිළිබඳව ගුණවර්ධනයන්ගෙන් විමසීමු. යුලෙක්ස් නම් ඒ කුඩා ශාකය ආක්‍රමණික ශාකයක් බවත් එය පතන බිම පුරා ශීඝ්‍රයෙන් පැතිර යන බවත් ගුණවර්ධනයෝ පවසති. මල සුන්දර වුවද ඒ පසුපස ඇත්තේ බරපතළ ව්‍යසනයක පෙරනිමිතිය. ඉදින් සුන්දර වුවත් කුමක් කරන්නද? ඒ ආක්‍රමණික ශාකය පතන් බිම තම අණසකට යටත්කර ගනිමින් සිටී. ඒ අසලම වූ තවත් සුදු පැහැති පොට්ටු සහිත ශාකයකි. එය දිස්වන්නේ වතුර අඩුවී වියළී ගිය පත්‍ර ඇති ගසක් සේ ය. ඒ ද ආක්‍රමණික ශාකයකි. හෝර්ටන් තැන්න පුරා ආක්‍රමණිත ශාක සිය ආධිපත්‍ය පතුරාලමින් සිටී.අං කටුස්සාඑය ද හරියට මිනිස් ලෝකය මෙන් ය. මිනිස් ලොව ද නොපනත්කම් හා දුර්ජනකම්, යහපත් බව අබිබවමින් නැඟී සිටින්නට වෙර දරති. තාවකාලික නැඟී සිටීම් සිදුවුවද සංසාරික වශයෙන් ගත් කල එවැනි දෑ සඳහා දීර්ඝ පැවැත්මක් නැත. එහෙත් පතන බිමට මේ සත්‍යය පොදු වේද? කොසොල් රජු දුටු සිහින විස්තර කරන බුදුන් වහන්සේ එක්තරා කාලයක සියලු යහපත් මිනිසුන් වන වදින සමයක් උදාවෙන බව පැවසූහ.ඒ එම කාලයට නරක වැඩිවී නරක හොඳ ලෙසත් හොඳ නරක ලෙසත් පෙනෙන බැවිනි. ඒ දිනය වැඩි ඈතක නොවනු ඇත. හෝර්ටන් තැන්නේ ආක්‍රමණික ශාක ද තැන්නේ ආවේණික ශාක යටපත් කොට නැඟී සිටිත් ද? මම දෑස් විහිදා හාත්පස බැලුවෙමි. ඒ කහ පැහැති යුලෙක්ස් ශාකය මෙන් ම සුදු පොට්ටු ශාකය මෙන් ම නිල් පැහැති කුඩා මලක් පිපෙන අයිරිස් ශාකය ද මේ තැන්නේ සතුරු වෙසින් හිස ඔසවන බවක් පෙනේ. ඒවායේ පරාගයනය ද බීජ විසිර යාම ද අනෙක් ශාකවලට වඩා වේගවත් ය. වනජීවී දෙපාර්තමේන්තුවේ අයිවන් ප්‍රසාද් පවසන්නේ මේ ගැන කඩිනම් ක්‍රියාමාර්ගයක් ගත යුතු බව ය.මම යළිත් කන්ද දිගේ බොහෝ ඉහළට ඇදී යන අඩි පාර දෙස බැලුවෙමි. වරින් වර තැන්න නැඟ බැස යන විදේශිකයෝ මුණගැසෙති. ඒ හැමගේ මුහුණේ ප්‍රසන්න මඳ සිනහවකි. සුහදශීලී වදනක් පසුකර ගෙන යන හැම සමඟ ඔවුහු හුවමාරු කරගනිති. සැතපුම් ගණනක් පුරා නැඟ යන මේ කඳු බිම මඟ හමුවන ඒ සිහින් මඳහස හා සුබපැතුම කෙතරම් සිතට සංහිඳියාවක්ද?අඩිපාරේ පැත්තකින් සෞම්‍ය ව මොනවාදෝ මුමුනමින් පහළට ගලා හැලෙන දිය ඇල්ලකි. ඒ පාමුල පොකුණක් සදිසි දිය විලකි. සුදුපාට කුඩා මලක් සහිත කොකකුගේ හොටක් වැනි සුන්දර ශාකයක් ජලය මතින් මතුවී තිබිණි. අප හෝර්ටන් තැන්නට ආ කාලය අතිශය සීතල දුෂ්කර කාලයක් වුව එහි පවතින වැදගත්කම පසක් වන්නේ මේ වැනි අවස්ථා වන්හි ය. ඒ මල පිපෙන්නේ මේ කාලයට පමණි. විමල් එහි පින්තූර කිහිපයක් ගනු මම දුටුවෙමි. ඒ දුලබ මල දැක ගැනීමේ හා එය හඳුනා ගැනීමේ වාසනාව ද අපට හිමිවිණි. ඒ අවස්ථාව හිමිකර දුන් පරිසර අමාත්‍යාංශයේ ජෛව විවිධත්ව අංශයට ස්තුති කළ යුතුය. අන්තර්ජාතික කඳුකර දිනය වෙනුවෙන් මේ චාරිකාව සංවිධානය කොට තිබිණි.සුදු පොට්ටු Agarcantia Repariaයුලෙක්ස් ශාකයමේ කුඩා දියඇල්ල කුරු ගසක දෙබලක් අතරින් ඈතට දිස්වන චමත්කාරජනක දර්ශනය මසිත පුරවාලයි. මීට පෙර හෝර්ටන්තැන්නට ගිය ගමන් කිහිපයට වඩා මෙවර ගමන අතිශයින් ම චමත්කාරජනක ය. මන්ද මෙය හුදෙක් ලෝකාන්තය බලා යාමක් නොවූ බැවිනි. මෙතෙක් මා ඔබට කියූ පරිදි එය ගවේශණාත්මක චාරිකාවකි. ඉදින් විඩාවක් නොදැනේ. පුංචි පුංචි කුරුල්ලෝ ඒ මේ අත වේගයෙන් නිදහසේ පියඹා යති. උන්ට මේ ලෝකයේ පවතින අනේකවිධ දුක් ගැටලු ගැන නිනව්වක් නැත. හෝර්ටන් තැන්නට ආවේණික කුරුල්ලෝ කැමරා කාචයට හසුකරගන්නට විමල් දරන වෑයම පෙනේ. කුරුල්ලෝ විමල්ට ඔච්චම් පාති. ළඟටම විත් සැණින් ඉගිළ යති.අඩිපාර ක්‍රමයෙන් ගල්පතුරු දමා සකස් කර තිබේ. වැසි සමයේ ඉහළ සිට ගලා එන වතුර පහරට ඔරොත්තු දෙනු පිණිස මෙසේ ගල් අතුරා තිබේ. ලිස්සන සුළු ගල් මතින් අඩිය තබමින් ගිය අපට තද දම් පැහැයෙන් යුත් සුන්දර මලක් දකින්නට ලැබිණි. ඒ ‘බිනරි’ නම් මලයි. බිනර මල ගැන ගී අසා තිබුණත් බිනර මල දුටුවේ ඒ මොහොතේ ය. ඒ සරල සුන්දර මල පිළිබඳ ගී පබැඳීම පුදුමයක්ද? ඒ අතිශය සුන්දර මල දකින්නට තරම් තියුණු සංවේදී සිතක් කලාකරුවකුට හැර වෙන පිහිටන්නේ පරිසරයට අතිශය ආදරය කරන පරිසරවේදියකුට පමණි. මන්ද එය කාලයකට පිපෙන දුර්ලබ මලක් බැවිනි. ඒ අසල ම තිබූ මාංශ භක්ෂක ශාකය ද මේ කඳුකරයට ආවේණිකය. බාඳුරා පමණක් මාංශභක්ෂක ශාකයක් සේ දැන සිටි මට ඒ පොළවට ම ඇලී තිබෙන රතු පැහැති කුඩා තණ පත අපූර්ව සේ පෙනිණි.ඔබට තව යමක් කීමට අවැසි ය. මේ තැන්න පුරා විහිදෙන මිටි තුරු, පතන් බිමට එක් කරන අපූර්වත්වය ගැන ඔබට සිතී තිබේද? සිවු දිගින් අහසට ඇරුණු මෙවන් විසල් බිමක මේ ගස් ඉඩ අවකාශ ඇසුරු කරගනිමින් දැවැන්තව නොවැඩුණේ මන්ද? සොබාදහමේ අරුමය එයයි. පරක් තෙරක් නොපෙනෙන ළා නිල් පැහැයෙන් දිදුළන මේ පතන් බිමට විසල් වෘක්ෂ කුමටද? ඒවා ද ඒ බිමට ම ආවේණික විය යුතු නොවේද? සුන්දරත්වය යනු විටෙක ඒකමිතියයි. ඒ ගස් උස් බවින් යුතුව වැඩුණේ නම් පතන් බිමක ඒවා නොවැඩෙනු ඇති සේම, උස් ගසින් පතන් බිම ගැවසුණේ නම් එය පතනක් ද නොවනු නිසැක ය. මිටි බවේ සුන්දරත්වය දරන මේ ගස් සැඬ සුළඟට අදිටනින් යුතුව මුහුණ දෙන්නේ කිසිදු දොම්නස් සහගත සේයාවක් වතෙහි නොපලඳවා ය.ඒවා සියවස් ගණනක් තිස්සේ මේ පතන් බිමට ආලෝකයක් හා ශක්තියක් ව මෙ බිමට ම උරුම ව පැවතීමෙන් එහි නිසඟ බව ම සුන්දරත්වය බවට පත්කොටගෙන ඇත්තේ ය. මෙය ගවේෂණයක් බව මම ඔබට පෙර ද කියූවෙමි. ඉදින් අපට කුරුමිණියන්, කටුස්සන්, මැස්සන්, බමරුන්, හූනන්, මකුණන් පවා මඟහැරුණේ නැත. ජීවිතයේ ප්‍රථම වතාවට ස්වභාවික පරිසරයකදී අපි අංකටුස්සෙක් දුටුවෙමු. හෝර්ටන්තැන්නටම ආවේණික කුඩා සත්ත්ව විශේෂ බොහොමයක් දැකගැනීමට අපට හැකිවිණි. සිතන්න, මෙය කෙතරම් සියුම් නිරීක්ෂණ චාරිකාවක් වූවාද කියා. සිහින් තියුණු සරක් නඟන ජීව ශක්තියෙන් අනූන කුඩා කුරුල්ලෝ පඳුරු අතරින් පියඹා යති. රිද්මයානුකූල ව ස්ථිර ව පිහිටි වේගයෙන් සැලෙන තටු සහිත ඒ පක්ෂියා තම කුඩා හිස වනමින් ඉදිරියටත් පසුපසටත් පියඹයි. කෙතරම් නිදහස් ද? හිරු මඳින් මඳ කඳු මතින් මෑත් වෙයි. කුඩා කුරුල්ලා කවටකමින් ඉහළට පැන කරණමක් ගසා තමා විසින් ම ප්‍රමෝදයට පත්වෙමින් අහසට පනිමින්, කැරකැවෙමින් තියුණු රාවයක් නඟමින් ජීවිතයෙහි සතුට බුක්ති විඳිනු පෙනේ.දැන්වීම් පුවරු කඩා දමා ඇති ආකාරයතැන්නට ආවේණික තද දුඹුරු පැහැයෙන් යුත් ලේන්නු කිහිපදෙනෙක් ම විචක්ෂණශීලී දෑස් යොමා ක්ෂණිකව සැඟවී ගති. වඩා උස් නොවන, පත්‍ර බෙහෙවින් අඩු ගස් මත ලේන්නු සිටිය ද පරිසරයේ පැහැය විසින් උහු සඟවා ගනිත්. නැවත ලේනෙක් අපට පෙනෙන තරම් පහළ අත්තකට පැමිණියේ ය. අපි නිශ්ශබ්ද වීමු. ඌ අත්ත උඩ සිට පරීක්ෂාකාරීව බලමින්, සවන් දෙමින්, අසාමාන්‍ය තරම් සෝදිසියෙන්, සාවධානව, ජීවමානව එහෙත් කලබලයෙන් සිටියේය. ටික වේලාවකින් ඌ නැවත අතුරුදහන් විය.ටිකෙන් ටික රිවි මුදුන් වෙයි. එබැවින් සෙවණැලි ඉතා අඩුය. බේකර්ස් ඇල්ලේ තියුණු ඝෝෂාව ළඟින් ළඟ ඇසේ. වැසි ඇදහැලුණු බැවින් එය සුන්දර මනාලියකගේ වේල්පට මෙන් දිස්වේ. බේකර්ස් ඇල්ල මහත් සුන්දරත්වයකින් හා නොතිත් උදාරත්වයකින් යුක්තය. මිනිසා විසින් බොහෝවිට බලෙන් මුදුන්පත් කරගන්නා සාටෝපිත අහංකාර උදාරත්වයක් නොව එයට ම ආවේණික අපූර්ව උදාරත්වයකින් බේකර්ස් ඇල්ල ගලා හැලේ. ඒ නිර්ව්‍යාජ උදාරත්වය විසින් බේකර්ස් ඇල්ල වඩාත් සොබමන් කොට ඇත්තේ ය.රිවි මඬල මඳින් මඳ මුදුන් වේ. ලෝකාන්ත නැවතුමෙහි ඇති පුවරුවක සටහන ගලවා පුවරුව ඇද කොට තිබේ. අපි කිට්ටුවී බැලුවෙමු. අනතුරු හඟවන සහ පරිසර විවිධත්වය පිළිබඳ සඳහන් පුවරු කඩා විනාශකොට ඇත. අප මේ කරන්නෙ අපේ ජීවිතම වෙනත් වෙසකින් විනාශ කර ගැනීමක් නොවේද? පරිසරය රැකගැනීම යනු පෙරළා අප අපම රැක ගැනීමක් බැව් මේ නොපනත් මිනිස් කැළට තේරුම් යන්නේ කවදාද? ඒ පුවරු සවිකරන්නේ තමන් වෙනුවෙන් බව මේ පිරිස දැනගන්නේ කවදාද?මේ නම් විස්මයජනක ලෝකයකි. පහළ තැන්න දෙස බලා සිටි මට මා නැවතත් මේ භූමිය අතහැර අනේකවිධ ගැහැට පිරි මනුෂ්‍ය වාසය වෙත යා යුතු බව සිහිපත් විණි. කවටකම් කරමින් අප පිටුපස ආ කුරුල්ලා ද නික්ම ගියේය. පරිසරයේ පාළුව ආත්මය කොටගනිමින් සිටි කටුස්සන් ද පෙනෙන්නට නැත. උන් සමහර විට හෙට පෙරළා එනු ඇත. එහෙත් ඒ එන විට අප එතැන නැත. මම මගේ වැළපෙන සිතත් සමඟින් තැන්නෙන් පිටව ආවෙමි. නැවත හැරී තැන්න දෙස බැලුවෙමි. ඔබේ හුදෙකලා අලංකාර බව පමණක් නොව ගැඹුරු නිහඬතාව ද මා නැවත වරක් ජීවයෙන් පුරවා ලූ බව මම හෝර්ටන්තැන්නට හඬගා කීවෙමි.(විශේෂ ස්තුතිය – ජාතික උද්භිද විද්‍යා දෙපාර්තමේන්තුවේ අධ්‍යක්ෂ ජනරාල් ආචාර්ය සිරිල් විජේසුන්දර මහතාට, නීතිඥ ජගත් ගුණවර්ධන මහතාට, අතිරේක ලේකම් (ස්වභාවික සම්පත්) එන්.කේ.ජී.කේ.නැම්මවත්ත මහතාට, පරිසර අමාත්‍යාංශයේ මංජුල උදයසිරිට සහ මාධ්‍ය ඒකකයට)සුමුදු චතුරාණි ජයවර්ධනසේයා රූ - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=as1301062</link>
    <topic>නිම්වළල්ල</topic>
    <author>සේමාලි කැල්ලපත</author>
    <content>නිම්වළල්ලඉන්දියාවේ ඈත එපිට ගම්මානයක සිට ඇය දිල්ලි අගනුවරට පා නැගුවේ ජීවිතයේ මහත් වූ බලාපොරොත්තු රැසක් පොදි බැඳගෙනය. භෞත චිකිත්සකවරියක ලෙස පුහුණුව ලැබීම සඳහා වෛද්‍ය විද්‍යාලයට ඇතුළත් වූ ඇය සුරූපීය. ධෛර්යසම්පන්නය. පවුලේ වැඩිමල් දරුවා වූ ඒ දියණිය ඔවුන්ගේ පවුලේ ආඩම්බරය විය. දක්ෂ සිසුවියක ලෙස කාගේත් ආදරය දිනාගත් ඇය පවුලේ සැමගේම එකම බලාපොරොත්තුව ද වූවාය. බාල සොහොයුරන්ට දයාබර සොහොයුරියක සේ සෙනෙහස පෑ ඇය නිතරම උත්සාහ කළේ මවුපියන්ට බරක් නොවී සිය ඉගෙනීම අවසන් කිරීමටය.මවුපියන් ගමේ ඇති ඉඩම් කීපයක් විකුණා ඇගේ ඉගෙනීමට වියදම් කළත් ඇය දුරකථන ඇමැතුම්හලක සේවයට ගියේ තවත් කීයක් හෝ උපයාගෙන ගෙදරට බරක් නොවී සිටීමටය.ගෙදර අයට පමණක් නොව ඇය වෛද්‍ය විද්‍යාලයේ මිතුරු මිතුරියන්ට ද සැබෑම මිතුරියකි. අසල්වැසියන්ගේ ද දියණියයි. අහල පහළ දරුවන්ට නොමිලයේ අකුරු කියා දීමට ද ඇය කෙතරම් වැඩ කටයුතු තිබුණත් අමතක නොකළාය.තාරුණ්‍යයේ සිහිනයක් බඳු ආදරය ඇගේ හද වෙලා ගත්තෙන් වැඩිහිටි සැමගේ ආශිර්වාදය ද ඔවුනට නොඅඩුව ලැබිණ. එදා පසුගිය දෙසැම්බර් 16 වැනිදාය. දිල්ලියේ සාකේත් දිස්ත්‍රික්කයේ සිනමාහලක ’The Life of Pi’ චිත්‍රපටය තිරගත වෙමින් තිබිණ. මේ චිත්‍රපටය නැරැඹීමට සිතාගත් මේ පෙම්වතුන් යුවළට යෑමට ලැබුණේ අවසන් දර්ශනයටයි. රාත්‍රී 9.30 දර්ශනය හමාර වී ඔවුන් එළියට බසිද්දී අඳුර නගරය වෙලාගෙන තිබිණ. නැගෙනහිර දිල්ලියේ වූ නිවෙසට යෑම සඳහා ඔවුන් බස්රියට නගිද්දී එහි වූයේ මගීන් හයහත්දෙනකු පමණි. රාත්‍රී ජාමයේ තරුණ යුවළක් තනිපංගලමේ බස්රියට නැගීම මගීන්ටනම් අරුමයක් වූවා නිසැකය. ඔවුන්ගේ කටවල් පණ ගැන්වුණේ ඒ නිසා විය හැකිය.තම පාඩුවේ අසුනකට බර දී යන මේ පෙම්වතුන් දෙදෙනාට මගීන් වෙතින් එල්ල වූයේ නොසරුප් වදන්ය. මුවින් නොබැණ ඒ සියල්ල විඳ දරා සිටීමට උත්සාහ කළත් පිරිමිකම හමුවේ තවත් මුවින් නොබැණ ඉඳීමට නොහැකි වූ තැන පෙම්වතා මගීන්ට සිය විරෝධය පළ කළේය. අසාධාරණය හමුවේ මුනිවත නොරැකි තරුණිය ද එයට එක්වූවාය. එහෙත් සියල්ල කණපිට පෙරැළීමට ගතවූයේ මොහොතකි. ඔවුන්ගේ විරෝධය හමුවේ ඒ බස්රියේ සිටි අධම මිනිස්සු තව තවත් කෝපාවිෂ්ට වූහ.මෙතෙක් වදන්වලට පමණක් සීමා වී තිබු ඔවුන්ගේ ප්‍රහාර එතැන් පටන් තවත් වියරු වෙස් ගත්තේය. පෙම්වතාගේ විරෝධය තුට්ටුවකට මායිම් නොකළ ඔවුන් යුවළට ප්‍රහාර එල්ල කළේ බස්රියේ වූ යකඩ පොලුවලිනි. යකඩ පොලු රැගත් මිනිසුන් කීපදෙනකු හමුවේ නිරායුධ ඔවුන්ට කළ හැක්කක් නොමැති විය. ගමෙන් පැමිණි තරුණියක ලෙස මුළු ගැන්වී නොසිටි පෙම්වතිය ද සිය උපරීම ශක්තියෙන් අධමයන් සමඟ සටන් වැදුණාය. එහෙත් පෙම්වතා යකඩ පොලු පහරින් සිහිසුන්ව ඇදවැටෙද්දී ඉන් එහාට ඇයට කළ හැකි දෙයක් නොවීය.ඉන්පසු සියල්ල අවසන් වීමට ගතවූයේ නිමේෂයකි. බස්රියේ රියදුරා සිටින කුටියට ඇදගනු ලැබූ තරුණිය නරුමයන් විසින් වට කර ගනු ලැබිණ. රාත්‍රී අඳුරත් සමඟ සියල්ල යටපත් වෙද්දී බස්රිය කවුළු වසා ඇද තිබූ තිර රෙදි බොහෝ දේ වසන් කළේය.ඔවුන් බස්රියට ගොඩ වී ගතවූයේ මිනිත්තු 45 ක් තරම් කාලයකි. පෙම්වතාට යළි සිහිය ලැබුණේ වේගයෙන් මහ පොළොවට ඇද වැටීමත් සමඟය. ඔහු පසෙකින් සිටියේ සිහිසුන්ව නිරුවතින් සිටි දයාබර පෙම්වතියයි. ඒ වෙනකොටත් බස්රියේ වූ පාපතරයෝ ඔවුන් යටකර තලා පෙළා පොඩිකර දමන්නට මෙන් බස්රිය ඔවුන් දෙසට හරවාගෙන ආහ. මොහොතකින් සිහි එළවාගත් පෙම්වතා පෙම්වතිය ද ඇදගෙන මහමඟම ඉවතට පෙරළුණේය. එනිසාම ඒ මොහොතේ ඔවුන්ගේ දිවි රැකිණ. ඔවුන් සතු සියලු දේ ඒ අධමයන් අතය.ඉන්දියාව පුරා මහා කෝපගින්නක් අවුළුවමින් ජනතාව යුක්තිය ඉල්ලා මහමඟට බැසීමට හේතු වූ මේ සිද්ධිය දැන් මුළු මහත් ලෝකය පුරාම මහත් ආන්දෝලනයකට ලක්වී ඇත්තේය.ඉතාමත් දරුණු ලෙස වධහිංසාවට ලක්ව සිටි තරුණිය නවදිල්ලි රෝහලකට ඇතුළත් කරනු ලැබ සති දෙකක් එහි ප්‍රතිකාර ලැබුවාය. ඉන්පසු සිංගප්පූරුවේ මවුන්ට් එලිසබත් රෝහලට ඇතුළත් කරනු ලැබ සිටියදී පසුගියදා මියගියාය.“මගේ සහෝදරිය මීට පෙර සිංගප්පූරු රෝහලට ගෙන ගියානම් ඇගේ ජීවිතය බේරාගන්න තිබුණා. ඒත් ඒ තීරණය ලැබුණේ ප්‍රමාද වෙලයි” තරුණියගේ සොහොයුරා මාධ්‍ය හා පවසා තිබිණ.ඔවුන්ගේ පවුලේ එකම බලාපොරොත්තුව වූ ඇගේ වියොව ඔවුන්ට දරාගත නොහැකි තරම්ය.“ඇය හරිම ධෛර්යසම්පන්නයි. ශක්තිමත්. හැම වෙලේම අයුක්තියට එරෙහිව නැගී සිටිය යුතු ය යන මතයේයි ඇය සිටියේ. එයා රෝහලේ සිටියදීත් මට කිව්වේ ඇයට මේ විනාශය කළ නරුමයන්ට එරෙහිව එයා මුළු ශක්තියම යොදා සටන් කළා කියලයි.”මගේ සහෝදරී ඔවුන් තල්ලු කරමින් හපාකමින් පයින් ගසා තිබෙනවා. ඉන් ඔවුන්ගේ කෝපය තවත් වැඩිවෙන්න ඇති. ඔවුන් එයාටත් පෙම්වතාටත් පහර දී තිබුණේ මරා දැමීමේ අදහසින්. ඔවුන් ‘මේකිව මරමු මරමු’ කියමින් කැගැසු බව එයා මාත් සමඟ පැවසුවා. අන්තිමේ උන් එයාව පාරට විසි කළේ මැරිලා කියලා හිතාගෙන වෙන්න ඇති. සහෝදරිය වගේම ඇගේ පෙම්වතාත් හරිම ධෛර්යසම්පන්නයි. එයා සිහි නැතිවෙනතුරුත් මගේ අක්කා බේරාගන්න උත්සාහ කර තියෙනවා” සහෝදරයා පැවැසීය.ශෝකවන්නන් ඉටිපහන් දල්වද්දීසිද්ධියෙන් මියගිය තරුණියගේ පියා සිය දියණියගේ මරණයෙන් කම්පිතව බලා සිටියදී මව ශෝකය දරාගත නොහැකිව අසනීප වී රෝහල් ගත කර ඇත්තාය.තරුණිය ප්‍රතිකාර සඳහා සිංගප්පූරුවට ගෙන යෑමට පෙර ප්‍රතිකාර ලැබුවේ දිල්ලියේ සෆ්ඩාර්ජුන්ග් රෝහලේ දැඩි සත්කාර ඒකකයේය.“මගේ දුව අන්තිමට මට කිව්වේ, තාත්තේ මං නිදා ගන්නම් ඔයත් නිදාගන්න කියලයි. ඊට පස්සෙ එයා මගේ අත බදාගෙන ඇස් පියාගත්තා. ඇගේ ඇස් අග කඳුළු බිඳු රැඳී තිබුණා. එයා මට අන්තිමටම කිව්වේ ඒ ටිකයි. ඉන්පසු ඇයට සිහිය ලැබුණේවත් අප සමඟ කතා කළේවත් නැහැ” පියා කීවේය.ඉන් පෙර ඇය රෝහල්ගත කර සිටියදී හරිහැටි කතාකර ගත නොහැකිව වුව ඇය සිය පවුලේ අයට තමාට සිදුවූ දේ හැකි පමණින් පැවසීමට උත්සාහ දැරුවාය. ජීවිතයත් මරණයත් අතර සටනක් කරමින් වුව කොළ කැබලිවල කුරුටු ගාමින් තමන්ට කිව යුතු දේ හෙළි කළාය.“මට ජීවත්වෙන්න ඕනෑ”“ඔවුන් අල්ලා ගෙන ද?”“ඔවුන්ට නිදහසේ ඉන්න දෙන්න එපා. දඬුවම් දෙන්න” ඇය ඒ ලෙසින් ලියා තිබුණාය.මේ පෙම්වතුන් යුවළ මේ වසරේ පෙබරවාරි මාසයේ විවාහ වීමට සියලු කටයුතු සූදානම් කර තිබූ බව පෙම්වතාගේ ඥාතියෙක් මාධ්‍ය වෙත පැවසීය.“ඒ පාපතරයන් ඇගේ ඇඳුම් ඉවත්කර තිබුණේ බ්ලේඩ්වලින් කපලා. ඒ කපද්දී ඇගේ උදරය ද දරුණු ලෙස කැපී තිබුණා” ඔවුන්ගේ තවත් ඥාතියකු පැවසුවේ රෝහලේ තිබූ රෝගී වාර්තා උපුටා දක්වමිනි.ඉන්දීය අපරාධ නීතිය අනුව දූෂණයට ලක්වන කාන්තාවකගේ නම හෙළි කිරීම තහනම්ය. ඇගේ පවුලේ ගෞරවය සුරැකීම සඳහා ඇගේ නම මාධ්‍ය වෙත හෙළිකර නැත්තේය. මෙනිසාම ඉන්දීය මාධ්‍ය ඇය අන්තිම මොහොත දක්වා පාපතරයන්ගෙන් බේරීම සඳහා දැක්වූ උත්සාහය හේතුවෙන් ඇගේ නිර්භීතකම පසසමින් ඇය ‘ධාමනී’, ‘අමානා’ සහ ‘නිර්භීතා’ යන නම්වලින් හඳුන්වා දී තිබේ.සිංගප්පූරුවේ දී ඇය මියගිය පසු ඉන්දියාව පුරා මේ සම්බන්ධයෙන් වූ උද්ඝෝෂණ වැඩිවූ අතර විශේෂ ගුවන් යානයකින් දිල්ලියට රැගෙන එනු ලැබු දේහයට ඇගේ නිවෙසේදී දැඩි මුරකාවල් මධ්‍යයේ ආගමික චාරිත්‍ර වාරිත්‍ර ඉටු කෙරිණ. දේහය ආදාහනය කළේ ද දැඩි මුරකාවල් මැද්දේය.දේහය දිල්ලියට රැගෙන එනු ලැබු අවස්ථාවේ ඊට අවසන් ගෞරව දැක්වීමට සෝනියා ගාන්ධි සහ අගමැති මන්මෝහන් සිං ද පැමිණියහ.“මටත් දියණියන් තිදෙනකු සිටිනවා. ඒ නිසා මේ සිද්ධිය මා දැඩි කම්පාවට පත්කළා. අපරාධකරුවන්ට දැඩි ලෙස නීතිය ක්‍රියාත්මක කරනවා” යැයි ඉන්දීය අගමැතිවරයා පැවැසීය.මේ සිද්ධියෙන් පසු දිල්ලි පුරවරය දූෂණයේ නගරයක් ලෙස හඳුන්වමින් උද්ඝෝෂණ වැඩි වූ අතර දූෂණයට ලක්වූ තවත් කතුනට සාධාරණය ඉෂ්ට කරන ලෙස කෙරෙන උද්ඝෝෂණ ද වැඩි වෙමින් පවතී.ඉන්දියා ත්‍රිවිධ හමුදාව සිද්ධිය නිසා සිය අලුත් අවුරුදු සැමරුම් අත්හිටවූ අතර රටේ සුප්‍රසිද්ධ පුද්ගලයන් සිය උත්සව අවස්ථා සියල්ල අවලංගු කර ශෝකය බෙදා හදා ගත්හ.මේ අතර මියගිය තරුණියගේ පවුලේ අය පවසන්නේ ඔවුන් සැනසීමක් ලබන්නේ වරදකරුවනට මරණීය දණ්ඩනය පැමිණවීමෙන් පමණක් බවය.සේමාලි කැල්ලපතමැතිව් හා රීස් අවුරුදු 13 ක හා 14 ක කොලු ගැටවු දෙන්නෙක්. මැතිව්ගේ මල්ලි ආරන්ට වයස අවුරුදු 11 යි. මේ තුන්දෙනා අයර්ලන්තයේ කාසල් රොක් වෙරළේ ඇවිදින්නට ගියා.‘ඒයි වෙරළෙ එහා පැත්තෙ ගුහාවක් තියෙනවා. අපි යමුද බලන්න. හරියටම මේ කන්ද යට’ ඒ අදහස මැතිව්ගේය.“හරි යමු” රීස් එකඟ වුණා.මිතුරන් දෙදෙනා කන්ද පහළට බැස වෙරළ දෙසින් ගුහාවට ඇතුළු වුණා. එතකොට වේලාව හවස හතරයි. වතුර තිබුණේ ඔවුන්ගේ දෙපා වළලුකර හරියට. මුහුද දෙසින් කන්ද ඇතුළට ඇති ගුහාව මීටර 24 ක් පමණ ගැඹුරුයි. උස මීටර් 9 ක් විතර. ගුහා කටින් ඇතුළු වූ ඔවුන් එහි චමත්කාරයෙන් මත් වුණා.“අපි ඇතුළට යමු නේද?” මැතිව්ගේ ඒ යෝජනාවත් ස්ථිර වුණා. ගුහාව ඇතුළත හරියටම බල්ලෙකුගේ ඉදිරිපස පාදයක් වගේ.ගුහාව ඇතුළට ගොස් එය නරඹද්දි ක්‍රමයෙන් වඩදිය වැඩි වන බව දැනුණත් ඔවුන් එය ගණන් ගත්තේ නැහැ.හෝරාවක් පමණ සහෝදරයා සහ මිතුරා එනතුරු බලා සිටි ආරන් ගෙදර දිව ගියා.“කෝ අයියයි යාළුවයි දෙන්නා” ඒ ඇසුවේ මැතිව්ගේ මව පැමලා.“වෙරළේ ගුහාව බලන්න ගියා. තාම ආවෙ නැහැ”තත්ත්වය බරපතළ බව වටහාගත් පැමලා එක්වරම වෙරළාරක්ෂක සේවයට ඇමතුමක් ගත්තා.ගම්මානයේ වෙරළාරක්ෂක කණ්ඩායම් නායකයා ඇන්තනි එවේලේ සිටියේ සිය පුතුගේ රාත්‍රී ආහාරය පිළියෙල කරමින්. සියල්ල පසෙකලා ඔහු වහා වෙරළට අවුත් ඩිංගි බෝට්ටුව සූදානම් කරගත්තා.ඔහු මුලින්ම කළේ කඹයක් ආධාරයෙන් කඳු නගින්නෙකු කඳු පාමුලට බැස්සවීමයි.වඩදිය කෙමෙන් වැඩි වන නිසා දරුවන් ද සිටියේ බියෙන්. කඳු නගින්නා කඹයේ එල්ලි සිටිමින්ම ගුහාව ඇතුළත බැලුවා. ගුහාව තුළ සිටින දරුවන් ඔහුට දකින්නට ලැබුණා.“කලබල නැතුව ඔහොම ඉන්න. ඔයාලා බේරගන්න අපි එනවා.”ඔවුන්ට කෑගසා කී ඔහු ඉහළට ආවා.කන්දෙන් බැස්ස කඳු නඟින්නා පුවත වෙරළාරක්ෂක කණ්ඩායම් ප්‍රධානියා ඇන්තනීට කීවා. පුවත පළාතේ ජීවිතාරක්ෂක කණ්ඩායම් වෙත ගියේ සැණෙකින්.ඇන්තනීට තත්ත්වයේ භයානකකම වැටහුණේ ඔහු මුහුද ගැන හොඳින් දන්නා නිසයි. රාත්‍රිය වන විට වඩදිය නිසා මුහුදේ ජල මට්ටම ඉහළට යනවා. සුළඟ ශීතල වෙනවා. ජලයත් උහුළන්නට බැරිතරම් ශීතලයි. වඩදිය වැඩි වන වේගය අනුව රාත්‍රී 7 වන විට දරුවන්ගේ හිසට ඉහළින් වඩදිය ගලන්නට පුළුවන්. ඒනිසා ඉතා දක්ෂ කණ්ඩායමක් සමඟ බෝට්ටු දෙකකින් ඒ දෙසට යන්නට ඔහු අණ දුන්නේ තමා ද ජීවිතාරක්ෂක කබා ද රැගෙන එක් බෝට්ටුවකට නැඟෙමින්.ඇන්තනී රැගත් ඩිංගිය පැදවූයේ පළපුරුදු බෝට්ටු පදවන්නෙකු වන ජෙරාඩ්. ඔහු මුහුද දෙසින් ගුහාවේ කට දෙසට සිය බෝට්ටුව පැදවූවා. එහෙත් මුහුදු රළ හරිම චණ්ඩයි. බෝට්ටුව ගුහාවේ කටින් ඇතුළට යා යුතු වෙනවා. දරුවන් බේරා ගැනීමේ මුළු සැලැස්ම ඇත්තේ ඇන්තනී අතයි. ජෙරාඩ් ඉතා අමාරුවෙන් මීටර් තුනක් වූ පුංචි ගුහා කටින් බෝට්ටුව ගැනීමට දැරු වෑයම සාර්ථක වුණේ නැහැ. කළ යුතු එකම දෙය වන්නේ මුහුදේ ශීතල වතුරට බැස බෝට්ටුව ද ඇදගෙන පිහිනීමයි.ජෙරාඩ් ගත් තැත ව්‍යාර්ථ වූ විට මුහුදට පැන පිහිනීමේ කටයුත්ත බාර කළේ ඩිංගි බෝට්ටුවේ සිටි දක්ෂ පිහිනුම්කරුවකු වන 21 හැවිරිදි කාල් ඕ නීල්ටයි. ඔහු ඩිංගියේ ආරක්ෂිත කඹය ද ගෙන මුහුදේ ශීතල වතුරට පැන පීනන්නට වුණා. දැන් වේලාව සවස 6 යි. කළුවර වැටීගෙන එනවා. කාල්ටන් චණ්ඩ මුහුදු රළ අතරින් පිහිනන්නට අමාරුයි.කාල් හුණු ගල් පරය දෙසට පීනා ගියත් සැඩ මුහුදු රළ ඔරොත්තු නොදෙන තරම්. ජෙරාඩ් වහා ඔහු යළි ඩිංගිය වෙත ඇදගත්තේ ඔහු ඉණේ බැඳි කඹයෙන්.වීරකමට ගුහාව බලන්නට ගිය යෞවනයන් දෙන්නා දැන් ඉන්නේ සිය ඉණ තරමට දියෙහි ගිලෙමින්. වඩදිය එන්න එන්නම වැඩියි. ශීතල ද ඔරොත්තු නොදෙන තරමට වැඩි වෙනවා. මුළු රෑම ගුහාවේ ඉන්නට වෙතැයි ඔවුන් දැන් බියෙන් ඉන්නවා. වතුරේ උෂ්ණත්වය සෙල්සියස් අංශක දහය දක්වා පහළට බැහැලා. තව ටිකකින් ශීතල වැඩිවී hypothermia රෝගයට ගොදුරු වන්නට පුළුවන් බවත් ඔවුන් දන්නවා.මේ අතර ජීවිතාරක්ෂක බෝට්ටුවේ සිට ඇන්තනී කළ යුතු දේ ගැන හිතමින් ඉන්නවා. ඔහු රාජකීය ජාතික ජීවිතාරක්ෂක ආයතනයේ වසර 31 ක් සේවය කොට අත්දැකීම් ඇත්තෙක්.ඇන්තනීගේ සැලැස්ම වූයේ මේ දඟකාර කොල්ලන් දෙදෙනා එකිනෙකා වෙන වෙනම බෝට්ටුවට ගන්නයි.ඔහු අතිරේක හෙල්මටය සහ ජීවිතාරක්ෂක ඇඳුම් කට්ටලය කිහිල්ල ගසාගෙන ශීතල වතුරට පැන්නේ ඒ අරමුණ හිතේ ඇතිවයි. එහෙත් ඔහුගේ සගයා ජෙරාඩ් ඒ ගැන නොසන්සුන් වුණා. ඇන්තනී පීනාගෙන යද්දි සැඩ දිය පහරකට හසුවූ ඔහු ගොස් වේගයෙන් හුණුගල් පව්වේ හැපුණා.ඉතා අමාරුවෙන් විනාඩි පහකින් ඔහුට ‘බලු අඩිය’ නම් වූ ගුහාවට ඇතුළුවීමට හැකිවුණා. වතුරේ ශීතල උසුලාගෙන ඔහු කල්පනා කළේ මේ කොල්ලන්ට කොහොම ශීතල දැනෙනු ඇත්දැයි කියලයි. ඔහු ගුහාවේ බිත්තිය අල්ලාගෙන එයට ඇතුළු වී වටපිට බැලුවා.ගුහාව කෙළවරේ ඡායාවන් දෙකක් පෙනුණා. මොහොතකින් ගලා ආ දිය වැලකින් ඒ ඡායාවන් යළිත් නොපෙනී ගියා. දියවැලෙන් උඩට ආ ඔහු සාගර පෙණපිඬු අතරින් උස් වී බැලුවා. හෙමින් හෙමින් අමාරුවෙන් ඔවුන් ඉන්නා දෙසට ඔහු පීනුවා.කොල්ලන් දෙදෙනාම ඔහුගේ රුව දුටුවේ එවිටයි.තවත් පිහිනුම් පහර දෙක තුනකින් ඔහු කොල්ලන් දෙදෙනා ළඟ.“හරි හරි කොල්ලනේ බයවෙන්න එපා.” ඔහු දෙදෙනාගේම හිස අතගා කිව්වා.ඇන්තනී මුලින්ම මැතිව්ස් බේරා ගැනීමට තීරණය කළා.ඔවුන් කාටත් නොදැනීම මේ අතරේ ස්කයි නිව්ස් ආයතනය ප්‍රධාන මාධ්‍යකරුවො සිය කැමරා ද රැගෙන මේ බේරාගැනීම වාර්තා කරන්නට සැරසී සිටියා.මැතිව් ශීතලේ ගැහෙන්නට ගත්තා. ඇන්තනී තමා ගෙනා හෙල්මටය හා ජීවිතාරක්ෂක ඇඳුම මැතිව්ට පැලඳුවා.“දැන් ඔයා උඩු අතට හැරිලා දෙපා ගසමින් මාත් සමඟ පීනන්න.” ඇන්තනී ඔහුට උපදෙස් දුන්නා.රීස්ට එතැනම ඉන්නැයි කී ඇන්තනී දියේ උඩු අතට හැරි පීනන්නට වූයේ මැතිව් ද ඇදගෙනය.ගුහාවේ මුවදොරින් වේගයෙන් ඇතුළට එන රළ පහරට එරෙහිව ඉදිරියට පීනන්නට ඇන්තනීට දැඩි වෙහෙසක් ගන්නට සිදුවුණා.මැතිව් ද ඇන්තනීට අනගි සහායක් වෙමින් පීනන්නට වුණා. ඒත් වරක ඔහු බියට පත්වුණේ එකවරම හුස්ම ගැනීමේ අපහසුතාවයක් දැනුණු නිසයි. ගුහාවේ කටින් පිටතට එද්දීම කඳු නඟින ශිල්පියා කඹයක් පහතට දමා තිබුණා.එහෙත් සැඩ රළ පහරට හෙල්ලෙමින් සිටින ඇන්තනීට මැතිව්ස් කඹයට සවිකළ නොහැකියි. එහිදී යම් වරදක් සිදුවුවහොත් ඔහු එයින් වැටී මරණයට පත්වන්නට පුළුවන් බව ඇන්තනී දැනගෙන සිටියා.තමාට එය කළ නොහැකි බව සිතූ ඇන්තනී තමාගේම සැලසුම අනුව මැතිව්ස් ඩිංගිය වෙත ගෙන යන්නට තීරණය කළා. ඩිංගියේ සිටි අනෙක් අය ඔවුන්ට කඹයක් වීසිකළා. කඹය අල්ලාගත් ඇන්තනී මැතිව්ස් සමඟ ප්‍රධාන ඩිංගි බෝට්ටුව වෙත ළඟාවුණා.මැතිව්ස් සිය සගයන්ට බාර කළ ඇන්තනීගේ ඊළඟ කටයුත්ත වූයේ රීස් බේරා ගැනීමය. තවත් ජීවිතාරක්ෂක ඇඳුමක් හා හෙල්මටයක් රැගත් ඇන්තනී යළිත් මුහුදට බැස්සේ තත්පරයක්වත් අපතේ නොයවා.ජෙරාඩ්ගේ මීළඟ පියවර වූයේ මැතිව්ස් වහා ගොඩබිමට යවා රෝහලට ගෙන යාමයි. ඔහු ඒ යුතුකම ඉටුකරද්දි ඇන්තනී රීස් වෙත ළඟාවුණා.දැන් ඇන්තනීට මහන්සියි. කොතරම් පළපුරුදු පිහිනුම් ශූරයකු වුවත් ඔහුටත් හරිම අමාරුයි. වමනය කරන්නට අවශ්‍ය වූ ඔහු රීස්ට නොපෙනෙන්නට ගල් කුළකට මුවා වී වමනය කළා.ඇන්තනී රීස්වත් මැතිව්ස් මෙන් ආරක්ෂක ඇඳුම් අන්දවා ප්‍රධාන බෝට්ටුව වෙත ගෙනාවා.බොහෝ වේලා දියේ සිටි රීස් පමණක් නොවෙයි ඇන්තනීගේ ද ශරීරයේ උෂ්ණත්වය අඩුවීමට ලක්වෙලා. කොහොම වුණත් මේ වන විට මුහුද ඔවුන්ට අනුකම්පාවෙන් මෙන් සිය සැඬ වේගය අඩු කරලා. මඳක් සන්සුන් වෙලා.වෙරළාරක්ෂක සේවයේ හෙලිකොප්ටරයක් මඟින් මැතිව්ස් හා රීස් දෙදෙනාම රෝහලට ගෙන ගියා. දොස්තරවරුන්ගේ මතය වුණේ තවත් විනාඩි දහයක් ශීතල වතුරේ සිටියානම් ඔවුන් මියයන්නට තිබුණු බවයි.කෙසේ හෝ පසුවදාම රෝහලෙන් පිටවූ මැතිව්ස් සහ රීස් සිය මවුපියන් සමඟ කෙළින්ම ආවේ ඇන්තනී ප්‍රධාන කණ්ඩායම වෙතයි. සිය පුතුන්ගේ ජීවිත බේරාගැනීම ගැන ඔවුන්ට ස්තුති කළ මවුපියන්ට ඇන්තනී සිනාසී කීයේ “ඔහොම තමයි කොල්ලන්ගෙ දඟකාරකම්. තව ටිකකින් සෙල්ලම ලෙල්ලම වෙන්න තිබුණේ” යනුවෙනි.ඇන්තනීටත් ජෙරල්ඩ්ටත් කාල් ඕ නීල්ටත් ලන්ඩනයේ පැවැති උත්සවයකදී සම්මාන පිදුවා.රිඩර්ඩ් ඩයජස්ට්දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=as1301064</link>
    <topic>වැඩි මහතත් හොඳ නෑ දුවේ</topic>
    <author>ලිව්වේ -ඉනෝකා සමරවික්‍රම</author>
    <content>වැඩි මහතත් හොඳ නෑ දුවේදියණියක් සිටින මවකගේ වගකීම අතිවිශාලය. අද දැරිය හෙට යෞවනියකි. යොවුන් වියෙන් පසුව ඇය තුරුණු වියට එළැඹෙන්නීය. ඉගෙනුම ලබාදීම මෙන්ම දියණියකට මනා පෝෂණයක් ලබාදීම ද දියණිය කුඩා කාලයේ සිටම මවකගේ වගකීමයි. ඒ අද දැරියක වුව ද ඇය මතු දිනයක මවක වීමට සූදානම් වන්නීය. ඒ සූදානමේ දී මවක වීමට ඇය තුළ සුදුසුකම් තිබිය යුතුය. මේ සුදුසුකම පෝෂණය පදනම් කරගත්තකි. තරුණියක පමණක් නොව ඕනෑම අයකු උසට සරිලන බරක් පවත්වාගෙන යාම ද වැදගත් වේ.තරුණිය, යෞවනිය බෙහෙවින් සුන්දරය. ඒ සුන්දර බව වඩාත් වැඩිකරනු ලබන්නේ ඇගේ ඇඳුම පැලඳුමයි. ඇඳුම් ඇඳීමේදී තිබෙන එකම අැඳුම වුවද පිරිසුදුවට ඇඳීම ඉතා වැදගත්ය.ඒ ශරීර සෞඛ්‍යය යහපත්ව පවත්වා ගැනීම සඳහාය. ලියක් මනාලියක් වන දා ඈ සතු රුව මෙන් ඈ සතු ගුණයහපත්කම ද ජීවිතයට ආලෝකයක් එක් කරනු ඇත.විශේෂයෙන්ම විවාහ වන වයසේ සිටින තරුණ දියණියන්ගේ පෝෂණය වෙනස් ආකාරයෙන් තිබිය යුතු දැයි අප මෙහිදී විමසා බැලිය යුතුය.මේ පිළිබඳව අදහස් දක්වන්නේ ද සොයිසා කාන්තා රෝහලේ සෞඛ්‍ය අධ්‍යාපන ඒකකයේ කාර්ය භාර හෙද නිලධාරිනී එස්.පී.අතුකෝරල මහත්මියයි.එදිනෙදා ජීවිතය මනා ලෙස පවත්වාගෙන යාමට කාටත් සමබල ආහාර වේලක් අවශ්‍ය වෙනවා.මෙහිදී පෝෂණය සම්පූර්ණ වෙන්න නම් මෙය කොටස් කිහිපයකට බෙදා දක්වන්න සිදුවෙනවා.අපි දරුවකුගේ නීරෝගිකම ගැන සැලකිලිමත් වෙන්නට අවශ්‍ය දරුවා මවු කුසයේ සිටින කාලයේ දී යි.ගැහැනු දරුවකු වැඩිවිය පැමිණි දා සිට ඇයට මනා පෝෂණයක් අවශ්‍යයි. මේ පෝෂණය කියන එක අපිට මේ විදිහට දක්වන්නට පුළුවන්.දෛනිකව ශක්තිය වැය වන නිසා අප පිෂ්ඨය සහිත ආහාර (කාබෝහයිඩ්‍රේට්) ගත යුතුයි.පිෂ්ඨය සහිත ආහාර ලෙස බත් අල බතල කොස් දෙල් ආදිය සඳහන් කරන්නට පුළුවන්.මෙහිදී අපි ආහාරයට ගත යුත්තේ වැඩි වේලාවක් ආහාර මාර්ගයේ රැඳී තිබෙන ආහාර. උදාහරණයක් ලෙස ආහාරය ගැනීමට සුදුසුම රතු තම්බපු හාල්, තම්බපු හාල් ආදියෙන් පිසූ බත්. නමුත් අද ඇතැම් අය තෝරා ගන්නේ හොඳින් සුද්ද කළ සහල් වර්ගය.නමුත් මෙය සුදුසු නැහැ. ඊට හේතුව මේවා ඉක්මනින් ශරීරයට උරා ගන්නවා. එය හොඳ නැහැ. නමුත් අතීතයේ අපේ ජීවන රටාව අදට වඩා වෙනස්. එදා අපි වෙහෙස මහන්සි වී වැඩ කළා. නමුත් අද එවැනි තත්ත්වයක් නැහැ. දැන් මිනිසුන්ගේ ජීවන රටාව වෙනස්.මහන්සි වී දහඩිය දමන්න වැඩ කරන්නේ නැහැ. මේ නිසා නොයෙකුත් ලෙඩ රෝගවලට මඟපෑදෙන්නට තිබෙන ඉඩකඩ වැඩියි.ඒවගේම ප්‍රෝටීන් – යකඩ කාන්තාවකට අවශ්‍යමයි.ප්‍රෝටීන් – යකඩ අඩු වුණොත් කාන්තාව නීරක්තියෙන් පෙළෙනවා. කාන්තාවකට නීරක්තිය හැදෙන්න බැහැ.ගැහැනු ළමයකුට නීරක්තිය තිබෙනවා කියන්නේ ඇය කිසිසේත්ම විවාහයට සුදුසු නැහැ කියන එකයි.ප්‍රෝටීන් බහුල ආහාර ලෙස සත්ව ආහාර, (මස්, මාලු, පීකුදු, කිරි, බිත්තර, කරවල ආදිය) දවසේ ආහාර වේලට අනිවාර්යයෙන්ම අඩංගු විය යුතුයි. යම් අයෙක් නිර්මාංශී නම් ඒ අයගේ ආහාර වේලට රනිල බෝග (කඩල කව්පි, මුංඇට ආදිය) එකතු විය යුතුයි. යකඩ ලබා ගැනීමට නම් අනිවාර්යයෙන්ම පලා වර්ග ආහාරයට ගත යුතුයි.විශේෂයෙන්ම තද කොළ පැහැති පලාවර්ග (ගොටුකොළ, කතුරුමුරුංගා, මුකුණුවැන්න ආදිය) එමෙන්ම ආහාරයට විටමින් වර්ග එකතු විය යුතුයි.අපට විටමින් වර්ග බහුලව ගත හැක්කේ කහ පැහැති එළවුළු පලතුරුවලින්. විටමින් වර්ග අපිට වඩාත් ප්‍රයෝජනවත් වන්නේ ඇස්වල පෙනීම මනා ලෙස පවත්වාගෙන යාමට, ශෛලවල වර්ධනයට, සම නීරෝගීව තබාගැනීමට, ප්‍රතිශක්තිකරණ පද්ධතියේ මනා පැවැත්මට, උපකාරී වෙනවා. විටමින් සී, විටමින් ඒ ආදිය පලතුරුවලින් ලබා ගන්නට පුළුවන්.මෙහිදී අඹ, වෙරළු, නෙල්ලි, පැපොල්, නාරං, දොඩම්, පේර, ඇඹරැල්ල වැනි පලතුරු ආහාරයට ගන්න පුළුවන් නම් වඩාත් හොඳයි.සමබල ආහාර වේලකට අඩංගු විය යුතු දේ සඳහන් කළා සේම අපි මේ දේවල් ආහාරයට ලබාගත යුතු ප්‍රමාණයක් තිබෙනවා. ඇට වර්ග නම් පොල්කටු හැඳි දෙකක් (පීරිසියකින් එකක්) පලා වර්ග පොල්කටු හැඳි දෙකක් ආදී වශයෙන් ගන්න පුළුවන් නම් හොඳයි. පිෂ්ඨය ගත යුත්තේ අඩුවෙන්. ඒ වගේම අපි දිනකට ජලය වීදුරු හයක් අටක් අතර ප්‍රමාණයක් පානය කළ යුතුයි.ඉහතින් දැක්වූයේ ශරීරයට අවශ්‍ය දේ. ඒ වගේම ලුනු, සීනි, තෙල් ශරීරයට අවශ්‍ය වුවත් අපි ඒවා ගත යුත්තේ අඩු ප්‍රමාණයෙන්.මනාලියක් වීම සඳහා සූදානම් වන ඇතැම් තරුණියන්ට ඇති ලොකුම ගැටලුව තරබාරු කමයි. ඇතැම් තරුණියන් අධික ලෙස තරබාරුයි.මොවුන් මුදල් වියදම් කරමින් තරබාරුව මට්ටු කරන්න නොයෙක් ආයතනවලට යනවා. නමුත් සමබල ආහාර වේලක් ලබාගන්නා ගමන් ව්‍යායාමවලත් යෙදෙනවා නම් මේ ගැටලුවට මුහුණ පාන්නට සිදුවන්නේ නැහැ. හැම විටම තරුණිය උසට සරිලන බරක් පවත්වාගෙන යාමට උත්සාහ කළ යුතුයි. එමෙන්ම තරබාරු අය තෙල් භාවිතය අවම කළ යුතුයි.අපි දකින තවත් දෙයක් තමයි හම පැහැපත් වීමට, එහෙමත් නැත්නම් හිසකෙස් ගැලවී යාමට නොයෙක් ප්‍රතිකාර කරනවා. නමුත් හැමවිටම අලුත් එළවුළු, පලතුරු ආදිය ආහාර ගැනීමට හැකි නම් මේ ගැටලුවලින් මිදෙන්නට පුළුවන්.වර්තමානයේ අධික තරබාරුවට හේතුවක් වෙලා තියෙන්නේ කෘත්‍රිම කෑම වර්ග ක්ෂණික කෑම හා රසකාරක යෙදූ පැණිබීම වර්ග. මෙන්න මේවායින් වැළකී පෙර සඳහන් කළ පරිදි ආහාර රටාවක් පවත්වාගෙන යනවා නම් අනාගතයේ කොලොස්ටරෝල්, අධි රුධිර පීඩනය, හෘදයාබාධ ආදී රෝගයන්ට ගොදුරු විය හැකි තත්ත්වය අවම කර ගැනීමට පුළුවන්.එමෙන්ම අවුරුද්දකට වතාවක් වත් වෛද්‍ය පරීක්ෂණයක් සිදුකර ගැනීම සුදුසුයි.එමෙන්ම ඇතැම් තරුණියන් කියන දෙයක් තමයි කම්මැලියි, නිදිමතයි, ඒ වගේම තමන්ට තරහා යනවා කියලා. මේ ලක්ෂණ තිබෙනවා නම් ඔවුන් තමන්ගේ ශරීරයේ අයඩින් තත්ත්වය ගැන සැලකිලිමත් විය යුතුයි. සිරුරේ අයඩින් අඩු වුණාමත් මෙවැනි ලක්ෂණ පහල වෙනවා. අයඩින් අඩු වුණාම ගලගන්ඩය රෝගය වැලඳෙන්න තිබෙන ඉඩකඩ වැඩියි.මේ සියල්ල ගැනම අවධානය යොමු කරලා සමබල ආහාර වේලක් දිනපතා ලබාගන්න ගමන් යහපත් සෞඛ්‍ය පුරුදුවලට හුරුවෙනවා නම් හෙට මනාලියක වන්නට සූදානම් වන තරුණියකගේ අනාගතය සම්පූර්ණ සුරක්ෂිතයි.එමෙන්ම යහපත් පුරුදු හොඳ ගතිගුණ තුළින් අපට අද යෞවනියගෙන් හෙට හොඳ බිරියක්, මවක් ලැබිය හැකියි.අද කතාබහකොළඹ ද සොයිසා කාන්තා රෝහලේ සෞඛ්‍ය අධ්‍යාපන ඒකකයේකාර්ය භාර හෙද නිලධාරිනී එස්.පී.අතුකෝරලලිව්වේ -ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=as1301065</link>
    <topic>ඕනෑම වරදක් මෛත්‍රී සහගතව පෙන්වා දෙන්නට උත්සාහ කළ යුතුය</topic>
    <author>රමණී සුබසිංහ</author>
    <content>ඕනෑම වරදක් මෛත්‍රී සහගතව පෙන්වා දෙන්නට උත්සාහ කළ යුතුයඅධ්‍යාපන අමාත්‍යාංශයේ පිරිවෙන් උපදේශකනැදගමුව විජය මෛත්‍රී හිමිතමන් ගේ සිත නො තවන, අනුන් හට ද විපතක් නොවන යම් වචනයක් වේ නම් එබඳු වචනය සුභාෂිත වන බවත් එබඳු වචනම කතා කළ යුතු බවත් බුදුරජාණන් වහන්සේ එක් අවස්ථාවක දේශනාකොට වදාළහ.තමෙ ව වාචං භාසෙය්‍ය - යා යත්තානං න තාපයෙ පරෙච න විහිංසෙය්‍ය - සා වෙ වාචා සුභාසිතා’යන ගාථා ධර්මයෙන් අර්ථ ගැන්වෙන්නේ එයයි. විශේෂයෙන් යහපත් කාන්තාවක් කෙරෙහි පැවතිය යුතු ගුණාංගයන් අතර යහපත් වචනයට හිමිවන අගය සුවිශේෂී ය. බාල, තරුණ, මහලු යන මේ කවර අවධියක දී වුවද ලෝකයා ඇය මූලිකව හඳුනා ගන්නේ ඇය ව්‍යවහාර කරන වචනයෙනි.සමාජයේ ආදරය, සැලකිල්ල මෙන් ම ගෞරවය අඩු වැඩි වන්නේ ද ඒ වචනයේ ස්වභාවය අනුවය. මේ නිසා තමන් ගේ ගෞරවය රැක ගන්නට සිතන, අන්‍යයන් ගේ ආදරය සැලකීම අපේක්ෂා කරන තරුණ දූවරු මෙන් ම කාන්තාවන් ද වචනය හැසිරවීම ගැන වැඩි අවධානයක් යොමු කිරීම වැදගත් ය.මවුපිය සෙවනේ සිටින දියණියකට වඩා විවාපත් දියණියකට ඇති වගකීම ඉහළය. අලුත විවාපත් ඇයට බොහෝ විට සැමියා මෙන් ම ඔහු ගේ නෑදෑ හිත මිතුරන් ද ආගන්තුකය. ඒ ආගන්තුකයන් ඇය දෙස බලන්නේත්, හඳුනා ගන්නේත් ඇය ගේ වාචික හැසිරවීම අනුවය. වචනය මෛත්‍රී සහගත නම්,‘සුභාසිතාච යා වාචා’අසන්නා ගේ සිත හා කන පිනවනවා නම්, දියුණුවට හේතු වනවා නම්, බොරු කීමෙන්, කේළාම් කීමෙන්, හිස් වචන කීමෙන්, රළු වචන කීමෙන් යන චතුර්විධ වාග් දුෂ්චරිතයෙන් වෙන් වන්නේ නම් ඇයට සමාජයේ පි‍්‍රය මනාප කාන්තාවක වීම, ගරු කටයුතු ආදර සංග්‍රහ ලබන කාන්තාවක වීම අපහසු වන්නේ නැත.අප ලොව්තුරා බුදුරජාණන් වහන්සේට ලක්ෂ සංඛ්‍යාත වූ ජනතාවට සමීපව ක්‍රියා කරන්නට අවස්ථාව සැලසුණේ උන්වහන්සේ නිරන්තරයෙන් ම සත්‍යවාදීව පි‍්‍රයවචන, පි‍්‍රය තෙපුල් කතා කිරීමේ ප්‍රතිඵලයක් ලෙසටය. උන්වහන්සේ නිරතුරුවම තම ශ්‍රාවකයන් ඇමතුවේ පි‍්‍රය වචනයෙනි.කොතෙක් වන පොත් කළ ද ගාථා මතකයේ නොසිටීම නිසා චුල්ලපන්තක පොඩි හාමුදුරුවන් ගැන උරණ වූ මහාපන්තක හාමුදුරුවෝ සිවුරු හැර ගෙදර යන්නැයි උන්වහන්සේට කී හ. ශෝකයට පත් චුල්ලපන්තක හිමි හඬමින් සිටිය දී එතැනට වැඩම කළ බුදුරජාණන් වහන්සේ පි‍්‍රය වදනින් චුල්ලපන්තක හිමි සනසා ධර්මය අවබෝධ කළහ. අවසානයේ රහත් බව ලැබීමට පවා හැකි විය.ජාතක පොතේ එන ‘නන්දි විසාල’ කතා පුවතින් ද යහපත් වචනයේ අනුසස් කිය වේ. ගැල් සියයක් එකවර ඇදීමේ තරගයකට සහභාගි වී නන්දිවිශාල ගවයාට තර්ජනය කරමින් සැර පරුෂ වචනයෙන් කතා කළ නිසා ගැල් ඇදීම පසෙක ලා බිම වැතිරී සිටි ගවයා නිසා ඌ ගේ ස්වාමියා තරගයෙන් පරාජය විය. හේතුව විමසා, සැර පරුෂ වදන් නිසා එවැන්නක් සිදු වූ බව දැන ගත් ඔහු ගවයාගෙන් සමාව ගෙන ආදර වදනින් ආමන්ත්‍රණය කළේ ය. සතුටට පත් ගවයා ගැල් සියල්ල එකවර අදිමින් සිය ස්වාමියා ජයග්‍රහණයට පත් කළේ ය. සිතා මතා ක්‍රියා කළ නොහැකි තිරිසන් සතුන් පවා පි‍්‍රය වචනයට පි‍්‍රය බව ඉන් කියැවේ.අප ජීවත්වන සමාජයේ මිනිසුන් විවිධාකාරය. සමහර පවුල්වල සැමියන් ඉතා දරදඬු ස්වභාවයේ, හික්මීමක් නැති අය වෙති. එවැනි තත්ත්වයක දී උන් හා උරණව රණ්ඩු දබර ඇති කර ගන්නවා වෙනුවට හැම මොහොතකම පි‍්‍රය වදනින් අමතා ඔවුන් අවනත කර ගන්නට විශේෂයෙන් කාන්තාවට ඉවසීමක් තිබෙනවා නම් පවුල් ආරවුල් දුරදිග යන්නේ නැත. ඇතැම් ගෙදරවල දරුවන් පවා හිතුවක්කාරී ස්වභාවය ඇත්තෝය. ඒ ගැන කෝපයෙන් පහරදීමෙන් හෝ බැණ වැදීමෙන් හෝ යහමඟට ගත නොහැකි ඒ දරුවන් ආදරණීය ආමන්ත්‍රණයෙන් නිවැරැදි කරවා ගැනීම අසීරු වන්නේ නැත. ඒ සඳහා හොඳ ඉවසීමක් හා හැකියාවක් මවකට තිබිය යුතුම ය.පි‍්‍රය මනාප වචනයෙන්, මුදු මොළොක් කතා බහෙන් අඹු සැමියන් අතර වගේම දූ දරුවන්, නෑදෑ හිතමිතුරන් අතර වූ සම්බන්ධතා මෙන් ම සමාජ සම්බන්ධතා ද ශක්තිමත් කර ගත හැකි ය. මුදු මොළොක් හදවතක් ඇති, කරුණාවේ උල්පත වූ අම්මාට ඕනෑම දඩබ්බර පුතෙක්, දියණියක්, ස්වාමි පුරුෂයෙක් හික්මවා ගැනීම අසීරු නොවේ. ස්වභාවයෙන් ම මුදු හදවතක් හිමි ඇය, මටසිලිටි වූ ගති ස්වභාව ඇති ඇයගේ වචනය ද මටසිලිටි නම්, ඕනෑම ගති ඇති කෙනෙක් හා සමඟ යහපත් ලෙස ගනුදෙනු කිරීම අපහසු වන්නේ නැත.අප තථාගතයන් වහන්සේ අංගුලිමාල වැනි දරුණු මිනීමරුවන් පවා දමනය කළේ ඔවුන් හා අවි ආයුධ ගෙන සටනට යාමෙන් නොව පි‍්‍රය වචනයෙනි. සැමියා, දරුවන් අහිමිව විකල් වී ගිය සිහියෙන් තමන් වහන්සේ වෙත ආ පාටාචාරාවන්ට,‘නැඟනිය සිහි එළවාගන්න’ යැයි උන්වහන්සේ මුදු මොළොක් ලෙස කතා කරමින් ඇයට ජීවිතයේ යථාර්ථය අවබෝධ කරවූහ.එක් අවස්ථාවක බුදුරජාණන් වහන්සේ භික්ෂුන් වහන්සේ අමතා,‘මහණෙනි, අංග පහකින් යුතු වූ වචනය සුභාසිත නම් වේ. දුර්භාෂිත නොවේ. එනම් සුදුසු කාලයෙහි කීමය. සත්‍ය වූවක්ම කීමය. මොළොක් වූවක්ම කීමය. අර්ථ සහිත වූවක්ම කීමය. මෛත්‍රී සිතින් කීමය’ යි දේශනා කොට වදාළහ.සුදුසු කාලය නොදැන කරන කතාව තවත් කෙනකුට හිරිහැරයකි. බරකි. එමෙන්ම කාලය අපතේ යාමකි. අසත්‍ය වචනය කොතරම් මිහිරි වුවද ඇති කරන්නේ අයහපතකි. එම නිසා සෑම මොහොතකම සත්‍ය කතා කරන්නට අප හුරු පුරුදු විය යුතුය. තමන්ගේ වචනය කොතරම් සත්‍ය වුවද අර්ථවත් වුවද, අසන තැනැත්තා කෙරෙහි අමනාපයක්, තරහක් ඇති කරන්නේ නම් එබඳු රළු වචනවලින් ප්‍රයෝජනයක් නැත. මේ නිසා ඕනෑම වරදක් මුදු මොළොක් ලෙස මෛත්‍රී සහගතව පෙන්වා දෙන්නට උත්සාහ කළ යුතුය. දෙලොව දියුණුවට හේතු වන සුභාසිත වචනය වන්නේ මේ කරුණුවලින් අංග සම්පූර්ණ වූ විටය.බෞද්ධයන් වන අප අනුගමනය කළ යුතු වන්නේ ද අප ගේ ශාස්තෲන් වහන්සේ පෙන්වා දුන් ඒ මඟය. එවිට අප ගේ ජීවිතය තමන්ටත්, අනුන්ටත් අර්ථාන්විත වන සේ පවත්වා ගැනීමට අසීරු නොවේ.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=as1301063</link>
    <topic>නෙළුම් විල</topic>
    <author/>
    <content>නෙළුම් විලමම යතුරු පැදියෙන් දුර ගමනක් යමින් සිටියෙමි.මද්දහනේ පීඩාව වැඩි වෙමින් තිබිණ.මඟ අයිනේ වූ විවෘත සිසිල්පැන් හලක් මගේ නෙත ගැටුණේ අහම්බෙනි. එතැන මඟීහු ද කිහිප දෙනෙක් වූහ.මම ද එහි නැවතුණෙමි.මේ තාවකාලික සිසිල්පැන් හල තිබුණේ අඹගස් හෙවණක ය. තැන සිසිල්ය. හිඳගන්නට ලී පිටපළුවක් ද සවිකර තිබිණි. මිල ගෙවා දොඩම් වීදුරුවක් ගත් මම ලී අසුනේ ඉඩ ඇති කොනෙහි හිඳ ගතිමි.එතැන මැදි විය පසු කළ මහත්වරු දෙදෙනෙක් කතාකරමින් සිටියහ. ඒ අසල ඔවුන් පැද ආ යතුරු පැදි දෙක ද විය. ඔවුහු ද මා මෙන් මහමඟ යමින් සිටියෝ ය. ඔවුන් දැන හඳුනාගෙන තිබුණේ ඊට ටිකකට කලින් බව ඔවුන්ගේ හැසිරීමෙන් මට පෙනිණ.’හරි වැඩේනෙ. දැන් අපිට පාරෙ යන්ඩම බෑනෙ’ පළමු වැනි මහතා කීවේය.ඔහු ගේ කතාව සනාථ කරමින් ඒ වන විටත් වාහන ‘චිස් චිස්’ හඩින් අප පසු කරමින් කාපට් පාරේ නොනවතින තරගයක යෙදී සිටියේය.’සහතික ඇත්ත. පුදුම අමාරුවකින් තමයි යන්ඩ වෙලා තියෙන්නෙ. අර බලන්ඩකො. අර යන අපූරුව!’ දෙවැනි මහතා එකිනෙක පරයා ඉස්සර කරන්නට වලිකන වාහන කෙරෙහි අවධානය යොමු කරවීය.”ටික කාලෙකට ඉස්සරවෙලා මේ පාරවල්වල අපි කොච්චර ලේසියෙන් ද එහා - මෙහා ගියේ? දැන් වාහන බලා ඉන්දැද්දි වැඩි වෙනව. මගෙ අම්මේ මෙහෙම අලුත් වාහන ගන්ඩ මේ දුප්පත් රටේ මිනිස්සුන්ට කොහෙන්ද සල්ලි?””කොහෙන් ලයිෂන් අරගෙන ද මන්ද? කිසිම විනයක් නෑ. හිටිහැටියෙ හරවනව. එක පාරට බ්‍රේක් කරනව. ඇඟට කපනව. හප්පගෙන යනව. අපි වාගෙ පරණ මෝටර් සයිකල් කාරයන්ව සතපහකට ගණං ගන්නෙ නෑ””ඕව ඉතිං වාහනවල වැරැද්ද නෙමේ. එළවන කෙනාගෙ විනයක් නැතිකම. අනිත් කෙනාට ඉඩක් දෙන්ඩ තරම් ඉවසීමෙ ගුණය නැතිකම. තමන්ම විතරයි යන්ඩ ඕනෑ කියන ආත්මාර්ථකාමී සංකල්පයේ පිහිටීම. මේක හරි අවාසනාවන්ත තත්ත්වයක්.””පාරවල් හැදෙන්ඩ ඕනැ තමයි, මිනිස්සු වාහන ගන්ඩ ඕනැ තමයි. ඒත් ඉතිං මේ වගේ පුංචි රටකට මෙච්චර වාහන මොකටද? තව ටිකක් කල් මේ විදිහට ගියොත් අපිට පාරෙ යාගන්ඩම බැරි වෙනව.””ඔයාට කියන්ඩ මහත්තයො, මට මගෙ බයිසිකලේ ගෙදර ගේට්ටුවෙන් පාරට දාගන්ඩ බැරුව සමහර වෙලාවට විනාඩි ගණන් බලා ඉන්ඩ සිද්ධ වෙනව. ඒ තරමට වාහන වැල.””අන්තිමට බැලින්නං නිසි විදිහට ලයිෂන් අරගෙන විනයගරුකව යන අපිට පාරෙ යාගන්ඩත් බැරි වෙලා”සාකච්ඡාවට සම්බන්ධ නොවී සිටීමට මට බැරිවිය.”අංකල් දන්නවද? පාරෙ අනික් වාහන යන වේගෙට සාපේක්ෂව තමයි අපිත් වාහන එළවන්ඩ ඕනෑ. නැත්තං අපි අමාරුවෙ වැටෙනව.” මම කීමි.”ළමයො මේව වේග සීමා පනවපු පාරවල් නෙමේනෙ. මේව පොදු පාරවල්. මේ වගේ පාරක වාහනේක යනව කියන්නෙ අනිත් වාහනවලට හිරිහැර වෙන විදිහට පුළුවන් තරම් වේගෙන් යනව කියන එක නෙමේනෙ ළමයො. වුවමනා වෙලාවට නවත්වගන්ඩ පුළුවන් වේගෙකින් ආරක්ෂාකාරීව විනයකට අනුව යාමනෙ රියදුරකුගෙ වගකීම. ඉතින් ඒකමනෙ අද පාරෙ නැත්තෙ” පළමුවැන්නාගේ තර්කය හමුවේ මම නිරුත්තර වීමි.”පාර කියන්නෙ ළමයො සමාජෙ කැඩපතක්. මේ පාරෙ වාහනවල හැසිරීමෙන් ප්‍රදර්ශනය වෙන්නෙ වාහන පදවන අයගෙ සමාජ හැසිරීමෙ තත්ත්වය. මේගොල්ලො පාරෙ යද්දී විතරක් නෙමෙයි, ජීවිතේ අනික් වැඩකටයුතුවලදිත් ඔය විදියෙ ආත්මාර්ථකාමීව තමයි හැසිරෙන්නෙ. මං කියන්නෙ බොරුවක් ද කියල ඔය ළමය අද ඉඳල හිතල බලන්ඩ. මං කියන දේ බොරු නං විතරක් ඔය ළමය කවද හරි මෙන්න මේ නම්බරේට කෝල් එකක් දීල මට බණින්ඩ.” දෙවැනි වැඩිහිටියා සිය දුරඇමතුම් අංකය මට පෑවේය.මම ඉතා සතුටින් ඔහුගේ දුරකථන අංකය සටහන්කර ගතිමි. ඒ ඔහු කියූ කාරණාවට නොවේ. කිසියම් දවසක මට ඔහුගෙන් ගුරුහරුකමක් ගන්නට වුවමනා වූ විට ප්‍රයෝජනයට ගනු පිණිස ය.  මීගමුවේ ඩෙන්සිල් කාංචන විසින් යොමු කරන ලද ලිපියක් ඇසුරිනි.මට තව විනාඩි දෙකක් දෙන්න” ඔහු ඉල්ලා සිටියේ ය.කසු කුසුව පැවතියේ මොහොතකි. මුළු පන්තියම නිහඬ විය.අපි ඇස් දල්වාගෙන ඔහු දෙස බලා සිටියෙමු.“මෙතෙක් කල් මාත් එක්ක රැඳුණට බොහොම ස්තුතියි. ඒත් තවත් පුංචි දෙයක් කියන්නම්. දැන් මේ පළාත සංචාරක පුරවරයක් වී හමාරයි. ඒ වගේ ම ඔය හැමෝම දකින්නෙ මේ පළාතෙ සුළු කොටසක් විතරයි. ඒත් තව ටික දිනකින් ඔය හැමෝම සමාජයට පිය නඟනවා. මේ සමාජය හරිම සංකීර්ණයි. ඉතින් දරුවනේ, ඔය දරුවන්ගෙ අනාගත ගමනෙදි හුඟක් අභියෝගවලට මුහුණ දෙන්න සිද්ධ වෙනවා.”මම මා බඳු ම වු සිසුන් ගේ මුහුණ නිරීක්ෂණය කළෙමි. හැමෝම දැහැන්ගත වූවාක් මෙනි. ඒ අතරතුර ඔහු කී යමක් මගේ සවනින් ගිලිහෙන්නට ඇත. මම මට ම දොස් කියමින් යළි ඔහුට සවන් දුනිමි.“... මං මගෙ ජීවිතේ ගැන විවෘතව කියන්නම්. මං පොඩි කාලෙ ඉඳලම හැදුණෙ වැඩුණෙ ආච්චියි - සීයයි ළඟ. ඒත් නිවාඩු කාලෙ මං අම්මයි, තාත්තයි බලන්න ගියා. අද මෙතන හිටියට මං ලොකු පවුලකින් ආපු කෙනෙක් නෙමෙයි. මම බොහොම දුප්පත් පවුලකින් මේ තැනට ආව කෙනෙක්. අපේ අම්මයි, තාත්තයි අපිව උස් මහත් කළේ හුඟක් අමාරුවෙන්. වවපු එළවළු හුඟක් දුර තියන පොළට අරං ගිහින් විකුණල. ලැබුණෙ සොච්චමක් වුණත් දෙමව්පියො අපි කාටවත් අඩුවක් කෙරුවෙ නෑ.”ඔහුගේ දෑස කඳුළින් තෙත් වූයේ අප බලා සිටියදීම ය. මගේ නෙත් යළිඳු මට නොදැනීම සිසුන් ගේ දෑස් සොයා ගියේ ය. ඔවුන් උත්සාහයෙන් කඳුළු සඟවා ගන්නට වෑයම් කරනු මට පෙනිණ. මසිත සැලිණ.“... සමහර අය හිතනවා සා. පෙළ කඩඉම ජයගත්තට පස්සෙ තමන්ට හැම දේම ලැබුණ කියල. එතකොට ඒ අයට තමන්ගෙ ගුරුවරු අමතක වෙලා යනව. පුංචි මානයක් ඇති වෙනව. ඒත් හොඳ ඉදිරි ගමනක් යන්න නම් නිහතමානි වෙන්න ඕනෑ. හැම ගුරුවරයකුටම ගෞරව කරන්න ඕනෑ”මෙහැම වදනක් ම ඊයම් බරු මෙන් මහඳ තුළ කිමිදිණ.මසිත වහා අතීත සිද්ධියකට දිව ගියේ ය. ඒ මා ඔහුගෙන් දඬුවම් විඳි දිනය ය. ඔහු මට කෝටු පහර දුන්නේ හැකි තරම් වැරෙන් යැයි මට සිතිණ. ඒ ලොකු රිදුම මා තුළ ඔහු කෙරෙහි වෛරයක් ඇති කළේ ය. එහෙත් ඒ හැඟීම ලජ්ජාවකින් වසමින් දැන් මසිත ඔහු කෙරේ උතුරා යන ගෞරවාදරයකින් පිරී යයි. එදින මා පහර කෑවේ ගණනක් වැරැද්දීම නිසා ය. මම වහා වැරදීම ඬවැරදි කර ගතිමි. ඒ අර දඬුවම නිසා ය.ඉන් පසු අප මිතුරු වූයේ කොතරම් ඉක්මනින් ද? විටෙක ඔහු අප ගේ හොඳම මිතුරාගේ තැන ද ගත්තේ ය. ජීවිතයේ තමන්ට මුහුණ දීමට සිදුවූ දේවල් ඔහු අපට කීවේ අව්‍යාජ සිනාවකින් මුව හැඩ කරගෙන ය. ඒවා අප ඇසූ හොඳම රස කතා වූයේ ඒ කතා ..... ජීවිතය පිළිබඳ කියැවුණ මහ බරක් වූ බැවිනි. ඒ කතා අප පිරිපුන් ලොවකට ගෙන ගියේ හිනා සාගරයක් ද මවමිනි. අපි ඇසින් කඳුළු පනින තුරු සිනාසුණෙමු.විටෙක ඔහු අපට පියා සදිසි විය. ප්‍රශ්නයක් ඇති වූ කල අපි හමුවට ගියෙමු. ඔහු විවෘතව අදහස් දැක්වූයේ ය. ඒ අදහස් ඔස්සේ අපට අපේ ප්‍රශ්න, ගැටලු විසඳා ගැනීමට ඥානය පහළ විය.ඔහුට ද නොයෙක් බාධා කරදර ඇති වූ බව අපි දුටිමු. ඔහුට ඒවා පයට පෑගෙන දුහුවිලි සේ විය. ඇතැම් විට ඔහු මේ බෝධිසත්වයෙකු දැයි සිතෙන තරමට ඉවසිලිමත් විය.“කෙටි පාරවල්වලින් ජීවිතය දිනන්න ගියොත් අපි පෙරහන් ඉවත් වෙනවා ළමයිනේ! ඒ නිසා අපි හිතා ගන්න ඕනෑ අභියෝගවලට අභියෝග කරන්න. ආදරණීය පුතේ, හිතට වෙර දී, ගතට සවි දී, හදාරනු මැනවි සිප් සතර. දිනෙක මම සැනසෙන්නම් ඒ දෙස බලා...”ඔහු ගේ අවසන් ඉල්ලීම එය විය. ගණිතය වැනි සංකීර්ණ විෂයයක් අයන්නේ සිට සරලව කියාදුන් පියාණනි ඔබට හිස නමමි. උදාන චාමින්ද ගුරු පියේ, තවත් පරපුරක දෑස් පාදන්නට ඔබට ශක්තිය, ධෛර්යය ලැබේවා!  මො/ කතරගම ජනාධිපති ම.ම. විද්‍යාලයයේ 2012 සා/ පෙළ සිසු කැළ වෙනුවෙන් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av1301062</link>
    <topic>කේට් වින්ස්ලට් ට මංගලම්</topic>
    <author>සුජීව තේවහෙට්ටිගේ</author>
    <content>කේට් වින්ස්ලට් ට මංගලම්ජනපි‍්‍රය නිළි කේට් වින්ස්ලට් රහසින්ම විවාහ වී ඇති බවයි හොලිවුඩ්පුරෙන් දැනගන්නට ලැබුණේ. මේ වන විට 37 වැනි වියෙහි පසුවන කේට් විවාහ වී ඇත්තේ නෙඩ් රොක්එන් රෝල් සමඟයි. ඔහු කලා ලෝකයට සම්බන්ධ අයකු නොවෙයි.මේ විවාහය කේට්ගේ දෙමව්පියන් දැනගෙන හිටියේ නැහැ. එය හොඳින්ම දැනගෙන හිටියේ කේට් සහ නෙඩ්ගේ සමීපතම මිතුරු මිතුරියන් කීප දෙනකු විතරයි. වැඩි සද්දයක් නොමැතිව මේ විවාහ මංගල උත්සවය පැවැත්වුණේ ඇමෙරිකාවේ කැට්ස්කිල් කඳුකර ප්‍රදේශයේ හෝටලයකදීයි. චාම්ව පැවැත්වුණු මංගල උත්සවය වර්ණවත් කළේ නොයෙක් වර්ගයේ වන මල්. විවිධ වර්ණයෙන් යුතු ලාම්පු ද දැල්වී තිබුණා.කේට්ගේ මංගල මුදුව නිර්මාණය කළේ බ්‍රිතාන්‍යයේ ප්‍රවීණ ස්වර්ණාභරණ ශිල්පී චාල්ස් ගූඩි. රජ පවුලේ සාරා - පිලිප් යුවළගේ මුදු නිර්මාණය කළේ ද ඔහුයි.කේට්, මීට පෙර දෙවරක් විවාහ වී සිටියා.සුප්‍රකට ‘ට්වයිලයිට්’ චිත්‍රපට මාලාවේ ප්‍රධාන චරිත නිරූපණය කළ රොබට් පැටින්සන් සහ ක්‍රිස්ටිනා ස්ටුවර්ට් සැබෑ ලෝකයේදී ද පෙම්වතුන් වී සිටිනවා. මෑතකදී ක්‍රිස්ටිනා ස්ටුවර්ට් ගැන නොයෙකුත් ආරංචි පැතිර යන්නට පටන් ගත්තා. ඒ, චිත්‍රපට අධ්‍යක්ෂ රූපට් සැන්ඩර්ස් සහ ක්‍රිස්ටිනා සම්බන්ධ කර ගනිමින්. මෙහි ඇත්ත නැත්ත කොහොම වෙතත්, පසුගිය නත්තල් සමයේදී රොබට් සහ ක්‍රිස්ටිනා ලන්ඩන් නුවර සංචාරය කරමින් සතුටින් කාලය ගත කළා.මේ ගැන රොබට්ගේ සොහොයුරිය වන ලිසී සිටියේ දැඩි කෝපයෙන්. ඇය නිතරම කීවේ රොබට්ව රැවටූ ක්‍රිස්ටිනා සමඟ ඔහු පෙමින් බැඳී සිටීම ගැන තමන් තුළ ප්‍රසාදයක් නැති බවයි. ලිසී මෙවැනි මතයක සිටිද්දී රොබට්ට ඇයව මුණ ගැසුණා. ඒ හමුවේදී රොබට් සහ ලිසී අතර උණුසුම් වචන හුවමාරුවක් සිදුවුණා. එය කෙළවර වුණේ පහර දීමකින්. දැනගන්න ලැබෙන හැටියට නම් ලිසී, තම සොහොයුරාගේ හිස සපා කා තිබෙනවා.සුපිරි ගායිකා ජෙනට් ජැක්සන් පසුගියදා විවාහ ගිවිසගෙන තිබෙනවා. ඒ, කටාර් රාජ්‍යයේ කෝටිපති ව්‍යාපාරිකයකු වන විසාම් අල් මානා සමඟයි. ජෙනට්ගේ වයස දැන් අවුරුදු 45 ක්. ඇයගේ පෙම්වතාගේ වයස අවුරුදු 37 යි.ජෙනට් සහ විසාම් මුලින්ම මුණ ගැසී ඇත්තේ 2009 දෙසැම්බර් මාසයේ දී දෝහා - කටාර් රාජ්‍යයේ පැවැත්වුණු ප්‍රසංගයකදීයි. ඉන් පසුව 2010 වසරේ පටන් නිරතුරුවම හමුවුණු මේ දෙදෙනා විවාහ ගිවිස ගෙන ඇත්තේ කාටත් හොර රහසින්මයි.විවාහ මංගල උත්සවය ලබන වසරේදී පැවැත්වීමට බලාපොරොත්තු වන බවයි ජෙනට් සහ විසාම් ප්‍රකාශ කළේ. මුස්ලිම් චාරිත්‍රයන් අනුව මෙම මංගල උත්සවය පැවැත්වීමට දැනටමත් තීරණය කර තිබෙනවා. මංගල උත්සවයට පැමිණෙන සියලුම ආරාධිතයන්ට ඩොලර් 10,000 ක් වටිනා රොලෙක්ස් අත්ඔරලෝසුව බැගින් පිරිනැමීමට තමන් අදහස් කර සිටින බවත් විසාම් පැවසුවා.ජෙනට් මීට කලින් දෙවරක් ම විවාහ වී සිටියා.ජනපි‍්‍රය ගායිකා, ශකිරා පසුගිය සතියේ මව් පදවිය ලැබු බවයි හොලිවුඩ් මාධ්‍යයන් වාර්තා කර තිබුණේ. ඇයට කුළුඳුලේ ලැබුණේ පුතෙක්ලු.ශකිරා පෙමින් බැඳී සිටින්නේ ස්පාඤ්ඤ ජාතික පාපන්දු ක්‍රීඩකයකු වන ජෙරාඩ් පික් සමඟයි. නමුත් ශකිරා මව් පදවිය ලබන විටදීත් දෙදෙනා නිත්‍යනුකූලව විවාහ වී සිටියේ නැහැ. “අපේ පුතා අපට ලැබුණා. අපි දෙන්නට පුදුම සතුටක් දැනෙනවා. අපිට සුබ පැතූ හැමටම ස්තුතියි.” ජෙරාඩ් ස්පාඤ්ඤ භාෂාවෙන් ප්‍රකාශ කළා. සමහරු පැවසුවේ මේ ආරංචිය බොරුවක් විය හැකි බවයි. ස්පාඤ්ඤයේ මෝඩයාගේ දිනය ලෙස සැලකෙන දිනයකදී මේ ආරංචිය පැතිරී යාම ඊට හේතුවයි.කොහොම වෙතත් මීට කලින් ප්‍රකාශ වී තිබුණේ ශකිරා ලබන මස මුලදී මව් පදවිය ලබන්නට සූදානම්ව සිටින බවයි.ජෙරාඩ් සහ ශකිරා බලාපොරොත්තුවෙන් සිටියේ ද පුතෙක්.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av1301063</link>
    <topic>හිනා කතා</topic>
    <author/>
    <content>හිනා කතා‘මම ලබන මාසෙ පළවැනිදා ඉඳලා ‘කැලණි පාලම’ නාට්‍යයේ රඟපෑමෙන් අයින් වෙනවා මෙයා. ඒක කියලා යන්ඩයි මම මේ ආවේ.’ සමරකෝන්ගේ අභාවයෙන් පසු ‘කැලණි පාලම’ නාට්‍යයේ කටයුතු භාරව සිටින ඔහුගේ බිරිය රම්‍යා හමුවූ එම නාට්‍යයේ නළුවකු වූ අබේනායක කීවේය.‘මොකද මේ ගහෙන් ගෙඩි එන්නා වගෙ එහෙම හදිසි තීරණයක් ගන්ඩ හිතුවේ. අපෙන් මුකුත් වැරැද්දක් වත් වුණා ද?’ රම්‍යා ඇසුවේ විමතියෙනි.‘අනේ නෑ, එහෙම දෙයක් නෙමෙයි. මේක මම කාලෙක ඉඳලා හිත හිතා හිටිය දෙයක්. වික්ටර් රත්නායක ‘ස’ ප්‍රසංගය නවත්තන්ඩ තීරණය කළාම මටත් හිතුණා මේ තීරණය ගන්ඩ. මම දැන් අවුරුදු 30 ක් විතර ‘කැලණි පාලමේ’ රඟපෑවා. කිසිම කෙනෙක් දන්නෙ නැහැනෙ ඒ වගක්. තව ඉස්සරහට හිටියත් ඔච්චර නෙ රම්‍යා.’ අබේනායක හිතේ අමාරුවෙන් මෙන් කීවේය.‘ගෑනු වයසට යන්නෙ නෑ කියන කතාව ඇත්ත ද මිස්ටර් සමරකෝන්?’අබේනායක තම මිතුරු සමරකෝන් ගෙන් ඇසුවේ කොළඹින් දුර බැහැර ප්‍රදේශයක නාට්‍යයක් සඳහා බස් රථයේ යමින් සිටියදීය.‘ඇත්ත නේන්නං. 1978 දී මගේ මේ නාට්‍යය පටන් ගන්න කොට ඇහැව්වාම මැණිකෙ කිව්වෙ එයාගෙ වයස අවුරුදු 30 යි කියල. දැන් මේ 1995 නෙ. අද ඇහුවත් මැණිකෙ කියන්නෙ එයාගෙ වයස අවුරුදු 30 යි කියල නෙ.’සමරකෝන් සෝපහාසයෙන් පිළිතුරු දුන්නේය.‘තරහා වෙන්ඩ එපා ලකී මහත්තයා මෙහෙම කිව්වට. මේ පාර නං මං ඔය එක බල්ලෙකුටවත් වැඩ කරන්නෙ නැහැ.’නාමයෝජනා දිනය ආසන්න වෙද්දී තම ඡන්ද ව්‍යාපාරයේ වැඩ ඇරැඹු හිටපු මන්ත්‍රිතුමා, තම පැරැණි සගයකු වූ රාමනායක හමුවීමට ඔහුගේ නිවෙසට ගියේය. එහිදී මන්ත්‍රීවරයා තම ඉල්ලීම් ගණනාවක් නොතකා හැරි අයුරු සිහිපත් කරමින් රාමනායක නොමනාපයෙන් කීවේය.‘ආ ඒකට කමක් නෑ රාමනායක. තමුන්ගෙ පරම්පරාවේ අය කවුරු හරි ඡන්දෙ ඉල්ලනවානං නෙ ඔය ප්‍රශ්නෙ එන්නෙ. දැන් තමුසෙ මට වැඩ කරනවකො.’හිටපු මන්ත්‍රිතුමා ඇඟටපතට නොදැනී පිළිතුරු දුන්නේය.‘ඔයාට ලැජ්ජා නැද්ද අනේ, ඔය වගෙ පරණ කලිසමක් ඇඳගෙන පාරේ යන්න.’ උදේ කාර්යාලයට යාමට ලැහැස්ති වන තම සැමියාගේ ඇඳුම දෙස බලා කට ඇද කරගත් අමිතා ඇසුවාය.‘මොකට ලැජ්ජා වෙනව ද? එහෙම නං මං ඔයා එක්කත් පාරේ යන්නෙ.’ සැමියා බෑගයක් රැගෙන එළියට බසිමින් කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av1301064</link>
    <topic>ගැළපෙන කෙනා සුදුසු මොහොතේ දී හමුවේවි</topic>
    <author>ගාමිණී සුසන්ත</author>
    <content>ගැළපෙන කෙනා සුදුසු මොහොතේ දී හමුවේවිඇය චතුරය; දක්ෂය. රූපවාහිනී වැඩසටහන් ඉදිරිපත් කරන්නියක ලෙස ඇය තම අනන්‍යතාවය මාධ්‍ය ක්ෂේත්‍රය තුළ ප්‍රබල ලෙස ගොඩනඟාගෙන ඇත. ඇය තනුජා ජයවර්ධන. තනුජා සිරස මාධ්‍ය ජාලයේ ක ජ් ර් නාළිකාවේ කළමනාකාරිණියයි. ඇය මාධ්‍ය ක්ෂේත්‍රයේ තරුවක් ලෙස හැඳින්වීම නිවැරැදිය. අද “තරුවක් සමඟ වරුවක්” විශේෂාංගය වෙන් වන්නේ තනුජා ජයවර්ධන සමඟ කළ කතාබහ වෙනුවෙනි.තනුජා කොහොමද මේ දවස්වල ජීවිතේ සතුටින් ගෙවෙනවාද?ඔව් මම ඉතාම සතුටින් තෘප්තියෙන් ජීවත් වෙනවා. මම කවදාවත් අනුන්ගේ කරදර මගේ කරට ගන්න කෙනෙක් නෙමෙයි. මගේ රැකියාව අනුව Y FM ශ්‍රාවකයින්ට 2013 වසරේ අලුත් වැඩසටහන් නිර්මාණය කරන්න මේ දවසවල වෙහෙසෙනවා. පසුගිය සති කීපයේ නම් මම ශ්‍රී ජයවර්ධනපුර විශ්වවිද්‍යාලයේ ජනසන්නිවේදනය පිළිබඳ උපාධියේ විභාගයට මහන්සි වුණා.ඔබේ පාසල් ජීවිතය සිහිපත් කරමු...මම පාසල් ගියේ බම්බලපිටියේ ලින්ඩ්සේ බාලිකා විදුහලට. පාසලේදි ක්‍රීඩා කටයුතුවලට තමයි වැඩි උනන්දුවක් දැක්වූවේ. මීටර් 100, 200, උස පැනීම, නෙට්බෝල් වගේ ක්‍රීඩා ඉසව් මම කළා. පාසලේ කී‍්‍රඩා නායිකාව ලෙසත් මම කටයුතු කළා. කලාවට මාධ්‍යයට වැඩි උනන්දුවක් පාසල් යන කාලෙදි තිබුණේ නෑ. නමුත් ලියන්න, පොත් කියවන්න මගේ හිතේ ගොඩක් ආසාවක් තිබුණා. පාසල් යන කාලෙ මට ආශාවක් තිබුණා වේදිකා නාට්‍යයක් අධ්‍යක්‍ෂණය කරන්න. මගෙ අම්මටයි තාත්තටයි ලොකු ඕනකමක් තිබුණා මාව බැංකුවක රැකියාවට යවන්න. ඒ තාත්තයි අක්කයි දෙන්නම බැංකුවල සේවය කළ නිසා. මගේ දෙමව්පියෝ විභාග පාස් වෙන්න මට විශාල වශයෙන් බලපෑම් කළේ නෑ. නමුත් මම හොඳින් ඉගෙන ගත්තා. මම මගේ පාසල් කාලය ගත කළේ හරිම නිදහස්ව.එතකොට ඔබ මාධ්‍යයට සම්බන්ධ වුණේ කොහොමද?උසස් පෙළ කරල ගෙදර ඉන්න විට, මට දැනගන්න ලැබුණා ප්‍රදීප් කුමාර බාලසූරිය සංස්කරණය කරන ‘යාත්‍රා’ පුවත්පතට නිදහස් මාධ්‍යවේදීන් බඳවා ගන්නා බව. ඒකට මම ප්‍රදීප් අයියව මුණගැසෙන්න ගියා. ප්‍රදීප් අයිය මට වැඩ කීපයක්ම පැවරුවා. ඉන් එක වැඩක් තමයි “සිරස” නාළිකාවේ කට්ටියව ඉන්ටවිව් කරල ලිපියක් ලිවීම. මම ඒ සඳහා සිරසට ගියා. ඒ ගමනෙදි මට නිමල් ලක්ෂපතිආරච්චි මහතාව හමුවුණා. ඔහු මට කිව්ව “අපි සිරස tv එකේ අලුත් වැඩසටහනක් කරනව. ඒක ඉදිරිපත් කරන්න කෙට්ටු උස කොන්ඩෙ තියෙන පිරිමි ළමයෙක්ව අපිට හමු වුණා(නාරද); අපිට ඕන තව ඔයා වගේ ගෑනු ළමයෙක්” කියල. ඊට පස්සෙ ඇහුව “කැමැතිද ඒකට සම්බන්ධ වෙන්න” කියල. මම හා කිව්ව. ඒ විදියටයි මම සිරස “රස රිසි ගී” වැඩසටහන කරන්න සම්බන්ධ වුණේ.ඔබත් නාරදත් “රස රිසි ගී” ඉදිරිපත් කළ මුල් වකවානුවේ විශාල රසික පිරිසක් එම වැඩසටහන සමඟ සිටියා නේද?ඇත්තෙන්ම ඔව්; විශාල රසික පිරිසක් “රස රිසි ගී” වැඩසටහන වටා සිටියා. ඒකට ප්‍රධානම හේතුව වුණේ නාරදත් මමත් සාම්ප්‍රදායික වැඩසටහන් ඉදිරිපත් කිරීමේ ශෛලියෙන් බැහැර වෙලා සජීවී ආකාරයකින් “රසරිසි ගී” ඉදිරිපත් කළ නිසයි. ඊට පෙර මෙවැනි වැඩසටහන් ඉදිරිපත් කළේ නිවේදක නිවේදිකාවන් හැටියට. නමුත් අපි ඒ වැඩසටහන ඉදිරිපත් කළේ Presenter (ඉදිරිපත් කරන්නන්) හැටියට. ඒකයි විශාල පිරිසක් මේ වැඩසටහන වටා එකතු වුණේ. දැන් මම තනිවමයි රසරිසි ගී ඉදිරිපත් කරන්නේ. අවුරුදු 13 ක් දැන් මම මේ වැඩසටහන ඉදිරිපත් කරනවා. අලුත් සංගීත පරපුරක් සමඟ දැනුත් ඉතාම සාර්ථකව “රසරිසි ගී” කරනවා.එකට වැඩ නොකළාට නාරදත් ඔබත් අදටත් මිතුරන් ද?ඇත්තටම ඔව්. අපි ඉතාම හොඳ මිතුරන්. මම ක්ෂේත්‍රයට සම්බන්ධවනවිට නාරදට මේ ක්ෂේත්‍රය ගැන ගොඩක් අත්දැකීම් තිබුණා. ඒ නිසා මගේ අඩුපාඩු පෙන්වා දෙමින් නාරද සැමවිටම මට මඟ පෙන්වූවා. දවසක් මම කොළඹ එනකොට වේගයෙන් කාර් එක එළවනව දැකල නාරද මට කිව්ව “වේගයෙන් කොළඹ කාර්එක එළවන්න එපා; වැඩක් නෑ යන ගමන හෙමින් යන්න” කියල. අදත් මට කාර්එක එළවද්දී නාරදගෙ ඒ කිව්ව දේ මතක් වෙනව. අදත් පෝය වගේ නිවාඩු දවස්වලට මම නාරදලගෙ ගෙදර යනව. ඒ තරමටම අපි මිතුරො. නාරදගෙන් මගේ ජීවිතයට එක්කරගත් හොඳ දේවල් ගොඩක් දේවල් තියෙනව.සිරස මාධ්‍ය ජාලයේ ඔබ දරන තනතුර කුමක්ද?මම Y FM ගුවන් විදුලි නාළිකාවේ කළමණාකාරිණිය ලෙස සේවය කරනවා. Y FM නාළිකාව පටන්ගත්ත දවසේ ඉඳලා දැන් අවුරුදු 7 ක් මේ නාළිකාව කරනවා. Y FMඅපි කරන්නෙ තාරුණ්‍ය වෙනුවෙන්.ඔබ “සිරස” රූපවාහිනියේ ප්‍රවෘත්ති නිවේදිකාවක් ලෙස වැඩ කරන්නේ ඊට අමතරවද?ඔව්. මම මේ මාධ්‍ය රැකියාවට කැපවුණු චරිතයක්. මම තොරතුරු පිපාසයෙන් ඉන්න කෙනෙක්. ඒ වගේම මම දේශපාලනික සත්වයෙක්. ඒ නිසා රටේ ලෝකයේ වෙන දේවල් දැනගන්න මම හරිම උනන්දුයි. දිනපතා සෑම පුවත්පතක් වගේ ම මම කියවනවා. ඒ නිසා “සිරස” රූපවාහිනියේ ප්‍රවෘත්ති ඉදිරිපත් කරන්නේ හරිම කැමැත්තෙන්.ක ජ්ර්නාළිකාවේ අරමුණු මොනවාද?අපි අමතන්නෙ තාරුණ්‍යයට. තාරුණ්‍ය මොහොතින් මොහොත වෙනස් වෙනවා. රෑට නිදාගන්න තරුණයා හෝ තරුණිය නෙමෙයි උදේට නැගිටින්නේ; වෙනස්ම පුද්ගලයෙක්. Y FMනාළිකාවෙන් අපි ප්‍රධාන වශයෙන්ම අරමුණු කරගන්නේ විනෝදාස්වාදය, ඊළඟට වගකීමකින් යුතු තරුණ පරපුරක් සමාජගත කරන්නේ කොහොමද කියන එක ගැනත් අපි හිතනවා. ඒ වගේම ඔවුන් හමුවේ ඇති ප්‍රශ්නවලට ඔවුන් මුහුණ දිය යුත්තේ කෙසේද කියන එකත් තාරුණ්‍යයට අධ්‍යාපනය කෙතරම් වැදගත් ද කියන එකත් අපි අරමුණු කරගෙන තියෙනවා.නමුත් Y FMනාලිකාවට ඇතැම් අවස්ථාවල චෝදනා එල්ල වී තිබෙනවා නේද?මේ ගුවන් විදුලි නාළිකාවට චෝදනා එල්ල කරන්නේ නියම විදියට මේ නාළිකාවට සවන් දෙන්නේ නැති උදවිය. අපි ගුවන් විදුලි නාළිකාවක් හැටියට සමාජයේ විවිධ කොටස්වලට; විශේෂයෙන්ම පාසල්වලට උදව් කරනවා. ඒ නිසා විදුහල්පතිවරු, ගුරුවරු, සිසු සිසුවියන් සමඟ අපි නිතරම අදහස් හුවමාරු කරගන්නවා. අපි භාවිතා කරන්නේ සරල භාෂාවක්. සමාජයේ බහුලව භාවිතාවෙන ඉංගී‍්‍රසි වචන අපි භාවිතා කරනවා. සමාජයට නොගැළපෙන කිසිම දෙයක් Y FM තුළින් අපි ඉදිරිපත් කරන්නේ නෑ. එහෙම නොවුණා නම් අවුරුදු 7 ක් සාර්ථකව අපිට පවතින්න බැහැ.මොනවද ඔබේ පවුලේ තොරතුරු?අම්මයි තාත්තයි අක්කයි මමයි තමයි අපේ පවුලේ ඉන්නෙ. අක්ක විවාහකයි. තාත්ත දැන් විශ්‍රාමිකයි. අම්මයි තාත්තයි මගේ වැඩවලට ගොඩක් උදව් කරනවා.ඔබත් දැන් විවාහවන වයසේ පසුවන යුවතියක් නේද?මම ඔය ප්‍රශ්නය දකින්නේ මේ විදියට. සමාජයේ ආරක්ෂාව බලාගෙන විවාහවෙන්න ඕන කියන පදනමේ මම නැහැ. මගේ රස්සාව ඇතුළේ මට සියලුම ආරක්ෂාව ලැබිල තියෙනව. මේ වෙනකොට මට හැමදේම දෙවියන් විසින් දීල තියෙනව; හොඳ අම්ම තාත්ත කෙනෙක්, ජනපි‍්‍රයත්වය, දක්ෂතාවය, මිල මුදල්, හොඳ යාළුවො වගේ හැම දෙයක් ම. ඒ වගේම මගේ ජීවිතයට සුදුසු කෙනාත් සුදුසු මොහොතේදී ලැබෙයි කියන විශ්වාසයත් මට තියෙනවා. එහෙම නැතිව මට නොගැළපෙන කෙනෙක් සමඟ විවාහ වෙලා එයාගෙ ජීවිතයත් මගේ ජීවිතයත් විනාශ කරගන්න මම කැමැති නෑ. හැබැයි ජීවිතයට සහකරුවෙක් ඕන කියන මතයේ මම ඉන්නව.ඒ කියන්නෙ ඔබට පෙම්වතෙක් ඉඳලම නැතිද?ඉඳල තියෙනව. මගෙ රැකියාව හරිම කාර්ය බහුලයි. මගේ රැකියාවේ ස්වභාවය තේරුම් ගන්න බැරිවුණු නිසා ඒ ප්‍රේමය මගේ ජීවිතයෙන් දුරස් වුණා.මොනවගේ බලාපොරොත්තු ද ඔබ ඉදිරියේ තියෙන්නෙ?බොල්ගොඩ ගඟ ළඟ මම පුංචි ගෙයක් හැදුවා. ළඟදීම ඒකට යන්න බලාපොරොත්තු වෙනවා. ඒ වගේම ඉදිරියේදී කෙටි චිත්‍රපටයක් අධ්‍යක්‍ෂණය කරන්නත් බලාපොරොත්තුවක් තියෙනවා. මම සේවය කරන මහරාජා ආයතනය මාව හොඳින් බලා ගන්නව. මට හොඳට සලකනවා. ඒ නිසා මහන්සිවෙලා වැඩ කරලා වෘත්තීය මට්ටමින් ඉහළට යන්නත් බලාපොරොත්තු වෙනවා.ගාමිණී සුසන්තඡායාරූපය – ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av1301065</link>
    <topic>සුමීගෙන් අහන්න</topic>
    <author/>
    <content>සුමීගෙන් අහන්නමාතලේ ධර්මා ඒකනායකප්‍රශ්නය - ‘ප්‍රතිරූ’ චිත්‍රපටය බලලා කාගේදෝ නහරක් පිපුරුණාලු නේද?පිළිතුර - ප්‍රතිරූ බලල ද? මං හිතුවේ ‘කර්ම’ බලලා කියලා.ජාඇළ වෙරෝනිකා ජයමහප්‍රශ්නය - ‘ආයේ දීත් බහාර් කේ’ නම් වූ හින්දි චිත්‍රපටය ගැන යමක් කියන්න?පිළිතුර - රඝුනාත් ජලානි අධ්‍යක්ෂණය කළ මේ චිත්‍රපටයේ ධර්මේන්ද්‍ර, ආශා පරේක්, බාල්රාජ් සහ්නි, රාජේන්ද්‍රනාත් ප්‍රධාන චරිත රඟපෑවා. සංගීතවත් කළේ ලක්ෂ්මිකාන්ත් ප්‍යාරේ ලාල්.මීගමුව මහහුණුපිටියේ යොහාන් කුමාර් ද සිල්වාප්‍රශ්නය - ඩබ්ලිව්. ජයසිරි ගැන ඔබ ඇසූ හොඳම කතාව කුමක් ද?පිළිතුර - මේ කතාව කිව්වේ ජයසිරි සමඟ අවුරුදු ගණනාවක් එකට ඇසුරු කළ ප්‍රවීණ සිනමාකරුවෙක්. ජයසිරි ලවුඩ්ස්පීකර් එකක් මිස මයික් එකක් නෙමෙයිලු. මතවාදය තියෙන්නේ මයික් එකෙන් කතා කරන කෙනා ළඟ. ජයසිරි කරන්නේ ඒක සන්නිවේදනය කරන එක. එක කාලයක ඒ මයික් එක එක්කෝ පතිරාජ ළඟ, නැත්නම් ධර්මසිරි ළඟ; නැත්නම් කේමදාස මාස්ටර් ළඟ. ඔය යනාදි වශයෙන්.වත්තල සරත් කාරියවසම්ප්‍රශ්නය - සංගීත නිපුන් මහාචාර්ය සනත් නන්දසිරි, විශාරද එඩ්වඩ් ජයකොඩි යන ගායකයන්ගේ අලුත් තොරතුරු දැනගන්නේ කොහොම ද?පිළිතුර - මල්කාන්තිටයි, චරිතටයි කතා කරලා බලන්න.හබරාදූවේ ගාමා ගාමිණි සුබසිංහප්‍රශ්නය - සිදුහත් චරිතය පාදක කරගත්, ප්‍රථම සිංහල නවකතාව මාර්ටින් වික්‍රමසිංහගේ ‘බවතරණය’ ද?පිළිතුර - නැහැ භද්‍රජි මහින්ද ජයතිලකගේ ‘සුදු හංසයෝ ඉගිල ගියහ’.පොළොන්නරුවේ මාලා පෙරේරාප්‍රශ්නය - මාළුවා ගේ ගැහැනු සතා කවුද?පිළිතුර - ‘මාලි’ නැත්නම් ‘මාළු කෑල්ල’.නිවිතිගල අඛිල සඳරේඛාප්‍රශ්නය - අපේ සිනමාව ඩිජිටල්කරණය වීම ගැන ඔබේ අදහස් දක්වන්න.පිළිතුර - පෑන රත්තරන් වුණත් වැඩක් නැහැ කවියක් ලියන්න තරම්වත් ප්‍රතිභාවක් නැත්නම්. වඩා වැදගත් ඇනලොග් ද? ඩිජිටල් ද කියන එක නෙමෙයි. නිර්මාණ ප්‍රතිභාවයි. ලෝකයේ ශ්‍රේෂ්ඨතම චිත්‍රපට හැදිලා තියෙන්නේ අවම තාක්ෂණික පහසුකම් යටතේ.කොච්චිකඩේ තුසිත පරණවිදානප්‍රශ්නය - අපේ රටේ අය ලෝක විනාශයට බය නොවුණේ ඇයි?පිළිතුර - එහෙම බය නොවුණේ කරුණු දෙකක් නිසයි. එකක්; ලෝක විනාශයට වඩා විසඳාගත යුතු වෙනත් ප්‍රශ්න අපේ රටේ අයට තිබුණා. අනික තමන් විතරක් නෙමෙයිනේ මැරෙන්නේ. තමන්ගෙ හතුරොත් මැරෙනවනේ. ඒ වගේ කාලකණ්ණි සතුටක් හුඟ දෙනෙක් තුළ තිබුණා.කුලියපිටියේ විරාජ් දනන්සූරියප්‍රශ්නය - අමරදේවයන්ගේ ‘මේ සිංහල අපගේ රටයි’ ගීතය ජාතිවාදි ගීතයක් ද? 1983 දී ජූලි කලබල අවස්ථාවේ පේරාදෙණි සරසවියේ සිසුන් දෙමළ සිසුන්ට පහරදීමේදී එම ගීතය ගායනා කරමින් පහර දුන් බව කියැවෙනවා.පිළිතුර - ඒක ජාතිවාදි ගීතයක් යැයි මා සිතන්නේ නැහැ. අනික ඒ පහරදීමට අමරදේවයන් වගකිව යුතු ද? ඒත ඔළමොට්ටල ජාතිවාදී සිසුන්ගේ බලු වැඩක්.ඉහළ තල්දූවේ ආනන්ද වික්‍රමආරච්චිප්‍රශ්නය - මර්සලිනු ජයකොඩි ගරු පියනම ‘ආදරවන්තයෝ’ චිත්‍රපටයට ලියු ‘දවසක මුතුවැල් ගෙනෙනවා’ ගීතයේ මුල් වචන එම චිත්‍රපටයේ සංගීතඥ පේ‍්‍රමසිරි කේමදාස වෙනස් කළා යැයි කියන්නේ ඇත්ත ද?පිළිතුර - ඔව්. ඒ ගීතයේ මුල් වචන තිබුණේ ‘දවසක මා මුතු අඬනවා, ගෙනැත් නුඹට පලඳනවා’ යනුවෙන්.මේ සතියේ පහත නම් සඳහන් අයත් ප්‍රශ්න එවා තිබුණා. මාකන්දන සෝමසිරි සෝමරත්න, කපුගොඩ මාළිඳ සරත් රණසිංහ, මීගමු කට්ටුවේ ඇම්. ඩී. විල්ෆ‍්‍රඩ්, ගල්කිස්සේ නදී කරුණාරත්න, කෑගල්ලේ රණවීර ලියනගේ, කඩවත සුජාතා ගුණවර්ධන, කුලියපිටියේ කපිල ජයවිලාල් හේරත්, බණ්ඩාරවෙල එල්. ඒ. පී. ලියනආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av1301066</link>
    <topic>පියා වෙනුවෙන් චිත්‍රපටයක් තනන භෞත චිකිත්සකවරිය</topic>
    <author>තුෂාරි වික්‍රමසිංහ</author>
    <content>පියා වෙනුවෙන් චිත්‍රපටයක් තනන භෞත චිකිත්සකවරියකලා ලොවේ දිගු ගමනකට මුල පුරන ඇය නමින් නදීෂා නිශාදි පානබොක්කයි. රංගනයෙන්, නර්තනයෙන් මෙන්ම ගැයුමෙන් ද පොහොසත් නදීෂා වෘත්තියෙන් භෞත චිකිත්සකවරියක ලෙස කටයුතු කරන්නීය. තම පියාගේ ගුණානුස්මරණය නිමිත්තෙන් “වීර සෙබළිය” නමින් සිනමා සිත්තමක් ගොතන්නට නදීෂා නිශාදි නම් මේ දිරිය දියණිය මේ වන විට ගන්නා වෙහෙස අපමණය. මේ ඒ පිළිබඳව ඇය සමඟ කෙරුණු කතාබහයි.“1984 කියන්නේ ලංකාවේ උතුරු නැඟෙනහිර පැවැති ත්‍රස්තවාදය ආරම්භ වූ වකවානුව. මේ වකවානුවේ දී ඒ කියන්නේ 1984 දී මගේ පියා එල් ටී ටී ඊ ත්‍රස්තවාදීන්ගේ බෝම්බ ප්‍රහාරයකට අසුවුණා. ඔහුගේ නම ජෙනරාල් පානබොක්ක. ජෙනරාල් පානබොක්කගේ එකම දුව මම. තාත්තා නැතිවෙනකොට මට අවුරුදු දෙකහමාරක් විතර ඇති. තාත්තා ගැන මගේ පුංචි කාලයේ මතකය ඒ තරම් නැතත් තාත්තත් එක්ක ගතකරපු හැටි යම් යම් සිදුවීම් ඔස්සේ තවමත් මගේ හිතේ මතකයේ තියෙනවා.මගේ අම්මා මැලේසියානු ජාතික කාන්තාවක්. ඇයත් සමඟ සිදුවූ මගේ පියාගේ විවාහයට ඔහුගේ දෙමාපියන් වූ මගේ ආච්චි සීයා විරුද්ධ වී තිබෙනවා.ඒ නිසා නුවර පානබොක්ක වලව්වේ තමයි මම හැදී වැඩුණේ. ඒ මගේ ආච්චි සීයා සමඟ. තාත්තා මියගිය පසු අම්මාට වලව්වට එන්නට ආච්චි සීයා ඉඩ දුන්නේ නැහැ. අඩුම වශයෙන් මාව මගේ මවට හදාවඩාගන්නට දීලාත් නැහැ. තාත්තා වියෝ වී වසර කිහිපයකින්ම මගේ මවත් නැතිවෙලා.මට අවුරුදු 6 වන විට අම්මයි තාත්තයි දෙන්නම මට අහිමි වුණා. කොහොමින් හෝ අද මම ඒ දෙදෙනා වෙනුවෙන් පින් දහම් කරනවා.දැන් මම තනියම ජීවත්වෙන්නෙ. මම භෞත චිකිත්සකවරියක් ලෙස කටයුතු කරන නිසා මා අවට වැඩි වශයෙන් ඉන්නේ රෝගීන්. ඔවුන්ට උවටැන් කරමින්, ප්‍රතිකාර කරමින් මම නිරාමිස පී‍්‍රතියක් අත්විඳිනවා.විශේෂයෙන්ම මම සුවපත් කරන සෑම රෝගියකු ගාණෙම මම හිතන්නේ ඒ පින් මගේ පියාට මවට ලැබෙන්න ඕන කියලයි. කොහොමත් මම මේ සැම දෙයක් අතරේ කලා නිර්මාණ කටයුතුවලත් නියැළෙනවා. ඒ ඔස්සේ මම යම් වින්දනයක් විනෝදයක් සතුටක් ලබනවා.මම කලා ක්ෂේත්‍රයට පිවිසුණේ අහම්බයෙන්. මම අමාත්‍යාංශයක සේවය කළා. එහිදී යම් රාජකාරී කටයුත්තකට බැහැර ගිය අවස්ථාවක මට ජයතිලක හේරත් කලාකරුවා මුණගැසුණා. ඔහුගේ මඟපෙන්වීම මත කලා ලොවට පිවිසෙන්නට මට හැකිවුණා. ඒ අනුව මේ වන විට ටෙලිනාට්‍ය 51 ක පමණත් වේදිකා නාට්‍ය 19 ක පමණත් රඟපාලා තිබෙනවා. ඒ අත්දැකීම් උපයෝගී කොටගෙන මගේම තිර රචනා ඇසුරින් මේ වන විට චිත්‍රපට තුනක් මම නිර්මාණය කර තිබෙනවා.මගේම සටන් ක්‍රම, මගේම රඟපෑම් ඒ තුළ ඇතුළත්. ඉදිරියේ දී නිර්මාණය කිරීමට බලාපොරොත්තු වෙන ‘වීර සෙබළිය’ චිත්‍රපටයේ සියලුම නිර්මාණ කටයුතු, අධ්‍යක්ෂණය, රඟපෑම, නිෂ්පාදනය සියල්ලම මා විසින්ම සිදු කරන්නට මේ වන විට සැලැසුම් කොට තිබෙනවා. මෙය යුද්ධය පසුබිම් කර ගනිමින් නිර්මාණය වන්නක්. සිංහල විශ්ව විද්‍යාල ශිෂ්‍යාවක් යුද සාත්තු සේවිකාවක ලෙස සේවයට ගොස් ඇයට මුහුණපෑමට සිදුවන විවිධ දුක්ගැහැට, අත්දැකීම් ඇසුරින් නිර්මාණය වන්නක්.ඉතාම සිත්ගන්නාසුලු කතා පුවතකින් මෙහි වස්තු බීජය නිර්මාණය වී තිබෙනවා. මෙය ඉක්මනින්ම නිර්මාණය කිරීම මගේ බලාපොරොත්තුව. ඒ වගේම භෞත චිකිත්සකවරියක ලෙස මා සිදුකරන මෙහෙවර ඉදිරියටත් රෝගීන් වෙනුවෙන් ඉටු කරන්නට මම වෙහෙසෙනවා.මේ හැමදේටම මට දිරියක් වෙමින් ඉදිරියට යාමට උදව් කරන මගේ පියාගේ මිතුරෙකු වන පොලිස් අධිකාරී පි‍්‍රයංක පෙරේරා මහතාට මගේ විශේෂ ස්තුතිය පිරිනමනවා. කලාව ඔස්සේත් වෛද්‍ය විද්‍යාව ඔස්සේත් ජනතාවට සේවය කිරීම මගේ බලාපොරොත්තුවයි.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av1301067</link>
    <topic>වැස්සට ඇතුළේ අව්වට එළියේ</topic>
    <author>තුෂාරි</author>
    <content>වැස්සට ඇතුළේ අව්වට එළියේමේ දිනවල පවතින්නේ අයහපත් කාලගුණයක්. වර්ෂාව එක දිගටම ඇදහැලෙනවා. ඒ නිසාම ටෙලිනාට්‍ය ක්ෂේත්‍රයේ නියැළෙන ශිල්පීන්ට ගැටලු රැසකට මුහුණපාන්න සිදුවෙලා තිබෙනවා.එළිමහනේ රූගත කිරීම් සිදු කෙරෙන විට මේ වර්ෂාව නිසා විවිධ බාධා ඇති වෙනවා. ප්‍රවීණ රංගන ශිල්පියකු වන අමිත්ත වීරසිංහටත් මේ වර්ෂාව නිසා ගැටලුකාරී තත්ත්වයකට මුහුණපාන්න සිදුවෙලා.අමිත්ත නිෂ්පාදනය කරන ‘වීදිය බණ්ඩාර’ ටෙලි නාට්‍යයටත් ඔහු රංගනයෙන් දායක වෙන ‘නිර්සත්ත්වයෝ’ ටෙලි නාට්‍යයටත් වර්ෂාව නිසා යම් යම් බාධා ඇති වී තිබෙනවා.“මගේ ‘වීදිය බණ්ඩාර’ ටෙලි නාට්‍යයේ රූගත කිරීම් වැස්ස නිසාම කල් දාන්න සිදුවුණා. එය දැවැන්ත නිෂ්පාදනයක්. මෙයට නළු නිළියන් දෙසීයක් පමණ රංගනයෙන් දායක වෙනවා. වැස්ස නිසා රූගත කිරීම් සිදු කරන්න අපහසුයි. වැස්ස වෙලාවට ඇතුළේ ෂූටිං කරනවා. වැස්ස නැති වෙලාවට එළියේ ෂූටිං කරනවා. ඇත්තම කියනවානම් වැස්ස හින්දා ෂූටිං ධද කරන වෙලාවත් ෂූටිං ධටට වෙන වෙලාවත් කියන්න බැහැ. අපේ කාල සටහන් අවුල් වෙලා තියෙන්නේ.”හෂිනි ගෝනගල ‘ඩාන්සින් ස්ටාර්ස්’ සුපිරි කිරුළ දිනාගනිමින් නමක් දිනුවා ඔබට මතක ඇති. ඇය පසුගිය දවස්වල නර්තන පාසලක් හරහා තම දැනුම නව පරපුරට බෙදාහදා දුන්නා. අද වන විට හෂිනි නර්තනයෙන් යම් තරමකට දුරස්ව සිටින බවට අපිට ආරංචි වුණා. ඒ ඇයි ද කියලා අපි විපරම් කර බැලුවා.“මම පුංචි කාලේ ඉඳලම නර්තනයට හුඟාක් ඇලුම් කළා. ඒ වගේම රූපලාවණ්‍ය කටයුතුවලටත් ඒ හා සමානම කැමැත්තක් මට තිබුණා. නර්තනය හරහා යමක් රටට ලබා දෙන්න මට පුළුවන්කම ලැබුණා.ඒ ගැන හුඟාක් සතුටුයි. ඒ වගේම මම කැමැති ක්ෂේත්‍රයක් වන රූපලාවණ්‍ය ක්ෂේත්‍රය කෙරෙහිත් අවධානය යොමු කළ යුතුයි කියා මම හිතුවා. ඒ ගැන මම ඉගෙන ගත්තා. මම හොඳින් ඒ ගැන හදාරලා විවිධ තරගාවලී සඳහාත් ඉදිරිපත් වුණා.ඒවායින් ජයග්‍රහණ බොහොමයක් ද ලැබුවා. ඒ නිසා නර්තනය මොහොතකට නවත්වලා රූපලාවණ්‍ය ක්ෂේත්‍රයේත් නමක් තැබීමේ අවශ්‍යතාව මට දැනුණා. ඒ නිසා මගේම කියලා රූපලාවණ්‍යාගාරයක් මම ඇරැඹුවා. මගේම අතින් රූපලාවණ්‍ය සත්කාර මම ලබා දෙනවා. නර්තනයෙන් වගේම රූපලාවණ්‍ය හරහාත් මම සමාජයට යමක් ලබා දෙන්න උත්සහ කරනවා.පරපුරෙන් පරපුරට කලාව උරුම වීම ඇත්තටම වාසනාවක්. ඒ වගේම එය සුරැකීමට අතදීමට ලැබීමත් භාග්‍යයක්. කලා ක්ෂේත්‍රයේ එවන් භාග්‍යයක්, වාසනාවක් ලැබුවෙක් තමයි සහන් රන්වල.සහන් මේ දවස්වල බොහෝ සේ වෙහෙසෙන්නේ තම පියා වූ ජ්‍යෙෂ්ඨ කලාකරු ලයනල් රන්වලයන්ගේ අඩිපාරේ යමින් අපේ ජන ගී කලාව, නැටුම් කලාව සුරැකීමටයි. ලයනල් රන්වලයන් ආරම්භ කළ ‘ජන ගී සහ ප්‍රාසාංගික කලා පාඨමාලාව‘ රන්වල පදනම ඔස්සේ දේශීය දේ අගයන තරුණ තරුණියන්ට බෙදා හදා දෙන්නට මේ දිනවල කටයුතු කරනවා.“මගේ පියා ලයනල් රන්වල ශූරීන් ආරම්භ කරපු ජන ගී සහ ප්‍රාසාංගික කලා පාඨමාලාවට අලුත් සාමාජිකයන් බඳවා ගැනීම අද සිදු කරනවා. එළඹෙන නව වසරේ විවිධ වැඩසටහන් සඳහා අපේ රන්වල පදනමට ආරාධනා ලැබිලා තියෙනවා.දැනට ඉන්න සාමාජිකයන් පිරිස ඒ සඳහා ප්‍රමාණවත් නැහැ. මේ හින්දම අලුත් සාමාජිකයන් පිරිසක් මේ පාඨමාලාවට සම්බන්ධ වෙන පිරිස අතුරෙන් තෝරා ගන්නට අපි සැලසුම් කරලා තිබෙනවා.ඒ වගේම අපේ ගීත කලාව ආරක්ෂා කර ගැනීම වෙනුවෙන් අපි ‘ගයමු’ නමින් වැඩසටහනක් ක්‍රියාත්මක කර තිබෙනවා. එය සෑම මසකම අවසන් සෙනසුරාදා දිනයේ දී ඕ ර්ධ්ඛ්ඩ් හිදී පැවැත්වෙනවා. එයට ඕනම අයෙකුට සහභාගි වෙන්න පුළුවන්. නොමිලයේ පැවැත්වෙනවා. අපේ සුභාවිත ගීතය රැක ගනිමින් ජන ගීත දරු දැරියන්ට හඳුන්වා දෙමින් ඔවුන් සමඟ පුරා පැය කිහිපයක් ඒ ගීත රසවින්දනය කරනු ලබනවා. මේවායින් උපරීම ප්‍රයෝජනය ගන්න කියලා අපේ දේ අගයන තරුණ පරපුරෙන් මම ඉල්ලා සිටිනවා.”ජනපි‍්‍රය නළුවකු වන කංචන කොඩිතුවක්කු පසුගිය 2012. 12. 12 දිනයේ යුගදිවියට පිවිසුණා ඔබට මතක ඇති. කාංචන අතිනත ගත්තේ ශානිකා පෙරේරා සමඟයි. ඇය වෘත්තියෙන් පෞද්ගලික ගුවන් සේවා සමාගමක ගුවන් සේවිකාවක්. මේ දිනවල යුගදිවියේ රසමිහිර විඳින කංචනගේ නවතම තොරතුරු සොයා බලන්න ඔහුත් සමඟ අපි කතාබහ කළා.“බොහොම සතුටින් ශානිකාත් මමත් අපේ අලුත් ජීවිතය ගත කරනවා. මට ශානිකාව මුලින්ම හමුවුණේ අපේ රාජකාරි කටයුතු මධ්‍යයේයි. ඇයත් මමත් දැන හඳුනාගෙන ටික කාලයක් ගත වන විට නොදැනීම අපි පෙම්වතුන් බවට පත්වුණා.මට වුවමනා කළේ නළුවෙක් දෙස විවෘත මනසකින් බලන, හිතන යුවතියක්. ශානික ළඟ ඒ ගතිගුණ නොඅඩුව තිබෙනවා. අපිට අපි ගැන අවබෝධයක් තිබෙනවා. මේ දවස්වල අපි ඉන්නේ මීගමුවේ. ශානිකාගේ රැකියාවට යාමේ ඒමේ පහසුව නිසා අපි එහි පදිංචි වුණා. ඒ වගේම මොරටුව මගේ ගම. එහෙත් අපි යනවා එනවා.නිෂ්පාදකයකු ලෙස සිනමා කලාවට ජනිත තුළ තිබෙන බැදීම, කැමැත්ත, ආදරය, ළෙන්ගතුකම නව වසරේ දී තව තවත් වැඩි දියුණු වෙලා.ඔහු නිෂ්පාදනයට දායක වූ උදයකාන්ත වර්ණසූරිය අධ්‍යක්ෂණය කළ ‘රන් කෙවිට - 2 චිත්‍රපටය ලබන්නා වූ නව වසරේ දී තිරගත වෙනවා. එය කුඩා දරුවන් අතිශයින් ආශා කරන පවුලේ සියලු දෙනාටම එකට හිඳ නරඹන්නට පුළුවන් චිත්‍රපටයක්. විනෝදය පිරුණු චිත්‍රපටයක්.ඊට අමතරව නවතම චිත්‍රපට දෙකක නිෂ්පාදන කටයුතු ඇරැඹීමට ජනිත සූදානම් වෙනවා. ඒවාත් විනෝදාත්මක හාස්‍යයට බර චිත්‍රපටයි.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av1301068</link>
    <topic>නොදැක ඉන්න බැරි කෙනෙක් දැන්නම් ඉන්නවා</topic>
    <author>ටානියා මෝසස්</author>
    <content>නොදැක ඉන්න බැරි කෙනෙක් දැන්නම් ඉන්නවානොදැක ඉන්න බෑ මට නම් මගෙ ආදරීනොලැබ ඉන්න බෑ තව නම් ඔබේ ආදරේනොසිතා ඉන්න බෑ මට නම් කිසිදා ළඳේනොවිඳ ඉන්න බෑ... ඔබෙ ආදරේ.... නොදැක ඉන්න බෑ...පැහැදුල් කතා මතකේ වෙලාදෙනුවන් තෙමා පිය මං කළාපෙර පෑ සිනා පාවී ගියා මා හැර දමාසිහි වෙනවා ඔබ කී කතා මුළු රෑ පුරාමතකේ දරා හිඳිමි සදා... මිහිඳුම් වලා සළුවෙන් වෙලාපැතුමන් දරා රකිමි සදාපෙර පෑ සිනා පූජා කළා අඳුරේ තියාසඟවා දමා මේ වේදනා යළි එනතුරාදිවියේ පුරා හිඳිමි බලා පද :- සජිත් වී චතුරංගසංගීතය :- රාජ්ගායනය :- රුවන් හෙට්ටිආරච්චිසුන්දර හැන්දෑවක ගුලි වූ මතකයන් ගැන ගීයක් ගයන්නට අවදි කළ ඔහු ගේ හඬ මේ වන විට පුංචි තිරයෙත් ප්‍රසංග වේදිකාවෙත් නොඅසා ඉන්නට බැරි හඬක් බවට පත්වී හමාරය. ඔහුගේ රුව ද නොදැක ඉන්න බැරි තරමටම මෙරට හදවත් තුළට සමීප වී හමාරය. ඔහුටම ආවේණික ශෛලියකින් ගමන් කරමින් සංගීත ක්ෂේත්‍රයේ ස්ථාවර මාවතක් ගොඩනඟා ගත් ඔහු රුවන් හෙට්ටිආරච්චියි.රුවන්ගේ ගායන දිවියේ කතාබහ මුල සිටම අරඹමු.මගේ ගම මාතලේ. පාසල් කාලේ සිට සංගීතය හැදැරුවා. ඒ අතරම පල්ලියේ ගීතිකා කණ්ඩායමටත් සම්බන්ධ වුණා. පාසල් අධ්‍යාපනයෙන් පසු බෙල්වුඩ් සෞන්දර්ය නිකේතනයෙන් සංගීතය ප්‍රගුණ කිරීමට අවස්ථාව ලැබුණා. ඉතින් මේ අතර විවිධ සංගීත කණ්ඩායම් සමඟ සම්බන්ධ වෙමින් වසර 05 පමණ කටයුතු කරා.ඔබේ මුල්ම ගායනය ගැන මතකය අවධි කළොත්.‘මතකද හැන්දෑවේ’ තමයි මගේ මුල්ම ගීතය වුණේ. එය අතිශයින් ජනපි‍්‍රය වූ චිත්‍රපට ගීතයක්. නමුත් මගේ හඬ ජනපි‍්‍රය වුණාට බොහෝ දෙනෙක් රුවන් හෙට්ටිආරච්චි කියන ගායකයාව හඳුනාගත්තේ නොදැක ඉන්න බෑ... ගීතයෙන්.නොදැක ඉන්න බෑ ගීතය ගැන කතා නොකරම බැහැ. මෙතරම් ජනපි‍්‍රය වෙන්න විශේෂ හේතුවක් තිබුණ ද?මම හිතන්නේ මේ ගීතයේ වචන හරිම සරලයි. වරක් අහපුවාම නැවත නැවත අහන්න හිතෙන තරම් සරල බස් වහරකින් තමයි ගීතය නිර්මාණය වෙලා තියෙන්නේ. ඒ සරල වදන් පෙළට මුසු වූ සංගීතයත් ඉතාම ලස්සනයි. මේ සියල්ලත් සමඟ එකතු වී මගේ ‘ස්ටාර්’ එකත් බලපාන්න ඇති මේ ගීතය මෙතරම් ජනපි‍්‍රය වෙන්නට.මේ ගීතයේ උණුසුම පහව යන්නටත් මත්තෙන් ඔබ සීන මාරුතේ ගීය එළි දැක්වුවා. මෙය ජනපි‍්‍රයත්වය රැකගන්න ඔබ යෙදු උපක්‍රමයක් ද?නැහැ. අපට යම් දෙයකට හැකියාව තිබෙනවා නම් ඒ හැකියාව හංගාගෙන ඉන්නෙ නැතුව එයින් ප්‍රයෝජන ගැනීමයි කළ යුත්තේ. එනමුත් හැම දේටම කාලය කළමනාකර ගත යුතුයි. ඉතින් මමත් නිසි කාලයට මගේ හැකියාව එළියට දැම්මා.නමුත් ඉන් පසු බිහි වූ ගීත එතරම් ජනපි‍්‍රය වුණේ නැහැ නේද?සීත මාරුතේ ගීතය ප්‍රචාරය වෙලා එතරම් කාලයක් නැහැ. දැනුයි මේ ගීතය ජනපි‍්‍රය වී ගෙන යන්නේ. සුරංගනාවී මෑතකදී නිර්මාණය වූ ගීතයයි. එහි සංගීතය රාජ් නිලාම්පලම් පද රචනය සම්පත් එරාන්දපුල්ලේ. මේ කිසිම ගීතයකට මම ලොකු ජනපි‍්‍රයත්වයක් බලාපොරොත්තු වෙලා නැහැ. මගේ ශෛලියට කැමති අය ඒ ගීත වැලඳ ගනීවි.ඔබ වෘත්තීමය ගායකයෙක් ද?ඔව්. මම වෘත්තීය ගායකයෙක්.ඔබත් කවුරුන් හෝ අනුගමනය කරනවා යැයි මම කීවොත්.නැහැ. මට එහෙම කරන්න කිසිම අවශ්‍යතාවක් නැහැ.ඔබේ පි‍්‍රයතම ගායකයා සහ ගායිකාව.රූකාන්ත ගුණතිලකට මම ඉතාමත් කැමතියි. උමාරියා සහ උමාරා මා පි‍්‍රය කරන ගායිකාවෝ කීවොත් නිවැරැදියි.ඔබේ ගීතත් රිගිං ටෝන්ස්වලට ඉල්ලුමක් තිබෙනවා නේද? මේ රැල්ලේ සාධාරණීකරණයක් තිබෙනවා ද?තමන් කැමති ගීතයක් තමන්ගේ රිගිං ටෝන් එකට දාගන්න අයිතිය ඕනෑම කෙනෙකුට තියෙනවා. මගේ ගීතය රිගිං ටෝන්ස්වලට ඉල්ලුමක් තිබුණේ එය ජනපි‍්‍රය වූ නිසා. අනෙක අපේ ගීත ගුවන් විදුලි නාළිකාවලින් ප්‍රචාරය වුවත් සාධාරණ ගෙවීමක් ලැබෙන්නෙ නැහැ.ඉතින් මේ අයුරින් හරි ගෙවීමක් ලැබෙනවා. ඉතින් එය සාධාරණයි කියලයි මම හිතන්නේ.රියැලිටි වැඩසටහන් තුළින් බිහිවන තරු රැල්ල ගැන ඔබේ අදහස?රියැලිටි වැඩසටහනකින් විය යුත්තේ හොඳම දක්ෂයා තේරීමයි. නමුත් අපේ රට තුළ මේ දේ සිදුවෙන්නේ නැහැ. එක්කෝ දේශපාලනයට යටවෙලා එක්කො මුදලට යටවෙලා නියම දක්ෂතා ඇති කෙනා ඉස්මතු වෙන්නෙ නැහැ. එහෙම නැත්නම් වෙන්නෙ ඔවුන් තෝරන කෙනා ලව්වා මුදල් හම්බ කර ගැනීමයි.තරු තුළින් බිහි වන නිර්මාණ ගැන ඔබේ අදහස.ඔවුන්ගේ නිර්මාණ ඒකාකාරී වෙන කෙනෙකුගේ නිර්මාණයක් අරගෙන ඒ ඔස්සේ තමන්ගේ ජනපි‍්‍රයත්වය රැක ගැනීමට උත්සාහ කරනවා. මේ තරු බොහෝ විට යම් දෙයකට කොටු වෙලයි ඉන්නේ. තමන්ගෙම අනන්‍යතාවක් ගොඩනඟා ගන්න ඔවුන්ට උවමනාවක් නැහැ.ඔබේ පවුල් පසුබිම?මගේ පවුලේ කවුරුත් කලාවට සම්බන්ධ නැහැ. නමුත් මගේ හැකියාව දෙවියන් වහන්සේගෙන් මට ලැබුණු දායාදයක්. ඒ නිසා මගේ හැකියාව ඔප්නංවන්නට මගේ පවුලෙන් මට විශාල සහයෝගයක් ලැබෙනවා.රුවන්, නොදැක ඉන්න බැරි කෙනෙක් ඔයාගේ ජීවිතයේ ඉන්නවා ද?මෑතක් වනතුරු නම් නොදැක ඉන්න බැරි කෙනෙක් හිටියේ නැහැ. හැබැයි නොදැක ඉන්න බැරි කෙනෙක් දැන්නම් ඉන්නවා. එයත් මේ ක්ෂේත්‍රයට සම්බන්ධයි. වැඩි විස්තර පස්සේ කියන්නම්කො.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av1301069</link>
    <topic>‘ප්‍රතිරූ’ සිනමාහල්වලින් ගැලවීම මවු බිමට ආදරයකරන අයට කළ අසාධාරණයක්</topic>
    <author>ගාමිණී සුසන්ත</author>
    <content>‘ප්‍රතිරූ’ සිනමාහල්වලින් ගැලවීම මවු බිමට ආදරයකරන අයට කළ අසාධාරණයක්‘ප්‍රතිරූ’ චිත්‍රපටය හදිසියේම සිනමා ශාලාවලින් ඉවත් කිරීමට පියවර ගැනීම ප්‍රධාන වශයෙන්ම මේ රටේ පේ‍්‍රක්ෂකයින්ට කළ අසාධාරණයක් බවයි මගේ හැඟීම. කිසියම් චිත්‍රපටයක් සිනමා ශාලාවල ප්‍රදර්ශනය වීම ආරම්භ වූවාට පසුව එය රසිකයන් අතරට යන්න සුළු කාලයක් ගත වෙනවා. ඒ කාලය උදාවෙන්න ඉස්සර වෙලා ‘ප්‍රතිරූ’ ප්‍රදර්ශනයෙන් ඉවත් කිරීම අද ලංකාව තුළ සිනමා කර්මාන්තයේ පවතින එක්තරා මාෆියාවක් ක්‍රියාත්මක වීමක ප්‍රතිඵලයක් ලෙසයි මම දකින්නේ.මේ චිත්‍රපටය මම නිර්මාණය කළේ ඉතාම අවංකව. මෙය මව, මව්බිම, මව්බිම වෙනුවෙන් දිවි කැපකළ රණවිරුවන් ගැන කියවෙන චිත්‍රපටයක්. මෙහිදී මම මතු කරන්න උත්සාහ කළේ මාතෘත්වයේ වටිනාකම; මාතෘත්වය තුළින් වීරයෙක් බිහිවෙන ආකාරය.මේ චිත්‍රපටිය නිර්මාණය කරන්න මම වගේම මෙහි නළු නිළියන්, කාර්මික ශිල්පීන් ආදි විශාල පිරිසක් අධික වෙහෙසක් ගත්තා. විශාල කැපකිරීම් කළා. ඔවුන්ටත් කළ අසාධාරණයක් ලෙසයි ‘ප්‍රතිරූ’ ඉවත් කිරීම මම දකින්නේ.මේ චිත්‍රපටයට වියදම් කළේ කොහෙන්වත් සොයාගත් මුදල් නෙමෙයි. ඉතා අමාරුවෙන් සොයාගත් මුදල්; ණය වෙලා ලබාගත් මුදල්. මේ සඳහා මුදලින් වගේම විවිධ අයුරින් විශාල පිරිසක් මට උදව් කළා. ඒ උතුම් මාතෘත්වයට වීරත්වයට මව්බිමට දක්වන සැලකිල්ලක් හැටියට. ‘ප්‍රතිරූ’ ඉවත් කිරීම ඔවුන්ටත් කළ අසාධාරණයක්.අද අපි නිදහසේ හුස්ම ගන්නේ රණවිරුවන් මේ බිම වෙනුවෙන් අවසන් හුස්ම හෙළූ නිසා. අද අපි නිදහසේ මේ රට තුළ ඇවිදින්නේ අප වෙනුවෙන් අතපය අහිමි කරගත් රණවිරුවන් නිසා. මෙය එවන් විරුවන් ගැන කළ චිත්‍රපටියක්. එවැනි විරුවන්ටත් විශාල අසාධාරණයක් මේ චිත්‍රපටය ප්‍රදර්ශනයෙන් ඉවත් කිරීම. ‘ප්‍රතිරූ’ චිත්‍රපටයට වැඩිදුර යන්න නොදෙන බව ප්‍රදර්ශනය ආරම්භ වුණු මුල් දිනවල මට තේරුණා.මම දකින විදියට ‘ප්‍රතිරූ’ චිත්‍රපටය ප්‍රදර්ශන ශාලාවලින් ඉවත් කිරීමට පියවර ගැනීම නිසා පේ‍්‍රක්ෂකයින්ගෙන් චිත්‍රපටය අයින් වුණේ නෑ; මේ ක්‍රියාව නිසා ‘ප්‍රතිරූ’ තව තවත් පේ‍්‍රක්ෂකයින්ට ළංවුණු බවයි මම හිතන්නේ.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av13010610</link>
    <topic>ස්ත්‍රී දූෂණයට එරෙහිව හර්බජන්</topic>
    <author>ෆවුස් මොහොමඩ්</author>
    <content>ස්ත්‍රී දූෂණයට එරෙහිව හර්බජන්නවදිල්ලි නුවර බසයකදී සමූහ දූෂණයට ලක්වී ජීවිතය අහිමිවූ ඉන්දියා වෛද්‍ය සිසුවිය වෙනුවෙන් නව වසර සැමරීම අත හැරිය ඉන්දියාවේ සුපිරි දඟපන්දු යවන්නා වන හර්බජන් සිං ඇය වෙනුවෙන් යුක්තිය ඉටු කරන ලෙස එරට රජයෙන් ඉල්ලා සිටියා.ඔහු ඉල්ලා සිටින්නේ 23හැවිරිදි තරුණිය සමූහ දූෂණය කළ ඒ තිරිසන් මිනිසුන් 6දෙනා එල්ලා හෝ වෙඩිතබා මරාදමන ලෙසටයි. ඒ වගේම ඉන්දියා රජය වැරැදි කරුවන් එල්ලා හෝ වෙඩිතබා මරා දමන තුරු තමා කිසිදු උත්සවයක් සමරන්නේ නැතිබවත් හර්බජන් දැඩිලෙස කියා සිටියා.‘මම හදවතින්ම ඇගේ පවුලේ සාමාජිකයන් එක්ක මේ දුක බෙදා ගන්නවා. මේක අපේ මුලු රටේම මිනිස්සු දුක්වෙන අවස්ථාවක්. නව වසර සැමරීම් මොකටද මේ වගේ වෙලාවක.‘ හර්බජන් ට්විටර් සමාජ වෙබ්අඩවි ජාලයේ තම පිටුවේ එහෙම සටහනක් තැබුවා. ඔහු අපි හිතා හිටියට වඩා හුඟාක් වෙනස්, හුඟාක් සංවේදී මිනිහෙක්.බ්‍රිතාන්‍යයට කීර්තියක් අත්කර දුන් ඔලිම්පික් ද්විත්ව රන් පදක්කම්ලාභී මලල ක්‍රීඩක මෝ ෆාරා ගැන පසුගිය සතියේ අපි කතාකළා. ඒ ඔහුගේ අපූරු මොබට් රංගනය ගැනයි. නමුත් අද ඊට වඩා වෙනස් කතාවක් මේ කියන්නේ.ක්‍රීඩා පුහුණුවීම්වලට පෝලන්තයට ගිය ෆාරා නත්තලට කලින් දවසේ ගෙදර එන්න පිටත් වුණේ බිරියයි දරුවෝ එක්කයි සතුටින් නත්තල සමරන්නයි. ඒත් පෝලන්තයේ ඉඳලා කැනඩාවේ ටොරොන්ටෝ හරහා ආපහු එනවිට ඔහුව අමෙරිකානු ඔත්තුසේවා නිළධාරීන් අත්අඩංගුවට ගත්තා. ඒ ත්‍රස්තවාදියකු බවට සැක කරලයි. මේකට ආසන්නතම හේතුව වුණේ ෆාරා සෝමාලියාවේ උපන් කෙනෙක් වීමයි.‘මේක හැමපාරම සිද්ධවෙනවා. ඒ නිසාම තමයි මම මේ වතාවේ මගේ ඔලිම්පික් රන් පදක්කම් දෙක අරගෙන ආවේ. ඒවා පෙන්නලා මම ක්‍රීඩකයෙක් කිව්වට ඔවුන් පිළිගත්තේ නෑ. මට පුදුම හිතුනා.‘ ලෝක පූජිත එහෙත් අමෙරිකානු ඔත්තුසේවා නිළධාරීන් නොදන්නා සුපිරි මලල ක්‍රීඩකයා එහෙම කිව්වා. කොහොම වුනත් අන්තිමට ෆාරා සිය පෝලන්ත ජාතික පුහුණුකරුට මේ ගැන දැනුම් දුන්නා.ඔහු අමෙරිකානු ඔත්තුසේවයේ මලල ක්‍රීඩාවට ලැදි නිලධාරියකු අමතා සියල්ල පැවැසුවා. ඒ නිලධාරියා ෆාරාව හඳුනාගත්තා. එහෙමයි නත්තලට වෙලාවට ෆාරා ගෙදර ආවේ.කාන්තා ටෙනිස් පිටියේ සුපිරි ක්‍රිඩිකාවක් වන ඩෙන්මාර්කයේ කැරොලින් වොස්නියැකි ඇගේ වමතේ වෙදඟිල්ලේ නිල් මැණිකක් ඇල්ලූ දියමන්ති මුදුවක් පැළඳ ක්‍රීඩා කරන හැටි පසුගියදා ඔස්ට්‍රේලියාවේ බ්‍රිස්බේන් නුවර පැවැති බ්‍රිස්බේන් අන්තර් ජාතික ටෙනිස් තරගාවලියේ දී හැමෝටම දැකගන්න ලැබුණා.ඒ ගැන හැමෝම කිව්වේ වොස්නියැකි ඇගේ දිගුකාලීන පෙම්වතා වන ගොල්ෆ් පිටියේ අංක එකේ ක්‍රීඩක රෝරි මැක්ලෝරි එක්ක විවාහ ගිවිසගෙන කියලයි. ඒත් ඒ කතාව ඇය එකහෙලාම ප්‍රතික්ෂේප කළා.‘මේ ඒ මුද්ද නෙවේ. මේක මේ නත්තල් තෑග්ගක්.‘ ඇය එහෙමයි කිව්වේ.‘එහෙනම් ඇයි ඒක වෙදඟිල්ලේ දාගෙන ඉන්නේ?‘ කවුදෝ ඇහුවා. ‘ඒක හරියටම ගැලපුණේ මගේ වෙදැඟිල්ලටයි. ඉතින් මම දාගත්තා.‘ තමා විවාහ ගිවිසගත් බවට කතා පැතිරී ගිය දෙවැනි අවස්ථාව මෙය බව සිහිපත් කළ වොස්නියැකි කියා සිටියේ විවාහ ගිවිසගන්නා දිනය කලින්ම මාධ්‍ය වෙත දැනුම් දෙන බවයි.ඒත් නත්තල් තෑග්ග නම් ඇයට ඒතරම් වාසනාවන්ත එකක් වුණේ නැ. බ්‍රිස්බේන් ටෙනිස් තරගාවලියේ පළමු වටයේදීම ඇය පරාජයට පත්වුණා. ඒ ඇගේ පෙම්වතා ඉදිරියේදීමයි. ශ්‍රේණිගත කිරීම්වල අංක 10 පසුවන ඇය පැරදුණේ 103වැනි තැන පසුවන ලාබාල ක්‍රීඩිකාවකටයි.ඉන්දියාවේ අතිශයින්ම ජනප්‍රියත්වයට පත් රූපවාහිනී නර්තන රියැලිටි වැඩසටහනක් වන ‘නාච් බාලියේ‘ 5වැනි තරගවාරය දැන් ඇරඹිලා. මෙවර තරගවාරයේ විශේෂත්වය වන්නේ ඉන්දියාවේ සුපිරි ටෙනිස් ක්‍රීඩිකා සානියා මිර්සා, ඇගේ පාකිස්තාන සැමියා වන ප්‍රබල ක්‍රිකට් ක්‍රිඩක සොයීබ් මලික් සමග මේ තරගවාරයට විශේෂ ආරාධිත යුවළක් ලෙස එක්වී සිටීමයි.ඒත් ටෙනිස් පිටියේදී කෙතරම් වේගවත්ම දෙපා චලනය කළත් සානියා නර්තන බිමේ දී නම් අන්තිම අසාර්ථකයි කියලයි හැමෝම කිව්වේ. හැබැයි මලික් නම් සිත්ගන්නා සුලු රංගනයකින් මුලු නර්තන වේදිකාවම සැරසුවා.කොහොමවුනත් මෙවර තරගවාරයේ වැඩසටහන් කීපයකදීම ඇයට නර්තනයේ යෙදෙන්න වෙනවා. ඒ නිසා ඇය දැන් නර්තනය ඉගෙන ගන්නවා.‘හැමදාම උදේ 5.30 ඉඳලා පැය 2ක් මම දැන් පුහුණුවෙනවා‘ සානියා එසේ කියද්දී මලික් කියන්නේ ‘ඒ වුනාට එයාට මට තරම් හොඳට නටන්න බෑ‘ කියලයි.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av13010611</link>
    <topic>5 වැනි අන්තර්ජාතික බැංගලුරු සිනමා උලෙළ</topic>
    <author>ඈෂ්ලි රත්නවිභූෂණ</author>
    <content>5 වැනි අන්තර්ජාතික බැංගලුරු සිනමා උලෙළපසුගිය සිනමා තීරු ලිපි වලින් මා සිනමා උත්සව පිළිබඳ සටහන් තැබූවේ මා එම උලෙළයන්ට සහභාගි වූ නිසාම නොව තවමත් ජාත්‍යන්තර හෝ ආසියාතික සිනමා උලෙළක් මෙරට සංවිධානය කරන්නට වසර 21 ක් සපුරන ජාතික චිත්‍රපට සංස්ථාව හෝ රජය සමඟ ඉතා සමීප සබඳතා පවත්වන මෙරට සිනමා ක්ෂේත්‍රයේ ප්‍රවීණයන් ඒ පිළිබඳ රජය වෙත කිසිදු බලපෑමක් ඇති නොකරන පසුබිමක් තුළ ජගත් හෝ ආසියාතික සිනමා උත්සවයක වැදගත්කම පුන පුනා ඉස්මතු කිරීමටය.බැංගලුරු ජගත් සිනමා උලෙළ පසුගිය දෙසැම්බර් 20 - 27 දක්වා කාලය තුළ පැවැත්වූයේ පස්වැනි වතාවටය. සුචිත්‍ර සිනමා සංගමයේ උලෙළක් ලෙසින් ආරම්භ වූ එය දැන් කර්නාටක ප්‍රාන්ත රජය යටතේ පාලනය වන කර්නාටකවල චිත්‍ර ඇකඩමිය මඟින් සංවිධානය කරනු ලබයි. එයට අවශ්‍ය මූල්‍ය ප්‍රතිපාදන ලබා දෙන්නේ කර්නාටක ප්‍රාන්ත රජයේ සංස්කෘතික හා ප්‍රවෘත්ති දෙපාර්තමේන්තුවයි. කර්නාටක ප්‍රාන්තවල චිත්‍ර ඇකඩමියේ සභාපතිනිය එහි අධ්‍යක්ෂවරයා වන අතර උලෙළේ කලාත්මක අධ්‍යක්ෂවරයා වූයේ සුප්‍රකට සිනමා ලේඛකයකු හා චිත්‍රපට සංගම් ක්‍රියාකාරිකයකු වූ නරාහාරී රාවෝය. ප්‍රදර්ශනය කරනු ලබන චිත්‍රපට තෝරා ගැනීම ඔහුගේ වගකීම වේ.මෙම උලෙළේ එක් අංගයක් වූ නෙට්පැක් (Network for the Promotion of Asian Cinema) සම්මාන දිනු මෑත කාලීන ආසියාතික චිත්‍රපට හයකින් සමන්විත වූ වැඩසටහන සංවිධානය කිරීමේ වගකීම මා වෙත පැවරිණ.මෙම වසරේදී ඉන්දියානු සිනමාව වසර සියයක් සපුරන ලදී. ඒ වෙනුවෙන් වෙන් කර තිබු කොටස යටතේ ජර්මන් සිනමාකරු ෆ‍්‍රාන්ස් ඔස්ටන් ඉන්දියානු ජාතික හිමන්සුරායි සමඟ එක්ව තැනූ පිරාස් (1929), අවූත් කන්‍යා (1936) සහ රාමු කාරියට් ගේ වෙම්මින් (1965) ඇතුළු පැරැණි හා අලුත් චිත්‍රපට කීපයක් ඇතුළත් කර තිබුණි. එම අංශයේ තිරගත වූ අතිශය වැදගත් කෘතියක් වූයේ පුනා යි හා ඉන්දියානු චිත්‍රපට සංරක්ෂණාගාරයේ අධ්‍යක්ෂවරයා වශයෙන් වසර ගණනාවක් සේවය කරමින් ඉන්දියානු චිත්‍රපට සංරක්ෂණය කිරීමේ භාරදූර කර්තව්‍යය සිය ජීවිතයේ කොටසක් බවට පත් කර ගත් පී. කේ. නයාර් පිළිබඳ ශිවේන්ද්‍ර සිං දුන්ගර්පුර් අධ්‍යක්ෂණය කළ මිනිත්තු 164 ක ධාවන කාලයකින් යුත් Celluloid Man (2012) ය. කන්නාඩ භාෂීය චිත්‍රපට සඳහා තරගකාරි අංශයක් ද, චිත්‍රාභාරති නමින් ඉන්දියානු සිනමාව පිළිබඳ (තරගකාරී), ආසියාතික සිනමාව (තරගකාරී) සහ ජාත්‍යන්තර සිනමාව පිළිබඳ අංශ ද ඇතුළත්ව තිබිණි.ආසියාතික සිනමා අංශය යටතේ ප්‍රසන්න විතානගේ (ඔබ එක්ක ඔබ නැතුව - 2012) හා අශෝක හඳගම (ඉනි අවන් - 2012) යන චිත්‍රපට තිරගත කරන ලදී. ප්‍රසන්න විතානගේ එයට සහභාගි විය.ලතින් ඇමෙරිකානු රටවල සිනමාව, ඩෙන්මාර්ක් හා තායිවාන් සිනමාව පිළිබඳ අවධානය යොමු කළ අංශ ද්වයක් ද ඇතුළත් වූ අතර ඉන්දිය හා වෙනත් ජාත්‍යන්තර සිනමා කලාකරුවන් පිළිබඳව වූ අංශ කීපයක් ද ඇතුළත්ව තිබිණි.ඇසෑම් සිනමාකරු ජනූ බරුවා අධ්‍යක්ෂණය කළ චිත්‍රපට තුනක් ද කන්නාඩ සිනමාකරු ගිරිශ් කසරවල්ලි අධ්‍යක්ෂණය කළ චිත්‍රපට තුනක් ද, කොරියන් සිනමාකරු පාර්ක් වාන් - චුක් හා ජර්මන් සිනමාකරු ෆතික් අකින් අධ්‍යක්ෂණය කළ චිත්‍රපට කීපය බැගින් ද, ප්‍රංශ ජාතික සිනමා නිළි ජුලියට් බිනෝ චේ රඟ පෑ චිත්‍රපට හතක් ද ඊට අයත් විය. ජුලියට් බිනෝ චේ මෙරට සිනමා රසිකයන් බොහෝ දෙනෙක් හඳුනන්නේ පෝලන්ත ජාතික ක්‍රිස්ටෝෆ් කිසලොව්ස්කි ගේ Three Colours - Blue චිත්‍රපටයේ ප්‍රධාන චරිතය රඟපාන ලද්දේ ඇය විසින් නිසාය. Masters of Cinema යන අංශය යටතේ ඉතාලි ජාතික මයිකල් ආන්ජලෝ අන්තෝනියෝනි, ප්‍රංශ ජාතික සිනමාකරු හෙන්රි - ජෝර්ජස් ක්ලවූසොට් හා ජපන් සිනමාකරු අකිර කුරොසව ගේ චිත්‍රපට කීපය බැගින් තිරගත විය. තවත් වැදගත් අංශයක් ලෙස හැඳින්විය හැක්කේ යුද විරෝධී චිත්‍රපට දැක්ම යි.ඈෂ්ලි රත්නවිභූෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av13010612</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමදන්නෙම නැතුව විස්සයි දහතුනත් ආවනේ. විස්සයි විස්ස 20/20 ක්‍රිකට් වගේ 20/13 කිව්වම පොඩි ගතියක් තියෙනව කියල හිතෙන් නැද්ද ඔයාලට? ටුවෙන්ටි ටුවෙන්ටි සොරි ටුවෙන්ටි තර්ටීන් පටන් ගන්න ස්ටෝරීස් ගොඩක්ම තියෙනවා. ඒ වුණාට විජේ මල්ලිට හිතුණෙ එකක් දෙකක් ගැන විතරක් නිව් ඉයර් ෆස්ට් වීක් එකේ කතාකරන්නයි. පළමුවැනි නිව්ස් එක නම් හැපිම හැපි නිව්ස් එකක්. අපි ශ්‍රී ලන්කන්ස්ල විදියට ආඩම්බර වෙන්නම ඕන නිව්ස් එකක්. දැක්කනේ පහුගිය දවස් ටිකේ පත්තර මුල් පිටුවල, ෆේස්බුක් එකේ ඉන්ටර්නෙට් වෙබ් සයිට්ස් ගොසිප් කොලම්, අරකෙ මේකෙ හැම එකකම තිබුණෙ ලෝක අන්තර්ජාල සමීක්ෂණ වාර්තාවෙ රිපෝට් එක.බලන්නකො අපි ශ්‍රී ලන්කන්ස්ල කොතන ගියත්, මොනව කරත් නම්බර් වන්. ක්‍රිකට් ගම්මුකො වර්ල්ඩ් බෙස්ට්. අසූ ගණන්වල ඉඳල ටෙස්ට් ගහනවා. 20/12 වලදි දවස් තුනෙන් ටෙස්ට් ඉවර කරනවා. ඒකත් ලෝකෙ නම්බර් වන් ජාතියෙ රෙකෝඩ් එකක්. මෙන්න බලන්නකො 20/13 වලට විජේ මල්ලි හොයාගත්ත හැපි නිව්ස් එක. “2012 ලෝක අන්තර්ජාල වාර්තාව - සෙක්ස් සර්ච් කරන රටවල් අතර, ලෝකයෙන් පළමු තැන ලංකාවට” මල්හතයි. ආ! ගූගල් Google වලට ගිහින් sex ලිංගිකත්වය ගැන විස්තර දැනගන්න ට්‍රයි කරන කට්ටිය අතරෙ ලෝකන්ම පළවැනියා අපිලු. කාටද ආඩම්බර? ඔච්චර විශාල ජනගහණයක් ඉන්න ආසියාවෙ උප මහාද්වීපෙ වෙච්ච ඉන්දියාවටවත් බැරිවුණානේ මේ වර්ල්ඩ් රෙකෝඩ් එක උස්සන්න. ඒකට අපි? සෙක්ස් සර්ච් මොකක්ද සෙක්ස් ඇක්ට් ඉඥය ඒජබ කිව්ව නම් ආයෙ දෙකක් නෑ ලෝකෙන්ම නම්බර් වන් තමයි.තාත්තල දුවල සීයල මිනිබිරියන්ගෙ, බාප්පල දුවලගෙ, ප්‍රින්සිපල්ස්ල ස්ටුඩන්ට්ස්ලගෙ ප්‍රීස්ට්ලගෙ ලේඩීස්ලගෙ ආදී වශයෙන් ශ්‍රී ලංකාවෙ මෑත කාලෙ සෙක්ස් ඇක්ට් සීන්ස් ගැන රිසර්ච් එකක් කළොත්, ගූගල්වලින් සෙක්ස් සර්ච් කරපු සීන් එකත් සෙකන්ඩ් ප්ලේස්වලට දානවා ෂුවර්ම ෂුවර් එකට. දන්නවනේ සෙක්ස් සර්ච් කරල හොයල තියෙන ඒරියාස්? ඉන්ඩියන් සෙක්ස් Indian Sex තමයි ලිස්ට් එකේ ටොප් කරන්නෙ.sex සර්ච් කරපු වාර ගණන වගේම සර්ච් කරපු කට්ටිය කවුද, ඒගොල්ලන්ගෙ වයස් මට්ටම් මොනවද මොනව කරන අයද වගේ පොඩි ඉන්ෆොමේෂන් ටිකකුත් තිබ්බ නම් මල්හතයි ආ! එහෙම වුණා නම් විජේ මල්ලිලටත් බලාගන්න තිබුණා අපේ රටේ සෙන්සර් බෝඩ් එකත් එක්කයි, කල්චරල් කට්ටිය එක්කයි, නිතරම කොකු දාගන්න, වලියටම බර සුචරිතවාදී උපාසකල උපාසකම්මල කවුද කියලත්.ඔය සුචරිත වාදී නඩවලට නම් ගෑනු ළමයකුගෙ සරුවාංගෙ නියපොත්තක් පෙනුණත් සලිත වෙන සයිස් එකක් නේ තියෙන්නෙ. ඒ වුණාට ගූගල් ගිහින් සෙක්ස් සර්ච් කරල ඩවුන් ලෝඩ් කරන්න පුළුවන් වෙබ් පේජස්වල මොනව බලනවද මොනව කියවනවද කියන එකට ප්‍රොටෙස්ට් කරන්නවත්, නීති දාන්නවත් බැරි බව අපේ රටේ සුචරිතවත්, සිල්වත්, ධනවත් කට්ටිය දන්නෙ නෑනේ. හෙට අනිද්ද වැරැදිල හරි යාහුYahoo වලිනුත් sex සර්ච් කරපු අය ගැන කිව්වොත් අපිට තරු විසිවෙයිද කියලත් කවුද දන්නෙ? කොහොම වුණත්, කොහේ ගියත් අපි ශ්‍රී ලන්කන්ස්ල කාටවත් සෙකන්ඩ් වෙන්නෙ නෑ නම්බර් වන්ම මිසක්. දැන් එමුකො ස්ටෝරි නම්බර් ටූ එකට.මේක අපේ සිනමා ෆීල්ඩ් එකේ බයස්කෝප් සීන් එකේ වැඩක්. ළඟදී බයස්කෝප් එකක් හදපු දොස්තර මහත්තයෙක් කියපු කතාවක්, ටැබ්ලොයිඩ් ඉන්ටවීව් එකක විජේ මල්ලිටත් කියවන්න ලැබුණා.ඒ කතාවත් මල්හතයි. ආ! දොස්තර මහත්තය කියන්නෙ ඒ ගොල්ලන්ගෙ බයිස්කෝප් එක බලන කට්ටිය ඉකි ගගහ අඬනව ඇහෙනවලු. මුලදි නම් විජේ මල්ලිට හිතුණෙ එහෙම අඬන්නෙ අපරාදෙ අතේ තිබුණු තුට්ටු දෙකට ඇනුණා වගේ දුකකින් කියලයි. විජේ මල්ලිට වැරැදිලා එහෙම අඬන්නෙ ඒ ඕඩියන්ස් එකේ ඉන්න කට්ටියගෙ අම්මලා මේ බයස්කෝප් එකේ ස්ටෝරිය ඇතුළෙ ඉන්නව කියල හිතෙන නිසාලු. කොච්චර එකක්ද ඒක. ඒගොල්ලන්ට තමුන්ගෙ අම්මල මතක් වෙන එක.කමක් නෑ තමුන්ගෙ මැට්ටම් තම්මැට්ටම් කිව්වලු නේ. ඒව තමුන්ට ඕන විදියට ගහගත්තට අපිට කමක් නෑ. හැබැයි ඒවයෙ සද්දෙ නම් අපේ කන්වලට අල්ලන්නෙ නෑ කියන එක නම් කියන්නම වෙනවා මේ 20/13 අලුත් අවුරුද්දෙ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av13010613</link>
    <topic>මුහුද සමග පොරබදන බත්තලංගුණ්ඩුව වැසියෝ</topic>
    <author>හේමාලි විජේරත්න</author>
    <content>මුහුද සමග පොරබදන බත්තලංගුණ්ඩුව වැසියෝවේලාව තවමත් උදෑසන අටය. ඈතින් ඈතට විහිදෙන රැළි නැඟෙන නිල්පාට දියඹෙන් හිමින් හිමින් හිරු කුමාරයා එබී බලනවා. රත්තරන් පාටට වැටෙන හිරු කිරණින් කල්පිටිය වෙරළ තීරයම අරුණෝදයේ අසිරියට සැරසෙනවා. ‘ඇන්ටනි පුතා’ ‘ඉරූෂා දුව‘ ආදි නම්වලින් යුතු බෝට්ටු ගණනාවක්ම කල්පිටිය වෙරළ තීරයේ ඈතින් දිස්වෙනවා. ඈත දියඹට දිය දෙබෑ කරගෙන ඊ ගහක වේගෙන් ඇදෙන බෝට්ටුවක සද්දෙත් නවතා තබා තිබෙන බෝට්ටුවලින් මාළු ගොඩබාන ධීවරයන්ගේ සද්දෙත් නිසා මේ හිමිදිරි උදෑසන නැඟෙන කුරුලු හඬට සවන් දෙන්නට ඉඩක් කල්පිටිය වැසියන්ට නෑ.අපි කල්පිටිය මුහුදු තීරයේ ජැටිය දෙසට ඇවිදගෙන ගියා. සමහරු ජැටියේ නවතා තිබු විශාල බෝට්ටුවට සිය බඩු බාහිරාදිය පටවමින් සිටියා. තවත් සමහරුන් ඊට නුදුරින් වූ නාවික හමුදා මූලස්ථානය වෙත ගොස් සිය අනන්‍යතාව තහවුරු කරගනිමින් පැමිණ බෝට්ටුවට නැග්ගා.අපේ අවශ්‍යතාවය වූයේ කල්පිටිය මුහුදු තීරයේ සිට නාවික සැතපුම් 20 ට ආසන්න දුරකින් පිහිටා ඇති ‘බත්තලංගුණ්ඩුව‘ ධීවර දූපත වෙත යාමයි. මෙය අතිශයින් දුෂ්කර වූත් අතිශයින් සුන්දර වූත් ගමනක් බව මීට ප්‍රථම බොහෝ තොරතුරුවලින් මා දැන සිටියා. අපි හෙමින් හෙමින් ළංවුණේ කල්පිටිය ජැටිය ආසන්නයටයි.“බත්තලංගුණ්ඩුවට යන අය එහා පැත්තේ බෝට්ටුවට නඟින්න...” කවුදෝ කියනු ඇසුණා. නාවික හමුදා නිලධාරියා වෙත අනන්‍යතාව තහවුරු කර අප වහ වහා ගොස් බෝට්ටුවට නැඟුණා. මහල් දෙකකින් යුතුව නිම වූ මඟීන් ගෙනයන බෝට්ටුවක් වන මෙය තරමක සුව පහසුවක් දනවන්නක්. දෙපේළියට බස් රථයක මෙන් පිහිටා තිබූ ආසන පේළිවල බොහෝ දෙනෙක් වාඩි වී සිටියා. කළපු දිය පිස එන සීතල සුළං රැල්ලක අසිරිමත් සුවය විඳිමින් මුහුද අයිනට වන්නට වූ ආසනයක මා වාඩිවූයේ ඈතින් පෙනෙන කුඩා දූපත් සමූහය කුමක් වන්නට ඇත්දැයි සිතමිනි.“බත්තලංගුණ්ඩුව ගොඩබිමට පේන්නේ නැත්ද?” මා අසලින් වාඩි වී සිටි අයකු ඇසුවේ ඈතින් දිස්වන දූපත් සමූහය අතර එය ද වන්නට ඇතැයි සැක සිතූ නිසාය.“අපෝ නෑ. යන්තමට හරි බලාගන්න පැය දෙකකට ආසන්න කාලයක් බෝට්ටුවේ යන්න ඕන.” ඔහු කීවා.හරියටම උදෑසන 8.30 ට බෝට්ටුව බත්තලංගුණ්ඩුව දක්වා පිටත් වුණා. කළපුවේ දිය සෙලවෙන තාලයට බෝට්ටුව ද ලතාවකට සෙලවෙමින් ඉදිරිය බලා යාත්‍රා කරන්නට වුණා. බෝට්ටුව ඇතුළත සිටි බොහෝ දෙනෙක් බත්තලංගුණ්ඩුව සිය වාසස්ථානය කරගෙන ධීවර කර්මාන්තය කරන්නන් පැය තුනක දීර්ඝ ගමනක පළපුරුදු බව නිසාම සමහරෙක් රෙදි ද පොරවාගෙන නිදන්නට වුණා. ලතාවකට නැළවෙන බෝට්ටුවේ ගමන් කාලය මේ සියලු දෙනාට සුව නින්දක මිහිරියාව රැගෙන එන්නට ඇත. ජීවිතේ පළමුවරට බත්තලංගුණ්ඩුවට යන මගේ නෙත් දෙකට මේ අසිරිමත් චාරිකාවේ හමුවන සිරිය විඳ ගැනීමේ ඉස්පාසුවක් නොමැතියි. එක් පැත්තකින් බලාගෙන එන විට අනෙක් පස වන මනරම් දර්ශනය මඟ හැරේවිදෝයි මට බියක් ද දැනුණි.කල්පිටිය කළපුව ආසන්න ප්‍රදේශය ඩොල්ෆින් මත්ස්‍යයන්ගේ නවාතැනක් බව මා අසා තිබුණා. එහෙත් ඔවුන් ඇස් පනාපිට දැක ගැනීමේ අවස්ථාවක් උදාවේ යැයි මා කිසි විටෙකත් හිතුවේ නෑ. පැය භාගයක පමණ මුහුදු ගමනකින් පසු බෝට්ටුව දෙපසින් ඉහළට නැඟුණු ඩොල්ෆින් මත්ස්‍යයන් සිය අපූරු රංගනයන් ඉදිරිපත් කරන්නට වුණා. මේ රෑනට ඩොල්ෆින් මත්ස්‍යයන් පහක් - හයක්වත් ඉන්නට ඇති.‘නාවික හමුදාවේ අය කෑම දීලා ඔවුන් හුරතල් කරලයි තිබෙන්නේ. ඒ ගොල්ලන්ට දැන් බෝට්ටුව පුරුදුයි. පස්සෙන් එනවා. අසල හිටිය බත්තලංගුණ්ඩු වැසියෙක් කිව්වා. හැබැයි ඩොල්ෆින් මාළු රෑන් පිටින් බලන්න නම් තලවිල මුහුදු තීරයට යන්න ඕන කියලත් කිව්වා.බත්තලංගුණ්ඩුවට යන්න කලින් මඟ දෙපස විවිධ හැඩයෙන් යුතු දූපත් සමූහයක් පහුකරන්න ඕන. වම් පස මුහුදු තීරයේ තමයි මේ දූපත් සමූහයම දකින්න ලැබුණේ. සමහරු කිව්වා දූපත් 13 ක් මේ අතර තිබෙනවා කියලා. මත්තතිවු, නන්දතිවු, පාම්බතිවු, ඉරමතිවු, සාලියන් පිල්ෙලෙ, සින්න ආරච්චි, පෙරිය ආරච්චි, ඉප්පන්තිවු, උච්චමුනිය, වෙල්ල, පල්ලියවත්ත, සින්න ගුණ්ඩුව, කාරතිවු ආදී නම් ටිකකුත් ඔවුන් කිව්වා.වම් පසින් දූපත් පහුකරනකොට දකුණු පසින් දිවෙන්නේ ගොඩබිම් තීරුවක්. පුත්තලම් සිමෙන්ති සංස්ථාවට සිමෙන්ති හදන්න ගෙනියන රතුපාට ගල් තිබෙන අරුවක්කාඩු ප්‍රදේශය, ඉන් එහා එළුවන්කුලම, ගඟේවාඩිය පසුකරගෙන එන විට දකුණු පසින් දිස්වන්නේ විල්පත්තු අභය භූමිය. මේ සියල්ල පසු කරමින් ලතාවකට ගමනේ යෙදෙනවා. දෙබෑවන කළපු දිය අතරින් රිදී පාටට දෙපැත්තට විසිරෙන කාසි වැනි දෙයක් දැක ඒ දිහා ඕනකමින් බලන්න හිතුණා. බෝට්ටුවෙන් දෙබෑවන දිය අතරින් ඉවතට පනින්නේ රිදීපාට පුංචි පුංචි මාළු පැටව් අයිනක්. වෙලාවකට හයියෙන් නැඟෙන සුළං රැල්ලක ගැටෙන කළපු දියරැළි වේගයෙන් ඇවිත් බෝට්ටු බඳේ වැදෙනවා. හරියට පිනි වැස්සක් වගේ සුළං පාරට ඉහළට එන දිය බිංදු මුහුණේ වැදෙනකොට දැනෙන්නේ කියන්න බැරි සුවයක්. දහවල් වන විට දැනුණු දැඩි හිරු රශ්මියේ දාහයෙන් අපිව මුදාගත්තේ මේ විදියට ඇඟේ හැපුණු පුංචි පුංචි දිය බින්දු.පැය දෙකකට ආසන්න කාලයක් යාත්‍රා කිරීමෙන් පස්සේ වම් පසින් දිස් වුණේ නිල්පාට මුහුදු ජලය අතරින් හරියට සුදුපාට පීත්ත පටියක් වගේ දිස්වෙන වැලි තීරයක්. මේ වැලි තීරය වෙලාවකට දූපත් දෙකක් යා කරනවා. තවත් විටෙක මුහුදු ජලය කළපුවට ගලා එන මෝයක් නිර්මාණය කරනවා. කිලෝමීටර් ගණනාවක් ඈතට ඇදී යන වැලි තීරයට එහායින් යාන්තමට දිස්වුණා කොළපාට ගොඩබිම් තීරයක්.“අර පේන්නේ බත්තලංගුණ්ඩුව, මා අසල සිටි බත්තලංගුණ්ඩු වැසියෙක් පැවසුවා. ‘අර මෙහායින් තිබෙන්නේ පල්ලියවත්ත දූපත. ඉස්සර ඒකෙත් ගොඩාක් ධීවර පවුල් හිටියා. ඒකේ පුංචි පල්ලියකුත් තිබුණා. බත්තලංගුණ්ඩුවෙන් පල්ලියවත්තට මාරුවෙන්න පටු වැලි තීරයකුත් තිබෙනවා” ඔහු පැවසුවා.බත්තලංගුණ්ඩුව දූපත අපේ දෑස්මානයට දිස් වී පැය එකහමාරක් පමණ ගතවූ පසුයි අපට මේ අපූරු දූපතට ගොඩබසින්නට හැකිවූයේ. කල්පිටියේ මෙන් ජැටියක් නොමැති වූ බැවින් බෝට්ටුවෙන් බැස ගැනීම ද මඳක් අසීරු කටයුත්තක් වුණා. පහළට එල්ලා වැටුණු ඉනිමඟේ එල්ලී බත්තලංගුණ්ඩුවට මා පය තැබූවේ එහි ඇතුළාන්තය නැරැඹීමේ නොතිත් ආසාවෙන්මයි. පුත්තලමත් මන්නාරමත් අතර මුහුද මැද පිහිටා ඇති බත්තලංගුණ්ඩුව ප්‍රමාණයෙන් කුඩා දූපතක්. දිගින් කිලෝමීටර් 4 - 5 ට වඩා නැත. උපරීම පළල ස්ථානය ද කිලෝමීටරයකට අඩුය. බත්තලංගුණ්ඩුව ආසන්නයේ එවකට ප්‍රසිද්ධ දූපතක්ව තිබු “කාරතිව්” දූපත අද දකින්නට නැත. එය එවකට ප්‍රසිද්ධ මාදැල් පොළකි. එදා එහි ධීවර රැකියාව කළ වියපත් ධීවරයින් කියා සිටියේ ක්‍රමයෙන් මුහුදු ඛාදනයට ලක්වී එය දියේ ගිලී ගිය බවයි. බත්තලංගුණ්ඩුවේ මේ වන විට ධීවර පවුල් 1500 - 2000 ට ආසන්න පිරිසක් ජීවත් වෙනවා. ලෑලි සහ පොල්අතුවලින් තනාගත් ‘වාඩි’ ඔවුන්ගේ වාසස්ථානයි. මෙහි වැසියන් බොහෝ දෙනෙක් මීගමුව, හලාවත, හුණුගල්පිටිය වැනි ප්‍රදේශවලින් ධීවර රස්සාවට පැමිණි අයයි.මේ දූපත බත්තලංගුණ්ඩුව යනුවෙන් නම් කරන්නට හේතු වන්නට ඇත්තේ කුමක් නිසා ද යන්න මා සිත තුළ පැන නැඟි ප්‍රශ්නයකි. 1970 දශකයේ සිට බත්තලංගුණ්ඩුවේ පදිංචිව ධීවර රැකියාව කරන සෙබස්තියන් මහත්මයා පැවසූයේ ඕලන්දකාරයින් පල්ලියවත්ත දූපතට පැමිණි විට දැමූ නමක් කියලයි. “ඉස්සර හරියට මේ ස්ථානයට ‘බත්තල්’ එනවලු. සමහරවිට ඒ නිසා මේ නම ව්‍යවහාරයට එන්න ඇති.”බත්තලංගුණ්ඩුවට දකුණු පසින් දිස්වන්නේ මන්නාරම් දිස්ත්‍රික්කයට අයත් මුලික්කුලම් දූපතයි. ඉන් එහාට වන්නට විල්පත්තු කැලය ඇතුළත වන කුදිරමලේ කන්ද දිස්වෙනවා. විජය - කුවේණි ඓතිහාසික කතා පුවතට අනුව විජය ගොඩබැස ඇත්තේ මේ කුදිරමලේ තුඩුවට බවයි පැවසෙන්නේ.බත්තලංගුණ්ඩු වැසියන් හා අසිරිමත් සාගර සම්පතක් වන මාළුත් අතර ඇත්තේ බොහෝ වටිනා සම්බන්ධයක්. ඔවුන් සාගරයට ගෞරව කරනවා. මත්ස්‍ය සම්පතට ආදරය කරනවා. මත්ස්‍යයින් ඇල්ලීම සඳහා මත්ස්‍ය සම්පතට අහිතකර වන ක්‍රමෝපාය කිසිවක් ඔවුන් භාවිත කරන්නේ නෑ. මේ ගම්මානය තුළ අලංකාර පල්ලියත් දක්නට ලැබෙනවා. විස්සෝපමාතා ධීවර සංවිධානයේ සභාපති වූ සෙබස්තියන් ඩෙන්සිල් මහතා පැවසුවේ එය ධීවර ජනතාවගේම ආධාරයෙන් සාදා නිමකළ බවයි.පොල් සහ මාළුවලට අමතරව වෙනත් කිසිවක් මේ දූපතේ දකින්න ලැබෙන්නේ නෑ. අනෙක් බොහෝ දේවල් ඔවුන් රැගෙන එන්නේ කල්පිටියේ සිට බෝට්ටුවෙනි. බත්තලංගුණ්ඩුවේ වෙසෙන දරුවන් උදෙසා කුඩා පාසලක්, පොලිස් ස්ථානයක්, නාවික හමුදා මුරපොළක් සහ මහජන බැංකු කාර්යාලයක් ද මෙහි දකින්නට ලැබුණා. සුළු අසනීපයකට බෙහෙතක් හේතක් ගන්නට ඇපොතිකාරි වෛද්‍යවරයෙක් ද ඉන්නවා. එහෙත් හදිසි අසනීපයකදී කල්පිටියට රැගෙන යන්නට සිදුවන්නේ බෝට්ටුවකින්ම තමයි.මේ කුඩා දූපතට ජල සම්පත සහ විදුලි බලය නැහැ. ඔවුන් බීමට ජලය සොයාගන්නේ මුහුද අසලින් එක්තරා ප්‍රමාණයකට හාරන ලද වළකින්. අපූරුම දේ තමයි මේ ළිඳේ බීමට හැකි කිවුල් නැති ජලය ඇත්තේ කොයිතරම් ගැඹුරකින් ද යන්න ඔවුන් පළපුරුද්දෙන් දැන සිටීම. ළිඳ හාරා දින කිහිපයකට අවශ්‍ය වතුර එක්රැස් කර ගත් පසු ඔවුන් ළිඳ වසා දමනවා. නැවත ජලය අවශ්‍ය වූ විට නැවතත් ළිඳක් හෑරිය යුතු වෙනවා.මේ දූපතට රාත්‍රියට විදුලි එළිය ලැබෙන්නේ එක්තරා සීමිත වේලාවකට පමණයි. ඒ සවස 6.30 සිට රාත්‍රී 9.00 දක්වා පමණයි. ඒත් ජෙනරේටරයක් මඟින්. හැබැයි මේ කාල සීමාව ඇතුළත ඔවුන් සින්දු අහන්නත් චිත්‍රපට නරඹන්නත් පෙලඹෙනවා. මේ දූපතේ බොහොමයක් වාසය කරන්නේ සිංහල අය. එහෙත් බත්තලංගුණ්ඩුවේ හැමදෙනාගේම පොදු භාෂාව වී තිබෙන්නේ දෙමළ භාෂාවයි.අව් රශ්මිය කොයිතරම් තද ද කියනවානම් අද උදේ අල්ලාගෙන එන මාළු දින දෙකක් ඇතුළත කරවල වෙනවා. බත්තලංගුණ්ඩු වැසියන්ගේ ජීවිතේ වෙලා තිබෙන්නේ මේ අසිරිමත් මහ මුහුද සහ මත්ස්‍ය සම්පතයි. ලොකු කුඩා ගැහැනු පිරිමි සමීපතම සම්බන්ධතා ගොඩනඟාගෙන ඇත්තේ මේ සමඟය. පුංචි දූපතක හුදකලාව දිවි ගෙව්වත් බත්තලංගුණ්ඩු වැසියන්ගේ ආගන්තුක සත්කාරය පිළිබඳ ද නොකියා බැරිය. ඔවුන්ගේ ඉහළම ආහාර වේල වන උණු උණු මාළු හොදිත් සමඟ දහවලට ලබා දුන් බත් පතින් නැඟුණේ ඒ ආගන්තුක සත්කාරයේ, ඒ මානුෂිය ගුණාංගයේ අපූරු ගුණ සුවඳමයි. පැය තුනකට ආසන්න බෝට්ටු ගමනකින් ද, බත්තලංගුණ්ඩුවේ අසිරිය නරඹන්නට පැය එකහමාරකට ආසන්නව ගොඩබිම රත්වූ වැලි පොළව මත ඇවිදීමෙන් ලද තෙහෙට්ටුවත් කුසගින්නත් සැණෙකින් පහවුණේ ඒ උණු උණු බත් පතේ පිහිටෙනි.බත්තලංගුණ්ඩු වැසියන්ගේ ආදර සත්කාර මැද ඔවුන්ගේ ජීවිත හා බද්ධ වී ජීවිතය විනිවිද දකින්නට තවදුරටත් අපි කැමැති වුවද වෙලාවට පිටත්වන බෝට්ටුවෙන් ගොඩබිමට නොපැමිණියහොත් නැවත ඊළඟ දිනයේ දී සුපුරුදු පරිදි බෝට්ටුව පැමිණෙන තුරු අප රැඳී සිටිය යුතුයි. එබැවින් දැඩි අව්රශ්මියත් දසතින් හමා එන ලුණු මිශ්‍ර සුළඟත් සමඟ ජීවිතය දියකර හරිමින්, අගාධ සාගරයේ රළ අතර පොර බදිමින් ජීවිතය සොයන මේ දිරිමත් මිනිසුන්ගෙන් අපි සමුගත්තේ ඔවුන්ට තවත් දිරිය පතමින්.  හේමාලි විජේරත්නඡායාරූප - චේනක වික්‍රමාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av13010614</link>
    <topic>ලින්කන් සමඟ සම්මාන සමය සැපත් වී</topic>
    <author>කපිල කුමාර කාලිංග</author>
    <content>ලින්කන් සමඟ සම්මාන සමය සැපත් වීඇමෙරිකාවට නව වසර උදාවන්නේ අධික ශීතලත් සමඟ වුවද එරට චිත්‍රපටි ක්ෂේත්‍රය නම් දැනටමත් සම්මාන උණුසුමින් දෑත් රත්කර ගන්නට පටන්ගෙන ඇත.එය ඇරැඹුණේ ජනවාරි 13 දාට නියමිත ගෝල්ඩන් ග්ලෝබ් සම්මාන උලෙළේ නිර්දේශිත නාම, දෙසැම්බරය අග ප්‍රකාශයට පත් කිරීමත් සමඟමය. ඉන්පසු පෙබරවාරි 24 දා ඔස්කාර් චිත්‍රපටි සම්මාන උලෙළය. එහි නිර්දේශිත නාම ජනවාරි 10 ලොව හමුවේ තැබෙයි.ගෝල්ඩන් ග්ලෝබ් සම්මාන සඳහා ස්ටීවන් ස්පීල්බර්ග්ගේ නවතම නිෂ්පාදනය වන ‘ලින්කන්’ චිත්‍රපටයට, නිර්දේශිත 7 ක් ලැබීමෙන් පසු රසික - විචාරක හා මාධ්‍යවේදි තෙපිරිසේම කතාබහ ඒ වෙත යොමු වී ඇත.“Presidential Bio-Pic” නොහොත් ජනපති අපදාන චිත්‍රපට යනුවෙන් හැඳින්වෙන “සිනේ විශේෂයට” අයත් “ලින්කන්”, ඇමෙරිකාවේ 16 වැනි ජනාධිපතිවරයා වන ඒබ්‍රහම් ලින්කන් පිළිබඳ, ඩොරිස් කේන්ස් ගුඩ්වින්ස් විසින් ලියන ලද “ටීම් ඔෆ් රයිවල්ස්” කෘතිය ඇසුරින් නිපදවූවකි.ඩොරිස් ගුඩ්වින්ස්, මෙයට පෙර ද ඇමෙරිකානු ජනාධිපතිවරුන් කීපදෙනකු ගැනම අපදාන ග්‍රන්ථ කරණයෙහි යෙදුණු ප්‍රකට කතුවරියකි. මෙවර ඇගේ ‘ලින්කන්’ කෘතියට පසුබිම් වන්නේ ඒබ්‍රහම් ලින්කන්ගේ ජනපති සටනේ අවසාන මාස හතරක කාල පරිච්ඡේදයයි. වහල් මෙහෙය නැති කිරීමට කටයුතු කළ ලින්කන් ඇමෙරිකාවෙන් බිහිවූ ශ්‍රේෂ්ඨතම නායකයා ලෙස ඉතිහාසඥයෝ සලකති.“ඩ්‍රීම් වර්ක්ස්” නමින් තම චිත්‍රපට නිෂ්පාදන සමාගමය හඳුන්වන ස්ටීවන් ස්පීල්බර්ග් ගෝල්ඩන් ග්ලෝබ් නිර්දේශිතයන් සමඟම නැවත වරක් හොඳම අධ්‍යක්ෂ සම්මානය පිළිබඳ සිහිනය සැබෑ කර ගැනීමට ළඟා වී සිටී.ලින්කන් චරිතය රඟපාන බ්‍රිතාන්‍ය ජාතික රංගධර ඩැනියෙල් ඩි-ලිවීස් හොඳම නළුවා ලෙස නිර්දේශීතය. ‘ගැන්ග්ස් ඔෆ් නිව්යෝර්ක්’, ‘මයි ලෙෆ්ට් ෆුට්’, ‘දෙයාර් විල් බී නෝ බ්ලඩ්’ යන චිත්‍රපට ත්‍රිත්වයේ රංගනය සඳහා, දෙවරක්ම ඇකඩමි සම්මානයෙන් ද, බෆ්ටා (BAFTA) හා ස්ක්‍රීන් ඇක්ටර් ගිල්ඩ් සම්මානයෙන් ද පිදුම් ලබා ඇති ඩැනියෙල්, ගාන්ධි චිත්‍රපටයේ ‘කොලින්’ ගේ චරිතය රඟපෑවේය.පසුගිය වසරේ ද ගෝල්ඩන් ග්ලෝබ් හා ඇකඩමි සම්මාන උලෙළේ කැපි පෙනුණේ බ්‍රිතාන්‍ය අගමැතිනියකව සිටි මාග්‍රට් තැචර් පිළිබඳව නිපදවුණු ‘අයන් - ලේඩි’ නමැති චරිතාපදාන චිත්‍රපටයයි. එහි තැචර් මහත්මිය ලෙස රඟපෑ මෙරිල් ස්ට්‍රීප් හොඳම නිළිය ලෙස සම්මානයන්ට පාත්‍ර වූවාය.‘ගෝල්ඩන් ග්ලෝබ්’ හොඳම නළුවා වීමේ සිහිනය දකින තවත් විශිෂ්ට රංගධරයින් කීප දෙනෙක්ම, ඩැනියෙල් ඩේ-ලිවිස්ගේ උරහිස් දෙපසින් එබී බලති. රිචඩ් ජියර් (ආර්බිට්‍රේප්) ජෝන් හෝක්ස් (ද සීසන්ස්) ජෝක්වීන් ෆීනික්ස් (ද මාස්ටර්) හා ඩෙන්සිල් වොෂිංටන් (ෆ්ලයිට්) ද, හොඳම නළුවා සඳහා නිර්දේශිව සිටිති.2012 ජාත්‍යන්තර සම්මාන උලෙළ පිළිබඳ කතාබහේදි, රංගනය අංශයෙන් විශේෂ අවධානය දිනා ගත්තේ “ද ආර්ටිස්ට්” චිත්‍රපටයේ ෂෝන් ඩුජාර්ඩින් නමැති ප්‍රංශ නළුවාය. ඔහු අයත් වූයේ ‘මියුසිකල්’ (සංගීතමය චිත්‍රපට) අංශයටය. ‘ඩ්‍රාමා’ අංශය නියෝජනය කළ ‘ද ඩිසෙන්ඩන්ට්ස්’ චිත්‍රපටයේ ජෝර්ජ් ක්ලූනි ද, හොඳම නළු ලෙස සම්මානයට පාත්‍ර වුවද ‘ද ආර්ටිස්ට්’ චිත්‍රපටයට ලැබුණු ජනපි‍්‍රයත්වය හේතුවෙන් ඩුජාර්ඩින් ද මහත් සේ කීර්තියට පත්විය.“මෙතඩ් ඇක්ටින්” නොහොත් ආවේෂ රංග රීතිය ‘අන්තවාදී’ ලෙස අනුගමනය කරන්නකු ලෙස ප්‍රකට ඩැනියෙල් ඩේ ලිවිස්, ‘ලින්කන්’ චිත්‍රපටයේ රූගත කිරීම්වලදී තමන්ට “මිස්ට ප්‍රසිඩන්ට්” යනුවෙන් අමතන ලෙස අධ්‍යක්ෂ ඇතුළු කණ්ඩායමෙන් ඉල්ලා සිටියේය. එය එසේම සිදුවිය. ඉංගී‍්‍රසි - අයිරිෂ් සම්භවයකින් යුත් ඩැනියෙල් ලින්කන්ගේ පැරැණි ඇමෙරිකානු ඉංගි‍්‍රසි උච්චාරණය ද හැදෑරුවේය. ඔහු කොතරම් තදින් ඊට ආවේෂ වී දැයි කිවහොත් රූපගත කළ තෙමසක කාලයෙන් පසුව ද ඉන් මිදීමට අපහසු විය. බ්‍රිතාන්‍ය ඉංගි‍්‍රසිය කතා කළ අයගෙන් පවා ඔහු දුරස්ව සිටියේ එය තම ඇමෙරිකන් උච්චාරණයට බාධාවක් වනු ඇතැයි බියෙනි.‘The Last of Mahicans’ චිත්‍රපටයේ දී ඩැනියෙල් තම චරිතය සඳහා අවශ්‍ය වන කැනෝයි බෝට්ටුවක් තැනීම, දඩයම සහ සතුන් හම ගැසීම උගත්තේය. My Left Foot චිත්‍රපටයේදී, රූපගත කරන කාලයෙන් පසුවත් රෝද පුටුවේම රැඳී සිටියේය.“රඟපෑම කියන්නෙ මායාවක් බව මා දන්නවා. එහෙත් එය හරියටම කරන්න නම් හරියටම ඊට ආවේෂ විය යුතුයි.”එය ඩැනියෙල්ගේ මතයයි. ඔහු එය හරියටම කරයි. ‘ගෝල්ඩන් ග්ලෝබ්’ නිර්දේශය එහි ආසන්නතම සහතිකයයි.කපිල කුමාර කාලිංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av13010615</link>
    <topic>මගේ සින්දු සුපිරි තරු ලවා කියවා ප්‍රචාරය කරන්න එපා!</topic>
    <author>ජෝජ් රොබ්සන් ද සිල්වා</author>
    <content>මගේ සින්දු සුපිරි තරු ලවා කියවා ප්‍රචාරය කරන්න එපා!සිංහල ගීත ක්ෂේත්‍රයේ සිය අනන්‍යතාව සනිටුහන් කළ ගායන ශිල්පීන් අතර “පි‍්‍රයා” කී පමණින්ම ගීත ශ්‍රාවකයින් හඳුනන ඔහු පි‍්‍රයාදර ගායන ශිල්පි පි‍්‍රයා සූරියසේන ය. මෙවර “ස්වර වර්ණ” වර්ණ ගන්වන්නට අපි පි‍්‍රයාට ආරාධනා කළේ දිගු නිහැඬියාවකට පසුව ඔහු සිය ගීත ඇල්බමයක් (“මල්සර හිනාව“) එළිදැක්වීම නිමිත්තෙනි.පැරැණි ගීතයක නමින් අලුත් ගීත ඇල්බමයක් එළිදැක්වූවේ ඇයි...?”මේ ගීත එකතුවේ එදා මෙදා මා ගැයූ ගීත දාසයක් ඇතුළත් වෙනවා. මේ ගීත සියල්ලටම මං එක වගේම ආසයි. ‘මල්සර හිනාව‘ මේ ගීත එකතුව හඳුන්වන්න ලස්සන නමක් කියා හිතුණු හින්දා යොදා ගත්තා.””මල්සර හිනාව“ සඳහා නිර්මාණ දායකත්වය කාගෙන් ද..?”ගී පද රචනා මහාචාර්ය සුනිල් ආරියරත්න, ආචාර්ය අජන්තා රණසිංහ, ප්‍රේමකීර්ති ද අල්විස්, උපාලි ධනවලවිතාන, කුලරත්න ආරියවංශ, රෝහණ හෙට්ටිආරච්චි සහ නීතිඥ විමල් වීරරත්න ආදීන්ගේ දායකත්වයෙනුයි. සංගීතවත් කළේ මමයි. විශේෂයෙන් තැටි ගත නොකර මා ළඟ තිබුණු ප්‍රේමකීර්තිගේ ගීත වැඩි ගණනක් මේ ඇල්බමයට ඇතුළත් කළා.”එම නිර්මාණ මොනවාද..?”ගීත ශ්‍රාවකයින්ගේ ආදරය දිනා ගත් ‘තොළ ගෑ අමාවේ රහා’ – ‘කිරි සයුරේ රැල්’ – ‘මේ අත් බවේ පුරා’ – ‘සැන්ඳෑ යාමේ’ – ‘ආදරණීය නේරංජනා’ – ‘ඔබ කඳුළේ උපතයි’ වැනි ඒ ගීත ප්‍රේමකීර්ති ලියූ ගී අතර ප්‍රධානයි. ඒ වගේම ජීවතුන් අතර නැති උපාලි ධනවලවිතාන ගී පද රචකයාගේ ‘රතුමල් ඕවිල්ලේ ඔබ සතපා ළඳුනේ’ ගීතයත් මේ ඇල්බමයෙ ඇතුළත් වෙනවා.”මෙම ගීත එකතුවේ ඇතුළත් “තොල ගෑ අමාවේ රහා” ගීතය සුරා පානයට සම්බන්ධ ගීතයක් නේද..?”ඔව්. සුරා පානයට ලොල් වූ පුද්ගලයකුගේ සිතුවිලි හා ජීවන අත්දැකීම් විවරණය කෙරෙන පරිදි නිර්මාණය කෙරුණු සංකල්පනාවක් තමයි මේ ගීතයේ ඇතුළත් වී තියෙන්නේ. එහෙත් සුරා පානය අනුමත කිරීමක් මින් සිදු කෙරෙන්නේ නැහැ. ළඟදී මේ ගීතය ජාතික රූපවාහිනියේ ‘හඳ රැඳි ගී’ වැඩසටහන සඳහා රූපගත කළා.” (මෙම ලිපිය පළවන ජනවාරි හයවැනි ඉරිදා සවස මෙම ගීතය එම වැඩසටහනින් ප්‍රචාරය වීමට ද නියමිතව ඇත.)මෙම ගීත ඇල්බමයේ අඩංගු “මොහොතක සුව දෙන චංචල ලෝකේ” ගීතයේ නිර්මාණකරුවන් වන්නේ රූකාන්ත ගුණතිලක (පද රචනය) සහ අර්නස්ට් සොයිසා (තනු නිර්මාණය) නොවේ ද..?”නැහැ. කුලරත්න ආරියවංශගේ අත් අකුරින් ලියූ මේ ගීතයේ පදමාලාව මා ළඟ තිබිලා මට හමුවුණා. එය වරදින්න බැහැ.”ඔබ මීට ඉහත ගී ගැයූ “සුන්දර කඳුළු බිංදුව“ ඇල්බමය අසාර්ථක වුණා නේද..?”අසාර්ථක වුණා ද මං දන්නේ නැහැ. වෙළෙඳ කලාප වල සේවය කරන ගීත රසික රසිකාවියන් ඉලක්ක කරගෙන ඒ ගීත එකතුව කළේ ‘නිල්වලා’ ආයතනය මඟිනුයි. නිෂ්පාදකයින් මට උදව්වක් වශයෙන් කරන්න කිව්වේ. මම ඒ ගීත ගායනා කළේ ලලිත් වසන්තගේ ඉල්ලීමටයි.”ඔබේ ගීත රිංගින්ටෝන්ස් සඳහා යෙදීමෙන් ඔබට හොඳ ආදායමක් ලැබෙන්න ඇති නේ..?”මොන... මගේ ගීත රිංගින්ටෝන්ස් සඳහා දීලා තියෙන්නේ මමවත් දන්නේ නැතුවයි. සමහරු ඒ ගීත වලින් ලක්ෂ ගණන් උපයනවා. මගේ කිසිම අවසරයක් නැතුව කොහොම කළා ද කියලා තවම හොයා ගන්න බැහැ. නීති මාර්ගයෙන් පියවර ගන්න පෙර මගේ ගීත දුරකතන සමාගම්වලට විකුණා වංචාවෙන් මුදල් උපයන එක කරුණාකර නවත්වන්න කියා මම එවැනි වංචා සහගත ක්‍රියා කරන පුද්ගලයින්ගෙන් සහ ආයතනවලින් ඉල්ලනවා.”විද්‍යුත් මාධ්‍ය වලින් පෙර මෙන් දැන් ඔබේ ගීත ප්‍රචාරය නොවන්නේ ඇයි..?විද්‍යුත් මාධ්‍ය වලින් මගේ ගීත ප්‍රචාරය වුණත් නැතත් දැන් අවුරුදු හතළිහක් පුරාම මේ රටේ තියෙන සංගීත ප්‍රසංග වල මම ගීත ගයනවා. මගේ ජනපි‍්‍රයත්වය අඩුවෙලා නැහැ විද්‍යුත් මාධ්‍ය වලින් මගේ ගී ප්‍රචාරය කළත් නොකළත්. ඒ නිසා එය මට අදාල නැහැ. හැබැයි ඇතැම් නාළිකා වලින් අලුතින් එන සුපිරි තරු ලවා මගේ ගීත කියවා ප්‍රචාරය කරනවා. එය බරපතළ වැරැද්දක්. ඔය සුපිරි තරු ගායකයින්ට ඔවුන්ගේ ගීත තිබෙද්දී ඔවුන් ගැයූ අපේ ගී ගුවන් විදුලි නාළිකා වලින් ප්‍රචාරය කරන්නේ ඇයි..? සුපිරි තරු ලවා මගේ ගී කියවා නාළිකා වලින් ඒවා ප්‍රචාරය කරන්නේ පි‍්‍රයා සූරියසේනට ප්‍රචාරය ලබා දෙන්නද..? නොඑසේ නම් සුපිරි තරු ගායකයින්ට ප්‍රචාරය දෙන්න ද..? එසේත් නැත්නම් නාළිකා වලට ප්‍රචාරය ලබා ගන්නද..? නාළිකා වලට මං දොස් කියන්නේ නැහැ. ඒත් ඔය කරන වැඩේ වැරැදියි, ඒ නිසා වහාම ඔය කරන වැරැදි වැඩ නවත්වන්න කියලා මම කියනවා.”ඔබේ පුතා (ලක්ෂිත) ත් ඉදිරියේදී ඔබේ ගී ගයන්න බලාපොරොත්තු වෙනවා ද?”පුතා ඉගෙනීමේ කටයුතු අවසන් වී ලංකාවට ආවාම ගීත ගායනයේ නියැළෙන්න බලාපොරොත්තු වෙනවා. මගේ පුතාට ගයන්න මගේ ගීත තියෙන්න ඕනේ, ඒ නිසා මම නැවතත් කියනවා - ‘මගේ සින්දු වෙන කාවත් දාලා කියවා ඒ ගීත ප්‍රචාරය කරන්න එපා. එය වැරැදියි. වහාම ඔය වැරැදි වැඩේ නවත්වන්න’ කියලා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av13010616</link>
    <topic>‘රත්තරන් මෙතන’</topic>
    <author/>
    <content>‘රත්තරන් මෙතන’වත්මනෙහි ඉතා ජනප්‍රිය ටෙලිනාට්‍ය නිළියක වන රම්‍යා වනිගසේකර මුලින් ම කලා ක්ෂේත්‍රයට පිවිසුණේ ගුවන් විදුලි නිවේදිකාවක් විදියට. ගුවන් විදුලියේ දී ඇයව හඳුනාගත් රන්ජිත් ධර්මකිර්ති අතින් ඇගේ අනාගත දිවිය මුළුමනින් ම වෙනස් කරන කරුණු දෙකක් ඉටු වුණා.පළමුවැන්න ඔහු නිෂ්පාදනය කොට සිංහල වේදිකාවට ගෙන ආ හද සසල කළ ජීවන අරගලයක් කියැවෙන ‘හිරු නැති ලොව‘ සහ ගීතවත් කාව්‍යයක් බඳු සුන්දර නිර්මාණයක් වූ ‘අන්ගාරා ගඟ ගලාබසී’ නාට්‍යවල භූමිකා සඳහා ඇය දායක කර ගැනීම.දෙවැන්න තමයි ‘කැලණි පාලම’ ෙවිදිකාවට ගෙන ඒම සඳහා එහි ප්‍රධාන භූමිකාවකට නිළියක් සොයමින් සිටි ආර්.ආර්. සමරකෝන් හට රම්‍යා හඳුන්වා දීම. ‘කැලණි පාලමේ’ මැටිල්ඩා ගේ චරිතය සඳහා සුදුසු යයි එහි නිර්මාපකයා විසින් තීරණය කරනු ලැබූ රම්‍යා එම භූමිකාව අතිසාර්ථකව නිරූපණය කළා.ඈ ඉතා ජනප්‍රිය සහ සාර්ථක වේදිනා නිළියක ලෙස ප්‍රකට වන්නේ ‘කැලණි පාලමෙන්’. රම්‍යා, කලා ලෝකයේ ගෞරවයට බඳුන් වන්නේ අතිදක්ෂ වේදිකා නිළියක හැටියට පමණක් නොවෙයි. ඈ අද්විතීය කුසලතාවයකින් හෙබි ප්‍රවෘත්ති නිවේදිකාවක් ද වනවා.‘කැලණි පාලමෙන්’ පස්සේ සමරකෝන් සෑම නාට්‍යයකම පාහේ ප්‍රධාන නිළියක වූ රම්‍යා ඔහුගේ ‘ජේලර් උන්නැහේ’ නාට්‍යයේ භූමිකාවකට ද දායක වුණා. ‘ජේලර් උන්නැහේ’ වේදිකා ගත වී මද කලක් ඉක්ම යාමෙන් පසු රම්‍යා, සමරකෝන් මහතාගේ ප්‍රිය බිරිය බවට පත්වුණා.දිවයින පුරා නගරයෙන් නගරයට ගිය ‘ජේලර් උන්නැහේ’ දවසක් ආනමඩුවේදී වේදිකා ගත වුණා. ඒ සමරකෝන් - රම්‍යා ප්‍රේමය දළුලමින් පැවති අවදියයි. එය නාට්‍ය කණ්ඩායමේ සැවොම දන්නා ‘රහසක්’ වුණා. ඊට පසු වැනිදා ‘ජේලර් උන්නැහේ’ අනුරාධපුරයේ වේදිකා ගතවීමට නියමිත වූ නිසා ආනමඩුවේ දර්ශනවලින් පසු රාත්‍රියේ ම අනුරාධපුරය බලා පිටත්වන්නට එහි නිෂ්පාදන කළමනාකරු වූ මා තීරණය කළා. ඒ අනුව ආනමඩුවේ දර්ශන අවසන් වී රාත්‍රි ආහාරයෙන් පසු බස් රථයට ගොඩවැඳුණු නාට්‍ය කණ්ඩායමේ සියල්ලෝ ම ඉක්මනින් නින්දට වැටුණා.පාන්දර යාන්තමට පරිසරය එළිය වැටීගෙන එද්දී මට ඇහැරුණා. බස් රථය රූස්ස ගසින් පිරුණු වනාන්තරයක් මැදින් වේගයෙන් ඉදිරියට යමින් තිබුණා. ආයෙත් නින්දට වැටෙන්නට සිතක් නොවූයෙන් බස් රථයේ කවුළුවකින් පරිසරය ආස්වාදනය කරමින් සිටිද්දී සමරකෝන් මහතා ද අවදිව සිටිනු මා දුටුවා.තවත් මොහොතකින් සමරකෝන් ඉදිරි අසුන දෙසට මඳක් නැමී ‘රත්තරන්... රත්තරන්...’ යනුවෙන් කොඳුරනවා මට ඇහුණා. ඉදිරිපස අසුනෙන් කිසිදු ප්‍රතිචාරයක් නැහැ. තවත් මොහොතක් බලා සිටි සමරකෝන් ආයෙත් ඉදිරි අසුන දෙසට නැමී ‘රත්තරන්... රත්තරන්...” යනුවෙන් කොඳුරන්නට වුණා. ඔහු මෙසේ කීප වරක් කොඳුරද්දී සමරකෝන් මහතා නැමී සිටි අසුනට ඉදිරියෙන් තිබූ අසුනේ නිදා සිටි අයෙක් හිසේ සිට පොරවාගෙන සිටි රෙද්ද පිටින් ම හිස එසෙව්වා.“ඔය සීට් එකේ ඉන්නෙ ‘රත්තරන්’ නෙමෙයි. පද්මිනී. මම මෙතන...” සමරකෝන්ට යාබද අසුනේ නිදා සිටි, අප නාට්‍ය කණ්ඩායමේ නිළියක වූ පද්මිණී දිවිතුරගම, සමරකෝන්ගේ ‘රත්තරන්’ ඇමතුමෙන් පත්ව සිටි අපහසුතාව තේරුම් ගෙන, සමරකෝන් හට එසේ ප්‍රතිචාර දැක්වූ රම්‍යා ආයෙත් නින්දට වැටුණා.දවසක් දා ‘කැලණි පාලම’ ජෝන් ද සිල්වා රඟහලේ වේදිකාගත වුණා. ඒ වනවිට රම්‍යා, සමරකෝන් සමඟ විවාහ වී ඔවුනට දියණියක ද සිටියා. නාට්‍යය ප්‍රදර්ශනය කිරීමට පැයකට පමණ පෙර ජනප්‍රිය කාන්තා පුවත්පතක තරුණ මාධ්‍යවේදිනියක් නළු නිළියන්ගේ විවේකාගාරයට ගොඩ වැදුණේ කලින් කතිකා කරගත් පරිදි රම්‍යා සමඟ සම්මුඛ සාකච්ඡාවක් කිරීමේ අදහසින්. ඇගේ පැමිණීම දන්නා රම්‍යා කලින් ම වේශ නිරූපණයට ද සහභාගි වී සම්මුඛ සාකච්ඡාව සඳහා සූදානම් වෙලයි හිටියෙ.“කොහොමද රම්‍යක්කා මේ ‘කැලණි පාලම’ නාට්‍යයට සම්බන්ධ වුණේ?” මාධ්‍යවේදිනිය තම පළමු පැනය ඇය වෙත යොමු කළා.“සමරකෝන් මහත්මයා, මා දැන් නිරූපණය කරන මේ මැටිල්ඩාගෙ චරිතයට මුලින් ම තෝරාගෙන හිටියෙ, ඔහුගේ නාට්‍ය කීපයක ම කලින් රඟපෑ, පළපුරුදු නිළියක වූ චන්ද්‍රා කළුආරච්චිව. ‘කැලණි පාලම’ මුහුරත් උලෙළෙදිත් මැටිල්ඩා චරිතය නියෝජනය කරමින් ඊට සහභාගි වුණේ චන්ද්‍ර. මොකද්දෝ හේතුවකින් නාට්‍යයේ පුහුණුවිම් ඇරඹීම සිදුවුණෙ මුහුරත් උලෙළෙන් මාස 6 කට විතර පස්සෙ. ඒ වෙනකොට චන්ද්‍රට ඇගේ එකම දියණිය ‘අමා’ ලැබෙන්නට ඉන්නවා.ගැබ්බර වීමේ හේතුවෙන් චන්ද්‍රට එම චරිතය අත්හරින්නට සිදුවුණාම, රන්ජිත් ධර්මකීර්ති ගේ හඳුන්වා දීම මත මා මැටිල්ඩා චරිතයට එකතු වුණා. මාස කීපයක සාර්ථක පුහුණුවීම් වලින් පස්සෙ මංගල දැක්මේ සිට ‘කැලණි පාලමේ’ මැටිල්ඩා වුණේ මමයි.” රම්‍යාගේ දීර්ඝ පිළිතුර කඩිමුඩියේ සටහන් කරගත් මාධ්‍යවේදිනිය ඊළ¼ඟට මෙහෙම ඇහැව්වා.“ඊට පස්සෙ?”“ඊට පස්සෙ මෙයාට බබා හම්බ වුණා කියල ලියා ගන්ඩ.”මෙහි පිළිතුරු දෙන්නට ප්‍රථම, මේ සම්මුඛ සාකච්ඡාවට සවන් දෙමින් ඊට යාබද අසුනේ සිටි මම කිව්වා. මාධ්‍යවේදිනිය උන්හිටි තැන් අමතක වෙලා කැකිරි පලන්නට පටන් ගත්තා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av13010617</link>
    <topic>මගේ ව්‍යාපාරය පටන් ගනිද්දි අතේ තිබුණේ පන්දාහයි</topic>
    <author>ඉනෝකා පෙරේරා බණ්ඩාර ඡායාරූපය- විමල් කරුණාතිලක</author>
    <content>මගේ ව්‍යාපාරය පටන් ගනිද්දි අතේ තිබුණේ පන්දාහයිවාසනා ප්‍රකාශක නිහාල් රංජිත්පත පොතට, සිංහල සාහිත්‍යයට ඇති ළැදියාව තුළ කෙටි කතා, චිත්‍රකතා ඇන්දා විනා පොත් ප්‍රකාශකයකු වීමේ සිහිනයක් ඔහුට කිසිදා නොවිණි.එහෙත් දෛවය, ප්‍රකාශනය හා බැඳුණු වෘත්තීය නාමයක් ඔහුගේ නමට ඈදුවා පමණක් නොව අවසානයේ රටේ ප්‍රචලිත පොත් ප්‍රකාශකයකු බවට ද පත් කළේය.ප්‍රකාශ මුදලිගේ නිහාල් රංජිත්... වාසගම සහිත ඔහුගේ ඒ සම්පූර්ණ නමයි.‘වාසනා ප්‍රකාශකයෝ’ ලෙස රටම හඳුනන ඔහුගේ ජීවිතය අද, අති සොඳුරුව ගලා යයි. එහෙත් පසු කළ මාවතේ වැටීම් - නැගිටීම් අඩු නැති විය. කටු කොහොල්... රළු පරළු ගිරිදුර්ග බොහෝ හමුවිණි. ජීවිතය සුන්දර යැයි සිතෙන්නේ මේ සියල්ල යළි යළිත් සිහිවන විටය.රුපියල් පන්දහසකින් ඇරැඹු පොත් ප්‍රකාශන ව්‍යාපාරය මෙතෙක් දියුණු වූයේ ඒ දුක... කඳුළ ද... උත්සාහය, කැපවීම සහ ධෛර්යය ද එකට එකතුවීගෙනය.නාත්තණ්ඩියේ දම්මිස්සර මහා විද්‍යාලයේ උගන්නා සමයේ ඔහුගේ හිත ගියේ චිත්‍රකතාවට සහ චිත්‍ර ඇඳිල්ලටම පමණි. මේ ‘සතුට’, ‘මධුර’, ‘සිත්තර’ මුදුනේ තබා, චිත්‍ර කතා පත්තර කලාව රජ කළ යුගයයි.නව වැනි පන්තියේ හුන් නිහාල්ට ද මේ චිත්‍රකතා පත්තරවලින්, තොර ලොවක් නොමැති වූවා මෙන්ම නොදැනුවත්ම ඔහු ළමා පොත් ප්‍රකාශකයකු ද වූයේ සිය අතින් ඇඳි චිත්‍රකතා පොත් පන්තියේ සගයන් අතරේ බෙදාහරිමිනි.“මං දහයෙ පන්තියේදී අපේ සාහිත්‍ය ගුරුවරයා කිව්වා පන්තියේ හැම ළමයකුටම කෙටි කතාවක් ලියන්න කියලා. මං ‘හිඟන්නාගේ පින’ නමින් චිත්‍රකතාවක් ඇන්දා. ගුරුතුමා හොඳම නිර්මාණය ලෙස නම් කළේ එයයි. මේකට පිටකවරයකුත් ඇඳලා පොතක් විදියටම පුස්තකාලයට දාන්න කිව්වා. ඒ සිදුවීමෙන් මට ලොකු ධෛර්යයක් - ගැම්මක් හිතට ආවා.කොහොමටත් මං ඩ්‍රොයින් පොතක් අතට ගත්තොත්, කොටු වෙන්කරලා චිත්‍ර කතාවක් අඳිනවා. ඒවා මගේම නිර්මාණ. ඒ පොත් පන්තියේ ළමයින්ට බලන්න දෙනවා. කොහොමහරි පන්තියෙ ළමයි වගේම පිට පන්තිවල අයත් මේ චිත්‍රකතා පොත් කියවනවා. නොදැනුවත්ව වුණත් මං ඒ කාලේ ඉඳලා පොත් ප්‍රකාශනයට අත ගහලා තිබුණේ ඒ විදියට.ඔය විදියට ගලා ගිය පාසල් ජීවිතේ අහවර වෙද්දි මට ඕනෙ වුණේ පත්තරේක චිත්‍ර ශිල්පියෙක් වෙන්න. මං ඇඳපු චිත්‍ර කතා පොතුත් අරගෙන පත්තර කන්තෝරු කිහිපයක් වෙත ගියා. ඒත් මට අවස්ථාවක් දුන්නේ, ‘දේදුනු’ පත්තරේ. ඔවුන් මාව එහි චිත්‍ර ශිල්පියෙක් විදිහට තෝරා ගත්තා. කලාප කිහිපයකින් පස්සෙ මං එතැනින් ඉවත් වුණා.මට ඕනේ කළ ක්ෂේත්‍රයට පිවිසීමේ අත්දැකීම මම එතැනින් ලබාගත්තා. ඊළඟට මං ගියේ ‘මල් පියලි’ ආයතනයට. එහි අධිපති ලයනල් මහත්මා ගුරුවරයෙක්. ඔහු පාසල් යන අතරෙයි ‘මල් පියලි’ ගීත පොත් ප්‍රකාශනය කරගෙන ගියේ.1979 වසරේ ආරම්භක යුගයේ මං එහි සිටි එකම සේවකයා. ගායක - ගායිකාවො මුණගැහිලා ගීත ලියන්න, ඒවායේ වැරැදි - නිවැරැදි කිරීම්, අවශ්‍ය චිත්‍ර ඇඳීම, සෝදු පත් බැලීම් ඉඳලා ඒවා මුද්‍රණයෙන් පසු වෙළෙඳපොළට යනකල් සියලු කටයුතු කළේ මං. පොත් ප්‍රකාශනය පිළිබඳ සියලු අත්දැකීම් ලබපු ඒ කාලෙ, මං දිවා රෑ නැතිව වැඩ කළා. ඒ මහන්සිය අපතේ ගියේ නැහැ.මේ ක්ෂේත්‍රයේ සියලු දේ මං ඉගෙන ගන්නවා ය කියන අධිෂ්ඨානෙන් මං වැඩ කළේ. චිත්‍ර ශිල්පියෙක් විදියට මා සතු හැකියාව නිසා, මේ හැමදේටම විශාල අනුබලයක් ලැබුණා. පසුබිම - වර්ණ පිළිබඳ ලොකු අවබෝධයක් තිබුණා.1984 මං මගේම ‘වාසනා’ පොත් ප්‍රකාශන ආයතනය පටන් ගත්තා. කාටත් කියවන්න පහසු, මතක හිටින නමක් තියන්න ඕනෙ කියලා හිතුවා විනා මං එහි වෙන කිසිදු පසුබිමක් හෙව්වෙ නැහැ. වෙලාවල් බැලුවෙ නැහැ.කවදත් මං ඔය නැකැත් - වෙලාවල් පස්සෙ යන කෙනෙක් නෙවෙයි. උවමනාව - උනන්දුව තිබෙන වෙලාව තමයි ජීවිතේ හොඳම වෙලාව. මං මගේ ව්‍යාපාරය අරඹද්දි ඉතිරියක් කියලා අතේ තිබුණේ රුපියල් පන්දාහයි. හිටියෙ කුලී ගෙදරක. වාහනේකට කියලා තිබුණේ පාපැදියක් විතරයි.ව්‍යාපාරය වෙනුවෙන් මං මුලින්ම කළේ සුනිල් එදිරිසිංහගේ ගීත පොතක්. ඒ දවස්වල ගීත පොත්වලට විශාල ඉල්ලුමක් තිබුණා. අලෙවියක් තිබුණා. 1985 වසරේ අධ්‍යාපන ප්‍රකාශනවලට මං අතගැහුවේ සරල ඉංගී‍්‍රසි බස පිළිබඳ පොත් පෙළක් ප්‍රකාශයට පත් කිරීමෙන්. පැටි‍්‍රක් ප්‍රනාන්දු කතුවරයා අතින් ලියැවුණු මේ පොත් පෙළට ඉතා ඉහළ ප්‍රතිචාරයක් ලැබුණා. හුඟක් ගම්වලින් මේ සරල ඉංගී‍්‍රසි පොත් හොයාගෙන ආවා.පොතකට හොඳ ප්‍රතිචාර ලැබෙනවා කියන්නේ අපිත් හෙමි හෙමින් නැගිටිනවා කියන එක. වෙනදා පාපැදියෙන් පොත් බෙදපු මං, මෝටර් සයිකලයක් ගත්තා. ඒ වෙනකොට සේවකයෝ තුන් හතර දෙනෙකුත් මං ළඟ වැඩ. ඊළඟට මං වෑන් එකක් ගත්තා.සමහරදාට පොත් බැඳලා ඉවර වෙන්නෙ මහ පාන්දර ජාමේ. නිදිමත ඇස්වලින් බේරෙනවා. ඒත් උදේම නැඟිටලා ආයෙත් වැඩ. ඔළුව උස්සන්න එහෙම නොකර බැරිවුණා.ඊළඟට මගේම කියලා පොඩි ඉඩම් කෑල්ලක් ගත්තත් මට අච්චු මැෂිමක් නැහැ. කටර් යන්ත්‍රයක්, ලැමිනේටින් මැෂිමක් වගේ වැඩි ප්‍රාග්ධනයක් යන්නේ නැති යන්ත්‍ර ටිකක් තමයි මා ළඟ තිබුණේ.වෙලාවකට එළිවෙනකල් තනිවම පොත් දෙතුන් සීය බැන්දා. පිටු නවලා, කටු ගහලා, සමහර ඒවා ගම්වලින් අලවලා, කවර තියලා, කපලා තනියම පොතක් නිමා කරද්දී දෑස් හොඳටම වෙහෙසයි. ඒත් කොයිම වෙලාවකවත් මේක කරදරයක් කියලා හිතුවේ නැහැ. ඒ වෙහෙස දැනෙද්දි මං හිතුවෙම ‘කවදහරි මං මේ රටේ විශාලම පොත් ප්‍රකාශකයා වෙනවා...’ කියලා. ඒ සිතිවිල්ලෙන් මගේ වෙහෙස මට අමතක වුණා.ඇත්තටම ගෙවුණු මේ මුළු කාලය තුළ මට තියෙන එකම කනගාටුව මගේ ලේඛන හැකියාව යටගිය එක. ‘වනගත කොල්ලා’, ‘පළිගත් භූතආත්මය’ සහ ‘හිම කඳුයායේ අභිරහස’ කියන ළමා නවකතා තුන මං ලියලා දැන් අවුරුදු පහළොවකටත් වැඩියි. පිටපත් පනස්දාහකට එහා විකුණලා ඇති. ඒත් තවම ඒ පොත් තුනට තියෙන්නේ පුදුම ඉල්ලුමක්.පොතක් ලියන්න හොඳ මානසික විවේකයක් තියෙන්න ඕන. මේ ව්‍යාපාර එක්ක මට නැත්තෙත් ඒ දේමයි. ඒත් ඒ අඩුපාඩුව මඟ හැරෙන්න මං ළමයින් වෙනුවෙන් විශාල පොත් ප්‍රමාණයක් ප්‍රකාශයට පත් කරනවා. ‘දේශයේ දරුවන්ට සහන මිලට වටිනා පොත්...’ එයයි අද මගේ තේමා පාඨය. මා ළඟ වැඩ කරන සේවක සේවිකාවන් 70 ක් පමණ පිරිසක් මේ කාර්යයේ යෙදෙන්නේ බොහොම වගකීමෙන්.මොකද මං ප්‍රශ්නවලදී කලබල වෙන කෙනෙක් නෙවෙයි. ඒත් පොතක වැරැද්දක් තියෙනවා කියලා කවුරුහරි කිව්වොත්, මං ඒකෙන් හරියට කම්පා වෙනවා. ඒක මට දුකකටත් වැඩිය ‘ෂොක්’ එකක්.ඒ නිසාම පොතක් මුද්‍රණයට බාර ගැනීමේ ඉඳලා එහි අන්තර්ගතය, සෝදු පත් බැලීම, නණ ලළ දෝෂ වැනි අදාළ මේ හැමදේම ගැන මං වගේම කාර්ය මණ්ඩලයත් හරි සැලකිලිමත්.කවදාවත් මං පොත් ‘බාගෙන් සේල්’ දාලා විකුණන්නෑ. හේතුව පොතක ප්‍රමිතිය අවුල් නම්, මුද්‍රණ දෝෂ තියේනම්, විෂය නිර්දේශය ඉවත් වෙලානම්, ඒ පොත් අඩු මිලට වුණත් දරුවන්ට දීලා වැඩක් නැහැ. ඒවා එහෙම පිටින්ම ඉවත් කරනවා. ඒ නිසා වාසනා පොත් ‘බාගෙන් සේල්’ කවදාවත් නැහැ.ඒ වගේම ලේඛකයකු ගේන හැම පොතක්මත් බාර ගන්නේ නැහැ. එහි හරයත් - හොඳ අන්තර්ගතයක් තියේනම් පමණයි අපි බාර ගන්නේ. මා අනුගමනය කරන්නේ ප්‍රතිපත්ති පූජාව මිස ආමිස පූජාව නෙවෙයි...”ඒ නිසාම ඔහු මුද්‍රණය වන සෑම පොතක් කවරයක් පිළිබඳව ද පෞද්ගලිකව සොයා බලයි. එහි වර්ණ සංයුතිය - පසුබිම විමසයි. අඩුපාඩු සොයයි.මේ සියල්ල සඳහා පාන්දර යාමයේ අවදි වන ඔහු පෙ. ව. 7.30 වෙද්දී රාජකාරියට පැමිණේ. ආත්ම තෘප්තියම වෘත්තිය වූ කල, එතැන වෙහෙසක් නැත. දවසේ පත්තර ටික කියවා ප්‍රවෘත්ති විමසන ඔහු රාත්‍රි රූපවාහිනි ප්‍රවෘත්ති ද අත්නාරියි.එකම දූ චරිතා මධුමාලි විවාහ පත් වුවද ඈ සිය සැමියා ද සමඟින් ව්‍යාපාරය රැක බලා ගන්නා නිසා ඔහු සිතට බරක් නොගනී. නොපෙනෙන දෙවියන් හෝ නොපෙනෙන බලවේග පිළිබඳව ද විශ්වාසයක් නැති නිසා අවංකව වැඩ කිරීම පමණක්ම අදහසයි.පූජා වට්ටි තබා දෙවියන්ගෙන් නොඅයදින ඔහු යමක් දන් දීමෙන් සිතෙහි උපදින සතුට පිනක්ම බව සිතයි.නැකැත් නොබැලු මුත් ‘වාසනා’ නම ඔහුට වාසනාව ගෙනාවේය. එහෙත් නිකම්ම නොවේ. අනේකවිධ දුක් දොම්නස්, කරදර මත්තේ හැපෙමින් ඒවාට මුහුණ දෙමින් දෙපසට විසි කරමින් ආ ගමනක ප්‍රතිඵලයක් ලෙසිනි.ඉදින්, ඔහු මදක් නවතියි. ආපසු හැරී බලයි. රස මිහිරත්, දුක් කරදරත් එකසේ විඳගෙන ආ ගමන සොඳුරු බව දැනේ. ජීවිතයෙන් තව කුමක් පතන් ද... එයින් ඔහු සැනහෙයි.ඉනෝකා පෙරේරා බණ්ඩාර ඡායාරූපය- විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av13010618</link>
    <topic>අලුත් පරපුර ගැන කියන්න කනගාටුයි</topic>
    <author>ඉනෝකා පෙරේරා බණ්ඩාර</author>
    <content>අලුත් පරපුර ගැන කියන්න කනගාටුයිසඳුන් විජේසිරිමේ දවස්වල ඔබ, ටෙලි නාට්‍ය කිහිපයකින්ම මුණ ගැහෙනවා...ඔව්. සිරසෙ දිනපතා රෑ නවයට විකාශය වන ‘යශෝධරා’ මෙගා ටෙලි නාට්‍යයේ සහ හිරු ටී.වී. හි ‘යකඩ පහන්තිර’ (සති අන්තයේ) ටෙලි නාට්‍යයේත් චරිත දෙකට බොහොම ප්‍රතිචාර ලැබෙනවා.ඒ වගේම ‘වෙරෝනිකා’ නම් රුසියානු ටෙලියකත්, වීදිය බණ්ඩාර ටෙලි නාට්‍යයේ පියතුමකු හැටියටත් මං රඟපානවා.ඊට අමතරව ශ්‍රී එෆ්.එම්. නාළිකාවේ විකාශය වන ‘සාගරය සේ ආදරේ’ ගුවන් විදුලි නාට්‍යයේත් ශ්‍රී ලංකා ගුවන් විදුලියේ සෑම බ්‍රහස්පතින්දාවකම රාත්‍රියේ විකාශය වන, මහා වංශය ඇසුරින් මර්වින් සේනාරත්නයන් ලියූ ‘වීදිය බණ්ඩාර’ නාට්‍යයේ ‘ෆීබල්ස්’ නම් සුදු ජාතිකයාගේ චරිතයත් නිසා වැඩ ටිකක් වැඩියි.වජිර ඉන්දික නිෂ්පාදනය කළ මහාවංශය කතා මාලාවේ, මම මුලින්ම කළේ පෘතුගිසි කපිතාන් වරයාගේ චරිතය. දැන් එහි විකාශය වන්නේ බ්‍රිතාන්‍ය යුගය.කොහොමටත් එදා පටන් මේ ඓතිහාසික කතාවල පෘතුගීසි - ලන්දේසි - ඉංගී‍්‍රසි කපිතාන්ලගෙ චරිත මට හරියට ලැබුණා.ඔබ රඟපෑ චිත්‍රපට කිහිපයකුත් මේ දිනවල ප්‍රදර්ශනය වෙනවා...’විජය – කුවේණි’ චිත්‍රපටයේ ‘සිංහබාහු’ හැටියට කළ රංගනයට මේ දිනවල බොහොම ප්‍රතිචාර ලැබෙනවා. ඒ වගේම සරත් ද අල්විස්ගේ පුතු සුරංග අල්විස් නිර්මාණය කළ ‘රජ හොරු’ චිත්‍රපටයේ මම මහලු චරිතයක් රඟපෑවා. මේ චිත්‍රපටයත් දැන් තිරගතවීමට සූදානම්.චන්න පෙරේරාගේ ‘කල්පාන්ත සිහිනයක්’ චිත්‍රපටයේ මං මිනින්දෝරුවෙක්. කාලෙකින් කරපු වෙනස් චරිතයක්. මේ චිත්‍රපටය වගේ ම ‘නිල්දිය මංකඩ’ සහ ‘මියැසි අසපුවත්’ ඉදිරියේදි එන්න තිබෙන මං රඟපෑ අලුත් චිත්‍රපට.ඔබ ටවර්හෝල් පදනමෙත් තවම ක්‍රියාකාරීයි...ටවර්හෝල් රඟහල පදනමෙන් පවත්වන නූර්ති ගීත ප්‍රසංගවලට නිතර සහභාගි වන නිසා විය යුතුයි ඔබ එසේ කියන්නේ. මං ඉතාම තෘප්තියක් ලබනවා, මේ නුර්ති ගී ගැයීමෙන්.ඒ, ඔබේ ආරම්භයත් වේදිකාව වූ නිසා විය යුතුයි...ඔව්. වේදිකාව තක්සලාවක්. ‘සාලිය අශෝකමාලා’ රඟපෑවට පස්සෙ වේදිකා නාට්‍ය සිය ගණනක මං රඟපාන්න ඇති.සම්මානනීය චිත්‍රපට නළුවකු වන ලින්ටන් සේමගේ තිර රචනයෙන් හා අධ්‍යක්ෂණයෙන් නිර්මාණය වී තිබෙන ‘නිල්’ චිත්‍රපටය මේ දිනවල දැඩි ආන්දෝලනයකට තුඩු දී ඇති බව වෙබ් අඩවි වාර්තා කරයි.එයට හේතුවී ඇත්තේ ලංකාවට හා මෙරට ජාතික කොඩියට අපහාස වන අයුරින් එම චිත්‍රපටය නිර්මාණය වී තිබීම බව එම වෙබ් අඩවි වාර්තා කරයි.’කිසිම දෙයක් නැත’ යන අර්ථයෙන් මෙම චිත්‍රපටය ‘නිල්’ යනුවෙන් නම් කර ඇති අතර ශ්‍රී ලංකාවේ මාධ්‍යයට ඇති තර්ජන මෙම චිත්‍රපටයෙහි තේමාව වී ඇති බව ද බෝස්ටන් ලංකා නමැති රූපවාහිනී සම්මුඛ සාකච්ඡාවකදී සේමගේ පවසා ඇත.මෙම චිත්‍රපටය තුළ භික්ෂූන් වහන්සේලා අගෞරවයට පත් කරන යම් යම් රූප රාමුවලින් යුක්ත බව ද අන්තර්ජාලය ඔස්සේ වාර්තා වෙයි.‘නිල්’ චිත්‍රපටය නිෂ්පාදනය කර ඇත්තේ අනුර කිරිබත්ගල නැමැති පුද්ගලයෙකි.’සමුද්‍රදේවි’ නාට්‍යයේ පරංගි සෙනෙවියා, ‘ගෝවේ ගෑනු පරාදයි..’ ගීතය ගයමින් රැඟූ හැටි ප්‍රේක්‍ෂකයින්ට තවම මතක ඇති. ‘ඔතෙලෝ’, ‘වැනීසියෝ වෙළෙන්ඳා’, ‘මුහුණු දෙකක්’, ‘ආනන්ද ජවනිකා’ ආදි මතක හිටින නාට්‍ය රැසක විවිධ චරිත රඟපාන්න මට අවස්ථාව ලැබුණා.එකකට එකක් වෙනස් මේ නාට්‍ය, මේ චරිත මතක් වෙනකොට තවමත් හිතට ලොකු ප්‍රබෝධයක් දැනෙනවා. මොන තරම් වැඩ තිබුණත් මේ දිනවලත් මං වේදිකාවේ රඟපානවා.පි‍්‍රයන්ත සෙනෙවිරත්නගෙ, ‘උතුමාණෙනි’, රුවන් දනන්සූරියගේ ‘හරිම පුදුම රජෙක්’ අතුල සමරවීරගේ ‘සූටි ගමරාළ සහ රයිගම් බණ්ඩා’ සහ දයා වයමන්ගේ ‘යකඩ මල’ මේ දිනවල මං රඟපාන වේදිකා නාට්‍ය. ඇත්තටම බැලුවොත් ටෙලිනාට්‍ය සියයක් වේදිකා නාට්‍ය සියයක් සහ චිත්‍රපට 40 කට වැඩිය ප්‍රමාණයක මං රඟපා ඇති.විශිෂ්ටයන් ඇසුරේ ලද ආභාසය, ඔබේ රංගන කාර්යයට හොඳ පදනමක් දැමුවා...ඒක ඇත්ත. සුගතපාල ද සිල්වා, මහාචාර්ය සුනන්ද මහේන්ද්‍ර, ප්‍රේමරංජිත් තිලකරත්න, ඩී.බී. නිහාල්සිංහ, ධම්ම ජාගොඩ, ජී.ඩී.ඇල්. පෙරේරා, ලූෂන් බුලත්සිංහල, එච්.ඩී. ප්‍රේමරත්න වැනි නාට්‍ය ලෝකයේත් සිනමාවේත් විශිෂ්ටයන් යටතේ රඟාන්න ලැබීමෙන් අප බොහෝ දේ ඉගෙන ගත්තා.1960 වසරේ ‘සාලිය අශෝකමාලා’ සහ ‘කූඩු කෑ විත්ති’ වේදිකා නාට්‍යවලරඟපාමින් ප්‍රසිද්ධ වේදිකාවට පැමිණි සඳුන් විජේසිරි කලා ලොව ජ්‍යෙෂ්ඨයන් අතරේ අදත් වැඩ අඩුනැති රංගධරයෙකි.වේදිකාව, රූපවාහිනිය සහ සිනමාවේපමණක් නොව ගුවන් විදුලි නාට්‍යකලාවේද හේ සලකුණක් තැබුවේය.ඒ ඓතිහාසික ගුවන් විදුලි නාට්‍ය රැසක, චරිතවලට හඬ දුන් හඬ ශිල්පියකු ලෙසිනි. ලේඛකයකු, පරිවර්තකයකු මෙන් ම ගීත රචකයකු ලෙස ද ඔහු සිය වපසරියවිහිදුවේය.පේරාදෙණිය විශ්ව විද්‍යාලයේ කලා උපාධිධාරියකු වන හේ, මූල්‍යකරණය පිළිබඳ ඩිප්ලෝමාධාරියෙක් ද වෙයි.වෘත්තියෙන් බැංකු නිලධාරියකු සේ, 40 වසරක සේවා කාලයෙන් පසු බැංකු සේවයෙන් විශ්‍රාම යන විට, මහ බැංකුවේ ජ්‍යෙෂ්ඨ සහකාර අධ්‍යක්‍ෂ තනතුරහෙබවීය. බැංකු ක්‍ෂේත්‍රයට කළ සේවාව උදෙසා, සිය හතළිස්වැනි සේවා පූර්ණයේදී ආචාර්ය උපාධියකින් ද පිදුම් ලබන්නට හේ වාසනාවත් විය.කලකට පසු ඔහු හා සමඟ මේ කතා බහ, ඉහත කී සියලු කාරණා නිමිති කොටගෙනය.රංගන කාර්යයට අවශ්‍ය විනය, ඇප කැපවීම වර්ධනය වූවා වගේම රංගන කාර්යයේ විවිධ ඉසව් කරා පැතිරෙන්නට අත්වැලක් වූයේ ඔවුන් ඇසුරේ ලද ආභාසයයි. ලෝක නාට්‍ය, ලෝක සිනමාව පිළිබඳ පොත පත කියවන්නට ආසාවක් ඇති වූයේ ඒ නිසයි. රංගන ශිල්පියකුට මේ හැදෑරීම අත්‍යවශ්‍ය දයක්.ඔබ අද වැඩිපුරම වැඩ කරන්නෙ අලුත් පරම්පරාව එක්ක. ඒ අය ඉන්නෙ කොතැනද...ඒ ගැන නම් කියන්නත් කනගාටුයි. වෙලාවට වැඩ කරන්නෙ බොහොම අතළොස්සයි. තමන්ගෙ චරිතෙ ඊළඟට රූ ගැන්වෙනවා වුණත් සමහරු ඉන්නෙ ජංගම දුරකථනය කනේ ගහගෙන. චරිතයට සූදානම් වීමක්, ඊට ආවේශ වීමක් කොහෙත්ම දකින්න නැහැ. බොහෝ වෙලාවක් ගත කරන්නේ ඕපාදූප කියවන්න.ඔවුන්ට මේ රංගන කාර්යයේ බරක් පතළක් හෝ වටිනාකමක් නැහැ. ගිරව් වගේ දෙබස් ඔහේ කියවනවා. භාෂා ඥානය කියල දෙයක් ඇත්තෙම නැහැ. වෙලාවක් ලැබුණත් පත පොතක් කියැවීම, චරිතය හෝ පිටපත අධ්‍යයනය කිරීම වෙනුවට ඔවුන් වෙනත් කතාවල.ඉතින් මානසික ඒකාග්‍රතාවයක් නැහැ. හැඟීම් ප්‍රකාශනයක් නැහැ. බොහෝ විට දකින්න තියෙන්නෙ ඔවුන් දෙබස් කියැවීමේදී ‘ප්‍රොම්ටර්’ මත යැපීමක්.අප වැනි ජ්‍යෙෂ්ඨයන් කොතෙකුත් මේ දර්ශනතලවලදී අලුත් පරපුරට මුණ ගැහෙනවා. ඒත් ඔවුන් යමක් ඉගෙන ගන්නා බවක් පෙනෙන්නට නැහැ. හොඳ රංගධරයෙක් වීමේ ලකුණු වෙනුවට ඔවුන්ගෙන් දකින්නේ, මේ චරිතවලට ‘පෙනී හිටීමක්’ පමණයි. ප්‍රසිද්ධිය සහ කීයක් හරි හම්බකර ගැනීම පමණයි. අලුත් පරපුරේ බහුතර තත්වය මේක නිසයි විශාල කනගාටුවක් අප තුළ ඇතිවන්නේ.ඔබ අද සීයා කෙනෙක්...මගේ පුතා දමිත් නඳුන්. HNB බැංකුවේ. එයාට ඉන්නවා දූලම තුන්දෙනෙක්. ලේලිත් බැංකු කළමනාකාරවරියක්. මගේ දූ, මහේෂිකා ජීවනිත් HNB බැංකු කළමනාකාරවරියක්. බෑණා, ඇමරිකන් එයාර් ලයින් ගුවන් සේවා සමාගමේ. දූට ඉන්නෙ එකම පුතයි.මේ මිනිබිරියො තුන්දෙනයි, මුනුපුරයි තමා දැන් ශි‍්‍රයාගෙත් (බිරිය) මගේත් ලෝකය. කලා කටයුත්තක නියැළෙන්නැති හැම දවසක් ම ගත වෙන්නෙ මේ තුන්දෙනා එක්ක. ඒ තමයි අපේ සතුට.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av13010619</link>
    <topic>මූණ බලල ආදරෙන් වචනයක් කතා කරන්න බැරිද?</topic>
    <author/>
    <content>මූණ බලල ආදරෙන් වචනයක් කතා කරන්න බැරිද?“මම ගිහින් මේ රෙදි ටික දාලා අම්මට කියලම එන්නම්.” කුසුම් ආපසු හැරී යන විට පබාගේ හිසේ මලක් පිපී ආවේය.නිමන්ත නිවෙසට ගොඩවූයේ අවුල් වී ගිය සිතුවිලි ගොන්නක් රැඳි මනසකින් යුතුවය. සිය නැගණිය පිළිබඳ තමා නොදන්නා කුමක් හෝ පබා දැන සිටින බව දැන් ඔහුට රහසක් නොවේ. එය සුරංග හා බැඳුණ සිදුවීමක් ද යන්න පමණි ඔහුට දැන ගැනීමට අවශ්‍ය වූයේ. “ඇති යාන්තම් මං බයේ හිටියා” යැයි පබා කීවේ නිල්මිණි සුරංග හා අවාහ වීමට අකැමැත්තක් පෙන්වා තිබු නිසාවත් ද යන්න ඔහුට මහා ගැටලුවක් විය.එසේ වන්නේ කෙසේ ද? නිල්මිණි නේවාසිකාගාරයට යෑමට නොහැකි යැයි කීප වාරයක්ම හඬා වැලපුණ බව නිමන්ත හොඳින්ම දන්නේය. ඇගේ එකම බලාපොරොත්තුව වූයේ සුරංග මිස වෙන කිසිවෙක් නොවන බවත් ඔහු හොඳාකාරවම දන්නේය. එසේ නම් පබසරා පවසන මේ අපබ්‍රංස කතාවේ තේරුම කුමක් ද?“මං කටට ආවට කිව්වේ නිමන්ත” පබසරා එසේ පැවසුව ද නිමන්තට එය පිළිගැනීමට තරම් නිවැරැදි බවක් නොපෙනේ.තමා ආ බව කිසිවකුටත් නොදන්වාම, ඇඳුම් උනා දමා සරමක් ඇඟ ළා බාල්දියත් සබන් කැටයත් රැගෙන වැල් පොටේ තිබු තුවාය ගන්නා විට, මව ඔහු දුටුවාය.“පුතේ...” යි ඕ අත පිස දමමින් ඔහු ළඟට ආවේ නිල්මිණිගේ වගතුග අසා ගැනීමටය.“මොකෝ දෝණියන්දෑ කීවේ?” නිමන්ත හැකි තරම් සන්සුන් වීමට උත්සාහ දරමින් මවට පිළිතුරු දුන්නේය.“මුකුත් අලුත් තොරතුරක් නෑ අම්මේ. මේ දවස්වල පාඩම් වැඩනේ. අපි ඒ හන්ද වැඩිය කතා කරන්න හිටියේ නෑ ආවා.”“ඒක හොඳයි පුතේ. මයෙ කෙල්ලට තුණුරුවන්ගෙ සරණයි.”මාතාව සුසුමක් හෙළුවාය. දියණියගේ ආදර බස් සුරතල් හැසිරීම් නොබලා නොඅසා ඉතිරි දින කීිපයත් අමාරුවෙන් ගත කළ යුතු බව ඇය වටහා ගන්නට ඇත.නිමන්ත වැව දෙසට පියමන් කළේ නිදහස්ව කල්පනා කිරීමට හොඳම පරිසරය එහි ඇති බව සිහිපත් කරමින්ය. පබාගේ සිත රිදවා ඒමට සිදුවීම ගැන ද ඔහුට ඇත්තේ පසුතැවිල්ලකි. ඇය තමාට නොසඟවා කාරණා පැහැදිලි කළා නම් මෙවැන්නක් සිදුවන්නේ නැත.වැව් කණ්ඩිය මත පමණක් මඳ ආලෝකයක් රැඳී ඇත. බැස යන හිරුගේ අවසන් රැස් පොද තවත් සුළු මොහොතකින් සැඟවී යනු ඇත. මඳ අඳුරේ පබා හා දොඩමලු වූ වාර ගණන් නිමන්තට මතක නැත. ඒවාට කිසිවකුගෙන් කිසිදු තහංචියක් නැත.වීරසිරි අයියාත් රොමියෙල් මාමාත් තරමකට පදම් වී වැව් කණ්ඩිය දිගේ දිය නෑමට එනු ඔහු දුටුවේය. වඩා නොගැඹුරු වැවේ දිය නෑමට බිය විය යුතු නැත.බාල්දිය පසෙකින් තබා නිමන්ත කණ්ඩියේ වාඩි වී ඈත මැකී යන ආලෝකය දෙස බලා සිටියේ කියාගන්ඩ හෝ තේරුම් ගන්නට නොහැකි මොකක්දෝ ගුප්ත හැඟීමකින්ය.“ඈ මල්ලියෙ නාන්නැද්ද?”වීරසිරි අයියා පිටට අත තබා කතා කරන විට ඔහු යළි පියවි ලොවට පැමිනුණේය. හිස සොලවා ඔහුට පිළිතුරක් දී නිමන්ත පබසරා ගැන කල්පනා කළේය.පබා කුසුම් සමඟ නිමන්තගේ ගෙදරට ගොඩවන විටම ලී කොක්කේ බාල්දිය නොමැති බව දැක්කාය. ඔහු නෑමට ගොස් ඇති බව එහි තේරුමය. වැව පසුකරගෙන ආව ද වැව් කණ්ඩිය දෙස බැලීමටවත් ඉස්පාසුවක් නොවූයේ සිතේ නොසන්සුන් බව නිසාය.“කුසුම්, නිමන්ත වැවට යන්න ඇති. බාල්දියත් නෑ.”“අයියෝ, එමින් ගමන අපට බලන්න තිබුණේ. ඉතින් දැන් යමු.”“මං නැන්දට කියලම එන්නම්... නෑ එක්කො ඕන නෑ මාව දැක්කේ නැහැනේ. අපි යමු කුසුම්.”“මොකෝ පබා වුණේ ඔච්චර තරහ යන්න මොනවද ඔයා කිව්වේ?”සුසුමක් හෙළු පබා නිහඬව ගමන් කළාය. පෙම්වතුන්ගේ කෙළවරක් නැති අමනාපකම්, සිත් රිදීම් පිළිබඳව අමුතුවෙන් දැනගැනීමට කුසුම්ට අවශ්‍යතාවක් නැත. ඒ ඇය ද පෙම්වතියක් හෙයිනි.“යමන් යමන් දැන් හම්බුණාම ආදරේ දෝරේ ගලන්නැතෑ. මේ හැබැයි රජෝ මටනම් වැඩිය රෑ වෙන්න බැහැ.”වැව ළඟට සේන්දු වන විටත් හඳුනා ගැනීමට හැකි තරම් ආලෝකයක් තිබුණෙන් නිමන්ත වාඩිවී සිටින අයුරු පබා හැඳින්නාය.“කුසුම්... ඔයා යන්න. රෑ වුණොත් ඔයාට බැනුම් අහන්න වෙයි. මං නිමන්ත එක්ක එන්නම්.”“ඔන්න එහෙනම් නරියට කිකිළි බාර කළා. පබෝ මං යනවා...”කුසුම් නිමන්ත සමීපයට නොගොසින්ම කඩිනම් කර ගෙදර දිව්වාය. පබා මඳක් නැවතී බලා සිටියේ සබකෝලයෙන් මෙනි. මොහොතකට පෙර ඔහු ආවේගශීලීව තමාගෙන් පලා ගිය අයුරු ඇයට සිහිපත් වුණි. ඔහු අත වරදක් නැත. ඔහු නිවැරැදි යැයි ඇගේ සිත පැවසුවේය.නිහඬව ගමන් කළ පබසරා නිමන්ත ළඟින්ම වාඩිවූයේ ඔහුට නොදැනෙන පරිද්දෙනි. ඇගේ මුදු සුරත නිමන්තගේ උරහිස මත තැන්පත් වන විට ඔහු තිගැස්සී ඇය දෙස බැලුවේය.“පබා...?”ඇගේ සිහින් ඉකි බිඳුම පාළු සුන්දර සැන්දෑවට ගීතයක් විය. නිමන්ත ඇගේ උවන මත බේරෙන කඳුළු කැට පිස දමා ඇය වාරු කරගෙනම නැගිටින්නට උත්සාහ දැරුවේය.“ඔයා ඉක්මනට නාලා එන්න. අද අපේ ගෙදරින් නේද රෑට බත් කන්නෙ?”ඇගේ දෑස් තරු දෙකක් සේ දිළිසුණි.දහවල ද හරි හමන් කෑමක් නොලද නිසා නිමන්ත පබා බෙදූ බත් පත අහවර වෙනතුරු බුක්ති වින්දේය. වැඩිපුර කතා නොකර සිටිමින් තමාගේ කෝපය හා අවශ්‍යතාවය අඩුවී නොමැති බව පබාට ඒත්තු ගැන්වීම ඔහුගේ අරමුණ විය. නිමන්ත පුටුවෙන් නැගිට්ටේ මීකිරි කෝප්පයකට ද වග කියමින්ය.”ඔය යන්ඩද?”පබාගේ සිහින් ස්වරය නෑසුණ ලෙසින් ඔහු සඳ එළියෙන් දිදුලන මිදුලට බැස්සේය. නැගණිය සිහිපත් වීමෙන් යළි කෝප සිතුවිලි පිබිදී ආවද ඒ ගැන යළි පබාගෙන් නොඇසීමට ඔහු තීරණය කළේය.හැබැයි මං මෙහෙට එන ගමන් බිමන් අඩු කරනවා. එයා ඒක මට කියන තුරු මං එහෙමම ඉන්නවා.පබා දෙඅත් පිසිමින් කලබලයෙන් එළියට බැස වටපිට බැලුවේ හැන්දෑවේ සිදුවීම සිහිපත් වීමෙන්ය. ඈත වැව දෙස බලාගෙන ඒ මේ අත ඇවිදින නිමන්තව දැකීමෙන් ඇගේ සිත සන්සුන් විය. හෙමිහිට ඇවිදගෙන එමින් ඔහුට ළංවී පබා ද වැව දෙස බලා සිටියාය. පළමුව කතා කළ යුත්තේ කවුරුන්දැයි දෙදෙනාටම සිතෙන්නට ඇත.මේ තරම් නිසංසල රැයක තමා ළඟදී ඔහු නිහඬව ඇවිදිමින් සිටිනු දුටු ප්‍රථම වතාව මේ බව පබා පිළිගත්තාය. මී අඹ ගසට ආ වවුලකුගේ තටු සලන හඬකින් නිමන්ත අවදි වූවේය.”මං යනවා නැන්දට කියන්න”පබා ඔහුගේ අත අල්ලා ගත්තේ ශෝකයෙන් මෙන්ම අමනාපයෙනි.”මූණ බලල ආදරෙන් වචනයක් කතා කරන්න බැරි තරම් වැරැද්දක් මගෙන් වුණාද?””නෑ.. කොහෙත්ම නෑ””එහෙම නම් බුම්මගෙන යන්න හදන්නෙ මං අහවල් දෙයක් කළාටද?”එවර නම් නිමන්ත ඇගේ සුරත තදින් මිරිකාගත්තේය.”මට මගේ නංගි ගැන කැක්කුමක් තියෙන හන්ද? මං එයාගේ එකම සහෝදරයා හන්දා”පබා අනුබලයක් නොලබාම ඔහුගේ ළයට තුරුළු වූයේ නිම්හිම් නැති ශෝකයකින්ය. මේ ඇයගේ අනාගතය හිමි ස්වාමිපුරුෂයා නොවේද? නිල්මිණි ගැන ළයේ ඇවිළෙන ගින්න ඉතා සාධාරණය. සමහර විට තමා කෙරෙහි ඇති ආලයට වඩා එක බඩවැල කඩාගෙන ආ නැඟණියට ඇති සෙනෙහස පුළුල් ;නාවන්නේද?”අඬන්න එපා පබා .. ඒත් මට හිතට අමාරු ඔයා මගෙන් යම්කිසි දෙයක් හංගපු හන්ද?””නිමන්ත... මං කියන්නම් ... ඔව් ඇත්තම මං කියන්නම්. ඒත් දැන් ඔයා ගෙදර යන්න. හෙට හැන්දෑවේ වැවට එන්න අද ආ වෙලාවටම.”නිමන්ත ඈ දෙස බලා සිටියේ සංකීර්ණ හැඟීම් සමුදායක් සමඟින්ය. එහෙත් පබා ඔහුට සමුදුන්නේ පසු දිනට විස්තරය පැවසීමේ ස්ථිර පොරොන්දුවකින්ය.”බෝකුන්දරින් පණිවුඩයක් එවලා තියනවා.”රාත්‍රි කෑම මේසයේදී ශීලා ධනුකට ඇසෙන්නට කීවාය. ඔහුගේ දෙතොල මත හීන් සිනහවක් මෝදුවනු බලා ඕ මහත් සැනසීමකට පත්වූවාය.”මොකක්ද අක්කේ කියල එවලා තියෙන්නේ?”ඔහු බත් පිඬක් හොඳින් සකස් කරමින් ඇසුවේය. සොයුරිය ඔහුට මාළු පෙත්තක් බෙදුවේ දෙතොල් ගුලි කරගෙන ආඩම්බරයෙනි.”ඒයි හලෝ, මොනවද එහෙන් කියන්නේ?””හරි හදිස්සිය දැන්නම්. ඒ අය මොනව කියන්ඩද? මොකෝ අපේ වගෙ පවුලකට සම්බන්ධ වෙන්න තියේ නම් නරක් වෙලා හිටියි””උත්තර යවන්න හදිස්සි වෙන්න ඕන නැහැ” ධනුකගේ පිළිතුරින් ශීලා තිගැස්සුණාය.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av13010620</link>
    <topic>අමු ගස් ලබු කා ජීවත්වූ බව කියැවුණු පේ‍්‍රමරත්නගේ ජීවිත කතා පොත</topic>
    <author>සු. මි.</author>
    <content>අමු ගස් ලබු කා ජීවත්වූ බව කියැවුණු පේ‍්‍රමරත්නගේ ජීවිත කතා පොත‘හිරු’ රූපවාහිනිය එච්. ඩී. පේ‍්‍රමරත්න අළලා නිෂ්පාදනය කළ වාර්තාමය වැඩසටහනට සම්පත් දායකයකු ලෙස සහභාගි වන්ට ලැබීමත් පේ‍්‍රමරත්නගේ අනුස්මරණය පසුගිය සතියේ දිනෙක යෙදී තිබීමත් නිසා පේ‍්‍රමරත්න පිළිබඳව කතා කිරීම කාලෝචිතයි කියා මා සිතනවා.පේ‍්‍රමරත්න දවසක් කොළ පාට සී ආර් පොතක් මට ගෙනැවිත් දුන්නා. මං මුලදි හිතුවෙ එය චිත්‍රපට තිරරචනයක් කියලා.“සුනිල් මේක මගේ ජීවිත කතා පොත. කියවලා අඩුපාඩු හරිගස්සලා දෙන්න.”පේ‍්‍රම් මගෙන් සුහදව ඉල්ලා සිටියා.මම එදාම ඒ පොත කියවන්න පටන්ගත්තා. තමා කුඩා කල දවල්ට කන්න කිසිවක් නැතුව අමු ගස්ලබු ගෙඩියක් තම්බගෙන කාපු හැටි පේ‍්‍රමරත්න ඒ ජීවිත කතා පොතේ බොහෝම අව්‍යාජව කියා තිබුණු අයුරු මේ අවස්ථාවේදීත් මට මතකයි. පොත මුළුමනින්ම කියවා එහි අඩුපාඩු සකස් කර මා එය ඔහුට දුන්නේ ඉතා ඉක්මනින්ම පොත පළ කරමු යැයි ද යෝජනා කරමින්.ඒත් මාස කීපයකට පස්සේ මා මේ අත්පිටපත ගැන විමසු විට පේ‍්‍රම් කියා සිටියේ එය අතුරුදන්ව ඇති බවයි.කෙසේ වෙතත් පේ‍්‍රමරත්න තම සිනමා ජීවිතයේ අත්දැකීම් අවස්ථා කීපයකදීම මට නොසඟවා කියා තිබෙනවා. එයට අනුව ඔහු සිනමා දිවිය පටන්ගත්තේ බිංදුවේ ඉඳන්. ඔහු චිත්‍රපට ක්ෂේත්‍රයට ආවේ ‘ක්ලැපර් බෝයි’ කෙනෙක් විදියට. ඒක තමයි චිත්‍රපටයක පහළම අඩිය.චිත්‍රපට අධ්‍යක්ෂවරුන්ගෙන් මා වඩාත්ම ළඟින් ඇසුරු කළ සිනමාකරුවා වුණේ පේ‍්‍රමරත්න. ඔහු හඳුනාගන්නා විට මා පුවත්පත් කලාවට ප්‍රවිෂ්ට වෙලාවත් නැහැ. පේ‍්‍රමරත්නගේ දෙවැනි චිත්‍රපටය වූ ‘අපේක්ෂා’ නිෂ්පාදනය කළේ මගේ ඥාති සොහොයුරන්. (ලොකු මාමාගේ පුතුන් තිදෙනා) ඒ නිසා ඒ කාලේ ඉඳන්ම පේ‍්‍රම් අපේ පවුලේ සමීප හිතවතකුව සිටියා.පේ‍්‍රමරත්න තරම් සිනමාවේ අවදානම් භාරගත්, අභියෝගවලට මුහුණ දුන් චිත්‍රපට අධ්‍යක්ෂවරයෙක් තවත් නැති තරම්. ‘සිකුරුලියා’ චිත්‍රපටයට බන්දුල ගලගෙදර වැනි මිටි නළුවකු ප්‍රධාන චරිතය සඳහා යොදා ගැනීම, ‘අපේක්ෂා’ චිත්‍රපටයට මාලිනි ගේ පෙම්වතා ලෙස අමරසිරි කලංසූරිය තෝරා ගැනීම ඊට හොඳ උදාහරණ දෙකක්. එහෙත් තමා ගත් තීරණ පිළිබඳ දෘඪතර විශ්වාසයක් පේ‍්‍රම් තුළ තිබුණු බව මා අත්දැකීමෙන්ම දන්නවා.ඔහු ‘මංගල තෑග්ග‘ චිත්‍රපටය නිපදවූයේ තම නිවෙස බැංකුවකට උගස් තබලා. ඒක කළු සුදු චිත්‍රපටයක්; ප්‍රධාන නිළියෙක් නැති චිත්‍රපටයක්. තරුණයන් හතරදෙනෙක් ගණිකාවක් සේවනය කරන හැටි කියැවෙන කතා පුවතක් රැගත් චිත්‍රපටයක්. ඒ නිසා මේ චිත්‍රපටය වාණිජමය වශයෙන් සාර්ථක වෙන්නත් පුළුවන්; බාගෙවිට අසාර්ථක වෙන්නත් පුළුවන්.අසාර්ථක වුණොත් පේ‍්‍රමරත්න මහ පාරේ. ඒත් චිත්‍රපටය සාර්ථක වුණා. පේ‍්‍රක්ෂකයනුත් බැලුවා. විචාරකයනුත් අගය කළා. පේ‍්‍රම් ගොඩ.අසූව දශකයේ එක්තරා කාලයක සිංහල සිනමාව උග්‍ර අර්බුදයකට මුහුණ පෑවා. ඒ නිසා අපේ සිනමා කලාකරුවන් සිනමාව අතහැරලා සිල්ලර කඩ දාන්නත් පටන්ගත්තා. ‘පලක් නොමැත සිනමාවේ - අපි යනවා වෙළෙඳාමේ’. මේ එදා ‘සරසි’ සිනමා පත්තරේ පළවූ ලිපියක සිත්ගන්නා සුලු ශීර්ෂ පාඨයක්. කේ. ඒ. ඩබ්ලිව්. පෙරේරා, ශි‍්‍රයානි අමරසේන, සුගතපාල සෙනරත් යාපා වගෙ අය ග්‍රොසරිස් පටන්ගත්තේ ඔය කාලේ.චිත්‍රපට කර්මාන්තයේ වැඩ නැති නිසා පේ‍්‍රමරත්න අලුත්කඩේ උසාවිය ළඟ පේ‍්‍රස් එකක මැනේජර් කෙනෙක් විදියට ටික කලක් වැඩ කළා මට මතකයි. එතැනට මමත් ගිහින් තියෙනවා.පේ‍්‍රමරත්න නිතරම ජීවිතය දිහා උපේක්ෂා සහගතව බලපු කෙනෙක්. ඔහු ඒක ඉගෙන ගත්තේ විද්‍යාලංකාර පිරිවෙනේ වැඩම කර සිටි භික්ෂුන් වහන්සේලාගෙන්. පේ‍්‍රමරත්නම මාත්තෙක්ක කියා ඇති පරිදි හාමුදුරුවරු මොන ප්‍රශ්නයක් ආවත් කලබල වෙන්නේ නැහැ. බොහෝම සන්සුන් සිතැතිවයි ඕනෑම ප්‍රශ්නයකට මුහුණ දෙන්නේ.පේ‍්‍රමරත්නගේ උපේක්ෂා සහගත බව මා පැහැදිලිවම දැකපු එක් අවස්ථාවක් තමයි සිංහල සිනමාවට අවුරුදු 40 පිරීම නිමිත්තෙන් ශ්‍රී ලංකා සිනමා විචාරක සංගමය පවත්වපු සම්මාන උලෙළ. එහිදි 40 වසරක විශිෂ්ටතම සිනමාකරුවන් දසදෙනා තේරුවා. ඒ දසදෙනාට අනිවාර්යයෙන්ම ඇතුළත් විය යුතු යැයි මා පෞද්ගලිකව විශ්වාස කරන දෙන්නෙකුට එදා සම්මාන හිමි වුණේ නැහැ.ඉන් එක්කෙනෙක් සුගතපාල සෙනරත් යාපා. අනිත් කෙනා පේ‍්‍රමරත්න. සම්මානය අහිමි වීමේ වේදනාවට යාපා කුණුහරුපයෙන් බැණ බැණ ගියත් පේ‍්‍රමරත්න ගියේ කා දෙසත් උපේක්ෂා සහගත සිනාවක් පාමින්. ඒ තමයි පේ‍්‍රමරත්න. (පේ‍්‍රමරත්නගේ ඒ සිනාව තවමත් මගේ මතකයේ රැඳී තිබෙනවා)සිනමාව යනු ඉතාම චිත්තාකර්ෂණීය වූ වෘත්තියක් ලෙසයි පේ‍්‍රම් කවදත් සැලකුවේ. ඒ සඳහා ඔහු පාවිච්චි කළේ ඔය ‘චිත්තාකර්ෂණීය’ කියන වචනය. තමා කීර්තියක් ලැබුවේ, ගෙයක් දොරක්, වාහනයක් ගත්තේ, පිටරට සවාරිවල යෙදුණේ සිනමාවට පින්සිදු වෙන්න කියලයි පේ‍්‍රම් නිතරම කිව්වේ.පේ‍්‍රමරත්න මියගියේ අකාලයේ. ඇත්තටම ඔහු තවදුරටත් ජීවත්විය යුතුව තිබු සිනමාකරුවෙක්.සු. මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av13010621</link>
    <topic>සිනමා විචාරය අධ්‍යයන කාර්යයක්</topic>
    <author/>
    <content>සිනමා විචාරය අධ්‍යයන කාර්යයක්- තුසිත ජයසුන්දර‘සමාන්තර සිනමාවේ ශ්‍රී ලාංකේය ලකුණ’ ඔබගේ අලුත් ම සිනමා විචාර ග්‍රන්ථයයි. අභාවප්‍රාප්ත ප්‍රවීණ සිනමාකරු එච්. ඩී. පේ‍්‍රමරත්නගේ සිනමා භාවිතයයි ඊට විෂය වන්නේ. සිනමාකරුවන් මුල් කරගනිමින් ඔබ මීට පෙර ද ග්‍රන්ථ රචනා කර තිබෙනවා. මෙවර ඔබ එච්. ඩී. පේ‍්‍රමරත්නගේ සිනමා භාවිතය විෂය කර ගන්නට අදහස් කළේ ඇයි?සිනමාකරුවන් මුල් කර ගනිමින් මීට පෙර මා රචනා කළ ග්‍රන්ථ සංඛ්‍යාව තුනක්. පරාක්‍රම ද සිල්වා, ධර්මසේන පතිරාජ හා ජී. ඩී. එල්. පෙරේරා එම සිනමාකරුවන් තිදෙනායි.ඉන් පරාක්‍රම ද සිල්වා සම්මත සිනමා විචාරය විසින් ද, සිනමා කලාව යටපත් කරලන වෙළෙඳ අරමුණු විසින් ද තල්ලු කර දමන ලැබූ ප්‍රතිභාසම්පන්න සිනමාකරුවෙක්.ධර්මසේන පතිරාජ ගේ සිනමා භාවිතය අළලා ග්‍රන්ථයක් සම්පාදනය කළේ එබන්දක අවශ්‍යතාව තදින් දැනුණු නිස යි. ජී. ඩී. එල්. පෙරේරා යනු ගෙවුණු සියවසේ ලාංකේය කලා ක්ෂේත්‍රයේ නිශ්චිත පරිවර්තන කිහිපයකට ම පුරෝගාමී වූවෙක්.මේ පිවිසුමේ මීළඟ අවස්ථාව හැටියට යි මා එච්. ඩී. පේ‍්‍රමරත්නගේ සිනමා භාවිතය විෂය කර ගන්නට අදහස් කළේ. ඔහුගේ මැදිහත්වීම තව දුරටත් නිසි පරිදි තක්සේරු වී නැහැ.මේ දෙසැම්බරයට ඔහු අභාවප්‍රාප්ත වී වසර හතක්. දැන් ඔහු මතකයෙන් ගිලිහී යන සිනමාකරුවකු බවට පත් වෙමින් සිටිනවා. එක අතකට මේ සිනමා විචාරයේ ද ඌනතාවක්. එසේම ප්‍රබුද්ධ රසික සමාජය ද මෙයට වග කිව යුතු වනවා.මගේ පිළිගැනීම වන්නේ ඔහු සමාන්තර සිනමාවේ ශ්‍රී ලාංකේය ලකුණ කියා යි. ඔහුව අබිබවා ගිය සමාන්තර සිනමාකරුවකු අපට අපේ සිනමාව තුළ මුණ ගැසෙන්නේ නැහැ. විජය ධර්ම ශ්‍රී පවා හඳුනා ගත හැක්කේ ඔහුගේ හොඳම සමකාලීනයා ලෙසින්.සිනමා විචාරයේ නිර්දය ප්‍රහාර ලද ලාංකේය සිනමාකරුවන් අතර වැඩිපුරම කැපී පෙනෙන්නේ ඔහු විය යුතුයි. කෙසේ නමුදු ඔහු වටා සැලකිය යුතු රසික පිරිසක් රැඳී සිටියා. ඔහුට ලාංකේය සිනමාවේ හිමි විය යුතු නිසි තැන ලබා දිය යුතු බව අවධාරණය කිරීමත් මගේ එක් අරමුණක්.ඔබ මෙතෙක් රචනා කළ සෙසු සිනමා ග්‍රන්ථ දෙස ආපසු හැරී බලන විට හැඟෙන්නේ කුමක් ද?සිනමා ග්‍රන්ථ රචනා කරන්නට මා පිවිසියේ වර්ෂ 1993 දී. මුලින් ම මා කළේ ඒ ඒ වර්ෂයේදී පුවත්පත් සඳහා සිනමාපට කේන්ද්‍ර කර ගනිමින් ලියූ විචාර ලිපි ග්‍රන්ථ කරා ගෙන ඒම යි. මෙතැනදී මට පූර්වාදර්ශයක් වුණේ ප්‍රවීණ සිනමා විචාරක ගුණසිරි සිල්වා.ඔහු නතර කළ තැන් සිට වසර කිහිපයක් ඉදිරියට මා මෙම කටයුත්ත කරගෙන ගියා.මතවාදී නොඑකඟතා තිබුණත් සිනමා විචාරයෙහි නිරත වූවන් අතින් මේ කාර්යය සිදු විය යුත්තක්.ගුණසිරි සේම ගාමිණි වේරගම, ඊ. එම්. ජී. එදිරිසිංහ හා අජිත් ගලප්පත්ති යන ප්‍රකට හා ප්‍රවීණ සිනමා විචාරකයන් මේ ඔස්සේ ලාංකේය සිනමා විචාර ක්ෂේත්‍රය පොහොසත් කිරීම අගය කළ යුතු වනවා.ආසියානු සිනමා කේන්ද්‍රය හරහා රංජනී රත්නවිභූෂණ සමඟ චිත්‍රපට වාර්ෂික දෙකක් සංස්කරණයට ද මට අවස්ථාව ලැබුණා.මා විශ්වාස කරනවා අනාගත සිනමා අධ්‍යයන - පර්යේෂණ කාර්යයන් උදෙසා මේ සියලු ග්‍රන්ථ සාකල්‍යයෙන් ම මහෝපකාරී වේවි කියා.සිනමා විචාර කාර්යයෙහි නිරත වීමේ දී ඔබ මුහුණ දෙන ගැටලු කවරාකාර ද?ඇත්තෙන් ම මේ වන විටත් ලාංකේය සිනමා සංස්කෘතිය ප්‍රශස්ත වර්ධනයක් සාක්ෂාත් කර ගෙන තිබේ ද යන්න ගැටලුවක්. අන්තර්ජාතික අවධානයට - සම්මානයට පාත්‍ර වන සිනමාපට නිර්මාණය නොවනවා නොවේ. අප රැඳී සිටිය යුත්තේ ඒ මත පමණක් ද? ලාංකේය සිනමා සංස්කෘතියේ විකාශනය නිරූපිත තැන් සොයා යාමේ දී උපදින්නේ ම වෙහෙසක්.සිනමා විචාර කාර්යය එක්තරා අධ්‍යයන කාර්යයක් ද වනවා. පර්යේෂණ කාර්යයක් ද වනවා. එහෙත් ඊට උපකාරී වන දත්ත, වාර්තා ප්‍රමාණවත් ව සම්පාදනය කර ගන්නට බැහැ.මෙබඳු ගැටලුවට මා දිගින් දිගටම මුහුණ දෙනවා. මෙය සෙස්සන්ගේ ද අත්දැකීමක්. විශේෂයෙන් ම චිත්‍රපට වාර්ෂික සංස්කරණයේ දී මා පත් වූ අපහසුතා බොහොම යි.පි‍්‍රයන්ත ජයරත්න සමඟ ‘මිරර්’ - ‘MIRROR’ සිනමා සඟරාව සංස්කරණය කිරීමේදීත් මේ ගැටලුවලට මා මුහුණ දෙනවා.සිනමා විචාරකයකු සේ වර්තමාන සිනමාව ඔබ දකින්නේ කෙසේ ද?පෙර කී පරිදිම මේ වන විටත් විනෝදාස්වාදය ප්‍රමුඛ වූ සිනමාපට යි අපේ නිරීක්ෂණයට වැඩි පුරම හසු වන්නේ. නමුත් ඒ හරහා ම අපට යම් ගැඹුරු කියැවීම් කරා යන්නට පුළුවන්.හොඳම නිදර්ශන ගෙන එන්නේ කෑන්ස්, ටෝකියෝ වැනි මුල් පෙළේ අන්තර්ජාතික සිනමා උත්සව පමණක්ම නොවෙයි.ඔස්කාර් සම්මාන උත්සවය මෙකරුණ වඩා පැහැදිලිව ඉස්මතු කරනවා. ‘හාට් ලොකර්’, ‘දි ආර්ටිස්ට්’ වැනි මෑත සිනමාපට කිහිපයක් ම මෙතැනදී සලකා බලන්නට පුළුවන්.කෙසේ වෙතත් අද වන විට ඩී. වී. ඩී. හා අන්තර්ජාලය හරහා ලෝකයේ අලුත් ම සිනමාපට ඉක්මනින් ම නැරැඹීමේ වැඩි අවස්ථා අපට ලැබෙනවා. මතක තබා ගත යුතුම දේ තමයි සිනමාපටයක් නැරැඹිය යුතු හොඳම ස්ථානය සිනමා ශාලාව ම වන බව.එහෙත් සිනමා ශාලා ඇසුරු කිරීමෙන් පමණක් ම සිනමාව ඥානනය කර ගන්නට බැහැ.ලාංකේය සිනමාව අද යම් සංක්‍රමණීය අවදියක් පසු කරමින් සිටින බවයි පෙනෙන්නේ. එක අතකින් අතීත පුවත් විෂය කර ගත් සිනමාපට ලබන අලුත් තාලයේ පේ‍්‍රක්ෂක ප්‍රතිචාර. අනෙක් අතින් විනෝදාස්වාදයට මුල් තැනක් දුන් ඇතැම් සිනමාපටවල ඉරණම.අඩු වියදම් තාක්ෂණය සේම ඉහළ පෙළේ තාක්ෂණය ද සිනමා කරුවන්ගේ හා සිනමා නිෂ්පාදකයන්ගේ අවධානයට ලක් වනවා.මේ අව් අස්සේම විවේකීව විනිශ්චය කළ යුතු සිනමා පට ද දැක ගන්නට පුළුවන්. ඒවායින් සමහරක කලාත්මක ආලේප තවරා තිබෙන්නට ද ඉඩ තිබෙනවා.තවත් වසරකින් - දෙකකින් ලාංකේය සිනමාවේ වර්තමාන රූපය වෙනස් විය හැක්කේ ප්‍රසන්න විතානගේ - අශෝක හඳගම වැනි සිනමාකරුවන්ගේ අලුත් සිනමාපට නිසාම නොවෙයි.තවමත් උපදින්නට වරම් නොලද තරුණ සිනමාකරුවන් කිහිප දෙනෙකු විසින් ඇති කර දෙනු ලැබ ඇති බලාපොරොත්තු ද මෙයට එකතු කළ යුතු වනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av13010622</link>
    <topic>සල්මන්ට මොන උපන්දින ද?</topic>
    <author>සුජීව තේවහෙට්ටිගේ</author>
    <content>සල්මන්ට මොන උපන්දින ද?බොලිවුඩ්පුරයේ ‘දඩබ්බරයා’ට දෙසැම්බර් 27 දා 47 වැනි විය සපිරුණා. කවුද මේ දඩබ්බරයා? ඔහු තමයි, සල්මන් ඛාන්. උපන් දිනය මහ ඉහළින් සමරන්න නම් සල්මන් කොහෙත්ම බලාපොරොත්තු වුණේ නැහැ. කාරණා දෙකක් නිසයි, ඔහු එවැනි තීරණයකට එළඹුණේ. දෙසැම්බර් 27 දා උසාවියේ පෙනී සිටින්නැයි ඔහුට දැනුම් දී තිබීම එක හේතුවක්.ඉන්දියාවේ විශ්ව විද්‍යාල සිසුවියක් අතවරයට ලක්ව ඒ වන විට රෝහල් ගත කර සිටීම අනෙක් හේතුවයි. පසුව එම සිසුවිය මිය ගිය බව ඔබ දන්නවා ඇති.සල්මන්ට උසාවියෙහි පෙනී සිටින්නැයි නියෝගයක් නිකුත් වී තිබුණේ ඔහුට එරෙහිව පැවරී තිබෙන නඩු විභාග දෙකෙන් එකකට ඔහුගේ පැමිණීම අත්‍යවශ්‍ය නිසයි. 1999 දී දුර්ලභ මුවකු දඩයම් කිරීම නිසයි, සල්මන්ට තවමත් උසාවි යන්නට සිදුවී තිබෙන්නේ. ඒ නඩුව තවමත් නිමාවට පත්වී නැහැ.විශ්ව විද්‍යාල සිසුවියට අත්වූ ශෝචනීය ඉරණම අබිමුව දී මොන උපන් දින සාද දැයි සල්මන් විමසා තිබුණා. ඒ නිසා ඔහු කිසිවකුටවත් තම උපන් දිනය සමරන්න එන්නැයි ආරාධනා කර සිටියේ නැහැ.ඒත් ඔහුගේ සමීපතම මිතුරු මිතුරියන් වන සජිද් නදියද්වාලා සහ ඩේවිඩ් ධාවාන් යන චිත්‍රපට අධ්‍යක්ෂවරුන් දෙදෙනාත් බිපාෂා බාසු ඇතුළු තවත් නළු නිළියන් කීප දෙනකුත්, අසල්වැසියකු වන රුමි ජැෆ්රිත් ඔහුගේ නිවෙසට පැමිණ සුබ පැතුම් පිරිනැමුවා.රුමි පැවසුවේ හරියටම දෙසැම්බර් 27 වැනිදා සල්මන්ට උසාවි යන්නට සිදුවී ඇති බව දැනගත් විට තමන් බෙහෙවින්ම කම්පාවට පත්වූ බවයි. කෙසේ වුවද සල්මන් නම් මේ ගැන කිසිම අදහසක් මාධ්‍යයන් වෙත ප්‍රකාශ නොකරන්නට වග බලා ගත්තා.ඔය අතරේදී ඉතාම යහපත් තීරණයකට එළඹෙන්නට සල්මන් උනන්දු වුණා. ඒ, මත්පැන් සහ දුම්වැටි වලින් මුළුමනින්ම ඈත්ව සිටින්නටයි. සල්මන් මේ තීරණය ගත්තේ නිරෝගීව ජීවත්වීමේ වටිනාකම ඔහුට හොඳින්ම වැටහුණ නිසා වෙන්න ඇති.සල්මන් පසුගිය වසරේදී ස්නායු ආබාධයකට ප්‍රතිකාර ගත්තා. සැත්කමකට ද මුහුණ දුන් ඔහුගේ මුහුණෙහි හනුවල දැන් නිතරම වේදනාවක් දැනෙනවාලු. මෙවැනි රෝග මතුවීමට මත්පැන් සහ සිගරැට් පානය ද හේතු වූ බව පවසන සල්මන් ඒවා අත්හරින්නට අධිෂ්ඨාන කරගෙන සිටිනවා.දැන් ඔහු රූපගත කිරීම්වලදී සුපිරි හෝටල්වලින් ලැබෙන කෑම ගැනීමත් නතර කරලා. මෑතකදී ලොවාලා ප්‍රදේශයේ රූපගත කළ රූපවාහිනී වැඩසටහනක් ඉදිරිපත් කරද්දීත්, සටාරා ප්‍රදේශයේ දී චිත්‍රපට දර්ශනයක රඟපාද්දීත් ඔහු කෑම ගැන පරෙස්සම් වුණා. ඔහුට කෑම ගෙනත් දුන්නේ නැගණිය අල්විරා යි. ඇය, තමන් අතින් පිසූ කෑම සල්මන්ට ගෙනැවිත් ජන්නා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av13010623</link>
    <topic>මධුරි යළිත් බොලිවුඩ්පුරයට</topic>
    <author>සුජීව තේවහෙට්ටිගේ</author>
    <content>මධුරි යළිත් බොලිවුඩ්පුරයටසුරූපී මධුරි ඩික්සිත්ව පිළිගන්න බොලිවුඩ්පුරය තවමත් සැදී පැහැදී සිටිනවා. ඒ නිසයි ඇයට චිත්‍රපටවල රඟපාන්නට දිගටම ඇරයුම් ලැබෙන්නේ. තමන්ව නිළි රැජනක් කළ බොලිවුඩය අමතක කරන්නට මධුරිට කොහෙත්ම බැහැ.ඒ නිසයි ඉඩ ලැබෙන සෑම මොහොතකදීම ඉන්දියාවට පැමිණෙන්නේ. විවාහ වූ පසුව සැමියා සහ (වෛද්‍ය ශ්‍රී රාම් නෙනේ) පුතුන් දෙදෙනා (ඒරින් සහ රියාන්) සමග ඇමරිකා එක්සත් ජනපදයේ කොලරාඩෝ ප්‍රාන්තයෙහි පදිංචිව සිටියත් මධුරිගේ හිත දිව යන්නේ බොලිවුඩ්පුරය වෙතටයි.මේ ගැන හොඳින්ම දන්නා මධුරිගේ සැමියා ඇයගේ කැමැත්තට ඉඩ දුන්නා. මීට මාස කිහිපයකට පෙර තම මව්රටට පැමිණි මධුරි, තම සැමියා සහ පුතුන් දෙදෙනාත් සමඟ මුම්බායි හි පදිංචි වුණා. ඉන්දියාවේ පදිංචිය ප්‍රශ්නයක් නොවුණත් වෛද්‍ය ශ්‍රීරාම් නෙනේට වෘත්තීය ප්‍රශ්නයක් මතු වුණා. ඔහු දීර්ඝ කාලයක් සේවය කළේ ඇමෙරිකාවේයි. නමුත්, ඉන්දීය ජාතිකයකු වුවත් ඔහුට ඉන්දියාවේ පදිංචි වී වෛද්‍ය වෘත්තියෙහි නියැළෙන්නට වරම හිමි වී තිබුණේ නැහැ.ඒ සඳහා ඉන්දීය වෛද්‍ය සභාවෙහි ලියා පදිංචි වීම අනිවාර්ය වී තිබුණා. ඒ අනුව එම ලියා පදිංචියට අවශ්‍ය කටයුතු ඉටුකර ගත් මධුරිගේ සැමියා, මේ වන විට ඉන්දියාවේ ‘කෙම්’ නම් වූ රෝහලෙහි වෛද්‍යවරයකු ලෙස සේවය කරමින් සිටිනවා. මේ කටයුතු සියල්ල ඉටුකර දෙන්නට ඔහුට උපදෙස් ලබා දුන්නේ ඔහුගේ හිතවත් වෛද්‍යවරයකු වන සන්ජේ ඕක්. ඔහු කෙම් රෝහලේ විශේෂඥ වෛද්‍යවරයෙක්.නැවත ඉන්දියාවට පැමිණි මධුරි, තවත් අලුත් චිත්‍රපටයක රඟපාන්නට එකඟ වී තිබෙනවා. චිත්‍රපටයේ නම, ‘ගුලාම් ගැන්ග්’. අධ්‍යක්ෂණය කරන්නේ අනුභාව් සිං. මෙහි එන ගීතමය ජවනිකාවක් නිරූපණය කරන්නටත් මධුරිට පැවරී තිබෙනවා.නර්තනයක් ඇතුළත් වන එය අධ්‍යක්ෂණය කරන්නේ ප්‍රවීණ නැටුම් අධ්‍යක්ෂ සරෝජ් ඛාන්. ‘90 දශකයේ දී අතිශය ජනපි‍්‍රය වූ ‘තේසාබ්’ චිත්‍රපටයේ මධුරි රඟපෑ ‘ඒක්දෝ තීන්’ ගීතයේ නර්තනය නිර්මාණය කළේ සරෝජ් ඛාන්. ඉන් පසුව ‘බේටා’ චිත්‍රපටයේ ‘ඩක් ඩක්’ නම් වූ ජනපි‍්‍රය ගීතමය නර්තනය මධුරි ඉදිරිපත් කළේත් ඇයගේ අධ්‍යක්ෂණයෙන්. සරෝජ් සහ මධුරි අවසන් වරට එකට කටයුතු කළේ 2002 දී ‘දේව්දාස්’ චිත්‍රපටයේදීයි.‘ගුලාබ් ගැන්ග්’ චිත්‍රපටයේ මධුරිගේ නර්තන රංගනය ජනවාරි 7 දා රූපගත කිරීමට නියමිතයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=av13010624</link>
    <topic>2013 අවුරුද්දේ ප්‍රාර්ථනා මල් පිබිදෙයි</topic>
    <author>ජෝජ් රොබ්සන් ද සිල්වා</author>
    <content>2013 අවුරුද්දේ ප්‍රාර්ථනා මල් පිබිදෙයිඇන්ජලින් ද ලැනරෝල් ගුණතිලක”2013 අවුරුද්දේ මුලින්ම විශේෂ කටයුතු දෙකක්ම යෙදිලා තියෙනවා. ඒ මගේ ඒක පුද්ගල ගී ප්‍රසංගයේ කටයුතු සහ කාලෙකට පස්සේ එළිදක්වන මගේ ගීත ඇල්බමයේ කටයුතුයි.මගේ ගීත ප්‍රසංගය ‘මා එදා’ ලබන 26 වැනිදා නෙළුම් පොකුණ රඟහලේ දී පැවැත්වෙනවා. එදිනම මා ගැයූ ගීත 16 ක් ඇතුළත් ‘මල් දුන්නෙන්’ ඇල්බමයත් එළිදක්වනවා.හැබැයි ඉතින් එදාට ප්‍රසංගයට එන මගේ ගීත රසික රසිකාවියන්ට විතරයි මේ ගීත එකතුව ලබා දෙන්න හැකිවෙන්නේ. මොකද හොර වෙළෙඳුන් නිසා මම මගේ මේ ගී තැටිය වෙළඳපොළට නිකුත් නොකරන හින්දා.මේ ගී තැටියේ මගේ පැරැණි ගී තුනක් ඇතුළත් වෙනවා. අනිකුත් ගී සියල්ලම අර්නස්ට් සොයිසා තනු නිර්මාණය කළ අලුත්ම ගීත.””මේ ගීත ප්‍රසංගයේ දී මම සජීවි ලෙසින් ගී ගයන බව විශේෂයෙන්ම මගේ ගීත රසික රසිකාවියන්ට කියන්න ඕනේ. ‘මා එදා’ සංගීතවත් කරන්නේ ප්‍රේම්නාත් කොඩිතුවක්කු ඇතුළු වාදක මණ්ඩලයයි.මේ ප්‍රසංගයේ මා සමඟ යුග ගී ගයන්නේ කවුද කියන එක තවම රහසක්. ප්‍රසංගයට ඇවිල්ලම බලන්නකෝ ඒ කවුද කියලා.”  කීර්ති පැස්කුවල්”2013 උදා වෙද්දී මා උන්නේ ඕස්ට්‍රේලියාවේ. ජනවාරි 29 වැනිදා මගේ උපන්දිනය. එදාට විශේෂ ‘ළමා ගීත’ ඇල්බමයකුයි මගේඉධදඪජදුරකථන නාමාවලිය” ඇතුළත් දින පොතයි නිකුත් කරන්න කටයුතු මේ දිනවල යොදා ගෙන යනවා.””මේ ළමා ගීත ඇල්බමය කරන්න මා හිතුවේ අපේ දරුවන්ට ගයන්න ළමා ගීත වර්තමානයේ නිර්මාණය නොවන හින්දයි.ළමයින් ගයන්නේ වැඩිහිටි ගීත. ඒවා ඔවුන්ට සුදුසු නැහැ කිය කියා ඉන්නවාට වඩා ඔවුන්ට ගයන්න සුදුසු ළමා ගී කිහිපයක් නිර්මාණය කර දීම සුදුසුයි කියා මට හිතුණා.ළමා මනසට උචිත අයුරු ගහකොළ, මල්, සතුන්, ඉර, හඳ, මව්පියන් පිළිබඳ ගී පද රචනා මෙම ගීත එකතුවට ඇතුළත් වෙනවා. සියලුම ගී පද රචනා කරමින් සංගීතවත් කළේ උපුල් පෙරේරා විසිනුයි.ගීත ගායනයා කරන්නේ මා සමඟ මගෙන් ඉගෙන ගන්නා ළමා ගායක ගායිකාවන් පිරිසයි. මගේ උපන් දිනේ දාට ඡ්මා නිවාසයකදී තමයි මේ වැඩ දෙකම කරන්න මා අදහස් කරගෙන ඉන්නේ.”  රොෂාන් ප්‍රනාන්දු”2013 අවුරුද්දේ මුලින්ම මගේ ගීත රසිකයින්ට ‘ඔයා නිසා හඬලා’ ගීතයේ දෙවැනි කොටස රසවිඳින්න අවස්ථාව ලබා දෙනවා. මේ ගීතයටත් හොඳ ප්‍රතිචාරයක් ලැබේවි.පද රචනය අයෝධ්‍ය ප්‍රනාන්දුගේ. සංගීතය රදීෂ් වැන්දබෝනාගේ.””තව මගේ ශබ්දාගාරයෙයි, අපේ සංගීත කණ්ඩායමෙයි (ප්ලෑෂ්බෑක්) විශේෂ වැඩ කටයුතු කිහිපයකුත් තියෙනවා කරන්න.ශබ්දාගාරයට නවීන තාක්ෂණය සහිත මෙවලම් කිහිපයක්ම එකතු කරනවා.ඒ වගේම එළිමහන් සංගීත ප්‍රසංග වේදිකාවට ගැළපෙන ලෙස අපේ කණ්ඩායමේ තාක්ෂණය ද වැඩි දියුණු කරගන්න ඕනේ.මොකද පවුල් පිටින් ඇවිල්ලා අපේ සංගීත කණ්ඩායමේ ප්‍රසංග රසවිඳින පිරිස වැඩි වෙලා තිබෙන හින්දා අපි ඔවුන්ට අපේ ප්‍රසංග වලින් වැඩි රසයක් ලබා දීමට කටයුතු කළ යුතුයි.”  මාරියෝ ආනන්ද”2013 අවුරුද්දේ සංගීත ක්ෂේත්‍රයේ වැඩ කටයුතු කරගෙන යන අතරේම මගේ තාත්තා (ග්‍රේෂන් ආනන්ද) ගේ බලාපොරොත්තුවක් ඉටු කරන්න වෙහෙස වී වැඩ කරන්න මං බලාපොරොත්තු වෙනවා.තාත්තාගේ බලාපොරොත්තුවක් තිබුණා මං අධ්‍යාපන කටයුතු වැඩිදුරට කරගෙන යයි කියලා. මම තාත්තාගේ ඒ බලාපොරොත්තුව ඉටු කරන්න ඕනේ.ඒ සඳහා වියදම් පියවා ගන්න මම ලබන පෙබරවාරි මාසයේ සිට රැකියාවක නියුතු වෙනවා. උපයන ගමන් ඉගෙනීමේ කටයුතු කරගෙන යන්නත් මං අදහස් කරනවා.””තාත්තාගේ ගීත ගායනා කරනවා වගේම, මගේම නිර්මාණ කරමින් ගීත රසික රසිකාවියන්ගේ ආදරය මේ අවුරුද්දේ දිනාගන්නත් මගේ බලාපොරොත්තුවක් තිබෙනවා.වැඩිපුර සංගීත ප්‍රසංග වලට සහභාගි වීමටත් බලාපොරොත්තු වෙනවා. ඉක්මනින් බැරි වුණත් මගේ ඉලක්කයක් තියෙනවා මමම උපයන මුදලකින් කවදා හෝ අපිට ඉන්න ඉඩමක් නිවෙසක් ගන්නත්.මියුසික් වලින් තමයි කවදා හරි ඒ ඉලක්කය සපුරා ගන්න වෙන්නේ. ඒ නිසා රැකියාවේ කටයුතු සහ ඉගෙනීමේ කටයුතු අතර මොනතරම් කාර්ය බහුල වුණත් මම මියුසික් වලින් ඈත් වෙන්නේ නැහැ.”  උරේෂා රවිහාරි”2013 අලුත් අවුරුද්දේ මගේ ගීත රසික රසිකාවියන්ට මං මගේ අලුත්ම ගීතය තිළිණ කරනවා.’එක මොහොතක් වත්’ යනුවෙන් ඇරැඹෙන මේ ගීතය පද රචනය කර සංගීතවත් කර තියෙන්නේ දර්ශන රුවන් දිසානායකයි.නිතර ඇසෙන මා ගැයූ චිත්‍රපට සහ ටෙලි නාට්‍ය ගීතවලට අමතරව ගැයූ මගේ ගීතයක් ලෙස තමයි මම මේ ගීතය ඉදිරිපත් කරන්නේ.””එක මොහොතක් වත්’ ගීතයට රසික රසිකාවියන්ගේ ආදරය හිමිවේවි. මුලින් මීඩියා වලින් ප්‍රචාරය කර ලැබෙන ප්‍රතිචාර අනුව මේ ගීතයට වීඩියෝවක් නිර්මාණ කරන්නත් හිතාගෙන ඉන්නවා.ඒ වගේම මවක් වීමේ බලාපොරොත්තුවෙනුත් ඉන්නවා.”  අමිතා වැදිසිංහ”2013 අවුරුද්දේ වැඩි කාලයක් මට ඉන්න වෙන්නේ ඇමෙරිකාවෙයි. මොකද ලබන අපි‍්‍රයෙල් මාසේ මම ඇමෙරිකාවේ පදිංචි වී ඉන්න මගේ දුව ළඟට යනවා.ඒ යන්න ඉස්සෙල්ලා මගේ ඒක පුද්ගල ගීත ප්‍රසංගයක් කරන්න ආසාව තිබෙනවා. ඒ වගේම තවත් ආසාවක් තියෙනවා ළමයින්ට සුදුසු ළමා ගීත ඇල්බමයක් ඉදිරිපත් කරන්නත්.””ඒ සඳහා සුදුසු මා නිර්මාණය කළ ළමා ගී රැසකුත් දැනට මගේ ළඟ \;බනවා. ළමයින්ට ගායනා කිරීමට සුදුසු සංකල්පනා සහ ඔවුන්ට ගායනා කළ හැකි තනු නිර්මාණ ඇතුළත් ළමා ගීත අද නැහැ.ඒ අඩුව අපේ සංගීත ක්ෂේත්‍රයේ විශාල අඩුපාඩුවක්. අනුග්‍රාහකයකු ලැබුණොත් මම ඇමෙරිකාවට යන්න පෙර ගීත ප්‍රසංගයයි ළමා ගීත ඇල්බමයයි කරන්න බලාපොරොත්තු වෙනවා.”  ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=am1301061</link>
    <topic>කොට්න්බඩ් ගෙදර පැත්ත පළාතකටවත් ගේන්න එපා</topic>
    <author>ගාමිණී සුසන්ත</author>
    <content>කොට්න්බඩ් ගෙදර පැත්ත පළාතකටවත් ගේන්න එපාකන ආශි‍්‍රතව ඇතිවන ගැටලු නිසා බොහෝ දෙනෙකු නිතර පීඩා විඳින බව පෙනේ. කන ආශ්‍රිතව ඇතිවන ඇතැම් ගැටලු සරල ඒවා ය. ඇතැම් ඒවා තරමක් බරපතළ ඒවා ය. බොහෝ ගැටලු සඳහා සාර්ථක වෛද්‍ය ප්‍රතිකාර ඇත.බොහෝ දෙනෙකුට ඇති ගැටලු කීපයක් අපි උගුර කන නාසය ආශ්‍රිත රෝග පිළිබඳ විශේෂඥ වෛද්‍ය චන්ද්‍රා ජයසූරිය මහත්මියට යොමු කළෙමු.උගුර කන නාසය ආශ්‍රිත රෝග පිළිබඳවිශේෂඥ ශල්‍ය වෛද්‍යචන්ද්‍රා ජයසූරියනිසි වයසේ දී දරුවකු කතා නොකිරීම දරුවාගේ කන් ඇසීමේ අඩුවක් නිසා සිදුවන්නක් ද?ඔව්; ඇතැම් විට එසේ සිදු වීමට ඉඩ තිබෙනවා. දරුවකු කතා කිරීමට පටන්ගන්නේ අවුරුද්දක් පමණ සම්පූර්ණ වූ විටයි. එසේ වුවත් මවුකුස තුළ සිටින විට පවා දරුවා ශබ්දවලට ඇහුම් කන් දෙමින් භාෂාව ඉගෙන ගන්නවා. ඉතින් දරුවකු කතා කිරීමට පමා වීමට ප්‍රධානම හේතුවක් ලෙස දරුවාගේ කන් ඇසීමේ අඩුවක් තිබීම දක්වන්න පුළුවන්.දරුවාගේ ශ්‍රවණ මට්ටම දැනගැනීමට දැන් වෛද්‍ය පරීක්ෂණ කීපයක් ම තිබෙනවා. එම පරීක්ෂණ මගින් ‘ශ්‍රවණ මට්ටම නිවැරදිව දැනගත් විට ප්‍රතිකාර ආරම්භ කළ හැකියි. ඉන්පසුව කථන පුහුණු චිකිත්සකවරයකුගේ උපදෙස් අනුව දරුවාට කථනය පුහුණු කළ හැකියි.ඇතැම් විටෙක දරුවාට ශ්‍රවණාධාරකයක් භාවිතා කිරීමට සිදුවිය හැකියි. එම ශ්‍රවණාධාරකය නිසා දරුවාට ශබ්දය ඇසෙන නමුත් දරුවාට භාෂාව හරිහැටි ඉගෙන ගැනීම සඳහා මවුපියන් මහත් කැපවීමකින් ක්‍රියා කළ යුතුයි. එහිදී කථන පුහුණු සායනයට නිති පතා රැගෙන යාම ඉතා ම වැදගත්. කථන පුහුණු චිකිත්සකවරයා ලබා දෙන අභ්‍යාස දරුවාට නිවසේ දී කළ යුතුයි.මවුපියන්ගේ කැපවීමේ තරම අනුව ක්‍රමයෙන් දරුවාගේ කථන හැකියාව වැඩි දියුණු වන ආකාරය දැකගත හැකිවේවි. එහි ප්‍රතිඵලයක් හැටියට දරුවාට සාමාන්‍ය පාසලක අධ්‍යාපනය ලැබීමට වුව ද හැකියාව ලැබෙනු ඇති. එසේ නැතහොත් පුහුණු ගුරුවරු යටතේ දරුවාට විශේෂ අධ්‍යාපන ඒකකයක අධ්‍යාපනය ලැබීමට හැකිවේවි.හොඳින් කන් ඇසෙමින් තිබුණු දරුවකුගේ කන් එකවර නෑසී යාමට හෝ කන් ඇසීම ක්‍රමයෙන් අඩු වීමට බලපාන හේතු මොනවාද?කන් ඇසෙමින් තිබුණු කුඩා දරුවන්ගේ කන් ඇසීම අඩුවීමට ප්‍රධානම හේතුව වන්නේ මැද කනේ සෙම එකතුවීම හෝ බාහිර ශ්‍රවණ නාලයේ කළාඳුරු සිරවීමයි.හරියාකාරව අභ්‍යන්තර කන කරා ශබ්ද තරංග ගෙන යාමට නම් මැද කනේ පීඩනය වායු ගෝලීය පීඩනයට සමාන විය යුතුයි. ඒ කටයුත්ත ඉටු කර දෙන්නේ උගුරේ සිට කනට ගමන් කරන යුස්ටේකීය නාළයයි.මැද කනේ පීඩනය අඩු වූ විට යුස්ටේකීය නාළය විවෘත වී වාතය මැද කනට ගමන් කර පීඩනය වායුගෝලීය පීඩනයට සම කරනවා. නොයෙකුත් හේතූන් නිසා යුස්ටේකීය නාළය අවහිර වෙන්න පුළුවන්. එවිට මැද කනේ පීඩනය අඩු වෙනවා. මැද කන ආස්ථරණය වී ඇති සෛලවල පීඩනය වැඩි නිසා, ඒ සෛලවලින් අඩු පීඩනය ඇති මැද කන තුළට ස්‍රාවයක් නිකුත් කරනු ලබනවා.එම ශ්‍රාවය කල් යාමේදී උකු බවට හැරී මැද කණේ අස්ථි කම්පනය වීම බාල කර ඇසීම අඩු කරවනවා. දරුවකුගේ යුස්ටේකීය නාළය හේතු කීපයක් නිසාම අවහිර වෙන්න පුළුවනි.* සෙම්ප්‍රතිශ්‍යාව නිතර සෑදීම ප්‍රධානම හේතුවක්. පීනස් අමාරු නිසා යුස්ටේකීය නාළය ඉදිමී එහි සෛලවල පක්ෂම ක්‍රියාකාරිත්වය අඩුවෙනවා.* දරුවකුගේ නාසයේ ඇති ඇඩිනොයිඩ් නම් මස් දල්ලට ද යුස්ටේකීය නාළය අවහිර කිරීමේ හැකියාව තිබෙනවා. එම ඇඩිනොයිඩ් මස් දලුවේ ඇතිවන ආසාදනයන් මැද කනට පැතිරී යාමට ද හැකියාව තිබෙනවා.* දරුවාගේ යුස්ටේකීය නාළය නිවැරදිව ක්‍රියා නොකිරීමට වැඩිහිටියන්ගේ දුම්පානය ද හේතුවක් වෙන්න පුළුවනි.* කුඩා දරුවන් තුළ ප්‍රතිශක්තිය අඩුවීමේ හේතුවෙන් ශ්වසන රෝග නිතර පැතිර යාම නිසා ද යුස්ටේකීය නාළය නිතර අවහිර වෙන්න පුළුවනි.* ඇතැම් ආහාර මෙන් ම ආශ්වාස කරන යම් යම් දේ නිසා ද අසාත්මිකතාවයක් ඇතිවී යුස්ටේකීය නාළය ඉදිමීමට හැකියාව තිබෙනවා.* කුඩා දරුවන්නේ හිස් කබලේ සහ ගෙලේ හැඩය අනුව යුස්ටේකීය නාළය තිරස්ව පිහිටනවා. මෙම තිරස් බව ද යුස්ටේකීය නාළයේ ක්‍රියාකාරිත්වය අඩු වීමට හේතුවක්.යුස්ටේකීය නාළය යථා තත්ත්වයට පත් වූ විට කනේ සෙම උගුර දෙසට ගමන් කර නැවත කන තුළ වායු ගෝලීය පීඩනය ඇති වී කන ඇසීමට පටන් ගන්නවා.ශ්‍රවණය අඩුවීමට හෝ අහිමි වීමට හේතුවන යුස්ටේකීය නාළය අවහිර වන හේතු පිළිබඳව සොයා බලා ඒවාට ප්‍රතිකාර කිරීමේ හැකියාව තිබෙනවා. යුස්ටේකීය නාළයේ දුබලතාවක් නිසා දරුවකු තුළ ඇතිවන ශ්‍රවණ ඌනතාවකට මාස 6 ක් පමණ ප්‍රතිකාර කළ යුතු වෙනවා. මෙහිදී දරුවාට ඇත්තේ තාවකාලික ශ්‍රවණාබාධයක් නිසා පන්ති කාමරයේ ඉදිරි පෙළක දරුවා අසුන් ගන්වා දරුවා කෙරෙහි වැඩි අවධානයක් යොමුකර ඉගැන්වීමේ කටයුතු කරන ලෙස වෛද්‍යවරයා ගුරුතුමිය දැනුවත් කරනු ඇති.මාස 6 ක් ගත වූ පසුව ශ්‍රවණ පරීක්ෂණ සිදු කළ විටත් ආබාධය එලෙසම පවතී නම්, දරුවා නිර්වින්දනය කර කන් බෙරයේ ඇති කුඩා සිදුරකින් සෙම ඉවත් කළ යුතු වෙනවා. එම අවස්ථාවේදී කුඩා වෑල්වයක් ද මැද කනට ඇතුළු කරනවා. ඒ වෑල්වය තුළින් වාතය ඇතුළු වී මැද කන තුළ පීඩනය වැඩිකර සෙම ඇතිවීම නවතනවා. මැදකනේ සෙම අඩු වූ විට වෑල්වය ඉබේ ම දරුවාගේ සිරුරෙන් ඉවත් වන නිසා එය ඉවත් කිරීමට නැවත ශල්‍යකර්මයක් අවශ්‍ය වන්නේ නෑ.යුස්ටේකීය නාළ අවහිර වීමට හේතුව නාසයේ ඇති ඇසිනොයිඩ් නම් වූ මස් දලුව විශාල වීම නම්, එය ද ශල්‍යකර්මයකින් ඉවත් කළ හැකියි.බිහිරි බව ආරෙට යා හැකි ද?ඔව්; බිහිරි බව ආරෙට යා හැකි රෝගයක්. දරුවකු උපන් අලුතම උස් වූ ශබ්දයකට ගැස්සීමෙන් ප්‍රතිචාර දක්වනවාද යන්න බලාගත හැකියි. මාසයක් පමණ වයසැති ළදරුවා ශබ්දවලට ඇහුම්කන් දෙන බව ඕනෑම කෙනෙකුට වටහා ගත හැකියි.දරුවා කිරි බොමින් සිටින විට සුපුරුදු ශබ්දයක් ඇසුණු විට කිරි බීම නැවැත්වීම හෝ වේගයෙන් කිරි බීමට හෝ පටන් ගන්නවා. මාස 4 ක් පමණ වනවිට දරුවා මවගේ කටහඬ හඳුනාගැනීමට සමත් වෙනවා. මව පෙනෙන්නට නොසිටියත්, හඬමින් සිටින අවස්ථාවකදී මව කතා කළ විට නැළවෙනවා. මාස 7 ක් පමණ වනවිට ශබ්දයක් ඇසුණු විට හිස හරවා බලනවා. දරුවාට මාස 9ක් පමණ වනවිට දරුවා විසින් ම නොයෙකුත් ශබ්ද ඇති කර ප්‍රීති වෙනවා.බොහෝ මවුපියන් තම දරුවන්ට නෑසෙන බවට සැකයක් ඇතත්, අවුරුද්දක් වන තුරුම සායනවලට දරුවා ගෙන එන්නේ නෑ. මේ නිසා දරුවාගේ බිහිරි බව හඳුනාගෙන ප්‍රතිකාර කිරීම පවා වෙනවා.දරුවකු ඉපදුණු අලුත ම කන් ඇසෙන බව පරීක්ෂා කිරීම සඳහා උපකරණයක් තිබෙනවා. මෙහිදී දරුවාගේ කනට ශබ්දයක් ලබාදී ප්‍රතිචාරය කොම්පියුටරයක ආධාරයෙන් ලබාගත හැකියි. මෙහිදී අපට දරුවාගේ ප්‍රතිචාරය, හොඳින් ඇසෙන දරුවකුගේ ප්‍රතිචාරය සමඟ සසඳා බලා නිගමනයකට එළඹෙන්න පුළුවන්. අලුත උපන් දරුවා මෙම පරීක්ෂණය අසමත් වුවොත් නැවත දරුවාට මාස 3 දී පරීක්ෂණය සිදු කළ හැකියි. මාස 7 දී පමණ දරුවා ශබ්දවලට හොඳින් ප්‍රතිචාර දක්වන විට නැවත ශ්‍රවණ පරීක්ෂණයක් සිදු කළ හැකියි. දරුවාට බිහිරි බව ඇත්නම් ඉක්මනින් ශ්‍රවණාධාර ලබාදී කථන පුහුණුවට යොමු කරනු ඇති.දරුවකු බිහිරි බවට පත්වීමට බලපාන හේතු මොනවාද?ගර්භනී මවක් රුබෙල්ලා රෝගයට ගොදුරු වීම කුසතුල සිටින දරුවා බිහරි ිවීමට එක් හේතුවක්.රුබෙල්ලා (ජර්මන් සරම්ප) වෛරස් රෝගයක්. මවු කුස තුළ ඇති කළලයේ කන විකසනය වීම මාස 3 ක් වනවිට බොහෝ දුරට අවසන්. රුබෙල්ලා වෛරසය මවුකුස ඇති කළලයේ අභ්‍යන්තර කනට හානි සිදුකර බිහිරි භාවය ඇති කරනවා.මීට අමතරව රුබෙල්ලා වෛරසයෙන් දෑස් වලට, හෘදයට සහ මොළයට හානි සිදුවීමට ඉඩ තිබෙනවා.ගර්භණී සමයේ ඇතිවන පැපොල, සරම්ප, කම්මුල්ගාය වැනි ආසාදනයන් නිසා ද පූසන්ගේ අසූචිවලින් බෝවන Toxoplasma  නම් ප්‍රොටසෝවා ආසාදනය නිසා ද මවුකුස සිටින දරුවාගේ කනට හානි සිදුවීමට ඉඩ තිබෙනවා.එසේ ම දරුවකු මව්කුස තුළ සිටින විට මව දියවැඩියාව, තයිරොයිඩ්, හෝමෝන ඌනතාව, උපදංශය, වැනි සමාජ රෝග, ගර්භවලිප්පුව වැනි රෝගාබාධවලට ගොදුරු වී නම් දරුවා උපදින විටම බිහිරි බවට ගොදුරු වී සිටිය හැකියි.මවුකුස තුළ සිටින දරුවා බිහිරි බවට පත් කරන ඉහත හේතු වලින් වැළකී සිටීමේ හැකියාව තිබෙනවා. ගර්භණී මවක් බළලුන් සුරතල් කිරීම සම්පූර්ණයෙන් ම නවතා දැමිය යුතුයි. එසේම ඥාති විවාහවලින් බිහිරි දරුවන් බිහිවිය හැකි නිසා ඒ පිළිබඳව සමාජය දැනුවත් වීම ද වැදගත්.  කනෙන් සැරව ගැලීම භයානක තත්ත්වයක් ද?කන; බාහිර කන, මැද කන සහ අභ්‍යන්තර කන යනුවෙන් කොටස් 3 යි. බාහිර කන පැසවා සැරව ගැලීමේ දී තද වේදනාවක් දැනෙනවා. මැද කන පැසවා කන් බෙරයේ ඇති සිදුරක් තුළින් පිටතට සැරව ගලන විට වේදනාවක් දැනෙන්නේ නෑ. මෙහිදී වඩාත් භයානක වන්නේ මැදකන පැසවීමයි. ඒ; මැදකනේ ඇතිවන ආසාදන ඒ ආසන්නයේම ඇති මොළයට පැතිර යාමේ අවදානමක් ඇති නිසයි. ඒ නිසා වේදනාවක් නැතිව කනෙන් සැරව ගලා ගියත් ඉතා ඉක්මනින් වෛද්‍ය ප්‍රතිකාර ලබාගත යුතුයි. වෛද්‍යවරයා රෝගියාගේ කන පිරිසුදු කර සැරව සාම්පලයක් ක්ෂුද්‍රජීවී පරීක්ෂණයක් සඳහා පරීක්ෂණාගාරයට යවා රෝගියාට ප්‍රතිජීවක බිංදු සහ පෙති ලබා දෙනු ඇති.දින 3කට පසුව සැරව පරීක්ෂණ වාර්තාවට අනුව ප්‍රතිජීවක වෙනස් කරනු ඇත. සතියකින් පමණ සුවය ලබාගත හැකියි. කන් බෙරයේ ඇති සිදුර ඉබේම වැසී ගියේ නැතිනම්, පසු කලෙක ශල්‍යකර්මයකින් එම සිදුර වසා දැමීමට සිදුවෙනවා.අධික වේදනාවක් ගෙන දෙමින් කන තදින් කසන අතර කනෙන් දියරයක් ගලා එන්නේ ඇයි?බාහිර කනේ බැක්ටීරියා හෝ දිලීර ආසාදනයක් ඇතිවූ විට ඉහත රෝග ලක්ෂණ ඇතිවෙනවා. දියවැඩියා රෝගීන්ට කනේ ආසාදන ඇතිවීමේ හැකියාව වැඩියි. දියවැඩියා රෝගීන් වෙතින් ඉහත රෝග ලක්ෂණ පෙන්නුම් කරයි නම් පළමුව කළ යුත්තේ දියවැඩියාව හොඳින් පාලනය කිරීමයි.කනේ ඇතිවන ආසාදනය පාලනය කිරිම සඳහා මාසයක් පමණ කන තුළට දිලීර නාශක බිංදු දැමිය යුතුයි.බාහිර කන ආස්ථරණය වී ඇත්තේ සමෙන්. සාමාන්‍යයෙන් සම බැක්ටීරියා සහ දිලීරවලට ප්‍රතිරෝධී බවක් දක්වනවා. නොයෙකුත් උපකරණ (කොට්න් බඩ්, යතුරු, පෑන්, කුරුලු පිහාටු, කන් හැඳි වැනි) යොදාගෙන කන කැසීම නිසා සම තුවාල වී විෂබීජ ඇතුළු වී කන පැසවනවා. එය භයානක තත්ත්වයක් දක්වා වර්ධනය වීමට ඉඩ තිබෙනවා. එබැවින් බාහිර කනේ ආසාදන වළක්වා ගැනීමට ඇති හොඳම ක්‍රමය කන් සිදුරට කිසිවක් ඇතුළු නොකිරීමයි.ස්නානය කරන විට කනට වතුර ඇතුළු වූ විටත් කන කැසීමට පටන් ගන්නවා. වැව් පොකුණු ගංගා වැනි ස්ථානවලින් ස්නානය කළ විට විශේෂයෙන් කන් කැසීමේ තත්ත්වය ඇතිවීමට ඉඩ තිබෙනවා. ඒ; එම ජලයේ දිලීර වර්ග තිබීම නිසයි. ඒ නිසා එවැනි ස්ථානවලින් ස්නානය කරන විට ෆාමසිවලින් ලබාගත හැකි Ear plugs වලින් කන් වසාගෙන ස්නානය කිරීමට හැකියාව තිබෙනවා.එසේ නැතිනම් පිරිසුදු පොල් තෙල් හෝ වැස්ලින් තැවරූ පුළුන් කැබැල්ලකින් කන වසා ගැනීමට පුළුවනි. හිස් හොරි ඇති අයගේ බාහිර කනේ ඇති සමට ද එම තත්ත්වය බලපෑමට ඉඩ තිබෙනවා. එම නිසා හිස් හොරි පාලනය කරගැනීම වැදගත්.මෙහිදී කිව යුතු ඉතා වැදගත් කරුණක් තිබෙනවා. යමෙකු හිසකෙස් වර්ණවත් කිරීමට ඩයි පාවිච්චි කරන්නේ නම්, එසේ කරන අවස්ථාවේදී කනට ඇබයක් ගසා කන වසා ගැනීම ඉතාම සුදුසු බවයි.කනෙන් දුගඳක් සහිත ශ්‍රාවයක් පිටවන අතරම කන් ඇසීම අඩුවන්නේ ඇයි?ඒ ලක්ෂණය පෙන්නුම් කරන්නේ මැද කන ආසාදනය වී කන තුළ සහ ඒ අවට ඇති අස්ථි දිරාපත්වීමට පටන්ගෙන ඇති නිසයි. මැද කනේ කුඩා අස්ථි දිරාපත් වන විට ඇසීම අඩුවෙනවා. මෙහිදී දුගඳක් හමන්නේ, අස්ථි ආසාදනය වී ඇතිවන සැරව වල බැක්ටීරියා වර්ධනය වීම නිසයි. මෙය ඉතා භයානක තත්ත්වයක්. රෝගියා නොදැනුවත්වම කන තුළ ඇතිවන මෙම ආසාදනය කපාල කුහරයට පැතිරී ජීවිතයට ද තර්ජනයක් විය හැකියි. ඒ සඳහා ආසාදනයට ලක් වූ අස්ථිය ඉවත් කිරීමට ශල්‍යකර්මයක් සිදු කළ යුතු වෙනවා.කන් කැක්කුම ඇතිවීමට බලපාන හේතු මොනවාද?කන් කැක්කුම ඇතිවීමට ප්‍රධාන වශයෙන්ම හේතු දෙකක් තිබෙනවා. ඒ කනේ ඇතිවන ආබාධ සහ කනෙන් බාහිරව ඇතිවන ආබාධ.කන් කැක්කුම ඇතිවීමට හේතු වන කනට සම්බන්ධ ආබාධ වන්නේ කලාඳුරු සිරවීම, කනේ සැරව බිබිලක් ඇතිවීම, බාහිර ශ්‍රවණ නාළය බැක්ටීරියා හෝ දිලීර නිසා ආසාදනය වීම, අර්ධ පැපොල (Herpes Zorter) රෝගයට 5 වැනි කපාල ස්නායුව ගොදුරුවීම, මැද කනේ ආසාදන කපාල කුහරය දෙසට පැතිර යාම, කනට කිනිතුල්ලකු වැනි සතකු ඇතුළු වීම, ආදියයි.කන් කැක්කුම ඇතිවීමට හේතුවන කනට සම්බන්ධ නොවන ආබාධ කීපයක්ම තිබෙනවා.ඒ; දත් කැක්කුම, ඛේට ග්‍රන්ථිවල ආබාධ, ශංඛක අධෝහනු සන්ධියේ ආබාධ, දිවේ පිළිකා, සෙම්ගෙඩි ආසාදනය, උගුරේ පිළිකා, බෙල්ලේ කශේරුකාවල ආබාධ, ගලනාළයේ පිළිකා, පීනස් කෝටරක පැසවීම, කපාල ස්නායු දිගේ ගමන් කරන වේදනාව ආදියයි.කනට කිසියම් සතකු රිංගූ විට කුමක් කළ යුතුද?බොහෝවිට කනට කිසියම් සතකු රිංගන්නේ රාත්‍රි කාලයේ නිදාගෙන සිටින විටයි. කනට සතකු රිංගූ විට ඉතා වේදනාකාරීයි. එහිදී පළමුව පිරිසුදු වතුර හෝ පිරිසුදු පොල්තෙල් දමා සතා මරණයට පත්කළ යුතුයි. ඉන් පසුව පසුදින උගුර, කන, නාසය පිළිබඳ වෛද්‍යවරයකු වෙතට යා යුතුයි. එහිදී වෛද්‍යවරයා කන පරීක්ෂා කර සියුම් අඬුවකින් කෘමියා ඉවත් කිරීමට පියවර ගනු ඇත. කෘමියා කන් බෙරය උඩට ගමන් කර ඇත්නම්, රෝගියා නිර්වින්දනය කර කන් බෙරයට හානියක් නොවන සේ පරෙස්සමෙන් කෘමියා ඉවත් කළ යුතු ;වනවා.කනට කිනිතුල්ලකු ඇතුළු වූ විට එම සතා මරණයට පත් කිරීම ඉතා අපහසුයි. රෝහලේ දී කන තුළට විශේෂ ඖෂධ වර්ගයක් දමා දිනක් පමණ තැබිය යුතුයි. ඉන්පසුව කිනිතුල්ලා ඉවත් කළ යුතු වන්නේ රෝගියා නිර්වින්දනය කිරීමෙන් පසුවයි. වෛද්‍යවරයකු නොවන පුද්ගලයකු නුසුදුසු උපකරණ යොදා ගනිමින් කන තුළ ඇති ද්‍රව්‍ය ඉවත් කිරීමට යාමෙන් කනට අනතුරක් සිදුවීමට ඉඩ තිබෙනවා. ඒ නිසා කනට යමක් ගිය විට උගුර කන නාසය පිළිබඳ වෛද්‍යවරයකු හමුවීම අත්‍යවශ්‍යයි.දරුවකුගේ කනේ යමක් සිරවූ විට හෝ දරුවකුගේ කනට කෘමියකු ගිය විට එය ඉවත් කිරීම ඉතාම අසීරුයි. දරුවා කනට බාහිර යමක් දමාගත් විට ජලධාරාවක් කනට විදීමෙන් එම බාහිර ද්‍රව්‍ය ඉවත් කිරීමට වෛද්‍යවරයා පියවර ගනු ඇති.එසේ වුවත් රටකජු, කඩල වැනි වතුර උරාගන්නා ඇටයක් දරුවකු කනට දමාගත් විට ජලය විදීම සුදුසු වන්නේ නෑ. ඒ; වතුර උරාගැනීම නිසා එම ඇටය ඉවත් කිරීමට අපහසු නිසයි. එහිදී දරුවාට නිර්වින්දනය කිරීමට සිදුවෙනවා.කනේ කලාඳුරු කොට්න් බඩ් එකකින් ඉවත් කිරීම සුදුසුද?කලාඳුරු ලෙස හඳුන්වන ඉටි වැනි ද්‍රව්‍ය කන තුළ නිපදවෙන්නේ කනේ ආරක්ෂාවට. ඒවා පවතින්නේ බාහිර කනේ. බාහිර ශ්‍රවණ නාළය සෑදී ඇත්තේ කාටිලේජ සහ අස්ථිවලින්. එය ආස්ථරණය වී ඇත්තේ සමෙන්. කලාඳුරු නිපදවෙන්නේ කාටිලේජමය කොටසේ. සාමාන්‍යයෙන් කලාඳුරු සමෙන් ගැලවෙන සෛලත් සමඟම ඉබේම එළියට එනවා.නමුත් ඇතැම් අයගේ එසේ කලාඳුරු පිටතට නොපැමිණ කන තුළම එකතු වීමට පුළුවන්. විශේෂයෙන්ම කන් පිරිසුදු කිරීමට ඇතැමුන් භාවිතා කරන කොට්න් බඩ් වැනි ද්‍රව්‍යයන් නිසා කලාඳුරු තවත් කන තුළට (අභ්‍යන්තරයට) යාමට පුළුවන්. ඒවා කන්බෙරය ආසන්නයේ එක්රැස් වූ විට කන් ඇසීම අඩුවීමට ද හැකියාව තිබෙනවා. එසේ කන තුළ කලාඳුරු එක් රැස්වූ විට කළ යුත්තේ වෛද්‍යවරයකු වෙත යාමයි.එහිදී වෛද්‍යවරයා කන තුළ තිබෙන කලාඳුරු මෙලෙක් වීමට ග්ලිසරින් ඔලිව් තෙල් වැනි ද්‍රව්‍යයක බින්දු කීපයක් කනට දැමීමට උපදෙස් දෙනු ඇති. එවිට කලාඳුරු මොලොක් වෙනවා. ඉන් සතියකට පමණ පසුව වෛද්‍යවරයා කනට වතුර විද කන පිරිසුදු කරනු ලබනවා. මේ සඳහා ප්‍රබල ආලෝකයක් සහ සිරින්ජරයක් භාවිතා කරනවා. මින් පෙර කනේ ආසාදනයක් ඇතිවී ඇත්නම් කන සේදීම නුසුදුසුයි. එසේ සිදුවී ඇත්නම් එය වෛද්‍යවරයාට පැවසීම වැදගත්.පළපුරුදු වෛද්‍යවරයකු විසින් නිවැරදි උපකරණ සහ නිවැරදි ක්‍රම භාවිතා කර කන සේදීම අහිතකර වන්නේ නෑ. එහෙත් පළපුරුදු නැති පුද්ගලයකු කන සේදීම නිසා කනට අනතුරු සිදුවිය හැකියි. කන සේදීමෙන් සතියක් පමණ ගත වන තෙක් දිලීර නාශක ක්‍රීම් වර්ගයක් ආලේප කිරීම සුදුසුයි. කොට්න් බඩ් සාදා ඇත්තේ ප්ලාස්ටික් කූරකට පුළුන් එතීමෙන්. කොට්න් බඩ් එකක් කන් බෙරයේ තදින් වැදුනොත් කන් බෙරය සිදුරු වීමට පවා ඉඩ තිබෙනවා. එය භයානක තත්ත්වයක්.ඇතැම් විට කනට දමන කොට්න් බඩ් එකක පුළුන් කැබැල්ල කන තුළ සිරවීමට ඉඩ තිබෙනවා. එය ඉවත් කිරීම ඉතා අපහසුයි. ඒ සඳහා වෛද්‍යවරයකු හමු විය යුතුමයි. කුඩා දරුවන් අතට කොට්න් බඩ් පත්වීමට කිසිවිටෙකත් ඉඩ තබන්න එපා. හැකි නම් කොට්න් බඩ් නිවසට නොගෙන සිටීම ඉතා වැදගත්.කන ඇතුළෙන් ඝෝෂාවක් ඇසෙන්නේ ඇයි?බාහිර උත්තේජනයක් නැතිව කෙනෙකුට කනේ ඝෝෂාවක් ඇසීම Tinnitusලෙස හඳුන්වනු ලබනවා. මෙම තත්ත්වය රෝගියා බියට පත්කරවනසුළුයි. ශ්‍රවණය අඩුවීමට හේතුවන ඕනෑම කනේ අමාරුවකදී ඝෝෂාවක් ඇසීමට පුළුවන්. කනෙන් ශ්‍රවණය වීමේ හැකියාව අඩුවීම නිසා බාහිර පරිසරයේ ශබ්ද ඇසීම අඩුවීමට පටන් ගන්නවා. එවිට අභ්‍යන්තර කනේ හෝ කර්ණ ස්නායුවේ ඇතිවන අසාමාන්‍ය ස්නායු ආවේගයන්, ඝෝෂාවක් ලෙස ඇසීමට පුළුවන්.ඊට හේතු වන්නේ හිස ආශ්‍රිතව ඇති ලේ නහරවල ලේ ගමන් කරන ශබ්දය, බෙල්ලේ සහ හනුවල සන්ධි චලනය වීම නිසා ඇතිවන ශබ්දය අපගේ කනට ශ්‍රවණය වීමයි. කන හොඳින් ඇසෙන පුද්ගලයෙකුට එම ශබ්ද නොඇසෙන්නේ අවට පරිසරයේ ඇති ඝෝෂාව නිසා ඇතුළතින් ඇසෙන සියුම් ශබ්ද යටපත් වී යාමයි. කන් ඇසීම දුර්වල වීම නිසා අවට පරිසරයේ ශබ්ද නොඇසෙන විට අභ්‍යන්තරයේ කන ආශ්‍රිතව ඇසෙන ඉහතින් සඳහන් කළ සියුම් ශබ්ද ඝෝෂාවක් ලෙස ඇසීමට පටන් ගන්නවා.කනේ ඝෝෂාවට හේතු දෙයාකාරයකින් බලපානවා. ඒ කනට පමණක් බලපාන හේතු සහ මුළු ශරීරයටම බලපාන හේතු වශයෙන්.කනට පමණක් බලපාන හේතු* වයස්ගත වීම නිසා ශ්‍රවණය අඩුවීම * අධික ශබ්දයට නිතර නිරාවරණය වීම නිසා ඇතිවන ශ්‍රවණාබාධ. * අභ්‍යන්තර කනේ රෝගයක් වන මෙනියර්ස් රෝගය. * කර්ණ ස්නායුවේ ඇතිවන ගෙඩි * මැද කනේ අස්ථි ඝනවීම * මැද කනේ ගෙඩි * බාහිර කනේ කලාඳුරුමුළු ශරීරයටම බලපාන හේතු* අධික රුධිර පීඩනය * නීරක්තිය ලියුකේමියාව වැනි රුධිරගත රෝග නිසා ඇතිවිය හැකියි. * ස්නායුගත රෝග * දියවැඩියාව * ශරීරයේ අධික කොලෙස්ටරෝල් මට්ටම * තයිරොයිඩ් ග්‍රන්ථියේ ක්‍රියාකාරිත්වය අධික වීම. * උණ රෝගඕනෑම උණ රෝගයකදී වයසින් අඩු අයට කනේ ඝෝෂාවක් ඇතිවීමට පුළුවන්.කනේ ඝෝෂාවක් ඇත් නම් වහා උගුර කන නාසය වෛද්‍යවරයකු වෙත යොමුවීම වැදගත්.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=am1301062</link>
    <topic>සාප්පුවෙන් ක්‍රීම් අරන් ගාලා කුරුලෑ හොඳ කරගන්න බෑ</topic>
    <author>සුනිල් දයා අල්විස්</author>
    <content>සාප්පුවෙන් ක්‍රීම් අරන් ගාලා කුරුලෑ හොඳ කරගන්න බෑචර්ම රෝග විශේෂඥ වෛද්‍යසමන්ති පරණවිතානකුරුලෑ රෝගීන්ට ප්‍රතිකාර ලබාදීමේදී රෝගියාගෙන් රෝගියාට ලබාදෙන ප්‍රතිකාර හා ඖෂධ එකිනෙකට වෙනස්ය. එසේ වන්නේ කුරුලෑ හටගන්නා හේතු සාධක රෝගියාගෙන් රෝගියාට වෙනස් වන නිසාය.කුරුලෑ නව යොවුන් වියෙහි පසුවන තරුණ තරුණියන්ගේ ලස්සන මුහුණු අවලස්සන කරන මානසික පීඩනයක් ගෙන දෙන රෝගයකි.මුහුණේ කුරුලෑ හටගන්නේ සමේ රෝගයක් නිසාය. කුරුලෑවලට නිසි ඖෂධ ප්‍රතිකාර ලබා ගැනීම මඟින් සුවපත් කර ගත හැකිය.සමේ තෙල් නිපදවන ග්‍රන්ථි මතුපිටට විවර වන සිදුරු ඇහැරී යාමෙන් කුරුලෑ හට ගනී. සමට අවශ්‍ය තෙල් නිපදවන්නේ ‘ස්නේහ ස්‍රාවී ග්‍රන්ථි’ මඟිනි. සමෙහි නිරතුරුවම වෙසෙන බැක්ටීරියාවක් ඒ ග්‍රන්ථි තුළ වර්ධනය වීමෙන් තෙල් ග්‍රන්ථි විශාල වී පුපුරා බැක්ටීරියා සම තුළට මුදා හරියි.මුහුණේ තෙල් ග්‍රන්ථි විශාල වී සිදුරු විවර වූ විට කළු ලප සහිත කුරුලෑ පෙන්නුම් කරයි. සිදුරු වැසී ඇත්නම් සුදු ලප ලෙස ද කුරුලෑ පෙන්නුම් කරයි.ඒවා ඊළඟ අවස්ථාවේදී රතු පැහැ ගැන්වී සැරව බිබිලි මෙන් තරමක ගැටිති ලෙස හට ගනී.මේ තෙල් ග්‍රන්ථි විශාල වී බැලුමක් මෙන් පිම්බි එන අවස්ථා ද තිබේ. ලොකු ගැට සහිත මෙහිදී හටගන්නා කුරුලෑ වේදනාකාරී තත්ත්වයක් ද ගෙන දෙයි. කුරුලෑ කැළල් සමහර විට සම ඇතුළට නෙරා යාමක් ද සිදු වෙයි.කුරුලෑ අතින් කැඩීම නිසා එම කුරුලෑව සුව වූ පසු එතැන කළු පැහැ ලකුණු පවතියි.රැකියාවේ ස්වභාවය අනුව ද කුරුලෑ හට ගැනීම ද සිදුවෙයි.තෙල් ගී‍්‍රස් මජං වැනි දේ නිතර ශරීරයට ස්පර්ශ වන අයට කුරුලෑ හට ගැනීමේ අවදානම වැඩිය.යොවුන් වියෙහි බොහෝ අයට කුරුලෑ ප්‍රශ්නය බලපාන්නේ ශරීරයේ හෝමෝන ක්‍රියාකාරිත්වයේ බලපෑම සමඟ මුහුණේ තෙල් ගතිය වැඩිවීම නිසාය.කුරුලෑ හට ගැනීමේ තත්ත්වය පහව ගිය ද සමහරුන්ට කුරුලෑ හටගත් ස්ථානවල කැළැල් හටගෙන මතුකර පෙන්වයි. එවැනි කැළැල් බොහොමයක් සමේ යටට ගිලුණු ස්වභාවයක් ද ඇතැම් අවස්ථාවලදී පමණක් උඩට නෙරා ඇවිත් තිබෙන ස්වභාවයක් ද පෙන්නුම් කරයි.බොහෝ දෙනා කුරුලෑ හට ගත් විට ඒවා අතින් කැඩීමට පෙලඹෙති. කුරුලෑ අතින් කැඩීම නිසා මුහුණේ කැළල් හට ගැනීම වළක්වා ගත නොහැකිය. කුරුලෑ හට ගෙන ඒවා සුව වීමේදී ඇතැම් මුහුණුවල එම කුරුලෑ කැළල් කළු පැහැ ලප මෙන් පෙන්නුම් කරයි.තමන් නියැළෙන රැකියාවේ ස්වභාවය අනුව සමේ යම් යම් තැන නිතර පිරිමැදෙන විට ද (උදාහරණ ලෙස වයලීන වාදකයකුගේ නිකට වැනි ස්ථානයක වුවද) කුරුලෑ ඇතිවිය හැකිය.ඇතැම් ඖෂධ ද කුරුලෑ කාරක වේ. ‘ස්ටෙරොයිඩ’ ගණයට අයත් ඖෂධ එසේ කුරුලෑ කාරක වේ.කුරුලෑවලට ප්‍රතිකාර ලබාදීමේදී ඒ ඒ අයට කුරුලෑ හට ගැනීමට බලපාන ලද්දේ කවර අන්දමේ සාධකදැයි වෛද්‍යවරයා විසින් සලකා බලනු ඇත.යොවුන් වියෙහිදී හටගන්නා කුරුලෑ ටික කලකින්ම ඉබේටම සුව වී යන ස්වභාවයක් ද පෙන්වයි. නමුත් සමහර අයට මේ කුරුලෑ මුහුණේ තදින් පැතිර සුව නොවී දිගටම පවතින අවස්ථා ද තිබේ. එවැනි අය වෛද්‍ය ප්‍රතිකාර ලබා ගැනීමට යොමුවීම වඩාත් සුදුසුය.එකවර කාටත් පෙනෙන මුහුණ කුරුලෑ හටගැනීම නිසා අවලස්සන වීම හිතට වද දෙන ප්‍රශ්නයකි. මේ ප්‍රශ්නයට පිළියම නිසි වෛද්‍ය ප්‍රතිකාරවලට යොමු වීමය. රෝගියා තෙල් සහිත සමක් ඇතිනම් තෙල් ගතිය අඩු කරන සබන් හෝ සේදුම් කාරක පාවිච්චි කළ යුතුය.කුරුලෑ රෝගියකුට ප්‍රතිකාර ලබාදීමේ දී ඔහු හෝ ඇය කුමන කුරුලෑ රෝග වර්ධන මට්ටමේ කෙනෙකුදැයි පරීක්ෂා කර බලා ප්‍රතිකාර ලබාදීම කළ යුතුය. එකම රෝගියාගේ වුවත් සමේ විවිධ ස්ථානවල විවිධ පියවරවල කුරුලෑ තිබිය හැකිය.එවැනි අවස්ථාවක ඒ එක් එක් තැන්වල පිහිටි කුරුලෑ අනුව සුදුසු ඖෂධ ලබා දිය යුතු වෙයි. කුරුලෑ නිසා හට ගන්නා කළු පැහැති ලපවලට ද ප්‍රතිකාර සලසා දිය හැකිය. යටට ගිලුණු කැළල් සඳහා ප්‍රතිකාර කිරීමේදී රතු බිබිලි, සැරව බිබිලි සහ ගැටිති තත්ත්වය සුව වන තුරු සිටිය යුතුය.තදබල ලෙස නැතිව ස්වල්පයක් පමණක් ඇති කුරුලෑ ක්‍රීම් හා ජෙල් ආදිය පමණක් යොදාගෙන සුවපත් කළ හැකි වෙයි. කුරුලෑ බහුලව පැතිර ගොස් ආසාදන මට්ටමක පවතී නම් ප්‍රතිජීවක ඖෂධ පවා පාවිච්චි කළ යුතුය.ගැටති මට්ටම දක්වා කුරුලෑ වර්ධනය වී තිබෙන්නේ නම් එන්නත් සහ ඖෂධ ද ගත යුතුය. කුරුලෑ කැළලි බහුලව තිබේනම් ඒවා සුළු ශල්‍යකර්ම මඟින් ද ඉවත් කරගත හැකිය.කුරුලෑ රෝගීන්ට ප්‍රතිකාර කිරීමේදී වයස - ස්ත්‍රී පුරුෂ භාවය හා පවතින අනිකුත් රෝග ගැන ද කුරුලෑ හැදීමට හේතු සාධක රෝග ගැන ද, විශේෂයෙන්ම ගර්භණී කාන්තාවන් නම් ඇගේ එම තත්ත්වය ද, දරුවෙකු බලාපොරොත්තුවෙන් සිටින කාන්තාවක්නම් ඒ පිළිබඳ කරුණු රාශියක් සලකා ප්‍රතිකාර හා ඖෂධ ලබාදීම කෙරෙහි වෛද්‍යවරයා සැලකිලිමත් වනු ඇත.එවැනි රෝගීන්ට ප්‍රතිකාර සිදුකරගෙන යාමේදී කුරුලෑවල අඩු වැඩිවීම් පිළිබඳ තත්ත්වය සලකා බලමින් රෝගියා විටින් විට ගෙන්වා පරීක්ෂා කොට ප්‍රතිකාර වෙනස් කරමින් ඖෂධ නියම කරමින් ප්‍රතිකාර කිරීම වෛද්‍යවරයා විසින් සිදු කරනු ඇත.වෛද්‍යවරයා විසින් ප්‍රතිකාර නියම කොට ලබාදෙන එකම බෙහෙත් තුණ්ඩුව ළඟ තබාගෙන එම බෙහෙත් වට්ටෝරුව ලබා ගනිමින් දිගින් දිගටම ඖෂධ ලබා ගැනීම රෝගීන් විසින් නොකළ යුත්තක් බව ද අවධාරණය කරමි.කුරුලෑ රෝගීන්ට කුරුලෑ සුවපත් කිරීමට ලබාදිය හැකි හොඳම අවවාදය නම් සුදුසුකම් ලත් සමේ රෝග පිළිබඳ වෛද්‍යවරයකු වෙත යොමුවීම මිස හිතුමතේ වෙළෙඳපොළේ තිබෙන විවිධ ආලේප හා ඖෂධ භාවිත කිරීම නොවේ.සුදුසු ප්‍රතිකාර සුදුසුකම් ලත් වෛද්‍යවරයකු වෙත යොමුවී ලබා ගැනීමෙන් කුරුලෑ සුවකර ගත හැකිය.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=am1301063</link>
    <topic>මධුමේහය කොලෙස්ටරෝල් අධි රුධිර පීඩනය නිට්ටාවටම සුවයි</topic>
    <author>ටෙක්ලා පද්මිණි කාරියවසම් ඡායාරූප - සුදම් ගුණසිංහ</author>
    <content>මධුමේහය කොලෙස්ටරෝල් අධි රුධිර පීඩනය නිට්ටාවටම සුවයිකෝවක්කා, වල් කොත්තමල්ලි, පඩවැල් ආදිය තම්බා බොමින් රුධිරයේ සීනි පාලනයට බොහෝ දෙනා හුරුව ඇත. අත් බෙහෙත් භාවිතයෙන් රුධිරගත සීනි මට්ටම පාලනය ගුණදායක නොවේ. මධුමේහය ආයුර්වේදයට අනුව මහා රෝගයකි. එබැවින් නිසි ලෙස වෛද්‍ය උපදෙස් පැතිය යුතුය. ශක්ති ප්‍රමාණයට වෛද්‍ය උපදෙස් මත ව්‍යායාම කළ යුතුය.ආයුර්වේද මහ රෝහලේ හිටපු ප්‍රධාන වෛද්‍ය නිලධාරීවෛද්‍ය සභාවේ ලේඛකාධිකාරීදේශීය වෛද්‍යගාමිණි විජේසිංහබටහිර ජීවන ක්‍රමය ග්‍රහණය කරගත් ජනතාව දේශීය ස්වභාවික වෛද්‍ය ක්‍රමය අමතක කර දමා ඇත. එහෙත් බටහිර ජීවන පැවැත්ම, ආහාර රටාව හේතු කොටගෙන හටගන්නා රෝග රැසකට ප්‍රතිකාර දේශීය ආයුර්වේද වෛද්‍ය ක්‍රමයේ පවතී.පරම්පරාවෙන් පරම්පරාවට උරුම වූ දේශීය වෛද්‍ය දැනුම ප්‍රායෝගිකව භාවිත කොට මධුමේහය, අධි රුධිර පීඩනය, කොලෙස්ටරෝල් අධික වීම පාලනයට නිශ්චිත වශයෙන්ම ගුණ දෙන ඖෂධ ත්‍රිත්වයක් නිපදවීමට දේශීය වෛද්‍ය ගාමිණි විජේසිංහ මහතා සමත්ව සිටී.කෝවක්කා, වල් කොත්තමල්ලි, පඩවැල් ආදිය තම්බා බොමින් රුධිරයේ සීනි පාලනයට බොහෝ දෙනා හුරුව ඇත. අත් බෙහෙත් භාවිතයෙන් රුධිරගත සීනි මට්ටම පාලනය ගුණදායක නොවේ. මධුමේහය ආයුර්වේදයට අනුව මහා රෝගයකි. එබැවින් නිසි ලෙස වෛද්‍ය උපදෙස් පැතිය යුතුය. ශක්ති ප්‍රමාණයට වෛද්‍ය උපදෙස් මත ව්‍යායාම කළ යුතුය.මුත්‍රා සමඟ ඉතා සුළු වශයෙන් සීනි පිටවීමේදී පවා ඇතැම්හු බොහෝ බියව අත්බෙහෙත් භාවිත කරති. කහට සහ තිත්ත රසැති බොහෝ ද්‍රව්‍ය මධුමේහය පාලනය කරයි. මේ අතර කොහොඹ කරවිල ද වේ. මුත්‍රා සමඟ යම් ප්‍රමාණයක් සීනි බැහැරවීම මධුමේහය නොවේ. ප්‍රමේහ රෝග සුව කළ හැකිය. ප්‍රමේහයේ දී මුත්‍රා සමඟ සැරව, ලේ, හෝ සීනි පිටවේ. මෙයට නිසි ලෙස ප්‍රතිකාර නොකිරීම හේතුවෙන් මධුමේහය තත්ත්වය ඇතිවේ.මධුමේහය සහජ හේතු නිසා සහ අපත්‍ය ආහාර විහරණ හේතු කොටගෙන ය යන දෙආකාරයෙන්ම හටගනී. මධුමේහය වාතජ ප්‍රමේහය හෙවත් වාත මුල්කොටගෙන ඇතිවන ප්‍රමේහ ඇත්තො කෙට්ටු ශරීර ඇත්තෝ වෙති. පිත්තජ ප්‍රමේහය හෙවත් ශරීරයේ පිත් මුලා කොට රෝගී වන්නෝ මධ්‍ය ප්‍රමාණ ශරීර ඇත්තෝ වෙති. කපජ හෙවත් සෙම මුල් කොට ප්‍රමේහය ඇතිවන්නෝ ස්ථුල ශරීර ඇත්තෝය. මේ රෝගින්ගේ ධාතු දුර්වල වේ. ඔවුන්ගේ රෝගය පාලනය කළ යුතුය.කෙසේ වෙතත් මේ තුන් ආකාරයේම රෝගීන්ගේ මධුමේහය සමනයට වෛද්‍ය ගාමිණි විජේසිංහ සොයා ගත් සෛංහලී ගුණ දේ.මධුමේහයේදී රුධිරයේ සීනි ප්‍රමාණය ක්ෂණිකව පාලනය කිරීම වැදගත් වේ. වෛද්‍ය නාලනී ඩයස් විසින් මධුමේහය පාලනයට දේශීය කුරුඳු පොතු කුඩු භාවිතය යෝග්‍ය බව සොයාගෙන තිබිණි.මෙහිදී උදරයේ දැවිල්ල ඇතිවන අතර කුරුඳුවල අඩංගු කියුරමින් වැඩිපුර ශරීර ගතවීම හේතුකොට ගෙන ඇතිවන අතුරු ආබාධ වළක්වා ගත යුතු විය. කුරුඳු පොතු මිලි ග්‍්‍රෑම් 100 කට අධික ප්‍රමාණයක් ශරීර ගතවීම නොවිය යුතු බැවින් කුරුඳු 50% ද, අරලු බුලු නෙල්ලි 3 : 2 : 1 අනුපාතයට 50% ක් ද එක්කොට මූලික අධ්‍යයනයෙන් පසු නව ඖෂධය නිපදවා ඇත.මේ ඖෂධය සඳහා රජයේ ආයුර්වේද දෙපාර්තමේන්තුවේ අනුමැතිය ලැබි ඇති අතර දෙපාර්තමේන්තුවේ ඖෂධ කමිටුව මඟින් ඖෂධ වට්ටෝරු අනුමත කර තිබේ.ශරීරයේ කොලෙස්ටරෝල් සමනයට ද උපකාරී වන මෙම ඖෂධය භාවිතයෙන් ශරීරගත රෝගය පාලනය වන අතර මධුමේහයේදී ස්වභාවිකව ඇතිවන ආම තත්ත්ව මෙන්ම අජිර්ණය නාෂක ගුණයක් ද මේ ඖෂධයෙහි ඇත.මධුමේහ රෝගියාට ප්‍රතිකාර මෙන්ම ආහාර විහරණ ද වැදගත්වේ.ඇල් සහල්, ඔස්ට්, බාර්ලි, මුං, තිරිඟු, තිත්ත, කෂාය රස ද්‍රව්‍යයන් ආහාර ලෙස යෝග්‍ය වේ.එහෙත් කඩල, කව්පි, බීට්, උක් සීනි, හකුරු, මීකිරි වැනි ආහාර, මාංශ වර්ග අයෝග්‍ය වේ. කෙසේ වුවද මධුමේහය රෝගින් ආහාර කෙරෙහි ඇති ගිජු බව අත්හල යුතු වේ. ස්ථුල ශරීර ඇත්තන්ගේ කුසගින්න බහුල බැවින් මේදය රහිත කැලරි බහුල ආහාරයක් වන කුරක්කන් ආහාරයක් ලෙස ගැනීමෙන් කුසගින්න සමනය වේ.මධුමේහ රෝගීන් සඳහා පලා වර්ග ලෙස නිවිති හා තෙබු ඉතා අහිතකර වේ.කොලෙස්ටරෝල් පාලනය සඳහා ගාමිණි විජේසිංහ මහතා සොයාගත් නවතම ඖෂධය කීවරීන් වේ. මෙය කාමලාව රෝගයට ගුණදායක අතර යකෘතයේ හා පිත්තාශයේ ක්‍රියා දියුණු කරයි.යකිනාරං, හින්බෝවිටියා, මොනරකුඩුම්බිය කැඳ කිතුල් හකරු සමඟ පානය කොලෙස්ටරෝල් සමනයට ඉතා යෝග්‍ය වේ. තෙල් අඩු ධාන්‍ය හා තෙල් සහිත ආහාර හැරුණු විට මුං, බාර්ලි, කෂාය රස පලතුරු, උගුරැස්ස, මුද්දරස් පලම්, එළවළු ඉතා ගුණය.වර්තමානයේ පවත්නා ආර්ථික සමාජ තත්ත්වය මත කාර්ය බහුල ජනයාට මේ ද්‍රව්‍ය ක්‍රමානුකූලව ඖෂධ ලෙස භාවිත කළ නොහැකි බැවින් නිසි ඖෂධ සංයෝජනයෙන් යුතුව ‘කීවරීන්’ නම් ඖෂධය නිපදවීමට කටයුතු කළ බව වෛද්‍ය ගාමිණි විජේසිංහ මහතා ප්‍රකාශ කරයි. කොලෙස්ටරෝල් සඳහා වෛද්‍යවරයකු විසින් නිශ්චිතව වෙදකම් කළ යුතුය. මෙම ඖෂධය භාවිතයෙන් ඉතා හොඳ ප්‍රතිඵල රෝගියාට ලබා ගත හැකි යැයි ඔහු කියයි.කරපිංචා හෝ සුදු ලුණු කොලෙස්ටරෝල් රෝග පාලනයට සාධකයක් නොවන බැවින් තෙල් ආහාර පාලනය මෙන්ම බඩගින්න පාලනය ද කළ යුතුය. බඩගින්න නැති විට ආහාර ගැනීමෙන් ආම පිත්තය අජිර්ණය හේතුකොට ගෙන කොලෙස්ටරෝල් තත්ත්ව ඇතිවේ. ඉන් වැළකීමට කුසගිනි ඇතිවිට පෝෂ්‍යදායි ආහාර මාත්‍රාවට සැනසිල්ලේ හිඳිමින් ගත යුතු බව වෛද්‍ය විජේසිංහ මහතා පවසයි.ආයුර්වේදයේ රෝග ලක්ෂණයක් ලෙස දක්වන අධික රුධිර පීඩනය උදාවර්ත හේතුන් නිසා ඇතිවන බව දක්වා ඇත. හෘද රෝග, වකුගඩු රෝග, අක්මාවේ රෝග තත්ත්වයන් හේතුකොටගෙන මෙන්ම මානසික හේතු තරහ කම්පනය හේතුකොට ගෙන ද අධික රුධිර පීඩනය ඇති වේ. මේ හේතුවෙන් අධික රුධිර පීඩනය සඳහා ඖෂධ භාවිත කරද්දී වෛද්‍ය උපදෙස් පිළිපැදිය යුතු වේ.ගාමිණි විජේසිංහ මහතා විසින් සොයාගත් නව ඖෂධය වන ‘චන්ද්‍රිකාදී’ අධි රුධිර පීඩනයට ගුණ දේ. එම ඖෂධ නාමය සහ වට්ටෝරුව සඳහා ද ඖෂධ පර්යේෂණ කමිටුවේ අනුමැතිය ලැබී ඇත. ඒකාවේරිය මුල් සහ අරලු බුලු නෙල්ලි මාත්‍රාවට අනුව සංයෝග කොට ඉතා උසස් ප්‍රමිතියෙන් “චන්ද්‍රිකාදී” නම් ඖෂධය නිමවා ඇත. මෙම ඖෂධය මඟින් පාලනය කරනු ලබන්නේ උදාවර්ත තත්ත්වයන් නිසා ඇතිවන අධි රුධිර පීඩනයයි.අධි රුධිර පීඩන ඇති රෝගීහු ශෝකය, කෝපය ආදි ආවේග මඟහැර සැහැල්ලු සිතින් ජීවිතයට මුහුණ දීම වැදගත් වේ. වෛද්‍ය උපදෙස් මත ආහාරපාන සඳහා යොමුවීම අත්‍යවශ්‍යය.මධුමේහය සහ කොලෙස්ටරෝල් අධික රෝගීන්ට කඩල සහ කව්පි අගුණ වන අතර මුං ඇට ඉතා හිතකර ආහාරයකි. සීනි කෑවාට දියවැඩියාව නොහැදෙන අතර අධික ලෙස සුඛ විහරණය විඳින පුද්ගලයන්ට ප්‍රමේහ රෝග ඇතිවේ. දේශීය වෛද්‍ය ක්‍රමය රට තුළ ප්‍රචලිත වුවද බටහිර වෛද්‍ය ක්‍රමයට නතුවීම හා දේශීය වෛද්‍ය ක්‍රමය අතහැර ජාතික සෞඛ්‍ය ප්‍රතිපත්තිය බටහිර වෛද්‍ය ක්‍රමය හා අත්වැල් බැඳගෙන සිටින බැවින් මේ මහා රෝග සමනයට මිස නිට්ටාවට සුව කර ගැනීම අසීරු වී ඇත.එහෙත් පෙති කරල් ගිලින්නට පුරුදු වූ සිංහලයාට ලංකාවේ ප්‍රබලව පැතිර ඇති රෝග තත්ත්ව තුනක් සඳහා දේශීය වෛද්‍යවරයකු ඉතා අලංකාර ලෙස බෙහෙත් කරල් නිපදවා තිබීම රෝග සුවකර ගැනීමට පහසු කරයි.ඒ පිළිබඳ අවධානය යොමු කොට රෝග සමනයට නොව නිට්ටාවට සුවකර ගැනීමට පෙලඹීම වැදගත් වේ.අනාගතයේ දී සෛංහලී කිරමින් සහ චන්ද්‍රිකාදිය බටහිර ඖෂධ තරමටම ප්‍රකට වනවා දැකීමට අපට හැකි වන්නේ විශ්වකර්ම වෛද්‍යාචාර්යවරයකු වූ වෛද්‍ය ගාමිණි විජේසිංහ මහතාගේ කැපවීම ධෛර්ය හා උනන්දුව අපමණ බැවිනි.ටෙක්ලා පද්මිණි කාරියවසම් ඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=am1301064</link>
    <topic>මත්ද්‍රව්‍යට ඇබ්බැහිවූවන්ට මෝහනයේ පිහිට</topic>
    <author/>
    <content>මත්ද්‍රව්‍යට ඇබ්බැහිවූවන්ට මෝහනයේ පිහිටමනෝ විද්‍යා උපදේශක(විශ්‍රාමික) මේජර් සුසන්ත ද සිල්වාඔහු තරමක් විශේෂිත වූ අයෙකි. ඊට හේතුව නම් ඔහු වසර 6 ක් හෙරොයින් නැමැති මත්ද්‍රව්‍යයට හුරු වී තම සේසතම නැති කරගත් අයෙකු වූ නිසා ය. එවැනි පුද්ගලයන්ගේ සිතුවිලි ධාරාව ඉතාම අවුල් සහගත බැවින් එවැනි අයකුට මෝහන ප්‍රතිකාර ලබාදිය යුතු ආකාරය සිතා බැලිය යුතුය.බොහෝ විට සිසොපේනියා තත්ත්වයේ සිටින මානසික රෝගියෙකු ගේ මෙන් දීර්ඝ කාලයක් හෙරොයින් වැනි මත්ද්‍රව්‍යයක් භාවිතා කළ අයගේ ද, මොළයේ ඉදිරිපස ඇති සංනිවේදන සෛලවලට බොහෝ විට හානි වී තිබේ. එසේ වූ විට ඔහුගේ සිත එක අරමුණකම තබා ගැනීම ඉතා දුෂ්කර ය. එසේ වූ විට ප්‍රතිකාර ක්‍රමයට ළඟාවීම ද දුෂ්කරය.ඔහු වේලාවටත් පෙර මා වෙත පැමිණියේ ය. ඔහුගේ ඒ උනන්දුව ප්‍රතිකාර කිරීමට රුකුලක් වෙයි.“මගේ වයස දැන් අවුරුදු 33 යි. බැඳලා අවුරුදු 3 යි. බබාලා නැහැ. මගෙ ජීවිතේ දී ලක්ෂ 30 ක් මම කුඩු ගහලා වියදම් කරලා තියෙනවා.” ඔහු එසේ කී විට අපට එය ප්‍රහේලිකාවක් වුණේ ඔහුට ලක්ෂ 30 ක මුදලක් ලැබුණේ කෙසේද යන්නයි. පසුව ඔහුගේ කතාව අසා සිටි විට ඔහුගේ මෙම ගණන් මිණුම් නිවැරදි බව අපට පැහැදිලි විය.“මම අවුරුදු 18 දී කොරියාවට ගියා රැකියාවකට. මාසයකට ලක්ෂයකට වඩා වැඩි මුදලක් ඉපැයුවා. අවුරුදු 6 ක් කොරියාවේ හිටියත් අන්තිමට මට ඉතිරිවෙලා තිබුණේ අම්මා තාත්තා හිටිය ගෙය විතරයි. කොරියාවේ දෙවැනි අවුරුද්දෙදි තමයි මම මේවට ඇබ්බැහි වුණේ. එතන ඉඳලා දිගටම හෙරොයින් බිව්වා. දිනකට දහස් ගණන් කුඩුවලට වියදම් කළා. ලංකාවට ඇවිල්ලත් නොබී ඉන්න බැරි වුණා.”“මට හොඳට කොරියන් භාෂාව ලියන්න කියවන්න පුළුවන්. ඒ නිසා මට ලංකාවේ කොරියන් සමාගමක රැකියාවක් ලැබුණා. මම ඒ සල්ලිවලිනුත් කුඩු බිව්වා. පස්සෙ මම කුඩු උරන බව දැනගත් සමාගමේ බලධාරීන් මාව අයින් කළා.තවත් පොඩි පොඩි රැකියා කළත් මාව කුඩුකාරයෙක් කියලා හංවඩු ගැහුණට පස්සෙ කවුරුවත් මට රැකියා දෙන්නෙ නැහැ. මට ඕන වේලාවක කොරියාවට යන්න පුළුවන්. ඒත් මෙහෙම ගිහිල්ලා වැඩක් නැහැ. මගේ බිරිය තමයි දැන් මට කෑම බීම දෙන්නෙ.”ඔහු තරමක් සංවේදී වෙයි.“ඒත් තාමත් කුඩු බොන්න සල්ලි නැතිවුණහම බිරියටත් ගහනවා. ගෙදර අයත් මට කියන්නෙ කුඩුකාරයා කියලා.මට ඒක දරාගන්න බැහැ. යාළුවොත් කියනවා මම බිරියට ගැහුවම ඔය කුඩ්ඩව අතහැරලා ගෙදර යන්න කියලා. මට ඒක දරාගන්න බැහැ. ඒත් මම කොයිතරම් හිතුවත් මේක පාලනය කරගන්නත් බැහැ. මට උදව් කරන්න සර්.”ඔහු කීමට ඇති බොහෝ දේ පැවැසීය. අවසානයේ ඔහු යම් සහනයක් අස්වැසිල්ලක් ලද බව පෙනිණි.ඔහුගේ තත්ත්වය මත ඔහුව උපදේශන ක්‍රම මඟින් පමණක් මෙම තත්ත්වයෙන් ගැලවීමට නොහැකි බව තීරණය කළ මම ඔහුව මෝහන ප්‍රතිකාර සඳහා යොමු කරවීමි. පුදුමයකට මෙන් ඔහුගේ ධෛර්යත්, උනන්දුවත්, උත්සාහයත් නිසා ඔහු පළමු දිනයේ ම ඉතා ගැඹුරු මෝහන නිද්‍රාවකට පත්කිරීමට අපට හැකි විය.බොහෝ වේලාවක් නිද්‍රාවේ තබා ගනිමින් ඔහුට එම ඇබ්බැහිවීමෙන් ගැලවීමට අවශ්‍ය මෝහන අදහස් ඔහුගේ යටි සිතේ තැන්පත් කරන ලදී.ඔහුට ලබාදුන් ප්‍රතිකාරයට අමතරව ඔහුගේ පවුලේ අයටත් බිරියටත් මනෝවිද්‍යාත්මක උපදේශන ලබාදෙන ලදී.තුන්වන වර ඔහු අප වෙත පැමිණියේ ඉතා සතුටින්, සැහැල්ලුවෙන් යුතුව හෙරොයින් නොගන්නා අයෙකු ලෙසිනි. එවැනි දේට ඇබ්බැහි වී සිටින අයෙකු ඉන් මුදවා ගැනීමට අපගේ ප්‍රතිකාර, උපදේශන මෙන් ම අවට සිටින නෑ හිතවතුන්ගේ සහාය ද ඉතාම වැදගත් වේ.මාස 3 කට පසු ඔහුගේ බිරිය අපහට දැනුම් දුන්නේ ඔහු ඉතා නිරෝගී අයෙකු ලෙස නැවතත් කොරියාවට රැකියාව සඳහා පිටත්ව ගිය බවයි. මේ උදාහරණය මෙවැනි අබ්බැහිවීම්වලට ලක්ව සිටින සියලු අයට ආදර්ශයකි. හිත ඇත්නම් පත කුඩා ද යන කියමන සනාථ කරමින් අවශ්‍යතාව තිබේ නම් ඔබට වැරදි පුරුදුවලින් මිදිය හැකිය. අවශ්‍ය වනුයේ, හරි මාර්ගය තෝරාගෙන සුදුසු උපදේශනයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=ay130106</link>
    <topic>හිරිමල් හිරු</topic>
    <author/>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.ගෙවුණු වසර ගැන ආපසු හැරී බලා සිදුවුණු වැරදි මොනවාදැයි සොයා බලා කල් ඇත තවම ඒ හැම දේ ඉවත හලා ලැබූ නව අවුරුද්දෙ සරු ඵල ගනිමු නෙළා ඇවුළුණු තැනින් තැන යුද ගිනි නිවේවා කාගෙත් සිත් සතන් සතුටින් ඉපිලේවා සාමය සතුට සම්පත ලොව රජවේවා දහතුන දෙදහ ශුභ නව වසරක් වේවාශාන්තමේරි උද්‍යානය සිරිපාල දියුණුගල  සිනහව වියැකී මා නෙතු බොඳ වී ජීවිතයට තනිකමක් දැනෙයි... පෙරදා සිහි වී සුසුමන් පිට වී තනි යහනේ නිදි නැතුව හිඳියි... ඔබ ඇමතූ විට Waiting waiting මගෙ සිත් මඬලම කිරී ගැසෙයි... මා රිදවන්නට දුකින් පෙළන්නට ඇයි ළං වූයේ කියන් සඳේ...?බඩල්කුඹුර කේ. පී. එස්. විදාන  ලන්ද අසල මල් වල ඉන්නී කන්ද දිගේ බැස ගෙන එන්නී කැන්ද මලේ රුව පරදන්නි මන්ද මෙලෙස සිත පොබයන්නී අන්න බලන් තරු කරන කතා ඉන්න එපා නුඹ නො කර කතා යන්න ගියත් වෙන අතක් පතා ඉන්න සිතේ එන දිනක් පතා සාර සියක් පීදුන මුත් මල් නෑර සිතක් ළතැවෙමි බෝ කල් පාර මිතාවකි එය මනකල් පාර වසා නැත ලිය සුවිපුල්ගින්නලිය සුනිල් ලීවානගෙ  ගැටිණි දෙඅත් අප – මාවත් අතරින් තෙමිණි අපගෙ පා - මහවැලි නදියෙන් වැදිනි සිහිල් නල – තුරු වදුල් තුරෙන් වැසිනි අපගෙ සිත් - සිහින ලෝකයෙන්කඳු පාමුල හන්තානේ සිහිල් සෙවණ සුව දැනුණේ මාවත්වල ඇවිද යමින් සිහින අනාගත මැවුණේ හන්තානයි මහවැලියයි අතර පිහිටි රජදහනේ අනාගතය රජයන හැටි අපේ පැතුම් ලොව මැවුණේ ගලහ හන්දියට ගිය විට එම ලෝකය යයි බොඳවී ඔබ තනිවෙයි ඔබේ ලොවේ තනිවෙමි මම මගේ ලොවේඅරණායක ගුණපාල කරුණාතිලක  දෙතොල් අතරින් සිනහා වෙන්නට දෙතොල් මත හසරැල් මවන්නට නුඹේ දෙනුවන ළඟ රැඳෙන්නට අවසර ද මට කියන් සඳවත... නුඹේ නමට ඇදි සොඳුරු සිත්තම් නුඹම මට දුන් මතක සැමරුම් ආදරේ නම් ඇයිද මෙතරම් රත්තරං මට කඳුළු දෙන්නේ... නුඹට පෙම්බැඳි සුනිඳු සියුමැලි හදවතට මේ දුක වැඩියි කඳුළු තොටුපළ අතැර යන්නට සිනා ගංතෙර දුර වැඩියි...ඇහැළියගොඩජීවනී හසන්ති “කාගෙන්ද සුමේධ ඒ call  එක?””ඒ.. මේ .. මගේ යාළුවෙක්””යාළුවෙක් නම් ඇයි එළියට ගිහින් කතා කළේ. ඔයාට හතර වටෙන්ම කෙල්ලො කතාකරනවා කියලා මං දන්නෑ කියල ද හිතන් ඉන්නෙ. ඔයා තාත්තා කෙනෙක් කියලා අමතක කරන්න එපා සුමේධ. කසාද බැඳපු මිනිහෙක් කියලා නොකියා මාව රවට්ටලා මගෙ ජීවිතේ විනාශ කෙරුවා. ආයෙ හැරිලා යන්න බැරි හින්දයි ඒ කසාදෙත් කටුගාගෙන දහදුක් විඳගෙන මං ඔයා ළඟට ආවේ. එහෙම කරාට ද මට මෙහෙම සලකන්නේ?””මං කලින් බැඳලා හිටියෙ නමට විතරයි කියලා දැන දැනත් හැමදාම කියවනවා. අනෙක තනි අතින් අත්පොඩි ගහන්න බෑනේ සුවිනි. මං බලහත්කාරකමක් කරේ නෑනෙ. ඔක්කොම වුණේ ඔයාගෙ කැමැත්තට.””ඔව්. මමයි වැරදි. නමට බැන්දත් ඔයාට තිබුණා මට කලින් ඒක කියන්න. එහෙම වුණා නම් මං ඔයාගෙන් අයින් වෙනවා. තනි අතින් අත්පොඩි ගහන්න බෑ තමා. ඔයා මාව බෝඩිමට එක්කගෙන ගිහින්. මං ඔයාගේ ගෑනි කියලා ඔක්කොටම අඳුන්නලා, මාව පොලඹවගෙන දැන් ඔහොම කතා කරන එක හරිද?””ඉතින් තමුසෙට තිබ්බනෙ තමුසෙ මගෙ ගෑනි කියලා කිව්වම ඒක බොරුවක් කියලා යන්න තිබුණනේ. ඇයි හිටියෙ””ඔව් මං එදා එහෙම නොකෙරුවටයි මේ විඳවන්නෙ. කෙල්ලො ආදරේ පපුවේ තියා ගන්නවනෙ. එතැන මං එහෙම කිව්ව නම් මිනිස්සු ඉස්සරහා ඔයා බොරුකාරයෙක් වෙනවා. එහෙම වෙන්න දෙන්නැතිව රැකගන්න ගිහින් මං විනාශ වුණා.””නවත්තපං ගෑනියෙ මළ කරදරේ” සුවිනිගේ පිටුපසට වැදුණු පා පහරින් ඇයව ඇදගෙන වැටුණා. පුංචි එකා ඇවිත් සුවිනිගෙ මුහුණ ඉඹ ඉඹ අඬන්න ගත්තා. දෝතින්ම දරුවව පපුවට තුරුලු කරගත්ත සුවිනි වේදනාව, කලකිරීම, පසුතැවීම හේදිලා යනකල් ඇඬුවා.”සිත හඬයි මා තනිවෙයි .... හෙලෝ....”කොහොමද?””කවුද මේ..?””හැමදාම ඈත ඉඳන් ඔයා දිහා බලන් ඉන්න කෙනෙක්””රෝංග් නම්බර්..””හා.. හා තියන්න එපා. මං කියන දේ අහන්න සුවිනි””කවුද ඔය. කොහෙන්ද මගෙ  No එක?””උවමනාව තියේ නම් හොයාගන්න පුළුවන් සුවී. ඔයා ගොඩක් ලස්සනයි. හරියට හඳක් වගේ.”සුවිනි call  එක cut කරා. මේ මොන කරුමයක්ද. ‘සිත හඬයි..’ එන හැම call එකක්ම cut කළා.”මං ඔයාට ගොඩාක් ආදරෙයි මැණික” SMS එකක්.සුවිනි වෙව්ලලා ගියා. එහෙමම ෆෝන් එක Off කළා. පැය භාගෙකින් ෆෝන් එක On කළාම Alerts 112යි.හලෝ මේ මං දන්නෑ ඔය කතාකරන්නෙ කවුද කියලා. මං බැඳලා දරුවෙකුත් ඉන්න ගෑනියෙක්. මට වද දෙන්න එපා.””මං ඒක දන්නවා සුවි. ඔයා දුක් විඳිනවා කියලා දන්නවා. ඔයා තාම පුංචි කෙල්ලෙක් වගේ. මං බෑන්ක් එකේ වැඩ කරන චානුක. ඔයා බෑන්ක් එකට ආවම මට දවසම සුබයි. මං ඔයා දිහා ගොඩක් වෙලා බලන් ඉන්නවා මතකද? මං ඔයාට ආදරෙයි. සත්තයි මැණික. මට ඔයාගේ ආදරේ දෙන්න සුවි. ඔයාව ඔය අපායෙන් මං ගොඩගන්නම්.” අන්තිමේදී අහම්බෙන් ලැබුණ ආදරේට ලෝභකම් කරපු සුවී චානුක එක්ක ආදරෙන් බැඳුණා.පල්ලම වජිරා නිලංගනී හේරත්  මා ලියු කව ඇය ගැයුවා ගීතයක් ලෙස නිහඬව රස විඳියි මහ දන මගේ කව ඇගේ ගීතය ගායනය සුගමයි සත්සරය ගැළපෙයි අදහස චමත්කාරයි ලියු මා නො සිතු තරම් අන් අය කවට අදහස් දෙයි ඒත් ඒ මගේ කවිය දැයි මට සැකයි මන්ද එය ඇගේ ගීතයයි දහසින් බැඳි පියලි ගෙන කුසලානය ඉදිරියට පා සිඹ නැවත සිඹ ඇය බැස ගියා වේදිකාවෙන් මගේ දෙස නෙත් නොහෙලාම ඒත් කවිය මගේමයි ඒ ලියු කව නිසා ඇය ද මට අහිමිය මට ද මා අහිමිය මා යළිත් කවි නොලියන නිසාබදුල්ල ලීලා විජයරත්න  තුෂර බිඳු පතිත වී කුමුදු මල් පුබුදු වී සිහිලැල්ල හෙමි හෙමින් සිතට එබිකම් කරයි තරු කැකුළු පිරිවැරූ තරුපති ගෙ මඳහසින් ගුවන්ගැබ එකලු වෙයි අඳුරු සළුපට සැලී... සඳ කඳුර සිප ගනියි... සිත දුරක රැගෙන ගොස්... ස්වප්නයක බැඳ දැමූ... මහද තුරුහිස මතට ගලන, සඳ දිය නුඹයි...හල්තොට තරුෂිනි සඳුෂා   හදවතේ සුපිපි සියපත වෙනකෙකු නෙළාගත් සඳ අහිතක් නැතුවාට තුන්හිත තනිවම මියැදුණා නොවේද?... ඔබ දහස්වර... ඉසිකෝ මාන බිඳහැර පුද දුන්නේ කෝම පෙම්බැන්ද සුහදිනිය...බෙලිඅත්තඅමිලා සෙව්වන්දි පුංචිහේවා  රැකියාවට යන පුතුනේ අද විසමයි ලොවම පුතේ තණ්හා සහ රතී රඟා ඔබ යහ මඟ දෙපස වෙසේ රසඳුනමුත් නුඹේ ඇසේ හිත නොමදෙන් මගේ පුතේ දේවදත්ත මිතුරු ලෙසින් නුඹ හා එක මඟෙහි වෙසේ රැවටිලි බස් චාටු කතා බලාගෙනයි මගේ පුතේ!කොහුවලඑල්.ජී. පෙරේරා  හැම තැනම දුව දුවා සොයනවා තවම නෑ හමු වුණේ... ගමේ මහ නගරයේ හැම තැනම සොයවුවා උදේ, දිවා, රෑ වෙහෙස නොබලාම සොයනවා... නුඹට කුමක් සිදු වීද... අපලයක් නම් බලි තොවිල් නටන්නම් පුද පූජා තබන්නම්... මියැදුනී ද ඔබ? මමත් තව සොයනවා දුව දුවා සොයනවා සිටින තැනකින් වරෙන්... වැල ලිලා නම් මිහි මඬල යට මම නුබව ගොඩට ගන්නම් විගහට... මමත් මේ සොයන්නෙ නුබ තමයි... ඉන්න තැනකින් නැගිටපන් ඉක්මනට... නැතිවෙලා අද නුඹ ලෝකයට පාඩුවක් වෙයි හදවත්වලට... නැගිටපන් “මනුස්සකම” වැලලිලා නම් වෙර අරන් යළිත් නුඹ නැගිටපන්- ගලේවෙල අනෝමා කුමුදු කුමාරී  එක් කෙනාට එක් කෙනා ටික වේලාවක් නිශ්ශබ්දතාවය රැකගෙන ඉඳල රූපා තේ එකක් හදන්න මුළුතැන්ගෙය පැත්තට ගියේ ලංකාට තේ එකක් දෑතින් පිළිගන්වන්න.”ලංකා එන්න තේ බොන්න” ලංකා පේන්නවත් නැහැ. ලංකා ලංකා, යනුවෙන් කෑ ගසමින් ගෙයි සෑම කාමරයකට ම එබී බැලීමට රූපා උත්සුක විය. ලංකා පිළිබඳව පැහැදිලි හෝඩුවාවක් ලබාගැනීමට ඇය ගියේ අල්ලපු ගෙදර මැගිලින් නැන්දගේ ගෙදරටය.”මැගි නැන්දෙ””මොකද රූප හති දාගෙන” මැගිලින් ඇසුවේ මදක් විමතියෙනි.”අනේ නැන්දෙ “මගේ මහත්තය නෑ, මම තේ එකක් හදාගන එන්න කුස්සියට ගියා. එනකොට නෑ.””පුදුමයි, යමු බලන්න ගේ ඇතුළට ආයෙ.” මැගිලින් කීවේ ද විස්මයෙනි.”රූප මේ අද පත්තරේ නේද? මැගිලින් ඇසීය.”ඔව්” රූපා පිළිතුරු දුන්නේ ඉකි ගසමිනි.”කෝ මේකේ කෑලි, කව්ද ඉරුවේ” මැගිලින් ඇසූ විට රූපා ද පුවත්පතේ කෑලි අඩු බව දිටීය.”මැගිලින් නැන්දෙ, පත්තරේ වාහන විකිණීම් කෑල්ලත් ඉරාගන ගිහින්! රූපා කියනවාත් සමඟම පරණ කසි කබල් වාහනයක් ගෙදරට හරවනවා දැක්ක. මිදුලේ හිටවාපු කාරයෙන් බැසගත්තේ ලංකාය.”කොහෙද ලංකා ගියේ, මොකක්ද මේ වාහන කබල අපොයි ඔයාට පිස්සුද” කියාගෙන රූප කුස්සියට ගියේ නැවත තේ එකක් හදාගෙන එන්න.මෝටර් සයිකලයකින් පැමිණි දෙදෙනෙක්”මහත්තය මේ වාහනය විකුණනවද” ඔව් ලංකාගේ පිළිතුර විය.”ගාණ කීයද” ඔවුන් අසනවාත් සමඟ ම ලංකා කාරය ගත් මිල මෙන් දෙගුණයක් කීවේ, බිස්නස් එක නොවේවි යයි සිතාගෙනය. නමුත් ඔව්හු එය මිලදී ගැනීමට සූදානම් වූහ.පුදුමයක මහත.”අපි මේ වාහනය ගන්නවා” ඔවුහු කීහ.”ලංකා මෙහාට එන්නකෝ” රූපා ගේ ඇතුළේ සිට ලංකාට කතා කෙරුවේ වාහනේ කීයටද විකුණන්නේ කියා ඇසීමටය.”කොහොමද ලාබය.” රූපා ඇසුවේ තරමක තහරකින්. “ගෙනාවේ දහදාහට, විකුණනවා විසිදාහට” ලංකාගේ පිළිතුර විය.”අනේ ඔයාට පිස්සුද. ඕක තිස්දාහක් කියන්න””ළමයි, මට වැරදුණා අපි ඕක විකුණන්නෙ තිස්දාහට.” ලංකා කියනවාත් සමඟම”මහත්තය අපි පස්සෙ එන්නම්”කියා දෙදෙනා පිටත් වූහ.ලංකා හා රූපා තවමත් මග බලාගෙන ඉන්නේ ඔවුන් නැවත ආපසු එනතුරුය.කුලියාපිටියඑස්. හෙට්ටිගේ  රත්නාවලී බලලා මට එපා වෙලා හේරත්හාමිගේ දුක දැන් එපා වෙලා ඡන්දන්තගේ මිහිරිගේ රුව ඇතිම වෙලා පාසල් ජීවිතය මට විකාරයක් වෙලාප්ලේටෝ Republic ලියලා මොකද කළේ මැකියාවේලි Prince ලියලා මොකද කළේ වී.අයි. ලෙනින් රුසියාවට මොකද කළේ උසස්පෙළට පොලිටික්ස් ඇයි නියම කළේභූගෝලයේ රස මුසු තැන් කියා දිදී පෙන්නයි හපන්කම් අපහට පහර දිදී අසන පැනවලට බොරු උත්තරම දිදී ඉන්නම් ගුරුතුමියනේ ඔබ හට වදම දිදීකොබෙයිගනේජනක නෙරන්ජන් ප්‍රභාත් විමලසේන  ජීවන ගමන යාමට ’බසය’ පැමිණෙන තෙක් බලා සිටිමි... පමාවී හෝ එය ඇදී ආවේය ගොළුබෙල්ලෙකු සේ... ගොඩවූවෙමි, ’දිවිය’ නැමති බසයට... බැලුවෙමි, වටපිට අහුමුලු නෑර... ආසන රැසකි එහි පිරී තිබෙන... එකක්... ’අධ්‍යාපනය සඳහා වෙන්කර ඇත’ නැවතත්.. ’ආදරය සඳහා වෙන්කර ඇත.’ කොනේම ඇති අසුන... ’විනෝදය සඳහා වෙන්කර ඇත.’ නොදනිමි... අසුන් ගත යුත්තේ කොහිද? සොයාදෙන්න මට... නිවැරදි ආසනය..ගලහිටියාවඅයේෂ් ලක්ෂාන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aj1301061</link>
    <topic>වෙස්ට් ලන්ඩන් ව්‍යාපාර අධ්‍යයනය පාඨමාලාව සිසුහු බඳවා ගැනෙති</topic>
    <author/>
    <content>වෙස්ට් ලන්ඩන් ව්‍යාපාර අධ්‍යයනය පාඨමාලාව සිසුහු බඳවා ගැනෙතිANC අධ්‍යාපනායතනයේ ප්‍රධාන විධායක නිලධාරී / විධායක අධ්‍යක්ෂ පුනර්ජීව කරුණානායක වෙස්ට් ලන්ඩන් විශ්ව විද්‍යාලයේ උප කුලපති පීටර් ජෝන්ස්, ANC අධ්‍යාපනායතනයේ සභාපති ආචාර්ය ජගත් අල්විස් මහත්වරු.ANC අධ්‍යාපන ආයතනය 2013 වසරේ ජනවාරි මස ඇරැඹීමට නියමිත වෙස්ට් ලන්ඩන් විශ්ව විද්‍යාලයෙහි පශ්චාත් උපාධි පාඨමාලාවට සිසුන් බඳවා ගැනීම දැන් අරඹා ඇත. මෙම සියලු ව්‍යාපාර අධ්‍යයන පශ්චාත් උපාධි පාඨමාලාවන් බ්‍රිතාන්‍ය අභ්‍යන්තර පශ්චාත් උපාධි සුදුසුකමක් ලෙසින් සැලැකෙන අතර වෙස්ට් ලන්ඩන් විශ්ව විද්‍යාලයේ සහ ශ්‍රී ලංකාවේ වඩාත් සුප්‍රකට සහ විශාරද ආචාර්ය මඩුල්ලක් විසින් මෙම පාඨමාලාව මෙහෙයවනු ලැබේ. මෙහි විශේෂත්වය වන්නේ, මෙම සියලුම පාඨමාලාවන්, වසරක පමණ කාලයක් තුළ දී ශ්‍රී ලංකාවේ සිටම සම්පූර්ණ කර ගැනීමට ඇති හැකියාවයි.ANC අධ්‍යාපන ආයතනය විසින් පිදෙන මෙම විශේෂ උපාධි විශ්ව සංකලන එකතුව වෙස්ට් ලන්ඩන් විශ්ව විද්‍යාලය ඉතා සාදරයෙන් පිළිගනු ලබන අතර එමඟින් දෙපක්ෂය අතර පවතින උපාය මාර්ග සබඳතා වැඩිදියුණු කිරීමට මඟ පාදනු ඇතැයි වෙස්ට් ලන්ඩන් විශ්ව විද්‍යාලයේ වැඩ බලන උප කුලපති කැත්‍රීන් මිචෙල් කියයි.“මේ වන විට ANC පශ්චාත් උපාධි අධ්‍යාපනායතනයට ලැබී ඇති ප්‍රතිචාර විශිෂ්ට තත්ත්වයක පවතින අතර ජාත්‍යන්තර ප්‍රමිතියෙන් යුත් ඉහළ අධ්‍යාපනයක් සහ සේවාවක් සැපයීම සඳහා වූ අපගේ අරමුණ මෙම පශ්චාත් උපාධි වැඩසටහන් සම්බන්ධයෙන් ද නොවෙනස්ව පවතී.2013 වසර අවසානයේ දී නීතිය, ව්‍යාපාර අධ්‍යයන, හෝටල් සහ සංචාරක සේවා කළමනාකරණය, මනෝ විද්‍යාව සහ ඉංජිනේරු යන අංශයන් සම්බන්ධයෙන් උපාධි පාඨමාලා 15 කට අධික ප්‍රමාණයක් ප්‍රදානය කරමින් දිවයිනේ විශාලතම බ්‍රිතාන්‍ය අධ්‍යාපන ආයතනය බවට පත්වීමට ANC වෙත හැකියාව ලැබෙනු ඇති. ANC අධ්‍යාපනායතනයේ ප්‍රධාන විධායක නිලධාරී / විධායක අධ්‍යක්ෂ පුනර්ජීව කරුණානායක මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aj1301062</link>
    <topic>ඩිජිටල් කොමර්ස් කොටස් සියයට 26ක් ඩයලොග් සතුවේ</topic>
    <author/>
    <content>ඩිජිටල් කොමර්ස් කොටස් සියයට 26ක් ඩයලොග් සතුවේඩිජිටල් කොමර්ස් පෞද්ගලික සමාගමේ (DCL) සියයට 26 ක කොටස් මිලදී ගැනීමට මෙරට ප්‍රමුඛතම සන්නිවේදන සේවා සම්පාදකයා වන ඩයලොග් ආසිආටා පී එල් සී සමාගම, ආයෝජන ගිවිසුමකට එළැඹෙයි. මේ ගිවිසුමට අනුව DCL සමාගමේ ඉතිරි කොටස් ප්‍රමාණය මෙරට වෙළෙඳ පොළේ දිනපතා ගනුදෙනු කටයුතු සඳහා ව්‍යාපාරිකයින් සහ ගනුදෙනුකරුවන් සම්බන්ධ කරන ප්‍රමුඛයෙකු වන Anything (Pvt) Ltd සමාගමේ කොටස් කරුවන් සතු වේ.එසේ ව්‍යාපාරික ලෙස ඒකාබද්ධ වූ DCL සමාගම, Anything.lk සහ ඩයලොග් සමූහයේ ඊ-වාණිජ්‍යය ව්‍යාපාරික කටයුතුවලට ඇතුළත් ව්‍යාපාරික මෙහෙයුම් සහ සන්නාම දේපොළ සමඟ එක්ව ඉදිරි ව්‍යාපාරික කටයුතු කිරීමට නියමිතය.මේ ව්‍යාපාරික ඒකාබද්ධතාවයට අනුව, දෛනික ගනුදෙනු කාණ්ඩයේ ප්‍රමුඛ Anything.lk වෙබ් අඩවිය, ගනුදෙනු කරුවන් වඩාත්ම පිවිසෙන අන්තර් ජාල වෙළෙඳ පොළක් වන ibuy.lk සහ tradenet.lk  නමැති B2B සහ C2C ගනුදෙනු පද්ධතිය මෙන්ම මෑත කාලයේ දී ආරම්භ කළ අන්තර්ජාල ලුහුඬු දැන්වීම් වෙබ් අඩවියක් වන  mytrader.lk සමඟ ඒකාබද්ධ වීමට පහසුකම් සලසයි.සාරතාස් වෙතින් කොළඹ 11 සහ මැජෙස්ටික් සිටි සාප්පු සංකීර්ණයේ දී පිහිටි සිය වෙළෙඳ මධ්‍යස්ථනයන් හිදී සිය ළබැඳි ගනුදෙනුකරුවන් උදෙසා සුවිශේෂි වට්ටම් වවුචර ක්‍රමයක් හඳුන්වා දෙන අතර එය සාරතාස් සමඟ කරන සෑම ගනුදෙනුවකදීම භාවිත කිරීමේ හැකියාව සහිත වේ.උත්සව සමය ඉලක්ක කරගෙන ඇරැඹෙන මෙම ප්‍රවර්ධන වැඩසටහන ඉදිරියේදී නැවුම් විලාසිතාවන් හඳුන්වා දීම් වැනි සුවිශේෂි අවස්ථාවන් සඳහා ද ක්‍රියාත්මක වීමට නියමිතය.“සාරතාස් පිරිමි ඇඳුම් නිෂ්පාදනවලදී විශේෂයෙන්ම කුර්තා සහ කමිස සඳහා තත්ත්වයෙන් උසස් රෙදි මෙන්ම මැහුම් හිදී නිමාවේ ප්‍රමිතිය සහ කාලයට ඔබින විලාසිතාවන් පිළිබඳව විශේෂ සැලකිල්ලක් දක්වනවා.” විකුණුම් සහ ප්‍රවර්ධන භාර ව්‍යාපාරික හවුල්කරු ආර්. සිවන්කර් මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aj1301063</link>
    <topic>ද කිංඩම් ඔෆ් රයිගම් දෙවැනි බත හදයි</topic>
    <author/>
    <content>ද කිංඩම් ඔෆ් රයිගම් දෙවැනි බත හදයිකිංඩම් ඔෆ් රයිගම් ආයතනය රතු, සුදු, රෝස කැකුළු සහල් වලින් නිෂ්පාදිත නූඩ්ල්ස් වෙළෙඳ පොළට හඳුන්වා දීම සඳහා පැවැති මාධ්‍ය හමුවේ දී. එහිදී රයිගම් ප්‍රධාන විධායක නිලධාරී, සභාපති ආචාර්ය රවි ලියනගේ මහතා අදහස් දක්වමින්.ඡායාරූපය කමල් ජයමාන්න“ද කිංඩම් ඔෆ් රයිගම්” කවදත් නව්‍යතාවයෙන් යුත් පාරිභෝගික භාණ්ඩ වෙළෙඳපොළට සපයන දේශීය ආයතනයකි.සහල් සහ සහල් පිටි නිෂ්පාදන ප්‍රචලිත කිරීමේ ජාතික වගකීමට උරදීමට තීරණය කළ රයිගම් වසර ගණනාවක් තිස්සේ සහල් පිටියෙන් පමණක් නිපදවූ එහෙත් රසයෙන් හා ගුණයෙන් කිසිම නූඩ්ලස් වර්ගයකට දෙවැනි නොවන නිෂ්පාදනයක් බිහි කරන්නට දේශීය හා විදේශීය වශයෙන් පර්යේෂණ කටයුතු සිදු කළේය.රයිගම් පර්යේෂණ කණ්ඩායම අපේ රටේ සහල් පමණක් භාවිත කර උසස් තත්ත්වයේ නූඩ්ල්ස් නිෂ්පාදනයක් බිහි කිරීමේ අභියෝගය ජය ගැනීමට සමත් විය. නවීන තාක්ෂණයෙන් යුතු එම කර්මාන්ත ශාලාව නිම කිරීම සඳහා ආයෝජනය කළ මුදල රුපියල් මිලියන 300 කි. හෝමාගම පිහිටි මෙම කර්මාන්ත ශාලාව මඟින් වර්ෂයකට සහල් පිටි නූඩ්ල්ස් මෙට්‍රික් ටොන් 5000 ක ධාරිතාවයක් ඇති අතර 2013 වර්ෂයේ දී එම නිෂ්පාදන ධාරිතාවය දෙගුණ කිරීම සඳහා කටයුතු සිදු වෙමින් පවතී.ද කිංඩම් ඔෆ් රයිගම් පාරිභෝගික අභිරුචියට ගැළපෙන පරිදි දේශීය සහල් වර්ග වෙන වෙනම භාවිත කර සුදු කැකුළු පිටි, රතු කැකුළු පිටි හා රෝස කැකුළු පිටි වශයෙන් නූඩ්ල්ස් තාලයට පිළියෙල කළ “දෙවැනි බත” වර්ග 3 කින් වෙළෙඳපොළට හඳුන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aj1301064</link>
    <topic>මොනෑෂ් ආදි සිසු හමුව කොළඹ දී</topic>
    <author/>
    <content>මොනෑෂ් ආදි සිසු හමුව කොළඹ දීආචාර්ය නුරාජ් රාජපක්ෂ (ANC අධ්‍යාපන ආයතනයේ Monash College වැඩසටහන් අධ්‍යයන පීඨාධිපති), ආචාර්ය උපාලි මාම්පිය (ANC අධ්‍යාපන ආයතනයේ ප්‍රධාන අධ්‍යයන නිලධාරී), මහාචාර්ය ගැරි මැගී (ඕස්ට්‍රේලියාවේ Monash විශ්ව විද්‍යාලයේ ව්‍යාපාර සහ ආර්ථික විද්‍යා පීඨයේ උප පීඨාධිපති), මහාචාර්ය ස්ටෙෆ්නි ෆහේ (ඕස්ට්‍රේලියාවේ Monash විශ්ව විද්‍යාලයේ නියෝජ්‍ය උප කුලපති (ජාත්‍යන්තර සම්බන්ධීකාරක), මහාචාර්ය ඉයන් මැක්ලෆ්ලින් (ඕස්ට්‍රේලියාවේ Monash කළමනාකරණ අංශ ප්‍රධානී) සහ සහය මහාචාර්ය රමණී සමරතුංග (ඕස්ට්‍රේලියාවේ Monash විශ්ව විද්‍යාලයීය කළමනාකරණ අංශයේ නියෝජ්‍ය අධ්‍යාපන අධ්‍යක්ෂිකා) මහත්ම මහත්මීන් සුහද හමුව පිළිබඳ දැනුම් දීමේ මාධ්‍ය හමුවේ දී.ඕස්ට්‍රේලියාවේ විශාලතම විශ්ව විද්‍යාලය වන Monash විශ්ව විද්‍යාලයීය ආදි ශිෂ්‍යයන්ගේ සුහද හමුවක් පසුගිය 14 දා කොළඹ දී පැවැත්විණි.Monash විශ්ව විද්‍යාලයේ නියෝජ්‍ය උප කුලපති (ජාත්‍යන්තර සම්බන්ධීකාරක) මහාචාර්ය ස්ටෙෆ්නි ෆහේ, ව්‍යාපාර සහ ආර්ථික විද්‍යා පීඨයේ මහාචාර්ය සහ පර්යේෂණ අංශයේ උප පීඨාධිපති ගැරී මැගී සහ කළමනාකරණ අංශ ප්‍රධාන මහාචාර්ය ඉයන් මැක්ලෆ්ලින් ඇතුළු එම විශ්ව විද්‍යාලයේ ජ්‍යෙෂ්ඨ නිලධාරි මඩුල්ලක් ඊට සහභාගි වූහ. Monash විශ්ව විද්‍යාලයීය කළමනාකරණ අංශයේ නියෝජ්‍ය අධ්‍යාපන අධ්‍යක්ෂිකා, සහය මහාචාර්ය රමණී සමරතුංග පවසන පරිදි Monash විශ්ව විද්‍යාලය යනු ජාත්‍යන්තරය තුළ තම ශ්‍රේෂ්ඨත්වය උදෙසා ඉතා ඉහළ ජනපි‍්‍රයතාවයකින් යුත් විශ්ව විද්‍යාලයක් වන හෙයින්, සිසුන් එහි අධ්‍යාපනය ලැබීමට ඉතා ඉහළ උනන්දුවක් දක්වයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aj1301065</link>
    <topic>HP නෝට්බුක් පරිගණක පෙළ තවත් පුළුල් වෙයි</topic>
    <author/>
    <content>HP නෝට්බුක් පරිගණක පෙළ තවත් පුළුල් වෙයිHP සමාගම පාරිභෝගික මෙන්ම ව්‍යාපාරික අවශ්‍යතා වෙනුවෙන් වන අති නවීන තාක්ෂණය කැටි කළ සැහැල්ලු සහ සිහින් Ultrabook පද්ධතීන් සහ Sleekbook සමඟ සිය සම්මානනීය නෝට්බුක් පරිගණක මාලාව තවදුරටත් පුළුල් කරයි.HP සමාගමේ නැගී එන වෙළෙඳපොළ පිළිබඳ ප්‍රවර්ධන සහ අලෙවිකරණ කළමනාකරු ක්‍රිස්ටියන් රෙයිස් මහතා සඳහන් කළේ” HP Folio සහ HPEnvy Spectre සාර්ථකත්වය කරා ගෙන යමින් අපි ක්ෂේත්‍රයේ පුළුල්තම Ultrabook පරිගණක එකතුවක් පාරිභෝගිකයා වෙත ලබා දෙනවා.පාරිභෝගිකයින් සඳහා මෙන්ම ව්‍යාපාරික අවශ්‍යතා වෙනුවෙන් හඳුන්වා දී ඇති අපගේ පුළුල් වූ HP Ultrabook පද්ධතීන් සහ HP Sleekbook පරිගණක විශිෂ්ට නිර්මාණාත්මක සංකල්පයක් තුළ සවිමත් ක්‍රියාකාරීත්වයක්, ගුණාත්මක බවින් ඉහළ සේවාවක් සමඟ වින්දනීය අත්දැකීමක් ලබා දෙනවා” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aj1301066</link>
    <topic>ගිගා බයිට් අල්ට්‍රා ඩියුරබල් 4 ක්ලැසික් මදර්බෝඩ් මෙරටට</topic>
    <author/>
    <content>ගිගා බයිට් අල්ට්‍රා ඩියුරබල් 4 ක්ලැසික් මදර්බෝඩ් මෙරටටඊසි ඉන්ෆොටෙක් විසින් “ගිගා බයිට් අල්ට්‍රා ඩියුරබල් 4 ක්ලැසික්” මදර්බෝඩ් මෙරට පාරිභෝගිකයින් වෙත බෙදා හැරීම අරඹන ලදි. ඒ අනුව ඊසි ඉන්ෆොටෙක් පූර්ණ මදර්බෝඩ් පෙළක් මෙරට බෙදා හරී.ඊසි ඉන්ෆොටෙක් ලෝකයේ ඉහළම පිළිගැනීම ලැබූ වෙළෙඳ නාමවල දේශීය හවුල්කරුවා වෙමින් මෙරට තරගකාරී තොරතුරු තාක්ෂණයේ සහ පාරිභෝගික ඉලෙක්ට්‍රොනික භාණ්ඩ වෙළෙඳපොළේ වඩාත් ආකර්ෂණීය සැපයුම්කරුවා ලෙස වර්ධනය විය.ඊසි ඉන්ෆොටෙක් සතු දීපව්‍යාප්ත දැවැන්ත බෙදා හැරීමේ ජාලය ප්‍රමුඛ වෙළෙඳ නාම හිමිකරුවන්ට විශාල වාසි රැසක් සලසයි. එය ඔවුන්ගේ නිෂ්පාදන පැය 24 ක් තුළ දිවයින පුරා රැගෙන යයි.ගිගා බයිට් අල්ට්‍රා ඩියුරබල් 4 ක්ලැසික් ප්‍රධාන තාක්ෂණික කරුණු හතරක් පිළිබඳ සැලකිල්ලට ගනිමින් නිර්මාණය කර ඇති අතර ඒවා පරිගණක මුහුණදිය හැකි අනතුරු වලින් ආරක්ෂා කරයි.ගිගා බයිට් සමාගමේ දකුණු ආසියානු ව්‍යාපාර කළමනාකරු ඇලන් සූ මහතා, බෙදා හැරීමේ සහතිකපත් ඊසි හෝල්ඩිංග්ස් හි සාමාන්‍යාධිකාරී මූල්‍ය සහ මෙහෙයුම් යසිර් නිසාම් මහතාට ලබා දෙමින්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aj1301067</link>
    <topic>රෙඩ් ලැන්ටන් උත්සවයේ දී</topic>
    <author/>
    <content>රෙඩ් ලැන්ටන් උත්සවයේ දීකොළඹ ගාලු මුවදොර හෝටලය මඟින් වාර්ෂිකව පවත්වනු ලබන නත්තල් විදුලි ආලෝකවත් කිරීමේ උත්සවය වන The red lantern vigil මෙවරත් ඉතා උත්කර්ෂවත් අන්දමින් පැවැත්විණ. එහිදී ගාලු මුවදොර හෝටලයේ සභාපති සංජීව ගාඩ්නර් මහතා තමා සහ පවුලේ සාමාජිකයින් උත්සව අවස්ථාවට එක්වූ අයුරු.රාජ්‍ය මුද්‍රණ නීතිගත සංස්ථාව මඟින් නිෂ්පාදන අභ්‍යාස පොත් අලුත් අවුරුද්ධ වෙනුවෙන් පාරිභෝගික ජනතාවට සහනදායි මිලකට ලබාදීමට පියවර ගෙන තිබේ.20% සිට 40% දක්වා වට්ටම් ලබාදීමට කටයුතු කර ඇත. ආකර්ෂණීය නිමාවකින් හා උසස් ප්‍රමිතියකින් අභ්‍යාස පොත් නිෂ්පාදනය කර ඇත. අලංකාර වෛර්ණ මාදිලි රැසකින් කවර සරසා වෙළෙඳපොළට නිකුත් කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aj1301068</link>
    <topic>සෙලාන් ස්මාර්ට් ලීස් නම්‍යශීලි ගෙවීම් ක්‍රමයක්</topic>
    <author/>
    <content>සෙලාන් ස්මාර්ට් ලීස් නම්‍යශීලි ගෙවීම් ක්‍රමයක්සෙලාන් ස්මාට් ලීස් හඳුන්වා දෙමින් ලීසිං පිළිබඳ අත්දැකීම් ඉහළ තලයකට ගෙන ඒමට සෙලාන් බැංකුව මෑතක දී සමත් විය.‘සෙලාන් ස්මාර්ට් ලීස්’ යනු කෙනෙකුගේ මාසික ආදයම අනුව නම්‍යශීලී ආකාරයෙන් ගෙවීමේ ප්‍රතිලාභ හිමිවන ලීසිං ක්‍රමයකි. මෙහිදී යම් ගනුදෙනුකරුවෙකුට ඉහළ ආදායම් ඇති මාසවල දී සිය මනාපය අනුව සම්මත ගෙවීමට වඩා වැඩියෙන් වාරිකය ගෙවීමට අවස්ථාව ඇත. ඉහළ ආදායම් ඇති මාසවල දී නියමිත වාරික මුදලට වඩා වැඩි ප්‍රමාණයක් ගෙවීමේ ප්‍රතිඵලයක් වශයෙන්, ඉතිරි කාල පරිච්ඡේදය සඳහා ගෙවිය යුතු වාරිකයේ අඩුවීමක් සිදු වනු ඇත.‘සෙලාන් ස්මාර්ට් ලීස්’ මඟින් මෝටර් කාර්, වෑන්, බස්, ලොරි, ට්‍රක් රථ, ද්විත්ව කාර්ය වාහන, යතුරු පැදි, යන්ත්‍රෝපකරණ ආදි ඕනෑම අවශ්‍යතාවක් වෙනුවෙන් ලීසිං පහසුකම් ලබා ගත හැකිය. රට පුරා විහිදුනු සෙලාන් බැංකු ශාඛා ජාලයෙන් ඔබගේ ආදායමට ගැළපෙන පරිදි ඔබ වෙනුවෙන්ම නම්‍යශීලී ලෙස සැකසුණු ලීසිං පහසුකම් පැය 24 ක් තුළ දී ලබා ගැනීමට හැකියාව තිබේ.  සියයට සීයක් දේශීය නිෂ්පාදනයක් වන එක්සලන්ට් ජංගම දුරකථන බැටරිය දැන් දේශීය වෙළෙඳපොළේ ඉහළ ඉල්ලුමක් පවතී.මසකට 50,000 ත්, 75,000 ත් අතර අලෙවියක් දක්වා ඇති මේ දේශීය ජංගම දුරකථන බැටරි අවුරුදු 7 - 10 ත් අතර ආයු කාලයකින් සමන්විත මේ බැටරි නිෂ්පාදනාගාරය කළුතර පිහිටා තිබෙන අතර එක්සලන්ට් බැටරි කර්මාන්ත සමූහයේ දැන් සිය දෙනකුට අධික පිරිසක් සේවය කරති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>06</day>
    </date>
    <link>http://www.silumina.lk/2013/01/06/_art.asp?fn=aj1301069</link>
    <topic>නව වසරේ සුබ ලකුණු</topic>
    <author>තාරක වික්‍රමසේකර</author>
    <content>නව වසරේ සුබ ලකුණුසතිය ආරම්භ වූයේ වසරේ අවසන් දිනය වන දෙසැම්බර් 31 වැනිදායි. පෙර සතිය අවසන් වූයේ ගනුදෙනු 4499 ක් වාර්තා කරමිනි. සතිය ආරම්භයේ දී එය 4924 ක් දක්වා ඉහළ ගියේ ය.දිනය මිලියනය ඉක්මවා කොටස් අලෙවි වූ සමාගම් අතර මුලර්ස් (1492936) ටෙක්ස්ටර්ඩ් ජර්සි (2241283) අමානා ටකාෆුල් (1719927) ඒසියා ඇසට් (1707498) ක් අලෙවි විය.මිල ඉහළ ගිය සමාගම් අතර සතොස මෝටර්ස් (පෙර දිනට සාපේක්ෂව රුපියල් 31.30 කින්) ඉන්ෆ්‍රැක්චර් (පෙර දිනට සාපේක්ෂව රුපියල් 35.70 කින්) ඉහළ ගියේ ය. ලයන් බෲවරි ද පෙර දිනට සාපේක්ෂව රුපියල් 15.00 කින් මිල ඉහළ ගියේ ය. මිල පහළ ගිය සමාගම් අතර කොටස් 100 ට වඩා අලෙවි වූ සමාගම් කැපී පෙනුණේ නැත.නව වසරේ වෙළෙඳ පොළ ගනුදෙනු ඇරැඹුණේ ජනවාරි 02 දිනය. දිනයේ කැපී පෙනෙන ලෙස ගනුදෙනු වාර්තා වූ සමාගම් අතර ශ්‍රී ලංකා අලෙවි වූ කොටස් ගණන 2712918 කි) ටෙස් ඇග්‍රො කොටස් 1770666 ක් ද නේෂන් ලංකා (3143897 ක්) නේෂන් ලංකා (WAR - CON 2013) කොටස් 2068023 ක් නවලෝක 1348922 ක් එස් එම් බී ලීසිං (ඡන්ද බලය රහිත) 2585323 ක් ඒසියා ඇසට් 4165602 ක් අලෙවි විය.එන්.ඩී.බී. කැපිටල් පෙර දිනට සාපේක්ෂව රුපියල් 56.40 කින් ආර්පිකෝ රුපියල් 14.00 කින් කළම්බු ෆාමසි රුපියල් 10.00 කින් ඉහළ ගියේ ය. ගනුදෙනු සාමාන්‍ය 8517 ක් දක්වා ඉහළ ගියේ ය.සමස්ත කොටස් මිල දර්ශකය පෙර සතියේ ඒකක 5607.13 ක් වූ අතර සතිය ආරම්භක සඳුදා එය ඒකක 5643.00 ක් දක්වා ද 2 වැනිදා ඒකක 5683.79 ක් දක්වා ද ඉහළ ගියේ ය.මිලංකා මිල දර්ශකය ද පෙර සතිය අවසානයේ ඒකක 5120.17 ක් සතිය ආරම්භයේදී ඒකක 5119.09 ක් විය. මිලංකා මිල දර්ශකය 2වැනිදා සිට ඉවත් කර ඇත.මේ අනුව වසර ආරම්භයේදී කොටස් වෙළෙඳ පොළේ ඉහළ යාමක් වාර්තා විය. මේ තත්ත්වය දිගටම පැවතියහොත් වෙළෙඳ පොළේ ආයෝජකයන්ගේ උනන්දුව වැඩි වී මේ තත්ත්වය තවත් සුවදායි වනු ඇතැයි වෙළෙඳ පොළ ආරංචි මාර්ග පවසයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=aa1301132</link>
    <topic>තුනෙන් දෙකක ඡන්දයකින්  ජනතාව දිනුම්</topic>
    <author/>
    <content>අගවිනිසුරුවරියට විරුද්ධව ඉදිරිපත් කර ඇති දෝෂාභියෝගයේදී ඇය වරදකරු කරමින් ඉදිරිපත් කර තිබූ විශේෂ පාර්ලිමේන්තු කමිටු වාර්තාව පිළිබඳ පැවැති දින දෙකක විවාදය අවසානයේ පාර්ලිමේන්තුවේදී එයට වැඩි ඡන්ද 106. ක් ලැබීමෙන් සම්මත කෙරිණි.යෝජනාවට පක්ෂව ඡන්ද155 ක් ද විපක්ෂව ඡන්ද49 ක් ද ලැබිණි. අගවිනිසුරුවරිය ධූරයෙන් ඉවත් කිරීම සඳහා ආණ්ඩුක්‍රම ව්‍යවස්ථාව අනුව ගෙන ගිය පාර්ලිමේන්තු ක්‍රියාදාමය මෙයින් අවසානයකට පැමිණ ඇති බව නීති විශාරදයෝ පෙන්වා දෙති.මේ අනුව ශිරාණි බණ්ඩාරනායක අගවිනිසුරුවරිය ධූරයෙන් ඉවත් කිරීම සඳහා ආණ්ඩු ක්‍රම ව්‍යවස්ථාවේ 107 (2) අනුව නියමයක් කිරීමට ජනාධිපතිතුමාට දැන් ව්‍යවස්ථාව අනුව ඉඩ සැලසී ඇතැයි ද එම නීති අංශ පෙන්වා දෙයි.ව්‍යවස්ථාවේ 107 (2) වගන්තිය අනුව කියැවෙන්නේ යම්කිසි විනිශ්චයකාරවරයකු ධූරයෙන් ඉවත් කිරීම සඳහා ඔප්පු වී ඇති විෂම පැවැත්මක් පිළිබඳව නොපැමිණි මන්ත්‍රීවරයන් ද ඇතුළුව පාර්ලිමේන්තුවේ මුළු මන්ත්‍රීවරයන් සංඛ්‍යාවෙන් බහුතර සංඛ්‍යාවක් විසින් සම්මත කරන ලද පාර්ලිමේන්තුවේ යෝජනාවක් ජනාධිපතිවරයා වෙත ඉදිරිපත් කරනු ලැබීමෙන් පසු ජනාධිපතිවරයා විසින් කරන නියමයකින් එම විනිශ්චයකාරවරයා ඉවත් කිරීමට හැකිවෙයි.අගවිනිසුරුවරිය ඉවත් කිරීමේ යෝජනාව අසා සතුටට පත්වූ කොළඹ ඇතුළු බොහෝ ප්‍රදේශවල ජනතාව රතිඤ්ඤා පත්තු කරමින් සතුට පළ කරනු දක්නට ලැබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=aa1301133</link>
    <topic>තෛපොංගල් හෙට</topic>
    <author/>
    <content>ආදරයේ හා කරුණාවේ මංගල්‍යය ලෙස හින්දු බැතිමතුන් හඳුන්වන තෛපොංගල් දිනය හෙටට (14) යෙදී තිබේ.තෛපොංගල් උත්සවයේ චාරිත්‍රයනට අනුව දෙවියන්ගේ සිට සතා සිව්පාවා දක්වා සැමදෙනාටම එකලෙසින් ගරුත්වය දැක්වීම හෙවත් සමානාත්මතාව පිළිබඳ උතුම් පණිවුඩය කියාදෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=aa1301134</link>
    <topic>මර්වින් සිල්වාකැලණිය සංවිධායක ධූරයෙන් ඉල්ලා අස්වෙයි</topic>
    <author/>
    <content>මහජන සම්බන්ධතා හා මහජන කටයුතු ඇමැති ආචාර්ය මර්වින් සිල්වා මහතා කැලණිය සංවිධායක ධූරයෙන් ඉල්ලා අස්වී ඇතැයි ජනාධිපති මාධ්‍ය ලේකම් කාර්යාලය නිවේදනය කරයි.මහින්ද රාජපක්ෂ ජනාධිපතිතුමා එම ඉල්ලා අස්වීම බාරගෙන ඇතැයි ද එම නිවේදනයේ වැඩිදුරටත් සඳහන් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=aa1301135</link>
    <topic>ප්‍රතිඵල නිකුත් වීමෙන් පසු කැවුම් කිරිබත් කති රට පුරා රතිඤ්ඤා හඬ</topic>
    <author/>
    <content>අගවිනිසුරු ශිරාණි බණ්ඩාරනායක මහත්මියට එරෙහි දෝෂාභියෝග යෝජනාව සම්මත වීමේ පුවත සැලවූ සැණින් අගවිනිසුරු නිල නිවෙස ඉදිරිපිට උපවාසයේ නිරතව සිටි ගෝල්ඩන් කී තැන්පත්කරුවන් සුරැකීමේ සංවිධානයේ සාමාජිකයෝ කැවුම්, කෙසෙල්, කිරිබත් කමින් සිය සතුට ප්‍රකාශ කළහ.අගවිනිසුරුතුමිය ගෝල්ඩන් කී තැන්පත්කරුවන්ට අසාධාරණයක් කළ බවටත් එම නිසා ඇයට වහාම අගවිනිසුරු ධූරයෙන් ඉවත් වන ලෙසත් බල කරමින් ගෝල්ඩන් කී තැන්පත්කරුවෝ සුරැකීමේ සංවිධානය විසින් මේ උපවාසය ආරම්භ කොට තිබිණි.මේ අතර අගවිනිසුරුවරියට එරෙහිව පාර්ලිමේන්තුවේ දී ඉකුත් සිකුරාදා බහුතර ඡන්දයෙන් සම්මත වූ යෝජනාව පිළිබඳ පුවත කනවැකුණු රටපුරා මහජනතාව ජනමතය ජයගත්තා යයි රතිඤ්ඤා දල්වමින් ප්‍රීති ඝෝෂා නඟමින් වීථි බැස සතුට පළ කළහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=aa1301136</link>
    <topic>රිසානා බිලිවුණේ ෂර්යා නීතියටයි</topic>
    <author/>
    <content>රිසානා නෆීක් තමාගේම දියණියක හැටියට සලකා ඇයට පනවා ඇති මරණ දණ්ඩනය ඉවත්කර ඇය නිදහස් කර දෙන්නැයි මහින්ද රාජපක්ෂ ජනාධිපතිතුමා සවුදි රජතුමාට අන්තිම වරටත් ඉල්ලීමක් ඉදිරිපත් කළ බවත් ජනාධිපතිතුමාගේ මේ ඉල්ලීම සවුදි රජතුමාට ඉටුකිරීමට බැරිවුණේ ඒ රටේ බලාත්මකව පවතින ෂර්යා නීතිය නිසා යයි ද මාධ්‍ය ප්‍රකාශක ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි. මේ අතර රිසානා නෆීක් වෙනුවෙන් ඇයගේ පවුලේ අයට ශ්‍රී ලංකා විදේශ සේවා නියුක්ති කාර්යාංශය මඟින් නව නිවෙසක් තනා දීමට තීරණය කර තිබේ.රිසානාගේ හිස ගසා මරණයට පත්කිරීමෙන් පසු එම පවුලේ තත්ත්වය විමසා බැලීමට ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාධිලංකාර මහතා ද පසුගියදා එහි ගියේයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=aa1301137</link>
    <topic>එල්ල වූ චෝදනා බරපතළයි</topic>
    <author/>
    <content>- මෛත්‍රිපාලරටේ අධිකරණ පද්ධතියේ ප්‍රධාන තනතුර වන අගවිනිසුරු ධූරයට එරෙහිව එල්ල වූ චෝදනා ඉතාම බරපතළයි. නමුත් එහි බලගතු බව නොසලකා විපක්ෂය මේ සිදුවීම දේශපාලනීකරණය කොට විවිධ දේශපාලන අර්ථකථන ලබා දුන්නා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=aa1301138</link>
    <topic>දෝෂාභියෝග පාර්ලිමේන්තු කාර්ය භාරය අවසන්</topic>
    <author/>
    <content>- රාජිතමේ දෝෂාභියෝගය නිසා රට අවුල් කිරීමට හෝ කුමන්ත්‍රණවලට ඉඩක් නැතැයි ද ධීවර හා ජලජ සම්පත් ඇමැති දොස්තර රාජිත සේනාරත්න මහතා පවසයි.දැන් අගවිනිසුරුවරියට විරුද්ධව තිබෙන දෝෂාභියෝගය පාර්ලිමේන්තුවේ වැඩි ඡන්දයෙන් සම්මත වී අවසානයි. ආණ්ඩුක්‍රම ව්‍යවස්ථාවේ ප්‍රතිපාදන අනුව ඉහළ විනිසුරුවරුන් පිළිබඳ දෝෂාභියෝගයකදී සිදුවිය යුතු පාර්ලිමේන්තු කාර්ය භාරය දැන් අවසන් යැයි ද හෙතෙම වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=aa1301139</link>
    <topic>පැය එක හමාරකින් තීන්දු දුන්නේ කොහොමද?</topic>
    <author/>
    <content>- විමල්පාර්ලිමේන්තුවේ නිවාඩු කාලයේදී පාර්ලිමේන්තුව රැස් වුණේ නැහැ. ඒත් අධිකරණයේ නිවාඩු කාලයේදී අගවිනිසුරුවරියගේ පෙත්සම විභාග කිරීමට අගවිනිසුරුවරිය අභියාචනාධිකරණය රැස් කළා. එදා අභියාචනාධිකරණයේදී නීතිපතිතුමා ගෙන ආ එකම තර්කයක්වත් අභියාචනාධිකරණය ගණන් ගත්තේ නෑ. නීතිපති සාක්ෂිය එදින සවස 2.30 ට අවසන් වුණා.නමුත් එදින සවස 4.00 ට අභියාචනාධිකරණ නඩු තීන්දුව ප්‍රකාශයට පත් වුණා. පැය එකහමාරෙන් නඩු තීන්දුව ප්‍රකාශයට පත් වුණා. එහෙම නඩු තීන්දු දෙන්නේ කොහොමද? අගවිනිසුරුවරිය විසින් අධිකරණයේ බලය තමන්ගේ පෙත්සම විභාගයට නිර්ලජ්ජිතව පාවිච්චි කළා. ඒක සාධාරණ ද කියලා අපි අහනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=aa13011310</link>
    <topic>ලෝගුවට වැසුණු වැරැදි හෙළි වුණා</topic>
    <author/>
    <content>- වාසුරටේ පොඩි මිනිසුන්ගේ වැරැදි පෙනෙනවා. ඒත් ලොකු මිනිසුන්ගේ වැරැදි ලෝගුවට වැහිලා තියෙන්නේ. හැබැයි රටේ ලොකු උදවියගේ ලෝගු පාර්ලිමේන්තුවේදී අපි ගලවනවා. ඒ ලෝගු ගලවා දමා ඔවුන්ගේ වැරැදි රටට හෙළි කරනවා. ඒ වගේ ම ව්‍යවස්ථාවේ බලය යටතේ ඒ ඉහළ තනතුරු දරන අයගේ තනතුරු අහිමි කරනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=aa13011311</link>
    <topic>අගවිනිසුරුවරිය ඉවත් කෙරේවි</topic>
    <author/>
    <content>- පවිත්‍රාඅගවිනිසුරුවරිය සිදු කර තිබූ සියලුම විෂමාචාර ක්‍රියාවන් අගවිනිසුරු ධූරයේ ගෞරවය කෙළෙසා තිබෙනවා. අගවිනිසුරුවරියට එරෙහිව එල්ල වුණු සියලුම විෂමාචාර චෝදනා ඔප්පු වුණා. ඒ නිසා ඇය අගවිනිසුරු ධූරයෙන් ඉවත් කෙරේවි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=aa13011312</link>
    <topic>පාර්ලිමේන්තුවේ  ස්වාධිපත්‍යය තහවුරු වුණා</topic>
    <author/>
    <content>- ජී.එල්.අගවිනිසුරුවරියට එරෙහි දෝෂාභියෝගය විමර්ශනයට පත් කළ පාර්ලිමේන්තු තේරීම් කාරක සභාවට එරෙහිව අභියාචනාධිකරණය විසින් සර්ටියෝරාරි රිට් ආඥාවක් නිකුත් කළ ද දෝෂාභියෝග යෝජනාව විවාද කොට එය තුනෙන් දෙකේ බහුතර ඡන්දයෙන් සම්මත වීමෙන් පාර්ලිමේන්තුවේ ස්වාධිපත්‍යය තහවුරු වූ බව විදේශ කටයුතු ඇමැති මහාචාර්ය ජී.එල්.පීරිස් මහතා පවසයි.අභියාචනාධිකරණය උත්සාහ කළේ පාර්ලිමේන්තුවේ දෝෂාභියෝග ක්‍රියාදාමය නිෂ්ප්‍රභා කිරීමට බවත් එහෙත් එය වසර 300ක් පුරා වර්ධනය වූ නීතියේ සම්ප්‍රදායන්ට සහ නීතියට විරුද්ධ බව ද ඇමැති පීරිස් මහතා පෙන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=aa13011313</link>
    <topic>දැයට කිරුළෙන් පාරවල් හදන්න රුපියල් මිලියන 22000 ක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමෙවර දැයට කිරුළ වෙනුවෙන් ප්‍රවාහන හා මාර්ග සංවර්ධනය සඳහා රුපියල් දස ලක්ෂ 22013 ක මුදලක් වෙන්කර ඇති බව දැයට කිරුළ සංවිධායක කමිටු සභාපති ඇමැති රංජිත් සියඹලාපිටිය මහතා පවසයි.ඒ අනුව මාර්ග සංවර්ධනයට වැඩිම මුදලක් වෙන්කර ඇත්තේ පොලොන්නරුව දිස්ත්‍රික්කයටය. ඒ මුදල රුපියල් දස ලක්ෂ 11424 කි. මේ යටතේ පොලොන්නරුව දිස්ත්‍රික්කයේ මාර්ග රැසක් දැන් ඉදිවෙමින් පවතී. අරලගංවිල - මහඔය මාර්ගය ඒ අතර ප්‍රධාන තැනක් ගනී. මඩකළපුව දිස්ත්‍රික්කයට ද මෙවර දැයට කිරුළ යටතේ මාර්ග හා ප්‍රවාහන කටයුතු සංවර්ධනයට රුපියල් දස ලක්ෂ 4488 වැය කරන බව ද රංජිත් සියඹලාපිටිය මහතා පවසයි.මීට අමතරව ත්‍රිකුණාමලය දිස්ත්‍රික්කයේ දැයට කිරුළ යටතේ රුපියල් දස ලක්ෂ 3331 ක වියදමින් මාර්ග ඉදිකිරීම් කටයුතු සිදු කෙරේ.අම්පාර දිස්ත්‍රික්කයේ මාර්ග හා ප්‍රවාහන කටයුතු සඳහා දැයට කිරුළ වැඩ සටහන යටතේ රුපියල් දස ලක්ෂ 2770 ක් වැය වෙන බව ද රංජිත් සියඹලාපිටිය මහතා පෙන්වා දෙයි. මහඔය - මඩකළපුව මාර්ගයේ නව පාලම් 5 ක්ද මේ යටතේ ඉදිවෙමින් පවතී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=aa13011314</link>
    <topic>ගිය වසරේ පැරසිටමෝල් පෙති මිලියන 820 ක් ගිලලා</topic>
    <author>සුනිල් දයා අල්විස්</author>
    <content>සුනිල් දයා අල්විස්ඉකුත් වසරේ මෙරට ජනතාව වේදනානාශක පැරසිටමෝල් පෙති මිලියන 820 ක් භාවිතයට ගෙන ඇතැයි සෞඛ්‍ය අමාත්‍යාංශය කියයි. 2011 දී රජයේ රෝහල් හා සෞඛ්‍ය්‍ය ආයතනවලින් නිකුත් කැරුණු පැරසිටමෝල් පෙති ප්‍රමාණය මිලියන 570 කි.2011 වසර හා සැසඳීමේ දී එය මිලියන 250 ක වැඩිවීමක් පෙන්නුම් කරන අතර මෙතරම් ප්‍රමාණයක පැරසිටමෝල් පෙති සංඛ්‍යාවක් භාවිතයට ගැනීම ගැන සෞඛ්‍ය අමාත්‍ය මෛත්‍රීපාල සිරිසේන මහතා ද පුදුමයට පත්වී ඇති අතර මීට හේතු වූ කරුණු ගැන සොයා බැලීමක් කරන ලෙස ද අමාත්‍යවරයා සෞඛ්‍ය බලධාරීනට උපදෙස් දී ඇති අතර අවශ්‍යතා හා සීමාව සැලකිල්ලට ගෙන පැරසිටමෝල් නිකුත් කරන ලෙස ද ඇමැතිවරයා වැඩිදුරටත් උපදෙස් ලබා දී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=aa13011315</link>
    <topic>ඉදිරියටත් වැස්ස - නායයෑම්</topic>
    <author/>
    <content>ඉදිරි දිනවලදීත් උතුරු පළාත හැර අනික් සියලු පළාත්වලට තවදුරටත් වැසි ඇතිවීමට ඉඩ ඇතැයි කාලගුණ විද්‍යා අධ්‍යක්ෂ ජනරාල් එස්.එච්. කාරියවසම් මහතා පවසයි.ඊසාන දිග මෝසම හා නැෙඟනහිරින් ඉහළ තෙතමනය කින් යුත් සුළං ධාරා පැමිණීම හා රට අවට මුහුදේ කැලඹිලි තත්ත්ව ඇතිවීම නිසා මේ වැසි ඇතිවීම සිදුවෙන බව ද කාරියවසම් මහතා පැවසීය.මේ අතර මේ දිනවල පවතින අධික වර්ෂාව නිසා නුවරඑළිය, මහනුවර, මාතලේ, බදුල්ල වැනි දිස්ත්‍රික්කවල නායයෑම් ඇතිවීමට ඉඩකඩ ඇති බව ජාතික ගොඩැනැඟිලි පර්යේෂණ සංවිධානයේ නායයෑම් අංශ ප්‍රධාන ආර්. එම්. එස්. බණ්ඩාර මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=ab1301133</link>
    <topic>රිට් ආඥාවකින් පාර්ලිමේන්තුවේ බලය ඉක්මවා යන්නට අධිකරණයට බැහැ</topic>
    <author>දයා ඩී. ෆොන්සේකා</author>
    <content>හිටපු අගවිනිසුරු සරත් නන්ද සිල්වාමම මුලින්ම කැමැතියි ඔබතුමාගේ අවධානය යොමු කරන්නට මේ අගවිනිසුරු වරියට එරෙහි දෝෂාභියෝගය පදනම් කොට ශ්‍රේෂ්ඨාධිකරණය දී තිබෙන අර්ථනිරූපණය කොයි වගේ එකක් ද යන්න ගැන.එයට මූලික කරුණු කීපයක් සඳහන් කරන්නට වෙනවා. මේ ක්‍රියාවලියේ නොයෙක් අවස්ථා පිළිබඳ ජනතාවගේ ප්‍රශ්න මතු වී තිබෙනවා.මෙහිදී ශ්‍රේෂ්ඨාධිකරණය විනිසුරුවන්, අභියාචනාධිකරණ විනිසුරුවන් සම්බන්ධයෙන් විනය බලයක් තියෙනවා. සමහරුන්ගේ වැරැදි මතයක් තියෙනවා මෙය අධිකරණ බලයක් කියල. මෙතන තියෙන පටලැවිල්ල ඒකයි. මුලින්ම එය නිරාකරණය කරගත යුතුයි. අප සියලු දෙනාටම රැකියාව සම්බන්ධයෙන් තියෙනවා සේවා කොන්ත්‍රාත්තුවක්. ඒ සේවාදායකයා හා ස්වාමියා අතර ගනුදෙනුවක්. හැමතැනම එහෙමයි. සෑම සේවා කොන්ත්‍රාත්තුවකම තියෙනවා විනය බලයක්. එය අධිකරණ බලයක් නොවෙයි.රජයේ සේවකයන් පිළිබඳ විනය බලය තියෙන්නේ රාජ්‍ය සේවා කොමිෂන් සභාවට. ඒකත් අධිකරණ බලයක් නෙවෙයි. විනය බලයක්.අධිකරණ ක්ෂේත්‍රය ගත්තොත් එහි ඉන්නවා පහළ මට්ටමේ සේවකයන්, පහළ අධිකරණවල විනිසුරුවරුන් ආදීන්. ඔවුන් පිළිබඳ විනය බලය තියෙන්නේ අධිකරණ සේවා කොමිෂන් සභාවට. ඒකත් විනය බලයක් මිස අධිකරණ බලයක් නොවෙයි. විශේෂයෙන්ම මහාධිකරණ විනිසුරුවන් සම්බන්ධයෙන් පත්කිරීමේ බලය තියෙන්නේ ජනාධිපතිතුමාට. ජනාධිපතිතුමා එය කරන්නේ අධිකරණ සේවා කොමිසමේ නිර්දේශ සලකා බලා. ඔවුන් ඉවත් කිරීමේ බලය තියෙන්නෙත් ජනාධිපතිතුමාට. එතුමා එය කරන්නේත් අධිකරණ සේවා කොමිෂන් සභාවේ නිර්දේශ අනුවයි.පාර්ලිමේන්තු මණ්ඩලයක්ඉහළ විනිසුරුවරුන් එනම් අභියාචනාධිකරණයේ ශ්‍රේෂ්ඨාධිකරණයේ විනිසුරුවරුන් සම්බන්ධයෙන් පත්වීමේ බලය ඇත්තේ ද ජනාධිපතිතුමාටයි. ඒත් එතුමා එය කරන්නේ පාර්ලිමේන්තු මණ්ඩලයක නිර්දේශ මත. දැන් සාකච්ඡා කරගෙන යන්නේ ඉවත් කිරීමේ බලය ගැනයි. ඒකත් තිබෙන්නේ ජනාධිපතිවරයාට. ජනාධිපතිගේ ඉවත් කිරීමේ බලය ව්‍යවස්ථාවෙන් සීමා වෙලා තියෙනවා. එසේ සීමා වී ඇත්තේ අධිකරණයේ ස්වාධිපත්‍යය සුරක්ෂිත කිරීමටයි. ඒ සීමා කිරීම ව්‍යවස්ථාවේ 107 වැනි වගන්තියේ සඳහන් වෙනවා. අභියාචනාධිකරණයේ හෝ ශ්‍රේෂ්ඨාධිකරණයේ විනිශ්චයකරුවෙකු ඉවත් කරනවා නම් විනය බලය ක්‍රියාත්මක වෙනවා නම් ඒ සඳහා දෝෂාභියෝගයක් ඉදිරිපත් විය යුතුයි. අවම වශයෙන් පාර්ලිමේන්තුවේ මන්ත්‍රීවරුන් ගෙන් තුනෙන් එකක් වත් එයට අස්සන් කර තිබිය යුතු ය කියා එහි සඳහන් වෙනවා. ඒ වගේම ඒ ඉවත් කිරීම සම්බන්ධයෙන් චෝදනා පැහැදිලිව සඳහන් කළ යුතුයි කියා ද සඳහන් වෙනවා.මෙයින් පාර්ලිමේන්තුව කරන්නේ මේ චෝදනා පිළිබඳව දැනුම්වත් කිරීමක් පමණයි. පාර්ලිමේන්තුව පැමිණිලි කරුවන් නොවෙයි.එහිදී පාර්ලිමේන්තුවේ ක්‍රියාවලිය කෙසේ විය යුතු ද යන්න පිළිබඳව 107 වගන්තියේ තියෙනවා. ඒ සම්බන්ධයෙන් පාර්ලිමේන්තුවට ව්‍යවස්ථාවෙන් අභිමතයක් දී තිබෙනවා. ඒ සඳහා නීතියක් පැනවිය යුතුයි නැත්නම් ස්ථාවර නියෝගයක් පැනවිය යුතුයි.1978 ව්‍යවස්ථාවේ තමයි මෙය මුලින්ම සඳහන් වෙන්නේ. ඊට පෙර විමර්ශන ආදිය තිබුණේ නැහැ. 1978 ව්‍යවස්ථාවෙන් තමයි විනිශ්චයකාරවරුන්ට තවත් සුරක්ෂිත බවක් දුන්නේ.එයින් තමයි මුලින්ම විමර්ශනයක් කළ යුතුයි කියා අභිමතයක් ඇති කළේ. විමර්ශනයේ බලය සම්පූර්ණයෙන්ම පැවරුණේ පාර්ලිමේන්තුවටයි. නීති මඟින් හෝ ස්ථාවර නියෝග මඟින් මේ විමර්ශනය සිදුවිය යුතු ආකාරයත් විමසිය යුත්තේ පාර්ලිමේන්තුවයි.1978 මේ ව්‍යවස්ථාව පැනවුවට පසු තමයි නෙවිල් සමරකෝන් අග්‍රවිනිශ්චයකාර තුමාට එරෙහි දෝෂාභියෝගය ගෙනාවේ. එතකොට පාර්ලිමේන්තුවේ නිසි ක්‍රියාවලියක් තිබුණා. පාර්ලිමේන්තුව ස්ථාවර නියෝග පැනවූවා 1984 අපි‍්‍රයෙල් මාසේ 5 දා තමයි ඒ ස්ථාවර නියෝග අනුව එහි විමර්ශන පාර්ලිමේන්තු තේරීම් කාරක සභාවට පැවරුණේ. ඒ පැහැදිලි ක්‍රියාවලියක්. එය සිදුවී දැන් අවුරුදු 30 ක් වෙනවා.වරදවා තේරුම් ගැනීමක්දැන් තමා මේ අර්ථ විවරණ ප්‍රකාශයන් මතු කරල තියෙන්නේ. මේ අග්‍රවිනිසුරු වරියට එරෙහි මේ දෝෂාභියෝගය ගෙනැල්ලා තේරීම් කාරක සභාවට දැමු අවස්ථාවේ දී පැමිණිලි කරුවන් 7 දෙනෙක් අභියාචනාධිකරණයට කරුණු ඉදිරිපත් කළා. මෙහිදී වරදවා තේරුම් ගැනීමක් සිදුවී තිබෙනවා.ශ්‍රේෂ්ඨාධිකරණයෙන් කථානායකවරයාට නියෝගයක් නිකුත් කරන්නට පෙර එසේ නියෝගයක් නිකුත් කිරීමට ශ්‍රේෂ්ඨාධිකරණයට බලයක් ඇත්දැයි යන්න විමර්ශනය කළ යුතුව තිබුණා.ශ්‍රේෂ්ඨාධිකරණයට අර්ථ විවරණයක් සඳහා යම් ප්‍රකාශයක් යොමු වුණා. එහිදී ශ්‍රේෂ්ඨාධිකරණය කියා සිටියේ මෙය විසඳීමට නීතිය මඟින් පාර්ලිමේන්තුවට බලයක් නැති බවයි. එහෙත් ආණ්ඩුක්‍රම ව්‍යවස්ථාවේ 107 වගන්තියේ පැහැදිලිව සඳහන් වෙනව මෙවන් ප්‍රශ්නයක් විසඳිය යුත්තේ නීතිය මඟින් හෝ ස්ථාවර නියෝග මඟින් හෝ කියලා.ඒත් ශ්‍රේෂ්ඨාධිකරණයෙන් මේ ‘හෝ’ කියන කොටස කපා හැරල. මෙය නම් නියම අර්ථ නිරූපණයක් හැටියට මා දකින්නේ නැහැ.අපි අධිකරණයට ඉතා ගෞරවයෙන් කියනවා අර්ථ නිරූපණයන් කරනකොට ඉතා සීරුවෙන් කළ යුතුය. ඒ වගේ ම මේ අධිකරණ විමර්ශනය කළේ දින දෙකක් තුළදී. හදිසියේ කලබලයෙන් දෙසැම්බර් 14 හා 15 දින දෙකේ. දෙසැම්බර් 15 සිට අධිකරණය නිවාඩු ලබා තිබුණා. මේ අර්ථ නිරූපණයේ දිනය සටහන් වන්නේ ජනවාරි 1 දා හැටියටය. මේ අධිකරණයේ නිවාඩු සමය.ව්‍යවස්ථා සංශෝධන බලය පාර්ලිමේන්තුවටව්‍යවස්ථාවක් සංශෝධනය කිරීමේ පරම බලය තියෙන්නේ පාර්ලිමේන්තුවට. පාර්ලිමේන්තු ව්‍යවස්ථාවේ මුල් වගන්ති තුනේ එය සඳහන් වෙනවා. පාර්ලිමේන්තුවේ ඇත්තේ ජනතා පරමාධිපත්‍ය බලය එය භුක්ති විඳීමේ ආකාරය ද එහි සඳහන් වෙනවා. ජනතාවගේ ව්‍යවස්ථාදායක බලය ඇත්තේ ජනතාව විසින් තෝරා පත්කර ගනු ලබන මන්ත්‍රීවරුන්ගෙන් සමන්විත පාර්ලිමේන්තුවට බව එහි සඳහන් වෙනවා. ව්‍යවස්ථා බලයක් අධිකරණයට නැහැ. ජනතාව තම පරමාධිපත්‍ය භුක්ති විඳින්නේ පාර්ලිමේන්තුව මඟින්.75 හා 76 වගන්තිවල ව්‍යවස්ථාදායක බලය ක්‍රියාත්මක වන අයුරු සඳහන් වෙනවා. ජනතාව සතු පරමාධිපත්‍ය බලය අන් සතු නොකළ යුතු ය යනුවෙන් මේ වගන්ති ගැන බලන්න ඕන. පාර්ලිමේන්තුව මේ නීති හරියට ක්‍රියාත්මක කළ යුතුයි. වෙන අයෙකුට පාර්ලිමේන්තුව සතු බලය පැවරිය නොහැකිය. පාර්ලිමේන්තු බලය ඉක්මවා යන්නට අධිකරණයට බැහැ. එකිනෙකාගේ බලය ඉක්මවා යාමට තැත් කිරීමෙන් වෙන්නේ නැති අර්බුදයක් ඇතිවීමයි.රීට් ආඥාවක් යනු කුමක් ද?රීට් ආඥාවක් යනු කුමක් ද කියල පැහැදිලි කරනවානම්.ඒක හොඳයි රිට් ආඥාව ගැන දැන ගන්න එක. රිට් ආඥාව යනු 140 වැනි වගන්තිය ආණ්ඩුක්‍රම ව්‍යවස්ථාවේ. එහි සඳහන් වෙනවා මෙහෙම “කවර හෝ මුල් අවස්ථා අධිකරණයක හෝ විනිශ්චාධිකරණයක හෝ වෙනත් ආයතනයක වාර්තා සෝදිසි කිරීමට සහ පරීක්ෂා කිරීමට ද නීතිය අනුව තහනම් නියෝගයක් හෝ රිට් ආඥාවන් පැනවීමට හෝ මුල් අවස්ථා අධිකරණයනට හෝ ශ්‍රේෂ්ඨාධිකරණයට හෝ වෙනත් ආයතනයනට හෝ තැනැත්තකුට විරුද්ධව ප්‍රදානය කිරීමට හෝ නිකුත් කිරීමට සම්පූර්ණ බලය සහ අධිකාරිය ආණ්ඩුක්‍රම ව්‍යවස්ථාවේ විධි විධානවලට යටත්ව අභියාචනාධිකරණයට ඇත්තේය.මෙයින් අභියාචනාධිකරණයට බලය පැවරුණාට එය පැවරී ඇත්තේ නීතිය අනුව ආණ්ඩුක්‍රම ව්‍යවස්ථාවට යටත්වයි. නීතිය යනු පාර්ලිමේන්තුවේ සම්මත නීතියක්. රිට් ආඥා යනු බ්‍රිතාන්‍ය නිකුත් කරන ලද අධිකරණ නියෝග බ්‍රිතාන්‍යයේ ඒවා නිකුත් කළේ රජතුමා විසින්. දැන් එහෙම නැහැ. දැන් බ්‍රිතාන්‍යයේ රිට් ආඥා නිකුත් කිරීමේ බලය යටත් විජිතයන් වශයෙන් අපේ රටේ ශ්‍රේෂ්ඨාධිකරණයට ද ලැබුණා. එය ලැබුණේ 1948 සෝල්බරි ව්‍යවස්ථාවෙන්.ආණ්ඩුක්‍රම ව්‍යවස්ථාවේ රිට් ආඥා පනත සඳහන් වුණේ නැහැ එය පැවරුණේ ශ්‍රේෂ්ඨාධිකරණයට. මෙය සාමාන්‍ය නීතියේ බලයක් හැටියටයි තිබුණේ. එය ඉතා වැදගත්. 1972 ව්‍යවස්ථාවෙ එය සඳහන් වූයේ නැහැ. එහි එය පැවතුණේ යුක්තිය පසිඳලීමේ පනතක් හැටියට. එයත් පැවරුණේ ශ්‍රේෂ්ඨාධිකරණයට. 1978 ව්‍යවස්ථාව අනුව මේ බලය ලබාගත්තේ ආණ්ඩුක්‍රම ව්‍යවස්ථාවට. ඉන්පසු අලුතින් නිර්මාණය වූ අභියාචනා අධිකරණයකට මෙය පැවරුණා. වෙන නීතියක් නැහැ. අභියාචනා අධිකරණයට පැවරෙද්දි මෙහි සඳහන් වෙනවා “නීතියට අනුව“ හා ආණ්ඩුක්‍රම ව්‍යවස්ථාවට යටත්ව යනුවෙන්.මෙයට අලුතින් නීතියක් සම්පාදනය කිරීමට පාර්ලිමේන්තුවේ අවශ්‍යතාවක් තියෙනවා. දැන් 1978 ආණ්ඩුක්‍රම ව්‍යවස්ථාවේ මේ නීතිය සංශෝධනය වුණේ නැහැ.මෙහිදී අපේ අභියාචනාධිකරණය නිකුත් කළ රිට් ආඥාවේ දී මේ නීතියට අනුව මිස ආණ්ඩුක්‍රම ව්‍යවස්ථාවට යටත්ව කියන කොටස සලකා බලා නැහැ.140 වගන්තියඒ වගේම ආණ්ඩුක්‍රම ව්‍යවස්ථාවේ 140 වගන්තියේ හැටියට මීට ‘පාර්ලිමේන්තුව‘ ඇතුළත් වනවා යැයි අර්ථ නිරූපණය වනවා ද යන්න ප්‍රශ්නයක්.එහි සඳහන් වන්නේ “කවර හෝ මුල් අවස්ථා අධිකරණයක හෝ විනිශ්චාධිකරණයක හෝ කවර හෝ වෙනත් ආයතනයක්” ඒ හා සමාන වෙනත් ආයතනයක යනුවෙනි.මෙහි “අධිකරණය හෝ වෙනත් ආයතනයක්” කිව්වා ම එයට ‘පාර්ලිමේන්තුව‘ අයත් නැහැ. එය ඉතාම බරපතළ කරුණක්. මෙතන සඳහන් වෙලා තියෙන්නේ සුළු ආයතන පිළිබඳව මිස පාර්ලිමේන්තුව ගැන නොවෙයි. මා ගෞරවයෙන් කියන්න ඕන. මෙහිදී සුළු ආයතන යන්නට පාර්ලිමේන්තුව අර්ථකථනය කිරීම වැරැදියි. කෙසේවත් ම ඊට එකඟ වෙන්න බැහැ.මෙහිදී පාර්ලිමේන්තුවේ වාර්තාවක් අභියාචනාධිකරණයට ගෙන්න ගන්න බැරි බවත් සඳහන් කළ යුතුයි.මෙය නරක පූර්වාදර්ශයක්. එසේ නම් මේ මඟින් අභියාචනාධිකරණයේ එක් විනිශ්චයකාරවරයකුට හෝ පාර්ලිමේන්තුවේ වාර්තාවක් ගෙනත් එය රිට් ආඥාවක් මඟින් අහෝසි කරන්න පුළුවන් වෙනවා. ඇත්තෙන් ම මට නම් එවන් තත්ත්වයක් ගැන නීතිඥයෙකු වශයෙන් හිතන්නවත් බැහැ. මේ වැදගත් කරුණු ගැන හිතන්නෙවත් නැතුව තමයි මෙයට යොමු වෙලා තියෙන්නේ.සීමා කිරීම් දෙකක්මෙවන් අවස්ථාවකදී පාර්ලිමේන්තුව මේ රිට් ආඥාව ප්‍රතික්ෂේප කිරීමෙන් පසුව ඇතිවන තත්ත්වය හා එහි පූර්වාදර්ශය පිළිබඳ ගැටලුව කෙසේ වේවි ද?මෙතැන සීමා කිරීම් දෙකක් තියෙනවා. නීතියක් පැනවීමට බලය තියෙන ආයතනයටම එරෙහිව රිට් ආඥාවක් පැනවීමයි මෙහි ඇති ගැටලුව. මුලින් නියෝගයක් ගන්න ඕන මෙහෙම නීතියක් පනවන්න කියලා. නීතියක් නැතිව නීතියක් පැනවීමට බලය ඇති ආයතනයට එම ආයතනයේ නීති අහෝසි කරනවා යැයි කීම බරපතළ තත්ත්වයක්.ඒ වගේම ආණ්ඩුක්‍රම ව්‍යවස්ථාවේ 107-3 ව්‍යවස්ථාවට යටත්ව තමයි මේ අධිකරණ බලය ක්‍රියාත්මක විය යුත්තේ. එතකොට මේ බලය ක්‍රියාත්මක කරන්න බැහැ. එක් අතකින් අධිකරණයට බලයක් තියෙනවා, අනික් අතින් පාර්ලිමේන්තුවටත් බලයක් තියෙනවා. පාර්ලිමේන්තුවට තියෙන බලයේ එහෙම සීමා කිරීමක් නැහැ. 107 වගන්තියේ සුවිශේෂී බලයක් තියෙනව පාර්ලිමේන්තුවට. එහෙත් අභියාචනා අධිකරණයට ඒ බලය තියෙන්නේ ආණ්ඩුක්‍රම ව්‍යවස්ථාවට යටත්වයි. සීමා පනවලයි. එතකොට 140 වගන්තිය ක්‍රියාත්මක වෙන්නෙත් 107 - 3 වගන්තියට යටත්වයි. මේ සීමා කිරීමේ දෙකටම මේ රිට් ආඥාව අහුවෙනවා. මෙය වැදගත් ප්‍රශ්නයක් සදාචාරයටත් ඇතුළත් වෙනවා. මෙය පාර්ලිමේන්තුවේ විෂය පථයට ඇතුළත් දෙයක් බවත්, අධිකරණය මෙයට ඇඟිලි ගැසිය යුතු නැති බවත් අපට දැන් පැහැදිලියි.හත් දෙනාගේ පැමිණිල්ලමෙතන අධිකරණය අර්ථ නිරූපණයට මුලින්ම යොමු වුණේ හත් දෙනෙක් ගොනු කළ පැමිණිල්ලයි. අපේ නිරූපණය, නිරූපණය වන්නේ අග්‍රවිනිශ්චයකාර තුමිය ගැන. අග්‍රවිනිශ්චයකාර තුමිය තමයි මේ තීන්දුව දුන්නු විනිශ්චය මණ්ඩලය පත් කළේ. අග්‍රවිනිශ්චයකාර තුමිය ඉදිරිපත් කළ පෙත්සමේ පෙත්සම්කරු ලෙස සඳහන් වන්නේ මේ පරිදියි, “ගෞරවනීය ආචාර්ය උපතිස්ස අතපත්තු බණ්ඩාරනායක වාසල මුදියන්සේ රාලහාමිලාගේ ශිරානි මාලා බණ්ඩාරනායක ශ්‍රී ලංකා අධිකරණයේ අග්‍රවිනිශ්චයකාර තුමිය” යනුවෙනුයි. එහි ලිපිනයත් අගවිනිසුරු නිල නිවසයි. මෙහි පෙත්සම් කරු අගවිනිසුරු. නිල බලය උපයෝගී කරගෙනයි මේ පෙත්සම ඉදිරිපත් කරන්නේ. අග්‍රවිනිශ්චයකාර තුමියගේ කාර්යාලය තියෙන්නේ පස්වැනි තට්ටුවේ අභියාචනාධිකරණය තියෙන්නේ තුන්වැනි තට්ටුවේ. තමාගේ පූර්ණ නිල බලය අරගෙන තමන්ගේ තනතුර දාල තුන්වැනි තට්ටුවේ තියෙන අභියාචනාධිකරණයට කරන අණදීමක් වගෙයි මේ පැමිණිල්ල.දැන් මෙහි සදාචාරාත්මක බවක් කොහෙද තියෙන්නෙ. පෙත්සම විභාග කරන්නේ අග්‍රවිනිශ්චයකාර තුමියම පත්කරපු අභියාචනාධිකරණ විනිසුරුවරු. මෙය මා ඉතා ගෞරවයෙන් කියා සිටිනවා විනිශ්චයකාරවරු මීට වඩා සීරුවෙන් ක්‍රියා කළ යුතුයි. අර මුලින් නඩු දැමු හත්දෙනාගේ නඩුවේ තීන්දුව මෙයට බද්ධ කරලයි දීල තියෙන්නෙ.එහෙම කළ යුතු නැහැ. අර හත්දෙනාගෙ නඩුවේ තීන්දුව ප්‍රකාශයට පත්කරල ඉවර වෙලයි මෙහි තීන්දුව දිය යුතුව තිබුණේ. දැන් මේ තීන්දු දෙකම එකට බද්ධ කරලයි තීන්දුව දීල තියෙන්නේ.නීතියට පටහැනි දෙයක්මෙය සම්පූර්ණයෙන්ම නීතියට පටහැනි දෙයක්. මෙය තාම හරියට හෙළිදරව් වෙලා නැහැ.මාත් පුදුම වුණේ මේ පෙත්සම්කරුගේ ‘විස්තරය’ දුටුවමයි. “මා තමා අගවිනිසුරු මා ඉන්නේ මගේ නිල නිවසේ. මමයි පෙත්සම් කරු” මෙයින් හැඟෙන්නේ තමන්ම පත්කළ විනිසුරුවරුන් ලවා ආඥාවක් ලබා ගැනීමට තැත් කිරීමක් ලෙසයි.කෙසේ වෙතත් මේ දෝෂාභියෝගය පිළිබඳව තීන්දුව දීමේ බලය ඇත්තේ ජනාධිපතිතුමාටයි. එතුමා එය සිදු කරන්නේ පාර්ලිමේන්තු කොමිටියේ නිර්දේශය මතයි.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=ab1301131</link>
    <topic>කාන්තාවන් පිටරට යැවීමේදී සැලකිලිමත් වෙන්න</topic>
    <author>චන්දන බණ්ඩාර</author>
    <content>ජනපති උපදෙස් දෙයිජනාධිපතිතුමා පසුගිය බදාදා පාර්ලිමේන්තුවට පැමිණියේ හදිසියේමය. ”සර්! අද සභාව කල්තබන අවස්ථාවේ විවාදය තියෙන්නෙ ගංවතුර ගැන.” ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ කීවේය. ”ඒවට නං අපි උපරිම විදිහට වැඩ කළානේ. අර රිසානා මරලා. හරිම අපරාධයක්” කියමින් සිය වේදනාබර හැඟීම් පිට කළේ පාර්ලිමේන්තුවේ ජනාධිපති කාර්යාලයේ අසුනක වාඩි වෙමිනි.ජනාධිපතිවරයාගේ පැමිණීම දැනගත් දිනේෂ් ගුණවර්ධන, නිමල් සිරිපාල ද සිල්වා, අනුර ප්‍රියදර්ශන යාපා, මහින්දානන්ද අලුත්ගමගේ, ජගත් පුෂ්පකුමාර ඇතුළු මැති – ඇමැතිවරු පිරිසක් එතැනට පැමිණියහ. ජනාධිපතිතුමා ඔවුන්ට කීවේ රිසානා මරා දැමීමේ සිද්ධිය ගැනය.”අපි හැම උත්සාහයක්ම ගත්තා තමයි. එහේ නීතිය තදින්ම ක්‍රියාත්මක වුණා. මේ සිද්ධිය ගැන හිතල අපි කාන්තාවන් රට යැවීමේදී සැලකිලිමත් වෙන්න ඕනෑ” ජනාධිපතිතුමා කීවේ ඩිලාන් පෙරේරා ඇමැතිවරයාට පාර්ලිමේන්තුවට පැමිණ ඉක්මනින් ප්‍රකාශයක් කරන ලෙසට ද උපදෙස් දෙමිනි.”අපි හිතුවේ සර් දෝෂාභියෝග විවාදය නිසා හෙට අනිද්දා එයි කියල” තවත් ඇමැතිවරයෙක් කීය.“අගවිනිසුරුවරියගේ ප්‍රශ්නය සාමාන්‍ය මිනිස්සුන්ට ප්‍රශ්නයක් නෙවෙයි. මගෙන් ගමේ එක්කෙනෙක් ඇහුව ඇමැතිතුමා කවුද මේ සී.ජේ. කියන්නෙ කියල” අමාත්‍ය මහින්දානන්ද අලුත්ගමගේ කීවේය.”ජේ.ආර්., ප්‍රේමදාස පාලන කාලවලදි මේ වගේ ප්‍රශ්නයක් ආව නම් විසඳුම් දෙන්නෙ මේ විදිහට නෙවෙයි. ඒකත් මිනිස්සු කියනවා” අමාත්‍ය දිනේෂ් ගුණවර්ධන කියද්දී අනුර යාපා අමාත්‍යවරයා කීවේ මේ තරම් පැහැදිලි චෝදනා තියෙද්දිත් අගවිනිසුරුතුමිය ධූරයේ රැඳී සිටීමට ගන්නා උත්සාහය හරිම පුදුම සහගත බවය.”ඕවයෙ පිටුපස නොයෙක් බලවේග තියෙනවා. ඒවත් හෙට අනිද්දා එළියට ඒවි. ජේ.ආර්.පී.සූරියප්පෙරුම මන්ත්‍රීවරයා කීය.මේ අතර කුමරසිරි හෙට්ටිගේ ගේ දුරකථනයට ඇමතුමක් ආවේ පාර්ලිමේන්තුවේ සිට එළියට ගොස් සිටි නාමල් රාජපක්ෂ මන්ත්‍රීවරයාගෙනි.”අයියා අපේ තාත්තා ඇවිල්ලද?යි විමසමිනි. “ඔව්! ඔව්! ඇවිල්ල. ඉක්මනින් එන්න” හෙට්ටිගේ කියද්දී ඊයෙත් තාත්තා උපදෙස් දුන්නෙ පාර්ලිමේන්තු දවස්වල පාර්ලිමේන්තුවෙ ඉන්න කියලයි. අහිංසක සීය කෙනෙක්ගෙ නඩුවක වැඩක ඉන්නෙ. මං ඉක්මනින් එනවා කියාය.ජනාධිපතිවරයා පැයකට වැඩි කාලයක් පාර්ලිමේන්තුවේ ජනාධිපති කාර්යාලයේ රැඳී සිටිමින් ඉන් පිටත්වූයේ තවත් සාකච්ඡා කීපයක් සඳහා සහභාගි වීමේ අරමුණිනි.පළාත් පාලන ආයතන ජාතික සමුළුව සහ ස්වර්ණ පුරවර සම්මාන ප්‍රධාන උත්සවය අරලිය ගහ මන්දිරයේ දී පසුගියදා පැවැත්විණි. එහිදී ජනාධිපතිතුමා පළාත් පාලන ආයතන වර්තමානයේ සිදුකරනු ලබන මෙහෙය ගැන සිහිපත් කළේය.”කොළඹට සීමා වී තිබුණු සංවර්ධනය ගමට ගෙන ගොස් ගම සංවර්ධනය කරන්නට එදා කටයුතු කරන විට ඇතැමුන් මැදමුලන චින්තනය යැයි කියමින් සිනාසුණා” ජනාධිපතිතුමා පළාත් පාලන ආයතන ජාතික සමුළුව අමතමින් ප්‍රකාශ කළේය.ඇත්ත වශයෙන්ම අද පළාත් සභාව, ප්‍රාදේශීය සභාව සහ නගර සභාව ගම්වාසීන්ට විශාල ජනතා සේවයක් කරනවා. ඒ ඒ ක්‍ෂේත්‍රවල හොඳින් වැඩ කළ ජනතා සේවයේ යෙදුණ පිරිසකට තමයි අද මේ ත්‍යාග ප්‍රදානය කරනු ලබන්නේ. ජනතාව ඉන්නේ අපි වෙනුවෙන් නෙමෙයි අපි ඉන්නේ ජනතාව වෙනුවෙන්. එය මතක තබාගෙන වැඩ කළොත් අපෙන් විය යුතු යුතුකම හරියාකාරව ජනතාවට ඉටු වුණොත් ජනතාවට ද තමුන්නාන්සේලා අමතක වෙන්නේ නැහැ.” ජනාධිපතිතුමා කියා සිටියේය.එහි දී ජනාධිපතිතුමා තවදුරටත් ගමේ සංවර්ධනය උදෙසා මහින්ද චින්තනය මඟින් ලබා දුන් පොරොන්දු සිහිපත් කළේය. “එදා අපි මහින්ද චින්තනය පදනම් කරගෙන කීවා කොළඹ තිබෙන සංවර්ධනයම ගමට ගෙන යනවා කියලා. වසර 5000කට වැඩි කාලයක් පුරා ලංකාවේ තිබුණු ආර්ථික සංවර්ධනය විශාල පෙරළියක් සිදු කළා. ගමේ සිටින ජනතාවගෙන් සියයට අසූවක් පොදු ජනතාව වෙනුවෙන් ඉටු කළ යුතු වගකීමක් හැටියටයි මා සලකන්නේ” ජනාධිපතිතුමා කියා සිටියේය.”මේවා කරන්නේ ගමට බලය ලබා දෙන්නයි. එතකොටයි ගමත් සමඟ හොඳින් එකතුවෙන්නේ. ආණ්ඩුව හරි වැඩක් කළත් වැරැදි වැඩක් කළත් ඒක පෙන්වන්නේ තමුන්නාන්සේලා. ඒ නිසයි තමුන්නාන්සේලා ශක්තිමත් කරන්න හදන්නේ. ගමේ සිදුවෙන දැවැන්ත වෙනස්කම් පළමුවෙන්ම පේන්නේ තමුන්නාන්සේලාටනේ. අද ගමේ අධ්‍යාපනය, ආර්ථිකය හා සාමාජික වශයෙන් අද සාමජය දියුණු වෙමින් පවතිනවා.” ජනාධිපතිතුමා තවදුරටත් පළාත් පාලන ආයතන ජාතික සමුළුව සහ ස්වර්ණ පුරවර සම්මාන උලෙළ අමතමින් එසේ කියා සිටියේය.ජනාධිපතිතුමාගේ ප්‍රධානත්වයෙන් ආණ්ඩු පක්ෂ පාර්ලිමේන්තු කණ්ඩායම් රැස්වීම ගිය සඳුදා ජනාධිපති ලේකම් කාර්යාලයේදී පැවැත්විණි. එම අවස්ථාවට රජය නියෝජනය කරන සියලුම පක්ෂවල පාර්ලිමේන්තු මන්ත්‍රිවරු එක්ව සිටියහ. එහිදි විශේෂයෙන් ම සාකච්ඡාවට ගැනුණේ දෝෂාභියෝග යෝජනාව පිළිබඳ විවාදයේදී ඡන්දය ලබාදීම පිළිබඳව විවිධ අදහස් පැන නැඟී තිබීම සම්බන්ධයෙනි.එහිදි මුලින්ම නැගී සිටියේ මන්ත්‍රි ඒ.එච්.එම්. අස්වර්ය. “ජනාධිපතිතුමනි, දෝෂාභියෝගය පිළිබඳ ගැටලුවේදී එ.ජ.නි.ස යේ අපි හැමෝම එක මතයක ඉන්නේ කියලා ප්‍රතිඥාවක් දෙන්ඩ ඕනේ.” ඒ.එච්.එම්. අස්වර් මන්ත්‍රිවරයා කියා සිටියේය.”මේ වනතුරු එක්සත් ජනතා නිදහස් සන්ධානයේ සාමූහික වගකීම පළුඳු වෙලා නැහැ. මම විශ්වාස කරනවා දෝෂාභියෝගය පිළිබඳ ප්‍රශ්නයේදී සියලු දෙනාම ඒ සාමූහික වගකීම රකීවි කියලා. සන්ධානයට අස්සන් කරපුදා සිට මේ වෙනකල් ඒ සාමූහිකත්වය පළුදු වෙලා නැහැ.” ජනාධිපතිතුමා අස්වර් මන්ත්‍රිවරයාට කියා සිටියේය.ඉන්පසුව ආණ්ඩු පක්ෂ මන්ත්‍රි කණ්ඩායමේදී නැඟී සිටියේ ලංකා සමසමාජ පක්ෂය නියෝජනය කරන කෑගල්ල දිසා එ.ජ.නි.ස මන්ත්‍රී වයි.ජී. පද්මසිරිය. “ජනාධිපතිතුමනි අපේ පක්ෂය ඇතුළේ මොන මති මතාන්තර තිබුණත් මේ වෙලාවෙ පාර්ලිමේන්තුව උත්තරීතර කියන එකයි මගේ හැඟීම. ඒ නිසා පක්ෂය විරුද්ධ වුණත් මම දෝෂාභියෝගයට පක්ෂව ඡන්දය දෙනවා.” වයි.ජී. පද්මසිරි මන්ත්‍රිවරයා කියා සිටියේය.එමෙන් ම දෝෂාභියෝගය පිළිබඳ යෝජනාව පාර්ලිමේන්තුවේ විවාදයට ගැනෙන කාලයේදි ආණ්ඩු පක්ෂයේ සියලුම මන්ත්‍රිවරුන් පාර්ලිමේන්තුවේ සිටිය යුතු බව ආණ්ඩු පක්ෂයේ ප්‍රධාන සංවිධායක ඇමැති දිනේෂ් ගුණවර්ධන කියා සිටියේය.පැය දෙකහමාරකට වැඩි කාලයක් පැවැති ආණ්ඩු පක්ෂ කණ්ඩායම් රැස්වීමේදී වැඩි අවධානය යොමුව තිබුණේ දෝෂාභියෝගය සහ දිවි නැඟුම පනත් කෙටුම්පත පිළිබඳවය.විදේශ කටයුතු අමාත්‍යවරයා විසින් පසුගිය සඳුදා විදේශ ලේකම්වරයා ඇතුළු විදේශ කටයුතු අමාත්‍යාංශයේ ජ්‍යෙෂ්ඨ නිලධාරිහු කීපදෙනෙක් හදිසියේ කැඳවනු ලැබූහ. ඔවුන් පැමිණෙන විට අමාත්‍යවරයා රැඳී සිටියේ සිය කාර්යාලයෙන් පිටතය. එම අනපේක්ෂිත කැඳවීමේ හේතුව නිලධාරීන් දැනගත්තේ එහි පැමිණි පසුවය.එම නිලධාරීන් සමඟ අමාත්‍යාංශයේ විවිධ අංශ හා දෙපාර්තමේන්තු වල චාරිකාවක් කරන්නටත් ඒවායේ නිලධාරින් හා කතාබස් කරන්නටත් ඇමැතිවරයාට අවශ්‍යව තිබිණි.අමාත්‍යවරයා අංශයෙන් අංශයට නිලධාරීන් සමඟ ඇවිද අඩුපාඩු පිළිබඳව විමසා බැලුවේය.ඉඩකඩ මදිකම නිසා ඇතැම් අංශයන්හි ලිපිගොනු තබා තිබුණේ එම කාර්යාල කාමරවලට පිටතය. විදේශ දූත මණ්ඩල පරිපාලන අංශයේ එසේ තබා තිබූ ලිපිගොනු ඉතා වටිනා ඒවා විය. අමාත්‍යාංශය අලුත් ස්ථානයකට ගෙන යන තෙක්, පිටතින් තබා ඇති ලිපිගොනු තැබීම සඳහා පොදු ගබඩාවක් භාවිතා කරන ලෙස නිලධාරීන්ට උපදෙස් දුන්නේය. ඇතැම් කාමර බිත්තිවල තීන්ත පතුරු ගැලවී වැටෙමින් තිබෙනු දුටු අමාත්‍යවරයා ඒ ගැනද ප්‍රශ්න කළේය.නඩත්තු අංශ නිලධාරීන් කියා සිටියේ කීපවතාවක්ම තීන්ත ආලේප කලත් බිත්තිවල තෙතමනය හා පැරණිකම නිසා එසේ සිදුවන බවය. අමාත්‍යාංශය දැනට පවත්වාගෙන යන්නේ වසර 82 කට වඩා පැරණි එකල සෙනෙට් සභාව පැවති ගොඩනැගිල්ලේය. 1972 දී එම ගොඩනැඟිල්ල ජනරජ ගොඩනැඟිල්ල වශයෙන් නම්කරනු ලැබ තිබේ. ඉඩකඩ මදිකම නිසා අමාත්‍යාංශය බත්තරමුල්ලට ගෙනියන්නට දැනට සැලසුම්කොට තිබෙන අතර නව ගොඩනැඟිල්ල ඉදිකොට අමාත්‍යාංශය එතැනට ගෙනියන තෙක් දුෂ්කරතා අවම කර ගනිමින් කටයුතු කරන මෙන් පීරිස් මහතා නිලධාරින්ට උපදෙස් දුන්නේය.එජාප උපදේශක කමිටු රැස්වීම ගිය සතියේ දී පැවැත්විණි. ඊට එජාප නායක රනිල් වික්‍රමසිංහ, එජාප නියෝජ්‍ය නායක සජිත් පේ‍්‍රමදාස, එජාප මහ ලේකම් තිස්ස අත්තනායක, ජෝශප් මයිකල් පෙරේරා සහ එජාප ජාතික සංවිධායක දයා ගමගේ එක්ව සිටියහ.එහිදී මුලින්ම සාකච්ඡාවට ගැනුණේ පක්ෂයේ විනය කඩ කළ ප්‍රාදේශීය සභා මන්ත්‍රීවරුන්ට එරෙහිව ගත යුතු ක්‍රියාමාර්ග ගැනය. ඒ අනුව පළාත් පාලන මන්ත්‍රීවරුන් ඉවත් කළ පසුව මන්ත්‍රී ලැයිස්තුවේ ඊළඟට සිටින මන්ත්‍රීවරු පත් කිරීමටය.මේ අතර ගිය සතියේ මැතිවරණ කොමසාරිස්වරයා විසින් දේශපාලන පක්ෂවල ලේකම්වරු මැතිවරණ මහලේකම් කාර්යාලයට කැඳවනු ලැබූහ. ඒ සාකච්ඡාවට එජාපය වෙනුවෙන් මහ ලේකම් තිස්ස අත්තනායක, පාර්ලිමේන්තු මන්ත්‍රී ජෝශප් මයිකල් පෙරේරා, රජය නියෝජනය කරමින් එජනිස මහලේකම් සුසිල් පේ‍්‍රමජයන්ත සහ තවත් පක්ෂ ලේකම්වරු එක්ව සිටියහ.එහිදී සාකච්ඡාවට ලක් කෙරුණේ ඉදිරි පළාත් පාලන මැතිවරණ සඳහා කොට්ඨාස නිර්ණය කිරීම මේ වන විට මැතිවරණ මහ ලේකම් කාර්යාලයේ විශේෂ කමිටු මඟින් සිදු කිරීම සහ ඊට දේශපාලන පක්ෂවල නියෝජිතයන් සම්බන්ධ කර නොගැනීම පිළිබඳව සියලුම දේශපාලන පක්ෂවල නියෝජිතවරු සිය විරෝධය දක්වා සිටියහ.“මම ඒ ගැන අවධානය යොමු කරන්නම්. එක් එක් දිස්ත්‍රික්කවල මැතිවරණ කොට්ඨාස සහ පළාත් පාලන ආයතන කොට්ඨාස වෙන් කිරීම සම්බන්ධ කමිටු පත්කොට තිබෙනවා. ඒ අයට දේශපාලන පක්ෂවල නියෝජිතයන් සමඟ අදහස් හුවමාරු කර ගැනීමට අවස්ථාව සලසා දෙන්නම්” මැතිවරණ කොමසාරිස්වරයා කියා සිටියේය.එජාප විනය කමිටුව එජාප නායකයාගේ ප්‍රධානත්වයෙන් ගිය සතියේ රැස් වීය. එහිදී එජාප විනය කමිටුව තීරණය කළේ එජාප මන්ත්‍රීවරුන් සම්බන්ධ විනය පරීක්ෂණ පෙබරවාරි මස 24 වෙනිදාට පෙර අවසන් කිරීමටය.ගිය සතියේ දී එජාප ගම්පහ දිසා ජ්‍යෙෂ්ඨ මන්ත්‍රීවරයකු වූ දිවංගත සරත්චන්ද්‍ර රාජකරුණා මන්ත්‍රීවරයාගේ වර්ෂ පූර්ණ පිංකමට එජාප නායකයා, මහ ලේකම්වරයා සහ එජාප හිටපු සභාපති මලික් සමරවික්‍රම ද එක්ව සිටියහ. එම පිංකම සඳහා පාර්ලිමේන්තු මන්ත්‍රී ජේ. ආර්. පී. සූරියප්පෙරුම ද එක්ව සිටියේය.එජාප සාමාජික ප්‍රවර්ධන වැඩසටහන ගිය සතියේ දී සිරිකොත එජාප මූලස්ථානයේ දී ආරම්භ වීය. එහිදී 2013 වසර සඳහා එජාපයේ මුල්ම සමාජික කාඩ්පත පිරිනැමුණේ එජාප මහලේකම්වරයා අතින් එජාප නායකයාටය. එහිදී එජාප නියෝජ්‍ය නායක සජිත් පේ‍්‍රමදාස වෙත සාමාජික කාඩ්පත පිරිනැමූයේ එජාප නායකයා අතිනි.ලෝකයේ දැවැන්තම පාරිසරික ක්‍රියාකාරකම වන මිහිකත හෝරාවේ නිර්මාතෘ ඇන්ඩි රිඩ්ලි පසුගිය දෙසතියේ සිටියේ සිය පවුලේ අය සමඟ මෙරට නිවාඩුවක් ගත කරමිනි. පසුගිය වසරේ දී මිහිකත හෝරාව සැමරූ ලොව පහළොස්වන රාජ්‍ය නායකයා වෙමින් මහින්ද රාජපක්ෂ ජනාධිපතිතුමා දැක්වූ දායකත්වයට කෘතවේදීත්වය පළ කිරීම සඳහා ඔහු පසුගිය සඳුදා ජනපති හමුවිය. එම හමුවට බස්නාහිර පළාත් පරිසර අමාත්‍ය උදය ගම්මන්පිල, මිහිකත හෝරාවේ ලංකාවේ නියෝජිත අබ්දුල් උවයිස් සහ පළාත් පරිසර අමාත්‍යාංශයේ ලේකම් එස්.ටී.කොඩිකාර යන අය ද එක්වූහ.මෙහි දී ඇන්ඩි පැවසුවේ පසුගිය සති දෙකේ ලංකාවේ ගත කළ බවත් දියුණු වෙන රටක් හැටියට පරිසරය රැකගැනීමට ලංකාව දක්වන උනන්දුව විස්මිත බවත් මේ පිළිබඳ ලෝකය දැනුම්වත් කළ යුතු බවත්ය. එහිදී ජනාධිපතිතුමා පැමිණිල්ලක ස්වරූපයෙන් පැවසුවේ ලංකාවේ යහපත් දේ කතාකිරීමට ජාත්‍යන්තර මාධ්‍ය අකැමැති බවයි. එදා කොටි කල්ලි ආයුධ මිලදී ගැනීමට යොදා ගත් මුදල අද භාවිතා කරන්නේ මාධ්‍ය මිලදී ගැනීමට බැවින් ලංකාව මානව හිමිකම් කඩ කරන රටක් ලෙස පෙන්වා දීමට මාධ්‍ය කටයුතු කරන බව ජනාධිපතිතුමා පැවසීය.එවිට ඇන්ඩි පැවසුවේ මිහිකත හෝරාව රැල්ලක් වනතුරු කිසිම ජාත්‍යන්තර සඟරාවක් හෝ රූපවාහිනී නාළිකාවක් තමන්ට උදව් නොකළ බවයි. ෆේස් බුක්, ගූගල් සහ යාහු වැනි නවීන මාධ්‍ය සහයෙන් තමන්ට ලෝකයේ ලොකුම පරිසර වැඩසටහන නිර්මාණය කිරීමට හැකි වූ බැවින් ලංකාව ද නවීන මාධ්‍ය කෙරෙහි යොමුවිය යුතු බව ඇන්ඩිගේ අදහස විය.මේ අතරේ තුන් හැවිරිදි ඇන්ඩිගේ පුතු ජනපතිතුමා වාඩිගෙන සිටි පුටුව යටට රිංගා ගත්තේය. එයට කනගාටුව ප්‍රකාශ කළ ඇන්ඩි පැවසුවේ තම පුතුට ජනපතිවරු ඉදිරියේ හැසිරී පුරුද්දක් නැති බවයි. නමුත් තමන්ට දරුවන් හොඳට හුරු බව පවසමින් දරුවා තමන් ළඟට ගත් ජනපතිතුමන් සෙල්ලම් බඩු පිරුණු මල්ලක් සිඟිති පුතුට තෑගි කළේය.පසුගියදා ප්‍රවාහන නියෝජ්‍ය අමාත්‍ය රෝහණ දිසානායක චීනයේ නිල චාරිකාවකට එක්විය. සංචාරය අතරතුර තම පැරණි හිතවතකු වූ චීනයේ ශ්‍රී ලංකා තානාපති රංජිත් උයන්ගොඩ සමඟ රාත්‍රී භෝජන සංග්‍රහයකට එක් විය. භෝජන සංග්‍රහය භුක්තිවිඳින අතරතුර දෙදෙනාටම එකවර ශ්‍රී ලංකාවෙන් දුරකථන ඇමතුමක් ලැබිණි. ඇමතුම අවසානයේ දුක්මුසු මුහුණින් ඇමැතිවරයා ඇමතූ තානාපතිවරයා “රෝහණ මට ලොකු කරදරයක් වෙලා. මං ඉක්මනට ලංකාවට යන්න ඕන” මේ පිළිබඳව විමසූ අමාත්‍යවරයාට දැනගත හැකි වූයේ තානාපතිවරයාගේ මව රෝහල්ගත වී සිටියදී මියගොස් ඇති බවයි.එය දැනගත් විගස රෝහණ දිසානායක අමාත්‍යවරයා මධ්‍යම පළාත් ආණ්ඩුකාරතුමා සහ සෞඛ්‍ය නියෝජ්‍ය අමාත්‍ය ලලිත් දිසානායක දුරකථනයෙන් අමතා හැකි ඉක්මනින් තම දායකත්වය සපයා සිටින ලෙස ඉල්ලා සිටියේය.ඒ වන විට ද සෞඛ්‍ය නියෝජ්‍ය අමාත්‍ය ලලිත් දිසානායක රෝහලට ගොස් අවශ්‍ය කටයුතු වෙනුවෙන් මැදිහත් වී සිටියේය. “ඔයාට විතරක් නෙවෙයි මටත් පුළුවන් තරම් ඉක්මනට ලංකාවට යන්න වෙලා. අනිවාර්යයෙන්ම සහභාගි වෙන්න ඕන රැස්වීමක් තියෙනවා කියල තමයි ජනාධිපති කාර්යාලයෙන් දැන් කෝල් එක ආවේ.”ඉන්පසු හැකි ඉක්මනින් දෙදෙනාම ලංකාවට පැමිණීම සඳහා ගුවන් යානා පිරික්සූ අතර චීනයේ සිට කොළඹට එකවර පැමිණිය හැකි ගුවන් යානයක් නැති වූ බැවින් ඒ අවස්ථාවේදී අමාත්‍යවරයාට චීනයේ සිට කොළඹ බලා පැමිණීමට අතරමඟ ගුවන්තොටුපළ දෙකකදී වෙනත් ගුවන් යානා දෙකකට මාරු වීමට සිදුවිය. ක්වාලාලම්පූර් සිට කොළඹ බලා පිටත්වීමට නියමිතව තිබූ ගුවන් යානය සඳහා තම හදිසි අවශ්‍යතාව පිළිබඳ ගුවන්තොටුපළ නිලධාරීන් දැනුවත් කර එම ගුවන් යානයට ගොඩවීමට හැකිවිය.අනතුරුව පැවති විශේෂ රැස්වීමේදී ඒ පිළිබඳව දැනගත් ඩලස් අලහප්පෙරුම අමාත්‍යවරයා “අන්න එහෙම තමයි රෝහණ ඉන්න ඕන. එනවා කිව්වොත් වෙලාවට එන්න ඕන. මට ආරංචි වුණා ක්වාලාලම්පූර්වලදි සිදුවූ දේ.” රෝහණ දිසානායක අමාත්‍යවරයා එවිට සිනාසී “මම එහෙම තමයි සීට් නැත්නම් ප්ලේන් එකේ ෆුට් බෝඩ් එකේ හරි නැඟලා අදාළ තැනට එනවා”යි කීවේය.ජාතික නිදහස් පෙරමුණේ දේශපාලන මණ්ඩලය හදිසියේ ම රැස්වූයේ එහි නායක විමල් වීරවංශ අධිකරණයට අපහාස කළ බවට චෝදනා කරමින් එක්තරා විපක්‍ෂ පළාත් සභා මන්ත්‍රීවරයකු ශ්‍රේෂ්ඨාධිකරණයට පැමිණිල්ලක් ඉදිරිපත් කළ බව දැනගැනීමට ලැබුණු නිසාය.”අගවිනිසුරුවරිය සහ එතුමියගේ ස්වාමිපුරුෂයා එතුමියගේ නැඟණියට සෙලින්කෝ සමූහ ව්‍යාපාරයට අයත්ව තිබූ ට්‍රිලියම් රෙසිඩන්සීස් නිවාස මිලදී ගන්නා ගනුදෙනුවේදී ශ්‍රේෂ්ඨාධිකරණය විසින් ගෝල්ඩන් කී තැන්පත්කරුවන්ගේ නඩුවේදී ලබා දුන් අතුරු නියෝග දෙකම කඩවී තිබෙනවා.මේ දේපළ විකිණීමේදී අධිකරණයේ ප්‍රකාශිත අවසර ලබා ගැනීම සහ උපරිම මිලට විකිණිය යුතුය යන අතුරු නියෝග දෙකම මෙහිදී කඩ වී තිබෙනවා. එතුමිය මිලියන 1.6 ක වට්ටමක් ලබා ගෙන තිබෙනවා. ඒ වට්ටම නිසා අර අහිංසක ගෝල්ඩන් කී තැන්පත්කරුවන්ට ලැබීමට තිබූ සහන ඔවුනට අහිමි වෙනවා නේද?තමන්ගේ ශ්‍රේෂ්ඨාධිකරණයේ, තමන් අහන නඩුවේ, තමන්ට කලින් ඒ නඩුව අහපු විනිසුරු මඩුල්ල ලබාදුන් නියෝග තමන් විසින් ම කඩ කළ අගවිනිසුරුවරිය තමයි අධිකරණයට අපහාස කොට ඇත්තේ. එහෙම නැතිව මේ අවනඩුව මේ රටට කෑගහලා කියන විමල් වීරවංශ සහෝදරයා මෙහිදී අධිකරණයට කිසිදු අපහාසයක් සිදු කර නැහැ.” පියසිරි විජේනායක හිටපු සංස්කෘතික කටයුතු අමාත්‍යවරයා දීර්ඝ වශයෙන් කරුණු පැහැදිලි කෙළේය.”කොටින්ගේ මරාගෙන මැරෙන බෝම්බ ප්‍රහාර ගැන නොසිතා කොටි පරදන ජන මතය මේ රටෙ ගොඩනඟන්න කැපවුණු විමල් වීරවංශ සහෝදරයා මේ අවස්ථාවේදීත් රට වෙනුවෙන් එවැනිම කාර්යභාරයක් ඉටු කරනවා. ඒ නිසා මේ හදන්නේ, අධිකරණයේ බලය පෙන්වා විමල් වීරවංශ සහෝදරයාගේ කට වහලා එන්.ජී.ඕ. කාරයන්ට, බෙදුම්වාදීන්ට ඕනෑ විදිහට ඔවුන්ගේ මෙහෙයුම ඉදිරියට ගෙන යන්න පාර කපා ගන්නයි.” පක්‍ෂයේ ප්‍රධාන ලේකම්, පි‍්‍රයන්ජිත් විතාරණ පෙන්වා දුන්නේය.”අපි කටවල් වැහුවොත් ජනතාව මොකුත් දන්නේ නැහැනේ. කැමැති කෙනෙක් ඕනෑම පෙත්සමක් දාන්න. ඕනෑම දඬුවමක් දෙන්න. අපි කට වහන්නේ නැහැ. මේ රට අස්ථාවර කරන්න මේ බලවේග කටයුතු කරන්නේ කොහොමද? මේක මාර්තු ජිනීවා මානව හිමිකම් මෙහෙයුමත් සමඟ සම්බන්ධ වෙලා තියෙන්නෙ කොහොමද? කියන ඇත්ත මේ රටේ ජනතාවට අපි අවබෝධකර දිය යුතුයි.එක අධිකරණයකට නොවෙයි අධිකරණ 100 කට ගෙන ගියත් සිරගෙවල් 1000 කට දැම්මත් අපි අපේ ජාතික වගකීම ඉටු කරන එක අත හරින්නේ නැහැ.” විමල් වීරවංශ ඇමැතිවරයා එහිදී අවධාරණය කළේය. එසේම එදිනම විශේෂ මාධ්‍ය හමුවක් පවත්වා ඒ බව ජනතාවට කීමට ද එහිදී තීරණය විය.එක්තරා පුද්ගලික රූපවාහිනී නාළිකාවකින් විකාශය වූ සජීවී රූපවාහිනී සංවාදයකදී ජනතා විමුක්ති පෙරමුණේ ප්‍රචාරක ලේකම් විජිත හේරත් විසින් සිදු කළැයි කියන අපහාසාත්මක ප්‍රකාශයක් පිළිබඳව ද මෙහිදී අවධාරණය යොමු විය.”තේරීම් කාරක සභා වාර්තාව ජනතාවට පෙන්වමින් එහි විමල් වීරවංශ සහෝදරයා අගවිනිසුරුවරියට බැණ වැදුණු බව සඳහන්ව ඇති බව දක්වමින් තමයි මේ අසත්‍ය ප්‍රකාශය ඔහු සිදු කළේ. ජනතාව රවටමින් විජිත හේරත් මන්ත්‍රීවරයා සිදු කළ අපහාසයට නීති මඟින් කටයුතු කළ යුතුව තිබෙනවා.” පියසිරි විජේනායක පෙන්වා දුන්නේය.ඒ අනුව, ඉහත අපහාසාත්මක ප්‍රකාශය සම්බන්ධයෙන් විමල් වීරවංශ ඇමැතිවරයා නීතිඥ කපිල ගමගේ මඟින් කෝටි 10 ක මුදලක් ඉල්ලා විජිත හේරත් මන්ත්‍රීවරයාට එන්තරවාසියක් යවා ඇත.ඉදිකිරීම්, ඉංජිනේරු සේවා, නිවාස හා පොදුපහසුකම් අමාත්‍යාංශය විසින් ජනමාධ්‍ය සහෘදයන් වෙනුවෙන් වාර්ෂිකව පවත්වන ලබන සුහද හමුව විමල් වීරවංශගේ සහභාගිත්වයෙන් පසුගිය අඟහරුවාදා බත්තරමුල්ල තලවතුගොඩ හෝටලයකදී පැවැත්විණි. ජනමාධ්‍ය සහෘදයන් තුන්සියයකට අධික පිරිසක් මේ සුහද හමුවට එක්ව සිටියහ.ඇමැති විමල් වීරවංශ සහ මාධ්‍ය සහෘදයන් අතර දිගු දේශපාලන කතාබස් මතු වුණු බවක් දක්නට නොලැබුණු අතර ආගිය තොරතුරු විමසමින් කා සමඟත් සුහදව කතාබස් කිරීමට අමාත්‍යවරයා කටයුතු කළේය.මධ්‍යම රාත්‍රිය ද ඉක්ම යන තෙක් පැවැති මේ සාදයේදී විමල් වීරවංශ මහතා මියුරු ගීත කිහිපයකින් මාධ්‍ය සහෘදයන්ට සංග්‍රහ කිරීමට ද අමතක නොකළේය.සබරගමු පළාතේ මාර්ග සංවර්ධනයට ජපන් අන්තර්ජාතික සහයෝගිතා එජන්සිය සබරගමු පළාත් සභාවට රුපියල් මිලියන 5109ක මුදලක් ලබා දී තිබිණි. ඒ යටතේ මහ ඇමැති මහීපාල හේරත් ගලිගමුව මැතිවරණ කොට්ඨාසයේ බෝගල සහ හීන්වැල්ල මාර්ග සංවර්ධනය කිරීමට වෙන්කළ මුදල රුපියල් මිලියන 412කි.වැඩ කටයුතු ආරම්භ කිරීමට මහ ඇමැති මහීපාල හේරත්, ඇමැති රංජිත් සියඹලාපිටිය, පාර්ලිමේන්තු මන්ත්‍රී කනක හේරත් සහ පළාත් සභා මන්ත්‍රී හර්ෂ සියඹලාපිටිය ද එක්වූහ.මාර්ග සංවර්ධනය සංකේතවත් කිරීමට මංගල පස් පිඩැල්ල කැපීමට බැකෝ යන්ත්‍රයක් ද ගෙනැවිත් තිබිණි.”මල්ලි නඟින්න බැකෝ එකට” මහීපාල හේරත් මහ ඇමැතිවරයා ගලිගමුව ආසන සංවිධායක රංජිත් සියඹලාපිටිය ඇමැතිවරයාට ඇරැයුම් කළේය. ඒ අනුව එහි ගොඩවූ සියඹලාපිටිය ඇමැතිවරයා රථයට ගොඩවෙන්නැයි පාර්ලිමේන්තු මන්ත්‍රී කනක හේරත්ට කීය.රංජිත් සියඹලාපිටිය හා කනක හේරත් එකම සුක්කානම හසුරවමින් බැකෝ යන්ත්‍රය පදවන අයුරු මහ ඇමැති මහීපාල හේරත් සහ පළාත් සභා මන්ත්‍රී හර්ෂ සියඹලාපිටිය අලුත කැපෙන පාරේ සිට බලාසිටියේ සිනාමුසුවය.”රංජිතුයි, කනකයි පාර්ලිමේන්තු ටීම් එක, මමයි හර්ෂයි පළාත් සභා ටීම් එක” මහීපාල හේරත් හර්ෂ සියඹලාපිටියට කීය. කනක හේරත් මහීපාල හේරත් ගේ පුතණුවන්ය. හර්ෂ සියඹලාපිටිය රංජිත් සියඹලාපිටිය ඇමැතිවරයාගේ සොහොයුරෙකි.පිට පිට දෙවරක් සබරගමු පළාත් සභාවට තේරී පත් හර්ෂ සියඹලාපිටියට මහීපාල හේරත් මහඇමැතිවරයාගේ මැදිහත්වීමෙන් පසුගිය දා උසස් වීමක් ද ලැබිණි. දැන් හර්ෂ සබරගමු පළාත් සභාවේ ආණ්ඩු පක්ෂයේ ප්‍රධාන සංවිධායකවරයාය.මේ උත්සව අතරතුර දැයට කිරුළ ප්‍රදර්ශනය ඉදිරියේ දී කෑගල්ල දිස්ත්‍රික්කයට ගෙන ඒමේ අවශ්‍යතාව මහීපාල හේරත් දැයට කිරුළ කමිටු සභාපති රංජිත් සියඹලාපිටියට කීය.මමත් ජනාධිපතිතුමාගෙන් ඉල්ලීමක් කරන්නම් මහඇමැතිවරයා වැඩිදුරටත් කීය.“ජනාධිපතිතුමා දැයට කිරුළ කෑගල්ලටත් දෙන බව කීවා. ඒත් මම මෙතැන්දි දේවාලේ කපුවා වගේ. කපුවම දෙවියන්ගෙන් යමක් ඉල්ලීම ඒතරම්ම හරි මදි” රංජිත් සියඹලාපිටිය කීය.වත්මන් සබරගමු පළාතේ සියම් නිකායේ මහනායක හෙට්ටිමුල්ලේ සිද්ධාර්ථ මාහිමිපාණන් වැඩවසන්නේ එම කුඹල්දිවෙල විහාරස්ථානයේය.මහින්ද රාජපක්ෂ මැතිතුමා අගමැති ධූරයට පත්ව කෑගල්ලට පළමුව පැමිණියේ ද, ජනාධිපති ධූරයට පත්ව කෑගල්ලට පළමුව පැමිණියේ ද මේ විහාරස්ථානයටය.රඹුක්කන, මැතිවරණ කොට්ඨාසයට අයත් එම විහාරයේ සාමණේර භික්ෂු පුහුණු මධ්‍යස්ථානයක් 2005 වසරේ ඇරඹියේ එවකට අගමැති මහින්ද රාජපක්ෂ මහතාගේ සහභාගිත්වයෙනි.එදා එම සුබ මොහොතින් සසුන්ගත වූ පල්ලේබාගේ වනරතන පොඩි හාමුදුරුවෝ මේ වන විට ජනකාන්ත කවි බණ දේශකයෙකි.උන්වහන්සේගේ කවි බණ ඇතුළත් පළමු සංයුක්ත තැටිය පසුගියදා කුඹල්දිවෙල විහාරස්ථානයේ පැවැති උත්සවයේ දී දොරට වැඩිණි.සංයුක්ත තැටිය නම් කර තිබුණේ “සච්චක දමනය” ලෙසය.එහි මංගල පිටපත පිළිගැනීමෙන් අනතුරුව මහ ඇමැති මහීපාල හේරත් සඳහන් කළේ පොඩි හාමුදුරුවෝ මේ කාව්‍ය බණ තැටිය සඳහා කාලීන මාතෘකාවක් තෝරාගෙන ඇති බවය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=ab1301132</link>
    <topic>ඉතාම කෙටි කාලයකදී දෝෂාභියෝග ක්‍රියාදාමය අවසන් වේවි</topic>
    <author>සංවාද සටහනසරත් පෙරේරා</author>
    <content>කොතලාවල ආරක්ෂක විශ්ව විද්‍යාලයේ නීති පීඨාධිපතිනීතීඥ ආචාර්ය ප්‍රතිභා මහානාමහේවාඅගවිනිසුරු හෝ ඉහළ විනිසුරු වරයෙක් ධුරයෙන් ඉවත් කිරීමේ දී ඒ පිළිබඳ පාර්ලිමේන්තු කමිටු වාර්තාව පාර්ලිමේන්තුවෙන් සම්මත වීම තවත් කඩඉමක් ජය ගැනීමක්. නමුත් එය අවසාන තීරණය නොවන බවත් ඒ පිළිබඳව අවසන් තීරණය ගත යුතුව ඇත්තේ ජනාධිපතිතුමා යැයි කොතලාවල ආරක්ෂක විශ්ව විද්‍යාලයේ නීති පීඨාධිපති නීතීඥ ආචාර්ය ප්‍රතිභා මහානාමහේවා මහතා පවසයි.අගවිනිසුරුවරියට විරුද්ධ දෝෂාභියෝගය පිළිබඳව සිළුමිණ සමඟ සම්මුඛ සාකච්ඡාවකට එක්වෙමින් ආචාර්යවරයා මේ ප්‍රකාශය කළේය. එහිදී ඇසූ ප්‍රශ්න කීපයක් හා ඒවාට ආචාර්ය ප්‍රතිභා මහානාමහේවා දුන් පිළිතුරු මෙසේ ය.අගවිනිසුරුවරියට විරුද්ධ දෝෂාභියෝගය සම්බන්ධ වරදකරුවකු කරමින් පාර්ලිමේන්තු තේරීම් කාරක සභාව ලබාදුන් වාර්තාව සිකුරාදා පාර්ලිමේන්තුවෙන් අනුමත වීම ගැන ඔබ කියන්නේ කුමක් ද?මුලින්ම කිව යුත්තේ මෙය සම්පූර්ණයෙන්ම ව්‍යවස්ථානුකූල නීත්‍යානුකූල කටයුත්තක්. මේ පිළිබඳ විශේෂ කමිටුවේ වාර්තාව පාර්ලිමේන්තුවේ බහුතර ඡන්දයෙන් අනුමත වීම මේ වැඩපිළිවෙළේ තවත් ඉදිරියට යාමක්. හැබැයි ඒක අවසාන පියවර නොවෙයි. මෙතන අවසාන පියවර වන්නේ ජනාධිපතිතුමා කරන නියමයයි.ව්‍යවස්ථාවේ 107 (2) වගන්තිය කියන්නේ පාර්ලිමේන්තුවේ යෝජනාවක් ජනාධිපතිවරයා වෙත ඉදිරිපත් කරනු ලැබීමෙන් පසුව ජනාධිපතිවරයා විසින් කරන ලද නියමයකින් හැර ඒ විනිශ්චයකාරවරයකු ඉවත් කළ නොහැක්කේ ය කියලා. මේ අනුව පැහැදිලියි ජනාධිපතිතුමා කරන නියමයකින් තමයි අගවිනිසුරුවරිය ධුරයෙන් ඉවත් කරන ක්‍රියාදාමය සම්පූර්ණ වන්නේ. එතැන අවසාන නියෝගය දෙන්න තියෙන්නේ ජනාධිපතිතුමාටයි. ඉහළ විනිසුරුවරයකු ඉවත් කිරීමේ මෙලෙස අභිමතානුසාරී බලයක් ජනාධිපතිවරයකුට පවරා තියෙන්නේ ලංකාවේ විතරයි.පාර්ලිමේන්තුවෙන් අනුමත යෝජනාව ජනාධිපතිතුමාට නොසලකා හැරිය හැකි ද?ඒක තමයි මම මේ කියන්නේ. අවසාන තීරණය ගැනීමේ අයිතිය තියෙන්නේ ජනාධිපතිතුමාට. මෙවැනි බලයක් ඇමෙරිකාවේ ජනාධිපතිවරයාට වත් නැහැ. දැන් ජනාධිපතිතුමා තමන්ට උපදෙස් දෙන්න විශේෂ, විශේෂඥ කමිටුවක් දාල මේ වාර්තාව ගැන පියවර ගන්න යන්නේ ඒකයි.එතුමා තමයි ඉහළ විනිසුරන් පත් කිරීමේත් ඉවත් කිරීමේත් අවසාන බලධාරියා ව්‍යවස්ථාවේ 107 (1), (2) වගන්ති අනුව. මේකත් හරියට වක්‍ර අභියාචනයක් වගේ. වෙන රටවල, පාර්ලිමේන්තුව තීරණයක් දුන්නම ඒක අවසාන තීරණයක් වෙනවා. නමුත් ලංකාවේ මේ අවසාන තීරණය ගන්න තියෙන්නේ ජනාධිපතිතුමාටයි. තමන්ට ලැබෙන ඒ විශේෂ උපදෙස් බුද්ධිමතුන් ආගමික නායකයන් සිවිල් සංවිධාන දක්වන අදහසුත් එතුමා තම තීරණය ගන්න කොට සැලකිල්ලට ගනී. මේ බලය ජනාධිපතිතුමාට ව්‍යවස්ථාවෙන් ලබා දී තියන බලයක්.මේ ගැන කෙරෙන විවේචන ගැන කියන්නේ කුමක් ද?මම හිතන්නේ මෙය දේශපාලන ප්‍රශ්නයක් කරගන්න හදන එකයි ගැටලුවක් වෙලා තියෙන්නේ. මෙතැන තියෙන්නේ ඉහළ විනිසුරුවරයකු පිළිබඳ විනයානුකූල ක්‍රියාමාර්ග පිළිබඳ ප්‍රශ්නයක්. රටවල් සෑම එකකම පාහේ ඉහළ විනිසුරුවරු ඉවත් කිරීමේ විනයානුකූල ප්‍රශ්නය පිළිබඳ තීරණයක් ගත යුත්තේ ඒ රටවල පාර්ලිමේන්තු මඟිනුයි. ප්‍රජාතන්ත්‍රවාදී හැම රටකම එහෙම. ස්වාභාවික යුක්ති ධර්මය පිළිබඳ මූලධර්මය ගැන මෙතැනදි කතා කරනවා. ඒ මූලධර්මය අනුවත් තමන්ගේ නඩුව තමන්ටම අසන්න බැහැ.ඒ නිසා තමයි මේ බලය ව්‍යවස්ථාදායකයට දී තියෙන්නේ. මෙය අපරාධ නඩුවක් නෙවෙයි. පාර්ලිමේන්තුව කෙරුවේ විමර්ශනයක් එතන හරස් ප්‍රශ්න අහනව වගේ අධිකරණ ක්‍රියාමාර්ගයක් නැහැ. එතැන කාර්ය පටිපාටිය 76 ස්ථාවර නියෝගයේ තමයි එන්නේ. නීතියක බලතල ව්‍යවස්ථාවෙන්ම ඒ ස්ථාවර නියෝගයට ආරෝපණය කර තියෙනවා.මෙතන ක්‍රියාත්මක වෙන්නේ මේ රටේ ව්‍යවස්ථාව. ව්‍යවස්ථාවට පිටින් කිසි දෙයක් මේ ක්‍රියාමාර්ගයේ දී සිදුවෙලා නැහැ. අන්තර්ජාතික මට්ටමෙන් ඇතැමුන් මේ ක්‍රියාමාර්ගය ගැන ප්‍රශ්න කරන්න හදනවා. මේ සම්පූර්ණ දේශීය පරිපාලන ක්‍රියාමාර්ගයයි. වැරැදි කරන ඉහළ විනිසුරුවරුන් ඉවත් කරන්න මේ රටේ ව්‍යවස්ථාවෙන් නියම කරන එකම ක්‍රියාමාර්ගය මේකයි. මෙය අන්තර්ජාතික ප්‍රමිතීන්ට එකඟයි. අදත් මහ බ්‍රිතාන්‍යයේ විනිසුරුවරුන් ලංකාවේත් 1978 ට පෙර තිබුණ වගේ පාර්ලිමේන්තුවේ යෝජනාවක් සම්මත වීමෙන් පමණක් ඉවත් කරන්න පුළුවන්.මේ වැඩ පිළිවෙළ ඉක්මන් වීම ගැන ඇතැමුන් විවේචන එල්ල කරනවා නොවේ ද?ඉහළ විනිසුරුවරුන් සම්බන්ධ චෝදනා ඇද ඇද ඉන්න පුළුවන් දේවල් නොවෙයි. පාර්ලිමේන්තු ස්ථාර නියෝග හඳුන්වා දෙන අවස්ථාවෙත් මේ විමර්ශනය මසකින් අවසන් කළ යුතු බව කියන අතරම අවශ්‍ය නම් කල් ගැනීමටත් ඉඩ දී තියෙනවා. ඒත් පාර්ලිමේන්තුවේ අනුමැතියකින්. මහජන බලය නියෝජනය කරන ආයතනය ලෙස මේ බලය පාර්ලිමේන්තුවට දී තියෙනවා. මේ ස්ථාවර නියෝග 76 බල පවත්වන දෝෂාභියෝග යටතට ගැනෙන නිලධාරීන් අතර ඉහළ විනිසුරුවරුන් වගේම විගණකාධිපති, මැතිවරණ කොමසාරිස්, පාර්ලිමේන්තු මහ ලේකම් ඉහළම ගණයේ නිලධාරීනුත් ඉන්නවා. මෙවැනි කඩිනම් පරීක්ෂණවලට යන්න සිදුවෙන්නේ මේ ප්‍රශ්න දිගින් දිගට ඇදගෙන යන්න දුන්නොත් රට අස්ථාවර වන නිසයි. රටක පැවැත්ම සියල්ලටම වඩා ප්‍රධානයි.දෝෂාභියෝගයට ලක්වූ අගවිනිසුරුවරිය වරදකරු ලෙස චෝදනා ලබා සිටියදීත් රාජකාරි කිරීම ගැන පසුගිය කාලය පුරාවටම චෝදනා නැඟුණා. එතැන ආණ්ඩුක්‍රම ව්‍යවස්ථාවේ හිඩැසක් තිබෙනවා. මෙතන ව්‍යවස්ථාවේ අවධානය යොමුකර ඇත්තේ දෝෂාභියෝගය ඉක්මනින් අවසන්කර නිවැරැදිකරු නම් එසේ කිරීමට ඉඩ ප්‍රස්ථාව ලබා දීමයි.මෙතනදි මේ වැඩ පිළිවෙළට උසාවියත් හරස් වෙනවා...?පාර්ලිමේන්තුව අවසාන බල අධිකාරිය ලෙසත් පාර්ලිමේන්තුවේ කටයුතුවලට උසාවියට මැදිහත් විය නොහැකි බව පිළිගන්න වෙනවා. කිසිදු උසාවියකට පාර්ලිමේන්තුවට නියෝග පනවන්න බැරි බව බ්‍රිතාන්‍ය මව් පාර්ලිමේන්තුවත් පිළිගන්නවා.ශ්‍රේෂ්ඨාධිකරණයට ආණ්ඩුක්‍රම ව්‍යවස්ථාව අර්ථ නිරූපණයට බලය දීල තිබුණත් ආණ්ඩුක්‍රම ව්‍යවස්ථාවෙන් අධිකරණ විමර්ශන සමාලෝචන බලයක් ලබා දී නැහැ. පනත් කෙටුම්පත් අවස්ථාවේ තමයි ශ්‍රේෂ්ඨාධිකරණයට නියෝග නිකුත් කරන්න පුළුවන්. පවතින නීතියක් ගැන විරුද්ධ වෙන්න බැහැ. නීති හැදීමේ සම්පූර්ණ බලය තියෙන්නේ පාර්ලිමේන්තුවටයි.1953 පාර්ලිමේන්තු වරප්‍රසාද හා බලතල පනතින් පාර්ලිමේන්තුවට හා එහි මන්ත්‍රීවරුන්ට ආරක්ෂක රැකවරණ ලබා දී තිබෙන්නේ ජනතාව වෙනුවෙන් තීරණ ගන්න.මෙතැනදී රටේ ජනාධිපතිවරයාටත් ජනතා ඡන්දයෙන් පත්වන විධායකය ලෙස විශේෂ බලතල හිමි වෙනවා. පාර්ලිමේන්තුව ප්‍රතික්ෂේප කළ පනත් කෙටුම්පතක් වුණත් ජනමත විචාරණයකින් අනුමත කරගන්න මේ ව්‍යවස්ථාවෙන් ඉඩ තිබෙනවා.මේ රටේ ජනතාව පාර්ලිමේන්තුවට දී තිබෙන බලයෙන් කොටසක් තමයි අධිකරණයටත් පවරා තියෙන්නේ. තමන්ට දී තිබෙන බල සීමා තුළ තමයි ව්‍යවස්ථාදායකය විධායකය හා අධිකරණය ක්‍රියා කළ යුත්තේ ය.පාර්ලිමේන්තුවෙන් අනුමැතිය ලැබීමෙන් පසුවත් මේ අර්බුදය නිමා වෙයි ද?පාර්ලිමේන්තුව අබිබවා යන්න කිසිවකුට බැහැ. එය ඉතාම පැහැදිලියි. නැති බලයක් අධිකරණයට පාවිච්චි කරන්න බැහැ. ජනාධිපතිතුමා පාර්ලිමේන්තුව සම්මත වූ යෝජනාව පිළිබඳව තම නියෝගය නිකුත් කිරීමත් සමඟ දෝෂාභියෝග ක්‍රියාදාමය අවසන් වෙනවා. ඒක ජනාධිපතිතුමාගේ අභිමතය අනුවයි සිදු වෙන්නේ. ඉතාමත් කෙටි කාලයක් ඇතුළත මේ කටයුත්ත දැන් අවසන් වෙන්න ඉඩකඩ තිබෙනවා කියලයි හිතන්න පුළුවන්.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=ab1301134</link>
    <topic>මේ ජනතා පරමාධිපත්‍යයේ බලයයි</topic>
    <author>චන්දන බණ්ඩාර</author>
    <content>විදේශ කටයුතු ඇමැතිමහාචාර්ය ජී.එල්.පීරිස්පාර්ලිමේන්තුවේ දි අගවිනිසුරුවරියට එරෙහි දෝෂාභියෝග යෝජනාව තුනෙන් දෙකක වැඩි ඡන්දයෙන් සම්මත වීමෙන් සිදුවූයේ පාර්ලිමේන්තුවේ ස්වාධිපත්‍යය තහවුරු වීමයි. අධිකරණය ශ්‍රී ලංකා පාර්ලිමේන්තුවේ ක්‍රියාකාරිත්වයට විරුද්ධව සර්ටියෝරාරි රිට් ආඥාවක් නිකුත් කිරීමෙන් උත්සාහ කළේ පාර්ලිමේන්තුවේ ක්‍රියාකාරිත්වය නිශ්ප්‍රභ කිරීමට ය.එය ලොව වසර තුන් සියයක් පුරා වර්ධනය වූ නීතියට විරුද්ධය, පටහැනි ය. පාර්ලිමේන්තුවේ සහ අධිකරණය සම්බන්ධ නීතියේ මූලධර්මය නම් පාර්ලිමේන්තුවේ වැඩ කටයුතු සම්බන්ධයෙන් අධිකරණය කිසිදු ආකාරයකට මැදිහත් නොවන බවයි. එය ලංකාවේ අධිකරණ විසින් අඛණ්ඩව අනුගමනය කර තිබූ ප්‍රතිපත්තියකි. එම්.එච්. මොහොමඩ්ට එරෙහි ගෝමස් නඩුවේදී ශ්‍රේෂ්ඨාධිකරණය එය පැහැදිලිව ප්‍රකාශ කළේ ය. ප්‍රේමදාස ජනාධිපතිවරයාට එරෙහි දෝෂාභියෝගයේදී ද අනාවරණය වූයේ පාර්ලිමේන්තුවේ ක්‍රියාදාමයකට හා කථානායකගේ තීරණ ගැන විමසීමට අධිකරණයට බලය නැති බවයි.එමෙන් ම 2001 වසරේ ජූනි මාසයේදී එවකට පාර්ලිමේන්තුවේ කථානායකතුමා වූ අනුර බණ්ඩාරනායක මහතා එංගලන්තයේ සහ ශ්‍රී ලංකාවේ නඩු තීන්දු මාලාවක් අනුගමනය කරමින් පාර්ලිමේන්තුවට ප්‍රකාශ කොට සිටියේ පාර්ලිමේන්තුවේ කථානායකවරයාට විරුද්ධව තහනම් නියෝගයක් නිකුත් කිරීමට ශ්‍රේෂ්ඨාධිකරණයට බලයක් නොමැති බව ය.ඒ නිසා මෙවර අභියාචනාධිකරණය විසින් අගවිනිසුරුවරියට එරෙහි විශේෂ පාර්ලිමේන්තු තේරීම් කාරක සභා වාර්තාව අවලංගු කළ බවට ප්‍රකාශ කරමින් පාර්ලිමේන්තුවේ කටයුතුවලට අධිකරණය මැදිහත් වීමට දැරූ ප්‍රයත්නය ව්‍යර්ථ කරමින් දෝෂාභියෝග යෝජනාව තුනෙන් දෙකේ බහුතර ඡන්දයෙන් පාර්ලිමේන්තුවේ දී සම්මත වීමෙන් තීරණයක් ගැනීම නිසා වර්තමාන පාර්ලිමේන්තුවේ පමණක් නොව අනාගත පාර්ලිමේන්තුවලත් බලතල හා වගකීම් සුරක්ෂිත කිරීමට ගත් පියවරක් ලෙස සැලකිය හැකි ය.පසුගියදා අභියාචනාධිකරණය මගින් ශ්‍රේෂ්ඨාධිකරණය උත්සාහ කළේ ආණ්ඩුක්‍රම ව්‍යවස්ථාවේ 125 වන වගන්තිය යටතේ ආණ්ඩුක්‍රම ව්‍යවස්ථාවේ වගන්ති අර්ථ නිරූපනය කිරීමට ශ්‍රේෂ්ඨාධිකරණයට පැවැරී තිබෙන බලයේ මුවාවෙන් සත්‍ය ලෙස ම ආණ්ඩු ක්‍රම ව්‍යවස්ථාවේ ඇතුළත්ව තිබූ වගන්තියක් සංශෝධනය කිරීමට ය.ආණ්ඩුක්‍රම ව්‍යවස්ථාවේ 107 (3) වගන්තිය යටතේ ප්‍රකාශ වෙන්නේ අගවිනිසුරුවරියට එරෙහි දෝෂාභියෝගයක් සම්බන්ධයෙන් පත් කෙරෙන විශේෂ පාර්ලිමේන්තු තේරීම් කාරක සභාවට බලතල පැවැරීම පාර්ලිමේන්තුවට කළ හැකි බව ය. එය නීතියක් මගින් හෝ ස්ථාවර නියෝග මාර්ගයෙන් කළ හැකි බවත් එය පාර්ලිමේන්තුවේ අභිමතයට අනුව කළ හැකි බවත් ය. 1984 දී එවකට අගවිනිසුරු නෙවිල් සමරකෝන්ට එරෙහි දෝෂාභියෝගයේදී ද අනුගමනය කොට තිබුණේ වත්මන් අගවිනිසුරුවරියට එරෙහිව දෝෂාභියෝගය ගෙන ඒමට පාවිච්චි කළ ස්ථාවර නියෝගයන්ම ය.කෙසේ වෙතත් මෙවර දෝෂාභියෝගයට සම්බන්ධ කරුණු විමර්ශනය කළ පාර්ලිමේන්තු තේරීම් කාරක සභාවට එරෙහිව ශ්‍රේෂ්ඨාධිකරණය නියෝග ලබා දීමෙන් තහවුරු වූයේ පාර්ලිමේන්තුවට නීතියක් පාවිච්චි කරන ලෙසට බලපෑම් කිරීමට ශ්‍රේෂ්ඨාධිකරණය උත්සාහ කිරීම ය. නමුත් පාර්ලිමේන්තුවේ තුනෙන් දෙකේ ඡන්දයෙන් දෝෂාභියෝග යෝජනාව ජය ගැනීමෙන් ශ්‍රේෂ්ඨාධිකරණයේ උත්සාහය ව්‍යවර්ථ වී ජනතා පරමාධිපත්‍යය තහවුරු වීමට විශාල අනුබලයක් ලැබිණි.චන්දන බණ්ඩාර ධීවර හා ජලජ සම්පත් ඇමැතිදොස්තර රාජිත සේනාරත්නඅගවිනිසුරුවරියට විරුද්ධ දෝෂාභියෝගය පාර්ලිමේන්තුවෙන් අනුමත වුණාට පස්සේ දැන් වෙන්නේ කුමක්ද?දැන් අගවිනිසුරුවරියට විරුද්ධව තියෙන දෝෂාභියෝගය පාර්ලිමේන්තුවෙන් අනුමත වෙලා අවසානයි. ආණ්ඩුක්‍රම ව්‍යවස්ථාවේ ප්‍රතිපාදන අනුව ඉහළ විනිසුරුවරුන් පිළිබඳ දෝෂාභියෝගයකදී සිදුවිය යුතු පාර්ලිමේන්තු කාර්යභාරය දැන් අවසන් වෙලා තියෙන්නේ.ඊළඟ කාර්යභාරය තියෙන්නේ ජනාධිපතිතුමා අතයි.අගවිනිසුරුවරියට විරුද්ධව තියෙන දෝෂාභියෝගය නිසි අනුමැතිය පාර්ලිමේන්තුව ලබා දී තිබෙන බව කථානායකතුමා ජනාධිපතිතුමාට දැනුම් දෙනවා. එහෙම දැන්නුවහම ජනාධිපතිතුමාගේ ස්වාධීන කමිටුවකට යොමුකොට උපදෙස් ලබාගත හැකියි. දැන් එය කෙරීගෙන යනවා.නමුත් අපි දන්නවා එය ව්‍යවස්ථාවේ තියෙන දෙයක් නෙවෙයි. එය ජනාධිපතිතුමාගේ අවශ්‍යතාව පරිදි කරන දෙයක්. ඒ අනුව තවදුරටත් සිතාබලා එතුමාට දැන් තීන්දුව ගත හැකියි. මෙතුමිය අයින් කිරීමේ ක්‍රියාදාමය තියෙන්නේ ජනාධිපතිතුමා අතේ.දෝෂාභියෝග කතා දැන් සියල්ල අවසානයි කියන්න පුළුවන්ද?ඔව්. එහෙම තමයි කියන්න වෙන්නේ.දැන් ඉතින් මේ පිළිබඳ කටයුතු ව්‍යවස්ථාව පරිදිම අවසානයකට ඇවිල්ලා තියෙනවා. මේ දෝෂාභියෝගයක් ලෝකෙ අගවිනිසුරුවරයකුට විරුද්ධව ඉදිරිපත් වුණ පළමු අවස්ථාව නොවෙයිනේ. ලංකාවෙත් මීට කළින්1984 පළමු වරට අගවිනිසුරුවරයකුට විරුද්ධව මේ ව්‍යවස්ථාව යටතේම දෝෂාභියෝගයක් ඉදිරිපත් කළා.අන්තිමට ඔහුට ඉදිරි කටයුතු නොකර විශ්‍රාම යාමට ඉඩ සැලසුවා. ;දවැනි දෝෂාභියෝගය හිටපු අගවිනිසුරුවරයාට විරුද්ධව ඉදිරිපත් කළා. ඇත්තටම ඒක මම තමයි මූලික වෙලා ඉදිරිපත් කළේ. නමුත් ඒකත් ඉදිරියට ගෙන යන්න බැරිවුණා. පාර්ලිමේන්තුව විසුරුවා හැරීම තුළ. මේ තුන්වැනි දෝෂාභියෝගයයි. ඇමෙරිකාව ගත්තොත් මේ වන විට ඉහළ විනිසුරුවරු 14ක් දෝෂාභියෝග ඉදිරිපත් කිරීමෙන් ඉවත් කරල තියෙනවා. ඉන්දියාවේ මේ වගේම මේ වෙනකොට දෙන්නෙක් ඉවත් කොට තියෙනවා.එංගලන්තයේ පළවැනි අග්‍රවිනිශ්චයකරු ඉවත් කළේ 1930 දී. බ්‍රිතාන්‍ය පාර්ලිමේන්තුවෙත් හැම රටකම පාර්ලිමේන්තුව තුළින් තමයි ඒ රටවල ඉහළ විනිසුරුවරුන් ගේ විනය පරීක්ෂණ පවත්වන්නේ. විභාග පවත්වන්නේ.මේ නඩුව අහපු හැටි වැරැදියි කියන අයට මොකක්ද කියන්නේ?මේක විමර්ශනයක්. අපි කෙරුවේ විමර්ශන කාර්යයක්. වැදගත් වන්නේ මේ නැඟුණ චෝදනා සත්‍යද අසත්‍යද කියන එක විතරයි. ඔය තර්ක ක්‍රමවේද ගැන කරන කතා අපට වැඩක් නැහැ. චෝදනා හරිද වැරැදිද කියන එක ගැන ඔය විවේචකයෝ කතාකරන්නෙම නෑ.රිට් ආඥාවකුත් පාර්ලිමේන්තුවට විරුද්ධව ආවා?අභියාචනාධිකරණයේ ඉතිරි බහුතර විනිසුරුවරු අස්සන් කරල ජනාධිපතිතුමාට ලියුමක් එවල තියෙනවා. එම අධිකරණය මඟින් පාර්ලිමේන්තුවට දුන්න තහනම් නියෝගය වැරැදියි කියලා. ඒ සඳහා කුමන්ත්‍රණකාරී ලෙස තමයි විනිශ්චය මණ්ඩලය පත්කළෙත් කියල අභියාචනාධිකරණ සභාපතිවරයාටත් ඒකෙ දෝෂාරෝපණත් කරල තියෙනවා. ඒකෙන් තේරෙනවා මෙතනදි අධිකරණයත් සහභාගි වෙමින් දැවැන්ත කුමන්ත්‍රණයක් කළා කියන එක. විදේශ අතපෙවීමත් සමඟ මේ රටේ ඉන්න එන්ජීඕ කාරයෝ මේක කළේ. මේ එන්ජීඕවල විශාලම මුදල් ප්‍රමාණයක් මාසිකව මේ රටට ලැබෙන්නේ ට්‍රාන්ස්පේරන්සි ඉන්ටර්නැෂනල් සංවිධානය හරහා වැලිඅමුණ මහත්මයාට. ඔහු මේ මුදල්වලින් තවත් ලක්ෂ ගණනාවක් සපයනව එක්තරා සතිඅන්ත පුවත්පතකට. ඒ පුවත්පතත් වැලිඅමුණ මහත්මයාත් මේ කුමන්ත්‍රණයට මූලික වෙලා පටන් ගත්ත උදවිය. මොකද වැලිඅමුණ මහත්මයා වැඩ කරන්නේ ඒ මුදල් එවන අන්තර්ජාතික සංවිධානවල අතකොලුවක් විදියට. ඒ මුදල්වලින් යැපෙන ඒ සති අන්ත පුවත්පතත් අද ඔවුන්ගේ අතකොලුවක් වෙලා.එදා ඔවුන් සරත් සිල්වා මහත්මයාට විරුද්ධ දෝෂාභියෝගයේ දී දරපු ස්ථාවරය සම්පූර්ණයෙන්ම මේ දරන ස්ථාවරයට වෙනස්. අද අංශක 180ක් ආපසු හැරිල. එදා මාත් සමඟම මා දරපු ස්ථාවරය දරපු ඒ පුවත්පත අද මුළුමනින් වෙනස් ස්ථාවරයක් දරනවා. මේ පුවත්පත මේ අග්‍රවිනිශ්චයකාරතුමියට විරුද්ධව වැඩ කරපු උදවියට අංශක එකසිය අසූවක පිම්මක් පැනල අනිත් පැත්තට පැනල තියෙනවා. මේක පැහැදිලිව ජාත්‍යන්තර කුමන්ත්‍රණයක්. මේකම තමයි යුද්ධෙ වෙලාවෙත් ක්‍රියාත්මක වුණේ. යුද්ධයට පසුව ක්‍රියාත්මක වුණෙත්.මම කියන්නේ නැහැ රජය වැරැදි නැහැ කියලා. මේ රජයට ජනාධිපතිතුමාට දඬුවම් කරන්න හදන්නේ විදේශවල ප්‍රබල රාජ්‍යයන්ට ඔවුන්ට යටත්වීම අවනත නොවීම තුළයි. ඒ රටවල අවශ්‍යතාවන් තමයි මේ රටවල ඉන්න ඔවුන්ගේ ගැත්තන් මේ ක්‍රියාත්මක කරන්න හදන්නේ. මේ කුමන්ත්‍රණවලට ඇති තරම් ඩොලර් පොදි මේ එන්ජීඕ කාක්කන්ට ගලාගෙන එනවා. මං හිතන්නේ මේ රටේ ජනතාව වෙන කාටත් වැඩිය මේ ගැන අවබෝධ කරගෙනයි ඉන්නේ. ඒකයි අදත් ජනතාව එකවගේ රජය සමඟ ඉන්නේ. මේ අවබෝධය තවදුරටත් අපි ජනතාවට දෙන්න ඕනෑ. මොකද මේ රජය රැකගැනීම රටේ ජනතාවගේත් අවශ්‍යතාව නිසා.දැන් රට අවුලට යයිද අවුල ලෙහෙයිද?කිසිම අවුලක් නැහැ.රටක දූෂිත අග්‍රවිනිශ්චයකාරවරියක් තබාගැනීමෙන් මුළු අධිකරණයම දූෂිත වෙනවා. මෙතන අධිකරණයේ ස්වාධීනත්වය ගැන අවධානය යොමු කරපු ව්‍යවස්ථාවේ නිර්මාතෘ වරු වැඩිපුරම අවධානය යොමු කරල තියෙන්නේ අධිකරණයේ යහපැවැත්ම ගැන. අධිකරණයේ ස්වාධීනත්වයක් තියෙන්න ඕන නම් විනිසුරුවරුන්ගේ පැවැත්ම දූෂිත නොවූ නිර්මල පැවැත්මක් වෙන්න ඕන. අදත් එ.ජා.ප.ය අගවිනිසුරුවරියට විරුද්ධව තියෙන චෝදනා ගැන කතාකරන්නේ නැහැ. පුදුම කතාවක්. මූලිකම දේ තමයි චෝදනාව. ඒක ඇත්තද නැත්තද කියන එක. ද්විතීක කාරණාවක් මේ අය කතාකරන්නේ.හරියට මේ අය කියන්නේ මිනි මැරුවත් කමක් නැහැ නිවැරැදි විදියට නඩු අහල එයා බේරුණත් කමක් නැහැ කියනව වගේ කතාවක් මේ අය කියන්නේ.චෝදනා ඔප්පු වෙලා නැහැ වගේ කතාවක් ඇතැමුන් කරන්නෙ?ටක්කෙටම මේ චෝදනා ඔප්පු වෙලා තියෙන්නේ. ඒ නිසා තමයි පරීක්ෂණය ආරම්භ කරන කොටම පුදන කොටම කාපි යකා වගේ ඇය සහ ඇගේ නීතිඥයන් විමර්ශනයෙන් ඉවත් වුණේ. එජාපය, ජවිපෙ අනිත් කට්ටියත් ඉවත් වුණේ ඒකයි. මේ විරුද්ධව ඉදිරියෙන්ම ඉන්න ජවිපෙ තමයි එදා මෙතුමියගේ ස්වාමි පුරුෂයාට විරුද්ධව අල්ලස් හෝ දූෂණ විමර්ශන කොමිසම ඉදිරියට පැමිණිලි කරන්න ගියේ. ඒක තමයි එදා ඔවුන්ගේ ආණ්ඩු විරෝධය. අද එතුමියව ආරක්ෂා කිරීම තමයි ඔවුන්ගේ ආණ්ඩු විරෝධය.ඒ නිසා තමයි ඔවුන්ට පාර්ලිමේන්තුව මාළු ලෑල්ලක් වගේ පේන්නේ. ලජ්ජ නැතිකම තමයි ඒක කියපු මිනිහත් ඒ මාළු ලෑල්ලෙ ඉන්න මාළු කාරයෙක් වෙලා ඉන්න එක. එයා එතන ඉන්න මාළු මුදලාලි ද මාළු කපන එකා ද කියල මම දන්නේ නැහැ. මේ දෙකෙන් කොයි වෘත්තිය ද ඒ ගොල්ලො බාරගන්නෙ කියලා. පාර්ලිමේන්තුවට බෝම්බ ගහපු එකාට පාර්ලිමේන්තුව මාළු ලෑල්ලක් නැත්නම් වෙන මොකක් හරි වගේ පේන එකත් අරුමයක් නෙවෙයි. ඒ ගොල්ලන්ට ඕන මේ නිදහස් ක්‍රමය සම්ප්‍රදායෙන් විනාශ කරල කොයි විදියෙන් හරි මේ රට අරාජිකත්වයට ගෙන ඒම.දෙමළ සන්ධානයට නායකත්වය දෙන සුමන්තිරන්ට තියෙන්නේ එයාගේ වෘත්තිය වාසිය. එයාට ඕන මම තමයි ඔයාලගේ ආරක්ෂකයා කියල පෙන්වල, ඉස්සරහට විනිසුරුවරුන්ගෙන් වාසි ගැනීම. ඔය දෙමළ සන්ධානෙම කියනව ජාතික ප්‍රශ්නය විසඳන්න තියන තේරීම් කාරක සභාවට එන්නෙ නැහැ කියල. ඒ ගැන විශ්වාසයක් නැහැ කියල. වැඩ ඉවර කරන්න මාස හයක කාලයකුත් නියම කරල තියෙද්දි. නමුත් අගවිනිසුරු තුමියට විරුද්ධ තේරීම් කාරක සභාව පිළිගන්නෙ නැහැ කියල ඒකට එනවා. ඒ නිසා ඔවුන්ට ජාතික ප්‍රශ්නය විසඳා ගැනීමට වඩා වැදගත් වෙලා අගවිනිසුරු වරිය බේර ගැනීම.අලුත් අගවිනිසුරුවරයෙක් කවදා පත් වෙයි ද?ඒ තීරණය දැන් ජනාධිපතිතුමා අතේ තියෙන්නේ. කල් නොහැර මේ පත්වීම කිරීමේ අවශ්‍යතාවක් තියනවා.ලබන සතියේ තීරණයක් එයි ද?අපි බලාපොරොත්තු වෙනවා.අධිකරණය පාර්ලිමේන්තුවට නියෝග පැනවීම ගැන කියන්නේ කුමක් ද?මේ ලෝකෙ කිසිම අධිකරණයක් කොහෙවත් පාර්ලිමේන්තුවට නියෝග පනවල නැහැ. කවුරුත් දන්නව ඒක නීති හදන තැන මහජන බලයේ උල්පත. ඒකට කාටවත් නියෝග පනවන්න බැරි ඒකයි. මේ රටේ රිට් ආඥා පැනවීම ගැන නීතියක් නැති නිසා බ්‍රිතාන්‍ය නීතියනේ බල පවත්වන්නේ. ඒ රටේ කවදාවත් අධිකරණය ඒ පාර්ලිමේන්තුවට නියෝග පනවා නැහැ. එහෙම කරන්න බැහැ. මේක අමු අමුවේ අධිකරණය කළ වරදක්.බ්‍රිතාන්‍ය පාර්ලිමේන්තුවට විරුද්ධව රිට් ආඥාවක් ඉල්ලා පෙත්සම් කරුවෙක් අධිකරණයට ගියා. ඔහුට මොකද වුණේ කියල දන්නව ද? ඔහුට විරුද්ධව බ්‍රිතාන්‍ය පාර්ලිමේන්තුවේ කථානායක වරෙන්තුවක් නිකුත් කර පාර්ලිමේන්තුව ඉදිරියට ගෙනත් පාර්ලිමේන්තුවට අපහාස කිරීම ගැන දඬුවම් කළා. ඒ විදියට ම මෙහෙත් කරනවනම් මේ පෙත්සම පාර්ලිමේන්තුවට විරුද්ධ ඉදිරිපත් කළ ශිරාණි බණ්ඩාරනායක තමයි පාර්ලිමේන්තුව ඉදිරියට ගෙනල්ලා දඬුවම් කරන්න වෙන්නේ.දැන් ඔය නිෂ්ප්‍රභා කෙරුව යැයි කියන පාර්ලිමේන්තු කමිටු වාර්තාව අපි පාර්ලිමේන්තුව විවාද කරල ඒක අනුමතත් කළානේ. මේකෙන්ම පේනවා අධිකරණයට පාර්ලිමේන්තුව අභිබවා යන්න බැහැ කියන එකට මේක තමයි ලෝකෙ අලුත්ම උදාහරණය. පෙත්සම ඉදිරිපත් කරපු මිනිහට එහෙම දඬුවම් කළානම් මේ නියෝගය කරපු විනිශ්චයකාර වරුන්ට බ්‍රිතාන්‍ය පාර්ලිමේන්තුව එහෙමනම් කොහොම දඬුවම් කරයි ද කියල හිතාගන්න පුළුවන්.ශ්‍රේෂ්ඨාධිකරණ අර්ථ නිරූපණය ගැන කියන්නේ කුමක් ද?මේ ව්‍යවස්ථාව අර්ථ නිරූපණයක් නෙමෙයි. ව්‍යවස්ථාව යටපත් කිරීමක් නේ කරල තියෙන්නේ. මේක නීති විරෝධී වැඩක්. මේක වංචාවක්. නීති පොතේ තියෙන නීතිය හෝ ස්ථාවර නියෝග කියන වචන මේ විනිසුරුවරු සම්පූර්ණයෙන් නොසලකා නියෝගය දුන්නා. ව්‍යවස්ථාවේ කෑලි අයින් කරන්න අධිකරණයට බැහැ. ඒකට ව්‍යවස්ථා සංශෝධනයක් කරන්න ඕනැ. ඒක කරන්න අධිකරණයට බැහැ. ඒක කරන්න පුළුවන් පාර්ලිමේන්තුවට විතරයි.පාකිස්ථානයේ වුණ දේ මේ රටේ වෙයි කියල ඇතැම් අය බලාපොරොත්තු වුණා නේද?පාකිස්ථානයේ වුණේ පාකිස්ථානයේ විපක්ෂයක් තිබුණේ නැහැ. විපක්ෂ නායක ෂෙරිෆ් හිටියේ අරාබි කරයේ.අනිත් නායිකාව බෙනාසීර් හිටියේ එංගලන්තේ. මුෂාරෆ්ගේ හමුදා ආණ්ඩුවක් තිබුණේ. මුෂාරෆ්ට විරුද්ධ තිබුණ ජනතා විරෝධය තමයි එදා අධිකරණය හරහා පාවිච්චි වුණේ. නමුත් එදා මුෂාරෆ් ඒ අගවිනිසුරුවරයාට විරුද්ධව ගත් ක්‍රියාමාර්ගය හරි කියල මෑතකදී ඔප්පු වුණා.මේ අගවිනිසුරුවරයා එදා හැසිරුණේ මෙහෙ මේ අගවිනිසුරුවරිය හැසිරුණා වගේමයි.විනිසුරු වරයෙක් විදියට නෙමෙයි හැසිරුණේ. ඒකෙ ඇත්ත කතාව දැන් තේරෙනවා. පසුගිය දා ඒ අගවිනිසුරුගේ පුතාව අත්අඩංගුවට ගත්තා තම පියාට කියල වාසියට තීන්දු අරන් දෙනවා කියලා අගවිනිසුරුගේ පුතා මුදල් ගත්ත ය කියන චෝදනාව මත. පුතාගේ ඒ නඩු කතා කරන්න ගියාම මේ අගවිනිසුරුවරයා තමන්ට තියන බලතල පාවිච්චි කරල මේ විනිශ්චය මණ්ඩලය වෙනස් කරල ඔහු වාඩිවෙලා තියෙනවා පුතාගේ අර නඩු අහන්න.මේකෙන් මුළු පාකිස්තානයම දැන ගත්තා මේ පාකිස්තාන අගවිනිසුරුවරයා කවුද කියලා. ඔහුව අහුවුණේ කාලයක් ගිහිල්ලා. මෙහෙ මේ අගවිනිසුරුවරිය අහුවුණේ ඇය කළ වැරැදි අතටම හසුවීම නිසා කියල කියන්න ඕනැ.පාකිස්තානයේ වුණ ඒ කැරැල්ලට නායකත්වය දුන්න දූෂිත අගවිනිසුරුවරයා ගේ චරිතයම තමයි මෙහෙ ඉන්න දූෂිත අගවිනිසුරුවරියත් රඟපාන්නේ.සංවාද සටහනසරත් පෙරේරාඑක්සත් ජනතා නිදහස් සන්ධානයේ ලේකම්ඛනිජ තෙල් කර්මාන්තඇමැති සුසිල් පේ‍්‍රමජයන්ත්අපි මේ සම්බන්ධව කරුණු 14 ම පිළිබඳව විමර්ශනය කළා. තේරීම් කාරක සභා වාර්තාවේ ඒ පිළිබඳව සඳහන් කර තිබෙනවා. 6 සිට 14 දක්වා කරුණු ගැන අපි වාර්තා කර තිබෙනවා.107 (3) වගන්තිය යටතේ 73 (ආ) 1 යටතේ 1 යටතේ 1 සිට 9 දක්වා පවතින වගන්තිය යටතේ මේ විවාදය පවත්වනවා. දෝෂාභියෝගය සඳහා මන්ත්‍රීවරුන් 117 ක් අස්සන් කර බාර දුන්නාම කථානායකතුමාට වෙන විකල්පයක් නැහැ. තේරීම් කාරක සභාව පත් කරන්න එතුමාට සිදු වෙනවා.එම වාර්තාවේ පිටු 1500 කට වැඩි ප්‍රමාණයක් තිබෙන්නේ ඉදිරිපත් වූ සාක්ෂි ලියවිලි වත්කම් බැරකම් ප්‍රකාශ ආදි සියල්ලයි. ඇයට එල්ල වන පළමු චෝදනාව ගන්න පළමු චෝදනාවට කොටස් දෙකකට බෙදෙනවා. එකක් පැවැති නඩුවක් තමන් යටතට ගැනීම. අනෙක තම සහෝදරිය වෙනුවෙන් යම් මිලදී ගැනීමක් සිදු කිරීමයි.වෙනත් විනිශ්චය අධිකරණයක් යටතේ තිබු නඩු ඇයගේ යටතට ගත්තා. ට්‍රිලියම් ගනුදෙනුවේත් යම් ක්‍රමවේදයක් තිබෙනවා. අගවිනිසුරුවරියට එල්ල වී ඇති පළමු චෝදනා දෙකම අපි ඔප්පු කළා. අගවිනිසුරුවරියට එරෙහිව ක්‍රියාත්මක කළේ අධිකරණ ක්‍රියාවලියක් නෙවෙයි. විනය ක්‍රියාවලියක්.පෙළපාළියක කෑ ගහන කවුරුත් මෙහි ඇත්ත දන්නේ නැහැ. වත්කම් බැරකම් ප්‍රකාශ හොයද්දී විතරක් එන් ඩී බී බැංකුවේ ගිණුම් 13 ක විතරක් වත්කම් හෙළි කර නැහැ. මේ සියල්ලම වාර්තාවට ඇතුළත් කර තිබෙනවා. ඇයගේ ගිණුම් සතු මුදල් බැංකුව විසින් ආයෝජනය කරලා එසේ ආයෝජනය කිරීමට ගිණුම් හිමියාගෙන් අවසරයක් තිබිය යුතුයි. අගවිනිසුරුවරියට ඕනෑම අධිකරණයක තිබෙන නඩුවක් කැඳවන්න පුළුවන්. 1, 4, 5 චෝදනා ඔප්පු වී තිබෙනවා. අගවිනිසුරුවරිය විවිධ අවශ්‍යතා අරමුණු වෙනුවෙන් මහේස්ත්‍රාත්වරු මාරුකර තිබෙනවා.මේ චෝදනා 14 එරෙහි සාක්ෂි තේරීම් කාරක සභා වාර්තාවෙහි ඇතුළත්. ඒ වගේම ඇයගේ නීතිඥයින් සඳහන් කළේ ඇය එන් ඩී බී බැංකුවත් සමඟ පමණක් මුදල් ගනුදෙනු කළ බවයි. අගවිනිසුරුවරියට නියමාකාරයෙන් සැලකුවේ නැහැ කියලා චෝදනා කරනවා. ගරු කළේ නැතිලු. නමුත් නීලකන්දන් සමාගම යැවු පළමු ලිපියේ අගවිනිසුරුවරිය සම්බන්ධයෙන් සඳහන් කර තිබෙන්නේ කොහොම ද? අගවිනිසුරුවරිය පාර්ලිමේන්තුවට කැඳෙව්වේ ගරු සරු ඇතිවයි. නමුත් නෙවිල් සමරකෝන් මහතා පාර්ලිමේන්තුවට කැඳවූයේ බස් එකෙන්.නෙවිල් සමරකෝන් මහතාගේ ක්‍රියාවලිය අවස්ථාවේදී ස්ථාවර නියෝග තිබුණේ නැහැ. ඒ නිසා යම් තත්ත්වයක් ඇති වුණා. මේ ක්‍රියාවලියේ දී එකඟතාවයට ඒමට විපක්ෂය කැමැති වුණේ නැහැ. 78 (අ) වගන්තිය යටතේ කටයුතු කරන්න පුළුවන් බව විපක්ෂය පිළිගත්තා. නීලකන්දන් සමාගම 07 වැනිදා කථානායක තුමාට ලිපියක් යොමු කර තිබෙනවා. ඒ ලිපිය මඟින් කොතනකවත් සඳහන් කරලා නැහැ මේ තෙරීම් කාරක සභාවෙන් පිටව ගියේ අසතුටුදායක තත්ත්වයක් මත කියලා. තේරීම් කාරක සභාවට ඇවිත් දිවුරුම් දීලා මේ ක්‍රියාවලිය පටන් ගත්තේ.ජනතා පරමාධිපත්‍යය තිබෙන්නේ මේ පාර්ලිමේන්තුවටයි. අධිකරණයේ ස්වාධීනත්වය ගැන කතා කරනවා. මේ ගැන 107 වගන්තියේ සඳහන් වෙනවා. නෙවිල් සමරකෝන් සරත් සිල්වා යන අයට දෝෂාභියෝගය ගෙනා වෙලාවේ කවුරුත් ශ්‍රේෂ්ඨාධිකරණයට ගියේ නැහැ. නමුත් මෙවර ගියා. මේ පිටුපස යම් බලවේගයක් ක්‍රියාත්මක වෙනවා. මානුෂිය මෙහෙයුම වෙලාවේ රට ආපස්සට හැරවීමට උත්සාහ කළ අය මේ පිටුපස සිටිනවා. මේ අර්බුදය මේ තැනට ගෙනාවේ අපි නොවෙයි. අපි කනගාටු වෙනවා. සභානායක වාරිමාර්ග හා ජල සම්පත් කළමනාකරණඇමැති නිමල් සිරිපාල ද සිල්වාදෝෂාභියෝගයට අදාළ කරුණු විභාග කිරීමෙන් අනතුරුව අංක 1 - 4 සහ 5 චෝදනා ඔප්පු වී ඇති බව තේරීම් කාරක සභාවේ නිගමනයයි. දැන් තිබෙන්නේ එම වාර්තාව ගැන සාකච්ඡා කර යෝජනා සම්මත කර අග්‍රවිනිශ්චයකාර තුමිය ඉවත් කිරීම සඳහා ජනාධිපතිවරයාට යෝජනා කිරීමයි. මෙය පාර්ලිමේන්තු ඉතිහාසයේ වැදගත් අවස්ථාවක්. රටට නිදහස ලද පසු තිබු සෝල්බරි ව්‍යවස්ථාවේ 5 (2) වගන්තිය යටතේ විනිශ්චයකාරවරු ඉවත් කිරීම කරන්න තිබුණේ මෙවැනි පරීක්ෂණ මඟින් නොවෙයි.තනිකරම යෝජනා සම්මතයක් මඟින් පමණයි. ආචාර්ය කොල්වින් ආර්. ද සිල්වා සැකසු 1972 ජනරජ ව්‍යවස්ථාවෙන් දන්වා තිබුණේ සෑම විනිශ්චයකාරවරයෙක් ම යථා පැවැත්මෙන් සිටිනතාක් ස්වකීය ධුරය දරන්නේ ය. ජාතික රාජ්‍ය සභාව විසින් සම්මත කරනු ලබන යෝජනාවක් අනුව ජනාධිපතිවරයා විසින් ධුරයෙන් ඉවත් කරනු ලැබුවහොත් මිස කිසිම විනිශ්චයකාරවරයෙක් ධුරයෙන් ඉවත් කළ නොහැක්කේ ය යන්නයි.එදා මෙවැනි ප්‍රශ්නයක් විසඳීමට පරීක්ෂණ තේරීම් කමිටු මොකුත් නැහැ. යෝජනා සම්මතයක් මඟින් විනිශ්චයකාරවරු ඉවත් කරන්න පුළුවන්. නෙවිල් සමරකෝන් මහතාට විරුද්ධව දෝෂාභියෝගයක් ගෙන ආ අවස්ථාවේ තමයි ඇතුලත්මුදලි මහත්තයාලා හදිසියේම 78 වැනි ස්ථාවර නියෝග හැදුවේ. එහි සඳහන් වෙනවා 107 (ඉ) යටතේ නීතියකින් හෝ ස්ථාවර නියෝගයකින් මෙය කරන්න පුළුවන් කියා. එහි තමයි තිබුණේ ඕර ඹ්චඹ නැත්නම් ඕර ඉබචදඤඪදඨ ර්‍ණපඤඥපර කියලා.ශ්‍රේෂ්ඨාධිකරණයට බලය තිබෙන්නේ ව්‍යවස්ථාවන් අර්ථ නිරූපණයට මිස ව්‍යවස්ථාවේ වගන්තියක කෑලි අයින් කිරීමට නෙමෙයි. එය ශ්‍රේෂ්ඨාධිකරණයට තබා මොන ජගතකුටවත් කරන්න බලයක් නැහැ. ඒ බලය තිබෙන්නේ පාර්ලිමේන්තුවටයි. මහජන ඡන්දයෙන් පත් නියෝජිතයන්ගෙන් යුත් ආයතනයකට තිබෙන බලයක් ශ්‍රේෂ්ඨාධිකරණයට දෙන්න පුළුවන් ද? වැරැදි මඟපෙන්වීම් නිවැරැදි මඟ පෙන්වීම් ලෙස පිළිගන්න බැහැ. ව්‍යවස්ථාව සංශෝධනය කිරීමට බලතල ශ්‍රේෂ්ඨාධිකරණයේ විනිශ්චයකාරවරුන්ට නැහැ. ඔවුන් අපෙන් අහනවා ‘ඇයි මේකට නීතිය හැදුවේ නැත්තේ’ කියලා.ඒත් 18 වැනි ව්‍යවස්ථා සංශෝධනය ශිරාණි බණ්ඩාරනායක මහත්මියට වාසි වුණා. 18 සංශෝධනය නිවැරැදි ය කිව්වේ ඒ අයමයි. එදා නරකයි. දැන් හොඳයි. එහෙම වෙන්නේ කොහොම ද අපේ ආණ්ඩුක්‍රම ව්‍යවස්ථාවෙන් ඔබ්බට ගිහින් එතුමිය මෙහෙමයි කිව්වේ. මෙම ධුරවලට පත් කරනු ලැබු යම් සාමාජිකයකු ආණ්ඩුක්‍රම ව්‍යවස්ථාවේ විධි විධාන සලස්වා ඇති ආකාරයට හෝ එම කාර්යය සඳහා පනවන ලද වෙනත් නීතියකට විධි විධාන සලසා ඇති ආකාරයට හෝ ඉවත් නොකළ යුත්තේ ය.18 වැනි සංශෝධනය නීතියක් නැති විටකදී ජනාධිපතිවරයාට එය කළ හැකියි. ශ්‍රේෂ්ඨාධිකරණය බලාපොරොත්තු වූයේ ඒකයි. මේ යෝජනාව සම්මත වුණත් නැතත් ජනාධිපතිතුමාට එය කරන්න පුළුවන්. නමුත් අපේ ජනාධිපතිතුමා එහෙම කරන්නේ නැහැ. නමුත් මෙතැනදී එතුමිය අස්සන් කළ තීන්දුව එතුමියට මතක් වුණේ නැහැ. ඒ තමයි මෙයට අදාළ නීතිය. නීතියෙන් කිසිම තහනමක් නැහැ. සරත් එන්. සිල්වා මහතාට එරෙහිව දෝෂාභියෝගය ගෙන ආ වේලාවේ ඊට එරෙහිව තහනම් නියෝගයක් ආවා.ඒ වෙලාවේ එංගලන්තයේ මේ ගැන දුන් නඩු සියල්ල විශ්ලේෂණය කර අනුර බණ්ඩාරනායක හිටපු කථානායක තුමා පැහැදිලි තීන්දුවක් දුන්නා. පාර්ලිමේන්තුවේ කටයුතුවලට එරෙහිව තහනම් නියෝග ගෙනෙන්න ඒවාට සිතාසි එවන්න පුළුවන්කමක් නැහැ කියලා. අපි ඒ පූර්වාදර්ශයෙන් බැඳ ඉන්නවා. වත්මන් කථානායක තුමාත් එවැනි තීන්දුවක් දුන්නා.එහෙත් අධිකරණය එතැනින් එහාට ගිහින් ඒ තත්ත්වය වෙනස් කරන්නට ක්‍රියා කළා. එංගලන්තයේ විනිශ්චයකාරවරයකු ඉවත් කිරීමේ දී මේ වගේ විභාග නැහැ. යෝජනා සම්මතයකින් ඉවත් කරනවා. ඇමෙරිකාවෙත් එහෙමයි. ලංකාවට විතරක් වැරැදි ඇයි?අපේ කමිටුව පැහැදිලි ස්ථාවර නියෝග අනුව කටයුතු කළා. ට්‍රිලියම් ගනුදෙනුව ගැන නඩුව වසර තුනක් සරත් එන්. සිල්වා මහතාත් සමඟ ශිරාණි තිලකවර්ධන විනිසුරු තුමිය කරගෙන ආවා.ඒ ගනුදෙනුකරුවන්ට සියයට 65 දක්වා ගෙවන්න වැඩපිළිවෙළක් ද කරගෙන ආ බව ශිරාණි තිලකවර්ධන විනිශ්චයකාර තුමිය කමිටුවට පැහැදිලි කළා. ට්‍රිලියම් නඩුව නඩුකාරවරුන් පස්දෙනෙක් යටතේ අහන්න ඕනෑ ය කියා ට්‍රිලියම් එකේ ජනක රත්නායක කිව්වා. ඊට පසු විනිශ්චයකාරවරුන් පස්දෙනෙක් යටතේ ගන්නවා වෙනුවට තිලකවර්ධන මහත්මියගෙන් නඩුව අරගෙන එතුමියම අහන්න ගත්තා.සටහනසුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=ab1301135</link>
    <topic>දෝෂාභියෝගයට එරෙහිව පෙරහරේ යන්නේ කොටින්ට කඩේ ගිය අය</topic>
    <author>සුනිල් දයා අල්විස්</author>
    <content>ක්‍රීඩා ඇමැති මහින්දානන්ද අලුත්ගමගේව්‍යවස්ථාදායකයේ බලය අධිකරණයට පැහැර ගන්නට බැහැ. ව්‍යවස්ථාදායකය කියන්නේ ජනතාවගේ පරමාධිපත්‍යයි. කිසිම කෙනෙකුට ජනතාවගේ පරමාධිපත්‍යයට ඇඟිලි ගහන්නත් බැහැ අභියෝග කරන්නත් බැහැ.ක්‍රීඩා ඇමැති මහින්දානන්ද අලුත්ගමගේ මහතා එලෙස කරුණු දක්වා සිටියේ මහවැලි කේන්ද්‍රයේ දී පැවැති මාධ්‍ය හමුවේ දී ය.“අගවිනිසුරු ආචාර්ය ශිරාණි බණ්ඩාරනායක මහත්මියට එරෙහි දෝෂාභියෝගය වෙනත් දිසාවකට යොමු කරමින් රට අස්ථාවර කිරීමේ කුමන්ත්‍රණයක් මේ වන විට අමු අමුවේ එළියට ඇවිත් තියෙනවා.දෝෂාභියෝගයට එරෙහි රිට් ආඥාවක් ද අධිකරණයෙන් නිකුත් වුණා. ලෝක ඉතිහාසයේ එවැන්නක් කිසිම අධිකරණයකින් පාර්ලිමේන්තුවකට ලබා දීලා නැහැ. නීතියට පිටින් ගිහින් දෝෂාභියෝග ක්‍රියාවලිය රජය සිදුකර නැහැ. පාර්ලිමේන්තුවේ ක්‍රමවේදය අනුගමනය කරමින් ව්‍යවස්ථානුකූලව අප මේ ක්‍රියා පිළිවෙත සම්බන්ධයෙන් කටයුතු සිදුකර තිබෙනවා. තේරීම් කාරක සභාවේ වාර්තාව කවුරුත් කියවන්න. එහි සියල්ල ඉතාම නිවැරැදි අන්දමින් සටහන් වී තිබෙනවා. එය වැරදි යයි කාටවත් කියන්න බැහැ.දෝෂාභියෝගය පිළිබඳ යෝජනාව පාර්ලිමේන්තුවේ බහුතර ඡන්දයකින් සම්මත වන්නේත් මහජන නියෝජිතයන්ගේ හෘද සාක්කිය අනුව ඡන්දය පාවිච්චි කිරීමෙන්.මේ සිද්ධියෙන් අද රට අස්ථාවර වෙලා යැයි විවිධ කණ්ඩායම් විවිධ මත පළ කරනවා. නමුත් අපේ ගම්වල ජනතාව නම් අපට කියන්නේ මේක ඉවරයක් කරලා දෙන්න කියලයි. ගමේ ජනතාවට හෝ ගම්වලට මේ සිද්ධිය බලපෑමක් ඇතිකරලා නැහැ.අධිකරණයේ ඉන්න ඉහළ පෙළේ අයට වරදකාර චෝදනා එල්ල වුණොත් ඔවුන් විසමාචාර සිදුකළහොත් දඬුවම් දෙන්න රටේ නීතියක් නැද්ද. ඒ අයට මේවා කරන්න ලයිසන් දීලා තියෙනවා ද. වෙනම නීතියක්ද තියෙන්නෙ. එහෙම දෙයක් නැහැ. මේ රටේ හැමදෙනාටම තියෙන්නේ එකම නීතියක්. ජනාධිපතිතුමාටත් අගවිනිසුරුවන් සහ ඉහළම තානාන්තර දරන අනෙකුත් සියලුම දෙනාටත් තියෙන්නේ එකම නීතියයි.අගවිනිසුරුවරියට එරෙහිව ඉදිරිපත් කළ දෝෂාභියෝග චෝදනාව බහුතර ඡන්දයෙන් සම්මත වීමෙන් පසුවත් ඇය තවදුරටත් එම ධුරයේ කටයුතු කරනු ලැබුවහොත් ඒ සඳහා ද නීතිමය පියවර ගැනීමට රජය ක්‍රියා කරනවා.මේ යෝජනාව පාර්ලිමේන්තුවේ සම්මත වීමෙන් පසුව කථානායකවරයා විසින් ජනාධිපතිතුමාට ඉදිරිපත් කරනවා. ජනාධිපතිතුමා දෝෂාභියෝග තීන්දුව ගැන කටයුතු කරන්නේ ඉන් පසුවයි.රජය මේ ප්‍රශ්නය බොහොම ප්‍රජාතන්ත්‍රවාදී ලෙසයි විසඳාගෙන යමින් සිටියේ. තේරීම් කාරක සභාවට එජාපය ආවා. ජවිපෙත් ආවා. පළමුවැනි රැස්වීමටත් ඉඳගත්තා. මේක අනෙක් පැත්තට හැරුණේ, අගවිනිසුරුවරියට එරෙහිව පවතින චෝදනාවලින් 1, 2, 5 චෝදනාවලට උත්තර දෙන්න කියලා ඇගෙන් ඉල්ලුවම. ඇය නැගිටලා යන්න ගියේ ඉන් පසුවයි.හිටපු අගවිනිසුරුවන් වන නෙවිල් සමරකෝන් සහ සරත් එන්. සිල්වා යන මහත්වරුන්ට එරෙහිවත් දෝෂාභියෝග ගෙනාවා. නමුත් වත්මන් අගවිනිසුරුවරියයි විසමාචාර චෝදනා එල්ල වූ එකම අගවිනිසුරුවරිය.එජාප අපට දිගින් දිගටම බලපෑම් කළේ එතුමියගේ සැමියාට එරෙහිව තිබෙන චෝදනා විභාග කරන්න කියා. අපි පරීක්ෂණ පැවැත්වූවා. එහිදී අපිට තවත් විසමාචාර චෝදනා රැසක් හෙළි වුණා.අපි දන්නවා මේ රටේ රාජ්‍ය සේවකයකුට එරෙහිව විනය පරීක්ෂණ කරන ක්‍රමවේදය. දිසා විනිසුරුවරයකුට විරුද්ධව විනය පරීක්ෂණයක් කරන ආකාරයත්. ඒ වගේම ශ්‍රේෂ්ඨාධිකරණ විනිසුරුවන්ට එරෙහිව චෝදනා එල්ල වුවහොත් ඒ විනය පරීක්ෂණ සිදු කරන ආකාරය කුමක් ද කියාත් අපි දන්නවා. ජනාධිපතිවරයා හෝ අගවිනිසුරු ධුරය දරන කෙනා යම් වරදක් සිදුකර තිබෙනවා නම් එහිදී කටයුතු කරන ආකාරයත් දන්නවා. මේක රටේ තිබෙන සම්ප්‍රදායක්. ඒ අනුවයි අප කටයුතු කළේ. අපි මේ ක්‍රමවේදය හරියටම කරලා තිබෙනවා.අගවිනිසුරුවරිය ඉවත් වෙයි ද කියාත් හුඟ දෙනෙක් අපෙන් අහන ප්‍රශ්නයක්. අපට කියන්න තියෙන්නේ අප විශ්වාස කරන්නේ එතුමිය බුද්ධිමත් කාන්තාවක්. අගවිනිසුරුවරිය ලෙස නීති ක්ෂේත්‍රයේ ඉහළම තනතුරේ ඉන්න කෙනෙක්. අපි ප්‍රාර්ථනා කරන්නේ එතුමිය එල් ටී ටී ඊ බලවේගවල රැහැන්වලින් මිදීමටයි. ඒ සඳහා එතුමියට ශක්තිය ධෛර්යය ලැබේවා යයි ප්‍රාර්ථනා කරන්නත් කැමතියි.අනෙක එතුමිය රජයේ සේවිකාවක්. මහජන ඡන්දයෙන් පත්වුණ කෙනෙක් නොවෙයි. රටේ නීතියක් තියෙනවා. ඇයට එරෙහිව නැඟෙන දූෂණ චෝදනා ඔප්පු වී තිබුණාම එය පිළි අරගෙන ඉවත් වෙන්නේ නැතිව රටේ නීතියට පිටින් ගිහිල්ලා කටයුතු කරන්න අගවිනිසුරුවරියටවත් බැහැ. එය රටේ නීතියට පටහැනියි. ඇය ඊට හිස නමලා බුද්ධිමත්ව කටයුතු කරාවි යැයි අපට විශ්වාසයක් තිබෙනවා. අගවිනිසුරු ධුරයකට විසමාචාර චෝදනා එල්ල වුණ ප්‍රථම අවස්ථාවත් මේකයි. මේ කාරණය එතුමිය තේරුම් ගත යුතුය.සන්ධාන ආණ්ඩුවත්, එජාපයත් හිටපු අගවිනිසුරු සරන් එන් ද සිල්වා මහතාත් ඇතුළු නීති ක්ෂේත්‍රයේ වැදගත් උගත් බුද්ධිමතුන් හැමදෙනාම කියන්නේ ව්‍යවස්ථාවේ බලය අධිකරණයට මොනම හේතුවක් යටතේවත් පවරා ගන්න බැහැ කියලයි. යටත් කරගන්න බැහැ කියලයි. මෙය ජනතාවගේ පරමාධිපත්‍යයේ බලයයි.අගවිනිසුරුවරියට දෝෂාභියෝග චෝදනාව මුලින්ම එල්ල වූ විට මේ රටේ ඇතිවුණ කතිකාව මෙය අධිකරණයේ ස්වාධීනත්වයට එල්ල වුණ ප්‍රබල පහරක් බව. ඉන් පසුව මෙය රටේ අර්බුදයක් ඇති කරවන්නක් බවට කතිකාවක් ගොඩනැඟුණා. පස්සේ නැවතත් මෙය අධිකරණයත් ව්‍යවස්ථාදායකයත් අතර ප්‍රශ්නයක් බවට මතුකර පෙන්නුවා. ඉන් පස්සේ රිට් ආඥාව සමඟ මේ සියලු කතිකාවන් මාතෘකා වෙනස් වී ප්‍රශ්නය වෙනස් අතකට යොමු වෙලා රටේ ස්ථාවර භාවයට මෙය ප්‍රශ්නයක් වෙලා තිබෙන බවට දැන් කතිකාවක් ගොඩනැඟිලා.පසුගිය යුද්ධ සමයේ දී එල් ටී ටී ඊ ය වෙනුවෙන් පෙනී සිටිමින් මේ රටේ ස්ථාවර භාවයට එරෙහිව ක්‍රියා කළ බලවේග සංවිධාන සෘජුවම මේ දෝෂාභියෝගයට එරෙහිව ක්‍රියා කරන බලවේගවලට එකතු වෙලයි සිටින්නේ. අපි ඒක හොඳින් දකිනවා. එල් ටී ටී ඊ සංවිධානය වෙනුවෙන් කඩේ ගිය අය අද වන විට දෝෂාභියෝගයට එරෙහිව පෙරහරේ යන පළමුවැනි කසකාරයන් බවට පත් වී සිටිනවා.එල් ටී ටී ඊ ය වෙනුවෙන් අදත් පෙනී සිටින්නේ සුනන්දිරම් මන්ත්‍රීවරයායි. පාර්ලිමේන්තුවේත් අන්තර්ජාතිකයේත් ඔහු එල් ටී ටී ඊ ය වෙනුවෙන් පෙනී සිටිමින් රට පාවා දෙනවා.ඊළඟට කවුද ඉන්නෙ. එතුමිය වෙනුවෙන් මාධ්‍ය නිවේදන නිකුත් කරන නීලකන්දන් සහ නීලකන්දන නීතිඥ සමාගම. මේ රජය පසුගිය යුද සමයේත් එල් ටී ටී ඊ හමුදාවට අයත් සාමාජිකයන් අත්අඩංගුවට ගත් අවස්ථාවේදී ඔවුන් බේරා ගැනීමේ කටයුතුවල සහ ඔවුන් වෙනුවෙන් වැඩියෙන්ම පෙනී සිටිමින් කටයුතු කළේ මේ සමාගම බව මම පැහැදිලිවම කියනවා.ඊළඟට මේකට සම්බන්ධ වෙලා ඉන්න නීතිඥයෝ ගත්තොත් ඉස්සරහින්ම ඉන්නේ ජේ. සී. වැලිඅමුණ නීතිඥ මහතා. ඔහු කවුද. ට්‍රාන්ස් පෙරන්සි ඉන්ටනැෂනල් සමාගමේ විධායක අධ්‍යක්ෂවරයායි. රටම දන්නවා එම ආයතනය ගැන. පසුගිය කාලයේ මේ රට අස්ථාවර කරන්න එන් ජී ඕ සඳහා සල්ලි ආවේ කොහෙන්ද කියා මුළු රටම දන්නවා.පාක්‍යසෝති සරවනමුත්තු, නිමල්කා ප්‍රනාන්දු, වික්‍රමබාහු කරුණාරත්න යන අයත් දෝෂාභියෝගයට එරෙහි බලවේග පස්සේ ඉන්නවා. වික්‍රමබාහු කරුණාරත්න මහතා පසුගිය කාලයේ එල් ටී ටී ඊ සමුළුවක් වෙනුවෙන් ශ්‍රී ලංකාවත් නියෝජනය කරලා තිබුණා.එවැනි කණ්ඩායම් තමයි දෝෂාභියෝගයට එරෙහි බලවේග පිටුපස සිටින්නේ.නමුත් අපි බලමු මේ දෝෂාභියෝගයට පක්ෂව කතා කරන අය දෙස. මේ රටේ ප්‍රධාන දේශපාලන පක්ෂ දෙක එනම් ශ්‍රීලනිප ප්‍රමුඛ එජනිස සහ එජාප අපේ රජය මෙන්ම එජාප නායක හා විරුද්ධ පක්ෂයේ නායක රනිල් වික්‍රමසිංහ මහතාත් අධිකරණයට ව්‍යවස්ථාදායකයට ඇඟිලි ගහන්න අත පොවන්න බැහැ කියන මතයේ ඉන්නවා.දෝෂාභියෝගයට විරුද්ධව දැන් කඩේ යන අනෙකුත් පක්ෂ දිහා බැලුවම පළාත් සභා මන්ත්‍රීවරයකු දිනා ගන්න බැරි ග්‍රාම සංවර්ධන සමිතියකට පවා ඡන්දයක් ඉල්ලා දිනන්න බැරි ප්‍රාදේශීය සභාවකට පවා මන්ත්‍රීවරයකු පත්කර දිනාගන්න බැරි ඡන්ද තුන් හාරසියයක් ගන්න තුට්ටු දෙකේ පක්ෂයි. ප්‍රධාන දේශපාලන පක්ෂ දෙකම ඉන්නේ එකම ස්ථාවරයක.අධිකරණය, පාර්ලිමේන්තු තේරීම් කාරක සභාවේ සාමාජිකයන් කැඳවූ අවස්ථාවේදීත් ආණ්ඩුවේත් එජාප සාමාජික මන්ත්‍රීවරුත් අධිකරණයට යාම ප්‍රතික්ෂේප කළේ අධිකරණයට ව්‍යවස්ථාදායකයට අත පොවන්න බැරි නිසා බව තහවුරු කිරීමටයි.හිටපු අගවිනිසුරු සරත් එන්. ද සිල්වා මහතාත් හිටපු නීතිපතිතුමාත් පැහැදිලිවම පෙන්වා දෙන්නේ ව්‍යවස්ථාදායකයට අත පොවන්න අධිකරණයට බැරි බවයි.එල් ටී ටී ඊ ත්‍රස්තවාදීන් පරදවා අපට නිදහසේ ඉන්න පුළුවන් වුණේ අවුරුදු 3 යි. අවුරුදු 2 ක් යන්න කලින්ම අන්තර්ජාතික බලවේග ආපසු පටන්ගත්තා යුද්ධයෙන් දිනාගන්න බැරිවුණ දේ වෙනත් ආකාරයකින් දිනාගන්න.ඒ නිසා මේ අය බලන්නේ අද අධිකරණය පාවිච්චි කරමින් මේ රට අස්ථාවර කරන්නයි. ඒකට ඉඩ දෙන්න බැහැ. ලෝකයේ කිසිම රටක මෙසේ සිදු වී නැහැ. ලෝකයේ කිසිම රටක අධිකරණයකින් පාර්ලිමේන්තුවකට රිට් ආඥාවක් නිකුත් කරලා නැහැ.බලන්න මේ අධිකරණ නියෝගය නිකුත් කරපු ක්‍රමවේදය. උසාවිය නිවාඩු දවසක උසාවියට ඇවිල්ලා පැය එකහමාරක් ගත කරලා එදාම සවස 4.30 ට ඝන්දුව ප්‍රකාශයට පත් කරනවා.නමුත් අගවිනිසුරුවරිය අපට චෝදනා කරන්නේ එතුමියට කාලය දුන්නේ නැහැ කියලා. මේ සියලු සිදුවීම් මාලාවල පිටි පස්සේ තිබෙන මොන බලවේගයක් ද කියන එක අපට හොඳටම විශ්වාසයි. ඒ අන්තර්ජාතික බලවේගයි.අපි මේ රටේ ජනතාවට වැදගත් කාරණයක් පෙන්වා දෙන්න කැමැතියි. ඒ තමයි මේ රටේ තිබුණ ලෝකයේ දරුණුතම හා ක්‍රෑරතම ත්‍රස්තවාදී සංවිධානය වන එල් ටී ටී ඊ ය පරදවා ලබාගත් ජයග්‍රහණය. එහිදී ලෝකයේ බලවත්ම රාජ්‍යයන් ඒ ජයග්‍රහණයට එරෙහිව සිටිමින් එල් ටී ටී ඊ යට පක්ෂපාතීව කටයුතු කළා.ඒ කිසිවකට යටත් නොවී චකිතයකින් බියකින් තොරව එඩිතරව අපේ වීරෝදාර රණවිරුවන් සමඟ එක්ව එල් ටී ටී ඊ පරාජය කර ජයග්‍රහණය අත්කර දෙන්න ජනාධිපතිතුමාට හැකිවුණා.ඒ වගේම රට වෙනුවෙන් ඕනෑම ප්‍රශ්නයකට මුහුණ දෙන්නටත් කවර බලපෑමකටවත් යටත් නොවී තීරණ ගන්නටත් ක්‍රියාත්මක කරන්නටත් ශක්තිය හයිය එතුමාට තිබෙනවා. අපි අපේ ජනතාවට ඒ සහතිකය ලබා දෙනවා.මහවැලි කේන්ද්‍රයේ දී පැවැති මාධ්‍ය සාකච්ඡාවක් ඇසුරින් සකස් කෙළේසුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=af1301134</link>
    <topic>දුප්පත්කමට ජීවිතය දන් දුන් රිසානා</topic>
    <author>ඉනෝකා සමරවික්‍රමසුනිල් දයා අල්විස්</author>
    <content>නංගිලා මල්ලිලාට අලුත් ලෝකයක් දකින්නට තම සිහින ලෝකය කැප කළ රිසානා... වයසක අම්මාටත් තාත්තාටත් සහනයක් දෙන්නට තම ළමාවිය කැප කළ රිසානා.ජීවත් වෙන්නට වරම් ඇතැයි සිතා හෙට හෝ අනිද්දා සවුදි බන්ධනාගාරයෙන් පිටව ගෙදර එන්නට සිහින දුටු රිසානා. මහින්ද රාජපක්‍ෂ ජනාධිපතිතුමා, බ්‍රිතාන්‍යයේ චාල්ස් කුමරු, ඒසිඩන් හියුමන් රයිට් කොමිසම කළ ඉල්ලීම්වලට අභයදානය ලැබේ යැයි සිතූ රිසානා; ලෝකය පුරා ජනතාව එක්සිත්ව නිදහස හිමිවේවා! යි ප්‍රාර්ථනා ලැබූ රිසානා; එහෙත් සියලු නෙත් හී කඳුළක් ඉතිරි කර කඩුපහරට හිස දුන් රිසානා; රිසානා යන්නට ගියේ නිකම් නොවේ. ජීවත්ව හිඳින අපට සිතන්නට, ක්‍රියාත්මක කරන්නට බොහෝ දේ ඉතිරිකරමිනි. ඉතින් රිසානාට වූදේ තවත් කෙනකුට වන්නට ඉඩ තබමුද? තීරණය ඔබ අප අතේය.කිසිවකුගේ ආයාචනයකට කන් නොදුන් සවුදි අරාබිය ලොවම කම්පාකරවමින් අපේ රටේ අහිංසක රිසානා ෂර්යා නීතිය අනුව මරා දැමුවේය. රිසානා නාෆික් නම් වූ මේ යෞවනිය මැරෙන මොහොත දක්වාම තමන්ට මරණීය දණ්ඩනය නියම වී ඇති බව නොදැන සිටියාය. දහසකුත් එකක් බලාපොරොත්තු පොදි ගන්වාගෙන මීට වසර හතකට පෙර රිසානා සවුදි අරාබිය බලා පිටත් වූයේ කූට ඒජන්සිකරුවකුගේ බහට රැවටීමෙනි.ඒ වනවිට රිසානාගේ වයස අවුරුදු දාහතක් විය. එක්දහස් නවසිය අසූඅටේ පෙබරවාරි 2 දා මුතුර් හි සාෆිර් නගරයේ උපන් රිසානා පවුලේ වැඩිමලී වූවාය. ඇයට බාල සොහොයුරියන් දෙදෙනකු හා සොහොයුරකු විය. දර කැපීම ජීවන වෘත්තිය කරගත් රිසානාගේ පියාට එම රැකියාවෙන් පවුල ගොඩගැන්ම ඉතා අපහසු කාර්යයක් විය. එහෙත් ඔහු දරුවන් වෙනුවෙන් දිනපතා කීයක් හෝ සොයා ගන්නට වෙහෙස වූයේය. ඉන්නට හිටින්නට හරිහමන් ගෙයක් දොරක් නැතිව දිළිඳු කමේ පතුලේ දිවි ගෙවූ තම පවුල ගොඩගැනීමට දැනුම් තේරුම් ඇති දා සිටම රිසානා ද වෙහෙස වූවාය.ගමට පැමිණෙන ඒජන්සිකරුවන්ගේ තැරැව්කරුවන් පෙන්වා දෙන මැදපෙරදිග රැකියාවල අපූරු බව සිතින් විඳගත් රිසානා ද වයස අවුරුද දහඅට සම්පූර්ණ වීමටත් පෙර මැදපෙරදිග රැකියාවකට යන්නට උත්සාහ දැරුවාය. ඇයට වැඩි වයසක් දමා ගුවන් ගමන් බලපත්‍ර සාදා දුන්නේ ද ඒජන්සිකරු විසිනි. ඒ අනුව රිසානාගේ ගමන් බලපත්‍රයේ සඳහන් වන්නේ ඇය එක්දහස් නවසිය අසූදෙකේ උපන් බවය. අම්මා තාත්තාට සැලකීම පමණක් නොව නංගිලාට මල්ලීට ඉගැන්වීම තම එකම අරමුණ කරගත් රිසානා දෙදහස් පහවසරේදි සවුදි අරාබියේ නිවෙසක ගෘහ සේවිකාවක ලෙස සේවයට ගියාය.”මට ඒ ගෙදර ඒ තරම් වැඩ තිබුණේ නැහැ. මම ඉවුම් පිහුම් කටයුතු කළා. මාස හතරක දරුවකු බලාගත්තා.”රිසානා දෙදහස් හතේ පෙබරවාරි මස දහවෙනිදා නිවසට එවන ලද ලිපියක එසේ සඳහන් විය. ඒ වනවිට ඇගේ වයස අවුරුදු දහනවයකි. ඒ වනවිටත් ඇය සෞදි හි දවද්මි බන්‍ධනාගාරයේ සිරකාරියක වී සිටියාය.ගෘහ සේවයේ යෙදී සිටි නිවසේ ළදරුවාට කිරි පෙවීමට යාමේදි කිරි පිට උගුරේ යෑමෙන් දරුවා මිය යාමේ සිද්ධියට ඇය වැරදිකරු කර උසාවියට ඉදිරිපත් කරන කාලය වන විට ඇය දෙමළ භාෂාව හැරෙන්නට වෙනත් කිසිදු භාෂාවක් දැන නොසිටියාය. එය ඇයට සිදුවූ අසාධාරණයකි. භාෂා පරිවර්තක හෝ ඔහුගේ සේවය හොඳින් කර නැත. සවුදි පොලිසියද තමන්ට අඩන්තේට්ටම් කර කට උත්තර ලබා ගත් බව රිසානා තමන් බැලීමට පැමිණි අයට පසුකාලීනව දන්වා සිටියාය.කෙසේ හෝ දරුවා මැරීමේ චෝදනාවට වැරදි කරුවූ රිසානාට සවුදි අරාබියානු අධිකරණය මඟින් මරණීය දණ්ඩනය නියම කරනු ලැබීය. ඒ දෙදහස් පහ වසරේදීය. එතැන් පටන් ශ්‍රී ලංකා රජය, ලෝකයේ මානව හිමිකම් සංවිධාන මෙන් ම වෙනත් සංවිධාන රිසානාගේ දිවි බේරා ගැනීමට ඉදිරිපත් වුවත් ඒ කිසිවකින් පලක් වූයේ නැත. ඉකුත් නවවැනිදා ෂර්යා නීතියට අනුව අපේ අහිංසකාවිය කඩුපහරට ගෙල පිදුවාය.”මට මගෙ දරුවා ලංකාවට ගෙන්වා ගන්න බැරිවුණා. අපි හිතුවේ අපේ දරුවා අපිට ලැබේවි කියලා. අනේ මට මගේ දරුවගෙ මිනියවත් ගෙනත් දෙන්න.” මුතුරි හී සාෆිර් ගම්මානය කඳුළින් නහවමින් රිසානාගේ මව පවසන්නීය.”අපි දෙවරක් දුව බලන්න ගියා. එයා දැනගෙන හිටියේ නැහැ එයාට මරණීය දණ්ඩනය හිමිවෙලා තිබෙන බව. එයාට ලැබිලා තිබුණ සබන්, සල්ලි හා ටොෆි වගයක් දුව නංගිලාට මල්ලිට දෙන්න කියලා දුන්නා. එයා කිව්වා මම එනතුරු ඒවා නංගිලාට දෙන්න කියලා.”රිසානාගේ මව දියණියගේ රුව හදෙහි මවාගෙන ලයෙහි අත්ගසා ගනිමින් හඬා වැලපෙන්නීය. රිසානාගේ සොයුරියන් දෙදෙනා ද සොයුරා ද තම අක්කා ගැන දුක්වන්නාහ.”ෂර්යා නීතියට අපට විරුද්ධ වෙන්න බැහැ. එහෙම වෙනවා කියන්නේ අපි අපේ ආගමට විරුද්ධ වෙනවා කියන එකයි. ඒගොල්ලෝ දුවට දඬුවම් කළා. ඒත් දුව වැරැද්දක් කළේ නැත්නම් මේ අවනඩුව දෙවියොම බලාගන්න ඕන. දරුවා රට ගියේ අපි වෙනුවෙන්. එයා පවුලට විතරක් නෙමෙයි ගමේ අයටත් ඛ්ඹ්තවත්. අනේ මගෙ අහිංසක දරුවා.”රිසානාගේ පියා තම දියණියට සිදුවූ ඛේදවාචකය ගැන නිවෙසට පැමිණෙන්නන් සමඟ පවසමින් හඬන්නේය.තම අධ්‍යාපනය අතරමඟ නතර කර තම සොයුරු සොයුරියන්ට ලෝකයක් තනා දෙන්නට මැදපෙරදිග ගිය ලොකු අක්කාට සිදුවූ ඛේදවාචකය වෙනුවෙන් හඬන්නේ මුතුර් හි සාෆිනගර් හී වැසියන් පමණක් නොව. ජාති ආගම් බේදවලින් තොරව සියලු ශ්‍රී ලාංකිකයෝ ඒ ගැන දුක්වන්නාහ.රිසානා බේරා ගැනීමට ‘ලේ වන්දිය’ මියගිය දරුවාගේ දෙමවුපියන් භාර ගැනීමට කැමැති වූයේ නම් ඒ වෙනුවෙන් මුදල් ගෙවීමට ද අපේ රටේ මිනිස්සු සූදානම්ව සිටියහ. එහෙත් ජීවත් වීමට ආශා කළ කෙදිනක හෝ දවද්මි සිරගෙදරින් පිටවී යාමට ලැබේයැයි සිහින දුටු රිසානා ඉකුත් නවවෙනිදා සවුදි වේලාවෙන් පෙරවරු එකොළහයි හතළිහට ඉතා කුරිරු ලෙස මරණයට මුහුණ පෑවාය.එම ආරංචිය දැනගත් මොහොතේ සිට රිසානාගේ නිවෙසට ජාති ආගම් බේදවලින් තොරව විවිධ තරාතිරමේ අය පැමිණියහ. ඔවුන් සමඟ ශෝක වූහ.අඩුම තරමේ පැමිණෙන අයට ඉඳගන්න දෙන්න පුටුවක්වත්, තේ කෝප්පයකින් සංග්‍රහ කරන්නවත් ඒ අයට වත්කමක් නෑ. ඒ පුංචි ගෙදර කොහොමද ඒ අය ජීවත් වන්නේ කියන එක ප්‍රශ්නයක්. රිසානා බන්ධනාගාරයේ ඉන්න කාලේ මේ ගෙදරට නොයෙක් අය ඇවිත් මුදලින් උදව් කරන්න හැදුවා. ඒත් ඒ දෙමවුපියෝ ශත පහක මුදලක් ගත්තේ නැහැ. ඒ අයට ඕන වුණේ රිසානා ආපසු ගෙන්වා ගන්න විතරයි.රිසානා පිළිබඳව තොරතුරු සොයන්නට ගිය මුතුර් හි අපේ වාර්තාකරු රොෂාන් පැවසුවේය.කෙසේ වෙතත් දැන් සියල්ල සිදුවී හමාරය. රිසානා නෆීක් මොහොමඩ් දැන් අප අතර නැත. කූට ජාවාරම්කාර ඒජන්සිකරුවකුගේ මාර්ගයෙන් ළමා වියේදීම මෙහෙකාර සේවයට මැදපෙරදිග ගිය රිසානාගේ කතාව එතැනින් අවසාන වූයේ යැයි අපට දෑත් පිසදා ගැනීමට හැකිද?මෙවැනි ජාවාරම්කරුවන්ට හසුවන තවත් රිසානලා ඕනෑ තරම් අපේ රටේ සිටිති. ෂර්යා නීතියෙන් රිසානාගේ ජීවිතය බේරා ගැනීමට නොහැකි වුවද තවත් මෙවැනි වැරැදි සිදුනොවන්නට කටයුතු කිරීමේ වගකීම බලධාරින් ඉදිරියේ තිබෙන ලොකුම වගකීම වේ. අශ්වයා පැනගිය පසු ඉස්තාලය වැසීමෙන් පලක් නැතිවාක් මෙන් ම රිසානා වෙනුවෙන් දුක්වීම නොව දුප්පත්කමට පිළියම් සෙවීම ද දරුවන් හා කාන්තාවන් මැදපෙරදිග සේවයට නොයැවීමද ආදි වූ දහසකුත් එකක් ප්‍රශ්නවලට පිළිතුරු සෙවීම ඒවාට පිළියම් යෙදීමට කාලය එළැඹ ඇත. ඒවාට පිළියම් සෙවීම රිසානාට කරන සාධාරණයකි.ඉනෝකා සමරවික්‍රමසුනිල් දයා අල්විස්රොෂාන් ජීවන්ත රාජසිංහ(සේයාරූ-මුතූර් විශේෂ වාර්තාකරු)ෂාරියා නීතිය කියන්නේ මුස්ලිම් වරුන් ගේ ශුද්ධ වූ ආගමික ග්‍රන්ථය වන අල් කුරානය හා මොහොමඩ් නබි තුමාගේ කියමන් අනුව සකස් වූවක්. අනෙක් රටවල තිබෙන්නේ රෝමානු කතෝලික නීතිය වුණත් විශේෂයෙන් සෞදියේ ක්‍රියාත්මක වන්නේ ෂාරියා නීතියයි. ඒක ඉස්ලාම් නීතිය. සාමාන්‍ය සිවිල් නීති, අපරාධ නීතිය මේ ඉස්ලාම් නීතියට ඇතුළත් වෙනව. එය ඉස්ලාම් ආගමේ ඉගැන්වෙන ආධ්‍යාත්මික ජීවිතයට පමණක් නොවේ බලපාන්නේ. පෞද්ගලිකව පුද්ගලයා පවුල, සමාජය මේ හැම දෙයක්ම නියම ලෙස සකස් කරන ගමන් මාර්ගයයි.මනුෂ්‍යයාගේ පැවැත්මට බාධාවක් වන දේ ඉවත් කර ජීවත්වීමේ අයිතිය තහවුරු කෙරෙන මේ නීතිය බලපාන රටවල්වල අපරාධ රැල්ල අඩුයි. කෙනෙකු ගේ ජීවත්වීමේ අයිතිය උදුරා ගැන්මට තවත් කෙනෙකුට අයිතියක් නැහැ. යම් කෙනෙක් එසේ කළා නම් ඒ තැනැත්තාගේ හෝ තැනැත්තියගේ ජීවිතය උදුරා ගන්න මේ නීතියට අයිතිය තියනව.රිෂානා නෆීක් සම්බන්ධයෙන් සෞදියේ ක්‍රියාත්මක වූ දඬුවම අපි විවේචනයට ලක් කරන්නේ නැහැ. දඬුවම ක්‍රියාත්මක කළ (9) උදේත් පැය තුනක් පමණ මණ්ඩලයක් රැස්වී මේ ගැන බොහෝ කතා කරල තියෙනව. එතුමිය වෙනුවෙන් එම සිද්ධිය වෙන කාලයේදී අපේ තානාපති කාර්යාලවලට නීතිමය ප්‍රතිපාදන ඒ සහන ලබාගන්නට අවස්ථාවක් නොමැති වීම ගැන කනගාටුයි.අතිගරු ජනාධිපතිතුමා මේ සිද්ධිය සම්බන්ධයෙන් කරන ලද ඉල්ලීම් උත්සහයන් සියල්ල ශ්‍රී ලාංකික මුස්ලිම්වරුන්ගේ මහත් ගෞරවයට පත් වෙනවා. අපේ ප්‍රණාමය එතුමාට පුදකළ යුතුයි. මේ නීතිය වෙනස් කරන්න සෞදියේ දී ඒ රටේ රජ්ජුරුවන්ටවත් බෑ. රජ්ජුරුවෝ ඒවාට අත ගහන්න යන්නෙත් නැහැ. රිෂානා සිද්ධියේදී ඒ මියගිය සිඟිති දැරියගේ දෙමව්පියන්ට මේ තීන්දුවට හවුල් වන්නට අවස්ථාව ලැබුණා. නමුත් අල් කුරානය කියන විදියට පළිගැනීමට අවස්ථාවක් ලැබුණ විට පළිනොගෙන සිටිනවා නම් ඒක හරි උතුම් දෙයක් බව පැහැදිලිව කියා තිබෙනවා. ඒත් රිෂානාට මේ ඉරණම අත්වුණේ ඒ මියගිය දැරියගේ මව දැඩි ලෙස ෂාරියා නීතිය ක්‍රියාත්මක කරන ලෙස ඉල්ලා සිටිය නිසයි.ආචාර්ය – අෂෙයික් ඉනාමුල්ලා මසිහුදීන් නලීම් ඉස්ලාමීය ෂාරියා නීතිය පිළිබඳ විශේෂඥ  විදේශ රැකියා ප්‍රවර්ධන ඇමැති ඩිලාන් පෙරේරාගෙල කපා මරා දැමීමේ මරණ දණ්ඩනයට නියම වී සිටි රිසානා නෆීක්ට පනවා තිබුණ එම දඬුවම ඉවත් කරවා ගැනීමට ශ්‍රී ලංකා රජය හැටියට අපි ලොකු උත්සාහයක් ගත්තා.මහින්ද රාජපක්ෂ ජනාධිපතිතුමාත් මේ සම්බන්ධයෙන් එක වරක් නොව දෙවරක් ම සවුදි රජතුමාගෙන් ද ඉල්ලීමක් ද කර තිබුණා. එතුමා දෙවැනිවරට සවුදි රජතුමාගෙන් මේ ඉල්ලීම කරනු ලැබුවේ පසුගිය සතියේදී ය. නමුත් අපේ සියලු දෙනාගේ ම උත්සාහයන් බිඳ වැටී රිසානා නෆීත් දැරිය ගෙල සිඳ මරා දැමීමේ දණ්ඩනයට එරට ක්‍රියාත්මක වූ සර්යා නීතිය අනුව මරණයට පත් කරලා ඉවරයි. ඒ නීතිය කාටවත් වෙනස් කරන්න බැහැ. මෙය ඒ රටේ බලපවත්වන නීතියක් රජතුමාටවත් එය වෙනස් කරන්න බැහැ.මේ පිළිබඳ අදහස් දක්වන විදේශ රැකියා ප්‍රවර්ධන ඇමැති ඩිලාන් පෙරේරා මහතා පවසා සිටියා. මමත් අපේ අමාත්‍යාංශයත් රිසානා බේරා ගන්න උත්සාහයන් දිගටම ගත්තා. වත්මන් විදේශ ඇමැති මහාචාර්ය ජී.එල්. පීරිස් මහතා ද හිටපු විදේශ ඇමැති රෝහිත බෝගොල්ලාගම මහතා ද හිටපු නියෝජ්‍ය ඇමැති හුසේන් බහිලා මහතා වගේ ම මැති ඇමැතිවරු මහන්සි වුණා. විදේශ රටවල තානාපතිවරු ද මේ සම්බන්ධයෙන් කටයුතු කළා. මේ කිසිවකින් ඵලක් වුණේ නැහැ.රිසානා සේවය කළ නිවසේ අඹු සැමි යුවළගේ සිවුමස් බිලිඳාගේ මරණයට එම යුවළගෙන් විශේෂයෙන් සමාව ලැබීමක් සිදුවුණේ නැහැ. ඔවුන් එකහෙළා තදින්ම ඇයට සමාව දීම ප්‍රතික්ෂේප කළා. ඇයට නියමවූ මරණ දණ්ඩනය එක හෙළා අනුමත කර සිටියා. අලවි මවුලානා මහතාත් රිසානාගේ දෙමාපියන් ද සවුදියට ගියා.ඇගේ දෙමාපියන් රිසානාට සමාව ගන්න උත්සාහයෙන් කටයුතු කළා. මේ සියලු උත්සාහයන් ඵලක් වුණේ නැහැ.මේ වෙලාවේ රාජ්‍ය නොවන සංවිධානත් තවත් විශාල පිරිසක් ද රිසානාගේ සහායට ඉදිරිපත් වී කටයුතු කළා. ඒත් වැඩක් වුණේ නැහැ. ඇයට හිමිවුණ මරණ දණ්ඩනය 9 වැනිදා සවුදියේ ද්වාද්මි නුවර බන්ධනාගාරයේදී ගෙල කපා දැමීමේ දඬුවමෙන් මරණයට පත්වුණා.මේකෙන් දේශපාලන වාසි ගන්න බොර දියේ මාළු බාන්න මේ වෙලාවේදී ඇතැමුන් උත්සාහ කරනවා. එය කනගාටුවට කරුණක්. අපි රිසානා වෙනුවෙන් කනගාටු වෙනවා ශෝක වෙනවා. ජනාධිපතිතුමාගේ රජයේත් ශෝකය අපි එම පවුල වෙත පුද කරනවා. උදව් උපකාර කරන්න අපි සූදානමින් ඉන්නවා. අවශ්‍ය දේ සිදුකරන්න පියවර ගන්නවා.විදේශ සේවා නියුක්ති කාර්යාංශයේ සභාපතිසවුදියේදී ගෙල කපා මරණ දණ්ඩනය නියම වූ රිසානා නෆීක් දැරියගේ සිද්ධිය පාඩමට ගෙන ජගත් කම්කරු සංවිධානය දැන්වත් මෙවැනි මරණ දඬුවම් ලබා නොදෙන්න නීති රීති හදා රටවල ක්‍රියාත්මක කරන්නට වහා පියවර ගත යුතු බව ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාධිලංකාර මහතා පෙන්වා දෙයි.මේ රටට තෙල් සල්ලි ලැබෙන නිසාත් ආගමික නීතිය පිළිගැනීමත් වෙනත් කරුණු ගැන එතරම් ම සැලකිල්ලක් දක්වන්නේ නැහැ.ජගත් කම්කරු සංවිධානයේ නීතියට මේවා ඇතුළත් විය යුතුයි.ලෝකයේ මෙවැනි දේ ක්‍රියාත්මක කරන්න පුළුවන් මෙවැනි නීති රීති හැදුවොත් පමණක් යයි ද සේනාධිලංකාර මහතා කීය. රිසානා නෆීක් ට නියම වූ මරණ දණ්ඩනයෙන් ඇය මුදා ගන්නට රජයත් කාර්යාංශයත් ගත හැකි සෑම උත්සාහයක් ම ගත්තා.දැන් මේ සිදුවීමෙන් පසුව ඇගේ පවුල ගොඩ නඟන්න අපට කළ හැකි උදව් උපකාර සම්බන්ධයෙන් කරුණු සොයා බලනවා.රිසානාගේ දෙමාපියන්ගේ තතු බලන්න ඇගේ මරණයෙන් පසු ඔවුන්ට අවශ්‍ය කරන්නේ කුමන ආධාර උපකාර දැයි දැනගන්නට ඇමැති ඩිලාන් පෙරේරා මහතාගේ උපදෙස් අනුව රිසානාගේ ත්‍රිකුණාමලයේ නිවසට මම ගියා.ඇය වෙනුවෙන් නිවසක් හදා දෙන්න අපි තීරණය කරලා තිබෙනවා. තවත් අවශ්‍ය ආධාර මොනවා දැයි තවදුරටත් විමසා බලා එම අවශ්‍යතා ද සපුරාලන්නට පියවර ගන්නවා. නැවතත් පසු අවස්ථාවක එහි යන්නට අපි බලාපොරොත්තු වෙනවා. මේ මරණය නිසා පවුලේ අය තවමත් ඉන්නේ කම්පනයෙන්.රිසානාගේ පියාත් මවත් අසනීපයෙන් පසු වෙන්නේ. කිසි ආදායම් මාර්ගයක් නැති නිසයි රිසානා රට ගිහින් තිබෙන්නේ පවුල ගොඩ නඟා ගන්න. රිසානාගේ මරණය නිසා අද ඔවුන් අසරණ වෙලා සිටින බව අපි දන්නවා. අපි ඔවුන් ට ආධාර කරනවා යයි ද සභාපතිවරයා කීය. මම රිසානා නම් වූ දියණිය ගැන කවියක් ලියන්නට සිතුවෙමි.එහෙත් ලියන්නට කඩදාසියක් නොමැත. කඩදාසි සියල්ලේම මොන මොනවා හෝ ලියා ඇත. පේ‍්‍රම කාව්‍ය, බොළඳ ප්‍රේමකතා, මානව අයිතිවාසිකම් (බම්බුව), දේශපාලකයන්ගේ සංවාද, නළුවන්ගේ කඩදාසි මුහුණු, යව්වනයේ පොපියන චමත්කාරය (බම්බුව)මම මේ සියල්ල ගිනි තැබුවෙමි.රිසානා "අවාසනාවේ දියණිය”ඒ කවිය ලියන්නට මට කඩදාසියක් නැත. ඇත්තේ පිලිස්සී ගිය කඩදාසි ගොඩක අළු ගොඩක් පමණි. ඒ අළු ද මගේ සුසුම් විසින් වාතලයේ පාකර හැරියේය. දැන් එතැන කිසිවක් නැත. පිලිස්සී ගිය ලේ පැල්ලමක ලකුණක් පමණක් ඉතිරිව ඇත.”රිසානාඅවාසනාවේ දියණිය””අනේ මට ඒ කවිය ලියන්න කඩදාසියක් දෙන්න”මම ආයාචනා කළෙමි. මගේ ආයාචනය හිස් අහසේ පාවෙමින් තිබී කඳුළු වැස්සකට හසුව ඉරිතැළුණ වියළි පොළොව මත ද තෙත්ව චිරි චිරි හඬින් මිරිකෙන මඩ ගොහොරු මත ද පතිත විය.ඉරිතළා ගිය කටුක පොළොව හාරමින් ඉරිඟු ඇටයක් සිටුවන්නට තැත්කරන හේන් ගොවීහු මගේ ආයාචනයට කන්දුන්හ. ගිනියම් අව්වේ මහ වරුසාවේ පාර හදමින් සිටි වැඩකරන මිනිස්සු මා වෙත එන්නට පෙළ ගැසුණාහ. යව්වනයේ පොපියන චමත්කාරය නම් වූ බම්බුවෙන් මිදුණු තරුණ තරුණියෝ අඳුරු දෑස් අහසට යොමු කරමින් පියවර තැබූහ.ඔවුහු මගේ දෑස් මානයට පැමිණියහ. කඩදාසි ලක්ෂ ගණනක් මා ඉදිරියෙහි ගොඩගැසේ යැයි මම සිතුවෙමි. ඔවුහු ආහ. එහෙත් එකම කඩදාසියක්වත් නැත.”අප ළඟ තිබුණු කඩදාසිවලත් මොන මොනව හරි ලියලා...””මොනවද?””සටන් පාඨ, අයිතිවාසිකම්, වගකීම්, දහඩිය මුතු ඇට මාල, රන්වන් කරල් (බම්බුව.. නියඟෙට අහුවෙලා... ගංවතුරට අහුවෙලා හුඟාක් බොල්වෙලා) රන්වන් දෑකැති ගෙන සුර ලොවින් බට සුරංගනාවන් පෙළගැසී කවි කියමින් කරල් නෙළන අපූරුව (බම්බුව කේඩෑරි වුණු.. මඩෙහි ලැගීම නිසා ම දෙපාවල ඉරි සහ කොටු ඇඳුණු කොරවක් දෙපා ඇති ගැහැනුන්) මං ඔයාට ආදරෙයි මගෙ රත්තරන්... බොළඳ කතා කාරයින්ගේ විච්චූරණ දෙබස් ... ඒවාට රැවටි රැවටී තලු මර මර කියවන මීහරක් පාඨකයන්.. උන් වෙනුවෙන් තව තවත් ලියන බොරු සව්කඩදාසි වාක්‍ය.”අපි ළඟ තිබුණ කඩදාසිවල මේ ඔක්කොම ලියලා ඉවරවෙලා”ඔවුහු එක හඬින් කෑගෑහ.”ඔබ දන්නවාද රිසානා?” මම කෑගසා ඇසුවෙමි.”ඔව් අපි දන්නවා””කවුද?””අවාසනාවේ දියණිය”ඔවුහු කෑගසා කියූහ. ඔවුන්ගේ කෑගැසීම දෝංකාරයක් බවට පත්විය. ඒ දෝංකාරය සීගිරි ගලෙහි හැපී දසත විසිරී ගියේය. පාවී ගිය දෝංකාරයෙන් බිඳක් අනුරාධපුරයේ ගල්කනුවක හැපී මහමෙවුනාව පුරා විසිරී ගියේය.තවත් අංශුවක් පාවී ගොස් භාරතයේ ටජ්මහල් මන්දිරයේ කිරිගරුඬ කැටයම්වල ද තවත් අංශුවක් හිමාලයේ වනස්පතියක මුදුනෙහි ද තවත් අංශුවක් එවරස්ට් කඳු මුදුනේ හිම කැටියක ද වැදී යළි යළිත් විලාප දෙන්නට පටන්ගත්තේය.තවත් අංශුවක් නයිල් ගංගාවේ දිය රැල්ලක ද මිසරයේ පිරමීඩයක මුදුනේ ද ඇමසන් වනාන්තරයේ වෙසෙන කේසර සිංහයකුගේ පපුවෙහි ද වැදුණේය. ඒ දෝංකාරයේ අංශුව යළි මහා විලාපයක් බවට පත්විය.ඒ විලාපය රුසියාවේ ස්ටෙප්ස් තණ බිමෙහි වසා සිටි තණකොළ පෙත්තකුගේ ශීර්ෂයෙහි ද ලන්ඩනයේ තේම්ස් නදී තීරයේ දිය රැල්ලක වැදී ගඟ දියට වැටී එහිම දියවී දිය රැළි මත පහළට ගලාගෙන ගියේ සත් සමුදුරට වැද යළි අඳෙීනාව නංවනු පිණිසය. ඒ අඳෙීනාව සප්ත මහා සාගරයේ දිය රැළි සමඟ පාව ගොස් ජපානයේ වෙරළ තීරයේ හැපී යළි නින්නාද විය.පූජියාමා ගිනිකන්ද යළිත් පුපුරා ලාවා ගලන්නට විය. සකුරා මල් නොපිපීම පරව වැටුණේය. පර කැකුළු සුවඳ වාතලයට එක්ව විශ්වය පුරාම පැතිර ගියේය.පරව වැටුණ කැකුළක සුවඳ පැමිණියේ ලේ සුවඳත් සමඟ මිශ්‍රවෙමිනි. ඒ සෞදි අරාබියේ සිටය.”අවාසනාවේ දියණියපාවෙනවා හැමතැනමවිශ්වය පුරා”ඇළ දොළ ගංගා ද කඳු මිටියාවත් ද, ගහ කොළ ද සතා සීපාවා ද හිමිදිරියද රෑ මැදියම ද වැහි පොද ද අරුණැල්ල ද මහා හඬක් නැඟුවේය.”රිසානාඅවාසනාවේ දියණිය””මට ඒ කවිය ලියන්න කඩදාසියක් දෙන්න”මම අහසට කෑගැසුවෙමි. පොළොවට කෑගැසුවෙමි. සප්ත මහා සාගරයට කෑගැසුවෙමි.”කඩදාසි නැහැ. ඒත් ඒ කවිය ලිවිය යුතුයි.”මා ඉදිරිපිට එක්රොක්ව සිටින ජනී ජනයෝ කෑගෑහ.”කොහෙද?””ලියන්න..””ඔවුහු පපුව දෙපසට පලා හදවත මට පෑහ. සියක් දහසක් නොව කෝටි ප්‍රකෝටි ගණන් හදවත්, පුවරු බවට පත්විය.”පන්හිඳක් නැත””ලේවලින් තෙත්කොට ඇඟිලිතුඩින් ලියන්න””ලේ?””සප්ත මහා සාගරයේවත් දියවී අවසන් නොවන ලේ දහරාවක් රිසානා දියණියගේ හිස වෙන්වූ තැනින් ගලා හැලුණා.”රිසානා අවාසනාවේ දියණියේ දුප්පත්කම ශාපයක් වූ කල්හි අමනුස්සකම කගපතක් වී නුඹේ ගෙල හරහා ගියේය. මෙතුවක් කලක් ගැලූ කඳුළු ගඟ නැවතී ලේ ගංගාවක් මතුවී දෙගොඩතලා ගියේය. ශෝක ගීතය විලාපයක් බවට පත්විය විශ්වය ප්‍රකම්පනය කළේය අවාසනාවේ දියණියනි නුඹේ අවසන් ආයාචනය ලේවලින් සටහන් කරමි.”දුප්පත් පැලේ දුප්පත් අම්මා සමඟ දුප්පත් අප්පා සමඟ වේලක් ඇර වේලක් කා ඉන්නට දෙවියනි.... මට මගේ දුප්පත් ආත්මය යළි දෙනු මැනවි”කසුරි අසනි වැසි වසින්නේ අහස ගඟ කම්පිතව සයුරු රළ බිඳෙන්නේ හිත හඬන වියරුවට තාරුකා එළි පෙනෙන මේ අහස් වියන යට කොහේ සිරවුණි ද දුව කඳුළු මැද දුරු කතරවහලේ පොල් අතු සිඳී ගෙට වැටෙන වැහි වතුර තුළින් ඔබ තැනුවා ද අපට සෙනෙහස් මැඳුර නංගිලා මල්ලි හා එක තැටියේ කන අතර හිතුවාද රස බොජුන් ගෙනත් දෙන්නට නිතරමවුපියන් විඳින දුක ජීවිතේ ගෙනියන්න හිතුවාද සවියක්ව යසඉසුරු ලැබ දෙන්න නොමේරූ තුරුණු විය සඟවමින් අපේ පවට වහලියක් වුණු ඔබ ගෙළ සිඳි මියයන්නසෙනෙහෙබර බිරින්දෑ සමඟ දරුවන් මරණ වියපත් වූ වාරු නැති මවුවරුන් ගෙළ සිඳින ඉතා රහසේ ඇවිත් සුඳනන්ට ගිනි බිඳින දුදනන්ට වත් නැතිය මෙවන් දඬුවම් ලැබුණගැහි ගැහී සලිත වී මුදු හදක් ගොලුව ඇති අත් වැරැද්දක් වුණි ද එයත් නොකියන්න ඇති හඬන්නට කඳුළු මදි ලේ කඳුළු හැලෙන් නැති දහස් වර මියෙන්නැති මමත් එය විඳින්නැතිඋත්‍රා කුමාරි රණසිංහමාවනැල්ලගන්නවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=af1301135</link>
    <topic>දිවි නැඟුම පනතේ ජයග්‍රාහි ගමන</topic>
    <author>අසිත මල්ලවආරච්චි</author>
    <content>මහත් ආන්දෝලනාත්මකව නෛතික, දේශපාලනික හා සමාජීය වටපිටාවක් ගොඩනඟමින් ඉකුත් කාල පරාසය තුළ විවාදයට ලක්වූ දිවි නැඟුම පනත් කෙටුම්පත ඉකුත් අඟහරුවාදා (08 වැනිදා) වැඩි ඡන්ද 117 කින් සම්මත කර ගැනීමට මහින්ද රාජපක්ෂ ජනාධිපතිතුමාගේ නායකත්වයෙන් බැසිල් රාජපක්ෂ අමාත්‍යතුමාගේ මෙහෙයවීමෙන් රජයට හැකිවීමත් සමඟම සමස්ත ජනතාවගේ අවධානය එය කෙරෙහි යොමු වී ඇත. එවන් ආන්දෝලනාත්මක වපසරියක් ගොඩනැඟූ දිවි නැඟුම පනතේ දීර්ඝ ගමන් මාර්ගය විමසා බැලීම ඉතා කාලෝචිතය. ඒ පිළිබඳව කෙරෙන පසු විපරමකි මේ.අරමුණුදිවි නැඟුම වැඩසටහන යටතේ ශ්‍රී ලංකා සමෘද්ධි අධිකාරිය, ශ්‍රී ලංකා දක්ෂිණ සංවර්ධන අධිකාරිය සහ ශ්‍රී ලංකා උඩරට සංවර්ධන අධිකාරිය යන ආයතන ඒකාබද්ධ කොට දිවි නැඟුම සංවර්ධන දෙපාර්තමේන්තුව පිහිටුවීම මූලික අභිප්‍රාය වෙයි. ඒ ඔස්සේ සමෘද්ධි ව්‍යාපාරයේ අරමුණ පියවර දස දහසක් ඉදිරියට ගෙන යමින් සමෘද්ධි ව්‍යාපාරය ගමේ ප්‍රජා මූල සංවිධාන හරහා ප්‍රජාවට භාර දෙන දිවි නැඟුම බැංකුව පිහිටුවීම වැනි උතුම් අරමුණු එයට මුල් විය.විශ්‍රාම වැටුපදිවි නැඟුම ප්‍රජා මූල්‍ය සංවිධාන ස්ථාපිත කිරීම, ජනතාවට ක්ෂුද්‍ර මූල්‍ය පහසුකම් සැපයීම, ආහාර සුරක්ෂිතතාව ඇති කිරීම, සමාජ ආරක්ෂණ ජාලයක් නිර්මාණය කිරීම, නිෂ්පාදන ගබඩා කිරීම, සැකසීම හා අලෙවි කිරීම, දිවි නැඟුම ප්‍රතිලාභීන්ගේ රැකියා අවස්ථා වැඩි කිරීම, පරිසර හිතකාමී ජීවන රටාවකට ජනතාව උනන්දු කිරීම, ජනතාවගේ ඉතිරි කිරීමේ පුරුද්ද වර්ධනය කිරීම, ආයෝජන හැකියා වැඩි දියුණු කිරීම, දිවි නැඟුම ප්‍රතිලාභීන්ගේ ආත්ම විශ්වාසය වැඩි දියුණු කිරීම, සමාජය කෙරෙහි සාමූහික වගකීම යහපත් ගුණාංග සහ ගුණධර්ම ප්‍රවර්ධනය කිරීම යනාදී ශීර්ෂයන් එම පනත ක්‍රියාත්මක කිරීමේ අරමුණ විය. ලක්ෂ පනහක් පමණ ජනතාවකට සෙත සැලසෙන දිවි නැඟුම පනත 2005 මහින්ද චින්තනය ඔස්සේ සමෘද්ධි නිලධාරීන් හා කළමනාකරුවන්ගේ විශ්‍රාම වැටුප් ඇතුළු අනෙකුත් ප්‍රශ්න පිළිබඳව විමසා බැලීම සඳහා කොමිසමක් පත්කිරීම මඟින් මූල බීජ ලබා ගත්තේය. එතෙකින් නොනැවති අතු පතර විහිදූවමින් දසත පැතිරෙන වෘක්ෂයක් බවට පත් වීමට දිවි නැඟුම පනත සමත් විය.2010 මහින්ද චින්තන ඉදිරි දැක්ම ඔස්සේ සමෘද්ධි පවුල්වල ආර්ථිකය ශක්තිමත් කිරීම සඳහා ජීවනෝපාය කටයුතු වර්ධනය කිරීම පහසු වන පරිදි වැඩපිළිවෙළ සකස් කළ අතර සමෘද්ධි අධිකාරියේ සේවකයන් විශ්‍රාම වැටුප්වලට හිමිකම් කියන රාජ්‍ය සේවකයන් බවට පත්කිරීම සඳහා සේවා ව්‍යවස්ථාවක් සකස් කරනු ලැබේ යන්න දක්වා තිබීම ද මෙම දිවි නැඟුම පනතට පදනම සලසා ඇත.ආර්ථික ඒකක දස ලක්ෂයක්ඒ අනුව පවුලේ ආර්ථිකය හා පෝෂණය වැඩි දියුණු කරන ගෘහ ආර්ථික ඒකක දස ලක්ෂයක් නිර්මාණය කිරීම පෙරදැරි කරගෙන දිවි නැඟුම ජාතික ව්‍යාපාරය 2011 මාර්තු මස 12 වෙනි දින ආරම්භ කළේය. ඉසුරුමත් නිවහනක් අසිරිමත් මවුබිමක් යන්න තේමා කරගත් දිවි නැඟුම ජාතික ව්‍යාපාරය දිවයින පුරා පිහිටි ග්‍රාම නිලධාරී වසම් 14,008 ක් ආවරණය වන පරිදි ක්‍රියාත්මක විය.2011 අගෝස්තු මස 17 වැනි දින දිවි නැඟුම පිළිබඳ යෝජනාව කැබිනට් මණ්ඩලයට ඉදිරිපත් කළ අතර 2011 ඔක්තෝබර් 27 වැනි දින දිවි නැඟුම දෙවන අදියර දීප ව්‍යාප්තව ආරම්භ කරන ලදි. දිවි නැඟුම දෙවන අදියර යටතේ බීජ සහ එළවළු පලතුරු, සුළු අපනයන බෝග යනාදී පැළ වර්ග ප්‍රතිලාභීන් වෙත බෙදා දීම සිදු කෙරිණි. දිගු කාලීන සංවර්ධන ව්‍යාපෘතියක් ලෙස ක්‍රියාත්මක කිරීමට නියමිත දිවි නැඟුම වැඩසටහනේ තෙවන අදියර ද 2012 අපේ‍්‍රල් මස 05 වැනි දින ආරම්භ විය.සංවර්ධනය වෙමින් පවතින රටක සිට සංවර්ධිත රාජ්‍යයක් දක්වා ගමන් කිරීමට පදනම් සලසන කැබිනට් මණ්ඩලයට ඉදිරිපත් කළ දිවි නැඟුම දෙපාර්තමේන්තුව සඳහා යෝජනාව සඳහා කැබිනට් මණ්ඩලයේ අනුමැතිය 2012 ජූලි මස 24 වැනි දින ලැබීමත් සමඟ එම යෝජනාව 2012 ජූලි මස 30 වෙනි දින රජයේ ගැසට් පත්‍රයේ පළ කෙරිණි. ඉන් අනතුරුව දිවි නැඟුම පනත් කෙටුම්පත ආර්ථික සංවර්ධන අමාත්‍ය බැසිල් රාජපක්ෂයන් විසින් 2012 අගෝස්තු මස 08 වෙනි දින පාර්ලිමේන්තුවට ඉදිරිපත් කරන ලදි.එම පනතට අදාළ විෂයයන් පළාත් සභාවන්ට පැවරී ඇති නිසා ඒ පිළිබඳව පාර්ලිමේන්තුවේ විවාද කිරීමට පෙර පළාත් සභාවල අනුමැතිය ලබාගත යුතු බවටත් දිවි නැඟුම පනත් කෙටුම්පතේ ඇතැම් රෙගුලාසි ආණ්ඩුක්‍රම ව්‍යවස්ථාවට පටහැනි බවට සමෘද්ධි සංවර්ධන නිලධාරී සංගමය විසින් 2012 අගෝස්තු 16 වැනි දින ශ්‍රේෂ්ඨාධිකරණයට පෙත්සමක් ගොනු කළේය. ශ්‍රේෂ්ඨාධිකරණ පෙත්සමේ පාර්ශ්වකරුවන්ගේ පිටපතක් කථානායකවරයාට ලැබිය යුතු වුවත් එය ඔහුට ලබා නොදී පාර්ලිමේන්තු නිලධාරියෙකුට ලබා දීම නිසා ජනතා පරමාධිපත්‍යය හෑල්ලු වී ඇති බවට නිරීක්ෂණය වී ඇතැයි පාර්ලිමේන්තු කථානායකවරයා 2012 අගෝස්තු 18 වෙනි දින පාර්ලිමේන්තුවේ දී ප්‍රකාශ කළේය.දිවි නැඟුම පනත ජයගනීඑම කාල සීමාව තුළ පාර්ලිමේන්තුව හා උත්තරීතර අධිකරණය අතර කිසියම් මතභේදයක් ඇතිවීමත් සමඟම මේ පනත කරළිය තුළ දැඩි උණුසුමක් ගොඩනැඟුවේය.2012 අගෝස්තු 21 දින දිවි නැඟුම පනත් කෙටුම් පත පාර්ලිමේන්තු පුස්තකයෙන් ඉවත් කරන බව සභානායක නිමල් සිරිපාල ද සිල්වා මහතා පාර්ලිමේන්තුවේ දී ප්‍රකාශ කළ අතර දිවි නැඟුම පනත් කෙටුම් පත එරෙහිව තවත් පෙත්සම් දෙකක් ඉදිරිපත් කරන ලදි.සුළු හා මධ්‍ය පරිමාණ කර්මාන්ත, කෘෂිකර්මාන්තය, මාර්ග, වාරිමාර්ග, යනාදි කරුණුවල ඇතුළු කොටස් පළාත් සභා බලතලවලට පැවරී ඇත.ඒ අනුව අදාළ ආයතන ඒකාබද්ධ කර දෙපාර්තමේන්තුවක් පිහිටුවීම සඳහා පළාත් පාලන ආයතනවල කැමැත්ත විමසා බැලිය යුතු බව අධිකරණයේ තීන්දුව විය. ඒ අනුව 2012 සැප්තැම්බර් 25 දින දිවි නැඟුම පනත් කෙටුම් පත බස්නාහිර පළාත් සභාවේ වැඩි ඡන්ද 40 කින් සම්මත විය. ඒ පක්ෂව ඡන්ද 64 ක් ලැබුණු අතර විපක්ෂව ඡන්ද 24 කිනි. 2012 සැප්තැම්බර් 26 දින එම පනත් කෙටුම්පත වයඹ පළාත් සභාවේ වැඩි ඡන්ද 36 කින් සම්මත විය. එහිදී පක්ෂව ඡන්ද 37 ක් ලැබුණු අතර විපක්ෂව ඡන්ද 01 ක් ලැබිණි. 27 වෙනි දින ඌව පළාත් සභාවේ අනුමැතිය ලැබුණේ වැඩි ඡන්ද 17 කින් සම්මත වීමෙන්ය. පක්ෂ ඡන්ද 23 ක් ලැබුණු අතර විපක්ෂව ඡන්ද 06 ක් ලැබිණි. ඔක්තොබර් 02 නැඟෙනහිර පළාත් සභාවේ මුස්ලිම් කොන්ග්‍රසයේ ද සහාය ඇතිව වැඩි ඡන්ද 06 කින් සම්මත විය. එහිදී පක්ෂව ඡන්ද 21 ක් ලැබුණු අතර විපක්ෂව ඡන්ද 15 ක් ලැබිණි. එමෙන්ම එදිනම පක්ෂව ඡන්ද 36 ක් ලබා ගනිමින් හා විපක්ෂව ඡන්ද 17 ක් ලබා ගනිමින් දිවි නැඟුම පනත් කෙටුම් පත මධ්‍යම පළාත් සභාවේ වැඩි ඡන්ද 19 කින් සම්මත විය. සබරගමුව පළාත් සභාවේ වැඩි ඡන්ද 15 කින් සම්මත වූයේ පක්ෂව ඡන්ද 27 ක් හා විපක්ෂව ඡන්ද 12 ක් ලබා ගනිමිනි. එමෙන්ම දකුණ පළාත් සභාවේ වැඩි ඡන්ද 21 කින් සම්මත විය.පළාත් අනුමැතිය ලබා ගැනීමෙන් අනතුරුව දිවි නැඟුම පනත් කෙටුම් පත සම්මත කරගැනීමට සෑම පළාත් සභාවකම එකඟතාව ඇති බව ආණ්ඩුකාරවරුන් ජනාධිපතිවරයාට දන්වා ඇති බව ජනාධිපතිවරයා දැනුම් දී ඇතැයි කථානායකවරයා ඔක්තෝම්බර් 09 වැනි දින පාර්ලිමේන්තුවට දැන්වීමත් සමඟම එදින දිවි නැඟුම පනත් කෙටුම් පත දෙවන වර පාර්ලිමේන්තුවට ඉදිරිපත් කෙරිණි.2012 ඔක්තෝබර් 24 දිවි නැඟුම ජාතික වැඩසටහන සඳහා තෛ‍්‍රනිකායික මහා නායක හිමිවරුන්ගෙන් ආශිර්වාදය ලබාගැනීමත් සමඟම 25 වැනිදා දිවි නැඟුම සිවුවන අදියර ආරම්භ විය.ලක්ෂ 50 කට සෙත2012. 10. 31 වැනි දින දිවි නැඟුම පනත් කෙටුම් පත සම්බන්ධයෙන් ඉදිරිපත්ව තිබූ ශ්‍රේෂ්ඨාධිකරණ තීන්දුව ජනාධිපතිවරයාට හා කථානායකවරයාට බාර දීම සිදු කළ අතර දිවි නැඟුම පනත් කෙටුම් පතේ වගන්ති 16 ක් ආණ්ඩුක්‍රම ව්‍යවස්ථාවට අනුකූල නොවන බව ශ්‍රේෂ්ඨාධිකරණය තීරණය කර ඇතැයි කථානායකවරයා පාර්ලිමේන්තුවට දන්වන ලද්දේ පසුගිය වසරේ නොවැම්බර් 06 වැනි දිනය.දිළිදුකමින් තොර ශ්‍රී ලංකාවක් තැනීමේ අරමුණ පෙරදැරි කරගෙන පසුගිය 08 වැනිදා සංශෝධන සහිතව පාර්ලිමේන්තුවට ඉදිරිපත් කරන ලද දිවි නැඟුම පනත් කෙටුම් පත වැඩි 117 කින් සම්මත කරගැනීමට සමත් විය.එම පනත ක්‍රියාත්මක වීමත් ඇති කරන දිවි නැඟුම සංවර්ධන දෙපාර්තමේන්තුව හා දිවි නැඟුම බැංකු ක්‍රමය මඟින් සමෘද්ධි ලාභීන් ලක්ෂ 18 ක ගේ ජීවන තත්ත්වය වඩාත් සවිමත් කරමින් ලක්ෂ 50 කට සෙත සැලැසෙන අතර රාජ්‍ය සේවයේ නියුතු 27,000 කට විශ්‍රාම වැටුප් ඇතුළු සෘජු සහන ලබා ගැනීමට අවස්ථාව උදා වෙනු ඇත.අසිත මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=af1301131</link>
    <topic>යලට නියඟයෙන් ද මහට ගංවතුරෙන් ද බැට කෑ රජරට ගොවියෝ</topic>
    <author>සටහන හා ඡායාරූප ගයාන් රාජපක්‍ෂ</author>
    <content>වැව් බැඳි රාජ්‍ය නම් විරුදාවලිය ලත් ගමයි, පන්සලයි, වැවයි දාගබැයි ජීවමාන සංකේතයන්ගෙන් මුල් වූ දැහැමි ගුණ සුවඳින් රජරට ගොවියාගේ සිත් පහන් වූවා නිසැකය.වැව් දහස් ගණනකට උරුමකම් කියූ වැව්බැඳි රාජ්‍යයේ ගමක් ගමක් පාසා රජවරුන් විසින් වැව් කොටුවක් සාදන ලද්දේ රටේ උන්නතිය උදෙසාය.නාච්චිදූව වැව වාන් දමද්දීයල කන්නයේ නියඟයමහ කන්නයේ ගංවතුරවැවකින් වැවකට සම්බන්ධ වන අයුරින් නිර්මාණය කර ඇති මේ මහා වාරිකර්මාන්තය අදවන විට ජලයෙන් පිරී ඉතිරී පවතී.අනුරපුර, පොළොන්නරුව හා ත්‍රිකුණාමලය යන දිස්ත්‍රික්කයන්වල පිහිටි ජලාශ දාහතරක වාන් දොරටු විවෘත කැර ජලය මුදාහැර තිබේ. තවද වාන් දොරටු නොමැති ජලාශ විස්සක් සමඟ ප්‍රධාන ජලාශ තිස්අටක් ජලයෙන් පිරී පිටාර ගලමින් පවතී. මේ සමඟ ගලෙන් බිඳුනුවැව කිවිලේකඩ වැවේ ජලධාරාව දරාගත නොහැකිව බැම්ම කැඩී ගොස් ඇත.මේ අයුරින් එක්වැවක ජලය ගලාගෙන ගොස් වැටෙන්නේ තවත් වැවකටය. මේ හේතුවෙන් රජරට පුරා තිබෙන වැව් පන්දහසකට වැඩි ප්‍රමාණයක් ජලයෙන් පිරී ඉතිරී ගොස් ඇතැම් වැව්වල වැව්බැමි කැඩීයාමේ අවදානමකට ලක්ව ඇති බවද වාර්තා වේ.යල කන්නයේ සිදුකළ සියලු වගාවන් දිය පොදක්වත් නොමැතිව නියඟයට ගොදුරුවී විනාශය කරා පැමිණුනා. එහෙත් මහ කන්නයේ පැවැති වර්ෂාව නිසා වී ගොවිතැන් කළ කුඹුරු අක්කර දසදහස් ගණනක් විනාශයට පත්ව ඇති බවට රජරට ගොවියා දුක්මුසුව පවසයි.විනාශයට පත්ව ඇති ගොවි බිම් සඳහා සහන සැලැසීමට රජය ප්‍රමුඛ සියලු රාජ්‍ය ආයතන මැදිහත් වීමෙන් කටයුතු සිදුකරගෙන යන බව දැක ගත හැකිවී තිබෙනවා.වසර සිය දහස් ගණනක් පැරැණි රජරට වැව්වල ජල ධාරිතාව අඩු වීමටත් මෙවැනි ගංවතුර ඇතිවීමටත් හේතු වන්නේ රොන්මඩ පිරී වැව් ගොඩවීමයි. ඒ හේතුවෙන් වැව්වල ජලය රැඳෙන්නේ නියමිත ධාරිතාවට අඩු අගයක් ගනිමිනි. මේ කරුණ රජරට ගොවියාට මෙන්ම ගොවිතැන් සඳහා ද තර්ජනයක් වී හමාරයි.මෙයට විසඳුමක් විදියට රජය මැදිහත්වීමෙන් රජරට වැව් විශාල ප්‍රමාණයක් ප්‍රතිසංස්කරණය කර හාරා දීමෙන් ගොවිතැනට නව ජීවයක් ලබා දුන්නායැයි ගොවින්ගේ අදහස විය.අහසින් වැටෙනා එක් දිය බිඳක්වත් අපතේ නොයවා එය රැක ගැනීමට අප මුතුන්මිත්තන් වැව් කොටු සාදාදී වියළි සමයත් කෙටි වස්සාන සමයත් අතර වකවානුව රට බත බුලතින් සරු කරන්නැයි මහපොළව සමඟ පොර බදනා අපේ ගොවි රජවරුන්ට මංපෙත් විවර කැර දුන්නේ එලෙසය.ඉකුත් මහා නියඟයක අවසානය ප්‍රබල ජල ගැල්මක මූලාරම්භය වීමට හේතුව රජරට වැව් බොහොමයක රක්‍ෂිතය අනවසර වගාබිම් බවට පත්කර තැබීමයි. මෙයට සාපේක්‍ෂව සැලලිහිණියා, ජපන් ජබර ආදි ආක්‍රමණශීලී ජලජ ශාකයන්ගෙන් ගොදුරු බිම් බවට වැව් පත්ව තිබීමයි.මේ හේතුවෙන් ශීඝ්‍රයෙන් වැව් ගොඩවීම සිදුවෙනවා. මෙහි ප්‍රතිඵලය වන්නේ කුඩා වැස්සටත් ජලය පිරී ඉතිරී යනවා වගේම සුළු නියඟයටත් වැව් ඉක්මනින් සිඳී යාමේ අවදානමකට පත්ව තිබෙනවා.මේ දිනවල රජරට කිරට නමන බංඩි ගොයමට තද වැසි ඇද හැලීමෙන් අස්වැන්න අඩුවී ගොයම විනාශයට පත්වන අයුරු ඇස්පනාපිට දක්නට ලැබෙනවා.මෙවැනි හානියක් සිදුවන්නේ වී ගොවියාට පමණක් නොව හේන් ගොවියා ද පත්ව සිටින්නේ මෙබඳු ගනගාටුදායක තත්වයකටයි.යලේ පාළු වූ කුඹුරු ගොවියා අතහැර දමා හේන් වගාකර ජීවිතය ගැට ගසා ගන්නට ද ගොවියා බොහෝ සෙයින් වෙර දැරුවේය. එහෙත් සොබාදහම එයට ඉඩනොදී අකාරුණික විය. ඇදහැලුණ වැසි ගලා ගියේ උදු, මුං, කවුපි, කුරහන්, තල, මෑ, ඉරිඟු, වට්ටක්කා වැනි අනෙකුත් බව බෝගයන් ද හානියට පත් කරමිනි.මහ කන්නයේ මහ වරුසාව තරම් මහත් ආශිර්වාදයක් හේන් ගොවියාට තවත් නැහැ. එහෙත් අදවන විට රජරට ගොවියා ආශිර්වාදයක් වේ යැයි සිතූ හේන් ගොවිතැන ද අහිමි වී දුක්ක දෝමනස්සයන් හදවත හා තදකරගෙන කර කියා ගත නොහැකි තත්ත්වයකට පත්ව සුසුම් හෙලමින් ජීවත් වෙයි.එපමණක් නොව ලෝවැසි ජනී ජනයාගේ ගෞරවයට පාත්‍රවූ අටමස්ථාන පූජා භූමිය ද මල්වතු ඔය පිටාර ගැලීමෙන් ජලයට යටවූවා. ඒ හේතුවෙන් අවතැන් වූ නාමල්වතුඔය දෙපස, කලාඔය දෙපස හා හොරොව්පොතාන ප්‍රදේශයන්වල ජල ගැල්මෙන් අවතැන් වූ හැත්තෑ දෙදෙනෙක් (72) සඳහා විකල්ප ඉඩම් ලබාදීමට උතුරුමැද පළාත් සභාව තීරණය කර තිබෙනවා.මසක පමණ කාලයක් පුරා ඇදහැලුණ වර්ෂාවෙන් රජරට පුරා වැව්කොටු පිරී ඉතිරී ගොස් ජල ගැල්මෙන් ජනීජනයාට නොයෙකුත් විපත් ගෙන දුන්නා යැයි බොහෝ දෙනා කීහ. අකාරුණික වූ වර්ෂාපතනය නැවත රජරටට කඩාවැටීම හේතුවෙන් අනුරාධපුර, පොළොන්නරුව සියලුම වැව් මේ වන විට යළිත් වතාවක් වාන් දමන්නට පටන්ගෙන තිබේ.ඒ අතරින් කලාවැව, රාජාංගනය, අංගමුව, නාච්චාදූව, නුවරවැව මහ කනදරාව පදවිය සහ වාහල්කඩ ජලාශයන් ගේ ජල මට්ටම ශීග්‍රයෙන් ඉහළ යෑම හේතුවෙන් වාන් දොරටු විවෘත කැර තිබේ.යාන් ඔය පිටාර ගැලීම හේතුවෙන් පහත්බිම් විශාල ප්‍රමාණයක් ජලයෙන් යටවී පවතී.සියලු දුක් දොම්නස් දුරලමින් බාධක හමුවේ ස්වාභාවික විපත්වලට මුහුණ දුන් රජරට ගොවියාගේ මුවින් පිටවන්නේ අපට මොනදේ පාඩු වුණත් ආයෙමත් ගොවිතැන් කරන්න වැව් කොටුවල වතුර ටික පිරී තිබෙනවා යන්නයි.එහෙත් පැවැති ජල ගැල්ම හමුවේ බෝවන රෝග, මී උණ, ඩෙංගු වසංගත වැනි රෝගයන් පැතිර යෑමේ අවදානමකට රජරට පත්ව තිබෙනවා යැයි සෞඛ්‍ය අංශ අනතුරු හඟවා තිබේ.මේ ගෙන්දගම් පොළවේ පය ගසා ජීවත්වන වැව් බැඳි රාජ්‍යයේ උරුමකම් කියන ගොවි රජවරුනට මෙවන් විපත් නොම වී ඉදිරි කාලය බතින් බුලතින් සරු වී රටට සෞභාග්‍යවත් අනාගතයක් උදාවේවායයි අපගේ පැතුමයි.සටහන හා ඡායාරූප ගයාන් රාජපක්‍ෂ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=af1301132</link>
    <topic> විසිතුරු වී වඳ වී යන අපේ මිරිදිය මසුන්</topic>
    <author>රූපාන්ති බුලත්සිංහල ඡායාරූප - සුදම් ගුණසිංහ</author>
    <content>පරිසරවේදී ජගත් ගුණවර්ධන හා නදීක හපුආරච්චිදියපාරේ එහාට මෙහාට පීනන පුංචි මාළු පැටව් රංචු දෙස බලා සිටීම එතරම් පහසු නැත. නොසිඳෙන සුන්දරත්වය හැමදාම විඳිය හැකිද? යන්න ගැටලුවකි. අපේ ඇස් හමුවෙන් මිදී අකමැත්තෙන් හෝ විදේශවලට අලෙවිවීමට ඔවුනට සිදුවී තිබේ. මේ ඒ පිළිබඳ පරිසර නීතීඥ ජගත් ගුණවර්ධන හා නදීක හපුආරච්චි යන මහත්වරුන් කියූ කතාවයි. තම මවු බිම වූ ඇළ දොළ ප්‍රදේශ පවා අහිමි වූ ඔවුන්ගේ ඛේදවාචකයයි.ජාතික රතු දත්ත පොතෙන් බලාපොරොත්තු වුණේ වඳවී යාමේ තර්ජනයකට පත් විවිධ සත්ත්ව ඛාණ්ඩ හා ශාක ඛාණ්ඩ පිළිබඳව දැනට මුහුණ දෙන තත්ත්වය පිළිබඳ යම්කිසි නිර්ණායක මාලාවක් හරහා කරපු තක්සේරුවක් හෙළි දැක්වීමයි. මේ රතු දත්ත පොතේ වාර්තාවට අනුව සමහර සත්ත්ව විශේෂ ශාක විශේෂ වඳ වී යාමේ කාණ්ඩයට අසුවී තර්ජනයට ලක්වෙලා. තවත් සමහර සත්ත්ව කොට්ඨාස ශාක කොට්ඨාස ජලජ ශාක හා ජලජ සත්ත්වයන්ට විශාල වශයෙන් වඳ වී යාමේ තර්ජනයකට මුහුණ දී තිබෙනවා.ආවේණික ජලජ ශාක ආවේණික නොවන ජලජ ශාක වලටත් දැඩි ලෙස තර්ජන එල්ලවී තිබෙනවා. මෙහිදී රතු දත්ත පොතෙන් කියවෙච්ච නැති කාරණ තියෙනවා. රතු දත්ත පොතේ නිර්ණායක මාලාවට අනුව මේක ලේඛනයක් විදිහට සවිස්තරාත්මකව වාර්තා වෙලා නැහැ. ඒ වගේම වදවීමට හේතුව ඍජුව කියවෙන්නේත් නැහැ. ඒක රතු දත්ත පොතේ දුර්වලකමක් නෙවෙයි. මේකෙන් බලාපොරොත්තු වෙන්නේ නිර්ණායකයක් ලෙස පිළිගැනීමයි.මිරිදිය මසුන්ට තර්ජන කීපයක් මෑතකදී උරුම වෙලා තියෙනවා. ඉන් එක් හේතුවක් ලෙස අපි දකින්නේ මිනිසුන්ගේ ක්‍රියාකාරකම් නිසා ඔවුන්ගේ වාසභූමි විනාශ වී යාම. අනෙක් හේතුව නම් මත්ස්‍ය වෙළෙඳාම සඳහා අපනයනය කිරීම. මේ කාරණා දෙක කොහොමද තර්ජනයක් වෙන්නේ. ආවේණික මත්ස්‍ය විශේෂවල ඉරණම කුමන ආකාරයේ ද? මේ ගැන මේ වෙන විටත් අපි අවධානය යොමු කළා.මිරිදිය මසුන් පිළිබඳ අධ්‍යනය කරන්න අපි පටන් ගත්තේ 2009 ඉඳලා. වනජීවී සංරක්‍ෂණ දෙපාර්මේන්තුවේ අවසර ඇතුව ජෛව විවිධත්වය ලේකම් කාර්යාලයේ අනුග්‍රහය ඇතුව අපි ඒක පටන්ගත්තේ. අපේ අධ්‍යයනය පටන් ගන්නකොට අපි කළේ පෙර අධ්‍යයනයන් පිළිබඳ විමසා බැලීම.පෙර නිරීක්‍ෂණය කළ ස්ථානම 2009, 2012 වර්ෂවල මසුන් ගහනවල ඇති වූ තත්ත්වයන් අපි වාර්තා කළා. ඔවුන්ට තියෙන තර්ජන ඉදිරිපැවැත්ම අපිට කරන්න පුළුවන් මොනවද කියන එක උදෙසා තමයි අපි අධ්‍යයනය කළේ. අතීත කළ නිරීක්‍ෂණයත් සමඟ සැසඳීමේ 2009, 2012 එම තත්ත්වයම දකින්න ලැබෙන්නේ නැහැ.චන්න රුන්මාලිස් මත්ස්‍ය විශේෂය අප පරඬැල් කනයා ලෙසත් හඳුන්වනවා. ලංකාවට ආවේණික විශේෂයක්. රොහාන් පෙතියාගොඩ මහතාගේ වාර්තාවට අනුව 1991 දී ස්ථාන 15 කින් මේ මත්ස්‍ය විශේෂය වාර්තා වුණත් 2009 වන විට ස්ථාන 10 දක්වාත් 2012 වන විට ස්ථාන 9 දක්වාත් වාර්තා වුණා. ඒ වගේම ගාල්ලේ විල්තොට ප්‍රදේශයෙන් සොයාගත් විල්තොට දණ්ඩියා අද එම ප්‍රදේශයේ සොයාගත් ඇළේවත් දක්නට ලැබෙන්නෙ නැහැ.ජොන්ක්ලාස් ගේ අයිරාව 1991, 92, 93 වසර වලදී බණ්ඩාරගම, හොරණ ප්‍රදේශවල ව්‍යාප්තව සිටියා. ඒත් අද මේ මත්ස්‍ය විශේෂත් සොයාගත් ප්‍රදේශවලින් වඳවී ගිහිල්ලා. ගාල්ල, මාතර හා නිල්වලා ගඟ ආශි‍්‍රත ප්‍රදේශවලට සීමා වුණු බෝහාරියේ “පතිරණ” නම් මාළුවා පළමුව අනාවරණය කර ගත් කලාපයෙන් වාර්තා වෙන්නේ නැහැ.පෙර නිරීක්‍ෂණවලදී ස්ථාන හතරකින් වාර්තා වුණත් 2012 වනවිට එය ස්ථාන දෙක දක්වා අඩුවෙලා.මේ වගේ විවිධ මිරිදිය මසුන් අද අපේ රටට අහිමිවෙලා සහ අහිමිවේ ගෙන යන වේගය ශීඝ්‍රවෙලා.නකල්ස් කඳුවැටිය ආශි‍්‍රතව වාර්තා වෙන දංකූඩ පෙතියා මීට පෙර අධ්‍යයනවලදී ස්ථාන හතකින් වාර්තා වුණත් 2009 වන විට ස්ථාන හතර දක්වා එය අඩුවෙලා.විසිතුරු මසුන් අතරින් අධික ඉල්ලුමක් පවතින මල් පුළුට්ටා වේගයෙන් තම පැටව් බෝ කරනවා. පෙර නිරීක්‍ෂණයේදී ස්ථාන 8 ක සිටි මසුන් 2009 ස්ථාන හයක් බවට පරිවර්තනය වුණේ මිනිස් ක්‍රියාකාරකම් නිසාය. 2012 දී ස්ථාන තුනක් බවට පත්වුණා. පරිසරයට ඉතාමත් සංවේදී මත්ස්‍ය විශේෂයක් වන මොවුන් ඉතාමත් සුළු පරිසර ආසාදන තත්ත්වයකදී වුවත් වඳවී යාම සිදුවෙනව.මුළු ලෝකයෙන්ම කෑගල්ල දිස්ත්‍රික්කයට පමණක් සීමා වී ඉතා කුඩා ඇළ පහරක ජීවත්වෙන බන්දුල පෙතියා 1991 සිට වඳවී යාමේ තර්ජනයට මුහුණ පා සිටියි. මේ මාළුවා සංරක්‍ෂණය පිළිබඳ මේ වෙනවිටත් ගැමියන් දැනුවත් කරලා තියෙන්නේ.දෙපුල්ලියා, බුලත්හපයා, රතුවරල් දෙපුල්ලියා, අසෝක පෙතියා, තොල් රතු වැලි ගොව්වා, දුම්බර පෙතියා මේ සෑම විසිතුරු මත්ස්‍යයෙක් ම එදා සිටි ස්ථානත් අඩුවේගන යන තත්ත්වයක් පවතිනවා.විසිතුරු මසුන් පිටරට අලෙවි කර විදේශ විනිමය සෙවීමට යාම යහපත් වුවත් ඔවුන් ගේ ආවේණික නිජබිම ඔවුන්ට නැති කිරීම කෙතරම් ඛේදවාචකයක් ද? මේ නිසා අභිජනනය කර ඔවුන් අපනයනය කිරීම මත්ස්‍ය සම්පතේ යහපත පිණිසම වන්නේය.රූපාන්ති බුලත්සිංහල ඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=af1301133</link>
    <topic>පාසල් දහසක් ගොඩනැංවීමේ ව්‍යාපෘතිය</topic>
    <author>සංවාද සටහන - සුභාෂිණී ජයරත්න</author>
    <content>අධ්‍යාපන අමාත්‍යාංශය විසින් ආරම්භ කර ඇති ද්විතීයික පාසල් දහසක් ගොඩනැංවීමේ ව්‍යාපෘතිය මෙන් ම පෝෂිත පාසල් 5000 ළමා මිතුරු පාසල් ලෙස ගොඩනැංවීමේ ව්‍යාපෘතිය සාර්ථකව ක්‍රියාත්මක වෙමින් පවතින වකවානුවක පාසල් කිහිපයක මවුපියන් ආදි ශිෂ්‍ය සංගම් මෙන් ම විවිධ සංවිධාන නොයෙකුත් හේතු සාධක දක්වමින් උද්ඝෝෂණය කරන්නට පටන් ගෙන ඇත. ඒ ඇයි? ඒ ගැටලු වලට විසඳුම් ලබා දෙන්නේ කෙසේද? අද සතියේ කතාබහ විවර වන්නේ ඒ වෙනුවෙනි. අධ්‍යාපන අමාත්‍යාංශ ලේකම්ගෝඨාභය ජයරත්නමේ වනවිටත් ද්විතියික පාසල් දහසේ හා පෝෂිත පාසල් පන්දහසේ ව්‍යාපෘතිය ඉතා සාර්ථකව ඉදිරියට ගෙන යමින් පවතිනවා. මේ වනවිට පාසල් 409 ක වැඩ කටයුතු ආරම්භ කළා. ඉතුරු කොටසේ වැඩ කටයුතු මේ වසරේ ආරම්භ කිරීමට බලාපොරොත්තු වෙනවා.අපේ රටේ එකම 1 - ඒ.බී. වර්ගයේ පාසලක්වත් නොමැති ප්‍රාදේශීය ලේකම් කොට්ඨාස 72 ක් තිබෙනවා. අධ්‍යාපන අමාත්‍යාංශයේ අරමුණ සැමට සම අධ්‍යාපන අවස්ථා ලබා දීමයි. ජාතික පාසල් වලට අද විශාල දරු පිරිසක් ආකර්ෂණය වන්නට පටන් ගෙන තියෙනවා. මේ තත්ත්වය වෙනසකට ලක්කළ යුතුයි. එම නිසා ‘මහින්ද චින්තන’ ඉදිරි දැක්ම යටතේ අපි පාසල් දහස ගොඩනැංවීමේ ව්‍යාපෘතියට අත පෙව්වේ මේ තත්ත්වය වෙනසකට ලක්කරන්නයි. මෙම පාසල් දහස තෝරා ගැනීමකට ලක් කළේ මවුපියන් ආදී ශිෂ්‍යයන් මෙන් ම ප්‍රාදේශීය සම්බන්ධීකරණ කමිටුවේ අනුමැතිය මතයි.මේ සියලු තීන්දු තීරණ අනුව එක් පාසලකට රුපියල් මිලියන 8 බැගින් රුපියල් මිලියන 3200 ක මුදලක් වෙන් කළා. මේ පාසල් වලට අපි විදුහල්පතිවරු තෝරා ගැනීම ගුරුවරු පුහුණුකිරීම පවා සිදු කළා. ඉදිරියටත් සිදු කරගෙන යනවා. මහින්දෝදය තාක්ෂණ විද්‍යාගාර යටතේ මේ සෑම පාසලකටම භාෂා ගාරයක්, ගණිතාගාරයක්, විද්‍යාගාරයක් මෙන් ම පරිගණකාගාරයක් ආදී සියලු පහසුකම් ද මේ හරහා ලබාදී තියෙනවා.මේ වනවිට ක්‍රියාත්මක පාසල් 409 න්, පාසල් 10 කටත් අඩු කොටසක මවුපියන් ආදි ශිෂ්‍යයන් විවිධ උද්ඝෝෂණ හරහා විවිධ කාරණා ඉදිරිපත් කරමින් මීට විරුද්ධත්වය ප්‍රකාශ කළා. බොහෝ මවුපියන් උත්සාහ කරන්නේ තම දරුවා තමන් කැමැති පාසලකට ඇතුළත් කරන්නයි. නමුත් අපේ වෑයම සියලුම දරුවන්ට සම අධ්‍යාපන අවස්ථා උරුම කරදීමයි. මේ ක්‍රියාවලිය විශාල ක්‍රියාවලියක්. පළාත් අධ්‍යාපන කාර්යාල මෙන් ම අධ්‍යාපන අමාත්‍යාංශයත් විශාල දායකත්වයක් දක්වනවා. මේ කාර්යය සාර්ථකව ඉදිරියට ගෙනයෑමට.යම් යම් සාධාරණ හේතුන් ගෙන් තොරව මීට විරුද්ධත්වය ප්‍රකාශ කරන විදුහල්පතිවරුන්ට විරුද්ධව අමාත්‍යාංශය යම් යම් විනයානුකුල ක්‍රියා මාර්ග ගන්නවා. සාධාරණ ගැටලු පවතී නම් අපි ඒවාට අවශ්‍ය විසඳුම් ලබා දෙන්නට සූදානම්. මහින්ද රාජපක්ෂ, මෙන් ම වලිසිංහ හරිස්චන්ද්‍ර යන පාසල් මේ සංකල්පය යටතේ ගොඩනැඟූ ඉතා හොඳින් පවත්වාගෙන යන පාසල්. මේ කාර්යය සාර්ථකව ඉදිරියට ගෙනයෑමට විදුහල්පතිවරුන්ගෙන් මෙන් ම මවුපියන්ගෙන් ද අපට විශාල සහයක් ලැබෙනවා.රජයේත්, අධ්‍යාපන අමාත්‍යවරයාගේත් අදහස විද්‍යා අධ්‍යාපනය සියයට 40 කින් ඉහළ නංවන්නයි. ප්‍රාථමික අධ්‍යාපනයත් ඊට සමගාමීව ඉහළ නැංවිය යුතු ය.අද උසස් පෙළ විභාගයට ලක්ෂ 2 ක් පෙනී සිටිනවා. එයින් විශ්ව විද්‍යාලවලට නොතේරෙන පිරිස 175000 ක් පමණ සිටිනවා. මේ පිරිසට අපි රැකියා වෙළෙඳපළට ගෙන යා යුතු ය. කුසලතා පරිපූර්ණ මිනිසුන් කළ යුතුයි. රටට ඵලදායි දරුවෙක් බිහි කළ යුතුයි. අපේ එකම අරමුණ අපේ රටේ අධ්‍යාපනය ඉහළ තත්ත්වයකට නැංවීමයි. අපේ මානව සම්පත අප ආරක්ෂා කළ යුතුය. ව්‍යුහාත්මක ගැටලු ඇත්නම් අප එය විසඳා දෙන්නටත් සූදානම්.මේ පාසල් දහසේ ව්‍යාපෘතියෙන් කිසිම දරුවකුට ගැටලුවක් ඇතිවෙන්නේ නැහැ. හැම දරුවකුටම හොඳ පාසලක් ලැබෙන බව අවධාරණයෙන් පැවසිය යුතුයි. ගැටලු ඇත්නම් අපි ඒවාට සාධාරණ විසඳුම් ලබාදෙන්නට සූදානම්.අධ්‍යාපන අමාත්‍යබන්දුල ගුණවර්ධන2012 වසරේදි මහින්දෝදය තාක්ෂණ විද්‍යාගාරවල පළමු අදියර ආරම්භ කළා. දැවැන්ත ආයෝජනයක් සහිත පාසල් ප්‍රතිනිර්මාණය කරන ප්‍රථම අවස්ථාව මෙයයි. මේ වැඩසටහන හරහා අපේ ඉලක්ක ගණනාවක් තියෙනවා. දැනට උසස් පෙළ විද්‍යා සමත් ප්‍රතිශතය සියයට 22 සිට 2016 වනවිට සියයට 40 කින් වැඩි කළ යුතුයි.උසස් පෙළ වාණිජ සියයට 27 සියයට 35 කින් වැඩි කළ යුතුයි. උසස් පෙළ කලා සියයට 51 සිට සියයට 25 ට ගෙන ආ යුතුය. එසේම දැනට පවතින තොරතුරු තාක්‍ෂණ සාක්‍ෂරතාවය සියයට 35 සිට සියයට 75 කින් ඉහළ නැංවිය යුතුය. මහින්දෝදය තාක්‍ෂණ විද්‍යාගාරවල පවත්නා ව්‍යුහාත්මක වෙනස්කම් මේවායි.එසේම මහින්දෝදය තාක්‍ෂණ විද්‍යාගාර සඳහා පරිගණක 40 කින් යුතු තොරතුරු තාක්‍ෂණ විද්‍යාගාරයක් ද, ඉංගි‍්‍රසි භාෂාව හා විදේශ භාෂා සඳහා භාෂාගාරයක් ද, ගණිතය සඳහා ගණිතාගාරයක් ද, විද්‍යාව සඳහ විද්‍යාගාර දෙකක් ද, වාණිජ විද්‍යාව සඳහා වාණිජ විද්‍යාගාරයක් ද කෘෂිකර්මය සඳහා හරිතාගාරයක් ද, ගෘහ ආර්ථික විද්‍යාව සඳහා අංග සම්පූර්ණ පුස්තකාලයක් ද, ක්‍රීඩා පහසුකම්, සෞන්දර්ය පහසුකම් ද ඇතුළත් වනසේ මෙම පාසල් අංග සම්පූර්ණ කෙරේ.2012 සිට 2016 සඳහා වූ මේ ව්‍යාපෘතියට කෝටි 6 1/2 ක් එක පාසලකට වෙන් කෙරෙයි. අපි මේ පාසල් ගුණාත්මක අතින් සංවර්ධනය කරන්නට අලුතින් ගුරුවරුද බඳවාගෙන පුහුණු කරනවා. දැනටමත් මේ ගුරුවරු අවශ්‍ය පුහුණුවීම්වලින් අනතුරුව අදාළ පාසල්වලට අනුයුක්ත කර තියෙනවා. එසේම පරිපාලන සේවා ධ්ධ්ධ්තරග විභාගයෙන් අනතුරුව 155 දෙනෙකුට පත්වීම් ද ලබා දුන්නා.මේ අනුව අපි 2016 වන විට ජනපි‍්‍රය පාසල් 56 වෙනුවට රට පුරා ජනපි‍්‍රය පාසල් 1000 ක් ඉදිකරනවා. දේශපාලනික වශයෙන් වෛර සහගත ආණ්ඩු විරෝධි පිරිස් මෙන් ම ජනතා විමුක්ති පෙරමුණ මේ වැඩසටහන කඩාකප්පල් කරන්න උත්සහ කරනවා. නමුත් එ.ජා.පක්‍ෂය මතුපිටින් විරුද්ධ වුණේ නැහැ.යම් යම් පාසල්වලට ප්‍රායෝගික ගැටලු පවතී නම් අපි ඒවා මේ වැඩසටහනින් ඉවත් කරනවා. අපිට හේතු සොය සොයා ඉන්නට කාලයක් නැහැ. ඒ අපි පළාත් මට්ටමින් හෝ විසඳුම් සොයාගත යුතුය. අද වනවිට පාසල් 1000 ක් නොව පාසල් 3000 ක් පමණ මේ ව්‍යාපෘතියට ඇතුළත් කරගන්නට අපට ඉල්ලීම් කරනවා. එස්.එල්. එම්.ඩී. පියසේනද්විතියික පාසල් දහසක් සංවර්ධනය කිරීමේ වැඩසටහනේ අධ්‍යක්ෂපෝෂිත පාසල් හා පාසල් දහස අපි තෝරා ගත්තේ සිතියම්කරණයක් තුළිනුයි. පෝෂිත පාසල් 1 වසර සිට 5 දක්වාත් ද්විතියික පාසල් 6 සිට 13 වසර දක්වාත් විය යුතුයි. එකවිටම 6 - 13 බවට පත්කිරීම අපහසු නිසා අපි පළාත් අධ්‍යාපන අධ්‍යක්ෂවරු මෙන් ම ලේකම්වරු සමඟින් සාකච්ඡා කළා. එය කළ යුත්තේ කෙසේද කියා. ඒ අනුව 2013 වසරේ සිට 1 වසර ඉවත් කළා. එය කළේ වර්ග 3 කට. පළමු වර්ගය යටතේ 1 වසර සිට 5 වසර වසර 5 ක් තුළ ඉවත් කිරීමෙන් 6 - 13 පාසලක් බවට පත් කරනවා.දෙවැනි වර්ගය යටතේ 1 සිට 5 වසර වෙනත් ස්ථානයකට ගෙන යාමෙන් එක්වරම 6 - 13 ශ්‍රේණි බවට පත් කරනවා. තෙවැනි වර්ගය යටතට ගැනෙන්නේ දැනටමත් 6 - 13 පාසල්. අපේ අත්දැකීම් අනුව මේ වැටක් ගසා වෙන් කරනවා මෙන් වෙන් කිරීම අපහසුයි. අපි උත්සාහ කළේ 6 - 13 වෙනම ද්විතියික පාසලක් ලෙස හොඳ මට්ටමකට පත් කරන්නයි. ප්‍රාථමික ඉවත් නොකර එය කළ නොහැකියි. නමුත් සමහර පාසල් වල විදුහල්පතිවරු මවුපියන් මෙලෙස ප්‍රාථමික ඉවත් කරනවාට විරුද්ධ වුණා.මෙලෙස විරුද්ධ වූ පිරිස් වල අයගෙන් බහුතරයක් ළමයි පවා නැති අයයි. සමහර දේශපාලන පක්ෂ, විවිධ සංවිධාන මේ අය පොලොඹනවා. සාධාරණ ඉල්ලීම් ද සමහරු ඉදිරිපත් කළා. කි.මී. 2 ක් ඇතුළත ප්‍රාථමික පාසල්, නොවන බවට. නමුත් අපි සිතියම් කරණයක් තුළින් මෙය කළ නිසා එවැනි තත්ත්වයක් උදාවීමේ ඉඩකඩ අඩුයි. දැනටමත් පාසල් 14 ක් පළමු වසර ඉවත් කිරීමට අකමැත්ත ප්‍රකාශ කළා. එවිට අපේ නිර්ණායකයන්ට ඇතුළත් නොවන නිසා අපි තාවකාලිකව එවා ඉවත් කළා. ඉදිරියේද’ි ඒ අය අපේ නිර්ණායකයන්ට කැමැති වුවහොත් නැවතත් සලකා බලනවා.රජයේ අරමුණ වන්නේ විද්‍යා අංශයේ ශිෂ්‍යයන් සියයට 40 ක් දක්වා වැඩි කිරීමයි. මේ තත්ත්වයට එන්නට නම් පාසල් වල ප්‍රාථමික අංශ ඉවත් කළ යුතුයි.මේ ද්විතීයික පාසල් හා පෝෂිත පාසල් ගොඩනැඟීම හරහා 1 සිට 13 දක්වා වූ හුදෙකලා පාසල් වැසීයාමක් සිදුවන්නේ නැහැ. ඒවා පළාත් අධ්‍යාපන ප්‍රතිපත්තීන් අනුව දියුණු වෙනවා. පෝෂිත පාසල් ද ළමා මිතුරු පාසල් ලෙස උසස් කර විදේශ ආධාර ලබාදී දියුණු කරනවා. මේ වනවිට පාසල් දහසෙන් 409 කම වැඩ ආරම්භ කර තියෙනවා. මෙහි පළමු කොටස යටතේ මහින්දෝදය තාක්ෂණ විද්‍යාගාර ඉදිවෙනවා. මේ යටතේ පරිගණක 40 ක් සහිත පරිගණක විද්‍යාගාරයක්, භාෂාගාරයක්, ගණිතාගාරයක්, දුරස්ථ නැණස ඉගෙනුම් මධ්‍යස්ථානයක් ද ඉදිවෙනවා. උඩුගම කලාප අධ්‍යාපන අධ්‍යක්‍ෂ ඩී.එස්. නන්දසේනමීට දින කිහිපයකට කලින් යක්කලමුල්ල කොට්ටව කනිෂ්ට විදුහලේ ගැටලු මතුවුණා. මවුපියන් මීට කලින් ඊට කැමැත්ත දී තිබුණා. පසුව ඔවුන් විවිධ හේතු කාරණා ඉදිරිපත් කරමින් ඉල්ලීම් ගණනාවක් කළා. මේ ඉල්ලීම් පළාත් අධ්‍යාපන අධ්‍යක්‍ෂකට යොමු කළා.කෙසේ වෙතත් මගේ කලාපයේ පාසල් 9 ක් ද්විතීයික පාසල් බවට පත්වෙනවා. පාසල් 24 ක් පෝෂිත පාසල් බවට පත්වෙනවා. ඒ කිසිම පාසලක ගැටලු මතුවුණේ නැහැ. මම දකින දෙයක් තමයි ද්විතීයික පාසල් සංවර්ධනය දරුවන්ගේ අධ්‍යාපනයට හොඳ දෙයක්. විශේෂයෙන් 1 – 13, 6 – 13, 1 – 11 පාසල් අංග සම්පූර්ණ කිරීම තරමක් අපහසුයි.තෝරාගත් පාසල් අංග සම්පූර්ණ කළ පසු එහි ද්විතීයික අධ්‍යාපනය අංග සම්පූර්ණ වෙනවා. මෙමඟින් අවට සිටින දරුවන්ට ආසන්නතම පෝෂිත පාසලක් ලැබෙනවා. ඒ දරුවන්ට ප්‍රාථමික අධ්‍යාපනය හොඳින් හදාරන්නට පහසුකම් සැලසෙනවා.සංවාද සටහන - සුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=af1301137</link>
    <topic>මතක...</topic>
    <author>සටහන සහ ඡායාරූපයටිරෝනි වෑවලගේ</author>
    <content>මහජන සෞඛ්‍ය පශු වෛද්‍ය ඒකකයේ අධ්‍යක්ෂ වෛද්‍ය ලයනල් හරිශ්චන්ද්‍රසරසවිය පුරා ඇය ප්‍රසිද්ධ වූයේ ‘කෙල්ල’ යන අන්වර්ථ නාමයෙනි. දුඹුරු පැහැ වයිරම් වැටුණු සිරුරටත් වඩා බැගෑපත් ලෙස බලන බැල්ම ඇය කෙරෙහි සිසුන් ආකර්ෂණය කරවීය. ඒ නිසාමදෝ සරසවිය පුරා කොතරම් කැහැටු බල්ලන් සිටිය ද ඇයට ආහාර හිඟයක් වූ බවට ලකුණු දිස් වූයේ නැත.පළමු වසර සිසුන් වැඩි වශයෙන් දේශන සඳහා සහභාගි වන ධර්මාලෝක ශාලාව ඇයගේ වාසභවන විය. දේශන සඳහා ශාලාව විවෘත කළ විට ශාලාවේ වේදිකාවට ඉක්මනින්ම නැග ගන්නා ‘කෙල්ල’ දේශන පීඨිකාවට ආසන්නයේ ම සුව නින්දක් අරඹන්නීය. ඇයගේ කාරුණික බැල්ම හේතුවෙන්ම දෝ අපට දේශන පැවැත්වූ එකද දේශකයකු හෝ ඇය එළවා දැමීමට අකාරුණික වූයේ නැත.වරක් මහාචාර්ය එච්. ඩබ්ලිව්. කරුණාරත්න අපට සමාජ විද්‍යා දේශනයක් පවත්වමින් සිටියේය. කෝපය සිතේ සිරකරගෙන සිටීමට වඩා එය කිනම් හෝ ක්‍රමයකින් මුදා හැරීම යහපත් බව පවසමින් සිටි මහාචාර්යවරයා සැමියා සමඟින් කෝපයට පත් බිරියක් රෙදි තදින් අපුල්ලා සෝදමින් තම කෝපය පහ කර ගන්නා අයුරු අභිනයෙන් සිසුන්ට දක්වා සිටියේ දේශන පිඨිකාවට තදින් පහර දෙමිනි.පහර වදින ශබ්දයෙන් බියපත් වූ අසල නිදා සිටි ‘කෙල්ල’ කඩිමුඩියේ නැගිට වරින් වර පසුපස ද බලමින් වේදිකාවෙන් බැස දිව ගියේ අප සැවොම සිනා සයුරේ ගිල්වමිනි. තම අභිනයේ සාර්ථකත්වය ‘කෙල්ල’ ගේ ප්‍රතිචාරයෙන් පැහැදිලිව දැකගත් මහාචාර්යවරයා ද අඩුවක් නොමැතිවම සිසුන්ගේ සිනහවට සම්මාදම් වූයේය.තවත් දිනක දේශන සඳහා කැලණිය විශ්ව විද්‍යාලයේ ධර්මාලෝක ශාලාව විවෘතව තිබිණි. හදිසියේ බියෙන් තැතිගෙන වේදිකාවට දිව ආ කෙල්ල දේශකයාගේ දෙපා මුලම ඇද වැටී දඟලන්නට වූවාය. සැවොම විමතියෙන් බලා සිටියේ ඇයට සැදී ඇති රෝගය කුමක්දැයි වටහා ගන්නා අරමුණෙනි.එහෙත් තත්පර කිහිපයකදී ඇය නිහඬ වූයේ සිරුරේ තව දුරටත් ප්‍රාණයක් නොමැති බව අපට අඟවමිනි. දේශනය නැවතු මහාචාර්යවරයා වහාම වේදිකාවෙන් බැස ගියේය. සිසුහු ශෝකයෙන් පීඩිත වූයේ තම හිතවතියගේ මරණයට හේතුව විමසූහ. එදින විශ්ව විද්‍යාලයේ නිදැල්ලේ හැසිරෙන සුනඛයන් විනාශ කිරීමට පැමිණි කණ්ඩායම් ඔවුන්ට විෂ එන්නත් කර තිබුණි. කෙල්ලගේ බැගැබර බැල්ම යළි කවදාවත් අපට දක්නට ලැබුණේ නැත.ඒ ශෝකී කතාව සහ කොළඹ මහජන සෞඛ්‍ය පශු වෛද්‍ය ඒකකයේ අධ්‍යක්ෂ වෛද්‍ය හරිශ්චන්ද්‍ර අතර කිසිම සම්බන්ධයක් නැත. නිදැල්ලේ හැසිරීමට එසේත් නැතිනම් මාවතේ ජීවිතේ ගෙවන්නට සිදුවීම හේතුවෙන් දිවි පුදන්නට සිදුවන අහිංසක සුනඛයන් ගැන ඔහු සැබැවින්ම කනගාටු වන්නේ ය. පශු වෛද්‍යවරයකු ලෙස සතුන්ගේ ජීවිත බේරා ගන්නට තම ජීවිතයෙන් වසර කිහිපයක්ම කැප කළ ඔහුගේ කනගාටුව හද පත්ලෙන්ම නැගෙන්නක් බවට සැක නැත. එහෙත් රටේ ජල භීතිකා රෝගය මර්දනය කිරීමේ මහා වගකීම ද පැටවී ඇත්තේ ඔහුගේ කර මතටය. එබැවින් එදා විදි සුනඛයන් විනාශ කිරීමේ කණ්ඩායම් නැතිනම් සරල බසින් කියන්නේ නම් ‘බලු වෑන්’ සියල්ල පැවතියේ ඔහුගේ අධීක්ෂණය යටතේය. වාසනාවකට මෙන් අද එම සුනඛයන් විනාශ කිරීම තවදුරටත් ක්‍රියාත්මක නොවන බව ද ඔහු සිහිපත් කර සිටියි.“බලු වෑන් ක්‍රියාත්මක වුණේ සුද්දගේ කාලේ ඉඳන්. වාර්තා වෙන අන්දමට වීදි සුනඛයන් පාලනය කිරීම ආරම්භ වෙලා තියෙන්නේ 1903 දී. මුලදී කොළඹ නගර සභාව තියුණු ආයුධවලින් පහර දීලා සුනඛයන් විනාශ කළ බවට වාර්තා තියනවා. මහජන සෞඛ්‍ය පශු වෛද්‍ය ඒකකයේ අධ්‍යක්ෂ වශයෙන් පත්වීම් ලැබුවටත් පස්සේ තමයි මම දැනගත්තේ බලු වෑන් තියෙන්නෙත් මගේ යටතේ කියලා. හැත්තෑව දශකයේ මුල ඉඳලා තමයි නිදැල්ලේ හැසිරෙන සුනඛයන් විනාශ කරන්න මේ රථ යොදා ගැනීම ආරම්භ කරලා තියෙන්නේ. මම පත්වීම් ලබනකොට රථ දහයක් විතර තිබුණා. ඒවා ඉල්ලීම් ලැබෙන අන්දමට රට පුරා යැව්වා. අනූව දශකයේ මැද භාගයේ දී බලු වෑන් පළාත් සභාවලට බාර දුන්නා. ඉල්ලීම් ලැබෙන අන්දමට පළාත් සභා මඟින් තමයි ඉන්පසු ඒ රථ මුදා හැරීම් කළේ. ජාතික මට්ටමේ අවශ්‍යතා වෙනුවෙන් මා යටතේත් රථ දෙකක් ඉතිරි වුණා.”බලු වෑන් ගැන කථා කිරීමට වෛද්‍ය හරිශ්චන්ද්‍ර එතරම් කැමැත්තක් දක්වන්නේ නැත. වර්තමානයේ වඩා අවිහිංසාවාදී පිළිවෙතක් රට තුළ ක්‍රියාත්මක වන බැවින් බලු වෑන් ගැන කථා කිරීම වැරැදි වැටහීම් ඇති කරනු ඇතැයි ඔහු සිතයි. ඒත් අතීතයේ අප රටේ ක්‍රියාත්මක වූ බලු වෑන් ගැන තොරතුරු ඇසීම රසවත්ය.“හැමදාම බලු වෑන් ක්‍රියාත්මක වුණේ ඉල්ලීමක් අනුව විතරයි. සෞඛ්‍ය දෙපාර්තමේන්තුවේ ව්‍යාපෘති සෞඛ්‍ය වෛද්‍ය නිලධාරීන් හරහා තමයි ඉල්ලීම් කෙරුණේ. ඊට පස්සේ අදාළ සෞඛ්‍ය වෛද්‍ය නිලධාරී කොට්ඨාසයේ පළාත් පාලන නිලධාරියාගේ අවසරය මත බල්ලන් ඇල්ලීම සිදු කෙරුණා. එක රථයකට සේවකයන් දෙන්නෙක් හෝ තුන්දෙනෙක් සේවකයන් හිටියා. බල්ලන් අල්ලලා රථය ඇතුළට දැම්මට පස්සේ ක්‍රියාත්මක කෙරුණු පුංචි මෝටරයකින් කාබන් මොනොක්සයිඩ් වායුව කාන්දු කළා. සතුන් මිය යන්නේ එවිටයි. සිරුරු පළාත් පාලන ආයතනවල ඉඩකඩම්වල වළ දැමුවා. 2006 පමණ වන විටත් බලු වෑන් සුළු වශයෙන් අපේ රටේ ක්‍රියාත්මක වුණා.”වෛද්‍ය හරිශ්චන්ද්‍ර පෙන්වා දෙන අන්දමට නිදැල්ලේ හැසිරෙන සුනඛයන් ඝාතනය කිරීමට වැට බැඳීමට මූලික වන්නේ සුනාමියත් සමඟ මෙරටට පැමිණි රාජ්‍ය නොවන සංවිධාන අතර සිටි සත්ත්ව අවිහිංසා සංවිධානයි. ඔවුන් සමඟ එක්වූ මෙරට සත්ත්ව අවිහිංසා සංවිධාන වීථි සුනඛයන් වෙනුවෙන් දැඩි ලෙස පෙනී සිටියෙන් බලු වෑන්වලට විශ්‍රාම සුවය හිමි විය. හිටපු සෞඛ්‍ය අමාත්‍ය නිමල් සිරිපාල ද සිල්වා මහතා ගෙන ආ කැබිනට් පත්‍රිකාවකට අනුව අසාධාරණ ලෙස සුනඛයන් ඝාතනය කිරීම වැළැක්වීම නීතිගත විය. ගෑස් සහ විෂ යොදා සුනඛයන් මැරීම ශ්‍රී ලංකාව තුළ තහනම් වූයේ එලෙසින්ය. නිර්වින්දන ඖෂධ ලබා දී වේදනා රහිත ලෙස සුනඛයන් මැරීමට අවසර තිබුණ ද එය ද ප්‍රායෝගික ලෙස ක්‍රියාත්මක වූයේ නැත. ඒ අනුව 2007 න් පසු ශ්‍රී ලංකාවේ වීථි සුනඛයන් ඝාතනය අවසන් විය.“කොහොම වුණත් මම දකින්නේ ජල භීතිකා රෝගය වළක්වා ගන්න නම් නිදැල්ලේ හැසිරෙන සුනඛයන් රෝගයෙන් ආරක්ෂා කළ යුතුයි. ඒ සඳහා විධිමත් සාර්ථක වැඩපිළිවෙළක් මේ වෙනකොට ක්‍රියාත්මක වෙනවා. සුනඛයන් එන්නත් කිරීම සහ ව්‍යන්ධකරණ සැත්කම්වලට ලක් කිරීම ඒ අතරින් ප්‍රධානයි.”වෛද්‍ය හරිශ්චන්ද්‍ර ජල භීතිකා නිවාරණයේ වර්තමාන තත්ත්වය පහදන්නේය. 1989 වසරේ දී ඔහු ස්වකීය ධුරයට පත්වීම් ලබන විට මෙරටේ වසරකට ජල භීතිකාවෙන් මියයන සංඛ්‍යාව 173 ක් විය. එම සංඛ්‍යාව වසරකට 37 දක්වා පහත දමා ගැනීමට වෛද්‍ය හරිශ්චන්ද්‍රට හැකියාව ලැබී තිබෙන්නේය. සැබැවින්ම එහි ප්‍රශංසාව ඔහුට මෙන්ම ඔහුගේ සේවක මඩුල්ලට ද හිමි විය යුතුය. තමා මෙම වෘත්තියට අත්පොත් තැබු අන්දම ඔහු මතකයට නගන්නේය.“1989 දී රජයේ මහජන සෞඛ්‍ය පශු වෛද්‍ය සේවාවේ අධ්‍යක්ෂ තනතුර ගැසට් කරලා තිබුණා. ඒ වෙනකොට මම පශු වෛද්‍යවරයෙක් ලෙස වසර කිහිපයක්ම සේවය කරලා අවසන්. මමත් තනතුරට අයදුම් කළා. සම්මුඛ පරීක්ෂණයකින් පස්සේ තමයි මාව තෝරා ගත්තේ. මේ තනතුර රටටම බලපාන තනතුරක්. ඒත් මට සේවය අපහසු වුණේ නැහැ.ඒ කාලේ ඉඳලාම ධුරයේ ප්‍රධාන අභියෝගය වුණේ ජල භීතිකාව. මම මේ වෙනුවෙන් ලෝක සෞඛ්‍ය සංවිධානයෙන් උපදෙස් ලබා ගත්තා. විවිධ වැඩසටහන් කලින් කලට ක්‍රියාත්මක කළා. ජල භීතිකා එන්නත් ලබා දීමේ වැඩපිළිවෙළ වඩාත් වැඩි දියුණු කළා. මෙතන ප්‍රමාණවත් සේවකයන් හිටියේ නැහැ. මම සේවකයන් පුහුණු කරවලා එන්නත් කිරීම් වැඩි දියුණු කළා. එක අවස්ථාවකදී මට තේරුණා නිදැල්ලේ හැසිරෙන සුනඛයන් විනාශ කිරීමේ ක්‍රියාවලියේ දී එන්නත් කළ සුනඛයන් පවා විනාශ කෙරෙන බව.ඒ නිසා එන්නත් කළ සුනඛයන්ට කරපටියක් හඳුන්වා දෙන්න ක්‍රියා කළා. කොහොම නමුත් මට වැටහී ගිය ප්‍රධාන කාරණය තමයි ගෘහස්ථ සුනඛයන් එන්නත් කිරීමෙන් පමණක් ජල භීතිකාව මර්දනය කිරීමට නොහැකි බව. එතන දී මම තීරණය කළා නිදැල්ලේ හැසිරෙන සුනඛයන් එන්නත් කිරීමට ලක් කරන්න. මම මේ ගැන උපදේශක කමිටුවල නිතර කතා කළා. ඒ කාලේ ඒ කියන්නේ අනූව දශකයේ විතර සෞඛ්‍ය සේවා අධ්‍යක්ෂ ජනරාල් ලෙස සේවය කළ වෛද්‍ය රෙජි පෙරේරා ජල භීතිකා මුඛ එන්නතක් පිළිබඳව මට උපදෙස් දුන්නා.95 දී විතර ඒ ගැන අත්හදා බැලීම් කළා. ඒක අන්තර්ගත කරලා තිබුණේ කේක් කෑල්ලක් වගේ. කරවල රසට හදලා තිබුණේ. බල්ලා ඒක හැපුවාම ඇතුළේ තියන බෙහෙත් ශරීරගත වුණා. ඒත් මේක ඉතා මිල අධිකයි. අනික ඉතා පරිස්සමෙන් කළ යුතු වුණා. ඔය අතරේ සුනඛයන් එන්නත් කිරීමට ආරක්ෂිත උපකරණයක් සොයා ගැනුණා. මේ උපකරණයෙන් දුර ඉඳලා බෙහෙත් විදින්න පුළුවන්. ඒ ක්‍රමවේදයෙන් අපි වසරකදී බල්ලන් ලක්ෂයක් විතර එන්නත් කළා. නිදැල්ලේ හැසිරෙන සුනඛයන් විනාශ කිරීම සම්පූර්ණයෙන් නවතා දැමෙන්නේ ඔය අතරේදියි.”“2008 ඉඳන් අපි ව්‍යන්ධකරණ සැත්කම් ආරම්භ කළා. මූලිකවම ගැහැනු සතුන් වෙනුවෙන්. වැය වුණු මුදල එක සුනඛයකුට රුපියල් අටසීයක්. අද වෙනකොට මෙය සාර්ථකව ක්‍රියාත්මක වෙනවා. වාර්තා වුණු ජල භීතිකා රෝගීන් සංඛ්‍යාව මෙතරම් අවම මට්ටමක පවත්වා ගැනීමට සැත්කම් බෙහෙවින් උපකාර වුණු බව මගේ අදහසයි.”වෛද්‍ය හරිශ්චන්ද්‍රගේ කාර්ය මණ්ඩලයට බල්ලන්ගෙන් කරදර බොහෝය. නිතර සපා කෑම්වලට ද ලක්වන්නෝය. එනිසා ඔවුන්ට පූර්ව එන්නත් ලබා දීමට ද අධ්‍යක්ෂවරයා ක්‍රියා කරන්නේය. ඔහු ආඩම්බරයෙන් පවසන්නේ මේ දක්වා තම එකම සේවකයකු හෝ ජල භීතිකාවට ගොදුරු නොවුණු බවයි. ජල භීතිකාව යනු කිසිම සමාවක් නැති රෝගයකි. වැලඳුණොත් මරණය මිස ප්‍රතිකාරයක් නැත.“ජල භීතිකාව වැලඳිලා සුවපත් වුණු පුද්ගලයන් ඉන්නේ මුළු ලෝකයෙන්ම පස් දෙනෙක් විතර. ලංකාවේ නම් එක් අයෙක්වත් වාර්තා වෙලා නැහැ. මේ රෝගයට ප්‍රතිකාර හොයා ගන්න විදෙස් රටවල විද්‍යාඥයින් මහන්සි ගත්තෙත් නැහැ. රෝග කිහිපයක් එකතුවෙන් ‘නොසලකා හරිනු ලැබු රෝග‘ යනුවෙන් කණ්ඩායමක් සාදා තියෙනවා. ජල භීතිකාව අයත් වන්නේත් මේ කණ්ඩායමටයි. මෙලෙස රෝග ඛණ්ඩයක් ඇති කිරීමට හේතුව සාපේක්ෂ වශයෙන් ගත් කල මේ රෝග හේතුවෙන් සිදුවන මරණ සංඛ්‍යාව අවම වීමයි. උදාහරණයක් විදිහට ඒඩ්ස් වගේ රෝගවලින් වසරකට මිලියන ගණනක් මියයද්දී මේ නොසලකා හරිනු ලැබු රෝග යටතට ඇතුළත් වන ජල භීතිකාව ඇතුළු සියලුම රෝගවලින් මුළු ලෝකයෙන්ම මියයන පිරිස පනස්පන් දහසක් පමණයි.”ජල භීතිකා වෛරසය ශරීර ගත වූ පසු එය ස්නායු හරහා මොළය කරා ගමන් කරන්නේය. මොළයේ වර්ධනය වන සෛල උගුර කරා එන ස්නායු රෝගී කරන්නේය. ශ්වසන පද්ධතියේ ස්නායු රෝගී කරන්නේය. කොපමණ ජලය බීමේ අවශ්‍යතාවෙන් පෙළුණ ද රෝගියාට ජලය ගිලීමට නොහැකිය. අවසන ශ්වසන පද්ධතිය ආබාධ හේතුවෙන් මරණය සිදු වන්නේය. එබැවින්ම වෛරසය ශරීරගත වුවද එය ස්නායු කරා යාමට පෙර ශරීරයෙන් ඉවත් කර ගත යුතුය. සුනඛයෙක් සපා කෑ ස්ථානය සබන් යොදා විනාඩි දහයක් පමණ ගලා යන ජලයෙන් සෝදන්න යැයි උපදෙස් දෙන්නේ ඒකයි.එමෙන්ම වෛරසයට නිපදවා ඇති ප්‍රතිදේහ තුවාලයට එන්නත් කිරීමෙන් ද වෛරසය විනාශ කළ හැකිය. ප්‍රතිදේහ ශරීරයට එන්නත් කිරීම මඟින් ශරීරය මඟින්ම ප්‍රතිදේහ නිෂ්පාදන හැකියාව ඇති වේ. මේ කෙසේ වුවද හොඳම දෙය නම් සුනඛයන්ගෙන් පරිස්සම් වී සිටීමය. වෛද්‍ය හරිශ්චන්ද්‍රගේ මතය ද එයමය. පශු වෛද්‍යවරයෙක් ලෙස ඔහු ස්වභාවයෙන්ම සතුන්ට කරුණාව දක්වන්නේය.“මගේ උපන් ගම පල්ලෙවෙල. උපන්නේ 1956 දී. සහෝදරයෙකුත් සහෝදරියෝ දෙන්නෙකුත් ඉන්න පවුලේ වැඩිමලා මමයි. පල්ලේවෙල මහා විද්‍යාලයෙනුත් වේයන්ගොඩ මහා විද්‍යාලයෙනුත් පාසල් අධ්‍යාපනය ලබලා තමයි පේරාදෙණිය විශ්ව විද්‍යාලයට ඇතුළු වුණේ. පශු වෛද්‍යවරයෙක් වීමට ලැබීම ගැන විශේෂ කැමැත්තක් හෝ අකමැත්තක් තිබුණේ නැහැ. අපි ඉගෙන ගන්න කාලේ පශු වෛද්‍යවරුන්ට හොඳට පහසුකම් තිබුණා. රජයේ රැකියාව ලැබුණා. මම මුල්ම පත්වීම ලැබුවේ මින්නේරියට.”එහිදී ඔහුගේ කාර්යභාරය වූයේ කෘෂිකර්මය සඳහා සතුන් ඇති කරන ගොවි මහතුන්ට උපදෙස් දීමයි. ඔහු තම සේවය උපරීමයෙන් ලබා දුන් බැවින් ඉන්දියාවට ගොස් වැඩිදුර දැනුම ලබා ගැනීමට ශිෂ්‍යත්වයක් ද ලැබුවේය. පොළොන්නරුව සත්ත්ව ගොවිපොළ ද ඔහුගේ සේවය ලත් තවත් ස්ථානයක් විය. එහිදී ගවයන් ඇතුළු ගොවිපොළ සතුන්ට ප්‍රතිකාර කළ ඔහු පවසන්නේ තමාට කිසි දිනෙක සතෙකුගේ ප්‍රහාරයට ලක් වන්නට සිදු නොවූ බවයි. සීදුවේ තෙල් සහ මේද සංයුත්ත මණ්ඩලයේ සේවය කරන කාලයේ සත්ත්ව ආහාර සම්බන්ධ සුවිශේෂී දැනුමක් ලැබුවේය. වත්මන් ධුරයේ පත්වීම් ලබන්නේ ඉන් පසුවය.“මට තව වසර තුනක සේවා කාලයක් හිමියි. 2016 දී මම සේවයෙන් විශ්‍රාම යන්න කලින් ජල භීතිකාව මෙරටින් තුරන් කිරීම තමයි මගේ අරමුණ. දැනට ලබලා තියන සාර්ථකත්වය ගැන මම තෘප්තිමත් වෙනවා. ඉදිරියේ දී මගේ ඉලක්ක සපුරා ගැනීමට සමාජයේ සියලු පාර්ශ්වයන් දායක කරගෙන ශක්තිමත් පදනමක් ගොඩනඟා ගැනීම මගේ බලාපොරොත්තුවයි. දැනට රටේ ජනතාවගෙන් සියයට පනහක් විතර ජල භීතිකාව ගැන දැනුම්වත්. ඔවුන් එන්නත් කිරීම් වැඩසටහන්වලට සහභාගි වෙනවා.වෛද්‍ය හරිශ්චන්ද්‍ර එලෙසින් තම අනාගත බලාපොරොත්තු සඳහන් කරන්නේය. පොදු මහජනතාවගේ සුබසාධනය වෙනුවෙන් වීථි සුනඛයන් සමඟ අර්බුද ඇති කරගන්නා මේ පශු වෛද්‍යවරයා පවසන්නේ ජීවිතයේ බොහෝ අවස්ථාවන්හිදී තමා සුරතල් සුනඛයකුගේ හිමිකරුවකු වූ බවයි. බිරිය සහ පුතුන් දෙදෙනා සමඟ මේ වන විට ද ඔහුගේ නිවසේ සුරතල් සුනඛයකු සිටින්නේය.වෛද්‍ය හරිශ්චන්ද්‍ර පවසන අන්දමට මේ සුනඛයා වැඩි වශයෙන් සුරතල් වන්නේ ඔහු සමඟය. රෝගී වූ විට තම හාම්පුතාට තම භාෂාවෙන් ඒ ගැන අඟවන මේ සුනඛයා හාම්පුතා තමාට නොයෙකුත් එන්නත් ලබා දෙන විට ඒ සම්බන්ධයෙන් කිසිදු විරෝධයක් දක්වන්නේ ද නැත. දැන් රටේ තවදුරටත් වීදි සුනඛයන් ඝාතනය කිරීමක් නොවන නිසා නිවසේ සුරතල් සුනඛයාගේ මෙන්ම රටේ සියලුම වීදි සුනඛයන්ගේ සෙනෙහස ද ඔහුට හිමි වනු නොඅනුමානය.සටහන සහ ඡායාරූපයටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=af1301138</link>
    <topic>ආණ්ඩු ක්‍රම ව්‍යවස්ථාව යනු....</topic>
    <author/>
    <content>මේ දවස්වල ආණ්ඩුක්‍රම ව්‍යවස්ථාව පිළිබඳ වැඩි වැඩියෙන් කතා කරනු ඇසේ. විශ්වවිද්‍යාලයේ පළමු වසර් දේශපාලන විද්‍යාව විෂය යටතේ ආචාර්ය ඒකනායක මහතා මේ ගැන නිදර්ශන දෙමින් කියා දුන්නා මතක ඇත්තේ යන්තමිනි. ඒ සටහන් ද දැන් කොහේ දැයි දන්නේ ද නැත. තිබුණත් ඒවා කියවා ගන්නට ද නුපුළුවන් වනු ඇත.ඒත් මට විශේෂයෙන් එක් කරුණක් මතක තිබේ.”ආණ්ඩුක්‍රම ව්‍යවස්ථාව කියන්නේ රට පාලනය කිරීමට පිහිටුවා ගන්නා රජයක් විසින් ඇති කර ගන්නා ඉහළම නීති පද්ධතියයි. අනෙකුත් සියලුම නීති රීති මේ උත්තරීතර නීති පද්ධතිය යටතේ විය යුතුයි. සමහර රටවල මේ නීතිය ලිඛිත ලියවිල්ලක් සේම සමහර රටවල අලිඛිතව නැත්නම් ලියවිල්ලක් වශයෙන් නොව සාම්ප්‍රදායික පිළිගැනීමේ මත ක්‍රියාත්මක වෙයි.”ඒ ආචාර්ය ඒකනායකයන් ගේ අදහස්ය. මේවා සාකච්ඡා කරන පුණරීක්ෂණ පන්තියේ දී පොල් ආරි ප්‍රශ්නයක් නැඟුවා මතකය.”ලියවිල්ලක් හැටියට නැත්නම් සර්, ඔය ඕනෑ හැටියට ආණ්ඩුවට ව්‍යවස්ථාව වෙනස් කරන්න පුළුවන්නේ...”පැලඳ සිටි කණ්ණාඩිය නළලේ රඳවා විනාඩියක් ආරි දෙස බලා සිටි ඒකනායක මහතා,”ළමයෝ ආණ්ඩුක්‍රම ව්‍යවස්ථාව කියන්නේ එහෙම සෙල්ලමක් නෙමෙයි. ඒක ලියලා තිබුණත්, හිතේ තිබුණත් ගලේ කෙටුව වගේ දෙයක්. සම්ප්‍රදායෙන් ආවත්, ඒක රටේ උත්තරීතර නීතිය. හොඳම උදාහරණය මහා බ්‍රිතාන්‍ය.”ඒ කීවේ නළල රැලි ගන්නා ගෙන බොහෝ බැරෑරුම් ව යැයි මට මතකය. අපේ ආණ්ඩුක්‍රම ව්‍යවස්ථාව ගැන අපි වැඩියෙන් කතා කරන්න ගත්තේ 1972 ජනරජ ආණ්ඩු ක්‍රම ව්‍යවස්ථාව සමඟය. ඒ වෙනස කොතරම් ප්‍රබල ද කීවොත් රටේ නමත් වෙනස් විය. එදා සිට අපි ශ්‍රී ලංකා ප්‍රජාතාන්ත්‍රික සමාජවාදී ජනරජයේ පුරවැසියෝ වීමු.ඊළඟට විශේෂ අවස්ථාව වූයේ 1978 ජේ.ආර්.ජයවර්ධන මහතාගේ ව්‍යවස්ථාවයි. ආසන මට්ටමෙන් ලැබුණු 2/3කට වැඩි පාර්ලිමේන්තු බලය යොදාගෙන එතුමා විධායක ජනාධිපති ක්‍රමය, සමානුපාතික ඡන්ද ක්‍රමය ඇතුළත්, බොහෝ වෙනස්කම් සහිත මූලික නීතියක් සාදා දුනි. මේ නීතිය වෙනස් කිරීමට නම් 2/3ක බලයක් අවශ්‍ය වූ අතර සමානුපාතික මැතිවරණ ක්‍රමයක් යටතේ අපේ රටේ පක්ෂ හා ජාති සංයුතිය මත ඛ්සි දවසක 2/3ක් ගෙන මෙය වෙනස් කළ හැකි යැයි ඒකාලයේ ඔවුන් නොසිතන්නට ඇත.ඒ නිසාම 1982 ලාම්පු කළගෙඩි ක්‍රීඩාවෙන් පැවැති පාර්ලිමේන්තුවේ පැවති පුටු ගණන ස්ථිර කරාගෙන ආණ්ඩුව එක වර්ෂයකට දෙතුන් වතාවක් පවා ව්‍යවස්ථාව වෙනස් කළේය. මතක හිටින වෙනස් කිරීම පළාත් සභා සමඟ 13 වැනිව්‍යවස්ථා සංශෝධනයයි.මහින්ද රාජපක්ෂ ජනාධිපතිතුමා වැනි ආකර්ෂණීය ප්‍රබල නායකත්වයක් නොතිබුණා නම් ජේ.ආර්. ජනාධිපතිතුමා සිතූ විදියටම ඔහුගෙන් පසු කිසි දවසක 2/3 එකතුවක් අපේ පාර්ලිමේන්තුව තුළ ගොඩනොනැඟෙන අතර ආණ්ඩුක්‍රම ව්‍යවස්ථාව ද වෙනස් කළ නොහැකි නමුත් දැන් එය කාලානුරූපී 18 වැනි සංශෝධනය දක්වා වෙනස් වී ඇත.වෙනසක් සඳහා 2/3ක් අවශ්‍ය යැයි කියා ආණ්ඩුක්‍රම ව්‍යවස්ථාවේ වෙනස් කිරීම ඉතා අත්‍යවශ්‍ය කරුණක් බවට පත් කර ඇත්තේ අර ඒකනායක මහතා කීවා සේ ආණ්ඩුක්‍රම ව්‍යවස්ථාව ගලේ කෙටුවා වැනි ස්ථාවර මූලික නීති පද්ධතිය ක්‍රියාත්මක කිරීම සඳහා ය. ඒ අනුව සෑම රටකම ආණ්ඩුක්‍රම ව්‍යවස්ථාව ප්‍රධානතම නීතියයි.ඒ කියන්නේ ඊට ඉහළින් නීතියක් නැත. ඒ උත්තරීතර යැයි කියනු ලැබේ. අලුතින් සකස් කරන සෑම නීතියක්ම පාර්ලිමේන්තුවෙ අනුමත කිරීමට ප්‍රථම එය ආණ්ඩුක්‍රම ව්‍යවස්ථාවේ නීතියට එකඟදැයි කීප වරක් සොයා බලනු ලැබේ. එය නීති කෙටුම්පත් දෙපාර්තමේන්තුව මෙන්ම නීතිපතිවරයා මඟින් ද විමර්ශනය කෙරෙන අතර අවශ්‍ය නම් ඕනෑම පුරවැසියකුට ශ්‍රේෂ්ඨාධිකරණය මඟින් ඒ පිළිබඳව විමසා ගැනීමට අවස්ථාවක් ඇත. ඒ අවස්ථා සියල්ලේම අදහස ආණ්ඩුක්‍රම ව්‍යවස්ථාව ඉහළම නීතිය බවයි.එම ස්ථිරසාර බව රටක පැවැත්මට ඉතා වැදගත් මෙන්ම එහි ඇති නීති රීති සකස් කර ඇත්තේ ද ශත වර්ෂ ගණනක අත්දැකීම් ඇතිව ඒ පිළිබඳ විශේෂඥ පුද්ගලයින්ගේ එකමුතුවක් තුළින් සකස් කර ගන්නා කෙටුම්පත් දින ගණනක් සති ගණනක් පාර්ලිමේන්තුව විවාද කරගෙන අවශ්‍ය වෙනස්කම් ද ඇතිවය. ඒ සෑම දෙනෙක්ගේම සෑම ආයතනයේම යහපැවැත්ම සඳහාය. එහි සලස්වා ඇති සෑම ප්‍රතිපාදනයක්ම ජාතියේ පැවැත්මට ඉතාම වැදගත්ය. යම් ප්‍රතිපාදනයකින් අවාසියක් වන විට එක විදියකටත් වාසියක් වන විට තව විදියකටත් මුකුත්ම නැති විට නොදැක්කා සේ සිටීමටත්, කිසිවකුටත් යුතුකමක් නැත. හේතුව එය අප සතුව ඇති ප්‍රසිද්ධතම, සෑම පුරවැසියකුටම පොදුවේ බලපාන වැදගත්ම ලියවිල්ල වීමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=af1301139</link>
    <topic>ගොවියා වේ රටක බලේ!</topic>
    <author>නීතිඥ අනුර හෑගොඩ</author>
    <content>එංගලන්තයේ ගොඩබිමින් 70%ක් ඇත්තේ සත්ව සහ එළවුළු, ධාන්‍ය ගොවිපළය. ඒවායින් නිපදවෙන්නේ එරට පරිභෝජනයෙන් 60%ක පමණ ප්‍රමාණයකි. ඉතිරිය සැපයෙන්නේ යුරෝපයෙන් සහ ඇමෙරිකාවෙනි. ඉතා කුඩා ප්‍රමාණයක් අප්‍රිකාවෙන් ද ආසියාවෙන් ද ලැබේ. එහෙත් පළපුරුදු දක්ෂ ගොවීන් මෙන්ම නවීනතම යන්ත්‍ර සූත්‍ර ආදියේ සාහායෙන් කැරෙන ගොවිතැන එංගලන්තයේ වුවද ලාබදායී එකක් නොවේ. එයට ප්‍රධානම හේතුව ගොවිපළින් මිලදී ගන්නා වෙළෙඳුන් ගොවීන්ට ලබාදෙන අවම මිල ගණන් ය.අතරමැදියා සහ සිල්ලර වෙළෙන්දා අන් හැමටම වඩා ලාබ ලබා ගැනීම විශ්ව න්‍යායක් යැයි කීම අසාධාරණ නොවේ. ගොවිකමින් ලැබෙන ආදායම් අඩු හෙයින් ඊළඟ පරම්පරාවෙන් තම පාරම්පරික රැකියාව සඳහා තරුණයන්ගේ අඩුවීමක් දක්නට ලැබීම බ්‍රිතාන්‍යයේ කෘෂිකර්මාන්තයට කනස්සල්ලට කරුණක් වී ඇත. තවද එංගලන්තයේ ඉඩම් මිල ඉහළ ගොස් ඇති නිසාද නවකයින්හට ගොවිතැනට පෙලඹීමට ඉඩ අවම හෙයින් අඳ ගොවි ක්‍රමයට ගොවිතැන් කිරීමට විශාල සමාගම් ඉදිරිපත්ව තිබෙන බව ද දක්නට ලැබේ.ක්‍රිස්තු වර්ෂ 1500ට පෙර සැක්සන් සහ වයිකින්වරු විසින් ඉතා විශාල ගොවිපළවල් කරගෙන ගිය ද 1349 දී එංගලන්තයේ ඇතිවූ බ්ලැක් ඩෙත් හෙවත් කළු මරණය නැමැති වසංගතය හේතුවෙන් 1349 - 50 අතර කාලයේ එහි සමස්ත ජනගහනයෙන් තුනෙන් එකක් එයට ගොදුරුව මරණයට පත්වූ නිසා ඒ විශාල ගොවිපොළවල් අත්හැර දැමී යළි කැලෑ බවට පත්විය.දෙවන ලෝක මහා යුද්ධය වන විට එංගලන්තයේ කෘෂිකර්මය ඉතා දියුණු තත්ත්වයක පැවැති අතර පිරිමි යුද පිටියට ගොස් ඇති හෙයින් ගොවිපළවල් නඩත්තු කරන ලද්දේ කාන්තාවන් විසිනි. රජය එකල කැරට් වැවීම උනන්දු කරවූයේ එමඟින් දෑස් පෙනීම වැඩිවී යුද කාලයේ දී ඇතිවන විදුලි බලය කැපීම්වලදී රාත්‍රියේදී ද පෙනීම ඇතිවන බව දන්වමිනි. එහිදී කැරට්වලට විශාල ඉල්ලුමක් ඇතිවූ අතර යුරෝපයෙන් ගෙන්වන ලද වෙනත් එළවුළු සඳහා ඉල්ලුම අවම විය. කෙසේ වෙතත් අද යුරෝපයේ බොහෝ රටවලින් මස්, මාළු, එළවුළු ආදිය දිනපතා එංගලන්තයට ප්‍රවාහණය කරනු ලබයි.මෙහි ගොවීන්ගේ එකමුතුවක් දක්නට ලැබේ. 1904 සිට නැෂනල් ෆාමර්ස් යූනියන් නමින් හැඳින්වෙන සංගමය මඟින් ගොවීන්ගේ අයිතිවාසිකම් සුරක්ෂිත කිරීම සඳහා මේ වනතාක් නොකඩවා කටයුතු කැරෙමින් පවතී. එංගලන්ත පාර්ලිමේන්තුවේ ගනු ලබන කෘෂිකර්මයට අදාළ තීරණ පිළිබඳව සැලකිලිමත් වීමත් එමඟින් ගොවියාට අසාධාරණයක් වීම වැළැක්වීමත් මෙම සංගමයෙන් ඉටු කෙරෙන මහඟු කර්තව්‍යයක් වන්නේය. පාර්ලිමේන්තුව මෙම සමිතිය සුළුකොට තකන්නේ නැත. 1845 දී බිහිකරන ලද රාජකීය කෘෂිකාර්මික විද්‍යාලයයේ පාඨමාලා හුදෙක් පදනම් වූයේ ගොවිපොළ මූලික කරගත් විෂයයන් සඳහා වූ අතර අදත් එයින් බිහි වන්නන් බොහෝ දෙනෙක් කාර්යාලයීය රැකියා සඳහා නොව ගොවිපොළ ආශ්‍රිත රැකියාවල නිරතවන්නෝ වෙති. එහි ගොවිතැන වුවද ඉගෙනගෙන කිරීම වැදගත් බව පිළිගත් කරුණකි. එළු සහ බැටළු මස් නිෂ්පාදනය සඳහා එංගලන්තය යුරෝපයෙන් අංක එකට සිටින අතර කිරි නිෂ්පාදනය සඳහා ජර්මනිය සහ ප්‍රංශයට පසුව තෙවන ස්ථානයේ ඇත.එංගලන්තයේ සත්ව ගොවිපළවල ඇතිවූ නොයෙක් ආකාරයේ වසංගත නිසා සමහර ප්‍රදේශයන්හි එළහරක්, ඌරන්, කුකුළන්, බැටළුවන් ආදී සතුන් සමූල ඝාතනය කළ අවස්ථා ද නැත්තේ නොවේ. කලකට පෙර කුකුළනට වැලඳුණු සැල්මනෙලා නැමැති රෝගයන් ගව සහ ඌරන්ට වැලඳුන මෑඩ් කව් රෝගයත් නිසා දස දහස් ගණන් සතුන් විනාශ කිරීමට සිදුවූ අතර එකල්හි මස් සහ බිත්තර යුරෝපයේ රටවලින් ආනයනය කිරීමට ද සිදුවිය.එහෙත් එවැනි පාඩු මකා ලන්නට යුරෝපීය සංගමයේ පිහිට පැතීමට ඔවුනට හැකියාවක් ඇත. එහි ඇති නොයෙකුත් සංචිත මඟින් පාඩු ලබන ගොවීනට උපකාර කිරීමත් වන්දි ගෙවීමත් සිදුවන්නේය. දැන් කියන්නට යන්නේ මෑත කාලයේ ලංකාවේ කළ සංචාරයකදී හමුවූ ගෙවිළියකගේ කතාවකි.ඇය අපට හමුවුයේ මහනුවර බදුල්ල අතර ඇති රන්දෙනිගල මහාමාර්ගයේදී ය. මාර්ගය පිළිබඳ විමසුමක් කිරීම සඳහා වාහනය නැවැත්වූ විටෙක එතැන බස් නැවතුමේ සිටි මැදිවියේ කාන්තාවක් අපට පාර ගැන කියා දුන්නාය. අනතුරුව අප යන්නේ ඇය යාමට සිටින ප්‍රදේශය හරහා හෙයින් ඇයට ද අප හා යාමට හැකිදැයි විමසුවාය. වාහනයේ ඉඩ තිබූ බැවින් අප ඇය ද නංවා ගනිමු.ඇය මේ යන්නේ කිලෝමීටර් පහළොවක් පමණ දුරින් සිටින ඇගේ දෙමවුපියන් බැලීමට සහ ඔවුන්ගේ ගොවිපොළේ තක්කාලි නෙලීම සඳහායි.. ඇයගේ පියා වයස අවුරුදු අනූතුනක් වන අතර මව අසූ හැවිරිදිය. ඔවුන් ජීවිකාව සඳහා තවමත් කඳු ආශ්‍රිතව ගොවිපොළවල් කරගෙන යති.අවුරුදු අනූතුනක් වූ එංගලන්තයේ ගොවියකු මොනතරම් සුවයකින් විශ්‍රාමය ගත කරනවාදැයි කල්පනා කරමින් මා ඇගෙන් තව තවත් ප්‍රශ්න ඇසූයෙමි. ඇගේ පියා වගා කරන්නේ තක්කාලි සහ පිපිඤ්ඤාය. තක්කාලි කිලෝවකට ඔහුට මෙතෙක් ලැබී ඇති ඉහළම මිල රුපියල් තිහකි. බොහෝවිට ඛ්;ලීව යන්නේ රුපියල් පහළොවත් විස්සත් අතෙර්ය. සමහර කාලවලදී කිලෝව රුපියල් දහයටත් දීමට සිදුවී ඇත. පිපිඤ්ඤා කතාව ඊට හපන්ය. සමහර කාලවලදී වෙළෙඳුන් පිපිඤ්ඤා මිලදී ගන්නේම නැත.ඒවා කැඩූ තැනම කුණුවී යයි. ඇගේ දෙමවුපියන්ගේ කතාව එයයි. ඇය ගොවිතැන් කරනුයේ ඇගේ සැමියා සමඟ එක්වීය. ඇගේ ප්‍රධාන වගාව තක්කාලි වන අතර බෝංචි, මෑ ආදී දේ අතරු වගා වශයෙන් කරයි. පසුගිය ගං වතුරට අසුව ඔවුන්ගේ මුළු ගොවිපොළම විනාශ වූ අතර ගංවතුර බැස ගිය පසු අලුතින් පැළ සිටුවීම සිදුකරන ලදී. ඔවුනට සිදුවූ පාඩුව දරා ගැනීමට නොහැකි වුවත් යම් යම් අයගෙන් ලබාගත් ණය මුදල් මත අප්‍රතිහත ධෛර්යයෙන් යුක්තව නැවත වගා කිරීම ඔවුන් විසින් අරඹා ඇත. ඇගේ අල්ල පුරා කරගැටය.වගා පාළු වූ ගොවීන් පිළිබඳව කිසියම් ආකාරයක සහනයක් ලැබෙන්නේ දැයි නොදනිමි. මොවුන් පිළිබඳව සිතට වද දෙන විට එංගලන්තයේ ගොවීන් පිළිබඳව මට ඇතිවන්නේ ඊර්ෂ්‍යාවකි. රජයේ විශ්‍රාම දීමනාත්, අවශ්‍ය නම් නිවාස කුලී දීමනාත්, නොමිලයේම ලැබෙන උසස් තත්ත්වයේ වෛද්‍ය සේවයක් ඇති එහි ගොවීන් තම සමකාලීන ශ්‍රී ලාංකික සගයන්ගේ ජීවන රටාව පිළිබඳව දැනගත්තොත් හඬා වැටෙනු නොඅනුමානය. එළවුළු වෙළෙඳසලක් අසලින් යන විට හෝ කෑම පිඟානේ සලාදයෙහි ඇති තක්කාලි දුටු විට, අපට හමුවූ ඒ කේඬෑරි ගෙවිළියගේ කරගැට පිරී ගිය දෑත් සිහිවී මගේ හදවත හඬා වැටෙයි.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=af13011310</link>
    <topic>පේ‍්‍රමයට සමුදුන් කොස්තාපල්වරියගේ ඝාතනය</topic>
    <author>කීර්ති මෙන්ඩිස් පිංතූර-රුක්මාල් ගමගේ</author>
    <content>නදිශානි මධුභාෂිනි පවුලේ වැඩිමහල් දරුවාය. බිබිල නන්නපුරාව ප්‍රදේශයේ ඉපිද හැදී වැඩුණු ඇයට සිටියේ බාල සොහොයුරෙක් හා සොහොයුරියකි. නන්නපුරාව විදුහලින් ප්‍රාථමික අධ්‍යාපනය ලැබු ඇය ධර්මප්‍රදීප විද්‍යාලයෙන් උසස් පෙළ සමත් වූවාය. සරසවි වරම් ලැබුව ද ඇගේ උසස් අධ්‍යාපන බලාපොරොත්තු සියල්ල සිහිනයක් වූයේ පියාගේ හදිසි වියොව නිසාය.පියාගේ වියෝවත් සමඟ ගෙදර බර කරට ගන්නට සිදුවූයේ ලොකු දියණිය නදිශානිටය. මව මෙන්ම අහල පහල කොයි කවුරුත් ඇයට ආදරයට කතා කළේ ‘නදී’ කියාය.“මොකක්හරි රස්සාවකට යන්න ඕනැ අම්මේ...”ඇය නිතරම සිය මවට කීවාය. ඒ අම්මා විඳින දුක තවත් බලා සිටිය නොහැකි තැනය. ඊට හේතුව වූයේ පවුලේ අගහිඟ එන්න එන්නම උත්සන්න වීමය. ගෙදර කවුරුන් හෝ රැකියාවකට ගියහොත් ඊට කිසියම් හෝ සහනයක් ලැබෙතියි ඇය සිතූ වාර අනන්තය. මල්ලිත් නංගිත් තවමත් බාල වියේය. ඒ නිසා ඒ අයට දැන්මම රස්සාවකට යන්නට හැකියාවක් නැත. එහෙත් හොඳින් ඉගැන්විය යුතුය. තමනට අහිමි වූ සරසවි සිහිනය ඔවුනට සැබෑවක් කර දිය යුතුය. ඒ සියලු දේ සඳහා ආර්ථික අතින් යහපත් විය යුතු යැයි සිතු නදිශානි අවසානයේ තීරණයක් ගත්තාය. එතැන් පටන් ඇය රැකියාවක් අපේක්ෂාවෙන් ඉල්ලුම් පත් යොමු කළාය.පොලිස් කොස්තාපල්වරියන් බඳවා ගැනීම සඳහා සම්මුඛ පරීක්ෂණ ඒ දිනවල පැවැත්වෙමින් තිබිණ. ඒ සඳහා ඉල්ලුම්පතක් යොමුකළ නදිශානිට අවසානයේ ඊට ඉඩ ප්‍රස්ථාව ලැබුණි. නදිශානි පොලිස් කොස්තාපල්වරියක් ලෙස තෝරාගනු ලැබීය.පොලිස් සේවාවට බැඳීමට ඇය දක්වන ලැදියාව ගැන අම්මා එතරම් කැමැත්තක් දැක්වූයේ නැත. ඒත් මාමලා ලවා අම්මාගේ සිත සැනසු නදිශානි 2008 වසරේ දී ශ්‍රී ලංකා පොලීසියට එක්වූවාය. ඒ කාන්තා පොලිස් කොස්තාපල්වරියක ලෙසිනි. කුඩා කල සිටම ක්‍රීඩාවට දක්ෂකම් පෑ ඇයට අලුත් රැකියාව ලබාගන්නට ඇගේ ක්‍රීඩා දස්කම් ද ඉවහල් වී තිබිණ.රැකියාවට ගොස් ලබාගත් මුල්ම වැටුප ඇය අම්මා අතට ගෙනැවිත් දුන්නාය. ඇය තමා ලබන වැටුපෙන් අම්මාගේත් නංගි හා මල්ලිගේත් අවශ්‍යතා ඉටු කළාය. එපමණක් නොව පුංචි ගෙයක් හදන්නට අත්තිවාරම් ද දැමුවාය.වසර දෙකක් ගෙවී ගියේ එලෙසය. නදිශානිට නිලන්ත හමුවන්නේ සිය මුල්ම පත්වීම ලැබූ ගමේ පොලීසියේ රාජකාරි කරන අතරතුරය. ඔහු ද පොලිස් කොස්තාපල්වරයෙකි. දෙදෙනා දැන හඳුනා ගන්නේ ඉන් අනතුරුවය. දැන හැඳුනුම්කම් පේ‍්‍රමයකට පෙරළෙන්නේ ඉන් පසුවය. ඔවුන්ගේ ආදරය නිදහසේ දළුලා වැඩිණි. සබඳතාව වසර තුනක් පමණ ගතවී යද්දී ඒ ගැන නදිශානිගේ අම්මාට ද දැනගන්නට ලැබිණි.“ඇත්තද ළමයො මේ කියන්නෙ”නදිශානි අම්මාට බොරුවක් කීවේ නැත. නිලන්ත ගැන ඇත්ත කතාන්දරයම ඇය මවට කීවාය.“එහෙනම් දිනයක් දාගෙන ගෙවල් දොරවල් බලල එමු.”අම්මාගේ යෝජනාව ඇය සිය පෙම්වතාට කීවාය. ඇය නිලන්තට ආදරයට කියන්නේ “අප්පච්චි” කියාය. නිලන්ත ඇයට “මගෙ මැණිකේ” කියා අමතන්නේය. ඒ තරම්ම මේ පේ‍්‍රම වෘතාන්තය ප්‍රබල විය.“කසාද බඳින්න කලින් ඕවා බලලා ඉන්න එකත් හොඳයි” ඒ අනුව නදිශානිගේ මව ඥාතින් සමඟ නිලන්තගේ ගෙවල් දොරවල් බලන්නට ගියාය. එතනින් නොනැවතුණු ඇගේ මව දෙදෙනාගේ කේන්දර ගැළපේදැයි සොයා බැලුවාය. එයින් හෙළි වූයේ කේන්දර නොගැළපෙන බවකි.“අපිට ඔය මිනිස්සු ගැළපෙන්නෙ නැහැ පුතේ. ඔයා කල්පනා කරලා තීරණයක් ගන්න. කේන්දරත් එච්චර හොඳ මදි.”අම්මා කියූ දේ නදිශානිගේ සිත දැඩිව වෙලා ගත්තාය. එහෙත් මේ කිසිවක් නිලන්ත දැන සිටියේ නැත. ඔහු දහසකුත් පැතුම් සිතේ පුරවාගෙන “මගේ මැණිකේ” සමඟ විවාහ වීමට ඇඟිලි ගැන්නේය.“මගේ මැණිකෙ මගේ ළඟට ගන්න මම පෙරුම් පුරනවා...”චමිල් රත්නායකස්ථානාධිපතිඅපරාධ අංශයස්ථානාධිපති (කොටුව)ලලිත් සිලෝගමඔහු වරක් ඇගේ උපන් දිනය දා සුබ පැතුම් පතක් යවමින් එහි සටහන් කළාය.“මගේ ජීවිතේ ඔයා විතරයි. මගේ මැණිකා මටමයි” ඒ තරම්ම නිලන්ත ඇයට ආදරය කළේය. ඔහු එතැනින් නැවතුණේ නැත. ඒ වන විට තමා ආධුනික කොස්තාපල්වරයකු බැවින් පොලීසියේ සාමාන්‍ය නීතිය අනුව ඔහුට විවාහ වීමට අවසර ගත යුතුය. නදිශානි විවාහ කර ගැනීම සඳහා දිසා බාර නියෝජ්‍ය පොලිස්පතිවරයාට ලිපියක් ඉදිරිපත් කොට ඊට අවසර ද ගත්තේය.නිලන්තගේ ලෝකයේ නදිශානි හැරෙන්නට වෙන කිසිදු අයකුට ඉඩ තිබුණේ නැත. ඔහු “මගේ මැණිකේ”ට පණ මෙන් ආදරය කළේය. ඇගේ බොහොමයක් අවශ්‍යතා ඉටුකර දුන්නේ ද ඔහුය. අප්පච්චි මැණිකේ වෙනුවෙන් බොහෝ දේ කැප කළේය.කාලය මෙසේ ගෙවී ගියේය. වසර තුනකට ආසන්න කාලයක් තම පෙම්වතා සමඟ පණට පණ මෙන් ආදරය කළ නදිශානිගේ සිත කෙමෙන් වෙනස් වන්නට පටන්ගත්තේ ඔය අතරය. ඒ අම්මාගේ කීම නදිශානිගේ සිතට බොහෝ වද දුන් නිසාය. ඒ ඇය අම්මාගේ අදහසට හැම විටම ගරු කළ නිසාය.නදිශානිගේ හදිසි වෙනස්වීම නිලන්තගේ සිතට ගෙන ආවේ සැකයකි. එය තවත් උග්‍ර වූයේ හදිසි මාරුවකින් ඈතක සිට නදිශානි කොළඹට පැමිණීමත් සමඟය.පොලිස් මූලස්ථානයේ රාජකාරියට එක්වූ නදිශානි ඊට අමතරව බම්බලපිටිය ක්‍රීඩා ඒකකයට ඇතුළත්ව ක්‍රිකට් ක්‍රීඩාව ප්‍රගුණ කළේය. මිතුරියන් කිහිප දෙනෙකු ඇසුරු කළත් ඇය ඔවුන් හා වැඩි කතාබහට නොගියාය.මේ වන විට නිලන්ත මොනරාගල මූලස්ථාන පොලීසියට අනුයුක්තව රාජකාරි කළේය. නදිශානි කොළඹය. දිනපතා නදිශානි දැක බලා ගැනීමට නොහැකි තැන නිලන්ත නිතර දෙවෙලේ දුරකථනයෙන් නදිශානි ඇමතුවේය. ඒ ආදරබහ අවසන් වූයේ දෙදෙනා අතර ආරවුලක් ඇතිකරගෙනය.“මම හිත හදාගෙනයි ඉන්නේ... ඔයා මා ගැන බලාපොරොත්තු තියාගන්න එපා”ජීවිතේ කිසිදා නොකී මෙවන් වදන් මගේ මැණිකෙගෙ මුවින් පිටවීම ගැන පුදුමයට පත් නිලන්ත ඇයගේ මෙම වෙනස් වීමට හේතු විමසා සිටියේය.ඒත් ඊට ඇය ප්‍රතිචාර දැක්වූයේ නැත. ඊට පිළිතුරු වශයෙන් ඇය බොහෝ අවස්ථාවලදී කළේ දුරකථනය විසන්ධි කිරීමය. මෙය නිලන්තට දරාගත නොහැකි විය.එහෙත් ඇයට ඒ වනවිටත් තවත් පෙම්වතකු හමුවී සිටියාය. ඇය මේ බව අම්මාටද කීවාය. අම්මාගේ විරුද්ධත්වයක් තිබුණේ නැත. එහෙත් මේ බව නිලන්ත දැන සිටියේ නැත.ඔහු දස අතේ කල්පනා කළේය. නිවාඩු ලබා කොළඹට පැමිණ සිය පෙම්වතිය මුණ ගැසුණේය.“ඇයි ඔයා මට මෙහෙම කරන්නේ”“දැන් ඒවා කතා කරලා වැඩක් නැහැ”වේදනාව දරාගත නොහැකි වූ නිලන්ත දිනක් ඇය සොයා බිබිලේ පිහිටි ඇගේ ගෙදරට ගියේය.“අම්මේ... ඇයි මට මෙහෙම කරන්නෙ”නිලත්ත සිය පෙම්වතියගේ මවගෙන් විමසුවේ හිටි හැටියේ නදිශානි වෙනස්වීමට හේතුව කුමක්දැයි දැනගැනීමටය. ඇගේ මව කී දෙයින් ද නිලන්තගේ පෑරුණු හිත තව තවත් පෑරුණි.“මට මගේ මැණිකේ නොලැබුණොත් වහ බීලා මැරෙනවා”එදා නිලන්ත පිටවුණේ එවන් තර්ජනයක් ඇගේ මව හමුවේ තබමින්ය.තවත් දිනයක් උදාවිය.“සර් මගේ අම්මට අසනීපයි තවමත් හොඳ වුණේ නැහැ. මට තව දවස් දෙකක් නිවාඩු දෙන්න අම්මට බෙහෙත් අරන් දීලා එන්න”ඔහුගේ ඉල්ලීම ඉටුවිය. තවත් දවස් දෙකක නිවාඩුවක් ඒ සඳහා ලැබුණි.ඒ ඉකුත් හය වැනිදාය. කොළඹට පැමිණි නිලන්ත සිය පෙම්වතිය වූ නදිශානිට දුරකථනයෙන් ඇමතුවේය.“මට විනාඩි පහකට ඔයා හම්බ වෙන්න ඕන” ඇය මුලින් ඔහුගේ ඉල්ලීම ප්‍රතික්ෂේප කළ ද ඔහුගේ ඇවිටිලි නිසා විනාඩි පහකට ඔහු හමුවීමට කැමැත්ත පළ කළාය.බම්බලපිටියේ ක්‍රීඩා ඒකකයට ක්‍රිකට් පුහුණුවීම සඳහා උදෑසන යෑම ඇය සති දෙකක් තිස්සේ කරගෙන ගියාය. එදා ද ක්‍රීඩා ඇඳුමෙන් සැරසුණු ඇය කොටුව දෙසට පයින් ඇවිද නිලන්ත සිටින ලෝටස් පාරේ මගී පාලම උඩට ගියාය. ඒ ඔහු සමඟ වචනයක් දෙකක් කතා කොට මෙය ඉවරයක් කරගත යුතු නිසාය.මගී පාලම මතට පැමිණි නදිශානිව මුව පුරා රැඳුණු සිනහවකින් පිළිගත්ත ද ටික වේලාවකින් නිලන්ත හැසිරුණේ ආරුඪ වූ පුද්ගලයකු ලෙසිනි.ඇගේ සිරුර රැගෙන යද්දීකතාබහ උණුසුම් වන්න විය. පාලම මත සිටි යාචක කාන්තාව මොවුන්ගේ ආවේගශිලී කතාබහට කන් යොමා සිටියාය.“දෙන්න හයියෙන් හයියෙන් කතා කරගත්තා. එකපාරටම දෙන්නා රණ්ඩු වුණා... කෙල්ල එතැනින් යන්න හැදුවා. ඒත් ඒ කොල්ලා යන්න දුන්නේ නැහැ. කොහේදෝ තිබුණු පිහියක් අතට අරන් කෙල්ලගේ කොණ්ඩයෙන් අල්ලගෙන පිහියෙන් ඇනගෙන ඇනගෙන ගියා. පිහි පාර කාගෙන කෙල්ල බිම වැටුණා.”මම එතනට දුවගෙන යන්න හදනකොටම එන්න එපා ළඟට උඹට බෝම්බ ගහනවා කියලා අතේ තිබුණු බෑග් එකට අත දැම්මා. මම හිතුවා බෝම්බයක් වෙන්න ඇති කියලා. ඒත් බෑග් එකෙන් බෝතලයක් එළියට අරන් මූඩිය ගලවලා බිම වැටිලා හිටිය කෙල්ලගේ කටට ඒක හැලුවා. ඉන් පස්සේ ඒ බෝතලය එයාගේ කටටත් හලාගත්තා. ඒත් එක්කම කොල්ලා ඇදගෙන වැටුණා. පස්සේ පොලීසියෙන් ආවා. එතකොට තමයි දන්නේ දෙන්නම පොලීසියේ අය කියලා.”යාචක කාන්තාව පරීක්ෂණ පවත්වන නිලධාරියාට ඇසින් දුටු සිද්ධිය කීවාය. ඒ වන විටත් සිය පෙම්වතා අතින්ම පිහි පහර කිහිපයක් කෑ නදීශානි අවසන් ගමන් ගොස් සිටියාය. බිම වැටි සිටි කොස්තාපල් නිලන්තට ඒ වන විටත් පණ තිබු බැවින් සෙසු පොලිස් නිලධාරීන් එක්ව ඔහු රෝහල්ගත කරන ලදි. පත්‍රය මුද්‍රණයට යන මොහොත තුරුම ඔහුගෙන් ප්‍රකාශයක් ලබාගැනීමට නොහැකි වී තිබේ. ඔහු පොලිස් ආරක්ෂාව යටතේ කොළඹ ජාතික රෝහලේ ප්‍රතිකාර ලබමින් සිටී. කෙසේ වෙතත් ඇය ඝාතනය කිරීම සඳහා යොදාගනු ලැබු වක් පිහිය සැකකාර කොස්තාපල්වරයා සිය නිවසේ සිටම ගෙන එන ලද්දක් බව පොලීසිය කියයි. මගී පාලම මත වැටී තිබු ලේ තැවරුණු වක් පිහිය ද හිස් වස බෝතලය ද පොලිස් බාරයට ගෙන තිබේ.මේ අතර නදිශානි මධුභාෂිණි සමරසිංහ නමැති කොස්තාපල්වරියගේ මරණය සිදුවී ඇත්තේ ගෙල කැපීමෙන් සිදුවූ තුවාලවලින් පිටවූ අධික රුධිර වහනයෙන් බව අධිකරණ වෛද්‍ය නිලධාරී ආනන්ද සමරසේකර මහතා තීරණය කළේය.ඇයගේ ශරීරය පුරා තියුණු ආයුධයෙන් පහරදීමෙන් කැපුම් තුවාල 20 ක් හා කොන්ද ආශි‍්‍රත ප්‍රදේශයේ දරුණු කැපුම් තුවාල තුනක් ද තිබී ඇත.ඇගේ ගෙල ශරීරයෙන් වෙන්වී යන ලෙස කපා ඇති බවත් ගෙල පිටුපසින් හම් කැබැල්ලකින් පමණක් යාන්තමින් ශරීරයට සම්බන්ධව තිබු බවත් අධිකරණ වෛද්‍යවරයා නිකුත් කළ වාර්තාවේ සඳහන් ය.කොටුව පොලිස් ස්ථානාධිපති චමිල් රත්නායක මහතාගේ උපදෙස් මත ලලිත් සිලෝගම මහතා ඇතුළු කණ්ඩායමක් මේ පිළිබඳව පරීක්ෂණ පැවැත්වූහ.කීර්ති මෙන්ඩිස් පිංතූර-රුක්මාල් ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=af13011311</link>
    <topic>“යන්තරේ දාගන්ඩවත් මට සල්ලි තිබ්බෙ නෑ! එහෙම වුණා නම් පුතා මා ළඟ ඉන්නවා”</topic>
    <author>සේයාරූ කඔුරුපිටිය සමූහ</author>
    <content>ඌරුබොක්කේදී ලොරියකටයටවී මියගිය පාසල් සිසුවාගේ පියා කියයි“මයෙ සුදු පුතේ.. මයෙ පුතේ.. මේ උඹේ දුප්පත් තාත්තාට සමාවෙයන් මයෙ රත්තරන් පුතේ.. ඔයාට ගොඩක් අපලයි කිව්වා.. අපලෙට යන්තරයක් දාන්ඩ කිව්වා.. ඒ යන්තරේ හදල දමන්ඩ මේ උඹේ දුප්පත් තාත්තට සල්ලි නැතිවුණා මයෙ පුතේ.. මට සමාවෙයන් මයෙ දෙයියෝ..”ඒ තාත්තා තම දෑත් එක්කොට එසේ හඬ හඬා කියන්නේ වැඳ වැටෙන්නාක් මෙනි. මෙවන් මහමෙරක් වන් දුක් ගොඩක් කිසිදා විඳ නැති ඒ තාත්තාගේ හැඬුම් වැලපුම් මැද ඉකි බිඳිමින් කියන කතා අසා සිටියවුන්ගේ දෑස් ද කඳුළට බරවිණි. අම්මා ද මහපොළවේ වැටී කෑ ගසා හඬමින් අඬගසන්නේ පුංචි පුතුටය. පුංචි පුතු තද නින්දේය. තමන්ගේ පිටට පුතු නංවා ‘ලුණු ලුණු’ යැයි කියමින් සිය පුංචි පැල්පත වටා යද්දී මහත් සතුටකින් පුතු හිනැහුණු අයුරු තාත්තට මැවී පෙනෙන්නාක් බඳුය. අම්මාගේ උකුලට වැදී තමන් අතින් බත් කට – කට කවාගන්නට පෑ මුව පොඩිය දෙස බලා හුන් තාත්තා ‘අනේ මගේ පුතේ’ යැයි මොර දී හඬන්නට වූයේය.’තාත්තේ ඔට්ටුයි.. මාව සොයන්ඩ’ යැයි පුංචි පැලේ තැනෙක සැඟ වී කෑ ගසන සුරතල් පුතුගේ මොළකැටි හඬ දැනුදු තාත්තාට ඇසෙන්නාක් බඳුය.. කුලී මලියක් කර දවසේ වියදම උපයා ගෙට පැමිණි කල තම දෑතේ නැඟි කරගැට සියුමැලි ඇඟිලිතුඩින් පිරිමැද – මැද ‘මගෙ තාත්තාට ගොඩක් රිදෙනවා දැයි ඇසූ පුංචි පුතු ඔවුන් හැර දමා කොහේදෝ යන්නට ම යන්නට ගොස් ය.මෑතදී පුතුගේ හඳහන බැලූ හිමිනමක් ‘පුතාට ඒරාෂ්ටකයක් තියෙනවා. අද හෙටම මෙන්න මේ යන්තරය පලඳන්නැයි’ තමන් කී අයුරු යළි යළි සිහිපත් වී ‘මට සල්ලි තිබුණා නම් ඒ යන්තරය මං දානවා මගෙ පුතේ’ කිය – කියා පියා වැලපෙන්නට වූයේය. තමන්ගේ එකම අයියා තවමත් නැගිටින්නේ නැති නින්දක ඇයිදැයි මේ කිසිත් නොදන්නා තුන්හැවිරිදි පුංචි දියණිය අනර්ගලී ගේ ඇස්දෙකේ කඳුළු පිරී තිබිණි.හරිහමන් ඉඩකඩක් නැති පුංචි පැල්පතේ තියෙන හැටියට කුසගිනි නිවා දිවි ගෙවූ ඒ අම්මා, තාත්තා ගේ අවිහිංසක ලෝකය අඳුරු වී ඇතිවා මෙනි, ගතසරි දියකොට එකම පුතුගේ, එකම දියණියගේ ක්ෂුධා ගිනි නිවා දැමූ තමන් සැනසීමක් නැති පියකු වූවා නොවේදැයි අහසට - පොළවට කියන්නට වූයේය.’මයෙ සුදු පුතේ.. පුතේ මේ බලන්ඩ පුතේ ඔයාව බලන්ඩ ඔයාගෙ යාළුවො ටික ඇවිල්ලා මගෙ පුතේ’ ඒ පුංචි මුහුණු අතර තම පුතුගේ රුවද ඒ තාත්තාට මැවී පෙනිණි.තුෂාර විශ්මිත පුතු සය හැවිරිදිය. ඌරුබොක්ක, ගින්නලිය මහා විද්‍යාලයයේ 2 වන ශ්‍රේණියේ ඉගෙනුම ලැබූ පුතු පෙර පාසල් අවදියේ සිට ම පොත-පතට ඉගෙනුමට දැක්වූයේ නොතිත් ඇල්මකි. දක්ෂතාවකි. මදුරප්පෙරුමගේ පද්මකුමාර සහ අනූෂා නිල්මිණි කුමාරි දෙමවුපියනට ඇස්දෙක මෙන් වූයේ මේ පුතු හා දියණිය ය.කෙතරම් අගහිඟකම් පුංචි පැලේ වහළයටත් උඩින් නැඟී සිටිය ද එදිනෙදා දෑතේ වීර්යයෙන් කුලි- මලියක් කොට යමක් උපයා අඹුදරුවන් පෝෂණය කළ තාත්තා තුළ පුංචි පුතු ගැන තිබුණේ අහස උසට ගිය බලාපොරොත්තු ගොන්නකි. අද ඒ සියල්ල හිරු දුටු පිනිමෙන් විනාශ වී ඇත. තුෂාර පුතු ඌරුබොක්ක කැටවල පැලවත්ත ප්‍රදේශයේ සිට ගින්නලිය පාසලට පැමිණියේ තවත් දරුවන් කීපදෙනකු ද රැගෙන එන ත්‍රිරෝද රියකිනි. ඊට මාසික ගාස්තුව වූ රු. 1400 ක මුදල ඒ තාත්තා ගෙව්වේ බඩටත් නොකා - නොබී ය. අමාරුකම් කොතෙක් තිබුණත් ඉගෙනුමට හපන් පුතුට ඉගැන්වීම කළ යුතුම යැයි හේ මවට නිතර කීයේ ය.පැලවත්ත අසලින් ත්‍රිවිලරයෙන් බසින පුතාට තම ගෙදරට යන්නට තවත් කිලෝ මීටරයක් තිබේ. එය කටු කොහොලින් පිරි දුෂ්කර කඳු පාරකි. පුතුට එය දුකක් වන නිසාම තාත්තා ත්‍රීවිලරය එනතුරු පැලවත්තේ බලා සිටී. අනතුරුව පුතු තම උරමත තබා, පොත් බෑගය ද වමතට ගෙන ගෙදරට යාමට කන්ද තරණය කරන්නේය. මේ නිම් නොවනා පිය සෙනෙහසම ය. ඒ අතරේදී ද සුරතල් වෙමින් පාසලේ කළ - කී දෑ පුතු උරමත වාඩි වී සිට ම කියද්දී හතිලන අතරේ පුතුට ‘හ්ම්’ මිටි තැබුවේය. එතෙක් ගෙමිදුලට වී පසුවන අම්මා අතිනි පුතු බිමට බස්සවන්නේ. පාසලට යන – එන හැමදා තාත්තා ගේ කාරිය එයම ය.අම්මා තාත්තා සමඟ අනර්ගලී දුවමේ ඊයේ පෙරේදා පුතුගේ තනියට යන පුතුගේ ආච්චි අම්මා පාසල ඇරුණු පසු එළියට පැමිණි පුතු එතැනම රඳවා තබා ආච්චි අම්මා යළි පාසල තුළට දිවගියේ තවත් දරුවකුª කැඳවා එන්නට ය. ඌරුබොක්ක – ගින්නලිය ප්‍රධාන පාර කාපට් අතුරා ඈතට පෙනෙනුයේ පීත්ත පටියක් ලෙසිනි.වේලාව දහවල් 12.10 ට ළංව තිබිණි. පාසල ඉදිරිපිට ප්‍රධාන පාරේ එහා පැත්තේ තමන් උදේ – දවල් යන – එන ත්‍රිරෝද රිය දුටු පුංචි පුතු දෙවරක් සිතුවේ ම නැත. පා ඉක්මන් කෙරිණි. ප්‍රධාන පාර මාරුවන්නට ගියා පමණි. වේගයෙන් ධාවනය වෙමින් තිබුණේ රාජ්‍ය දෙපාර්තමේන්තුවකට අයත් ලොරියකි.අනේ අපොයි...! මාරක ලොරියේ වේගය අඩු වී එය නතර වූයේ අවට සිටියවුන් ඉහඅත්බදා නැඟූ මහ විලාපයත් සමඟිනි. එහෙත් ලොරිය නතර වන විටත් ඒ ගිණියම් කාපට් පාරේ ලේ විලක් මැද වැටී වැතිර සිටි පුංචි පුතුගේ ප්‍රාණය හිස් වාතලයට මුසුවී හමාරය. තුෂාර පුංචි පුතුගේ සුරතල් මුහුණ කට – හිස තැලී පොඩි වී හඳුනාගත නොහැකි තරම් ය. ආච්චි අම්මා පුතු මත්තේ හැපී විලාප නැඟුවද එය පුතුට ඇසෙන්නේ නැත.කැලඹී ගිය මිනිස් හදවත් ඇත්තෝ මේ වූ විපතින් වාවනු බැරිව හඬ තලා නගරයම දෙවනත් කළහ. පාරට ගල් පෙරැළිණි. ටයර් දවා අළු කැරිණි. බොහෝ දේ කෑ ගසා කීවේ බලධාරීනට ය.”කාලයක් තිස්සේ මාර්ග සංවර්ධන අධිකාරියෙ උන්ට අපි කිව්වා පාසලට ඉස්සරහ කහ ඉරක් සලකුණු කරදෙන්න කියලා - ඒත් කළේ නෑ. එහෙම කහ ඉරක් ඇන්දා නම් වාහනකාරයො මෙහෙම යන්නෙ නෑ.’ පොලිසිය ද මැදිහත් වී කරුණු කියා දී අපහසුවෙන් පිරිස සන්සුන් කරවන අතරේ ලොරියේ රියදුරු ද ලොරිය ද අත්අඩංගුවට ගෙන තිබිණි.පුංචි පැල්පතේ පසු වූ අහිංසක තාත්තා මේ අවාසනාවන්ත පුවත කන වැකී පොළවේ හැපි හැපී පස් කෑවේය. ‘මේ දුප්පත් අපට මෙහෙම ගින්දරක් දුන්නේ ඇයි දෙවිහාමුදුරුවනේ’ කියා අහසට දෑත් දිගුකොට හඬා වැලපෙන්නට විය.උදෑසනින් තම උරමතින් කන්ද පාමුලට කැඳවා ගිය පුතු පාසල ඇරී ගෙදර එන්නේ තවත් පිරිසකගේ ම උර මතිනි. තාත්තා පපුවට ගසා ගත්තේය. ඒ පුංචි පැල ඉඩ මදිකම නිසාවෙන්දෝ තාත්තා ගේ මහගෙදර සාලයේ පුංචි පුතුගේ සයනය තැන්පත් කැරිණි.මහත්වරුනි, දහදිය කඳුළු වගුරුවා රැකගත් අහිංසක දරුපවුලක සුරතල් පුතුගේ දෑස හමුවේ සලකුණු කළ කහඉරක් තිබුණේ නම් ඒ පුතු පමණක් නොව පාසලේ සෙසු දූ පුතුනට ද අනතුරකට පෙර සිතන්නට දෙයක් ඉතිරිවනු ඇත. එහෙත් මේ වනවිට සියල්ල කඳුළට ම යට වී ඒ පුංචි පුතු මරුකට වැදී කොහේදෝ රැගෙන ගොස් හමාරය.සේයාරූ කඔුරුපිටිය සමූහඅමල් යශෝමන් ජයසිංහ කේ.ජී.ඩී. සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=af13011312</link>
    <topic>ක්‍රිකට් පිටියට සමුදුන් ක්‍රිකට් දැවැන්තයෝ</topic>
    <author>ඉඳුනිල් වීරරත්න</author>
    <content>1996 වසරේ ශ්‍රී ලංකාව ලෝක ක්‍රිකට් කිරුළ දිනාගත් ජයග්‍රාහී අවසන් මහා තරගය පසුගිය දා යළිත් ‘චැනල් අයි’ නාළිකාවේ විකාශය විය. ඒ අසරණ දරු දැරියන්ගේ සුබ සාධනය වෙනුවෙන් ඇරැඹුණු බිග් හාට් ව්‍යාපෘතිය වෙනුවෙනි. ලොව ප්‍රබලතම කණ්ඩායමක් වූ ඕස්ට්‍රේලියාව සමඟ පැවැති එම තරගයේ අර්ජුන, අසංක, අරවින්ද, කුමා ධර්මසේන, චමින්ද වාස්, රොෂාන් මහානාම, සනත් ජයසූරිය, රොමේෂ් කළුවිතාරණ වැනි එදා මෙදා තුර ක්‍රිකට් පිටියේ දැවැන්තයින් තරග වැදෙනු බලා සිටියේ වසර 17 කට පසුව වුවත් සිතින් අතීතයට යමිනි.මේ ක්‍රීඩකයින් සියල්ලන්ම දැන් ක්‍රිකට් ක්‍රීඩා පිටියෙන් විශ්‍රාම ගොස් සිටින නමුත් ‘බිග් හාට්’ ව්‍යාපෘතිය වෙනුවෙන් 12 වැනිදා ඔවුන් යළිත් පිටියේ දැකගත හැකි විය.මේ අපූර්ව අතීත ස්මරණයත් සමඟ ජාත්‍යන්තර ක්‍රිකට් ක්‍රීඩාවෙන් සමුගත් දැවැන්තයින් තිදෙනෙක් පිළිබඳව විවරණයක් වෙනුවෙන් මෙවර ඉඩහසර වෙන් කිරීමට සිත් විය.රිකි පොන්ටින්1996 ලෝක කුසලාන තරග මාලාවේ දී අනුශූර ඕස්ට්‍රේලියානු කණ්ඩායමේ එක් පෙරළිකාර ක්‍රීඩකයෙක් විය. රිකී තෝමස් පොන්ටින් නම් වූ මේ ක්‍රීඩකයා එදා සිය කණ්ඩායම ශ්‍රී ලංකාවට පරාජය වූ දා, කෙසේ හෝ ලෝක එක්දින ක්‍රිකට් කිරුළ තම රටට ලබාගන්නා බවට සපථ කරන්නට ඇත.ස්ටීව් වෝගෙන් පසු 2004 වසරේ දී ඕස්ට්‍රේලියාවේ 42 වැනි ටෙස්ට් නායකයා ලෙස පත්වුණු පොන්ටින්, ස්ටීව් වෝ යටතේ හැදී වැඩුණු සාර්ථකම තරුණ ක්‍රීඩකයා ලෙසින් ටෙස්ට් සහ එක්දින ක්‍රීඩා පිටියේ පෙරළි රැසක් කළේය. 2004 වසරේ ටෙස්ට් නායකත්වය ලැබීමට පෙර ඔහුට 2002 වසරේ එක්දින පිලේ නායකත්වය ලබා දුනි. ඉන්පසු 2002 සිට 2011 තෙක් එක්දින පිලත් 2004 සිට 2011 තෙක් ටෙස්ට් පිලත් මෙහෙයවමින් ඕස්ට්‍රේලියාවට සදානුස්මරණීය ජයග්‍රහණ රැසක්ම ගෙන ආවේය. ඒ අතරින් ලෝක ක්‍රිකට් කිරුළ දෙවරක්ම තම මවුබිමට ලබා දෙන්නට ඔහුට හැකිවීම විශේෂයෙන් සඳහන් කළ හැකිය. එසේම අළුබඳුන ටෙස්ට් තරගාවලි තුනක් පිට පිටම ජයග්‍රහණය කළ පොන්ටින් ඉන් දෙකක් එංගලන්තයේදීත් එකක් තම මවුබිමේදීත් ජය ගැනීම වඩාත් කැපී පෙනෙයි.1974 දෙසැම්බර් 19 වැනිදා ඕස්ට්‍රේලියාවේ ටස්මේනියාවේ ලවුන්සෙස්ටන් ඛ්ඹ් උපත ලද පොන්ටින් දකුණත් පිතිකරුවෙකි.දකුණතින් වේග පන්දු මෙන්ම පිට දඟ පන්දු යවමින් කණ්ඩායමට අවශ්‍යම අවස්ථාවලදී කඩුලු ලබා දුන්නේය.1995 දෙසැම්බර් 8 - 11 දක්වා පර්ත් හි පැවැති ටෙස්ට් තරගයේ දී ශ්‍රී ලංකාවට එරෙහිව ටෙස්ට් වරම් ලබාගත් ඔහු 2012 නොවැම්බර් 30 දෙසැම්බර් 03 දක්වා පර්ත් හිදී පැවැති තරගයේ දකුණු අපි‍්‍රකාවට එරෙහිව තරග වැදෙමින් ටෙස්ට් පිටියෙන් සමුගත්තේය.ඒ වන විට ඔහු ටෙස්ට් තරග 168 ක ඉනිම් 287 ක් ක්‍රීඩා කරමින් නොදැවීම් 29 ක් ශතක 41 ක් අර්ධ ශතක 62 ක් සමඟ ලකුණු 13378 ක් ලබා සිටී. 51.85 ක සාමාන්‍යයක් රඳවා තබා ගත් ඔහුගේ හොඳම ඉනිම වන්නේ 257 කි.1995 පෙබරවාරි 15 වැනිදා දකුණු අපි‍්‍රකාවට එරෙහි වෙලින්ටන් හිදී ක්‍රීඩා කරමින් එක්දින වරම් ලබන පොන්ටින්, 2012 පෙබරවාරි 19 වැනිදා බ්‍රිස්බේන් හිදී ඉන්දියාවට එරෙහිව තරග වැදෙමින් එක්දින පිටියෙන් සමුගත්තේය. ඒ වන විට ඔහු එක්දින තරග 375 කට ක්‍රීඩා කරමින් නොදැවීම් 39 ක්, ශතක 30 ක් සහ අර්ධ ශතක 82 ක් සමඟින් ලකුණු 13704 ක් ලබා සිටී. ඔහුගේ එක්දින ඉනිමක සාමාන්‍යය 42.03 වන අතර, පහර දීමේ වේගය 80.29 කි. 2008 ජනවාරි මාසයේ ඕස්ට්‍රේලියාවත් ඉන්දියාවත් අතර ඇඩිලේඩ් ක්‍රීඩාංගණයේ පැවැති සිවුවැනි ටෙස්ට් තරගයේ දී එවකට නායකත්වය දැරු රිකී පොන්ටින් පන්දු 266 කට මුහුණ දෙමින් හතරේ පහර 10 ක් සමඟ ලකුණු 140 ක් ලබාගත්තේය. ඒ වන විට ශතක 33 ක් ලබා සිටි පොන්ටින් ලබාගත් එම ශතකයත් සමඟ ඉන්දියාවේ සුනිල් ගවස්කාර් ලබා තිබු ටෙස්ට් ශතක සංඛ්‍යාව වූ 34 සම කිරීමට සමත් විය. (සමුගන්නා විට ඔහු ටෙස්ට් ශතක 41 ක් ලබා තිබිණි.)ඉන්පසු එම වසරේම මැයි 31 වැනිදා බටහිර ඉන්දීය කොදෙව් කණ්ඩායම සමඟ පැවැති දෙවැනි ටෙස්ට් තරගයේ දී ලකුණු 65 ක් ලබාගත් පොන්ටින් ටෙස්ට් ලකුණු 10,000 සම්පූර්ණ කළේ එම දස්කම කළ ලොව 7 වැන්නා වෙමින්. (සමුගන්නා විට ටෙස්ට් ලකුණු 13,378 ක් ලබා සිටියේය.)අන්තර්ජාතික ක්‍රිකට් කවුන්සිලය විසින් වාර්ෂිකව සංවිධානය කරන ක්‍රිකට් සම්මාන උලෙළේ දී 2007 වසරේ වටිනාම ක්‍රිකට් ක්‍රීඩකයාට හිමි සම්මානය දෙවැනි වතාවටත් හිමිකර ගත් රිකී පොන්ටින්, එම සම්මාන උලෙළේ දී වසරේ ක්‍රිකට් නායකයා සම්මානය ද හිමිකර ගත්තේය.ඒ සමඟම ඔහුගේ අතිවිශිෂ්ට නායකත්වය නිසාම 2007 වසරේ ලෝක ටෙස්ට් කණ්ඩායමේත්, ලෝක එක්දින කණ්ඩායමේත් නායකත්වයට තෝරා ගැනිණි.සචින් ටෙන්ඩුල්කාර්එදා මෙදා තුර ලොව ක්‍රිකට් ක්‍රීඩාව පිළිබඳව කතා කිරීමේ දී ඔහු පිළිබඳව නොකියා ක්‍රිකට් ගැන කතා කිරීමට නොහැකිය. කතා කිරීම තබා සීතීමටවත් නොහැකිය. ඒ තරමටම මේ අපූරු හුරු බුහුටි ක්‍රීඩකයා ක්‍රිකට් ක්‍රීඩාවේ පිතිකරුවකු සතුව තිබිය යුතු සියල්ලම තමා සතු කරගෙන හමාරය.අපේ අසල්වැසි රාජ්‍යයේ ක්‍රිකට් රන් දෙවොලේ දෙවියා ලෙස සැලැකෙන සචින් ටෙන්ඩුල්කාර් නම් වූ ඔහු පසුගියදා එක්දින ක්‍රිකට් පිටියෙන් විශ්‍රාම ලැබීය. 1973 අපි‍්‍රයෙල් 24 දා මහාරාෂ්ට ප්‍රාන්තයේ බොම්බේ (වත්මන් මුම්බායි) හි උපත ලද සචින් ටෙන්ඩියා, ලිට්ල් මාස්ටර් යන සුරතල් නමින් හඳුන්වයි.වයස අවුරුදු 16 දී ටෙස්ට් වරම් ලබා ගන්නට තරම් අති දක්ෂයකු වූ සචින් 1989 නොවැම්බර් 15 - 20 දක්වා කරච්චි හිදී පාකිස්ථානයට එරෙහිව සිය පළමු තරගයට සහභාගි විය.ඉන්පසු මේ දක්වා ටෙස්ට් තරග 194 ක ඉනිම් 320 ක් ක්‍රීඩා කර ඇති ඔහු නොදැවීම් 32 ක් සමඟ ලබා ඇති ලකුණු ගණන 15645 කි. මෙය ටෙස්ට් තරග ඉතිහාසයේ ක්‍රීඩකයකු ලබාගෙන ඇති වැඩිම ලකුණු සංඛ්‍යාවයි. මීට ශතක 51 ක් අර්ධ ශතක 66 ක් ඇතුළත්. ලකුණු ලබා ගැනීමේ සාමාන්‍යය 54.32 ක් තරම් ඉහළ අගයකි. වයස 16 දී ටෙස්ට් වරම් ලබාගත් සචින් පළමු ටෙස්ට් ශතකය ඕල්ට්‍රැෆට් හිදී ඕස්ට්‍රේලියාවට එරෙහිව ලබාගන්නා විට වයස 17 කි. ඉන්පසු වයස 25 වීට පෙර ටෙස්ට් ශතක 16 ක් ලබා ගත්තේය. 1989 දෙසැම්බර් 18 වැනිදා පාකිස්ථානයට එරෙහිව ගුජරන්වාලා හිදී එක්දින වරම් ලබාගත් අතර පළමු එක්දින ශතකය ලබාගන්නේ 79 වැනි තරගයේදී.එහෙත් මේ වන විට එක්දින ක්‍රිකට් ක්‍රීඩාවේ ද වැඩිම ශතක ලාභියා (ශතක 49) මෙන්ම එක්දින ලකුණු 14,000, 15,000, 16,000, 17,000 සහ 18,000 පසුකළ එකම ක්‍රීඩකයා වන්නේත් ඔහු. ටෙස්ට් සහ එක්දින පිටියේ ඔහු නමින් ලියැවී ඇති වාර්තා විශාල ප්‍රමාණයකි. මේ අතරින් එක්දින ලකුණු 200 ක් (ද්විත්ව ශතකයක්) ලබාගත් පළමු වැන්නා ඔහුයි. 2010 වසරේ දකුණු අපි‍්‍රකාවට එරෙහිව 4 පහර 25 ක් සහ 6 පහර 3 ක් සමඟින් සචින් එම ලෝක වාර්තාව පිහිටුවූ අතර ඉන්පසු විරේන්ද්‍ර ෂෙවාග් 2011 දෙසැම්බර් 8 වැනිදා බටහිර ඉන්දීය කොදෙව්වන්ට එරෙහිව 219 ලබා ගනිමින් එම වාර්තාව බිඳ හෙළිය.එසේම ජාත්‍යන්තර ක්‍රිකට් ක්‍රීඩාවේ ටෙස්ට් සහ එක්දින ලකුණු 34,000 පසුකළ එකම ක්‍රීඩකයා ටෙස්ට් ලකුණු 11,000 පසුකළ ප්‍රථම ඉන්දියානුවා ;මන්ම තුන්වැනි ජාත්‍යන්තර ක්‍රීඩකයා ඔහුයි (ලාරා ඉනිම් 213, සචින් ඉනිම් 223, බෝඩර් ඉනිම් 259). සුනිල් ගවස්කාර්ට පසුව ටෙස්ට් ලකුණු 10,000 පසුකළ දෙවැන්නා.. මවු බිමෙන් පිටත වැඩිම ටෙස්ට් ලකුණු ලැබු ක්‍රීඩකයා ලෙසින් ලෝක වාර්තාව (ලකුණු 8705). මවුබිමෙන් පිටත වැඩිම ටෙස්ට් ශතක ලබා ගත් ක්‍රීඩකයා ලෙස ලෝක වාර්තාව (ශතක 29). ටෙස්ට් ලකුණු 12,000, 13,000, 14,000, 15,000 පසුකළ පළමු ජාත්‍යන්තර ක්‍රීඩකයා.. කැලැන්ඩර් වර්ෂයක දී ටෙස්ට් ලකුණු දහසක් ලබා ගත් ජාත්‍යන්තර ක්‍රීඩකයා ලෙසින් හය වතාවක් වාර්තා තබා තිබේ.010 (ලකුණු 1562), 2008 (1063), 2002 (1392), 1999 (1088), 2001 (1003), 1997 (1000) ඔහුගේ දස්කම් නිසාවෙන් 2009, 2010 සහ 2011 වසරවල අයි සී සී ලෝක ටෙස්ට් පිලට තේරුණු ඔහු 2004, 2007 සහ 2010 වර්ෂවල අයි සී සී ලෝක එක්දින පිලට තෝරා ගත්තේය.ඒ සමඟම පසුගිය ලෝක කුසලාන තරගාවලියේ ජයග්‍රාහී කණ්ඩායමේ සාමාජිකයකු වූ සචින් ඉන්දීය කණ්ඩායම ජයග්‍රාහී මාවතට ගෙන ගිය පිතිකරුවා විය. ලෝක කුසලාන තරගාවලි තුළ වාර්තා තබා ඇති සචින් නම ඉදිරියේ ඒවා ලියැවී ඇත්තේ මෙසේ යි.. ලෝක කුසලාන තරගාවලියක වැඩිම ලකුණු ලාභියා 2,278. ලෝක කුසලාන තරගාවලිවල වැඩිම තගරයේ වීරයා.. 1996 ලෝක කුසලාන තරගාවලියේ වැඩිම ලකුණු ලාභියා (ලකුණු 523). 2003 ලෝක කුසලාන තරගාවලියේ වැඩිම ලකුණු ලාභියා (ලකුණු 673)මේ සියලු වාර්තා අතර ඔහුට ඉන්දියානු රජයෙන් ඉහළම ගෞරව දක්වා තිබේ.. 1994 වර්ෂයේ ඉන්දියානුවකුට ලැබිය හැකි ඉහළම සම්මානය වන පද්ම ශ්‍රී සම්මානයෙන් පිදුම් ලැබීම.. 2008 වර්ෂයේ ඉන්දියාවේ දෙවැනි ඉහළම පුද්ගලයා ලෙසින් පද්ම විභූෂණ සම්මානයෙන් පිදුම් ලැබීම.. රජීව් ගාන්ධි, කෝල් රත්නා, අර්ජුණ යන සම්මාන තුනෙන්ම පිදුම් ලැබු එකම ක්‍රීඩකයා.ඉන්දීය රජය මඟින් රාජ්‍ය සභාවේ මන්ත්‍රී ධුරයකින් සචින් පිදූ අතර, කිසි දවසක ගුවන් නියමුවකු නොවූ ඔහුට ඉන්දීය ගුවන් හමුදාව සම්මාන බලඝණ නායක තනතුරක් ද පුදා තිබෙනවා.කෙසේ වෙතත් තවමත් ටෙස්ට් පිටියෙන් සමුගෙන නොමැති සචින් තබා ඇති වාර්තා බිඳ හෙළීමට තව වසර ගණනාවකට කිසිවකුට හැකි වෙතැයි විශ්වාස කළ නොහැකිය.මයිකල් හසී (ඕස්ට්‍රේලියාව)පසුගියදා නිමාවුණු ශ්‍රී ලංකා ඕස්ට්‍රේලියා තුන්වැනි ටෙස්ට් තරගයේ දී ඕස්ට්‍රේලියානු කණ්ඩායමේ සුපිරි ක්‍රීඩකයකු, සිය ටෙස්ට් ක්‍රිකට් දිවියේ අවසානය සටහන් කළා. ඉතාමත් හැඟුම්බර වූ එම අවස්ථාවේ සිනාමුසු මුහුණින් යුතුව සිටි ඔහු මයිකල් හසී.1975 මැයි 27 වැනිදා බටහිර ඕස්ට්‍රේලියාවේ පර්ත් හි උපන් මයිකල් ටෙස්ට් ක්‍රිකට්වලින් සමුගන්නා විට වයස 37 දින 228 ක්.වමතින් පිත්ත හසුරුවමින් මැද පෙළ පිතිකරුවකු ලෙස ක්‍රීඩා කරන හසී වයස අවුරුදු 30 දී ජාත්‍යන්තර ක්‍රිකට් පිටියට පැමිණි අයෙකි.2005 නොවැ. 3 - 6 දක්වා බ්‍රිස්බේන් හිදී කොදෙව්වන්ට එරෙහිව තරග වැදෙමින් ටෙස්ට් වරම් ලබාගත් ඔහු මේ දක්වා ටෙස්ට් තරග 79 ක ඉනිම් 137 ක් ක්‍රීඩා කරමින් ලකුණු 6235 ක් රැස්කරගෙන තිබේ. ශතක 19 ක් අර්ධ ශතක 29 ක් මීට ඇතුළත් වන අතර, සාමාන්‍යය 51.52 වන අතර පහරදීමේ වේගය 50.13 කි.එක්දින තරග 185 කට ක්‍රීඩා කරමින් ශතක 3 ක් අර්ධ ශතක 39 සමඟින් ලකුණු 5442 ක් රැස්කරගෙන ඇති හසී, වෙනත් ක්‍රිකට් ක්‍රීඩකයින් දක්ෂතා අඩුකරගන්නා කාල වකවානුවේදී දක්ෂතා වැඩි කරගත් ක්‍රීඩකයකු ලෙස ප්‍රසිද්ධියට පත්විය.ඔහුගේ අවසන් ටෙස්ට් ශතකය වාර්තා වන්නේ 2012 දෙසැ. 14 දා හොබාට් හිදී ශ්‍රී ලංකා කණ්ඩායම සමඟ පැවැති පළමු ටෙස්ට් තරගයේ පළමු ඉනිමේ නොදැවී ලබාගත් ලකුණු 115 යි.සිය බිරිය හා දරු තිදෙනා සමඟ ගත කිරීම සඳහා ටෙස්ට් ක්‍රීඩාවෙන් සමුගත් හසී මේ වන විට පැවැත්වෙන ශ්‍රී ලංකා ඕස්ට්‍රේලියා එක්දින තරගාවලියට ඇතුළත් නොකිරීමට එරට තේරීම් කමිටුව කටයුතු කළේය.මේ නිසා බොහෝ විට මයික් හසී ඉදිරියේ දී එක්දින පිටියෙන් සමුගනු ඇති බවට මත පළ වී තිබේ.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=af13011313</link>
    <topic>“අග විනිසුරුතුමියනි ඉවත් වෙන්න”</topic>
    <author>අමල් යශෝමන් ජයසිංහ</author>
    <content>මහජනතාව මහ හඬ නඟතිඅගවිනිසුරු ආචාර්ය ශිරාණි බණ්ඩාරනායක මහත්මිය ගේ විසම ක්‍රියාකලාපයනට විරෝධය පළකොට ඇය එම ධූරයෙන් ඉල්ලා අස්වී ගෙදර යා යුතු බවට බල කැරෙමින් පාර්ලිමේන්තුවේ උත්තරීතරභාවය තවදුරටත් ආරක්ෂා කළ යුතු බව කියමින් දස දහස් ගණනින් එක් රොක් වූ ජනතාව පාර්ලිමේන්තු වටරවුම අසල සිට උද්ඝෝෂණයක නිරත වූහ.විශාල පිරිසක් උද්ඝෝෂණයට එක්වෙමින්ලේක්හවුස් සේවකයෝ උද්ඝෝෂණයට එක්වෙමින්අගවිනිසුරු නිල නිවස ඉදිරිපිට ගෝල්ඩන් කී තැන්පත්කරුවන්ගේ උපවාසයඉකුත් 10දා පෙරවරුවේ සිටම නොකඩවා ඇදහැලුණු මහවැසි ද නොතකමින් සාමකාමී පෙළපාළියකින් පැමිණි විවිධ මහජන සංවිධාන, රාජ්‍ය ආයතනවල වෘත්තීය ක්‍රියාකාරීන්, සාමාජිකයින් හා දිවයිනේ නන් දෙසින් පැමිණි මහජනකාය අගවිනිසුරුවරිය වහා එම ධූරයෙන් ඉවත් විය යුතු බවට විරෝධතාවක නියැලුණු අතර 11 වැනි දිනයේ දී ද ආයතන රැසක විශාල පිරිසක් එහි විරෝධතා දක්වන අයුරු දක්නට ලැබිණි.78 ආණ්ඩුක්‍රම ව්‍යවස්ථාව ආරක්ෂා කැරෙමින් පාර්ලිමේන්තුවේ උත්තරීතර බලය කිසිවකුට හෝ හෑල්ලුවට ලක්කරවීමට ඉඩක් නොතැබිය යුතු බව පවසමින් උද්ඝෝෂණයේ නිරත වූවන් එක් හඬින් කියා සිටියේ ත්‍රස්තවාදී ග්‍රහණයෙන් රට මුදවා විධිමත් සංවර්ධනයක් කරා රට ගමන් කරමින් සිටින අවස්ථාවේදී විවිධ කුමන්ත්‍රණ පරදවා රටට හිතැති ජනාධිපතිතුමාගේ දෑත් ශක්තිමත් කිරීමට එකාවන්ව පෙළගැසිය යුතු කාලය එළැඹී ඇති බවය.”ජනතා පරමාධිපත්‍යය ආරක්ෂා කරමු. කුමන්ත්‍රණ පරදවමු””ජනාධිපතිතුමනි, අප සැමදා ඔබ සමඟයි. වැඩකරන ජනතාව වන අප ඔබ සමඟයි.””මිථ්‍යාව පරදවමු””ජනතාවනි මේ අහන්න – එකට එක්ව පෙළගැසෙන්න”ආදී බැනර්, පුවරු ඔසවාගත් මහ පිරිස් උස් හඩින් පුන පුනා කීවේ රට අරාජික කරවන කුමන්ත්‍රණවලට අභීතව මුහුණ දී පරාජය කළ යුතු බවය.ලේක්හවුස් ආයතනයේ සේවක සේවිකාවන් විශාල පිරිසක් ද, ශ්‍රී ලංකා නිදහස් සෞඛ්‍ය සේවක සංගමය, වරාය නිදහස් සේවක සංගමය, ඛනිජ තෙල් සංගමය, ස්වං රැකියා වෘත්තිකයන්ගේ සංගමය, ආදී විවිධ සංවිධාන රැසක ක්‍රියාකාරීහු රැසක් ද මෙම උද්ඝෝෂණයට සහභාගි වී සිටියහ.අමල් යශෝමන් ජයසිංහපින්තූර – විමල් කරුණාතිලක සුදත් නිශාන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=af13011314</link>
    <topic>අපූරු පරිවර්තනය</topic>
    <author>මහින්ද අබේසුන්දර</author>
    <content>සියලු බාධා ජයගෙන වැල්වැටිතුරේට ළඟා වීමු. දෙමළ ව්‍යාපාරික පිරිස අප දකුණු ඉන්දියාවේ වේදරේනියම් දුම්රිය ස්ථානයට යාන්ත්‍රික බෝට්ටු තුනකින් ගෙන යාමට සූදානම්ය. ගමනට සහභාගී වන පිරිස හතළිස් පහකි. ගමනේ දුර ප්‍රමාණය සැතපුම් හතළිස් අටකි.අපි සියලුදෙනා ජොලි ට්‍රිප් එකකට බෝට්ටුවලට ගොඩවීමු. කැමරා ශිල්පි සුගතදාස මා අසලමය. බෝට්ටුව මුහුදට දමා සැතපුම් පහක්වත් ගියේ නැත. ගමන ආරම්භ වූ බවට වැල්වැටිතුරේදීම වාර්තාවක් පත්‍රයට දුන්නෙමි. මා එවූ හැම වාර්තාවක්ම “දවස මාණ්ඩලික ලේඛක මහින්ද අබේසුන්දර යාන්ත්‍රික බෝට්ටුවක සිට වාර්තා කරයි” යනුවෙන් පළවී තිබුණ බව කොළඹ ආවිට දුටුවෙමි.දැන් නම් ඉතින් මාගේ ප්‍රථම විදේශීය සංචාරය එපා වී හමාරය. බෝට්ටුව දළ රළ ගෙඩි සමඟම උඩ ගොස් පහතට වැටේ. දළ රළ ගෙඩි මතුවී බෝට්ටුවට වතුර වදින්නේය. අපි සියලු දෙනා නෑවී සිටින්නෙමු. දැන් අප ඇඳගෙන ආ කමිස තෙමිලාය. කලිසම් දණිස්සට හකුලාගෙනය. එන්න එන්නම කුණාටුව දරුණුය. රළ ගමන් කරන්නේ වැල්වැටිතුරේ සිට දකුණු ඉන්දියාවටය. මේ රළ ගෙඩි කපාගෙන ඇසිලින් ඩයස් කොහොම පීනන්නදැයි අපට සිතුණි.”ආපහු යමන් බං” සුගතදාස මට කීවේ යන්නට වාහනයක් නැති බව සිතන්නේවත් නැතිවය. කෙසේ හෝ මහා දුෂ්කර ගමනක් නිමා කොට අපි සියලු දෙනා පෝක් සමුද්‍රය තරණය කොට දකුණු ඉන්දියාවේ වේදරේනියම් දුම්රිය ස්ථානයට ළඟා වීමු. නවාතැන් එතැනය. ගමන සංවිධානය කළ දෙමළ ව්‍යාපාරිකයෝ බෝට්ටුව නතර කොට නගරයට ගියහ. අප ගැන සෙවූ බවක් අපට මතක නැත. එදා රාත්‍රියටත් පසුදා උදේටත් ආහාර ලැබුණි. පසුදා පෝක් සමුද්‍රය තරණය කිරීම දින නියමයක් නැතිව කල් දැමුවේ මුහුද කුණාටු සහිත නිසාය.”මචං දැන් ඉතින් දින දෙක තුනකට ගමට යන්නත් බෑ. මුන් එක්ක ඉඳල වැඩකුත් නෑ. අපි ටිකක් පයින් ගිහින් මොනවා හරි බඩට දාගන්න බලමු.” සුගතේ මට යෝජනා කළේය.අපි දෙදෙනා පයින් ම ගියෙමු. හෝටලයක් හමු විය. කන්නට ඇත්තේ ඊට්ලි - චපාති වගේ කවදාවත් කෑවේ නැති කෑම ජාතිය. අතේ සල්ලිත් නැත. කන්තෝරුවෙන් සල්ලි දුන්නේත් නැත.”මචං දැන් අපි පොඩි වැඩක් කරමු. කඩේට ගිහින් අපි කතාවක් කරමු. උඹ ඉංගී‍්‍රසියෙන් කතා කරපන්. මම සිංහලට පරිවර්තනය කරන්නම්” සුගතේ යෝජනා කළේය.”ඉතින් බං උන්ට සිංහල තේරෙනවයැ. ඉංගී‍්‍රසි නම් යන්තම් හරි තේරේවි.” මම කීවෙමි.”උඹට ඒ පැහිච්ච කං ඕන නැහැනේ. මම සිංහලෙන් ටොප් කතාවක් දෙන්නම්කෝ.” එසේ කතිකා කර ගෙන දෙදෙනා ම කඩේට ගොඩවීමු.””Dear friends. We are from Srilanka. We Came to your beautiful Island to meet you and talk to you”මම කතාව ආරම්භ කළෙමි.”සහෝදරවරුනි අපි තොපේ මේ මුස්පේන්තු රටට ඇවිත් දුක් විඳිනව. කන්න දේකුත් නෑ. අපට තොපි මොන ජරාවක් හරි කන්න දෙන්න ඕන” මා සිතුවේවත් නැති පරිවර්තනයක් සුගතදාස කළේය.අසා සිටි පිරිස අත්පොළසන් දී සතුට පළ කළහ.”We ard very happy to be with you because you people are very generous and kind”මම කතා කරගෙන ගියෙමි.පරිවර්තකයා පටන් ගත්තේය.තොපිත් එක්ක ඉඳල වැඩක් නෑ. මහ කාලකණ්ණි රටින් පුළුවන් ඉක්මනින් යන්නයි ඕන” එසේ කියා සුගතේ අතක් එසැවූයේය. අත්පොළසන් හඬ දෙතුන් ගුණයකින් වැඩි විය. කතාව අවසානයේ කෑම මේසය සූදානම්ය. කවදාවත් කෑවේ නැති කෑමවලින් බඩ පුරවා ගත්තෙමු. අපට මුදලාලි කෙනකුද හමුවිය. ඔහු අපට ඉතා කුළුපග විය. සුගතේගේ කතාව තේරුණා නම් එන්න වෙන්නේ ගුටි කාලාය.කොහොම වුණත් මිත්‍ර වූ මුදලාලි සමඟ අපි වේදරේනියම් ටවුමට ගියෙමු. කර්කශ පළාතකි. මහ පොළොවේ කටු කොහොල් පමණි. සුදු වැල්ල රත්වෙලාය. හිඳී ගිය ළිංවලින් වතුර ඇද කළගෙඩිවලට පුරවා ගැහැනු හිස මත තබාගෙන ගියහ.එහෙත් අප ගිය නගරය තරමක් විශාලය. භාණ්ඩ තිබේ. බඩු ලාබය. සුගතේ මොනවාදෝ මිලට ගත් නිසා මම ද මොනවාදෝ මිලට ගත්තෙමි. මතක නැත. අපට මතක හැටියට ඒ බඩුවලට සල්ලි දුන්නේ ද මුදලාලිය.මේ අයුරින් දින දෙකක් දකුණු ඉන්දියාවේ අපි ගත කළෙමු. තුන්වෙනි දිනයේ සංවිධායකයෝ පැමිණියහ. මුහුදේ කුණාටුව අඩු නැත. එහෙත් දැන් ඉතින් පිහිනුම ආරම්භ කළ යුතු යැයි ඔවුහු තීරණය කළහ.ඇස්ලින් ඩයස් පිහිනන්නට සූදානම්ය. ඇයගේ සහායට පිහිනන්නට ගිය පිරිමි පරාණ දෙකෙන් එකෙක් මුහුදට බැස්සේ ම නැත.එක් පිරිමියෙක් නම් පිහිනන්නට සූදානම්ය. කවුරුත් මුහුදු වෙරළට ගියහ. අපට සමු දෙන්නට කීප දෙනෙක් පැමිණ සිටියහ. අපට තේ පැන් සංග්‍රහයක් ද පැවැත්විය. ඒ තේවලට අබිං දමා තිබූ බව දැනගත්තේ පසුවය. පිහිනුම් ඇඳුම් හැඳගත් ඇසිලින් ඩයස් ශරීරය පුරා ගී‍්‍රස් ගල්වා ගත්තේය. ඒ මාළුන්ට ඩැහැගන්නට බැරි වෙන්නටය. ඇයගේ සහායට සිටි තරුණයා ද ගී‍්‍රස් ගා ගත්තේය.ඒ දෙදෙනාටම අවශ්‍ය දියර ආහාර දෙන්නට බට කටට සවිකර තිබේ.පෝක් සමුද්‍ර තරණයේ අවසාන කතාව ලබන සතියේ)මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=as1301131</link>
    <topic>රිලවුන්ගෙන් එකදිගට බැට කන කඩුගන්නාවේ පලතුරු වෙළෙන්දෝ</topic>
    <author>ඉනෝකා පෙරේරා බණ්ඩාර</author>
    <content>රිලවුන්ගෙන් එකදිගට බැට කන කඩුගන්නාවේ පලතුරු වෙළෙන්දෝපාරට නොවැටුණු පාරේ මිනිස්සුකඩුගන්නාවට කන්ද කපා හැදූ පාරේ ඉඳහිට මිනිස් රුවක් හමුවන මේ අඩවියේ පාළුව මකන පලතුරු වෙළෙන්දන්, නුවර පාරේ යන කාටත් හුරු පුරුදු දසුනකි.නානාවිධ පලතුරු කඩ පේළියක්ව එකල දිස්වූ මේ තාවකාලික කඩ සමූහය, අද එතරම් සරුසාර නැත.පලතුරු වෙනුවට බොහෝ දෙනා ප්ලාස්ටික් බඩු, අරුමෝසම් විසිතුරු බඩු මෙන්ම සෙල්ලම් බඩු ද විකුණනු පෙනේ.හේබා ගිය පලතුරු වෙළෙඳාම වෙනුවට තැනින් තැන දුම් දමමින් පැහෙන බඩ ඉරිඟු හැලියකි.චාරයක් නැති වඳුරු සහ රිලා හමුදාවට ඇහැ ගසාගෙන නොසිටියොත් බඩඉරිඟු කරල් ටිකට සිදුවන්නේ පලතුරුවලට සිදුවූ සන්තෑසියමය.පාඩු ලබන සහ එපා වන තරමට පලතුරු වෙළෙඳාම ඈත් වන්නට ප්‍රබල හේතුවක් වූ වඳුරු ගහණය, මේ පලතුරු වෙළෙන්දන්ට දැන් එකම හිසරදයකි. එහෙත් කරන්නට දෙයක් නැත.රිලවුන් හා හැපෙමින් ... ඉහළ යන මිල ගණන්වලට ඔට්ටු වෙමින් කිහිපදෙනෙක් හෝ තවමත් පලතුරු වෙළෙඳාමේ යෙදී සිටිත්. වෙනදා පලතුරු පිරී තිබූ තට්ටුවල අද අතරින් පතර හිස් ගතියකි. අඹ, කොමඩු, සීතා අනෝදා, කටු අනෝදා, අලිගැටපේර වැනි සීමිත පලතුරු වර්ග කිහිපයක් පමණක් එහි තිබෙනු පෙනේ.නීරෝකා කුමාරිට ද සිය ජීවිකාව වන පලතුරු වෙළෙඳාම අත් හැර බැරි හේතු ගණනාවකි. වෙළෙඳාම පොඩි වුවත් ඉන් යැපෙන ගණන පස් හය දෙනෙක් පමණ වන නිසාය.”දැන් ඉස්සර තරම් මේ අවට පලතුරු නැහැ. නුවර පළාතේ ගම්වලින් අලි ගැටපේර, අඹ, පේර වගේ පලතුරු එනවා නම් මිල ටිකක් අඩුයි. නමුත් දැන් වැලිමඩ, බණ්ඩාරවෙල, හිඟුරක්ගොඩ වගේ ඈත පළාත්වලින් ගේන නිසා මිල ගණන් ටිකක් වැඩියි. හුඟක් දෙනා පලතුරු වෙළෙඳාම අත්හැරලා, ‘ස්වීට් කෑම’ සෙල්ලම් බඩු වගේ දේ විකුණනවා.ඒත් මේ රිලවුන්ගෙන් තමයි කොයි දෙයක්වත් බේරගන්න බැරි ...”ඇය හා කතා කරන මොහොතේත් රිලවු රංචුවක් පලතුරු තට්ටුවකට ඉව අල්ලනු පෙනේ. ගහක් දිගේ පහළට රූටා ආ රිලා නාම්බෙක් ඔත්තු බලයි. රංචුවේ දෙතුන් දෙනකු හොරකමට සූදානමින් සිටින්නේ ඔත්තුකාරයාගෙන් සංඥාවක් ලැබෙන තුරුය. ඊට කලින් පලතුරු වෙළෙන්දා ක්‍රියාත්මක වූ හෙයින් රංචුව පසුබැස ගියත් අතරමඟ නතර වී යළිත් මාන බලයි.”මුං මහ කපටි රිලවු. වැඩියෙන්ම එන්නේ ගෑනු ඉන්න පලතුරු තට්ටුවලට. ගෑනුන්ට උන් බය නෑ. දවසක් එකෙක් ඇවිත් අල්ලපු තට්ටුවෙ අක්කගෙ සායේ එල්ලිලා අත්වලින් තද කරගෙන ඉන්න අතරෙ අනෙක් එවුන් ඇවිත් පලතුරු උස්සන් ගිහින්. එයා කෑ ගහද්දි අනෙක් වෙළෙන්දො ඇවිත් තමයි සායේ එල්ලිලා හිටි රිලවා පැන්නුවේ.උන් හොඳට කල්පනා කරල සැලසුම් කරලයි තට්ටුවලට පනින්නේ. මේ අවට තැඹිලි, පොල් ගස්වල එක ඇට්ටියක් නැති තරමට උන් කාලා විනාස කරලා. අලිගැටපේර ගස්වලත් එහෙමයි. ගැට එනකොට හපලා පහුරු ගානවා.ඊට හපන් උන් දැන් ‘ස්වීට්’ කෑම - දොදොල් පට්ටත් උස්සන් යන්න පුරුදු වෙලා. ප්ලාස්ටික් බඩු විතරයි උන්ගෙන් බේරගන්න පුළුවන්...”පාළුවට ගිය කඩ පේළියරිලා ප්‍රශ්නෙ එහෙම වුණත් පුරුද්දට මෙන් සීතා අනෝදා වැනි විරල පලතුරු හොයාගෙන එන අයත් අඩු නැත.”ප්‍රෙෂර්වලට දියවැඩියාවට හොඳයි කියල සමහර පුරුදු අය සීතා අනෝදා හොයාගෙන එනවා.හොඳ පැහුණු ලොකු ගෙඩියක් රුපියල් හැටක් විතර වුණාට අන්තිම වෙද්දි රුපියල් 20ටත් විකුණනවා.බඩඉරිඟු වෙළෙඳාම නම් කවදත් එහෙමයි. ලස්සනට අඩුක්කරලා තියෙන නිසාත් දුම් දම දමා පැහෙන බව පේන නිසාත් හුඟ දෙනෙක් රස්නෙන්ම බඩ ඉරිඟු කරලක් කන්න කැමැතියි. ඉස්සර රුපියල් 10 – 15ට දුන්නට දැන් කරලක් රුපියල් 25 – 30ක් වෙනවා.බඩඉරිඟුවලට, ලුණුවලට දරවලට සහ වතුරට ගියාම ඊට වඩා අඩුවෙන් දෙන්න අමාරුයි. දැන් දර මිටියක්ම රුපියල් සියයක්. සමහර දාට දරමිටි දෙක ඕනෙ වෙන වෙලාවලුත් තියෙනවා.බඩ ඉරිඟු කරලක රහ බලන්නයි නැවතුනේපලතුරු වගේම බඩඉරිඟුත් අපි ගන්නෙ සතියකට දෙවතාවක් විතර මෙහාට එන ලොරිවලින්.පුරුදුකාර ලොරියක් දෙකක් ණයට බඩු දුන්නත් අනෙක් ලොරි බඩු දෙන්නෙ, අත්පිට මුදලට විතරයි.සමහර දාට මේ අලිගැටපේර ගෝනි ගණන් ඉතිරි වෙනවා. ගන්නෝරුව කෘෂි කර්මාන්තෙට මේවායේ ඇට විකුණන වෙනම පිරිසක් ඉන්නවා.ඒ අය මේ ඉතිරිවන,, කුණුවන අලිපේර සත පනහට රුපියලට තොගේ පිටින් අරන් ගිහින් ගන්නෝරුවට දෙනවා. අලුත් පැළ තවාන් දාන්න ඒ අය මේවා ප්‍රයෝජනයට ගන්නවා. හැබැයි අපිට ඉතින් ඒකෙන් ඇති ලාබයක් නැහැ..”එහෙත් සකසුරුවමට ජීවිතේ ගැට ගසාගන්නා නීරෝකා, සිය දරුවන් පාසල් යවන්නේත් සැමියා, මාමණ්ඩිය ඇතුළු පවුල රකින්නේත් පලතුරු විකුණා ලැබෙන මේ සොච්චම් ලාබයෙනි.මගේ මහත්තයා යනවා පලතුරු හොයන්න. දරුවන්නෙ වැඩ ටිකයි ගෙදර වැඩ ටිකයි කරන කල් මාමණ්ඩි ඉන්නවා පලතුරු තට්ටුව ළඟ. මේ විදිහට පවුලේ අයගේ සහයෝගය ඇතිව තමයි මේ වෙළෙඳාම කරගෙන යන්නේ.අනෙක රෑ දහය විතර වෙනකල් මේ හැම කඩයක්ම ඇරලා. මොකද පාරෙන් එහා පැත්තෙ කඩවල් බොහොමයක් අරින්නේ හවස තුනෙන් පස්සෙ. කෙළින්ම එන තද අව්වට පලතුරු පිච්චෙන නිසා ඒ කඩවල් බොහෝමයක් උදේට වහලා..”දුටුමනතින් ඇසට ප්‍රිය උපදවන සහ දිවට රස ගෙනෙන කඩුගන්නාවේ පලතුරු මිහිරි වුවත් ඒ හා බැඳී තිබෙන ගැටලු මොනතරම් අමිහිරිද... ඒවාට ඔට්ටු වෙන මිනිසුන් අතරේ අවුරුදු 20-25 පලතුරු වෙළෙඳාමේ යෙදුණු අයත් නැතුවා නොවේ.දරු තුන් හතර දෙනකුගේ අධ්‍යාපන කටයුතු කරමින් ජීවන අරගලයට උර දෙමින් ඔවුන් තවමත් ජීවිතේ ගැට ගසා ගන්නේ මේ පලතුරු වෙළෙඳාමෙනි.එහෙයින් රිලවුන්ට දෙවැනි වී හෝ උච්චාවචනය වන මිලට යටවී හෝ වෙනත් හේතුවක් නිසා හෝ සිය වෙළෙඳාම නවතා දමන්නට ඔවුන්ට නොහැකිය.ඉදින්, කඩුගන්නාවේ කන්ද නඟින ඔබ මොහොතක් නැවැතී බඩ ඉරිඟු කරලක රස බලන්න. නොදැනුවත්ව වුවත් ඔවුන්ගේ ජීවන අරගලයට ඔබ සපයන්නේ මහ මෙරක් වන් අත්වැලකි.ඉනෝකා පෙරේරා බණ්ඩාරඡායාරූප -දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=as1301132</link>
    <topic>නිම්වළල්ල</topic>
    <author>දයා ඩී. ෆොන්සේකා</author>
    <content>නිම්වළල්ලපේරු රටේ පුංචි ගමක පුංචි රෝහලක්. වෛද්‍යවරුන් කඩිනමින් දරු ප්‍රසූතියකට සූදානම් වෙනවා. සාරා 19 හැවිරිදි මවක්. මේ ඇගේ පළමු දරු ප්‍රසූතියයි. වෛද්‍යවරු දරුවා කුසෙන් එළියට ගත්තා බබා දියණියක්. ඒත් ඒ ළදැරිය දුටු වෛද්‍ය කාර්ය මණ්ඩලය පුදුමයට පත්වෙලා. ඔවුන් මෙහෙම දෙයක් කවදාවත් දැක නැහැ.ඔවුන් දැරිය මවටවත් නොපෙන්වා වෙනත් කාමරයකට ගෙනගියා.“දෙයියනේ මේ මොනවද වෙලා තියෙන්නෙ.” සාත්තු සේවිකාවන් පුදුම වෙලා.එදා රාත්‍රියේම ඊට කිලෝමීටර 400 ක් එපිට ලීමා නගරයේ ප්ලාස්ටික් ශල්‍ය වෛද්‍ය ලුවි රුබියෝට ඇමතුමක් ලැබුණා.ඒ කතා කළේ නගරයේ නගරාධිපති ලුවී කැස්ටනේඩා“දැක්ක ද ප්‍රවෘත්තිය”එදා රාත්‍රි ප්‍රවෘත්ති විකාශයෙන් කියැවුණේ සිත් කම්පා කරන පුවතක්. රිකාඩෝ හා සාරා නම් ළාබාල යුවළකට දුවක් ඉපැදිලා. උපතින්ම ඇගේ දෙපා හා වෙලා. හරියට අලවලා වාගේ දැරියගේ පියා උදව් ඉල්ලනවා දැරිය සුවකර ගන්න. නගරාධිපතිවරයාගේ සිත උණු වෙලා.“බබා” ලීමා නුවරට රැගෙන එන ලෙස දන්වමින් දොස්තර ලුවි එවේලේම දොස්තරවරුන් දෙදෙනකු ද සමඟ ගිලන් රථය ගමේ රෝහලට යැව්වා. දෙමාපියන් සමඟම ඇය ලීමා රෝහලට ගෙන ආවා.ළදැරිය දුටු ශල්‍ය වෛද්‍ය රුබියෝට ඇස් අදහාගත නොහැකි වුණා. ඇගේ ඉණෙ සිට වළලුකර දක්වා දෙපා එකට හාවී තිබුණා.“පුංචි දිය කිඳුරියක්” බදු ඇය දෝතට ගත් දොස්තර රුබියෝ පුදුම වුණා. ඔහු ඇගේ සිරුරේ පහත කොටස දෑත්වලින් හොඳහැටි අතගා බැලුවා. “පුදුමයි මේ කෙල්ල මෙච්චර කල් ජීවත් වුණා” ඔහුට කියැවුණා.මෙය ඉතාමත් විරල ජානමය විකෘතිතාවයක්. එය හඳුන්වන්නේ ”Sirenomelia” නමින්. ඊට හේතු වන්නේ මව් කුසේ සිටියදීම ඇගේ සිරුරේ පහත කොටසට ලේ ගමනාගමනය අඩුවීමෙන්.ඔහු ශල්‍ය වෛද්‍යවරයකු ලෙසට මේ රෝගය පිළිබඳව කියවා තිබුණත් කවදාවත් එවැනි රෝගියකු මුණ ගැසී නැහැ. මෙවන් දරුවන්ගේ වකුගඩුව හා මුත්‍රාශය හරිහැටි ක්‍රියාත්මක නොවීමෙන් ඔවුන් මියයන බවයි ඔහු කියවා තිබුණේ. මෙවැනි රෝගී තත්ත්වයක් මත දෙපා වෙන් කරන ලදුව ජීවත්වන එක දරුවකු ගැන පමණයි ඔහු අසා තිබුණේ.දරුවාගේ ලේ ගමනාගමනය ගැන හොඳින් පරීක්ෂා කළ යුතුව තිබුණා. ඇයගේ දෙපා වෙන් කොට ඇවිද යන්නට සැලැස්වීම ඔහුගේ අරමුණය. ඔහු දෙපයේ සී ටී ස්කෑන් පරීක්ෂණයක් කළේ දෙපාවල කටු එකට බද්ධ වී ඇත්දැයි බැලීමටයි. පරීක්ෂණ ප්‍රතිඵල දොස්තර රුබියෝට ගෙන දුන්නේ ධෛර්යවත් සංඥාවන්. ඇගේ දෙපා කටුවලින් බද්ධ වී තිබුණේ නැහැ. ඇගේ වකුගඩුවලින් එකක් පමණක් ක්‍රියාත්මක වුවද අනෙක් අවයවවල ද සුළු සුළු ප්‍රශ්න මතු වී තිබුණා.දොස්තර රුබියෝ මුලින් ම සිය සැලැස්ම ක්‍රියාත්මක කිරීමට අවශ්‍ය දත්ත සම්පාදනය කරගත්තා. ඔහු ෆ්ලොරිඩා හි ප්ලාස්ටික් ශල්‍ය වෛද්‍යවරයකුගෙන් තොරතුරු ගත්තේ මීට පෙර ඒ වෛද්‍යවරයා Sirenomelia රෝගයෙන් පෙළුණු දරුවකු ගේ දෙපා වෙන් කර අත්දැකීම් ඇති නිසයි. දැන් ඒ දරුවා වයස අවුරුදු 10 ක දරුවෙක්. මෙය ඉතා බරපතළ සැත්කමක් නිසා දොස්තර රුබියෝ දැරියගේ දෙමවුපියන් කැඳවා ශල්‍යකර්මයේ බරපතළකම ඔවුන්ට පහදා දුන්නා.තවත් මාස හතරකින් තමා ශල්‍යකර්මය සිදුකරන බවත් තමන් ඔවුන්ට බොරු බලාපොරොත්තු නොදෙන බවත් හැකි සෑම උත්සාහයක්ම ගන්නා බවත් මෙය සාර්ථක වීම ආශ්චර්යයක් බවත් ඔහු කීවා.“ආශ්චර්යයක්? එහෙනම් බබාගේ නම ආශ්චර්යා බබා ජීවත්වීම අපිට ආශ්චර්යයක් වේවි.” සාරා කීවේ “Milagros” යැයි සිය බසින් දරුවාට ආශ්චර්යා යැයි නම තබමින්.ඇගේ කතාව ඇසූ පේරු රටේ සියලු දෙනාම ඇය වෙනුවෙන් යාඥා කළා. ඇයට සුබ පැතුවා.සැත්කමට කලින් දොස්තර වරුන්ට තවත් කරුණක් සහතික කරගන්නට අවශ්‍ය වුණා. ඒ ඇගේ දෙපා බැඳුණු පටලය ඉවත් කළ පසු ඒ තුවාලය වසන්නට ඇති තරම් සමක් ඇගේ ශරීරයෙන් ගත හැකි ද යන්නයි. දොස්තර රුබියෝ ගේ සහායක දොස්තර රොනල්ඩෝ මීට පිළියමක් ලෙස ඇගේ හාවුණු දෙපා මැදින් “සිලිකෝන්” බෑගයක් යැව්වා. එහෙත් මෙයින් හමේ තුවාලයක් හටගැනීමේ ප්‍රවණතාවයක් ඇති වීමෙන් ඒ සඳහා තුවාල සුව කිරීමට විශේෂ ප්‍රතිකාර කරන්නට සිදුවුණා.සැත්කම කිරීමට පෙර සහතික කර ගත යුතු තවත් දේවල් කීපයක්ම තිබුණා. ඒ ඇගේ පාද දෙකටම සරිලන නහර හා ධමනි පිහිටා ඇත්දැයි ගණනය කිරීමයි. එසේ නොවුණොත් ඇගේ දෙපා වෙන් කිරීමෙන් පලක් නොවන්නේ ඒවා ක්‍රියාත්මක කිරීමට නොහැකි වන නිසයි.ඒ ගැන වගකීම පැවරුණේ වෛද්‍ය කණ්ඩායමේ ළමා ශල්‍ය වෛද්‍ය විශේෂඥවරයාටයි. ඔහු දැරියගේ හෘදයේ රුධිර ගමනාගමනය පිළිබඳ පරීක්ෂණයක් සිදු කළා. එහිදී ඇගේ දකුණු පාදයට ලේ ගමනාගමනයේ සුළු අවහිරතාවක් ඇතැයි දැක්වුණ ද වෛද්‍ය කණ්ඩායම කටයුතු ඉදිරියට ගෙන ගියා.2005 මැයි 31 දා දොස්තර රුබියෝ මාස 13 ක් වයසැති දෙපා හාවූ ‘ආශ්චර්යා’ දැරිය සැත්කමට ගත්තා. සාරා හා රිකාඩො මුළු ශල්‍යකර්මයම පිටත සිට බලා සිටියේ විවේකාගාරයේ රූපවාහිනියෙන් ශල්‍යකර්මය මුළුමනින්ම කැමරාගත කොට තිබුණා.මේ වෛද්‍ය කණ්ඩායම දොස්තරවරුන් 11 දෙනකුගෙන් සමන්විත වුණා. ඔවුන් මැද ආශ්චර්යා පෙනුණේ පුංචි බෝනික්කෙකු වගෙයි.හෘද ශල්‍ය විශේෂඥ මැනුවෙල් එඩ්‍රියන්ස් ඇගේ දණහිස්වලට යටින් සෙන්ටිමීටර් 15 ක පැල්මක් ඇති කළේ පුංචි ධමනි තුනක් පාදා ගන්නයි.ඇගේ ශරීරයේ ඔක්සිජන් තත්ත්වය මැන ගැනීමට හැකි සංවේදී යන්ත්‍රයක් ඇගේ දකුණු මාපටැඟිල්ලට සවි කරනු ලැබුවා.දකුණු පාදයේ ලේ ගමනාගමනය පවතින්නේ පාදා ගත් නහර තුන මඟින්. නහර තුන විවර වුවහොත් ඒ පාදයේ ලේවල ඔක්සිජන් ප්‍රමාණය ඉතා දරුණු ලෙස අඩුවන්නට පුළුවන්.සාත්තු සේවිකාවන් දොස්තර එඩ්‍රියන්ස්ට පුංචි ඇමුණුම් කටු හයක් දුන්නා. ඔහු ඒ කටු නහර තුනට ඇමිණුවා. ඊළඟට ලේවල ඔක්සිජන් ප්‍රමාණය මැන බැලුවා. “හරි ප්‍රශ්නයක් නැහැ සියලු දේම සාමාන්‍යයයි.”ඊළඟට දොස්තර රුබියො දැරියගේ හාවී තිබු දෙපා විලුඹ දෙස සිට පලන්නට පටන්ගත්තා. ගලා යන ලේ දහරාවලින් “ගෝස්” රෙදි තෙත් වුණා. දෙපා හාවී තිබුණ හම දෙබෑවී දෙපයේ රතු පැහැ පල්පයක් වැනි පටක පෙනෙන්නට වුණා.දොස්තර රුබියෝ ගේ කණ්ඩායමේ සියලු දෙනාම කඩිසරයි.දෙපයේ තන්තු පටක අස්ථි බද්ධ වී ඇති බැමි - ලේ නහර ආදිය එකින් එක වෙන් කිරීම ඉතා අපහසු වුණා. එහි තට්ටුවෙන් තට්ටුව කපා ලේ නවතින්නට අවශ්‍ය ප්‍රතිකර්ම කරමින් යද්දි කලින් දෙපා සමට යටින් යැවූ සිලිකොන් බෑග් උඩින් වැටී තිබු අතිරේක සම ද වෙන් කළා.දෙපා වෙන් කොට එකිනෙක වෙන් වන පරිදි සියල්ල සකස් කොට අවසාන කිරීමට පැය පහක් පමණ ගත වී තිබුණා.සියල්ල අවසන් කළ දොස්තර රුබියෝ වහා දිව ගියේ රෝහල් විවේකාගාරයට. ඔහු එහි සිටි සාරා හා රිකාඩෝ බදාගත්තා.“සියලු දේම හොඳින් සිදු කෙරුණා. සතුටුයි.” ඔහු කීවා.ඊළඟ දිනයේ ආශ්චර්යා ප්‍රකෘතිමත්ව සිටියා. ඇය ආහාර ගැනීමට පටන්ගත්තා.මාසයක් යන විට ඇගේ කළවා ප්‍රදේශයෙන් යළිත් හාවෙන්නට පටන් ගත්තෙන් යළිත් වරක් සැත්කමක් කළ යුතු වුණා.මාස කීපයකින් ආශ්චර්යා දෙපා බිම තැබුවා. ඒත් ඇයට ඇවිදින්නට හුරු නැහැ. සාරා ඇය අල්ලා ඇවිද්දවන්නට පටන් ගත්තේ දොස්තර රුබියෝ පසෙක බලා සිටියදීයි. දැන් ඇයට හොඳයි. ඇය දෙපයින් හොඳින් ඇවිදිනවා.රිඩර්ඩ් ඩයිජස්ට්දයා ඩී. ෆොන්සේකාලින්ඩ්සේ ජීවත්වන්නේ එංගලන්තයේ ඩර්බිෂයර් ප්‍රාන්තයේයි. හතළිස් හැවිරිදි මේ මව යන යන තැන රැගෙන යන යමක් ඇගේ අත්බෑගයේ වෙයි. එය නැමීම නිසාම දාරවලින් ඉරීගිය කුඩා ලස්සන කාඩ්පතකි. ඒ කාඩ්පත දැන් වසර හතරක් තිස්සේ ඇය ළඟ සුරැකිව ඇත්තේය. ලින්ඩ්සේ තමාට තනිකමක් පාළුවක් වේදනාවක් දැනුණු සැමවිටම ඒ පුංචි කාඩ්පත රැගෙන එය කියවා සැනසීමක් ලබන්නීය.මේ කාඩ්පත ලින්ඩ්සේට ලැබුණේ එකල දෙහැවිරිදි වූ දියණියකගේ මවකගෙනි. එය කියවද්දී ඇයට සිය දියණිය සිහිපත් වී දෑසට නැඟෙන කඳුළු සතුටු කඳුළු බවට පත්වන්නේය. ඒ සමඟම ඇගේ මතකය වසර හතරක් ආපස්සට දිව යන්නේය.ලින්ඩ්සේට මේ කාඩ්පත එවූ මවගේ දියණිය එලාය.”මගේ පුංචි දූ එලා ට ඉස්සර ජීවිතයක් තිබුණේ නැහැ. ඇය මුළු කාලයම ගත කළේ රෝහලේයි. මගේ එලාට ජීවිතය දුන්නේ ඔබේ දූ ජෙසිකායි. මගේ දූ දැන් අපේ නිවෙස එළිය කරමින් හැම තැනම දුව පනිනවා. ඒ සැමවිටම මට සිහිපත් වෙන්නේ ඔබේ දුව ජෙසිකායි.” එලාගේ මව ඒ කාඩ්පතේ ඒ වදන් පෙළ සටහන් කර තිබිණි.ලින්ඩ්සේ ගේ එකම දියණිය ජෙසිකා 18 හැවිරිදිය. ඇය මෝටර් රථ අනතුරකින් තදබල ලෙස තුවාල ලැබ රෝහල් ගත කෙරුණේ මින් සිවුවසරකට පෙරය.”එදා මං රෝහලට යද්දී මට මගේ දුව නැවත පණපිටින් දකින්න ලැබේවියැයි මං හිතුවෙ නෑ. ඒත් මගේ දුව හිටියා. ඒත් ඇගේ මොළය මිය ගිහින්. ඇගේ ජීවිතය රැකී තිබුණේ යන්ත්‍රවල ආධාරයෙන්.” ලින්ඩ්සේ එදා තමා දුටු දේ සිහිපත් කළේ එසේය.රෝහලේ දී වෛද්‍යවරු ලින්ඩ්සේට දියණියගේ සැබෑ තත්ත්වය පහදා දුන්හ.”ඔවුන් මා මගේ දුව ළඟට කැටුව ගියා. මට එයා පෙනුණේ හරිම ලස්සනට. එයා බොහෝම සාමකාමීව නිදාගෙන වගේ හිටියා. මගේ දුවගේ කට ළඟ විතරක් පුංචි ලේ බිඳුවක් තිබුණා මට මතකයි. මගේ දුව එහෙම නිදා සිටිනවා දුටු මොහොතේ මගේ මුළු ලෝකයම කෑලිවලට කැඩි බිඳී විසිරී යනවා මට දැනුණා.” ලින්ඩ්සේ පවසන්නීය.සැබැවින්ම ජෙසිකා ඇයට සදාදරණීය දුවකි. නිතරම අනුන් ගැන සිතූ ඇය මවට දැඩිසේ ආදරය කළාය. ඒ නිසාම මවත් දියණියත් අතර වූයේ දැඩි බැඳීමකි. එලෙසම ඇය සිය සොහොයුරන්ට ද සැබෑම සොහොයුරියක් වූවාය.ලින්ඩ්සේ හා දියණිය ජෙසිකාලින්ඩ්සේ කඳුළු පිරුණු දෑසින් යුතුව දියණිය දෙස බලා සිටියදී වෛද්‍යවරයා සීරුවට ඇය අසලට පැමිණියේය.”මං දන්නවා වෛද්‍යවරයා මගේ දුව ජීවත් කරන්න ඔහුට කළ හැකි හැම දෙයක් ම කළා. ඒත් අන්තිමේ ඔහුට කළ හැකි වෙන යමක් තිබුණේ නැහැ. ඔහු මා ළඟට ඇවිත් මගෙන් යමක් ඇහුවා. ඇසූ දෙයින් ඇත්තටම මා වික්ෂිප්ත වුණා. කුමක් කරන්නේදැයි මට හිතාගන්න බැරිව ගියා. වෛද්‍යවරයා මගෙන් ඇහුවේ මගේ දුවගේ අවයව පරිත්‍යාග කරන්න කැමතිද කියලයි.ඒ වෙලාවෙ එක පාරටම මීදුමක් අතරින් වගේ මට මැවිලා පෙනුණේ මීට සතියකට පෙර මගේ දුව අපේ ගෙදර මුළුතැන්ගෙයි මේසය මත වාඩිවී කෑම පිසින තුරු මා සමඟ කතාබහ කරමින් සිටි අයුරුයි.”මමී මං මගේ අවයව පරිත්‍යාග කරන්න ලියාපදිංචි වුණා. ඔවුන්ට මගේ ඇස් දෙක හැර ඕනෑම දෙයක් ගත හැකියි” ජෙසිකා එදා මට එසේ කිව්වේ සිනාසෙමින්.මේ ගැන මතක් වූ මොහොතේ ම මා ඇගේ කැමැත්තට ඉඩ දිය යුතුයැයි තීරණය කළා” ලින්ඩ්සේ පැවසුවාය.නීතිමය වශයෙන් ගත්කල පවුලේ අයගේ කැමැත්ත පරිත්‍යාග කරන්නාගේ කැමැත්තට යටපත් වුවත් මෙවැනි කටයුත්තකදී පවුලේ අයගේ අවසරය ලබා ගැනීම අනිවාර්යෙන් ම සිදුකෙරේ. මෙහිදී ද වෛද්‍යවරයා ලින්ඩ්සේට පස්වරක් ම කරුණු පහදා දී ලිඛිතව අවසරය ලැබ ගත්තේය.”මට ඇත්තටම උවමනා කළේ මගේ දුවට සාමකාමීව අවසන් ගමනක් යෑමට අවකාශ ලබාදීමටයි. ඒ වගේම ඇය ඇගේ අවසන් සුසුම් හෙළනා මොහොතේ ඇය මගේ දෑතට මැදිකරගෙන සිටින්නත් මට ඕනෑ වුණා.” මව කීවාය.තමාගේ කැමැත්ත කෙතරම් බලවත් වුවත් ලින්ඩ්සේ ඒ සියලු කැමැත්ත දියණියගේ කැමැත්තට යටපත් කර ඇගේ දියණියට සැත්කම් කාමරයේදී ආගන්තුක පිරිසක් ඉදිරියේ අවසන් සුසුම් හෙළීමට ඉඩ දුන්නාය.”මවක් විදිහට මගේ සිතට ආ සියලු හැඟීම් යටපත් කරගෙන ඒ ගැන නොසිතා මං එයට ඉඩ දුන්නා. මේ භයානක සිහිනය අතරතුරදී මා කළ යුතු දෙය එපමණකැයි කියා මා හිත හදා ගත්තා.”වෛද්‍යවරු වෛද්‍ය පරීක්‍ෂණ අරඹමින් ඒ අතරතුරදීම ඉතා ඉක්මනින් ශරීර අවයව අවශ්‍යව සිටින රෝගීන් පිළිබඳව ද සොයා බැලූහ. මේ වෙද්දීත් ජෙසිකා යන්ත්‍රවලට සම්බන්ධ කරමින් සිරුරේ රුධිර සංසරණය ක්‍රමවත්ව පවත්වා ගැනීමට උත්සාහ කළේ ඇගේ අවයව හොඳින් තබා ගැනීම සඳහා ය.එදින මුළු රැය පුරාමත් පසුදාත් ජෙසිකාගේ පවුලේ සැවොම ඇගේ ඇඳ අසලම රැඳී සිටියහ. ඔව්හූ නිහඬවම ඇයට සමුදුන්හ.”අපි ඇගේ ඇඳ ළඟට වෙලා ඇගේ කනට කර කතා කළා. ඇය සිප ගත්තා. අපි ඇයට කෙතරම් නම් ආදරේදැයි පැවසුවා.”අවසානයේ එළඹුණේ ජෙසිකාට සමුදෙන මොහොතය.”මං අන්තිම වතාවට මගේ දුවගේ ලස්සන කෙස්වැටිය සේදුවා. ඇය ස්පර්ශ කරද්දී ඉඳහිට මට ඇගේ නාඩි වැඩ කරනවා දැනුණා. එතකොට මට හිතුණේ මගේ දුව යළිත් පණ ලබයි කියලයි. ඒත් එහෙම නොවන බව මට හෙදියන් විස්තර කළා.” ලින්ඩ්සේ කීවාය.ජෙසිකාගේ අවසන් මොහොත ගැන දැනගත් ඇගේ හිතමිතුරෝ පෙළ ගැසී ඇයට සමුදුන්හ.අනෙක් රෝගීන් මෙන් ම ජෙසිකා ද ඇගේ අවයව ශරීරයෙන් ඉවත් කරද්දී නිර්වින්දනය කරනු ලැබීය. සිහිසුන්ව සිටියද ඇයට දැනෙන වේදනාව අවම කිරීම සඳහාය.”මගේ දුව සැත්කම් කාමරයට ගෙනයද්දී මගේ පපුව පැලී මා මිය යතැයි මට සිතුණා. ඒ වගේම ඇය මා ළඟට යළි නොඑන එක සහතික බවත් මට දැනුණා. එදා හවස මා යළිත් පැමිණ ඇය වැලඳ ගනිද්දී ඇගේ සිරුර අයිස් මෙන් සීතලයි. එයා සුදුමැලිවෙලා හිටියා. ඇඟේ තැනින් තැන මැහුම් දමා තිබුණා.”ජෙසිකාගේ අක්මාවෙන් කොටසක් බද්ධ කරනු ලැබුවේ කුඩා එලාටය. වකුගඩුවක් සහ අග්න්‍යාසය 43 හැවිරිදි පුද්ගලයකුට බද්ධ කරනු ලැබිණි. ජෙසිකාගේ අනෙක් වකුගඩුව දෙදරු මවකට හා අක්මාවේ ඉතිරි කොටස 59 හැවිරිදි පුද්ගලයකුටත් බද්ධ කෙරිණි. මේ සියල්ලෝ ම අදටත් සුවෙන් කල්ගෙවති.එංගලන්තයේ දිනපතාම අවයව බද්ධ කිරීම් අවශ්‍ය රෝගීන් තිදෙනකු පමණ මිය යන්නේ බද්ධ කිරීම සඳහා මිනිස් අවයව නොමැතිකමිනි.”අපි ආදරය කරන කෙනෙකු පණපිටින් සිටියදී අවයව දන්දීම දරාගත නොහැකි වුවත් අප එය කළ යුතුයි.” ලින්ඩ්සේ පවසන්නීය. දැන් ඇගේ මුළු පවුලම සිය අවයව පරිත්‍යාග කිරීම සඳහා ලියාපදිංචිව සිටී.සේමාලි කැල්ලපත- බ්‍රිජට් බාඩෝ තර්ජනය කරයිහැටේ දසකයේ සරාගී සහ සුරූපී නිළියක ලෙස ප්‍රසිද්ධව සිටි බ්‍රිජට් බාඩෝට දැන් වයස අවුරුදු 78කි. සත්ව අයිතිවාසිකම් වෙනුවෙන් හඬ නඟන ඇය ළඟදී තම මවුරට වන ප්‍රංසයෙන් පිටමංව රුසියාවේ පුරවැසිකම ලබා යන බවට ප්‍රංසයට තර්ජනය කළාය. ඒ අලි පැටවුන් දෙදෙනකු වෙනුවෙනි.ප්‍රංසයේ ලියොන් සත්ව උද්‍යානයේ සිටින මේ අලි පැටව් දෙදෙනාම ක්ෂයරෝගයෙන් පෙළෙති. මෙනිසා සත්ව උද්‍යාන බලධාරීහු අලි පැටවුන් දෙදෙනා ගේ දිවි තොර කිරීමට තීරණය කළහ. අලි පැටවුන් මරා දැමුවහොත් තමා රට හැර යන බවට බාඩෝ තර්ජනය කළේ එහෙයිනි.ආදරය මුදලට ගන්න බැහැලු. එහෙත් මේ ඉන්දියානු ජාතිකයා ගැහැනියකගේ ආදරය වෙනුවෙන් මහා ධනස්කන්ධයක් වැය කළේය. වෘත්තියෙන් මුදල් පොළියට දෙන්නකු වූ ඔහු ගැහැනියකගේ ආකර්ෂණය දිනාගැනීමට රත්තරනින් කමිසයක් තැනෙව්වේය.රන්කරුවන් 15 දෙනකුගෙන් යුත් කණ්ඩායමකට මේ කමිසය මැසීමට දිනකට පැය 16 බැගින් දෙසතියක් ගත විය. කමිසයේ බොත්තම් ඒ සමඟ පලඳන ආභරණ යනාදී සියල්ලම නිම කළේ රත්තරනෙනි. මොහු තමා පිම්ප්‍රිහි රත්රන් මිනිසා යන නමෙන් හඳුන්වන්නට හරිම කැමතිලු.මේ කියන්න යන්නේ අපූරු ගවුමක් ගැනයි. බල්ගේරියානු ජාතික ගෘහ නිර්මාණ ශිල්පිනියක් මේ ගවුම තනා ඇත්තේ තනිකරම රබර් පටිවලින්. ඇය ගවුම තනන්න විවිධ වර්ණවලින් යුතු රබර් පටි 18550 ක් භාවිතා කර තිබුණා.ලිපිද්‍රව්‍ය භාවිතා කළ තැනූ ගවුමක් ලෙසයි ඇය මේ ගවුම හඳුන්වන්නේ. ඒ ගවුම සමඟ ආභරණ ලෙස කරාබු හා අත්පලඳනා සකසා ඇත්තේ කඩදාසි ඇමුණුම් කොකුවලින්. ඉතාමත් වර්ණවත් මේ ගවුම හදන්න ඇයට මාස 3ක් ගතවෙලා.ආයුධ කිසිවක් භාවිතා නොකර පාට පාට රබර් පටි එකිනෙක අමුණා හදන මේ ගවුම කිලෝ ග්‍රෑම් 10ක් බර ලෙසට වාර්තා වුණා.චන්ද්‍රදීපාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=as1301133</link>
    <topic>විෂම ගුණ ඇති අය නිසා සමාජය වේගයෙන් දූෂණය වෙමින් පවතිනවා</topic>
    <author>රමණී සුබසිංහ</author>
    <content>විෂම ගුණ ඇති අය නිසා සමාජය වේගයෙන් දූෂණය වෙමින් පවතිනවාජීවිතය ගැන අධිෂ්ඨානයක්, අරමුණක් තිබේ නම්, ඒවා ජයගන්නට කැපවීමක් තිබේ නම් යම් පුද්ගලයකුට අනාගතය ජය ගැනීම අපහසු නොවන්නේ ය. ඒ අරමුණ, ඉලක්කයන් ගැන හැඟීමක් ඇති කර ගත යුතු වන්නේ කුඩා වයසේ දීම ය.හොඳීන් අධ්‍යාපනය ලැබ ගුණ ධර්ම හඳුනන, මිනිසත්කම අගයන පුරවැසියකු වීම මෙන් ම උසස් රැකියාවක් ලැබ යහපත් විවාහ ජීවිතයක් ගත කිරීම ඕනෑම ගිහියකු ගේ බලාපොරොත්තුවයි. එය ඉටු කර ගත හැකි වන්නේ පෙර කීවාක් මෙන් ජීවිතය ගැන නිවැරැදි අරමුණක් ඇති කර ගැනීමෙනි. විශේෂයෙන් තරුණ පුතුන්ට අද දවසේ ඒ අභියෝගය ජය ගැනීම අභියෝගයක් වී තිබෙන්නේ ඔවුන්ට ඇස ගැටෙන සමාජය, ඇසුරු කරන හිත මිතුරන් බොහෝ විට විෂම පැවතුම් ඇති අය වීම නිසා ය. තමන් කරන කියන දේ ගැන නිරන්තරයෙන් හොඳ අවබෝධයක් ඇති කර ගත යුතු වන්නේ එහෙයිනි.මවුපිය දූ දරු, ගුරුවරු, ශිෂ්‍යයන්, අඹු සැමියන්, සේව්‍ය සේවකයන්, ගිහියන් පැවිද්දන් ලෙස අපි ෙමේ සමාජයේ එකිනෙකාට බැඳී සිටිමු. ඒ සමාජ සම්බන්ධතාව වඩාත් තහවුරු වන්නේ එකිනෙකාගෙන් එකිනෙකාට විය යුතු යුතුකම් හා වගකීම් නිසි ලෙස ඉටු වන්නේ නම් පමණි. දම්වැලක් සේ එකිනෙකාට බැඳී සිටින මේ සමාජයේ කිසිවෙකුට හුදකලා වන්නට හෝ රිසි පරිද්දෙන් ජීවත්වීමට නොහැකි ය. රිසි ලෙස යැයි කීවේ යුතුකම් වගකීම් පැහැර හැරීමෙන් හෝ අන්‍යයන්ට කරදරයක් විපතක් වන ලෙස ජීවත් වීමට නොහැකි බව ය.එසේ ජීවත්වන අය බොහෝ වුව ද එබඳු අය මේ සමාජයේ ආනාදරයට, අපකීර්තියට, පරිහානියට ලක් වූවෝ වෙති. එවැනි පැවැත්ම අනුන්ට මෙන් ම තමන්ට ද අනර්ථ ය. ජීවිතය නිවැරැදි මඟකට යොමු කර ගන්නට කුඩා කල පටන් ම හුරු පුරුදු විය යුතු වන්නේ එහෙයිනි. ඒ සඳහා දරුවා පෙලඹවීම මවුපියන්ගේ ගුරුවරු වැඩිහිටියන් ගේ මෙන් ම ආගමික සිද්ධස්ථානයන් ගේ ද වගකීමකි.මිහින්තලය රජමහා විහාරාධිපතිවලවාහැංගුණුවැවේ ධම්මරතන හිමිවිෂම පැවතුම් ඇති පුද්ගලයින් නිසා මේ සමාජය වේගයෙන් දූෂිත වෙමින් තිබේ. අපරාධ, දූෂණ ඉහළ යන්නේ එහි ප්‍රතිඵලයක් ලෙසට ය. එවන් සමාජයක හරි වැරැද්ද තෝරා බේරා ගෙන නිවැරැදිව නැඟී සිටින්නට නොහැකි වූයේ නම් අපේ දරු පරපුරට යන කල අවිනිශ්චිත ය. ඔවුන් ගේ අනාගතය අභාග්‍යසම්පන්න වීම වැළැක්විය නොහැකි ය.දරුවන් ගැවසෙන තැන්වල වෙස් වලාගත් විවිධ බලවේග ක්‍රියාත්මක වන බව අපේ දරුවන් හොඳ අවබෝධයකින් සිටීම අත්‍යවශ්‍යය.විශේෂයෙන් මත්ද්‍රව්‍යවලට ඇබ්බැහි කරවීමට එවැනි ජාවාරම්කරුවන් ඔබට සමීප වන්නේ ඉතා සූක්ෂ්මව ය. ඒ උපායවලට හසු වූයේ නම් ඔබ බලාපොරොත්තු වන උසස් රැකියාවක් යහපත් විවාහයක් ආදී වූ අරමුණු සියල්ල සිඳී බිඳී යෑම වැළැක්විය නොහැකි ය. “නුවණ නැත්තෝ හළාහල විෂයයක් බඳු වූ සුරා පානය කොට අනාගතයෙහි උම්මත්තයෝ වෙති. ලජ්ජා ගුණ නැත්තෝ වෙති. දිළින්දෝ වෙති. නොයෙක් ජාතිවල උපන්නාහු දුටුවන් අප්‍රිය කරන විරූප ශරීර ඇති අය වෙති” යි එක් අවස්ථාවක බුදුරජාණන් වහන්සේ දේශනා කොට වදාළහ. මත්ද්‍රව්‍ය භාවිතයෙහි ආදීනව ඒ තරම් බරපතළය.යම් හෙයකින් මත්ද්‍රව්‍යයන්ට ගිජු වූයේ ඔබ නම් උපයා සපයන සියලු ධනය ඒ වෙනුවෙන් ම යොදවන්නේ ය. සියලු ධනය පිරිහී ගිය පසු ඒ වෙනුවෙන් සොරකමට පෙළඹෙන්නේ ය. මධ්‍යපානය නොයෙක් අපරාධවලට ද මුල් වන්නේ ය. සියලු සැප ආවරණය කරන්නේ ය. ඔබ පමණක් නොව ඔබගේ අඹු දරුවන් ආදී හිතවතුන් පවා දුකට පත් කරන්නේ ය.මත්ද්‍රව්‍යවලට ඇබ්බැහි වූ පුද්ගලයා කෙරෙන් හිරි ඔතප් දෙක ඉවත් වන්නේ ය. එනම් ඕනෑම පහත් වැඩක් කරන්නට ඔහුට ලජ්ජාවක් හෝ බියක් නැත. කරුණාව, මෛත්‍රිය, මතක ශක්තිය, ප්‍රඥාව ආදී යහපත් ගුණ ධර්ම සියල්ල ද යටපත් වන්නේ ය. මනුෂ්‍ය යන නාමය තිබුණ ද මිනිසකු සතු විය යුතු ගුණ ධර්ම ඔහු කෙරෙහි ඇති නොවේ.‘අන්ධ භූතො අයං ලොකො තනු කෙත්ත න විපස්සති’‘මේ ලොව බොහෝ දෙනා අන්ධය. මනාව පෙනෙන්නේ ස්වල්ප පිරිසකට ය.’ යි තථාගතයන් වහන්සේ එක් අවස්ථාවක පෙන්වා දුන්හ. එයින් අර්ථවත් කළේ ඇස් නොපෙනෙන අන්ධයින් ගැන නොව මෙලොවත් පරලොවත් ප්‍රඥා නැමැති ඇසින් නිවැරැදිව දකින්නට නොහැකි පුද්ගලයින් ගැන ය. මත්ද්‍රව්‍යයන්හි ගිජු වූ පුද්ගලයා ද එවැන්නෙකි. ඔහුට මෙලොව හෝ පරලොව හෝ ගැන තබා තමන් කරන කියන දේ ගැනවත් නිවැරැදිව දැකීමට ප්‍රඥාවක්, අවබෝධයක් නැත.තම මවුපියන්, දූ දරුවන් පවා නොහඳුනන්නේ එවැනි පුද්ගලයන් ය.සුරාවෙන් මත් වූ පුද්ගලයා හැසිරෙන්නේ මනුෂ්‍යයකු ගේ ස්වභාවයෙන් නොව තිරිසන් සතකු ගේ ස්වභාවයෙනි. මේ මාගේ මවය. මේ මාගේ දරුවා ය. බිරිඳ ය. ආදී ලෙස නොහඳුනන ඔහු තැන නොතැන ද නොදන්නේය. පහත් හැසිරීම් ඇත්තේ ය. ඕනෑම නින්දිත ක්‍රියාවක් ඔහුට පහසුවෙන් කළ හැකිය.මත්ද්‍රව්‍යයන්ට ලොල් වන පුද්ගලයාට විඳින්නට වන ආදීනව හයක් ගැන සිඟාලෝවාද සූත්‍රයෙහි සඳහන් ය. වස්තුව විනාශ වීම, කෝලාහලවලට යාම, රෝගාදිය හට ගැනීම, අපකීර්තියට පත්වීම, ලජ්ජා නැතිවීම, නුවණ දුර්වලවීම යනු ඒ කරුණු ය. බොහෝ දෙනා සුරාවෙහි ලොල් වන්නේ මේ ආදීනව දැන දැන ය. ඒ පුරුද්ද අත්හැර ගත නොහැකි නිසා ය. සෙල්ලමටවත් රහමෙර කට නොතිබිය යුතු වන්නේ ඒ නිසා ය.මත්ද්‍රව්‍යවලින් මහා පෞරුෂයක්, පිරිමිකමක් ලැබේය යන මිථ්‍යාව සමහර තරුණ දරුවන් කෙරෙහි වේ. ඇතැම් විට ඒ මතය ඔවුන් ගේ මනසෙහි නිර්මාණය කරන්නේ ද පෙර කී මත්ද්‍රව්‍ය ජාවාරම්කරුවන් විසිනි. ඒ ද ඉතා සූක්ෂ්මව ය.අන්තිමට සිදු වන්නේ මිනිසෙක් ලෙස නොව මිනිස් රූකඩයක් ලෙස ජීවත් වීමට ය. එවැනි පුද්ගලයාට අඹු දරුවන් ගෙන් පවා ආදරයක්, අනුකම්පාවක් බලාපොරොත්තු විය නොහැකි ය.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=as1301134</link>
    <topic>පවුලක වගකීම් දරන්න හැකියාව එන්නේ පාසල් කාලයේදීමයි</topic>
    <author>ලිව්වේ -සේමාලි කැල්ලපත</author>
    <content>පවුලක වගකීම් දරන්න හැකියාව එන්නේ පාසල් කාලයේදීමයිඅද මවගේ සුරතේ එල්ලී පාසලට පියනඟන පුංචි පුතා තවත් වසර කීපයකින් පාසලෙන් නික්ම යන්නේ පවුලක සමාජයක හා රටක වගකීම් සම්භාරයක් ඉසිලීමට සූදානම් වූ තරුණයකු ලෙසය. සමාජයට පිවිසෙන මේ දරුවා අනාගතයේ දී හොඳ උපයන්නකු ලෙසත් පවුලක නම් හොඳ සැමියකු, පියකු, පුතකු හා සොහොයුරකු ලෙසත් සමාජයක නම් හොඳ මිතුරකු, හෝ අසල්වැසියකු හෝ ලෙසත් කටයුතු කිරීමට පරිචයක් ලබනුයේ පාසල වෙතිනි.අප රටේ අධ්‍යාපන ක්‍රමවේදයේ පොත පතේ දැනුම ලබා සමාජගත වන දරුවා හොඳ පුරවැසියකු බවට පත්කිරීමට අවශ්‍ය ප්‍රායෝගික හුරුව ලබා දෙන ක්‍රමවේද අපමණව ඇතුළත්ව ඇත්තේය. පාසලෙන් දරුවන් ලබන අත්දැකීම් බොහෝය. යහපත් තරුණයකු සමාජයට ප්‍රවිෂ්ට කරවීමේ කාර්යභාරය පිළිබඳව අද අප හා කතාබහට එක්වූයේ රටේ ප්‍රධාන පිරිමි පාසලක් වන කොළඹ නාලන්දා විදුහල්පති රන්ජිත් ජයසුන්දර මහතාය.ආසියාතික රටක් වන අප රටේ තවමත් ඇත්තේ පීතෘ මූලික සමාජ රටාවක්. බටහිර සමාජ ක්‍රමවල මව මූලික වුවත් අප සමාජයේ පවුලක මූලික වගකීම් උසුලන්නේ පියායි. කාර්මික හා ආර්ථික දියුණුව, මව උපයන්නියක වීම හා ඇතැම් සමාජ ව්‍යසන නිසා මේ තත්ත්වය යම් තරමකින් වෙනස් වුවත් පීතෘ මූලික සමාජ සංකල්පය අප රටේ මුල්බැස තියෙනවා.පිරිමි පාසලක විදුහල්පතිවරයකු ලෙස මා නිතරම අපේ දරුවන්ට පාසල් කාලයේ දී බෞද්ධ පුරුෂාර්ථ අනුව යමින් බහුවාර්ගික සමාජයක දැහැමිව දිවි ගෙවීමට අවශ්‍ය ගුරුහරුකම් ලබාදීමට කටයුතු යොදා තියෙනවා. අද පාසලේ සිසුවකු ලෙස කල් ගෙවන දරුවා අන්‍ය මත ඉවසීමට හුරු විය යුතුයි. අන්‍ය ආගම්වලට ගරු කළ යුතුයි. අන්‍යයන් කෙරෙහි සැලකිලිමත් වීම අවශ්‍යයි.තරුණයකු ලෙස සමාජගත වන පිරිමි දරුවා වැඩිකල් නොයා පවුලක වගකීම් හා කාර්යභාරය කරට ගන්නවා. විවාහයකින් පසු සමාජයට පවුල නමැති කුඩා ඒකකය ඇති වෙනවා. සමාජයේ පැවැතීම සඳහා පවුල නමැති මේ කුඩා ඒකකය පවත්වාගෙන යෑමට පිරිමියකුට ලොකු වගකීමක් තියෙනවා. ගැහැනියකුට වඩා පිරිමියා ශාරීරික වශයෙන් ශක්තිමත්. ඒ වගේම භෞතිකවත් පවුල් සංස්ථාව පවත්වාගෙන යෑම සඳහා පිරිමියා සතු කාර්යභාරය ඉතා වැඩියි.ඔහු අනිවාර්යෙන්ම පවුලක් පෝෂණය කළ යුතුයි. බිරියක් දරුවන් ඇතැම් විට තම දෙමවුපියන් ඥාතීන් මේ සියල්ලම පවුලේ පිරිමියාගේ වගකීම යටතට වැටෙනවා. තරුණයකු විවාහ දිවියට පත්වූ විට ඔහුට මේ සැවොම නඩත්තු කිරීමේ වගකීම පැවරෙනවා. ඒ සඳහා ඔහුට හැකියාවක් තිබිය යුතුයි. ඔහු උපයන්නකු විය යුතුයි. ඒ ආදායම් ඉපයීම සාධාරණ එසේම යහපත් පරමාර්ථ පෙරදැරි කරගත් මාර්ගවලින් සිදුවීම වැදගත්. එසේ නොවූ කල සමාජ සංස්ථාව කඩා වැටීමට එය ද ඉවහල් වෙනවා.නායකත්ව කුසලතා ඇතිවීමෙන් යහපත් රැකියාවකට අවස්ථාව ලැබෙනවා. පවුලේ අඩුම වශයෙන් සාමාජිකයන් තුන් දෙනකු සිටිනවා යැයි අපි සිතමු. ඒ බිරිය සහ දරු දෙදෙනකු නම්. එතැනත් නායකත්වය ලබන්නේ පවුලේ පිරිමියායි. පාසලේ විෂය පරිබාහිරව යම් යම් ක්‍රියාකාරකම් මඟින් අප දරුවන්ට නායකත්ව කුසලතා වර්ධනය කරගැනීමට ඉඩ හසර සලසනවා. එවන් ක්‍රියාකාරකම්වලදී ඇතැම් දරුවන් තුළ නිසඟයෙන්ම පිහිටි නායකත්ව ලක්ෂණ ඉස්මතු වෙන අවස්ථා අප දකිනවා. එමඟින් ඔහු සමාජයේ ජීවත්වීම සඳහා පෙර පුහුණුවක් ලබනවා. කවදා හෝ අනාගතයේ දී සැමියකු හා පියෙකු වී යහපත් පවුල් පරිසරයක් ඇතිකර ගැනීමට පිරිමි දරුවකුට නායකත්ව හැකියාව ඉතා වැදගත්.හොඳ නායකත්ව හැකියාවකින් යුතු දරුවා රැකියා ස්ථානයේ ද කැපී පෙනෙන්නකු බවට පත්වෙනවා. එමඟින් ඔහුගේ වෘත්තීය දියුණුව සැලසෙනවා. සමාජයේ හොඳ තැනක් ලැබීම නිසා තම පරමාර්ථ ඉෂ්ට කරගැනීමට හොඳ පසුබිමක් ලැබෙනවා.බෞද්ධ පාසලක නිතරම දරුවන්ට ඉවසීම හා අන්‍ය මත ගරු කිරීමට කටයුතු කිරීමට පුරුදු පුහුණු කෙරෙනවා. තම වටපිටාවේ සාමකාමී වාතාවරණයක් ඇති කිරීම අද තරුණ දරුවන්ට ඉතා වැදගත්. අද ඇති විෂම සමාජයේ බොහෝ විට ඔවුන්ට අසන්නට දකින්නට ලැබෙන්නේ විෂම දේවල්. පුද්ගලයන් අතර ඇති තරගය නිසා එකිනෙකාට වෛර කිරීම්, වරද පැටවීම්, ගැරහීම් අද අනන්තයි. අන්‍යයන් සමඟ සාමයෙන් කටයුතු කිරීම පාසලේ දී හා ගෙදර දී ඉගෙන ගත් දරුවාට මේ සියල්ලට හසු නොවී අන්‍යයන් සමඟ සමගියෙන් කටයුතු කිරීමේ පුරුද්ද හා හැකියාව ලැබෙනවා.අද ලෝකයේ සෑම තැනකම පාහේ කාන්තාවන් පිරිමින් හා සම තත්ත්වයට පත්වෙමින් ඉන්නවා. ක්ෂේත්‍ර ගණනාවකම අද මේ තත්ත්වය දැකිය හැකියි. පෙරදී පිරිමියා පමණක් යෙදුණු රැකියාවල අද කාන්තාවන් ද නිරත වෙනවා. අපි උදාහරණයක් ලෙස පරිගණක ක්ෂේත්‍රය ගෙන බලමු. පරිගණක ක්ෂේත්‍රයේ ඉහළම තලයට ගිය කාන්තාවන් අද බහුතරයක් සිටිනවා. මෙය ඉතාමත් හොඳ තත්ත්වයක්. පිරිමියා එය යහපතක් ලෙස සිතන මට්ටමක සිටිය යුතුයි. කාන්තාව සම මට්ටමේ සිටීම පිරිමියා ඉවසිය යුතුයි. සමාජ සාධාරණත්වයක් ඇතිවන්නේ එවිටයි.අපේ තරුණ දරුවන්ට යහපත් පුරුෂාර්ථ පහදාදීම අප පාසල්වල විෂයානුබද්ධව සහ ප්‍රායෝගිකව ද කරනවා. මෙහිදී මාධ්‍ය මඟින් ද සිදුවන්නේ ඉතා වැදගත් කාර්යභාරයක්. අද සන්නිවේදනය ඉතා ප්‍රබලයි. දරුවන්ට තොරතුරු ලබාගත හැකි මාර්ග අපමණයි.එමඟින් යහපත් හා නිවැරැදි දේ පමණක් දරුවන් වෙත ළඟාවිය යුතුයි.යම් කිසි ලෙසකින් තරුණ පිරිස් වැරැදි දේ හොඳ යැයි බදා ගත්තොත් ඉන් සිදුවන්නේ විශාල හානියක්. ඒ නිසා අපේ තරුණ දරුවන්ට නිවැරැදි දේ පමණක් දීමට මාධ්‍ය උත්සාහ ගැනීම මෙහිදී ඉතා වැදගත් වෙනවා. අප ද වැඩිහිටියන් වශයෙන් ඒ ගැන නිතර අවදියෙන් සිටිය යුතුයි.අද ඇත්තේ තාක්ෂණික විප්ලවයක්. මේ නිසා සමාජය සංකීර්ණ වෙනවා. සමාජයට යන තරුණයන්ට අද අවශ්‍යතා වැඩියි. ඔවුන්ට හොඳින් අඳින්න පලඳින්න ඕනැ. හැමෝටම ජංගම දුරකථනයක් ඕනැමයි. තවත් කොටසකට යන්න එන්න යතුරු පැදියක් හෝ මෝටර් රථයක් ඕනැමයි. මේවා ලබාගන්න මුදල් අවශ්‍යයි. අද තරුණයන් ඒ මුදල් හම්බ කරන්න නොයෙක් දේ කරන්න පෙලඹෙනවා. ඒ ක්‍රියාකාරකම් දැහැමි හෝ අදැහැමි විය හැකියි. පාසලෙන් සමාජයට පිවිසෙන දරුවා සමාජයත් සමඟ එන අලුත් දේ ලබාගැනීමට කෙරෙන පෙලඹීම් වැඩියි. ඒවා දෙමවුපියන් වෙතින් නොලැබුණොත් ඔවුන් කෙසේ හෝ ඒ දේ ලබා ගැනීමට උත්සාහ කරනවා. මෙන්න මෙතැනදී තමයි ඔවුන් යම් යම් වැරැදි මාර්ගවලට යොමු වෙන්නේ. ඒ නිසා අප පාසල්වලදී දරුවන්ට හික්මීම හොඳ නරක වටහා දීම කළ යුතු වෙනවා.මේ තත්ත්වයම පවුල් සංස්ථාවක සිදුවුවහොත් පවුලේ බර කරට ගන්නා ගෘහමූලිකයා සිය අසීමිත අවශ්‍යතා ලබා ගැනීම සඳහා මුදල් උපයන්න වෙහෙසනවා කියා සිතමු. එවිට ඔහු වෙතින් සිය පවුලට හා සමාජයට ඉටුවිය යුතු යුතුකම් ඉටු කරන්න කාලය අඩු විය හැකියි. ඔහුට පවුලේ අය හා කටයුතු කිරීමට ඇති කාලය මදිවෙන්න පුළුවන්. එතැනදීත් ඇතිවන්නේ පවුල් සංස්ථාව බිඳී යෑමක්. එනිසා සැම විටම පවුලේ පිරිමියා සිය කුටුම්භය ආරක්ෂා කර ගැනීමේ වගකීමක් දැරිය යුතුයි.තරුණ වියට පිය නඟන පිරිමි දරුවා අනාගතයේ දී සිය සමාජ යුතුකම් ඉටුකරමින් පවුලක වගකීම් කරට ගැනීමට යෑමේ දී ඔහු පාසල වෙතින් ලබන අත්දැකීම් බොහෝ දුරට ප්‍රයෝජනවත් වෙනවා. පිරිසක් සමඟ කටයුතු කරන්නේ කෙසේ ද? ඉවසීමෙන් තැනට සුදුසු නුවණින්, නායකත්වය ගති ලක්ෂණ ඇතිකර ගනිමින් කටයුතු කිරීම අන්‍යයන්ගේ මතයට ආගමට ගරු කිරීම යනාදී පාසලේ දී ඉගෙන ගත් කරුණු ඔහුගේ ජීවිතයට වැදගත් වන්නේ එවිටයි.අද කතාබහකොළඹ නාලන්දා විදුහල්පතිරන්ජිත් ජයසුන්දරලිව්වේ -සේමාලි කැල්ලපතකාලය වෙනස් වෙලා. ඒ වෙනස්වීමත් එක්ක මිනිසුන්ගේ සිතුම් පැතුම් පවා වෙනස් වෙලා. ඒ වෙනස්වීමෙන් අපිට අතීතයේ සහ වර්තමානයේ වෙනස්කම් මැනවින් දක්නට ලැබෙනවා.ඉස්සර ඒ කියන්නේ මීට අවුරුදු විස්සකට තිහකට පෙර ගැහැනු ළමයකුට හිතූ හැටියට ගෙදරින් එළියට බහින්න බැහැ. පිරිමි ළමයින්ටත් එහෙම තමයි. ඒ වුණත් ආදර හැඟුම් කියන දේවල් මේ දෙගොල්ලන්ටම සඟවා ගන්න බැරි වුණා. ගමේ තරුණයෝ ගමේ තරුණියක් දුටුවේ පොදු උත්සවයකදී පමණයි. මේ නිසා පන්සලේ පැවැත්වෙන සල්පිල, නාඩගම්, රූකඩ සංදර්ශන බලන්න අනිවාර්යයෙන්ම කවුරුත් ආවා. එකිනෙකා යාලු මිතුරු වුණේ එහිදි. අහිංසක විහිළුවක් කරලා ඇතැම් අය සැනසුණා. ඒ කාලේ අයගෙ ඇඳුම පැලඳුම වුණත් සංවරයි. රූකඩ පොලක, නාඩගම් මඩුවකදි, දෙවොල්පොළකදි හමුවෙලා ආලයෙන් වෙළුණු ඇතැමෙක් පසුව විරසක වුණත් එය අද වගේ ප්‍රේමයෙන් පැරැදුන අය එකිනෙකා මරාගන්නවා වගේ දේවල් වුණේ නැහැ.රූකඩ මඩු යාග පොළේ කෝල නුඹේ රුවට ලොලේ ආල පිරූ මා ගැන දැන් නැද්ද නිනව්වක්එදා ගමේ පැවැති එවැනි උත්සවවලදී තරුණයෝ තරුණියන්ගේ ආදරය පැතුවත් අද නම් තිබෙන්නේ ඊට හාත්පසින්ම වෙනස් තත්ත්වයක්. අන්තර්ජාලය, ෆේස් බුක් මේ සියල්ල වෙනස් කරලා. සමාජයේ පවතින වෙනත් රටාවන් ඇතැම් තරුණ සිත් වල්මත් කරලා.බාගෙට සැලුන් දොරින් රිංගා නාගෙන ඕඩිකොලොන් භෘංගා එක්ටැම් ගෙවල්වලින් වඩිනා ටියුෂන් කුමාරියෝ සොයනාමේ අද තරුණ පරපුරේ හැටි. කිසිදු අංගයකට නැති මෝස්තර, නව ඇඳුම් පැලඳුම් තරුණ පරපුර නොමඟට ගෙන ගිය තරම්. උගත්කම පසෙකලා පාසල් යාම පසෙකලා ඇතැම් තරුණ අය හිඳින්නේ පාලම් බෝක්කු මත. ඒ හිඳින ගමන් ඔවුන් වෙනත් අයතා කටයුතුවලට යොමු වන්නේ නැතැයි කියන්නට බැරි තරම්. එදා ප්‍රේමයට, ආදරයට වටිනාකමක් තිබුණත් අද ඒ වටිනාකම් සේදී ගොස් හමාරය. තරුණයන් එකිනෙකාට ආදරය නොකිරීම, ගෞරව නොකිරීම, ඔවුන්ගේ ජීවිතය නව තාක්ෂණයත් සමඟ උඩුගම් බලා යන හැඩය.ගැටවරයා, තරුණයා නොමඟට ගිය විට අපට යහපත් සමාජයක් බලාපොරොත්තු විය නොහැකිය. යහපත් ගතිගුණ නැතිකළ අනාගතයේ පවුල් ජීවිත සාර්ථක නැත. දිනපතා පුවත්පත් විද්යුත් මාධ්‍ය ප්‍රවෘත්ති අසන දකින විට අපට බොහෝ ඛේදවාචකයන් ගැන දැනගන්නට ලැබෙන්නේ ගුණ යහපත් දරුවන් පවුල පාසල විසින් සමාජයට දායාද නොකළ විටය.ඉසවිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=as1301135</link>
    <topic>නෙළුම් විල</topic>
    <author/>
    <content>නෙළුම් විලමගේ පාසල් මිතුරකු ගේ පියා අසනීප වී සිටියේ ය. මම ඔහු බැලීමට නාගොඩ පෙදෙසට ගියෙමි.මා සමඟ ඉගෙන ගත් මිතුරියක ළඟ පාතක වෙසෙන බව මට සිහිපත් වූයේ මන්සන්ධියට පැමිණි විට ය. මම ඒ ගෙය ගැන විපරම් කරමින් ඉදිරියව ගියෙමි.නාගොඩ රාජකීය විදුහල අසල බස් නැවතුම් පොළට ආවේ ඒ අනුව ය.එහි කාන්තාවක හිඳ සිටිනු මට පෙනිණ. ඇය හඬමින් පසුවනු මා දුටුවේ බස් නැවතුම් පොළට ගොඩ වූ පසුව ය... මගේ පා හඬ ඇසුණ ද ඇය හැරී බැලුවේ නැත.මම මොහොතක්, හඬන ඇය දෙස බලා සිටියෙමි.“නංගි ඇයි අඬන්නෙ? මොකක් හරි ප්‍රශ්නයක්ද?” මම ඇසීමි.ඇය ලේන්සුවෙන් කඳුළු පිසමින් මදෙස බැලුවා ය.“අනේ අයියෙ, අපේ පොඩි පුතා ඉස්කෝලෙ එන්නෙ නෑ. ඒ ගැන කතා කරගන්න තමයි මං මේ ආවෙ“ ඇය යළි හඬවන්නට වූවා ය.“ඒ මොකද?”“අනේ අයියෙ, අපේ පොඩි පුතා නරක ළමයෙක් නෙමේ. ඉගෙන ගන්නත් පුළුවන්. හොඳ කීකරුකමටයි හිටියෙ. ඒත් දැන් හරි මුරණ්ඩු යි.”“ඒකට හේතුවක් නැතෑ. හොයල බැලුවෙ නැද්ද?”“මං හරි අසරණයි අයියෙ” ඇය යළි හඬන්නට වූවා ය. මම නිහඬව බලා සිටියෙමි. ටිකකින් හැඬිල්ල පාලනය කරගත් ඇය සිය කතා කියන්නට වූවා ය.“මට දරුවො හතර දෙනෙක් ඉන්නව අයියෙ, දරුවො දෙන්නෙක් ලැබුණට පස්සෙ අපේ මහත්තයට ලංගම කොන්දොස්තරකමක් හම්බ වුණා. එදා මං හිතුවෙ අපිට හොඳ කලක් යයි කියල. මං මහත්තයගෙයි, දරුවන්ගෙයි වැඩ කටයුතු කෙරුවෙ හරි ආසාවෙන් ම එයා වැඩට යන හින්ද ගමේ සමිති සමාගම්වල වැඩ කෙරුවෙත් මම. ඔය විදිහට අවුරුදු තුනක් විතර යද්දී අපේ මහත්තය වෙනස් වුණා.”“ඒ කිව්වෙ?”“ඉස්සර හැමදාම ගෙදර ආපු කෙනා ගෙදර එන්න ගත්තෙ සුමානෙකට දවසයි. “ඇයි” කියල ඇහුවම ‘දිගටම වැඩ’ කිව්ව. බලන කොට පඩිත් අඩුයි. මට ලොකු සැකයක් ඇති වුණා. ඒත් මං රණ්ඩු කළේ නෑ.!“ඉතිං?”දවසක් අපේ ගේ ළඟ ගෑනු කෙනෙක් කිව්ව “අන්න ඔහේගෙ නැන්දම්ම ඔහේගෙ මහත්තයගෙ දෙවෙනි පවුල බලන්න කරන්දෙණි ගිහින්” කියල. මට ලොකු දුකක් ආවත් මං එවෙලෙ ඉවසුව. කිව්වත් වගේ ම එදා රෑ නැන්දම්ම ගෙදර ආවෙ නෑ. අර කතා ඇත්ත තමයි කියල මට හිතුණ.“ඉන් පස්සෙ?”පහුවදා තමයි උන්දැ ගෙදර ආවෙ. මහත්තයගෙන් ගෙදරට ලැබෙන මුදල අඩු හින්ද ළමයින්ගෙ අඩුපාඩු බලාගන්න ඔය වෙනකොට මාත් කුලී වැඩට බැහැලයි තිබුණෙ. ඒ හින්දයි උන්දැ ඔය කාලෙ අපේ ගෙදර ඇවිල්ල හිටියෙ. මට උන්දැ ගැන ඉවසන්න බැරි කේන්තියක් ආව. ඒත් අනේ අයියෙ, දරුවො ගැන හිතල මං හොඳාටෝම ඉවසුව.”“ඊට පස්සෙ?”“අනේ අනේ අම්මෙ, යස වැඩක් කෙරුව කියල ආරංචියි! අම්ම අරයගෙ දෙවෙනි පවුල බලන්නට ගියාලු නේද? අනේ අම්මෙ, ඔහෙත් ගෑනියක් ද හැබෑට? දරුවො හතර දෙනෙක් දාල ‘පුතා’ වෙන පවුලක් හොයාගත්තම අම්ම ඒ ‘ගෑනිව‘ බලන්ඩ යනව.” පහුවදා උන්දැ ගෙදර ආවම මං කෑගැහුවෙ ඉවසන්න බැරුවමයි.”“එතකොට?”“එතකොට උන්දැ කියාපි “මං මොනව කරන්ඩද? උඹට වැඩිය ඒකි ඌට හොඳයි” කියල. අනේ අයියෙ මට ඒ වෙලාවෙ උන්දැගෙ කට තළන්න හිතුණ. ඒත් මං බොහොම අමාරුවෙන් ඉවසගත්ත.”“ඉතිං”පහුවදා ම මං පොඩි දූත් එක්ක ගියා ඔය කියන දෙවෙනි පවුලගෙ ගෙදර. මාව දැකපු හැටියෙ ‘මිනිහ’ පැනල ගියා. අනේ අයියෙ මට ආපු කේන්තිය නං කියල නිම කරගන්න බෑ. ඒත් අයියෙ මං දරුවො වෙනුවෙන් ඉවසන්න එපායැ. දෙවෙනි පවුල බයවෙලා වගේ හිටියෙ. මං එයාගෙන් ඇහුව “ඇයි ඔයා අපිට මෙහෙ කරන්නෙ? ඔයත් ගෑනියෙක් නේද?” කියල. ගෑනි බිම බලා ගත්ත. එතකොට මං කිව්ව “මේං වැන්ද නංගියෙ, මට දරුවො හතර දෙනෙක් ඉන්නව. ඔය මිනිහ මෙහෙ නතර කරගන්න එපා. ඔය මිනිහව ගෙදර එවාපං!” කියල.”“එතකොට?”“හා මං එවන්නං” කියල ගෑනිත් පොරොන්දු වුණා. මං ආපහු එන්න හැරුණ. ඒ එන ගමං මං පිටින් ඒ පවුල ගැනත් විපරං කරල බැලුව. එතකොට තමයි දැන ගත්තෙ ඒ ගෑනිත් දරුවෙක් එක්ක අතරමං වෙච්ච එකියක් කියල. ඒ මිනිහත් දාල ගිහිං! අනේ කාටත් වෙන විපත්! ඒ ගෑනිත් අපේ මිනිහව අල්ලං ඉන්නෙ තනියම ජීවත් වෙන්න බැරි හින්ද. දෙන්න යාළු වෙලා තියෙන්නෙ ගාලු බස් එකේදි!මම පුදුම වී ඇගේ කතාව අසා සිටියෙමි. ඇය දිගටම කතා කළා ය.“අනේ අයියෙ, ඔහොම යනකොට අපේ එක්කෙනාගෙ රස්සාව තහනං වුණා. එතකොට එයා ගෙදර ආව. එයා ගෙදර ඉන්දැද්දි පොඩි පුතා ඉස්කෝලෙ ගියා. මං ඉතිං පුරුදු විදිහට කුලී වැඩට ගියා. කියන්න කනගාටුයි අයියෙ මං ගෙදර නැති වුණු වෙලාවෙ අපේ නැන්දම්ම ඇවිත් එයාගෙ පුතණ්ඩියට කියනවලු “උඹ මෙහෙම ඉඳල හරි යනවද? අර ගෑනි බලාගෙන ඉන්නව නේද?” කියල. උන්දැ එහෙම බණින කොට අපේ මනුස්සය හොරෙන් - හොරෙන් අර ගෙදර ගිහිං! අනේ අම්මප අයියෙ අවුරුදු අසූවත් පැනපු අපේ නැන්දම්ම කරපු අපරාධ! දැන් අපේ මනුස්සය ගෙදර එන්නෙ නෑ අයියෙ. පොඩි පුතත් ඕං ඉස්කෝලෙ යන්නෙ නෑ. වැඩ බැරුවත් නෙමේ. ගුරුවරු බැණලත් නෙමේ. ළමයි මොනව හරි කියලද දන්නෙ නෑ. ඒත් ඇහුවම කියන්නෙ නෑ. ඒ තියා දැන් අපේ මනුස්සයත් හරියට බොනවලු.”එක දිගට කළ ඇගේ කතාව නතර විය. හැඬුම ද නතර වී තිබේ. හිත සැහැල්ලු කර ගැනීමෙන් දෝ ඇයට කිසියම් ඉස්පාසුවක් ලැබී තිබේ. මම ද ගොළුවත රැකීමි.“අයියෙ, අපේ නැන්දම්ම කැමති නෑ අපි පවුල් කනවට. අපේ මනුස්සයගෙ ් මහ පවුල පිරිමිම පස් දෙනයි. එක්කෙනෙක් ඇරෙන්න හැමෝම ඔය විදිහයි. නැන්දම්මත් ඒ අලුත් ගෙවල්වලට යනව. පරණ පවුල් ටික දුකේ. එක අයියයි හරියට පවුල් කන්නෙ. මේ ගොල්ලො එයත් එක්ක තරහයි.“එතකොට ඒ පවුල්වලත් දරුවො දුකේ නේද?” මම ඇසීමි.“කතා කරල වැඩක් නෑ අයියෙ” ඇය කීවා ය.දිග කල්පනාවකට වැටුණ ඇය සුසුමක් හෙළා මදෙස බැලුවා ය.“අනේ අයියෙ, දැන් උසස් පෙළ ලියන්න ඕනැ මගෙ ලොකු පුතත් කොම්පැනියක රස්සාවක් හොයාගෙන. මං දුක් විඳීනව බලන්න බැරුව, මට වාවන්නෙ නෑ අයියෙ. ඉගෙන ගෙන හොඳ තැනකට යන්න හිටිය දරුව! මේ මිනිහත් තාත්තෙත් ද අයියෙ? මට නං ඔහෙ කමක් නෑ කියමුකො. දරුවො ගැන හිතලවත් එන්න එපායැ. මං ඔහෙ කුලියක් - මලියක් කරල කන්න දෙනවනෙ. දැන් ඉතිං පොඩි එකා ඉස්කෝලෙ ඇර ගන්නෙ කොහොමද?” ඇය යළි හඬන්නට වූවා ය.පිළිතුරු සොයා නොගත හැකි සමාජ ප්‍රශ්නයක් හමුවේ මම අසරණ වීමි.“මට කරන්න පුළුවන් දෙයක් තියනව නං කියන්න නඟා” මං කරන්නං” මම කීමි.ඇය තමා වෙසෙන පෙදෙස ගැන තොරතුරු කීවා ය.පසු දිනෙක මම ඇගේ නිවෙසට ගියෙමි. මට වුවමනා වූයේ නැන්දම්මා හමුවී කතා කර සැමියා ගෙන්වා දීමට ය. එහෙත් උන්දෑ සමඟ කතා කිරීමට මගේ උගත්කම නොසෑහිණ.පොඩි දරුවා පාසල් යැවීමට පියා ගෙදර ගෙන්වා ගත යුතු ය. නමුත් එය මට කළ නොහැකිය. ඇතැම් විට කරන්දෙණිය ප්‍රදේශයේ දැන උගත් ඥානවන්ත අයට මීට මැදිහත් විය හැකි යැයි මට සිතේ.ප්‍රදේශයේ වැදගතුනි, මේ අවුල ලිහා දෙන්න ඔබට හැකි නම් එය ලොකු පිනකි. හැබැයි තවත් අවුලක් ඇති වනු පිණිස කටයුතු නොකරනු මැනවි.කොට්ටවගම, නැවුන්ගල, කේ. ගුණවර්ධන මහතා විසින් යොමු කරන ලද ලිපියක් ඇසුරිනි.නගරයට යනු පිණිස මම බස් නැවතුමට ගියෙමි.ඇය මා දැක හිනාවක් පෑවා ය.’ආ දුවේ, ලස්සනට ඇඳගෙන. කාව හරි හම්බ වෙන්න වගේ!’මම ලජ්ජාවෙන් සලිත වී ගියෙමි. එකෙණෙහි ම හිතට ආවේ ද කෝපයකි. මම ඒ හැඟුම යටපත් කරගෙන නිහඬ වීමි.’හොඳයි හොඳයි’ ඇය යන්නට ගියා ය.මිනිසුන් ගැහැනුන් යොවුන් අපගේ සිත් තළන්නේ ඇයි දැයි මට නොතේරේ. ඔවුන් ගේ යොවුන් විය ගෙවී ගිය නිසා ද?ඇය මගේ දසුනින් මැකී ගියේ මට යළිත් අවඥාසහගත සිනාවක් පා ගෙන ය.මෙබඳු හැසිරීම් නිසා ම ඇය මගේ සිත් නොගත්තා ය. මට ඇය දැකීම ද අපුලක් විය.එහෙත් ඇය හදිසියේ රෝගාතුර වී ඇති බව දැනගත් වේලේ ම සිත ඇති වූයේ ලොකු අනුකම්පාවකි. ඇය නිරෝගි වේවා! යි පැතීම තරම් ම සිත සානුකම්පිත විය.ඇය අවදානම් තත්වයක පසුවන බව දැන ගත් මට නොඉවසිල්ලක් ඇති විය.මම වෙහෙර බිමට ගොස් පැතුමක් පතා පහනක් දැල්වීමි.’අනේ බෝ සමිඳුනේ ඇගේ දිවි බේරා දෙන්න!’කුලියාපිටියේ පූර්ණිමා කුෂාන්ති මෙනෙවිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=av1301132</link>
    <topic>හොලිවුඩ් පුරයෙන්</topic>
    <author>සුජීව තේවහෙට්ටිගේ</author>
    <content>හොලිවුඩ් පුරයෙන්හිරිමල් වියේ ගායක ගායිකා යුවළක් වන ජස්ටින් බීබර් සහ සෙලීනා ගෝමස් පෙම්වතුන් බව නොරහසක්. ඒත් වරින් වර දෙදෙනාගේ ආදරය බිඳී ගිය වගක් පෙනෙන්නට තිබුණා.එක් වතාවක් පෙමින් වෙළි සිටින ඔවුන්, තවත් වතාවකදී කුමක් හෝ හේතුවක්ට විරසක වෙනවා.පසුගිය දෙසැම්බර් මාසය වන විට සිත් අමනාපකම් දුරු කරගෙන සිටි ජස්ටින් සහ සෙලීනා 2013 උදාව සමරන්නට මෙක්සිකෝව බලා පියාසර කරන්නට එකඟ වුණා.නමුත් දෙසැම්බර් 13 දා වන විට ‘තත්ත්වය’ නරක අතට හැරුණත් කලින් තීරණය කරගත් පරිදි ම දෙදෙනා මෙක්සිකෝව බලා පිටත් වුණා.ඉතින්, දෙදෙනා සතුටින් කාලය ගත කළා ද? නැහැ.දෙසැම්බර් 30 දා වන විට ‘වාතාවරණය’ දරුණු වෙලා.ජස්ටින් සහ සෙලීනා අතර උණුසුම් වචන හුවමාරුවක් සිද්ධ වෙලා. තම තමන්ගේ ගමන්මලු රැගත් මේ පෙම් යුවළ, වෙන වෙනම ගෙවල් දොරවල් බලා පැමිණියාලු.සුපිරි ගායිකා ජෙනිෆර් ලෝපෙස් පසුගියදා ඉන්දුනීසියාවේ දී ගීතමය ප්‍රසංගයක් ඉදිරිපත් කළා.එරට රසික රසිකාවියන් බලාපොරොත්තුවෙන් සිටියේ, ජෙනිෆර් තම සුපුරුදු අඩ නිරුවත් රංගනයන් ඉදිරිපත් කරාවිය කියලයි. නමුත් එවැන්නක් සිදුවුණේ නැහැ.ඇය, තම සිරුර හොඳින් ආවරණය වන ලෙස ඇඳුම් ඇඳීමට වග බලා ගත්තා. ඇය සමඟ රංගනයන් ඉදිරිපත් කළ ශිල්පීන් පවා හැඳ සිටියේ සිරුරු හොඳින් ආවරණය වූ ඇඳුම්.“ජෙනිෆර් අපේ රටේ සංස්කෘතියට ගැළපෙන හැටියට ඇඳුම් ඇන්දා. අපේ රටට ගැළපෙන ගීත විතරයි ගායනා කළේ. ඒ ගැන අපි ඇයට ප්‍රශංසා කරනවා.” ‘ඩාන්ස් අගේන් වර්ල්ඩ් ටුවර්’ නම් වූ මේ ප්‍රසංගය සංවිධානය කළ අයෙකු එලෙස ප්‍රකාශ කළා. මෙය නැරැඹීමට රසික රසිකාවියන් 7000 ක් පමණ සහභාගි වී සිටියා.කෙසේ වෙතත් ඇතැම් රසික පිරිස් මේ ගැන කතා කළේ නොසතුටෙන්. නව යොවුන් නිරූපිකාවක වන එමා ස්ටෝන්, සුප්‍රකට ‘වෝග්’ සඟරාව මඟින් 2012 වසරේ හොඳින් හැඳ පැළඳගත් යුවතිය ලෙස නම් කර තිබෙනවා.24 වැනි වියෙහි පසුවන එමා පවසන්නේ තමන් නිතරම සරල ඇඳුම් අඳින්නට කැමැත්තක් දක්වන බවයි.“මම කැමැති නැහැ, විසිතුරු වැඩි ඇඳුම් අඳින්න. එහෙමත් නැත්නම් වික්ටෝරියානු බෝනික්කෙක් වගේ ඉන්නත් කැමැති නැහැ.” එමා පැවසුවා.ඇයගේ ඇඳුම් සැම විටම නිර්මාණය කරන්නේ ප්‍රවීණ ඇඳුම් නිර්මාණ ශිල්පිනියක වන පෙට්රා ෆ්ලැනරියි. කෙසේ වෙතත්, තමන්ගේ අම්මා ගැනත් එමා සඳහන් කර තිබුණා.“වයසින් වැඩෙද්දි මම අඳින්න ඕනෙ මොන වගේ ඇඳුම් ද කියල මගේ අම්මා මට උපදෙස් දෙනවා.”‘ට්වයිලයිට්’ චිත්‍රපට මාලාවේ චරිතයක් නිරූපණය කරන බ්‍රොන්සන් පෙලෙටියර් ගේ නොහොබිනා වැඩක් නිසා ඔහුට පොලිස් අත්අඩංගුවට පත්වෙන්නට සිද්ධ වුණා. ගුවන් යානයකින් විදේශයකට යන්නට ගුවන් තොටුපළට පැමිණි මේ යොවුන් නළුවාට, හදිසි අවශ්‍යතාවක් දැනිලා. ජාත්‍යන්තර ගුවන් තොටුපොළ වූ එහි මෙවැනි ‘සුළු’ හදිසි අවශ්‍යතාවකට සුව පහසු වැසිකිළි ඕනෑතරම් තිබුණත් බ්‍රොන්සන්ට එය තේරිලා නැහැ. ඒ නිසාදෝ ඔහු මගීන් බලා සිටිද්දී ම තමන් හිටගත් තැනදී ම සුළුදිය පහකරලා!වැඩි වේලාවක් ඒ කාර්යය කරන්නට ඔහුට ඉඩ ලැබුණේ නැහැ. එය දුටු පොලිස් නිලධාරීන් දෙදෙනෙකු ඔහුව අත්අඩංගුවට ගත්තා. උසාවියේ පෙනී සිටින්නටත් ඔහුට සිදුවුණා. වරදකරුවෙකු වුණොත් බ්‍රොන්සන්ට මාස 6 ක් සිරගත වන්නටත් සිදුවේවි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=av1301133</link>
    <topic>හිනා කතා</topic>
    <author/>
    <content>හිනා කතා‘මම ලබන මාසෙ පළ වැනිදා ඉඳලා ‘කැලණි පාලම’ නාට්‍යයේ රඟපෑමෙන් අයින් වෙනවා මෙයා. ඒක කියලා යන්ඩයි මම මේ ආවේ.’ සමරකෝන්ගේ අභාවයෙන් පසු ‘කැලණි පාලම’ නාට්‍යයේ කටයුතු භාරව සිටින ඔහුගේ බිරිය රම්‍යා හමුවූ එම නාට්‍යයේ නළුවකු වූ අබේනායක කීවේය.‘මොකද මේ ගහෙන් ගෙඩි එන්නා වගෙ එහෙම හදිසි තීරණයක් ගන්ඩ හිතුවේ. අපෙන් මුකුත් වැරැද්දක් වත් වුණා ද?’ රම්‍යා ඇසුවේ විමතියෙනි.‘අනේ නෑ, එහෙම දෙයක් නෙමෙයි. මේක මම කාලෙක ඉඳලා හිත හිතා හිටිය දෙයක්. වික්ටර් රත්නායක ‘ස’ ප්‍රසංගය නවත්තන්ඩ තීරණය කළාම මටත් හිතුනා මේ තීරණය ගන්ඩ. මම දැන් අවුරුදු 30 ක් විතර ‘කැලණි පාලමේ’ රඟපෑවා. කිසිම කෙනෙක් දන්නෙ නැහැනෙ ඒ වගක්. තව ඉස්සරහට හිටියත් ඔච්චර නෙ රම්‍යා.’ අබේනායක හිතේ අමාරුවෙන් මෙන් කීවේය.‘ගෑනු වයසට යන්නෙ නෑ කියන කතාව ඇත්ත ද මිස්ටර් සමරකෝන්?’අබේනායක තම මිතුරු සමරකෝන් ගෙන් ඇසුවේ කොළඹින් දුර බැහැර ප්‍රදේශයක නාට්‍යයක් සඳහා බස් රථයේ යමින් සිටියදීය.‘ඇත්ත නේන්නං. 1978 දී මගේ මේ නාට්‍යය පටන් ගන්න කොට ඇහැව්වාම මැණිකෙ කිව්වෙ එයාගෙ වයස අවුරුදු 30 යි කියල. දැන් මේ 1995 නෙ. අද ඇහුවත් මැණිකෙ කියන්නෙ එයාගෙ වයස අවුරුදු 30 යි කියල නෙ.’සමරකෝන් සෝපහාසයෙන් පිළිතුරු දුන්නේය.‘ඉස්සර මං මේ පාර දිගේ හැමදාම උදේට හවසට දුවනවා.’මෛත්‍රිපාල කන්තෝරුවට යන ගමන් බස් රථයේදී ජයතිස්ස සමඟ කීවේය.‘ඒක බොහොම හොඳා. උදේ හවස ව්‍යායාම කරන එක ශරීරෙට අත්‍යවශ්‍ය දෙයක්.’ ජයතිස්ස උපදේශයක ස්වරයෙන් කීවේය.‘මහත්තයා මේ බණ කතා කරනවා. කෙහෙල්මල් ව්‍යායාමෙකට නෙමෙයි මං දිව්වේ.’ මෛත්‍රි කීවේ නොරුස්නා හඬකිනි.‘එහෙනං...?’ ජයතිස්ස විමතියෙන් ඇසීය.‘ඒ දවස්වල මම සල්ලි පොලියට ගත්ත බායි හිටියෙ මේ පාරේ.’ මෛත්‍රි කීවේය.‘තරහා වෙන්ඩ එපා ලකී මහත්තයා මෙහෙම කිව්වට. මේ පාර නං මං ඔය එක බල්ලෙකුටවත් වැඩ කරන්නෙ නැහැ.’නාමයෝජනා දිනය ආසන්න වෙද්දී තම ඡන්ද ව්‍යාපාරයේ වැඩ ඇරඹු හිටපු මන්ත්‍රිතුමා, තම පැරණි සගයකු වූ රාමනායක හමුවීමට ඔහුගේ නිවෙසට ගිය අවස්ථාවේ, මන්ත්‍රීවරයා තම ඉල්ලීම් ගණනාවක් නොතකා හැරි අයුරු සිහිපත් කරමින් රාමනායක නොමනාපයෙන් කීවේය.‘ආ ඒකට කමක් නෑ රාමනායක. තමුන්ගෙ පරම්පරාවේ අය කවුරු හරි ඡන්දෙ ඉල්ලනවානං නෙ ඔය ප්‍රශ්නෙ එන්නෙ. දැන් තමුසෙ මට වැඩ කරනවකො.’හිටපු මන්ත්‍රිතුමා ඇඟටපතට නොදැනී පිළිතුරු දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=av1301134</link>
    <topic>අධ්‍යක්ෂණයට මං තාම අත දරුවෙක්</topic>
    <author>ගාමිණී සුසන්ත</author>
    <content>අධ්‍යක්ෂණයට මං තාම අත දරුවෙක්ආශා එදිරිසිංහඅද තරුවක් සමඟ වරුවක් විශේෂාංගයට එක්වන්නේ ආශා එදිරිසිංහය. ඇය කලා ක්‍ෂේත්‍රයට පිවිසියේ නිවේදිකාවක්, රූපවාහිනී වැඩසටහන් ඉදිරිපත් කරන්නියක් ලෙසය. මේ වන විට ආශා රංගන ක්‍ෂේත්‍රයේද ඉතා සාර්ථක ගමනක් පැමිණ ඇත. මෑතදී නිමාවට පත්වුණු ‘රන් සමනළයෝ’ ටෙලි නාට්‍යයේ සමනලීගේ චරිතය නිරූපණය කළේ ඇයයි. එසේම ස්වාධීන රූපවාහිනී සේවයෙන් විකාශය වන ‘හීන හතක්’ වැඩසටහන ඉදිරිපත් කරන්නේ ද ඇයයි. ආශා අපගේ රංගන ක්‍ෂේත්‍රයට පායා එන තරුවක් ලෙස හැඳින්වීම නිවැරැදිය.කොහොමද ආශා, මොනවගේ වැඩ එක්කද ඔබගේ කාලය මේ දිනවල ගත වෙන්නේ?මේ දවස්වල ‘අළු බඳුන’ ටෙලිනාට්‍යයේ වැඩවලට සම්බන්ධ වෙලා ඉන්නව. මෙහි පිටපත සහ අධ්‍යෂණය දිලූක ප්‍රසාද් ගුණතිලකගේ. ‘අළු බඳුන’ අපේ නිෂ්පාදන ආයතනය වන AD Finity ආයතනයෙන් නිර්මාණය කරන අලුත්ම ටෙලි නාට්‍යය. මේක වෙනස්ම නිර්මාණයක්. පරිසරයේ තිබෙන ගුප්ත බව දුෂ්කර ගම්මානවල ජීවත්වන මිනිසුන්ගේ දුක, කඳුළ, ආදරය ගැන කියවෙන අපූරු කතාවක්. මෙහි කතාව දිගහැරෙන්නේ දුෂ්කර ගම්මානයක ජීවත්වන දුප්පත් පවුල් කීපයක් වටා මමත් මේ ටෙලිනාට්‍යයේ චරිතයක් නිරූපණය කරනවා. මම හිතනවා ප්‍රේක්ෂකයින් ගොඩක් ආදරයෙන් ‘අළු බඳුන’ ටෙලිනාට්‍යය වැළඳ ගනීවි කියල.“අළු බඳුන” ටෙලිනාට්‍යයේ ඔබ නිරූපණය කරන චරිතයේ ස්වභාවය කුමක්ද?මම නිරූපණය කරන්නේ සුද්දි කියන තරුණියගේ චරිතය. සුද්දි හරිම දුප්පත් පවුලක යුවතියක්. සුද්දිල ජීවත්වෙන්නෙ වන අලින්ගේ කරදර තිබෙන දුෂ්කර ගම්මානයක. මහපොළොව එක්ක හැපිල තම ජීවිතය ගැටගසා ගන්නා මිනිස්සු මේ ගම්මානයේ ඉන්නෙ. සුද්දිගේ තාත්තා හදිසියේ මියයනවා. ඉන්පසුව ඇය තම අම්මා සමඟ ජීවිතය ගොඩනඟාගන්න ගන්නා උත්සාහය තමයි මේ කතාවෙන් කියවෙන්නෙ. ජයනි සේනානායක, සරත් කොතලාවල, සාරංග දිසාසේකර, ජගත් චමිල, මනෝහර විමලතුංග, මොරීන් චාරුණී, ප්‍රසන්න ෆොන්සේකා, ලාල් කුලරත්න වැනි ප්‍රවීණ රංගන ශිල්පීන් ශිලිපිනියන් රාශියක්ම ‘අළු බඳුන’ ටෙලි නාට්‍යයේ චරිත නිරූපණය කරනවා.’රන් සමනළයෝ’ ටෙලි නාට්‍යයට මොන වගේ ප්‍රතිචාර ද ඔබට ලැබුණේ?’රන් සමනළයෝ’ ටෙලි නාට්‍යය අවසන් වෙලා දැන් ටික කාලයක්. නමුත් දැනුත් ඒ ටෙලිනාට්‍යයට ප්‍රතිචාර ලැබෙනවා. අදත් මඟතොටේදී හමුවෙන ඇතැම් දෙනා මට කතාකරන්නෙ ‘සමනලී’ කියලා. “කොහොමද සමනලී, කොහෙද සිහින” කියලත් මගෙන් අහනව. එහෙම අහන්නෙ ප්‍රේක්ෂකයින් “රන් සමනළයෝ” ටෙලි නාට්‍යයට සමීප වුණු නිසයි. මේ ටෙලිනාට්‍යය මේ තරම් ප්‍රේක්ෂකයින් අතරට යන්න ස්වාධීන රූපවාහිනියේ ජනප්‍රියත්වයත් ගොඩක් බලපෑවා කියල මම හිතනව.ඔබගේ AD Finity ආයතනයේ වැඩ කටයුතු හොඳින් කෙරෙනවද?ඉතාම හොඳින් එහි වැඩ කටයුතු කරගෙන යනවා. මේ අවුරුද්දේ වැඩ කීපයක්ම අපිට ලැබිල තියෙනව. ටෙලිනාට්‍යවලට අමතරව රූපවාහිනී දැන්විම් නිර්මාණයත් අපි කරනවා.රඟපෑමේ නිවේදන කටයුතුවල යෙදෙනගමන්. මෙවැනි ආයතනයක වැඩක් කරන්නේ ඔබ කොහොමද?මේක මම තනිවම කරන වැඩක් නෙමෙයි. අපේ පවුලේම අය එකතුවෙලා කරන වැඩක්. විශේෂයෙන්ම මගේ තාත්තා මේ වැඩ කටයුතු ගැන උනන්දුවෙන් සොයා බලනවා. මේ වැඩවලට තාත්තා මුලින් විරුද්ධ වුණා. නමුත් දැන් තාත්තගෙන් තමයි උපරිම සහයෝගය ලැබෙන්නේ.තවම ඔබ චිත්‍රපට රංගනයට යොමු වුණේ නෑ නේද?චිත්‍රපට කීපයකටම දායක වෙන්න ඇරයුම් ලැබුණා. ලැබුණු ඇතැම් චරිත මට ගැළපෙන්නේ නැති ඒවා. සමහර චිත්‍රපටවල රූපගත කිරීම් සිදුවෙන්නේ විදෙස් රටවල. ඉතින් ඒ ඇරැයුම් මම කාරුණිකව ප්‍රතික්ෂේප කළා. නමුත් මට රඟපාන්න පුළුවන් චරිතයක් ලැබුණොත් සිනමාවට දායක වෙන්න මම ඉතාම ආශාවෙන් ඉන්නවා.රංගනය ගැන ඉගෙනගන්න බලාපොරොත්තුවක් තියෙනවද?ඇත්තටම රංගනය ගැන ඉගෙනගන්න මගෙ ලොකු ආශාවක් තියෙනවා. මම රංගනයට ආවෙ කිසිම දෙයක් දන්නේ නැතිව. මම කිසියම් දෙයක් දැනගත්තේ ප්‍රවීණයන් දෙස බලාගෙන ඉඳලා. ඔවුන්ගෙන් අසා දැනගෙන. ඒ වගේම හොඳ නිර්මාණ නරඹලා. හොඳ රංගනයක් ඉදිරිපත් කරන්න නම් රංගනය ගැන පමණක් නෙමෙයි කැමරාකරණය, ආලෝකකරණය, වේෂ නිරූපණය සංස්කරණය වැනි දේවල් ගැන පවා කිසියම් දැනුමක් තිබීම වැදගත්. ඉතින් මම මේ වන විටත් මේ දේවල් ගැන ඉගෙන ගන්නවා. ඒ වගේම දැන් දැන් මට ප්‍රවීණයින් සමඟ වැඩ කිරීමේ අවස්ථාව ලැබෙනවා. ඔවුන් ඇසුරෙන් ඉගෙන ගන්න තිබෙන දේ බොහොමයි.දැන් ඔබ නිවේදන කටයුතුවලින් ඉවත්වෙලාද?නැහැ. මම ස්වාධීන රූපවාහිනියේ ‘හීන හතක්’ වැඩසටහන ඉදිරිපත් කරනවා. රංගන කටයුතුවලට වැඩි කාලයක් වෙන් කරන්න වෙන නිසා වෙනත් නිවේදන කටයුතුවලට කාලය ගත කරන්න ලැබෙන්නේ නෑ.එතකොට ඔබ වැඩියෙන්ම කැමැත්තක් දක්වන්නේ රංගනයට ද නිවේදන කටයුතුවලට ද?රංගනයට සහ නිර්මාණකරණයට.නිර්මාණකරණය කිව්වේ...?ටෙලිනාට්‍යයක් නිර්මාණය කිරීමේ අධ්‍යක්ෂණය කිරීමේ ආශාව මට තියෙනවා. හැබැයි ඒකට තව ගොඩාක් කල් ගතවේවි. ඒ මොකද ඒ විෂයට තවමත් මම අතදරුවෙක් නිසා. නමුත් යම් දවසක ටෙලි නාට්‍යයක් අධ්‍යක්ෂණය කිරීමේ ආශාව මට තියෙනවා.ඔබ කලාශිල්පිනියක් නොවුණා නම්...?එහෙම නම් මම බැංකු ක්ෂේත්‍රයේ රැකියාවකට යාවි.මෙගා ටෙලි නාට්‍යවල තේමා එක වගේ නේද?ඒකෙ යම්කිසි සත්‍යයක් තියෙනව. නිර්මාණකරණයේ දී පිටපත ඉතාම වැදගත්. දැන් බිහිවන මෙගා ටෙලි නාට්‍ය ගොඩක් එක වගේ වෙලා තියෙන්නේ, හොඳ තිර පිටපත් නැති නිසා. හොඳ නිර්මාණයක් බිහිවෙන්න අධ්‍යක්ෂවරයාගේත් විශාල වගකීමක් තියෙනවා. මම කවදාවත්ම මෙගා ටෙලි නාට්‍ය හොඳ නැහැයි කියන්නේ නෑ. ඒ මොකද මෙගා ටලි නාට්‍යවලින් ටෙලිනාට්‍ය ක්‍ෂේත්‍රයට විශාල යහපතක් සිදුවුණු නිසා; ශිල්පීන්ට මේ ක්‍ෂේත්‍රයේ දිගටම රැඳී ඉන්න අවස්ථාවක් ලැබුණු නිසා.හැබැයි මම කියන්නේ මෙගා ටෙලි නාට්‍ය වුණත් ගුණාත්මක බවකින් යුක්ත වෙන්න ඕන කියන එකයි. ඒ වගේම හොඳ මෙගා ටෙලිනාට්‍යවලින් පේ‍්‍රක්ෂකයින්ටත් කිසියම් වින්දනයක් ලැබෙනව කියල මම හිතනව. අද සමාජය ඉතාම සංකීර්ණයි. හැමෝම කාර්ය බහුලයි. ඉතින් රැකියාවට ගිහිං ගෙදර ඇවිත් ලස්සන දෙයක් බලල ටිකක් හිනාවෙලා නිදාගන්න තියෙනවා නම් ඒකත් හොඳයි නේද? ඒ වින්දනය ඇතැම් මෙගා ටෙලි නාට්‍යවලින් ප්‍රේක්ෂකයින්ට ලැබෙනව කියල මම හිතනවා. හැබැයි ඒ සරල වින්දනය තුළත් ගුණාත්මක හරවත් යමක් තිබිය යුතුයි කියන මතයේ මම ඉන්නව.ඔබේ AD Finity ආයතනයෙන් කරන මෙගා ටෙලිනාට්‍යවල ඔබ රඟපෑ යුතුයි කියන මතයේ ඔබ ඉන්නවාද?කොහත්ම නෑ. අපේ ආයතනයෙන් නිර්මාණය කරන සෑම ටෙලිනාට්‍යයකම රඟපාන්න මට අවස්ථාව ලැබෙන්නේ නෑ. නමුත් මට ගැළපෙන චරිතයක් ඒ කතාවේ තිබුණොත් මට ඒ චරිතය ලැබේවි. ඒක තීරණය කරන්නේ ටෙලි නාට්‍ය අධ්‍යක්ෂවරයා. මට නොගැළපෙන චරිතයක් මම රඟපාන්න ගියොත් ඒ ටෙලිනාට්‍යය අසාර්ථක වෙනවා. එහෙම වුණොත් පාඩු සිදුවන්නේ සහ නරක නාමය එන්නේ අපේ ආයතනයටමයි. එහෙම වුණොත් හොඳ නිර්මාණ අපේ ආයතනයෙන් බිහිවෙන්නේ නෑ. අපි හැම වෙලාවෙම මූලිකත්වය දෙන්නේ නිර්මාණයේ සාර්ථකත්වයට.ඔබේ පවුලේ තොරතුරුත් කියන්න.අම්මයි, තාත්තයි, අයියයි මමයි තමයි අපේ පවුලේ ඉන්නේ.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=av1301135</link>
    <topic>තහනම් හීනයේ සීමා මායිම් නෑ</topic>
    <author>ජෝජ් රොබ්සන් ද සිල්වා</author>
    <content>තහනම් හීනයේ සීමා මායිම් නෑහඬවන්නේ ඇයි මාව රහසින් සඟවන්න ඔය නුරා බැල්මන් තහනම් හීනයේ දෑස යා වුණේ සනසන්න ඔය දෙතොල් පහසින් නැළවෙන්න මා ගාව රහසින් තහනම් නේද මේ මැරුණු ආත්මයේ සීමා නෑ - මායිම් නෑ දෑසින් කී කතා නිමා වෙන්නෙ නෑ සීමා නෑ - මායිම් නෑ තරු ඇස් කී කතා නමක් දුන්නෙ නෑහැම රෑම ළඟ ඉන්න සිහිනෙන් සැනසෙන්න ඉඩ දෙන්න සුවඳින් එක්ටැම් ලොවක නෑ, පැතූ ආදරේ හුරතලෙන් දැවටෙන්න ආසයි හිත ළඟම තනිවෙන්න ආසයි සරදම් ඕන නෑ - පාළු ජීවිතේ සීමා නෑ - මායිම් නෑ දෑසින් කී කතා නිමා වෙන්නෙ නෑ සීමා නෑ - මායිම් නෑ තරු ඇස් කී කතා නමක් දුන්නෙ නෑනන්නාඳුනන ලෙසින් ඔබ ඉන්නෙ ඇයි දුරින් උතුරනා ආදරෙන් තෙමන්නදෝ ලවන් රෑ අහසේ පාවෙලා තරු අසන්නේ කෝම මං පියා ගන්නෙමි ඇස් යන්න හීන අරන් සීමා නෑ - මායිම් නෑ දෑසින් කී කතා නිමා වෙන්නෙ නෑ සීමා නෑ - මායිම් නෑ තරු ඇස් කී කතා නිමා වෙන්නෙ නෑ  * පද රචනය සහ ගායනය – අභිෂේකා විමලවීර* තනුව - දිලුම් තේජන හෙට්ටිආරච්චි* සංගීතය – ලහිරු පෙරේරාසිතුවිලිවලට වගේම සිහින වලටත් සීමා මායිම් නැහැ. විශේෂයෙන් අසම්මත ආදරයක හිත පැටලුණු යුවතියකගේ තහනම් හීනයකදී සීමා මායිම් තිබෙන්නම බැහැනේ. අහසේ පායා තියෙන තාරුකා වහන්න බැහැ වගේ තමයි හිතක ඉපදෙන සිතුවිලි තහනම් කරන්න හෝ හීනයක සීමා මායිම් පනවා වළකන්න හෝ කාටවත්ම බැහැ. ජීවිතාන්තය තුරාම සැබෑ නොවන බැව් දැන දැනම වුවද සිය සිහිනවල සුන්දරත්වය විඳින්න වර්තමානයේ ජීවත් වන බොහෝ පෙම්වතුන් කැමැතියි. ‘හඬවන්නෙ ඇයි මාව රහසින්’ ගී සංකල්පනාව මා පද රචනය කළෙත් එවැනි තහනම් හීනයක සුන්දරත්වය විඳින අසම්මත පෙමක පැටළී විටෙක සැනසෙන තවත් විටෙකදී හඬා වැටෙන යුවතියක පිළිබඳවයි.”එලෙස පවසමින් මෙවර “ගී මිහිර” ගෙනෙන්නට අප සමඟ එක් වන්නේ අභිෂේකා විමලවීර ය. පසුගියදා නිරාන් අලහකෝන් සමඟ යුග දිවියට පිවිසි අභිෂේකා ප්‍රකට විමලවීර කලා පවුලෙන් කලා ක්ෂේත්‍රයට එක් වී සිටින ගායන ශිල්පිනියක වන අතර සිය පියා වන සුනිල් විමලවීරයන්ගේ අඩිපාරේ ගමන් කරමින් ගී පද රචිකාවියක ද වී සිටියි. මුලින්ම නිවේදිකාවක් ලෙස අප හඳුනාගත් අභිෂේකා පසුගිය වකවානුවේද ඉන් දුරස් වූවත් ගායනයෙන් සහ ගී පද රචනයෙන් නම් කිසි දිනෙක දුරස් වෙන්නේ නැතිලු. අභිෂේකාගේ ගී අතරින් මුලින්ම රූප රචනයක් (සංගීත විඩියෝවක්) කෙරුණු ගීතය ද වන “හඬවන්නේ ඇයි මාව රහසින්” ගීතයේ සංකල්පනාව පිළිබඳව ඇය අප සමඟ කළ කෙටි කතා බහයි මේ.”වර්තමාන සමාජයේ අපිට වැඩිපුර අහන්න දකින්න ලැබෙන්නේ අසම්මත ප්‍රේම සම්බන්ධතාවයනුයි. මං විශ්ව විද්‍යාලයේ ගත කළ කාලයේ දීත් දැක්ක පෙම්වතුන්ගේ සබඳතාවයනුත් බොහොමයක්ම අසම්මත ඒවා. තරුණ කාලේ වැඩිහිටියන්ට, ගුරුවරුන්ට හොරෙන් නැත්නම් පෙම්වතියක හෝ පෙම්වතෙකු උන්නත් ඇයට හෝ ඔහුට හොරෙන් එසේත් නැත්නම් විවාහ වී සිටියත් සිය බිරිඳට හෝ සැමියාට හොරෙන් ආදී වශයෙන් කොපමණ නම් අසම්මත ප්‍රේම සම්බන්ධතා මේ ලෝකයේ පවතිනවා ද..? මගේ මේ ගී සංකල්පනාවේ යුවතියත් එවැනි අසම්මත ආදරයක සිහින අතරේ සීමාවක් නැති සිතුවිලිවල පැටලිලා. හැබැයි මේ යුවතියගේ ආදරය තහනම් හීනයක් වගේ. ඇය ඔහුගේ පහස විඳින්නේ ඒ හීනය තුළ පමණයි. ඔහුගෙයි ඇගෙයි ආදරයට තවම නමක් නැහැ. විටෙකදී ඇය දකින හීනයේ ඔහු ළඟින්ම ඉන්නවා. තවත් විටෙකදී ඒ හීනයේ ම ඔහු දුරස් වෙලා. කෙසේ හෝ ඒ හීනයේම රැඳී උන්නාම ආදරයේ සුන්දරත්වයත් රහත් විඳින්න ඇයට පුළුවන්.””මේ ගීතය මං පළමුවෙන්ම ලියා තිබුණේ යුග ගීතයක් ලෙසයි. ඒත් පසුව මම ඒකල (තනි) ගීතයක් ලෙස ගායනා කළා. මම පද රචනය කළ ගීත අතරින් මුලින්ම ජනපි‍්‍රය වූ ගීතයත් මෙයයි. සත්තකින්ම සැබෑ ආදරය ලබන්න නම් මාර කට්ටක් කන්න ඕනේ. (“මමත් මාර කට්ටක් කෑවනේ” යි හිනැහෙමින්...) ඉතින් එතෙක් මෙහෙම හීනයක සිතුවිලිවලින් ළංවී ඉන්න පෙම්වතුන්ට පුළුවන්නේ. එවැනි පෙම් සිත් ඇති ගීත රසික රසිකාවියන්ට මේ ගීතය සමීපයි කියා මට හිතෙනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=av1301136</link>
    <topic>මේ දවස්වල රසිකයන් වැඩිපුර කැමැති ඇඬෙන සින්දුවලට</topic>
    <author>ටානියා</author>
    <content>මේ දවස්වල රසිකයන් වැඩිපුර කැමැති ඇඬෙන සින්දුවලටතීක්ෂණ අනුරාධ මේ දවස්වල නිතර ඇසෙන ගීතයක් තමයි තීක්ෂණ අනුරාධ ගායනා කරන මං ආසයි හිනා වෙන්න... මේ ගීතය නිකුත් කරලා තවම ගෙවී ගියේ මාස 02 ක කෙටි කාලයක් වුණත් මේ ගීයේ ජනපි‍්‍රයත්වය නිසාම අපට මේ ගීතයේ වතගොත අසන්නට තීක්ෂණව එකතු කරගත්තා.තීක්ෂණ කොහොම ද ඔබේ ගීයට ලැබෙන ප්‍රතිචාර?ඉහළම ප්‍රතිචාර ලැබෙනවා. සින්දුවට වගේම විෂුවල් එකටත් මේ සින්දුව ප්‍රචාරය කරලා තවම මාස 02 යි. නමුත් ඉතාමත් හොඳ ප්‍රතිචාර ලැබෙනවා.මේ ගීතයට පසුබිම් වූ අපූරු කතාවක් තියෙනවා නේද?ඔව්. මේ ගීතය අශෝක විද්‍යාලයේ පාසල් සිසුවෙක් තමයි ලියලා තියෙන්නේ. ඒ ළමයා පන්තියේ දී එයාගේ ගෑනු ළමයාට මේ පද ටික ලියලා කොහොමහරි මේ ලියුම එවෙලේ ඒ පන්තියේ උගන්වමින් හිටපු ස්වාමින් වහන්සේටයි අහුවෙලා තියෙන්නේ. ඉතිං උන්වහන්සේ මේ ළමයට තරවටු කරලා ළමයවයි ලියුමයි දෙකම විදුහල්පති තුමා ළඟට ගෙනිහිං. ඉතිං විදුහල්පති තුමත් ළමයට හොඳටම තරවටු කරලා. පස්සේ විදුහල්පති තුමා මේ සින්දුව බලපුවාම හිතුණලු මේක හරිම අපූරු පද ටිකක් ඒ නිසා මේකට මෙලඩි එකක් කරලා කවුරුහරි ලව්වා ගායනා කරන්න ඕනේ කියලා. ඔය විදිහට තමයි මේ පද ටික අශෝක විදුහලේ සංගීත ගුරුතුමා වන රංජිත් සර්ට ලැබිලා තියෙන්නේ. රංජිත් සර් මම ඉගෙන ගත්ත ගාල්ල සා. ඇලෝසියස් විදුහලේ හිටපු ගුරුවරයෙක්. ඉතින් එතුමා මෙලඩි එක කරලා එතුමා තමයි මාව යෝජනා කරලා තියෙන්නේ, අපි මේ සින්දුව තීක්ෂණට දෙමු කියලා.ඉතින් ඔයා මේ යෝජනාව පිළිගන්න තරම් ඒ සින්දුවේ දැක්ක විශේෂත්වය?මුලින්ම මගේ ගුරුවරයෙකුගේ ඉල්ලීමටයි මම ඒ සින්දුව භාරගත්තෙ. හැබැයි ඒ පද ටික කියවනකොට මට හිතුණා මේ සින්දුව ගොඩක් ලස්සන එකක් වේවි කියලා.නමුත් මේ ගීතයේ අයිතිය ගැන විවිධ අදහස් වෙබ් අඩෙවිවල පළ වුණා නේද?ඔව්. මේ ගීය වෙන කෙනෙක් ලියපු සින්දුවක් කියලා පළ වෙලා තිබුණ තමයි. වෙන කෙනෙක් ලියපු සින්දුවක් වුණත් ඒ ගීතය එළියට ආවේ මේ පාසල් සිසුවාගෙන් නේ. ඉතින් දැන් මේ සින්දුව නිකුත් වෙලා මාස දෙකක් විතර වෙනවා. ඒත් තාම නම් අයිති කෙනෙක් ගැන සඳහනක් නැහැ.ඔබ ගායකයෙක් ලෙස සංගීත ක්ෂේත්‍රයේ රැඳෙන්නට අවස්ථාව ලැබුණේ සුපිරි තරු මාවත නිසා යැයි මා කීවොත්?සුපිරු තරු තරගාවලියට එන්න බොහෝ කලකට පෙර බිංදු කියන ළමා නාට්‍යයේ බිංදුගේ ප්‍රධාන චරිතය රඟපෑවා. ඉතින් ඒ කාලේ ඉඳල මගේ ගම් ප්‍රදේශයේ (ගාල්ලේ) මට යම් කිසි ජනපි‍්‍රයත්වයක් තිබුණා. ඉන් පසුවත් මම විවිධ ප්‍රසංගවලටත් සහභාගි වුණා. නමුත් ක්ෂේත්‍රයේ ලොකු පිරිසකගේ හැඳුනුම්කමක් ගොඩනැඟුªණේ ‘සුපර් ස්ටාර්’ තරගාවලියට සහභාගි වූ පසුවයි.රියැලිටි වැඩසටහන්වලදී ජයග්‍රාහකයා තෝරා ගනු ලබන්නේ එස්. එම්. එස්. ඡන්දය තුළිනුයි. එස්. එම්. එස්. වලින් දක්ෂයා තෝරා ගත හැකි ද?හොඳ ගායකයෙක් තෝරා ගන්න පුළුවන්. ගායන හැකියාව තිබෙන අය ඕනෑ තරම් හොයා ගන්න පුළුවන්. නමුත් තමන්ගේ හැකියාව හඳුනාගෙන එයින් ජනතාවට අවශ්‍ය දේ හඳුනාගෙන හරි විදිහට ඉදිරිපත් කරන්න පුළුවන් කෙනා තමයි නියම දක්ෂයා. හැබැයි වාසනාවත් බලපානවා.තරු පරපුරේ ගීතවලට පැවැත්මක් තිබෙනවා ද?තියෙනවා කියලා කියන්න පුළුවන්. උදාහරණයක් විදිහට මාව ගත්තොත් මගේ ගීතවලට වඩාත් පි‍්‍රය කරන්නේ පුංචි ළමයි. පොඩි කාලේ අහන ගීතයක් එයාලගේ පපුවට වදිනවා කියන්නේ ඔවුන් වැඩිහිටියන් වුණාමත් ඔවුන්ගේ මතකයෙන් ඒ ගීත ගිලිහෙන්නේ නැහැ කියන එකයි. නමුත් මම කලින් කිව්වා වගේ අපේ හැකියාව වගේම අපේ රසිකයන්ගේ කැමැත්ත හඳුනාගත යුතුයි. ‘සඳු රේණු ගලන’ ගීතය ජනපි‍්‍රය වුණේ ඒ නිසයි. මේ දවස්වල රසිකයන් වැඩිපුර කැමැති ඇඬෙන සින්දුවලටයි. ඉතින් කලින් කලට ඒ කැමැත්ත වෙනස් වෙන්නෙ මොන පැත්තට ද කියලා ගායකයෙක් විදිහට අපි හඳුනාගන්න ඕනේ.ඔබේ නිර්මාණවලින් ඔබ වඩාත් කැමතිම ගීතය කුමක් ද?“සඳරේණු ගලන” ගීතය තමයි තීක්ෂණ කියන ගායකයාගේ හැකියාව රසිකයන් වෙත ගෙන ගියේ. අදටත් ඒ ගීතයට බොහෝ අය පි‍්‍රය කරනවා. ඒ නිසා ඒ ගීතයට මම වඩාත් කැමැතියි.ක්ෂේත්‍රයේ ප්‍රවීණයන්ගේ සහාය ඔබට ලැබෙනවා ද?අනිවාර්යෙන්ම.මේ වෙන කොටත් රෝහණ වීරසිංහයන්, උපුල් ශාන්ත සන්නස්ගල, රත්න ශ්‍රී විජේසිංහ, නිලාර් එන්. කාසිම්, යමුනා මාලනි සහ එච්. එම්. ජයවර්ධන වැනි ප්‍රවීණයන්ගේ ගීතවලට මම දායක වෙලා තිබෙනවා.තීක්ෂණ ගායකයෙක් නොවුණා නම්?අනිවාර්යෙන්ම වෛද්‍යවරයෙක් වේවි.තීක්ෂණගේ ඉදිරි වැඩ කටයුතු ගැනත් යමක් කියන්න?‘ඔබ තරම්’ කියලා කොන්සට් එකක් කරන්න හිතන් ඉන්නවා. එදාටම මගේ ගීත ඇල්බමයකුත් නිකුත් කරන්න පුළුවන් වේවි.ටානියාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=av1301137</link>
    <topic>අමරණීය මතකයක් යළිත් එක්කළ සංගා</topic>
    <author>ඉඳුනිල් වීරරත්න</author>
    <content>අමරණීය මතකයක් යළිත් එක්කළ සංගාස්ට්‍රේලියාවේ තරග සංචාරයක නිරත වී සිටින ශ්‍රී ලංකා කණ්ඩායම මේ වන විට සහභාගි වූ ටෙස්ට් තරග තුනම පරාජය වීම නිසා ටෙස්ට් තරගාවලි පරාජයක අමිහිරි අත්දැකීම් අමතක කර තරග 3කින් සමන්විත පළමු එක්දින තරගයට මුහුණ දී සිටී.ශ්‍රී ලංකාවෙන් බිහිවූ අති විශිෂ්ට ක්‍රීඩකයකු මෙන්ම නායකයකු වන මහේල ජයවර්ධන නායකයකු ලෙස සහභාගි වන අවසන් ටෙස්ට් තරගාවලිය නිසාවෙන් අඩුම තරමේ එක් තරගයක් හෝ ජයගැනීමට හෝ ජය පරාජයෙන් තොරව අවසන් කරගැනීමට වත් හැකි වූවා නම් එය යම් තරමක සැනසිල්ලක් වීමට ඉඩ තිබිණි.එහෙත් පරාජය යනු පරාජයම බව ඔප්පු කරමින් 3 – 0 ලෙස ටෙස්ට් තරගාවලියේ ජය ඕස්ට්‍රේලියාවට හිමි විය.මෙම තරගාවලියේ දෙවැනි තරගයේ දී හිටපු ශ්‍රී ලංකා නායකයකු මෙන්ම ලොව සිටින දක්ෂතම පිතිකරු කුමාර් සංගක්කාර තුවාල ලබා පිටියෙන් ඉවත්වීම පිතිකරණ අංශයෙන් පන්දු රැකීමේ අංශයෙන් මෙන්ම මානසිකව ද අපේ කණ්ඩායමට වැදුණු මරු පහරක් ම විය. ඊට හේතුව සංගා යනු ලොව සිටින සුපිරිතම ක්‍රීඩකයා නිසාවෙනි.2011 වසරේ සංගා සම්මාන 2 ක් දිනා ගත්තේය. ICC ODI Player of the Year – 2011 (2011 වසරේ එක්දින ක්‍රිකට් ක්‍රීඩකයා) සහ LG Peoples Choice Award – 2011 (2011 වසරේ ජනප්‍රියම ක්‍රිකට් ක්‍රීඩකයා) එම සම්මාන ද්වයයි.පසුගිය වසරේ එනම් 2012 වසරේ ඔහු සම්මාන 5 ක් ලබා ගත්තේය. ඉන් දෙකක් විස්ඩන් සඟරාව මඟින් පිරිනැමූ Wisden Cricketer of the year – 2012 සහ Wisden leading Cricketer 2012 යන සම්මාන ද්වයයි.ඉන්පසුව පසුගිය සැප්තැම්බර් මාසයේ දී ශ්‍රී ලංකාවේ දී පැවැත්වූ ජාත්‍යන්තර ක්‍රිකට් කවුන්සිලයේ සම්මාන ප්‍රදාන උලෙළේ දීICC Test Cricketer of the year – 2012, ICC Cricketer of the year – 2012  සහ LG Peoples Choice Award - 2012  යන සම්මාන ත්‍රිත්වයම ලබා ගත්තේය.සංගාට මෙම සම්මාන ලබාදීමේ දී 2011 අගෝස්තු මාසයේ සිට 2012 අගෝස්තු මාසය දක්වා ගතවුණු කාලයේදී ඔහු දැක්වූ සුපිරි දක්ෂතා සැලකිල්ලට ගෙන තිබිණි.ඒ අනුව මාස 12ක කාලය තුළ ටෙස්ට් තරග 14කට මුහුණ දෙමින් ශතක 5 ක්, අර්ධ ශතක 5 ක් සමඟින් ලකුණු 1444 ක් ලබාගෙන තිබුණු අතර, එම කාල වකවානුව තුළදීම එක් දින තරග 37කට මුහුණ දී ශතක 3 ක්, උඩපන්දු 39 ක් සහ ස්ටම්ප් කිරීම් 3 ක් සමඟ ලකුණු 1457 ලබාගෙන තිබිණි.මේ තරම් දක්ෂ සංගා පසුගිය වසරේ ජූනි මාසයේ පාකිස්ථාන් සංචාරයේ දක්ෂතා දැක්වූවාට පසු යම් පසුබෑමකට ලක්වී සිටියේය. පාකිස්ථානය ශ්‍රී ලංකාවේ කළ සංචාරයේ දී තරග තුනම අති විශිෂ්ට ලෙස ක්‍රීඩා කළ සංගා 2012 ජූනි 22 ගාල්ලේ පැවැති පළමු ටෙස්ට් තරගයේ පළමු ඉනිමේදී නොදැවී ලකුණු 199ක් ලබා ගත්තේය. එසේම කොළඹ SSC පිටියේ 2012 ජූනි 30 දා පැවැති දෙවැනි ටෙස්ට් තරගයේ පළමු ඉනිමේදී ද ලකුණු 192 ක් ලබා ගත්තේය.මහනුවර පල්ලෙකැලේ පැවැති තුන්වැනි ටෙස්ට් තරගයේ දී පළමු ඉනිමේදී ලකුණු නොලබා දැවී ගියත් දෙවැනි ඉනිමේදී යළිත් සාර්ථක වෙමින් නොදැවී ලබාගත් ලකුණු ගණන 74කි.ඉන්පසු නවසීලන්තය ශ්‍රී ලංකාවේ කළ සංචාරයේ පැවැති ටෙස්ට් තරග දෙකේදී ඉනිම් හතරේදීම සංගා ලබාගත්තේ ලකුණු 21කි.මේ වන විටත් පැවැත්වෙන ශ්‍රී ලංකා කණ්ඩායමේ ඕස්ට්‍රේලියානු සංචාරයේ දී සංගාට ක්‍රීඩා කිරීමට හැකි වුණේ තරග 2ක් පමණි.2012 දෙසැම්බර් 14 ඇරැඹුණු පළමු ටෙස්ට් තරගයේ දී පළමු ඉනිමේ ලකුණු 4කට දැවී ගිය ඔහු දෙවැනි ඉනිමේ දී ලකුණු 63 ක් ලැබීය. දෙවැනි ටෙස්ට් තරගයේ දී මුල් ඉනිමේ ලකුණු 58 ක් ලබාගත් නමුත් දෙවැනි ඉනිමේදී ලකුණු 27 ක් ලබා සිටියදී මිචෙල් ජොන්සන් ගේ පන්දුවක් වැදීමෙන් ආබාධයකට ලක්වීම අවාසනාවන්ත සිදුවීමකි. ඔහුගේ වම් අතේ දබරඇඟිල්ල ආබාධයට ලක්වුණු අතර, සංගාට එම ඉනිම අතහැර දමා පිටියෙන් ඉවත්වීමට සිදුවුණු අතර (Retired hurt) එම තරගයත් ශ්‍රී ලංකාව පරාජයට පත්විය. ඒ ඉනිමක සහ ලකුණු 201ක දැවැන්ත පරාජයකි.කෙසේ වෙතත් මෙම තරගයේ පළමු ඉනිමේදී සංගා ලබාගත් අර්ධ ශතකය සමඟ ඔහු ලකුණු (10,000) දස දහස පසු කළ ලොව 11 වැනි ක්‍රීඩකයා ලෙසින් වාර්තා පොතට එක්විය. ඒ සමඟම ඔහු ටෙස්ට් ලකුණු දසදහස පසු කළ ශ්‍රී ලාංකේය දෙවැනි ක්‍රීඩකයා ද වෙයි.මීට පෙර මේ දස්කම කර තිබුණේ මහේල ජයවර්ධනයි. ටෙස්ට් ලකුණු දසදහසේ සමාජයේ ඉදිරියෙන්ම සිටින්නේ ඉන්දියාවේ සචින් ටෙන්ඩුල්කාර් ක්‍රීඩකයායි. ඔහු තරග 194 ඉනිම් 320, ලකුණු 15645යි. දෙවැන්නා රිකී පොන්ටින් තරග 168 ඉනිම් 287 ලකුණු 13378යි. රාහුල් ඩ්‍රාවිඩ් තරග 164 ඉනිම් 286 ලකුණු 13288යි. ජැක් කලිස් තරග 158, ඉනිම් 268 ලකුණු 12980යි. බ්‍රයන් ලාරා තරග 131 ඉනිම් 232ලකුණු 11953යි. ඇලන් බෝඩර් තරග 156 ඉනිම් 256 ලකුණු 11174යි. ස්ටීව් වෝ තරග 168 ඉනිම් 260 ලකුණු 10927යි. එන්.චන්ද්‍රපෝල් තරග 146 ඉනිම් 249 ලකුණු 10696යි. මහේල ජයවර්ධන තරග 137 ඉනිම් 229 ලකුණු 10674යි. සුනිල් ගවස්කාර් තරග 125 ඉනිම් 214 ලකුණු 10122යි. කුමාර් සංගක්කාර තරග 115 ඉනිම් 195 ලකුණු 10018යි.2012 දෙසැම්බර් 26 වැනිදා තරගයේ පළමු දිනයේ දී සංගා ලකුණු දස දහස පසු කිරීමත් සමඟම ලොව සියලුම ක්‍රීඩකයින් පරදවමින් ලොව වේගවත්ම ලකුණු දසදහස ලබාගත් ක්‍රීඩකයා ලෙසින් වාර්තා පොතට එක්වීම ද විශේෂත්වයකි. එහි පළමු තැන ලබාගත් තවත් ක්‍රීඩකයන් දෙදෙනෙකි. පළමුවැන්නා කුමාර් සංගක්කාර ඉනිම් 195, බ්‍රයන් ලාරා ඉනිම් 195 සහ සචින් ටෙන්ඩුල්කා ඉනිම් 195, ඉන්පසු රිකී පොන්ටින් ඉනිම් 196ක් ලෙස වාර්තා පොතේ සිව්වැනි ස්ථානයේ සිටිති.කෙසේ වෙතත් මේ වන විට ටෙස්ට් තරග 115කට ක්‍රීඩා කරමින් ඉනිම් 196කදී ශතක 30ක් අර්ධ ශතක 41ක් සමඟ සංගා ලබා ඇති මුළු ටෙස්ට් ලකුණු ගණන 10045කි. එහි සාමාන්‍ය 55.80ක් වන අතර පහරදීමේ වේගය 53.84ක් තරම් ඉහළ අගයකි.සනත් ජයසූරියගේ නායකත්වයෙන් යටතේ 2000 වසරේ ජූලි 20 – 23 දක්වා ගාල්ලේ දී දකුණු අප්‍රිකාවට එරෙහිව තරග වැදෙමින් ටෙස්ට් වරම් ලබාගත් සංගා කඩුලු රකින්නා ලෙසින් කණ්ඩායමට එක්වෙමින් අංක 5 ක්‍රීඩකයා ලෙස පිටියට පිවිසියේය. මිනිත්තු 81 ක් තුළ පන්දු 65කට මුහුණ දී 4 පහර 3ක් සමඟින් ලකුණු 23 ක් ලබාගත් අතර අර්ජුන රණතුංග, කුමා ධර්මසේන වැනි දැවැන්තයින් සමඟ ක්‍රීඩා කිරීමේ වාසනාවත්, එම තරගයේ ජයත් ලබා අමරණීය සිහිවටනයක් තබාගැනීමට සංගාට හැකිවිය.ටෙස්ට් ලකුණු දස දහසේ සමාජයට එක් වුණු දා ඕස්ට්‍රේලියානු මාධ්‍යවේදීන් හමුවේ සංගා මෙලෙස පවසා තිබුණා.”ටෙස්ට් ලකුණු දස දහසේ සීමාව පසු කිරීම පිතිකරුවකුට සෙසු වාර්තාවලට වඩා වැඩිපුර සිහිපත් කළ හැකි වෙනස් ආකාරයක අමරණීය මතකයක්”.ඒ අමරණීය මතකය සදා කල් රඳවා ගනිමින් ලොව ක්‍රිකට් වංශ කතාවේ ශ්‍රී ලංකා පුත්‍රයකු ලෙස තව තවත් වාර්තා තබන්නට, නව නායකයකු යටතේ තරග කරමින් ශ්‍රී ලංකාවට තව තවත් ජයග්‍රහණ ලබා දෙන්නට ‘මහත්වරුන්ගේ ක්‍රීඩාවේ මහත්මයා’ ඉක්මන් සුවය පතමු.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=av1301138</link>
    <topic>හොල්මන් කතාවක්</topic>
    <author>එඩ්වඩ් චන්ද්‍රසිරි</author>
    <content>හොල්මන් කතාවක්අරුණ ගුණරත්න ‘සරසවිය’ පත්තරේ වත්මන් කතුවරයා. ඔහු අපහට මුලින්ම හඳුනාගන්නට ලැබුණේ ඒ.ඩී.රංජිත් කුමාරයන් ‘සරසවියේ’ කර්තෘ පදවිය දැරූ කාලයේ ඔහුගේ කර්තෘ මණ්ඩලයේ සිටි තරුණ මාධ්‍යවේදියෙක් විදියට. කොහේදී හමුවුණත්, මොහොතක් නැවතී කතාබහ කරලා, ආගිය තොරතුරුවල රසමුසු තැන් හුවමාරු කර ගැනීම දැන හඳුනාගත් දා පටන් ඔහුගේ සිරිතක්. ‘සරසවියේ’ මුල් පුටුවට ඇවිත් බොහෝ කාර්යබහුලව සිටියදී වුණත් ඔහුගේ ඒ ගති සොබා එලෙසින්ම දකින්නට ලැබීම සතුටට කරුණක්.අරුණ සරසවියේ කර්තෘ මණ්ඩල සාමාජිකයකු වශයෙන් කටයුතු කරන කාලෙ දවසක් දා කිසියම් රාජකාරියක් සඳහා මරදානේ, ඩීන්ස් පාර දිගේ ඇවිදගෙන යද්දී කොළඹ මල් ශාලාව ඉදිරිපිට මරණයක් වෙනුවෙන් ප්‍රදර්ශනය කර තිබුණු සුදු බැනරයක් වෙත ඔහුගේ අවධානය යොමුවුණා.’රාජා සෙනෙවිරත්න මහතාට නිවන් සුව පතමු!’ ලොකු අකුරෙන් ලියැවුණු බැනරය කියැවූ අරුණ ටිකක් කලබල වුණා. රාජා කලා ලෝකයේ බොහෝ අය හොඳින් දන්නා හඳුනන චරිතයක්. ඔහු බොහෝ කලක් තිස්සේ සේවය කළේ කොළඹ මහ නගර සභාවේ ආදායම් අංශයේ. නාට්‍යකරුවන් කොළඹ නගරයේ රඟහලකදී නාට්‍යයක් පෙන්වන කොට ඒ සඳහා වූ විනෝද බදු සහතිකය ලබා ගත යුතු වෙනවා. නාට්‍යකරුවන්ට, දුවලා පැනලා කඩිනමින් ඒ සහතිකය ලබා දෙන්නේ රාජා. ඒ හේතුව නිසාම නාට්‍ය මංගල දර්ශනවලදී නාට්‍යකරුවන්ගේ ආරාධනයෙන් රාජා නොවරදවාම ඒවාට සහභාගී වෙනවා. ඒවායේදී සිදුවූ දැන හැඳුනුම්කම් මත රාජා කලා ලෝකයේ ජනප්‍රිය චරිතයක්.ඒ අනුව රාජාව හොඳින් දැන හඳුනා ගෙන සිටි අරුණ, කම්පාවට පත්ව, මල් ශාලාව ඉදිරිපිට පාරේ මඳක් රැඳී සිටියා. ‘රාජාට මේ හදිස්සියේ මොනවා වුණාද?’ යන පැනය සිතේ දෝංකාර දෙද්දී අරුණ මල් ශාලාවට පිවිසුණා. එහි තැන්පත් කොට තිබූ මෘත දේහය වෙත විමසුම් දෑසින් බැලූ අරුණ සැනසුම් සුසුමක් හෙළුවා.’මේ අපේ රාජා නෙමෙයි, වෙනින් රාජා කෙනෙක්’ එසේ තමාටම මුමුණා ගත් අරුණ මල් ශාලාවෙන් එළියට ආවා.ඊළඟ සතියේ පැවති චිත්‍රපටයක මංගල දර්ශනයේ දී අරුණට රාජාව මුණගැසුණා.”රාජා, ගිය සුමානෙ කොළඹ මල් ශාලාව ළඟ උඹට නිවන් සැප ලැබේවා! කියල බැනර් එකක් දැකලා මං බය වෙච්ච තරමක්! ඇතුළට ගිහින් බැලුවාම ඒ උඹ නෙමෙයි නෙ” අරුණ සිනාවෙමින් කිව්වා. රාජා බොහොම බැරෑරුම් මූඩ් එකකට ඇවිත් ඔහුට සුපුරුදු කලබල ස්වරයෙන් මෙහෙම උත්තර දුන්නා.”මටත් යාළුවෙක් කතාකරලා ඔය කතාව කිව්වා. ඉතින් මමත් තකහනියක්ම කොළඹ මල් ශාලාවට ගිහින් බැලුවා. ඒ මම නෙමෙයි බං. වෙනින් කවුදෝ රාජා කෙනෙක්.”අරුණගේ දුවගෙ වයස අවුරුදු දහයයි. ඈ ඉගෙනගන්නෙ බම්බලපිටියේ මිලාගිරියේ, ශාන්ත පාවුළු බාලිකා විද්‍යාලයේ. පොත පත පරිශීලනයෙහි තද ඇල්මක් දැක්වූ අරුණ, තම දුවටත් එම ඇල්ම ඇතිකිරීමේ රිසින් ඇයට නිතර පතපොත මිලදී ගෙන දීමට පුරුදු වී සිටියා. ඇය තම පියා ගෙනැවිත් දෙන පොත් කියවලා, කියැවීමේ රුචිය වැඩිලා පාසල් පුස්තකාලය ඇසුරු කරන්නට පෙලැඹුණා.දවසක් දා අරුණ තම දෛනික රාජකාරි කටයුතු අවසන් කරලා නිවෙසට ගොඩවැදුණේ ඇඳිරියත් එක්ක. ඔහු සාලයට පිවිසෙද්දී ඔහුගේ දියණිය කුමුතු පොතක් පපුවට තුරුළු කරගෙන ඔහු ඉදිරියට දිව ඇවිත් තොෙඳාල් බසින් මෙහෙම කිව්වා.”තාත්තා හැමදාම මට කියවන්ඩ පොත් ගෙනත් දෙනවනෙ. මම අද අපේ ඉස්කෝලෙ ලයිබ්රි එකෙන් ගෙනාවා, තාත්තටයි මටයි දෙන්නටම කියවන්ඩ පොතක්.”සිනාමුසුව තම දියණිය දෙස බැලූ අරුණ සෙනෙහසින් පෙඟුණු ස්වරයකින් මෙහෙම ඇහැව්වා.”මොකක්ද දුව ඔයාටත් කියවන්ඩ පුළුවන්, මටත් ගැළපෙන පොත?””මේක මේ හොල්මන් කතාවක්” ඈ පොත පපුවට තුරුළු කරගෙනම පිළිතුරු දුන්නා.”හොල්මන් කතාවක්? මොකක්ද ඕකෙ නම?” අරුණ ඇහැව්වා.”මළගිය ඇත්තෝ” ඈ පොත තම පියා වෙත දිගු කරමින් කිව්වා. ඒ මහාචාර්ය සරච්චන්ද්‍රයන්ගේ ‘මළගිය ඇත්තෝ’ නවකතාව.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=av1301139</link>
    <topic>‘අපේ වෙබ් අඩවිය ජර්මානුවන් අතර හරිම ජනප්‍රියයි’</topic>
    <author>ජර්මනියේ ශ්‍රී ලංකා තානාපති සරත් කෝන්ගහගේ</author>
    <content>‘අපේ වෙබ් අඩවිය ජර්මානුවන් අතර හරිම ජනප්‍රියයි’ජර්මනියේ ශ්‍රී ලංකා තානාපති සරත් කෝන්ගහගේමෙරට රාජ්‍ය හා පෞද්ගලික මාධ්‍ය ආයතන කිහිපයකම ප්‍රධානියකු ලෙස සේවය කළ සරත් කෝන්ගහගේ නම් ඔහු නීතිඥයකු,පාර්ලිමේන්තු මන්ත්‍රීවරයකු මතු නොව කලාකරුවකු ද වන්නේ ය. ජර්මනියේ ශ්‍රී ලංකා තානාපතිවරයා ලෙස සේවය කරන අතරතුර මෙරට කලා හා ජනමාධ්‍ය ක්ෂේත්‍රයේ උන්නතිය උදෙසා ද ඔහු බොහෝ වැවසටහන් ක්‍රියාත්මක කරයි. පැමිණි කෙටි නිවාඩුවේදී ඔහු හා මේ කතා බහ ජර්මනියේ ලද අත්දැකීම් සහ ඉදිරි බලාපොරොත්තු පිළිබඳවය.මේ ඔබ විවේකීව ගත කරන දවස් කිහිපය...“ඔව්. මම ලංකාවට ආවේ සති තුනක නිවාඩුවකට. දැන් මේ ගෙවී යන්නේ එහි අවසාන දවස් කිහිපය. තරමක අසනීප තත්ත්වයකින් හිටපු නිසා වැඩිය ගමන් බිමන් ගියෙත් නැහැ. ඒත් කරගන්න බැරි වුණු අතපසු වුණු වැඩ ටික නම් කරගත්තා.ඔබ රටවල් දෙකකම තානාපතිවරයා ලෙසයි කටයුතු කරන්නේ...“ජර්මනිය සහ ස්විස්ටර්ලන්තය කියන රටවල් දෙකටම සේවය කරන්න මට සිදුවෙලා තිබෙනවා.බොහොම කාර්ය බහුල රැකියාවක් වුණත් මං ඉන් ලබන්නේ අපමණ තෘප්තියක්. ජර්මනිය කියන්නේ ලෝකයේ ආර්ථිකය අතින් ඉතාමත් ඉහළ තැනෙක වැජඹෙන රටක්. එවැනි රටක වැඩකරන්න ලැබීමට ජීවිතේ ලැබිය හැකි විරල අත්දැකීමක්. මේ අවස්ථාව ලබාදුන් ගරු ජනාධිපතිතුමාට මා බෙහෙවින් ස්තූතිවන්ත විය යුතුයි. මං මේ රස්සාව කරන්නේ බොහොම ආදරෙන්. කැපවීමෙන්. ඒ නිසා මේ රැකියාවේ වෙහෙස බොහොම තෘප්තිකර වෙහෙසක් ලෙසයි මා විඳින්නේ.”ඒත් ඔබ මේ රටේ සිටි සක්‍රිය කලාකරුවෙක්. දුක නැද්ද ඒ ගැන...“ජර්මනියෙ හිටියා කියලා ලංකාවේත් ඈත් වූ වගක් මට දැනෙන්නෑ. මොකද ලංකාව එක්ක සම්බන්ධවෙලා බොහෝ දේවල් ක්‍රියාත්මක කරන නිසා.මොනවද ඒ...“හොඳම අත්දැකීම තමයි පසුගිය වසරේ ජර්මනියේ පැවැත්වූ ‘කානිවල් ඔෆ් කල්චර්ස්’ වැඩසටහනට සහභාගි වෙලා ලබාගත් ජයග්‍රහණය. බර්ලිනයේ ශ්‍රී ලංකා සංගමයේ නායකත්වයෙන් සහ තානාපති කාර්යාලයේ දායකත්වයෙන් විශාල වියදමක් දරලා චන්න - උපුලි ප්‍රමුඛ නර්තන කණ්ඩායමක් ගෙන්වලා මේ සංස්කෘතික උලෙළට අපේ රටේ නියෝජනය කරන්න අවස්ථාව දුන්නා.ජර්මනියේ බර්ලින් නුවර සෑම වසරකම පැවැත්වෙන මේ උලෙළ, යුරෝපයේ තිබෙන ලොකුම සංස්කෘතික සැණකෙළිය කියන්න පුළුවනි. 2007 න් පසුව. 2012 දී තමයි ශ්‍රී ලංකාව මේ උත්සවයට සහභාගි වුණේ.”“රටවල් 99 ක් සහභාගි වූ මේ උලෙළ නැරඹීමට මිලියනයක පමණ සෙනඟක් රැස්වුණා. වීදි පුරා පැය 10 ක් සංචාරය කරමින් රඟමින් - වයමින් යන මේ පෙරහරක් වැනි සංස්කෘතික උලෙළ ලෝකයේ ප්‍රධාන රූපවාහිනි නාළිකා කිහිපයකින් ම සජීවී ලෙස විකාශය කළා.”“රටවල් 99 ම පරදා ශ්‍රී ලංකාවයි පළමු තැනට ආවේ අපේ රටට විශාල ප්‍රසිද්ධියක් ළඟා කරමින්. උඩරට - පහතරට අපේ දේශීය සංස්කෘතිය කියාපාන මේ විචිත්‍රවත් නැටුම් කලාව පිළිබඳ බොහෝ රටවල් ප්‍රශංසා මුඛයෙන් කතා කළා.ජාත්‍යන්තර මාධ්‍ය ආයතන කිහිපයක් සමඟම සබඳතා ගොඩනඟාගන්න මේ හරහා අපට අවස්ථාව ලැබුණා. අපේ රූපවාහිනි මාධ්‍ය කලාවට විශාල අත්දැකීම් ලබාගන්න ඉදිරියේ දී මේ හරහා අපට පුළුවන් වේවි.”“ඒ වගේ ම ශ්‍රී ලංකා රූපවාහිනියේ දක්ෂ ඡායාරූප ශිල්පියකු වන අතුල දිසානායකගේ Image of Sri Lanka  ඡායාරූප ප්‍රදර්ශනයත්, ශ්‍රී ලංකා තානාපති කාර්යාලය හරහා ජර්මනියට ලබාදෙන අපූරු අත්දැකීමක් වේවි. ශ්‍රී ලංකාවේ සොබා සොඳුරු රුව ගුණ වගේ ම සංචාරකයන්ගේ ඇහැ යන බොහෝ ස්ථාන පිළිබඳ, මේ ඡායාරූප ප්‍රදර්ශනය හරහා ජර්මනියට කියන්න පුළුවන් වේවි...”සිනමාව සම්බන්ධයෙනුත් ඔබ යමක් කරන්න සූදානම්...“සිනමාව සම්බන්ධයෙන්, ලබන වසර තමයි ජර්මනිය හා තානාපති සම්බන්ධකම් අරඹා 60 වැනි වසර සපුරන්නේ. ඒ වෙනුවෙන් බර්ලීනය පුරා උත්සව රැසක් ක්‍රියාත්මක කරන්න කටයුතු සූදානම් කරනවා. සිනමාව පැත්තෙන්, මේ වනවිටත් ජර්මනියේ ‘Weld Film’  ආයතනය සමඟ සාකච්ඡා කරනවා, ලංකාවේ චිත්‍රපට මෙහෙ ගෙනැත් පෙන්වන්නට.ඒ වගේ ම ජර්මනියේ විශාල ම කෞතුකාගාරය වන ‘ඩාලමි මියුසියම්’ හි ‘ඉමේජ් ඔෆ් ශ්‍රී ලංකා’ නමින් ප්‍රදර්ශනයක් පැවැත්වීමටත් නියමිතයි. එය ශ්‍රී ලංකාවේ අතීත ශ්‍රී විභූතිය කියාපාන ඡායාරූප ප්‍රදර්ශනයක්. විශාල සෙනඟක් නිබඳ යනෙන මේ ‘ඩාලම්’ මියුසියම් එකේ අපේ රට පිළිබඳ කියැවෙන වටිනා චිත්‍ර එකතුවකුත් තිබෙනවා. එවැනි පසුබිමක මෙවැනි ප්‍රදර්ශනයක් පවත්වන්නට ලැබිම සුවිශේෂී අවස්ථාවක්.”තානාපති කටයුතුවලින් ඔබ්බට ගිහින් ශ්‍රී ලාංකේය පුවත් ජර්මනියට ගෙනෙන්නත් ඔබ උත්සුක වනවා.“මාධ්‍ය සමඟ සබඳතාව මට කිසිදා අත් හරින්නට බැහැ. මොකද මාත් මාධ්‍යකරුවකුව සිටි නිසා. තානාපති කාර්යාලයේ නිල වෙබ් අඩවිය නවීකරණය කොට, ශ්‍රී ලංකාවේ ප්‍රවෘත්ති, කලා තොරතුරු, රූපවාහිනි සහ ගුවන් විදුලි වැඩසටහන්, සංචාරක ව්‍යාපාරය දිරිමත් හා ප්‍රවර්ධනය කළ හැකි තොරතුරු පිළිබඳ නිබඳ යාවත් කාලීන කිරීම් සිදුවනවා. මොකද තානාපති කාර්යාලයේ නිල වෙබ් අඩවිය, ජර්මනියේ බොහෝ පිරිසක් නරඹනවා.”“ඊට අමතරව ජර්මනියේ අති දැවැන්ත රූපවාහිනි චැනලය වන ARDTV සමඟ එක්වී එහි විකාශය කිරීමට ශ්‍රී ලංකාව පිළිබඳ වාර්තාමය වැඩසටහන් රූගත කිරීමත් ඇරැඹුවා. මේ වනවිටත් එහි කණ්ඩායමක් ශ්‍රී ලංකාවට පැමිණ ශ්‍රී ලංකාවේ විස්මිත ආයුර්වේද වෛද්‍ය විද්‍යාව පිළිබඳ විනාඩි 45 ක වැඩසටහනක් නිර්මාණය කොට අවසන්. එහි රඟපෑවේ ජර්මනියේ අතිශය ජනප්‍රිය නිළියක්. ඒ සඳහා ඒ රටෙන් දැනටමත් ලැබෙන්නේ බොහොම ඉහළ ප්‍රතිචාරයක්. දැන් ඒ කණ්ඩායම නැවතත් ලංකාවට පැමිණ සිටින්නේ. මෙවර ඔවුන් නිර්මාණය කරන්නේ ‘ජෙෆ්රි බාවා’ ගේ ලෝක ප්‍රකට ගෘහ නිර්මාණ ශිල්පය ගැනයි. බාවා උයන ඇතුළු ඔහු නිර්මාණය කළ අති සුවිශේෂී සංචාරක හෝටල් නිවාඩු නිකේතන ආදි අති සුන්දර තැන් මේ කණ්ඩායම ඔවුන්ගේ වාර්තාමය වැඩසටහනට ඇතුළත් කරනවා. ARDTV හරහා ලොවටම විකාශය වන මේ වාර්තාමය වැඩසටහන් මගින් ශ්‍රී ලංකාවට විශාල සෙතක් සැලසේවි.මේ කියූ දේවල් කිහිපයට අමතරව තව බොහෝ දෑ මගේ රට වෙනුවෙන් කරන්න මම සූදානම්.”“ඒ වගේ ම ජර්මනියේ අතිශය ජනප්‍රිය පුවත්පත් 15 ක, අපේ රටේ සිංහරාජ වැසි වනාන්තරය පිළිබඳ ලිපි පළ වූවා. තවත් සංචාරක සඟරා සමඟ සාකච්ඡා කොට අපේ රටේ සොඳුරු තැන් පිළිබඳ ලිපි පළ කිරීමට කටයුතු කරනවා. මේ වනවිටත් ජර්මනියට හා ජර්මනිය හරහා ලෝකයට ශ්‍රී ලංකාව පිළිබඳ හොඳ චිත්‍රයක් ලබා දෙන්න මට පුළුවන් වුණා. ඒ ගැන මට සතුටුයි. මේ තනතුරේ ඉන්න තාක් මං ඒ කටයුත්ත තවදුරටත් හැකි උපරිමයෙන් ඉටු කරනවා.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=av13011310</link>
    <topic>යාත්‍රා</topic>
    <author>තුෂාරි</author>
    <content>යාත්‍රාඅපේ රටේ සිටින ප්‍රවීණ ගායිකාවක් තමයි ඇන්ජලීන් ගුණතිලක. බොහෝ කලකට පසු ඇයගේම ප්‍රසංගයක් පවත්වන්නට සූදානම් වන බව පසුගිය දින කිහිපයේ දී පුවත්පත්වල පළවුණා. නමුත් මේ ප්‍රසංගය කල්ගොස් ඇති බවයි ඇන්ජලීන් අපට පැවසුවේ. “ප්‍රසංගය පැවැත්වෙන්නේ පෙබරවාරි 09 වැනිදා ප.ව. 6.30ට නෙළුම් පොකුණ රඟහලේදියි. ප්‍රසංගයේ නමත් ‘ඇන්ජලින් ලයිව් ඉන් කොන්සර්ට්’ කියලා වෙනස් කළා යැයි ඇන්ජලින් පැවසුවා.එළිඹුණු නව වසරේ කලා කටයුතු ඇරැඹීමට අපේ ප්‍රවීණ කලාකරුවෙක් මහසීනට අඳින්නට සූදානම් වන බව අපිට දැනගන්නට ලැබුණා. මහසෝනෙක් වෙන්න කවුද අකැමැති? හැමදාමත් අලුත් නැවුම් දේ සහෘද රසිකයන්ට සමීප කරන්නට උත්සාහ දරන ප්‍රවීණ රංගන ශිල්පී ජැක්සන් ඇන්තනී තමයි මේ විදිහට මහසෝනෙක් වෙන්න හදන්නෙ. මේ ගැන අපි ඔහු ගෙන් විමසා බැලුවා.“මේ නව වසරේ හා හා පුරා කියලා මම මහසෝනට ඇඳල මගේ කලාකටයුතු අරඹනවා. ඒ මහාචාර්ය ආරියරත්න ඇතුගලයන්ගේ ‘මහසමයම’ වේදිකා නාට්‍යය හරහා. එහි මම මහසෝනාගේ චරිතය රඟදක්වනවා. ප්‍රේක්ෂක ජනතාවගේ කතාබහට ලක්වන වේදිකා නාට්‍යයක් ලෙස මම මෙය දකිනවා.”ගීත ක්ෂේත්‍රයේ නමක් දිනූ ප්‍රවීණ ගායකයෙක් තමයි ඇනස්ලි මාලේවන. ඇනස්ලි ඔහුගේ ‘Stars of Seventies’  ප්‍රසංගය මේ නව වසරේ දීත් පවත්වන්නට සූදානම් වන බව අපිට දැනගන්නට ලැබුණා. මේ ගැන අපි ඔහුගෙන් විමසා බැලුවා.“මම නිර්මාණය කළ ‘හැත්තෑවේ තරු’ හෙවත් ‘ස්ටාර් ඔෆ් සෙවන්ටීස්’ ප්‍රසංගය ලබන 19 වැනිදා සවස 7.00 ට මියුසියස් විද්‍යාලයේ දී පවත්වන්නට සූදානම් වෙනවා. මම මේ ප්‍රසංගය ආරම්භ කළේ 1997 දී. ඒ කාලවකවානුවේ දී ලංකාවේ 70 ව දශකයේ දී ජනප්‍රිය වූ ගීත පිළිබඳ මතකය යම් තරමකට රසිකයන්ගෙන් දුරස්වී තිබුණා. යළිත් මේ ගීත රසිකයන් අතරට ගෙන ඒමේ වුවමනාව මට තිබුණා.”එනිසා මේ ප්‍රසංගයත් මම සංවිධානය කළා. ඒ අරමුණ ඉතා සාර්ථකව ඉටු කරගන්නට මට පුළුවන් වුණා. ඒ අනුව මෙහි නවතම ප්‍රසංගය ශාන්ත පීතර විද්‍යාලයට ආධාර පිණිස පැවැත්වෙනවා. මේ සඳහා මා සමඟ ප්‍රවීණ ගායක ගායිකාවන් දස දෙනෙක් සහභාගි වෙනවා. මේ අය මේ රටේ ජනප්‍රිය සංගීත කණ්ඩයම්වල ගී ගැයූ ප්‍රවීණයන් පිරිසක් ද වෙනවා.පසුගියදා නිමාවට පත් වුණු ‘රිදී රැයක්’ ප්‍රසංගය ඔස්සේ ලංකාවේ ජනප්‍රියතම රංගන ශිල්පියෙක් වන අර්ජුන් කමලනාත්ගේ නර්තනයන්, රංගනයන් අපි දුටුවේ නැහැ. වසර කීපයක් පුරාම ‘රිදී රැයක්’ ඔස්සේ නර්තනයෙන්, රංගනයෙන් රසික සිත් වසඟයට පත් කළ අර්ජුන් මෙවර ‘රිදී රැයක්’ ප්‍රසංගයට සහභාගි නොවී සිටීම ගැන ප්‍රේක්ෂකයන්ගේ සිත් තුළ යම් කුකුසක් මතුවී තිබුණා. මේ ගැන අර්ජුන් ගෙන් ම විමසා බලන්නට අපි කටයුතු කළා.“2008 වසරෙන් පසුව මම ‘රිදී රැයක්’ ප්‍රසංගවලට සහභාගි වුණේ නැහැ. ‘රිදී රැයක්’ එක දෙක තුන කියන ප්‍රසංගවලට නර්තනයෙන් රංගනයෙන් මම දායක වුණා. එය මගේ ජීවිතයේ කොටසක් කියලා හිතාගෙන හදවතින් ම ඒ සඳහා සෑහෙන කැපවීමකින් යුතුව පුහුණු වෙලා ඒ කටයුතු ඉටු කළා. නමුත් ඒ විදිහට ආපු රිදී රැයක් ප්‍රසංගය වෙනස් විය යුතු කාලෙ ඒ විදිහට වෙනස් වුණේ නැහැ. එහි සංකල්පය, අන්තර් ගතය වෙනස් විය යුතුව තිබුණා. එක පාරක් එහි සංවිධායක මණ්ඩලය අපිට කිව්වා රිදී රැයක් ප්‍රසංගය ගැන යෝජනා අදහස් ලබා දෙන්න කියලා. ඉතින් මම මගේ අදහස් යෝජනා ඒ අයට ලබා දුන්නා.”“ඒ අදහස් යෝජනා දීපු දවසෙ ඉඳල මට රිදී රැයක් ප්‍රසංගය සඳහා ආරාධනාවක් නැහැ. මම හිතන්නේ මගේ අදහස් යෝජනාවලට එහි කළමනාකාරිත්වය අකමැති වෙන්න ඇති. රිදී රැයක් ප්‍රසංගය පැවැත්වෙන හැම වසරකම අන්තිම වෙනකොට මගෙන් මගේ රසිකයන් පන්සීයක්, හය සියයක ප්‍රමාණයක් අහනවා. රිදී රැයක් ඉන්නවද ඇයි නැත්තේ කියලා. මට මේකට උත්තර දීලා ඇති වෙලා තියෙන්නේ. මම දකින විදිහට දැන් ඒ ප්‍රසංගයේ මුල් කාලයේ තිබුණු ගුණාත්මක භාවය අද රිදී රැයක් තුළ පේනව අඩුයි. ඒ සඳහා දායක වන අපේ ප්‍රවීණ නළු නිළියන්ට සමහරක් පිරිස් කරන විවේචන ඇසුවාම අපිට හරියට දුක හිතෙනවා.”නිරෝෂා විරාජිනී මේ දවස්වල හරිම කාර්ය බහුලයි. ඇගේ කාලය වැඩි වශයෙන් වැය වෙන්නේ ගීත ක්ෂේත්‍රයට පා තබන නවකයන් වෙනුවෙන් ගුරුහරුකම් ලබා දීමටයි. ඇගේ සංගීත පාසල Beats of Heart  හරහා ඇය තම දැනුම බෙදාහදා දෙනවා. ඒ වගේ ම මේ හරහා සංගීත ගුරුවරියක ලෙස කටයුතු කරන නිරෝෂා විනිසුරුවරියක ලෙසත් සිරස සුපර් ස්ටාර් වැඩසටහන හරහා අපිට සමීප වෙනවා.“මගේ නවතම ගීත දෙකක් රිලීස් කළා. හුඟක් හොඳ ප්‍රතිචාර ලැබෙනවා. ඒ වගේ ම ඒ ගීත සඳහා රූප රචනා කිරීමේ බලාපොරොත්තුවකුත් තිබෙනවා. මගෙන් ඉගෙන ගන්නා දරුවන් අතර ගෙවන ජීවිතය හරිම සුන්දරයි. ඒ හරහා හුඟාක් අත්දැකීම් ලබා ගන්න පුළුවන්. මම ක්ෂේත්‍රයට පිවිසෙන කාලවකවානුවේ දී මට ළඟා කරගන්න බැරිවුණු දේවල් ඒ දරුවන්ට ලබා දෙන්න මම උත්සාහ දරනවා.”තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=av13011311</link>
    <topic>‘සු.මිගෙන් අහන්න’</topic>
    <author/>
    <content>‘සු.මිගෙන් අහන්න’‘පේ‍්‍රමයෙන් මනරංජිත වේ’ ගීතයකිතුනු ගීතයක තනුවක් ද?මාතලේ ධර්මා ඒකනායකප්‍රශ්නය - කිසියම් ලේඛකයකුගේ රචනා ශෛලිය වෙනස් කිරීමට පුවත්පතකට (එහි උප කර්තෘවරයකුට) බලයක් තිබේ ද?පිළිතුර - කිසිම බලයක් නැහැ. එසේ කිරීම සදාචාර විරෝධියි. උප කර්තෘවරයා කළ යුත්තේ භාෂාව නිවැරැදි කිරීම, අනවශ්‍ය කොටස් කපා දැමීම, ලිපියට සුදුසු ශීර්ෂ පාඨයක් යෙදීම පමණයි. අදාළ ලිපියට එක අකුරක්වත් අලුතින් එකතු කිරීමක් ඔහු නොකළ යුතුයි. එවිට වන්නේ ලිපිය කිසියම් ආකාරයකට විකෘති වීමක්.ගාල්ලේ විජිත හේරත්ප්‍රශ්නය - සුසිල් පේ‍්‍රමරත්න හා ඉන්ද්‍රානි විජේබණ්ඩාර ගායනා කරන ‘සොම්නස හෝ සන්තාපය හමුවේ සිහිවේ සිහිවේ අම්මා’ ගීතයේ පද රචනය කාගේ ද?පිළිතුර - සරත් විමලවීරගේමත්තුමගල ආරියසේන කැකුලාවලප්‍රශ්නය - අපේ රටේ පුවත්පත්, සන්ත්‍රාසනීය පුවත් පමණට වඩා පළ කරන්නේ මෙරට තුළ දියුණු රහස් පරීක්ෂක කතා හෝ මාරක කතා සාහිත්‍යයක් නැති නිසා බව එක් විද්වතකු පෙන්වා දී තිබෙනවා. එය සත්‍යයක් ද?පිළිතුර - එය සත්‍යයක් යැයි පිළිගන්න පුළුවන්.හබරාදූවේ ගාමා ගාමිණි සුබසිංහප්‍රශ්නය - ඉන්දීය මහා නළු දිලිප් කුමාර් ලංකාවට පැමිණියේ ඔහු රඟපෑ චිත්‍රපටයක ප්‍රදර්ශන උත්සවයකට ද?පිළිතුර - ඔව්. ඒ චිත්‍රපටය තමා ‘කොහිනූර්’.ඉහළ තල්දූවේ ආනන්ද වික්‍රමආරච්චිප්‍රශ්නය - ‘ප්‍රවේසම් වන්න’ චිත්‍රපටයට ඉන්ද්‍රානී විජේබණ්ඩාර ගැයු ‘හොඳ හොඳ ළමයින් අපි වාගේ’ ගීතයේ පද රචකයා කවුද?පිළිතුර - විල්ෆ‍්‍රඩ් සිල්වා.කොස්ගම ආරියරත්න ජයසුන්දරප්‍රශ්නය - මහාචාර්ය සරච්චන්ද්‍රයන්ගේ ‘මනමෙ’ නාටකයේ එන ‘පේ‍්‍රමයෙන් මන රංජිතවේ’ ගීතයේ තනුව කිතුනු ගීතිකාවක් යැයි කියන්නේ ඇත්ත ද?පිළිතුර - ඔව්. එය ජාකෝමේ ගොන්සාල්වේස් පියතුමාගේ ‘ආරම්බෙන් පෙර නිර්මිත මනු ලොව‘ නම් වූ ප්‍රබන්ධයේ තනුවක්.මීගමු මහහුණුපිටියේ යොහාන් කුමාර් ද සිල්වාප්‍රශ්නය - ප්‍රථම ෆිල්ම් ෆෙයාර් සම්මාන උලෙළේ හොඳම චිත්‍රපටය හා හොඳම අධ්‍යක්ෂ කවුද?පිළිතුර - හොඳම චිත්‍රපටය ‘දෝ බිගා සමින්.’ හොඳම අධ්‍යක්ෂ එය අධ්‍යක්ෂණය කළ බිමල් රෝයි.ගොරකානේ පීටර් කැකුණවලප්‍රශ්නය - ‘කාබුලිවාලා’ චිත්‍රපටය ගැන යමක් කියන්න?පිළිතුර - රවින්ද්‍රනාත් තාගෝර්ගේ ‘කාබුලිවාලා’ කතාව ඇසුරෙන් හින්දියෙන් හා බෙංගාලි බසින් චිත්‍රපට දෙකක් නිර්මාණය වී තිබෙනවා. හින්දි චිත්‍රපටය අධ්‍යක්ෂණය කළේ හේමෙන් ගුප්ත. බාල්රාජ් සහ්නි එහි ප්‍රධාන චරිතය රඟපෑවා. බෙංගාලි චිත්‍රපටය අධ්‍යක්ෂණය කළේ තපාන් සිංහ්.ගල්කිස්සේ නදී කරුණාරත්නප්‍රශ්නය - ‘රේඛාව‘ චිත්‍රපටයේ පෙම්වතා ලෙස රඟපාන නළුවා කවුද?පිළිතුර - ආනන්ද වීරකෝන්මේ සතියේ පහත නම් සඳහන් අයත් ප්‍රශ්න එවා තිබුණා. කුලියපිටියේ ජයසේන අතපත්තු, කපිල ජයවිලාල් හේරත්, කොටුගොඩ සුනිල් චන්ද්‍රසේකර, බේරුවල එල්. චන්ද්‍රසිරි පීරිස්, රදාවානේ එම්. ධර්මසේන, වයඹ විශ්ව විද්‍යාලයේ චන්දිම බණ්ඩාර, වේයන්ගොඩ පී. බී. රත්නායක, මීගමු කට්ටුවේ එම්. ඩී. විල්ෆ‍්‍රඩ්, හල්කඳවිල සරත් කරුණාරත්න, කෑගල්ලේ රණවීර ලියනගේ, හාරිස්පත්තුවේ ආර්. ජී. ධර්මසේන, කන්දෙගෙදර කිත්සිරි ගුණසේන, කඩවත නිසල් පණ්ඩුක.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=av13011312</link>
    <topic>ආදරයේ කුමරිය සුජාත දියණිය ලී යන්ග් ඒ</topic>
    <author>කුමාර සිරිවර්ධන</author>
    <content>ආදරයේ කුමරිය සුජාත දියණිය ලී යන්ග් ඒදැන් මෙරට රූපවාහිනී ප්‍රේක්ෂකයන් අතර උන්මාදයක් පැතිර ගිහින්. සැවොම දකුණු කොරියානු මාලා ටෙලි නාටකයක් වූ ‘සුජාත දියණී’ නරඹනවා පමණක් නොවෙයි, එහි ප්‍රධාන චරිතය වූ ‘චංගුමී’ට බෙහෙවින් ආදරය කරනවා. බොහෝ දෙනාට ඇය තම සොහොයුරියක, මිතුරියක, දියණියක තරම් සමීපයි. මේ චංගුමී චරිතයට පණ පෙවූ හොඳම නිළිය ලෙස ජාත්‍යන්තර සම්මාන පවා දිනූ ලී යන්ග් ඒ ගැන තොරතුරයි.ගහ කොළ මල් ගල් ගැසී බලා සිටිනවා යුක්තිය යුතුකම් සොයා ඇය පියඹනවා සුජාත දියණියක් ඔබත් මේ බිම උපදී සැඟව සිනාසෙනු මැන හසරැල්ලද තහනම්මේ තේමා ගීතය අද මෙරට රූපවාහිනී ප්‍රේක්ෂකයන්ට ඉතා හුරු පුරුදු වූවක්. සංගීත රුව සමඟ තේමා ගීය විකාශනය වීම ඇරඹෙද්දීම වයස් බේදයකින් තොරව බාල තරුණ මහලු සැවොම නිවෙස්වල ආලින්දයට රොක්ව රූපවාහිනී යන්ත්‍ර වටා අසුන් ගන්නේ සුන්දර චංගුමී පිළිබඳ කතාව රැගත් දකුණු කොරියානු මාලා ටෙලි නාටකයකට සිංහල දෙබස් කවා නිමවා ඇති ’සුජාත දියණී’ දැකගන්න.සමකාලීනව මෙරට වඩාත් ජනප්‍රියම රූපවාහිනී වැඩ සටහන, මාලා ටෙලි නාටකය ‘සුජාත දියණී’ කීම වරදක් නොවෙයි. එහි ජනප්‍රියත්වයට කුතුහලය හා ගැටුම් පිරීගත් කතා පුවත වගේම චංගුමී ගේ චරිතයට පණ පොවන නිළියගේ රංගන විලාසය හා රූමත් බවත් හේතුවී තිබෙනවා. ඇත්තටම කවුද මේ චංගුමී?චංගුමී චරිතයට පණ පොවන නිළිය ලී යන්ග් ඒ. 1971 ජනවාරි 31 දා දකුණු කොරියාවේ සියෝල් නුවර දී උපන්නියක්. මේ මස අගදී ඇය සමරන්නේ තමන්නේ 42වැනි උපන් දිනය. 1991 දී ලී යන්ග් රූපවාහිනී ක්‍ෂේත්‍රයට එක්වූයේ වෙළෙඳ දැන්වීම් නිරූපිකාවක විදියට. පසුව ඇය රූපවාහිනී ටෙලිනාට්‍ය රංගන ශිල්පිනියක හැටියට ද කටයුතු කිරීම ඇරඹුවා.හව්’ස් යුවර් හස්බන්ඩ් (1993) තමයි ඇය රඟපෑ පළමු කොරියානු ටෙලි නාට්‍යය. ‘ඩෑෂ්’ (1994), ‘අස්ප්හෝල්ට් මෑන්’ (1995), ‘ලව් ඇන්ඩ් මැරේජ්’ (1995) වගේ ටෙලි නාට්‍ය හරහා ඇය දකුණු කොරියාව පුරා රූපවාහිනී නිළියක ලෙස ජනප්‍රිය වුණා. ඒ නිසාම ඇයට එරට සිනමාවේ දොරටු ද විවෘත වුණා. ‘ඉන්ෂල් ලාහ්’ (1996) තමයි ඇය රඟපෑ පළමු චිත්‍රපටය. ‘ෆස්ට් කිස්’ (1999) ‘ජොයින්ට් සෙකියුරිටි ඒරියා’ (2000) ‘ලාස්ට් ප්‍රසන්ට්’ (2001) ‘වන් ෆයින් ස්ප්‍රිංග් ඩේ’ (2001) හා ‘සිම්පති ෆො ලේඩි වෙන්ජියන්ස්’ (2005) තමයි ඇය එතෙක් මෙතෙක් රඟපෑ සිනමා පට හැටියට හැඳින්වෙන්නේ.ජර්මන් භාෂාව සහ සාහිත්‍යය පිළිබඳ උපාධිධාරිනියක හා ජනසන්නිවේදනය පිළිබඳ ශාස්ත්‍රපති උපාධිධාරිනියක වන ඇය දකුණු කොරියාවෙන් පිටත ලොව පුරා රටවල් සෑහෙන සංඛ්‍යාවක ජනප්‍රියත්වය ලැබුවේ 2003 දී දකුණු කොරියාවේ එම්.බී.සී. රූපවාහිනී සමාගම නිෂ්පාදනය කළ ලී බ්යුන්ග් හූන් ගේ අධ්‍යක්ෂණයක් වූ ‘ටේ ඡැන්ග්-ගෙයුම්’ නැතහොත් ‘සුජාත දියණී’ මාලා ටෙලි නාටකයත් සමඟ. ‘ටේ ඡැන්ග්-ගෙයුම්’ යන්නෙහි අරුත ‘ශ්‍රේෂ්ඨ ඡැන්ග්-ගෙයුම්’ යන්නයි. මෙරට ප්‍රේක්ෂකයන්ගේ පහසුවට ‘ඡැන්ග්-ගෙයුම්’ යන්න ‘චංගුමී’ වී තිබෙනවා. ඇමෙරිකාව ප්‍රමුඛ බටහිර රටවල මේ මාලා ටෙලිනාටකය විකාශය වී තිබෙන්නේ ‘ජුවෙල් ඉන් ද පැලස්’ (මාලිගයේ මැණික) යන නමින්.ඇමෙරිකානු ඩොලර් ලක්ෂ 150ක වියදමකින් තැනූ මෙම මාලා ටෙලි නාටකය චීනය, තායිවානය, හොංකොං, මලයාසියාව, සිංගප්පූරුව, ජපානය, බෘනායි, ඉන්දියාව, ඉන්දුනීසියාව, පිලිපීනය, තායිලන්තය හා වියට්නාමය වැනි ආසියානු රටවලත්, ඕස්ට්‍රේලියාව, බ්‍රිතාන්‍ය, ස්වීඩනය, රුසියාව, ඉරානය, සෞදි අරාබිය, තුර්කිය, පේරු, කොලොම්බියාව, ඊජිප්තුව, රුමේනියාව, කැනඩාව, ඇමෙරිකාව, හංගේරියාව, ඊශ්‍රායලය හා නවසීලන්තය වැනි රටවල ද විවිධ රූපවාහිනී සේවා ඔස්සේ විකාශය වී තිබනෙවා. එසේ විදෙස් රටවල විකාශය වෙමින් එම ටෙලි නාටකය ඉපැයූ ආදායම ඇමෙරිකානු ඩොලර් ලක්ෂ 400ක් පමණ වනවා.චංගුමී චරිතයට පණ පෙවූ ලී යන්ග් ජාත්‍යන්තර සම්මානයට ද පාත්‍ර වූ සිනමා නිළියක වග සමහර විට ඔබ නොදන්නවා ඇති. කැට්ලුන්යා ජාත්‍යන්තර සිනමා උලෙළේදීත් සිනෙමැනිලා ජාත්‍යන්තර සිනමා සම්මාන උලෙළේදීත් ඇය හොඳම නිළිය ලෙස සම්මානයට පාත්‍ර වී ඇත්තේ ‘සිම්පති ෆො ලේඩි වෙන්ජියන්ස්’ චිත්‍රපටයේ රඟපෑම වෙනුවෙන්. ඒ හැර ඇය දකුණු කොරියාවේ පැවැත්වෙන පූසාන් ජාත්‍යන්තර සිනමා උලෙළේ දී ‘වන් ෆයින් ස්ප්‍රිං ඩේ’ චිත්‍රපටයේ රඟපෑම වෙනුවෙන් විචාරක සම්මානය දිනා තිබෙනවා.දකුණු කොරියාවේ පැවැති රූපවාහිනී සම්මාන උලෙළයන්හිදී ඇය හොඳම නැඟී එන නිළිය ලෙස 1994 දීත් ජනපි‍්‍රයම නිළිය ලෙස 1995 සහ 1999 වසරවලදීත් හොඳම නිළිය ලෙස 1996 හා 1998 යන වසරවලදීත් සම්මාන දිනා තිබෙනවා.ලී යන්ග් ප්‍රධාන චරිතය රගපෑ මේ ඡැන්ග් ගෙයුම් මාලා ටෙලි නාටකය දකුණු කොරියාවේ විකාශය වීම ආරම්භ වී ඇත්තේ 2003 සැප්තැම්බර් 15 දා. එරට රූපවාහිනී ඉතිහාසයේ වැඩිම ප්‍රේක්ෂක සංඛ්‍යාවක් නැරඹූ මාලා ටෙලි නාටකය ලෙස එය වාර්තා පිහිටුවූවා. දකුණු කොරියාවේ සමස්ත රූපවාහිනී ප්‍රේක්ෂක සංඛ්‍යාවෙන් 57.1% ‘ටේ ඡැන්ග් ගෙයුම්’ නැතිනම් ‘සුජාත දියණී’ නරඹා තිබෙනවා.”මම රංගනයට පිවිසියේ 1991 දී චොකලට් වර්ගයක් පිළිබඳ වෙළෙඳ දැන්වීමකට පෙනීසිටිමින්. ඊළඟට ටෙලි නාට්‍යවල රඟපාන අතරතුර මට දැනුණ දෙයක් තමයි රංගනය යනු හැදෑරිය යුතු විෂයයක් බව. ඉන් පස්සේ මම සියොල්හි රංගනය ඉගැන්වෙන පාසලකට ඇතුළුව රඟපෑම ගැන හැදෑරුවා” ලී යන්ග් පවසයි.චංගුමී චරිතය රඟමින් ලැබූ ජනප්‍රියත්වය නිසාම ඇයට හොංකොං, සිංගප්පූරුව, තායිවානය, චීනය, හා ජපානය යන රටවල සංචාරයට ඒ රටවලින් ආරාධනා ලැබුණා. 1997 දී ඇය ඉතියෝපියාවට ගියේ එරට සාගතයෙන් දුක් විඳින ජනතාවට සහන සලසන රාජ්‍ය නොවන සංවිධානයක තානාපතිවරියක ලෙසයි. එතැන් පටන් ඇය ලෝකයේ දුක් විඳින ජනතාවට සහන සලසනු පිණිස ක්‍රියාකාරී වූවා. 1997 දීම ඇය තාර් කාන්තාර පෙදෙසට ගියේ ඉන්දියාවේ දුක්විඳින කුලහීන ජන කොටස් පිළිබඳ රූපවාහිනී වැඩසටහනක් සඳහායි. එමෙන්ම ඇය යුනිසෙෆ් ආයතනයේ තානාපතිවරියක ලෙස ද සුබසාධක කටයුතුවල යෙදුණා. දුක්විඳින ජනතාව සමඟ එක්වෙමින් ඔවුන් අතරට යමින් තමන් ලද අත්දැකීම් ඇතුළත් කොට ඇය ලියූ ග්‍රන්ථය ‘අ මෝස්ට් ස්පෙෂල් ලව්’ නිකුත් වූයේ 2001 වසර අගදී. එම පොත අලෙවියෙන් ලැබූ සියලුම ආදායම් ඇය යෙදවූයේ පුණ්‍ය කටයුතු සඳහායි.2006 දී ලී යන්ග් තම ස්වයං චරිතාපදානය ‘යන්ග් –ඒ ‘ස’ වව්’ යන නමින් ප්‍රකාශයට පත් කළා. කොහොම වෙතත් ඇය 2009න් පසුව රූපවාහිනී හා සිනමා කැමරාවලින් මෙන්ම මාධ්‍ය වෙතින් ද ඈත්වූවා. 2009 වසරේදී ඇය හදිසියේම ප්‍රකාශ කළේ තමන් යුග දිවියට ඇතුළු වනවා කියායි.”මම මගේ වයස විසි තිස් ගණන්වල සාර්ථක ජීවිතයක් ගත කළා. සෑම චරිතයක්ම රඟපාද්දී මට දැනුණේ කන්දක් නඟිනවා වගේ. ඒ වයස් මට්ටම්වලදී මම එක කන්දක් නැඟ හමාරව තවත් කන්දක් වශයෙන් දිගින් දිගටම කඳු නැග්ගා. ඊළඟට මට සිතුණා මා විවාහ විය යුතු වයස ඇවිදින් කියා” එදින ලී යන්ග් පැවසුවා.2009 අගෝස්තු 24දා ලී යන්ග් විවාහ වුණේ ජෙයොන්ග් හෝ යන්ග් නමැති කොරියා - ඇමෙරිකා ව්‍යාපාරිකයකු සමඟ විවාහය සිදුවුණේ ඇමෙරිකාවේදී. ලී සහ ජෙයාන්ග් හමුවී තිබුණේ සරසවි අධ්‍යාපනය ලබද්දී. දීර්ඝ කාලයක් එකිනෙකාට ආදරය කිරීමෙන් පසුවයි ඔවුන් එසේ විවාහ වූයේ. 2011 පෙබරවාරි 20දා ඇය නිවුන් දරු දෙදෙනකුට උපත ලබා දුන්නා.”මම වසරක් පුරා දරු දෙදෙනාට මව්කිරි ලබා දුන්නා” දරු දෙදෙනාගේ පළමු උපන් දිනය දා ඇය මාධ්‍යයන්ට හෙළි කළා. “ගර්භණී කාලයේ දී මා ආහාරයට ගත්තේ සාම්ප්‍රදායිකව මෙන්ම පාරම්පරිකවම ගර්භණී කාන්තාවන්ට සුදුසු යැයි හැඳින්වෙන කොරියානු ආහාර. තවමත් මම මගේ දරුවන්ට දෙන්නේ මව් කිරි”පසුගිය වසරේ ජූනි මාසයේ දී ඇය තම දරු දෙදෙනා සහ සැමියා සමඟ පදිංචියට ගියේ අක්කර 180ක් විශාල වතුයායක් මධ්‍යයේ අලුතින්ම තැනුණ සුපිරි සුඛෝපභෝගී මන්දිරයකට. අතිශය සුන්දර පරිසරයක පිහිටි එම මන්දිරයේ තම දරුවන් පාසල් යවන වයස එළඹෙන තුරු විසීමයි ලී යන්ගේ ගේ අදහස.කෙසේ වෙතත් පසුගිය දෙසැම්බර් 5 දා වසර හතරකට පසු ලී යන්ග් රූපවාහිනිය හරහා ප්‍රේක්ෂකයන් අතරට පැමිණියා. ඒ ‘අවර් ස්කූල් ඉස් කොරියන් ස්ටයිල්’ නම් වැඩ සටහන් මාලාවේ පස්වැන්නට. ඇය ඊට සහභාගි වූයේ තම සැමියා සමඟින්. එය ටෙලි නාටකයක් නොවෙයි. දකුණු කොරියානු අධ්‍යාපන ක්‍රමය ගැන ජනතාව දැනුවත් කරන වැඩසටහන් පෙළක්. නැවතත් මේ සුරූපිනිය ටෙලි නාටකයකින් හෝ සිනමා පටයකින් දැකගත නොහැකි වේවිද?”මට දැන් මගේ සැමියා හා දරුවන් සමඟ ජීවිතය ගත කරන්න අවශ්‍යයි” ලී පවසන්නේ “හොඳ නිෂ්පාදනයකට ඇරැයුමක් ලැබුණොත් ඒ ගැන සලකා බලන්න මම කැමැති නැතුවා නෙවෙයි. ඒත් අද මට බෙහෙවින්ම අවශ්‍ය වී තිබෙන්නේ දරුවන් දෙදෙනාව ඉතා හොඳීන් හදන්න. වඩන්න. මට ඔවුන් දෙදෙනා තරම් වටිනා අන් කිසිවක් මේ ලෝකයේ නැහැ.”මේ වන විට ඇය සැමියා හා එක්ව කොරියානු තේ සහ සාම්ප්‍රදායික කොරියානු ළමා ආහාර ව්‍යාපාරයක් ද පවත්වා ගෙන යනවා. නැවතත් ඇය පුංචි තිරයෙන් හෝ රිදී තිරයෙන් දැකගන්න ලැබේවිද යන්න අවිනිශ්චිතයි.එහෙත් ආදරයේ කුමරිය ද, සතුට ද, සුසුම ද වූ මේ පොළෝ තලේ උපන් සුජාත දියණිය චංගුමී ගේ චරිතයට පණදුන් ලී යන්ග් පිළිබඳ මතකය ලොව පුරා රූපවාහිනී ප්‍රේක්ෂකයන් බහුතරයකගේ සිත්හි තවත් සෑහෙන කාලයක් රැඳී තියේවි.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=av13011313</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමලෝක විනාසයක් වෙනව කියල අල්ලෙ පැළවෙන බොරු අනාවැකි කියපු රටේ ලෝකෙ හැමෝම සයිලන්ස් කරල ටුවෙන්ටි තර්ටීන්, 20/13 ආවෙ වෙනද වගේම කන් පුපුරන්න ඇහිච්ච රතිඤ්ඤ සද්දත් එක්ක. ඒ එක්කම තිස් එක්වැනිදා රෑ නවය දහය විතර ඉඳල පහුවැනිදා දවල් කාලෙ වෙනකල් විජේ මල්ලිගෙ මොබයිල් එකට කිසිම බ්‍රේක් එකක් නැතුව විනාඩියෙන් විනාඩියට ආපු එස්.එම්.එස්. ටික දැක්කම නම්, විජේ මල්ලිට හිතුනෙ ලෝක විනාසෙ ඇත්තටම ආව නම් කොච්චර හොඳද කියලයි. මට වගේම ඔයගොල්ලන්ගෙ මොබයිල්ස්වලටත් මේ සන්තෑසියම වෙච්ච වග මම දන්නවා.මොනවද මේ එස්.එම්.එස්.? අලුත් අවුරුද්දට විෂ් කරලා ලියපු බොරු පච හෑලි. ටයි මහත්තයට එහෙම මේව අහුවුණා නම් ෂුවර් එකටම කියාවි අය්යෝ සිරිසේන මොනවද මේ ලාමක ටිං ටිං වැඩ කියලා. මතක්කරල බලන්නකො ඔය නිව් ඉයර් එස්.එම්.එස්. විෂස් මොනවද කියලා. අලුත් අවුරුද්දට කරන සුබ පැතුම් ඇරෙන්න අනිත් ඔක්කොම ජාති ඒ මෙසේජස්වල තිබුණෙ නැද්ද කියලයි විජේ මල්ලි අහන්නෙ. මහා පතරංග ජාතක බොරු සුබපැතුම්, ඊළඟට කවි, එතකොට බණ පිරිත් ඊළඟට ප්‍රහේලිකා. එතකොට කාටවත් තේරුම් ගන්න බැරි සිංග්රිස්, එච්චරක්ද ඔය ඇබ්ස්ට්‍රෑක්ට් චිත්‍ර, ෂිහ් කියල වැඩක් නෑ.’H’ යන්නෙන් හදවත්ලු. ’A’ යන්නෙන් ආදරෙන්ලු. ’P’ යන්නෙන් පුරවාලනලු. ආපසු ’P’ යන්නෙන් ප්‍රීතිමත්ලු. Y යන්නෙන් යහපත්ලු. ඒ Happy කෑල්ල. එතකොට N නිරෝගී. E ඉසුරුමත්. W වාසනාවන්ත. Y යස ඉසුරු පිරි. E එකමුතු.A අලුත් වසරකට R රුවන් ආසිරිලු.New Yearකෑල්ලටමේ ටික. මොන ජෝක් එකක්ද මේ?විජේ මල්ලිට නම් මල පනිනවා අංශක එකසිය අනූ ගාණට මේ ජාතියෙ ගොන්පාට් දැක්කම. මොන මනුස්සයට ද වෙලාව තියෙන්නෙ මේ පච ප්‍රහේලිකා තෝර තෝර කියවන්න. අනෙක මොනවද මේ ප්‍රහේලිකාවල ගන්න තියෙන්නෙ? තවත් එක්කෙනෙක් අමුතුම බණක් එස්.එම්.එස්.කරනවා. භවතු සබ්බ මංගලම් රක්කන්තු සබ්බ දේවතා, සබ්බ බුද්ධානු භාවෙන, සබ්බ ධම්මානු භාවේන, සබ්බ සංඝානු භාවෙන, සදා සොත්ථි භවන්තුතේ, සුබ නව වසරක් වේවා. මේ පාලියෙන් තියෙන පිරිතේ සිංහල තේරුමත් එස්.එම්.එස්. කළා නම් නේ මල් හත.තවත් එක්කෙනෙක් කවියෙන්ම වැඩ. එයාගෙ ෆ්‍රෙන්ඩ්ස්ල ඔක්කොම කවි ලියන, කතා ලියන සෙට් එකක් වෙන්නැති මේ ජාතියෙ විච්චූර්ණ පණිවුඩ එවන්නෙ අවුරුද්දත් ඉවරවෙලා තවත් අවුරුද්දක් ලබන වෙලාවට.අමාවකදා අහස බැලුවත් පුන්සඳක් පායා පෙනෙන්නයි. රලු බොරලු බිම දෙපිය තැබුවත් සුමුදු පලසක සුව දැනෙන්නයි. දිගු කළත් හිස් දෑත ඉහළට, රන් රුවන් අහසින් වැටෙන්නයි, මේ ලැබූ නව දොළොස් මාසේ දිවිය අම මිහිරෙන් පිරෙන්නයි!නියමයි නේද නිව් ඉයර් විෂ් එක? මේවයින් බාගයක් සිංග්ලිෂ්වලින් කොටල එවන නිසා එකක් කියවගන්න යන වෙලාවෙ අපේ වීක්එන්ඩ් ඉරිද පත්තරයක්ම වුණත් කියවල ඉවර කරන්න පුළුවන්. මේ ජාතියෙ අවුරුදු සුබ පැතුම් නැති හෑලි එවනවමයි කියමුකො. බාගෙක එවන්නෙ කවුද කියල නමක් ගමක් නෑ ෆෝන් නම්බර් එක ඇරෙන්න. ෆෝන් එකේ සේව් කරපු නැති කවුරු එව්වත් විජේ මල්ලි දන්නෙ කොහොමද කවුද මේ යාළුව කියලා. අලුත් අවුරුද්ද ජෝක්ස් වලින්ම පටන් ගන්න කියල වගේ මේ නිව් ඉයර් මැසේජ් එවන කට්ටිය අපිට කියන්නෙ. බලන්නකො ඒ ගොල්ලො පාවිච්චි කරන වචන සෙට් එක. ආදරය, කරුණාව, සමඟිය, සමාදානය, සහජීවනය, හිත හොඳ, මනුස්සකම,නව බලාපොරොත්තු, නව අභියෝග, නව සැලසුම්, නව ප්‍රයත්න, සතුට, වාසනාවන්ත, ප්‍රීතිමත්, මේ එක වචනෙකවත් තේරුමට ළං වෙන අලුත් අවුරුදු එන්නෙ නෑ අපිට. උදේ හවස නිව්ස් කියවන, නිව්ස් අහන, නිව්ස් බලන විජේ මල්ලි වගේම ඔයගොල්ලොත් හිතන්නෙ නැද්ද මේ වචන සෙට් එකෙන් බාගයක්ම එස්.එම්.එස්. වලටයි නිව් ඉයර් කාඩ්ස් වලටයි සීමා වෙච්ච ඒව කියලා. මේ එස්.එම්.එස්.වලින් බාගයක්ම මොකක් හරි හෑල්ලක් ගහල ඉවරවෙලා ෆෝන් එකේ ඉන්න යාළුවො සෙට් එකේ නම්බර්ස්වලට යවන එකනේ කරල තියෙන්නෙ. අඩු ගාණෙ යාළුවගෙ නම ගමවත් මේ ස්ටීරියෝ ටයිප් මෙසේජස්වල නැහැනේ. ඉතින් මොන කෙහල්මලකට මේ ජාතියෙ, ළෙන්ගතුකමක් සමීපකමක් නැති ෆොටෝ කොපි පණිවුඩ එවනවද? ඔය බොරු හෑලි මෙසේජස් නැතිවුණාට විජේ මල්ලිට නම් දැනෙනවා ඇත්තටම හදවතින් සුබ පතන්නෙ කවුද කියල. ඒ නිසා 20/14 වලදිවත් මේ එස්.එම්.එස්.මෙසේජ් වාරන ගැන හිතල බලමුද? යවන්නම ඕන නම් එස්.එම්.කියන SM වචනෙ තේරුම Short Message ඔළුවෙ තියාගෙන කෙටියෙන්ම කියමු සුබ අලුත් අවුරුද්දක් වේවා! ඒත් වැඩිනම් අලුත් අවුරුද්දට සුබ පැතුම් ඛ්යලවත්. හිතට නොදැනෙන පතරංගපණිවුඩවලින් වාසිය මොබයිල් ෆෝන් කොම්පැනිවලට. අලුත් අවුරුද්ද පටන් ගන්න කොටම ෆෝන් බිල නග්ගගන්නෙ නැතුව සුබ පතනව නම් මල්හතයි නේද මෙයාලා?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=av13011314</link>
    <topic>ස්ටුවර්ට් බ්‍රෝඩ්ගේ ගායිකා පෙම්වතිය</topic>
    <author>ෆවුස් මොහොමඩ්</author>
    <content>ස්ටුවර්ට් බ්‍රෝඩ්ගේ ගායිකා පෙම්වතියඑංගලන්තයේ සුපිරි වේගපන්දු යවන්නා වගේම විස්සයි 20 කණ්ඩායමේ නායක ස්ටුවර්ට් බ්‍රෝඩ්ගෙත්, බ්‍රිතාන්‍ය ගායිකා මොලී කිංගෙත් පෙම් පලහිලව්වට මේ දවස්වල එරට ටැබ්ලොයිඩ් පුවත්පත් අතරේ හිමිවෙන්නේ ප්‍රමුඛස්ථානයක්.මාස ගණනාවක් තිස්සේ ට්විටර් ඩෙබ් අඩවියෙන් අතිශය ශෘංගාරාත්මක පෙම් පණිවුඩ හුවමාරු කරගත්තු මේ දෙන්නා අන්තිමට පසුගිය දෙසැම්බරයේ 29වැනිදා රාත්‍රියේ මුණගැසුණා.ලන්ඩනයේ පිහිටි ඔස්ට්‍රියානු අවන්හලකදි රාත්‍රී ආහාරය ගත් ඔවුන් ඊට කලින් සුදු වයින් බෝතලයක් හිස් කළා.කොහොම වුණත් එදා රාත්‍රීයේ බ්‍රෝඩ් නියම මහත්මයෙක් වාගේ හැසිරුණා කියලා මොලී කියනවා.මෝස්තර නිරූපණ ශිල්පියෙක් වන ඩේවිඩ් ගැන්ඩි සමග පැවැති දීර්ඝ කාලීන ප්‍රේමය බිඳ වැටුණට පස්සේ පසුගිය කාලයේ හැරී කුමරු සමඟ පෙමින් බැඳී සිටි මොලී කාලයක් තිස්සේ ‘යහපත් යාත්‍රිකයෙක්‘ හොය හොයා සිටි බවයි ඇගේ මිතුරියන් පවසන්නේ.  පිලිපීනයෙන් බිහිවුණු විශිෂ්ටතම බොක්සිං ශූර මැනී පැකිඕ පසුගියදා අමෙරිකාවේ ලාස් වේගාස්වලදී ජුවාන් මැනුවෙල් මාකස්ගේ පහරදීමෙන් බිම ඇදගෙන වැටුණට පස්සේ ක්‍රීඩාවෙන් සමුගැනීමට කෙරෙන බලකිරීම් හොඳටෝම වැඩිවෙලා.ඒ අතරේ ඉදිරියෙන්ම සිටින්නේ ඔහුගේ බිරිය ජින්කි. එදා රාත්‍රියේ පැකිඕ බිම ඇද වැටෙද්දි ඇයත් ළඟ සිටියා.‘පළමු වතාවටයි එයා බිම වැටෙනවා දැක්කේ. මම හොඳටෝම බයවුණා. මට දැන් ඕන එයාව ක්‍රීඩාවෙන් අයින් කරන්නයි.මම දන්නවා සමහර බොක්සිං ක්‍රීඩකයෝ අන්තිමට ඉන්නේ රෝද පුටුවල.එයාටත් ඒ දේ වෙන්න මට ඉඩදෙන්න බෑ.‘ ජින්කි එහෙම කිව්වත් පැකිඕ ක්‍රීඩාවෙන් සමුගැනීමක් ගැන තවම කියලා නෑ.‘ විවිධ බරපන්ති යටතේ ලෝක ශූරතා 8ක් දිනාගත්තු පැකිඕට තවත් දිනන්න දෙයක් නෑ කියලයි ඔහුගේ බිරිය කියන්නේ.  පාකිස්තානයේ හිටපු ප්‍රබලතම පිතිකරු ජාවේඩ් මියැන්ඩාඩ් පසුගියදා ඉන්දියාවේ සංචාරය කරන්න සූදානම් වුණා.ඒ ඉන්දියා-පාකිස්තාන තුන්වැනි එක්දින තරගය නරඹන්නයි. ඒත් ඔහුට ඉන්දියාට එන්න වීසා දීම පිළිබඳව බොහෝ අයගේ විරෝධතා එල්ලවුණා.විශේෂයෙන් ඉන්දියාවේ දේශපාලන ක්ෂේත්‍රයන් දැඩි විරෝධයක් මතුවුණා.ඊට හේතුවුණේ ඔහුගේ පුතා ඉන්දියාවට හිසරදයක් වූ මුම්බායි පාතාල නායක දාවුද් ඉබ්‍රාහිම්ගේ දියණිය හා විවාහ වී සිටීමයි.මේ ඥාතී සම්බන්ධයයි මියැන්ඩාඩ්ට හරහට හිටියේ.‘කරුණාකරලා මාව ක්‍රීඩකයෙක් හැටියට බලන්න.මම ඉන්දියාට එන්න හැදුවේ හිටපු ක්‍රීඩකයෙක් විදිහට මිසක් තවත් කාගෙවත් ඥාතියෙක් විදිහට නෙවේ‘ අන්තිමට ඉන්දියා ගමන අවලංගු කළ මියැන්ඩාඩ් එහෙම කිව්වේ කනගාටුවෙන්.  ඉන්දියා - එංගලන්ත එක්දින තරගාවලිය දැන් ඇරැඹිලා.මේ තරගාවලියට සහභාගි වෙන්න ඉන්දියාවට ආපු එංගලන්ත පිලේ ප්‍රබල පිතිකරු කෙවින් පීටර්සන්ට (කේ.පී.) තරම් ජනප්‍රියත්වයක් විදෙස් ක්‍රීඩකයෙක්ට තවත් නෑ කියලයි වාර්තා වෙන්නේ.ඊට කලින් ටෙස්ට් තරගමාලාවට ආපු වෙලාවේ ඉන්දියාවේ රූපවාහිනි වැඩ සටහනකදී ඔහු ඉදිරිපත් කළ ගැන්ග්නම් ස්ටයිල් නර්තනය මේ ජනප්‍රියත්වය තවත් වැඩිකළා.එදා කේ.පී. ක්‍රිස් ගේල්ට වඩා හොඳට ගැන්නම් ස්ටයිල් නර්තනයේ යෙදුණා කියලයි හැමෝම කිව්වේ.හැබැයි එවෙලේ පීටර්සන් එක්ක ඒ රූපවාහිනි වැඩ සටහනට සහභාගි වුණු වසීම් අක්රාම් සහ සෞරව් ගන්ගුලි නම් කිව්වේ ගේල් ඊට වඩා දක්ෂයි කියලයි.  ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=av13011315</link>
    <topic>ජාත්‍යන්තර ගුසී සාම ත්‍යාගය විශාරද දීපිකා පි‍්‍රයදර්ශනීට</topic>
    <author/>
    <content>ජාත්‍යන්තර ගුසී සාම ත්‍යාගය විශාරද දීපිකා පි‍්‍රයදර්ශනීටලොව පුරා සාම ක්‍රියාකාරීන් ඇගැයීමේ අරමුණෙන් පිලිපීනයේ ගුසී සාම පදනම පිරිනමන ජාත්‍යන්තර ගුසී සාම ත්‍යාගය මෙවර ශ්‍රී ලංකාවේ ප්‍රවීණ ගායිකාවක වන විශාරද දීපිකා පි‍්‍රයදර්ශනී මෙනෙවියට පසුගියදා මැනිලා නුවර දී ප්‍රදානය කෙරිණි.විවිධ ක්ෂේත්‍ර යටතේ ලොව පුරා සියලු රටවලින් තෝරාගත් 20 දෙනෙක් මෙම සම්මානයෙන් පිදුම් ලදහ. ගායනයෙන් මානූෂීය සුබ සාධනය හා සාමය උදෙසා දීපිකා කළ යුග මෙහෙවර වෙනුවෙන් පිරිනැමුණු මෙම සාම ත්‍යාගයේ දී විශේෂයෙන් ම සැලකිල්ලට ගනු ලැබුවේ ඇය ගායනා කළ “සරෝජා” ගීතය සමඟ ඇය නිරත වූ විවිධ සමාජීය සේවා කටයුතුය.දීපිකා පි‍්‍රයදර්ශනි වෙත ගුසී සාම ත්‍යාගය පිරිනමන ලද්දේ ප්‍රාසාංගික කලාව සහ මානුෂීය සුබසාධනය නම් අංශය යටතේය. මෙම අංශය යටතේ මෙම ජාත්‍යන්තර සාම ඇගයුම ලද අනෙක් කලා ශිල්පියා ඉරාකයේ නසීර් ෂම්මාය.  නළු නිළියන් වෙනුවෙන් වෙන්වුණ අලුත්ම වෙබ් අඩවියක් Lankalivestar.com නමින් දැන් අන්තර්ජාලයට මුදා හැර ඇත.මඩ වෙබ් අඩවි වලින් බැහැරව නළු නිළියන්ගේ ආත්ම ගෞරවය රකින වෙබ් අඩවියක් වන මෙහි නළු නිළි රසබර තොරතුරු සම්මුඛ සාකච්ඡා, ලිපිනයන්, අලුත්ම ඡායාරූප ඇතුළු විශේෂාංග රැසකින් සමන්විත වන Lankalivestar.com හඳුන්වා දී ඇත්තේ තරු විසිතුරු කරන අන්තර්ජාල ආනන්දය යනුවෙනි.  දැනට ජාතික තලයේ ක්‍රියාත්මකව පවතින සියලුම දේශීය සංස්කෘතීන්ට අදාළව සම්ප්‍රදායික නර්තන කලාව, ජන නැටුම්, නාට්‍ය හා රංග කලාව, චිත්‍ර හා මූර්ති කලාව, අත්කම් නිර්මාණ ඇතුළු සෙසු කලා මාධ්‍යයන්ට සම්බන්ධව සිටින කලාකරුවන් ඒකරාශී කිරීමේ වැඩසටහනක් ජාතික සංස්කෘතික පදනම විසින් ක්‍රියාත්මක කර ඇති අතර සෑම දිස්ත්‍රික්කයකම ප්‍රාදේශීය ලේකම් කොට්ඨාස මට්ටමින් සංවිධාන පිහිටුවීමට කටයුතු යොදා ඇත.මෙම සංවිධානයේ ලියාපදිංචි වීමට කැමැති කලාකරුවන් ලේකම්, ජාතික සංස්කෘතික පදනම, අංක 52 ඒ දිනපතා පොළ වෙළෙඳ සංකීර්ණය, නුවර පාර, නුවරඑළිය යන ලිපිනයට තම අයදුම්පත එවිය යුතු අතර, වැඩි විස්තර 0724307395 හෝ 0725054008 යන අංකයන්ගෙන් ලබාගත හැකි බව එහි සභාපති ඇන්ටන් සමන්පි‍්‍රය මහතා සඳහන් කරයි.  අසහාය ගීත කෝකිලාවිය සහ සිනමා නිළි රැජන රුක්මණී දේවියගේ 90 වැනි ජන්ම දිනය වෙනුවෙන් ‘රුක්මණී දේවි අනුස්මරණ සංගමය’ ඉදිරිපත් කරන ‘රුක්මණී දේවි සැමරුම් ගී ප්‍රසංගය’මෙම 15 වැනිදා උදේ 9.00ට කොළඹ බෞද්ධාලෝක මාවතේ සමස්ත ලංකා බෞද්ධ කාන්තා සම්මේලන ශාලාවේදී පැවැත්වේ.බස්නාහිර පළාත් ප්‍රවාහන හා කලා කටයුතු ඇමැති උපාලි කොඩිකාර මහතා සහ මහරගම නගරාධිපතිනි කාන්ති කොඩිකාර මහත්මියගේ ප්‍රධානත්වයෙන් පැවැත්වෙන මෙම උලෙළේ රුක්මණී දේවි අගැයුම් දේශනය පවත්වනු ලබන්නේ ප්‍රවීණ මාධ්‍යවේදී එඩ්වින් ආරියදාස ශූරීන් විසිනි.හෙන්රි ප්‍රියශාන්ත මෙන්දිස්, චාන්දනී ජයසිංහ, ප්‍රවීණ ගායිකා අයිරින් ලියනගේ සංවිධානය කරන මෙම ප්‍රසංගය සංගීතවත් කරනු ලබන්නේ සුනෙත් මුතුකුමාරණ ප්‍රමුඛ වාදක මඬුල්ලය.  10 - 11 වසර සිංහල විෂය සඳහා නිර්දේශ කර ඇති මහාචාර්ය එදිරිවීර සරච්චන්ද්‍රයන්ගේ “මඟුල් ප්‍රස්තාව“ සමඟ “ඒකට මට හිනා හිනා” නාට්‍යයන්හි විශේෂ දර්ශන 2 ක් මේ මස 18 වැනි සිකුරාදා දින පෙරවරු 8. 15 ට සහ 10. 30 ට බත්තරමුල්ල ජනකලා කේන්ද්‍රයේ දී වේදිකා ගතවීමට නියමිතය.  චිත්‍ර කලා ක්‍ෂේත්‍රයේ වසර 33ක අත්දැකීම් ඇති ප්‍රවීණ චිත්‍ර ශිල්පී අනුර ශ්‍රීනාත් ගේ ‘අනුරාලෝකය – 2’ ප්‍රදර්ශනය අදත් (13) පෙරවරු 10.00 සිට රාත්‍රී 8.00 දක්වා මාතර පැරැණි ඕලන්ද වෙළෙඳ මධ්‍යස්ථානයේ දී පැවැත්වේ.පසුගිය සිකුරාදා 11 ඇරැඹුණු මෙම ප්‍රදර්ශනය 12 දිනයේත් පැවැති අතර විශාල ප්‍රමාණයේ තෙල් සායම් චිත්‍ර, රේඛා චිත්‍ර, කාටුන්, කෙටි චිත්‍රකතා ඇතුළු නිර්මාණ රාශියක් මෙහිදී නොමිලයේ ප්‍රදර්ශනය කෙරේ.  පසුගිය වසරේ සමස්ත ලංකා පාසල් නර්තන තරගාවලියේ දෙවැනි ස්ථානය දිනා ගැනීමට මිනුවන්ගොඩ පීල්ලවත්ත ඩේවිඩ් ද සිල්වා කනිටු විදුහලේ උදේන ලක්ෂාන් ඇතුළු කණ්ඩායම සමත් විය.මෙම ජයග්‍රහණය සඳහා විදුහල්පතිනිය වන ඩී. ඒ. ටී. හත්තැල්ල මහත්මියගේ සහ නර්තන විෂය භාර ආචාරිනී පී. ජී. සන්ධ්‍යා මහත්මියගේ මඟපෙන්වීම උපකාරී විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=av13011316</link>
    <topic>සත්‍යජිත් රායි ගේ සිනමා සිතුවිලි</topic>
    <author/>
    <content>සත්‍යජිත් රායි ගේ සිනමා සිතුවිලිමෙයට මාස කීපයකට කලින් සත්‍යජිත් රායි විසින් සිනමාව පිළිබඳ ලියන ලද ලිපි කීපයක් අන්තර්ගත අලුත් ම කෘතිය පිළිබඳව මෙම තීරුවට ලියන්න යැයි සිතා සිටි නමුත් එය මගෙන් ගිලිහී ගියේ ය. මට එය නැවත සිහිපත් වූයේ මෑතකදීය.ඒ කරුණු කීපයක් නිසා ය. සත්‍යජිත් රායි පිළිබඳව Satyajith Ray : The Inner Eye  (1990) හා Satyajit Ray : A vision of Cinema නමින් විශිෂ්ට ග්‍රන්ථ දෙකක් ලියූ ඇන්ඩෲ රොබින්සන්  The Apu Trilogy Satyajit and The Making of an Epic  නමින් ඔහුගේ අලුත්ම කෘතිය ප්‍රකාශයට පත්වීමත්, සත්‍යජිත් රායි ගේ බිරිය වන බිජෝයා රායි බෙංගාලි බසින් ලියූ කෘතිය ඉන්ද්‍රානි මජුම්ඩාර් විසින් ඉංගී‍්‍රසි බසට පරිවර්තනය කොට Manik &amp; I නමින් පිටු 615 ක පොතක් ලෙස පෙන්ගුවින් (ඉන්දියා) ප්‍රකාශන සමාගම මඟින් පළ කිරීමත්ය.සත්‍යජිත් රායි ගේ පවුලේ ඥාතින් හා හිතවතුන් ඔහුව හඳුන්වන ලද්දේ “මනික්” යන ආදර නාමයෙනි. තවත් හේතුවක් වන්නේ වාර්තා චිත්‍රපටකරුවෙකු, සිනමා විචාරකයෙකු හා සිනමා ඉතිහාසඥයෙකු වන ඉන්දියානු ජාතික අශෝක් රේන් විසින් BEING  WITH APU  නමින් මිනිත්තු 39 ක වාර්තා සිනමා පටයක් පසුගිය දිනවල නිම කිරීමය.ඔහු එම චිත්‍රපටය රූ ගත කර ඇත්තේ සත්‍යජිත් රායි “අපු ත්‍රිත්වය” දර්ශනගත කළ ඇතැම් ස්ථානවලය. ඔහු මා සමඟ පවසා සිටියේ එම ස්ථාන අදත් එලෙසින්ම පවතින බවය.සත්‍යජිත් රායි විසින් සිනමාව පිළිබඳව ඔහුගේ මතාන්තර අන්තර්ගත වූ ප්‍රථම කෘතිය ප්‍රකාශයට පත් කළේ 1976 දී Our Films Their Films නමිනි. දැන් පළවී ඇති දෙවන කෘතිය Deep Focus Reflections on Cinema by  Satyajit Ray ය. එය සංස්කරණය කර ඇත්තේ ඔහුගේ පුත් සන්දීප් රායිය.මෙයට පෙර සත්‍යජිත් රායි පිළිබඳ විශිෂ්ට වාර්තා චිත්‍රපටයක් නිර්මාණය කළ, ශ්‍යාම් බෙනගල් විසින් පූර්විකාව ලියා ඇත. මෙම කෘතිය කොටස් තුනකින් සමන්විතය. පළමු කොටස හඳුන්වා ඇත්තේ The Film Maker’s Craft  යනුවෙනි. දෙවැන්න Pen Portraitsහා තෙවන්න Celebrating Cinema යනුවෙනි.පළමු කොටස ආරම්භ වන්නේ The Statesman පුවත්පතට 1949 දී ලියන ලද සිනමාවේ “ජාතික ශෛලීන්” පිළිබඳ ලිපියකිනි. එතැන් පටන් 1982 වර්ෂය දක්වා විවිධ විෂයයන් යටතේ ලියන ලද ලිපි රාශියකින් මෙම කොටස සංයුක්තය.දෙවන කොටසට අයත් වන්නේ ගොඩාඩ්, අන්තෝනියෝනි, උත්තම් කුමාර් (බෙංගාලි නළු), බර්ග්මාන් හා චාලි චැප්ලින් පිළිබඳ ඉතා කෙටි සටහන් කීපයකි. චාලි චැප්ලින් පිළිබඳව ඔහු මෙලෙස සටහනක් තබයි.“සිනමාව කලාත්මක ප්‍රකාශන මාධ්‍යයක් ලෙස දැනට තිබෙන පිළිගැනීම වියෝ වූ කාලයක වුවද චැප්ලින් නාමය නොමැකී පවතින බව මට විශ්වාසයි.”ඔහු තමා ගේ ‘පාතර් පංචාලි’ කෘතිය කාන් සිනමා උලෙළට ඇතුළත්වීම පිළිබඳ මෙවැනි සටහනක් තබයි. “මගේ ප්‍රථම චිත්‍රපටය ‘පාතර් පංචාලි’ කාන් සිනමා උලෙළට ඇතුළත් කරනු ලැබුවේ මගේ හිතවතුන් කීප දෙනෙකුගේ මැදිහත්වීමෙන්. මට එහි යාමට අවස්ථාවක් ලැබුණේ නෑ,පසුව මට දැන ගන්නට ලැබුණු ආකාරයට චිත්‍රපටය තිරගත කරනු ලැබුවේ මධ්‍යම රාත්‍රියට ආසන්නවයි. එවකට ජූරි සාමාජිකයන් දීර්ඝ චිත්‍රපට හතරක් නරඹා තිබු බැවින් ඉන්දියානු චිත්‍රපටය මඟ හරින්නට තීරණය කළා. ඉතිරි වූ අතළොස්ස අතර සිටි විචාරකයන් කීප දෙනෙකු චිත්‍රපටය පිළිබඳ පැහැදී ජූරි සභාව සඳහා තිරගත කිරීමක් කළ යුතු බවට තීරණය කළා. චිත්‍රපටයට ජූරිය විසින් Best HumanDocument නමින් විශේෂ තිළිණයක් ප්‍රදානය කරනු ලැබුවා.මෙම කෘතියේ තවත් සුවිශේෂී කාරණාවක් වන්නේ ඔහු විසින් සාකච්ඡා කරනු ලබන බොහොමයක් සිනමාකරුවන් පිළිබඳ වූ රූප සටහන් (Sketches) ඔහුගේම තෙලිතුඩින් නිර්මාණය කර තිබීමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=av13011317</link>
    <topic>දයාවංශ ජයකොඩි සූරීහු ගෞරවයට හා ඇගැයුමට</topic>
    <author/>
    <content>දයාවංශ ජයකොඩි සූරීහු ගෞරවයට හා ඇගැයුමටග්‍රන්ථ ප්‍රකාශන ක්ෂේත්‍රයෙහි අඛණ්ඩව පනස් වසරක් සම්පූර්ණ කළ එකම ග්‍රන්ථ ප්‍රකාශකයා ලෙස දයාවංශ ජයකොඩි සූරීහු ශ්‍රී ලංකා පොත් ප්‍රකාශකයන්ගේ සංගමයේ ගෞරවයට හා ඇගැයුමට පාත්‍ර වූහ.ග්‍රන්ථ ප්‍රකාශන ක්ෂේත්‍රයට පිවිස, එහි අප්‍රමාණ බාධක ද දුෂ්කරතා ද අභීතව ජය ගනිමින් පනස් වසරක් මුළුල්ලෙහි එහි රැඳී සිටි ඔහුගේ අභිමානවත් මෙහෙවර අපි අගයමුයි ප්‍රකාශක සංගමය වෙනුවෙන් එහි සභාපති රංජිත් සමරනායක මහතා ගෞරව ප්‍රසාද සම්මානය දයාවංශ ජයකොඩි මහතාට පිරිනමද්දී ග්‍රන්ථ ප්‍රකාශන ක්ෂේත්‍රයෙහි තවත් ප්‍රමුඛයකු වන සිරිසුමන ගොඩගේ මහතා ද එහි විය.ගොඩගේ මහතාට ද සිය ප්‍රකාශන මෙහෙවර වෙනුවෙන් සම්මානයක් පිරිනැමිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=av13011318</link>
    <topic>ග්‍රෙගරි වැවේ සවාරියක්</topic>
    <author>සටහන හා ඡායාරූප සිරිසේන දේවප්‍රිය</author>
    <content>ග්‍රෙගරි වැවේ සවාරියක්සුන්දර නුවරඑළිය අතිශයින්ම සුන්දරයි. කියන්න තරම් වටිනාකම් රැසක් නුවරඑළිය නගරය සතුව තිබේ. මේ හරිත නගරය දෙස්-විදෙස් සංචාරකයන් සඳහාම වෙන්වූ සංචාරක පුරවරයකි. ඒ අවට පරිසරය ගස්-වැල් පවා අමුතුම චමත්කාරයක් මවාපායි. ගසක හෝ වැලක ඇති කොළයේ වුවද ඇත්තේ අමුතුම අලංකාරයකි.එහි ඉදිකොට ඇති නිවාස, පරිසරයේ අසිරිය පමණක් නොව සිසිල්- සෞම්‍ය දේශගුණය පවා අප මොහොතකට එංගලන්තයට කැඳවාගෙන යන සුලුය.නුවරඑළිය පුංචි එංගලන්තය යනුවෙන් හඳුන්වන්නේ එබැවිනි. 1848 වසරේ අප රටට නිදහස උදාවූවායින් පසුව ඉංග්‍රීසීන් නිර්මාණය කොට බිහිකළ නුවරඑළිය සහ එහි ඇති සම්පත් සියල්ලම ස්වදේශීයන් සතුවිය. එවක් පටන් නුවරඑළිය ශ්‍රී ලාංකේය ජාතිකයන් සතු භූමියක් විය.දෙස් - විදෙස් රටවල සුපතළ ප්‍රසිද්ධියක් හිමි නුවරඑළිය අප්‍රේල් මස උදාවන වසන්ත උත්සවයත් සමඟම උත්සවශ්‍රීයෙන් ඇළලී යයි.නුවරඑළියට එන සංචාරකයන් පිනවන්නට නුවරඑළිය සතුව පවතින ස්වභාව සෞන්දර්යාත්මක වටිනාකම් අනන්තය. ඒවා අතරින් නුවරඑළියේ හදවත වන් ග්‍රෙගරි වැව සිසිලසින් ඇලළුණු නුවරඑළිය තවදුරටත් සිසිල් කරවයි. එය එහි පැමිණෙන සංචාරකයන්ගේ හදවත් ද නිවාලයි. සනසාලයි.1872 වසරේදී මෙරට ආණ්ඩුකාර ධූරයට පත් සර් විලියම් ග්‍රෙගරි ඔහුගේ පරිපාලන අගනුවර බවට පත්කර ගත්තේ නුවරඑළියයි. අනිත් සියලුම ආණ්ඩුකාරයන් කොළඹ සිට රට පාලනය කළත් ග්‍රෙගරි ආණ්ඩුකාරයා ඒ සඳහා නුවරඑළිය තෝරා ගත්තේ ඔහු තුළ පැවති ගරු ගාම්භීරකම් අතර සෞන්දර්යාත්මක, කලාත්මක රස වින්දනයේ දක්ෂ – පක්ෂකම් ද ඔහු තුළ තිබූ බැවිනි.ඔහු ස්වභාව සෞන්දර්යයට ඇලුම් කළ, කලාත්මක රසකාමී හදවතක් හිමි අයෙකු බැව් නිගමනය කළ හැකිය.සිය වාසය සඳහා නුවරඑළියේ රජ මැදුරක් ඉදිකර ගත් ග්‍රෙගරි ආණ්ඩුකාරයා අනතුරුව සුන්දර නුවරඑළියේ සුන්දරත්වය දෙගුණ තෙගුණ කරවීම සඳහා සැලසුම් සකස් කළේය. පිදුරුතලාගල කඳු මුදුනෙන් ඇරඹෙන තලගල ඔය නුවරඑළිය නගරය මැදින් ගලා අනතුරුව වගුරු බිමක් ඔස්සේ ගලමින් කඳු අතරින් හෙල – පල්ලම් දිගේ බැසගොස් නානුඔයට එකතු විය.සැමදා තලගල ඔයේ ගමන එබඳුම විය. වරෙක එහි ගමන් විලාසය චණ්ඩ විය. තවත් වරෙක මුදු මොළොක් විය. මේ තලගල ඔය නගරයට කිසියම් අලංකාරයක් උදා කරවූවාට සැකයක් නැත. එහෙත් ග්‍රෙගරි ආණ්ඩුකාරයාට අවශ්‍ය වූයේ තලගල ඔය නුවරඑළියේ අලංකාරය වැඩිදියුණු කරවීම සඳහා උපයෝගී කරගන්නටය.නගරය ආසන්නයේම වූ වගුරු බිම ග්‍රෙගරිට හිසරදයක්ම විය. මෙම කළු පැහැති, අවර්ණ, දුගඳ හමන වගුරු බිම සුළුපටු බිම් ප්‍රමාණයක පැතිරී තිබුණා නොවේ. වගුරුබිම අත්පත් කරගෙන තිබූ බිම් ප්‍රමාණය අක්කර 15කට අධික විය. මේ වගුරු බිම තරණය කොට තලගල ඔයේ සුන්දරත්වය නැරඹීමට එහි සමීප වීමට කොහෙත්ම නොහැකි විය.ඒ වන විටත් වගුරු බිම ප්‍රයෝජනවත් වූයේ වල් ඌරන්ට මඩ නෑමටත් වනාන්තර තුළ ගැවසෙන අලි ඇතුන්ට පිපාසය සංසිඳවා ගැනීමටත් දිය නෑමටත් 1848 දී නුවරඑළියේ ප්‍රථම ගොවිපොළ ඉදි කළ සැමුවෙල් බේකර්ට ඔහුගේ ගව, බැටලු ආදී සතුන් මුදාහැරීමටත්ය.පසෙකින් නුවරඑළිය නගරයයි. තවත් පසෙකින් නගරය ආසන්නයේම අප්‍රසන්න කරන වගුරු බිමකි. නගරය මැදින් හා වගුර මැදින් ගලා බස්නා සුන්දර දිය දහරකි. මේ සුන්දර දිය දහර උපයෝගී කරගෙන වගුරු බිම අලංකාරවත් කළ යුතු යයි ග්‍රෙගරිට සිතුණේය. ඔහු ඒ පිළිබඳ පිඹුරුපත් සකස් කළේය.වගුරු බිම සහිත ඉඩමේ අයිතිකරු වූ කපිතාන් පී.පී. ගැල්වේ හමුවට ගිය ග්‍රෙගරි සිය අරමුණ ඔහුට පැහැදිලි කොට 1873 වසරේ දී ඉඩම මිලදී ගත්තේය.නුවරඑළිය නගරයේ එක් අන්තයකදී තලගල ඔය හරහා බැම්මක් බැඳ අපූර්ව වූ වැවක් තනන්නට ග්‍රෙගරි සමත් විය. ග්‍රෙගරි වැවේ හැඩය සහ පිහිටීම අලංකාරවත් විය. නගරයේ සිටම වැවේ සිරි නරඹන්නට ද හැකි විය.සෑම සැන්දෑවකම යුරෝපීය ඇඳුමින් සැරසුණු ඉංග්‍රීසි ජාතික තරුණ – තරුණියන්, අඹු-සැමියන් මෙන්ම දූදරුවන් ද අතිනත ගෙන හෝ එකිනෙකා වැළඳගෙන හෝ ප්‍රිය අල්ලාප - සල්ලාපයේ යෙදෙමින් වැව අද්දර ඉදිකළ බංකු මත වාඩිවී වැවේ අසිරිය නැරඹීම සිරිතක් විය.සිසිල් පරිසරයේ ගත උණුසුම් කර ගැනීමට ඔවුන් වැව වටා ඇවිද ගියාද විය යුතුය. වැව අද්දර වාඩිවී බිලී බෑවා විය හැකිය. විවේකීව තණ බිස්සේ වැතිරී මදුවිත පානය කළා ද විය හැකිය.ඒ එදා එනම් ඉංග්‍රීසි පාලන යුගයේ ග්‍රෙගරි වැව වටා දක්නට ලැබුණ දර්ශනය.කාලගුණයේ විපර්යාසයන්ට අනුව, එනම් වර්ෂාපතනය අධික සමයට පිටාර ගලන, වර්ෂාපතනයෙන් තොර වියළි කාලයට සිඳීයන වැස්ස ලැබෙත් – ලැබෙත්ම ජල මට්ටම ඉහළ නඟිමින් පවතින වැව් ඔබ කොතෙකුත් දැක ඇතුවා විය හැකිය. වැසි කාලයට පමණක් නොව අධිකව පායන වියළි කාලයේ දී වුවද ජලය පිරී උතුරා යන වැවක් ඇත්නම් ඒ ග්‍රෙගරි වැව පමණක්ම විය හැකිය. වසරේ සෑම දිනකම එහි පවතින්නේ එකම ජල මට්ටමකි. එයද කිසියම් විශේෂත්වයක් වනු ඇත.ග්‍රෙගරි වැවේ අලංකාරය වැඩිදියුණු කිරීම සඳහා 1927 වසරේ දී එවකට නුවරඑළිය දිසාපතිව සිටි සී.සී.වුලි මහතා යෝජනා ඉදිරිපත් කළේය. වැව වටා තවදුරටත් තිබූ කුඩා වගුරු බිම්වල වන වගා කිරීමටත් වැව වටා මීවන, විලෝ වැනි විසිතුරු ගස් සහ ලිලී වැනි අලංකාරවත් මල් වැවීමටත් වැවට ඉහළ භූමි භාගයන්හි අලංකාර ගස් වවා ඒවා කුඩා උද්‍යාන ලෙසින් පවත්වාගෙන යාමටත් වැව වටේට ඇවිදගෙන යාම සඳහා අලංකාරවත් අඩි පාරක් තැනීමටත් ඔහුගේ යෝජනා අතර විය.මෙම යෝජනාවලින් බොහොමයක් මේ වන විට ක්‍රියාවට නැඟී හමාරය. තවදුරටත් ග්‍රෙගරි වැවේ අලංකාරය වැඩි දියුණු කිරීම සඳහා වැඩපිළිවෙළ අනුගමනය කරමින් පවතී.සෑම සති අන්තයකම වැව වටා දහස්ගණනින් සංචාරකයන් සැරිසරනු දැක ගත හැකිය. වසන්ත උත්සව සමයේ දී නම් වැව වටේ ඇඟිල්ලක් ගසන්නටවත් ඉඩක් නැත. ඒ තරමටම සංචාරකයන්ය.වැවත් මහාමාර්ගයත් අතර බිම් තීරුවේ සංවර්ධන කටයුතු තුළින් බයිසිකල් පදිමින් විනෝද වීමටත් ඇවිදගෙන යාමටත් පහසුකම් සලසා ඇත. නිරන්තරයෙන්ම වැවේ බෝට්ටු පදිමින් විනෝද විය හැකිය. සී.ප්ලේන් නැග්ගවීමේ සහ බැස්සවීමේ ව්‍යාපෘතියක් ද ක්‍රියාත්මකව පවතී.අලුතින්ම ග්‍රෙගරි වැවට එකතු වූ අමුත්තා පාවෙන අවන්හලයි. එය අලංකාරවත් කුඩා නැවකි. එය නිතරම වැවේ පාවෙමින් පවතී. මෙම පාවෙන අවන්හලට වැදී විනෝද වන්නට ඔබටත් වරම් ඇත.දවස විවේකයෙන්, විනෝදයෙන් ගත කරන්න එන්න නුවරඑළියට. අනිකුත් සංචාරක ස්ථාන නරඹනවා මෙන්ම වැව වටා සවාරියක් යන්නට ද අමතක නොකරන්න.සටහන හා ඡායාරූප සිරිසේන දේවප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>13</day>
    </date>
    <link>http://www.silumina.lk/2013/01/13/_art.asp?fn=av13011319</link>
    <topic>නපුරු වෙන්න එපා ආදරෙන් කතා කරන්න</topic>
    <author/>
    <content>නපුරු වෙන්න එපා ආදරෙන් කතා කරන්නඇයි ඔයාගෙ කැමැත්ත කියන්න ඕන නේද?. ඒ මිනිස්සු අපේ උත්තර බලාගෙනයි ඉන්නේ””ඒක හරි. ඒත් ඔයාම නේද කිව්වේ ඕනවට වඩා හදිස්සි වෙන්න ඕන නැහැ කියල? ඒ අය දවස් හතරක් ගත්තනෙ. ඔය තීරණය කියන්න””ඒක නම් ඇත්ත තමයි””එහෙම නම් අපි දවස් පහකින් උත්තරයක් යවමු””මල්ලි කියන එකත් හරි ශීලා. දැන් ඒ අය කැමැතියිනෙ. අපි එකපාරටම හා කියන්න හොඳ නෑ.”ධනුක ආහාර ගත්තේ දැඩි කල්පනාවකින් බව ශීලා නිරීක්ෂණය කළාය. සමහර විට බෝකුන්දර මනාලිය රූමත් නිසා ඔහුගේ කැමැත්ත ඇයට ලැබී ඇති බව ශීලා සිතුවාය. නින්දට පෙර සෑම දිනකම නාලිකා සමඟ කතාකිරීම ඇගේ පුරුද්දක් විය. ඇය මාමා ගැන සුබ ආරංචිය නාලිකාට දැන්වූයේ ප්‍රීතියෙනි. නොවෙනස්ව හොඳින් ජීවත්වීම නාලිකාට ද සතුටක් විය. නිල්මිණි පිළිබඳව බොඳවීගිය මතක සටහන අලුත් කර ගැනීමට අවශ්‍යතාවයක් ඔහු තුළ නොමැති වීම වාසනාවකි. නිල්මිණි හා තමාද පසුගිය සියලු සිදුවීම් අමතක කර හමාරය.”ඉන්මනට එන්ගේජ්මන්ට් එක ගන්න අම්මි” නාලිකා කීවේ උනන්දුවෙන්ය.”ඔව් දුව, මාමගෙ හිත එහෙ මෙහෙ දුවන්න කලින් දෙන්නව ගැට ගහන්න ඕන. ඒ වලව්ව මහා විශාලයි. ඔය සබ්බ සයුරම ලෝචනාට තමයි.””ලෝචනා...”නාලිකා සිනාසුණේ හදවතින්ය. හමා ගිය කුණාටුවෙන් බේරීමට ලැබීම නිල්මිණිගේ පෙර වාසනාවකි. කෙසේ වෙතත් මේ කරුණු මිතුරියට පවසා අතීතය සිහිපත් කිරීමට මේ වෙලාව නොවේ.”මොකද කවදාවත් නැති තරම් සතුටකින්?”නිල්මිණි දිගු වරලස මුදා හැර පීරමින් මිතුරිය දෙස බැලුවාය. නාලිකාගේ මුහුණේ තිබූ නිදහස් හා සැනසිලිදායක බව තේරුම් ගැනීමට අපහසුවෙන් නිල්මිණි දෑස් කුඩා කර බලා සිටියේ ප්‍රශ්නාර්ථයෙනි.”මම ඔයාට ඒක පස්සෙ කියන්නම් නිල්මි. ඔයාට මම හිතන්නෙ ඒක ඒ තරම් වැදගත් වෙන එකක් නෑ.””මම ඇහැව්වෙ ඔයා සතුටින් ඉන්න නිසයි නාලි. ඔයා ඔහොම සතුටින් ඉන්නව දකින්න මං හරි ආසයි.”අහිංසකාවියගේ වදන්වල ගැබ්වී ඇති අවංක හිතවත් බව ගැන කුමන කතාද? ඇය නිල්මිණිගේ දිගු වරලස අතගෑවේ මහා කෑදරකමකින්ය.”ඔයාගේ මේ කොණ්ඩේ හින්ද ඔයා තවත් ගොඩක් ලස්සනයි නිල්මි.””ඔය කතාවම තමයි සුරංගත් කියන්නෙ. හැබැයි මම හරි කරදරයක් විඳිනවා.””නිල්මි”නාලිකා ඉතා වැදගත් ලෙසින් ඇය ඇමතුවාය.”ඔයා කොහොම හරි විභාගෙ පාස් වෙන්න. කැම්පස් නොගියත් ඔයාට ටීචිං හදාගන්න බැරිවෙන එකක් නෑ.””ඔය කතාව අපේ අයියත් කිව්වා. මම දැන් හුඟක් පාඩම් ඉවර කරල තියෙන්නේ..”සුසුමක් හෙළමින් නැඟී සිටින නාලිකා නිල්මිණි සමඟින් පාඩම් කිරීමට සූදානම් වූවාය.තවමත් වැව් ඉස්මත්තට අඳුර ගලා ඇවිත් නොමැත. එකා දෙන්නා බැගින් වැවෙන් ගොඩවන ගැමියන් කඩිනම් ගමනින් නිවෙස් කරා යන අයුරු සුන්දර දසුනක් විය. උදේ සිට කුඹුරුවල ඔට්ටුවී දිය පොදක් නා මේ සැනසිල්ලේ යන්නේ පවුලේ අය සමඟ එකතු වන්නටය. තවමත් නාගරික දුමාරයෙන් දූෂිත නොවූ කටුපොත ගම්මානයේ මේ දර්ශනය හැමදාමත් මෙසේමය.”ඉතින්... දැන් මොකක්ද ඔයා කියන්නේ?” නිමන්ත ඈත වැව දෙස නෙත් යොමා ගත් ගමන්මය.”නිමන්ත, ඔච්චර නපුරු වෙන්න එපා. මා දිහා බලල ආදරෙන් කතා කරන්න””පබා, මේක ඔයාගෙයි මගෙයි ප්‍රශ්නයක් කරගන්න එපා. කොටින්ම මගෙන් හංගන්න කිසිම දෙයක් තියාගන්න එපා.””නිල්මිණි මේක මට කිව්වේ දහ වැඳුම් වැඳලා කා එක්කවත් කියන්න නැහැ කියල මාව පොරොන්දු කරවගෙන.””ඒ කියන්නෙ ඔයාට මා එක්ක කියන්න බැරි දේවලුත් තියනවා.””ඔය ඔය ඕකම තමයි නිල්මිණි කිව්වෙත්. ඔයාට ඉස්පාසුවක් නැහැනෙ.””දැන් හරි ඉතින් කියමුකො මොකක්ද ඔය තරම් රහස් සතරකන් මන්තරේ මොකක්ද කියලා?”පබා හැකි තරම් ඉවසීමෙන් හා නිමන්තගේ කෝපය පාලනය වන අයුරින් නිල්මිණි තමාට පැවසූ දේ සියල්ල හෙළි කළාය. පබා බලාපොරොත්තු වූ අයුරින් නිමන්ත කෝප වූවේත් කලබල වූවේත් නැත. ඔහු පෙර ලෙසම ඈත වැව් දිය රැළි දෙස බලා කල්පනා කළා පමණි. ඔහුට එකවරම සිහියට නැඟුණේ, සුඛෝපභෝගී රියට නැඟී තමා ධනුක හා ගිය ගමනය. ජීවිතයේ කිසිම දිනයක තමන්ට හිමි නොවන තරමේ, වාහනයක එදා ඒ කෙටි දුර ගමන් කළ කාලය තුළ ද නිමන්තට කුමක්දෝ නුහුරු සිතුවිල්ලක් දැනුණා මතකය.ධනුකගේ කඩවසම් දේහයත් ඔහු නැගණිය දෙස හෙළු බැල්මත් ඔහුට සිහිපත් විය. ඒ දේවල් එසේ සිදුවී තිබියදීත් නිල්මිණි නාලිකාගේ නිවෙසේ රැයක් ගත කිරීමට යැවීමට තරම් අනුබලයක් දීමෙන් තමන් කර ඇත්තේ විශාල අඥානකමක් නොවේද?”නිමන්ත.. මොනවද ඔය හැටි කල්පනා කරන්නේ? අපි දැන් ඕක අමතක කරමු. දැන් නිල්මිණි කසාද බඳිනවනේ.””මම නිකමට සැක කළා””සැක කළා? කාවද? ඔයා මීට කලින් ඔය දේවල් දැනගෙන හිටියද?””නැහැ..”නිමන්ත වාඩිවී හුන් තැනින් නැඟිට්ටේය. පබා ද ඔහු අනුකරණය කරමින් ඔහුට මුහුණ ලා සිට ගත්තාය. ඔහුගේ මුහුණේ දැඩි කලකිරීමක් සමඟම පසුතැවිල්ලක් ඇති යැයි ඇය සිතුවාය.”දැන් ඔයත් මගෙන් හංගලා නේද වැඩ කරල තියෙන්නේ?””දවසක් මං ඔය මිනිහගෙ කාර් එකේ නුවර ටවුමට ආවා. මිනිහ හොඳ පෙනුමයි. උන් කෝටිපතියො””දැන් ඕවා කියවල ඇති වැඩක් නෑනේ නිමන්ත. උන් බලන්ඩ ඇත්තේ නිල්මිණිව විනෝ්දෙකට ගන්නයි. නිල්මිණි ඕක දැනගත්ත ගමන් තමයි, අයින් වෙලා තියෙන්නේ.””පබා.. ඔයා ඔය ටික කලින් කිව්වා නම් මං අපේ එකීව ආයෙ නුවර යවන්නෑ.””දැන් ඉතින් ඒ මිනිහ කොහෙද ලොකු තැනකින් බඳින්න යනවලුනේ. නිල්මිණි විභාගෙ කරල ආහම මඟුල් ගේ ගම්මු. ඉවරයිනෙ.””ඌ මහා අමුතු ජාතියෙ මිනිහෙක්. ඒ කාර් එකයි මිනිහගෙ ජේත්තුවයි හොඳටම ඇති කෙල්ලෙක්ගෙ හිත වෙනස් වෙන්න.”පබා සිනාසුණේ වැව් ඉවුරේ නිහඬතාවය බිඳලමින්ය.”නිල්මිණිට ඔය මිනිහ පේන්න බැහැ. කොහොම හරි නාලිකා දන්නව සුරංග කවද හරි බඳින්නෙ නිල්මිණි කියලා.””පබා කියන්නෙ ඒ කතාව ඔය ධනුක කියන මනුස්සය දන්නව කියලද?””නැත්නම්?..”පබා එකවරම පැවසුවේ ආඩම්බරය මුසු හැඟීමකින්ය.”නිල්මිණි ඒ කතාව නාලිකාට කිව්වෙත් ධනුක මාමට කියන්න කියලා. ඉතින් පස්සෙ පස්සෙ ධනුක නිල්මිණි දිහා බැලුවෙවත් නැහැල්ලුනේ.””එහෙනම් නිල්මිණි සුරංගව කසාද බඳින බව ධනුක හොඳට දන්නවා...?ඒ හඬෙහි වූ සාවද්‍ය බවට යටින් පාඩමක් ඉගැන්නුවා යන හැඟීම ද සැඟවී තිබුණි.”කොහොම වුණත් ඔයා හෙට උදේට නංගිට කතා කරල ඔය ගැනත් විස්තර අහන්න.””මාත් හිතුවා. කෙල්ල කතාකරන කොට දහපාරක් විතර කියන්නේ විභාගෙ අවසන් වන දවසටම අයියට එන්න කියලයි.”නිමන්ත මඳ අඳුරේ පබාගේ සුරත අල්ලා ගත්තේ බොහෝ කලකින් හමු නොවූ දයාබර පෙම්වතකු ලෙසින්ය. සියල්ල සැහැල්ලුවී ජීවිතය විඳීමට පහසුවෙන ලෙසින් යළි සැනසීම ළඟාවී ඇත. පබාගේ අවුල් වී දස අත විසිරෙන දිගු කෙස් වැටිය ඔහුගේ මුහුණේ ද තැවරෙයි. අමනාප වී වෙන්වූ කුරුලු යුවළක් යළි හමුවූ ලෙසින් නිමන්තට ඈ සමඟ දෙඩීමට තවත් බොහෝ දේ ඇත.දෑත දෙපසට විහිදුවා ප්‍රීතිමත් හඬක් නැඟූ ඔහු පබාගේ සුරතින් ඇදගෙනම කණ්ඩිය දිගේ ඉහළට දිව්වේය.මතු සම්බන්ධයිකර්තෘට ලියන්න | මුද්‍රණය සඳහා</content>
  </post></root>