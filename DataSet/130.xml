<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=s1405237</link>
    <topic>සිමන්ඩ්ස්ගෙන් ශතකයක්</topic>
    <author/>
    <content>මෙවර අයි.පී.එල්.තරගාවලියේ පළමු ශතකය වාර්තා කරමින් මුම්බායි ඉන්දියන්ස් පිලට කඩුලු 7ක විශිෂ්ට ජයක් අත්කර දීමට ලෙන්ඩ්ල් සිමන්ඩ්ස් සමත්විය. කිංග්ස් පන්ජාබ් කණ්ඩායම සමග පෙරේදා රාත්‍රියේ මොහාලි හී පැවැති මේ තරගයේ පළමුව පන්දුවට පහරදුන් පන්ජාබ් පිල ලබාදුන් ලකුණු 157ක ඉලක්කය හඹාගිය මුම්බායි පිල ඕවර 19කදී කඩුලු 3ක් පමණක් දැවී ජයග්‍රහණය වාර්තා කළේය. සුපිරි පිතිහරඹයක නිරත වූ සිමන්ස් නොදැවී ලකුණු 100ක් රැස් ක‍ළේ පන්දු 61කට මුහුණ දෙමිනි. ඔහුගේ ඉනිමට හතරේ පහර 14ක් සහ හයේ පහර 2ක් ඇතුලත් විය.පන්ජාබ් ඉනිමේ දී වැඩිම ලකුණු සංඛ්‍යාව රැස් කරනු ලැබුවේ නායක ජෝර්ජ් බේලි විසිනි. ඔහු ලකුණු 39ක් ලබා ගත් අතර මනන් වොහ්රා ලකුණු 36ක් ද, ෂොන් මාෂ් නොදැවී ලකුණු 30ක් ද රැස් කරමින් පන්ජාබ් ඉනිම ශක්තිමත් කළහ.පන්ජාබ් - 156/8 (ඕවර 20) ජෝර්ජ් ‍බේලි 39, මනන් වොහ්රා 36, ෂෝන් මාෂ් 30 (ජස්ප්‍රිත් බ්‍රම්රා 31/2, ශ්‍රියාස් ගෝපාල් 32/2)මුම්බායි - 159/3 (ඕවර 19) ලෙන්ඩ්ල් සිමන්ස් නොදැවී 100යි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=s1405238</link>
    <topic>සය සාමාජික ක්‍රිකට් බෝපේ දී</topic>
    <author>ගෝනපොල සමූහ</author>
    <content>කොටිගල කිත්වර්ෂා එකමුතු සංසදය සංවිධාන කරන කිත්වර්ෂා අභියෝගතා කුසලාන විවෘත සය සාමාජික සැහැල්ලු පන්දු ක්‍රිකට් තරගාවලිය ලබන මස 7-8 දෙදින බෝපේ රාජසිංහ විද්‍යාලයීය ක්‍රීඩාංගණයේදී පැවැත්වේ. විස්තර දු.ක.077554915-0752243424 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=s1405239</link>
    <topic>වත්තල සා.අන්තෝනි විදුහලට ජයග්‍රහණ දෙකක්</topic>
    <author/>
    <content>අන්තර් පාසල් අවුරුදු 15න් පහළ පළමු කොටසේ ක්‍රිකට් තරගාවලිය යටතේ අශෝක විදුහලට සහ කෝට්ටේ සාන්ත තෝමස් විදුහලට එරෙහිව ජයග්‍රහණ වාර්තා කිරීමට වත්තල සාන්ත අන්තෝනි විදුහල් පිල සමත්විය.වත්තල සාන්ත අන්තෝනි විදුහල් පිටියේ දී අශෝක විදුහල් පිල සමග තරග වැදුණු සාන්ත අන්තෝනි විදුහල් පිල ලකුණු 72ක ජයක් අත්කර ගත් අතර එම විදුහල් පිටියේ දීම සාන්ත තෝමස් විදුහලට එරෙහිව කඩුලු 10ක පහසු ජයක් වාර්තා කළේය. සා.අන්තෝනි - අශෝකසා.අන්තෝනි පිල – 248 (ඕවර 49.5) සුවන් ප්‍රභාෂ් 56, ශලිත ප්‍රනාන්දු 44, සංක ළහිරු 33 (දිල්හාන් අනුද්ක 26/4)අශෝක විදුහල් පිල – 176 (ඕවර 46) යසිත් නිර්මාල් 69 ( කවිඳු මධූක 43/5, ඔෂාන් ප්‍රියමන්ත 26/4)සා.අන්තෝනි - සා.තෝමස්සා.තෝමස් පිල – 102 (ඕවර 30) දුෂාන් ගමගේ 16 (රවීෂ ජයවීර 19/2)සා.අන්තෝනි පිල – 103/0 (ඕවර 14.2) ඩිලොන් ප්‍රසන්න නොදැවී 54, ශලිත ප්‍රනාන්දු නොදැවී 42යි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=s14052310</link>
    <topic>මහනුවර අධ්‍යාපන කලාප ක්‍රීඩා ශූරතා ත්‍රිත්ව-මහමායා දිනති</topic>
    <author>මහනුවර ක්‍රීඩා විශේෂ</author>
    <content>මහනුවර අධ්‍යාපන කලාප ක්‍රීඩා උළෙලේ බාලක ශූරතාව දිනාගැනීමට ලකුණු 436ක් ලබාගත් ත්‍රිත්ව විදුහල සමත්වු අතර බාලිකා ශූරතාව ලකුණු 394ක් රැස්කළ මහමයා බාලිකා විදුහලට හිමිවිය.බාලක පාසල් 46ක් බාලිකා පාසල් 44ක් නියෝජන කරමින් ක්‍රීඩක ක්‍රීඩිකාවන් 3500කට අධික සංඛ්‍යාවකගේ සහභාගිත්වයෙන් තරගාවලිය පසුගියදා මහනුවර බෝගම්බර පිටියේදී පැවැත්විණි.නියෝජ්‍ය ක්‍රීඩා අධ්‍යක්ෂ ජයන්ත බණ්ඩාර මහතා සංවිධාන කළ තරගාවලියේ ප්‍රධාන ආරාධිතයා ලෙසින් මධ්‍යම පළාත ආණ්ඩුකාර ටිකිරි කොබ්බෑකඩුව මහතා සහභාගිවිය.  .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=f1405231</link>
    <topic>ජනපති පුතුන් මහපොළොවේ පය ගසා ඉන්න ළමයි</topic>
    <author>අන් දොස් හොයන්නේ</author>
    <content>ඉදිකිරීම් කේෂ්ත්‍රයේ කර්මාන්තකරුවන්ගේ ත්‍යාග ප්‍ර‍දානෝත්සවයක් පසුගිය සිකුරාදා රාත්‍රී වෝටස් ඒජ් හිදී ආරම්භ වූයේ ඇමැති විමල් වීරවංශ මහතා ප්‍රධාන මැති ඇමැතිවරු රැසකගේ සහභාගීත්වයෙන්ය. එහිදී මහ ඇමැති සරත් ඒකනායක, ඇමැති ප්‍රියංකර ජයරත්න, ඇමැති විමල් වීරවංශ මහත්වරු සුහද කතාබහක එක් වී සිටියහ. හදිසියේම ප්‍රධාන ශාලාවට සුපුරුදු රුවක් පැමිණියේ ය. ඒ අන් කිසිවකු නොව රටේ රාජ්‍ය නායකයා වූ ජනාධිපතිතුමාය. සර් මෙහේ සර්ගේ හොඳ යාළුවෙක් ඉන්නේ යැයි ප්‍රියංකර ජයරත්න ඇමැතිවරයා විමල් ඇමැතිවරයා පෙන්වමින් කීය.“මම ඔයාව අල්ල ගන්න තමා හිටියේ” කියමින් ජනාධිපතිවරයා විමල් ඇමැතිවරයාගේ සුරත තදින් අල්ලා ගත්තේය. පිරිස සිනාසෙමින් ඒ දෙස බලද්දී ඡායාරූප ශිල්පීන් ඡායාරූප ගැනීමට යුහුසුළු වූහ. හොඳට ගන්න හොඳට ගන්න. විමල් කොහොමත් ෆොටෝවලට කැමැතියිනේ කියමින් එතුමා සිනාසුණේය. ප්‍රියංකර ඇමැතිවරයා ජනාධිපතිතුමාට අසුන දෙමින් යාබද අසුනට සේන්දු වීය. ජනාධිපතිතුමා විමල් ඇමැතිවරයා සමඟ සුහද කතා බහකට එක්විය.හුනුපිටිය ගංගාරාමය හා අරලියගහ මන්දිරය කේන්ද්‍රකර ගනිමින් මෙවරද ආරම්භ වූ බුද්ධ රශ්මි වෙසක් කලාපය උත්කර්ශවත් අයුරින් පසුගිය සඳුඳා නිමාවට පත්විය. සමාප්ති උළෙලට ප්‍රධාන ආරාධිතයා ලෙස එක් වූයේ නාමල් රාජපක්ෂ මන්ත්‍රීතුමාය. මහ ඇමැති මහීපාල හේරත් මහතා හා කනක හේරත් මන්ත්‍රීවරයා ද එම අවස්ථාවට එක් වී සිටියහ.උත්සවය ආරම්භ වී සුළු හෝරාවකදී සබරගමුව ආණ්ඩුකාර වි. ජ. මු. ලොකුබණ්ඩාර මහතා, දුමින්ද සිල්වා මන්ත්‍රීවරයා මෙන්ම කොළඹ පුරපති ඒ.ජේ.එම්.මුසම්මිල් මන්ත්‍රීවරුද ඊට එක් වූහ. හුනුපිටිය ගංගාරාමාධිපති ගලබඩ ඥාණිස්සර පොඩි හාමුදුරුවෝ නාමල් රාජපක්ෂ මහතා දෙස බලමින් “මේ නාමල් විතරක් නෙමේ යෝෂිත, රෝහිත යන ජනාධිපතිතුමාගේ පුතුන් තිදෙනාම ගංගාරාම දහම් පාසලේ ආදි සිසුන්”. මේ දරුවො මහ පොළොවේ පය ගහලා ඇවිදින උදවිය.මොන තරාතිරමක මිනිසුන් එක්ක වුවත් ජාති ආගම් කුලමල භේදයෙන් තොරව ගෞරවයෙන් කටයුතු කරන්න මේ දරුවන්ට අපේ දහම් පාසලෙන් ගුරුහරුකම් ලැබුණා. මෙම වෙසක් කලාපයේ ආරාධිතයන්ට කතාබතා නැහැ. නමුත් මම නාමල් මන්ත්‍රීතුමාට ආරාධනා කරනවා යැයි කීහ.“අපි පොඩි කාලෙ ඉඳලම ගංගාරාම පෙරහර දැකබලා ගන්න ඊට සහභාගිවෙන්න දැක්වූ කැමැත්ත ඉතා ඉහළ යැයි මන්ත්‍රීවරයා කීය. විදුලි ආලෝකය නාමල් මන්ත්‍රීවරයාගේ සුරතින් විවෘත කිරීමෙන් අනතුරුව කිරින්දේ අස්සජි හිමියන්ට සහ නාමල් මන්ත්‍රීතුමාට ගංගාරාම වෙසක් කලාපයේ ඇවිද මහජනතාව සමඟ වෙසක් අසිරිය දැක බලා ගන්නැයි.පොඩි හාමුදුරුවෝ ආරාධනා කළහ. කොළඹ නගාධිපති මුසම්මිල් මහතා මහ ඇමැති මහීපාල හේරත් මහතාගේ කනට කොඳුරා මමත්, රත්නපුරේ මිනිහෙක්, අපි ඔක්කොම සබරගමුවෙ මිනිස්සු යැයි කීය. ඔබතුමාට ඕනෑම වෙලාවක මා හමුවිය හැකියි.ඒකට සීමා බාධක නැතැයි මහ ඇමැතිවරයා සිනාසෙමින් ඊට පිළිතුරු දුන්නේය. ජනාධිපතිවරයාගේ මානුෂීය කාරුණික ගුණාංග සිහිපත් කළ පොඩි හාමුදුරුවෝ මහ ඇමැතිවරයාගේ හා කනක හේරත් පිය පුතු දෙපළගේ හිස මත සධාතුක කරඬුව තබමින් ආශිර්වාද කළහ.ජනාධිපති මහින්ද රාජපක්ෂ පසුගිය සඳුදා දහවල් කටුනායක ජාත්‍යන්තර ගුවන් තොටුපළෙන් චීනයේ ෂැංහයි නුවර බලා පිටත්ව ගියේ ශ්‍රී ලංකන් ගුවන් සමාගමට අයත් විශේෂ ගුවන් යානයකිනි. ෂැංහයි නුවරදී පැවැත්වෙන ආසියාවේ අන්තර් ක්‍රියාකාරීත්වය හා විශ්වාසය ගොඩනැඟීමේ (CICA) 4 වන සමුළුවට සහභාගී වන ලෙස චීන රජය කරන ලද විශේෂ ආරාධනයකට අනුව එතුමා එම සංචාරයට එක් විය. ඇමැති ජි.එල්. පීරිස්, ජනාධිපති කාර්ය මණ්ඩල ප්‍රධානී ගාමිණී සෙනරත්, ලුතිනන් යෝෂිත රාජපක්ෂ මහත්වරු ද ඊට එක් වූහ.ෂැංහයිහි පුදොංග් අන්තර්ජාතික ගුවන් තොටුපළේ අති විශේෂ පර්යන්තයට සේන්දු වූ ජනාධිපතිවරයා, ෂැංහයි මහ නගර සභාවේ නියෝජ්‍ය මහ ලේකම් හුවැංග් රොංග්, එහි මහජන සංගමයේ උප සභාපති වැංග් ෂිඕෂු චීනයේ ශ්‍රී ලංකා තානාපති රංජිත් උයන්ගොඩ මහත්වරු විසින් පිළිගත්තේ උණුසුම් අයුරින්ය. චීන ජාතික කුඩා දැරියක් මල් කළඹක්ද එතුමාට පිරිනැමුවාය. ජනාධිපතිතුමා වෙනුවෙන් චීන රජය වෙන් කර තිබුණේ එරට සුවිශේෂ හෝටලයක් වන සැන්ගිල්ලා හෝටලයයි.පසුගිය බදාදා චීන ජනාධිපති ෂී.ජීන් පින්ග් හා ආර්යා පෙංග් ලියූ අෆ් මහත්මියගේ ආරාධනයෙන් උදෑසන පිළිගැනීමේ භෝජන සංග්‍රහයට ජනාධිපති එක්විය. එතුමා එරට ජනාධිපතිතුමා ඇතුළු පිරිස් සමඟ සාකච්ඡාවකට එක් විය. ජාත්‍යන්තර වශයෙන් ඕනෑම ප්‍රශ්නයකදී ශ්‍රී ලංකාවට සහාය ලබා දෙන බව ෂී.ජින් පින්ග් ජනාධිපතිවරයා එහිදී සඳහන් කළේය. ශ්‍රී ලංකාවේ වත්මන් ආර්ථික සංවර්ධන වැඩපිළිවෙළ හා රටට එල්ල වෙන විදේශ බලපෑම් පිළිබඳ ජනාධිපතිවරයා දීර්ඝ ලෙස විස්තර කළේය. සමුළුවේදී ජනාධිපතිතුමා කළ හරවත් දේශනය විදේශ නායකයන්ගේ පැසසුමට ලක්විය.සෝවියට් ජනාධිපති ව්ලැන්ඩ්මිර් පුටින් මහතා සමීපයේ සිටිමින් දිවාභෝජනය ගත් ජනාධිපතිතුමා පුටින් ජනාධිපතිවරයා සමඟද සුහද කතාබහකට එක්විය. පසුව එක්සත් ජාතීන්ගේ සංවිධානයේ මහලේකම් බෑන් කී මූන් හමු වී අදහස් හුවමාරු කරගැනීමට ජනාධිපතිවරයාට අවස්ථාව හිමි විය.පසුගිය සඳුදා ආණ්ඩුපක්ෂ කණ්ඩායම් රැස්වීම අරලියගහ මැදුරේ පැවැතියේ ජනාධිපතිවරයාගේ ප්‍රධානත්වයෙන් ය. සුපුරුදු ළෙන්ගතු සිනහවක් මුවේ රඳවාගෙන මන්ත්‍රීවරු අතරට සේන්දු වූ ජනාධිපතිතුමා ඇමැතිවරයෙකුගේ උරහසිට අතක් දමමින් කොහොමදැයි ඇසීය. මෙහිදී විශේෂ අවධානය යොමු වූයේ පසුදින විරුද්ධ පක්ෂය විසින් පාර්ලිමේන්තුවට හමුවට ගෙන ඒමට නියමිත විශ්වාස භංග යෝජනාව පිළිබඳවය.සර් මෙය විපක්ෂය රටට ආදරයකට ගෙන එන යෝජනාවක් නෙමේ. ඔවුන්ට හිතැති ජාවාරම්කරුවන් රකින්න ඔවුන් කරන විජ්ජාවක් මේක යැයි ආණ්ඩු පක්ෂ ප්‍රධාන සංවිධායක ඇමති දිනේෂ් ගුණවර්ධන මහතා කීය. ඒක ඇත්ත සර් විපක්ෂයේ තත්ත්වය ඒක තමා.රටේ මත් කුඩු, මත්පැන් ඇල්ලීම වැඩි වෙලා තියෙනවා. රේගුව මෙන්ම සුරාබදු දෙපාර්තමේන්තුවත් විශාල ලෙස වැටලීම් සිදුකරනවා. ඒකයි ඔය විපක්ෂය වරද්දාගෙන තියෙන්නේ යැයි ඇමැති බැසිල් රාජපක්ෂ මහතා පැහැදිලි කළේය. අපි මාධ්‍යට වාරණ දාලා නැහැ.ඒ වගේම ඕනෑම දූෂණයක් හොරකමක් අපි යට ගහන්න දීලත් නෑ. දෙන්නෙත් නෑ. ඒ නිසා මාධ්‍ය ඔවුන්ට රිසි සේ මත්ද්‍රව්‍ය හා මත්පැන් වැටලීම් පිළිබඳ වාර්තා කරනවා. ඒ ගැන කලබල වෙන්න දෙයක් නැතැයි ජනාධිපතිතුමා කීය.සර් වැලි ලොරිවල අඟල් හයක ප්‍රශ්නයක් මුල් කරගෙන වැලි රියැදුරන් අත්අඩංගුවට ගන්නවා.මේක ලොකු ප්‍රශ්නයක්. මේ ගැන සොයා බලන්න කියමින් සුදර්ශනී ප්‍රනාන්දුපුල්ලේ මහත්මිය සිය ජංගම දුරකථනයේ තිබූ ඊට අදාළ ඡායාරූප පෙන්වමින් පැහැදිලි කළේය.ඔයා කොහොමද අරලියගහ මන්දිරයට ජංගම දුරකථනය අරන් ආවේ? මෙතනට දුරකථන අරන් එන්න බැහැනේ ජනාධිපතිතුමා විශ්මයට පත්ව ඇසීය. සර් මගේ මේ පිළිබඳ අවධානය වැඩියි. ඒ නිසා මම දුරකථනය ගෙනාවේ සර්ට මේ ගැන පෙන්වන්නැයි ප්‍රනාන්දුපුල්ලේ මන්ත්‍රීවරිය සිනා සෙමින් කීවාය. සර් මේ වැලි ප්‍රවාහන ප්‍රශ්නයට කඩිනම් විසඳුමක් ලබා දිය යුතුබව පවසමින් බැසිල් රාජපක්ෂ මහතාද ඊට තවත් යමක් එක් කළේය. ප්‍රවාහන ඇමැතිවරයාට දුරකථන ඇමතුමක් ගන්නා ලෙස ජනාධිපතිතුමා දැනුම් දුන්නේය. එහිදී වැලි ප්‍රවාහනයේදී අඟල් හයේ සීමාව ඉවත් කරන ලෙස ප්‍රවාහන ඇමැතිවරයාට උපදෙස් ලැබිණි.පසුගිය සඳුදා මාතරදී ත්‍රිමාණ තාක්ෂණාගාරය විවෘත කෙරුණේ ඇමැති ඩලස් අලහප්පෙරුම මහතා හා මාලනී ෆොන්සේකා මහත්මියගේ ප්‍රධානත්වයෙන්ය. ඊට මහේන්ද්‍ර පෙරේරා, උදය කාන්ත වර්ණසූරිය ඇතුළු පිරිසක්ද එක් වී සිටියහ.නව තාක්ෂණය යටතේ ස්ප්‍රයිඩර් මෑන් චිත්‍රපට දර්ශන තිරය මත දිස්වෙද්දී මාලනී ෆොන්සේකා හා ඩලස් ඇමැතිවරයා යාබදව අසුන්ගෙන සිටියහ. මහේන්ද්‍ර මම ඉංග්‍රීසි චිත්‍රපට පිස්සෙක් ඉස්සර ඒ වගේම හොඳ ඉංග්‍රීසි සිනමාපට ලෝලියෙක්. මගේ සන්තකයේ ඉංග්‍රිසි චිත්‍රපට 712ක් තිබෙනවා යැයි ඩලස් ඇමැතිවරයා කීවේ පිරිස මවිතයට පත් කරමින්ය.පසුගිය සෙනසුරාදා තිස්ස අත්තනායක මහතාගේ පනස්තුන්වැනි උපන්දින සැමරුම යෙදී තිබුණි. අලුයම සුපුරුදු ළෙන්ගතු කටහඬකින් රනිල්ට පෙර තිස්සට සුබපැතුවේ ජනාධිපතිවරයා ය. තිස්ස මල්ලි ඔයා තාම නිදිද? මම මේ සුබ පතන්නයි කථා කරන්නේ කියමින් ජනාධිපතිතුමා තිස්ස අත්තනායක මහතාගේ උපන්දිනයට සුබ පැතීය. ඉවසීමෙන් වැඩකරන්න. කිසිම දේකට හදිසි වෙන්න එපා. ඔයාලගේ පැත්ත වගේම අපේ පැත්තෙන් අලුතින් මන්ත්‍රී වුණ අය ඇමැති, අගමැති, ජනාධිපති වෙන්නයි උත්සහ කරන්නේ. එදා දේශපාලනයේ තිබූ ගෞරවනීය තත්ත්වය පිරිහිලා යැයි එතුමා පැහැදිලි කළේය.ඔව් සර් ඒක ඇත්ත, ඔබතුමාත් බොහෝ ඉවසීමෙන් වැඩ කළ නායකයෙක්. ඒ නිසා රාජ්‍ය නායකයා වීමට ඔබතුමාට හැකිවුණා යැයි තිස් අත්තනායක මහතා කීය. ජනාධිපතිතුමා සුබපැතීමෙන් අනතුරුව නාමල් රාජපක්ෂ මහතා විපක්ෂනායක රනිල් වික්‍රමසිංහ මහතා ඇතුළු පක්ෂ විපක්ෂ පිරිස් තිස්සට සුබ පැතූහ. තිස්ස කඩුවෙල රන්කඩු දේවාලයේදී ආගමික වතාවත්වලට එක්විය.පසුදින ජාවත්ත කාර්යාලයේදී විපක්ෂ නායකවරයාගේ ප්‍රධානත්වයෙන් තිස්ස, කබීර් හෂීම්, මලික් සමරවික්‍රම ඇතුළු පිරිස රැස්විය. එහිදී ඉදිරි ජාතික මැතිවරණයට අපි මුහුණ දිය යුතු යැයි විපක්ෂනායකවරයා කීය. අපේ පක්ෂයේ සියලු දෙනාගේ එකඟතාවෙන් සියයට 50කුත් ඉතිරි සියයට පනහ විපක්ෂයේ සෙසු පක්ෂ සමඟත් එකඟත්වය මත මැතිවරණ ගෙන යා යුතුයැයි මහලේකම්වරයා කීවේය. සර් ඉන්දීය මැතිවරණයෙන් මෝඩි දිනුවා. සර් මෝඩිට සුබ පැතුවා දැයි තිස්ස ඇසීය. මම මෝඩිව මුල සිටම දන්නවා. මැතිවරණයට පෙරත් මම මෝඩිට සුබ පැතුවා. ජයග්‍රහණයෙන් පසුවත් සුබ පැතුවා. ‍පසුගිය අඟහරුවාදා පාර්ලිමේන්තු සංකීර්ණයේදී විපක්ෂයේ මන්ත්‍රී කණ්ඩායම් රැස්වීම පැවතියේ විපක්ෂ නායකවරයාගේ ප්‍රධානත්වයෙන්ය. සර් මොකක්ද මේ ගිරාඹේ හාමුදුරුවන්ගේ ප්‍රකාශය යැයි තලතා අතුකෝරළ මහත්මිය ප්‍රශ්න කළේය.ජනාධිපති අපේක්ෂකයා කවුද යන්න ඡන්දයක් ප්‍රකාශ කළ පසු පක්ෂය විසින් නම් කරනවා. මෙවර එජාපයෙන් ජනාධිපති අපේක්ෂකයෙක් නම් කෙරෙනවා. නමුත් අපි ඒකට කලබල‍ වෙලා වැඩක් නැහැ. ආණ්ඩුවත් අපිව අවුස්සන්න හදන්නේ.අපි ඒවට අහුවෙන්නේ ඇයි දැයි විපක්ෂනායක පැහැදිලි කළේය. විදේශ සංචාරයක නිරතව සිට බදාදා පාර්ලිමේන්තුවට පැමිණි සුජීව සේනසිංහ මහතා එජාප කථික ලැයිස්තුවෙන් ඉවත් කර තිබුණි. විශ්වාසභංග යෝජනාව ගේන්න ඕනෑ. ආණ්ඩුවට නෙවේ. විපක්ෂයටයි. සුජීවට කතාවක් දීලා නෑ. කියමින් රෝහිත අබේගුණවර්ධන හා ශාන්ත බණ්ඩාර මහත්වරු පාර්ලිමේන්තුවේදී කෑ ගැසූහ.දික්වැල්ල වැවුරුකන්නල බුදුරජ මහා වෙහෙර වාර්ෂික වෙසක් මංගල්‍යය පසුගිය සිකුරාදා නිමාවූයේ පෙරහර උත්සවයකින්ද පසුවය. ඊට ඇමැති මර්වින් සිල්වා මෙන්ම ලක්ෂ්මන් යාපා ඇමැතිවරුන්ද එක් වූහ. ඇමැතිතුමා මේ ප්‍රදේශයේ ජනතාව කැමැති වැඩියෙන් මනාප ලබාගෙන ජනතාව අතරට එන දේශපාලඥයා දිස්ත්‍රික් නායකයා වෙනවා දකින්න යැයි මර්වින් ඇමැතිතුමා පවසද්දී ලක්ෂ්මන් යාපා ඇමැතිවරයා අන්දමන්ද වී වටපිට බැලීය. පෙරහර මංගල්‍යයේදී කුපිත වූ අලියෙක් නිවසකට පැන වාහන කඩා දමා විශාල විනාශයක් කර පසුව කිසිවක් සිදු නොවූ ලෙස පෙරහරේ ගමන් කළේ දුටුවන් පුදුමයට පත් කරමින්ය.ජවිපෙ නායක අනුර කුමාර දිසානායක මහතා පසුගිය අඟහරුවාදා විදෙස් සංචාරයකට රටින් පිට විය. ඩුබායිහිදී අපේ දැක්ම ප්‍රතිපත්ති මාලාව පිළිබඳ සම්මන්ත්‍රණ දෙකකට සහභාගී වූ හෙතෙම පසුදින එක්සත් රාජධානිය බලා පිටත්විය. හෙතෙම ලන්ඩන් නගරයේ හා බර්මිංහැන්ග් නගරවල පැවත්වෙන සම්මන්ත්‍රණ ගණනාවකට සහභාගීවීමට නියමිතය.පසුගිය සඳුදා මාදුළුවාවේ සෝභිත හිමි ඇතුළු නියෝජිත පිරිසක් ජවිපෙ පැලවත්ත ප්‍රධාන කාර්යාලයේදී රැස්විය.ජවිපෙ නායකයා සහ සුනිල් හඳුන්නෙත්ති මහතා ඊට එක්වූහ. විධායක ජනාධිපති ධුරය අහෝසි කිරීම, 17වන ව්‍යවස්ථාව සංශෝධන බලාත්මක කිරීම ආදී යෝජනා පිළිබඳ ජවිපෙ ස්ථාවරය ඔවුහු විමසූහ. මෙම යෝජනා ගැන සලකා ජවිපෙ ක්‍රියාමාර්ග ගන්න සූදානම්. එජාපය දැනටමත් පොදු අපේක්ෂකයා කියන ප්‍රතිපත්තියෙන් ඉවත් වෙලා තිබෙනවා. නමුත් අපේ ස්ථාවරයේ වෙනසක් නැහැ, ජවිපෙ නායකයා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=f1405232</link>
    <topic>අප ඉහළ මානසික නිදහසක් භුක්ති විඳින රටක් වුණේ දහම නිසයි</topic>
    <author>සංවාද සටහනනිලූෂා</author>
    <content>රටේ නන් දෙස පිහිටි විහාරස්ථාන සැදැහැවතුන්ගෙන් පිරී යන කාලයකි මේ. වෙසක් උත්සවයත් පොසොන් උත්සවයත් මුල්කරගෙන සංවිධානය වන ආගමික වැඩකටයුතුවලට මහජනයාගේ සහභාගිත්වය බෙහෙවින් ලැබෙමින් තිබේ. මේ පිළිබඳ අදහස් දක්වමින් ජනතාව වඩාත් චරිත සංවර්ධනයට යොමුකරගැනීමේ වැදගත්කම ගැන කැලණිය රජමහා විහාරාධිපති මහාචාර්ය කොල්ලුපිටියේ මහින්ද සංඝරක්ඛිත හිමියන් දැක්වූ අදහස් මෙසේය.වෙසක් සමය අර්ථ දෙකකින් ප්‍රකාශ වෙනවා. එකක් ආමිසය පැත්ත. සිල් සමාදන්වීම් භාවනා කිරීම් ආදිය ප්‍රතිපත්ති පූජාවට අයත් වෙනවා. එදා පටන් අද දක්වාම පැවතගෙන එන ක්‍රමය එයයි. ජනගහනයේ අනුපාතයත් සමඟ අපට පෙනෙනවා පෙහෙවස් සමාදන් වීමේ වර්ධනයක්, හැම පන්සලකම පෙහෙවස් සමාදන්වීමේ කටයුතු සිද්ධ කරනවා.ස්වාමීන් වහන්සේ සහ දායක පිරිස් එකතකු වෙලා සංවිධානාත්මකව එම කටයුතු සිදුකිරීම නිසා වක්‍රව බෞද්ධ ජනතාවට සිල් සමාදන්වීමට පෙළඹවීමක් ඇතිවෙනවා. අපි කුඩා කාලයේ නොදුටු සංවිධානාත්මක ස්වරූපය නිසා සිල් සමාදන්වීම් ආදී කටයුතුවල විපුල බවක් තිබෙනවා.ඊළඟට අපි ගත්තොත් අලංකාරය පැත්ත, අපි කුඩා කාලයේ තොරණ පමණයි තිබුණේ. ඒ ඒ සංවිධාන එකතුවෙලා ඒ තොරණ තිබෙන අවට පරිසරය අලංකාරවත් කරනවා. හැම නිවසකම බෞද්ධ කොඩියක් හා කූඩුවක් නිර්මාණය වෙනවා. ඒ අපේ පැරැණි සිරිතක්.අද ඒකත් වෙනස්වෙලා මහා පරිමාණයෙන් සංවිධානාත්මකව වෙසක් කලාප යනු‍ෙවන් අලුත් සංකල්පයක් ඉදිරිපත් කරලා. ඒ කලාප ස්වරූපය තුළ ප්‍රාදේශීය මට්ටමෙන් , නගර මට්ටමෙන් වෙසක් සැමරීමක් සිද්ධ කරනවා. මේකත් ඉතාම හොඳ තත්ත්වයක්.එදා කොළඹට තමයි ඈත ප්‍රදේශවල පිරිස ආවේ වෙසක් නරඹන්න.අද එහෙම නොවෙයි. හැම පළාතකම ඒ ඒ පළාතට ආවේණිකව වෙසක් කලාප පිහිටුවලා. ඒ නිසා කොළඹට එන්න අවශ්‍ය නැහැ. ඒ ප්‍රදේශවලදීම ඒ රසවත් අත්දැකීම ලබාගන්න පුළුවන්කම තිබෙනවා. ඒ නිසා වෙසක් සැමරීම හැම පැත්තකින්ම ඉදිරියට ගොස් තිබෙනවා.ආර්ථික සංවර්ධනය බුද්ධිමතුන් සංවිධානාත්මකව කළ යුතු දෙයක්. අපිදන්නවා දියුණු යැයි කියන රටවල ඒ දියුණුවත් සමඟම ඇතිවෙලා තිබෙනවා මානසික ප්‍රශ්නත්. පවුල් ප්‍රශ්න, සමාජීය ප්‍රශ්න ආදිය උග්‍ර වී තිබෙනවා.ඒනිසා මානසික ආතතිය හා ආවේග සහිත පිරිස් බහුල වෙලා. හේතුව ආර්ථික සංවර්ධනයට ම සම්පූර්ණ කාලය වැය කිරීමයි. ඒ නිසා ඒ රටවල මිනිසුන්ට ජීවිතය දිහා බලන්න, ජීවිතය භූක්ති විඳින්න අද අවකාශයක් සැලසිලා නැහැ. ලංකාව වගේ සංවර්ධනය වෙමින් පවතින රටකට මේ කියන දුෂ්කරතා, ප්‍රශ්න අවබෝධ කරගෙන ඒ අත්දැකීම්ද උපකාර කරගෙන ඒ රටවලට වඩා විධිමත්ව සංවිධානාත්මකව සංවර්ධන ක්‍රියාදාමය ඉදිරියට ගෙන යා හැකියි.සමහර අය විවේචනය කරනවා. ලංකාවේ නිවාඩු වැඩියි කියලා. නිවාඩු වැඩිවීම නිසාද මා දන්නේ නැහැ, ජනතාව බොහොම සැහැල්ලුයි. වෙසක් අවසන්වී ඊළඟට එන්නෙ පොසොන් කාලය. ජනතාව ලැහැස්ති වෙනවා අනුරාධපුරයට යන්නත්. දකුණට යන්නත්. මිනිසුන් එක දිගට වැඩකිරීම හා වෙනත් ගැටලු නිසා ඇතිවීමට පුළුවන්කම තිබෙන ආතතිය සමනය කරන්න උදව්වන ක්‍රියාවලියක් හැටියටයි මා මෙය දකින්නෙ. ඒ නිසා අද වනවිට වෙනත් රටවල් සමඟ සන්සන්දනය කළ විට මනෝ අසාමාන්‍යතා අඩු රටක් තමයි ලංකාව. එයට ආගම වි‍ෙශ්ෂයෙන් බලපා තිබෙනවා.මේ යහපත් තත්ත්වය ස්ථාවර කර ගන්න අපි සංවිධාන වෙන්න ඕන. විහාරස්ථාන, බෞද්ධ සංවිධාන පමණක් නොවෙයි අන්‍යාගමිකයන් පවා එකට එකතු වී මේ පිළිබඳ අධ්‍යයනය කරලා ස්ථාවර ආගමික ක්‍රියාවලියක් සංවිධානය කිරීම ඉතාම වැදගත්.බුදුදහමට අනුව, නිර්මල පුද්ගලයන් කියා හඳුන්වන්නේ රහතන් වහන්සේයි. රහතන් වහන්සේ අතින් තමයිවැරදි සිද්ධවෙන්නේ නැත්තෙ. වැරදි සිද්ධවීමට ඕන කරන ප්‍රධාන කාරණය වන්නේ සිත ඇතුළෙ තිබෙන ප්‍රවණතා දෙකක්.ඒ කියන්නේ අනුසය හා ආසය (ආශ්‍රව) කියන ප්‍රවණතා. මේකියන දෙකම නැතිවෙන්නේ රහත්භාවයට පත් වුණාට පස්සෙයි. ආසය හා අනුසය තිබෙන නිසා තමයි ගැටලු ඇතිවෙන්නේ. යම් පුද්ගලයෙක් භවනා කළත් පෝයදාට සිල් සමාදන් වුණත් ඔහු තවදුරටත් මේ අනුසය හා ආසය කියන ධර්ම දෙකෙන් යුක්ත නම් ඕනෑම වේලාවක ඔහුගේතිබෙන්නා වූ අවධානය අහිමි වීම කරණකොටගෙන තමාටත් සමාජයටත් ඕනෑම විපත්තියක් සිදුකිරීමට ඉඩ තිබෙනවා. ඒ මානසික ස්වභාව තමයි අපි මුලින්ම අවබෝධ කරගන්න ඕන.ජනතාව බණ අහනවා. බණ අහන විට හැමෝම ඒ දේවල් දන්නවා. නමුත් ආවේග කොයි වෙලාවෙදි කොතැනදි කුමක්නිසා ඇතිවේද කියා කාටවත් කියන්න බැහැ. එසේ එන ආවේගයේ ප්‍රමාණයත් ඔහු විසින් වර්ධනය කරගත් ශික්ෂණයත් සමඟ තමයි මේ කියන ප්‍රතිඵල එන්න පටන් ගන්නේ. ඒ නිසා ඕනෑම බෞද්ධ සමාජයක, පෙහෙවස් සමාදන් වන සමාජයක, භාවනානුයෝගීන් සිටින සමාජයක වැරැදි ක්‍රියා සිදුවන්න පුළුවන්. ඒ මොකද,අනුසය හා ආසය නැතිකරලා නැති නිසා.තරුණ කොටස්වලට ආමන්ත්‍රණය කරන වැඩපිළිවෙළක් එහිදී අවශ්‍ය කරනවා. දැන් අපි ආමන්ත්‍රණය කර‍න්නේ පොදුවේ. එක්තරා ප්‍රමාණයකට අපි සංවිධානය වෙන්න ඕන. තරුණ කොටස්වලට ආමන්ත්‍රණය කිරීම සඳහා මෙහිදී අපි ප්‍රවේසම් වෙන්න ඕන. ඒ අයගේ තාරුණ්‍යයේ හැඟීම්වලට වටිනාකමක් දීමට. පොදු ආගමික පරිසරයක් තුළ අපි බලාපොරොත්තු වෙන්නේ ඒ දඩබ්බර හැඟීම්වලට යම්කිසි බලපෑමක් ඇතිකරලා සංයත කරගන්න. තරුණ පිරිස කොහොමත් විනෝදයට කැමැතියි නේ. විනෝද වෙන්න එපා කිව්වට ඒක සාර්ථක වෙන්න නැහැ. ඒ නිසා තරුණයන්ගේ හැඟීම් හොඳින් තේරුම්ගෙන ආගමික චින්තාවලිය තුළ ක්‍රියාත්මක වන චරිත බවට පත්කරවන ඉතා සියුම් වැඩපිළිවෙළක් අවශ්‍ය වෙනවා. එය සියුම් විදියට සිද්ධ වෙනවා පාරම්පරික ක්‍රමය තුළ. තවදුරටත් වර්ධනයක් සඳහා විශේෂිත ක්‍රම රටාවක් අනුගමනය කිරීම උචිතයි.මා අදහස් කරනවා පෞරුෂ සංවර්ධනය කියන මාතෘකාව යටතේ වැඩපිළිවෙළක් ක්‍රියාත්මක කළොත් යම් සකස්වීමක් ‍ෙගාඩනඟාගත හැකියි කියා. පෞරුෂය කියා කියන්නේ පුද්ගලයාගේ ගතිලක්ෂණවලටයි. පුද්ගලයන්ගේ මහත්මා ගති ආරක්ෂා වන, සංස්කෘතිය සුරැකෙන රටාවකට අප යා යුතුයි.මෙය කළ යුත්තේ පුද්ගල චරිත සංවර්ධනය කරන ආකාරය, චරිත ලක්ෂණ පෝෂණය කිරීම, පාරිසරික වෙනස්කම්වලට පුද්ගලයා ඔරොත්තු දෙන අන්දම ආදිය අධ්‍යයනය කිරීමෙන්. ඊට ආගමික සංකල්ප ඇතුළු කළ යුතුයි. මෙය වෙනත් රටවල ක්‍රියාත්මක කරනවා.උදාහරණයක් හැටියට බලන්න අපේ රටේ ආගමික වැඩසටහන්, උත්සවයක් හෝ වෙනත් උත්සවයක් පැවතුණාම අවට හැමතැනම අපිරිසුදුයි. කොළ කැබැලි, ඉඳුල් ආදිය තැන තැන දමා අපවිත්‍ර වෙලා. වෙනත් රටක මේ වගේ උත්සවයක් පැවැත්වුණාට පසු තිබෙන්නෙත් උත්සවයට කලින් තිබූ පරිසරයමයි.කුඩා කාලයේදීමයි ළමයින් හදලා තිබෙන්නේ අවට පරිසරය ආරක්ෂා කරන ආකාරයට. ඒ ආකාරයෙන් පෞරුෂය සංවර්ධනය කර තිබෙනවා. පරිසරය ආරක්ෂා කිරීමයි තමන්ගේ ඕනෑ එපාකම් ඉටුකරගැනීමයි යන ක්‍රියාකාරකම් දෙකම ඒ අය ඉටුකරනවා.අපේ අයගේ පෞරුෂය ඒ ආකාරයට සකස්වෙලා නැහැ. මෙතැන තිබෙන්නේ ආගමේ වැරැද්දද? නැහැ. මා හිතනවා අධ්‍යාපනයේ වැරැද්ද කියා. පුද්ගලයකුට දෙන්න ඕන ශික්ෂණය අධ්‍යාපනය තුළින් නිවැරැදිව දී නැහැ. එවැනි කාරණා තමයි සකස් විය යුත්තේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=f1405233</link>
    <topic>සිරිලක අලුතින් ඉදිවෙන වාරිමාර්ග විශ්මය</topic>
    <author>චන්දන ජයවීර</author>
    <content>මහා ගංගාවල් මැදින් සොරොව් බැමි බැඳ කපන ලද ඇළවල්වලට වතුර හරවා ජලය සැතපුම් ගණන් දුර ගෙන ගොස් විශාල වැවක හෝ වැව් පෙළක සිරකර තැබීමට සිංහලයා තරම් සමතෙක් වෙනත් ශිෂ්ටාචාරයක හමු නොවේ.අධිරාජ්‍යවාදීන් මෙරට යටත්කරගැනීමෙන් පසු සැලසුම් සහගත ලෙස විනාශ කරනු ලැබුවේ එම වාරි සංස්කෘතියයි.සිංහල සංස්කෘතියේ වැදගත්ම ලක්ෂණය වැව් සංස්කෘතිය බව ඉංග්‍රීසීන් දැන සිටි බවට සර් ඇමර්සන් මෙන්ටිගේ මෙම ප්‍රකාශයෙන් පැහැදිලි වෙයි.‘මධ්‍යම මිසරයේ තිබෙන ‘මොරිස්විල’ හා අරාබියේ ‘අල්අරාම්’ වැව හැර පුරාතන හෝ නූතන ජාතියක් විසින් කරවන ලද වාරි කර්මාන්තයක් ලංකාවේ දක්නට ලැබෙන විශ්මයජනක වැව්වල විශාලත්වය හා සමකළ නොහැක. කලාවැව, මින්නේරිය හෝ යෝධ ඇළ සමඟ එම වාරි කර්මාන්ත හෝ පර්සියාවේ ඇළමාර්ග, පේරූහි උමංජල මාර්ග සැසඳිය නොහැකිවීමෙන් ලංකාව කෙතරම් විශිෂ්ට වාරි සංස්කෘතියකට උරුමකම් කියන රටක්ද යන්න පෙනෙයි.’යටත්විජිත පාලකයන් අපගේ වාරි තාක්ෂණයේ වැදගත්කම ඉහළින් වර්ණනා කළත් ඒවා නටබුන්වන්නට ඉඩ හැරියේ කෘෂිකාර්මික ආර්ථිකය අඩපණ කිරීම යටත්විජිතවාදයේ ලක්ෂණයක් වූ නිසාය.අප මේ වන විට ඔවුන්ගෙන් නිදහස ලබා දසක 6 කට අධික කාලයක් ස්වාධීන ජාතියක් ලෙස කටයුතු කර ඇත. එහෙත් ගතවූ කාලය තුළ මෙරට වාරිමාර්ග ක්ෂේත්‍රයේ නවෝදයක් ඇතිකිරීමට ගත් උත්සාහයන් හමුවන්නේ ඉතාම විරලවය.2005 පසු ගතවූ වසර 9 සැලකෙන්නේ නිදහස් ශ්‍රී ලංකාවේ වාරිමාර්ග ක්ෂේත්‍රයේවාරි ක්ෂේත්‍රයේ ප්‍රබෝධකර දශකය ලෙසය.අප නිදහස ලැබීමත් සමඟ වාරිමාර්ග ක්ෂේත්‍රය පිබිදීක් ඇති කරමින් ශීඝ්‍ර සංවර්ධනයකට යාමට උත්සාහයක් දරනු ලැබුවත් එය අඛණ්ඩව පවත්වාගෙන යාමට උත්සාහ දැරූ බවක් නොපෙනේ. නිදහස් ශ්‍රීලංකාවේ ආරම්භක යුගයේ ඇති කළ වාරි ව්‍යාපාර රැසක සංකල්පීය නිර්මාතෘවරයා වූයේ ඩී.ඒ. රාජපක්ෂයන්ය. වාරිමාර්ග උප ඇමති වරයා වූ එතුමන්ගේ දූරදර්ශීය මඟපෙන්වීම මත ආරම්භ වූ වාරි මාර්ග ව්‍යාපෘති අතර චන්ද්‍රිකා වැව, කිරම ඔය ව්‍යාපාරය, උඩුකිරවිල ව්‍යාපාරය, මුරුතවෙල වැනි දැවැන්ත වාරි ව්‍යාපෘති වෙයි.මෙම චින්තන ධාරාව නැවත ක්‍රියාත්මක වන්නට පටන්ගත්තේ ඩී.ඒ. රාජපක්ෂයන්ගේ පුත් මහින්ද රාජපක්ෂ මහතා ජනාධිපතිධුරයට පත්වීමත් සමඟය.ජල හිඟයත්, වගා පාළුවෙන් අස්වැන්න විකුණාගත නොහැකි කමෙන්, නව ක්‍රමෝපායන් නොමැති කමෙන් අපේ ගොවියා විඳින දුක් ගැහැට මනාව වටහාගත් නායකයෙක් ලෙස ජනපතිවරයා විධිමත් සැලැස්මකට අනුව වාරි ක්ෂේත්‍රය නගාසිටුවීම ආරම්භ කළේය.ඒ අතර ගොවියා භූමියේ සැබෑ හිමිකරුවා බවට පත්කරමින් ඉඩම් නොමැති ගොවීන්ට ඔප්පු ලබාදීමටත් ගොවි ජනපදවල හා මහවැලි යෝජනා ක්‍රමවල පසු පරම්පරාවල ගැටලු විසඳීමත් එතුමන් සිය වගකීමක් බවට පත් කරගත්තේය.රාජපක්ෂ යුගයේ සංවර්ධනය කිසියම් දිස්ත්‍රික්කයකට හෝ පළාතකට සීමා වූවක් නොවීය. එයට දකුණේ මෙන්ම උතුරේ ජනතාව මුහුණදෙන පානීය හා කෘෂි කාර්මික ජල අවශ්‍යතාවට විසඳුම් සෙවීම අයත්ය.ඌවේ මෙන්ම සබරගමුවේ හෝ මධ්‍යම පළාතේ වාරි ගැටලු විසඳීමද අයත්ය. ඒනිසා මේ සෑම දිස්ත්‍රිකකයකම එකවර එකවිට වාරි ව්‍යාපෘති රැසක් ක්‍රියාත්මක වීම විශේෂය.මෙයට පෙර පැවැති සෑම රජයකටම විෂය වූයේ එක් පළාතක් කේන්ද්‍ර කරගත් වාරි ව්‍යාපෘතියකි. ඊට වෙනස්ව යමින් වර්තමාන රජය සමස්ත දිවයිනම එකවර සංවර්ධනය කිරීමේ අරමුණ අනුව යමින් වාරි ව්‍යාපෘති රැසක් ක්‍රියාත්මක කරයි.පෙර පැවැති රජයන් ආරම්භ කළ වාරි ව්‍යාපෘති විදේශ ආධාර මත තීරණය වීම නිසා ඒවායේ අඛණ්ඩතාවය ආධාර ලැබීම හෝ නොලැබීම මත තීරණය විය. නමුත් වර්තමාන ව්‍යාපෘති අතර විදේශ ආධාර මත ක්‍රියාත්මක වන වාරි ව්‍යාපාරයන්ට අතිරේක දේශීය අරමුදල් මඟින් ක්‍රියාවට නැගෙන ව්‍යාපාරයක්ද ඇත. එසේම වර්තමාන වාරි ව්‍යාපෘති රැසක් සඳහා යොදාගෙන ඇත්තේ ද දේශීය ඉංජිනේරුමය හැකියාවන්ය.මහින්ද රාජපක්ෂ රජය ආරම්භ කළ වාරි සංවර්ධන යෝජනා ක්‍රම හා බහුකාර්ය සංවර්ධන ව්‍යාපෘති කිහිපයක් මේ වන විටත් වැඩ නිමකර ජනතා අයිතියට පත් කර ඇත. එසේම තවත් ව්‍යාපෘති කිහිපයක් අවසාන අදියරේ පවතී. ඒ අතරින් ප්‍රමුඛතම ව්‍යාපෘතිය වන්නේ උමා ඔය බහුකාර්ය සංවර්ධන ව්‍යාපෘතියයි.මෙම ව්‍යාපෘතිය මඟින් මහවැලි දෝණියේ උමාඔය හා මාතොටිල්ල ඔය හරහා වාර්ෂිකව ගලා යන ජලය ඝන මීටර් මිලියන 145ක් අන්තර් නිම්න හැරවුමක් මඟින් කිරිඳිඔය දෝණියට හරවනු ලැබෙයි. මෙම අපේක්ෂාව ජය ගැනීමට ප්‍රධාන ජලාශ දෙකක් ඉදිකළ යුතුය. ඒ ජලාශ දෙක සම්බන්ධ කළ යුතුය. එයට ජලාශ දෙක යාකරමින් උමං මාර්ගයක් ඉදි කළ යුතුය.මෙම ව්‍යාපෘතිය යටතේ ඉදි කෙරෙන ප්‍රධාන ජලාශ දෙක වන්නේ පුහුල්පොල ජලාශය හා ඩයිරබා ජලාශයයි. ඉන් පසු මෙම ජල කඳ ගෙන යාම සඳහා ඩයිරබා ජලාශයේ සිට සිරස් අතට පතලක දෝණාවක් ගමන් කරන ආකාරයට ඇතුළු මං උමඟ ඉදිකළ යුතුය.ඉන්පසු එහි ජලයෙන් විදුලිය නිපදවන භූගත විදුලි බලාගාරයක් ඉදි කළ යුතුය. බලාගාරයෙන් බැහැර කෙරෙන ජලය ගෙන යෑමට පිටමං උමඟ ඉදිකළ යුතුය. එය ඉදිකරනු ලබන්නේ බලාගාරයේ සිට අලිකොට ආර දක්වාය. මේ ආකාරයට උමා ඔය බහුකාර්ය ව්‍යාපෘතියේ අතුරු ව්‍යාපෘති රැසකි.බලාගාරයෙන් පිටතට බැහැර කෙරෙන යළි ප්‍රයෝජනයට ගැනීම සඳහා කිරිඳිඔය ද්‍රෝණිය නව ජලාශයක්ද මේ දිනවල ඉදි කෙරෙමින් පවතී. මේ සියලු අදියර සම්පූර්ණ කරමින් උමා ඔය ව්‍යාපෘතිය ලබන වසරේ අග වන විට ජනතා අයිතියට පත් කෙරේ.මෙම ව්‍යාපෘතියේ ප්‍රතිඵලයක් ලෙස ජාතික විදුලිබල පද්ධතියට මෙග වොට් 120ක ධාරිතාවක් එක් කෙරෙයි. ඊට අමතරව කුඹුරු හෙක්ටයාර් 1500ක් හා නව ඉඩම් හෙක්ටයාර් 4500ක් අලුතින් අස්වැද්දිය හැකි වෙයි. ගිනිකොණ දිග වියලි කලාපයේ කාලයක් තිස්සේ පැවති ජල ගැටලුවට පිළියමක් ලැබෙයි. මෙවැනි බහුවිධ ප්‍රතිලාභ මෙම ව්‍යාපෘතියෙන් අත්වන නිසා උමාඔය සැලකෙන්නේ මහවැලි වැනි බහුකාර්ය ව්‍යාපෘතියක් ලෙසය.පෙර පැවැති රජයන් ආරම්භ කළ සමහර බහුකාර්ය ව්‍යාපෘති සැලසුම් කිරීමේදී කේන්ද්‍රීය ව්‍යාපෘතියට පමණක් අවධානය යොමු කිරීම නිසා මතුවූ ගැටලු සැලකිල්ලට ගෙන උමා ඔය ව්‍යාපෘතිය නිම කිරීම නිසා ඒ යටතේ පරිවාර ජලය රැසක් පෝෂණය කිරීම සිදුවෙයි.හඳපානාගල ජලාශය, කුඩා ඔය ජලාශය හා ජල මාර්ග ඉදිකිරීම ඒ අතින් ප්‍රධානය. මෙම ව්‍යාපෘතියේ වැඩ අවසන් කිරීම සඳහා රුපියල් මිලියන 5474ක් වැයවේ යැයි. අපේක්ෂිත ලබන වසරේ සැප්තැම්බරයේ ජනතා අයිතියට පත් කිරීමේ අපේක්ෂාවෙන් මේ දිනවල උමාඔය ව්‍යපෘතියේ වැඩ කඩිනමින් සිදුවෙන අයුරු අපේක්ෂාව පිරි දෑසින් වියලි කලාපයේ ජනතාව බලාසිටී.මහවැලි මහා සැලැස්මේ විශාලතම සංවර්ධන ව්‍යාපෘතිය වන්නේ මොරගහකන්ද කළු ගඟ ව්‍යාපෘතියය. උමා ඔය හා මොරගහකන්ද ව්‍යාපෘති දෙකේ වැඩ නිමවූ පසු දශක ගණනාවක් වියළි කලාපයේ අනුරාධපුර, පොළොන්නරුව, මාතලේ, ත්‍රිකුණාමලය දිස්ත්‍රික්කවල ජීවත්වන ජනතාව මුහුණ දුන් ජල ප්‍රශ්නයට විසැඳුම් ‍ලැබෙනු ඇත.මොරගහකන්ද ව්‍යාපෘතිය නිසා වියළි කලාපයට අතිරේක වාරිමාර්ග පහසුකමක් ලැබෙන අතරම දේශීය විදුලිබල පද්ධතියට මෙගාවොට් 20 ක ජල විදුලි සැපයුමක් ලැබේ. මොරගහකන්ද ජලාශ ව්‍යාපෘතිය නිසා ඝන මීටර 521 ක ධාරිතාවකින් යුත් ජල සැපයුමක් ලැබෙන අතර කළු ගඟ ජලාශය ඉදිකිරීමෙන් හෙක්ටයාර් 81,500 කට වාරි ජලය ලැබේ.මහින්ද රාජපක්ෂ රජය බලයට පත්වීමෙන් පසු 2007 දී වැඩ ආරම්භ කරන ලද මෙම ව්‍යාපෘතිය සඳහා පිරිවැය ලෙස රුපියල් මිලියන 64,358 ක් වැය වේ යැයි අපේක්ෂා කෙරේ.උමා ඔය බහුකාර්ය ව්‍යාපෘතිය ඉදිකිරීම සඳහා ඉරාන රජයෙන් විදේශ ආධාර ලබාගන්නා ලද අතර මොරගහකන්ද ජලාශය ඉදිකිරීම සඳහා මූල්‍යාධාර හිමිවූයේ චීන රජයෙනි.මොරගහකන්ද ජලාශ ව්‍යාපෘතිය යටතේ වේලි තුනක් ඉදිකිරීමට නියමිතය. එහි එක් වේල්ලක් දැනටමත් වැඩ නිම කර ඇත. ව්‍යාපෘතිය සඳහා අවශ්‍ය කෙරෙන සමීක්ෂණ කටයුතු ගොඩනැගිලි ඉදිකිරීම්, ප්‍රවේශ මාර්ග සකස් කිරීම්, නැවත පදිංචි කිරීම් හා යටිතල පහසුකම් සංවර්ධනය කිරීම ආදී මූලික කටයුතු අනෙකුත් වේලි ව්‍යාපෘති සඳහා ද අවසන් කර ඇත.මොරගහකන්ද ජලාශය හා කළු ගඟ ජලාශ ව්‍යාපෘතිය ඉදිකිරීම සඳහා පවුල් 1581 ක් නැවත පදිංචි කිරීමට සිදුවූ අතර ඔවුන්ට අවශ්‍ය නිවාස ඉදිකිරීම වැල්ලවාය ප්‍රදේශයේ ස්ථාන 6 ක සිදුව ඇත.මොරගහකන්ද, කළුගඟ හා උමා ඔය යන සංවර්ධන ව්‍යාපෘති තුනෙහිම ප්‍රධාන අරමුණ වන්නේ ප්‍රදේශයේ ජනතාවගේ ජීවන තත්ත්වය නඟාසිටුවීමය. එහිදී පෞරාණික උරුමය ආරම්භ කිරීමටත් සොබාදහම ආරක්ෂා කිරීමටත් දක්වා ඇති උනන්දුව අගය කළ යුතුය.වනජීවීන් සඳහා වෙනම පරිසර සංරක්ෂණ කලාප පවත්වාගෙන යාම කෙරෙහි ද අවධානය යොමු කිරීමෙන් මෙම ව්‍යාපෘති සකස් කිරීමේදී ජනතාවගේ ජීවන තත්ත්වය යහපත් කිරීමට අතිරේකව සොබාදහමේ තුලිතතාව හා පරිසර ආරක්ෂණය කෙරෙහි අවධානය යොමු කිරීම ද වැදගත් ය.බලයට පත් කිසිම රජයක් වේලි ආරක්ෂණ වැඩසටහන අවශ්‍යතාව වටහාගෙන නොතිබීම නිසා පෙර රජ දවස ඉදිකළ වැව් විශාල සංඛ්‍යාවක් ක්‍රමයෙන් විනාශ වී ගියේය.දිගු කාලීන මෙහෙයුම් නඩත්තු වැඩසටහනක් පවත්වාගෙන යා හැකි නම් ශක්තිමත් වේලි පද්ධතියක් ගොඩනඟා ගත හැකි බව කල්පනා කළ වත්මන් රජය ලෝක බැංකුවේ අන්තර්ජාතික සංවර්ධන ආයතනයේ හා ලක් රජයේ සහයෝගී ව්‍යාපෘතියෙන් ආරම්භ කළ වේලි ආරක්ෂණ වැඩසටහන මේ වන විට අවසන් අදියරේ පවතී. මෙම වැඩසටහන සඳහා රුපියල් මිලියන 8,187 ක් වැය වේ යැයි අපේක්ෂා කෙරේ.මෙම වැඩසටහන යටතේ ප්‍රධාන වේලි 32 ක් ප්‍රතිසංස්කරණය කෙරේ. ඊට අමතරව තවත් වේලි 80 ක් සඳහා පහසුකම් සැපැයීමට ශක්‍යතාවක් සැකසෙමින් තිබේ. පොල්ගොල්ල, ලක්ෂපාන, වික්ටෝරියා, තිසාවැව, පරාක්‍රම සමුද්‍රය, මාදුරුඔය ඇතුළු වේලි රැසක් මෙම වැඩසටහන යටතේ ප්‍රතිසංස්කරණය කෙරේ.පෙර රජ දවස සිට මේ දක්වා ඉදිකළ සියලු වේලි එකවර ප්‍රතිසංස්කරණය කිරීමේ වැඩසටහන් ක්‍රියාත්මක වූ අවදියක් වේ නම් එය ජනාධිපති මහින්ද රාජපක්ෂ යුගයයි.මෙම සියලු සංවර්ධන ව්‍යාපෘති ඉදිරි වසර 2 – 3 ඇතුළත අවසන් කෙරෙන අතර එවිට දශක ගණනාවක් පැවැති වාරි ගැටලු රැසක් සදහටම නිමාවට පත් වේ. විධිමත් සැලැස්මකට අනුව අනාගත අපේක්ෂාවන් සැලකිල්ලට ගෙන වර්තමාන සංවර්ධන ක්‍රියාවලිය ඉදිරියට ගෙන යාම මෙම වසරේ ප්‍රමුඛතම සාධනීය කාර්යය.ඒ අනුව අධිවේගී මාර්ග, මහාමාර්ග හා ග්‍රාමීය මාර්ග ඇතුළත් දිවයිනේ සමස්ත මාර්ග පද්ධතිය යෝධ සැලැස්මකට අනුව සංවර්ධනය කෙරෙයි. එයටම ගැළපෙන පරිදි වරාය හා ගුවන් තොටුපළ ක්ෂේත්‍රය සංවර්ධනය කර ඇත. විධිමත් නගර සැලැස්මකට අනුව අගනගර සංවර්ධනය කෙරේ. මෙම සියලු ක්‍රියාදාමයන් යොමු වන්නේ ජනාධිපතිවරයා 2005 හා 2010 දී නැවත වරක් ශපථ කළ ශක්තිමත් සංවර්ධිත රටක් බවට ශ්‍රී ලංකාව පත් කිරීමේ අපේක්ෂාව වෙතය. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n14052421</link>
    <topic>ඉන්දීය නව අගමැති මෝඩිගේ ආරාධනාව ජනපති මහින්ද පිළිගනී</topic>
    <author>ධනුෂ්ක ගොඩකුඹුර</author>
    <content>ඉන්දියාවේ නව අගමැතිවරයා වශයෙන් පත් ව සිටින නරේන්ද්‍ර මෝඩි මහතාගේ දිවුරුම්දීමේ උත්සවයට සහභාගි වන ලෙසට කෙරුණු ආරාධනාව ජනාධිපති මහින්ද රාජපක්ෂ මහතා පිළිගෙන තිබේ.මෙම ආරාධනය මහත් සතුටින් භාර ගත් බව ජනාධිපතිවරයා නරේන්ද්‍ර මෝඩි මහතා වෙත දැනුම් දුන් බව ජනාධිපති මාධ්‍ය සම්බන්ධීකරණ ලේකම් විජයානන්ද හේරත් මහතා දිනමිණට ප්‍රකාශ කළේය.ඉන්දියාවේ නව දිල්ලි නුවර දී පැවැත්වෙන මෙම දිවුරුම් දීමේ උළෙලට සහභාගී වීමට ජනාධිපතිවරයා මෙමස 26 වැනිදා ඉන්දියාව බලා පිටත්ව යන බවත් විජයානන්ද හේරත් මහතා ප්‍රකාශ කළේය.පසුගිය දා පැවැති ඉන්දීය මහ මැතිවරණයෙන් ජයග්‍රහණය කළ භාරතීය ජනතා පක්ෂයේ අගමැති අපේක්ෂක නරේන්ද්‍ර මෝඩි මහතා ඉන්දියාවේ නව අගමැතිවරයා වශයෙන් දිවුරුම් දෙන උළෙලට රාජ්‍ය නායකයන් ඇතුළු ආරාධිතයන් 3000ක් පමණ සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n1405241</link>
    <topic>ජනාධිපති උපදෙසින් නැ’හිර කෘෂිකාර්මික සංවර්ධනයට පියවර‍</topic>
    <author>සමන්මලී ප්‍රියශාන්ති</author>
    <content>ජනාධිපති මහින්ද රාජපක්ෂ මහතාගේ උපදෙස් පරිදි නැඟෙනහිර පළාතේ කඩිනම් කෘෂිකාර්මික සංවර්ධනයක් ඇති කිරීමට කෘෂිකර්ම අමාත්‍යාංශය සැලසුම් කැර ති‍‍බේ. ඒ අනුව නැඟෙනහිර පළාත තුළ අතිරේක බෝග වගාව පුළුල් කිරීමට තීරණය කැර ඇති අතර ඒ සඳහා අවශ්‍ය යටිතල පහසුකම් ලබා දීමට කෘෂිකර්ම ඇමැති මහින්ද යාපා අබේවර්ධන මහතා තීරණය කැර ඇත.එමෙන්ම එම පළාතේ දීර්ඝ කාලීන හා කෙටි කාලීන බෝග වගාවන් ව්‍යාප්ත කිරීමට, ඒ සම්බන්ධ යෝජනා ඉදිරිපත් කිරීමට, හා සැලසුම් සකස් කිරීමට පියවර ගන්නා ලෙස ඇමැතිවරයා අදාළ නිලධාරීනට උපදෙස් දී ඇති අතර එම සැලසුම් සති දෙකක් ඇතුලත අමාත්‍යාංශයට ලබා දිය යුතු බවටද උපදෙස් දී ඇත.මේ සම්බන්ධයෙන් සාකච්ඡාවක් පසුගිය දා කෘෂිකර්ම අමාත්‍යාංශයේදී පැවැති අතර නැ‍ඟෙනහිර පළාතේ දේශපාලන නායකයින්, පළාත් රාජ්‍ය නිලධාරීන් සහ කෘෂිකර්ම නිලධාරීන් මේ අවස්ථාවට සහභාගී වුහ. අම්පාර, ත්‍රිකුණාමලය, මඩකලපුව දිස්ත්‍රික්ක තුනෙහි ජල සම්පාදන ක්‍රම නවිකරණය කිරීමටත්, වගා ළිං, විසිරි ජල තාක්ෂණ ක්‍රම, බිංදු ජල තාක්ෂණ ක්‍රම සහ කෘෂි උපකරණ ලබාදීම සඳහා අවශ්‍ය ප්‍රතිපාදන ලබා දීමට කටයුතු කරන බව මෙහිදී ඇමැතිවරයා අදාළ නිලධාරීන් දැනුවත් කැර තිබේ.ඊට අමතරව යුද හමුදා කඳවුරු ආශ්‍රිතව වෙනම වගා ව්‍යාපෘතියක් ක්‍රියාත්මක කිරීමට කෘෂිකර්ම අමාත්‍යාංශය කටයුතු කැර තිබෙන අතර වාණිජ ගොවිපල වැඩසටහන යටතේ මේ සඳහා අවශ්‍ය ප්‍රතිපාදන ලබා දෙන බවත් ඇමැතිවරයා මෙහිදී ප්‍රකාශ කැර තිබේ.නැඟෙනහිර පළාත තුළ කාබනික පොහොර ව්‍යාපෘතියක් ආරම්භ කිරීමට ද නියමිතය.කෘෂිකාර්මික සංවර්ධනය රටේ එක් පළාතකට පමණක් සීමා නොකර සෑම පළාතකටම එහි ප්‍රතිලාභ හිමි කැර දීම ආණ්ඩුවේ අරමුණ වී ඇති බැවින් නැඟෙනහිර පළාත තුළ මෙම කඩිනම් කෘෂිකාර්මික සංවර්ධනයක් ඇති කිරීමට පියවර ගත් බවත් ඇමැතිවරයා පවසා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n1405242</link>
    <topic>මහපොළ ශිෂ්‍යාධාරය වැඩි කිරීමට පියවර</topic>
    <author>රන්ජිත් පද්මසිරි, ස්වර්ණා විජේකෝන් සහ සුභාෂිණී සේනානායක‍</author>
    <content>මහපොළ ශිෂ්‍යාධාරය ලබන වසරේ සිට වැඩිකිරීමට පියවර ගෙන ඇති බව උසස් අධයාපන ඇමැති නි.නන්දිමිත්‍ර ඒකනායක මහතා පාර්ලිමේන්තුවේදී ඊයේ (23) ප්‍රකාශ කෙළේය.මේ දීමනාව වැඩිකරන ලෙසට කැර තිබූ ඉල්ලීම් ගැන අවධානය යොමු කැර ඊට අවශ්‍ය කටයුතු මේ වන විට සිදු කැරගෙන යන බව කී ඒකනායක මහතා මාලඹේ පිහිටි SAITM පුද්ගලික වෛද්‍ය විද්‍යාලයෙන් මේ වන විට පූර්ණ ශිෂ්‍යත්ව 11ක් ලබා දී අති බවද කීය.කුරුණෑගල දිස්ත්‍රික් මන්ත්‍රී නලින් බණ්ඩාර ජයමහ මහතා අසා තිබූ ප්‍රශනයකට පිළිතුරු දෙමින් එසේ කී ඒකනායක මහතා 2009 වසරේ මේ පුද්ගලික විශ්ව විද්‍යාලයට පළමු ශිෂ්‍ය කණ්ඩායම වශයෙන් සිසුන් 651ක් බදවා ගත් බවත් එහි වෛද්‍ය පාඨමාලාව හැදෑරීම සඳහා එක් සිසුවෙක් රුපියල් 6997200ක් ගෙවිය යුතු බවත් කීය.බදවා ගන්නා සිසුන් සංඛ්‍යාවෙන් සියයට 20ක් ශිෂ්‍යත්ව ප්‍රදානය කිරීමට එකග වී ඇතැත් දැනට එම ආයතනය ගොඩනැගීම සඳහා විශාල වියදමක් දරන නිසා ඉදිරියේදී එම එකගතාවය අනුව සම්පූර්ණ ශිෂ්‍යත්ව ප්‍රමාණය ලබා දීමට කටයුතු කැර ඇතැයි ද කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n14052422</link>
    <topic>රූපවාහිනි නාලිකා සමීක්ෂණවලවිශ්වසනීයත්වය රකින්න</topic>
    <author/>
    <content>රූපවාහිනී නාලිකා ගැන පෞද්ගලික ආයතනවලින් සකසන සමීක්ෂණ වාර්තාවල විශ්වසනීයත්වය හා විවෘත භාවය ගොඩනැගීමට අවශ්‍ය පරිසරය හා උපදේශනය ලබාදීමට ජනමාධ්‍ය හා ප්‍රවෘත්ති අමාත්‍යාංශය සැ‍රසේ.එසේ කිරීම අත්‍යාවශ්‍ය කාර්යයක් බව ද අමාත්‍යාංශය පවසයි. මේ සම්බන්ධයෙන් අමාත්‍යාංශය නිකුත් කළ නිවේදනයේ මෙසේ ද දැක්වේ.ජනමාධ්‍ය හා ප්‍රවෘත්ති අමාත්‍යාංශයේ බලපත්‍ර නියාමනයෙන් යුතුව ශ්‍රී ලංකාව තුළ වර්තමානය වන විට විකාශය වන රූපවාහිනී නාලිකා සංඛ්‍යාව 25 ක් පමණ වෙයි. මෙකී නාලිකාවන්ගේ ප්‍රමුඛතම ආදායම් මාර්ගය වන රූපවාහිනී වෙළෙඳ දැන්වීම් ඔස්සේ වසරකට රුපියල් බිලියන ගණනක මුදලක් සංසරණය වනු නිරීක්ෂණය කළ හැකිය.රූපවාහිනී දැන්වීම්කරණයේ ආයෝජන මූලෝපාය වන ජනප්‍රියතම රූපවාහිනී වැඩසටහන් තෝරා ගැනීම සිදුකරනු ලබන්නේ ශ්‍රී ලංකාව තුළ දැනට ක්‍රියාත්මක පෞද්ගලික සමීක්ෂණ ආයතනයන් කිහිපයක් විසින් ‍නිකුත් කරනු ලබන සමීක්ෂණ වාර්තාවන්ගේ දත්ත මත පදනම්වයි.ඒ අනුව එකී සමීක්ෂණ වාර්තාවන්ගේ දත්ත නිරීක්ෂණය මත පදනම්ව රූපවාහිනී වෙළෙඳ දැන්වීම් සඳහා රුපියල් බිලියන ගණනින් ආයෝජනය වනු දැකිය හැකිය. පසුගිය වසරේ දී රූපවාහිනී දැන්වීම්කරණයට විවිධ ආයතන මගින් ලබා දුන් දැන්වීම් වියදම රුපියල් බිලියන 46 ක් පමණ බව දැනට ඇති වාර්තා මඟින් පෙන්වා දෙයි. රූපවාහිනී දැන්වීම් සඳහා ආයෝජනය කරන රුපියල් බිලියන ගණනක මුදල මෙම වාර්තා මත පදනම් වන බැවින් එකී වාර්තාවල විශ්වසනීයත්වය ආරක්ෂා වීම අත්‍යවශ්‍ය කාරණයකි.රූපවාහිනී සමීක්ෂණ වාර්තා ඉදිරිපත් කරන ආයතන කිහිපය තම වාර්තාවන්ගේ විශ්වසනීයත්වය හා විවෘතභාවය අභියෝගයට ලක්වන අයුරින් ප්‍රතිඵල ලබාදෙන බව විවිධ රාජ්‍ය හා පෞද්ගලික රූපවාහිනී ආයතන ජනමාධ්‍ය හා ප්‍රවෘත්ති අමාත්‍යාංශය වෙත පැමිණිලි ඉදිරිපත් කර ඇත. මේ පිළිබඳ අවධානය යොමු කළ ජනමාධ්‍ය හා ප්‍රවෘත්ති අමාත්‍යාංශය අදාළ නාලිකා ප්‍රධානීන් සමඟ මෙම ගැටලුව සාකච්ඡා කිරීමට අදහස් කර තිබේ. ඒ අනුව ජනමාධ්‍ය හා ප්‍රවෘත්ති අමාත්‍ය ආචාර්ය කෙහෙළිය රඹුක්වැල්ල මහතාගේ ප්‍රධානත්වයෙන් අදාළ නාලිකා ප්‍රධානීන් සමඟ සාකච්ඡාවක් ඉදිරි සතියේ දී පැවැත්වීමට කටයුතු යොදා ඇත.එසේම එම සාකච්ඡාවෙන් පසුව අදාළ සමීක්ෂණ ආයතන සමඟ ද සාකච්ඡා කිරීමට අපේක්ෂිතය.ඉදිරියේදී රූපවාහිනී සමීක්ෂණ වාර්තා ශක්තිමත් හා විධිමත්/ තාර්කික හා පර්යේෂණාත්මක පදනමකින් ලබාගැනීමටත් ඒවායේ විශ්වසනීයත්වය හා විවෘතභාවය ගොඩනැඟීමට අවශ්‍ය පරිසරය හා උපදේශනය ලබාදීමත් අත්‍යවශ්‍ය කාර්යයක් බවට ජනමාධ්‍ය හා ප්‍රවෘත්ති අමාත්‍යාංශය අදහස් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n1405243</link>
    <topic>පාසල් සිසුන්ගෙන් සියයට 75ක පෝෂණ තත්ත්වය හොඳ මට්ටමක</topic>
    <author>රන්ජිත් පද්මසිරි, ස්වර්ණා විජේකෝන් සහ සුභාෂිණී සේනානායක‍</author>
    <content>ලක්ෂ 40 ක් වූ මෙරට පාසල් සිසුන්ගෙන් සියයට 75ක පෝෂණ මට්ටම හොඳ තත්ත්වයක පවතින බවත් ඉදිරියේදී ඉතිරි ප්‍රමාණයත් හොද වන බව අධ්‍යාපන සේවා ඇමැති දුමින්ද දිසානායක මහතා පාර්ලිමේන්තුවේදී (23) ප්‍රකාශ කෙළේය.පසල් සිසුන්ගේ පෝෂණ මට්ටම හොද බවත් එම නිසා පාසල් සිසුන්ට දිවා ආහාරය ලබා දීමේදී පෝෂණ ඌණතා ඇති වැඩි වශයෙන් පවතින පාසල් වලට හා මන්ද පෝෂණ අනුපාතය වැඩි සිසුන් සහිත පාසල් වලට ප්‍රමුඛතාවය ලබා දී ඇති බව කීය.හම්බන්තොට දිස්ත්‍රික් මන්ත්‍රී සජිත් ප්‍රේමදාස මහතා වාචික පිළිතුරු අපේක්ෂාවෙන් අසා තිබූ ප්‍රශ්නයකට පිළිතුරු දෙමින් මෙසේ කී දිසානායක මහතා පාසල් 7746ක සිසුන් 1030817ත් දෙනකුට දිවා ආහාරය සඳහා බත් වේලක් ලබා දෙන බව කීය.සෑම පාසල් දරුවකුටම දිවා ආහාරය හිමි නොවන බව කී දිසානායක මහතා සිසුන් 100ට අඩු සෑම පාසලකම දරුවනට පෝෂණ ඌණතා ඇති හා දර්ද්‍රතතා දර්ශක අගය වැඩි ප්‍රදේශවල දරුවනට දිවා ආහාර හිමි වනබව කීය.මේ වැඩපිළිවෙළ යටතේ ඉදිරි කාලය තුළ පාසල් සිසුන් අතර පෝෂණ ඌනතාව අඩුවන බවද කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n14052419</link>
    <topic>මරදානයළිඇවිලේ දුම්රිය නියාමකවරුමගීන් නන්නත්තාර කරති</topic>
    <author>නිමල් රාජපක්ෂ</author>
    <content>දුම්රිය නියාමකවරු සේවයට නොපැමිණීමෙන් ප්‍රධාන මාර්ගයේ සහ මුහුදුබඩ මාර්ගයේ දුම්රිය හතරක් ඊයේ (23) සවස අවලංගු වූ බව දුම්රිය දෙපාර්තමේන්තුව පවසයි.මේ හේතුවත් සමඟ කොටුව දුම්රිය ස්ථානයෙන් පස්වරු 3.45 ට පොල්ගහවෙල බලා යාමට පැමිණි දුම්රිය මරදාන දුම්රිය ස්ථානයේ නතර කළ අවස්ථාවේ කුපිත වූ මගීහු දුම්රිය නියාමකට පහරදීමට තැත්කොට තිබේ. එම අවස්ථාවේ දුම්රිය ධාවනය නොකිරීම නිසා පොලිසිය හා දුම්රිය ආරක්ෂක හමුදාව එම ස්ථානයට පැමිණ දුම්රිය නියාමකට ආරක්ෂාව සැලසීමෙන් පසු දුම්රිය ගමන් යථා තත්ත්වයට පත් වී ඇත.දුම්රිය නියාමකවරුන් සේවයට නොපැමිණීම හේතුවෙන් කොටුව දුම්රිය ස්ථානයෙන් ප්‍රධාන මාර්ගයේ පස්වරු 3.20 ට වේයන්ගොඩ බලා ධාවනය වන බලවේග කට්ටල දුම්රියත්, කොටුව දුම්රිය ස්ථානයෙන් මීරිගම බලා පස්වරු 4.25 ට ධාවනය වන බලවේග කට්ටල කාර්යාල දුම්රියත්, මරදාන දුම්රිය ස්ථානයෙන් මුහුදුබඩ මාර්ගයේ පස්වරු 3.00 ට ගල්කිස්ස බලා ධාවනය වන දුම්රියත්, පස්වරු 5.10 ට මරදාන දුම්රිය ස්ථානයෙන් වාද්දුව බලා ධාවනය වන දුම්රියත් අවලංගු කළ බව දුම්රිය දෙපාර්තමේන්තුවේ ජ්‍යෙෂ්ඨ නිලධාරියෙකු පැවසීය.දුම්රිය නියාමකවරු එකවර නිවාඩු ගැනීම හේතුවෙන් කාර්යාලවලට පැමිණි මගීන් අති විශාල පිරිසකට සිය නිවෙස් කරා යාමට නොහැකිව පැය ගණනක් දුම්රිය ස්ථානවල කල්මැරීමට සිදුවූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n1405244</link>
    <topic>ඇෆ්ගනිස්තානයේ පිහිටි ඉන්දීය තානාපති කාර්යාලයට එල්ල වූ ත්‍රස්ත ප්‍රහාරය හෙළා දකිනවා</topic>
    <author/>
    <content>බටහිර ඇෆ්ගනිස්තානයේ, හෙරාට් ප්‍රාන්තයේ ඉන්දීය තානාපති කාර්යාලයට එල්ල වූ ත්‍රස්තවාදී ප්‍රහාරය විදේශ කටයුතු අමාත්‍යාංශය ‍තරයේ හෙළා දකී. රාජ්‍ය තාන්ත්‍රික දූත පිරිසක් එල්ල කැර සිදුකළ මෙම ත්‍රස්ත ප්‍රහාරය ජාත්‍යන්තර ප්‍රජාවේ ප්‍රබල අවධානයට යොමු විය යුතු බව විදේශ කටයුතු අමාත්‍යාංශය නිකුත් කළ ප්‍රකාශයේ වැඩිදුරටත් සඳහන්ය.සියලු ආකාරයේ ත්‍රස්තවාදී ක්‍රියා මර්දනය කිරීමට තීරණාත්මක ක්‍රියාමාර්ගයක් ගත යුතු බව ශ්‍රී ලංකාව නිරතුරුවම හඬනඟා ඇති අතර එවැනි ක්‍රියාමාර්ග ගැනීමේ අවශ්‍යතාව මෙවැනි සිදුවීම් තුළින් තවදුරටත් තහවුරු වේ.ඉන්දීය තානාපති කාර්යාලයට එල්ල වූ ප්‍රහාරයෙන් එම කාර්යය මණ්ඩලයේ කිසිවකුටත් අනතුරක් සිදු නොවීම වාසනාවක් ලෙස සලකන බව ද එහි වැඩිදුරටත් සඳහන්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n1405245</link>
    <topic>ශිරාණිට දී තිබූ අවසරය මහාධිකරණය අත්හිටුවයි</topic>
    <author>රෝෂන් තුෂාර</author>
    <content>ජාතික සංවර්ධන බැංකු පරිශ්‍රයට ඇතූළු වී බැංකු පරිගණක ජාල පද්ධතිය පරික්ෂා කිරීමට හිටපු අගවිනිසුරු ආචාර්ය ශිරාණි බණ්ඩාරනායක මහත්මියට කොළඹ මහේස්ත්‍රාත් අධිකරණය ලබාදි තිබු අවසරය වළක්වමින් අත්හිටුවීමේ නියෝගයක් කොළඹ මහාධිකරණය ඊයේ (23) නිකුත් කෙළේය.ශිරාණි බණ්ඩාරනායක මහත්මියට නිකුත් කළ මේ අත්හිටුවිමේ නියෝගය ලබන 6 වැනි දින දක්වා ක්‍රියාත්මක වේ.ජාතික සංවර්ධන බැංකුව ඉදිරිපත් කළ ප්‍රතිශෝධන අයැදුම්පතක් සලකා බැලු කොළඹ මහාධිකරණ විනිසුරු එම්. සි. බි. එස්. මොරායස් මහතා මේ නියෝගය නිකුත් කෙළේය.පරිගණක දත්තයන් පරික්ෂාවට ශිරාණි බණ්ඩාරනායක මහත්මියට ප්‍රවේශය ලබාදිමේදි ප්‍රායෝගික දුෂ්කරතා හා බාධක පවතින බවට ප්‍රකාශ කළ විනිසුරුවරයා බැංකුව සඳහන් කළ එස් 06 දරන ලේඛන පරීක්ෂාව මෙසේ අත්හිටුවීමට ලක්කළ අතර සෙසු ලේඛන සම්බන්ධයෙන් මහේස්ත්‍රාත් අධිකරණ නියෝගය බලපැවැත්වෙන බවද පැවසීය.බැංකු දත්ත පරික්ෂා කිරිම ඊයේ දින හා 26 , 28 දින සිදු කිරිමට නියමිතව තිබිණි.ජතික සංවර්ධන බැංකුව මගින් පැවරු මෙම පෙත්සමේ සෙසු වග උත්තරකරුවන් ලෙස අල්ලස් හෝ දුෂණ විමර්ශන කොමිෂමේ අධ්‍යක්ෂ ජනරාල් වරයා හා නීතිපතිවරයා නම් කර තිබිණි.පෙත්සම වෙනුවෙන් කරුණු දැක්වු ජනාධිපති නීතිඥ කාලිංග ඉන්ද්‍රතිස්ස මහතා කරුණු දක්වමින් කියා සිටියේ 1995අංක 14 දරණ පනතේ 7වැනි වගන්තිය අනුව පරීක්ෂාවක් කිරිමට ඉල්ලා සිටිය හැක්කේ නඩුවක සාක්ෂි මෙහෙයවීමට බලාපොරොත්තු වන කරුණු සම්බන්ධයෙන් පමණක් බවය. බැංකු පනත ප්‍රකාරව රහස්‍යභාවය සම්බන්ධයෙන් බැංකුවට වගකීමක් ඇති බවත්, වග උත්තරකාරිය ඉල්ලා සිටින සියළු පරිඝණක දත්ත ජාල පරීක්ෂාකිරිම අදාල නිති ප්‍රතිපාදනයන්ට පටහැනි බවත්ය.එම නීති ප්‍රතිපාදනයන්ට අනුකූලව බණ්ඩාරනායක මහත්මියට පරීක්ෂා කර බැලිය හැක්කේ අදාල කාලය තුළදි පරිගණකය නියම ආකාරයෙන් ක්‍රියාත්මක වු බව සහ අදාළ පරිගණක ඇතුලත් කරනු ලැබු දත්තල නිරවද්‍යභාවය පමණක් බවය.මේ කරුණු අනුව මහේස්ත්‍රාත් අධිකරණ නියෝගය මගින් බැංකුවට බලවත් අගතියක් වන බවත් නීතිඥවරයා පෙන්වා දුන්නේය.ජාතික සංවර්ධන බැංකුවේ පවත්වාගෙන ගිය ජංගම ගිණුම් දෙකක තොරතුරු වත්කම් බැරකම් ප්‍රකාශ වලට ඇතුළත් නොකොට ඹ්නෑකමින් වසන්කිරිමේ සිද්ධියට එරෙහිව ශිරාණි බන්ඩාරනායක මහත්මියට විරුද්ධව අල්ලස් කොමිෂම කොළඹ මහේස්ත්‍රාත් අධිකරණයේ නඩු පරරා තිබිණි. එම නඩුව අනුව අදාළ ගිණුම් තොරතුරු බැංකු පරිගණක ජායයන්ට පිවිස පරීක්ෂා කිරිමට මහේස්ත්‍රාත් අධිකරණය මගින් පසුගිය 20වැනි දින අවසර ලබාදුන්නේය.කරුණු සලකා බැලු මහාධිකරණ විනිසුරුවරයා අල්ලස් කොමිෂමේ අධ්‍යක්ෂ ජනරාල් වරයාට හා නිතිපතිවරයාට නොතිසි නිකුත් කරමින් ලබන 6වැනි දින පෙත්සම කැඳවන ලෙසට නියෝග කෙළේය. එෆ්. ජේ. සහ ජි. ද සේරම් නීතිඥ සමාගම මගින් පැවරූ මේ පෙත්සම වෙනුවෙන් නීතිඥ නලින්ද ඉන්ද්‍රතිස්ස, දිනේෂ් දොඩංගොඩ හා මහේෂ් ‍සේනාරත්න නීතිඥවරුද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n1405246</link>
    <topic>ජාත්‍යන්තර වෙසක් උළෙලටජනාධිපති ආර්යාව එක්වෙයි</topic>
    <author>ඡායාරූප - ලලිත් වැලිවිටිගොඩ</author>
    <content>බෞද්ධ රටවල සහභාගීත්වයෙන් යුනෙස්කෝ සංවිධානය සංවිධානය කළ ජාත්‍යන්තර වෙසක් උත්සවය ප්‍රංශයේ පැරිස් නුවර යුනෙස්කෝ මූලස්ථානයේ දී පසුගිය 21 වැනිදා ඇරඹිණි.මෙහි විශේෂ අමුත්තන් ලෙස ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය සහ ජනාධිපති ලේකම් ලලිත් වීරතුංග මහතා සහභාගි වූහ.Charles the Gualle ජාත්‍යන්තර ගුවන් තොටුපළින් ප්‍රංශයේ පැරිස් නුවර වෙත ළඟා වූ ජනාධිපති ආර්යාව හා ජනාධිපති ලේකම් ලලිත් වීරතුංග මහතා එරට රජය වෙනුවෙන් එහිදී මහත් හරසරින් පිළිගනු ලැබූහ.අනතුරුව පැරිස් නුවර යුනෙස්කෝ මහලේකම් කාර්යාලයේ දී ප්‍රංශයේ ශ්‍රී ලංකා තානාපති මහාචාර්ය කරුණාරත්න භගවත්ත මහතා ජනාධිපති ආර්යාව ඇතුළු පිරිස පිළිගන්නා ලදී. එම අවස්ථාවට ජනාධිපති බෞද්ධ කටයුතු උපදේශක බෝදාගම චන්දිම හිමියන් සහ යුනෙස්කෝ විධායක මණ්ඩලයේ සාමාජික මොහොමඩ් සාමර් මහතා ද එක්ව සිටියහ.ථෙරවාද හා මහායාන ආගම්වලට මුල් තැන දෙමින් ආගමික වතාවත් පැවැත්වීමෙන් අනතුරුව ජාත්‍යන්තර වෙසක් උත්සවයේ වැඩ කටයුතු ආරම්භ කරන ලදී.මෙහිදී ජනාධිපති මහින්ද රාජපක්ෂ මැතිතුමා එම අවස්ථාවට සුබ පතමින් නිකුත් කරන ලද සුබ පැතුම් පණිවුඩය විකාශය කිරීම ද සිදුවිය.ජනාධිපති ආර්යාව මෙහිදී විශේෂ දේශනයක් ද පැවැත්වූවාය. ඉන් අනතුරුව “බෞද්ධ පුනරුදය හා ආගමික සංහිඳියාව” යන කාරණය ඔස්සේ සංවාදයක් ද පැවැත්වුණු අතර ජනාධිපති ලේකම් ලලිත් වීරතුංග මහතා එය මෙහෙයවන ලදී.බෞද්ධ භික්ෂූන් වහන්සේ ඇතුළු බෞද්ධ ජනතාව හා විශාල පිරිසක් ද, ක්‍රිස්තියානි, හින්දු ආගම් නියෝජනය කරමින් ආගමික පූජකවරුන් පිරිසක් ද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n1405247</link>
    <topic>වයඹ පෙර පාසල් ගුරුමහත්මීන්ටදීමනා සහ විශ්‍රාම වැටුප්</topic>
    <author>හිරියාල සමූහ</author>
    <content>වයඹ පළාතේ පෙර පාසල්වල ඉගැන්වීම් කටයුතු කරන 4000 ක් පමණ වු ගුරු මහත්මීන්ගේ මාසික දිමනාව වැඩි කිරීමටත්, ඔවුන්ට විශ්‍රාම වැටුප් හිමිකම් ලබාදීමටත් කටයුතු යෙදන බව වයඹ ප්‍රධාන අමැති දයාසිරි ජයසේකර මහතා පැවසීය.දැනට මෙම ගුරු මහත්මීන් සදහා ගෙවනු ලබන රුපියල් 1500 මාසික දීමනාව කිසිසේත්ම ප්‍රමාණවත් නොවන බැවින් මෙම තීරණය ගත් බවද ප්‍රධාන අමැතිවරයා වැඩිදුරටත් සදහන් කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n14052420</link>
    <topic>නිරිත දිග ප්‍රදේශයට තරමක තද වැසි</topic>
    <author>උදුලා පීරිස්</author>
    <content>මේ මස අග සතියෙන් (25) දිනෙන් ආරම්භව සැප්තැම්බර් මැද සතියෙන් අවසන්වන ‍නිරිත දිග මෝසම් කාලය ආරම්භයත් සමග නිරිත දිග ප්‍රදේශයට තරමක තද වැසි හා සෙසු ප්‍රදේශ වලටද වැසි ඇතිවනු ඇති බව කාලගුණ විද්‍යා දෙපාර්තමේන්තුව කියයි.මෝසම ප්‍රතිශ්ඨාපනය වූ පසු නිරිත දිග ප්‍රදේශ වලට පමණක් වැසි හටගනු ඇතැයිද එම දෙපාර්තමේන්තුව අනාවරණය කරයි.නිරිත දිග මෝසම් කාළය තුළ තරමක තද සුළං තත්වයක් හා අධික වැසි නිසා ගංවතුර වැනි අතුරු අනතුරු ඇතිවිය හැකියැයිද කාලගුණ විද්‍යා දෙපාර්තමේන්තුව කියයි.ජෙට් සුළං ප්‍රවාහය මහුදු මට්ටමට පහත්වීම නිසා ඇතිවන පැ. කි. මී. 70-80 පමණ වේගයෙන් සුළං හමනු ඇතැයිද පෙන්වාදෙන එම දෙපාර්තමේන්තුව බටහිර, වයඔ , හා නිරිත දිග වෙරළ ඛාදනය ඇතිවනු ඇතැයිද කියයි.මේ කාලය ආරම්භවීමත් සමග රට අභ්‍යන්තරයේ හා නැගෙනහිර ප්‍රදේශයේ සවස් කාලයේදි අකුණු අනතුරු ඇතිවීමේ අවදානමක් පවතින බවද එම දෙපාර්තමේන්තුව පෙන්වා දෙයි. පසුගිය වසරේ පැවැති නිරිත දිග මෝසම් කාලය හා සැසදීමේදී මෙවර එම කාල සී‍මාවේදී අඩු වර්ෂාපතනයක් බලාපොරොත්තු වන බවද කාලගුණ විද්‍යා දෙපාර්තමේන්තුව දන්වා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n1405248</link>
    <topic>ලංකා දුම්කොළ සමාගමෙන් ශ්‍රේෂ්ඨාධිකරණයට පෙත්සමක්</topic>
    <author>ශිරෝමි අබයසිංහ</author>
    <content>සිගරට් ඇතුළු දුම්කොල නිෂ්පාදන ඇසුරුම්වල සියයට 50-60 ක ප්‍රමාණයක් රූපමය සෞඛ්‍ය අවවාද ඇතුළත් කිරීමට සෞඛ්‍ය ඇමැතිවරයාට අවසර දෙමින් අභියාචනාධිකරණය පසුගිය මැයි 12 වැනිදා දුන් තීන්දුව ඉවත දමන ලෙස ඉල්ලමින් ලංකා දුම්කොළ සමාගම ශ්‍රේෂ්ඨාධිකරණය හමුවේ ඊයේ (23) අභියාචන පෙත්සමක් ගොනු කෙළේය.රූපමය සෞඛ්‍ය අවවාද දුම්කොළ නිෂ්පාදන ඇසුරුම්වල සියයට 80ක් ඇතුළත් කළ යුතු යැයි ඇමැතිවරයා පනවා තිබූ රෙගුලාසි අවලංගු කරන ලෙසද මෙම පෙත්සමෙන් ඉල්ලා තිබේ. සෞඛ්‍ය ඇමැති මෛත්‍රිපාල සිරිසේන, සෞඛ්‍ය අමාත්‍යාංශයේ ලේකම් දොස්තර නිහාල් ජයතිලක මහත්වරුන් සහ ජාතික දුම්කොළ සහ මධ්‍යසාර අධිකාරිය වගඋත්තරකරුවන් ලෙස නම් කැර තිබේ.දුම්කොළ සහ මධ්‍යසාර පිළිබඳ ජාතික අධිකාරි පනත අනුව රූපමය සෞඛ්‍ය අවවාද සිගරට් ඇතුළු දුම්කොළ නිෂ්පාදන ඇසුරුම්වල ඉදිරිපස සහ පසුපස සියයට 80 ක් යෙදිය යුතු යැයි 2012 අගෝස්තු 08වැනි දා සෞඛ්‍ය ඇමැතිවරයා පැනවූ රෙගුලාසිය අනුව ක්‍රියා කළහොත් සිය නිෂ්පාදන නතර කිරීමට සිදු වන බවත් එම රෙගුලාසියේ ඇතුළත් කරුණු මගින් පනත පැහැදිළිවම උල්ලංඝණය කෙරෙන අතර එය අනුගමනය ක‍ළහොත් තමන්ට පිරිමැසිය නොහැකි පාඩුවක් සිදු වන බවත් සමාගම සඳහන් කරයි.පාර්ලිමේන්තුව ඇමැතිවරයාට බලය දී ඇත්තේ වචන මගින් සෞඛ්‍ය අවවාද පළ කිරිමට පමණක් බවත් පෙත්සම වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n1405249</link>
    <topic>බන්ධනාගාර නියාමකයන් සිවුදෙනාගේමූලික අයිතිවාසිකම් පෙත්සම ඉවතට</topic>
    <author>ශිරෝමි අබයසිංහ</author>
    <content>බන්ධනාගාර දෙපාර්තමේන්තුවේ දෙවැනි පන්තියේ ජේලර් සහ දෙවැනි පන්තියේ සුබසාධක නිලධාරි තනතුරු පිරවීම සඳහා පැවති විභාගය නීතී විරෝධි බව ප්‍රකාශයට පත් කර අලුත් විභාගයක් පවත්වන ලෙස නියම කරන්නැයි ඉල්ලමින් එම විභාගයට පෙනී සිටි බන්ධනාගාර නියාමකවරුන් සිව්දෙනකු ඉදිරිපත් කර තිබූ මූලික අයිතිවාසිකම් පෙත්සමක් විභාගයට ගැනිම ශ්‍රේෂ්ඨාධිකරණය ප්‍රතික්ෂේප කළේය.පෙත්සම්කරුවන්ගෙන් තිදෙනකු වෙනත් බන්ධනාගාරවලට මාරු කිරීමට හේතු, සතියක් ඇතුළත ඔවුන්ට දන්වන ලෙස අධිකරණය නීතීපතිවරයාට දැන්වීය.කේ. ශ්‍රීපවන්, බුවනෙක අලුවිහාරේ සහ සිසිර ද ආබෲ යන ශ්‍රේෂ්ඨාධිකරණ විනිශ්චය මණ්ඩලය හමුවේ පෙත්සම සලකා බැලිණි.චන්දන බණ්ඩාර, එස්. එම්. කේ. දිසානායක, ඩබ්ලිව්. ඒ. ඩී. සුධාරක සහ විපුල ප්‍රියන්ත මහත්වරු පෙත්සම්කරුවෝ වෙති.විභාග කොමසාරිස් ඩබ්ලිව්. එම්. එන්. ජේ. පුෂ්පකුමාර, බන්ධනාගාර කොමසාරිස් සී. පල්ලේගම මහත්වරුන් නීතීපතිවරයා ඇතුළු පස් දෙනකු වගඋත්තරකරුවන් ලෙස නම් කර තිබේ.පෙත්සම සම්බන්ධයෙන් නීතීඥවරයා ඉදිරිපත් කළ කරුණු සලකා බැලූ ශ්‍රේෂ්ඨාධිකරණය පෙත්සම්කරුවන් තිදෙනා මාරු කර හැරීමට හේතු සතියක් ඇතුළත ඔවුන්ට දන්වන ලෙස නීතීපතිවරයාට දැනුම් දුන් අතර ඒ කරුණු පිළිබඳව සෑහීමකට පත් නොවුවහොත් අධිකරණය හමුවට ඒමේ නිදහස පෙත්සම්කරුවන්ට ඇති බව සඳහන් කරමින් පෙත්සම විභාගයට ගැනීමට හේතුවක් දක්නට නොමැති හෙයින් පෙත්සම ප්‍රතික්ෂේප කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n14052410</link>
    <topic>පාර්ලිමේන්තු සංසදයේ මන්ත්‍රීවරියන් අමෙරිකාවේ සංචාරයක</topic>
    <author/>
    <content>අමෙරිකා රාජ්‍ය දෙපාර්තමේන්තුවේ ආරාධනයකට අනුව අද (24) සිට ජූනි (3) දක්වා පැවැත්වෙන කාන්තා වැඩමුළුවක් සඳහා පාර්ලිමේන්තු කටයුතු ඇමැතිනි සුමේධා ජී. ජයසේන මහත්මියගේ ප්‍රධානත්වයෙන් යුත් පාර්ලිමේන්තු සංසදයේ මන්ත්‍රීවරියන් අද අමෙරිකා එක්සත් ජනපදය බලා පිටත්ව යාමට නියමිතය.මෙම සංචාරය සඳහා විදුලිබල හා බලශක්ති ඇමැතිනි පවිත්‍රා වන්නිආරච්චි, පාර්ලිමේන්තු මන්ත්‍රිනී චන්ද්‍රානි බණ්ඩාර, අනෝමා ගමගේ, සුදර්ශනී ප්‍රනාන්දුපුල්ලේ, විජයකලා මහේෂ්වරන්, කමලා රණතුංග, ශ්‍රියානි විජේවික්‍රම, උපේක්ෂා ස්වර්ණමාලි, ‍රෝසි සේනානායක මහත්මීන් හා ඒ. එම්. නිලාමුදින්, ඩබ්ලිව්. එම්. යූ. බණ්ඩාර යන මහත්වරුන් ද සහභාගි වීමට නියමිතය. මෙම සංචාරයේ සියලු වියදම් එක්සත් රාජධානිය විසින් දරනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n14052411</link>
    <topic>හල්වතුර වතුයායේභද්‍රකාලී කෝවිලේ බිලි පූජා අත්හිටුවයි</topic>
    <author>මතුගම සංචාරක</author>
    <content>බුලත්සිංහල පොලිස් වසමේ හල්වතුර වතුයායේ භද්‍රකාලි කෝවිලේ පැවැත්වීමට ගිය සත්ත්ව බිලි පූජාවන් පොලිසිය කරුණු පැහැදිලි කරදීමෙන් පසු අත්හිටුවා ඇත.අභියාචනා අධිකරණයේ පවතින නියෝගයනට අනුව එවැනි බිලි පූජාවන් පවත්වන්නේ නම් අධිකරණයෙන් අවසර ලබාගත යුතු වේ.මේ කරුණු පිළිබඳ පොලිසිය පූසාරිවරුන් දැනුවත් කළ පසුව එය අත්හරින ලදී. මතුගම සහකාර පොලිස් අධිකාරි සුනිල් පියරත්න මහතා ඇතුළු නිලධාරීන් මෙම අවස්ථාවට පැමිණ ප්‍රදේශයේ සාමය ආරක්ෂා කිරීමට අදාළ පාර්ශ්වයන් දැනුවත් කිරීමටත් කටයුතු කර තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n14052412</link>
    <topic>දකුණේ පාතාල නායක තමිල්ගේ බෝට්ටු ලියාපදිංචියට ඔහුගේ අත්සන ලබා ගැනීමට අවසර</topic>
    <author>සිරන්ජනී කුමාරි</author>
    <content>දකුණේ පාතාල නායක තමිල් අජිත් කුමාර යන අයගේ බෝට්ටු මේ වසර සඳහා ලියාපදිංචි කිරීමට ඔහුගේ අත්සන ලබා ගැනීමට නීනිඥවරයාට අවසර ලබා දෙන ලෙසට කොළඹ ප්‍රධාන මහෙස්ත්‍රාත් ගිහාන් පිලපිටිය මහතා (21) රහස් පොලිසියට නියම කෙළේය.කඹුරුගමුව තරුණයකු පැහැරගෙන ගොස් වෙඩි තබා ඝාතනය කොට මළ සිරුර කුරුඳුවත්ත ඉඩ‍මේ ටයර් හා දර යොදා ගනිමින් පිළිස්සීමේ සිද්ධියක් සම්බන්ධයෙන් දකු‍ණේ පාතාල නායක තමිල් අජිත් කුමාර දැනට දින 90ක රැඳවුම් නියෝගයක් මත රහස් පොලිසියේ රඳවා ප්‍රශ්න කිරීමට අධිකරණය අවසර දී තිබිණ. සැකකරු වෙනුවෙන් අධිකරණය හමුවේ මෝසමක් ගොනු කළ නීතිඥ නියෝමල් හෙන්රි මහතා අධිකරණයේ කරනු ලැබු ඉල්ලීමට මෙසේ මහේස්ත්‍රාත්වරයා විසින් අවසර ලබා දුන්නේය.සිය පුරුෂයා වන රාමවික්‍රම ගමආරච්චිගේ ගීත් නුවන් යන අය 2013/04/13 වැනි දින දෙවිනුවර ,සමඟි මාවතේ ශිලවති යන අයගේ නිවසේ සූදු සෙල්ලම් කරමින් සිටියදී පැහැරගෙන ගොස් ඝාතනය කළ බවට කඹුරුගමුව පදිංචි ඌවගේ දොන් චමිලා නෙළුම් කුමාරි යන අය 2013/05/02 වැනිදින රහස් පොලිසිට කරන ලද පැමිණිල්ලකට අනුව සැකකරු පොලිසියේ රඳවා පරික්ෂණ ආරම්භ කොට තිබේ.දකුණේ පාතාල නායකයකු වන නාරාංතොටහේවගේ තමිල් අජිත් කුමාර නමැත්තා තවත් පුද්ගලයන් පස්දෙනකු විසින් නුවන් යන අයව පැහැරගෙන ගොස් තමිල්ට අයත් "හෝටලය " යන නිවසේ දී වෙඩි තබා ඝාතනය කොට මළ සිරුර රැගෙන ගොස් තමිල්ගේ කුරුඳුවත්ත ඉඩමේ දී ටයර් හා දර යොදා ගනිමින් පිළිස්සීමෙන් පසූ ඉතිරි කොටස් අසල පිහිටි රසසන්දෙනිය කළපුවට දමා ඇති බවට තොරතුරු අනාවරණය වී තිබේ.මේ සිද්ධියෙන් පසූ ව්‍යාජව සකස් කර ගත් ජාතික හැඳුනුම්පතකට සකස් කරගත් ව්‍යාජ විදේශ ගුවන් බලපත්‍රයක් මඟින් සැකකාර තමිල් නමැත්තා තායිලන්ත වෙත ගොස් ඇත.ජාත්‍යන්තර පොලිසිය මඟින් රතු නිවේදන සහිත විවෘත වරෙන්තුවක් ද නිකුත් කොට තිබු අතර සැකකරු බැංකොක් නුවර සිට මෙරටට පැමිණිමේ දී කටුනායක ගුවන්තොටුපළේ දී ඉකුත් 8 වැනි දින රහස් පොලිසිය විසින් අත්අඩංගුව‍ට ගෙන තිබිණ.මෙසේ අත්අඩංගුවට ගත් සැකකරු පැය 72ක කාලයක් රැඳවුම් නියෝග මත පොලිසියේ රඳවා ප්‍රශ්න කළ සැකකරු තවත් මිනිමැරුම් කිහිපයකටම සම්බන්ධ බවට තොරතුරු අනාවරණය වු බව පවසන පොලිසිය නුවන් යන අය ඝාතනය සඳහා යොදා ගත් ගිනි අවිය සොයා ගැනීමට පරික්ෂණ පවත්වන බව පැවසීය. කෙටි කාලයකින් දේපළ උපයා ගැනීම සඳහා මත්ද්‍රව්‍ය ජාවාරමට සම්බන්ධ වී ඇති සැකකරු ත්‍රස්තවාදී කණ්ඩායම් සමඟ සම්බන්ධතා පැවැත්වු අයිස් මංජු නමැත්තා සමඟ ද සම්බන්ධතා පැවැත්වු බවට තොරතුරු අනාවරණය වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n14052413</link>
    <topic>පේරාදෙණිය සරසවියේ බඹර කූඩු 25ක් පරිසර හිතකාමී ලෙස ඉවත් කරයි</topic>
    <author>නිහාල් ජයවර්ධන</author>
    <content>පේරාදෙණිය විශ්වවිද්‍යාලයේ සිසු සිසුවියන්ගේ ආරක්ෂාව පතා විශ්වවිද්‍යාල පරිශ්‍රයේ පැවැති බඹර කූඩු 25 ක් පමණ විශ්වවිද්‍යාලීය පාලනාධිකාරිය විසින් එම සතුන්ටත්, සිසුන්ටත් කිසිදු හානියක් නොවන අයුරින් ඊයේ (23) ඉවත් කෙළේය.විශ්වවිද්‍යාලයේ උප කුලපති මහාචාර්ය අතුල සේනාරත්න මහතාගේ උපදෙස් පරිදි “බිඟු සම්පත සුරකීමේ පරිසර සංවිධානය” මඟින් විශේෂ ක්‍රමවේදයක් අනුගමනය කරමින් මෙම සතුන් ඉවත් කිරීම සිදුකෙරිණි.එළඹෙන 29 දින එම විශ්වවිද්‍යාලයේ උපාධි ප්‍රදානෝත්සවය පැවැත්වීමට නියමිතව ඇති අතර එදින සිසු සිසුවියන් හා පැමිණෙන දෙමාපියන්ගේ ද ආරක්ෂාව ද සලකා බලා මෙම තීරණය ගත් බව විශ්වවිද්‍යාල පාලනාධිකාරිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n14052414</link>
    <topic>මුස්ලිම් ඇඳුමෙන් සැරසී බාලිකා විදුහලට යෑමට ඉඩ නොදීමෙන් මූලික අයිතිවාසිකම් කඩ වුණැයි පෙත්සමක්</topic>
    <author>ශිරෝමි අබයසිංහ</author>
    <content>සිය දියණියන් දෙදෙනා ඉගෙනුම ලබන රාජගිරියේ ජනාධිපති බාලිකා විදුහලට මුස්ලිම් ඇඳුමෙන් සැරසී යාමට තමාට ඉඩ නොදීමෙන් සිය මූලික අයිතිවාසිකම් උල්ලංඝණය වී ඇතැයි සඳහන් කරමින් රාජගිරියේ ඔබේසේකරපුර කයිරූල් නිසා අවුෆ් මහත්මිය මූලික අයිතිවාසිකම් පෙත්සමක් ගොනු කළාය.විදුහල්පතිනි නයනා පෙරේරා මහත්මිය,පළාත් අධ්‍යාපන අධ්‍යක්ෂවරයා,අධ්‍යාපන අමාත්‍යාංශයේ ලේකම් අනුර දිසානායක මහතා, බස්නාහිර පළාත් ආණ්ඩුකාර අලෙවි මවුලානා ,මහ ඇමති ප්‍රසන්න රණතුංග,මහත්වරුන් සහ නීතීපතිවරයා වගඋත්තරකරුවන් කරමින් පෙත්සම ඉදිරිපත් කර තිබිණි.වර්ථමාන විදුහල්පතිනිය 2013 ජුලි මස විදුහල්පතිනිය ලෙස පත් වීමෙන් පසු මව්වරුන් පාසලට පැමිණෙන විට සාරියකින් සැරසී පැමිණිය යුතු බවටදැන්වූ බවත් මුස්ලිම් ඇඳුමින් සැරසි පාසලේ විශේෂ අවස්ථාවන්ට පැමිණි තමාට පාසලට ඇතුළත් වීමට ඉඩ නොලැබුණු බවත් පෙත්සම්කාරිය සඳහන් කරයි.මෙමගින් තම මූලික අයිතිවාසිකම් උල්ලංඝණය වී ඇතැයි සඳහන් කරන පෙත්සම්කාරිය මුස්ලිම් ඇඳුමෙන් සැරසී පාසලට ඇතුළුවීමට ඉඩ ලබා දෙන ලෙස විදුහල්පතිනියට නියම කරන අතුරු නියෝගයක් නිකුත් කරන ලෙසත් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n14052415</link>
    <topic>පොල්ගහවෙල-මොරටු දුම්රියඊයේත් ප්‍රමාදයි</topic>
    <author>උදිත ගුණවර්ධන</author>
    <content>පොල්ගහවෙල සිට මොරටුව බලා ධාවනය වන කාර්යාලීය දුම්රිය රියැදුරු විසින් සිතාමතා ප්‍රමාද කිරීම නිසා ඊයේ (23) පෙරවරුවේ කාර්යාල සේවකයන් ඇතුළු මගීහු දැඩි දුෂ්කරතාවට පත්වූහ.පොල්ගහවෙල සිට මොරටුව බලා ධාවනය කෙරෙන මෙම දුම්රිය පෙරවරු 8.10 ට පමණ ‍මරදාන දුම්රියපොළට පැමිණි අතර එහිදී නිසි පරිදි දුම්රිය පිටත්වීමට විදුලි සංඥා ලැබුණ අතර දුම්රිය නියාමකවරයා ද කොළ කොඩිය වනා දුම්රියට පිටත්වන ලෙස සංඥාව නිකුත් කළේය. එහෙත් රියැදුරු දුම්රිය ධාවනය නොක‍ෙළ්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n14052416</link>
    <topic>වසර 2016 වන විට බස්නාහිර ඒකපුද්ගල ආදායම ඩොලර් 5770 දක්වා වැඩි කරනවා</topic>
    <author>මැදකොළඹ සමූහ වයිමන් හෙට්ටිආරච්චි සහනිරුෂි විමලවීර</author>
    <content>මහින්ද චින්තන ඉදිරි දැක්මට අනුකූලව සකස් කෙරෙන 2013 – 2017 උපාය මාර්ග සංවර්ධන සැලැස්ම තුළින් සමානාත්මතාවයෙන් යුතුව ආර්ථිකයේ සෑම ස්ථරයකටම ප්‍රතිඵල බෙදී යන අන්දමින් පළාත තුළ ආර්ථික සංවර්ධනයක් ඇතිකිරීමට අපේක්ෂා කරන බව බස්නාහිර පළාත් සභාවේ ආණ්ඩුකාර අල්හාජ් අලවි මවුලානා මහතා මෙවර ඉදිරිපත් කළ ප්‍රතිපත්ති ප්‍රකාශනයෙහි සඳහන් වෙයි.එම උපාය මාර්ගික සංවර්ධන සැලැස්ම මඟින් ඉටුකිරීමට අපේක්ෂිත විශේෂිත අරමුණු අතර මේවා ද වේ.පළාත් ඒක පුද්ගල ආදායම වසර 2016 වන විට අමෙරිකානු ඩොලර් 3750 සිට 5770 දක්වා ඉහළ නැංවීම.දළ දේශීය නිෂ්පාදිතයට බස්නාහිර පළාත දක්වන දායකත්වය 45% මට්ටමක පවත්වාගෙන යාම.පළාතේ පවත්නා 6.5% විරැකියා අනුපාතය 2016 දී 2% දක්වා අඩු කිරීම.2010 දී 4% වූ දරිද්‍රතා ඒක ශීර්ෂ දශකය 2016 දී 1% දක්වා අඩු කිරීම.සාක්ෂරතා අනුපාතය 2016 දී 98% මට්ටමක පවත්වාගෙන යාම.2016 දී ප්‍රාථමික අධ්‍යාපනයට ඇතුළත් වන අනුපාතය 100% දක්වා වර්ධනය කිරීම.2016 දී ළදරු මරණ අනුපාතිකය සජීවී උපත් 1000 කට 3.2 මට්ටමකට අඩු කිරීම.පිරිසිදු ජල පහසුකම් සඳහා වන ප්‍රවේශය වසර 2016 වන විට 95.7% සිට 99% දක්වා වර්ධනය කිරීම.2010 දී 95% වූ විදුලි බලය සඳහා ප්‍රවේශය 2016 දී 100% මට්ටමට ගෙන ඒම.එහි මෙසේ ද සඳහන් වේ.අප පළාතේ දළ ජාතික නිෂ්පාදනය රුපියල් බිලියන 2905 ක් වේ. එය රටේ දළ ජාතික නිෂ්පාදිතයෙන් 50% කට ආසන්න වේ. පළාතේ වාර්ෂික ඒක පුද්ගල දළ දේශීය නිෂ්පාදිතය රුපියල් 490819 ක් වේ. දළ ජාතික නිෂ්පාදිතයට දක්වන දායකත්වය එක් එක් අංශ අනුව කෘෂිකර්මාන්තය 3.2% කර්මාන්ත 32.7% සේවා අංශය 64.1% ක් වේ.ශ්‍රී ලංකාවේ දරිද්‍රතා ඒක ශීර්ෂ අනුපාතය 2010 දී 8.9% ක් වන අතර බස්නාහිර පළාතේ එම දර්ශකය 4% ක් වේ. පළාතේ දිස්ත්‍රික් අනුව මෙම දර්ශකය කොළඹ, ගම්පහ, කළුතර පිළිවෙළින් 3.6%, 3.9%, 6.0% ලෙස වාර්තා වේ. සහශ්‍ර සංවර්ධන ඉලක්ක යටතේ 2016 දී මේ අනුපාතය 1% දක්වා අඩු කර ගැනීමට ඉලක්ක කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n14052417</link>
    <topic>යෝජිත නව ඖෂධ පනත ඇමැති මණ්ඩලය හමුවට</topic>
    <author/>
    <content>යෝජිත නව ඖෂධ පනත් කෙටුම්පත මේ වනවිට අමාත්‍ය මණ්ඩල අනුමැතිය සඳහා සෞඛ්‍ය අමාත්‍ය මෛත්‍රීපාල සිරිසේන මහතා යොමු කර ඇත.අමාත්‍ය මණ්ඩලය විසින් එම පනත් කෙටුම්පත ව්‍යවස්ථා කටයුතු පිළිබඳ අමාත්‍ය මණ්ඩල අනුකාරක සභාව වෙත යොමුකර ඇත. මේ වනවිට එම අනුකාරක සභාව එකී කෙටුම්පත අධ්‍යයනය කරමින් පවතී. ඒ අතරතුර මහජන අදහස් හා යෝජනා ලබාගැනීමේ අරමුණින් යෝජිත නව ඖෂධ පනත් කෙටුම්පත ඊයේ (23) අන්තර්ජාලයට මුදාහැරුණු අතර එය සෞඛ්‍ය අමාත්‍යාංශයේ www.health .gov.lk වෙබ් අඩවිය මගින් පරිශීලනය කිරීමට හැකියි.මහාචාර්ය සේනක බිබිලේ මැතිතුමා ප්‍රකාශිත ඖෂධ ප්‍රතිපත්තිය අනුව කටයුතු කිරීම සඳහා සකස් කළ මේ කෙටුම්පතේ ඒ අනුව කටයුතු කිරීම සම්බන්ධයෙන් අඩුපාඩු ඇත්නම් ඒ පිළිබඳව ඔබගේ අදහස් හා යෝජනා ඉදිරිපත් කරන ලෙස ද සෞඛ්‍යය අමාත්‍යාංශය ඉල්ලා සිටී.එමෙන්ම මෙම පනත පිළිබඳව මහජනතාව දැනුම්වත් කිරීමට හා මහජන අදහස් විමසීමට සෞඛ්‍ය අමාත්‍ය මෛත්‍රීපාල සිරිසේන මහතා අදහස් කරන අතර, මේ පිළිබඳව ශ්‍රී ලංකා වෛද්‍ය සංගමය සමඟ ඒකාබද්ධ සම්මන්ත්‍රණයක් ජුනි (16) දින ශ්‍රී ලංකා ජාතික රුධිර පාරවිලයන සේවා මධ්‍යස්ථාන ශ්‍රවණාගාරයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=n14052418</link>
    <topic>පොදු අවශ්‍යතා වෙනුවෙන් වැයකරන මුදල්වල නියම ප්‍රතිලාභ රටටත් ජනතාවටත් ලැබිය යුතුයි</topic>
    <author/>
    <content>පොදු අවශ්‍යතා වෙනුවෙන් වැයකරන මුදලේ නියම ප්‍රතිලාභ රටට හා පොදු ජනතාවට ලබාදීමට ක්‍රියාකළ යුතු බව ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පැවසීය.ඒ මහතා මේ බව පැවසුවේ පසුගිය දා කඩුවෙල හා බෝමිරියේ පැවැති උත්සවවල දීය. ආර්ථික සංවර්ධන අමාත්‍යාංශය යටතේ ක්‍රියාත්මක කෙරෙන ගමින් ගමට දොරින් දොරට ප්‍රජා සත්කාරක සේවාවට සමගාමීව පැවැත්වෙන ජනහමු දෙකක් කඩුවෙල බෝමිරිය ජාතික පාසලේ හා මාලඹේ පිහිටි කඩුවෙල ප්‍රාදේශීය ලේකම් කාර්යාලයේ දී පසුගිය දා ඇමති විමල් වීරවංශ හා පරිසර හා පුනර්ජනනීය බල ශක්ති ඇමති සුසිල් ප්‍රේමජයන්ත යන මහත්වරුන්ගේ ප්‍රධානත්වයෙන් පැවැත්විණි.මහින්ද චින්තන ඉදිරි දැක්මට අනුව ආර්ථික සංවර්ධන අමාත්‍යාංශය මගින් 2014 ක්‍රියාකාරී සැලැස්මට අනුව රට පුරා මෙම වැඩසටහන් මාලාව ක්‍රියාත්මක කෙරේ. ඒ යටතේ කඩුවෙල ප්‍රාදේශීය ලේකම් කොට්ඨාසයේ ග්‍රාම සේවා වසම් 57කින් වසම් 29ක් ආවරණය වන පරිදි මෙම ජනහමුව සංවිධානය කර තිබුණි.මෙහිදී අදහස් දැක්වූ විමල් වීරවංශ ඇමැතිවරයා මෙසේද කීයකඩුවෙල ප්‍රාදේශීය ලේකම් බල ප්‍රදේශයේ පොදු අවශ්‍යතා වෙනුවෙන් වැය කරන්න රුපියල් මිලියන 484ක් අද වන විට කඩුවෙල ප්‍රාදේශීය ලේකම් කොට්ඨාසය වෙනුවෙන් වෙන්වෙලා තියෙනවා. ප්‍රාදේශීය ලේකම් කොට්ඨාසයේ ඇති පොදු අවශ්‍යතාවයන් සපුරාගැනීම සඳහා මෑත ඉතිහාසයේ රජයක් වෙන් කළ අති විශාලම මුදල ලෙසයි මේ මුදල සළකන්න පුළුවන්. කඩුවෙලට කොළඹ දිස්ත්‍රික්කයට පමණක් නොවෙයි අද මුළු රටේම ප්‍රාදේශීය බල ප්‍රදේශ වෙනුවෙන් මේ ආකාරයෙන් විශාල මුදලක් වෙන් කෙරෙනවා. එමගින් නියම ප්‍රතිලාභ ජනතාවට ලබා දීමට අප ක්‍රියා කළ යුතුයි.ඒ අනුව එක ගමකට එක වැඩක් ව්‍යාපෘතිය යටතේ රුපියල් මිලියන 57ක් ගම නැඟුම ව්‍යාපෘතිය සඳහා රුපියල් මිලියන 84ක්, දිවි නැඟුම වැඩසටහන යටතේ රුපියල් මිලියන 20ක්, පළාත් නැඟුම වැඩසටහන යටතේ රුපියල් මිලියන 282ක්, පුරන් කුඹුරු අස්වැද්දීම හා සුළු වාරිමාර්ග දියුණු කිරීම වෙනුවෙන් රුපියල් මිලියන 5ක්. ග්‍රාමීය පාලම් හා ප්‍රවේශ මාර්ග සංවර්ධනයට රුපියල් මිලියන 30ක් හා ග්‍රාමීය පාසල් සංවර්ධනයට රුපියල් මිලියන 6ක් වෙන්කර තිබෙනවා.මෙහිදි අදහස් දැක්වු පරිසර හා පුනර්ජනණීය බලශක්ති අමාත්‍ය සුසිල් ප්‍රේමජයන්ත මහතා- ජනාධිපතිතුමන් 2014 අයවැය ලේඛනය ඉදිරිපත් කරමින් රට පුරා සංවර්ධනය වෙනුවෙන් වෙන්කර තිබෙන ප්‍රතිපාදනවලින් කඩුවෙල ප්‍රාදේශීය ලේකම් කොට්ඨාසයේ ග්‍රාම නිලධාරි වසම් 57ක් සඳහා රුපියල් මිලියන 484 විශාල මුදලක් වෙන්කර තිබෙනවා. එය විවිධ කාණ්ඩ යටතේ ප්‍රදේශයේ සංවර්ධනය සඳහා යොදන වැඩපිළිවෙළක්. ඒ සඳහා ජන සහභාගීත්වය ලබා ගැනීම මෙම ජන හමුවේ මුලික අරමුණයි. මෙම වැඩපිළිවෙළ විධිමත් ලෙස රට පුරාම සිදුකෙරෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=r1405241</link>
    <topic>ඩෙංගු පරීක්ෂාවට ගිය PHIට පිහියකින් අනින්න හදලා</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>අවිස්සාවේල්ල දෙහි‍ඕවිට ප්‍රදේශයේ ඩෙංගු මදුරුවන් පරීක්ෂා කිරීමට ගිය මහජන සෞඛ්‍ය පරීක්ෂකවරයකුට එක් නිවසකදී පුද්ගලයකු විසින් පිහියෙන් ඇනීමට තැත් කිරීමේ දී දුවගොස් බේරී ඇත.මේ වනවිට කෑගල්ල දිස්ත්‍රික්කයේ ඩෙංගු මදුරු වර්ධනය ශීඝ්‍රයෙන් සිදුවන නිසා දෙහිඕවිට ප්‍රාදේශීය ලේකම් කාර්යාලය සහ සෞඛ්‍ය වෛද්‍ය කාර්යාලය එක්ව ඩෙංගු මදුරු මර්දන වැඩසටහනක් ක්‍රියාත්මක කෙරිණි. මෙහිදී කණ්ඩායම් දහයක් ප්‍රදේශ දහයකට යොමු කර තිබූ අතර ප්‍රාදේශීය ලේකම් කාර්යාලය අවට නිවෙස් පරීක්ෂාවට නිලධාරීන් තිදෙනෙකු ගොස් තිබේ.එක් නිවෙසක මිදු‍ලේ ඇති ප්ලාස්ටික් බඳුන්වල මදුරු කීටයන් සිටින නිසා දුරකථනය මාර්ගයෙන් දැනුම් දී මහජන සෞඛ්‍ය පරීක්ෂකවරයා කැඳවා ඒ පිළිබඳව ගෙහිමි කාන්තාව දැනුවත් කරමින් සිටින අතර යතුරු පැදියකින් පැමිණි තරුණයකු ගෙට ගොස් පිහියක් රැගෙනවිත් මහජන සෞඛ්‍ය පරීක්ෂකවරයාට ඇනීමට තැත්කර ති‍බේ.නිලධාරියා ඉවතට පැන දුවගොස් ඉන් බේරී අවිස්සාවේල්ල පොලිසියට පැමිණ පැමිණිල්ලක් ඉදිරිපත් කර ඇත. සැකකරු අත්අඩංගුවට ගැනීමට අවිස්සාවේල්ල පොලිසිය විසින් පොලිස් නිලධාරීන් දෙදෙනෙකු යොදවා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=r1405242</link>
    <topic>පස්සරයායේ නිවෙසකට වලහෙක් ඇවිත්...</topic>
    <author/>
    <content>කතරගම ගලහිටිය පස්සරයාය ප්‍රදේශයේ නිවෙසකට ඊයේ (23) අලුයම වලසෙකු පැමිණ ඇත. නිවසේ අය උදෑසන නින්දෙන් අවදි වීමේදී කෙඳිරිගෑමක් ඇසී බලනවිටදී මෙම වලසා දැක ඇති අතර නිවසේ කාන්තාවන්ගේ කෑගැසීම නිසා වලසා එම නිවස අසළ ගසකට නැග ඇති අතර පසුව වන ජීවි නිලධාරි පැමිණ වලසා නිර්වින්දනය කර යාල වන උද්‍යානයට මුදා හරිනු ලැබීය.පස්සර යාය ගම්මානය ලුණුගම්වෙහෙර මායිමේ පිහිටා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=r1405243</link>
    <topic>දෙවියන්ගේ සල්ලිවලිනුත්කොමිස් ගහන්න හදලා</topic>
    <author>දිලීප් නිශ්ශංක - බළපිටිය සමූහ</author>
    <content>සීනිගම දේවාලයේ දෙවොල් දෙවියන්ට පූජා කරන පූජා වට්ටියට තබන මුදලින් කොමිස් මුදලක් ලබා දෙන ලෙස දේවාලයේ භාරකාරවරයා කපු මහත්වරුන්ට දන්වා ඇති බව වාර්තා වේ.පෙරේදා (22) දා සීනිගම දේවාලයේ භාරකරු වන විසෙන්තුවාහන්දි සරත් නැමැත්තා දේවාලයේ කපු මහත්වරුන්ට දන්වා ඇත්තේ බැතිමතුන් දෙවියන්ට තබන පූජා වට්ටියේ තිබෙන මුදලින් 70%ක මුදලක් තමන්ට අවශ්‍ය බවය.මේ ඉල්ලීමට විරෝධය දක්වමින් කපු මහත්වරු දන්වා ඇත්තේ දෙවියන්ට තබන පූජා වට්ටියේ ඇති මුදල් තමන්ට අයිති බවත් එම මුදලින් කොමිස් මුදල් ලබා දීමට නොහැකි බවත්ය.කොමිස් මුදල් ලබා දෙන ලෙස දේවාලයේ භාරකාරවරයා සිදු කරන ලද තර්ජනාත්මක ඉල්ලීම පිළිබඳ දේවාලයෙ කපු මහතෙකු වන මනෝජ් සම්පත් මහතා පෙරේදා (22) මීටියාගොඩ පොලීසියට පැමිණිල්ලක්ද කර තිබේ.ඉකුත්දා සීනිගම දේවාලයේ ලක්ෂ ගාණක පඩුරු මුදල් නැති වීමේ සිද්ධියද මේ භාරකරුගේ නොසැලකිලිමත්කම නිසා සිදු ව ඇති බවද වාර්තා වන අතරම කොමිස් මුදල් දීමට අකමැති වූ දේවාලයේ වසර විස්සක් පමණ සේවය කරන මනෝජ් නැමැති කපු මහතාගේ සේවය විසි වෙනි දින නතර කිරීමට භාරකාරවරයා පියවර ගෙන ඇති බවද වාර්තා වේ.කොමිස් මුදල් දීමට අකමැති වීම සම්බන්ධයෙන් භාරකාරයා විසින් සේවයේ නතර කර තිබූ කපු මහතා 23 දින සේවයට පැමිණ දේවාලයේ කටයුතු කරමින් සිටියදී කපු මහතාගේ ආරක්ෂාවට පැමිණි පියාට දේවාලයේ භාරකාරවරයා දන්වා ඇත්තේ බඩුත් අරන් මැරයෝ ඇවිත් සිටින බවත් කටවහගෙන වැඩ කරන ලෙසත්ය.තම පියාගේ කාලයේ සිට වසර ගණනාවක් මේ දේවාලයේ කපු මහතෙකු ලෙස සේවය කළත් කිසිම දිනක පූජා වට්ටි වලින් භාරකාරවරු මුදල් ඉල්ලා නැති බවත්, පූජා වට්ටිවලින් කොමිස් මුදල් ඉල්ලීම සම්බන්ධයෙන් බලධාරීන්ගේ විශේෂ අවධානය යොමු කරන ලෙස කපු මහත්වරු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=r1405244</link>
    <topic>කිරින්දේ නාන්න ගියසිසුවා අතුරුදන්</topic>
    <author>ලුණම සමූහ සනත් ගමගේ</author>
    <content>කිරින්ද මුහුදු තීරයේ වෙසක් පෝ දා දිය නෑමට ගොස් අතුරුදන් වූ පාසල් සිසුවාගේ සිරුර තවමත් සොයා ගැනීමට නොහැකි වූ බව කිරින්ද පොලිස් ස්ථානාධිපති උ. පො. ප මනෝජ් අබේසේකර මහතා කීය.මෙලෙස අතුරුදන් වී සිටින්නේ කුරුවිට තැඹිලිහේන දුවාලු වත්ත පදිංචිව සිටි රිස්කි මෝගන් 16 නැමති අයය.නාවික හමුදා නිලධාරීන් සහ පෞද්ගලික කිමිදුම්කරුවන් යොදවා සෙවීම් කටයුතු කළද අතුරුදන් වූ සිසුවාගේ සිරුර සොයා ගැනීමට නොහැකි වූ බව අබේසේකර මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=r1405245</link>
    <topic>කෑමට නුසුදුසු ලොරියක් අල්ලයි</topic>
    <author>දේවහුව සමූහ ඇම්. ඩී. මහින්දසිරි</author>
    <content>මිනිස් පරිභෝජනයට නුසුදුසු ලොකු ලූනු තොගයක් පෙරේදා (22) සවස ගලේවෙල නගරයේ දී අත්අඩංගුවට ගැනීමට ගලේවෙල පොලිසියට හැකි වී ඇත.කුඩා ලොරියකින් ප්‍රවාහනය කරමින් තිබියදී ලූනු තොගය අත්අඩංගුවට ගෙන ඇත. එහි කිලෝ 670ක් තිබී ඇත.ලූනු තොගය දඹුල්ල නගරයෙන් ලබාගෙන හෙට්ටිපොළ ප්‍රදේශයේ සතිපොළක අලෙවිය සදහා රැගෙන යමින් තිබියදී පොලිසියට ලැබුණු තොරතුරක් මත අත්අඩංගුවට ගෙන ඇත. අත්අඩංගුවටගත් ලොරියේ රියදුරාත් සමඟින් ලූනු තොගය දඹුල්ල මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබුණි.ගලේවෙල පොලිස් ස්ථානාධිපති රුක්ෂාන් පෙරේරා මහතාගේ උපදෙස් මත අපරාධ විමර්ශණ අංශයේ ස්ථානාධිපති පොලිස් පරීක්ෂක ඒ. බී. ටී. එම්. එම්. ඩී බණ්ඩාරනායක මහතා සමඟින් වීරසිංහ (26823) ආරියරත්න (21545) යන සැරයන්වරු හා කොස්තාපල් රම්‍යසිරි (29860) විසින් ලූනු තොගය සමගින් ලොරිය අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=r1405246</link>
    <topic>ලුණම කුඹුරු ඉඩම් ගොඩකළ27 දෙනකුට නඩු</topic>
    <author>ලුණම සමූහ - සනත් ගමගේ</author>
    <content>ණම ගොවිජන සේවා බල ප්‍රදේශයේ කුඹුරු ඉඩම් ගොඩකිරීමේ හා පස් කපා වැලි ඉවත් කිරීමේ වරදට කුඹුරු ඉඩම් හිමියන් විසිහත්දෙනකුට එරෙහිව නඩු පවරා තිබෙන බව හම්බන්තොට සහකාර ගොවිජන සේවා කොමසාරිස් නදීකා ප්‍රියදර්ශනී ගමගේ මහත්මිය කීවාය.ගොවිජන සේවා දෙපාර්තමේන්තුවේ 2000 අංක 46 දරන සංශෝධන පනත යටතේ 32 වගන්තිය අනුව වගා කළ හැකි කුඹුරක් අනවසරයෙන් ගොඩකිරීම හා පස් කපා වැලි ඉවත් කිරීම් යටතේ මේ නඩු පවරා තිබේ.මහා වාරිමාර්ග යටතේ යල - මහ දෙකන්නයම වගා කළ හැකි සරුසාර කුඹුරු ඉඩම් ගොඩකර ස්ථිර වගා හා නිවාස ඉදිකිරීම් සිදුකිරීම නිසා වී වගාව අනතුරට පත්වීමේ අවධානමක් පවතී.කුඹුරු ඉඩම්වල පස් ඉවත් කර ගොඩවැලි කපා ඉවත් කිරීමෙන් කුඹුරු ඉඩම්වල වී වගාකිරීමට නොහැකි වේ. හදිසි ආපදා තත්ත්වයන් ද, ජල ගැලීම් වැනි සිද්ධීන්ට මුහුණපෑමට සිදුවීම නිසා පාරිසරික ගැටලු රාශියකට මුහුණදීමට පවා මේ නිසා සිදුවේ.මෙසේ කුඹුරු ඉඩම් ගොඩකරන හා වැලි කපන අයට එරෙහිව අදාළ ආයතන තම නීති රීති ක්‍රියාත්මක කරන ලෙසට අම්බලන්තොට ප්‍රාදේශීය සම්බන්ධීකරණ කමිටු රැස්වීමේදී ආපදා කළමනාකරණ ඇමැති මහින්ද අමරවීර මහතා නිලධාරීන්ට කිහිප වතාවක්ම උපදෙස් ලබා දී තිබිණි.ඒ අනුව මෙය බහුල වශයෙන්ම සිදුකෙරෙන ලුණම ගොවිජන සේවා බල ප්‍රදේශයට අයත් මාමඩල, ජංසගම, වලවේවත්ත, මල්පෙත්තාව යන ප්‍රදේශවල කුඹුරු ඉඩම් හිමිකරුවන් 27 දෙනෙකුට දැනට නඩු පවරා තිබෙන අතර ඉදිරියේදී ද මෙවැනි ක්‍රියා කරන අයට එරෙහිව නීතිය ක්‍රියාත්මක කිරීමට අවශ්‍ය පියවර ගන්නා බව මේ සම්බන්ධව අධිකරණ කටයුතු භාරව සිටින ගොවිජන සංවර්ධන නිලධාරී ඊ. පී. සුගතපාල මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=r1405247</link>
    <topic>වාන් දොරට දමා තිබූ පිත්තල බුෂ් 11ක් සොරාගෙන</topic>
    <author>කන්තලේ සමුහ</author>
    <content>කුඹුරුවලට වතුර ගලා බස්නා වාන් දොරටුවකට දමා තිබූ රුපියල් ලක්ෂයක් පමණ වටිනා විශාල පිත්තල බුෂ් 11 ක් සොරාගැනීම සම්බන්ධයෙන් අත් අඩංගුවට පත් , ඊයේ පෙරේදා අධ්‍යාපන කටයුතු අවසන් කල තරුණයන් දෙදෙනකු ලබන 30 දා දක්වා රක්ෂිත බන්ධනාගාර ගත කිරීමට කන්තලේ මහේස්ත්‍රාත් හා දිසාවිනිසුරු ජයරුවන් දිසානායක මහතා එම අධිකරණයේදී නියෝග කරන ලදී.මෙසේ රිමාන්ඩ් කරන ලද්දේ කන්තලේ පේරාරැ ජනපදයේ ජේ .සුරේන්ද්‍රන් (17) හා එම්.සීබන් නමැති තරුණයන් දෙදෙනෙකි.කන්තලේ පේරාරැ ජනපදයේ ප්‍රධාන ඇළේ වාන් දොරටුවට දමා තිබූ පිත්තල බුෂ් 11ක් අප්‍රේල් මස 13 වනදා උදේ 8.30 ත් පහුවදා 8.30 ත් අතර කාලයේදී සොරා ගෙන ගොස් ඇති බවට කන්තලේ වාරිමාර්ග ඉන්ජිනේරු කාර්යාලය මඟන් කන්තලේ පොලිසියට පැමිණිළි කොට තිබුණි.මේ බුෂ් විකිණීම සඳහා සැකකරුවන් කීප විටක්ම උත්සාහ දරා ඇතත් ඒවා රජයේ ආයතනයක බඩු බව දැන ගැනුම්කරුවන් ප්‍රතික්ෂේප කර ඇති අතර පසුව ඒවා පේරාරැ අල්තාරික් පාසල අසල ලඳු කැලෑවක සඟවා තිබියදී කන්තලේ පොලිසියේ කොට්ඨාස අපරාධ අංශයේ ස්ථානාධිපති පො.ප. ප්‍රේමලාල් මහතාගේ මැදිහත් වීමෙන් මෙලෙස සොයා ගැනීමට හැකිවී ඇත.මේ මෙහෙයුම සඳහා පො.සැ.වරුන් වන නීල් (2412), ප්‍රසාද් (36533) , තාරික් (57703)තාරික් (57703)ජානක (58056) යන නිලධාරීහු සහාය වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=r1405248</link>
    <topic>පස් වේල්ලකට යටවී පුද්ගලයෙක්මියයයි</topic>
    <author>වැලිමඩ සමූහ - ආර්. රාජමන්ත්‍රී</author>
    <content>ඌව පරණගම පහළ කොටවෙහෙර ගල්ගේවත්ත ප්‍රදේශයේ නිවෙසක් ඉදිකිරීමට අත්තිවාරම් කපමින් සිටි පුද්ගලයන් පිරිසක් මත අඩි 15ක් පමණ උස පස් වේල්ලක් කඩා වැටීමෙන් ඊට‍ යට වූ එක් පුද්ගලයකු මරණයට පත් වී ඇති අතර තුවාල ලත් පුද්ගලයකු බදුල්ල මහ රෝහලට ඇතුළත් කර ඇත.පොලිසිය පවසන අන්දමට නව නි‍වෙස ඉදිකිරීමට අවශ්‍ය අත්තිවාරම් කැපීමට 04කු සම්බන්ධ වී ඇත. 22 දින සවස 4ට පමණ වේල්ල අසල අත්තිවාරම කපද්දී එක් වරම ඔවුන් මතට පස් කන්ද සහිත වේල්ල කඩා වැටී ඇත.එම අවස්ථාවේ දෙදෙනෙකු ඉවතට පැන බේරී ඇත. පසට යට වී සිටි පුද්ගලයන් දෙදෙනා ගොඩ ගනිද්දී එක් අයකු මරණයට පත්ව සිටි බවත් තුවාල ලබා සිටි අනෙක් පුද්ගලයා වන පෙදරේරුවා වැලිමඩ මූලික රෝහලට ඇතුළත් කිරීමෙන් පසු බදුල්ල මහ රෝහලට මාරුකර යවා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=r1405249</link>
    <topic>රත්නපුර මහ රෝහලේඩෙංගු රෝගීන් 52ක්</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>රත්නපුර නගරයේ පැතිරී ඇති ඩෙංගු උණ රෝගී තත්ත්වය නිසා ඩෙංගු උණ බවට තහවුරු කරගත් රෝගීන් 52නෙකු ඊයේ (23) වන දා පටන් රත්නපුර මහ රෝහලේ ප්‍රතිකාර ලබමින් සිටින බව රෝහල් ආරංචි මාර්ග කියයි.වෛරස් උණ රෝගී තත්ත්වය හේතුවෙන් තවත් රෝගීන් 84 දෙනකු රත්නපුර මහා රෝහලේ ප්‍රතිකාර ලබති.මේ රෝගීන් සඳහා වාට්ටු හතරක් වෙන් කර තිබේ.‍ෙඩංගු රක්තපාත තත්ත්වය වැළඳුණු රෝගීන් කිහිපදෙනකු හමුවූව ද එම රෝගී තත්ත්වයන් පාලනය කිරීමට ප්‍රතිකාර මඟින් හැකි වූ බව රත්නපුර මහ රෝහලේ වෛද්‍ය අධිකාරි වෛද්‍ය එස්. පී. ඒ.එල්. රත්නවීර මහතා පැවැසීය.මේ වනවිට උණ සහ ඩෙංගු රෝගීන් රෝහල්ගත වීමේ ප්‍රවණතාවය අඩු වී තිබූ බවද රෝගය පැතිරී යාම පාලනය වී ඇතැයි මේ අනුව විශ්වාස කළ හැකි බව ද රෝහල් අධික‍ාරිවරයා කීවේය. ඊයේ 23 වන විට රෝගය පැතිරීම බොහෝ සේ පාලනය වී ඇතැයි ද ඔහු පවසයි.රත්නපුර අවට පෞද්ගලික වෛද්‍ය මධ්‍යස්ථානවලින් ද උණ රෝගීන් සිය ගණනක් ඊයේ දිනයේදීත් ප්‍රතිකාර ලබාගෙන තිබිණ.ඩෙංගු උණ වැලඳී රත්නුපර මහා රෝහලේ ප්‍රතිකාර ලබන පාසල් සිසුන් ගණන 17කි.රත්නපුර ශාන්ත ඇලෝසියස් විද්‍යාලයේ සිසුන් 30කට පමණ ඩෙංගු රෝගය වැලඳී තිබිණ. ඊයේ දිනයේදීත් එම පාසල අවට පිරිසිදු කිරීම් සිදුකෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=r14052410</link>
    <topic>මන්නාරම නිවෙසකකාන්තා මළ සිරුරක්</topic>
    <author>වවුනියාව උතුර සමූහ</author>
    <content>මන්නාරම මුරුංකන් නානාට්ටන් ප්‍රදේශයේ නිවෙසක කපා කොටා ඝාතනය කර තිබූ කාන්තාවකගේ මළ සිරුරක් මුරුංකන් පොලිසිය මඟින් සොයාගෙන තිබේ.මෙසේ මිය ගොස් ඇත්තේ නානාට්ටන් පදිංචි ආරුමුගම් වසන්තී නැමති 35 හැවිරිදි එක් දරු මවක් බව පවසන පොලිසිය මේ ඝාතනයට මිය ගිය කන්තාවගේ ස්වාමි පුරුෂයා සැක කරන බවද ඔහු මෙවන විට ප්‍රදේශයෙන් පලා ගොස් ඇතැයිද සදහන් කරයි.මුරුංකන් පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=r14052411</link>
    <topic>මාවනැල්ලේ නිවෙසකකසළ තේ</topic>
    <author>කෑගල්ල දිස්ත්‍රික් සමූහ</author>
    <content>මාවනැල්ලේ නිවෙසක අලෙවි කිරීමට සූදානම් කර තිබූ කසළ තේ කිලෝ ග්‍රෑම් විසි දහස් තුන්සිය විසි පහක් මාවනැල්ල පොලිසිය සහ නාරම්බැද්ද විශේෂ කාර්ය බළකාය විසින් අත්අඩංගුවට ගෙන තිබේ.සිද්ධියට සැකපිට මුස්ලිම් ව්‍යාපාරිකයකු අත්අඩංගුවට ගෙන ඇත.කසළ තේ තොගය සහ සැකකරු මාවනැල්ල මහේස්ත්‍රාත් අධිකරණයට ඉදිරිපත් කිරීමට නියමිතය.මාවනැල්ල පොලිසිය මේ පිළිබඳව වැඩිදුර පරීක්ෂණ පවත්වයි‍..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=r14052412</link>
    <topic>ගම්පහ ප්‍රාදේශිය ලේකම් කොට්ඨාස 13ක සංවර්ධනයට ආර්ථික සංවර්ධන අමාත්‍යාංශයෙන් දස ලක්ෂ 5763ක්</topic>
    <author>ගම්පහ සංචාරක - නිමල් ජයසිංහ</author>
    <content>2014 වසර සඳහා ගම්පහ දිස්ත්‍රික්කයේ සංවර්ධනයට ආර්ථික සංවර්ධන අමාත්‍යාංශයෙන් රුපියල් දස ලක්ෂ 5763ක් මේ වනවිට වෙන්කර දී ඇත.මේ ප්‍රතිපාදන මඟින් ගම්පහ දිසාවේ ප්‍රාදේශීය ලේකම් කොට්ඨාස 13ක ගමනැඟුම, එකගමකට එක වැඩක්, ග්‍රාමීය පාසල් වැඩි දියුණු කිරීම, සුළුවාරිමාර්ග, පුරන්කුඹුරු නැවත සංවර්ධනය කිරීම, මාතෘ සායන වැඩි දියුණු කිරීම, සතිපොළ සංවර්ධනය, බස්නැවතුම්පොළ සංවර්ධනයටද අවධානය යොමුකර ඇත.මෙහිදී භෞතික සංවර්ධනය මෙන්ම වැඩි අවධානය යොමුකර ඇත්තේ ග්‍රාමීය ජනතාවගේ ආර්ථිකය නංවාලීම සඳහා ජීවනෝපාය සංවර්ධන ව්‍යාපෘති වෙනුවෙන් බව ගම්පහ සැලසුම් අධ්‍යක්ෂ, ක්‍රම සම්පාදන බී. ඒ. ගාමිණි වික්‍රමපාල මහතා පැවැසීය.මේ වනවිට ගම්පහ දිසාවේ ප්‍රාදේශීය ලේකම් කොට්ඨාස 13 ආවරණය වන පරිදි ප්‍රතිපාදන බෙදීයාමට කටයුතු යොදා ඇත. ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් දිස්ත්‍රික්කයේ අදාළ සියලු නිලධාරීන් කැඳවා පැහැදිලි කිරීමෙන් අනතුරුව මැතිවරණ කොට්ඨාසවලට බෙදීයන පරිදි ප්‍රතිපාදන වෙන්කරදී ඇත. මේ අවස්ථාවන්ට ප්‍රාදේශීය සම්බන්ධීකරණ කමිටු සභාපති ඇතුළු දේශපාලන අධිකාරිය කැඳවා ඇත.එහිදී ලබාදුන් උපදෙස් පරිදි මේ වනවිට ගම්පහ දිසාවේ සෑම ග්‍රාම සේවා කොට්ඨාසයක්ම ආවරණය වනසේ දිස්ත්‍රික් සම්බන්ධීකරණ කමිටුවලට අනුබද්ධව කටයුතු සිදු කෙරෙන අතර ගම්පහ ලේකම් කාර්යාලයේ අනුමැතියටද යොමුකර ඇතැයි පැවැසේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=r14052413</link>
    <topic>බසයට නැගුණු ආබාධිත සෙබළා සීදූවට යනකන් හිටගෙන</topic>
    <author>මංජුල හිරිපිටිය - හෝමාගම සංචාරක</author>
    <content>සිංහල හින්දු අලුත් අවුරුද්ද උදාවීමට ඇත්තේ තම එක් දිනක් පමණි. ඒ අප්‍රේල් 12 වැනි දිනය. රාගම රණවිරු සෙවණේ සිටින ආබාධිත සෙබළකු සිය පවුලේ අය සමඟ අවුරුදු සැමරීමට තම ගම් පළාත වන නොච්චියාගමට යාමට ප.ව. 1.30ට ‍පමණ පිටකොටුව ප්‍රධාන බස් නැවතුම් පොළට පැමිණියේය.පුනරින් ප්‍රදේශයේදී ත්‍රස්ත ප්‍රහාරයකට ලක්වී මේ සෙබළා එක් අතක් හා එක් පාදයක් අහිමි වී තිබේ. කිහිලිකරුවක හා කෘතිම පාදයක ආධාරයෙන් ඇවිදින මේ රණවිරුවා මෙදින සෙමින් සෙමින් බස් නැවතුම් පොළට පැමිණ විට, සාමාන්‍ය දිනවලට වඩා නැවතුම් පොළ මගීන්ගෙන් පිරී ඉතිරි ගොස්ය. පුත්තලම මාර්ගයෙන් අනුරාධපුරයට ගමන් කරන බස් රථ නැවතීමේ ස්ථානයට පැමිණ විනාඩි කීපයක් ගත වූ පසු බස් රථයත් නතර කිරීමත් සමඟ මගීන් පොරකමින් බස් රථයට නැග ගත් පසුව ඔහු බස්රියට ගොඩ විය.බස් රථයේ සියලු ආසන මගීන්ගෙන් පිරි ඇති නිසා, තමන්ට කවුරු හෝ අසුනක් ලබා දෙයි සිතා අත්වාරුවේ ආධාරයෙන් සෙමින් සෙමින් තම ගමන් මල්ලත් සමඟ බස් රථයේ ඉදිරිපස සිට පසුපසට මන් කළ විට, ඇතැම් මගීන් නිදන්න වූ අතර තවත් පිරිසක් නොදැක්කා සේ සිටින්නට විය.තව මගින් පිරිසක් ජංගම දුරකථනවල සංවාදවල යෙදෙමින් සිටි නිසා අසුනක් ලැබුණේ නැත. ප.ව. 2.00ට පමණ පිටකොටුවෙන් ගමන් ආරම්භ කර බස් රථය මීගමුව මාර්ගයෙන් සීදුව නගරයට ආසන්නට වෙද්දී තම එක් පාදයේ ආධාරයෙන් සිටගෙන එම විශාල දුරක් ගමන් කිරීමට අපහසු නිසා නොච්චියාගමට යෑමට වැය කළ ටිකට් පතෙහි මුදලත් නොසිතා, බස් රථයෙන් බැස, නැවත ‍පිටකොටුවට පැමිණියේය.අනතුරුව සවස 5.00 ආසන්නට වත්තට පිටකොටුවෙන් පිටත් වූ බස්රථයකින් නොච්චියාගමට යනවිට රාත්‍රි 9.00 ආසන්නට වී තිබුණි. නොච්චියාගම සිට කිලෝ මීටර් දහතුනක දුරක් යෑමට ඇතත් එම ගමනට ධාවනය වන බස්රථයේ අවසන් ගමන් වාරය ඇත්තේ රාත්‍රි 7.30ටය. අනතුරුව මේ ඔහු අමතරව රුපියල් පන්සීයක මුදලක් වැය කර ත්‍රීරෝද රථයකින් සිය නිවෙසට ගියේය.සිංහල හින්දු අවුරුද්ද සමරා නැවත පැමිණ, කොළඹට නුදුරු ස්ථානයකදී මාධ්‍යවේදීන් හමුවේ මේ විස්තරය පැවසු රණවිරුවා, තවත් දෙයක් පැවසීය. ඒ අද බොහෝ දෙනකුට අපි රට වෙනුවෙන් කළ කැප කිරීම අමතකවෙලා බව අපට දැනෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=s1405241</link>
    <topic>පාකිස්තානයේ ක්‍රිකට් තරගමාලාවකට එන්නැයි ශ්‍රී ලංකාවට ආරාධනා</topic>
    <author>ධනුෂ්ක ගොඩකුඹුර</author>
    <content>පාකිස්තානයේ ක්‍රිකට් තරගාවලියකට සහභාගී වන ලෙසට ශ්‍රී ලංකා ක්‍රිකට් කණ්ඩායමට ආරාධනා කෙරේ.පාකිස්තාන ක්‍රිකට් මණ්ඩලයේ ප්‍රධානියා ලෙසින් නැවත පත්ව සිටින නජාම් සෙති මේ ආරාධනය කර ඇත්තේ ශ්‍රී ලංකා ජනාධිපති මහින්ද රාජපක්ෂ මහතා සහ පාකිස්තාන ජනාධිපති මම්නූන් හුසේන් මහතා අතර චීනයේ ෂැංහයි නුවරදී පැවැති ආසියාවේ අන්තර් ක්‍රියාකාරීත්වය හා විශ්වාසය ගොඩනැඟීමේ ක්‍රියාමාර්ග පිළිබඳ හතරවන සමුළුව අතරවාරයේ පැවැති හමුවක ප්‍රතිඵලයක් ලෙසිනි.පාලනය කිරීමේ අයිතිය ත්‍රස්තවාදීන් සතු කර ගැනීමට ඉඩ නොතැබිය යුතු බවත් ශ්‍රී ලංකා ක්‍රිකට් කණ්ඩායම පාකිස්තානයට ගොස් එහි ක්‍රීඩා කළ යුතු බවත් ජනාධිපතිවරයා මෙම හමුවේ දී ප්‍රකාශ කර තිබේ.“පාකිස්තානයේ ක්‍රිකට් තරග මාලාවට එන්න කියලා ආරාධනා ලිපියක් අපි ශ්‍රී ලංකා ක්‍රිකට් ආයතනයට යවනවා” සෙති මාධ්‍ය සාකච්ඡාවකදී ප්‍රකාශ කර තිබේ.“ශ්‍රී ලංකා කණ්ඩායමට සත්කාරකත්වය දෙන්න අපි සුදානම්. අපේ ඉදිරි ක්‍රිකට් වැඩ සටහනේ ඒ සඳහා වෙන්කරගත හැකි කාලවකවානුව ගැන අපි කියා තිබෙනවා. මේ අවස්ථාවෙන් ප්‍රයෝජන ගන්න අපට වුවමනායි.”“අපේ ප්‍රමුඛත්වය ගන්නේ ජාත්‍යන්තර ක්‍රිකට් කණ්ඩායමකට සත්කාරකත්වය දැරීමයි. ඒ වෙනුවෙන් අපි අපේ උපරිම උත්සාහය ගන්නවා” යැයි ද නජාම් සෙති කියා සිටියේය.පාකිස්තාන ක්‍රිකට් කණ්ඩායම ටෙස්ට් තරග 2ක් හා ජාත්‍යන්තර එක්දින තරග 3ක් සඳහා ලබන අගෝස්තුවේ ශ්‍රී ලංකාවේ සංචාරය කිරීමට නියමිතය. ඉන්පසුව ඔවුන් ඔක්තෝබර් 3 වැනිදා සිට දෙසැම්බර් 19 දක්වා කාලය තුළ එක්සත් අරාබි එමීර් රාජ්‍යයේදී ඔස්ට්‍රේලියාව හා නවසීලන්තය සමග තරග පැවැත්වීමට නියමිතය.ශ්‍රී ලංකා ක්‍රිකට් කණ්ඩායමට පාකිස්තානයේ ලාහෝර නුවරදී 2009 වසරේ මාර්තු මස එල්ල වූ ත්‍රස්ත ප්‍රහාරයෙන් අනතුරුව ප්‍රධාන පෙළේ කිසිදු අන්තර්ජාතික ක්‍රිකට් කණ්ඩායමක් මෙතෙක් එරට සංචාරය කර නැත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=s1405242</link>
    <topic>ලක්රුවන්ට තුන් ප්‍රයාම ඉසව්වෙන් රිදී පදක්කමක්</topic>
    <author/>
    <content>ඉන්දුනීසියාවේ බින්ටෑන්හිදී පැවැති ජාත්‍යන්තර තුන්ප්‍රයාම තරගයේ අවු.18-24 කාණ්ඩයේ දෙවැනි ස්ථානය හිමිකර ගැනීමට ලක්රුවන් විජේසිරි සමත්විය.ශ්‍රී ලංකා නාවික හමුදාව නි‍යෝජනය කරමින් තරගාවලියට එක්වු ලක්රුවන් 2016 වසරේ බ්‍රසීලයේ පැවැත්වීමට නියමිත ඔලිම්පික් තරගාවලියේදී ශ්‍රී ලංකාවට ජයග්‍රහණයක් ලබාදීමේ බලාපොරොත්තුවෙන් පසුවන බව ජයග්‍රහණයෙන් අනතුරුව පැවැසීය.සීනිගම ලක්රුවන් ලෙස ප්‍රසිද්ධ ‍මොහුගේ දක්ෂතාවයන් පළමුව හඳුනාගත් ගුණ ජය සතුට පදනමේ ප්‍රධානී කුෂිල් ගුණසේකර මහතා ලක්රුවන්ගේ පුහුණුවීම් කටයුතු සඳහා පහසුකම් සැලසු අතර, වත්මන් නාවික හමුදාපති වයිස් අද්මිරාල් ජයනාත් කොළඹගේ මහතා නැ‍ඟෙනහිර නාවික විධාන ආඥාපති ලෙස කටයුතු කළ 2012 වසරේදී මේ ක්‍රීඩකයා ශ්‍රී ලංකා නාවික හමුදාවට බඳවා ගැනීමට මුලික විය.මේ විශිෂ්ට ජයග්‍රහණය වෙනුවෙන් ලක්රුවන් වෙත සුභාශිංෂණ පිරිනැමු ප්‍රථම ශ්‍රී ලාංකිකයාද නාවික හමුදාපතිතුමා විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=s1405243</link>
    <topic>ඔළුව කෙළින් තියාගෙන අපි ශක්තිමත්ව ඉතිරි තරගවලට මුහුණ දිය යුතුයි</topic>
    <author/>
    <content>එංගලන්තයට එරෙහි ජාත්‍යන්තර එක්දින ක්‍රිකට් තරගමාලාවේ තවත් තරග හතරක් ඉතිරිව තිබෙන බැවින් ශ්‍රී ලංකා කණ්ඩායම ඉතාමත් ශක්තිමත්ව යළි තරග බිමට අවතීර්ණ වන බව ශ්‍රී ලංකා ක්‍රිකට් නායක ඇන්ජලෝ මැතිව්ස් පවසයි.දෙපිල අතර දෙවැනි එක්දින තරගය හෙට (ශ්‍රී ලංකා වේලාවෙන් පස්වරු 3.00ට) චෙස්ටර්–ලි–ස්ට්‍රීට්හිදී පැවැත්වේ.“අපට තරග හතරක් ඉතිරිව තියෙනවා. අපි අපේ අපේ ඔළුව කෙළින් තියාගෙන ශක්තිමත්ව ආපසු සටන් කළ යුතුයි” මැතිව්ස් පෙරේදා තරගයෙන් පසුව ප්‍රකාශ කළේය.ලන්ඩනයේ ඕවල් ක්‍රීඩාංගණයේ පෙරේදා පැවැති පළමු එක්දින තරගයේදී එංගලන්තය ලකුණු 81ක ජයක් වාර්තා කළේය.වර්ෂාවෙන් දෙවතාවක් බාධා පැමිණි එම තරගය එංගලන්තය ජය ගත්තේ ඩක්වර්ත්/ලුවිස් ක්‍රමවේදයට අනුවය. ඕවර 32කින් ලකුණු 226ක නව ජයග්‍රාහී ඉලක්කයක් හඹා ගිය ශ්‍රී ලංකා කණ්ඩායම ඕවර 27යි පන්දු පහකදී ලකුණු 144කට දැවී ගියේය.එංගලන්තය ඔවුන්ගේ ඉනිමේදී ඕවර 39කින් ලකුණු 247ක් (කඩුලු හයකට) රැස් කළේය.එංගලන්ත කණ්ඩායම මේ මුළු ලකුණු ප්‍රමාණයට පිවිසියේ වර්ෂාව නිසා පැය දෙකහමාරක තරග ප්‍රමාදයකින් පසුවය. ඔවුන් මේ ලකුණු සංඛ්‍යාව වාර්තා කළේ ඉයන් බෙල් (50), ගැරී බැලන්ස් (64), ජෝ රූට් (45), ජොස් බට්ලර් (පන්දු 20කින් නොදැවී 26) හා ක්‍රිස් ජෝඩන් (පන්දු 13කින් නොදැවී 38)ගේ අගනා පිතිහරඹයන් ආධාරයෙනි.ශ්‍රී ලංකා කණ්ඩායම පිළිතුරු ඉනිම ආරම්භ කර තිබියදී දෙවැනි වතාවටත් වැසි පතිත විණි. මේ නිසා තරගය ඕවර 32ක් දක්වා තවත් අඩුවිණි. මහේල ජයවර්ධන ශ්‍රී ලංකාව වෙනුවෙන් වැඩිම ලකුණු ලබා ගනිමින් ලකුණු 35ක් (පන්දු 41යි, හතරේ පහර 4යි) වාර්තා කළද ජෝඩන් (ලකුණු 25ට කඩුලු 3යි) හා ජේම්ස් ට්‍රෙඩ්වෙල් (ලකුණු 38ට කඩුලු 3යි) පන්දු යැවීම හමුවේ සාර්ථක පිතිකරණයක නියැලීමට අනෙක් පිතිකරුවන් බොහෝ දෙනා අසමත් වූහ. ජෝඩන් තරගයේ වීරයා ලෙස නම් කෙරිණි.ශ්‍රී ලංකා පන්දු යවන්නන්ගේ පටන් සම්පූර්ණ කණ්ඩායමම පෙරේදා තරගයේදී ප්‍රදර්ශනය කළේ දුර්වල ක්‍රීඩාවක් බව මැතිව්ස් කියා සිටී. “පීඩනයක් තියෙන අවස්ථාවලදී සාර්ථකව පන්දු යැවිය හැකි හොඳම පන්දු යවන්නන් දෙදෙනෙක් අපට සිටිනවා. නමුත් මේ තරගයේදී ඔවුන්ගේ උපරිම දස්කම් මතුවුනේ නැහැ. එංගලන්ත පිතිකරුවන් හොඳින් ක්‍රීඩා කළා. අපෙන් දිස්වුනේ දුර්වල ක්‍රීඩාවක්.”තණතීරුවේ පන්දුවේ එතරම් දඟකැවීමක් නොතිබුනු බව පැවසූ ශ්‍රී ලංකා ක්‍රිකට් නායකයා, වර්ෂාව නිසා තරගය පමා වීමෙන් පසුව එහි ලිස්සා යාමක් තිබූ බවද ප්‍රකාශ කළේය.ජයග්‍රාහී එංගලන්ත කණ්ඩායම් නායක ඇලෙස්ටෙයාර් කුක් ප්‍රකාශ කළේ ඔවුන්ගේ ක්‍රීඩකයන් වෘත්තීය මට්ටමේ තරග කිරීමක් කළ බවත්, ක්‍රීඩාංගණය මෙන්ම වටපිටාවද තමන්ට හිතකර වු බවත්ය. විශේෂයෙන් මාලිංග හමුවේ ඔවුන් දක්ෂ ලෙස ක්‍රීඩා කළ බව කුක් කියා සිටියේය.ශ්‍රී ලංකාව හා එංගලන්තය අතර තෙවැනි එක්දින තරගය ලබන 28 වැනිදාත්, සිවුවැනි තරගය 31 වැනිදාත් පැවැත්වෙන අතර අවසාන එක්දින තරගය ජූනි මස 3 වැනි දින පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=s1405244</link>
    <topic>බන්දුල පද්මකුමාර අභියෝගතා කුසලානඑල්ලේ තරගාවලිය අද වැලිසර දී</topic>
    <author>අතුල නිරංජන්</author>
    <content>පත්තර මහගෙදර නමින් විරුදාවලි ලත් ලේක්හවුස් ආයතනයේ තිස් එක් වසරක ඉතිහාසයක් ඇති හා ලාංකේය ක්‍රීඩා මාධ්‍ය ක්ෂේත්‍රයේ ඉහළින්ම සිටින ක්‍රීඩා සඟරාවේ අනුග්‍රහයෙන් 2 වැනි වරටත් පවත්වනු ලබන බන්දුල පද්මකුමාර අභියෝගතා කුසලාන සිවුකොන් එල්ලේ තරගාවලිය අද (24) වැලිසර නවලෝක ක්‍රීඩාංගණයේදි අති උත්කර්ෂවත් අයුරින් පැවැත්වේ.දිවයිනේ ප්‍රබල එල්ලේ කණ්ඩායම් 4 ක් වන තොටළඟ අරුණ, රංගම්මුල්ල එක්සත්, මහබාගේ ශාන්ත ජූඩ් සහ අඹේපුස්ස යුද හමුදා එල්ලේ කණ්ඩායම මෙවර තරගාවලිය සඳහා සහභාගි වේ. දිනෙන් දින මහත් ප්‍රේක්ෂක ප්‍රතිචාර ලබමින් නැගී එන එල්ලේ ක්‍රීඩාවට මේ තරගාවලිය ද මහත් පිටිවහලක් වනු ඇති බවත්, මෙවර තරගාවලිය තියුණු සහ උණුසුම් තරගාවලියක ආශ්වාදය ප්‍රේක්ෂකයනට විඳ ගැනීමට හැකිවනු ඇතැයි ද සංවිධායකයන් අදහස් කර සිටියි.එල්ලේ ක්‍රීඩාවට නමගිය කණ්ඩායමක් වන තොටළඟ අරුණ පිල මෙවර මෙහෙයවනු ලබන්නේ අරුණ හර්ෂණ විසින් වන අතර ශාන්ත ජූඩ් පිල සුදර්ශණ ලක්මාල් විසින් වෙහෙයවනු ලබයි. අඹේපුස්ස යුද හමුදා පිල ටී. එම්. චරිත් ගේ නායකත්වයෙන් හා රංගම්මුල්ල එක්සත් පිල සජිත් ගයාන් යටතේ තරග බිමට පිවිසේ. තරගාවලියේ ශූරතාව දිනාගන්නා කණ්ඩායමට මුදලින් රුපියල් විසිපන්දහසක මුදලක් හා අභියෝගතා කුසලානය පිරිනැමෙන අතර අනුශූරතාව වෙනුවෙන් රුපියල් පහලොස් දහසක් සමගින් කුසලාන පිරිනැමේ.තරගාවලියේ වීරයාට රුපියල් පන්දහසක් ද හොඳම පන්දු රකින්නාට හා හොඳම ලකුණු ලබන්නාට රුපියල් දෙදහස් පන්සීය බැගින් පිරිනැමේ. තරගාවලියට සහභාගි වන සියලුම ක්‍රීඩකයන් සඳහා වටිනා සහතිකපත් ප්‍රදානය කිරීමට ද සංවිධායකයෝ අදහස් කර සිටී.තරගාවලියේ ප්‍රධාන ආරාධිතයා ලෙස ශ්‍රී ලංකා එල්ලේ සම්මේලනයේ සභාපති යෝෂිත රාජපක්ෂ මහතාද ධීවර හා ජලජ සම්පත් ඇමැති රාජිත සේනාරත්න, අයෝජන ප්‍රවර්ධන ඇමැති ලක්ෂ්මන් යාපා අබේවර්ධන, පාර්ලිමේන්තු මන්ත්‍රීනි කමලා රණතුංග, ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර, ලේක්හවුස් ආයතනයේ මෙහෙයුම් අධ්‍යක්ෂ උපුල් දිසානායක, කර්තෘ මණ්ඩල අධ්‍යක්ෂ සීලරත්න සෙනරත්, නීති හා පරිපාලන අධ්‍යක්ෂ රසාංග හරිස්චන්ද්‍ර, සාමාන්‍යාධිකාරී අභය අමරදාස, පළාත් සභා මන්ත්‍රී මෙරිල් පෙරේරා, පළාත් සභා මන්ත්‍රී හිටපු එල්ලේ සභාපති ආනන්ද හරිස්චන්ද්‍ර, ලේකම් සිරිපාල රණසිංහ, වත්තල ප්‍රාදේශිය සභා සභාපති ඒ.ඩී.අල්විස්, බස්නාහිර උතුරු නියෝජ්‍ය පොලිස්පති යූ.ජී.කුලරත්න, ජ්‍යෙෂ්ඨ පොලිස් අධිකාරී සී.ඒ.විදිසිංහ, නේෂන් ට්‍රස්ට් බැංකු කල්බදු අංශ ප්‍රධානී ප්‍රියන්ත විජේසේකර හා මහබාගේ පොලිස් ස්ථානාධිපති බුද්ධික රජපක්ෂ යන මහත්වරුන් ආරාධිතයන් ලෙස සහභාගි වෙති.තරගාවලියේ සියලුම අධීක්ෂණ කටයුතු ලේක්හවුස් ජ්‍යෙෂ්ඨ කළමණාකරු (ප්‍රධාන මෙහෙයුම් හා සුභසාධන) මහේන්ද්‍ර රුද්‍රිගෝ මහතා විසින් සිදු කරන අතර තරගාවලියේ විද්යුත් මාධ්‍ය ආවරණය සී. එස්. එන්. රූපවාහිනිය මගින් සිදු කෙරේ. සියලු තරග විනිශ්චය එල්ලේ සම්මේලනයේ පුහුණුව ලත් ප්‍රවීණ විනිසුරුවන් විසින් සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=s1405248</link>
    <topic>හයිද්‍රබාද් කඩුලු 6කින් ජයගනී</topic>
    <author/>
    <content>අයි.පී.එල් ක්‍රිකට් තරගාවලියේ ප්‍රසාද ලකුණු සටහනේ දෙවැනි ස්ථානයේ පසුවන චෙන්නායි සුපර් කිංග්ස් පිල පරදවා කඩුලු 6ක ජයක් හිමිකර ගැනීමට සන්රයිසස් හයිද්‍රබාද් පිල පෙරේදා සමත්විය.රංචි හිදී පැවැති තරගයේ පළමුව පන්දුවට පහරදුන් චෙන්නායි පිල ලකුණු 185ක් රැස් කළ අතර ජයග්‍රාහී ඉලක්කය පන්දු 2ක් ඉතිරිව තිබියදී සපුරාගත් හයිද්‍රබාද් පිලට අහිමි වුයේ කඩුලු 4ක් පමණි.ජයග්‍රාහී ඉලක්කය හඹායෑමට පිටියට පිවිසි හයිද්‍රබාද් පිලට සාර්ථක ආරම්භයක් ලබාදීමට ඩේවිඩ් වෝනර් හා ශිකර් ධවාන් සමත්වුහ. දෙදෙනා එක්ව පළමු කඩුල්ලට ලකුණු 116ක් එක් කළේ පන්දු 68ක් පමණක් වැය කරමිනි. තරගයේ වීරයා ලෙස නම් කළ වෝනර් පන්දු 45කින් ලකුණු 90ක් වාර්තා කළේ හතරේ පහර 12ක් හා හයේ පහර 2ක් සමගිනි.වෝනර් පළමු කඩුල්ල ලෙස දැවී ගිය අතර දෙවැනි කඩුල්ලට ධවාන් සමග එක්වු නාමන් ඕජා මුළු ලකුණු සංඛ්‍යාව 168 දක්වා ඉදිරියට ගෙන ගියේය. ධවාන් හතරේ පහර 4ක් හා හයේ පහර 2ක් සමගින් පන්දු 49කින් ලකුණු 64ක් රැස් කළ අතර ඕජා ලකුණු 19ක් වාර්තා කළේය.හයිද්‍රබාද් පිලේ ආරාධනයෙන් පළමුව පන්දුවට පහරදුන් චෙන්නායි පිල කඩුලු 3ක් දැවී ලකුණු 185ක් රැස් කළේය. සිවුවැනි කඩුල්ලට නොබිදුණු සබඳතාවක් ගොඩනැගූ ඩේවිඩ් හසී හා නායක මහේන්ද්‍ර සිං දෝනි ඕවර 11.2කදී ලකුණු 108ක් එක් කළහ. හසී පන්දු 33කින් ලකුණු 50ක් වාර්තා කළ අතර දෝනි පන්දු 41කට මුහුණ දී ලකුණු 57ක් රැස් කළේය. ආරම්භක පිතිකරු ඩ්වේන් ස්මිත් ලකුණු 47ක් රැස් ක‍ලේ පන්දු 28කිනි.  රෝයල් චැලෙන්ජර්ස් බංගලෝර් පිල සමග පෙරේදා කොල්කටා හිදී පැවැති තරගයෙන් ලකුණු 30ක ජයක් හිමිකර ගැනීමට කොල්කටා නයිට් රයිඩර්ස් පිල සමත්විය. කොල්කටා පිල ලබාදුන් ලකුණු 196ක ඉලක්කය හඹාගිය බැංගලෝර් පිලට ඕවර 20 අවසානයේ කඩුලු 5ක් දැවී ලබාගත හැකිවුයේ ලකුණු 165ක් පමණි.පළමුව පන්දුවට පහරදුන් කොල්කටා පිල වෙනුවෙන් රොබින් උතප්පා ලකුණු 83ක් හා සකීබ් අල් හසන් ලකුණු 60ක් එක් කළහ. තරගයේ වීරයා වු උතප්පා පන්දු 51කදි හතරේ පහර 10ක් හා හයේ පහරක් එල්ල කර තිබිණි. හතරේ පහර 5ක් හා හයේ පහර 3ක් එක් වු සකීබ්ගේ ඉනිමට පන්දු 38ක් වැයවිණි.බංගලෝර් පිලට යොගේෂ් තකවාලේ පන්දු 36කින් ලකුණු 45ක් එක් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=s1405245</link>
    <topic>රාජකීය - ත්‍රිත්ව විදුහල් අතර ‘බ්‍රැඩ්බි’ පළිහ දෙවැනි තරගය අද</topic>
    <author>ෆවුස් මොහොමඩ්</author>
    <content>කොළඹ රාජකීය විදුහල සහ ත්‍රිත්ව විදුහල අතර වාර්ෂිකව පැවැත්වෙන 70 වැනි ඓතිහාසික ‘බ්‍රැඩ්බි’ පළිහ රගර් තරගයේ දෙවැනි අදියර අද (24) පස්වරු පල්ලෙකැලේ ක්‍රීඩාංගණයේ පැවැත්වේ. දේශීය පාසල් රගර් පිටියේ සුප්‍රකට රගර් තරගයක් ලෙස සැලකෙන බ්‍රැඩ්බි පළිහ පළමු අදියර පසුගියදා කොළඹ රාජකීය විදුහල් ක්‍රීඩා සංකීර්ණයේ දී පැවැති අතර ලකුණු 28-16කින් තරගය ජය ගැනීමට ත්‍රිත්ව විදුහල් පිල සමත්විය.එතෙක් මෙතෙක් පැවැති බ්‍රැඩ්බි තරග 69න් වැඩිම වාර ගණනක් පළිහට හිමිකම් කියනු ලැබුවේ ත්‍රිත්ව විදුහල විසිනි. ඔවුන් අවස්ථා 39ක දී බ්‍රැඩ්බි පළිහ දිනා ගත් අතර රාජකීය විදුහල අවස්ථා 30කදී බ්‍රැඩ්බි පළිහට හිමිකම් කීවේය. 2011 වසරේ සිට පසුගිය වසර දක්වා පිට පිට වසර තුනක්ම බ්‍රැඩ්බි පළිහ දිනා ගැනීමට ත්‍රිත්ව විදුහල සමත්විය.තුන්වැනි වසරේ ක්‍රීඩකයකු වන නිම්ෂාන් ජයවර්ධන මෙවර රාජකීය විදුහල් පිල මෙහෙයවන අතර ත්‍රිත්ව විදුහල මෙහෙයවනු ලබන්නේ පසුගිය වසරේ දී බ්‍රැඩ්බි පළිහ දිනා ගැනීමට ත්‍රිත්ව විදුහල් පිලට නායකත්වය ලබා දුන් සිවුවැනි වසරේ ක්‍රීඩක තරින්ද රත්වත්ත විසිනි. දේශීය රගර් පිටියේ ප්‍රකට පුහුණුකරුවකු වන සනත් මාටිස් යටතේ රාජකීය විදුහල තරගබිමට පිවිසෙන අතර නවසීලන්ත ජාතික නීල් ෆුටීගේ පුහුණුකාරිත්වය යටතේ ත්‍රිත්ව විදුහල් පිල තරග බිමට එක්වේ.පසුගිය වසරේ පැවැති බ්‍රැඩ්බි තරගයේ පළමු අදියරේ ජය ත්‍රිත්ව විදුහල හිමිකර ගත් අතර දෙවැනි අදියරේ ජය හිමිවූයේ රාජකීය විදුහලටය. එහෙත් තරග 2දීම සමස්ත ලකුණු අනුව බ්‍රැඩ්බි පළිහ ත්‍රිත්ව විදුහල් පිලට අත්විය.රාජකීය විදුහල් කණ්ඩායම - නිම්ෂාන් ජයවර්ධන (නායක), ආකීල් ජමාල්දීන්, ආරෝෂ් එලිකේවෙල, ආකාශ් ඉද්දවෙල, අශෝක් විජේකුමාර්, අයේන්ද්‍ර සුබසිංහ, භානුක ගමගේ, චන්දුල ජයසුන්දර, ඩැනියෙල් ගුණසේකරම්, දෙවංක ජයකොඩි, දිනිත් ගුණවර්ධන, ගවේෂ් යාපා, ගයාල් ජයසිංහ, හරිත් ලොකුගමගේ, ඉෂ්ෆාක් නසීර්, කේෂාන් පීරිස්, මිනුර පුංචිහේවා, නඳුන් ජයවර්ධන, නිකිල ගුණධීර, පසිඳු පෙරේරා, ෂවුකත් ලාහීර්, සුපුන් වර්ණකුලසූරිය, තිවංක පෙරේරා, උමේෂ් මධුෂාන්, විනිත් ගුණවර්ධනත්‍රිත්ව විදුහල් කණ්ඩායම - තරින්ද රත්වත්ත (නායක), අනුරුද්ධ කරුණාතිලක, නෙත්මල් සකලසූරිය, සංඛ ඇතුල්ගම, නේදන් චිං, ශලීන්ද්‍ර අලහකෝන්, බුද්ධික දොඩම්තැන්න, පසිඳු හේමාල්, සුරේන් කරුණාතිලක, රාහුල් කරුණාතිලක, ඉමේෂ් රංගල, චමෝද් දිසානායක, නවීඩ් සෙනෙවිරත්න, උමේෂ් සමරසේකර, රංජිත් සමරසේකර, දුෂාන් පෙරේරා, නිපුන් අලහකෝන්, ඉසුරු රංගල, ගස්සාලි ඉස්මායිල්, සනුෂ්ක අබේවික්‍රම, නගීත රිදීමාලියද්ද, තුෂිල පෙරේරා, ශෙහාන් එලෝරි, රයන් වීරකෝන්, ලෝචන ගිරිහාගම, දිනුක් රත්වත්ත, රුක්ෂාන් සස්මින්, ට්‍රෙවීන් වීරසුරිය, සංචන ෂේක්, නිශාන් ඇන්තනී.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=s1405246</link>
    <topic>වයඹ පළාත් අන්තර් දිස්ත්‍රික් පිහිනුම් හෙට</topic>
    <author>පොල්ගහවෙල සමූහ</author>
    <content>වයඹ පළාත් අන්තර් දිස්ත්‍රික් පිහිනුම් තරගාවලිය හෙට (25) පෙ.ව.9.00ට කුලියාපිටිය ජනාධිපති ශිල්ප ශාලිකා පිහිනුම් තටාකයේදී පැවැත්වේ.මේ සඳහා කුරුණෑගල හා පුත්තලම දිස්ත්‍රික් නියෝජනය කරමින් තරගකරුවන් රැසක් එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=s1405247</link>
    <topic>විශාඛාවේ හංසනී මේස පන්දු ක්‍රීඩාවෙන් ඉදිරියට</topic>
    <author>- වයිමන් හෙට්ටිආරච්චි මැද කොළඹ සමූහ</author>
    <content>කොළඹ විශාඛා විද්‍යාලයේ ඉගෙනුම ලබන හංසනී පියුමිලා කපුගිකියන මේස පන්දු ක්‍රීඩාවේ දස්කම් දක්වමින් සිටින්නීය. පසුගියදා ජපානයේ ටෝකියෝ නුවර පැවැති ලෝක ශූරතා මේස පන්දු තරගාවලියට එක්වු ශ්‍රී ලංකා කණ්ඩායම නියෝජනය කිරීමට ද ඇයට අවස්ථාව උදාවිය.ලෝක ශූරතා මේස පන්දු තරගාවලියකට ශ්‍රී ලංකා ජාතික කාන්තා කණ්ඩායම නියෝජනය කරමින් පළමු වරට එක්වු ඇය වර්තමානයේ අවු.15න් පහළ ශ්‍රී ලංකා මේස පන්දු කාන්තා ශ්‍රේණිගත කිරීම්වල තෙවැනි ස්ථානයත්, 18න් පහළ ශ්‍රේණිගත කිරීම්වල දෙවැනි ස්ථානයත් හිමිකර ගෙන සිටී.විවෘත කාන්තා මේස පන්දු ජාතික කණ්ඩායමේ තෙවැනි ස්ථානයේ ක්‍රීඩිකාව වන්නේද හංසනීය.වසර 2011දී ඕස්ට්‍රියාවේ පැවැති වර්ල්ඩ් හෝප් චැම්පියන්ස් තරගාවලියේ දී හත්වැනි ස්ථානයත්, 2012 වසරේ ස්වීඩනයේ පැවැති තරගාවලියේ 17වැනි ස්ථානය දිනාගැනීමට හංසනී සමත්වුවාය.තම පාසල හා රට වෙනුවෙන් ජයග්‍රහණ ලබාදීම තම අරමුණ වන බවත්, තමා ජාත්‍යන්තර තලයට ගෙන ඒමට කැපවුණු දෙමාපියන් හා පුහුණුකරුවන්ට මෙන්ම පාසලේ ගුරුවරුන්ට තම ස්තුතිය පුද කරන බවත් ඇය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>24</day>
    </date>
    <link>http://www.dinamina.lk/2014/05/24/_art.asp?fn=f1405241</link>
    <topic>ආගමයි ආර්ථිකයයිපටලවාගන්න හොඳ නෑ</topic>
    <author>සාකච්ඡා කළේ පත්මසේකර නිශ්ශංක</author>
    <content>ඉන්දියානු සමුද්‍රාසන්න රටවල් 20ක සංස්කෘතික හුවමාරු වැඩසටහන යටතේ උරුම කළමනාකරණයක් සකස් කිරීම පිළිබඳවත්, රටේ වත්මන් දේශපාලන තත්ත්වය හා ඉදිරි මැතිවරන වලදී රජයට ඇති අභියෝග පිළිබඳවත් දිනමිණ සමඟ සංවාදයකට එක්වන්නේ කෑගල්ල දිස්ත්‍රික් පාර්ලිමේන්තු මන්ත්‍රී ජාතික උරුමයන් පිළිබඳ අමාත්‍ය ආචාර්ය ජගත් බාලසූරිය මහතායි.* ඉන්දියානු සමුද්‍රාසන්න රටවල සංස්කෘතික හුවමාරු වැඩසටහන යටතේ උරුම කළමනාකරණ ක්‍රමවේදයක් සකස් කළේ කුමන අරමුණක් පදනම් කරගෙනද?ඔස්ට්‍රේලියාවේ සිට අප්‍රිකාව දක්වා සමුද්‍රාසන්න රටවල් 20ක් පමණ මෙයට සම්බන්ධ වෙලා තියෙනවා. මෙහි විවිධ අරමුණු තියෙනවා, මේ හරහා රටවල් අතර සංවර්ධනය, වෙළඳාම, සංස්කෘතික, සංචාරක ව්‍යාපාරය වැඩිදියුණු කිරීම තමයි ප්‍රධාන අරමුණ. මේ අරමුණ පිළිබඳව මූලික සාකච්ඡාවක් ඕස්ට්‍රේලියාවේ පර්ත් නුවර පැවැත්වූවා. ඊට පසුව පැවැති සාකච්ඡා වට කිහිපයකදී මෙම සමුළුව ශ්‍රී ලංකාවේ පවත්වන්න තීරණය වුණා.සෑම රටකම ඒ ඒ රටවල පැවැත්මට අනුව උරුමයන් තියෙනවා. මෙය විවිධ රටවල විවිධාකාර යි. උරුමය රටක සංචාරක ව්‍යාපාරය ගොඩනැඟීමට විශාල රුකුලක් වෙනවා. අපේ රටෙත් මේ උරුමයන් පිළිබඳව අමාත්‍යාංශයක් ඇතිකළාට පස්සේ විධිමත් පරිපාලනයක් හරහා මේ රටේ උරුමයන් ඒවා රැකගැනීමට ඍජු මැදිහත්වීමක් වෙනවා. අද මේ අමාත්‍යාංශය යටතේ, පුරාවිද්‍යා දෙපාර්තමේන්තුව, ජාතික ලේඛනාගාරය, ජාතික කෞතුකාගාරය, ජනකලා කේන්ද්‍ර සහ ගාලු උරුමය පාලනය වෙනවා.මේ සියල්ලක්ම මේ රටේ සුවිශේෂී ස්ථාන. මේ ස්ථාන විධිමත්ව සුරක්‍ෂිත කරලා වැඩිදියුණු කළොත් සංචාරක ව්‍යාපාරය හරහා විශාල වශයෙන් විදේශ විනිමය උපයන්න පුළුවන්. සංස්කෘතික හුවමාරු වැඩසටහන යටතේ ඉන්දියානු සමුද්‍රාසන්න රටවල් විස්සක් එකතුවෙලා සංස්කෘතික උරුමයන් වැඩිදියුණු කරන්න ක්‍රමවේද සකස් කිරීමට අපේ අමාත්‍යා’ශය සැලසුම් කළා.* මෙම විෂය සම්බන්ධයෙන් මෙවැනි අන්තර්ජාතික සමුළුවක් ශ්‍රී ලංකාවේදී පැවැත්වුණු ප්‍රථම අවස්ථාවයි. මෙයින් සංස්කෘතික හුවමාරුවකට යන්නේ කොහොමද?බොහෝ විට ද්විපාර්ශවීයව සාකච්ඡා කරලා සංස්කෘතික හුවමාරුකම් සිද්ධ වෙනවා. උදාහරණයක් ගත්තොත් ජනාධිපතිතුමා යම්කිසි රටකට යනවිට සංස්කෘතික ගිවිසුම්වලට අත්සන් කරනවා. ඒ කියන්නේ විවිධ ආකාරයේ රංග කලාවන්, සංගීත විෂයන් හා ස්පර්ශ උරුමයන් අපේ සාම්ප්‍රදායන් සමඟ ද්විපාර්ශවිය එකඟතාවයන් ගිවිසුම්ගත කරගන්නවා. මේ හරහා රට රටවල් තුළ පාලන තන්ත්‍රයේ සංවේදීකම විද්‍යාමාන වෙනවා. මෙමගින් ජාත්‍යන්තර වශයෙන් ඇතිවෙන මිත්‍රශීලිත්වය මත මේ රටට බලපාන විවිධ බලවේග මැඩපවත්වන්න පුළුවන් මිතුදමක් ආරම්භ වෙනවා. ඉන්දියාවත් සමඟ අපේ රටට විශාල බැඳීමක් තියෙනවා ආගමික හා සංස්කෘතික වශයෙන්.ඉන්දියාව තුළ කුමන පටුමතවාදයන් තිබුණත් ඔවුන් දෙවරක් අපේ රට ගැන සිතනවා. එයට හේතුව ඉන්දීය සංස්කෘතික උරුමයේ අවැසි රට ශ්‍රී ලංකාව නිසා. ඒ මිත්‍රශීලිත්වය අපිට වටිනවා. ඒ දේම තමයි ඉන්දියානු සමුද්‍රාසන්න රටවල් සමඟත් සංස්කෘතික හුවමාරු වැඩසටහන ඔස්සේ ක්‍රියාත්මක වන්නේ. මේ ක්‍රමවේදය ලෝකයේ අනෙකුත් රටවලට පරමාදර්ශයක් වෙනවා. මෙයින් ඇතිවන ප්‍රතිපත්තිමය බැඳීම උරුම කළමනාකරණයටත් ඇවැසි වෙනවා. ඒ සමඟම ඒ රටවල සිටින සමාජ විද්‍යාඥයන්, බුද්ධිමතුන් අපේ විශ්වවිද්‍යාල ආචාර්ය මහාචාර්ය වරු සමඟ අදහස් හුවමාරු කරගෙන දැනුම අවශෝෂණය කරගෙන කටයුතු කරන්න ලැබෙන ඉඩ ප්‍රස්ථාව හරහා අපේ රටට තිබෙන අභියෝග යම් ප්‍රමාණයක් මැඩපවත්වන්න පුළුවන්.* කැසිනෝ පනතක් පාදක කරගෙන අද රට තුළ බරපතළ මතවාද ගොඩනැගිලා. විවිධ වෘත්තිය සංගම් මහපාරට බැහැලා උද්ඝෝෂණය කරනවා. විශ්වවිද්‍යාල ශිෂ්‍යයන් පාරට බහිනවා. මේ තත්ත්වය, ඉදිරි මැතිවරණවලට බලපාන්නේ කොහොමද?බුදුන් වහන්සේත් බුද්ධත්වය ලබාගන්න දුෂ්කර ක්‍රියාකළා. උන් වහන්සේ ඉන් පලක් නොලැබුණු නිසා මධ්‍යම ප්‍රතිපදාව අනුගමනය කර බුද්ධත්වය ලැබුවා. තර්ජන, ගර්ජන, මතවාද සන්නද්ධවීම් රටක් තුළ පවතින එක සාමාන්‍ය දෙයක්. මේ හැම දෙයකටම ජනාධිපතිතුමා නිහඬව පිළිතුරු දෙන්නේ එතුමා හිංසාවාදි ප්‍රතිපත්ති දරන්නේ නැති නිසා. එතුමා නිතරම බලන්නේ සාකච්ඡා මාර්ගයෙන් ප්‍රශ්න විසඳන්නයි. මේක එක්සත් ජාතික පක්‍ෂයේ ප්‍රතිපත්ති තියෙන පාලනයක් නෙවෙයි. එක්සත් ජාතික පක්‍ෂ ආණ්ඩු කාලයේ වැඩවර්ජන කරන්න තියා හිතන්නවත් බැහැ. මොකද නායකත්වය දෙන්නෝ මරනවා.කැසිනෝ පනත ගැන විවිධ අර්ථ කථන ඉදිරිපත් කරන්න පුළුවන්. හැබැයි ආගමික ස්වරූපයකින් පමණක් පිහිටලා රටේ ආර්ථිකය ගොඩගන්න පුළුවන්ද කියලා ප්‍රශ්නයක් . සමාජ විද්‍යාඥයන්ගේ, ශ්‍රාස්ත්‍රඥයන්ගේ, දේශපාලන විද්‍යාඥයින්ගේ මතවාද විවිධ රටවල තියෙනවා. එහෙමනම් ශ්‍රී ලංකාවටත් ඒ ගැන හිතන්න වෙනවා. එක් වකවානුවකදී මිරිදිය මසුන් ඇතිකිරීමේ විරෝධතාවයක් මතු වුණා. එතකොට, අවිහිංසාව පදනම් කරගෙන රජයට පුළුවන්ද ධීවර කර්මාන්තයට මැදිහත් වෙන්න කැසිනෝ පනත් ගැන තවත් අර්ථ කථනයක් කළොත් දැනට ලංකාවේ කැසිනෝ සමාජශාලා නැද්ද?මේ විරුද්ධ වන කොටස් ඒ ගැනත් හිතන්න ඕනේ. හැබැයි එක පැත්තකින් කැසිනෝවලින් කෝටි ගණනින් ආදායම් ලබන්න පුළුවන්. යුරෝපාකරයේ, දූපත් වැනි රටවල් තියෙනවා. ඒ රටවල කිසිම ආදායමක් නැතිව කැසිනෝවලින් මුළු ආර්ථිකය ගොඩනගාගන්නවා. ලංකා දේශපාලනයේ සමහර දේශපාලන පක්‍ෂ මේකට එතරම් කැමැත්තක් නැහැ. බැසිල් රාජපක්‍ෂ ඇමැතිතුමා පාර්ලිමේන්තුවේදී පැහැදිලිව කීවා කැසිනෝ දාන්න දෙන්නේ නැහැ කියලා. අද තායිලන්තය ගැන හිතුවොත් ඒ අය ආගමික කටයුතුයි, ආර්ථික කටයුතුයි බද්ධ කරගන්නේ නැහැ. මේවා අපි පටලවා ගන්න හොඳ නැහැ.මේ රට බහු ජාතික, බහු ආගමික රටක්. මේ රට තුළ ඉන්න සෑම පුරවැසියෙකුටම තමන්ගේ ඇදහිලිවලට සමාන ඉඩක් ලැබෙන්න ඕනේ. ආගමික සංකල්ප මතම ආර්ථිකය මෙහෙයවන්න බැහැ. එනිසා බෙදිලා නෙවෙයි එකට ඉඳලා ප්‍රශ්න සාකච්ඡා කරනවා මිස, මාධ්‍ය හරඹ කරන්න හොඳ නැහැ.රට තුළ තිබෙන අභියෝග ඉදිරි මැතිවරණ වලට බලපෑමක් නැද්ද කියන ප්‍රශ්නයට පිළිතුර අද සියලු පක්‍ෂ නායකයින් 2009 බස්නාහිර/දකුණ ඡන්ද ප්‍රතිඵලය 2014 ට සංසන්දනය කරනවා. මම මේ මතයත් සමඟ එකඟවන්නේ නැහැ. ප්‍රතිඵල ඉහළ පහළ යාම බලයේ පවතින රජයට අභියෝගයක් නෙමෙයි. කනගාටුවට කරුණ අද සුළු ප්‍රශ්නවලටත් වෘත්තිය සමිති පාරට බහින එක.* රට තුළ ශීග්‍ර සංවර්ධනයක් සිදුවුණත් මානව සංවර්ධනයත් සමඟ, ජීවන මිල, වෘත්තිය අයිතිවාසිකම් වෙනුවෙන් ජනතාව වීදි බහිනවා නේද?රට තුළ තිබෙන දැවැන්ත සංවර්ධනයත් සමඟ කාටවත් බලයට එන්න මාතෘකාවක් හදාගන්න තැනක් නැහැ. නමුත් මේ වැඩවර්ජන ගැන නම් සමහරු කියනවා විනයක් නැති රටක් කියලා. මොකද? මගේ විෂයට පරිබාහිර උනත් මේ කාරණාව පුරවැසියෙක් හැටියට මම හිතන්නේ. අහිංසක රෝගීන් ප්‍රාණ ඇපයට තියාගෙන වැඩවර්ජනවලට යන එක හොඳ නැහැ. අයිතිවාසිකම් දිනාගන්නා ක්‍රමය ඕක නෙමෙයි. අපිට සාකච්ඡා මාර්ගයෙන් කරන්න පුළුවන් දේවල් හැබැයි අයිතිවාසිකම් වගේම වෘත්තිය වශයෙන් තමන්ගේ් යුතුකම් ගැනත් හිතන්න ඕනේ. වෘත්තිය අයිතිවාසිකම් කියලා රාජ්‍ය ආයතන සියල්ල අවුරුද්ද පුරාවට එක එක්කෙනා පාරට බැහැල අරගල දිනන්න බැහැ.* 2015 මැතිවරණ වර්ෂයක් කියලා ආණ්ඩුවත් කියනවා. විපක්‍ෂයත් කියනවා. පළමුව එන්නේ ජනාධිපතිවරණයක්ද? මහ මැතිවරණයක්ද?පක්‍ෂ බලමණ්ඩල ඒ කාරණාව පිළිබඳව නුදුරු දින කිහිපය තුළ තීරණාත්මක ස්ථානයකට ඒවි. නමුත් මගේ පෞද්ගලික මතය මහ මැතිවරණයකට කලින් ජනාධිපතිවරණයක් යෝග්‍යයි. පසුගිය මැතිවරණ කාලවලදී අපිට ජනතා කැමැත්ත ප්‍රබලව ලැබුණේ තිස්වසරක යුද්ධය නිම කිරීම ගැන ජනතාවගේ විශාල ගෞරවයක් තිබුණ නිසයි. දෙවෙනි කාරණය ඕනම රටක එකම පක්‍ෂයක් දීර්ඝ කාලයක් යනකොට මෙහි වෙනසක් ඇතිවිය යුතුයි කියලා කියන කාණ්ඩයකුත් ඉන්නවා.මෙතනදී උෟව පළාත් සභා මැතිවරණ ප්‍රතිඵලයත් සමඟ සැබෑ තත්ත්වය සලකා බලන්න පුළුවන්. ඒතනදී ජනාධිපති මහින්ද රාජපක්‍ෂ මහතාගේ ජයග්‍රහණයත් සමඟ ජනතා විශ්වාසයක් නැවත ගොඩනැගෙනවා. එසේ නැතිව මහ මැතිවරණයකට යන එක ගැන රජය දෙවතාවක් හිතන්න ඕනේ. ප්‍රතිශතය අඩු උනාට බස්නාහිර/දකුණ රටේ අනාගතයට තීරණාත්මක සාධකයක් නෙවෙයි.* මීළඟ ජනාධිපතිවරණයට ප්‍රබල චරිත කිහිපයක් කරලියට එන්නේ මේ රටේ සංවර්ධනයට එහා ගිය ජනතාවගේ ජීවිකාවට බද්දවන ප්‍රශ්නකීපයක් සමඟ. විශේෂයෙන්ම ජීවන මිල, බස්ගාස්තු වැඩිවීම්, බදු සහන සීමාබන්ධන හරහා බලපාන ගැටලු සමඟයි...සංවර්ධනය ගැනනම් විපක්‍ෂයට කථාකරන්න මාතෘකාවක් නැතිතරමට රට සංවර්ධනය වෙමින් පවතිනවා. පොදු අපේක්ෂකයා කවුරු උනත් ලෝක ආර්ථිකයත් සමඟ සසඳන විට අද විපක්‍ෂය චෝදනා කරන ප්‍රශ්න එකකටවත් රැයක් එළිවෙන කොට පිළිතුරු සොයන්න කවුරු බලයට ආවත් විකල්පයක් නැහැ. එනිසා රටේ පුරවැසියෝ දන්නවා රටේ ශීඝ්‍ර සංවර්ධනයක් කරනවා වගේම, වර්තමාන ජනාධිපතිතුමා මීළඟ ජනාධිපතිවරණයේදී ත් බලයට පත්කළොත් පමණයි. මේ රටට සෙතක් සිදුවෙන්නේ කියලා. එනිසා මීළඟ ජනාධිපතිත් මහින්ද රාජපක්‍ෂ මැතිතුමා ම තමයි ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n1405262</link>
    <topic>ඉන්දීය ධීවරයන් සියලු දෙනා නිදහස් කිරීමටපියවර ගන්නැයි ජනපතිගෙන් උපදෙස්</topic>
    <author> මහින්ද අලුත්ගෙදර</author>
    <content>මෙරට අත්අඩංගුවේ පසුවන ඉන්දීය ධීවරයින් සියලු දෙනා නිදහස් කිරීමට පියවර ගන්නා ලෙස ජනාධිපති මහින්ද රාජපක්ෂ මහතා අදාළ බලධාරීන්ට උපදෙස් ලබාදී තිබේ.නරේන්ද්‍ර මෝඩි මහතා අගමැති ධුරයේ දිවුරුම් දීමට සමඟාමීව සුහඳතාව පළකිරීමේ පියවරක් ලෙස ජනාධිපති මහින්ද රාජපක්ෂ මහතා විසින් මේ තීරණය ගෙන තිබෙන බව ජනාධිපති මාධ්‍ය අංශය සඳහන් කරයි.ශ්‍රී ලංකාව සහ ඉන්දියාව අතර පවතින මිත්‍රත්ත්වය තවදුරටත් වර්ධනය කර ගැනීමේ අරමුණින් මෙම තීරණය ගෙන තිබෙන අතර ඒ අනුව ශ්‍රී ලංකාවට අයත් මුහුදු සීමාවට නීති විරෝධී අයුරින් ඇතුළු වූ ධීවරයන් ඇතුළුව මෙරට අත්අඩංගුවේ පසුවන සියලුඉන්දීය ධීවරයන් නිදහස් කිරීමට පියවර ගෙන තිබෙන බවද එම මාධ්‍ය අංශය පවසයි.පසුගිය මාර්තු මාසයේ එක්සත් ජාතීන්ගේ මානව හිමිකම් සමුළුවේ දී ඉන්දියාව, ශ්‍රී ලංකාව සම්බන්ධයෙන් කටයුතු කළ ආකාරයට ගෞරව කිරීමක් වශයෙන් එවකට ශ්‍රී ලංකාවේ අත්අඩංගුවේ සිටි ඉන්දීය ධීවරයන් නිදහස් කරන ලෙස ජනාධිපති මහින්ද රාජපක්ෂ මහතා අදාල නිළධාරීන්ට උපදෙස් ලබා දුන්නේය.ඒ අනුව මෙරට අත්අඩංගුවේ සිටි සියළු ඉන්දීය ධීවරයින් හා ඔවුන්ගේ යාත්‍රා සමඟ නිදහස් කිරීමට පියවර ගෙන තිබුණි. පසුගියකාලය තුළ නීති විරෝධීව ශ්‍රී ලංකා මුහුදු සීමාවේ සිට ධීවර කටයුතු කළ ඉන්දීය ධීවරයින් අවස්ථා කිහිපයකදී මෙරට නාවික හමුදාව විසින් අත්අඩංගුවට ගත් අතර පසුව ජනාධිපති මහින්ද රාජපක්ෂ මහතාගේ නියෝගය පරිදි ඔවුන් සියලු දෙනා නිදහස් කළ බව ශ්‍රී ලංකා නාවික හමුදාව සඳහන් කරයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n1405263</link>
    <topic>ඉන්දීය නව අගමැති අද දිවුරුම් දෙයි</topic>
    <author> මහින්ද අලුත්ගෙදර</author>
    <content>ඉන්දියාවේ නව අගමැති නරේන්ද්‍ර දමොදර්දාස් මෝදි මහතා නවදිල්ලියේ පිහිටි රාෂ්ට්‍රපතිභවන් හිදී අද (26) දිවුරුම් දීමට නියමිතයි.පසුගිය දා පැවැති ඉන්දීය මහ මැතිවරණයෙන් විශිෂ්ට ජයග්‍රහණයක් ලබාගත් ඉන්දීය භාරතීය ජනතා පක්ෂය ප්‍රමුඛ සන්ධානයේ අගමැති අපේක්ෂකයා වශයෙන් ඒ මහතා ඉන්දියාවේ පහළොස්වන අගමැතිවරයා වශයෙන් දිවුරුම් දීමට නියමිතව තිබේ.මේ අවස්ථාව සඳහා ඉන්දීය නව අගමැතිවරයාගේ ආරාධනය පිළිගනිමින් ශ්‍රී ලංකා ජනාධිපති මහින්ද රාජපක්ෂ මහතා ප්‍රමුඛ කලාපීය රාජ්‍ය නායකයන් රැසක් සහභාඟි වීමට නියමිත අතර ජනාධිපති මහින්ද රාජපක්ෂ මහතාගේ සහභාගිත්වය හේතුවෙන් සමස්ත ලෝකයේම අවධානය යොමුව තිබේ.ඒ අවස්ථාවට සහභාගි වන ජනාධිපති මහින්ද රාජපක්ෂ මහතා ඇතුළු ශ්‍රී ලංකා දූත පිරිස අද (26) පෙරවරුවේ ඉන්දියාව බලා පිටත්ව යාමට නියමිත බව ජනාධිපති මාධ්‍ය අංශය සඳහන් කරයි.නරේන්ද්‍ර මෝඩි මහතාගේ දිවුරුම් දීමේ අවස්ථාවට සහභාගිවන විදෙස් රාජ්‍ය නායකයින් වෙනුවෙන් විශේෂ ආරක්ෂක වැඩපිළිවෙළක් ක්‍රියාත්මක කිරීමට ඉන්දීය ආරක්ෂක අංශ පියවර ගෙන තිබෙන අතර ශ්‍රී ලංකා ජනාධිපති මහින්ද රාජපක්ෂ, ඇෆ්ගනිස්ථාන ජනාධිපති හමීඩ් කර්සායි සහ පාකිස්ථාන අගමැති නවාස් ෂරීෆ් මහත්වරුන්ට විශේෂ ආරක්ෂක විධිවිධාන සලසා ඇති බව ඉන්දීය මාධ්‍ය වාර්තා කරයි.දිවුරුම්දීමේ අවස්ථාව සඳහා සාර්ක් රටවල් රැසක රාජ්‍ය නායකයන්, විදේශීය රාජ්‍ය තාන්ත්‍රිකයන් ඇතුළු 3,000 ක පමණ පිරිසකට ආරාධනා කර තිබෙන අතර දිල්ලි නගරය ආශ්‍රිතව ආරක්ෂාව සඳහා අමතර පොලිස් සහ හමුදා භටයින් 6,000 ක් පමණ යොදවා තිබේ. ශ්‍රී ලංකාව, නේපාලය, පකිස්ථානය, බංග්ලාදේශය ඇතුළු රටවල් අටක ආරක්ෂකයන්ගේ සහාය ද මේ සඳහා ලබාගෙන තිබීම විශේෂත්වයකි.රාෂ්ඨපති භවන් ආශ්‍රිතව ගුවන් කලාපය තුළ ද විශේෂ ආරක්ෂක වැඩපිළිවෙළක් ක්‍රියාත්මක කර ඇති අතර පොලිස් සුනඛයින්, බෝම්බ නිශ්ක්‍රීය අංශය සහ බුද්ධි නිලධාරින් දැනටමත් මෙහෙයුම් ආරම්භ කර තිබේ.ඉන්දියාවේ භාරතීය ජනතා පක්ෂය නියෝජනය කරමින් වසර 13ක කාලයක් ගුජරාට් ප්‍රාන්තයේ මහ ඇමැතිවරයා වශයෙන් කටයුතු කර තිබෙන නරේන්ද්‍ර දමොදර්දාස් මෝදි මහතා ගුජරාටයේ සිංහයා යන විරුධාවලිය ලබා තිබේ.වාර්තා පිට වාර්තා තබමින් පසුගිය දා අවසන් වූ ඉන්දීය මහ මැතිවරණයෙන් භාරතීය ජනතා පක්ෂය ආසන 282 ක් ජයග්‍රහණය කළ අතර එම පක්ෂය ජාතික ප්‍රජාතන්ත්‍රවාදී පෙරමුණ ඇතුළු පක්ෂ සමඟ සන්ධාන ගතවීමෙන් හිමිකර ගෙන තිබෙන ආසන සංඛ්‍යාව 339කි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n1405264</link>
    <topic>රටේ අනාගතය යහපත් කිරීමට අත්‍යවශ්‍ය තීන්දු තීරණ ගැනීමට කිසි‍විටෙක පසුබට වන්නේ නෑ</topic>
    <author>ධනුෂ්ක ගොඩකුඹුර</author>
    <content>මතුවන අවශ්‍යතා පරිදි රටේ අනාගතය යහපත් කිරීම වෙනුවෙන් ගත යුතු දේශපාලන සහ ආර්ථික තීන්දු ගැනීමට තමා කිසිවිටෙක පසුබට නොවන බව ජනාධිපති මහින්ද රාජපක්ෂ මහතා අවධාරණය කළේය.ජනාධිපතිවරයා මෙසේ ප්‍රකාශ කළේ ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා ඇතුළු පිරිසක් අරලිගහ මන්දිරයේ දී පෙරේදා (24) හමු වූ අවස්ථාවේදීය.ජාතික නිදහස් පෙරමුණේ මහා සමුළුවේදී සම්මත වූ යෝජනාවලිය එම පක්ෂයේ නායක, ඇමැති විමල් විරවංශ මහතා ජනාධිපතිවරයා වෙත පිළිගැන්වූයේය.යෝජනාවේ ඇතුළත් කරුණු පිළිබඳ මෙහිදී දීර්ඝ වශයෙන් සාකච්ඡා කෙරුණු අතර ඒ සම්බන්ධයෙන් ශ්‍රී ලංකා නිදහස් පක්ෂයේ ජ්‍යෙෂ්ඨයන් සමඟ සාකච්ඡා කිරීමට බලාපොරොත්තු වන බවත් ජනාධිපතිවරයා මෙහිදී ප්‍රකාශ කළේය. ඇමැතිවරුන් වන සුසිල් ප්‍රේමජයන්ත, ඩලස් අලහප්පෙරුම, නියෝජ්‍ය ඇමැති වීරකුමාර දිසානායක, පියසිරි විජේනායක, මොහොමඩ් මුසාමිල් මහත්වරුන් ඇතුළු පිරිසක් මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n1405265</link>
    <topic>2014 ජාතික පොසොන් උළෙල අ’පුර-මිහින්තලේ-තන්තිරිමලේ දී පොසොන් සතිය ප්‍රකාශයට පත් කෙරේ</topic>
    <author>අනුරාධපුර උතුර විශේෂ-දයා ගුණවර්ධන අනුරාධපුර අධිකරණ- උපාලි තිලකරත්න</author>
    <content>2014 වසරේ ජාතික පොසොන් මහෝත්සවය ‍අනුරාධපුර, මිහින්තලේ සහ තන්තිරිමලේ යන පූජනීය භූමි කේන්ද්‍ර කොට උත්සවාකාරයෙන් පැවැත්වීමට සැලැසුම් කර තිබේ.මෙවර ජාතික පොසොන් සතිය ජුනි මස 09 - 15 දින දක්වා කාලය බවත්, තේමා පාඨය ‘'කළගුණ සලකමු - මිහිදු හිමි සමරමු” යන්න බවත් මහ දිසාපති මහින්ද සෙනවිරත්න මහතා ඉකුත් 22 වන දින අනුරාධපුර දී පැවැති පොසොන් උත්සව සමාලෝචන රැස්වීමේ දී රුවන්වැලි චෛත්‍යරාමාධිපති පල්ලේගම හේමරතන නාහිමියන්ගේ අනුශාසනා පරිදි ප්‍රකාශයට පත් කළේය.මෙම පූජනීය භූමි වෙත මෙවර වන්දනාකරුවන් සහ දෙස් විදෙස් සංචාරකයන් අතිවිශාල සංඛ්‍යාවක් සහභාගි වන අතර, අනුරාධපුරය කේන්ද්‍ර කොට මිලියන 1.6ක් (ලක්ෂ 16) පමණ පැමිණෙනු ඇතැයි අපේක්ෂා කෙරේ. උඩමළුවේ පෙහෙවස් සමාදන් වන සැදැහවතුන් සංඛ්‍යාව 25,000ක් වේ. ඒ ආශ්‍රිත පූජා භූමි ප්‍රදේශයේ 60,000ක් පමණ පෙහෙවස් ලැබීමට නියමිතය. රුවන්වැලිසෑය, සමාධි පිළිමය, ශ්‍රී සම්බුද්ධ ජයන්ති විහාරය, මිහින්තලේ සහ තන්තිරිමලේ ද අටමස්ථානයට අයත් සියලු විහාරස්ථානවල ද ශීල, භාවනා වැඩසටහන් සංවිධාන කර තිබේ.මෙම සැදැහවතුන් අතිවිශාල සංඛ්‍යාවට අවශ්‍ය ආහාර, ජලය, විදුලිය, සනීපාරක්ෂක කටයුතු, පොදු ප්‍රවාහන පහසුකම් හා ආරක්ෂාව ද ප්‍රමාණවත් ලෙස සැලසීමට කටයුතු කෙරේ. අනුරාධපුර සහ මිහින්තලේ අතර විශේෂ දුම්රිය සේවාවක් නොමිලයේ පැවැත්වීම ද සිදුවේ. හදිසි අවස්ථාවල දී ප්‍රථමාධාර ලබාදීම සහ ප්‍රතිකාර ලබාදීමට සෞඛ්‍ය බලධාරිහු ද ස්වේච්ජා සංවිධාන ද සුදානමින් සිටිති. ජලාශ ආශ්‍රිතව ප්‍රදර්ශනය කර ඇති උපදෙස් හොදින් පිළිපදින ලෙසත්, දියනෑමට සහ වෙනත් අවශ්‍යතා සදහා නුසුදුසු ස්ථාන වලින් ජලාශ වලට නොබසින ලෙසටත් සැදැහවතුන්ට ‍අවවාද කෙරේ.ප්‍රකාශිත පොසොන් සතිය තුළ දිස්ත්‍රික්කයේ සියලුම මස් වෙළදසල් සහ බීම හල් වසා දමන ලෙස ද හිමිකරුවන් දැනුවත් කරනු ලැබේ. ඒ අවට හෝ වෙනත් ස්ථාන වල හෝ මත් වතුර මත් ද්‍රව්‍ය අලෙවිකරන්නන් වහාම අත්අඩංගුවට ගැනීමට ක්‍රියා කරන ලෙස ද දන්වා සිටි.විවිධ ස්ථානවල තබා ඇති කසළ බදුන් වලට අපද්‍රව්‍ය බැහැර කිරීමෙන් පරිසරයට රැකගැනීමට සහය ලබාදෙන ලෙස ද රැගෙන එන පොලිතීන් මළු සහ ප්ලාස්ටික් බදුන් සී සී කඩ නොදමන ලෙස ද ඉල්ලීමක් කෙරේ.රථවාහන පැදවීමේ දී මාර්ග නීති අනුවම ක්‍රියා කළ යුතු අතර, ලබාදෙන උපදෙස් පරිදි අදාළ රථගාල් වල වාහන ගාල් කර තබන ලෙසට උපදෙස් ලබාදේ.මේ පොසොන් උත්සවය සාර්ථක‍ ලෙස දියත් කිරීමෙහිලා උතුරු මැද පලාත් සභාව දිස්ත්‍රික්කයේ සියලුම පළාත් පාලන ආයතන, රාජ්‍ය ආයතන, අධ්‍යාපන දෙපාර්තමේන්තු, දිවයිනේ විවිධ ස්වේච්ඡා සංවිධාන, දන්සැල සමිති, රාජ්‍ය නොවන සංවිධාන, පෞද්ගලික දානපතියන් ද ත්‍රිවිධ හමුදාව, පොලීසිය, ග්‍රාමාරක්ෂක සේවය ද විද්‍යුත් සහ මුද්‍රිත මාධ්‍ය ජාලයන් ද කැපවීමෙන් යුතුව ක්‍රියා කරනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n1405266</link>
    <topic>ශ්‍රී ලංකා ජනපති ප්‍රධාන නියෝජිතයෝ එක්වෙති</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>ඉන්දියාවේ නව අගමැති නරේන්ද්‍ර මෝඩි මහතාගේ දිවුරුම් දීමේ උළෙලට සහභාඟි වන ජනාධිපති මහින්ද රාජපක්ෂ මහතා ඇතුළු ශ්‍රී ලංකා නියෝජිත කණ්ඩායම සහභාගි වෙති.ඉන්දියාවේ නව අගමැතිවරයා විසින් ජනාධිපති මහින්ද රාජපක්ෂ මහතා වෙත කළ ආරාධනාව පිළිගනිමින් ඉන්දියාව බලා යන ශ්‍රී ලංකා නියෝජිත කණ්ඩායමට විදේශ කටයුතු ඇමැති මහාචාර්ය ජී.එල් පීරිස්, පශු සම්පත් හා ග්‍රාමීය සංවර්ධන ඇමැති ආරුමුගම් තොණ්ඩමන්, විදේශ කටයුතු අමාත්‍යාංශයේ අධීක්ෂණ මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග මහත්වරුන් සහ විදේශ කටයුතු අමාත්‍යාංශයේ ලේකම් ක්ෂණිකා සෙනෙවිරත්න මහත්මිය ද අයත් වෙති.ඉන්දියාවේ රැදී සිටින කාලය තුළ ජනාධිපති මහින්ද රාජපක්ෂ මහතා නවදිල්ලියේ පිහිටි රාෂ්ට්‍රපති භවන් හිදී එරට නව අගමැති නරේන්ද්‍ර මෝඩි මහතා සමඟ විශේෂ සාකච්ඡාවක නිරත වීමට නියමිත අතර ඊට අමතරව ශ්‍රී ලංකා ජනාධිපතිවරයා මාලදිවයින් ජනාධිපති අබ්දුල්ලා යමීන් සහ පාකිස්ථාන අගමැති නවාෂ් ෂරීෆ් මහත්වරුන් සමඟද සාකච්ඡා කිරීමට නියමිතයි.නරේන්ද්‍ර මෝඩි මහතාගේ දිවුරුම් දීමේ උළෙල සඳහා කලාපීය රටවල් රැසක රාජ්‍ය නායකයන් ඇතුළු රාජ්‍යතාන්ත්‍රිකයන් විශාල පිරිසකට ආරාධනා කර තිබෙන අතර ශ්‍රී ලංකා ජනාධිපති මහින්ද රාජපක්ෂ මහතාගේ පැමිණීම සුවිශේෂී අවස්ථාවක් බවද එය කලාපීය සහයෝඟීතාවය වෙනුවෙන් බෙහෙවින්ම හිතකර තත්ත්වයක් වන බවද විදෙස් මාධ්‍ය පෙන්වා දෙයි. මේ දිවුරුම් දීමේ උළෙල සඳහා නවදිල්ලි නුවරට මෙතෙක් නොවූ විරූ ආරක්ෂාවක් යොදවා තිබෙන අතර ඒ සඳහා ආරක්ෂක භටයන් 6,000 කට අධික පිරිසක් යෙදවීමට එරට ආරක්ෂක අංශ පියවර ගෙන ඇත.විශේෂයෙන්ම විදේශීය රාජ්‍ය නායකයන් වෙනුවෙන් විශේෂ ආරක්ෂාවක් යොදවන අතර එහිදී ශ්‍රී ලංකා ජනාධිපති මහින්ද රාජපක්ෂ, පාකිස්ථාන අගමැති නවාෂ් ෂරීෆ් සහ ඇෆ්ගන් ජනාධිපති හමීඞ් කර්සායි මහත්වරුන් වෙනුවෙන් දැඩි ආරක්ෂක වැඩපිළිවෙලක් ක්‍රියාත්මක කර තිබෙන බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n1405267</link>
    <topic>වසර විස්සකට පසු මෙරට රුසියානු චිත්‍රපට උළෙලක්</topic>
    <author>අනුර ප්‍රේමලාල්</author>
    <content>වසර විස්සකට පසු රුසියානු චිත්‍රපට උළෙලක් මෙරට පැවැත්වීමට කටයුතු සංවිධාන කෙරේ.ඒ අනුව රුසියානු තානාපති කාර්යාලය, රුසියානු සංස්කෘතික මධ්‍යස්ථානය සහ ශ්‍රී ලංකා ජාතික චිත්‍රපට සංස්ථාව එක්ව මේ සිනමා උළෙල මේ මස 28 සිට 30 දින දක්වා පැවැත්වීමට කටයුතු යොදා තිබේ.මේ සිනමා උළෙල මේ මස 28 දින ශ්‍රී ලංකා ජාතික චිත්‍රපට සංස්ථා පරිශ්‍රයේ පිහිටි තරංගනී සිනමාශාලාවේදී පැවැත්වේ.එ බැවින් 28 දා ‘බෙල්කා ඇන්ඩ් ස්ටෙල්කා මිස්චිවෝස් ලිට්ල් ෆැමිලි’ සිනමා පටය සවස 3.00ට ප්‍රදර්ශනය කෙරේ. මෙය පරිගණක සජීවිකරණ චිත්‍රපටයකි.එදිනම සවස 5.30 සිට ‘ද එම්ප්‍රස් ඇන්ඩ් ද රොබර්’ සිනමාපටය ප්‍රදර්ශනය කරනු ඇත.‘ලියුබව් රු’ චිත්‍රපටය 29 දා සවස 3.00ට ප්‍රදර්ශනය කෙරෙන අතර සංගීතඥයකු හා කිවිඳියක සමග අන්තර්ජාලය හරහා ගොඩනැගෙන ප්‍රේම සම්බන්ධයක් පිළිබඳ පුවතක් මින් පැවසෙනු ඇත. එදිනම සවස 5.30ට ‘ඩෙස්ටින් ඔෆ් අ මෑන්’ සිනමාප ටය තිරගත කෙරේ. මෙය මිතෙල් සොලකෝගේ නවකතාවක් ඇසුරෙන් නිර්මාණයවු චිත්‍රපටයකි. දෙවන ලෝක යුද්ධයේදි ආබාධිත වූ අයකු පිළිබඳ මින් කියැවේ.‘ටෝයිසෙලර්’ චිත්‍රපටය 30 සවස 3.00ට ප්‍රදර්ශනය කෙරෙනු ලැබේ. සෙල්ලම් බඩු විකුණමින් ප්‍රංශයේ ජීවත්වන රුසියානු ජාතිකයකුගේ කතාවක් මෙහි ඇතුළත්වේ.මේ සිනමා උළෙලේ අවසන් චිත්‍රපටය ලෙස රුසියාවේදි වෛද්‍ය විද්‍යාව හා සිනමාකලාව හැදෑරු අයකු වන වෛද්‍ය කපිල සූරියආරච්චි මහතා අධ්‍යක්ෂණය කළ ‘ප්‍රතිරූ’ ච්ත්‍රපටය තිරගත කරනු ඇත.මේ සම්බන්ධයෙන් ඉකුත් 22දා රුසියානු සංස්කෘතික මධ්‍යස්ථායේ පැවැති මාධ්‍ය හමුවේදී අදහස් දැක්වු ඇන්ඩෘ නසාර්කින් මහතා, ඇතිවු යම් යම් හේතුන් මත නිසා ශ්‍රී ලංකාවේ චිත්‍රපට උළෙලක් නොපැවැත්වුණු අතර ඉදිරියේදී දෙරටේ ජනතාවගේ සුහදත්වය තව තවත් වර්ධනය කිරීම සඳහා සිනමා ඇතුළු කලා වැඩසටහන් රැසක් සංවිධාන කෙරෙන බව පැවසීය. ශ්‍රී ලංකාවේ ජාතික චිත්‍රපට සංස්ථාවේ සභාපති නීතිඥ අශෝක සේරසිංහ මහතා විසි වසරකට පසු ලබා දෙන මේ සිනමා උළෙල නරඹන්න ශ්‍රී ලාංකික සිනමාලෝලින්ට ආරාධනා කරන බව කීවේය. චිත්‍රපට අධ්‍යක්ෂ වෛද්‍ය කපිල සූරියආරච්චි හා රුසියානු සංස්කෘතික මධ්‍යස්ථානයේ විධායක අධ්‍යක්ෂ බද්ධප්‍රිය රාමනායක මහත්වරු මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n1405268</link>
    <topic>එල්ටීටීඊ සැක තිදෙනෙක් මැලේසියාවේදී අත්අඩංගුවට</topic>
    <author> මහින්ද අලුත්ගෙදර</author>
    <content>එල්ටීටීඊ ත්‍රස්ත සංවිධානයට සම්බන්ධ සැකකරුවන් තිදෙනකු මැලේසියාවේ සෙලන්ගෝර් හිදී (Selangor) අත්අඩංගුවට ‍ගෙන තිබේ.මලයාසියාවේ ත්‍රස්ත විරෝධී විශේෂ ශාඛාව මඟින් සෙලන්ගෝර් ප්‍රාන්තයේ සිදුකළ විශේෂ සෝදිසි මොහෙයුමක දී මේ ත්‍රස්තවාදීන් අත්අඩංගුවට ගෙන තිබෙන අතර ඔවුන් තිදෙනා ස්ථාන තුනකදී අත්අඩංගුවට ගත්බව විදේශ වාර්තා පෙන්වා දෙයි.අත්අඩංගුවට පත් පුද්ගලයන් තිදෙනා ජාත්‍යන්තරය තුළ එල්.ටී.ටී.ඊ සංවිධානය නැවත පණ ගැන්වීමට උත්සාහ කරඇති බවට තොරතුරු අනාවරණය කරගෙන ඇති අතර එල්.ටී.ටී.ඊ. සංවිධානයේ ප්‍රචාරක කටයුතු මෙන්ම මුදල් එක්රැස් කිරීමේ ඇතුළු කටයුතුවල නිරතව තිබෙන බවද විදේශ මාධ්‍ය අවධාරණය කරයි.අත්අඩංගුවට ගත් එල්.ටී.ටී.ඊ සැකකරුවන් තිදෙනා පසුගිය 2004 වර්ෂයේ දී මලයාසියාවට පැමිණි ඇති බවද අත්අඩංගුවට ගන්නා අවස්ථාවේ දී ඔවුන් සතුව තිබී එක්සත් ජාතීන්ගේ සරණාගතයින් පිළිබඳ මහ කොමසාරිස් කාර්යාලය විසින් නිකුත් කරන කාඩ්පත් හමුවූ බවද වාර්තා වෙයි.මේ පිරිස මැලේසියාව කේන්ද්‍ර කරගනිමින් විවිධ ත්‍රස්ත ක්‍රියාකාරකම් වල නිරතව තිබෙන අතර එම ත්‍රස්ත මෙහෙයුම් කටයුතු වලට යොදා ගන්නා පත්‍රිකා, සන්නිවේදන උපකරණ මෙන්ම විදේශ රටවල් 24 ට අයත් මුදල් තොඟයක් මැලේසියානු ආරක්ෂක අංශ විසින් සොයා ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n1405269</link>
    <topic>රත්නපුර නගරයේ ඩෙංගු හේතුවෙන් වැසුණු පාසල් අද විවෘත වෙයි</topic>
    <author> රක්වාන සමුහ රනිල් කුමාර</author>
    <content> රත්නපුර ඇලොසියස් විදුහලේ විදුහල් පතිවරයා සහ සිසුන් පිරිසකට ඩෙංගු රෝගය වැලදිම නිසා පසු ගිය 22 දින වසා දැමුණු පාසල් අද (26) දිනයේ සුදුරුදු පරිදි විවෘත කෙරෙන බව සබරගමුව පළාත් අධ්‍යාපන තොරතුරු තාක්ෂණ සංස්කෘතික ඇමැති නිතිඥ භාණු මුණිප්‍රිය මහතා ප්‍රකාශ කළේය.වසා දැමුණු පාසල් 14 නිරික්ෂණයෙන් අනතුරුව රත්නපුර ඇලෝසියස් විදුහල නිරික්ෂණය කිරිමෙන් අනතුරුව පාසල් විවෘත කිරිමට ඇමැතිවරයා නියෝග කළේය. පාසල් හා අවට සියලු පරිසරය, රත්නපුර නගරය පිරිසිදු කර ඇති බවත් හෙට දිනයේ සිට පෞද්ගලික පන්තිද ආරමිභ කිරිමට අවසර ලබා දෙන බව පවසන ලදි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n14052610</link>
    <topic>ජාතික නිදහස් පෙරමුණු යෝජනාවලිය ජනපති වෙත</topic>
    <author>ඡායාරූපය - උදේශ ගුණරත්න</author>
    <content>ජාතික නිදහස් පෙරමුණු මහා සමුළුවේ දී සම්මත කරගත් යෝජනාවලිය එම පෙරමුණේ නායක ඉදිකිරීම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා අතින් අරලියගහ මන්දිරයේ දී ජනාධිපති මහින්ද රාජපක්ෂ මහතා වෙත බාරදුන් අයුරු.ඇමැතිවරුන් වන සුසිල් ප්‍රේමජයන්ත, ඩලස් අලහපෙරුම, නියෝජ්‍ය ඇමැති වීර කුමාර දිසානායක, හිටපු පාර්ලිමේන්තු මන්ත්‍රී පියසිරි විජේනායක සහ ජාතික නිදහස් පෙරමුණේ එම්.මුසම්මිල් මහත්වරු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n14052611</link>
    <topic>නවීකරණය කළ පාදුක්ක නව සතිපොළ ජනපති අතින් ජනතා අයිතියට</topic>
    <author>ධනුෂ්ක ගොඩකුඹුර.</author>
    <content>නවීකරණය කෙරුණු පාදුක්ක නව සතිපොළ ජනාධිපති මහින්ද රාජපක්ෂ මහතාගේ අතින් පෙරේදා (24) ජනතා අයිතියට පැවරිණි.මීට වසරකට ඉහතදී පාදුක්ක ප්‍රදේශයේ සංවර්ධන ව්‍යාපෘතියක් විවෘත කිරීමට ගිය ජනාධිපතිතුමා ජරාජීර්ණ වී තිබූ පාදුක්ක සති පොළද නිරීක්ෂණය කළ අතර එහිදී එම ප්‍රදේශවාසීන් මෙන්ම වෙළෙඳ ප්‍රජාව කළ ඉල්ලීමකට අනුව සති පොළ කඩිනමින් නවීකරණය කිරීමට නිලධාරින්ට උපදෙස් දුන්නේ ය.ඒ අනුව රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ පූර්ණ මඟපෙන්වීම යටතේ සතිපොළ කඩිනමින් නවීකරණය කෙරිණි. මේ සඳහා වැය කර ඇති මුදල රුපියල් මිලියන 122 කි.අක්කරයකට වැඩි භූමි භාගයක් පුරා පැතිර ඇති සති පොළ එළවළු, මාළු වෙළෙඳ කුටි ඇතුළු වෙළෙඳ කුටි 300 කට වඩා වැඩි ප්‍රමාණයකින් සමන්විත අතර රථවාහන නැවතුම්පොළක් මෙන්ම සනීපාරක්ෂක පහසුකම්වලින් ද සමන්විතය.සමරු ඵලකය නිරාවරණය කර සති පොළ ජනතා අයිතියට පැවරූ ජනාධිපතිතුමා එහි නිරීක්ෂණ චාරිකාවක නිරත වෙමින් වෙළෙඳ මහතුන් මෙන්ම පාරිභෝගික ජනතාව සමඟ සුහද කථා බහක නිරත විය.ප්‍රදේශයේ ජනතාව විශාල පිරිසක්ද සති පොළ වෙත රැස්ව සිටි අතර ජනාධිපතිතුමා ඔවුන්ගේ ද සුව දුක් විමසීය.පාදුක්ක සතිපොළ ජනතා අයිතියට පැවරීමෙන් අනතුරුව පාදුක්ක මොරගහතැන්න ශ්‍රී මහා විහාරය වෙතද ගිය ජනාධිපතිතුමා ආගමික වතාවත්වල නිරතව ආශිර්වාද ලබා ගත්තේ ය.එහි විහාරාධිපති දොරන්නාවේ විමල නායක හිමිපාණන් වහන්සේද බැහැ දැක සුව දුක් විමසීය.පාදුක්ක, ඉංගිරිය පාරේ පාදුක්ක නගරාසන්නයේ පිහිටි මොරගහතැන්න ශ්‍රී මහා විහාරය ඓතිහාසික වටිනාකම් රැසකින් යුත් පෞරාණික විහාරස්ථානයකි.ජ්‍යෙෂ්ඨ ඇමැති ඒ.එච්.එම්. ෆවුසි, ඇමැතිවරුන් වන දිනේෂ් ගුණවර්ධන, බන්දුල ගුණවර්ධන. නියෝජ්‍ය ඇමැති ගීතාංජන ගුණවර්ධන යන මහත්වරුන් රාජ්‍ය ආරක්ෂක සහ නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා සහ ත්‍රිවිධ හමුදාපතිවරුන් ඇතුළු පිරිසක් මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n14052612</link>
    <topic>කුඩා හා මධ්‍යම කර්මාන්තකරුවන්ගේ ප්‍රදර්ශනය නැරඹීමට ජනාධිපති එක් වෙයි</topic>
    <author># ධනුෂ්ක ගොඩකුඹුර</author>
    <content>ශ්‍රී ලංකා කර්මාන්ත සංවර්ධන මණ්ඩලයේ 45 වැනි සැමරුම වෙනුවෙන් කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ පැවැත්වෙන කුඩා හා මධ්‍යම කර්මාන්තකරුවන්ගේ ප්‍රදර්ශනය නැරඹීමට ජනාධිපති මහින්ද රාජපක්ෂ මහතා පෙරේදා (24) පස්වරුවේ එක් විය.කුඩා හා මධ්‍යම කර්මාන්තකරුවන්ගේ දියුණුව උදෙසාම ශ්‍රී ලංකා කර්මාන්ත සංවර්ධනය මණ්ඩලය විසින් ප්‍රථම වතාවට සංවිධාන කරන ලද මෙම ප්‍රදර්ශනය දින දෙකක් පැවැත්විණි.ස්මිඩෙක්ස් 2014 නමින් නම් කර ඇති ප්‍රදර්ශනයේදී නවීන යන්ත්‍රෝපකරණ, තාක්ෂණය හා සේවා හඳුන්වා දේ.පාරිභෝගික කටයුතු පිළිබඳ අධිකාරිය පවත්වාගෙන යන විශේෂ ප්‍රදර්ශන කුටියේදී පාරිභෝගික අයිතිවාසිකම් සහ සාධාරණ වෙළෙඳාම පිළිබඳ එහිදි දැනුවත් කිරීම් සිදු කෙරේ.පිඟන් භාණ්ඩ, පෝසිලේන් හා මැටි භාණ්ඩ, පොල් හා පොල් ආශි‍්‍රත නිෂ්පාදන, සපත්තු හා ලෙදර්, ආහාර හා බීම, ඇඳුම් හා රෙදිපිළි, රබර් හා රබර් ආශ්‍රිත නිෂ්පාදන, කඩදාසි හා කඩදාසි ආශ්‍රිත නිෂ්පාදන රැසක් මෙහිදී ප්‍රදර්ශනය කෙරේ.දේශීය හා ජාත්‍යන්තර මට්ටමේ කර්මාන්තකරුවන් විශාල සංඛ්‍යාවක් සහභාගීවන මෙම ප්‍රදර්ශනය කුඩා හා මධ්‍යම කර්මාන්ත සංවර්ධනය කිරීමේ දැවැන්ත වේදිකාවක් බව ශ්‍රී ලංකා කර්මාන්ත සංවර්ධන මණඩලය පවසයි.එසේම විශාල ජාත්‍යන්තර සමාගම් රැසක් මීට සහභාගී වන බැවින් ජාත්‍යන්තර වෙළෙඳපොළට ශ්‍රී ලාංකික කුඩා හා මධ්‍යම කර්මාන්තකරුවන්ගේ දක්ෂතා හා හැකියාවන් පෙන්වීමට මහඟු අවස්ථාවක් වනු ඇත.සම්ප්‍රදායික කර්මාන්ත හා කුඩා ව්‍යවසාය ඇමැති ඩග්ලස් දේවානන්දා මහතා සමඟ ජ්‍යෙෂ්ඨ ඇමැති ඒ.එච්.එම්. ෆවුසි, අධ්‍යාපන ඇමැති බන්දුල ගුණවර්ධන, නියෝජ්‍ය ඇමැතිවරුන් වන ගීතාංජන ගුණවර්ධන, වීරකුමාර දිසානායක, සම්ප්‍රදායික කර්මාන්ත හා කුඩා ව්‍යවසාය අමාත්‍යාංශයේ ලේකම් වී. සිවඥානාසෝති, ශ්‍රී ලංකා කර්මාන්ත සංවර්ධන මණ්ඩලයේ සභාපති නවාස් රාජබ්ඩීන් මහත්වරුන් ඇතුළු පිරිසක් මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n14052613</link>
    <topic>HIV ඒඩ්ස් වෛරසය ආසාදිත වූ හඳුනා නොගත් 3000ක් රට පුරා</topic>
    <author># සන්ධ්‍යා කරුණාරත්න</author>
    <content>එච්.අයි.වී. ඒඩ්ස් වෛරසය ආසාදිත වූ හඳුනා නොගත් පුද්ගලයන් 3000 ක් පමණ රට පුරා විසිරී ජනතාව අතර සිටින බවට ඇස්තමේන්තු කර ඇතැයි ජාතික ලිංගාශ්‍රිත රෝග හා ඒඩ්ස් මර්දන වැඩසටහන පවසයි.රට පුරා සෑම දිස්ත්‍රික්කයකම මේ වෛරසය ආසාදනය වූ පුද්ගලයන් හඳුනා ගැනීම සඳහා පරීක්ෂණ ඒකක පිහිටුවා ඇතත් ඒවායේ ක්‍රියාකාරිත්වය අඩු වීම නිසා ආසාදිත පුද්ගලයින් හඳුනා ගැනීමට නොහැකි වී ඇති බව ජාතික ලිංගාශ්‍රිත රෝග හා ඒඩ්ස් මර්දන වැඩසටහනේ අධ්‍යක්ෂ වෛද්‍ය සිසිර ලියනගේ මහතා පැවැසුවේය.සෑම දිස්ත්‍රික්කයකම තිබෙන රුධිර පරීක්ෂණ කරන ස්ථාන විධිමත් කිරීම මඟින් සහ අවදානම් කණ්ඩායම් දැනුවත් කිරීම මඟින් දැනට සොයා ගෙන නොමැති මේ වෛරසය ආසාදිත වූවන් සොයා ගෙන ප්‍රතිකාරවලට යොමු කළ හැකි බව ද ඒ මහතා කීය.වසර 1985 සිට මේ දක්වා ‍මෙරටින් එච්.අයි.වී. වෛරසය ආසාදිත වූ පුද්ගලයන් 1896 දෙනකු සොයා ගෙන ඇති බවත් ඒ අතරින් පුද්ගලයන් 310 ක් මරණයට පත්ව ඇති බවත් වෛද්‍ය ලියනගේ මහතා ප්‍රකාශ කළේය.අවදානම් සහිත පුද්ගලයන් සමඟ අනාරක්ෂිත ලිංගික සම්බන්ධතා පැවැත්වීම නිසා රෝගය ව්‍යාප්ත වීම සිදු වේ. කාන්තා ලිංගික වෘත්තිකයන්, පිරිමි පිරිමි ලිංගික සම්බන්ධතා පවත්වන්නන් මේ අවදානම් කණ්ඩායම් අතරට අයත් වේ.රට පුරා දිස්ත්‍රික්කවල විසිර සිටින මේ අවදානම් කණ්ඩායම් හඳුනාගෙන ඔවුන් දැනුවත් කිරීම සඳහා දිස්ත්‍රික්ක සහ පළාත් සෞඛ්‍ය සේවා අධ්‍යක්ෂවරුන්ට උපදෙස් ලබා දී ඇතැයි ද හෙතෙම පැවැසීය.පසුගිය ජනවාරි මාසයේ සිට මාර්තු දක්වා කාලය තුළදී මේ වෛරසය ආසාදනය වූ පුද්ගලයන් 51 දෙනකු රට පුරා ප්‍රදේශවලින් වාර්තා වූ බවත් වෛරසය වසංගතයක් ලෙස සමාජය පුරා පැතිර යාමට පෙර වළක්වා ගැනීමට පියවර ගත යුතු බවත් හෙතෙම අවධාරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n14052614</link>
    <topic>ගණිත උපාධිධාරීනට ගුරු පත්වීම්</topic>
    <author>නිරූෂි විමලවීර සහ මානෙල් පුෂ්ප කුමාරි</author>
    <content>ගණිතය විෂයක් ලෙස උපාධියට හදාරා ඇති ගුරුවරුන් දහසක් වහාම බඳවා ගැනිමට බස්නාහිර පළාත් සභාව තීරණය කැර තිබේ.තරඟ විභාගයකින් තොරව පුවත් පත් දැන්වීමක් මඟින් මෙම පිරිස බඳවා ගැනීමට බස්නාහිර පළාත් අධ්‍යාපන අමාත්‍යාංශය තීරණය කැර ඇති බව බස්නාහිර පළාත් අධ්‍යාපන ලේකම් එස්.ටී. කොඩිකාර මහතා ප්‍රකාශ කෙළේ ය. බස්නාහිර පළාත් සභාවට අයත් පාසල් රැසක ගණිත ගුරු පුරප්පාඩු ඇති බව ප්‍රකාශ කළ ලේකම්වරයා බඳවා ගැනෙන ගුරුවරුන් එම පුරප්පාඩු ඇති පාසල්වලට අනුයුක්ත කැර බව පැවසීය.මෙයට අමතරව 2014 උපාධිධාරී ගුරුවරුන් බඳවා ගැනීමේ තරඟ විභාගය සඳහා රාජ්‍ය සේවා කොමිසන් සභාවේ අනුමැතිය ඉල්ලා ඇති බවත් ඒ යටතේ 2012 සහ 2013 වසරවල උපාධිධාරීන්ට මේ සඳහා ඉල්ලුම් කළ හැකි බවත් ඒ මහතා අනාවරණය කෙළේ ය.2011 වසරේ තරඟ විභාගවලින් සමත් උපාධිධාරීන් සඳහා ගුරු පත්වීම් සහ සංවර්ධන නිලධාරී තනතුරු මේවන විට ලබා දී ඇති බව හෙතෙම වැඩිදුරටත්පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n14052615</link>
    <topic>දක්ෂිණ අධිවේගී මාර්ගයේ සිදු වූ රිය අනතුරකින් පුද්ගලයන් සිවු දෙනෙකු තුවාල</topic>
    <author>මහින්ද අලුත්ගෙදර‍</author>
    <content>දක්ෂිණ අධිවේඟී මාර්ගයේ සිදුවූ රිය අනතුරකින් පුද්ගලයන් සිවු දෙනෙකු තුවාල ලබා රෝහල් ගතකර ඇත.ගාල්ල සිට කොළඹ බලා පැමිණෙමින් තිබූ ජීප් රථයක් සහ කාරයක් මෙලෙස එකිනෙක ගැටී තිබෙන අතර එම අනතුරින් ජීප් රථයේ ගමන් ගත් සිවු දෙනෙකු තුවාල ලබා තිබෙන බවද එයින් තිදෙනෙකු නාගොඩ රෝහලට සහ එක් අයෙකු හොරණ රෝහලට ඇතුළත්කර තිබෙන බවද පොලිස් මාධ්‍ය ප්‍රකාශක කාර්යාලය පවසයි.කළුතර කිලෝමීටර් 27.8 කණුව ආසන්නයේ දී ඊයේ (25) පස්වරු 5.20 ට පමණ මේ අනතුරු සිදුව තිබෙන අතර අදාළ සිද්ධිය සම්බන්ධයෙන් කළුතර පොලීසිය වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n14052616</link>
    <topic>වෛරස් උණ පැතිර යාමේ අවදානමක්</topic>
    <author># සන්ධ්‍යා කරුණාරත්න</author>
    <content>දරුවන් අතර මේ දිනවල වෛරස් උණ රෝගයක් පැතිර යන බව ළමා රෝග විශේෂඥ වෛද්‍ය දීපාල් පෙරේරා මහතා පවසයි.සිංහල අලුත් අවුරුද්ද, වෙසක් උත්සවය යනාදී උත්සව නිසා දරුවන් ගමන් යන වාර සංඛ්‍යාව වැඩි වීම සහ මහජනයා ගැවසෙන ස්ථානවල වැඩිපුර දරුවන් ගැවසීම යනාදී හේතූන් මේ වෛරස් උණ රෝගය පැතිර යාමට බලපා ඇතැයි ද ඒ මහතා ප්‍රකාශ කළේය.වමනය, බඩඑළිය යාම, බඩේ වේදනාව යනාදී රෝග ලක්ෂණ මේ වෛරස් උණ රෝගය ආශ්‍රිතව පවතින බවත් දරුවකුට උණ රෝගය වැළඳී ඇත්නම් පාසල් යැවීමෙන් වැළකී සිටින ලෙසත් ඒ මහතා දෙමාපියන් දැනුවත් කරයි.දරුවකුට බඩේ වේදනාව පවතින්නේ නම් දියර සහිත ආහාර වැඩිපුර ලබාදිය යුතු යැයිද වෛද්‍ය පෙරේරා මහතා කීය.මීට අමතරව දින තුනකට වඩා උණ තිබේ නම් ඩෙංගු දැයි පරීක්ෂා කර ගැනීමට රුධිර පරීක්ෂණයක් සිදු කළ යුතු බව ද ඔහු පැවැසුවේය.දරුවකුට උණ වැළඳී තිබේ නම් ඩෙංගු යැයි සැක කර සුදුසුකම් ලත් වෛද්‍යවරයකුගෙන් ප්‍රතිකාර ලබා ගත යුතු බවත් උණ වැළඳුණු දරුවකුට විවේකය ලබාදීම සිදු කළ යුතු බවත් ඔහු ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n14052617</link>
    <topic>උසස් පෙළ තාක්ෂණ විෂය හදාරන සිසුනට NVQ - 03 විභාගයට පෙනී සිටීමේ වරම්</topic>
    <author>@ බන්ධුල ගුණසේකර</author>
    <content>අ: පො: ස: උසස් පෙළ තාක්ෂණ විෂය හදාරණ සිසුන්ට ලබන වසරේ සිට NVQ - 03 (ජාතික නිපුනතා මට්ටම - 03) විභාගයට පෙනී සිටීමේ අවස්ථාව උදාවන බව අධ්‍යාපන අමාත්‍යාංශයේ ලේකම් අනුර දිසානායක මහතා පවසයි.මේ යටතේ තාක්ෂණ විෂය ධාරාව ඉගැන්වීම සඳහා අලුතින් විද්‍යාගාර ඉදි කිරීම ලබන මස මුල් භාගයේ ඇරඹෙන බවද ලේකම්වරයා කියයි.ඒ අනුව තාක්ෂණ විෂය ඉගැන්වීම සඳහා තෝරාගත් පාසල් දෙසිය පනහක (250) නව විද්‍යාගාර ඉදිකිරීම එකම දිනයේ ආරම්භ කිරීමට තීරණය කොට ඇත.මහින්දෝදය විද්‍යාගාර වැඩපිළිවෙලට අමතරව ඉදිවන මෙම තාක්ෂණ විද්‍යාගාරයක ඉදිකිරීම් කටයුතු වෙනුවෙන් රුපියල් ලක්ෂ දෙසිය පනහක (250,00000.00) මුදලක් වැය කෙරේ.නව විද්‍යාගාර 250 සඳහා අවශ්‍ය වන සියලු තාක්ෂණ උපකරණ ලබා දීමටද නියමිතය.මෙම වසරේ ඉදිරි මාස පහ (5) තුළ නව තාක්ෂණ විද්‍යාගාර සමූහයේ ඉදි කිරීම් කටයුතු නිම කිරීමට නියමිත සැලසුම් කොට තිබේ.ආසියානු සංවර්ධන බැංකු ආධාර සහ භාණ්ඩාගාර ප්‍රතිපාදන යටතේ මේ වෙනුවෙන් සිදු කෙරෙන සමස්ථ වියදම රුපියල් කෝටි 1500 ක් පමණ වන බවද අමාත්‍යාංශ ලේකම් වරයා වැඩිදුරටත් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n14052618</link>
    <topic>ආචාර්ය සරත් වීරසේකර සංවිධානය කරන අ.පො.ස. උසස් පෙළ සම්මන්ත්‍රණ අද සිට</topic>
    <author/>
    <content>ජයග්‍රහණයේ පියගැටපෙළ නමින් කම්කරු හා කම්කරු සබඳතා නියෝජ්‍ය ඇමැති රියර් අද්මිරාල් ආචාර්ය සරත් පී.වීරසේකර මහතා විසින් අපො.ස. උසස් පෙළ සිසුන් වෙනුවෙන් පවත්වනු ලබන සම්මන්ත්‍රණ මාලාව මැයි 26 වන දින සිට 30 දක්වා අම්පාර දිස්ත්‍රික්කයේ පැවැත්වේ.තෙවන වරටත් නොමිලේ පැවැත්වෙන මෙම සම්මන්ත්‍රණ මාලාව සඳහා කැලණිය විශ්වවිද්‍යාලය දායකත්වය මත මැයි 26 දින පෙරවරු 8.00ට දෙහිඅත්තකණ්ඩිය ජාතික පාසාල්දී ආරම්භ වේ. මැයි 27 දින පෙරවරු 8.00ට මහඔය කැප්පෙටිපොල විද්‍යාලයේ දී හා මැයි 28 වන දින පෙරවරු 8.00ට අම්පාර බණ්ඩාරනායක බාලිකා විද්‍යාලයේ දී මෙම සම්මන්ත්‍රණ පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n14052619</link>
    <topic>සාර්ක් චිත්‍රපට සම්මාන උළෙල - 2014</topic>
    <author>ඡායාරූපය - වාසිත පටබැඳිගේ</author>
    <content>සාර්ක් චිත්‍රපට සම්මාන උළෙල - 2014, ශ්‍රී ලංකා ජාතික චිත්‍රපට සංස්ථාවේ දී ඊයේ (25) පැවැත්විණි. එහිදී හොඳම වෘත්තාන්ත චිත්‍රපටය වෙනුවෙන් ‘සූවිසි විවරණය’ අධ්‍යක්ෂණය කළ සරත් ධර්මසිරි මහතාට හිමි සම්මානය ග්‍රාමීය කටයුතු පිළිබඳ ජ්‍යෙෂ්ඨ ඇමැති අතාවුද සෙනෙවිරත්න මහතා අතින් ලබාගත් අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=n14052620</link>
    <topic>අතුරු වෛද්‍ය සේවාවේ නියැලෙමින් කොටින්ට තොරතුරු දුන් අයෙක් දැලේ</topic>
    <author>විජයානි එදිරිසිංහ</author>
    <content>රෝහල් අතුරු වෛද්‍ය සේවාවේ නිරතව කාලයක් තිස්සේ කොටි බුද්ධි අංශයේ සාමාජිකයකු ලෙස කටයුතු කළ කිළිනොච්චි රෝහලේ සේවකයෙක් ත්‍රස්තවාදී විමර්ශන ඒකකය මගින් අත්අඩංගුවට ගෙන තිබේ.ජෙගදීස්වරන් නමැති මෙම පුද්ගලයා 2006 – 2008 කාලය තුළ වවුනියාව රෝහලේ සේවය කරමින් සිටිය දී ‍එම රෝහලට පැමිණෙන සහ එම ‍ප්‍රදේශයේ සිටින ත්‍රිවිධ හමුදාව ඇතුළු පොලිස් නිලධාරීන්ගේ තොරතුරු කොටි සංවිධානයට සපය මින් එල්. ටී. ටී. ඊ. බුද්ධි අංශයේ සේවය කර ඇත.යුද්ධය අවසාන වන කාලය තෙක්ම ඔහු මෙසේ බුද්ධි තොරතුරු සපයා ඇත. පසුව මොහු හමුදාවට බාරවීමෙන් අනතුරුව පුනරුත්ථාපනය කර නැවතත් ඔහුගේ රෝහල් සේවාව කරගෙන යාමට අවස්ථාව ලබාදී ඇත.හමුදා බුද්ධි අංශ මොහු ගැන නැවතත් සෙවිල්ලෙන් සිටියදී සොයාගැනීමට හැකිවී ඇත්තේ මොහු දැනට කිළිනොච්චි රෝහලේ සේවය කරමින්ම එල්. ටී. ටී. ඊ. බුද්ධි තොරතුරුවල නියලෙමින් ජාත්‍යන්තර කොටි සංවිධානයට සම්බන්ධ වී නැවතත් මෙරට තුළ එල්. ටී. ටී. ඊ. ය ප්‍රතිසංවිධානය කිරීමේ කටයුතුවල නියැලෙමින් සිටින බවයි. ඊට අදාළ තොරතුරු විශාල ප්‍රමාණයක් හෙළිකර ගැනීමෙන් අනතුරුව ත්‍රස්ත විමර්ශන ඒකකය පෙරේදා (24) සැකකරු වවුනියාවේදී අත්අඩංගුවට ගෙන තිබේ. සැකකරුගෙන් ත්‍රස්ත විමර්ශන ඒකකය තවදුරටත් ප්‍රශ්න කරමින් තොරතුරු රැසක් හෙළිකරගෙන ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා කීය. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=r1405261</link>
    <topic>නුවරඑළිය කඳපොළ පවුල් 8000කට පානීය ජලය දෙන්න දසලක්ෂ 637ක්</topic>
    <author>අසේල කුරුළුවංශ</author>
    <content>නුවරඑළිය කඳපොළ ප්‍රදේශයේ කලක පටන් පවත්නා උග්‍ර පානීය ජල ප්‍රශ්නයට විසඳුම් ලබාදීම සඳහා ජලසම්පාදන හා ජලාපවහන මණ්ඩලය මඟින් රුපියල් මිලියන 637ක මුදලක් ලබාදී ඇත.අදාළ ව්‍යාපෘතිය මගින් කඳපොළ නගරය, ගල්පාලම, ‍ෙකාන්කෝඩියාවත්ත, ඇතුළු ගම්මාන රැසක පවුල් 8000කට පානීය ජලය ලබාදීමට නියමිතය.කඳුරට ජනතා පෙරමුණේ නුවරඑළිය දිස්ත්‍රික් පාර්ලිමේන්තු මන්ත්‍රී වී. රාධ ක්‍රිෂ්ණන් මහතා ජලම්පාදන හා ජලාපවහන ඇමැති දිනේෂ් ගුණවර්ධන මතාගෙන් කළ ඉල්ලීමක් අනුව මෙම මුදල් ප්‍රතිපාදන වෙන්කර තිබේ.මේ ජල ව්‍යාපෘතිය සඳහා වන සංරක්ෂණ දෙපාර්තමේන්තුවට අයත් අක්කර 05ක භූමි ප්‍රමාණයක් ලබාදී ඇති නමුත් කෘෂිකර්ම දෙපාර්තමේන්තුවට අයත් කඳපොළ ගොවිපොළේ ඉඩමෙන් පර්චස් 15ක භූමි ප්‍රමාණයක් ලබා නොදීම නිසා ගැටලු රැසක් පැන නැගී ඇති බව පාර්ලිමේන්තු මන්ත්‍රී වී. රාධක්‍රිෂ්ණන් මහතා කීය.පානීය ජල ව්‍යාපෘතිය සඳහා පර්චස් 15ක් ලබා නොදෙන කෘෂිකර්ම දෙපාර්තමේන්තුවේ නිලධාරීන් අක්කර 100ක පමණ භූමි ප්‍රමාණයක් ඇති කඳපොළ ගොවිපළේ ඉඩම් කට්ටිකර පෞද්ගලිකව වගාවන් සිදුකරන බවට චෝදනා කරන රාධක්‍රිෂ්ණන් මහතා නිලධාරීන්ගේ මෙම නොමනා ක්‍රියා නිසා ජනතාව මෙන්ම රජයද අසීරුතාවට පත්වන බව කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=r1405262</link>
    <topic>පැදවූ අත්ට්‍රැක්ටරය හිරවී ශාවස්තිපුර  දෙදරු පියෙක් මරුට</topic>
    <author>@ අනුරාධපුර මධ්‍යම විශේෂ</author>
    <content>පැදවූ අත්ට්‍රැක්ටරය පසුපසට ධාවනය වීමෙන් සිදුවූ අනතුරකින් බරපතළ තුවාල ලැබූ පුද්ගලයකු අනුරාධපුර ශික්ෂණ රෝහලට ඇතුළත් කිරීමෙන් අනතුරුව 24 වැනිදා දහවල් ජීවිතක්ෂයට පත්වී ඇත.මෙලෙස අවාසනාවන්ත ලෙස ජීවිතක්ෂයට පත්වී ඇත්තේ ශාවස්තිපුර යෝධ ඇළ පාර අනුරාධපුර ලිපිනයේ පදිංචි කේ.ඒ සංජීව කුලරත්න (32) නමැති අයෙකි. මියගිය පුද්ගලයා ශාවස්තිපුර හංදිය ප්‍රදේශයේ ගොඩනැඟිලි අලෙවි සලක් අසල අත්ට්‍රැක්ටරය ගාල් කර භාණ්ඩ ප්‍රවාහනය කිරීමේ නිරතව සිටි පුද්ගලයකු බව පරීක්ෂණ සිදු කරන අනුරාධපුර රථවාහන පොලිසිය පවසයි.මියගිය අය සෑම දිනෙකම උදෑසන නිවෙසින් පිටවීමට පෙර ඔහුගේ හත් හැවිරිදි සහ අවුරුදු 02 මාස 06 ක් පමණ වන දරුවන් දෙදෙනා අත්ට්‍රැක්ටරයේ ට්‍රෙලරයේ තබාගෙන මාර්ගයට රැගෙන යෑම පුරුද්දක් වශයෙන් සිදු කර ඇත. නිවෙස ඉදිරියෙන් යෝධ ඇළ පිහිටා ඇති අතර මාර්ගයට පැමිණීමට යෝධ ඇළෙහි බැම්ම තරණය කළ යුතු බවද පොලිසිය පවසයි.මියගිය පුද්ගලයා 24 වැනිදා උදෑසන දරුවන් දෙදෙනා අත්ට්‍රැක්ටරයේ නංවාගෙන නිවෙස පිහිටි භූමියේ සිට අඩි කිහිපයක් උසින් යුතු බෑවුම් සහිත කොටසේදී අත්ට්‍රැක්ටරයේ ගියර් පද්ධතියේ දෝෂයක් ඇතිවී (නිවුට්‍රල්) අත්ට්‍රැක්ටරය හදිසියේම පිටුපසට ගමන් කර ඇත.ඒ අවස්ථාවේ දරුවන් දෙදෙනා අත්ට්‍රැක්ටරයේ සිටි නිසා අත්ට්‍රැක්ටරය පෙරළී දරුවන්ට අනතුරක් සිදුවේයැයි සිතා මියගිය පුද්ගලයා අත්ට්‍රැක්රය නවතා ගැනීමට උත්සහ කළත් එය වේගයෙන් පිටුපසට පැමිණ අසල වු පොල්ගසක හැපී නතර වී ඇත. ට්‍රැක්ටරය පැදවූ පුද්ගලයා එහි හැඩලයට සහ පොල්ගස අතර සිරවී බරපතළ තුවාල ලබා තිබේ. ඔහුගේ බිරිය මේ සිද්ධිය දැක ප්‍රදේශවාසීන් සමඟ එක්වී ට්‍රැක්ටරයත් පොල්ගසත් අතර සිරවී සිටි සැමියා ඉන් ඉවතට ගෙන ප්‍රතිකාර සඳහා අනුරාධපුර ශික්ෂණ රෝහල වෙත රැගෙන ගොස් ඇතත් ඔහුගේ පපු පෙදෙසේ අභ්‍යන්තර ඉන්ද්‍රීන්ට සිදුවූ බරපතළ තුවාල හේතුවෙන් ජීවිතක්ෂයට පත්වී ඇත.අනුරාධපුර මුලස්ථාන පොලිසියේ රථවාහන අංශයේ ස්ථානාධිපති පොලිස් පරීක්ෂක චමින්ද ගුණසේකර මහතාගේ උපදෙස් මත පොලිස් සැරයන් 9889 ජගත් සහ පොලිස් කොස්තාපල් 48300 පණ්ඩුල නිලධාරීහු පරීක්ෂණ සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=r1405263</link>
    <topic>ප්‍රමිතියෙන් තොර ඩීසල් බවුසරයක් මාබිම දී අත්අඩංගුවට</topic>
    <author>මල්වාන සමූහ මහානාම විතානගේ</author>
    <content>වවුනියාව ප්‍රදේශයේ සිට ප්‍රවාහනය කළ ප්‍රමිතියෙන් බාල ඩීසල් බවුසරයක් පසුගිය බදාදා (21 වැනිදා) මාබිම ප්‍රදෙශයේ පුද්ගලික ආයතනයකට බෑමට සූදානම් කර තිබියදී සපුගස්කන්ද පොලිසිය මඟින් අත්අඩංගුවට ගෙන ඇත.මේ බවුසරයේ ඩීසල් ලීටර් දහතුන් දහස් හත්සියක ප්‍රමාණයක් තිබී ඇති අතර ඒවාට භූමිතෙල් කවලම් කර ඇති බවට සැක කෙරේ.මේ සම්බන්ධව එහි රියදුරා හා රිය සහායකයා පොලිස් භාරයට ගෙන තිබෙන අතර ඔවුන් වවුන්යාව ප්‍රදේශයේ පදිංචි මුස්ලිම් ජාතිකයන් ය.මේ දෙදෙනා පසුගිය බ්‍රහස්පතින්දා (22 වැනිදා) මහර මහේස්ත්‍රාත් ‍ෙද්ශිකා විමලසිරි මෙනෙවිය වෙත ඉදිරිපත් කිරීමෙන් පසුව ඔවුන් ලබන 30 වැනිදා දක්වා රක්ෂිතබන්ධනාගාර ගත කරන ලදී.තවද එදිනට ඉන්දීය තෙල් සමාගමෙන් මේ ඩීසල් සම්බන්ධව වාර්තාවක් අධිකරණයට ඉදිරපිත් කරන ලෙසටද මහේස්ත්‍රාත්වරිය පොලිසියට නියෝග කළාය.පොලිස් හදිසි ඇමතුම් අංශ 119 ට ලැබුණු තොරතුරට අනුව සිදු කරන ලද මේ වැටලීමට සපුගස්කන්ද පොලිස් ස්ථානාධිපති පොලිස් පරීක්ෂක පී.ජී. එස්.ආර්. සංජීව අපරාධ විමර්ශන අංශයේ ස්ථානාධිපති පොලිස් පරීක්ෂක තුසිත ජයකොඩි සැරයන් බන්දුල (59858) හා පො. කො. බණ්ඩාර (85855) මහත්වරුන් ඇතුළු පොලිස් කණ්ඩායමක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=r1405264</link>
    <topic>දෙටගමුවේ නිවෙසකට තඩි පිඹුරෙක් ඇවිත්</topic>
    <author>@කතරගම සමූහ ඇම්.නෙල්සන් පියරත්න</author>
    <content>කතරගම දෙටගමුව ප්‍රදේශයේ නිවෙසකට ඊයේ රාත්‍රී (24) දැවැන්ත පිඹුරෙක් පැමිණ ඇති අතර ගෙහිමියා සහ අසල්වැසියන් එකතුව පිඹුරා අල්ලා වන ජීවී නිලධාරීන්ට භාරදී ඇත.ගෙහිමියා වන නිහාල් අතුකෝරල මහතා පැවැසුවේ තමා අහම්බෙන් නිවෙස තුළ සිටි මේ සතා දුටු බවත් ඌ අඩි 10ක් පමණ දිග බවත්ය.පිඹුරාගෙන් මිනිසුන්ට කරදරයක් වේ යන බියෙන් ඔවුහු පිඹුරා ආරක්ෂිතව කොටු කර ඉරිදා (25) කතරගම වනජීවී කාර්යාලයේ වනජීවී නිලධාරී එච්.ආර්.ඒ.සුමතිසේන මහතාට භාරදී ඇති අතර වනජීවී නිලධාරින් එම සතා යාල වනෝද්‍යානයට මුදා හැර තිබේ. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=r1405265</link>
    <topic>වඳුරු රැල නිසා කතරගම හලෝ ගොළු වෙලා</topic>
    <author>@ කතරගම සමූහ ඇම්.නෙල්සන් පියරත්න</author>
    <content>කතරගම ප්‍රදේශයේ බහුලව ගැවසෙන වඳුරන් විසින් දුරකතන රැහැන් කඩා දැමීම නිසා ප්‍රදේශවාසීන් මහත් අපහසුතාවට පත්ව සිටිති. මේ සම්බන්ධයෙන් අදහස් දැක්වූ කතරගම තැපැල් කාර්යාලයේ ඒ.ප්‍රියලත් මහතා මෙසේ කීය.'කතරගම ප්‍රදේශයේ විශාල වදුරු නඩයක් සිටිනවා.කතරගම ප්‍රදේශයට මායිම්ව යාල වනෝද්‍යායානය පිහිටා ඇති බැවින් මේ සතුන් කතරගම නගරයට සංක්‍රමණය වෙලා තියෙනවා.මේ සතුන් දුරකතන රැහැන් දිගේ යනවා,ඒවයේ එල්ලී පිනුම් ගහනවා.සමහර විට ගස් උඩ ඉඳන් පනින්නෙත් දුරකතන රැහැන් උඩටයි.විදුලි කම්බිවල මෙන් විදුලි සර වදින්නේ නැති නිසා වදුරන් එක ගසක සිට අනෙක් ගසට ගමන් කිරීමට මේ රැහැන් උපයෝගී කර ගන්නවා.මේ තත්ත්වය නිසා නිතරම දුරකතන සම්බන්ධතා බිඳ වැටෙනවා.බොහෝ විට එවැනි අවස්ථාවල ප්‍රදේශවාසීන්ට දුරකතන අලුත්වැඩියා කරන තුරු වෙනත් තැන්වලින් අමතර මුදල් ගෙවා දුරකතන ඇමැතුම් ලබා ගැනීමට සිදුවෙනවා.මේ සම්බන්ධයෙන් විමසූ කළ කතරගම ටෙලිකොම් මධ්‍යස්ථානයේ සේවකයන් කියා සිටියේ මේ වඳුරු උවදුර නිසා දුරකතන සම්බන්ධතා බිඳ වැටීම් නිතරම වාර්තා වෙන බවත් ඒවා හැකි ඉක්මනින් සාදා දෙන නමුත් වඳුරන් විසින් ඒවා නැවත කඩා දැමීම ටෙලිකොම් ආයතනයටත් ප්‍රශ්නයක් වී ඇති බවත්ය.මේ සම්බන්ධයෙන් ඌව කලාප වනජීවී සහකාර අධ්‍යක්ෂ සිසිර කුමාරද සිල්වා මහතාගෙන් කළ විමසුමකදී ඒ මහතා කියා සිටියේ වනජීවී නිලධාරීන් විසින් මේ සතුන් කීප වරකදී අල්ලා ගෙන ඈත ප්‍රදේශවලට ගෙන ගොස් දැම්මත් මාස දෙක තුනකින් නැවත පැමිණෙන බවයි. ඔහු තව දුරටත් පැවසුවේ මෙම සතුන් වන්දනා කරුවන් දෙන ඇපල් වැනි කැලයේ නැති පලතුරුවල රසවලට ඇබ්බැහිවී ඇති බැවින් කෙතරම් දුර පලාතකට දැම්මත් ඔවුන් ආපසු එන බවය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=r1405266</link>
    <topic>හොරණ බස්නැවතුම් පොළේ දෙවැනි අදියරේ වැඩ ඇරඹෙයි‍</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා සහ හොරණ සමූහ බන්ධුල ආර්. ගුලවත්ත</author>
    <content>රටක සමාජයක යම් සංවර්ධනයක් ඇතිවීමට නම් විනයක් තිබිය යුතු බවත් විනයක් නැති තැන සංවර්ධනයක් නැති බවත් අපේ රටේ අසන්න දකින්න ලැබෙන දේ අනුව සමාජ විනය පිරිහෙමින් හා ඈත් වෙමින් පවතින බවත්, එය රටට මහත් හානිගෙන දෙන්නක් වී ඇති බැවින් විනයානුකූල සමාජයක් නිර්මාණය කිරීම සඳහා කතිකාවකට යොමුවිය යුතු බවත් ජ්‍යෙෂ්ඨ ඇමැති රත්නසිරි වික්‍රමනායක මහතා පැවැසීය.ඒ මහතා මේ බව පැවසුවේ හොරණ සංවර්ධන ව්‍යාපෘති අතරින් ප්‍රධාන තැනක් ගනු ලබන හොරණ බස්නැවතුම්පොළ 2 වැනි අධියරට හා සතිපොළට මුල්ගල් තබා හොරණ බස්නැවතුම්පළේ පැවැති ජන හමුවක් අමතමිනි. හොරණ මැතිවරණ කොට්ඨාසය සංවර්ධනය සඳහා ආර්ථික සංවර්ධන අමාත්‍යාංශය මඟින් රුපියල් මිලියන 510ක් වෙන්කර දී ඇති අතර එම මුදලින් මේ ව්‍යාපෘති දෙක සඳහා රුපියල් මිලියන 193ක් වැය කරනු ලබයි. තවදුරටත් කතා කළ ඇමැතිවරයා මෙසේද පැවැසීය. මේ හොරණ සිදු කරමින් යන දැවැන්ත සංවර්ධනයේ එක් පුරුකක්.මේව කරනකොට හැමදෙනාගේම සහාය අවශ්‍යයි. විනයානුකූලව කටයුතු කරන්න ඕනෑ. අද රටේ විනයක් නැහැ. ළමයා අනිත් පාසල් ළමයාට පිහියෙන් අනිනවා.ගුරුවරියන්ව දණ ගස්සනවා. සමහර ළමයි ගුරුවරයාට විරුද්ධව උසාවි යනවා. විනයක් නැති තැන මානසික සංවර්ධනය පවා නැතිවෙනවා.මේ පිළිබඳව දහම් පාසල්වලට විශාල මෙහෙයක් කරන්න පුලුවන්. දහම් පාසලේ බලාපොරොත්තුව ළමයා හදන එක.සමාජ දුසිරිත්වලින් අපි ඈත්වෙන්න ඕනා. ඒ දුසිරිත් හදුනාගෙන වැඩ කොළොත් තමා යහපත් ගුණගරුක සමාජ සංස්ථාවක් ගොඩනැගෙන්නේ.කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතාද මෙහිදී අදහස් දැක්වූ අතර මේ ජනහමුව ඇමතූ කළුතර දිස්ත්‍රික් ලේකම් යූ.ඩී.සී ජයලාල්, හොරණ ප්‍රාදේශීය ලේකම් නිශාන්ති ජයසිංහ, නාගරික සංවර්ධන අධිකාරියේ බස්නාහිර පළාත් අධ්‍යක්ෂ ජී.ඩබ්.ඩී.අබේගුණවර්ධන, හොරණ ප්‍රාදේශීය සභාවේ උප සභාපති අසෝක රණතුංග මහත්ම මහත්මීහුද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=s1405261</link>
    <topic>ශ්‍රී ලංකාවට ලකුණු 157ක විශිෂ්ට ජයක්</topic>
    <author/>
    <content>සචිත්‍ර සේනානායක හා නුවන් කුලසේකරගේ විශිෂ්ට පන්දු යැවීම හේතුවෙන් එංගලන්තය සමග ඊයේ චෙස්ටර්–ලි–ස්ට්‍රීට්හිදී පැවැති දෙවැනි එක්දින තරගයෙන් ලකුණු 157ක විශිෂ්ට ජයක් හිමිකර ගැනීමට සංචාරක ශ්‍රී ලංකා කණ්ඩායම සමත්විය. එංගලන්තය ලකුණු හඹායමින් (පිළිතුරු ඉනිමකදී) ශ්‍රී ලංකාවට එරෙහිව ලැබු විශාලම පරාජය මෙයවිය. මින් පෙර එංගලන්තය 2007 වසරේ දඹුල්ලේදී ශ්‍රී ලංකාවට එරෙහිව පිළිතුරු ඉනිමේදී ලකුණු 119කින් පරාජයට පත්වී තිබිණි. මේ සමග තරග 5කින් සමන්විත තරගාවලිය 1-1ක් ලෙස සමකර ගැනීමට ශ්‍රී ලංකාවට හැකිවිණි.ශ්‍රී ලංකා පිල ලබාදුන් ලකුණු 257ක ජයග්‍රාහී ඉලක්කය හඹාගිය එංගලන්තයට සියල්ලන් දැවී ලබාගත හැකිවුයේ ලකුණු 99ක් පමණි. මේ එංගලන්ත කණ්ඩායමක් ශ්‍රී ලංකාව හමුවේ දැවීගිය දෙවැනි අඩුම ලකුණු සංඛ්‍යාව විය. ‍මින් පෙර 2003දී දඹුල්ලේදී එංගලන්තය ලකුණු 88කට දැවී ගොස් තිබිණි. ජාත්‍යන්තර එක්දින තරග දිවියේ තම හොඳම පන්දු යැවීම වාර්තා කළ සචිත්‍ර සේනානායක ලකුණු 13කට කඩුලු 4ක් දවාගත් අතර නුවන් කුලසේකර ලකුණු 15කට කඩුලු 3ක් බිඳ දැමුවේය.එංගලන්ත පිළිතුරු ඉනිමේදී නායක ඔයින් මෝගන් ලකුණු 40ක් රැස් කරමින් සටනක නිරතවුවද සෙසු පිතිකරුවන් අඩු ලකුණු සංඛ්‍යාවකට දැවී යෑමෙන් එම උත්සාහය අසාර්ථක විය. ආරම්භක පිතිකරු ඉයන් බෙල් ලකුණු 12ක් රැස්කළ අතර ශ්‍රී ලංකා පන්දු යවන්නන් හමුවේ අන්කිසිදු පිතිකරුවකුට ලකුණු 10 සීමාව ඉක්මවීමට නොහැකි විය.පන්දු 58කට මුහුණදුන් මෝගන් හතරේ පහර 3ක් හා හයේ පහර 2ක් එල්ල කළේය. ආරම්භක පිතිකරු යුගල ලකුණු 26ක් තුළ යළි ක්‍රීඩාගාරයට හරවා යැවීමට නුවන් කුලසේකර සමත්වු අතර ලකුණු 29ක් වෙද්දී එංගලන්ත පිලේ කඩුලු 4ක් බිඳ වැටීමෙන් අසීරු තත්ත්වයකට පත්විය. ඉන් අනතුරුව සචිත්‍ර සේනානායක පසුපෙළ පිතිකරුවන් සිවුදෙනකු දවාගනිමින් ශ්‍රී ලංකාවට ජයග්‍රහණය ගෙන දුන්නේය. පන්දු යැවීමේදී ඇන්ජලෝ මැතිව්ස්, ලසිත් මාලිංග හා ධම්මික ප්‍රසාද් එක් කඩුල්ල බැගින් දවාගත්හ.නායක ඇන්ජලෝ මැතිව්ස් (30) හා අශාන් ප්‍රියංජන (43) පස්වැනි කඩුල්ලට ගොඩනැගූ ලකුණු 66ක සබඳතාවත්, තරගයේ වීරයා වු තිලකරත්න ඩිල්ෂාන් රැස්කළ ලකුණු 88ත් හේතුවෙන් කාසියේ වාසිය දිනාගත් එංගලන්ත පිලේ ආරාධනයෙන් පළමුව පන්දුවට පහරදුන් ශ්‍රී ලංකාව කඩුලු 8ක් දැවී ලකුණු 256ක් රැස් කළේය. තිලකරත්න ඩිල්ෂාන් සමගින් ඉනිම ඇරැඹු උපනායක ළහිරු තිරිමාන්නගේ ඉනිම ලකුණු 10කට සීමා කිරීමට ජේම්ස් ඇන්ඩර්සන් සමත්විය. ඒ සඳහා තිරිමාන්න පන්දු 37කට මුහුණදී තිබිණි. පළමු තරගයේදී තිරිමාන්න ලකුණු නොලබා දැවී ගියේය.ශ්‍රී ලංකා ඉනිමේ සාර්ථකම සබඳතාව ගොඩනැගීමට ඩිල්ෂාන් සමගින් දෙවැනි කඩුල්ලට එක්වු කුමාර් සංගක්කාරට හැකිවිය. ඔවුන් දෙදෙනා ලකුණු 96ක් එක් කළ අතර මුළු ලකුණු 129දී සංගාගේ ඉනිම නිමාවට පත්විය.ඔහු පන්දු 67කදී ලකුණු 40ක් රැස් කළේය. ජ්‍යෙෂ්ඨ පිතිකරු මහේල ජයවර්ධන පිටියේ ස්ථාවර වීමට පෙර අවාසනාවන්ත ලෙස දුවද්දී දැවී ගියේ ලකුණු 2ක් පමණක් රැස්කරමිනි. ශ්‍රී ලංකා ඉනිමේ වැඩිම ලකුණුලාභියා වු ඩිල්ෂාන්ගේ ඉනිම නතර කිරීමට ක්‍රිස් ජෝඩ්න්ට හැකිවිය. ජෝඩ්න්ගේ පන්දු කෙළින්ම කඩුල්ලේ වැදීමෙන් දැවී යන විට ඩිල්ෂාන් ලකුණු 88ක් රැස් කරගෙන සිටියේය. පන්දු 101කට මුහුණදුන් ඩිල්ෂාන් හතරේ පහර 7ක් එල්ල කර තිබිණි. එය ඔහුගේ 35වැනි අර්ධ ශතකය විය.ලකුණු 159කට කඩුලු 4ක් බිඳ වැටී තිබියදී නායක ඇන්ජලෝ මැතිව්ස් සමගින් එක්වු අශාන් ප්‍රියංජන ලකුණු 200 සීමාව පසුකරමින් තරගයක් දියහැකි ලකුණු සංඛ්‍යාවක් කරා ශ්‍රී ලංකා පිල ගෙන ගියේය. පන්දු 35කදී ලකුණු 30ක් රැස්කරගෙන සිටි මැතිව්ස්, හැරී ගානිගේ පන්දුවකට රවී බොපාරා උඩ පන්දු රැකගැනීමෙන් දැවී ගියේය. ඒ වනවිට මුළු ලකුණු සංඛ්‍යාව 225ක් විය.තවත් ලකුණු 11ක් එක් වෙද්දී ප්‍රියංජනගේ ඉනිමද නිමාවට පත්විය. හතරේ සහ හයේ පහර 2බැගින් එල්ල කළ ප්‍රියංජන පන්දු 32කදී ලකුණු 43ක් රැස් කළේය. දිනේෂ් චන්දිමාල් (14), නුවන් කුලසේකර (0) පිතිකරණයේ අසාර්ථක විය. පන්දු යැවීමේදී හැරී ගානි කඩුලු 3ක් හා ජේම්ස් ඇන්ඩර්සන් කඩුලු 2ක් බිඳ හෙලීය. ශ්‍රී ලංකා පිලේ වෙනස්කම් දෙකක් සිදු කරමින් පුහුණුවීම්වලදී ආබාධයකට ලක්වු සුරංග ලක්මාල් වෙනුවට ධම්මික ප්‍රසාද් හා තිස‍ර පෙරේරා වෙනුවට අශාන් ප්‍රියංජන කණ්ඩායමට එක්විය. එංගලන්තය නායක ඇලෙස්ටෙයාර් කුක් ආබාධකට ලක්වීම හේතුවෙන් ඊයේ තරගයේ නායකයා ලෙස ඔයින් මෝගන් කටයුතු කළේය. තරගාවලියේ තෙවැනි තරගය 28වැනිදා මැන්චෙස්ටර්හිදී පැවැත්වේ.l ශ්‍රී ලංකාවඑල්.තිරිමාන්න ඇ.ට්‍රෙඩ්වේල් ප.ඇන්ඩර්සන් 10ටී.ඩිල්ෂාන් ප.ජෝඩ්න් 88කේ.සංගක්කාර ඇ.බට්ලර් ප.ට්‍රෙඩ්වේල් 40එම්.ජයවර්ධන දුවද්දි දැවී ගියා 2ඒ.මැතිව්ස් ඇ.බොපාරා ප.ගානි 30ඒ.ප්‍රියංජන ඇ.මෝගන් ප.ඇන්ඩර්සන් 43ඩි.චන්දිමාල් ඇ.බොපාරා ප.ගානි 14එන්.කුලසේකර ඇ.රූට් ප.ගානි 0එස්.සේනානායක නොදැවී 2ඩි.ප්‍රසාද් නොදැවී 6අතිරේක 20එකතුව කඩුලු 8ක් දැවී (ඕවර 50) 256කඩුලු බිඳ වැටීම:1-33, 2-129, 3-136, 4-159, 5-225, 6-236, 7-247, 8-248පන්දු යැවීම:ඇන්ඩර්සන් 10-1-38-2, ගානි 10-0-59-3, ජෝඩ්න් 10-0-56-1, බොපාරා 9-0-40-0, ට්‍රෙඩ්වේල් 10-0-57-1, රූට් 1-0-1-0l එංගලන්තයඑම්.කබේරි ඇ.සංගක්කාර ප.කුලසේකර 6අයි.බෙල් ඇ.සංගක්කාර ප.කුලසේකර 12ජි.බැලැන්ස් ක.මු.ක ප.කුලසේකර 5ජේ.රූට් ප.මාලිංග 0ඕ.මෝගන් අ.චන්දිමාල් ප.ප්‍රසාද් 40ආර්.බොපාරා ප.සේනානායක 7ජේ.බට්ලර් ඇ.සේනානායක ප.මැතිව්ස් 4සී.ජෝඩ්න් ‍ක.මු.ක ප.සේනානායක 1ජේ.ට්‍රෙඩ්වේල් ඇ.කුලසේකර ප.සේනානායක 4ජේ.ඇන්ඩර්සන් ප.සේනානායක 7එච්.ගානි නොදැවී 4අතිරේක 9එකතුව සියල්ලන් දැවී (ඕවර 26.1) 99කඩුලු බිඳ වැටීම: 1-19, 2-26, 3-27, 4-29, 5-46, 6-55, 7-63, 8-73, 9-95පන්දු යැවීම:කුලසේකර 6-3-15-3, මාලිංග 4-1-17-1, ප්‍රසාද් 6-0-36-1, සේනානායක 7.1-1-13-4, මැතිව්ස් 2-0-9-1, ඩිල්ෂාන් 1-0-6-0.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=s1405262</link>
    <topic>40වැනි ජාතික මහා ක්‍රීඩා උළෙලේ පාපැදි-මැරතන් ජය අලුත් පිරිසකට</topic>
    <author>ප්‍රින්ස් ගුණසේකර</author>
    <content>ජාතික මහා ක්‍රීඩා උළෙල ඉතිහාසයේ මැරතන් -පාපැදි ඉසව්වල ජයග්‍රහණ හිමිකරගෙන සිටි ක්‍රීඩක ක්‍රීඩිකාවන් අභිබවා අලුත් පිරිසක් හතලිස් වැනි ක්‍රීඩා උළෙලේ රන් පදක්කම් අතරට පිවිසියහ.ත්‍රිකුණාමලය පැරණි බලකොටුව අසල දී ඊයේ නිමාව දුටු මැරතන් තරගයේ රන් පදක්කම උතුරු මැද පළාතේ ධම්මික අරුණසිරි හා එහි කාන්තා ඉසව්වේ රන් පදක්කම මධ්‍යම පළාතේ වී. ක්‍රිෂාන්තනී , පාපැදි පිරිමි ඉසව්වේ රන් පදක්කම බස්නාහිර පළාතේ ජනක හේමන්ත කුමාර හා එහි කාන්තා ඉසව්වේ රන් පදක්කම උතුරු මැද පළාතේ යූ.ඩී.ශ්‍රියාලතා හිමිකර ගත්හ.ජාතික මහා ක්‍රීඩා උළෙලේ ආධිපත්‍ය පතුරවමින් සිටි ක්‍රීඩක ක්‍රීඩිකාවන් බොහෝ දෙනකු මෙවර පසුබැසීම කැපී පෙනුණි.පසුගිය වසරේ පාපැදි තරගයේ 10වැනි ස්ථානයට පත්වූ බස්නාහිර පළාතේ හේමන්ත කුමාර මෙවර පළමු ස්ථානයට පැමිණියේ කිලෝමීටර් 140ක දුර පැය 3:19:06කින් නිමා කරමිනි. පසුගිය වසරේ 7වැනි ස්ථානයට පත්වූ උතුරු මැද පළාතේ එම්.පුෂ්පකුමාර මෙවර දෙවැනි ස්ථානයට පත්වූ අතර දකුණු පළාතේ සුරේෂ් ප්‍රසන්න තෙවැනි ස්ථානය දිනා ගත්තේය. මේ තිදෙනාම නාවික හමුදාව නියෝජනය කිරීම ද කැපී පෙනුණි.පාපැදි කාන්තා තරගයේ ජය හිමිවූ උතුරු මැද පළාතේ ශ්‍රියාලතා වික්‍රමසිංහ කිලෝමීටර් 60ක දුර පැය 1:56:20කින් නිම කිරීමට සමත්වූවාය. ඇය පසුගිය වසරේ ජාතික මහා ක්‍රීඩා උළෙලේ දෙවැනි ස්ථානයට පත්වූවාය. පසුගිය වසරේ සිවුවැනි ස්ථානයට පත්වූ වයඹ පළාතේ සුධාරිකා ප්‍රියදර්ශනී මෙවර දෙවැනි ස්ථානයට පත්වූ අතර පසුගිය වසරේ රන් පදක්කම දිනූ බස්නාහිර පළාතේ නිලූකා ශ්‍යාමලී මෙවර තෙවැනි ස්ථානයට පසුබැස ඇත.ජාතික මහා ක්‍රීඩා උළෙල දහයකදී මැරතන් ඉසව්වේ රන් පදක්කම් දිනූ වයඹ පළාතේ අජිත් බණ්ඩාර මෙවර සිවුවැනි ස්ථානයට පත්වූ අතර පළමු තැන පැය2:29:10කින් තරගය නිම කළ උතුරු මැද පළාතේ ධම්මික අරුණසිරි හිමිකර ගත්තේය.කාන්තා මැරතන් ඉසව්වේ රන් පදක්කම මධ්‍යම පළාතේ වී.ක්‍රිෂාන්තනී පැය 2:59:19කින් හිමිකර ගත් අතර බස්නාහිර පළාතේ කේ.කේ.එම්.කුමාරසිංහ දෙවැනි තැනට හා ඌව පළා‍තේ ධම්මිකා මල්කාන්ති තුන්වැනි තැනට පත්විය. පසුගිය වසරේ දෙවැනි තැනට පත්වූ ඩී.ඒ.ඉනෝකා මෙවර සිවුවැනි ස්ථානයට පත්වූවාය.පාපැදි -පිරිමි1.ජනක හේමන්ත කුමාර (බස්නාහිර) පැ.3:19:06, 2. එම්.පුෂ්පකුමාර (උ.මැද) පැ. 3:19:06, 3.සුරේෂ් ප්‍රසන්න (දකුණ) පැ.3:19:06, 4.ඩී‍.ෂේන් නුගේරා (බස්නාහිර) පැ.3:19:06, 5.එස්.පද්මකුමාර (බස්නාහිර ) පැ.3:19:06පාපැදි -කාන්තා1.යූ.ඩී.ශ්‍රියාලතා (උ.මැද) පැ.1:56:20, 2.සුධාරිකා ප්‍රියදර්ශනී (වයඹ) පැ.1:56:20, 3.නිලූකා ශ්‍යාමලී (බස්නාහිර) පැ.1:56:20, 4.එස්.අයි.එම්.රණසිංහ (උ.මැද) පැ.1:56:20,5.සන්ධ්‍යා කුමාරි (බස්නාහිර) පැ.1:56:20මැරතන් - පිරිමි1.ධම්මික අරුණසිරි (උ‍.මැද) පැ.2:29:10, 2.සනත් කුමාර (දකුණ) පැ.2:29:23, 3.උපුල් විජිත (දකුණ) පැ.2:30:50, 4.අජිත් බණ්ඩාර (වයඹ) පැ.2:32:45, 5.ඉන්දික අජිත් (වයඹ) පැ.2:32:50මැරතන් - කාන්තා1.වී.ක්‍රිෂාන්තනී (මධ්‍යම) පැ.2:59:19, 2.කේ.කේ.එම්.කුමාරසිංහ (බස්නාහිර) පැ.3:02:11, 3.ධම්මිකා මල්කාන්ති (ඌව) පැ.3:02:12, 4.ඩී.ඒ.ඉ‍නෝකා (මධ්‍යම) පැ.3:06:18, 5.එල්.එම්.අයි.‍ලෝරන්ස් (උ.මැද) පැ‍.3:10:30.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=s1405263</link>
    <topic>ලෝක පාපන්දු සම්මේලනයෙන් ශ්‍රී ලංකාවට රු. ලක්ෂ 1000ක ප්‍රදානයක්</topic>
    <author>ප්‍රින්ස් ගුණසේකර</author>
    <content>ජාත්‍යන්තර පාපන්දු සම්මේලනය ශ්‍රී ලංකාවට වාර්ෂිකව ලබාදෙන ආධාර මුදලට අමතරව රුපියල් ලක්ෂ 1000ක් ප්‍රදානය කිරීමට එකඟ වෙයි. ශ්‍රී ලංකා පාපන්දු ක්‍රීඩාව සංවර්ධනය කිරීම උදෙසා ජාත්‍යන්තර පාපන්දු සම්මේලන සභාපති ජෝෂප් සෙෆ් බ්ලැටර් මහතා මේ විශේෂ ප්‍රදානය කරන බව ශ්‍රී ලංකා පාපන්දු සභාපති රංජිත් රුද්‍රිගූ මහතා පවසයි. පාපන්දු ලීග් 70ක නිලධාරීන්ගේ සහභාගිත්වයෙන් පෙරේදා බැද්දගාන පාපන්දු සංකීර්ණයේ පැවැති විශේෂ රැස්වීමක දී රුද්‍රිගූ මහතා මේ බව පැවැසීය.මේ රැස්වීමේ දී පැය දෙකහමාරකට අධික කාලයක් පාපන්දු ලීග් ප්‍රධානීන්ට දීර්ඝ කරුණු පැහැදිලි කිරීමක් පාපන්දු සභාපතිවරයා විසින් කරන ලදි.පාපන්දු ලීග්වලට මුදල් ආධාර ලබාදී‍මේ දී ඇතැම් පාර්ශවයන් එල්ල කරන බාධා හෙලා දකින බවත්, කුමන බාධා පැමිණිය ද පාපන්දුවේ දියුණුව උදෙසා ලීග් ශක්තිමත් කිරීමේ වැඩ පිළිවෙල අත්නොහරින බවත් රුද්‍රිගූ මහතා පැවැසීය.ලෝක පාපන්දු සම්මේලනයේ අමතර ආධාර මුදලට අමතරව ජපානයෙන් වසරකට අමෙරිකානු ‍‍ඩොලර් 25000ක් හා කනිෂ්ඨ පාපන්දු පුහුණුකරුවන් දෙදෙනකු කොරියාවෙන් අමෙරිකානු ‍‍ඩොලර් 25000ක් හා තරුණ පාපන්දු දියුණුවට අත-හිත, එක්සත් අරාබි එමීර් රාජ්‍යයෙන් රුපියල් ලක්ෂ 30ක පාපන්දු ක්‍රීඩා භාණ්ඩ ඇඳුම් කට්ටල හා තරුණ පාපන්දු පුහුණුකරුවන්ට මුදල් ගෙවීම් හා තායිලන්තයෙන් ජාතික පිලට පුහුණු සැසි සමග ලක්ෂ 25ක් පමණ වටිනා ජර්සි ලබාදුන් බව රුද්‍රිගූ මහතා හෙළි කළේය.හිටපු පාපන්දු නිලධාරීයකු ආසියාවේ පාපන්දු දේශපාලනයේ නිරතව සිටි නිසා ජපානය ඇතුලු බොහෝ රටවල් ශ්‍රී ලංකාව සමග අමනාපවී සිටි හෙයින් තමා සභාපති වූ පසුව කරුණු පැහැදිලි කොට එම විරසකය නැති කළ බව ද රුද්‍රිගූ මහතා පැවැසීය.'මා සභාපති වූ පසුව ශ්‍රී ලංකාවේ ගෞරවය ගොඩනැගීමේ කාර්යයේ නිරත වූවා. ඊළඟට පත්වෙන ඕනෑම සභාපතිවරයකුට ජාත්‍යන්තරය සමග හොඳින් ගණුදෙනු කළ හැකි වාතාවරණයක් මා ඇති කළා. ඒ නිසයි ලෝක පාපන්දු සභාපති හා අනෙක් රටවල් අපට ආධාර දීම ආරම්භ කළේ.' රංජිත් රුද්‍රිගූ මහතා පැවැසීය.'අපේ සමහරු ආසියානු හා ලෝක පාපන්දු සම්මේලනවල වෛද්‍ය කමිටුවල හිටියා. නමුත් අපේ ජාතික පිල පුහුණුවන බැද්දගාන සංකීර්ණයේ බෙහෙත් පෙත්තක් නෑ. මා නියෝග කොට තිබෙනවා මාසයක් තුල බැද්දගානේ ක්‍රීඩා වෛද්‍ය ඒකකයක් ආරම්භ කරන ලෙස.' ඔහු කීවේය.මේ රැස්වීමේ දී සියලුම පාපන්දු ලීග් සභාපතිවරු හා ලේකම්වරු රංජිත් රුද්‍රිගූ මහතා ප්‍රමුඛ ශ්‍රී ලංකා පාපන්දු සම්මේලනයට විශ්වාසය පළ කළහ. එමෙන්ම කඩාකප්පල්කාරීන්ට දේශීය පාපන්දු ක්‍රීඩාවේ තහනමක් පනවන ලෙසට ද ලීග් සභාපතිවරු කීපදෙනකු ඉල්ලා සිටීම ද වි‍ශේෂත්වයක් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=s1405264</link>
    <topic>බන්දුල පද්මකුමාර අභියෝගතා කුසලානය සාන්ත ජූඩ් පිලට</topic>
    <author>ඡායාරූපය – ලලිත් සී.ගමගේ</author>
    <content>බන්දුල පද්මකුමාර අභියෝගතා කුසලාන සිවුකොන් එල්ලේ තරගාවලිය පසුගියදා වැලිසර නවලෝක ක්‍රීඩාංගණයේ දී පැවැත්විණි. එහි දී තරග වට 5-4කින් අඹේපුස්ස සිංහ රෙජිමේන්තු කණ්ඩායම පරදවා කුසලානය අත්කර ගැනීමට මහබා‍ගේ සාන්ත ජූඩ් ක්‍රීඩා සමාජ පිල සමත්විය.ජයග්‍රාහී කණ්ඩායමේ සමන්ත ලක්මාල් සීමාසහිත එක්සත් ප්‍රවෘත්ති පත්‍ර සමාගමේ (ලේක්හවුස්) සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා අතින් කුසලානය ලබා ගනිමින්.ලේක්හවුස් ආයතනයේ ක්‍රීඩා සඟරාවේ මෙහෙයවීමෙන් තරගාවලිය පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=s1405265</link>
    <topic>කල්කටා පිල අවසන් වටයට</topic>
    <author/>
    <content>සන්රයිස් හයිදාබාද් කණ්ඩායම සමග කල්කටා නුවර පැවැති තීරණාත්මක තරගයේ ජයග්‍රහණය අඩු ලකුණු සංඛ්‍යාවකින් වාර්තා කිරීම හේතුවෙන් මෙවර අයි.පී.එල්.තරගාවලියේ අවසන් කණ්ඩායම් හතරට සුදුසුකම් ලැබීමට කල්කටා නයිට්රයිඩර්ස් කණ්ඩායම සමත්විය. පළමුව පන්දුවට පහරදුන් හයිද්‍රබාද් පිල ඕවර 20 අවසානයේ කඩුලු 7කට ලකුණු 160ක් රැස් කළ අතර එතෙක් අයි.පි.එල්. ප්‍රසාද ලකුණු සටහනේ දෙවැනි ස්ථානයේ සිටි චෙන්නායි පිල අභිබවා දෙවැනි තැන අත්කර ගැනීමට කල්කටා පිලට එම ලකුණු සංඛ්‍යාව ඕවර 15.2කදී පසුකිරීමට සිදුවිය.වේගවත් පිතිහරඹයක නිරතවූ කල්කටා පිලේ යූ‍සුෆ් පතාන් පන්දු 22කදී ලකුණු 72ක් රැස් කරමින් සිය කණ්ඩායමේ ජයග්‍රහණය ඕවර 14.2කදී ලබා දුන්නේය. ඔහුගේ ඉනිමට හතරේ පහර 5ක් සහ හයේ පහර 7ක් ඇතුලත් විය. සිය ඉනිමේ දී පන්දු 15ක් අර්ධ ශතකය වාර්තා කළ පතාන් අයි.පී.එල්. තරග ඉතිහාසයේ වේගවත්ම අර්ධ ශතකයට හිමිකම් කියමින් වාර්තාපොතට එක්වීමට ද සමත්විය. ඊට පෙර ඇඩම් ගිල්ක්‍රිස්ට් පන්දු 17කදී අර්ධ ශතකයක් රැස් කරමින් එම වාර්තාවට හිමිකම් කීවේය.හයිද්‍රබාද් - 160/7 (ඕවර 20) ශිකර් ධවාන් 29, ඩැරන් සැමී 29, වෙනු‍ගෝපාල් රාඕ 27, නාමන් ඕජා 26කල්කටා - 161/6 (ඕවර 14.2) යූසුෆ් පතාන් 72, රොබින් උතප්පා 41, ගෞතම් ගම්භීර් 28 (කාර්න් ෂර්මා 38/4).</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=f1405261</link>
    <topic>වාරි ක්ෂේත්‍රයේ දියුණුව ගැන රජරට ජනතාවට සතුටුයි</topic>
    <author/>
    <content>වර්තමාන දේශපාලන සමාජ තත්ත්වය හා ඉදිරි මැතිවරණවලින් ජය ගැනීමට අාණ්ඩුෙව් ඇති සැලැසුම් මොනවාද යන්න ගැන පාර්ලිමේන්තු මන්ත්‍රී ‍ශෙහාන් සේමසිංහ මහතා සමඟ සිදුකළ සංවාදයකි මේ.ජනාධිපතිවරණයක් ගැනවත්, මහ මැතිවරණයක් ගැනවත් ආණ්ඩුවේ ඉහළින් අපව දැනුවත් කර නැහැ. 2015, 2016 අවුරුදුවල තමයි ජාතික මැතිවරණ පැවැත්වීමට නියමිත. ඒත් හදිසියේ පවත්වන ඕනෑම මැතිවරණයකට මුහුණදීමට පුළුවන්කම අපිට තිබෙනවා. ඒ සඳහා අවශ්‍ය කරන ශක්තිය වගේම ජනතා බලයත් ජනතා විශ්වාසයත් අඩුවක් නැතිව අපිට තිබෙනවා. ඒ නිසා මැතිවරණ පිළිබඳ කිසිදු බියක් සැකයක් හෝ චකිතයක් නෑ.එදා තිබූ ආණ්ඩු නිතර ම උත්සාහ කළේ මැතිවරණවලට මුහුණ නොදී මැතිවරණ කල් දමා තමන්ගේ බලය ආරක්ෂා කර ගැනීමයි. ඒත් මේ ආණ්ඩුව, ජනාධිපතිතුමා නිතරම ජනතාව ගැන කල්පනා කර ඔවුන් ගැන විශ්වාස කර කටයුතු කරනවා. නිල වශයෙන් මීළඟට පැවැත්වීමට නියමිතව තිබෙන්නේ ඌව පළාත් මැතිවරණයයි. මේ මැතිවරණය ගැන අපට කිසිදු සැකයක් නැහැ. ජයග්‍රහණය ස්ථිරයි.2009 තිබූ දේශපාලන වාතාවරණයත් අද දේශපාලන වාතාවරණයත් සංසන්දනය කිරීමට බැහැ. එදා යුද්ධය නිමාවීමත් සමඟ උණුසුම් වාතාවරණයක් තිබුණේ. ඒත් අද එහෙම නෙවෙයි යුද වාතාවරණය නිමාවට පත්වෙලා රට සාමාන්‍ය තත්ත්වයට පත්වෙලා තිබෙන්නේ. ඒ නිසා අද ඇතැම් අයට එදා තිබූ තත්ත්වය ගැන මතකයක් නැහැ. මරණ බිය ගැන මතකයක් නැහැ, ඒ නිසා තමයි අද ආණ්ඩුව ලද ඡන්ද ප්‍රමාණයේ පහළ යාමක් වුණේ. ඒත් ෙමදාත් බස්නාහිර දී පමණක් වැඩි ඡන්ද මිලියනයක් ලබා ගත්තා. ඒ ඡන්ද ප්‍රමාණය වුණත් දේශපාලන වශයෙන් විශිෂ්ට ජයග්‍රහණයක් විදිහට හඳුන්වන්න පුළුවන්.ඒත් පරාජිත විපක්ෂය එක එක් අංක ගණිත විජ්ජා මඟින් තම දේශපාලන පරාජය වසා ගැනීමට උත්සාහ කරනවා. ඒත් ඔවුන්ගේ උත්සාහයට කිසිදු පදනමක් නැති බව මේ ප්‍රතිඵල මඟින් පැහැදිලි කර ගැනීමට පුළුවන්.ජාතික නිදහස් පෙරමුණ, ජාතික හෙළ උරුමය වැනි දේශපාලන පක්ෂ ඇති කරගෙන තිෙබන සංවාදාත්මක තත්ත්වය ගැන ඔබ විමසනවා ඇත්තේ.මෙතැන එවැනි බෙදීමක් හෝ දෙදරා යාමක් නැහැ. එක්සත් ජනතා නිදහස් සන්ධානය කියන්නේ එක් දේශපාලන පක්ෂයක් නොවෙයි දේශපාලන පක්ෂ ගණනාවක එකතුවක්. මෙහි දී එක් එක් දේශපාලන පක්ෂවලට ස්වාධීන අදහස් දැරීමට පුළුවන්. ඒත් ඔවුන් තේරුම් ගත යුතු දෙයක් තිබෙනවා. සන්ධානයක් නම් පොදු එකඟතාවක් තිබිය යුතුයි. මේ ගැන හැමදෙනාම අවධානය යොමු කළ යුතුයි කියන ස්ථාවරයේ තමයි අපි සිටින්නේ.අනෙක මෙතැන දී මෙහෙම දෙයක් බැලිය යුතුයි. අප 2004 දී මහ මැතිවරණයටත්, පළාත් සභා මැතිවරණයටත් මුහුණ දුන්නේ ජවිපෙ සමඟ සන්ධාන ගතවයි. එතැන දී ජවිපෙට සැලැකිය යුතු නියෝජනයක් ලැබීමත් සමඟ ඔවුන් කල්පනා කළා තමන්ට පුළුවන් කියලා ශ්‍රීලනිප දියකර තනි ගමනක් යාමට. ඒත් අද වෙද්දි රට ම දන්නවා මේ තීරණ නිසා සිදුවුණේ කුමක්ද කියලා.මේ යථාර්ථය ආණ්ඩුවට එරෙහිව කටයුතු කරන එවැනි සැලැසුම් ගැන කල්පනා කරන අය වටහා ගත යුතුයි. ශ්‍රී ලංකා නිදහස් පක්ෂය තමයි සන්ධානයේ පක්ෂ අතර විශාල ම ජන පදනම ඇති දේශපාලන පක්ෂය. ඒ ගැනත් සියලු දෙනා අවධානය යොමු කර කටයුතු කළ යුතුයි.මේ යෝජනාව ජය ගැනීමට අපට පුළුවන් වීම මඟින් පළමුව තහවුරු වී ඇති කාරණය වන්නේ ආණ්ඩුවට ඇති බහුතර බලයටත් 2/3 බලයටත් කිසිදු බලපෑමක් එල්ලවී නොමැති බවයි. අදත් පාර්ලිමේන්තුවේ බහුතර බලය බහුතර සහයෝගය අපට බව පැහැදිලි කර ගැනීමට ලැබුණ හොඳ ම අවස්ථාවක් විදිහට විශ්වාස භංග යෝජනාව ජයග්‍රහණය කිරීමට පුළුවන්වීමම සලක්නන පුළුවන්.එපමණක් නොවෙයි, විපක්ෂයේ බංකොලොත්භාවය ලෝකය ඉදිරියටත් රට ඉදිරියටත් තැබූ මොහොතක් විදිහටත් මේ සිදුවීම දක්වන්නට පුළුවන්. එජාපයේ නායකත්ව මණ්ඩලයේ සභාපතිවරයා වන කරු ජයසුරිය මහතා හෝ එහි සන්නිවේදන අංශය භාරව සිටින මංගල සමරවීර මහතා හෝ මේ විශ්වාස භංග යෝජනාවට ඡන්දය ලබාදීමට පැමිණියේ නැහැ. ඒ මඟින් විපක්ෂයේ බෙදීමත් නායයාමත් මනා ලෙස තහවුරු වෙලා තිබෙනවා.ඇත්තෙන් ම මේ විශ්වාස භංගය නිසා සිදුවෙලා ඇති අවසාන දේ වන්නේ එක්සත් ජාතික පක්ෂයේත් සමස්ත විපක්ෂයේත් බිඳ වැටීමත් දුර්වලතාවය ලෝකය ඉදිරියේ තහවුරුවීමත් පමණයි. ඒ හැර මෙවර විපක්ෂය ඉදිරිපත් කළ යෝජනාව පුස්සක් හා හිස් ලියවිල්ලක් විදිහට තහවුරු වෙලා ඉවරයි.මේ තර්කය ගැන මට පුදුමයි. ජනතාවට ප්‍රතිලාභ ලැබී නැතිනම් මේ මහා සංවර්ධනයේ ප්‍රතිලාභ ලැබී තිබෙන්නේ කාටද කියන එක ගැටලුවක්. විපක්ෂය, රටට ලැබෙන සියලු ප්‍රතිලාභ ගැනත් ජනතාව වෙත ලැබෙන ප්‍රතිලාභ ගැනත් වැරැදි තක්සේරුවක් ඇති කිරීමටත්, වැරැදි අවබෝධයක් ඇති කිරීමටත් විශාල ප්‍රයත්නයක නියැළෙනවා. අනෙක අපේ විපක්ෂයේ ඇති ඉතාමත් වැරැදි ක්‍රියාපිළිවෙතක් විදිහට හඳුන්වන්නට පුළුවන් ආණ්ඩුව මොන හොඳ දේ කළත් ඒකට විරුද්ධවීම. වගකිව යුතු විපක්ෂයකට එහෙම කටයුතු කරන්න බැහැ. වගකීමක් ඇතිවයි කටයුතු කළ යුත්තේ.ශ්‍රී ලංකා නිදහස් පක්ෂය විදිහට අපත් අවුරුදු දාහතක් විපක්ෂයේ කටයුතු කළා. ඒත් එදා අප ඉතාමත් වගකීමෙන් යුතුවයි කටයුතු කළේ. මම ඒ කරුණ නිකම් කියන දෙයක් නොවෙයි. පැරැණි හැන්සාඩ් වාර්තා පරීක්ෂා කළොත් ශ්‍රීලනිප එදා කටයුතු කළ වගකිව යුතු ස්වභාවය හඳුනා ගැනීමට පුළුවන්.මම කියන්නේ නැහැ වි‍ෙව්චන කරන්න එපා කියලා. විවේචනය කළ යුතුයි. ඒත් ඒ විවේචනයන් කළ යුත්තේ සාධාරණ හා විචාර බුද්ධියකින් යුතුවයි. අද වෙලා තිබෙන්නේ විපක්ෂය වි‍ෙව්චනය කරන්නේ විචාරශීලී බුද්ධියකින් නොවෙයි. කටට ආවට ඕනෑ දෙයක් කියනවා.ප්‍රජාතන්ත්‍රවාදය ගැන හරි යහපාලනය ගැන හරි කතා කරන්න එක්සත් ජාතික පක්ෂයට හෝ ජනතා විමුක්ති පෙරමුණට අයිතියක් නැහැ. මේ අය එදා කටයුතු කළේ කොහොමද කියලා මුළු රට ම දන්නවා. ඒ අය තමයි අද යහපාලනය ගැන ප්‍රජාතන්ත්‍රවාදය ගැන කතා කරන්නේ.ජනතාව මේ අයගේ වැඩවලට කියන්නේ හතර හිනා යන වැඩ කියලා. අද විපක්ෂය ජනතාව ඉදිරියේ විහිළුකාරයෝ බවට පත්වෙලා ඉන්නේ කියන කාරණය බොරුවක් නොවෙයි.පසුගිය අවුරුදු දහය ඇතුළත මුළු රටේම වාරිමාර්ග ක්ෂේත්‍රයේ සංවර්ධනය සඳහා මේ ආණ්ඩුව ප්‍රබල වැඩසටහනක් දියත් කර තිබෙනවා. මීට පෙර තිබූ ආණ්ඩු මේ අංශය ගැන ලොකු අවධානයක් යොමු කළේ නැහැ.ඒත් ජනාධිපති මහින්ද රාජපක්ෂ මහතාගේ ආණ්ඩුව වාරිමාර්ග ක්ෂේත්‍රය වගේම කෘෂිකාර්මික ක්ෂේත්‍රයේ දියුණුව සඳහාත් ප්‍රබල වැඩපිළිවෙළක් ක්‍රියාත්මක කර තිබෙනවා. ඒ ගැන රජරට ජනතාව තුළ විශාල ගෞරවයක් සහ විශ්වාසයක් ඇති වෙලා තියෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=f1405262</link>
    <topic>සිව් සිය වසක අලුත් මුද්‍රාව</topic>
    <author/>
    <content>සමර පාටැති යෝධ බිත්ති එපමණම යෝධ ජනේල ඔසවාගෙන ඉන්නේ කිසි මහන්සියක් නොමැතිවය.ඉදිරිපසින් ඇති බම්බු ආකාරයේ ගොඩනැඟිලි ද්විත්වය අබියසත් හිස පාත් නොකර සිටින මේ අරුම ගොඩනැගිල්ල එදා ලාදුරු රෝහලකි.කොළඹ සංවර්ධනයේ විසාල පිම්මක් ලෙස නවීකරණය කර වෙළෙඳ සංකීර්ණයක් බවට පරිවර්තනය කළ ඕලන්ද රෝහල අලුත් කොළඹට අලුත් පාටක් ගාන්නට එකතු වී ඇති සැටියකි.එය හුදෙක් වෙළෙඳ සංකීර්ණයක් පමණක් නම් නොවේ. පාතරාසය ගැනීමට පැමිණෙන්නන්ගේ සිට දිවා රාත්‍රී ආහාර ලබා ගැනීමට පැමිණෙන්නන්ගෙන් මෙහි අඩුවක් නොමැත. හමුවීම්, විවේක ගැනීම් බොහොමයක් මැද මිදුල් දෙකක් සහිත මේ ගොඩනැගිල්ල අවට දැකගත හැකිය. හෙක්ටයාර භාගයක පමණ වපසරියක් පුරා විහිදුණු ඕලන්ද රෝහල ගොඩනැගිල්ල කොළඹට සොඳුරු මුද්‍රාවක් එකතු කර ඇති අයුරු දැකීම වටී.හැන්දෑවට වඩා දොඩමලු සිමෙන්ති පු‍ටු, මේස සහ ළා අඳුර වඩා රොමෑන්තික වටපිටාවක් මවයි. ශතවර්ෂ හතරකට පමණ පෙර ඉදි කර ඇති මේ ගොඩනැගිල්ල අදටත් යෝධයෙකු මෙන් අන් අයට සතුටම බෙදනු පෙනෙයි.රාජ්‍ය ආරක්ෂක හා නාගරික සංවර්ධන අමාත්‍යාංශයේ මැදිහත් වීමෙනි කොළඹ මෙලෙස අලුත් වෙමින් පවතින්නේ. ඒ කරුණද අමතක කළ යුතු නැත.කොළඹ නගරය ශීඝ්‍ර සංවර්ධනයක පසුවන හෙයින් මේ කොළඹ සවාරිය ඒ ගැනම කීමටය. ඒ සේයාරූවලිනි. මේ කෙටි සටහන සේයාරූවලට මද ආලෝකයක් ලබා දෙනු පිණිසය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=f1405263</link>
    <topic>හිසට සෙවණ සදන අපි වෙනුවෙන් අපි නිවාස ව්‍යාපෘතිය</topic>
    <author/>
    <content>ඒ බිහිසුණු සමය අවසන්ය. සිව්වැනි ඊළාම් යුද්ධය නිම වූයේ රණවිරු අභිමානය ලෝකය හමුවේ ගෞරවණීයව සටහන් කරමිනි. ඒ 2009 මැයි 19 වැනිදාය.දශක තුනකට අධික කාලයක් ත්‍රස්තවාදී ක්‍රියා හමුවේ උතුර දකුණ, නැගෙනහිර ඇතුළු සියලු දිශා ගිනි ගත්තේය.බෝම්බ තැන තැන පුපුරා ගියේය. ඒ සියල්ලට අභීතව දිවි කැප කළෝ ත්‍රිවිධ හමුදා විරුවෝමය.ඔවුහු තම තුරුණුවිය , ජවසම්පන්න බව ලෙය, කඳුළ, රුධිරය අන්‍යයන් වෙනුවෙන් පිදූහ.එවන් වූ උදාර මිනිසුන්ට සහ ළඟම ඥාතීන්ට හිසට ස්ථිර සෙවණක් ලබා දීමට රජය පියවර ගත්තේ යුතුකම් සලකා පමණක් නොව අපේ අද සහ හෙට වෙනුවෙන් ජීවිත පරිත්‍යාග කළාවූන්ගේ අභිමානය ආරක්ෂා කිරීමේ ඒකායන පරමාර්ථය පෙරදැරිව ය.“අපි වෙනුවෙන් අපි” නිවාස ව්‍යාපෘතිය ඇරඹුවේ මේ අනුවයි.අඩු ආර්ථික මට්ටමකින් හෙබි මෙන්ම රුදුරු ත්‍රස්තවාදය නිමා කිරීමට උර දුන් ශ්‍රී ලාංකීක ත්‍රිවිධ හමුදාවේ රණවිරුවන් වෙත නිවහනක් ලබාදී ඔවුන්ගේ පවුල්වල සුරක්ෂිත බව තහවුරු කිරීමේ පරමාර්ථයෙන් යුතුව ඇරැඹු මේ මහඟු කාර්යයේ කොටස් කරුවෝ දශක තුනකට අධික ත්‍රස්ත ක්‍රියා පැවැති කාලයේ ක්‍රියාත්මක වූ සක්‍රීය සේවයේ විරුවෝය.ත්‍රස්තවාදය මෙරටින් අතුගා දැමීමට එක්ව යුද්ධයේ දී මියගිය පූර්ණ හෝ අර්ධ ලෙස ආබාධිත වූ හා සක්‍රීය ලෙස යුද්ධයට මුහුණ දුන් දැනට සේවයේ නියුතු රණවිරුවෝ නිවාස ලාභියෝ වෙති.“අපි වෙනුවෙන් අපි” යනු ප්‍රතිපාදන මතම ක්‍රියාත්මක ව්‍යාපෘතියකි. එහි වෘත්තීය භාර ආයතනය, රාජ්‍ය ආරක්ෂක අමාත්‍යාංශයයි. එහි සේවා වනිතා ඒකකය ක්‍රියාකාරී ආයතනය වෙයි.නිවාසලාභීන් තෝරා ගැනීමේදී ක්‍රියාන්විත රාජකාරි කාලයේ දී මියගිය ඉඩම් හිමිකම ඇතිව සිටි රණවිරුවාගේ බිරිය දූ දරුවන් වෙත නිවාස හිමිකම පවතී.ක්‍රියාන්විත රාජකාරියේදී ආබාධිත වූ ඉඩමක් හිමි රණවිරුවන් වෙත ද මෙසේ නිවාස හිමිකම ලැබෙන අතර මේ දෙපිරිසගේම සේවා කාලය, පවුල් පසුබිම හා ආර්ථික තත්ත්වය ද සලකා බලයි. විශේෂයෙන් මේ විරුවන්ට ඉඩම් හිමිකම තිබුණද නිවසක් නොමැති අය විය යුතු ය.දැනට ක්‍රියාන්විතයේ යෙදී සිටින්නන් පිළිබඳ සැලකීමේදී ඔවුන්ගේ රෙජිමේන්තු ඉඩමක් හිමි නිවසක් නොමැති බවද සේවා කාලයේ කළ ඇගයීම්, පවුලේ යැපෙන්නන්ගේ විස්තර, ආර්ථික තත්ත්වය, සේවා කාලය ආදී කරුණු පිළිබඳ සොයා බැලීම අනිවාර්යය.මේ සෑම පාර්ශවයක් සඳහාම එකී ඒකකයේ සුබසාධක අධ්‍යක්ෂ හෝ රෙජිමේන්තු ආඥාපතිවරයාගේ නිර්දේශය හා රණවිරු නිවාස ව්‍යාපෘති කමිටු නිර්දේශයන්ද සැලැකේ.මේ නිවාස ඉදිකිරීමේ මූලික වැය ‘අපි වෙනුවෙන් අපි’ අරමුදල විසින් දරනු ලබයි. ව්‍යාපෘති මෙහෙයුම් මණ්ඩලය මඟින් අදාළ නිවාස සඳහා එම අරමුදලෙන් රුපියල් දශ ලක්ෂයක උපරිමයකට යටත්ව අමුද්‍රව්‍ය ලබා දීමට කටයුතු කරනු ලබයි.නිවාස තැනීමේ ශ්‍රමදායකත්වය ත්‍රිවිධ හමුදාව වෙතිනි.‘අපි වෙනුවෙන් අපි’ නිවාස සඳහා වැය කරන සියල්ල රජයේ මුදල් රෙගුලාසි, ප්‍රසම්පාදන රෙගුලාසි හා චක්‍රලේඛයන්ට අනුකූලව සිදු කෙරේ. ව්‍යාපෘති කමිටුවේ පූර්ණ අධීක්ෂණය හා අනුමැතිය ද මීට අත්‍යවශ්‍ය කරුණකි.මේ අනුව නිවසක් තනා නිම කිරීමෙන් පසු එහි සම්පූර්ණ වටිනාකම රුපියල් ලක්ෂ හතළිස් පහක් පමණ වේ.2008 අංක 05 යටතේ ‘අපි වෙනුවෙන් අපි’ අරමුදල් පනත පිහිටුවා තිබේ. එමඟින් අරමුදලේ පරිපාලනය, කළමනාකරණය හා පාලනය කළමනාකරණ මණ්ඩලයක් වෙත පවරා ඇති අතර එහි අනුමැතිය මත රාජ්‍ය බැංකුවල ස්ථාවර තැන්පතු ලෙස භාණ්ඩාගාර බිල්පත්වල මුදල් තැන්පත් වේ. ගනුදෙනු රජයේ විගණකාධිපතිවරයා වාර්ෂිකව විගණනය කරනු ලබයි.මේ වන විට “අපි වෙනුවෙන් අපි” ව්‍යාපෘතිය යටතේ මහනුවර, කුරුණෑගල මාතර, හම්බන්තොට, මොනරාගල, බදුල්ල, ගාල්ල, අම්පාර, මඩකලපුව, ත්‍රිකුණාමලය, කළුතර, කෑගල්ල, පොළොන්නරුව ,ගම්පහා, රත්නපුර , මාතලේ, නුවරඑළිය, කොළඹ යන දිස්ත්‍රික්කයන් හී ප්‍රතිලාභීන් වෙනුවෙන් නිවාස තනාදී ඇති අතර අනුරාධපුරය හා පුත්තලම යන දිස්ත්‍රික් දෙකෙහි තවත් නිවාස ඉදිවෙමින් පවතී.ඉහත සඳහන් කළ දිස්ත්‍රික්කයන් 18 හි රණවිරු ප්‍රතිලාභීන් වෙත නිවාස තනා දීම සඳහා මේ වන විට මෙම අරමුදල මඟින් වැය කර ඇති මුළු මුදල් ප්‍රමාණය රු. 1052,280625.00කි. මේ වන විට මෙම ව්‍යාපෘතියේ දෙවන අදියර යටතේ කුරුණෑගල දිස්ත්‍රික්කය සඳහා නිවාස ලබා දී ඇති අතර ඉතිරි දිස්ත්‍රික්කයන්වලදී නිවාස ඉදිකිරීම් සඳහා කටයුතු ආරම්භ වෙමින් පවතී.ඒකීය දේශයක් බිහි කිරීම උදෙසා තම ජීවිත පුද කළ, ශරීරාංග අවයව අහිමි කරගත්තවුන් රැක බලා ගැනීම දැයේ කර්තව්‍යයකි.ඔවුන්ගේ ඊයේ දවස අප වෙනුවෙන් නොමසුරුව කැප කළ මේ විරු දරුවන් වෙත හිසට සෙවණක් ලබා දී හිතට නිවනක් ලබා දීම අගනේය.සිය සොඳුරු යෞවනය මාතෘ භූමියේ ඒකීයත්වය වෙනුවෙන් කැප කළ උදාර ශ්‍රී ලාංකිකයෝ ඔවුහුය. ඔවුන්ගේ හෙට දිනය අභිමානයෙන්, නිවහල්ව හා සුරක්ෂිතව ගොඩනැගීමේ අරමුණෙන් ජනාධිපති මහින්ද රාජපක්ෂ මහතා ලබා දුන් පූර්ණ අනුමැතිය මත ආරක්ෂක ලේකම් ගෝඨාභය රාජපක්ෂ මහතාගේ සංකල්පයක් අනුව මේ නිවාස ව්‍යාපෘතිය ඇරඹීය. ගෝඨාභය රාජපක්ෂ මහතාගේ සෘජු අධීක්ෂණය මත නිවාස ලබා දීම සිදුවේ.“අපි වෙනුවෙන් අපි” අභීත රණවිරු ඔබ වෙනුවෙන්මය. වෙනත් කිසිදු රටක් මෙසේ විරුවන්ගේ හෙට දවස ගොඩ නොනගයි.විරුවන් රැක බලා ගනිමින් අනාගත දරුවන්ට ආදර්ශවත් වන “අපි වෙනුවෙන් අපි” ත්‍රස්තවාදීන් පරාජය කළ විජයග්‍රහණයේ පස්වැනි සැමරුම් දිනය මේ වන විට දිස්ත්‍රික්ක දහ අටක් පුරා විසිර පැතිර විහිදී ගොසිනි.රටේ ප්‍රදේශ සියල්ලම ආවරණය වන පරිදි ක්‍රියාත්මක වන මේ නිවාස ව්‍යාපෘතිය සඳහා මේ වනවිට රුපියල් කෝටි 105කට අධික මුදලක් වැය කර අවසානය. ජල විදුලිය සමඟ ලබා දෙන සෑම නිවසකම කාමර තුනක්, නාන කාමරයක් හා මුළුතැන් ගෙයකින් සමන්විතය.භූමි ප්‍රමාණය වර්ග අඩි 900කි. මේ අංග සම්පුර්ණ නිවහන ඔවුන්ගේ සුපුරුදු පරිසරයේම ඉදිවේ. ඒ සාධකයද ඉතා වැදගත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=f1405264</link>
    <topic>බූරුවා</topic>
    <author>ඩී. එෆ්. කාරියකරවන</author>
    <content>බූරුවා යනු මෝඩ සිව්පාවෙකි. මෝඩකම් කරන විට මිනිසා ද බූරුවා යන නම ලබන්නේ ය.බූරුවන් බහුල මැද ‍ෙපරදිගය. ඒ රටවල බූරුවන්ගෙන් බොහෝ වැඩ ගැනිණි. ඒ අතින් ප්‍රධාන වන්නේ ප්‍රවාහනයයි.ලංකාවේ බූරුවන්ගෙන් ප්‍රවාහන පහසුකම් ලබන්නේ තැනින් තැන යන අහිගුණ්ඨිකයෝය.ලංකාවේ උතුරුකරයේ බූරුවන් ගැන ප්‍රසිද්ධ දූපතක් ඇති අතර පුත්තලම බූරුවන් ගැන නම් දරා ඇත. පුත්තලම් බූරුවන් බොහෝ කලක් ජීවත් වන බව කියති.මේ බූරුවන්ට වෙනස් වූද දුහුර්තයන්ගේ ප්‍රියතමයා වූ ද කකුල් නැති බූරුවා ඉන්නේ කඩදාසි කුට්ටමේය. ඒ කුට්ටමේ එකෙක් නොව බූරුවෝ සිවු දෙනෙක් ම වෙති.‍ ඒ සිවු දෙන හැඳින්වෙන්නේ හාරත බූරුවා, රුවිත බූරුවා, ඉස්කෝප්ප බූරුවා හා කලාබර බූරුවා යන නම්වලිනි.බූරුවා ගැසීම යන සූදුව ඇති වූයේ මේ බූරුවා නිසාය. බූරුවා ගැසීම් නම් වූ තුච්ඡ සූදුවට මුල් වූයේ බූරු කොළයයි.ඉස්සර - ඉස්සර මේ සූදුව හැඳින් වුණේ ‘බේබි කැපීම’ යනුවෙනි. එය බූරුවා ගැසීමට වඩා හොඳ නමක් සේ පෙනේ. ඒ නම ඇති වූයේ කෙසේද නැති වූයේ කවර හෙයින්ද මම නොදනිමි. දන්නා කෙනකු ලියා එවුවහොත් ස්තුතිවන්ත වෙමි.මේ සූදුව ඉංග්‍රිසියෙන් හැඳින්වෙන්නේ ආස්කින් (Asking) හිටිං (Hitting) යනුවෙනි. දෙපක්ෂයකට මෙන්ම දෙන්නකුටද මේ සූදුවේ යෙදෙනු හැකිය.කුට්ටම අතේ ඇති තැනැත්තාය ගැසීම (Hitting) කරන්නේ. ඔහු හා සූදුවේ යෙදෙන්නා කුට්ටමේ ඇති යම් කිසි කොළයක් ඉල්ලයි. Asking යනු ඒ ඉල්ලීමය. ඉන් පසු කුට්ටම අතේ ඇති තැනැත්තා ඉස්සරහට පස්සට කොළ බෙදන්නට පටන් ගනී. ඒ ඉල්ලූ කොළය ඉස්සරහට වැටුණොත් ඉල්ලූ තැනැත්තා දිනුම්ය. පස්සට වැටුණොත් බෙදන්නා දිනුම්ය.මේ සූදුව පටන් ගත් කාලේ ඉල්ලන ලද කොළය වූයේ බූරුවාය. කවර වර්ගයක හෝ බූරුවාය ඉල්ලන ලද්දේ. එහෙයින් මෙය බූරුවා ගැසීම නම් වූයේ පහු පහු වන විට බූරුවා පමණක් නොව වෙන වෙනත් කොළද ඉල්ලන්නට වූහ. ඒ කවර නම් කොළයක් ඉල්ලුවද දිගටම මේ දූ කෙළිය හැඳින් වෙන්නට වූයේ බූරුවා ගැසීම යනුවෙනි.බූරුවා ගැසීම මොළය එළවා කරන ක්‍රීඩාවක් නොවේ. බූරුවා ගැසීම ඕනෑම බූරුවකුට කරනු හැකිය. මෙය අන්තිම පහත් පන්තියේ සූදුවක් විය.ඒ එසේ වුවද අද දහස් ගණන් ලක්ෂ ගණන් ඔට්ටු අල්ලන බූරුපළවල්ද තිබේ. ඒවා ඇත්තේ කුරුඳුවත්තේ මහමාලිගා වැනි මන්දිර තුළය. ඒවාට පොලිසිය ප්‍රශ්නයක් නොවේ.ඒ මන්දිරයන්හි මහජාතියේ උදවිය මහා පරිමාණයෙන් බූරුගසති. කාසිකාර පිරිමි පමණක් නොව එම ගැහැනු උදවියද ඒවාට සම්බන්ධ වෙති. කාසිකාර ගැහැනුන්ට පමණක් සීමා වූ බූරුපළක් ගැනද පසුගියදා අසන්නට ලැබිණි. අපට අසන්නට නොලැබෙන එහෙම ඒවා මේ රටේ තව කොතරම් නම් ඇද්ද?හාරත ඉංගිරිසියෙන් හාට්ස් (Hearts) ය. ඒවා හදවතක හැඩයට ඇති රතු ඒවාය. රුවිත ඉංගිරිසියෙන් ඩයමන්ඩ්ස් (Diamonds)ය. ඒවත් රතු පාටය. අලුවා කෑල්ලක හැඩය ගනී. ඉස්කෝප්ප ඉංගිරිසියෙන් ස්පේඩ්ස් (Spades) ය. ඒවාත් හදවතේ හැඩේය. නමුත් කළුපාට ය. සිවු වැනි වර්ගය ඉංගිරිසියෙන් ක්ලබ්ස් (Clubs) ය පෙති තුනක මලක් බදු වූ එයද කළුපාටය.මෙකී හතර වර්ගයටම රූප කොළ තුන බැගින් වේ. ඒ King, Queen හා Jack ය. මේ තුන්වර්ගය සිංහලෙන් හැඳින්වෙන්නේ හේරා, පොරොව හා බූරුවා යනුවෙනි. හේරා වූයේ රජුය. පොරව වූ‍ෙය් රැජිනය. බූරුවා වූයේ ඇමැතිය.මේ සිංහල නම් හැදුනේ ජර්මානු කඩදාසි කුට්ටම අනුවය. ජර්මන් බසින් හර් යන්නෙනි. අරුත රජු හෝ පාලකයාය. (හර් හිට්ලර් නිදසුන්) ඒ ‘ හර්’ යන්න නම් සිංහලයට හේරා වූයේ. ජර්මන් බසින් රැජින ‘ෆෙරෝ’ ය. ඒ ෆෙරෝ තමා පොරව වූයේ, ජර්මන් බසින් ‘බූර්ස්වා’ යනු ඇමැතිය. ඒ බූර්ස්වා යන්නය බූරුවා වූයේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=f1405265</link>
    <topic>ප්‍රබල බෞද්ධ මහජන මතයක් ගොඩනැඟූ “සරසවිසඳරැස”</topic>
    <author>(මහාචාර්ය පුංචි බණ්ඩාර ඒකනායකගේ ලිපියක් ඇසුරිනි.)</author>
    <content>1880 වන විට මිෂනාරීන් විසින් ආගම ප්‍රචාරය කිරීමේ ප්‍රකට මාර්ගයක් ලෙස පුවත්පත් සඟරා ආදිය යොදාගන්නා ලදී. ඔවුන්ගේ ධනය, බලය නිසා පත්‍ර සඟරා මගින් සිංහල ජනයා අතර ඔවුන්ගේ ආගම ව්‍යාප්ත කිරීමේ යෙදී සිටියේය. 1880 වන විට ප්‍රබල බෞද්ධ පුවත්පතක අඩුව තදින්ම දැනෙන්න විය.මේ වකවානුව වන විට රෝමානු කතෝලික ඥානාර්ථ ප්‍රදීපය පත්‍රය මගින් බුද්ධාගම හෙළාදැකීමට උත්සාහ කිරීම වැළැක්වීමට ගත් උත්සාහයක් ලෙස සිංහල බෞද්ධ පත්‍රයක් ආරම්භ කිරීමට කොළඹ සිටි බෞද්ධයකු වූ බුලත්සිංහලගේ හරමානිස් කුරේ මහතා විසින් මූලික කටයුතු යොදා තිබේ.මේ පත්‍රය ආරම්භ කිරීමේ මූලික අඩිතාලම “පරම විඥානාර්ථ බෞද්ධ සමිතිය” ඇරැඹීමට ප්‍රථම සම්පාදනය වී තිබේ.හික්කඩුවේ ශ්‍රී සුමංගල හිමිගේ මූලිකත්වයෙන් විද්‍යෝදය පිරිවෙනෙහි පැවති රැස්වීමකදී පත්‍රය ඇරැඹීමට තීරණය කර ඇත.මේ සභාවේදී යෝජිත පත්‍රය සඳහා නම් 16 ක් යෝජනා වී තිබුණි. බටුවන්තුඩාවේ පඬිතුමා ද, තෝමස් කරුණාරත්න ශූරීන් ද, ඩී. එච්. කවිරත්න වෙද මහතා ද නම් ඉදිරිපත් කර තිබූ අතර හික්කඩුවේ සුමංගල හිමියන් විසින් යෝජනා කරන ලද “සරසවි සඳරැස” යන නම ඔවුන් විසින් තෝරාගන්නා ලදී. “සරසවි” යනු වචනයි. “සඳරැස්” සේම ආලෝකය ගෙන දෙන වචනවලින් අංශෘගතවීම මේ පත්‍රයේ අරමුණයි.පත්‍රයේ මුලින්ම දක්වා ඇති කව ගළපන ලද්දේ ද ශ්‍රී සුමංගල හිමි විසිනි.සරසවි සඳරැසේ ප්‍රථම කර්තෘ වූයේ සුමංගල හිමියන්ගේ ගෝලයකු වූ වේරගම බෝධිනායක ධර්මාලංකාර පුංචිබණ්ඩාර පණ්ඩිතතුමාය. ඔහු වාසය කළේ විද්‍යෝදය පිරිවෙනේ කාමරයකයි.ඉතා බාධක මධ්‍යයේ ඇරැඹි පත්‍රයේ අකුරකට පවා දෝෂාරෝපණය කරමින් ප්‍රබල විරෝධතා ඇතිකළ නමුත් සභිකයන්ගේ කැපවීම හේතුවෙන් පත්‍රය පවත්වාගෙන යාමට හැකි විය.1856 ජනවාරි මස 16 දින රත්නපුර වේරගම දී උපත ලද වේරගම පුංචි බණ්ඩාර සිය පියා වෙතින් සිංහල, සංස්කෘත ඉගෙන පැල්මඩුල්ල පුරාණ විහාරයෙන් මූලික අධ්‍යාපනය ලැබීය. පසුව 1872 දී කොළඹ විද්‍යෝදය පිරිවෙනට ඇතුළු වී හික්කඩුවේ සුමංගල හිමි වෙතින් වැඩිදුර අධ්‍යාපනය ලැබීය. 1874 රජයේ විභාගවලින් සමත්ව ප්‍රාචීන පඬිවරයකු ලෙස ප්‍රසිද්ධ විය.1880 දෙසැම්බර් 3 දින ඇරැඹි “සරසවි සඳරැස” පත්‍රයේ ප්‍රථම කර්තෘ බවට පත් වී වසර 12 ක් එම කර්තෘ ධුරය දැරීය. සිංහල භාෂා ප්‍රබෝධයට විශාල සේවාවක් කළ මෙතුමා 1892 දෙසැම්බර් 05 රාත්‍රී 1.00 මෙලොවින් සමු ගත්තේය. මෙතුමා විසින් වෛද්‍ය ජීවනී, ජාතකාලංකාරය, සෘතු සංහාර ආදී බොහෝ සංස්කෘතික පොත්වලට සන්න ලියන ලදී.වේරගම පුංචිබණ්ඩාර කර්තෘතුමාගේ කාල‍යේදී වෙසක් උත්සවය සහ සිංහල අවුරුද්ද පැවැත්වීමට ද ක්‍රිස්තියානි නම් වෙනස් කිරීම ද ෂට්වර්ණ බෞද්ධ කොඩිය එසවීමට ද පෙරහැර පැවැත්වීමට ද, බෞද්ධ පාසල් පිහිටුවීමට ද, ඉරිදා බෞද්ධ පාසල් (දහම් පාසල්) පැවැත්වීමට ද, විහාර දේවාල ගම් සම්බන්ධ ගැටලු විසැඳීමට ද සිය පුවත්පත මගින් නිර්භීතව ක්‍රියා කළේය.ශත 12 ½ කාසිය නැතිකළවේරගම පුංචිබණ්ඩාරඑකල පැවති ශත 12 ½ කාසිය නැතිකිරීම ද, හරක් මස් කෑම වැළැක්වීමට ද ක්‍රියා කළේය.වේරගම පුංචිබණ්ඩාර ‍මහතාගේ මරණින් පසු සරසවි සඳරැසේ කර්තෘ ධුරයට පත්වන්නේ තෝමස් කරුණාරත්න මහතායි. මොහු 1893 දී කොළඹ පරම විඥානාර්ථ සමාගම විසින් කර්තෘ ධුරයට පත්කර ඇත.මොහුගේ මරණින් පසු 1903 දී එච්. එස්. පෙරේරා මහතා සරසවි සඳරැසේ කර්තෘ ධුරයට පත්වේ. මොහු (දිනමිණ 1909) පුවත්පතේ ආරම්භක කතුවරයාය. 1893 දී සරසවි සඳරැසේ කළමනාකරු ලෙස පත්වන මොහු එකල සිටි දක්ෂ ලේඛකයෙකි. ඔහු සරසවි සඳරැසට ස්වර්ණමය යුගයක් උදා කළේය.ඔහුට ගෙවන ලද්දේ රු. 30 මාසික දීමනාවකි. ඔහු ප්‍රබල බෞද්ධ මහජන මතයක් ගොඩනැගීමට ප්‍රයත්න දැරූ අතර රජයේ නිලතල දරමින් රජයේ වන්දිභට්ටයන් බවට පත්වී සිටි බෞද්ධයන්ට පහර දෙන්න විය. බෞද්ධ මහජනයාට අවහිර කරන රජයේ නිලධාරීන් නිර්දය ලෙස විවේචනය කළේය. එමෙන්ම රජයේ අසාධාරණයන්ට එක එල්ලේ පහර දෙන්න විය. තර්ජනවලට ගොදුරු වුවත් කල් යාමේදී ඔහු මැඬලිය නොහැකි පුද්ගලයකු විය. මෙකල සඳරැස පුවත්පතේ අලවිය 5000 සිට 9000 දක්වා වර්ධනය කිරීමට මොහුට හැකි විය.බෞද්ධ විරෝධී පත්‍රවලට මෙය බිය ගෙන දෙන්නක් විය. සත්‍යාලංකාරය හා ඥානාර්ථ ප්‍රදීපය පුවත්පත මගින් මුද්‍රණය කොට විසුරුවා හැරි බෞද්ධ විරෝධී ප්‍රචාර වැඩ ක්‍රමයෙන් දුබල විය. “සරසවි සඳරැස” මේ වන විට මේ රට පමණක් නොව ඉන්දියාව, බුරුමය, අමෙරිකාව, මලයාව, ජාවා, සියම, චීනය, ඕස්ට්‍රේලියාව, එංගලන්තය ආදී විදේශයන්හි බෞද්ධයන් අතර ද පැතිරී ගියේය.ඔහු සඳරැස පුවත්පතට ඉංග්‍රීසි ලිපි ද ඇතුළත් කළේය.එච්. එස්. පෙරේරා මහතාගෙන් පසු කර්තෘ ධුරය දැරුවන් අතර පණ්ඩිත ඩබ්ලිව්. ඒ. සමරසේකර, ඩී. ඩබ්ලිව්. වික්‍රමආරච්චි, ඩබ්ලිව්. ඇස්. ප්‍රනාන්දු, රොබට් ජයවර්ධන යන මහත්වරු ද වෙති.දැනට මේ පුවත්පත කර්තෘවරයකු නොමැතිව වසරකට එක් කලාපයක් හෝ දෙකක් පවත්වාගෙන යයි.සරසවි සඳරැස පත්‍රය පරම විඥානාර්ථ සමාගමට පවරා ගැනීමට ප්‍රථම පත්‍රය මුල් කාලයේ කරගෙන යෑම බොහෝ සෙයින් අසීරු විය. වේරගම පුංචි බණ්ඩාර මහතා හා බී. එච්. කුරේ මහතා ගෙයක් ගෙයක් පාසා ඇවිද මුදල් එකතු කළෝ ය. හරමානිස් කුරේ මහතා කන්තෝරුවක් කන්තෝරුවක් පාසා ඇවිද පත්‍රය විකුණුවේ ය. සමාගම සතුව මුද්‍රණාලයක් නොමැති වූ බැවින් පත්‍රය පළකිරීම නවත්වන්නට සිදුවිය. නමුත් පත්‍රය නැවතත් ආරම්භ කිරීම සඳහා අන්ද්‍රිස් පෙරේරා ධර්ම ගුණවර්ධන මුහන්දිරම් මහත්මා විසින් පවුම් 50 ක් පරිත්‍යාග කරන ලදී. එයින් පවුම් 22 ක් වියදම් කොට පැරණි මුද්‍රණ යන්ත්‍ර දෙකක් මිලට ගෙන ඇත. අකුරු සම්පාදනයට අවශ්‍ය අච්චු හා ඊයම් ඉතිරි මුදලින් ගන්නා ලදී.ඒ අනුව 1883 අගෝස්තු මස 03 වැනි දින නැවතත් පත්‍රය ආරම්භ කරන ලදී. මුල් කාලයේ පත්‍රයේ කළමනාකාර ධුරය විලියම් ද ආබ්‍රේව් මහතා විසින් ද, 1882 ජනවාරි මස සිට බී. එච්. කුරේ මහතා විසින් ද, 1887 පෙබරවාරි මාසයේ සිට ධර්මපාල හේවාවිතාරණ මහතා විසින් ද දරන ලදී. හේවාවිතාරණයන්ගේ කාලයේ දී එනම් 1887 මැයි මස 06 වැනි වෙසක් පසළොස්වක දිනයේ සිට පත්‍රය සතියකට දෙවරක් බැගින් පළකරන්නට විය. තමා නියැළී සිටි රක්ෂාවෙන් පවා ඉවත් වූ ධර්මපාලතුමා දිවා රෑ නොබලා පත්‍රයේ උන්නතිය සඳහා කටයුතු කළේ ය. ධර්මපාලතුමා ඉන්දියාවට ගිය අතරතුර ජී. පී. ඒ. වීරසේකර, විලියම් ද ආබ්‍රේව්, රොබට් බටුවන්තුඩාවේ යන මහතුන් වරින්වර කළමනාකාර ධුරය දරන ලදී. 1893 දී එච්. එස්. පෙරේරා මහතා ඒ සඳහා පත්කර ගන්නා ලදී. හංවැල්ලේ අබේකෝන් සහ බන්දු ජයවීර සේනානායකගේ ජොහානස් පෙරේරා මහතාගේ පුත්‍රයෙකුව උපන් මෙතුමා උපතින් ක්‍රිස්තියානි භක්තිකයෙකි. නමුත් බුද්ධාගම වැළඳ මහනුවර පරම විඥානාර්ථ බෞද්ධ සමිතියට බැඳී ඇත. අනතුරුව එතුමා කොළඹ පරම විඥානාර්ථ බෞද්ධ සමිති මූලස්ථානයට කැඳවන ලදී.වර්ෂ 1883 වන තෙක් පිට මුද්‍රණාලයන් හි මුද්‍රණය කරන ලද සරසවි සඳරැස වෙනුවෙන් සමාගම තමන්ගේ ම මුද්‍රණාලයක් පිහිටුවා ගන්නා ලදී. 1884 වර්ෂයේ සිට සමහර ලිපි ඉංග්‍රීසියෙන් සඳරැසෙහි පළකරන ලදී. එවකට ලක්දිව ඉංග්‍රීසි පත්‍රවල නොයෙක් විට බුද්ධාගමට විරුද්ධව ලියුම් පළවූ නිසාත්, බෞද්ධයන්ගේ ඕනෑ එපාකම් ආණ්ඩුවේ උසස් නිලධාරීන්ට දැනෙන සේ ප්‍රකාශ කිරීමට සඳරැස ප්‍රමාණවත් නොවූ නිසාත්, ඉංග්‍රීසි බෞද්ධ පත්‍රයක් අවශ්‍ය බැව් පරම විඥානාර්ථ සමාගමට වැටහී ගියේ ය. 1888 දෙසැම්බර් මස 18 වැනි දින “ද බුඩිස්ට්” නැමැති ඉංග්‍රීසි පුවත්පත සී. ඩබ්ලිව්. ලෙඩ්බීටර් මහතාගේ කර්තෘත්වයෙන් ආරම්භ කරන ලදී, මෙම පුවත්පත විදේශයන්හි පැතිර ගිය අතර එමඟින් බෞද්ධ සිතුම් පැතුම් බටහිර රටවල ඇතිකරලීමට හැකි විය. බුද්ධිමතුන් විසින් ලියන ලද වාක්‍යයන් පළකළ පත්‍රය පසුව මාස්පතා පළවන සඟරාවක් බවට පත් කළේ ය. එසේ අවුරුදු කීපයක් ගිය පසු “බුඩිස්ට් සඟරාව” පළකිරීමේ භාරය, 1918 දී කොළඹ තරුණ බෞද්ධ සංගමයට පවරන ලදුව එමඟින් පවත්වාගෙන යනු ලැබේ.පාසල් 450 ක් පිහිටුවීමපොත් පළකිරීම, බෞද්ධ පුස්තකාලයක් ඇතිකිරීම, පසළොස්වක දින නිවාඩු දිනයක් කිරීම, බෞද්ධ කොඩිය නිර්මාණය කිරීම, බෞද්ධ විවාහ ලේකම් ශාලාවක් ඇතිකිරීම හා බෞද්ධ විවාහ ලේකම්වරු පත්කිරීමට කටයුතු කිරීම, බෞද්ධ අයිතිවාසිකම් දිනා දීම ආදී බොහෝ සේවාවන් ලක්වැසි බෞද්ධයන්ට ලබාදීමට පරම විඥානාර්ථ බෞද්ධ සමාගම කටයුතු කර ඇත.18 වැනි සියවසේ ලන්දේසීන් විසින් බයිබල් පරිවර්තනය සිංහල භාෂාවෙන් ඉදිරිපත් කරන්නට පටන් ගත් තැන සිට කථාන්තර කලාව ද ආගම් ප්‍රචාරය සඳහා යොදා ගෙන තිබේ. ක්‍රිස්තු දහම මෙරට ව්‍යාප්ත කිරීම සඳහා දැරූ ප්‍රයත්නයකට වඩා, එය පෙනී යන්නේ මෙරට ජනතාව අතර වාද භේද ඇති කරවා, බෞද්ධ සංස්කෘතික පරිසරය සම්පූර්ණයෙන් ම විනාශ කිරීම සඳහා ගත් පියවරක් ලෙස ය. බයිබලයේ එන කථා වස්තු ජනතාව අතර ප්‍රසිද්ධ කිරීමත් සමඟ ම ජාතක පොත, සද්ධර්මාලංකාරය, පූජාවලිය වැනි බෞද්ධ පොත පත සියල්ල ම ජනතාවගේ පිළිකුලට ලක් වන්නට විය. ජන ජීවිතයෙන් ඒවා ඈත්වන්නට විය. සුරංගනා කථාවල ස්වරූපයෙන් ඉදිරිපත් කළ ඒ කථා අතර බෞද්ධ සංස්කෘතිය නින්දාවට ලක් කැරෙන ප්‍රවෘත්ති අන්තර්ගත විය. 1880ට පෙර, එනම් 1866 සිට රුවන් මල්දම නම් සඟරාවෙන් ප්‍රකාශයට පත් වූ ඇල්. අයිසැක් ද සිල්වාගේ වාසනාවන්ත පවුල හා කාලකන්නි පවුල යන කථා වස්තු කියවා බලන විට ඉතාම සූක්ෂම ලෙස සිංහල බෞද්ධයන‍්ගේ විඥානය වෙනස් කිරීම සඳහා ගෙන ගිය පහත් පෙළේ ප්‍රයත්නයක් දැක ගත හැකි ය.1873 අගෝස්තු 26 සහ 28 යන දින දෙකේ පැවැත්වුණු පානදුරා වාදය අද මෙරට ජීවත් වන සියලු දෙනා විසින් ම කියවා බැලිය යුත්තකි. පංච මහා වාද යනුවෙන් නම් කොට ඇති බෞද්ධ ක්‍රිස්තියානි යන දෙපක්ෂය අතර ඇති වූ වාද කිහිපය බෞද්ධ මෙන් ම අබෞද්ධයින්ගේ ද මනසට කථා කරයි. ගැටලු සහිත කරුණු නිරවුල් කර දෙයි. සත්‍යය කුමක් ද යන්න තේරුම් ගැනීමට මඟ පෙන්වයි. මේ නිසා ම පානදුරා වාදය ඉංග්‍රීසි භාෂාවට පරිවර්තනය වීමත් එය කියවූ ඕල්කට් තුමා සහ බ්ලවට්ස්කි මැතිනිය ලංකාවට පැමිණීමත් ලංකාවේ බුදු දහම තව දුරටත් චිරස්ථායී වීමට හේතු වී තිබේ.ඕල්කට්තුමාගේ බෞද්ධ වැඩ සටහන් අතර ඉතා වැදගත් වන ක්‍රියාකාරකම් රාශියකි.1915 දී ‘මුස්ලිම් කෝලාහලය’ යැ යි ප්‍රකට ජාතිවාදී කෝලාහලය පැන නැඟුණි. සමාගමට සම්බන්ධව ක්‍රියා කළ බොහෝ ප්‍රභූන් සිරභාරයට ගන්නා ලදී. සමාගමේ සභාපති වරයෙකු මෙන් ම සාමාන්‍යාධිකාරි වරයෙකු ද වූ බෞද්ධ ජාතික අරමුදලට ප්‍රථම පරිත්‍යාගය කළා වූ ද පරම විඥානාර්ථ සමාගමේ ආරම්භක සාමාජිකයෙකු වූ ආර්. ඒ. මිරැන්ඩෝ මහතා මේ කෝලාහලයේ ප්‍රතිඵලයක් වශයෙන් වෙඩි තැබීමෙන් මරණයට පත් කරන ලදී. සඳරැස පුවත්පත පළ කිරීම ද රජයෙන් මෙකල තහනම් කළ අතර, සමාගමේ පොත් පත් රජයේ භාරයට ගන්නා ලදී. පාසල් සඳහා දුන් උපයෝගාධාර මුදල් ද නතර කළේ ය. මෙකල සමාගමේ රැස්වීම් පැවැත්වූයේ රහසිගත තැන්වල ය.1915 අගෝස්තු මාසයේ දී ඩබ්ලිව්. ඒ. ද සිල්වා මැතිතුමා ගේ සභාපතිත්වයෙන් 23 දෙනෙකුගෙන් සමන්විත කමිටුවක් සමාගම පාලනයෙහි නිරත විය. එම කමිටුවේ ලේකම් වශයෙන් සී. පී. ගුණවර්ධන මහතා සේවය කළේ ය. සමාගමේ මේ පොදු කරදරකාරී අවස්ථාවේ දී එකල සිටි සියලු බෞද්ධ ප්‍රභූන් එහි ආධාරයට හා ආරක්ෂාවට එළඹ සිටිනු දැක්ම සතුටට කරුණකි. මේ වර්ෂයේ දී ම, එනම්, 1915 දී ඩබ්ලිව්. ඒ. ද සිල්වා, ඇෆ්. ආර්. සේනානායක, සී. බටුවන්තුඩාව, ජී. රොබට් සොයියා, සී. පී. ගුණවර්ධන, ඩී. ඩී. පේද්‍රික්ස්, තොමස් රුද්‍රිගු , ඒ. ඇස්. ඇෆ්. විජේගුණවර්ධන සහ ඩී. ඇස්. ඇස්. වික්‍රමරත්න යන මහතුන් විසින් ඉදිරිපත් කරන ලද අයදුම්පතක් අනුව 1891 සමාගම් ආඥා පනත යටතේ ‘ සීමාසහිත කොළඹ පරම විඥානාර්ථ බෞද්ධ සමාගම’ නමින් මේ සමිතිය ලියාපදිංචි කරන ලදී.විශේෂ ස්තූතියදිනමිණ ප්‍රධාන කර්තෘ ගාමිණි ජයලත් මහතාගේ ඉල්ලීම පරිදි පුවත්පත්වල මුල්පිටපත්වල ඡායාරූප ලබාදුන් ජාතික ලේඛනාරක්ෂක දෙපාර්තමේන්තුවේ අධ්‍යක්ෂිකා සරෝජා වෙත්තසිංහ මහත්මිය ඇතුළු කාර්ය මණ්ඩලයට, කොළඹ පරම විඥානාර්ථ බෞද්ධ සමිතියේ සභාපති එස්. පී. වීරසේකර මහතා ඇතුළු කාර්ය මණ්ඩලයටආශ්‍රීත ග්‍රන්ථසරසවිසඳරැස සහ සිහල සමය විවාහ මංගල්‍යයමේ රටේ සිංහල පුවත්පත් සඟරා පිළිබඳ, ඉතිහාසයේ පෙරනොවූවක් 1916 ජූනි 16 සිදුවිය.එනම් 1880 වසරේ ආරම්භ කරන ලද “සරසවි සඳරැස ” පත්‍රය හා 1901 වසරේ ආරම්භ කරන ලද “සිහල සමය” එක්කොට එක් පත්‍රයක් ලෙස ඉහත දිනයේ දී සරසවි සඳ රැස සහ සිහල සමය නමින් පළ කරන ලදී. පසුව මෙය සරසවි සඳරැස නමින් පළවිය. සරසවි සඳරැස පත්‍රයේ කර්තෘ වූ ඩබ්ලිව්. ඒ. සමරසේකර අලුත් පත්‍රයේ කර්තෘ විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>26</day>
    </date>
    <link>http://www.dinamina.lk/2014/05/26/_art.asp?fn=f1405266</link>
    <topic>විශ්වාසභංගයෙන් භංග වූ විපක්ෂය</topic>
    <author/>
    <content>මැතිවරණ 30 කට ආසන්න සංඛ්‍යාවක් පිට පිට පරාජය වීමට අමතරව අසාර්ථකම විශ්වාසභංග යෝජනාව ඉදිරිපත් කළ දේශපාලන පක්ෂය වශයෙන් එක්සත් ජාතික පක්ෂය ඉතිහාසයට එක් වී හමාරය. පසුගියදා එක්සත් ජනතා නිදහස් සන්ධාන ආණ්ඩුවට එරෙහිව එක්සත් ජාතික පක්ෂය විසින් ඉදිරිපත් කරන ලද විශ්වාසභංග යෝජනාවෙන් විරුද්ධ පක්ෂය අන්ත පරාජයකට ලක් වී විරුද්ධ පක්ෂයේ විශ්වාසය භංග වූ හැටි රටේ පොදු මහජනතාවට තේරී අවසන්ය.විශ්වාසභංග යෝජනාවට එරෙහිව ඡන්ද 151 ක් ලැබුණු අතර ඊට පක්ෂව ලැබුණේ ඡන්ද 57 ක් පමණි. එක්සත් ජාතික පක්ෂයේ විශ්වාසභංග යෝජනාව වැඩි ඡන්ද 94 කින් පරාජයට පත් කිරීමට එක්සත් ජනතා නිදහස් සන්ධාන ආණ්ඩුවට හැකි විය.විශ්වාසභංග ‍යෝජනාව පරාජය වූයේ ඇයි? මේ යෝජනාව විරුද්ධ පක්ෂයට පරාවළල්ලක් වී විරුද්ධ පක්ෂයේ විශ්වාසය භංග වූයේ ඇයි? ඒකාබද්ධ විරුද්ධ පක්ෂයක් ගැන කයිවාරු ගහන, විරුද්ධ පක්ෂයේ පොදු අපේක්ෂකයෙකු මීළඟ ජනාධිපතිවරණයට ඉදිරිපත් කරන බවට කයිවාරු ගහන විරුද්ධ පක්ෂයේ මහත්වරුන්ට ආණ්ඩුවට එරෙහි විශ්වාසභංග යෝජනාව ජයග්‍රහණය කරවීමට නොහැකි වූයේ ඇයි?එක්සත් ජාතික පක්ෂය ඉදිරිපත් කරන ලද මේ විශ්වාසභංග යෝජනාවට සහාය ලබා දුන්නේ දෙමළ ජාතික සන්ධානය හා ප්‍රජාතන්ත්‍රවාදී ජාතික සන්ධානය පමණි. දෙමළ ජාතික සන්ධානයේත් මන්ත්‍රීවරුන් ඡන්දය ප්‍රකාශ කළේ කිහිප දෙනෙක් පමණි.ශ්‍රී ලංකා පාර්ලිමේන්තු ඉතිහාසය තුළ මේ දක්වා ආණ්ඩුවලට එරෙහිව ඉදිරිපත් වී ඇති විශ්වාසභංග යෝජනා ගණන 22 කි. ඉන් 15 ක් එල්ල වී ඇත්තේ එක්සත් ජාතික පක්ෂ ආණ්ඩුවලට එරෙහිවය. ශ්‍රී ලංකා නිදහස් පක්ෂ ප්‍රමුඛ සන්ධාන ආණ්ඩුවලට එරෙහිව එල්ල වී ඇත්තේ විශ්වාසභංග යෝජනා 07 ක් පමණි. 1994 න් පසුව පසුගියදා ආණ්ඩුවකට එරෙහිව විශ්වාසභංග යෝජනාවක් එල්ල වූයේ වසර 20 කට පසුව වීම තවත් විශේෂත්වයකි. නමුත් එම විශ්වාසභංගයෙන් විරුද්ධ පක්ෂය අන්ත පරාජයට පත් කරමින් 2/3 ක අති බහුතරයකින් ආණ්ඩුවේ විශ්වාසය තහවුරු කර ගැනීමට සමත් වීමෙන් පෙන්නුම් කෙරෙනුයේ ආණ්ඩුවේ ශක්තිමත්භාවයයි.මේ විශ්වාසභංග යෝජනාවේ දී තවත් අපූරු දේවල් සිදු විය. එම සිද්ධිවලින් ද පෙන්නුම් කෙරෙනුයේ විරුද්ධ පක්ෂයේ නොහැකියාව හා ආණ්ඩුවේ ‍ශක්තිමත්භාවයයි. පවතින ආණ්ඩුවකට එරෙහිව විශ්වාසභංග යෝජනාවක් සකස් කිරීම සුළුවෙන් තැකිය නොහැකිය. විශ්වාසභංග යෝජනාව සකස් කිරීමට පෙර ඒ පිළිබඳ විපක්ෂයේ පක්ෂ අතර පුළුල් කතිකාවතක් ගොඩනැඟිය යුතු වේ. විපක්ෂයේ පක්ෂ නායකයින් අතරේ එකඟතාවක් ඇති විය යුතුයි. ආණ්ඩුව කෙරෙහි ජනතාවගේ විශ්වාසය භංග වී තිබෙන්නේ කුමන කාරණා සම්බන්ධයෙන්ද? කියා කරුණු ඉදිරිපත් කළ යුතුය. එම කරුණු සම්බන්ධයෙන් ආණ්ඩු පක්ෂයේ සන්ධානගත වී තිබෙන දේශපාලන පක්ෂ නායකයින් සමඟ ද සාකච්ඡා කළ යුතුය. එම කරුණු තර්කානුකූලව ඉදිරිපත් කර ආණ්ඩුව නියෝජනය කරන පිරිස්වල ද සහයෝගය ලබා ගැනීමට ක්‍රියා කළ යුතුයි. එය උපක්‍රමශීලීව කළ යුතු ය. නමුත් එක්සත් ජාතික පක්ෂය විසින් ඉදිරිපත් කරන ලද මෙම විශ්වාසභංග යෝජනාව මේ ආකාරයෙන් සකස් නොකළේ ඇයි ද? කියා තේරුම් ගැනීමෙන් ඔවුන්ගේ අසාර්ථකත්වය වඩා හොඳින් පැහැදිලි කර ගත යුතුයි.විශ්වාසභංග යෝජනාවට එක්සත් ජාතික පක්ෂයේ ජාතික නායක විපක්ෂ නායක රනිල් වික්‍රමසිංහ මහතා‍වත් අස්සන් කර නොමැත. විපක්ෂයේ ජනතා විමුක්ති පෙරමු‍ණ ඇතුළු අනෙකුත් දේශපාලන පක්ෂවල නියෝජිතයින්ගේ අස්සන් ලබා ගැනීමට නොහැකි විය. විශ්වාසභංග යෝජනාවට අස්සන් කළේ එක්සත් ජාතික පක්ෂයේ මන්ත්‍රීවරුන් කිහිපදෙනෙකු පමණි.ආණ්ඩුව‍ පෙරළන බවට පාරම්බාන විපක්ෂයට ආණ්ඩුවට එරෙහි විශ්වාසභංග යෝජනාවකදීවත් එකතු වීමට නොහැකි නම් පොදු විරුද්ධ පක්ෂයක් ගැන කවර කතා ද? එක්සත් ජාතික පක්ෂයේ හා ජනතා විමුක්ති පෙරමුණේ නායකයින් පසුගියදා කතා කළේ ආණ්ඩුව ළඟදීම පෙරළීමට තමන් සූදානම් වන බව ප්‍රකාශ කරමිනි. නමුත් විශ්වාසභංග යෝජනාව ගෙනා අවස්ථාවේදී පෙන්නුම් කෙරුණේ ආණ්ඩුව පෙරළීමට තබා ඒ ගැන සිතීමටවත් විරුද්ධ පක්ෂයට කිසිදු හැකියාවක් නොමැති බවයි.“අපි විශ්වාසභංග යෝජනා ගේනකොට මීට වඩා සූක්ෂමව ගේන්න ඕනා. ආණ්ඩුව පිළිබඳව ව්‍යාකූලත්වයක් සමාජයේ ඇති වී තිබුණා. මහා පර්වතයක් වූ ආණ්ඩුව පෙරළන්න පුළුවන් තත්ත්වයක් දැන් උදා වී තිබෙනවා. මෙවැනි යෝජනාවක් මෙවැනි අවස්ථාවක දී ඉදිරිපත් කරන විට මීට වඩා සැලකිලිමත් විය යුතුයි. මේ යෝජනා‍ෙවන් බෙදීමක් ඇති වෙනවා වෙනුවට වෙන්නේ ආණ්ඩුව තවත් ශක්තිමත් වීමයි” මෙසේ පාර්ලිමේන්තුවේ දී ප්‍රකාශ කළේ ජනතා විමුක්ති පෙරමුණේ නායක අනුර කුමාර දිසානායක මන්ත්‍රීවරයා යි.අනුර කුමාර දිසානායක මන්ත්‍රීවරයා පසුගිය දිනවල එක දිගට කියාගෙන ගියේ ආණ්ඩුවේ අවසානය ඉක්මනින් උදා කරන බවයි. ජනතා විමුක්ති පෙරමුණේ වෘත්තීය සමිති හරහා ද විවිධ ස්ථානවල උද්ඝෝෂණ පවත්වමින් ආණ්ඩුවට එරෙහිව විරෝධතා පවත්වා රට තුළ යම්කිසි අස්ථාවරත්වයක් ඇති කිරීමට ජනතා විමුක්ති පෙරමුණ ගත් උත්සාහය ද සාර්ථක වූයේ නැත. ඉන් අනතුරුව ජනතා විමුක්ති පෙරමුණ සිදු කළේ කටින් බතල කොළ සිටුවීම පමණි.එක්සත් ජාතික පක්ෂයට හා ජනතා විමුක්ති පෙරමුණ දේශපාලනමය වශයෙන් තවත් බංකොලොත් වෙමින් තිබෙන අතර ඒ බංකොලොත්භාවය නැතිකර ගැනීම සඳහා විවිධ සටන් පාඨ සකසමින් සිටී. ඒ කෙතරම් සටන් පාඨ සැකසුවත් එමඟින් ජනතාවගේ අවධානය හා ප්‍රසාදය දිනා ගැනීමට එම දේශපාලන පක්ෂවලට නොහැකි වී තිබේ. එම නිසා වඩා සංවේදී සටන් පාඨ යොදාගෙන ඒවා ද පාරා වළල්ලක් කර ගනිමින් තවදුරටත් දේශපාලනමය වශයෙන් බංකොලොත් වීමට එක්සත් ජාතික පක්ෂයටත්, ජනතා විමුක්ති පෙරමුණටත් සිදු වී ඇත.අනුර කුමාර දිසානායක මන්ත්‍රීවරයා පාර්ලිමේන්තුවේදී කරන ලද කතාවේ “ආණ්ඩුව මහා විශාල පර්වතයක්” වශයෙන් සඳහන් කර ඇත්තේ කට බොරු කිව්වත් දිව බොරු කියන්නේ නැහැ යන ප්‍රස්ථා පිරුළ සිහිගන්වමිනි. වත්මන් ආණ්ඩුව මහා විශාල පර්වතයක් බව අනුර කුමාර මන්ත්‍රීවරයා පිළිගෙන ඇත.එක්සත් ජාතික පක්ෂයේ ජාතික නායක රනිල් වික්‍රමසිංහ මහතා ද ආණ්ඩුව ශක්තිමත් බව පිළිගෙන තිබේ. විශ්වාසභංග යෝජනාවට ඔහු අත්සන් කර නැත්තේ ඒ නිසා වන්නට පිළිවන. ඒ වගේම එක්සත් ජාතික පක්ෂයේ නායකත්ව මණ්ඩලයේ සභාපති දේශබන්දු කරු ජයසූරිය, සන්නිවේදන බළකායේ ප්‍රධානී මංගල සමරවීර යන මහත්වරුනුත් ආණ්ඩුව ශක්තිමත් බව පිළිගෙන තිබෙන බව පෙනී යන්නේ ඔවුන් දෙදෙනාම මේ විශ්වාසභංග යෝජනාවේ විවාදයට හෝ ඡන්ද විමසීමට සහභාගි නොවූ නිසාය. එමඟින් පෙන්නුම් කෙරෙනුයේ එක්සත් ජාතික පක්ෂයේ නායකත්වයට හා නායකත්ව මණ්ඩලයටත් තම පක්ෂය ඉදිරිපත් කරන ලද විශ්වාසභංග යෝජනාවලිය ගැන කිසිදු විශ්වාසයක් නොමැති බවයි. එමඟින් විශ්වාසය භංග වී තිබෙන්නේ විශ්වාසභංග යෝජනාව ඉදිරිපත් කළ එක්සත් ජාතික පක්ෂයේමය.මත්කුඩුවලින් හා කැසිනෝවලින් නීතියේ ආධිපත්‍ය බිඳ වැටී ඇති බව ප්‍රකාශ කරමින් එක්සත් ජාතික පක්ෂය මේ විශ්වාසභංගය ඉදිරිපත් කර ඇත. මත්කුඩු හා කැසිනෝ යනු ශ්‍රී ලංකාවට ආගන්තුක කරුණු නොවේ. මත්කුඩු හා කැසිනෝ මේ රටට හඳුන්වා දී විවෘත ආර්ථිකයත් සමඟ ඒවා වඩාත් ප්‍රචලිත කිරීමට අනුබල ලබා දුන් එක්සත් ජාතික පක්ෂය මේ යෝජනාව ඉදිරිපත් කරන්නේ රෙදි ඇඳගෙන ද? කියා යමෙකුට ප්‍රශ්නයක් ඇති වීම වැළැක්විය නොහැක.මත්ද්‍රව්‍ය ශ්‍රී ලංකාවට පමණක් බලපෑ ප්‍රශ්නයක් පමණක් නොව එය මුළු ලෝකයටම බලපා තිබෙන ප්‍රබලම ප්‍රශ්නයක් බව නොරහසකි. විශේෂයෙන්ම ත්‍රස්තවාදය, පාතාලය, විවිධ ගැටුම් පවතින රටවල දියුණු වෙමින් පවතින රටවල මේ මත් උවදුර ප්‍රබලව දැකිය හැකි ය. එමෙන්ම අමෙරිකාව, බ්‍රිතාන්‍යය, කැනඩාව වැනි දියුණු වී ඇතැයි කියන රටවල ද ‍මත් උවදුර ප්‍රබලව දැකිය හැකි ය.මත් උවදුරට අමෙරිකාව තුළ වසරකට ගොදුරු වන තරුණ තරුණියන් සංඛ්‍යාව දහස් ගණනකි. ඇතැම් ප්‍රාන්තවල මාර්ග සවස් කාලය වෙන් වී ඇත්තේ මත් උවදුරෙන් මත් වී ගමන් කරන තරුණ තරුණියන්ට පමණි. පෙර පාසල්වලට හිටි හැටියේ කඩා වැදී මල් කැකුළුවන් දරුවන් කිසිදු හිතක් පපුවක් නොමැතිව වෙඩි තබා ඝාතනය කරනුයේ මෙම මත් ලෝලීන්ය. ඊට අමතරව අමෙරිකාව ඇතුළු දියුණුයි කියාගන්නා රටවල සිදු වන අපරාධ සංඛ්‍යාව මෙතෙකැයි කිව නොහැක.එමනිසා එක් සිද්ධියක් අල්ලාගෙන එය පොදු සාධකය කරගෙන විරුද්ධ පක්ෂය ආණ්ඩුවට මත් උවදුර සම්බන්ධයෙන් එල්ල කරන අභූත චෝදනා මේ රටේ අති බහුතරයක් පොදු මහජනතාව පිළිගන්නේ නැත. කුඩු කන්ටේනර් පිටින් ගෙන්වීමට රාජ්‍ය අනුග්‍රහය ලබාදෙන බවට ප්‍රකාශ කරන්නේ කිසිදු තර්කයකින් තොරවය. හුදෙක් ජනප්‍රියවීමේ අරමුණින් මෙවැනි ප්‍රකාශ මාධ්‍ය වෙත ලබාදීමට විරුද්ධ පක්ෂය දක්ෂය. නමුත් එය යථාර්ථය නොවේ. කන්ටේනරයක මත් කුඩු ප්‍රමාණයක් තිබූ පමණින් මත්කුඩු කන්ටේනර් පිටින් එන බවට ප්‍රකාශ කරන්නේ කෙසේද? ඒ සඳහා කිසිදු ආකාරයේ රාජ්‍ය අනුග්‍රහයක් ලැබී නොමැති බව පරීක්ෂණවලින් ද තහවුරු වී ඇත. එසේ තිබිය දී කිසිඳු සොයා බැලීමකින් තොරව ආණ්ඩුවට මෙවැනි අසත්‍ය චෝදනා එල්ල කිරීමෙන් විරුද්ධ පක්ෂයට ටික වේලාවකට මානසික තෘප්තියක් හා පොඩි මෝඩ චූන් එකක් හැරෙන්නට ලැබීමට දෙයක් නැත.සජිත් ප්‍රේමදාස මන්ත්‍රීවරයා ප්‍රකාශ කරනුයේ මතට තිත වෙනුවට තිතට කුඩු තිබෙන බවයි. මේ සඳහා රාජ්‍ය අනුග්‍රහයත් ඉහළින් හිමිවන බව සජිත් ප්‍රේමදාස මහතා පවසයි. කැසිනෝ සහ මත්කුඩු නැති කිරීමට ක්‍රියා කළේ හිටපු ජනාධිපති රණසිංහ ප්‍රේමදාස මහතා බවද සජිත් ප්‍රේමදාස මන්ත්‍රීවරයා සිහිපත් කරයි.සජිත් ප්‍රේමදාස මහතා එසේ සිහිපත් කරන විට ජනතාව මෙසේ සිහිපත් කරයි. එක් අසත්‍ය සිද්ධියක් එක්සත් ජාතික පක්ෂය අල්ලාගෙන සිටින්නේ ඔවුන්ට වෙන ඇල්ලීමට කිසිදු දෙයක් නොමැති නිසයි. එක් එක් සිද්ධි පොදු සිද්ධි බවට පත්කරන සජිත් ප්‍රේමදාස මහතාට යමෙක් මෙවැනි චෝදනාවක් කළොත් ඒ මහතා කියන්නේ කුමක්ද? සජිත් ප්‍රේමදාස මහතාගේ නැගණිය බැංකුවක තැන්පත් කළ මුදල් ව්‍යාජ මුදල් නෝට්ටු බවට ලැබුණු පැමිණිල්ලක් අනුව අපරාධ පරීක්ෂණ දෙපාර්තමේන්තුව පරීක්ෂණයක් කළේය. එහිදී එය මහා පරිමාණයෙන් මෙහෙයවන මහ මොළකරු අල්ලා ගැනිණ.එම මහ මොළකරු හා සජිත් ප්‍රේමදාස මහතාගේ පවුලේ සාමාජිකයින් රණසිංහ ප්‍රේමදාස මහතා සිටින කාලයේ සිටම සම්බන්ධකම් පවත්වා ඇති බවටත් තොරතුරු වාර්තා වී තිබුණි. මෙම මහ මොළකරුගේ මුදල් ජාවාරමට සජිත් ප්‍රේමදාස මහතා හෝ ඔහුගේ නැගණිය සම්බන්ධ වූ බවට කිසිවකු ප්‍රකාශ කළහොත් එය සාධාරණද?සජිත් ප්‍රේමදාස මහතා විහාරස්ථානවලට මුදල් බෙදන්නේ කෙසේද කියා ප්‍රශ්න කළොත් එම මුදල් ලැබන්නේ කෙසේද? කියාත් යමෙකුට අවශ්‍ය නම් ප්‍රශ්න කළ හැකිය. එම නිසා හුදෙක් එක් සිද්ධියක් පදනම් කරගෙන එය මහා පොදුසාධකය බවට පත් කිරීම කෙතරම් අසාධාරණදැයි සජිත් ප්‍රේමදාස මහතාට දැන්වත් වැටහෙනු ඇත. එම නිසා සජිත් ප්‍රේමදාස මහතාට රණසිංහ ප්‍රේමදාස හිටපු ජනාධිපතිතුමාගේ ම වැකියක් ද සිහිපත් කිරීමට කැමැත්තෙමි.“වෙන කාටහරි ඔබ ඇඟිල්ලක් දිගු කරන විට ඉතිරි ඇඟිලි තමා වෙතට ම හැරී ඇති බව අමතක නොකරන්න” යනුවෙන් රණසිංහ ප්‍රේමදාස හිටපු ජනාධිපතිවරයා ප්‍රකාශ කළේ 1991 - 1992 වර්ෂවල දී ලලිත් ඇතුළත්මුදලි හා ගාමිණී දිසානායක යන මහත්වරුන් දෝෂාභියෝග යෝජනාව ඉදිරිපත් කරන ලද අවස්ථාවේදීය. එදා රණසිංහ ප්‍රේමදාස මහතා කී කතාව ම මෙදා සජිත් ප්‍රේමදාස මහතාට සිහිපත් කර දිය යුතුය. ඒ නිසා සජිත් චෝදනා එල්ල කරනවිට එය මාධ්‍ය මගින් ප්‍රචාරය කරගැනීම සඳහා ජනප්‍රියවීම සඳහා ජනප්‍රිය මාතෘකා සම්බන්ධයෙන් අසත්‍ය කරුණු ඉදිරිපත් කිරීම සුදුසු නොවේ.මත්කුඩු හා කැසිනෝ ගැන සජිත් ප්‍රේමදාස මහතා කතා කරනුයේ නින්දෙන් ඇහැරී දැයි සැක සිතෙන තරමට ම ඔහුගේ කතාව බොළඳය. පාතාලය සමඟ මත් කුඩු රජ කරවූ ස්වර්ණමය කාලය එක්සත් ජාතික පක්ෂ ආණ්ඩු කාලයේ දී බව අමතක නැත. නමුත් සජිත් ප්‍රේමදාස මහතා කතා කරනුයේ තොත්ත බබෙක් ලෙසය. සොත්ති උපාලි ගැන සජිත් ප්‍රේමදාස මහතා නොදන්නාවට ඔහුගේ පියා වන රණසිංහ ප්‍රේමදාස හිටපු ජනාධිපතිතුමාත් හොඳහැටි දන්නවා ඇත. ගම්උදාවේ සොත්ති උපාලිගේ භූමිකාව සුළුපටු නොවූ බව සජිත් ප්‍රේමදාස මහත්මා නොදන්නවා ඇත.තවත් පාතාල සාමාජිකයෙකු වූ ගෝනවල සුනිල්ට මුළු දිවයිනට ම බලපාන ආකාරයේ සාම විනිසුරුකමක් ලබා දීමට නිර්දේශ කළේ කවුද කියා විමසිය යුත්තේ එක්සත් ජාතික පක්ෂයේ ජාතික නායක රනිල් වික්‍රමසිංහ මහතාගෙනි.මත්කුඩු වාගේම කැසිනෝ මෙරටට හඳුන්වා දුන්නේ ද එක්සත් ජාතික පක්ෂයයි. ජෝසිම් නමැති කැසිනෝ රජා මෙරටට ගෙන්වීමට ක්‍රියා කළේ හිටපු ජනාධිපති රණසිංහ ප්‍රේමදාස මතාගේ කාලයේදීය. පාලනය කර ගැනීමට නොහැකි වූ තැන ජෝසිම් යළිත් යැවීමට ක්‍රියා කළේද රණසිංහ ප්‍රේමදාස හිටපු ජනාධිපතිවරයාය. එහි විවාදයක් නැත. නමුත් කැසිනෝ ශ්‍රී ලංකාවට හදුන්වාදීම සඳහා රාජ්‍ය අනුග්‍රහය ලැබුණේ හිටපු ජනාධිපති රණසිංහ ප්‍රේමදාස මහතාගෙනි. එම නිසා දැන් මත්කුඩු කැසිනෝ සඳහා රාජ්‍ය අනුග්‍රහය ලැබෙන බවට චෝදනා නඟන සජිත් ප්‍රේමදාස මහතා ජෝසිම්ට දුන් රාජ්‍ය අනුග්‍රහය ගැන කිසිවක් කතා නොකරන්නේ ඇයි?රණසිංහ ප්‍රේමදාස හිටපු ජනාධිපතිවරයා වා‍ගේ මහින්ද රාජපක්ෂ ජනාධිපතිවරයා ජෝසිම්ලා කරට ගත්තේ නැත. මත්කුඩුකාරයින්ට මුළු දිවයිනටම බලපාන ආකාරයේ සාම විනිසුරු පදවි ලබා දුන්නේ නැත. මෙරට ඉතිහාසයේ විධායක ජනාධිපතිවරයෙකුට පළමු වරට දෝෂාභියෝග යෝජනාවක් එල්ල වූයේ රණසිංහ ප්‍රේමදාස හිටපු ජනාධිපතිවරයාට බව සජිත් ප්‍රේමදාස මහතාට මතක් කර දිය යුතුයි.1990 වසරේ දී කොටි ත්‍රස්තවාදීන් සමඟ හිල්ටන් හෝටලයේ දී සාම සාකච්ඡා පැවැත්වීමෙන් අනතුරුව කොටි සංවිධානයට අවි ආයුධ මිලදී ගැනීම සඳහා මුදල් ද, බංකර් සාදා ගැනීම සඳහා සිමෙන්ති ද රණසිංහ ප්‍රේමදාස හිටපු ජනාධිපතිවරයා ලබාදුන් බවට ඒ කාලයේ දී චෝදනා නැඟුවේ එවකට සිටි විරුද්ධ පක්ෂයෙන් නොවේ. එම චෝදනා එල්ල කරමින් විධායක ජ‍නාධිපතිවරයාට එරෙහි පළමු දෝෂාභියෝග යෝජනාව ඉදිරිපත්කළේ ද එවකට පැවැති විරුද්ධ පක්ෂයෙන් නොවේ. එම චෝදනා ඉදිරිපත්කරමින් එම ඓතිහාසික දෝෂාභියෝග යෝජනාව පාර්ලිමේන්තුවට ඉදිරිපත් කළේ එවකට එක්සත් ජාතික පක්ෂයේම ප්‍රබල ක්‍රියාකාරීන් වූ ලලිත් ඇතුලත්මුදලි සහ ගාමිණී දිසානායක යන මහත්වරුන් විසිනි.විශ්වාසභංගයක් නියමාකාරයෙන් ඉදිරිපත් කිරීමට ඉගෙන ගන්නා ලෙස සජිත් ප්‍රේමදාස මන්ත්‍රීවරයාගෙන් ඉල්ලා සිටිය යුතුය. ඒ සඳහා ලලිත්, ගාමිණී මහත්වරුන් ප්‍රේමදාස මහතාට එරෙහිව ඉදිරිපත් කළ දෝෂාභියෝග යෝජනාව ඉතා හොඳින් අධ්‍යයනය කළ හැකිය. එවිට විශ්වාසභංගයක් හෝ දෝෂාභියෝගයක් ඉදිරිපත් කළ යුත්තේ ඇයි? ඒ සඳහා බලපාන හේතු කවරේදැයි සජිත් ප්‍රේමදාස මහතාට හොඳින් දැනගත හැකියි.1977 දී ධර්මිෂ්ඨ සමාජයක් බිහි කිරීමේ අරමුණින් බලයට පත් වුවද විවෘත ආර්ථිකය හඳුන්වා දීමත් සමඟ එක්සත් ජාතික පක්ෂයට සිදු වූයේ සාරධර්ම පිරිහුණු සමාජයක් වෙනුවෙන් කටයුතු කිරීමටය. නොම්මර එකේ මත්කුඩු ජාවාරකම්කරුවන් දේශපාලනයට එන්නේත් මනාප ක්‍රමයට පින් සිදු වෙන්නට මත්කුඩු ජාවාරම්කරුවන්ට දේශපාලනඥයින් වෙනුවෙන් මුදල් විසි කිරීමට ලැබෙන්නේත් මේ පරිසරය තුළදීය.මත්කුඩු, පාතාලය, නිවුන් සහෝදරවරුන් ලෙස වර්ධනය වන්නේ එක්සත් ජාතික පක්ෂ ආණ්ඩුවට පින්සිදු වෙන්නටයි. වසර 30 කට අධික කාලයක් උතුරු නැ‍ඟෙනහිර යුද්ධය ක්‍රියාත්මක වූ කාලයේ දී මත් උවදුරද ඉතා ප්‍රබලව ව්‍යාප්ත විය. ත්‍රස්තවාදීන් සමඟ යුද්ධයක් පවතින විට මත්කුඩු ජාවාරම්කරුවන්ගේ වැඩ කටයුතු කරදර රහිතව ඉතා හොඳින් කරගෙන යා හැකිය. ත්‍රස්තවාදීන් අවි ආයුධ ‍ෙගන්නා ගන්නා විට ඒ සමඟම මත්කුඩු ‍ෙවළෙ‍ඳාම ද ඉතා හොඳින් සිදු කරයි. ත්‍රස්තවාදීන්ට මත්කුඩු ව්‍යාපාරය තම ආයුධ බලය තර කර ගැනීම සඳහා ඉතා ‍ෙහාඳ ආදායම් මාර්ගයකි.කොටි ත්‍රස්තවාදය මුළුමනින් පරාජයට පත්කළා සේ මත්කුඩු ජාවාරම ද මුළුමනින්ම නතර කිරීම සඳහා ජනාධිපතිතුමාගේ උපදෙස් පරිදි ගෝඨාභය රාජපක්ෂ ආරක්ෂක ලේකම්වරයා විශේෂ වැඩසටහන් රැසක් ක්‍රියාවට නංවා ඇත. මේ වන වි‍ටත් මත්කුඩු වැටලීම් ශීඝ්‍ර වශයෙන් සිදු කෙරෙන අතර මත්කුඩු ජාවාරම්කරුවන් අත්අඩංගුවට ගැනීම් ද හොඳින් සිදු වේ. කොළඹ නගරයේ අඩුආදායම්ලාභී ජනාවාසවල මත්කුඩු හා පාතාල ව්‍යාපාරය ප්‍රබලව සිදුකෙරෙන අතර ඒ තත්ත්වය නැති කර අවිධිමත් පැල්පත් නිවාස වෙනුවට නව මහල් නිවාස සංකීර්ණ ලබා දීමට ද ආණ්ඩුව ක්‍රියා කරමින් සිටී. අවිධිමත් ජනාවාස විධිමත් කරන විටද එක්සත් ජාතික පක්ෂය ප්‍රමුඛ විරුද්ධ පක්ෂය ඊට හරස් කපයි. එමඟින් පෙන්නුම් කෙරෙනුයේ ද ජනතාවට මහල් නිවාස ලැබනවාට හා මත්උවදුර නැති කිරීමට තිබෙන අකමැත්ත මිස වෙන කුමක්ද? එම නිසා ඉතිහාසයේ අසාර්ථකම විශ්වාසභංග යෝජනාව ඉදිරිපත්කරමින් විශ්වාසය භංග වූයේ ආණ්ඩුවේ නොව විරුද්ධ පක්ෂයේය.ජනතා මිත්‍ර.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=n1405271</link>
    <topic>දිවි නැඟුම දෙපාර්තමේන්තුවේ සේවය සුරක්ෂිතයි: මෙහෙයුම ක්‍රමාන්විතයි</topic>
    <author>මහින්ද අලුත්ගෙදර</author>
    <content>දිවි නැඟුම දෙපාර්තමේන්තුව තුළ සේවක සුරක්ෂිත බව සහිත මනා මෙහෙයුම් ක්‍රමවේදයක් සකසා තිබෙන බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කරයි.ආර්ථික සංවර්ධන අමාත්‍යාංශය යටතේ පිහිටුවා ඇති දිවි නැඟුම සංවර්ධන දෙපාර්තමේන්තුව තුළ සිටින 27,000 ක් වන සේවකයන්ගේ රැකියා සුරක්ෂිත බව සහිත මනා මෙහෙයුම් ක්‍රමවේදයක් සකසා ඇති බවද ඒ මහතා පෙන්වා දෙයි .මහින්ද චින්තන ඉදිරි දැක්ම ප්‍රතිපත්ති ප්‍රකාශනයේ සඳහන් පරිදි දිවි නැඟුම සංවර්ධනයට දායකවන සේවකයන් විශ්‍රාම වැටුපකට හිමිකම් කියන රාජ්‍ය සේවකයන් බවට පත්කිරිම හා ප්‍රජාවගේ ජීවන කටයුතු වඩාත් ක්‍රමවත්ව හා පුලුල් ලෙස ක්‍රියාත්මක කිරිමට අවශ්‍ය කටයුතු සිදුකර ඇති බවද හෙතෙම සඳහන් කරයි.ඇමැතිවරයා මේ අදහස් පළ කලේ දිවි නැඟුම සංවර්ධන දෙපාර්තමේන්තුවේ මෙහෙයුම් කටයුතු සිදුවන ආකාරය පිළිබඳ පාර්ලිමෙන්තු ඇමැතිවරුන් හා මන්ත්‍රීවරුන් දැනුවත් කිරිම සඳහා පැවැති විශේෂ සාකච්ඡාවකදී ය. මෙහිදී දිවි නැඟුම සංවර්ධන දෙපාර්තමේන්තු වේ ව්‍යුහය, අරමුදල් වෙන්කර ඇති ආකාරය හා සේවක සුරක්ෂිතභාව පිළිබඳ පාර්ලිමෙන්තු ඇමතිවරුන් හා මන්ත්‍රීවරුන් දැනුවත් කළේය.බැසිල් රාජපක්ෂ මහතා මෙහිදී වැඩිදුරටත් පැවසුවේ වෙනත් කිසිදු දෙපාර්තමේන්තුවකින් හිමි නොවන ප්‍රතිලාභ සහිතව, දෙපාර්තමේන්තු සේවකයන්ට තම මනාපය අනුව රැකියාව තුළ ස්ථාපිත වීමට අවස්ථාව උදාකර දී ඇති බවත් මේ පසුබිම මත, තම මනාපය පරිදි අවස්ථා හතරක් අනුව කටයුතු කිරිමට දෙපාර්තමේන්තු සේවකයන්ට අවස්ථාව උදාවනු ඇති බවත්ය.ඒ අනුව අධිකාරියේ මුල් පත්වීමේ දින සිටම විශ්‍රම වැටුප් සහිත නිලධාරියකු වශයෙන් දිවි නැඟුම දෙපාර්තමේන්තුවට අන්තර්ග්‍රහනය වීම, දිවි නැඟුම දෙපාර්තමේන්තුව පිහිටුවන දින සිට විශ්‍රාම වැටුප් සහිත සේවකයකු වීම, තව දුරටත් සේවක අර්ථසාධක අරමුදලේ සහ සේවා නියුක්තිකයන්ගේ භාර අරමුදල් මණ්ඩලයේ හිමිකම් ලබන විශ්‍රාම වැටුප් රහිත සේවකයකු වීම සහ ස්ව කැමැත්තෙන් සේවයෙන් ඉවත්වීම ආදිය ඒ අතර වෙයි.මේ අතර කලාප කාර්යාල හයක් හරහා ජාතික මට්ටමේ සිට ග්‍රාමීය මට්ටම දක්වා වු ආයතන ව්‍යුහයක් තුළ දිවි නැඟුම සංවර්ධන දෙපාර්තමේන්තු වේ මෙහෙයුම් කටයුතු සිදුවන අතර එහි දී ජීවනෝපාය සංවර්ධන වැඩසටහන්, සමාජ සංවර්ධනයන්, සමාජ ආරක්ෂණ වැඩසටහන්, ක්ෂද්‍ර මූල්‍ය වැඩසටහන්, අලෙවි සංවර්ධන වැඩසටහන් හා ප්‍රජා මූල සංවිධාන වැඩසටහන් සිදුකිරිමට සැලසුම් කර ඇත. ඒ සඳහා ප්‍රජා සහභාගිත්ව සංවර්ධන ක්‍රමවේදය අනුව ප්‍රජාව, සංවර්ධන කටයුතු සඳහා සම්බන්ධ කර ගැනීමට අවශ්‍ය කටයුතු ද සම්පාදනය කර ඇති බව ආර්ථික සංවර්ධන ඇමැතිවරයා වැඩිදුරටත් අවධාරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=n1405272</link>
    <topic>ලොව ශ්‍රේෂ්ඨ ජනනායක මහින්ද රාජපක්ෂ ජනපති පාර්ලිමේන්තු දිවියේ වසර 44 අද සපුරයි</topic>
    <author>මහින්ද අලුත්ගෙදර</author>
    <content>ත්‍රස්ත භීතියෙන් වෙළීගිය අපේ මාතෘ භූමියට මරබිය අවසන් කරමින් සඳාතනික සාමයක් උදාකර දී සිංහල, දෙමල හා මුස්ලිම් සියලු ජාතීන්ට නිදහසේ සතුටින්, සමඟියෙන් පිරි අභිමානවත් ජාතියක් ලෙස කාලය ගතකිරීමට අවශ්‍ය පරිසරය නිර්මාණය කරදුන් ලොව ශ්‍රේෂ්ඨ ජනනායකයාණන් උත්තරීතර පාර්ලිමේන්තුවට පිවිස අදට (27) වසර 44 ක් සපිරෙයි.දහස් ගණනකගේ ජීවිත සහ බිලියන ගණනක දේපළ විනාශයට පත්කරමින් දශක තුනකට ආසන්න කාලයක් ශ්‍රී ලංකාවේ පැවැති එල්.ටී.ටී.ඊ ත්‍රස්තවාදය සම්පූර්ණයෙන් අවසන් කළ ලොව කීර්තිමත් රාජ්‍ය නායකයාණන් වන වත්මන් ජනාධිපති මහින්ද රාජපක්ෂ මහතා එයින් නොනැවතී සංවර්ධනයේ අරුණැල්ල රටට ළඟා කරදෙමින් අපේ රට ආසියාවේ ආශ්චර්යය කරා රැගෙන යන්නට පෙරමුණ ගෙන සිටී. එඩිතර, නිර්භීත, එමෙන්ම ශක්තිමත් නායකත්වයකට අවැසි මනා පෞරුෂයකින් හෙබි අභීත නායකයකු වන මහින්ද රාජපක්ෂ මහතා තමා උපන් ගිරුවාපත්තුවට පමණක් නොව සමස්ත ශ්‍රී ලංකාවම එකලු කළ ප්‍රදීපස්ථම්භයක් වන අතර ශ්‍රී ලංකාවට පමණක් නොව සමස්ත ලෝකයේම ගෞරවයට පාත්‍රව සිටින ලොව කීර්තිමත් රාජ්‍ය නායකයන් අතර පෙරමුණේ පසුවෙයි.1970 වසරේ මැයි මස 27 දා අද වැනි දිනෙක ශ්‍රී ලංකා නිදහස් පක්ෂය නියෝජනය කරමින් බෙලිඅත්ත ආසනයෙන් පාර්ලිමේන්තුවට පැමිණි මහින්ද රාජපක්ෂ මහතා එවකට පාර්ලිමේන්තුවේ සිටි ලාබාල ම මන්ත්‍රීවරයා වීම ද විශේෂත්වයකි.1977 වසරේ පැවැති මහ මැතිවරණයේ දී තමා නියෝජනය කළ ආසනය පරාජයට පත්වුවද ඒ වනවිට ශ්‍රී ලංකා නීති විද්‍යාලයෙන් නීතිය පිළිබඳ හදාරා තිබූ ඒ මහතා 1977 නොවැම්බරයේ දී නීතිඥයකු ලෙස දිවුරුම් දුන්නේ ය. පසුව තංගල්ලේ දී නීතිඥ වෘත්තියේ යෙදුණු අතර දේශපාලනය පිළිබඳ තිබූ ඇල්ම, ඒ මහතාගේ සිතින් දුරස් නොවීය. ඒ හේතුවෙන් 1989 වසරේ මහ මැතිවරණයේ දී හම්බන්තොට දිස්ත්‍රික්කය නියෝජනය කරමින් නැවත පාර්ලිමේන්තුවට තේරී පත්වීමට ඒ මහතාට හැකියාව ලැබිණි.සරල දිවි පෙවෙතක් ගතකළ, කුඩා කල සිටම සමාජ හරයන්ට ගරු කරන, බොදු පිළිවෙත් අනුව තම දිවිය හැඩ කරගත්, ගැමි ගතිගුණවලින් පිරිපුන් මහින්ද රාජපක්ෂයන් හට, පාරම්පරිකවම දේශපාලනය පිළිබඳ උරුමයක් මෙන්ම, හොඳ දේශපාලන ඉවක් ද තිබුණි. පුංචි මිනිසාගේ දහදිය සුවඳ හඳුනාගත් පොදු ජනතාවගේ දේශපාලනය අනුගමනය කළ රාජපක්‍ෂ පරපුර අනුව යමින්, මහින්ද රාජපක්ෂ මහතා තම දේශපාලන දිවිය ඔපවත් කර ගත් අතර ලාබාල මන්ත්‍රිවරයාගේ සිට, ඇමැති, විපක්ෂ නායක, අගමැති, ජනාධිපති ආදී තනතුරු කරා ප්‍රවිශ්ඨ වෙමින් මෙරට ජනතාවට සමෘද්ධිමත් රටක් හිමිකර දීමට දැඩි ප්‍රයත්නයක නිරතව සිටී.1994 වසරේ දී චන්ද්‍රිකා බණ්ඩාරනායක කුමාරතුංග මැතිනියගේ පාලන කාලයේ දී, ජනතා මෙහෙවර වෙනුවෙන් ඇප කැපවී, සුවිසල් මෙහෙයක් ඉටු කිරීමට මහින්ද රාජපක්ෂ මහතාට හැකි විය. 1994 වසරේ සිට 1997 දක්වා කාලය තුළ කම්කරු අමාත්‍යවරයා ලෙස මෙරට කම්කරු ජනතාවගේ උන්නතිය උදෙසා මෙන් ම, සමස්ත ජනතාවගේ ම සුබසිද්ධිය උදෙසා දිවා රෑ නොබලා කැපවී ක්‍රියා කළේ ය. 1997 සිට 2001 වසර දක්වා ධීවර හා ජලජ සම්පත් අමාත්‍යවරයා ලෙස කටයුතු කළේය.2001 වසරේ දී ශ්‍රී ලංකා නිදහස් පක්ෂය එවකට පැවැති මැතිවරණයෙන් පරාජයට පත්වූ අතර එයින් අනතුරුව 2002 වසරේ මාර්තු මාසයේ සිට පාර්ලිමේන්තුවේ විපක්ෂ නායක ධුරය හෙබවීමට මහින්ද රාජපක්ෂ මහතාට හැකි විය. 2004 වසරේ දී පොදුජන එක්සත් පෙරමුණ ජයග්‍රහණය කරවීම සඳහා ද කැපවී කටයුතු කළ ඒ මහතා 2004 වසරේ අප්‍රේල් 06 වැනිදා සිට ශ්‍රී ලංකාවේ අග්‍රාමාත්‍ය ධුරයට පත් විය. නිදහස් ශ්‍රී ලංකාවේ 13 වැනි අග්‍රාමාත්‍යවරයා වූ මහින්ද රාජපක්ෂ මහතා ඊට අමතරව මහාමාර්ග අමාත්‍ය ධුරයේ ද වගකීම් ඉසිලීය.සිය දේශපාලන දිවියේ ආරම්භය සිදු වූයේ ආසන සංවිධායකයකු මෙන්ම දේශපාලන ක්ෂේත්‍රයේ කුඩා ම තැනින් වුවද අද වනවිට ඒ මහතා ක්ෂේත්‍රයේ උත්තරීතර ම තනතුර වන ජනාධිපති පදවිය දක්වාම පියවර තබා ඇති අතර ඒ මෙරට ජනතාව සමඟ වඩා සමීපව කටයුතු කරන සහ රටට, ජනතාවට අවශ්‍ය නායකත්වයක් ලබාදීමට ඇති හැකියාව නිසාම ය. 2005 වසරේ නොවැම්බර් 17 වැනිදා නිදහස් ශ්‍රී ලංකාවේ 6 වැනි විධායක ජනාධිපතිවරයා තෝරා පත්කර ගැනීම සඳහා ජනාධිපතිවරණය පැවැති අවධියේ දී මෙරට වෙළාගෙන තිබුණේ යුද්ධයේ අඳුරු ගිනිදැල් ය. එමෙන් ම විවිධාකාර අර්බුධකාරී තත්ත්වයන් ද හටගෙන තිබුණු අතර එම මැතිවරණයේ දී ඉදිරිපත් වූ සියලු ජනාධිපති ධුර අපේක්ෂකයන් අභිභවා සුවිශේෂී ජයක් හිමිකර ගැනීමට මහින්ද රාජපක්ෂ මහතා සමත් විය. ලැබූ ඡන්ද ප්‍රතිශතය සියයට 50.3 ක් වන අතර ඒ අනුව ශ්‍රී ලංකා නිදහස් පක්ෂයෙන් ඉදිරිපත් වූ අපේක්ෂකයා වන ඒ මහතා වැඩි ඡන්ද ලක්ෂ දෙකකට ආසන්න සංඛ්‍යාවක් ලබා ගත්තේය. අනතුරුව 2005 වසරේ නොවැම්බර් 19 වැනිදා එම පදවියේ දිවුරුම් දීම ද සිදුවිණි.2005 වසරේ නොවැම්බර් 23 වැනිදා සිදුවූ කැබිනට් සංශෝධනයේ දී, මුදල් හා ආරක්ෂක කටයුතු පිළිබඳ අමාත්‍ය ධුරය ජනාධිපති මහින්ද රාජපක්ෂ මහතා වෙත පැවරුණු අතර ඊට අමතරව විධායක ජනාධිපති බලතල අනුව ත්‍රිවිධ හමුදාවේ සේනාධිනායක තනතුර ද හිමි විය. 2010 වසරේ ජනවාරි 27 වැනිදා ද ඒ මහතාට සුවිශේෂි දිනයක් විය. එදින පැවැති ජනාධිපතිවරණයෙන් ද අතිවිශිෂ්ට ජයක් හිමිකර ගත් මහින්ද රාජපක්ෂ මහතා ඒ අනුව දෙවැනි වරටද නිදහස් ශ්‍රී ලංකාවේ 7 වැනි විධායක ජනාධිපතිවරයා බවට පත් විය.ශ්‍රී ලංකාව නමැති පුංචි රට, සුවිසල් ලොව තුළ ඉහළට ඔසොවා තැබීමට ක්‍රියාකළ ජනාධිපති මහින්ද රාජපක්ෂ මහතා තමන් උපන් රට වෙනුවෙන් කළ හැකි අමරණීය මෙහෙවර ඉටු කිරීමට මේ වනවිටත් සමත්කම් දක්වා තිබේ. වත්මන් ජනාධිපති තනතුර දක්වා පැමිණි ගමන් මඟ රෝස මල් යහනාවක් මතින් නොවන අතර විවිධ දුක් කම්කටොළු මැදින් පැමිණි ජයග්‍රාහී ගමනක් කිවහැක. දේශීය මෙන්ම ජාත්‍යන්තර වශයෙන් එල්ල වන බාධක හමුවේ නොසැලෙස මේ ප්‍රතාපවත් නායකත්වය අඳුරු වළාවන් යටින් පායන රිදී රේඛාවක් වන්නේය.අපේකම ජාත්‍යන්තරයට ගෙන ගිය එකම නායකයා ද මහින්ද රාජපක්ෂ මහතාය. විදේශ අභියෝග හමුවේ නොසැලි සෘජුව විදේශ ප්‍රතිපත්තිය මෙහෙය වු එකම නායකයා ද ඒ මහතා ය. සුදෝ සුදු ජාතික ඇදුමින් සැරසි ලෝක නායකයන් සමඟ කරට කර සිටිමින් කැපී පෙනෙන්ට ත් අපේ කම ජාත්‍යන්තරයේ සණිටුහන් කරන්නට ත් මහින්ද රාජපක්ෂ මහතා ගෙවුණු වසර කිහිපය තුළ සමත්විය.ලෝකයේ සෑම රටක් සමඟ මිත්‍රශීලී විදේශ ප්‍රතිපත්තියක් අනුගමනය කරන ජනාධිපති මහින්ද රාජපක්ෂ මහතා ලෝකයේ රටවල් 54ක් නියෝජනය කරමින් පසුගිය වසරේ නොවැම්බර් මස කොළඹ දී පැවැති පොද්රාජ්‍ය මණ්ඩලයේ සභාපතිත්වය ලබා ගැනීමටද සමත්වීම ශ්‍රී ලංකාව ලැබූ සුවිශේෂී ජයග්‍රහණයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=n1405273</link>
    <topic>‍පවුල් සෞඛ්‍ය සේවා නිලධාරිනි හිඟය එන වසරේදී අවසන්</topic>
    <author>සන්ධ්‍යා කරුණාරත්න</author>
    <content>මෙරට පවුල් සෞඛ්‍ය සේවා නිලධාරිනියන්ගේ හිඟය ලබන වසරේදී අවසන් වන බව රජයේ වෛද්‍ය නිලධාරින්ගේ සංගමය පවසයි.පවුල් සෞඛ්‍ය සේවා නිලධාරිනියන්ගේ හිඟකම නිසා හෙදියන්ට සූතිකාගාර පුහුණුව ලබාදෙන ලෙස ඉල්ලමින් හෙද පරිපාලනය ගෙන ගිය එම අසතුටුදායක තත්ත්වය අලුතින් පවුල් සෞඛ්‍ය සේවා නිලධාරිනියන් බඳවා ගැනීමත් සමඟ අවසන් වන බව සංගමයේ මාධ්‍ය ප්‍රකාශක වෛද්‍ය නවීන් ද සොයිසා මහතා කීය.සෞඛ්‍ය ඇමැති මෛත්‍රීපාල සිරිසේන මහතා දුන් නියෝගයකට අනුව පවුල් සෞඛ්‍ය සේවා නිලධාරිනියන් 1500 ක් අලුතින් පුහුණු කිරීමට බඳවා‍ ගෙන ඇති අතර ඉදිරි මාස කිහිපය තුළදී තවත් පවුල් සෞඛ්‍ය සේවා නිලධාරිනියන් 1500 දෙනකු බඳවා ගැනීමට පියවර ගෙන ඇති බව ද ඒ මහතා පැවැසුවේය.ප්‍රසව හා නාරිවේද විශේෂඥ වෛද්‍යවරුන් ජාත්‍යන්තර ප්‍රමිතියකට අනුව වින්නඹු පුහුණුව ලබාදීමට ඍජුවම සම්බන්ධ වී ඇති බවත් මේ පුහුණුවට විරුද්ධ වීමට හෙද පරිපාලනයට නොහැකි බවත් හෙතෙම ප්‍රකාශ කළේය.වින්නඹු මාතා පුහුණුව ප්‍රසව හා නාරිවේද විශේෂඥ වෛද්‍යවරුන්ගේ ඍජු අධීක්ෂණයට අනුව සිදු කරන අතර ඉන් මාතෘ සේවාවේ ගුණාත්මක දියුණුවක් ද සිදු වන බව ඔහු අවධාරණය ‍කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=n1405274</link>
    <topic>ජනපති මහින්ද ඇතුළු දූත පිරිස ඉන්දියාවට ළඟා වෙති</topic>
    <author/>
    <content>ඉන්දියාවේ නව අගමැති නරේන්ද්‍ර මෝදි මහතාගේ දිවුරුම් දීමේ උත්සවයට සහභාගී වීම සඳහා ඉන්දියාව බලාගිය ජනාධිපති මහින්ද රාජපක්ෂ මහතා ඇතුළු ශ්‍රී ලංකා නියෝජිත කණ්ඩායම නවදිල්ලි නුවරට ළඟාවෙති.නව දිල්ලි නුවර ඉන්දිරා ගාන්ධි අන්තර්ජාතික ගුවන් තොටුපොළේ දී ජනාධිපති මහින්ද රාජපක්ෂ මහතා පිළිගන්නා ලද්දේ ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් සහ ශ්‍රී ලංකාවේ ඉන්දීය මහ කොමසාරිස් වයි.කේ. සිංහා මහත්වරුන් විසිනි.දිවුරුම් දීමේ උත්සවයට සහභාඟි වන ලෙස නරේන්ද්‍ර මෝදි මහතා පසුගිය සතියේ කළ ආරාධනයට අනුව ජනාධිපති මහින්ද රාජපක්‍ෂ මහතා මේ සංචාරයට එක්ව සිටී. පාකිස්ථාන අගමැති නවාස් ෂරීෆ්, ඇෆ්ගනිස්ථාන ජනාධිපති හමීඩ් කර්සායි, භූතාන අගමැති ෂෙරීන් ටොබ්ගේ, නේපාල අගමැති සුෂිල් කොයිරාල සහ මාලදිවයින් ජනාධිපති අබ්දුල්ලා යමීන් අබ්දුල් ගයූම් මහත්වරුන් ඇතුළු රාජ්‍ය නායකයෝ රැසක් මේ අවස්ථාවට එක්වීමට නියමිතයි.රාෂ්ට්‍රපති භවන්හි දී ඊයේ (26) පස්වරුවේ පැවැති දිවුරුම් දීමේ උත්සවයෙන් අනතුරුව ඉන්දීය ජනාධිපති ප්‍රනාබ් මුඛර්ජි මහතා විසින් රාත්‍රී භෝජන සංග්‍රහයක් පැවැත්වූහ.ජනාධිපති මහින්ද රාජපක්‍ෂ මහතා නව දිල්ලි නුවර රැදී සිටින කාලය තුළ නරේන්ද්‍ර මෝදි මහතා සහ තවත් රාජ්‍ය නායකයන් කිහිප දෙනෙකු සමඟ ද්විපාර්ශ්වික සාකච්ඡාවල නිරතවීමට සැලසුම් කර ඇත.විදේශ කටයුතු ඇමැති මහාචාර්ය ජී.එල්. පීරිස්, පශු සම්පත් හා ග්‍රාමීය ප්‍රජා සංවර්ධන ඇමැති අරුමුගම් තොණ්ඩමන්, විදේශ අමාත්‍යාංශයේ අධීක්‍ෂණ මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග මහත්වරු ද විදේශ කටයුතු අමාත්‍යාංශයේ ලේකම් ෂෙනුකා සෙනෙවිරත්න, යාපනය මහ නගර සභාවේ නගරාධිපතිනී යෝගේෂ්වරී පත්ගුණරාජා මහත්මීන් ද මේ චාරිකාවට එක්ව සිටිති. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=n1405275</link>
    <topic>මඩිහහේවා කමිටු වාර්තාව සති තුනකින් එළි දක්වනවා</topic>
    <author>සුභාෂිනී සේනානායක</author>
    <content>මඩිහහේවා කමිටු වාර්තාව සති 03කින් එළි දක්වන බව අධ්‍යාපන ඇමැති බන්දුල ගුණවර්ධන මහතා පවසයි.අධ්‍යාපනය පිළිබඳ වර්තමාන තත්ත්වය හා ඉදිරි කටයුතු පිළිබඳ සමාලෝචනය කිරීමට පත්කළ මෙම කමිටුව සිය නිර්දේශ ඉදිරි සති 03 තුළ ලබාදීමට නියමිතය.ශ්‍රී ලංකා අධ්‍යාපන පරිපාලන ‍සේවය, ශ්‍රී ලංකා ගුරු සේවය, ශ්‍රී ලංකා ගුරු අධ්‍යාපනඥ සේවය සහ ශ්‍රී ලංකා විදුහල්පති සේවය යන සේවාවන් ආශ්‍රිතව ඉදිරි වැඩ පිළිවෙළ සහ සයලු ගැටලු පිළිබඳ පුළුල් විමර්ශනයක් කරමින් එම කමිටුවේ නිර්දේශ ඉදිරි සති 03ක් තුළ ඉදිරිපත් කරන බවත් එම නිර්දේශයන්ට අනුව ගැටලු විසඳීමට පියවර ගන්නා බවත් අධ්‍යාපන ඇමැතිවරයා දිනමිණ සමඟ අදහස් දක්වමින් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=n1405276</link>
    <topic>එජාපයේ විශ්වාසභංගයෙන් රජයේ ශක්තිමත් බව නැවතත් ලොවට පෙනුණා</topic>
    <author>ඉමදුව සමුහ ලංකින්ද නානායක්කාර</author>
    <content>එජාපය රජයට එරෙහිව ගෙනා විශ්වාසභංග යෝජනාවෙන් සිදුවුයේ රජයට තවදුරටත් තුනෙන් දෙකක බලයක් පාර්ලිමේන්තුව තුළ තිබෙන බව රටට හා ලෝකයට පෙන්වා දීම පමණක් බව ‍ නියෝජ්‍ය කතා නායක චන්දිම වීරක්කොඩි මහතා පවසයි.ඒ මහතා එසේ පැවසුවේ පසුගිය 25 දින අහංගම දිගරැද්ද වෙල්හේන මාර්ගය සංවර්ධනය කටයුතු ආරම්භ කිරී‍මේ අවස්ථාවට එක්වෙමිනි.මෙහි දී වැඩි දුරටත් අදහස් දැක් වු නියෝජ්‍ය කතානායකවරයා මෙසේ ද පැවසීය. මේ රටේ විපක්ෂයට අද කරන්න දෙයක් නෑ. විපක්ෂය කරන්න ඕන බොහෝ දේවල් කරන්නෙත් අපේ ඇමැතිවරුමයි. ඉතින් එජාපය ඇතුළු විපක්ෂය මෙවැනි යෝජනාවකින් හෝ රජයට සහාය දිය යුතු යැයි සිතා මේ උදව්ව කරන්න ඇති. මෙවැනි උදව් අපේ රජයට එජාපය බොහෝ අවස්ථාවල කරලා තියෙනවා. එසේ උදව් කරලා ලෝකයට පෙන්නුවා මේ රටේ විපක්ෂයේ විශ්වාසය භංග වී ඇති බව.දෝෂාභියෝග උදව්වෙන් පසු දැන් අලුත්ම එක තමයි විපක්ෂයේ පොදු අපේක්ෂක. පටන් ගන්න කලින්ම පැරදිලා විපක්ෂයේ කියලාමයි පටන් ගන්නේ. දැන් තීන්දු කරලා තියනවා විපක්ෂයේ පොදු අපේක්ෂක ලෙස සැමදා මේ රටේ විපක්ෂ නායක රනිල් වික්‍රමසිංහ මහතා කියලා. ඒ නිසා කිසිම දේකට බය වෙන්න දෙයක් නෑ. රටේ ජනතාව දන්නවා රනිල් මහත්මයා තියන්න ඕන තැන.සමහරු බලන් හිටියා ඉන්දියාව ලංකාව සමඟ ගැටීමක් ඇති වෙයි කියලා. නමුත් නරේන්ද්‍ර මුදි මහත්මයා පරිනත දේශපාලඥයෙකු වන ලංකාවේ ජනාධිපති මහින්ද රාජපක්ෂ මහත්මයාට ආරාධනා කරා එතුමාගේ දිවුරුම් දීමේ සිට ම එතුමා සමග සම්බන්ද කම් පවත්වන්න කියලා. අපි රටක් හැටියට අන්තර්ජාතික සම්බන්ධතා තර කර ගනිමින් සිටින මොහොතක් මෙය. මේක අර බලන් හිටපු අයට ගහපු යෝධ කනේ පහරක්. ආරාධනාව පිළිගත්ත අතිගරු ජනාධිපතිවරයා උතුරේ මහ ඇමතිවරයාටත් මේ සදහා ආරාධනා කරා.උතුරේ මහ ඇමති තුමා අපේ මිත්‍රයා. එතුමා හිතන්නෙත් දකුණේ මිනිස්සු හිතන විධියටමයි. දකුණේ පාසල්වලට ගියපු හොඳට කාලා බීපු මිත්‍රයෝ ආශ්‍රය කරපු මහත්මයෙක් එතුමා. එතුමා මේ සඳහා යන එක නවත්වලා මේ රට අගාධයට ඇද දමන්න උත්සාහ කරන උදවියට මීළඟ ඌව පළාත් සභා මැතිවරණයේ දී ජනතාව නිවැරදි තීන්දුව ලබා දෙන බව විශ්වාසයි. මොන මැතිවරණය ආවත් එය එසේමයි.රටේ ජනතාව දීර්ග කාලයක් පුරා බලාපොරොත්තු වුණ භෞතික සංවර්ධනය මේ වන විට ගම් නියං ගම්වලට ලැබෙනමින් පවතිනවා. ජනතාවට අවශ්‍ය ජනතාව ඉල්ලන දේ ලබා දෙන රජයක් මේ රජය. අද හබරාදුව ආසනය තුල කාපට් නොකරපු ප්‍රධාන පාරක් නොමැති තරම්.පැච් කරලා හදපු අහංගම සිට ඉමදුව මාර්ගය යක්කලමුල්ල දක්වාම කාපට් එක අළුතින් හදන්න ලබන සතියේ ආරම්භකරනවා. අද ගමේ තිබෙන පාසල් වලට ගාල්ල, කොළඹ පාසල්වලට පවා නැති තරමේ පහසුකම් ලබා දී තිබෙනවා. මේ සියල්ල තුලින් ඇති වන්නේ ජනතාවගේ රජය කෙරෙහි ඇති විශ්වාසයයි. මොන මැතිවරණයක් ආවත් ජයගන්න පුළුවන් විධියට අපි දිනපු දවසේ සිට වැඩ කටයුතු කරලා තියෙනවා. මහින්ද චින්තනය කියන්නේ වැඩ කරන එකයි. එසේ කර නිසා තමයි අද රට තුළ විපක්ෂයේ විශ්වාසය භංග වී තබෙන්නේ යයි ද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=n1405277</link>
    <topic>මැලේසියාවේදී හසුවූ එල්ටීටීඊ තිදෙනා මෙරටට පිටුවහල් කිරීමට පියවර</topic>
    <author>මහින්ද අලුත්ගෙදර</author>
    <content>අත්අඩංගුවට පත් එල්.ටී.ටී.ඊ. සාමාජිකයන් තිදෙනා ඉක්මනින්ම ශ්‍රී ලංකාවට පිටුවහල් කිරීම සඳහා අවශ්‍ය පියවර ගන්නා බව මැලේසියාව පවසයි.මෙලෙස අත්අඩංගුවට ගත් සැකකරුවන් තිදෙනා ස්ථාන තුනක දී අත්අඩංගවට ගෙන තිබෙන අතර නීති විරෝධීව මැලේසියාවේ රැඳී සිටීම හේතුවෙන් අත්අඩංගුවට ගෙන තිබේ. කෙසේ වුවද පසුව ඔවුන් සම්බන්ධයෙන් සිදුකළ විශේෂ පරීක්ෂණවලදී එල්.ටී.ටී.ඊ. ය ප්‍රතිසංවිධානය කිරීමේ කටයුතුවලට සම්බන්ධ වී ඇතැයි හෙළිකරගෙන තිබේ.මැලේසියාව කේන්ද්‍ර කරගනිමින් යුරෝපා රටවල වෙසෙන සිය ආධාරකරුවන් සමඟ ඉතා සමීප සම්බන්ධතා පවත්වා ඇති අතර ඊට අමතරව එල්.ටී.ටී.ඊ ත්‍රස්තවාදයට යළි පණ දෙන්නට උත්සාහ කර තිබෙන බවටද එම පරීක්ෂණවලදී අනාවරණය කරගෙන ඇත.පසුගිය දා අත්අඩංගුවට ගත් මෙම එල්.ටී.ටී.ඊ සැකකරුවන් තිදෙනා ඉතා ඉක්මනින්ම ශ්‍රී ලංකාවට පිටුවහල් කිරීමට පියවර ගන්නා බවට මැලේසියානු පොලිසිය ප්‍රකාශකර තිබෙන අතර එරට පොලිසියේ ත්‍රස්ත විරෝධී ඒකකය විසින් මේ සැකකරුවන් තිදෙනා අත්අඩංගුවට ගත්බව ද වාර්තා වෙයි.වසර කිහිපයක සිට මොවුන් නීති විරෝධී ලෙස මැලේසියාවේ රැඳී තිබෙන අතර එක් අයෙකු පසුගිය 2004 සිට ද තවත් අයෙකු පසුගිය 2009 වසරේ සිට ද වලංගු වීසා බලපත්‍රයක් නොමැතිව නැතිව රැදීසිට ඇතැයි අනාවරණය කරගෙන ඇත.අත්අඩංගුවට ගැණුනු සැකකරුවන් තිදෙනා කොටි සංවිධානයේ හිටපු ඉහළ පෙළේ නායකයන් බවද ඔවුන් කොටි සංවිධානය වෙනුවෙන් අරමුදල් රැස් කිරීමේ සහ ප්‍රචාරක කටයුතු වැනි ක්‍රියාවල නිරතව තිබෙන බවද ජ්‍යෙෂ්ඨ පොලිස් නිලධාරියා සංදේශයට පැවසීය.සංක්‍රමණික පනත යටතේ ඔවුන් අත්අඩංගුවට ගනු ලැබීම පිළිබඳ මැලේසියාවේ ශ්‍රී ලංකා මහ කොමසාරිස් කාර්යාලය දැනුවත් කොට තිබේ. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=n1405278</link>
    <topic>පුරප්පාඩු දුම්රිය නියාමක තනතුරට විශ්‍රාමික දුම්රිය ස්ථානාධිපතිවරු</topic>
    <author>නිමල් රාජපක්ෂ</author>
    <content>දුම්රිය නියාමක තනතුර සඳහා විශ්‍රාමික දුම්රිය ස්ථානාධිපතිවරු පහළොස් දෙනෙකු ඊයේ(26) දිනයේ පැමිණ ඇතැයි දුම්රිය දෙපාර්තුමේන්තුව පවසයි.මෙසේ පැමිණි විශ්‍රාමික දුම්රිය ස්ථානාධිපතිවරුනට දිනක පුහුණුවක් ලබා දී නියාමක සේවයේ සේවයේ පිහිටුවනු ඇතැයි දුම්රිය දෙපාර්තුමේන්තුවේ ජ්‍යෙෂ්ඨ නිලධාරියකු පවසයි.දුම්රිය නියාමකවරුන් තුන්සියයකට වැඩි පුරප්පාඩුවක් දුම්රිය දෙපාර්තුමේන්තුවේ පවතී‍. මේ හේතුව නිසා නියාමකවරුන් හදිසියේ නිවාඩු ගියවිට දුම්රිය අවලංගුවන අවස්ථා බොහෝයි. මෙවැනි සිද්ධියක් පසුගිය 23 දා සිදුවීමත් සමඟ ප්‍රධාන මාර්ගයේ හා මුහුදු බඩ මාර්ගයේ දුම්රිය හතරක් අවලංගු විය.මේ හේතුන් නිසා එදින කාර්යාලවලට පැමිණි දුම්රිය මගීන් නිවෙස්කරා යාමට නොහැකිව බොහෝවේලා දුම්රිය ස්ථානවල කල්මැරීමට සිදුවිය. මෙයට පිළියමක් ලෙස විශ්‍රාමික දුම්රිය නියාමකවරුන් සේවයේ යෙදවීමට ප්‍රවාහන ඇමැති කුමාර වෙල්ගම මහතා තිරණය කොට ඇත.එහි ප්‍රතිඵලයක් ලෙස ඊයේ (26) දිනයේ විශ්‍රාමික දුම්රිය ස්ථානාධිපතිවරු නියාමක ශ්‍රේණියේ සේවය කිරීම සඳහා පැමීණ තිබිණ. ඔවුන් නියාමක සේවයේ රාජකාරියේ යොදවන අතර සිය කැමැත්තෙන් විශ්‍රාමික දුම්රිය ස්ථානාධිපතිවරුනට හා නියාමකවරුනට දුම්රිය දෙපාර්තු‍මේන්තුවට පැමිණ නියාමක තනතුරේ සේවයේ නිරතවිය හැකිය.එසේ පැමිණ සේවය කළහොත් දුම්රිය නියාමකවරුන්ගේ ගැටලුවට විසඳුමක් ලැබෙන බවත් දුම්රිය ප්‍රමාදයකින් තොරව ධාවනය කළහැකි බවත් අදාළ නිලධාරියා දිණමිනට පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=n14052719</link>
    <topic>ඉන්දීය ධීවරයන් නිදහස් කිරීම ගැන නරේන්ද්‍ර මෝදි ගේ සතුට පළවේ</topic>
    <author/>
    <content>අත්අඩංගුවේ පසු වූ ඉන්දීය ධීවරයින් නිදහස් කිරීමට ජනාධිපති මහින්ද රාජපක්ෂ මහතා ගත් පියවර සම්බන්ධයෙන් ඉන්දීය නව අගමැති නරේන්ද්‍ර මෝදි මහතා සිය සතුට පළ කර ඇත.ඉන්දීය නව අගමැති නරේන්ද්‍ර මෝදි මහතා දිවුරුම් දීම නිමිත්තෙන් මෙම ධීවරයින් පිරිස පසුගිය (25) වැනිදා නිදහස් කිරීමට ජනාධිපති මහින්ද රාජපක්ෂ මහතා නියෝග කර ඇත.ඉන්පසුව පකිස්ථාන අත්අඩංගුවේ සිටින ඉන්දීය සිරකරුවන් පිරිසක්ද නිදහස් කිරීම සිදු කර ඇත.ශ්‍රී ලංකා අත්අඩංගුවේ සිටි ධීවරයින් නිදහස් කිරීම සම්බන්ධයෙන් තමිල්නාඩු ධීවර සමිති නායකයින්ද ජනාධිපතිවරයාට ස්තුතිය හා ගෞරවය පළකර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=n1405279</link>
    <topic>අනතුරට පත් ධීවර යාත්‍රාවේ සිටි 8දෙනා නාවික හමුදාවෙන් බේරා ගනිති</topic>
    <author>අහංගම සමූහ රවිඳු ලසිත දීයගහගේ</author>
    <content>ධීවර යාත්‍රාවකින් ගොස් හබරාදුව මුහුදු සීමාවේ මසුන් මරමින් සිටියදී එම යාත්‍රාව පෙරළී අනතුරට පත්වීමෙන් පසුව ඊයේ (26) උදේ නාවික හමුදාව මැදිහත්වී එම ධීවරයන් අටදෙනා බේරාගනු ලැබීය.ගාල්ල දෙවට ධීවර තොටුපොළෙන් මසුන් මැරීම සඳහා මේ ධීවරයන් අටදෙනා කුඩා යාත්‍රාවකින් උදේ හයට පිටත්ව ගොස් ඇත.ඊට පැයකට පමණ පසුව යාත්‍රාව එක්වරම පෙරළීමෙන් අනතුරට පත්වූ විට යාත්‍රාවේ සිටි ධීවරයින් වහාම මේ බව නාවික හමුදාවට සහ ධීවර යාත්‍රාවේ අයිතිකරු වන දොඩන්දූවේ ජී. එම්. රවින්ද්‍ර මහතාට දන්වා ඇත. ඊට පසුව නාවික යාත්‍රාවක් අනතුර සිදුවූ ස්ථානයට ගොස් ධීවරයන් බේරාගෙන යාත්‍රාවද ගාලු ධීවර තොටුපොළ වෙත රැගෙන ඒමට පියවර ගනු ලැබීය. දොඩන්දූවේ සිට ධීවර යාත්‍රාවක්ද,දෙවට තොටුපොළේ සිට ඩිංගි බෝට්ටු දෙකක්ද ධීවරයන් බේරාගැනීමේ කටයුතුවලට සහාය විය.මේ අනතුරින් කිසිවෙකුටත් අනතුරක් සිදුවී නොමැත. දොඩන්දූවේ පදිංචි රවීන්ද්‍ර, ප්‍රසන්න, තිලකරත්න, සෝරමරත්න, අසංක, දමිත්, මහිලාල් සහ චන්ද්‍රකුමාර යන ධීවරයින් අටදෙනා මේ අනතුරින් ජීවිත බේරාගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=n14052710</link>
    <topic>කුඩාවැල්ල ධීවර වරායේ තිබූ බහු දින යාත්‍රා 7ක් ගිනි ගනී</topic>
    <author>බුද්ධිකා ඉඹුලාන</author>
    <content>කුඩාවැල්ල ධීවර වරාය අභ්‍යන්තරයේ නැංගුරම්ලා තිබූ බහු දින යාත්‍රා 07ක් ගිනි ගැනීමෙන් යාත්‍රා 03ක් මුළුමනින්ම විනාශ වූ අතර තවත් බහු දින යාත්‍රා 04කට අර්ධ හානි සිදුවී තිබේ.එකිනෙකට යාකරමින් නැංගුරම්ලා තිබූ මෙම යාත්‍රා පෙළෙහි මැද තිබූ යාත්‍රාවක් ඊයේ (26) දහවල් 1.45ට පමණ හදිසියේ ගිනිගත් අතර ගින්නට හේතුව විදුලිය කාන්දුවීමක් විය හැකි යැයි සැක කෙරේ.හදිසියේ හටගත් මෙම ගින්න නිසා විනාශ වූ හා අර්ධහානි වූ ධීවර යාත්‍රාවන්හි සහ ඒ තුළ වූ දැල් ආම්පන්නවල වටිනාකම රුපියල් කෝටි 03 ඉක්මවනු ඇතැයි කුඩාවැල්ල ධීවර වරාය අධිකාරිය කියයි.මෙම ගිනි ගැනීම නිසා ධීවර කාර්මිකයන් කිසිවකුටත් ජීවිත හානි හෝ බරපතළ අනතුරු සිදුවී නැති බවත් ධීවර වරාය නීතිගත සංස්ථාව කියයි.බහු දින යාත්‍රාවන්හි ගින්න ඇතිවී බොහෝ වේලාවක් යනතුරු ගිනි නිවීමේ හමුදා ඒකක නිලධාරින් එම ධීවර වරායට පැමිණ නැති අතර නාවික හමුදාව ධීවරයින් හා අවට ප්‍රජාව එකතුවී ගින්න මැඩපැවැත්වූ බව කුඩාවැල්ල ධීවර වරායේ නිලධාරියකු දිනමිණට කීය.ධීවර වරාය නීතිගත සංස්ථාවේ සභාපතිවරයාගේ උපදෙස් මත මේ සිද්ධිය පිළිබඳව පරීක්ෂණයක් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=n14052711</link>
    <topic>චීන චිත්‍ර කලා නිර්මාණ මෙරට කලා ලෝලීන් අතර ජනප්‍රිය වෙලා</topic>
    <author>මානෙල් පුෂ්ප කුමාරි</author>
    <content>වර්තමානයේදී මෙන්ම අතීතයේදී ද ශ්‍රී ලංකා - චීන සබඳතා මෙන්ම සංස්කෘතික සබඳතා ඉහළින් කැපී පෙනෙන බවත් මේ සබඳතාව තුළ චීන දෘශ්‍ය කලාවන් ශ්‍රී ලාංකික ප්‍රජාව අතර ජනප්‍රියත්වයට පත්ව තිබෙන බවත් ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා ප්‍රකාශ කළේ ය.ඇමැතිවරයා මේ බව ප්‍රකාශ කළේ ඊයේ (26) සෞන්දර්ය කලා විශ්වවිද්‍යාලයේ දෘශ්‍ය කලා පීඨ ප්‍රදර්ශනාගාරයේ පැවැති චීන සාම්ප්‍රදායික චිත්‍ර ප්‍රදර්ශනයට එක් වෙමිනි.ලාංකිකයන් අතර පමණක් නොව සමස්ත ලෝකයේම කලා ලෝලීන් අතර චීන චිත්‍ර කලා නිර්මාණ ජනප්‍රියත්වයට පත්ව ඇති බව නොරහසක් බව හෙතෙම වැඩිදුරටත් කීය.චීනයේ සාම්ප්‍රදායික චිත්‍ර කලාව ලෝකයේ කලා සම්ප්‍රදායයන් තුළ අඛණ්ඩව පැවත එන කලාංගයක්.මේ සාම්ප්‍රදායික චිත්‍ර කලාවට චීන අක්ෂර කලාවත් එක්වී ඇත. මෙයින් අපට ප්‍රත්‍යමාන වන්නේ චීන සාම්ප්‍රදායී චිත්‍ර කලාව,රූප වින්දනය හා අර්ථ වින්දනය යන අංශ දෙකම කැටි වූ බුද්ධිමය සම්මිශ්‍රණයක් බවයි. චීන සාම්ප්‍රදායික චිත්‍ර කලාව හුදෙක් ප්‍රදර්ශනාත්මක කාර්යයන් සඳහාම පමණක් නොව මූර්ති කලාවටත් ඈදී තිබෙන බව චීන අත්කම් හා කලා භාණ්ඩ දෙස බලන විට පැහැදිලිවේ.චීන බෞද්ධ චිත්‍ර කලා නිර්මාණ බොහෝමයක් සාම්ප්‍රදායික රටාවන්ගෙන් පෝෂණය වී ඇත.මේ සඳහා එක් උදාහරණයක් ලෙස ගන්සු පළාතේ තුංහුවාං බිතු සිතුවම් පෙන්වා දිය හැකිය.චිනයේ බිතු සිතුවම් ස්ථාන සාම්ප්‍රදායික චිත්‍ර කලාවේ මහා අනර්ඝ වස්තූන් බවට පත්ව ඇති බවත්ඇමැතිවරයා පැවසීය.චීනය සාම්ප්‍රදායික චිත්‍ර කලාව දීර්ඝ කාලයක් තුළ පවත්වා ගෙන යමින් එම කලාව රැකගන්නට දරා ඇති උත්සාහයත් ප්‍රශංසාවට ලක් කළ යුතුයි.විශේෂයෙන් චීනයේ කෞතුකාගාර ඒ සඳහා විශාල කැපවීමකින් කටයුතු කර තිබෙන බව ඇමැතිවරයා මෙහිදී කීය.මේ ප්‍රදර්ශනයට පැමිණි චීන චිත්‍ර ශිල්පීන් චීන සාම්ප්‍රදායික චිත්‍ර කලාව ලෝකයේ කලාලෝලී ජනතාවට හඳුන්වාදීම සඳහා දරන උත්සාහය අප විසින් අගය කරන බව ආචාර්ය ජගත් බාලසූරිය මහතා සඳහන් කළේ ය.සෞන්දර්ය කලා විශ්වවිද්‍යාලයේ දෘශ්‍ය කලා පීඨයේ පීඨාධිපති මහාචාර්ය සරත් චන්ද්‍රජීව මහතා- චීන සාම්ප්‍රදායික චිත්‍ර ප්‍රදර්ශනයක් අප පීඨ ප්‍රදර්ශනාගාරයේ පැවැත්වීම ගැන චිත්‍ර ශිල්පී කණ්ඩායමට හා ලියූ-වෙයි-තුං මහතාට මම කෘතඥතාව පළ කරමි.චීන සාම්ප්‍රදායික චිත්‍ර කලාවෙහි පැරණි නොවන චිත්‍ර කලා ශෛලියක් ඇති බවත් සොබාදහම හා මිනිසා පිළිබඳ දීර්ඝ කාලීන සියුම් නිරීක්ෂණ,අත්දැකීම් මේ චිත්‍ර වලින් ප්‍රකාශ වන බවත් මහාචාර්ය සරත් චන්ද්‍රජීව පවසයි.සීමාසහිත එක්සත් ප්‍රවෘත්ති පත්‍ර සමාගමේ නීති අධ්‍යක්ෂ සහ ශ්‍රී ලංකා - චීන වෘත්තිකයන්ගේ සංසදයේ සභාපති නීතීඥ රසාංග හරිශ්චන්ද්‍ර ,ශ්‍රී ලංකා - චීන සමාජ හා සංස්කෘතික සහයෝගීතා සංගමයේ සභාපති ඉන්ද්‍රානන්ද අබේසේකර, ශ්‍රී ලංකා සමකාලීන කලා හා කලා ශිල්ප සංගමයේ සභාපති හැරල්ඩ් පීරිස් ,බෙයිජිං නාගරික සංස්කෘතික හා ඉතිහාස පර්යේෂණ ආයතනයේ ප්‍රධානී ලියූ - වෙයි - තුං යන මහත්වරු ඇතුළු නිලධාරීහු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=n14052712</link>
    <topic>හෙට විභාගයට නොලිව්වොත් අසමතුන් සේ සලකනවා</topic>
    <author>නිහාල් ජයවර්ධන</author>
    <content>පංති වර්ජනය කොට සිටින සම සෞඛ්‍ය පීඨ සිසු, සිසුවියන් මේ 28 දින පැවැත්වෙන විභාගයට සහභාගි නොවන්නේ නම් ඔවුන් විභාගය අසමත් සිසුන් ලෙස සළකන බව පේරාදෙණිය විශ්වවිද්‍යාලයේ උප කුලපති මහාචාර්ය අතුල සේනාරත්න මහතා පවසයි.එදිනට විභාග කටයුතු සංවිධානය කොට ඇති හෙයින් ඊට පෙර පංතිවලට සහභාගිවෙන්නේ නම් පීඨවලට දන්වා විභාගයට කල්ඉල්ලා ගත හැකි බවද හෙතෙම කීය.විභාගවලට සහභාගි‍නොවන්නේනම් එය විශ්වවිද්‍යාලයේ ප්‍රශ්නයකට වඩා සිසු , සිසුවියන්ගේ අනාගතය පිළිබඳ ප්‍රධානයක් වන්නේ යැයිද පවසන උප කුලපතිවරයා සිසුන් ඉල්ලා සිටින සිවුඅවුරුදු පාඨමාලාව සැකසීම සඳහා අදාළ පාර්ශ්වයන් සමඟ දැනට සාකච්ඡා පවත්වන බවත්, එලෙස විධිමත් පාඨමාලාවක් සැකසීම සඳහා මාස 08 – 12 ක් අතර කාලයක්වත් ගතවනු ඇතැයිද කියා සිටී.එතෙක් ඊට අතරමැදි විසඳුමක් ලෙස ඉදිරිපත්කොට ඇති විකල්ප යෝජනා ක්‍රියාත්මක කොට ඉගනීමේ නිරතවන ලෙස සිසුන්ට දන්වා සිටින උප කුලපතිවරයා ඒ අතර තුර පාඨමාලාව විධිමත්ම සැකසෙනු ඇතැයිද වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=n14052713</link>
    <topic>ශ්‍රී ලංකා-මාලදිවයින් ජනපතිවරු නව දිල්ලියේ දී හමුවෙති</topic>
    <author/>
    <content>ජනාධිපති මහින්ද රාජපක්ෂ මැතිතුමා සහ මාලදිවයින් ජනාධිපති අබ්දුල්ලා යමින් අබ්දුල් ගයුම් මැතිතුමා අද (26) සවස නව දිල්ලි නුවර දී ද්විපාර්ශ්වික සාකච්ඡාවල නිතර වූහ.ඉන්දියාවේ නව අග්‍රාමාත්‍යවරයා ලෙස තේරී පත් වූ නරේන්ද්‍ර මෝඩි මැතිතුමා දිවුරුම් දීමේ උත්සවයට සහභාගි වීම පිණිස නායකයෝ දෙදෙනා ඉන්දීය අගනුවරට ගොස් සිටිති. ඒකාබද්ධ ආර්ථික කොමිසමේ ප්‍රගතිය ඇතුළු අන්‍යෝන්‍ය වැදැගත්කමක් සහිත විෂය ගණනාවක් සාකච්ඡාවට ලක් විය.තරුණයන් සහ නිපුණතා සංවර්ධනය, ක්‍රීඩා සහ විවිධ අංශවල පුහුණු අවස්ථා පිළිබඳ අවබෝධතා ගිවිසුම්වල ප්‍රගතිය ද නායකයෝ දෙදෙනා විමර්ශනය කළහ. මාලදිවයින් ජනාධිපතිතුමා මේ වසරේ ජනවාරි මස ශ්‍රී ලංකාවේ කළ චාරිකාවේ දී අවබෝධතා ගිවිසුම් අත්සන් තැබිණ.එක්සත් ජාතීන්ගේ මානව හිමිකම් මණ්ඩලයේ දී ශ්‍රී ලංකාවට දුන් සහය පිළිබඳව මාලදිවයින් රජයට ස්තුතිය පුද කළ රාජපක්ෂ මැතිතුමා, ජිනීවා නුවරට ගොස් සිටි මාලදිවියින් නිලධාරීන් ශ්‍රී ලංකාව වෙනුවෙන් වෙහෙසී වැඩ කළ බව සඳහන් කළේය. මාලදවියන්හී චාරිකාවක් සඳහා එන්නැයි ගයුම් ජනාධිපතිතුමා රාජපක්ෂ මැතිතුමාගෙන් විශේෂ ඉල්ලීමක් කළේය.මාලදවියින් විදේශ ඇමැතිනි දුන්යා මවුමූන් මහත්මිය ප්‍රමුඛ ඉහළ පෙළේ දූත පිරිසක් සිය ජනාධිපතිතුමා සමග එක්ව සිටියහ.විදේශ අමාත්‍ය මහාචාර්ය ජී.එල්. පීරිස්. පශු සම්පත් හා ග්‍රාමීය ප්‍රජා සංවර්ධන අමාත්‍ය ආරුමුගම් තොණ්ඩමන්, විදේශ අමාත්‍යාංශයේ අධීක්ෂණ මන්ත්‍රී සජින් ද වාස් ගුණවර්ධන යන මත්වරු, යාපනය මහ නගර සභාව් නගරාධිපතිනී යෝගේෂ්වරි පත්ගුණරාජා මහත්මිය, ජනාධිපති ලේකම් ලලිත් වීරතුංග මහතා සහ විදේශ අමාත්‍යාංශයේ ලේකම් ෂෙනුකා සෙනෙවිරත්න මහත්මිය ද ජනාධිපතිතුමා සමඟ සාකච්ඡාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=n14052714</link>
    <topic>ජනපති මහින්ද ඉන්දීය නව අගමැති මෝදී සමඟ අත්වැල් බැඳගෙන සිටිනවා</topic>
    <author/>
    <content>ආසියාව ලෝකයේ ආශ්චර්යවත් මහාද්වීපය බවට පත්කිරීමට ඉන්දීය නව අගමැති හා ජනාධිපති මහින්ද රාජපක්ෂ මහතා අත්වැල් බැඳගෙන සිටින බව, ජනමාධ්‍ය හා ප්‍රවෘත්ති අමාත්‍යාංශයේ අධීක්ෂණ මන්ත්‍රී ඒ. එච්. එම්. අස්වර් මහතා පවසයි.හිරියාල මැතිවරණ කොට්ඨාසයේ නව පුස්තකාල ගොඩනැගිල්ලක් විවෘත කිරීම වෙනුවෙන් පසුගියදා පැවැති උත්සවයක දී අස්වර් මහතා මේ බව කීය.ඒ මහතා එහිදී මෙසේ ද ප්‍රකාශ කළේ ය.ආසියාවේ ආශ්චර්යය වශයෙන් ලංකාව පරිවර්තනය කරන මෙහෙවරක යෙදී සිටින ජනපති මහින්ද රාජපක්ෂ මහතා භාරත දේශයේ නව අගමැති නරේන්ද්‍ර මෝඩි සමඟ අත්වැල් බැඳගෙන ආසියාව ලෝකයේ ආශ්චර්යමත් මහද්වීපයක් කිරීමේ මහඟු මෙහෙවරක් කරන ලකුණු දැන් පහළ වී තිබේ.තමිල්නාඩුවේ ජයලලිතා ඇතුළු කොතෙක් අය ලංකාවට විරුද්ධව කෑ මොර දුන්නත් දිල්ලි නුවර නරේන්ද්‍ර මෝඩි යටතේ පත්වන රජය මුළු ඉන්දියාවම පාලනය කරන බව එහි නොමඟ ගිය වයිකෝ, සීමාන්, මධිවලන් ආදීහු දැන්වත් වටහා ගැනීම නුවණට හුරුයි.මුස්ලිම් ජනගහනයෙන් හතරෙන් තුන් කොටසක් සිංහල ගම්මාන ආශ්‍රිතව වාසය කරති. ඉතාමත්ම අන්‍යෝන්‍ය සම්බන්ධයකින් සාමකාමීව වාසය කරති. මෙම සමගිය බිඳීමට කුමන බලවේගයකට වුවත් ඉඩදිය නොහැකියි. උතුරු නැ‍ඟෙනහිර ඒකාබද්ධ කිරීමට නැ‍ඟෙනහිරින් මතු වූ සමහර දේශපාලනඥයින්ගේ වෑයම සුනු විසුණු කිරීමට මෙරට මුස්ලිම්වරු කවදත් සූදානමින් සිටිනවා.වෙනත් රටවල සිද්ධ වන ආකාරයට ආගමික ප්‍රශ්න මතු කර ගනිමින් සිංහල මුස්ලිම් පිරිස් අතර මොනයම් හෝ ඝට්ටනයක් ඇති කිරීමට අපට ඉඩ දිය නොහැකියි. හිරියාල ඇතුළු අනෙකුත් ආසනවල වාසය කරන මුස්ලිම් ජන සමාජය සමඟ මා ඉතා කිට්ටු සම්බන්ධතාවයක් ගොඩනඟා ගෙන තිබෙනවා.අද පාර්ලිමේන්තුවේ ජ්‍යෙෂ්ඨ මන්ත්‍රීවරයකු වශයෙන් මේ රජයට සම්බන්ධ වී ඇති අස්වර් මහතා කරන ඉතාමත්ම ජාතික මෙහෙවර අපි ඉහළින් අගය කළ යුතුයි.මුස්ලිම් මාධ්‍ය සංසදයේ සභාපති එන්. එම්. ආමීන්, වයඹ පළාත් සභා මන්ත්‍රී කමල් ඉන්දික, මුස්ලිම් තරුණ පෙරමුණේ අධ්‍යක්ෂ බී. එම්. ෆාරුක්, ඉස්ලාම් මධ්‍යස්ථානයේ හිටපු අධ්‍යක්ෂ ජනරාල් අල්හාජ් එම්. බී. එම්. මාහිර්, සංචාරක හා කර්මාන්ත මණ්ඩලයේ සභාපති ඒ. එම්. ජවුෆර්, ජ්‍යෙෂ්ඨ මාධ්‍යවේදී එෆ්. එම්. ෆාරුස්, හිටපු ප්‍රාදේශීය සභා මන්ත්‍රී එම්. සාහිර් මහත්වරුන් සමඟ තිත්තවේලකාල මුස්ලිම් දේවස්ථානයේ ප්‍රධානී හලීම් ෆෂාක් ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=n14052715</link>
    <topic>මොනරාගල මහාධිකරණ විනිසුරු විත්තිකරුවන් බන්ධනාගාර ගත කරඔවුන්ගේ නීතිඥයන් අධිකරණයෙන් පිටවූ පසු ඇප මත මුදාහරී</topic>
    <author/>
    <content>විවිධ කරුණු මත දිනෙන් දින නඩුව කල් යන බැවින් විත්තිකරුවන් රක්ෂිත බන්ධනාගාරගත කළ මොනරාගල මහාධිකරණ විනිසුරු ගිහාන් කුලතුංග මහතා විත්තියේ නීතිඥවරු අධිකරණයෙන් පිටව ගිය පසු විත්තිකරුවන් යළි පෙර ඇප මත මුදාහැරීමට ඊයේ (26) නියෝග කළේය. මනුෂ්‍ය ඝාතන දෙකක් සිදුකිරීම ඇතුළු චෝදනා 16කට විත්තිකරුවන් කර සිටි බිබිල ප්‍රාදේශීය සභාවේ හිටපු සභාපති චන්ද්‍රසේකර බණ්ඩා ඇතුළු විත්තිකරුවන් 16 දෙනා මෙසේ රක්ෂිත බන්ධනාගාරගත කැර යළි පෙර ඇප මත මුදාහැර ඇත.2001 නොවැම්බර් 7 දින මනුෂ්‍ය ඝාතන දෙකක් සිදුකිරීම ඇතුළු චෝදනා විත්තිකරුවන්ට ඉදිරිපත් කර ඇතත් මරුමුවට පත් වුවා යැයි කියන පුද්ගලයකු මේ නඩුවේ සාක්ෂිකරුවකු ලෙස නම් කිරීමට නීතිපතිවරයා කටයුතු කර ඇති බව විත්තියේ නීතිඥවරු දන්වා සිටියේ ය.චෝදනා සංශෝධනය කළ යුතු බව නීතිඥවරුන් පෙන්වා දුන්නේය.මේ නඩුව ජූරි සභාවක් ඉදිරියේ විභාග කිරීමට විත්තිකරුවන් දෙදෙනකු කැමැත්ත පළ කළ අතර අනෙක් විත්තිකරුවන් නඩුව විනිසුරුවරයා ඉදිරියේ විභාග කිරීමට කැමැත්ත පළ කළේ ය.කරුණු සළකා බැලූ විනිසුරුවරයා විවිධ කරුණු මත නඩුව දිනෙන් දින කල් යන බැවින් විත්තිකරුවන් රක්ෂිත බන්ධනාගාරගත කිරීමට නියෝග කළේය. විත්තියේ නීතිඥවරුන් අධිකරණයෙන් පිටව ගිය පසු යළි විත්තිකරුවන්ට පෙර ඇප මත මුදාහැරීමට විනිසුරුවරයා කටයුතු කර ඇත.නඩු විභාගය ජූනි මස 20 වැනිදාට සිදුකිරීමට නියමිතය.නීතිඥ පාලිත ගමගේ හා නීතිඥ අනුර ජයසිංහ මහත්වරු විත්තිකරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=n14052716</link>
    <topic>2005 ජනාධිපතිවරණයේ දී දුන් පොරොන්දුවලින් 85%ක් ලබාදී තිබෙනවා</topic>
    <author>@ චිත්‍රාරත්න කළුආරච්චිහිදෝගම සමූහ</author>
    <content>වසර 2005 සිට ජනාධිපතිතුමා රටට කිසිම දෙයක් නොකළ විදිහට තමයි විපක්ෂය කතාකරන්නේ. 2005වසරේ ජනාධිපතිවරණයේ දී ලබාදුන් පොරොන්දුවලින් සියයට අසූපහක්ම (85%) මේවන විට ලබාදී තිබෙනවා' යැයි අනුරාධපුර දිස්ත්‍රික් පාර්ලිමේන්තු මන්ත්‍රී ශෙහාන් සේමසිංහ මහතා පවසයි.අනුරාධපුර නැගෙනහිර ආසනයේ මහකනදරාව නවෝදය සුභ සාධන සමිතියේ වාර්ෂික සංවත්සරයට සහභාගී වෙමින් ශෙහාන් සේමසිංහ මහතා මෙසේ ද කීය.විපක්ෂයට තිබෙන පීඩනය තමයි රජය රටට වැඩ කර තිබීම. ඉතාම නින්දිත විදියට තමයි විපක්ෂය රජය වැඩ නොකළා කියලා කියන්නේ. ඔවුනට දැන් ගම්වලට ගිහිල්ලා කියන්න දේවල් නැහැ. ඒ නිසා හැම විටම බොරු බේගල් ඇද බානවා.යටිතල පහසුකම් පිළිබඳ කතා කරන විට වේගවත්ම සංවර්ධනයක් රට පුරා සිදුකර තිබෙනවා. ජනාධිපති තුමා විසින් මාර්ග, විදුලිය වාගේ යටිතල පහසුකම් ලබාදෙනවිට රජයේ රැකියා වැඩි කර රාජ්‍ය සේවය ශක්තිමත් කර තිබෙන අතර අලුතින් කලාකරුවන් පවා බිහිකර ඒ අලුත් පරම්පරාව හැම අංශයකින්ම ඉදිරියට ගෙන ඒමේ විශේෂ වැඩ සටහන් ක්‍රියාවට නංවා තිබෙනවා.සෑම අංශයකම ශීඝ්‍ර ප්‍රගතියක් පෙන්වා තිබෙනවා.2014 වසරේ ගම්වලට වැඩ කිරීමට ආසන සංවිධායකවරුන් හරහා මිලියන ගනන් ලබාදි තිබෙනවා. මේවා විපක්ෂට බලා ඉන්න බැරුව ගිහින් . එමමුදල් දේශපාලන අය, ප්‍රා දේශීය සභා සභාපතිවරු ,මන්ත්‍රී වරු , නිලධාරින් සියලුදෙනා කැදවා සියලු දෙනාගේ අදහස් අනුව ව්‍යාපෘති සකස්කර තිබෙනවා. ඡන්දයක් එනවා කියලා ආරංචි වුණාම විපක්ෂය හැම විටම බය වෙලා නොයෙකුත් බොරු ප්‍රචාර ගෙන යමින් ජනතාව රැවටීමට උත්සාහ ගන්නවා. පොදු අපේක්ෂකයන් සොයනවා. ඇයි ඡන්ද දිනන්න පුළුවන් නම් පොදු අපේක්ෂකයන් කැදවන්නේ.පොදු අපේක්ෂකයා බිල්ලට දීලා පක්ෂ නායකයන් පරාජය ලකුණු කරනවා.ස්වාධීන රූපවාහිනී සුපිරි හපන්නු බිහිකරමින් ඕනෑම හපන්කමක් අපේ රටේ අයට කළහැකි බව පෙන්නුම් කර දුන්නා. ඒ අධිෂ්ඨානය ඇතුව ශ්‍රී ලංකාව ආසියාවේ ආශ්චර්ය බවට පත්කිරීම අනිවාර්යෙන්ම සිදුකරනවා.ඒ නිසා විපක්ෂය ගොතන බොරු වලට අසුවන්න එපා.ඒ කුමන්ත්‍රණ හොඳින් හඳුනා ගන්න.අනුරාධපුරයට ඇතිවූ නියඟය වෙනුවෙන් ලබාදෙන සහනාධාර මුදල් මේ වන විට මිහින්තලේ ප්‍රා දේශීය ලේකම් කාර්යාලයට ලබා දී තිබෙනවා. නවෝදය සුභ සාධන සමිතිය ප්‍ර දේශයට විශාල වැඩ කොටසක් සිදුකරනවා. එය අප අගය කරනවා.මෙම ගොඩ නැගිල්ලේ බිමට සිමෙන්ති දැමීමට මිහින්තලේ ප්‍රා දේශීය සභාවේ සභාපති තුමා සිමෙන්ති මිටි 25 ක් ලබා දෙනවා කීව්වා. ඒ දෙන්නේ පුද්ගලික මුදලින් . එතුමාට අපගේ ගෞරවය පුද කරනවා.මෙම අවස්ථාවට අනුරාධපුර නැගෙනහිර ආසන ශ්‍රී ලංකා නිදහස් පක්ෂ ප්‍රධාන සංවිධායක හා උතුරු මැද පළාත් සෞඛ්‍ය ඇමැති එච්.බී. සේමසිංහ ,මිහින්තලා ප්‍රා දේශීය සභා සභාපති යූ.බී.සිරිසේන ,ප්‍රාදේශීය මන්ත්‍රී අනුර මෙන්ඩිස් , නවෝදය සුභ සාධන සමිතියේ සභාපති යූ.ජී.දයාවංශ, ලේකම් ආර්. තිලකරත්න , රවින්ද්‍ර සිරිවර්ධන යන මහත්ම මහත්මීහූ සමඟ විශාල පිරිසක් සහභාගි වූහ.මෙම ගොඩනැගිලේ වැඩ අවසන් කර ගැනීමට ශ්‍රී ලංකාවාසී සැමගේ ආධාර උපකාර ලබාදෙන ලෙසද ඔවූහූ ඉල්ලා සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=n14052717</link>
    <topic>වාස්-රවිඳු ඇතුළු පොලිස් නිලධාරීන් දෙදෙනකුට එරෙහිව තවත් නඩුවක්</topic>
    <author># සිරන්ජනි කුමාරි</author>
    <content>එල්.ටී.ටී.ඊ ය නිෂ්පාදනය කළ කිලෝ පහක් බරැති පැති බෝම්බ ආර්.පී.ජී ගිනි අවි ඇතුළුව අවි ආයුධ තොගයක් ළඟ තබා ගැනීමේ සිද්ධියක් සම්බන්ධයෙන් අධිකරණය වෙත ඉදිරිපත් කළ හිටපු නියෝජ්‍ය පොලිස්පති වාස් ගුණවර්ධන මහතා හා ඔහුගේ පුතු රවිඳු ඇතුළුච පොලිස් නිලධාරින් දෙදෙනා මේ මස 29 වැනි දින දක්වා රක්ෂිත බන්ධනාගාර ගත කරන ලෙස කොළඹ අතිරේක මහේස්ත්‍රාත් චන්දිම ලියනගේ මහතා ඊයේ (26) නියම කෙළේය.කඩවත ප්‍රදේශයේ නිවෙසක පවත්වා ගෙන ගිය බව කියන මෙම අවි ගබඩා සිද්ධියේ සැකකරුවන් ලෙස රහස් පොලිසිය ඊයේ හිටපු නියෝජ්‍ය පොලිස්පති වාස්ගුණවර්ධන ,රවිඳු ගුණවර්ධන,ගාමිණි සනත්චන්ද්‍ර හා ප්‍රියන්ත සංජීව නැමැති අය අධිකරණය හමුවේ නම් කිරීමෙන් අනතුරුව මහේස්ත්‍රාත්වරයා මෙම නියෝගය කෙළේය.බම්බලපිටිය මොහොමඩ් සියාම් ඝාතන සිද්ධිය සම්බන්ධයෙන් රක්ෂිතබාරයේ සිටින වාස් ගුණවර්ධන මහතා ඇතුළු සෙසු සැකකරුවන් බන්ධනාගාර අධිකාරිවරයා අධිකරණය වෙත ඉදිරිපත් කොට තිබිණ.මීට අමතරව වාස් ගුණවර්ධන මහතාගේ පුද්ගලික සහකරු වන රත්නායක මුදියන්සේලාගේ ඉරෝෂ් චමින්ද විල්ලවආරච්චි තවමත් රහස් පොලිසියේ රඳවා තබා විමර්ශන පවත්වන බව පැවසූ පොලිසිය රැඳවුම් නියෝග ඉදිරියට ඇති බවත් විමර්ශන අවසන් වහා සැකකරු අධිකරණයට ඉදිරිපත් කරන බව පැවසීය." මට විරුද්ධව සාක්කි හැදුවේ තමුසේ නේද ? .....මට ප්‍රකාශ දෙන්න බැහැ....යි " පවසමින් මෙම සිද්ධිය සම්බන්ධයෙන් අධිකරණ නියෝග මත හිටපු නියෝජ්‍ය පොලිස්පති වාස් ගුණවර්ධන මහතාගෙන් ප්‍රකාශ ලබා ගැනීමට බන්ධනාගාරය වෙත ගිය පොලිස් පරික්ෂක නිශාන්ත මහතා වෙත පවසා ප්‍රකාශය ලබාදීම බැහැර කළ බවට ‍රහස් පොලිසිය අධිකරණය වෙත දන්වා සිටියේය.තවදුරටත් කරුණු දැක්වු රහස් පොලිසියේ ඒකක 3 ස්ථානාධිපති රංජිත් මූණසිංහ මහතා පැවසූවේ අද දින වුවද අධිකරණය අවසරය ලබා දෙන්නේ නම් මෙම සිද්ධිය සම්බන්ධයෙන් වාස් ගුණවර්ධන මහතාගෙන් ප්‍රකාශ ලබා ගැනීමට සුදානම් බව පැවසීය.මෙහිදී වාස් ගුණවර්ධන මහතා වෙනුවෙන් ජනාධිපති නීතිඥ රියෙන්සි අර්සකුලරත්න මහතා පැවසුවේ රිමාන්ඩ් බාරයේ සිටින සැකකරුවකුගෙන් ප්‍රකාශ ගන්නේ නම් බන්ධනාගාරය තුළදී පමණක් ගතයුතු බවත් තැන් තැන්වල ප්‍රකාශ දීමට සැකකරුවන් බැඳී නොමැති බවය.තවද ඉකුත් දින‍කදී වාස් ගුණවර්ධන මහතා රහස් පොලිසිය වෙත ප්‍රකාශ ලබාදීම ප්‍රතික්ෂේප කරනු ලැබුවේ ඔහු අසනීපයෙන් පසු වු නිසා බවට ද ජනාධිපති නීතිඥවරයා අධිකරණය වෙත කරුණු දක්වමින් පැවසීය.වාස් ගුණවර්ධන මහතාගේ නිවසේ ආරක්ෂාවට සිටි පොලිස් කොස්තාපල්වරුන් දෙදෙනෙක් පසුගිය ජුනි 3 වැනි දින දණ්ඩ නීති සංග්‍රහයේ 127 වගන්ති ප්‍රකාරව මහේස්ත්‍රාත් ඉදිරියේ දී සිද්ධිය සම්බන්ධයෙන් රහස් ප්‍රකාශ ලබා දී තිබිණ.උප පොලිස් පරික්ෂක විල්ලවආරච්චි වෙත මෙම ආයුධ තොගය හිටපු නියෝජ්‍ය පොලිස් පති වාස් ගුණවර්ධන මහතා දුන් බවත් ආයුධ ළඟ තබා ගැනීමට බය හිතුණ නිසා ඒවා යහළුවකුට දුන් බවට අධිකරණයෙන් කරුණු අනාවරණය විය.වාස් ගුණවර්ධන මහතා විල්ලවආරච්චි වෙත ආයුධ දෙන බව දුටු බවට ද අධිකරණය වෙත සාක්කි ඉදිරිපත්ව ඇති අතර ආයුධ ලබා ගැනීම ප්‍රතික්ෂේප කළ විල්ලවආරච්චි වෙත වාස් ගුණවර්ධන මහතා පවසා ඇත්තේ "මම කියන කල් උඹේ ළඟ මෙම ආයුධ තියාගනින් යැයි බවට පොලිසිය අධිකරණයට කරුණු වාර්තා කොට තිබිණ.බම්බලපිටිය කෝටිපති ව්‍යාපාරික මොහොමඩ් සියාම් ඝාතනයේ සාක්කි වසන් කළ බව කියන හිටපු නියෝජ්‍ය පොලිස්පති වාස් ගුණවර්ධන මහතාගේ පුද්ගලික සහකරු උප පොලිස් පරික්ෂක විල්ලවආරච්චි ගිනි අවි සඟවා තැබීම ගිනි අවි භාවිතය හා මනුෂ්‍ය ඝාතනයක සාක්කි වසන් කිරිමට යන ‍චෝදනා යටතේ අධිකරණයට කරුණු වාර්තා කරමින් පොලිසිය රැඳවුම් නියෝග ලබා ගෙන තිබිණ. වාස් ගුණවර්ධන මහතාගේ නිවසේ සිටි පොලිස් කොස්තාපල්වරුන් දෙදෙනා කළ රහස් ප්‍රකාශ අනුව පොලිස් පරික්ෂක විල්ලවආරච්චි යන අය මීගමුව පොලිස් අභ්‍යාස විද්‍යාලයට ඇතුළුව පුහුණුව ලබමින් සිටිය දී පෙබරවාරි මස 26 වැනි දින රහස් පොලිසියේ විශේෂ පොලිස් කණ්ඩායමක් සැකකරු අත්අඩංගුවට ගෙන තිබේ.ඔහුගේ ප්‍රකාශ අනුව පැති බෝම්බ 1, මිලිමිටර් 5.6 පතරෝම් 286, මිලි මිටර් 7.6 පතරෝම් 318, ආර්.පි.ජී 3ක්, ටී 56 ගිනි අවි 6ක්,ෂොට් ගන් 5ක්, පිස්තෝල 3 ක් පොලිසිය අත්අඩංගුව‍ට ගෙන තිබිණ.මෙම ආයුධ හිටපු නියෝජ්‍ය පොලිස්පති වාස් ගුණවර්ධන මහතාගේ නිවසේ සිට නුවර ප්‍රදේශයට ප්‍රවාහනය කළ බවට ද සැකකරුගෙන් කරන ලද විමර්ශනවලදී අනාවරණය වී තිබේ.අදාළ කරුණු සළකා බැලු මහේස්ත්‍රාත්වරයා වාස් ගුණවර්ධන මහතාගෙන් ප්‍රකාශයක් පොලිස් මුර‍පළ තුළ දී ලබා ගන්නා ලෙසට රහස් පොලිසියට නියම කරමින් සැකකරුවන් මේ මස 29 වැනි දින දක්වා රක්ෂිත බන්ධනාගාරගත කරන ලෙස නියම කෙළේය.පැමිණිල්ල වෙනුවෙන් පොලිස් පරික්ෂක රංජිත් මුණසිංහ , පොලිස් සැරයන් සෝමරත්න (15042) මහතා පෙනී සිටි අතර වාස් ගුණවර්ධන හා රවිඳු ගුණවර්ධන වෙනුවෙන් ජනාධිපති නීතිඥ අර්ස කුලරත්න පළමු හා සෙසු සැකකරුවන් වෙනුවෙන් නීතිඥ නෙවිල් අබේරත්න මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=r1405271</link>
    <topic>වයඹ සහල් ළඟදීම පාරිභෝගිකයන් අතටම</topic>
    <author>කුරුණෑගල දිස්ත්‍රික් සංචාරක - ගුණරත්න ලියනආරච්චි</author>
    <content>වයඹ වී මිලදී ගැනීමේ හා සහල් සැකසුම් මධ්‍යස්ථානයක් සමුපකාරය හරහා ක්‍රියාත්මක කරනවා. වයඹ සහල් නමින් අපේ ජනතාවට සහල් ගන්න පුළුවන් දිනය වැඩි ඈතක නැහැ. දැන් වෙන්නේ අපේ වයඹ වී ටික පිට අරන් ගිහින් එක එක නම්වලින් අපිටම මිලදී ගන්න වෙලා යැයි වයඹ පළාත් ප්‍රධාන ඇමැති නීතිඥ දයාසිරි ජයසේකර මහතා පැවැසීය.ඇමැතිවරයා එසේ පැවැසූවේ රිදීගම සමූපකාර සමිතිය මඟින් ලක්ෂ 100ක් වියදම් කර ඉදිකරන ලද සෝභාවි උත්සව ශාලාව විවෘත කිරීමේ අවස්ථාවට සහභාගී වෙමිනි.ඇමැතිවරයා මෙසේ ද කීය.සමුපකාරයට විවිධ සේවා කියන්නේ ඕනෑම ක්ෂේත්‍රයක් යටතේ ජනතාවට සේවය කරන්න පුලුවන් ආයතනයක්. අපි ඉදිරියේ දී සමුපකාරය හරහා වයඹ කාන්තාවන්ට ජන දිරිය නමින් ඔවුන් නඟා සිටුවීමේ වැඩසටහනක්, කිරි මිලදී ගැනීම හා ඒ ආශ්‍රිත නිෂ්පාදන කටයුතු, ග්‍රාමීය කර්මාන්ත, ව්‍යාපාර අලුතින් පටන් ගැනීම හා නඟා සිටුවීම වැනි සමාජයට සෘජුවම සේවයක් කළ හැකි බොහෝ ව්‍යාපෘති හඳුනාගෙන ක්‍රියාත්මක කිරීමට කටයුතු සකස් කර ඇති බවයි.ඉස්සර සමුපකාරය කී විට ඒක‍ හොර ගුහාවක් වෙලා තිබුණා. එක කාලේක ලේඛනවල සඳහන් වෙලා තිබුණා යකඩ මීයෝ කාලා කියලා. අලුතින් සභාපති ඇතුලු අධ්‍යක්ෂ මණ්ඩලයක් පත් වුනාම හිතන්න වෙලා තිබුණේ පරණ ණය ගෙවන්නේ කොහොමද කියලා. අද ඒ තත්ත්වය නෑ. ජනාධිපතිතුමා සමුපකාර ක්ෂේත්‍රය ගොඩ ගන්න විශාල මෙහෙයක්, කැපකිරීමක් කළා. සමුපකාරයේ ණය සියල්ල අයින් කළා. වැට් බදු නිදහස් කළා. අලුත් ව්‍යාපෘති කරගෙන යන්න දිරිමත් කළා. දැන් සමුපකාරය ඉතා විශිෂ්ට අන්දමින් ජයග්‍රහණ අත් කරගෙන විශාල ආදායම් උපයන ගමන් ජනතාවට සමීපව සේවය ලබාදෙන ආයතනයක්.කුරුණෑගල දිස්ත්‍රික් පාර්ලිමේන්තු මන්ත්‍රී නිමල් සෙනරත් විජේසිංහ මහතාසමුපකාරයේ සභාපතිතුමා ඇතුලු අධ්‍යක්ෂ මණ්ඩලය කෙලින් ඉන්නවානම්, හොඳ දැනුමක් තියෙනවානම් ප‍ාඩු ලබන්නේ නැතිව පවත්වාගෙන යා හැකියි. ලක්ෂ 11ක් වයඹ සමුපකාර සාමාජිකයන් ඉන්නවා. ඒ තමන්ට සභාපතිකම ගන්න රු.100 දීලා බඳවා ගත්ත පිරිස්. මේ අතරින් ක්‍රියාකාරීව ඉන්නේ අතළොස්සයි. අපි මේ සාමාජිකයින් ලක්ෂ 11ක් ක්‍රියාකාරී මට්ටමට ගේන ගමන් තවත් සාමාජිකයින් බඳවා ගන්න ඕනෑ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=r1405272</link>
    <topic>දුව ගැන අහන්න ඒජන්සියට ගියාම බැනලා එ‍ෙළව්වා</topic>
    <author>සීගිරිය විශේෂ</author>
    <content>ගෘහ සේවය සඳහා ලෙබනන් රටට ගිය තම දියණිය පිළිබඳව වසර හතක කාලයකින් කිසිදු තොරතුරක් නැතැයි ද තම දියණිය නොමැති සොවින් මුණුබුරා අසරණ වී සිටින බව පවසමින් දියණිය පිළිබඳව තොරතුරක් සොයා දෙන්නැයි පලාගල උස්සාන කලුගල පදිංචි මවුපියෝ ඉල්ලති.පලාගල ප්‍රාදේශීය ලේකම් කොට්ඨාසයේ කලුගල උස්සාන පදිංචි යූ. එස්. කලණි ප්‍රියදර්ශනී (27) එක් දරු මව 2007 වසරේ මැයි මස 19 වැනි දින ලෙබනන් රටට ගෘහ සේවය සඳහා පිටව ගියාය.ඇය විදේශගත වන විට දරුවා වන ලක්මාල් කුලරත්න අවුරුදු 4ක නොදරුවෙකි. සැමියා සිය දරුවා බිරියගේ මවුපියන්ට භාර දී වෙනත් විවාහයක් කැරගෙන ඇත.කලණි ප්‍රියදර්ශනීගේ පියා වන යූ. ජී. ආරියසේන මහතා - මගේ දුව රට ගියේ ගේ හදාගන්න කියලා. අපට දුවට කතා කරන්න පුළුවන් වුණේ එයා රට ගිහින් මාස හයක් ගතවුණාට පස්සේ එක දවසයි. එදා ඉඳලා කිසිම තොරතුරක් නැහැ.ඒජන්සියට ගියාම බැනලා එළවාගන්නවා. විදේශ සේවා නියුක්ති කාර්යාංශයට ගියා අවුරුදු හතක්ම. මේ ළඟදී ලියමනක් එව්වා. දුව ලෙබනන් කඳවුරක ඉන්නවා ලංකාවට ඒමට අකමැතියි කියලා. කවුරු හරි කමක් නෑ මගේ දුව ගෙනැත් දෙන්න. මේ දරුවාට අම්මත් නෑ අප්පත් නෑ. මම මැරිලා ගියොත් දරුවා අනාත වෙනව.කළණිගේ දරුවා වන ලක්මාල් කුලරත්න (11) - මට අමමා ඒ තරම් මතක නෑ. ඒ වුණාට ‍ෙපාටෝවලින් අඳුරගන්න පුළුවන්. අම්මයි සීයයි ළඟ ඉඳලා ඉස්කෝ‍ෙල් යනවා. මම කොහොම හරි ඉගෙන ගෙන ඒ රටට ගිහිල්ලා හරි මගේ අම්මා සොයාගන්නවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=r1405273</link>
    <topic>කුලියට ගිහින් හොර ඔප්පු හදා ඉඩමයි ගේයි විකුණන්න ගිහින්</topic>
    <author>දිලීප් නිශ්ශංක - බළපිටිය සමූහ</author>
    <content>කුලී පදනම මත නිවෙසක සිටි පුද්ගලයකු ලක්ෂ තිහක් වටිනා පර්චස් තිස්හතක ඉඩම සහ නිවස ව්‍යාජ ඔප්පුවක් සකස් කර විකිණීමේ චෝදනාව මත සැකපිට ඇල්පිටිය වංචා විමර්ශන ඒකකය මඟින් අත්අඩංගුවට ‍ගෙන බළපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව රුපියල් ලක්ෂ විස්සක් වටිනා ශරීර ඇප දෙකක් සහ රුපියල් විසිපන්දහසක මුදල් ඇපයක් මත මුදා හැරීමට (23) නියෝග කළේය.සැකකරු ගල්කිස්ස පදිංචි කාන්තාවකට අයත් අම්බලන්ගොඩ පොල්වත්ත ප්‍රදේශයේ පර්චස් තිස් හතරක් වටිනා ඉඩම සහ නිවස කුලී පදනම මත ලබා ගෙන පදිංචිව සිට ඇත. නිවසේ හිමිකාරිය 2010 වසරේ මියයෑමෙන් පසුව සැකකරු නිවසේ කුලී ගෙවීම නතර කිරීම නිසා මියගිය කාන්තාවගේ වැඩිමහල් පුතකු වන දමිත් ලීලාරත්න මහතා නිවසේ කුලි නොගෙවිම පිළිබඳව විමසා සිටීමෙන් පසුව සැකකරු රුපියල් හතළිස්දහසේ චෙක් තුනකින් වසරක ගෙවල් කුලිය ගෙවා තිබේ.ගෙවල් කුලී වශයෙන් සැකකරු ලබා දුන් චෙක්පත් තුන බැංකුගත කිරීමෙන් පසුව අගරු චෙක්පත් තුනක් බව නිවසේ හිමිකරුට බැංකුවෙන් දැනුම් දිමෙන් පසුව මුදල් ගෙවන ලෙසට සැකකරුට දැනුම් දී තිබුණත් නිවසේ කුලී නොගෙවීම නිසා නිවසේ අයිතිය ලබා ගැනීමට බළපිටිය දිසා අධිකරණයේ සැකකරුට එරෙහිව නඩුවක් පැවරීමට ඔප්පු පරික්ෂා කිරීමේදී මියගිය තම මවගේ ව්‍යාජ අත්සන් යොදා ව්‍යාජ ඔප්පුවක් සකස් කර ඉඩම් කන්තෝරුවේ ලියාපදිංචි කර ඇති බව දැනගැනීමෙන් පසුව ඇල්පිටිය වංචා විමර්ශන ඒකකයට පැමිණිලි කර ඇති බව පොලීසිය අධිකරණයට දන්වා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=r1405274</link>
    <topic>ටිපර් රථ මංකොල්ලයේ සුලමුල හෙළිවෙයි</topic>
    <author>පුත්තලම සමූහ ඩබ්ලිව්. සී. ඩී. ප්‍රනාන්දු</author>
    <content>රුපියල් 30,35,250.00ක් වටින ටිපර් රථයක් කොල්ලකා, එය කොටස් කර අලෙවි කළ බව කියන හිටපු පොලිස් සැරයන්වරයකු, පොලිස් පරීක්ෂකවරියකගේ සැමියකු ඇතුළු හත්දෙනකු 30 දා තෙක් රිමාන්ඩ් බාරේ තබන ලෙස හලාවත දිසා විනිසුරු ශිවන්ත මංචනායක මහතා නියම කෙ‍ෙළ්ය.හලාවත දැදුරුඔය ප්‍රදේශයේ දී සිදුකර ඇතැයි කියන මේ මංකොල්ලය සම්බන්ධයෙන් සැකකරුවන් 7ක් අත්අඩංගුවට ගෙන ඇත.කල්බදු ලීසිං ආයතනයක වාහන අත්පත් කරගන්නා කණ්ඩායමක් ලෙස පෙනී සිටිමින් සැකකරුවන් මේ කොල්ලය සිදුකර ඇති බව පොලිස් පරක්ෂණවල දී හෙළි වී ඇති අතර, කොල්ලකන ලද ටිපර් රථයේ කොටස් විකිණීම සඳහා කුඩා ප්‍රමාණයේ ලොරියක් ද පොලිස් අත්අඩංගුවට ගෙන ඇත. මේ කොල්ලය සඳහා යොදා ගත් ත්‍රීරෝද රථයක් හා කොල්ල කන ලද ටිපර් රථයේ කොටස් විකිණීම සඳහා කුඩා ප්‍රමාණයේ ලොරියක් ද පොලිස් අත්අඩංගුවට ගෙන ඇත.කොල්ල කල්ලිය මෙහෙයවා ඇතැයි කියන හිටපු පොලිස් සැරයන්වරයා කොල්ලයට යාමට ත්‍රිරෝද රථයක් යොදාගෙන ඇති අතර, ඒ සඳහා කුලිය වශයෙන් රුපියල් 30,000ක මුදලක් ගෙවා ඇති බවට ද තොරතුරු පොලිසිය හෙළි කර‍ෙගන ඇත.කොල්ලය සිදු කර ටිපර් රථයේ කොටස් ගැලවීමෙන් පසු නාරාහේන්පිට පොලිස් නිවාසවල පදිංචි පොලිස් පරීක්ෂකවරියක‍ෙග් සැමියා ලවා ටිපර් රථයේ කොටස් අලෙවි කිරීම සිදුකර ඇති බවද එම ‍ෙපාලිස් පරීක්ෂණවල දී වැරඩිදුරටත් හෙළි කර ගෙන ඇත.‍අලෙවි කිරීම සඳහා ටිපර් රථය කොටස් කළ කාර්මික‍ෙයක් ද පොලිසිය අත්අඩංගුවට ගෙන මෙසේ අධිකරණයට ඉදිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=r1405275</link>
    <topic>අම්පාර සීනී කම්හලේ ප්‍රගතිය ඉහළට</topic>
    <author>@ අම්පාර දිසා විශේෂ එල්.දෙහිගොල්ල</author>
    <content>වසර ගණනාවක් වසා දමා තිබූ අම්පාර සිනී කර්මාන්ත ශාලාව සිය නිශ්පාදන කටයුතු අරම්භ කරනු ලැබුවේ මීට වසර දෙකකට පෙරය. 2014 වර්ෂයේ උක් ඇඹරැම පසුගියදා උත්සවශ්‍රීයෙන්සිදු වුණි.නැගෙනහිර නවෝදය යටතේ 2007 වර්ෂයේ දී උක් වගා කිරීම ආරම්භ කෙරිණි. එදා එක් ඉඩමකින් පටන් ගත් උක් වගාවේ මේ වන විට උක් අක්කර 4000 කට ආසන්න ප්‍රමාණයක් උක් වගා කර තිබේ.මේ වර්ෂය අවසාන වන විට අක්කර 5200ක් දක්වා වැඩි කිරීමට සැලසුම් කර තිබේ.2012 වර්ෂයේ උක් ඇඹරුම පර්යේෂණ මට්ටමේ සිදුවු අතර 2012 වර්ෂයේ සිනී ටොන් 35000ක් නිෂ්පාදනය කර තිබුණී. එය 2013 වර්ෂය වන විට සිනී ටොන් 10000 ක ඉලක්කයට යාමට කර්මාන්ත ශාලාව ශක්තිමත් වී ති‍බේ.2014 වර්ෂයේ සිනී නිශ්පාදනය ටොන් 20000 දක්වා වැඩි කර ගැනීමට ඉලක්කකර තිබෙන බව ප්‍රධාන විධායක අධ්‍යක්ෂ ගාමිණි රත්නායක මහතා පැවැසීය. එය 2015 වන විට සිනී ටොන් 30000 දක්වා වැඩි කිරීමටත් එතනෝල නිශ්පාදනය ආරම්භ කිරීමටත් කටයුතු සූදානම් කර තිබේ.කර්මාන්ත ශාලාවේ මුළු සේවක පිරිස 1000කට ආසන්න වන අතර උක් ගොවින් 4000ක් පමණ උක් වගාවට යොමු වී තිබේ. විවිධ බාධක මධ්‍යයේ ආරම්භ කරනු ලැබූ හිගුරාණ උක් කර්මාන්ත ශාලාවෙන් ප්‍රදේශයේ ආර්ථකය නගා සිටුවීමට හැකි වීම පිළිබද ප්‍රදේශයේ ගොවි ජනතාව සතුට පළ කර සිටිති.ඇඹරැම් උත්සවයට සහභාගි වූ ගල්ඔය වැවිලි සමාගමේ විධායක අධ්‍යක්ෂ හා ඇඹිලිපිටියේ නගර සභාවේ උප නගරාධිපති ලලිත් ගමගේ මහතා මෙසේ කීය.2007 වර්ෂයේ එම කර්මාන්ත ශාලාව නැරඹීට ආපු මට දැකගන්න ලැබුණේ යකඩ ගොඩක්මේ යකඩ ගොඩ නැවත ක්‍රමවත් කරන්න කියලා ජනාධිපතිතු මට උපදෙස් දුන්නා. මම බය නොවි මේ භාර්ය දූර්ය කාර්යට අත තැබූවේ ජනාධිපතිතුමාගේ විශ්වාසය නිසා. එදා අපට උක් වගා කරන්න ගොවියෙක් සොයාගන්න බැරි යුගයක් තිබුණා.බෙහෝම අමාරුවෙන් අක්කර 2 1/2 කින් වගාව ආරම්භ කළේ. මෙය නගා සිටුවීමට කළ යුතු කාර්යක් නිසා. සේවකයන් 1000ක් පමණ මේවන විට බදවාගෙන තිබෙනවා.වක්‍ර රැකියා අවස්ථා 20000ක් පමණ ඇතිවෙලා තියෙනවා. පාන් රාත්තලක් විකුනන්න බැරිව සිටිය හිගුරාණ නගරය අද නොනිදන නගරයක් වෙලා.අපේ ඉලක්කය 2015 වන විට රටේ සීනී අවශ්‍යතාව 5% ක් මේ කර්මාන්ත ශාලාවෙන් ලබා දෙන්නයි. මේ වන විට මේ කර්මාන්ත ශාලාවට ලක්ෂ 290000 ක් පමණ ආයෝජනය කරලා තියෙනවා.සෑම වර්ශයකම කර්මාන්ත ශාලාව නවීකරනය කරන්න ලක්ෂ 200000 ක් විතර වියදම් වෙනවා මෙවැනි විශාල මුදලක් පෞද්ගලික ආයතනයක් විසින් ආයෝජනය කරන්න රජය පිළිබදවත් ජනාධිපතිතුමා පිළිබදවත් විශ්වාසයක් ති‍බිය යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=r1405276</link>
    <topic>අනියම් සැමියාට යැවූ කෑම පාර්සලය සැමියාගේ අතට ලැබිලා ජංජාලයක්</topic>
    <author>තෙන්නකෝන් කුලසේකර</author>
    <content>අනියම් සැමියාට යැවූ කෑම පාර්සලය විවාහක සැමියා අතට ‍පත්වුණු අපූරු පුවතක් තිරප්පනේ ප්‍රදේශයෙන් වාර්තා වේ.දරු දෙදෙනකු සිටින සැමියාත් බිරියත් රජ‍ෙය් සේවකයෝය. බිරිය සකසා දෙන කෑම පැකට්ටුව ද රැගෙන සැමියා යතුරුපැදියෙන් කාර්යාලයට යන අතර බිරිය බස් රථයේ නැගී ඇගේ රාජකාරි ස්ථානයට යෑම සාමාන්‍ය සිරිතය.ඇගේ අනියම් සැමියාට දෙන කෑම පාර්සලය බසයේ කොන්දොස්තර කොලුවාට බාරදීමට ඇය පුරුදුව සිටියාය.මේ මොන කරදරයක් ද හොර මිනිහට මම කෑම අදින්නේ. ඒ ගෑණි අපිට කිසි සපෝට් එකක් නෑ යැයි බස් රථයේ රියැදුරුට පැවසූ කොන්දොස්තර කොලුවා ඇගේ විවාහක සැමියාගේ කාර්යාලයට ගොස් කෑම පැකට්ටුව ඔහු අතට දී නෝනගේ හොර මහත්තයාගේ නම මේකයි. මේ කෑම පාර්සලේ එයාගේ කන්තෝරුවට ගිහින් දෙන්න. අද මට යන්න වෙලාවක් නැහැ යැයි කියා පිටව ගොස් ඇත.මින් අන්දමන්ද වී බලවත් ලැජ්ජාවට පත් සැමියා කෝපයෙන් දැවෙමින් බත් පාර්සලය ලිහා බලද්දී තමාට නැති අල බැඳුමක් මස් කෑලි දෙකක් එහි තිබෙනු දැක කෑම පාර්සලය නිවසට රැගෙන ගොස් ඇගේ මුහුණට දමා ගසා ඇත.රහස එළිවීමෙන් කැර කියා ගත හැකි කිසිවක් නොවූ බිරිය මේ දිනවල මිතුරියකගේ නිවසේ සැඟවී සිටින බව පැවසේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=s1405271</link>
    <topic>ඉතා දුෂ්කර දේශගුණික තත්ත්වයක එංගලන්තය පරාජය කිරීම සතුටක්</topic>
    <author/>
    <content>එංගලන්තය වැනි දැඩි ශීත දේශගුණික තත්ත්වයක් ඇති රටක දී ජයග්‍රහණය අත්කර ගැනීම විශාල සතුටක් බව පෙරේදා එංගලන්තයට එරෙහිව පැවැති දෙවැනි එක්දින තරගයෙන් ලකුණු 157ක දැවැන්ත ජයක් ලැබීමෙන් පසුව ශ්‍රී ලංකා ක්‍රිකට් නායක ඇන්ජෙලෝ මැතිව්ස් ප්‍රකාශ කළේය. එංගලන්ත කණ්ඩායම නිරතුරුවම සිය රටේ දී ඉතා ශක්තිමත් කණ්ඩායමක් බව කී මැතිව්ස් පළමු තරගයෙන් පරාජයට පත්වීම හේතුවෙන් තරගාවලියට යළි අවතීර්ණවීමට දෙවැනි තරගයේ ජය ශ්‍රී ලංකා පිලට අත්‍යවශ්‍ය කරුණක් වී තිබූ බව ද පැවැසීය.'දෙවැනි තරගයට පෙර පිටියේ පැවැති දැඩි ශීත තත්ත්වය නිසා අපිට පුහුණුවීම් කිරීමට සිදුවී තිබුණේ ගෘහස්ථ ක්‍රීඩා පිටියේ. කොහොමවුණත් අපි දැඩි කැපවීමෙන් යුතුව පුහුණුවීම්වල නිරතවුණා.' ඔහු කී‍වේය.‍කාසියේ වාසිය දිනා පළමුව පන්දුවට පහරදී‍මේ අවස්ථාව ශ්‍රී ලංකාවට ලබා දීමට එංගලන්ත පිලේ වැඩබලන නායක ඔයින් මෝගන් තීරණය කර තිබුණේ පිටියේ පැවැති දැඩි ශීත තත්ත්වය තුල ශ්‍රී ලංකා පිතිකරුවන් අඩු ලකුණු සංඛ්‍යාවකට දවාලීමේ අරමුණ ඇතිවය. එහෙත් ආරම්භක පිතිකරු තිලකරත්න ඩිල්ෂාන් විශිෂ්ට පිතිහරඹයක නිරතවෙමින් ශ්‍රී ලංකා ඉනිම ගොඩනැගීමේ වගකීම නිවැරැදිව ඉටු කළේය. ඔහු ලකුණු 88ක් රැස් කළ අතර එය ඔහු එංගලන්ත භූමියේ ලැබූ පළමු එක්දින අර්ධ ශතකය ද විය.එක්දින තරගාවලියට පෙර ඩර්හැම් ප්‍රාන්ත පිලට එක්ව වේලාසනින්ම එංගලන්ත ශීත දේශගුණයට හුරුවී සිටි කුමාර් සංගක්කාර ලකුණු 40ක් රැස් කළ අතර කලෙකට පසුව යළි ශ්‍රී ලංකා පිලට එක්වූ මැද‍පෙළ පිතිකරු අෂාන් ප්‍රියංජන ලකුණු 43ක් රැස් කළේ හයේ පහර දෙකක් ද සමගින්ය. නායක ඇන්ජෙලෝ මැතිව්ස් ලකුණු 30ක් රැස් කිරීමට සමත්විය. ඒ අනුව ශ්‍රී ලංකාව නියමිත ඕවර 50 අවසානයේ කඩුලු 8ක් දැවී ලකුණු 256ක් රැස් කළේය.ශ්‍රී ලංකා පිල දැවැන්ත ඉලක්කයක් ලබා නොදුන්න ද නුවන් කුලසේකර ඉදිරිපෙළ කඩුලු දවාගැනීමත්, සචිත්‍ර සේනානායක සිය එක්දින තරග දිවියේ විශිෂ්ටතම පන්දු යැවීම සටහන් කරමින් මැදපෙළ පිතිකරුවන් සිවුදෙනකු දවාලීමත් හේතුවෙන් එංගලන්ත ඉනිම ලකුණු 73ක් වෙද්දී කඩුලු 8ක් බිඳ වැටී තිබිණි. අනතුරුව පිටියට පැමිණි ජේම්ස් ඇන්ඩර්සන් රිවර්ස් ස්වීප් පහරකින් ලකුණු හතරක් ලබා ගැනීම නිසා එංගලන්ත පිලට ඔවුන්ගේ එක්දින තරග ඉතිහාසයේ වාර්තාවූ අඩුම ලකුණු සංඛ්‍යාව පසුකිරීමේ වාසනාව උදාවිය. 2001 දී ඔස්ට්‍රේලියාව සමග පැවැති තරගයේ දී ඔවුන් ලකුණු 86කට දැවී ගිය අතර එම වාර්තාව ශ්‍රී ලංකාව හමුවේ අලුත් කිරීම මඟ හරවා ගත් එංගලන්ත පිලට විශාලතම එක්දින තරග පරාජයේ වාර්තාවෙන් ගැලවීමට හැකිවූයේ මෝගන් එල්ල කළ හයේ පහරකින්ය.කෙ‍‍‍සේවුවද මෑත ඉතිහාසයේ එංගලන්ත කණ්ඩායමක් එංගලන්තයේ දී ලැබූ දරුණුතම එක්දින තරග පරාජයෙන් ගැලවීමට එය ප්‍රමාණවත් නොවීය.තරගයෙන් අනතුරුව වැඩබලන නායක මෝගන් ඉතා නිහතමානීව කියා සිටියේ එංගලන්ත පිලට එක්වීමෙන් පසුව ඔහු මුහුණදුන් වඩාත් නරකම පරාජය මෙය වන බවය.'අපි මේතරම් නරක විදිහට ක්‍රීඩා කළේ ඇයි කියලා හිතාගන්න බෑ.' නිත්‍ය නායක ඇලෙස්ටෙයාර් කුක් ආබාධයකට ලක්වීම හේතුවෙන් කණ්ඩායම මෙහෙයවූ මෝගන් වැඩි දුරටත් කියා සිටි‍යේය.ශ්‍රී ලංකාව හමුවේ අන්ත පරාජයක් ලැබූ එංගලන්ත පිල එරට හිටපු බොහෝ ක්‍රීඩකයන්ගේ දැඩි විවේචනයට ලක්විය.'තරගයට කළින් හැමෝම කිව්වේ ක්‍රීඩාපිටියට සෙනඟ මදි කියලයි. ඇත්ත නේන්නම්. මේ වගේ පරාජයක් බලන්න සෙනඟ මොකටද..' හිටපු නායක ශ්‍රිමත් ඉයන් බොතම් සිය කණ්ඩායමට අප්‍රසාදය පළ කළේ එසේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=s1405272</link>
    <topic>මුම්බායි පිල අවසන් වටයට එක්වෙයි</topic>
    <author/>
    <content>කොරී ඇන්ඩර්සන්ගේ වේගවත් පිතිහරඹය මත රාජස්තාන් රෝයල්ස් කණ්ඩායම සමග පැවැති තීරණාත්මක තරගයෙන් කඩුලු 5ක ජයක් වාර්තා කළ මුම්බායි ඉන්දියන්ස් පිල මෙවර අයි.පී.එල්.තරගාවලියේ අවසන් කණ්ඩායම් හතරට එක්වීමට සමත්විය. තරගාවලියේ ආරම්භයේ සිටම දැඩි පසුබෑමකට ලක්ව සිටි පසුගිය වසරේ ශූරයන් වන මුම්බායි ඉන්දියන්ස් පිල අවසන් මොහොතේ දී ජයග්‍රාහී මාවතට පිවිසීම කැපී පෙනුණි.පළමුව පන්දුවට පහරදුන් රාජස්තාන් පිල ඕවර 20 අවසානයේ කඩුලු 4කට ලකුණු 189ක් රැස් කළේය. සංජු සැම්සන් ලකුණු 74ක් ලබා ගත් අතර කරුන් නායර් රැස් කළ ලකුණු සංඛ්‍යාව 50කි. පිළිතුරු ඉනිම ක්‍රීඩා කළ මුම්බායි පිල ඕවර 14.4කදී කඩුලු 5ක් දැවී නියමිත ඉලක්කය සපුරා ගත්තේය. පන්දු 44කට මුහුණදුන් ඇන්ඩර්සන් හතරේ පහර 9ක් සහ හයේ පහර 6ක් සමග නොදැවී ලකුණු 95ක් රැස් කළේය.තරගාවලියේ අවසන් වටයේ තරග අද (27) ඇරැඹෙන අතර පන්ජාබ් පිල හා කල්කටා පිල අද තරග වදියි. මුම්බායි ඉන්දියන්ස් පිල හෙට (28) චෙන්නායි කණ්ඩායම සමග තරග වැදීමට නියමිතය. අද තරගයෙන් ජය ගන්නා කණ්ඩායම අවසන් මහා තරගයට සුදුසුකම් ලබන අතර හෙට තරගයේ ජයග්‍රාහකයන් අද තරගයේ පරාජිතයන් සමග 30වැනිදා තරග වදින අතර එම තරගයෙන් ජය ගන්නා කණ්ඩායම අවසන් මහා තරගයට එක්වෙයි. මෙවර අයි.පී.එල්.තරගාවලියේ අවසන් මහා තරගය ලබන මස 1වැනිදා බැංග්ලෝර් නුවර දී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=s1405273</link>
    <topic>‘සුපිරි හතර’ ක්‍රිකට් ජූනි 27 සිට</topic>
    <author/>
    <content>ශ්‍රී ලංකාවේ ප්‍රධානතම විස්සයි20 ක්‍රිකට් තරගාවලිය වන ‘සුපිරි හතර’ තරගාවලිය ජූනි 27 සිට ජූලි 2 දක්වා දින හයක් තිස්සේ කොළඹ එස්.එස්.සී. ක්‍රීඩාංගණයේදී පැවැත්වෙයි.පසුගිය වසරේ මෙන්ම මෙවරද දිවයිනේ පළාත් නියෝජනය කරමින් කණ්ඩායම් හතරක් මෙහිදී තරග වදින අතර ජයග්‍රාහකයන් ලබන සැප්තැම්බරයේ පැවැත්වෙන චැම්පියන්ස් ලීග් විස්සයි20 තරගාවලියට සුදුසුකම් ලබනු ඇත. මේ ‘සුපිරි හතර’ තරගාවලිය පැවැත්වෙන්නේ ශ්‍රී ලංකා ප්‍රිමියර් ලීග් තරගාවලිය වෙනුවටය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=s1405274</link>
    <topic>වසර 16කට පසු සිටි ලීග් පිල ජ්‍යෙෂ්ඨ ලීග් පාපන්දු ශූරතාව දිනයි</topic>
    <author>ප්‍රින්ස් ගුණ‍සේකර</author>
    <content>ශ්‍රී ලංකා පාපන්දු සම්මේලනය මෙහෙයවූ ජ්‍යෙෂ්ඨ අන්තර් ලීග් පාපන්දු ශූරතාව සිටි ලීග් පිල දිනා ගනියි. සිටි ලීග් පිල අන්තර් පාපන්දු ලීග් ශූරතාව වසර 16කට පසුව දිනා ගැනීම විශේෂත්වයකි.රත්නපුර මහජන ක්‍රීඩාංගණයේ පැවැති අවසන් තරගයේ දී රත්නපුර ලීගය දඬුවම් පහර 4-3කින් පරදා සිටි ලීග් පිල රුපියල් ලක්ෂ 2.5ක් සමග ශූරතාවට හිමිකම් කීය.තරගයේ නියමිත කාලයේදී දෙපිලම ගෝල් 1-1ක් ලෙස සම තත්ත්වයක පසුවිය.සිටිලීග් පිලේ ජනිත් දෙවැනි මිනිත්තුවේ දී ගෝලයක් ලැබූ අතර රත්නපුර ලීගයේ සුදත් ජයන්ත 75වැනි මිනිත්තුවේ දී ගෝලයක් වාර්තා කළේය.රටපුරා පාපන්දු ලීග් 55ක් සහභාගිවූ අන්තර් ලීග් ශූරතාවලිය ජයගත් සිටි ලීග් පිල මෙහෙයවනු ලැබුවේ රිනවුන් ක්‍රීඩා සමාජයේ මොහොමඩ් සමීර් විසිනි.සිටි ලීග් පුහුණුකරු ලෙස එම්.එච්.රූමි මහතා කටයුතු කළ අතර ඔහු පසුගිය කාලයේ පෙරැළි රැසක් කළ කොළඹ පාපන්දු ක්‍රීඩා සමාජයේ ද පුහුණුකරු වේ.අවසන් තරගයේ ප්‍රධාන ආරාධිතයන් ලෙස රාජ්‍ය පරිපාලන හා ස්ව‍දේශ කටයුතු ඇමැති ජෝන් සෙනෙවිරත්න හා පාපන්දු සභාපති රංජිත් රුද්‍රිගූ යන මහත්වරු සහභාගි වූහ.රත්නපුර ලීගයට අනුශූරතාව සමග රුපියල් ලක්ෂ 1.5ක මුදලක් පිරිනැමුණි. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=s1405275</link>
    <topic>ත්‍රිත්ව විදුහල් ක්‍රීඩකයෝ බ්‍රැඩ්බි පළිහ රැක ගනිති</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>රාජකීය විදුහල් පිලට එරෙහිව ලකුණු 19-18ක තියුණු ජයක් වාර්තා කළ ත්‍රිත්ව විදුහල් පිල බ්‍රැඩ්බි පළිහ රැක ගැනීමට සමත්විය. පල්ලෙකැලේ ක්‍රීඩා පිටියේ පෙරේදා පැවැති බ්‍රැඩ්බි පළිහ දෙවැනි අදියරේ තරගයේ පළමු භාගය නිමාවනවිට ලකුණු 6-3කින් පෙරමුණ ගත් ත්‍රිත්ව විදුහල තරගය නිමා කළේ ගෝලයක් සහ දඬුවම් පහර 4ක් සමගිනි. රාජකීය විදුහල් පිල ගෝලයක්, උත්සාහක දිනුමක් සහ දඬුවම් පහර 2ක් වාර්තා කළේය.මීට පෙර පැවැති පළමු අදියරේ තරගයෙන් ලකුණු 28-16ක ජයක් වාර්තා කරනු ලැබුවේ ද ත්‍රිත්ව විදුහල් පිල විසිනි. ඒ අනුව ත්‍රිත්ව විදුහල් පිල තරග 2දීම ලකුණු 47ක් ලබාගත් අතර රාජකීය විදුහල් පිල ලැබූ සමස්ත ලකුණු සංඛ්‍යාව 34ක් විය.වාර්තාගත ක්‍රීඩාලෝලීන් පිරිසක් හමුවේ පැවැති මේ තරගයේ ලකුණු ලබාගැනීම ආරම්භ කළේ ත්‍රිත්ව විදුහල් පිලේ නායක තරින්ද රත්වත්ත විසිනි. ඔහු දඬුවම් පහරක් මගින් ලකුණු 3ක් ලැබූ අතර පසුව රාජකීය විදුහල් පිලේ නායක නිම්ෂාන් ජයවර්ධන දඬුවම් පහරක් එල්ල කරමින් ලකුණු සංඛ්‍යාව 3-3ක් ලෙස සමකර ගත්තේය. එහෙත් පළමුභාගය නිමාවීමට පෙර තරින්ද එල්ල කළ තවත් දඬුවම් පහරකින් ලකුණු 6-3ක් ලෙස ත්‍රිත්ව විදුහල පෙරමුණ ගත්තේය.දෙවැනි භාගය ආරම්භයේ දී රාජකීය විදුහලට දඬුවම් පහරකින් තවත් ලකුණු 3ක් සිය කණ්ඩායමට ලබාදීමට රාජකීය විදුහලේ නායක නිම්ෂාන් සමත්විය. එහෙත් තරින්ද ලබාගත් තවත් දඬුවම් පහරකින් ලකුණු 9-6ක් ලෙස ඉදිරියෙන් සිටීමට ත්‍රිත්ව විදුහල් පිලට හැකිවිය. අනතුරුව රාජකීය විදුහලේ සුපුන් වර්ණකුලසූරිය ලැබූ උත්සාහක දිනුම හේතුවෙන් දෙපැත්තට දෝලනය වූ තරගයේ වාසිය ලකුණු 11-9ක් ලෙස රාජකීය විදුහලට හිමිවිය.ඉන්පසුව ත්‍රිත්ව විදුහලේ අංක 8 ක්‍රීඩක ඉසුරු රනවල ලැබූ උත්සාහක දිනුමක් නායක තරින්ද රත්වත්ත ගෝලයක් බවට පත්කිරීමෙන් ලකුණු 16-11කින් පෙරමුණ ගැනීමට ත්‍රිත්ව විදුහල සමත්විය. ඊළඟ මොහොතේ දී රාජකීය විදුහලේ නිකිල ගුණධීර ලැබූ උත්සාහක දිනුමක් නායක නිම්ෂාන් ගෝලයක් බවට පත්කිරීමෙන් ලකුණු 18-16ක් ලෙස පෙරමුණ ගනු ලැබුවේ රාජකීය විදුහල් පිල විසිනි. අවසන් මිනිත්තුවේ දී ත්‍රිත්ව විදුහල් පිලේ නායක තරින්ද ලැබූ දඬුවම් පහරෙන් තරගයේ ජයග්‍රහණය ත්‍රිත්ව විදුහලට හිමිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=s1405276</link>
    <topic>රගර් සංවර්ධනයට බස්නාහිර නව ව්‍යාපෘතියක්</topic>
    <author/>
    <content>බස්නාහිර පළාතේ තෝරාගත් පාසල් 26ක් අතර රගර් ක්‍රීඩාව සංවර්ධනය කිරීමේ අරමුණින් බස්නාහිර පළාත් රගර් සංගමය මගින් නව ව්‍යාපෘතියක් ඇරැඹීමට නියමිතය.බස්නාහිර පළාත් අධ්‍යාපන දෙපාර්තුමේන්තුවේ සහ බස්නාහිර පළාත් පාසල් රගර් සංගමයේ සහයෝගය ඇතිව ක්‍රියාත්මක කරනු ලබන නව ව්‍යාපෘතිය සම්බන්ධව පසුගියදා පැවැති මාධ්‍ය හමුවේ දී වැල්ලවත්ත ඇරතියුසා මහා විද්‍යාලයේ විදුහල්පතිවරයාට බස්නාහිර පළාත් රගර් සංගමයේ උපදේශක ඩිල්රෝයි ප්‍රනාන්දු මහතා රගර් පන්දු ප්‍රදානය කළ අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=f1405271</link>
    <topic>ගොවිකම රජ කරවා රට ස්වයංපෝෂිත කළේ මහින්ද චින්තනයයි</topic>
    <author/>
    <content>කෘෂිකර්ම ක්‍ෂේත්‍රය මඟින් මෙරට ආර්ථිකය ස්ථාවර කිරීමට ගෙන ඇති ක්‍රියාමාර්ග, ගොවියාගේ යහපත හා සුබසාධනය සඳහා අමාත්‍යාංශ මට්ටමින් ගෙන ඇති ක්‍රියාමාර්ග සැලැසුම් මොනවාද සහ යාවත්කාලීන හා සමාජ කරුණු ගැන නියෝජ්‍ය ඇමැති වයි. ජී. පද්මසිරි මහතා සමඟ කළ සාකච්ඡාවකි මේ.කෘෂිකර්මාන්තය ගෞරවය සහිත වෘත්තියක් බවටත් ආදායම් සපුරාගත හැකි රැකියාවක් බවටත් පත් කළේ මේ ආණ්ඩුව විසින්. ජනාධිපතිතුමාගේ මහින්ද චින්තන වැඩපිළිවෙළ තුළ ගොවිකමට, කෘෂිකර්මාන්තයට විශේෂ ස්ථානයක් ලබාදෙන ප්‍රතිපත්තියක් තිබෙනවා. ඒ ප්‍රතිපත්තිය ක්‍රියාත්මක කිරීම තමයි මේ සිදු කරනු ලබන්නේ.මෙතෙක් කල් ග්‍රාමීය ප්‍රදේශවලට දුර බැහැර ප්‍රදේශවලට ප්‍රතිපාදන වෙන් කෙරුණේ ඉතාමත් සීමිතවයි. ගොවිතැනටත් කෘෂිකර්මයටත් අවශ්‍ය මූල්‍ය ප්‍රතිපාදන ලබාදී තිබෙනවා. ඒ ගැන හොඳම උදාහරණය මගේ මැතිවරණ කොට්ඨාසය වන රුවන්වැල්ලෙන් ගන්න පුළුවන්. රුවන්වැල්ලට පමණක් රුපියල් කෝටි විසිඅටක ප්‍රතිපාදන ලබා දී තිබෙනවා. මුළු රටේම මැතිවරණ කොට්ඨාසවලට මේ විදියට ප්‍රතිපාදන වෙන්කර තිබෙනවා.මේ ප්‍රතිපාදනවල මූලික අරමුණ වෙලා තිබෙන්නේම ග්‍රාමීය ජනතාවගේත් ගොවි ජනතාවගේත් යටිතල පහසුකම් ඉහළ නැංවීමයි. ප්‍රාදේශීය වාරිමාර්ග පද්ධති නවීකරණය කිරීම, පුරන් කුඹුරු අස්වැද්දීම වැනි කාර්ය සඳහා තමයි ආණ්ඩුව ප්‍රතිපාදන වෙන් කරන්නේ. මීට කලින් කිසිදු බලධාරියෙක් මේ විදිහේ ප්‍රාදේශීය කරුණු ගැන අවධානය යොමුකර තිබුණේ නැහැ. ඒත් ජනාධිපතිතුමාගේ නව දැක්මට නව චින්තනයට මේ කරුණු ගැන ඉහළ අවධානයක් යොමුවෙලා තිබෙනවා.වැඩක් නැහැ ප්‍රයෝජනයක් නැහැ කියලා කියන්නේ කවුද කියන කාරණය සලකා බැලිය යුතුයි. ඕනෑම මැදහත් අදහස් ඇති අයෙකුට තේරෙනවා ගොවි ජනතාවට ප්‍රාදේශීය මට්ටමට ඉහළින්ම සේවය කළේ මේ ආණ්ඩුව ඛ්යලා. කාට හරි මේ ඇත්ත තත්ත්වය තේරුම් ගැනීමට බැරිනම් ඒක අපේ නොවෙයි මේ චෝදනා එල්ල කරන අයගේ දුර්වලකමක් විදිහට හඳුන්වන්න පුළුවන්. ඒ වගේම වගකිව යුතු විපක්‍ෂයකට මේ විදිහට හැසිරෙන්න පුළුවන් ද කියන එක ගැටලුවක්. මෙතෙක් කල් එක්සත් ජාතික පක්‍ෂයට හෝ ජනතා විමුක්ති පෙරමුණට ආණ්ඩුව ඉටුකළ එක හොඳක් හෝ නොදැකීම කනගාටුවට කරුණක්. මම මේ අයගෙන් විමසනවා ගම් මට්ටමට සේවය කිරීම ගොවියා නඟා සිටුවීමට කටයුතු කිරීම වරදක් ද කියලා.දෙදහස් පහේ මේ ආණ්ඩුව බලයට පැමිණි විගසම පුරන් කුඹුරු අස්වැද්දීමට අවශ්‍ය පසුබිම හා වැඩපිළිවෙළ ක්‍රියාත්මක කළා. ඒ ගැන විශාල ප්‍රසාදයක් හා කැමැත්තක් තිබෙනවා. ඒකට මූලික වූ කරුණ විදිහට මා නම් සිතන්නේ කෘෂිකර්මාන්තය වෙත ගොවියා නැඹුරු කර ගැනීමට ආණ්ඩුව ගෙන ආ විශේෂ වැඩපිළිවෙළයි.පොහොර සහනාධාරය ලබාදීම ගොවීන්ගේ ණය මුදල් කපා හැරීම වැනි කරුණු නිසා පසුබා සිටි ගොවියා යළිත් මේ අංශය වෙත යොමු වුණා. මේ සියලු දේ නිසා තමයි පුරන් වූ කුඹුරු විශාල ප්‍රමාණයක් නැවතත් අස්වැද්දීමට පුළුවන්කම ලැබුණේ.මේ වන විට අපට රටක් විදිහට වී ගොවිතැනෙන් ස්වයංපෝෂිත වීමට හැකියාව ලැබී තිබෙනවා. සහල් ආනයනය නැවත්වීමට පුළුවන් වුණා. වී වගා කළ නොහැකි බිම්වල පළා වර්ග, අතිරේක බෝග වගා කිරීමට අප කටයුතු කර තිබෙනවා.සාම්ප්‍රදායික බිත්තර වී ගොවියාට නොමිලේ ලබාදීමේ වැඩපිළිවෙලක් ආරම්භ කර තිබෙනවා. මේ සඳහා කාබනික පොහොර යෙදීමටත් කටයුතු කළ යුතුයි. මෙහිදී අපගේ අරමුණ හා සැලැසුම වී තිබෙන්නේ කාබනික වගාවන් සඳහා යොමු කිරීමයි. මේ කාබනික පොහොර යොදා සම්ප්‍රදායික වී වගා කටයුතුවල යෙදෙද්දී මූලික වශයෙන් නැඟෙන අදහසක් තමයි ලැබෙන අස්වැන්න ප්‍රමාණය සැලකිය යුතු මට්ටමක නොමැති බව. ඒ අදහසේ එතරම්ම පදනමක් නැහැ. මුල් වර හා දෙවන වර යම් ප්‍රමාණයක පසු බෑමක් එන්න පුළුවන්. ඒත් තුන්වන වාරයේ සිට අස්වැන්න ගැන ප්‍රශ්නයක් මතු වන්නේ නැහැ.ඇත්තෙන්ම කාබනික පොහොර හොඳ වී වගා කිරීම දීර්ඝ කාලීනව ප්‍රතිඵල දායක හා සාර්ථක දෙයක් විදිහටයි පෙන්වා දීමට පුළුවන්කම තිබෙන්නේ. ඉදිරියට මේ ක්‍රමය සාර්ථක කර ගැනීමට පුළුවන්නම් රසායනික පොහොර යොදා සිදු කරන වී වගාවෙන් අපට ක්‍රමානුකූලව ඉවත් වීමට පුළුවන්කම ලැබේවි.ඒ චෝදනාවල සියයට සියයක සත්‍යයක් නැහැ. පොහොර සහනාධාර ලබාදීමේ දී ප්‍රමිතිය ගැන අප අවධානය යොමු කරනවාට පමණක් නොවෙයි, ඒ සඳහා අවශ්‍ය පරීක්‍ෂණ කටයුතු ප්‍රමිති පරීක්‍ෂණ සිදු කරනවා. ඒ නිසා අද ලබාදෙන පොහොර සහනාධාරයේ ප්‍රමිතිය හා ගුණාත්මක තත්ත්වය ගැන කිසිදු සැකයක් තබාගත යුතු නැහැ. ඒ තරමටම මේ පොහොර සහනාධාරයේ ප්‍රමිතිය ඉහළ මට්ටමක තිබෙනවා.පොහොර සහනාධාරය ලබාදීමේ දී ගොවීන්ගේ අවශ්‍යතා සපිරීමට අමාත්‍යාංශයක් විදිහට අප කටයුතු කර තිබෙනවා.මේක එක්සත් ජාතික පක්‍ෂ ආණ්ඩුවේ න්‍යාය පත්‍රයක් පමණක් නොවෙයි, බටහිර රටවල න්‍යාය පත්‍රය වෙලා තිබුණෙත් තිබෙන්නෙත් මෙයයි. ඔවුන්ට අවශ්‍ය කර තිබෙන්නේ අප රට වැනි ආසියාතික රටවල සහල් ආහාරයට ගැනීමේ පුරුද්ද නැති කර තිරිඟු පිටි ආහාර වෙත කලාපය යොමු කිරීම යි. ඔවුන් ගේ න්‍යාය පත්‍රය තමයි එක්සත් ජාතික පක්‍ෂය ක්‍රියාත්මක කළේ.එදා වැරැදීමකින් හරි එක්සත් ජාතික පක්‍ෂ ආණ්ඩුව වෙනස් වුණේ නැතිනම් වී වගාව ඇතුළු දේශීය වගාවන් රැසක් විනාශයට පත්වීමට හොඳටම ඉඩ තිබුණා.උතුරු මැද පළාත වැනි ප්‍රදේශවලට සීමා වී තිබූ ලොකු ලූනු වගාව හම්බන්තොට, මොනරාගල වැනි ප්‍රදේශවලටත් ව්‍යාප්ත කිරීමට අප කටයුතු කර තිබෙනවා. බී ලූනු වගාව හෙක්ටයාර් දසදහස දක්වා ව්‍යාප්ත කිරීමට කටයුතු කර තිබෙනවා වාගේම අර්තාපල් වගාව ද ව්‍යාප්ත කිරීමට කටයුතු කර තිබෙනවා. මෙතැනදී අපේ අවධානය යොමු වෙලා තිබෙන්නේ දැනට මේ වගාව නොකරන ප්‍රදේශ වෙත අර්තාපල්, ලොකු ලූනු වගා ව්‍යාප්ත කිරීමයි. එම ව්‍යායාමය සාර්ථක වුණොත් මේ දේවල් ආනයනය කිරීම සම්පූර්ණයෙන් නවතා දැමීමට පුළුවන් කම ලැබේවි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>27</day>
    </date>
    <link>http://www.dinamina.lk/2014/05/27/_art.asp?fn=f1405272</link>
    <topic>ජනතා සේවයට 44 යි</topic>
    <author>අමරසිංහ කුඩගල්ආර</author>
    <content>අතිගරු ජනාධිපති මහින්ද රාජපක්ෂ මැතිතුමා මහජන නියෝජිතයකු වශයෙන් පාර්ලිමේන්තුවට පත්වී අදට (2014.05.27 වන දිනට) වසර 44ක් සපිරේ. නිල වශයෙන් දිවුරුම් දුන්නේ 1970. 06. 07 වන දින වන අතර එතුමාගේ මංගල දේශනය 1970 ජූනි 14 සිදු විය. එහි ඇති විශිෂ්ට ඓතිහාසික වැදගත්කම වන්නේ 1970 ආණ්ඩුවේ ඉදිරි පස් අවුරුද්දේ ප්‍රතිපත්ති ප්‍රකාශය වන ආණ්ඩුකාර උතුමාණන් වහන්සේගේ රාජාසන කථා විවාදයේ ආරම්භක ස්තුති යෝජනාව වීමත් මහින්ද රාජපක්ෂ මැතිතුමා එවකට ළාබාලතම තරුණ මන්ත්‍රීවරයා වෙමින් මේ වගකීම ඉටු කිරීම වීමත්ය. එමෙන්ම එම දේශනය ගැන අවධානය යොමු කිරීමෙන් එතුමාගේ ආකල්ප හා අනාගත දැක්ම මෙන්ම මානවවාදී වූ ජනතාවාදී දේශපාලන පරිණතභාවය ඒ කාලයේදීම ප්‍රකට කර ඇති බව දැකගත හැකියි.එතුමා ප්‍රථම ජනපතිවරණයට ඉදිරිපත් වෙමින් ජනතාව හමුවේ තැබූ මහින්ද චින්තනය හා දෙවැනි වර ඉදිරිපත් කළ මහින්ද චින්තනයේ ඉදිරි දැක්මෙහි වූ දේශය ගොඩනැඟීමේ ආරම්භක නිවැරැදි දිශානතිය මෙකී මංගල දේශනයෙන් ම ප්‍රදර්ශනය කර ඇත. මේ යුගයේ නියෝජනය ආසන පදනමට සීමා වී තිබුණි. එසේ හෙයින් එතුමාගේ දේශනය ආසනය පදනම් කර ගත්ත ද ජාතික දේශපාලනයේ පරිණත නායකයකුගේ දැක්ම ප්‍රදර්ශනය කර ඇත.නව දේශපාලන ගමන් ම‍ඟේ ආරම්භය හා එහි ගාමක බලවේග මෑත යුගයේ ඓතිහාසික පරිසරය සමාජ උරුමය දේශපාලන හා සමාජ ප්‍රශ්නයේ මෙන්ම සංවර්ධනයේ හැඩතල සමාජ අසාධාරණය හා තරුණයින්ගේ අතෘප්තිකර අපේක්ෂාවන් පසුගාමී හා ඉච්ඡාභංගත්වයේ විනාශකාරී ක්‍රියාකාරිත්වය ආදී හැම දෙයක් ගැනම එතුමා දැක් වූ ආකල්පමය නැඹුරුව මෙයින් මනාවට ඔප්පු වේ.පාර්ලිමේන්තු දේශපාලන දිවියේ ආරම්භය එසේ සටහන් වෙද්දී එතුමාගේ දේශපාලන දිවියේ ආරම්භය ඊටත් එහා ගිය ඉතිහාසයකට දිව යයි.1959 සැප්තැම්බර් 26 අගමැති බණ්ඩාරනායක ශ්‍රීමතුන්ගේ දිවංගත වීමත් සමඟ ආණ්ඩුවේ හා පක්ෂයේ අර්බුද මතු විය. ශ්‍රී ලංකා නිදහස් පක්ෂය ප්‍රමුඛව මහජන එක්සත් පෙරමුණ ගොඩනඟා පිහිට වූ ආණ්ඩුව අගමැති ඝාතනයත් සමඟ බිඳ වැටීමෙන් පසු පිලිප් ගුණවර්ධන අමාත්‍යවරයා එකී පෙරමුණ නමින් වූ පක්ෂයක් ලෙස වෙන් විය. උදා වූ‍ෙය් අනාගත දේශපාලන දැක්මෙන් හීන වූ අරාජික කාලයක ආරම්භයකි.1960 මාර්තු මස 19 වන දින මහ මැතිවරණයක් පැවැත්වීය. එකමුතුව සමගි පෙරමුණක් සේ ගොඩනැඟී තිබූ ආණ්ඩුව තුළ සිටි පක්ෂ වෙන් වෙන්ව මැතිවරණයට ඉදිරිපත් විය. මෙහිදී ඩී. ඒ. රාජපක්ෂ මැතිතුමා මහජන එක්සත් පෙරමුණෙන් ඉදිරිපත්වීමට තීරණය කර පැමිණීමේදී අවුරුදු 15 ළාබාල කොලුගැටයකු වූ මහින්ද රාජපක්ෂ ජානමය උරුමයෙන් හිමිකර ගත් අනාගත දැක්මේ ඉවෙන් මෙන් මේ තීරණයට විරුද්ධ වූවා පමණක් නොව තම අදහස් දක්වා විරෝධය පා රාත්‍රී ආහාර පවා නොගෙන නින්දට ගියේය. මේ බව ඩී. ඒ. රාජපක්ෂයන් දිවංගත වී වසර 09ක් ගත වූ 1976 ගුණසමරුවේදී ප්‍රකාශනයට පත් කළ “අභිවාදන” නම් වූ සඟරාවට පී. එච්. ජී. ප්‍රේමසිරි මහතා සමඟ සම්මුඛ සාකච්ඡාවට එක්ව මහින්ද රාජපක්ෂ මැතිතුමාගේ මෑණියන් වූ ඩී. ඒ. රාජපක්ෂ මැතිනිය කර ඇති ප්‍රකාශයෙන් සනාථ වේ. එහි කෙටි උපුටනයක් පහත දැක්වෙන්නේ මෙසේය.“1960දී මහජන එක්සත් පෙරමුණෙන් තරග කරන්න තීරණය කරපු දවසේ හිතවතුන් සමහර දෙනෙකුත් ඊට අකමැත්ත පළ කළා. මහින්ද එදා රෑ ඒකට කතාවෙලා අන්තිමේදි කෑමත් නොකා නිදා ගත්තා. තාත්තා එම්. ඊ. පී. එකෙන් ආවොත් පරදිනවා කියලා එදා මහින්ද කීවේ.”අවුරුදු 15 තරමේ ළාබාල තරුණයා කී පරිදි ම මැතිවරණයෙන් තම පියා වූ ඩී. ඒ. මහජන එක්සත් පෙරමුණෙන් තරග කොට පරාජය ලැබීය. පුතුගේ ද අපේක්ෂාව හා අභිප්‍රාය වූ පරිදි ඊට මාස හතරකට පසු 1960 ජූලි මස 20 වන දින පැවැත් වූ මහ මැතිවරණයෙන් ශ්‍රී ලංකා නිදහස් පක්ෂයෙන් තරග කොට ඩී. ඒ. රාජපක්ෂ මැතිතුමා විශිෂ්ට ජයග්‍රහණයක් ලැබීය.1967 නොවැම්බර් මස 07 වන දින ඩී. ඒ. රාජපක්ෂ මැතිඳුන් දිවංගත විය. මළ ගෙදර කැපී පෙනෙන වැඩ කොටසක් ඉටු කරන බව පෙන්නුම් කළ හිටපු පාර්ලිමේන්තු මන්ත්‍රී ලක්ෂ්මන් රාජපක්ෂ - ඩී. ඒ. ගෙන් හිස් වූ ශ්‍රී ලංකා නිදහස් පක්ෂයේ බෙලිඅත්ත ආසනයේ සංවිධායක තනතුර අපේක්ෂා කරන බව ප්‍රසිද්ධ විය. ලක්ෂ්මන් රාජපක්ෂ මහින්ද රාජපක්ෂ මහතාගේ ඥාති සහෝදරයෙකි.ලක්ෂ්මන් රාජපක්ෂ මහතාගේ මෙම අපේක්ෂාවට එතුමාගේ මෑණියන් වූ. ඩී. එම්. රාජපක්ෂ මැතිනියගේ (එමලින් වීරතුංග රාජපක්ෂ) සහයෝගය ද සහිත වූවකි. ඒ අතරට තරුණ නීතිඥයකු වූ දික්වැල්ල ප්‍රදේශයෙන් හම්බන්තොටට පැමිණ සිටි නීතිඥ ටෙනිසන් එදිරිසූරිය මහතා ද ප්‍රවිෂ්ටව සිටියේ ය. ප්‍රදේශයේ ජනතාවගේ ආශිර්වාදයෙන් හා සිරිමාවෝ බණ්ඩාරනායක මැතිනියගේ සහයෝගයෙන් අප්‍රකාශිත “දේශපාලන සීතල යුද්ධය” පරදා ජයග්‍රහණය කරමින් 1968 දීම බෙලිඅත්ත ශ්‍රී ලංකා නිදහස් පක්ෂයේ ප්‍රධාන සංවිධායක තනතුර මහින්ද රාජපක්ෂයන්ට හිමි විය. තනතුර ලබා ගැනීමට පෞද්ගලික සටන්වලට නොපිවිසී එතුමා දෛවයේ නියමයෙන් මෙන් එකී වගකීම ලද්දේය.මහින්ද රාජපක්ෂ යනු අහම්බයෙන් දේශපාලනයට කඩා වැටුණකු නොවේ. එතුමා ඓතිහාසික යුග මෙහෙවරක යෙදුණු පරපුරක ජානමය උරුමය උරුම කොට හැදී වැඩුණු ගමේ ගැමිකමින් මිනිසුන්ගේ මනුස්සකමින් පෝෂණය ලැබූවෙකි. කවුරුන් විසින් හෝ කාගේ හෝ උවමනාවට නිර්මාණය කර හසුරුවන හා මෙහෙයවන රූකඩ නිර්මාණයක්ද නොවේ. අපේ ඓතිහාසික උරුමයේ පිළිබිඹුවකි. එතුමා ගොඩනැ‍ඟෙන්නේ තමාටම අනන්‍ය වූ ක්‍රමවේදයක් තුළින් ජනතාවාදීවය. කුඩා කල සිටම ආභාසය ලබන්නේ නිර්ව්‍යාජ ගැහැනුන්, මිනිසුන්, ළමෝ ළපැටියන් හා ගහ කොළ සතා සීපාවුන්ගෙන් පිරුණු පරිසරය සමඟ බද්ධ වූ සහජීවන වටපිටාවකිනි. යහපත් අනාගතයක ඉව සහිත ගත සිත වැඩී යන්නේ එසේය.මහින්ද රාජපක්ෂ සාධකය හා රාජපක්ෂ ක්‍රියාකාරිත්වය හඳුනා ගැනීමට මේ වටපිටාවේ පරිසරය ගැනත් විචක්ෂණශීලී අවධානය යොමු කිරීම අතිශයින් වැදගත් වේ.තමා උපදින්නේ ආදරණීය ලොකු අයියා චමල් රාජපක්ෂයන්ට සහ වැඩිමහල් සහෝදරිය වූ ජයන්ති රාජපක්ෂයන්ට පසුව තුන්වැන්නා වූ ආදරණීය මලණුවන් ලෙසිනි. මහින්ද මහතාට ‍තවත් බාල සහෝදරියන් දෙදෙනකුත් සහෝදරයින් හතරදෙනකුත් වන පරිදි දරුවන් නව දෙනෙකුගේ පොකුරක් සේ එක්වන්නේ ඩී. ඒ. රාජපක්ෂ ආදරණීය පියාණන්ටත් ආදරණීය මෑණියන් වූ දෝන දන්දිනා දිසානායක රාජපක්ෂ මැතිනියටත් සම්පතක් වෙමිනි.ආදරය කරුණාව ළෙන්ගතුකම එකමුතුව සමගි සම්පන්න බව පොදු අරමුණු ක්‍රියාකාරිත්වයේ වැදගත්කම ආදිය ඉගෙන ගන්නේ පවුල් පරිසරයෙනි.තම අක්කා සහ අයියා ඩී. ඒ. රාජපක්ෂ පවුලට එක්වන්නේ සමාජ සේවක ගොවි නායකයකු ලෙස මෙන්ම බෞද්ධ උපාසක ක්‍රියාකාරිත්වයේ පියා සහ මව සිටින කාලයේදීය. මහින්ද උපදින්නේ තම පියා හම්බන්තොට දිස්ත්‍රික්කයේ මහජන නියෝජිතයා ලෙස ජාතික දේශපාලනයට පිවිස රාජ්‍ය මන්ත්‍රණ සභාවේ මන්ත්‍රීවරයා හා ආණ්ඩුවේ ඉඩම් හා ඉඩම් සංවර්ධන කාරක සභාවේ සාමාජිකයකු ලෙස ජාතික මෙහෙවරේ යෙදීම ආරම්භ කළ මුල් මාස කීපය තුළ දීය.1945 ජූලි 14 නිතරගයෙන් හම්බන්තොට දිස්ත්‍රික් මන්ත්‍රීවරයා වී 1945.08.08 රාජ්‍ය මන්ත්‍රීවරයා වශයෙන් අසුන්ගත් අතර 1945.11.18 මහින්ද පුතු උපන්නේය. මෙය ඒ අයුරෙන්ම රාජකීය උපතක් වූවේය.බහ තෝරණ වියේදීම ගෙදරට එන ගම්වැසියන් පවුලේ හිතවතුන් ඥාතීන් රාජ්‍ය නිලධාරීන් මැති ඇමතිවරුන්ගෙන් පිරි සමාජ වටපිටාවක අත්දැකීම් එතුමන්ට නිතැතින්ම අත්විඳින්නට අවස්ථාව ලැබුණි. පියා සමඟ මව සමඟ කතාබස් කරන දේ, සමාජයේ දුකට පත් වූවන්ට පිහිටවෙන ආකාරය, සමාජයේ විවිධ තරාතිරමේ අයගේ ප්‍රශ්න ගැටලු විසඳන ආකාරය පිළිබඳ පියාගේ ආදර්ශය මෙතුමාට නොඅඩුව ලැබුණි. වැඩිහිටියන්ගේ කතාබහට කුඩා දරුවන් ඇහුම්කන් නොදීම එකල සාමාන්‍ය සමාජයේ තිබූ නැඹුරුව මේ නිවසේ නොවූයේ රහස් කතා මෙහි නොවූ නිසාය. නිවසට පැමිණෙන අයට අම්මාගේ ආගන්තුක සත්කාර මෙතුමාට ගෙන දුන්නේ දාන පාරමිතා පුරණ ‍බෝසත් චරිතයක දිග පළලය.ගමේ පන්සලට පිංකමට මඟුලකට තුලාවකට දේශපාලන රැස්වීමකට වුව තම පියා තනියෙන් නොගියේ ය. කවුරු නැතත් පියා සමඟ ඒ ගමන් බිමන්වලට කැමැත්තෙන් මෙන්ම පෙරැත්තෙන් නොවරදවාම එක්වන්නේ මහින්ද රාජපක්ෂයන් බව වැඩිහිටි ගැමියන්ගේ මතකයයි.මේ නිසාම සමාජ ක්‍රියාකාරිකයකු මෙන්ම නායකයකුගේ ගුණාංග නිතැතින්ම උකහාගෙන මෙතුමාගේ චරිතය හැඩගැස්සෙන්නේය. උම්මග්ග ජාතකයේ මහෞෂධ පඬිතුමා වැඩෙන්නා සේ සමාජයේ පිරිවර මෙන්ම කොල්ලෝ කුරුට්ටන් සමඟ මේ නායකත්ව හුරුව සමඟම මෙතුමා වැඩෙන්නේය.ඩී. ඒ. රාජපක්ෂ මැතිතුමා අවුරුදු පහේ හයේ වයසේ සිටි මහින්ද පුතු හා චමල් පුතු සමඟ ශ්‍රීමත් ජෝන් කොතලාවල මැතිතුමාගේ රත්මලානේ කඳවල වලව්වට ගොස් ඇත. වත්තේ අඹ ගසක තිබුණු අඹ කැඩීමට මේ හුරුබුහුටි මහින්ද දඟයා සූදානම් වනු දුටු කොතලාවල ශ්‍රීමතුන් තම සාමාන්‍ය ඇමතුමේ පරිදි “කොල්ලෝ උඹට අඹ ඕනෑනම් ගෙට වරෙන්. ගස් නැඟල අතපය කඩා ගන්නේ නැතුව” යන්නෙන් විධාන කෙරුණි. පැංචෙකුව සිටි මහින්දට මේ ඇමතුම ඇල්ලුවේ නැත. පාංශු දේහධාරී සද්ධන්තයා ඔහුට අඟුටුමිට්ටකු වූවා සේය. පිළිතුරට පිළිතුර දෙමින් පහර දෙන්නට ඉදිරිපත් විය. වෙනත් කුඩා දරුවකුට නැති ඉදිරිපත් වීමේ ශක්තියත් සටන්කාමී එඩිතර බවත් දුටු ශ්‍රීමත් කොතලාවල මහින්ද දරුවාගේ හිස අත ගා අනාවැකියක් පළ කරමින් පියාට ද ඇසෙන සේ පැවසුවේ “කොල්ලෝ උඹ කවදාහරි අනාගත ලොක්කකු වෙනවා” කියාය.“හැදෙන ගහ දෙපෙත්තෙන් දැනේ” ප්‍රදර්ශනය වූයේ ‍එසේය.1951.07.12 බණ්ඩාරනායක ඇමතිතුමා සමඟ ආණ්ඩුවෙන් ඉවත්ව විපක්ෂයට ගොස් 1951.09.02 පිහිටුවාගත් අලුත් පක්ෂය වූ ශ්‍රී ලංකා නිදහස් පක්ෂයේ දේශපාලන වැඩ නිසාත් තම පියාට අවිවේකී කාර්ය බහුල තත්ත්වයක් විය.1953 – 1954 ගම්පහ මහ වලව්වේ හා මඩුගස් වලව්වේ පැවැති ශ්‍රී ලංකා නිදහස් පක්ෂයේ සම්මේලනයට ද මහින්ද රාජපක්ෂ දරුවා ද කැටුව යාමට ඩී. ඒ. අමතක නොකළේ ය. එහිදී බණ්ඩාරනායක මැතිතුමා ඇතුළු දේශපාලන නායකයින්ගේ ආදරය ඇසුර හා ආදර්ශ ලැබුණි. ඩී. ඒ. ඇමතූ බණ්ඩාරනායක ශ්‍රීමතුන් හා ටී. බී. ඉලංගරත්න, ඇස්. ඩී. බණ්ඩාරනායක, එච්. ශ්‍රී. නිශ්ශංක වැනි නායකයන් පවසා ඇත්තේ මෙසේ දරුවන් සමඟ සහභාගී වීමට ඒ අයට නොහැකි වූ තත්වයන් ගැන කනගාටුවෙනි. එමෙන්ම ඩී. ඒ. අගේ කරමිණි. දරුවන්ට පාසල් අධ්‍යාපනය මෙන්ම අනෙකුත් බාහිර අධ්‍යාපනය ද ලබාදීම අනාගතයට හොඳ පුරවැසියකු බිහි කිරීමට එය ඉවහල් වන බවද මෙහිදී කතාබහට ලක් වූ මාතෘකාවක් වී ඇත.නිවාඩු කාලයේ ගැමි යහළුවන් සමඟ ගමේ සෙල්ලම් කළ මහින්ද කොළඹ පාසලේදී නියමිත ක්‍රීඩා කළේය. යගුලිය, කවපෙත්ත විසිකිරීම මෙන්ම සහාය දිවීම ආදී මලල ක්‍රීඩා ක්‍රියාකාරිකයකු ද විය. පාසල් දිවියේදී කොලුකමට කොලුකම් කිරීමට ද දඟකමට දඟකම් කිරීම ද මෙතුමාගෙන් අඩුවක් නොවුණු බව පාසල් මිතුරන්ගේ මතකයේ ඇත. එහෙත් නිකමටවත් මැරකම් කළේම නැත.එතුමා පසුගිය දිනෙක තමා උගත් පාසලට විශේෂ ආරාධිතයකු ලෙස සහභාගී වෙමින් අතීතය ආවර්ජනය කිරීමේදී ළමෝ පාසලේ තාප්පයෙන් පැන යාම් ද සිහියට නැඟූ හැටි අපට මතකය. පාපැදියෙන් පාසලට එන කරුණාරත්න සර්ගේ පාපැදිය අතුරුදහන් කර පසුව ලබාදීම තමා දන්නේ නැතැයි එතුමා කළ සඳහනේ ව්‍යංගය අපට නොතේරුණද එතුමා වැඩී ඇත්තේ සාමූහික සහෝදරත්වයෙන් යුතු මිතුරු බවින් යුතුවය.1958 දී කිසියම් ආකාරයක ජාතිවාදී කලකෝලහල තැනින් තැන ඇති විය. පාසලේ සිටි දෙමළ හා මුස්ලිම් කීප දෙනාට අඩන්තේට්ටම් කිරීමට ඉදිරිපත් වූ එක්තරා බලවත් මැර පිරිසකගෙන් ඒ අය බේරා ගැනීමට එඩිතරව කැප වූ ආකාරය අද එතුමා දක්වන ආකල්පයේ මූල බීජය වන්නේය.පාසල් කාලයේ එතුමා සමීපයේ සිටි සියලු දෙනාම තාමත් එතුමා සමීපයේ ය. එයද විශේෂත්වයකි.පාසල් අධ්‍යාපනයෙන් පසු මුල්ම රැකියාවට යන්නේ විද්‍යෝදය විශ්වවිද්‍යාලයේ පුස්තකාලයේ සේවය පිණිසයි. පුස්තකාලය ඇසුරු කළ හා නොකළ සියලුම සිසුන් ද ආචාර්ය මහාචාර්යවරුන් ද එතුමාගේ ළෙන්ගතුකමට එකතු වූහ.සරසවිවල අනධ්‍යයන කාර්ය මණ්ඩල සේවකයින්ගේ වෘත්තීය ප්‍රශ්න හා දුක්ගැනවිලි දුටු මෙතුමා විශ්වවිද්‍යාලයක පිහිට වූ ප්‍රථම අනධ්‍යයන කාර්ය මණ්ඩල වෘත්තීය සමිතිය පිහිට වූවේය. ප්‍රථම සභාපති වන්නේ ද මෙතුමා ය. එදා එම වෘත්තීය සමිතිය පිහිටවූයේ පසුගිය සිකුරාදා (2014.05.23 වැනිදා) 92 වැනි ජන්මදිනය සැමරූ කීර්තිමත් වෘත්තීය සමිති නායකයා වූ බාලාතම්පෝ මහතාගේ නායකත්වයෙනි. මෙවර ද උපන්දින උත්සවයට සහභාගී වෙමින් පළමු කේක් කෑල්ලෙන් ආශීර්වාද කරමින් බාලාතම්පෝ මැතිතුමා සමඟ සහභාගී වෙමින් අතිගරු ජනාධිපතිතුමාගේ කෘතවේදී මිත්‍රත්වය ප්‍රදර්ශනය කරනු දක්නට ලැබුණි.1967 නොවැම්බර් 07 තම පියාණන්ගේ හදිසි වියෝවත් සමඟ තම මෑණියන් කර මත වැටී පැවරුණ පවුලේ හා සමාජ වගකීම ගැන මෙතුමාට නොසිතා සිටීමට නොහැකි විය.චමල් රාජපක්ෂ මැතිතුමාගේ පරිත්‍යාගයෙන් ද ප්‍රදේශයේ ජනතාවගේ ආශීර්වාදයෙන් ද සිරිමාවෝ බණ්ඩාරනායක මැතිනියගේ බලවත් කැමැත්ත මත ද බෙලිඅත්ත ආසනයේ ශ්‍රී ලංකා නිදහස් පක්ෂයේ ප්‍රධාන සංවිධායක තනතුර 1968 දීම මහින්ද රාජපක්ෂ තරුණයාට හිමි විය.1970 දී මහ මැතිවරණයට ඉදිරිපත් වීමේ වරම ලැබුණි. ඒ වන විට විශ්වවිද්‍යාලයේ නිරතව සිටි රැකියාවෙන් අස් වී මේ අභියෝගයට ළාබාලම තරුණයා ලෙස ඉදිරිපත් විය.විශ්වවිද්‍යාලයේ සිටි සහෘදයින්ගෙන් තුන්සියයක් පමණ පිරිසක් මුළු ආසනය පුරාම කඳවුරු බැඳ ගත්තෝය. ගම් ප්‍රදේශයේ ඥාති හිත මිත්‍රාදීන් සියල්ලෝම මේ සටනට එක් වූහ. මේ නිසාම පහසුවෙන්ම 1970 මැයි මස 27 මහමැතිවරණයෙන් විශිෂ්ට ජයක් අත්කර ගත්තේය. මේ සහයෝගය දුන් සියලු පිරිස් එතුමා සමඟ තවමත් එතුමා අත් නොහැර සිටිති. එතුමා එදා නියෝජනය කළේ ද අනාගතයයි. අද ක්‍රියාත්මක වන්නේ ද අනාගතය සඳහා ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n1405281</link>
    <topic>පාප් වහන්සේගේ ශ්‍රී ලංකා සංචාරය ලබන ජනවාරියේ</topic>
    <author>මහින්ද අලුත්ගෙදර</author>
    <content>ශුද්ධෝත්තම පළමුවන ෆ‍්‍රැන්සිස් පාප්වහන්සේගේ ශ්‍රී ලංකා සංචාරය ලබන වසරේ (2015) දී ස්ථිර වශයෙන්ම සිදුවන බවට තහවුරු කරයි.ඒ අනුව එළඹෙන ජනවාරි මාසයේ දී සංචාරයක් සඳහා ශ්‍රී ලංකාවට පැමිණෙන බවට පාප් වහන්සේ ප්‍රකාශකර ඇත.දෙදින සංචාරයක් සඳහා උන් වහන්සේ ශ්‍රී ලංකාවට පැමිණීමට නියමිත අතර අග්නිදිග ආසියානු කලාපයේ සංචාරය අතරතුර මෙලෙස සංචාරයක් සඳහා ශ්‍රී ලංකාවට පැමිණෙන බව ප්‍රකාශකර ඇතැයි වාර්තා වෙයි.ශුද්ධෝත්තම පළමුවන ෆ‍්‍රැන්සිස් පාප්වහන්සේ මේ බව ප්‍රකාශකර ඇත්තේ විශේෂ මාධ්‍ය හමුවකට සහභාගි වෙමිනි.උන් වහන්සේගේ අග්නිදිග ආසියානු කලාපයේ සංචාරයේ දී පිලිපීනය ඇතුළු තවත් රටවල් කිහිපයක ද සංචාරය කිරීමට නියමිත බව විදෙස් වාර්තාවල සඳහන් වෙයි.ලෝකයේ කෝටි එකසිය විස්සක් බැතිමතුනගේ නායකයා වන උන් වහන්සේ ලබන ජනවාරියේ ශ්‍රී ලංකාවට පැමිණෙන දිනය නිශ්චිත වශයෙන් ප්‍රකාශයට පත් නොකළද කිනම් හෝ දිනෙක ස්ථිර වශයෙන්ම පැමිණෙන බවට ප්‍රකාශකර ඇත.අසූපස් වියේ පසුවන ජර්මන් ජාතික බෙනඩික්ට් පාප් වහන්සේ පසුගිය වසරේ පෙබරවාරි මාසයේ විශ්‍රාම යාමෙන් අනතුරුව පුරප්පාඩු වු එම ධූරය සඳහා 266 වැනි පාප්වහන්සේ වශයෙන් පසුගිය වසරේ මාර්තු මස 13 දා ආජන්ටිනාවේ හොර්ගේ බෙර්ගොග්ලියෝ කාදිනල්වරයා පත්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n1405283</link>
    <topic>ජාතික බීජ සතියජුනි 2-7 දා දක්වා</topic>
    <author/>
    <content>ජුනි 2 දා සිට ජුනි 7 දා දක්වා ජාතික බීජ සතියක් ප්‍රකාශයට පත් කිරිමට කෘෂිකර්ම දෙපාර්තමේන්තුව කටයුතු යොදා තිබේ.ඉහළ ඖෂධීය ගුණයෙන් යුතු පාරම්පරික දේශීය බීජ යළි හඳුන්වාදීමේ අරමුණෙන් මේ ජාතික බීජ සතිය ජාතික මට්ටමින් පැවැත්වීමට පියවර ගන්නා බව කෘෂිකර්ම අධ්‍යක්ෂ ජනරාල් ආචාර්ය රොහාන් විජේකෝන් මහතා කීය. 1970 දශකයේ සිට දේශීය පාරම්පරික බීජවලට විදෙස් බීජ මිශ්‍ර වීම නිසා ඒවායේ පෙර පැවැති සුවය, සාරය මෙන්ම ගුණය ද රටට ජනතාවට අහිමි වු බව විජේකෝන් මහතා පැවැසීය.අපෙන් ගිලිහි ගිය අපේ උරුමය යළිත් ලාංකික ජනතාවට ලබා දීම අපගේ යුතුකමක් මෙන්ම වගකිමක්ද වන බවත් හෙතෙම කීවේය. මේ නිසා මේ බීජ සතියේදී ගොවීන් ළගටම ගොස් පාරම්පරික බීජ හඳුන්වාදීම සිදු කෙරෙන බවත් වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n1405284</link>
    <topic>වෘත්තීය පුහුණු අධිකාරියේ උපදේශකවරුන්ගේ වැටුපට අමතරවරු: 8000ක දීමනාවක්</topic>
    <author/>
    <content>ශ්‍රී ලංකා වෘත්තීය පුහුණු අධිකාරියේ උපදේශකවරුන්ගේ වැටුපට රුපියල් 8000ක මාසික දීමනාවක් ලබාදීමට රජය තීරණය කර ඇත.2006 වර්ෂයේ සිට වැටුප් හා සංඛ්‍යාලේඛන කොමිෂන් සභාව සමඟ ගෙන යන ලද මතවාද අරගලය ජයග්‍රහණය කරමින් මේ අටදහසක මාසික දීමනාව ප්‍රදානය කිරීම පසුගියදා මහරගම ශ්‍රී ලංකා යූත් සම්මන්ත්‍රණ ශාලාවේදී පැවැත්විණි.මේ වනවිට කාර්මික අධ්‍යාපනය සඳහා රාජ්‍ය මුදල් යෙදවීම සඳහා වූ බාධා නිරවුල් වෙලා තිබෙනවා. රුපියල් 14,000ක් 15,000ක් අරන් වෘත්තීය අධ්‍යාපනය ලබාදෙන උපදේශකවරුන්ට මේ රාජකාරියේ යෙදෙන්න බැහැ. ඔහු කුස්සියේ ප්‍රශ්නයට මුහුණ දෙන්න ඕනෑ.දරුවන්ගේ ටියුෂන් ගැටලුවට, පාසල් වෑන් රථයේ ප්‍රශ්නයට මුහුණ දෙන්න ඕනෑ. වෘත්තීය අධ්‍යාපනය ලබාදෙන උපදේශකවරුන්ගේ වැටුප් පිළිබඳ ප්‍රශ්නය ජනාධිපතිතුමාට ඉදිරිපත් කළාම මේ ඉල්ලීම ඉටුකරන ලෙස එතුමා භාණ්ඩාගාරයට නියම කළේ වෘත්තීය හා කාර්මික අධ්‍යාපනය පිළිබඳ ජනාධිපති මහින්ද රාජපක්ෂ මහතාගේ ඇති බලවත් අවධානය නිසාම යැයි යෞවන කටයුතු සහ නිපුණතා සංවර්ධන ඇමැති ඩලස් අලහප්පෙරුම මහතා එම උත්සවයේදී ප්‍රකාශ කළේය.ශ්‍රී ලංකා නිදහස් සේවක සංගමයේ මෙම ජයග්‍රහණය වෙනුවෙන් උපරිම කැපවීමෙන් යුතුව සහය දැක්වීම වෙනුවෙන් ඇමැති ඩලස් අලහප්පෙරුම මහතාට ශ්‍රී ලංකා නිදහස් සේවක සංගමයේ සභාපති, එස්. පී. ජයරත්න, ලේකම්, සම්පත් නලින්ද යන මහත්වරුන් විසින් මෙහිදී උපහාර තිළිණයක්ද පිළිගන්වන ලදී.ඇමැති ඩලස් අලහප්පෙරුම මහතා මෙසේද කීය. අධිකාරියේ සමස්ත අධ්‍යයන කාර්යය මණ්ඩලය මුණගැසීමට අවස්ථාවක් ලැබීම පිළිබඳව සතුටුවෙනවා. මැයි 26 වැනි දිනය වෘත්තීය පුහුණු අධිකාරියට අතිශය වැදගත් හැරවුම් ලක්ෂයක් සනිටුහන් කරන දිනයක්. ලෝක තරුණ සම්මේලනය හරහා “කොළඹ ප්‍රකාශනය” පසුගියදා එළිදැක්වූවා.එය වෘත්තීය පුහුණු අධිකාරියට, අපේ අමාත්‍යාංශයට වගේම තරුණ දූ පුතුන් සිටින මව්පියවරුන්ට, සහෝදර සහෝදරියන්ට ඉතා වැදගත් වන ලියවිල්ලක්. සමුළුව තුළ අපි දැක්කා මහා පොදු සාධකය වගේ සෑම රටකටම තිබූ ප්‍රධානතම ගැටලුව වූයේ එම රටවල් නිපුණතා සංවර්ධනයට දක්වන ලද අඩු සැලකිල්ලයි.ලෝකයේ වැදගත්කම මනින ප්‍රබල සාධක තිබෙනවා. සාක්ෂරතාවය එයින් එකක්. අපි ඉන්නේ සාක්ෂරතාවය අතින් ලෝකයේ ඉතාම ඉහළ කලාපයේ. සෞඛ්‍ය දර්ශක අතින් බැලුවත් අපි ඉහළම කලාපයේ ඉන්නවා. නමුත් එහෙම අපිට, ආර්ථික දර්ශනවලින් ඉහළට යන්න බැරිවෙලා තිබෙනවා. මේ ප්‍රශ්නය සමඟයි, ජනාධිපතිතුමා ඔට්ටුවෙන්නේ. අපේ රටේ ප්‍රධානතම ප්‍රශ්නයත් මෙයයි.අපේ අමාත්‍යාංශය, වෘත්තීය පුහුණු අධිකාරිය උත්තර සෙවිය යුතු ගැටලුවත් මෙයයි. මෙතෙක් මේ ප්‍රශ්නයට උත්තර සොයන්න නොහැකි වුණේ, අපේ රටේ දේශපාලනයේ වරදින්. එම දේශපාලන වැරැද්ද කොළ පාට, රතු පාට වගේම නිල් පාට දේශපාලනඥයින්ගෙනුත් සිදු වුණා.ශ්‍රී ලංකා වෘත්තීය පුහුණු අධිකාරිය ආරම්භ වන්නේ 1994 පොදුජන එක්සත් පෙරමුණු රජයේ පළමු පාර්ලිමේන්තු පනත තුළිනුයි. 1893 මරදාන කාර්මික විද්‍යාලයෙන් ආරම්භ කළ කාර්මික අධ්‍යාපනය ගමට ගෙන ගියේ වෘත්තීය පුහුණු අධිකාරිය පිහිටුවීමත් සමඟයි. කම්කරු හා වෘත්තීය පුහුණු ඇමැතිවරයා ලෙස මහින්ද රාජපක්ෂ මහතා විසින් රටේ ආර්ථික ගැටලුවට දීර්ඝ කාලීන විසඳුම් සෙව්වේ මෙහෙමයි.ජනාධිපතිතුමා සැලසුම් කළ වෘත්තීය තාක්ෂණ විශ්වවිද්‍යාලය 2008දී ආරම්භ කළා. කාර්මික අධ්‍යාපනය අපේ රටේ ආරම්භ කර වසර 122කට පස්සෙයි මේ ක්ෂේත්‍රයේ උපාධිධාරියෙක් බිහිවෙන්නේ. ජාතික වෘත්තීය සුදුසුකම් ඇගයීම් ක්‍රමය (NVQ) ආරම්භ කළා. අ. පො. ස. උ. පෙළ සඳහා තාක්ෂණ විෂය ධාරාව ආරම්භ කිරීම මේ සියවසේ අධ්‍යාපනය තුළ සිදුවූ ප්‍රධානතම වෙනසයි.මේ වනවිට පාසල් 200ක 6000ක් දරු දැරියන් තාක්ෂණ විෂය ධාරාව හදාරනවා. මේ විෂය ආරම්භ කළ ජූලි 15 ජාතික තාක්ෂණ දිනය ලෙස නම් කර තිබෙනවා. කුල ධූරාවලියක් තුළ ගාල් කර තිබූ නිපුණතාවය එම ග්‍රහණයෙන් මුදාගැනීම මේ සියවසේ අපි ලැබූ දැවැන්තම ජයග්‍රහණයයි.මේ ක්ෂේත්‍රයට අවශ්‍ය බර තියන්න රජය සූදානම්. දැන් ඔබ ඔබේ යුතුකම ඉටුකරනු ඇතැයි විශ්වාස කරනවා. යෞවන කටයුතු සහ නිපුණතා සංවර්ධන අමාත්‍යාංශ ලේකම් බී. විජයරත්න, අතිරේක ලේකම් ඒ. ආර්. දේශප්‍රිය, ශ්‍රී ලංකා වෘත්තීය පුහුණු අධිකාරියේ සභාපති කර්නල් දර්ශන රත්නායක යන මහත්වරුන්ද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n1405285</link>
    <topic>අ’පුර වැව් 6ක් ප්‍රතිසංස්කරණයටරුපියල් මිලියන 384ක්</topic>
    <author>තෙන්නකෝන් කුලසේකර</author>
    <content>අනුරාධපුර දිස්ත්‍රික්කයේ ප්‍රාදේශීය ලේකම් කොට්ඨාස හයක (06) වැව් ප්‍රතිසංස්කරණය සඳහා ආර්ථික සංවර්ධන අමාත්‍යාංශය විසින් රුපියල් ලක්ෂ තුන්දහස් අටසිය හතළිහක් (මිලියන 384) ලබාදී තිබේ.උතුරුමැද පළාත් ප්‍රධාන ඇමැති එස්.එම්. රංජිත් සමරකෝන් මහතාගේ ඉල්ලීම මත මේ මුදල් වෙන් කර තිබේ. උතුරුමැද පළාත් ප්‍රධාන අමාත්‍යාංශ ශ්‍රවණාගාරයේදී වැව් ප්‍රතිසංස්කරණ කටයුතු ආරම්භ කරන ආකාරය පිළබඳ නිලධාරීන් සහ ගොවි නියෝජිතයන් දැනුවත් කරමින් ප්‍රධාන ඇමැතිවරයා පෙරේදා (26) මේ බව සඳහන් කළේය.නැ‍ඟෙනහිර නුවරගම් පළාත් ප්‍රාදේශීය ලේකම් කාර්යාල බල ප්‍රදේශය සඳහා රුපියල් මිලියන 33, මධ්‍යම නුවරගම් පළාත සඳහා රුපියල් මිලියන 51, කැබිතිගොල්ලෑව මිලියන 39, මිහින්තලේ 38, මැදවච්චිය රුපියල් මිලියන 107, හා පලාගල ප්‍රාදේශීය ලේකම් කොට්ඨාශය සඳහා රුපියල් මිලියන 116ක් වෙන් කර ඇත.වෙන් කර ඇති මුදලින් ඒ ඒ ප්‍රාදේශීය ලේකම් කොට්ඨාස බල ප්‍රදේශවලට අයත් වැව් ගොවි සංවිධාන අභිමතය පරිදි සම්පූර්ණයෙන්ම ප්‍රතිසංස්කරණය කිරීමට පියවර ගත යුතු බව ප්‍රධාන ඇමැතිවරයා මෙහිදී උපදෙස් දුන්නේය.ගොවිජන සේවා දෙපාර්තමේන්තුව විසින් ප්‍රතිසංස්කරණය කැරෙන වැව් පිළිබඳ අධීක්ෂණ කටයුතු සිදු කැරෙන අතර ප්‍රතිසංස්කරණ කටයුතු වහාම අරඹන ලෙස උපදෙස් දුන් ප්‍රධාන ඇමැතිවරයා ලබාදී ඇති මුදල් වංචාවෙන් දූෂණයෙන් හා නාස්තියෙන් තොරව වැව් ප්‍රතිසංස්කරණයට යෙදවීමට වග බලා ගන්නා ලෙස ගොවි සංවිධාන වලින් ඉල්ලා සිටියේය.මේ අවස්ථාවට අනුරාධපුර දිස්ත්‍රික් ගොවිජන සේවා සහකාර කොමසාරිස් ආර්.එච්.ජි. සේනාරත්න මහතාද දිස්ත්‍රික් ගොවි සම්මේලනයේ නිලධාරීන් හා ගොවි සංවිධාන නියෝජිතයින්ද සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n1405286</link>
    <topic>සරණාගත හැඳුනුම්පතින් මලයාසියාවේ කොටි ක්‍රියාකාරකම් කළ තිදෙනා ගැන පරීක්ෂණයක්</topic>
    <author>මහින්ද අලුත්ගෙදර</author>
    <content>එල්.ටි.ටි.ඊ. ත්‍රස්ත සංවිධානයට සම්බන්ධ බවට සැකපිට මලයාසියාවේ දී අත්අඩංගුවට පත් පුද්ගලයන් තිදෙනා සම්බන්ධයෙන් පුර්ණ පරීක්ෂණයක් පවත්වන බව එක්සත් ජාතීන්ගේ සරණාගතයන් පිළිබඳ මහකොමසාරිස් කාර්යාලය (UNHCR) පවසයි.අදාළ සැකකරුවන් විසින් තම ත්‍රස්ත ක්‍රියාකාරකම් සඳහා සරණාගත හැඳුනුම්පත් භාවිතකර ඇති බවට මලයාසියානු පොලීසිය සිදුකළ විමර්ශනවලදී අනාවරණය වීමත් සමඟ මේ පියවර ගෙන තිබෙන බවද එම කාර්යාලය සඳහන් කරයි.මලයාසියාවේ දී පසුගියදා අත්අඩංගුවට ගත් සැකකරුවන් සතුව තිබී එක්සත් ජාතීන්ගේ සංවිධානය විසින් නිකුත්කරන ලද සරණාගත හැඳුනුම්පත් එරට පොලීසිය විසින් සොයාගෙන තිබෙන අතර ඔවුන් සිය ත්‍රස්ත ක්‍රියාකාරකම් සඳහා සරණාගත හැඳුනුම්පත් භාවිතකර ඇති බවට මලයාසියානු පොලීසිය සිදුකළ විමර්ශනවලදී අනාවරණය වී තිබේ.ඒ අනුව මේ සම්බන්ධයෙන් එක්සත් ජාතීන්ගේ සරණාගතයින් පිළිබඳ මහ කොමසාරිස් කාර්යාලය දැනුවත් කිරීමට මලයාසියානු බලධාරීන් පියවර ගත් අතර එහි ප්‍රතිඵලයක් වශයෙන් මොවුන් සම්බන්ධයෙන් පරීක්ෂණයක් සිදුකරන බවද වාර්තා වෙයි.මේ සම්බන්ධයෙන් අදහස් දක්වමින් එක්සත් ජාතීන්ගේ සරණාගතයින් පිළිබඳ මහකොමසාරිස් කාර්යාල මාධ්‍ය ප්‍රකාශක යංතේ ඉස්මෙයිල් (Yante Ismail) පවසා ඇත්තේ එක්සත් ජාතීන්ගේ සරණාගතයින් පිළිබඳ මහකොමසාරිස් කාර්යාලය රැකවරණය ලබාදෙන්නේ ජාත්‍යන්තර වශයෙන් ආරක්ෂාව අවශ්‍ය පුද්ගලයින්ට පමණක් බවයි.එමෙන්ම යුද ගැටුම් හේතුවෙන් රටවල් අතහැර පැමිණි පුද්ගලයන්ට, දැඩි ලෙස මානව හිමිකම් කඩවීම්වලට ලක්වු පුද්ගලයන්ට සහ විවිධ වධ හිංසාවන්ට ලක් වු පුද්ගලයන්ට එක්සත් ජාතීන්ගේ සරණාගතයන් පිළිබඳ මහකොමසාරිස් කාර්යාලය ආරක්ෂාව ලබාදෙන බව සඳහන් වෙයි.එක්සත් ජාතීන්ගේ ක්‍රියාපටිපාටියට එරෙහිව කටයුතු කරන පුද්ගලයන්ට සහ බරපතළ අපරාධ සිදුකළ පුද්ගලයන්ට කිසිඳු අවස්ථාවක සරණාගත ආරක්ෂාව ලබා නොදෙන බවද එක්සත් ජාතීන්ගේ සරණාගතයන් පිළිබඳ මහ කොමසාරිස් කාර්යාලය ප්‍රකාශකර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n1405287</link>
    <topic>කොටි සංවිධානයට පණ දෙන්න හදන 40ක් අල්ලන්න ජාත්‍යන්තර පොලිසිය හරහා රතු නිවේදනයක්</topic>
    <author>විජයානි එදිරිසිංහ</author>
    <content>ත්‍රස්තවාදය මෙරට තුළ සම්පූර්ණයෙන් ක්‍රියාත්මක වීම වැළැක්වීමෙන් පසුව කොටි ඩයස්පෝරාව සමඟ එක්ව නැවත වරක් රට තුළ ත්‍රස්තවාදය ප්‍රතිසංවිධානය කිරීම සඳහා කටයුතු කරන ත්‍රස්තවාදී සංවිධායකයන් 40 දෙනෙක් අත්අඩංගුවට ගැනීම සඳහා මෙරට පොලිසිය ජාත්‍යන්තර පොලිසිය හරහා රතු නිවේදන නිකුත් කර තිබේ.කොටි ඩයස්පෝරාව සමඟ ජාත්‍යන්තර කොටි ජාලයට එක්වී නැවත වරක් මෙරට තුළ කොටි සංවිධානය කිරීම සඳහා මොවුන් මෙරටට මුදල් ආදිය එවමින් විදෙස් රටවල සිටින ද්‍රවිඩ ජාතිකයන් නොමග යවමින් මහා පරිමාණ වැඩපිළිවෙළක් කරගෙන යන බව කොළඹ ත්‍රස්තවාදී විමර්ශන අංශය සහ බුද්ධි අංශ මඟින් කරුණු අනාවරණය කරගෙන තිබේ.එසේ රතු නිවේදන නිකුත් කර සිටි කොටි ප්‍රබලයන් තිදෙනෙක් මලයාසියානු පොලිසිය මඟින් අත්අඩංගුවට ගෙන පෙරේදා (26) රාත්‍රියේ මෙරටට ගෙන එනු ලැබ තිබේ.සන්ද්‍රලිංගම් රාජ් මහදේවන්, පිරුබා පිරුබාකරන් සහ ෂෙල්වතුරේ පිරිබානන්දන් යන කොටි තිදෙනා මෙසේ අත්අඩංගුවට ගෙන තිබේ. 1994 වර්ෂයේ කොටි සංවිධානයට බැඳී සන්ද්‍රලිංගම් රාජ් මුල්ලවේලි ප්‍රදේශයේ පදිංචිකරුවෙකි. කොටි දේශපාලන අංශයේ කටයුතු කර ඇති මොහු කොටින්ගේ ගුවන් බලකායට එක්ව සිට පසුව කොටි ගුවන් බලකායේ නායක ෂංකර්ගේ ඥාතියෙකුගේ දියණිය සමඟ විවාහ වී පසුව කොටි සංවිධාන කටයුතු සඳහා 2004 දී මැලේසියාවට ගොස් තිබේ.මහදේවන් පිරුබාකරන් කොටි සංවිධානයට බැඳී සිට 1996දී නෝර්වේ රටට ගොස් කොටි ප්‍රචාරක කටයුතු සඳහා සම්බන්ධ වී නැවත මෙරටට පැමිණ කොටි සංවිධානයේ කටයුතු කර නැවත විදෙස්ගතවී කොටි ජාත්‍යන්තර ජාලයට සම්බන්ධ වී තිබේ.සෙල්වතුරේ පිරුබානන්දන් නමැති අනෙක් සැකකරු 1989 - 99 කාලය තුළ කොටි බුද්ධි අංශයට බඳවාගෙන ඇත්තේ වයස අවුරුදු 14දීය. මොහු කොළඹ ප්‍රදේශයේ කොටි බුද්ධි තොරතුරු සෙවීමේ නිරතව සිට පසුව 2004දී මැලේසියාවට ගොස් ත්‍රස්තවාදී කටයුතුවල නියැළී තිබේ. මොවුන් කොටි ජාත්‍යන්තර ජාලයට කොටි ඩයස්පෝරාවේ ඕනෑ එපාකම් ඉෂ්ඨ කර මෙරට ද්‍රවිඩ වැසියන් යළි කොටි සංවිධානයට බඳවා ගැනීමේ උත්සාහයක යෙදී ඇත.අත්අඩංගුවට ගත් මෙම සැකකරුවන් ත්‍රස්තවාදී විමර්ශන ඒකකයේ රඳවාගෙන ප්‍රශ්න කරගෙන යයි. මොවුන් සමඟ එක්ව කොටි ඩයස්පෝරාව මෙරට තුළ යළි ඇති කිරීමට උත්සාහ කළේ කෙබඳු වැඩපිළිවෙළක්ද යන්න හෙළිකර ගැනීම සඳහා එම ප්‍රශ්න කිරීම් කරගෙන යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n1405288</link>
    <topic>වාස්-රවිඳු ඇතුළු පොලිස් නිලධාරීන්දෙදෙනකුට එරෙහිව තවත් නඩුවක්</topic>
    <author>සිරන්ජනි කුමාරි</author>
    <content>එල්.ටී.ටී.ඊ ය නිෂ්පාදනය කළ කිලෝ පහක් බරැති පැති බෝම්බ ආර්.පී.ජී ගිනි අවි ඇතුළුව අවි ආයුධ තොගයක් ළඟ තබා ගැනීමේ සිද්ධියක් සම්බන්ධයෙන් අධිකරණය වෙත ඉදිරිපත් කළ හිටපු නියෝජ්‍ය පොලිස්පති වාස් ගුණවර්ධන මහතා හා ඔහුගේ පුතු රවිඳු ඇතුළුච පොලිස් නිලධාරින් දෙදෙනා මේ මස 29 වැනි දින දක්වා රක්ෂිත බන්ධනාගාර ගත කරන ලෙස කොළඹ අතිරේක මහේස්ත්‍රාත් චන්දිම ලියනගේ මහතා ඊයේ (26) නියම කෙළේය.කඩවත ප්‍රදේශයේ නිවෙසක පවත්වා ගෙන ගිය බව කියන මෙම අවි ගබඩා සිද්ධියේ සැකකරුවන් ලෙස රහස් පොලිසිය ඊයේ හිටපු නියෝජ්‍ය පොලිස්පති වාස්ගුණවර්ධන ,රවිඳු ගුණවර්ධන,ගාමිණි සනත්චන්ද්‍ර හා ප්‍රියන්ත සංජීව නැමැති අය අධිකරණය හමුවේ නම් කිරීමෙන් අනතුරුව මහේස්ත්‍රාත්වරයා මෙම නියෝගය කෙළේය.බම්බලපිටිය මොහොමඩ් සියාම් ඝාතන සිද්ධිය සම්බන්ධයෙන් රක්ෂිතබාරයේ සිටින වාස් ගුණවර්ධන මහතා ඇතුළු සෙසු සැකකරුවන් බන්ධනාගාර අධිකාරිවරයා අධිකරණය වෙත ඉදිරිපත් කොට තිබිණ.මීට අමතරව වාස් ගුණවර්ධන මහතාගේ පුද්ගලික සහකරු වන රත්නායක මුදියන්සේලාගේ ඉරෝෂ් චමින්ද විල්ලවආරච්චි තවමත් රහස් පොලිසියේ රඳවා තබා විමර්ශන පවත්වන බව පැවසූ පොලිසිය රැඳවුම් නියෝග ඉදිරියට ඇති බවත් විමර්ශන අවසන් වහා සැකකරු අධිකරණයට ඉදිරිපත් කරන බව පැවසීය." මට විරුද්ධව සාක්කි හැදුවේ තමුසේ නේද ? .....මට ප්‍රකාශ දෙන්න බැහැ....යි " පවසමින් මෙම සිද්ධිය සම්බන්ධයෙන් අධිකරණ නියෝග මත හිටපු නියෝජ්‍ය පොලිස්පති වාස් ගුණවර්ධන මහතාගෙන් ප්‍රකාශ ලබා ගැනීමට බන්ධනාගාරය වෙත ගිය පොලිස් පරික්ෂක නිශාන්ත මහතා වෙත පවසා ප්‍රකාශය ලබාදීම බැහැර කළ බවට ‍රහස් පොලිසිය අධිකරණය වෙත දන්වා සිටියේය.තවදුරටත් කරුණු දැක්වු රහස් පොලිසියේ ඒකක 3 ස්ථානාධිපති රංජිත් මූණසිංහ මහතා පැවසූවේ අද දින වුවද අධිකරණය අවසරය ලබා දෙන්නේ නම් මෙම සිද්ධිය සම්බන්ධයෙන් වාස් ගුණවර්ධන මහතාගෙන් ප්‍රකාශ ලබා ගැනීමට සුදානම් බව පැවසීය.මෙහිදී වාස් ගුණවර්ධන මහතා වෙනුවෙන් ජනාධිපති නීතිඥ රියෙන්සි අර්සකුලරත්න මහතා පැවසුවේ රිමාන්ඩ් බාරයේ සිටින සැකකරුවකුගෙන් ප්‍රකාශ ගන්නේ නම් බන්ධනාගාරය තුළදී පමණක් ගතයුතු බවත් තැන් තැන්වල ප්‍රකාශ දීමට සැකකරුවන් බැඳී නොමැති බවය.තවද ඉකුත් දින‍කදී වාස් ගුණවර්ධන මහතා රහස් පොලිසිය වෙත ප්‍රකාශ ලබාදීම ප්‍රතික්ෂේප කරනු ලැබුවේ ඔහු අසනීපයෙන් පසු වු නිසා බවට ද ජනාධිපති නීතිඥවරයා අධිකරණය වෙත කරුණු දක්වමින් පැවසීය. වාස් ගුණවර්ධන මහතාගේ නිවසේ ආරක්ෂාවට සිටි පොලිස් කොස්තාපල්වරුන් දෙදෙනෙක් පසුගිය ජුනි 3 වැනි දින දණ්ඩ නීති සංග්‍රහයේ 127 වගන්ති ප්‍රකාරව මහේස්ත්‍රාත් ඉදිරියේ දී සිද්ධිය සම්බන්ධයෙන් රහස් ප්‍රකාශ ලබා දී තිබිණ.උප පොලිස් පරික්ෂක විල්ලවආරච්චි වෙත මෙම ආයුධ තොගය හිටපු නියෝජ්‍ය පොලිස් පති වාස් ගුණවර්ධන මහතා දුන් බවත් ආයුධ ළඟ තබා ගැනීමට බය හිතුණ නිසා ඒවා යහළුවකුට දුන් බවට අධිකරණයෙන් කරුණු අනාවරණය විය.වාස් ගුණවර්ධන මහතා විල්ලවආරච්චි වෙත ආයුධ දෙන බව දුටු බවට ද අධිකරණය වෙත සාක්කි ඉදිරිපත්ව ඇති අතර ආයුධ ලබා ගැනීම ප්‍රතික්ෂේප කළ විල්ලවආරච්චි වෙත වාස් ගුණවර්ධන මහතා පවසා ඇත්තේ "මම කියන කල් උඹේ ළඟ මෙම ආයුධ තියාගනින් යැයි බවට පොලිසිය අධිකරණයට කරුණු වාර්තා කොට තිබිණ.බම්බලපිටිය කෝටිපති ව්‍යාපාරික මොහොමඩ් සියාම් ඝාතනයේ සාක්කි වසන් කළ බව කියන හිටපු නියෝජ්‍ය පොලිස්පති වාස් ගුණවර්ධන මහතාගේ පුද්ගලික සහකරු උප පොලිස් පරික්ෂක විල්ලවආරච්චි ගිනි අවි සඟවා තැබීම ගිනි අවි භාවිතය හා මනුෂ්‍ය ඝාතනයක සාක්කි වසන් කිරිමට යන ‍චෝදනා යටතේ අධිකරණයට කරුණු වාර්තා කරමින් පොලිසිය රැඳවුම් නියෝග ලබා ගෙන තිබිණ. වාස් ගුණවර්ධන මහතාගේ නිවසේ සිටි පොලිස් කොස්තාපල්වරුන් දෙදෙනා කළ රහස් ප්‍රකාශ අනුව පොලිස් පරික්ෂක විල්ලවආරච්චි යන අය මීගමුව පොලිස් අභ්‍යාස විද්‍යාලයට ඇතුළුව පුහුණුව ලබමින් සිටිය දී පෙබරවාරි මස 26 වැනි දින රහස් පොලිසියේ විශේෂ පොලිස් කණ්ඩායමක් සැකකරු අත්අඩංගුවට ගෙන තිබේ.ඔහුගේ ප්‍රකාශ අනුව පැති බෝම්බ 1, මිලිමිටර් 5.6 පතරෝම් 286, මිලි මිටර් 7.6 පතරෝම් 318, ආර්.පි.ජී 3ක්, ටී 56 ගිනි අවි 6ක්,ෂොට් ගන් 5ක්, පිස්තෝල 3 ක් පොලිසිය අත්අඩංගුව‍ට ගෙන තිබිණ.මෙම ආයුධ හිටපු නියෝජ්‍ය පොලිස්පති වාස් ගුණවර්ධන මහතාගේ නිවසේ සිට නුවර ප්‍රදේශයට ප්‍රවාහනය කළ බවට ද සැකකරුගෙන් කරන ලද විමර්ශනවලදී අනාවරණය වී තිබේ.අදාළ කරුණු සළකා බැලු මහේස්ත්‍රාත්වරයා වාස් ගුණවර්ධන මහතාගෙන් ප්‍රකාශයක් පොලිස් මුර‍පළ තුළ දී ලබා ගන්නා ලෙසට රහස් පොලිසියට නියම කරමින් සැකකරුවන් මේ මස 29 වැනි දින දක්වා රක්ෂිත බන්ධනාගාරගත කරන ලෙස නියම කෙළේය.පැමිණිල්ල වෙනුවෙන් පොලිස් පරික්ෂක රංජිත් මුණසිංහ , පොලිස් සැරයන් සෝමරත්න (15042) මහතා පෙනී සිටි අතර වාස් ගුණවර්ධන හා රවිඳු ගුණවර්ධන වෙනුවෙන් ජනාධිපති නීතිඥ අර්ස කුලරත්න පළමු හා සෙසු සැකකරුවන් වෙනුවෙන් නීතිඥ නෙවිල් අබේරත්න මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n1405289</link>
    <topic>මැලේසියාවේ දී මියගිය සෙනරත් බණ්ඩාර රාමනායක ගේ ළඟම ඥාතීන් කවුද?</topic>
    <author/>
    <content>රෝගී තත්ත්වයක් හේතුවෙන් මැලේසියාවේ ක්වාලාලම්පූර් හිදී මියගිය සෙනරත් බණ්ඩාර රාමනායක මහතාගේ ළඟම ඥාතීන් සොයා ගැනීම සඳහා විදේශ කටයුතු අමාත්‍යාංශය මහජන සහාය පතයි.මේ සම්බන්ධයෙන් තොරතුරක් දන්නා අයෙක් වේ නම් ඒ සම්බන්ධයෙන් විදේශ කටයුතු අමාත්‍යාංශයේ කොන්සියුලර් අංශය වෙත දැනුම් දෙන ලෙස ඉල්ලීමක් කරයි.අධ්‍යක්ෂ ජනරාල්, කොන්සියුලර් අංශය, විදේශ කටයුතු අමාත්‍යාංශය, සර් බාරොන් ජයතිලක මාවත, කොළඹ 01 ලිපිනයට හෝ 0112 437635, 0115 668634 දුරකතන අංකවලට සංදීපනී ඇමතිය හැක..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n14052810</link>
    <topic>ජනපති මහින්ද රාජපක්ෂ හැරවෙනත් පොදු නායකයෙක් අපට නෑ</topic>
    <author>අසේල කුරුළුවංශ</author>
    <content>මෙරට ආගමික සංහිදියාවක් නොමැති බවට අසත්‍ය ප්‍රචාර ගෙනයමින් පොදු අපේක්ෂකයින් ජනපති නායකත්වයට එරෙහිව ඉදිරිපත් කරන්නට කැසකවන පිරිස අතර කොටි ඩයස්පෝරාවේ ක්‍රියාකාරීන්ද සිටිනබව කුරුණෑගල දියෝකීසයේ රදගුරු අති උතුම් ශාන්ත ප්‍රැන්සිස් හිමිපාණෝ පවසති.ජනපති මහින්ද රාජපක්ෂ මහතාගේ පාලනය අවසන්කැර ඩයස්පෝරාවේ රූකඩ නායකයකු මෙරට බලයටපත්කර ගැනීමේ අවශ්‍යතාව වෙනුවෙන් කටයුතු කරන පිරිසක් රටතුළ ක්‍රියාත්මක වන බව මෙරට ජනතාව නිවැරදිව අවබෝධ කරගත යුතු බවද උන්වහන්සේ කීහ.මෙරටට සාමය රැගෙන ආ ජනපති මහින්ද රාජපක්ෂ මහතා හැර පොදු ජනතාවට වෙනත් නායකයෙකු නොමැතිබවත් එතුමා සමඟ තරගකැර ජයගන්නට කිසිවකුත් නොමැති බව ඩයස්පෝරාව මෙන්ම විදෙස් කුමන්ත්‍රණකාරීන්ද දන්නා බැවින් ඔවුන් රට අවුල් කිරීමේ වෑයමක නිරතව සිටිනබවත් ශාන්ත ෆ්‍රැන්සිස් රදගුරුතුමන් පැවසූහ.කොටි ඩයස්පෝරාව සමඟ ක්‍රියාකාරී ලෙස රටට රහසින් කටයුතු කරන සිංහල ප්‍රබලයෝ සිටින බවත් ඔවුන් තම න්‍යාය පත්‍රයන්ට අනුව රට මෙහෙයවීම සඳහා අවශ්‍යය බලය ගන්නට ඕනෑම පාවාදීමක් සිදුකරන්නට සූදානමින් සිටින බවත් උන්වහන්සේ කීහ.මෙම සියලු අභියෝග ජයගත හැකි එකම නායකයා ජනපති මහින්ද රාජපක්ෂ මහතා යැයිද රදගුරුතුමන් පැවසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n14052811</link>
    <topic>චලෙයි මුහුදින් ගොඩගත් යානයගුවන් හමුදාවේ බව තහවුරු ‍වෙයි</topic>
    <author/>
    <content>නාවික හමුදාව මගින් පසුගියදා චලෙයි ප්‍රදේශයේ මුහුදින් ගොඩගත් ගුවන් යානයේ සුන්බුන් කොටස් ශ්‍රී ලංකා ගුවන් හමුදාවට අයත් CH614 දරන එම් අයි 24 ප්‍රහාරක හෙලිකොප්ටර් යානයේ බව ගුවන් හමුදාපති තුමන් විසින් පත්කරන ලද විශේෂිත නිළධාරියකු විසින් කරන ලද පරීක්‍ෂණ මගින් අණාවරණය වී ඇත.මෙම යානය 1997 වසරේ මාර්තු මාසයේ දී අතුරුදහන් වූ අතර සතුරු ප්‍රහාරයක් හේතුවෙන් යානයේ ගමන් ගත් සියලු දෙනා සමග ගුවන් යානය කඩා වැටුණු බව බුද්ධි අංශ විසින් පසුව අණාවරණය කරන ලදී.අනතුර සිදුවන අවස්ථාවේ ගුවන් යානයේ ප්‍රධාන නියමුවා ලෙස ෆ්ලයින් ඔෆිසර් ඒ මලලසේකර කටයුතු කළ අතර සහයක නියමුවා ලෙස මේජර් වොවා මිලර් කටයුතු කළේය. යානයේ ගුවන්යානා ඉංජිනේරු ලෙස මේජර් වයි රොමනෝව් ද ගුවන් ආරක්‍ෂකයන් ලෙස නායක ගුවන්භට අරුණශාන්ත සහ නායක ගුවන්භට සමරකෝන් පී ටී කටයුතු කළේය.ෆ්ලයිට් ලෙෆ්ටිනන් පී එච් ඒ සේනසිංහ, කෝප්‍රල් නන්දසේන එස් පී එල් සහ නායක ගුවන්භට ලියනගේ යන අය යානයේ ගමන් ගත් සෙසු ගුවන් හමුදා සාමාජිකයෝ වෙති.අනතුර සිදුවී කලකට පසු ගුවන් යානයේ ගමන්ගත් ගුවන් ආරක්‍ෂකයන් දෙදෙනාගේ මෘත දේහ ඉන්දියානු වෙරල තීරයේ තිබී හමු වූ අතර මෘතදේහ එම පුද්ගලයන්ගේ ළඟම ඥාතීන් වෙත ලබා දී සියලු හමුදා ගෞරව සහිතව අවමංගල්‍ය කටයුතු සිදුකරන ලදී.සුන්බුන් කොටස් හමු වූ මෙම හෙලිකොප්ටර් යානය 1996 නොවැම්බර් මස ශ්‍රී ලංකා ගුවන් හමුදාව වෙත ලබාගත් අතර ප්‍රහාරයට ලක්වන අවස්ථාවේ ගුවන් හමුදා පළාලි කඳවුරේ සිට ගුවන් හමුදා හිගුරක්ගොඩ කඳවුර වෙත නඩත්තු කටයුතු සඳහා පියාසර කරමින් පැවතිනි.දීර්ඝකාලීනව මුහුදු පතුලේ මුහුදු ජලයට නිරාවරණය වීම නිසා සුන්බුන් බොහෝසේ දිරාපත්ව තිබුණු අතර එම ස්ථානයේ කිසිදු ආකාරයක පුද්ගල ශරීර කොටස් හෝ අවශේෂ දක්නට නොමැති බව ද වාර්ථාවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n14052812</link>
    <topic>ප්‍රහාරයට ලක්වු පොලිස් සැරයන්ගම්පහ දිස්ත්‍රික් මහ රෝහලට</topic>
    <author>කොටදෙනියාව සමුහ එම්. පි. කුමාර</author>
    <content>මෝටර් රියකින් ආ තිදෙනකුගේ ප්‍රහාරකට ලක්වු පොලිස් සැරයන්වරයකු හිසට සිදුවු තුවාල සහිතව ගම්පහ දිස්ත්‍රික් මහ රෝහලට ඇතුළත් කර ඇතැයි ගම්පහ පොලිසිය කියයි.ඊයේ 27දහවල් 12.30ට පමන ගම්පහ ඔරුතොට පාරේ දී මෙසේ පහර කෑමට ලක්ව ඇත්තේ නොවිසදුණු අපරාධ ඒකකයට අනුයුක්ත සැරයන්වරයෙකි.දින විවේක නිවාඩු ලබා සිටි ඔහු නගරයට එමින් සිටිය දී මෝටර් රියකින් ආ පිරිසක් සමග බහින් බස්වීමක් ඇතිවීමෙන් පසු මෙම ප්‍රහාරයට ලක්ව ඇතැයි පොලිස් පරික්ෂනයේ දී හෙලිවී ඇත.සැරයන්වරයාගේ හිසේ තුවාලවලට මැහුම් යොදා ඇති අතර මෝටර් රිය හා එහි ආ තිදෙනා සැකපිට අත්අඩංගුවට ගෙන පොලිස් පරික්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n14052813</link>
    <topic>මත්ද්‍රව්‍ය ජාවාරම්කරුවන්55කට මරණ දඬුවම</topic>
    <author>විජයානී එදිරිසිංහ</author>
    <content>මෙරටින් මත්ද්‍රව්‍ය තුරන් කිරීම සඳහා ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත ක්‍රියාත්මක වූ මෙහෙයුම්වල ප්‍රතිඵලයක් ව‍ශයෙන් මෙරට මත්ද්‍රව්‍ය ජාවාරමේ නියැළී සිට අත්අඩංගුවට පත් ජාවාරම්කරුවන් අතරින් 55 දෙනකුට මරණ දඬුවම හිමිවී තිබේ.තවත් 125 දෙනකුට ජීවිතාන්තය දක්වා සිරදඬුවම් ලැබී ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා පැවැසීය.මෙසේ අත්අඩංගුවට ගෙන අධිකරණය හමුවේ වැරදිකරුවන් බවට පත්වූ මේ පුද්ගලයන් මෙරට පමණක් නොව ජාත්‍යන්තර මත්ද්‍රව්‍ය ජාවාරම්කරුවන් සමඟද සම්බන්ධවී මත්ද්‍රව්‍ය ජාවාරම කරගෙන ගිය අය වෙති. සාමාන්‍ය පොලිසිවලින් නොව කොළඹ මත්ද්‍රව්‍ය කාර්යාංශය මගින් මොවුන් කොටුකරගෙන තිබිණි.මීට අමතරව ජාත්‍යන්තර මත්ද්‍රව්‍ය ජාලයට සම්බන්ධවී කටයුතු කරන මෙරට මත්කුඩු ජාවාරම්කරුවන් හයදෙනකු හඳුනාගෙන ඇත. ඒ අතර මොහොමඩ් මජීඩ් හෙවත් මොහොමඩ් සිද්ධික් නමැති ජාවාරම්කරු අත්අඩංගුවට ගැනීම සඳහා මෙරට මත්ද්‍රව්‍ය නාශක කාර්යාංශය ජාත්‍යන්තර ‍පොලිසියට රතු නිවේදනයක් ද නිකුත් කර තිබේ. මොහු පාකිස්ථානයේ හෝ ඩුබායි හි සැඟවී ඇතැයි පොලිසිය විශ්වාස කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n14052814</link>
    <topic>ශ්‍රී ලංකා-ඉන්දියා ජනපතිවරු හමුවෙති</topic>
    <author/>
    <content>ජනාධිපති මහින්ද රාජපක්ෂ මැතිතුමා ද්විපාර්ශ්වික සාකච්ඡා සඳහා ඊයේ (27) පස්වරුවේ නව දිල්ලි නුවර රාෂ්ට්‍රපති භවන් හි දී ඉන්දීය ජනාධිපති ප්‍රනාබ් මුඛර්ජි මැතිතුමා හමු විය. ජනාධිපති රාජපක්ෂ මැතිතුමා මුණගැසීමට ලැබීම ගැන ඉන්දීය ජනාධිපතිතුමා සිය සතුට පළ කළේය.ජනාධිපතිවරු දෙදෙනා දෙරටට අන්‍යෝන්‍ය වැදගත්කමක් සහිත විෂයයන් ගණනාවක් ගැන අදහස් හුවමාරු කර ගත්හ. ජනාධිපති රාජපක්ෂ මැතිතුමා ශ්‍රී ලංකාවේ සංවර්ධන වැඩසටහන් ගැනත් වත්මන් ජාතික සමගි සන්ධාන ක්‍රියාදාමය ගැනත් විස්තර කළේය.අභ්‍යන්තරිකව අවතැන්වූවන් උදෙසා උතුරු නැගෙනහිර දෙපළාතේ නිවාස ඒකක 43,000ක් ඉදිකිරීමේ ඉන්දීය ව්‍යාපෘතිය ගැන සඳහන් කළ මුඛර්ජි ජනාධිපතිතුමා, 2013 වසරේ නව නිවාස 10,000ක් පමණ ඉදිකළ බව පැවසීය.මේ වසරේ තවත් නිවාස 16,000ක් තනා නිම කිරීමට සැලසුම් කර ඇතැයි කී ඉන්දීය ජනාධිපතිතුමා 2015 වසර ඇතුළත ව්‍යාපෘතිය සම්පූර්ණ කෙරෙන බව සඳහන් කළේය.තමා ඉන්දියාවේ විදේශ ඇමැතිවරයාව සිටියදී 2009 වසරේ ශ්‍රී ලංකාවේ කළ චාරිකාව මුඛර්ජි ජනාධිපතිතුමා විසින් සිහිපත්කරනු ලැබීය.ඉන්දියාවේ නව අග්‍රාමාත්‍ය නරේන්ද්‍ර මෝඩි මැතිතුමාගේ දිවුරුම් දීමේ උත්සවයට සහභාගී වීම පිණිස පෙරේදා (26) නව දිල්ලි නුවරට ගිය රාජපක්ෂ මැතිතුමා ඊයේ (27) උදේ නව අග්‍රාමාත්‍යතුමා සමඟ ද්විපාර්ශ්වික සාකච්ඡාවල නිරත විය.විදේශ අමාත්‍ය මහාචාර්ය ජී.එල්. පීරිස්, පශු සම්පත් හා ග්‍රාමීය ප්‍රජා සංවර්ධන අමාත්‍ය ආරුමුගම් තොණ්ඩමන්, විදේශ අමාත්‍යාංශයේ අධීක්ෂණ මන්ත්‍රී සජින් ද වාස් ගුණවර්ධන යන මහත්වරු, යාපනය මහ නගර සභාවේ නගරාධිපතිනි යෝගේෂ්වරී සත්ගුණරාජා මහත්මිය, ජනාධිපති ලේකම් ලලිත් වීරතුංග මහතා,විදේශ අමාත්‍යාංශයේ ලේකම් ෂෙනුකා සෙනෙවිරත්න මහත්මිය සහ ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් මහතා ද සාකච්ඡාවට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n14052815</link>
    <topic>අධි සුඛෝපභෝගි බස්රථවල සේවය කිරීමට තරුණ තරුණියන්ට අවස්ථාව</topic>
    <author>නිමල් රාජපක්ෂ</author>
    <content>අධි සුඛෝපභෝගි බස්රථවල සේවය කිරිම සදහා රියැදුරු කොක්දොස්තර මහත්ම මහත්මින් අලුතින් බදවා ගැනීමට ජාතික ගමනා ගමන කොමිසන් සභාව තීරණය කොට ඇත.අවුරුදු 21ත් 35 ත් අතර වයසේ පසුවන මනා ශරිර සෞඛ්‍යයකින් යුත් තරුණ තරුණියන් මේම තනතුරු සදහා බදවා ගැනේ. සිංහල භාෂාවට අමතරව වෙනත් භාෂා දැණුම ඇති අය කෙරෙහි විශේෂ අවධානය යොමු වේ‍‍‍.ජාතික ගමනා ගමන කොමිසම මෙම තනතුරු සදහා අවම වශයෙන් අට වසර සමත් අය බදවා ගන්නා අතර ඔවුනට විශේෂ පුහුණුවක් ලබාදී අධිවේගී මාර්ගයේ ගමන් ගන්නා මගී ප්‍රවාහන සේවාවේ යොදවන බවද ජාතික ගමනා ගමන කොමිසන් සභාවේ සභාපති රේණුක දුෂ්‍යන්ත පෙරේරා මහතා පවසයි.ජාතික ගමනා ගමන‍ කොමිසන් සභාව ය‍ටතේ පිහිටුවා ඇති මගී ප්‍රවාහන සමාගම් වලට මෙසේ බදවා ගන්නා අය අනුයුක්ත කරන අතර ඒ හරහා බස්රථවල සේවයට යොදවනු ඇත.මෙම විශේෂිත පුහුණු කණ්ඩායම සදහා හැදුනුම් පතක් ද නිකුත් කරන අතර මගී ප්‍රවාහන සමාගම හරහා අර්ථසාධක අරමුදලේ දායකත්වය හිමි කර දෙන බවද ජාතික ගමනා ගමන කොමිසම පවසයි.ගුණාත්මක මගී සේවාවක් රටතුළ ස්ථාපිත කිරීම සදහා පොදු ප්‍රවාහන ‍ක්ෂෙත්‍රයේ අදාළ සියළු අංශ වැඩිදියුණු කිරිමට සැලසුම් කරන අතර ඉන් ඵක් පියවරක් ලෙස බස්රථවලට රියැදුරු කොන්දොස්තර මහතුන් බදවා ගන්නා බවද රේණුක දුෂ්‍යන්ත පෙරේරා මහතා වැඩිදුරටත් දිණමිනට පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n14052816</link>
    <topic>අවිස්සාවේල්ල රෝහලේ වෛද්‍යවරුන් වැඩ වර්ජනයක</topic>
    <author>සන්ධ්‍යා කරුණාරත්න</author>
    <content>බස්නාහිර පළාත් සෞඛ්‍ය සේවා අධ්‍යක්ෂ වෛද්‍ය අමල් හර්ෂ සිල්වා මහතාට අඳාළ ස්ථානයට මාරු වීමේ පත්වීම ලබාදෙන ලෙස ‍ඉල්ලා අවිස්සාවේල්ල රෝහලේ වෛද්‍යවරුන්ගේ සංකේතාත්මක වැඩ වර්ජනයක් අද (28) උදේ 8 සිට 10 දක්වා ක්‍රියාත්මක කරන බව රජයේ වෛද්‍ය නිලධාරින්ගේ සංගමය පවසයි.අඳාළ ඉල්ලීමට විසඳුමක් ලබා නොදුන්නොත් බස්නාහිර පළාතේ සියලුම රජයේ රෝහල්වල වෛද්‍යවරුන්ගේ වැඩ වර්ජනයක් අනිද්දා (30) ක්‍රියාත්මක කරන බව සංගමයේ මාධ්‍ය ප්‍රකාශක වෛද්‍ය නවීන් ද සොයිසා මහතා පැවැසුවේය.බස්නාහිර පළාත් සභාවේ වැඩ වර්ජනය සඳහා වෛද්‍යවරුන් 2000 පමණ සහභාගි වන බවත් වෛද්‍ය අමල් හර්ෂ මහතාට අඳාළ ස්ථානයට මාරු වීම පළාත් අණ්ඩුකාරවරයා දිය යුතු බවත් හෙතෙම කීය.වෛද්‍ය අමල් හර්ෂ මහතා බස්නාහිර පළාත් සෞඛ්‍ය සේවා අධ්‍යක්ෂ ධුරයේ සිටින අතරතුරම සෞඛ්‍ය අමාත්‍යාංශයේ අතිරේක ලේකම් ධුරය ද දැරීම සිදු කරන බවත් සෞඛ්‍ය අමාත්‍යාංශයේ අතිරේක ලේකම් ධුරයේ කාලය 2013 නොවැම්බර් 31 වැනිදායින් අවසන්ව ඇති බවත් ඔහු ප්‍රකාශ කෙළේය.මේ සම්බන්ධයෙන් වෛද්‍ය අමල් හර්ෂ මහතාගෙන් විමසූ විට කියා සිටියේ පළාත් සෞඛ්‍ය සේවා අධ්‍යක්ෂ තනතුරේ පත් කිරීම, ඉවත් කිරීම භාරව තිබෙන්නේ පළාත් අණ්ඩුකාරවරයාට බවත් ආණ්ඩුකාරවරයාගේ බලය අනුව එම තනතුරෙන් ඉවත් වීමට කටයුතු කරන බවත් ය.රජයේ වෛද්‍ය නිලධාරින්ගේ සංගමයේ සාමාජිකයෙක් විදියට තමන් මේ ගැටලුව සම්බන්ධයෙන් සංගමයේ සභාපතිවරයා සමඟ සාකච්ඡා කර සාර්ථක විසඳුමක් ලබා ගන්නා බව ද ඔහු පැවැසුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n14052817</link>
    <topic>රනිල් විග්නේෂ්වරම්ට ඉන්දියාවට යන්න ආරාධනා කළා නම් එක හෙළා එකඟ වෙනවා</topic>
    <author>නිරූෂි විමලවීර</author>
    <content>ඉන්දිය අගමැති නරේන්ද්‍ර මෝඩි මහතාගේ දිවුරුම් දීමේ උත්සවයට යෑම සදහා උතුරු මහ ඇමැති සී .විග්නේෂ්වරම් මහතාට විපක්ෂ නායක රනිල් වික්‍රමසිංහ මහතා ආරාධනා කෙළේ නම් ඔහු ඊට එක හෙළා එකඟ වන බව මහා මාර්ග වරාය හා නාවික ඇමැති නිර්මල කොතලාවල මහතා ප්‍රකාශ කෙළේය.සෙත්සිරිපායේ පිහිටි මහා මාර්ග වරාය හා නාවික අමාත්‍යාංශය ශ්‍රවණාගාරයේ ඊයේ(27) පැවති විශේෂ උත්සවයකට එක් වෙමින් ඇමැතිවරයා මෙසේ සදහන් කෙළේය.වැඩි දුරටත් අදහස් දැක්වු ඇමතිවරයා මෙසේද කීයජනාධිපති මහින්ද රාජපක්ෂ මහතාට භේදවාදි වැඩපිළිවෙළක් නොමැති නිසා ඒ මහතා උතුරු මහ ඇමැති සී .විග්නේෂ්වරම් මහතාට ඉන්දිය අගමැතිවරයා දිවුරුම් දීමේ උත්සවයට එක් වන්නැයි ආරාධනා කළා. එහෙත් ඔහු එම ඉල්ලිම ප්‍රතික්ෂේප කළා.ඉන්දිය අගමැතිවරයා දිවුරුම් දීමේ උත්සවයට එක් වන්නැයි ජනාධිපති මහින්ද රාජපක්ෂ මහතාට ඉන්දිය රජය ආරාධනා කළා. ඒ අනුව තමයි සංචාරයට එක් වෙන්න උතුරු මහ ඇමැතිවරයාට ආරාධනා කෙළේ..රනිල් වික්‍රමසිංහ මහතා ආරාධනා කෙළේ නම් ඔහු ඊට එක හෙළා එකඟ වෙනවා.ඔවුන් දෙපාර්ශවය අතර තිබෙන එකඟතාවය එයට හේතුවයි.ඒ මතවාදය නියෝජනය නොකරන වැඩ පිළිවෙළක් තමයි අපේ ජනාධිපතිතුමා ගෙන යන්නේ.අපි අවුරුදු දහ හතක් විපක්ෂයේ ඉදලා බොහෝම දුක් විදලා ආණ්ඩුවක් හදා ගත්තා.දහහත් අවුරුද්දක් සංවිධාන හදලා මිනිස් බලය හදලා ජනඝෝෂා කරලා ,පාද යාත්‍රා ගිහින් දහ දුක් විදලා බලය ලබා ගත්තා.නමුත් විපක්ෂය බලය ලබා ගන්න හදන්නේ උගුල් අටවා වාද භේද ඇති කරලා, බොරු ප්‍රචාර කරලා.අපේ රටේ ඉතිහාසය පුරා ජනතා සිතුම් පැතුම් ඉටු කළ ආණ්ඩු මෙන්ම ඉටු නොකළ ආණ්ඩුද තිබෙනවා.මහින්ද චින්තන වැඩපිළිවෙළ සමග වත්මන් ආණ්ඩුව ජනතාව විශ්වාසය දිනා ගනිමින් ඉදිරියට යනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n14052818</link>
    <topic>සැකකාර රියැදුරා ජුනි 10 තෙක් රිමාන්ඩ්</topic>
    <author/>
    <content>කඳාන ද මැසිනද් විදුහලේ රථගාල තුළ සිදුවූ පාසල් වෑන් රිය අනතුරකින් එම විදුහලේ තුන්වන වසර ඉගෙනීම ලබන සිසුවෙකු මිය ගොස් තවත් සිසුන් සිවුදෙනෙකු තුවාල ලැබූ සිද්ධියට අදාළව අත්අඩංගුවට ගත් සැකකාර රියදුරු, ජුනි 10 දක්වා රක්ෂිත බන්ධනාගාර ගත කිරීමට මීගමුව මහේස්ත්‍රාත් ඒ.එම්.එන්.පී. අමරසිංහ මහතා ඊයේ (27) නියෝග කළේය.මෙලෙස රක්ෂිත බන්ධනාගාර ගත වූයේ දලුව, කඩවත පදිංචි නැදගමු‍ෙග් හෙන්රි බෙනඩික් පෙරේරා නැමැති 74 වියැති පුද්ගලයෙකි. මෙම අනතුරෙන් මියගොස් සිටියේ සදා සරණ මාවත, රිලවුල්ල කඳාන පදිංචිව සිටි තුන්වන වසරේ ඉගනීම ලබන අටහැවිරිදි තරිඳු දිල්හාර ජයකොඩි නැමැති සිසුදරුවාය. අනතුරෙන් තුවාල ලබා රෝහල් ගත කර ඇත්තේ එම විදුහලේම ඉගනීම ලබන අවු 9 සම වයසේ තවත් සිසුදරුවන් හතර දෙනෙකි.කඳාන මැසිනද් විදුහලේ ප්‍රධාන රථ ගාලට ඇතුළුවීම සඳහා ඇති මාර්ගයේ පාසල නිමාවී පාසල් ළමුන් එම මාර්ගය හරහා මාරු වෙමින් සිටියදී රථගාල තුළ නවතාගෙන සිටි අනතුර සිදු කළ වෑන් රථයේ එන්ජිම ක්‍රියා නොකිරීම නිසා රථය පන ගන්වා ගැනීමට වාහන ඇතුල්වීමට ඇති මාර්ගයේ මඳ බෑවුමක් ඇති නිසා වෑන්රථය එම මඳ බෑවුමට දමා පන ගැන්වීමට යාමේදී රථය නොනවත්වා ඉදිරියට ගොස් පාසල් ළමුන් 5 දෙනෙකු හප්පවා අනතුර සිදුකර ඉදිරියේ තිබූ වෑන් රථයක නැවත හැපීමෙන් වාහනය නැවතී ඇතිබව කඳාන පොලිසිය සැකකරු අධිකරණයට ඉදිරිපත් කරමින් කරුණු දක්වමින් සඳහන් කළේය.රියදුරු අපරීක්ෂාකාරීව වෑන් රථය පැදවූ බව පොලිසිය අධිකරණයට කරුණු දක්වා තිබූ අතර සැකකාර රියදුරු ඇප මත මුදා හැරියොත් මහජන කැළඹීමක් ඇතිවීමට ඉඩ ඇති බවටද කරුණු ඉදිරිපත් කෙළේය.සැකකරු පිළිබඳව වෛද්‍ය වාර්තාවක් ලබාගන්නා ලෙසද මහේස්ත්‍රාත්වරයා වැඩිදුරටත් නියෝග කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n14052819</link>
    <topic>අට්ටාලය කඩා වැටීසිසුන් 2ක් රෝහලේ</topic>
    <author>ඉන්දික පොල්කොටුව සහ එච්.කේ. සමරනායක</author>
    <content>මහනුවර පල්ලේකැලේ ප්‍රදේශයේ පැවැත්වෙන බාලදක්ෂ ජම්බෝරියක අට්ටාලයක් ඉදිකරමින් සිටි පාසැල් සිසුන් දෙදෙනෙකු ඉන් ඇද වැටී බරපතළ තුවාල ලබා මහනුවර ශික්ෂණ ‍රෝහල කරා ඇතුළත් කරනු ලැබ ඇත.කුණ්ඩසාලේ බණ්ඩාරනායක ජාතික පාසල් ක්‍රීඩාංගණයේ පැවැත්වෙන මෙම ජම්බෝරියට පුවක් ගස් භාවිතා කරමින් අදාළ අට්ටාලය සකසමින් සිටි මෙම සිසුන් අනතුරට ලක්ව තිබේ.මහනුවර සාන්ත සිල්වෙස්ටර් විදුහලේ උසස්පෙළ සිසුහු දෙදෙනෙකු මෙලෙස අනතුරට ලක්ව ඇති අතර ඉන් එක් සිසුවකු වැඩිදුර ප්‍රතිකාර සඳහා මහනුවර මහ රෝහලේ දැඩි සත්කාර ඒකකය වෙත ඇතුළත් කරනු ලැබ තිබේ.බලගොල්ල වැඩබලන පොලිස් ස්ථානාධිපති එච්.එම්. දිසානායක මහතාගේ මෙහෙයවීමෙන් මෙහි වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n14052820</link>
    <topic>මවුලානා දෙයි : කොමසාරිස් කපයි</topic>
    <author>නිරූෂි විමලවීර</author>
    <content>කොළඹ මහා නගර සභාවේ ප්‍රධාන වෛද්‍ය නිලධාරිවරයාව සිටි වෛද්‍ය ප්‍රදීප් කාරියවසම් මහතා නැවත සේවයේ පිහිටුවීම සඳහා බස්නාහිර පළාත් ආණ්ඩුකාර අලවි මවුලානා මහතා විසින් ලබා දී ඇති සේවා දිගුව වැඩබලන කොමසාරිස් කේ.ඩී චිත්‍රපාල මහතා විසින් ප්‍රතික්ෂේප කර ඇති බව නාගරික නිලධාරියෙක් ප්‍රකාශ කළේය.කොළඹ මහා නගර සභාවේ නාගරික කොමසාරිස් භද්‍රාණි ජයවර්ධන මහත්මිය මැලේසියානු සංචාරයක නිරතව සිටින බැවින් නාගරික භාණ්ඩාගාරික කේ.ඩී චිත්‍රපාල මහතාව වැඩබලන කොමසාරිස් ධූරයට පත් කොට ඇති බව ද එම නිලධාරියා කීය.එසේම වෛද්‍ය ප්‍රදීප් කාරියවසම් මහතාට නියෝජ්‍ය කොමසාරිස්වරයකු ලෙස උසස් කොට සේවා දිගුව ලබා දී තිබිය දී ඔහුගේ පත් වීමේ ලිපිය වැඩබලන කොමසාරිස්වරයා ප්‍රතික්ෂේප කරන්නේ මන්දැයි යන්න නගර සභා සේවකයෝ මවිතය පලකරති.එසේම වැඩබලන කොමසාරිස්වරයා විසින් කාරියවසම් මහතාගේ පත්වීමේ ලිපිය බස්නාහිර පළාත් ප්‍රධාන ලේකම් ජයන්ති විජේතුංග මහත්මිය වෙත යවා ඇතැයි ද එම නිලධාරියා කීය. කාරියවසම් මහතාට මැයි 23 දා සිට ක්‍රියාත්මකවන පරිදි පත්වීම ලබා දී තිබියදිත් මෙතෙක් රාජකාරියේ පිහිටු නොවීම මවිතයට කරුණක් යැයි හෙතෙම පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=n14052821</link>
    <topic>දෙහිවල උසස් තාක්ෂණ ආයතනයේසිසුන් ගුටි ඇනගෙන 25ක් රෝහලට</topic>
    <author/>
    <content>දෙහිවල උසස් තාක්ෂණ ආයතනයේ සිසුන් දෙපිරිසක් අතර ඊයේ (27) සවස ඇතිවූ ගැටුමකින් තුවාල ලැබූ සිසු සිසුවියන් 25 දෙනකු කළුබෝවිල රෝහලට ඇතුළත් කර තිබේ.එම ආයතනයේ ගණකාධිකරණ හා කළමනාකරණය පිළිබඳ විෂයන් හදාරන සිසුන් දෙපිරිසක් අතර ගැටුමක් ඇතිවී ඇති බව එම ආයතන ආරංචිමාර්ග පැවසීය. ගැටුමට සම්බන්ධ කිසිවකු අත්අඩංගුවට ගෙන නොමැති අතර ප්‍රතිකාර ලබාගත් සිසු සිසුවියන් බොහෝ පිරිසක් රෝහලෙන් පිටව ගිය බව කළුබෝවිල රෝහලේ ප්‍රකාශකයකු ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=r1405281</link>
    <topic>ඩෙංගු මර්දනයටගමපුරා ගිය PHIටත් ඩෙංගු හැදිලා</topic>
    <author>කළුතර මධ්‍යම සමූහ</author>
    <content>අලුත්ගම ඩෙංගු අවදානම් කලාපයේ ඩෙංගු මර්දන වැඩසටහන මෙහෙයවමින් සිටි අලුත්ගම මහජන සෞඛ්‍ය පරීක්ෂක කේ. දනුෂ්ක මහතා ඩෙංගු රක්තපාත උණ රෝගය වැලඳී ඉතා අසාධ්‍ය තත්ත්වයෙන් කළුතර නාගොඩ මහ රෝහලේ දැඩි සත්කාර ඒකකයේ ප්‍රතිකාර ලබමින් සිටී.ඉකුත් 13 වනදා අලුත්ගම ප්‍රදේශයේ විශේෂ ඩෙංගු මර්දන වැඩසටහනක් මෙහෙයවමින් කටයුතු කිරීමෙන් පසු මෙම මහජන සෞඛ්‍ය පරීක්ෂකවරයා රෝගී තත්ත්වයට පත්වූ බවත්, ඉන්පසු තවත් ඩෙංගු රෝග ලක්ෂණ සහිත කීප දෙනෙකු අලුත්ගම ප්‍රදේශයෙන් හමුවූ බවත් කළුතර ජාතික සෞඛ්‍ය විද්‍යායතනයේ ප්‍රාදේශීය පරිපාලන මහජන සෞඛ්‍ය පරීක්ෂක ආර්. ජේ. සිංහබාහු මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=r1405282</link>
    <topic>වෙසක් මහේ බුදු පුදට කඩුපුල් මල් දෝත පුරා...</topic>
    <author>ඌව පළාත් සමූහ ප්‍රසන්න බණ්ඩාර</author>
    <content>බිබිල උණගොල්ල පුරාණ රජමහා විහාරස්ථානයේ බෝධියේ පරපෝෂිත ශාකයක් ලෙස වැඩී තිබෙන කඩුපුල් වැලක මල් පිපී තිබේ‍. සෑම වසරකම වෙසක් මාසයේ බෝධියේ ඇති මේ කඩුපුල් වැලේ රාත්‍රි කාලයේදී මල් විශාල ප්‍රමාණයක් පිපී හිරු එළිය වැටෙද්දී එම මල් පරවී යන බව පවසන විහාරාධිපති උණගොල්ලේ සුනන්ද හිමියන් වැඩිදුරටත් පැවැසුවේ කඩුපුල් මල් බුදුන්ට පිදීම දුර්ලභ පුන්‍යකර්මයක් බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=r1405283</link>
    <topic>නාරිගම මුහුදේ ගිලීජර්මන් ජාතිකයා මරුට</topic>
    <author>අහංගම සමූහ</author>
    <content>හික්කඩුව නාරිගම මුහුදේ නෑමට ගිය ජර්මන් ජාතිකයෙකු පෙරේදා (26) දියේ ගිලී මියගොස් ඇතැයි හික්කඩුව පොලිසිය පවසයි.සිංහල තරුණියක් සමග විවාහ වී සිටින මේ ජර්මන් ජාතිකයා පෙරේදා සවස මුහුදේ නෑමට ගිය අවස්ථාවේ දියේ ගිලී මියගොස් ඇති බව අනාවරණය වී තිබේ.මියගිය විදේශිකයාගේ මරණ පරීක්ෂණය ඊයේ (27) කරාපිටිය මහ රෝහලේදී පැවැත්විමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=r1405284</link>
    <topic>කුණු කෑම විකුණුවාට දඩ</topic>
    <author>අකුරැස්ස සමූහ</author>
    <content>පරිභෝජනයට නුසුදුසු ආහාර ද්‍රව්‍ය අලෙවියට ප්‍රදර්ශනය කිරීම සම්බන්ධයෙන් මොරවක දිසා අධිකරණයේ විභාග වෙමින් පැවති නඩවකදී වරද පිළිගත් පුද්ගලයෙකුට රුපියල් 6,000ක දඩයක් නියම විය.මෙසේ දඩ නියම වූයේ කළුබෝවිටියන, අඹේවිල වෙළෙඳසල් හිමියකුටයි. මොහු මුල් අවස්ථාවේ නිවරදිකරු බව පැවැසීම නිසා වසරකට වැඩි කාලයක් නඩුව විභාගවෙමින් පැවති අතර පසුව වරද පිළිගෙන තිබේ.මොරවක-කළුබෝවිටියන මහජන සෞඛ්‍ය පරීක්ෂක එම්.ඒ.සී.ප්‍රසාද් මහතා විසින් මොහුට එරෙහිව පැමිණිල්ල ගොනුකර තිබිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=r1405285</link>
    <topic>යටිහේනේ රාත්‍රියේසැරිසරන අද්භූතකාන්තාවක්</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොතුහැර යටිහෙන ග්‍රාමීය ප්‍රදේශයේ මේ දිනවල රාත්‍රී කාලයේ වෙස් වළාගෙන අද්භූත කාන්තාවක් ගැවසෙන බව බොහෝ දෙනා පවසති.සුදු දිග ඇඳුමකින් සැරසී දෑත්වලට සුදු මේස් පැළඳ කෙස්වැටිය ද උනා දමා ධාවනය කරන ත්‍රිවිලර්, යතුරුපැදි, කාර් හා වෑන් රථවලට මැය ගොඩවන බවත් ඔවුහු කියයි.ඉකුත්දා රාත්‍රියක ධාවනය කරමින් තිබූ ත්‍රිවිලර් රථයකට මේ කාන්තාව ගොඩවී සිටිනු දැක එහි රියැදුරා හොඳටම බිය වී ඇති බැව් ද ගම්වාසීන් පවසයි.මේ නිසා මේ දිනවල ගම්මු රාත්‍රී කාලයේ ගමන් බිමන් යාම අඩුකර ඇති බැව් ද දැනගන්නට ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=r1405286</link>
    <topic>කුරුණෑගල කඩවලනාඩු මිල 80යි</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>මේ දිනවල කුරුණෑගල නගරයේ හා අවට උප නගරවල නාඩු සහල් හිඟයක් පවතින අතර, තිබෙන වෙළෙඳසල් හිමියන් හිතූ හිතූ මිල ගණන්වලට අලෙවි කරයි.රජයේ මිල නාඩු කිලෝව රුපියල් 68 ක් වුව ද, රුපියල් 75, 80 අතර මිලකට අලෙවි කෙරේ. සතොස හා සමූපකාර වෙළෙඳසල්වලද නාඩු සහල් නොමැති බැව් පාරිභෝගිකයෝ කියති.වී මෝල් හිමියන් කියන්නේ වී මිල ඉහළ යෑම නිසා සහල් මිල ද ඉහළ ගිය බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=r1405287</link>
    <topic>උසාවියේදී මිතුරාට සූ... සූ කී සිරකරුට රුපියල් 500ක් දඩ</topic>
    <author>බළපිටිය සමූහ දිලීප් නිශ්ශංක</author>
    <content>බළපිටිය මහේස්ත්‍රාත් අධිකරණයේ අධිකරණ කටයුතු සිදු වන අවස්ථාවේ සිර මැදිරියේ සිටි සැකකරුවෙකු සූ ... සූ ... කියා හඩ නගා අධිකරණයට අපහාස කිරීමේ චෝදනාවට ඔහු නැවත අත්අඩංගුවට ගෙන අධිකරණයට ඉදිරිපත් කළ පසු සැකකරු වරද පිලිගැනීම නිසා රුපියල් 500ක දඩයක් නියම කළේය.එසේ දඩ නියම කරන ලද්දේ කරන්දෙණිය දන්ගහවිල පදිංචි අයටකුය.පොලීසිය අධිකරණයට කියා සිටියේ විත්ති කූඩුවේ සිටි මිතුරා සැකකරුගේ නිවස අසල පදිංචි අයෙකු නිසා සැකකරු සූ හඩක් නැගූ බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=r1405288</link>
    <topic>මහ රෑ රියැදුරු සහ සහායක ගස් බැඳලක්ෂ 40ක තේ කොළ කිලෝ 650ක් සොරාගෙන</topic>
    <author>ඌව පළාත් සමූහ ප්‍රසන්න බණ්ඩාර</author>
    <content>හපුතලේ ප්‍රදේශයේදී සිව් වතාවකදී ප්‍රවාහනය වෙමින් තිබූ ලොරි රථවලින් රුපියල් ලක්ෂ 40 ක් පමණ වටිනා තේ කොළ කුඩු සොරාගත් පුද්ගලයින් පස්දෙනෙකු තේ කොළ කිලෝ 650 ක්, ලොරි රථ දෙකක්, ත්‍රීවිලරයක් සමඟ පෙරේදා (26) සවස අත්අඩංගුවට ගත් බව ඌව පළාත් භාර නියෝජ්‍ය පොලිස්පති රොෂාන් ප්‍රනාන්දු මහතා කියයි.මෙසේ අත්අඩංගුවට ගෙන ඇත්තේ බදුල්ල ස්ප්‍රිංවැල්ල බැද්දේගම ප්‍රදේශයේ පදිංචිකරුවන් පස්දෙනෙකි.පස්සර, බදුල්ල, බණ්ඩාරවෙල හා හපුතලේ ප්‍රදේශවල ඇති තේ කර්මාන්තශාලාවලින් තේ කොළ, කුඩු කොළඹ ප්‍රදේශයට රාත්‍රී කාලයේ ප්‍රවාහනය කරමින් සිටියදී හපුතලේ ප්‍රදේශයේ දී ලොරි රථ නවතා රියැදුරන් හා සහායකයින් ගස් බැඳ පසුගිය කාලයේ සිව් වතාවකදීම තේ කොළ සොරකම් කර ඇතැයි පොලිසිය කියයි.සැකකරුවන් සොරාගන්නා ලද තේ කොළ බදුල්ල ප්‍රදේශයේ තොග අලෙවිසල්වලට ඉතා අඩු මුදලකට අලෙවි කර තිබෙන බවත්, ඒවා අත්අඩංගුවට ගැනීමට කටයුතු කරන බවත්‍ රොෂාන් ප්‍රනාන්දු මහතා වැඩිදුරටත් පැවැසීය.සැකකරුවන් පස්දෙනා හා තේ කොළ තොගය ලොරි රථ දෙක, ත්‍රීවිලරය බදුල්ල මහේස්ත්‍රාත් අධිකරණයට ඉදිරිපත් කිරීමට නියමිතය. ඌව පළාත් භාර නියෝජ්‍ය පොලිස්පති රොෂාන් ප්‍රනාන්දු මහතාගේ උපදෙස් පරිදි බදුල්ල පොලිසියේ ප්‍රධාන පොලිස් පරීක්ෂක හේරත් මහතා ඇතුළු නිලධාරීන් පිරිසක් මේ වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=r1405289</link>
    <topic>කළුතර යල කන්නයේහෙක්ටයාර 13299ක වී වගා ඉලක්කයක්</topic>
    <author>නාගොඩ විශේෂ - එන්. විජේරත්න</author>
    <content>මෙම 2014 යල කන්නයේදී කළුතර දිස්ත්‍රික්කය තුළ හෙක්ටයාර 13299ක වී වගා කිරීමට ඉලක්ක කර තිබේ.මින් හෙක්ටයාර 256ක් විශාල වාරිමාර්ග යටතේ ද,හෙක්ටයාර 2511ක් සුළු වාරිමාර්ග යටතේ ද, හෙක්ටයාර 10532ක් අහස් දියෙන් ද, වගා කිරීමට කටයුතු කෙරේ.මේ අනුව 2014 යල කන්නයේදී කළුතර දිස්ත්‍රික්කය තුළ වී වගා කිරීමෙන් මෙට්ට්‍රික් ටොන් 42556.8ක වී නිෂ්පාදනයක් අපේක්ෂා කෙරෙනු ඇත.එනම් විශාල වාරිමාර්ග යටතේ වී වගා කිරීමෙන් මෙ. ටො.819.2ක්ද, සුළු වාරිමාර්ග යටතේ වී වගා කිරීමෙන් මෙ. ටො. 8035.2ක්ද, අහස් දියෙන් වී වගා කිරීමෙන් මෙ.ටො.33702.4ක්ද, ආදි වශයෙන් වී නිෂ්පාදනයක් ලබා ගැනීම වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=r14052810</link>
    <topic>කළුතර කුඩා ජල මාර්ග සංවර්ධනයටව්‍යාපෘති පහකට මුදල් අනුමතයි</topic>
    <author>වාද්දුව සමූහ එස්. ආර්. පියදාස</author>
    <content>කළුතර දිස්ත්‍රික්කයේ ප්‍රාදේශීය ලේකම් කොට්ඨාස හතරක ගොවිපළ 285කට සෙත සැලසෙන අක්කර 255ක් පෝෂිත වන කුඩා ජල මාර්ග සංවර්ධනය කිරීමේ ව්‍යාපෘති පහකට මුදල් අනුමත කර ඇතැයි 2014 දිස්ත්‍රික් සංවර්ධන වැඩසටහන්වල ප්‍රගතිය පිළිබඳ කළුතර දිසා ලේකම් කාර්යාලය මගින් කළුතර ප්‍රාදේශීය ලේකම් කොට්ඨාස මාධ්‍යවේදීන් වෙත නිකුත් කර ඇති විස්තර වාර්තාවේ දැක්වේ.පළාත් කෘෂිකර්ම අමාත්‍යාංශ ප්‍රතිපාදන යටතේ මෙය සිදු කර ඇත.මෙම ව්‍යාපෘති සඳහා පළාත් නිශ්චිත කාර්ය සංවර්ධන ප්‍රධාන අරමුදල මගින් රුපියල් 1900000/-ක මුදලක් 2014. 04. 08 දින අනුමත කර තිබේ.මෙම මුදල් අනුමත කර ඇත්තේ හොරණ ප්‍රාදේශීය ලේකම් කොට්ඨාසයේ බටුවිට අමුණ ප්‍රතිසංස්කරණය රුපියල් 4,00,000/- (පෝෂිත අක්කර 50 - ගොවි පවුල් 55) වීදියගොඩ ආයුර්වේද රෝහල අසලින් ගලා යන ඇළ මාර්ගය මහඔය දක්වා ප්‍රතිසංස්කරණය කිරීම රුපියල් 6,80,000/- (පෝෂිත අක්කර 111 - ගොවි පවුල් 140) මිල්ලනිය ප්‍රාදේශීය ලේකම් කොට්ඨාසයේ ලියනගොඩ ගොඩකපල්ල කුඩා ඇළ ප්‍රතිසංස්කරණය රුපියල් 1,50,000/- (පෝෂිත අක්කර 54 - ගොවි පවුල් 40) දොඩම්ගොඩ ප්‍රාදේශීය ලේකම් කොට්ඨාසයේ ‍ෙරමුණාගොඩ මිදිඅත්තල ඇළ ප්‍රතිසංස්කරණය රුපියල් 4,70,000/- (පෝෂිත අක්කර 30 - ගොවි පවුල් 35) හා පාණදුර ප්‍රාදේශීය ලේකම් කොට්ඨාසයේ බෙක්කේගම නාවක්තිය පාර ඇළ ප්‍රතිසංස්කරණය රුපියල් 2,00,000/- (පෝෂිත අක්කර 10 - ගොවි පවුල් 15) ව්‍යාපෘතිවලටය.මෙම ව්‍යාපෘති 2014. 06. 01 දින සිට 2014. 08. 31 දින වන විට නිමකළ යුතු බවට එම සටහන් පොතේ දක්වා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=r14052811</link>
    <topic>කොළඹ ගව රෝග පිළිබඳඅවධානයෙන් සිටින්න</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>කුර හා මුඛ රෝගය වැළඳීම ශීඝ්‍රයෙන් පැතිරයෑම ගව සම්පතට විශාල බාධාවක් වී ඇති බැවින් තමන්ගේ ගවයන් අයාලේ යැවීම සම්බන්ධයෙන් වඩාත් කල්පනාකාරී වන ලෙස ගව හිමියන්ගෙන් ඉල්ලා සිටිය යුතු බව කොළඹ දිස්ත්‍රික් කෘෂිකර්ම කමිටු රැස්වීමේදී බස්නාහිර පළාත් පශු වෛද්‍යවරු දැඩි ලෙස අවධාරණය කළහ.එසේම ගවයන්ට අභයදානය දීමේ පුණ්‍යකර්මය මගින්ද ඇතැම් කූට ව්‍යාපාරිකයන් ප්‍රයෝජන ගන්නා බව පෙනී ගොස් ඇති බැවින් එසේ අභයදානය ලබා තම ප්‍රදේශවලට ගෙන එන ගවයන් ගැනද සෙවිල්ලෙන් සිටිය යුතු යැයිද ඔවුහු සඳහන් කළහ.කොළඹ දිස්ත්‍රික් ලේකම් කාර්යාල ශ්‍රවණාගාරයේදී පැවැති කොළඹ දිස්ත්‍රික් කෘෂිකර්ම කමිටු රැස්වීමේදී මෙම කරුණ අනාවරණය කළ පශු වෛද්‍යවරු කියා සිටියේ එසේ ගෙන එන ගවයන් ඒ ඒ පෙදෙස්වල ශාසනාරක්ෂක මණ්ඩලවල අනුදැනුම ලබාගත යුතු බවය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=r14052812</link>
    <topic>කල්එළිය මහ විදුහලට පානීය ජල ළිඳක්</topic>
    <author>කොටදෙනියාව සමූහ එම්.පී. කුමාර</author>
    <content>පානීය ජලය සපයා ගැනීමේ ගැටුලූවට මුහුණ පා සිටි කල්එළිය මහා විද්‍යාලයේ සිසුදරුවන්ගේ ප්‍රයෝජනය සඳහා ඉදිකරන ලද පානිය ජල ළිඳ සිසු අයිතියට පැවරීම පසුගියදා සිදුකෙරිණි.පාසල ආරම්භයේ සිට පැවැති පැරැණි ළිඳෙහි ජලය පානය කිරීමට නොහැකි තරමට අපවිත්‍රව පැවතීම නිසා සෞඛ්‍ය බලධාරින්ගේ උපදෙස් මත එය වසා දැමීමට සිදුවිමෙන් දරුවන්ට පානිය ජලය ලබා ගැනීමට නොහැකි තත්ත්වයක් උදාවී තිබුණි.නිවෙස්වලින් රැගෙන එන ජලය පානය කිරීමට දරුවන්ට සිදුවූ අතර ඒ නිසා ඔවුන් මහත් අපහසුතාවකට පත්වී වසරක පමණ කාලයක් දැඩි දුෂ්කරතාවකට මුහුණ දෙනු ලැබීය.මේ තත්ත්වය කෙරෙහි අවධානය යොමුකර පාසල් භූමියේ නව ළිඳක් ඉදිකරදීමට දානපතියන් පිරිසක් ඉදිරිපත්වීම නිසා පානිය ජල ප්‍රශ්ණයට විසඳුමක් මෙසේ සොයා ගැනිමට හැකිවිය.මෞලවි එම්.ජේ.එම්. රිස්වාන්, මෞලවි බි.ඒ.හෝනස් මදිනා,යන අයගේ මුල්‍ය දායකත්වයෙන් ඉදිකරන ලද නව පානිය ජල ලිඳ පාසල් සිස දරුවන්ගේ අයිතියට පැවරිමේ උත්සවය සඳහා ප්‍රදේශයේ පූජක තුමන්ලා සහ විදුහල්පති ඩබ්.එම්. කුසුම් විරක්කොඩි මහත්මිය ඇතුළු ආචාර්ය මණ්ඩලය සමඟ සිසුදරුවෝ සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=s1405281</link>
    <topic>බැඩ්මින්ටන් නව ව්‍යවස්ථාවට-නිලවරණයට ලෝක සංගමය මාස තුනක් කල් දෙයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා බැඩ්මින්ටන් සංගමයේ නව ව්‍යවස්ථාව සකසා නිලවරණයක් පැවැත්වීම මාස තුනක කාලයකට දීර්ඝ කිරීමට ලෝක බැඩ්මින්ටන් සම්මේලනය තීරණය කරයි.ශ්‍රී ලංකා බැඩ්මින්ටන් නව ව්‍යවස්ථාව ලබන මස 20වැනිදාට පෙර සකස් කොට නිලවරණය පැවැත්විය යුතු බවට කලින් නියෝග කළද ශ්‍රී ලංකා බැඩ්මින්ටන් සභාපති සුරාජ් දන්දෙනිය මහතා නවදිල්ලියේදී ලෝක බැඩ්මින්ටන් නියෝජිතයන් හමුවේ කරුණු දැක්වීමෙන් කාලය මාස තුනකින් දීර්ඝ විය.බැඩ්මින්ටන් නව ව්‍යවස්ථාව සැකසීමට පෙර ජාතික ඔලිම්පික් කමිටු ව්‍යවස්ථාව සකස් විය යුතු හෙයින් නිලවරණය පැවැත්වීමට හා ව්‍යවස්ථා සංශෝධනයට තවත් කාලයක් අවශ්‍ය බව දන්දෙනිය මහතා පවසා ඇත. බැඩ්මින්ටන් නව ව්‍යවස්ථාවට ඇතුළත්විය යුතු වෙනස්කම් කිහිපයක් ලෝක බැඩ්මින්ටන් නියෝජිතයන්ගේ අවධානයට ලක් කළද ජාතික ඔලිම්පික් කමිටු ව්‍යවස්ථාව සමග ඒවා කොතරම් ගැලපේද යන ප්‍රශ්නය මතුවු බව සුරාජ් දන්දෙනිය මහතා පැවැසීය.ජාතික ඔලිම්පික් කමිටුව හා ක්‍රීඩා අමාත්‍යාංශය අතර මේ දිනවල පැවැත්වෙන සාකච්ඡාවලින් අනතුරුව මේ ප්‍රශ්නයට ස්ථිර විසඳුම් සෙවිය හැකි බවට විශ්වාස කෙරේ. දෙපාර්ශවය අතර සාකච්ඡාවේ ප්‍රතිඵලයක් ලෙස ක්‍රීඩා පනතේ ඇතැම් රෙගුලාසි සංශෝධනයවීම ක්‍රීඩාව නව මාවතකට යොමුවීමක් බව විචාරක මතයවී තිබේ.මේ තත්ත්වය තුළ ශ්‍රී ලංකා බැඩ්මින්ටන් සංගමය ජාත්‍යන්තර තහනමකට ලක්වනු ඇතැයි මත පළවුවද ඒවා සත්‍යයෙන් තොරබව දන්දෙනිය මහතා පැවැසීය. ලෝක බැඩ්මින්ටන් සම්මේලනය ශ්‍රී ලංකාව කෙ‍රෙහි විශ්වාසයකින් පසුවන බවත් මුල් පෙළේ ශ්‍රේණිගත කිරීමේ ජාත්‍යන්තර තරගාවලියක් පවා ලබාදීමෙන් එය වඩාත් තහවුරු වන බව ඒ මහතා පැවැසීය.පසුගිය වසරේ අප්‍රේල් මාසයේදී පැවැති නිලවරණයෙන් සුරාජ් දන්දෙනිය මහතා ඇතුලු පිරිසක් බැඩ්මින්ටන් පරිපාලනයට පත්වු අතර එය නීති විරෝධී බවට අභියෝගයක් එල්ලවුණි. මේ පිළිබඳව ක්‍රීඩා අමාත්‍යාංශය පරීක්ෂණයක් පවත්වා නිලවරණය සාධාරණ බවට වාර්තාවක් නිකුත් කොට තිබුණි. එහෙත් ඡන්ද අයිතිය හිමි සංගම් කිහිපයක් ජාත්‍යන්තර බැඩ්මින්ටන් සම්මේලනයට නිලවරණය නීති විරෝධී බවට පැමිණිලි කොට තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=s1405282</link>
    <topic>ශ්‍රී ලංකා-එංගලන්ත තෙවැනි එක්දින ගැටුම අද</topic>
    <author/>
    <content>ශ්‍රී ලංකාව හා එංගලන්තය අතර තෙවැනි ජාත්‍යන්තර එක්දින ක්‍රිකට් තරගය අද මැන්චෙස්ටර්හිදී පැවැත්වේ.දෙපිල අතර පැවැති දෙවැනි තරගයේදී එංගලන්තයට ඔවුන්ගේ භූමියේදී විශාලතම පරාජය අත්කර දෙමින් ලකුණු 157ක ජයක් වාර්තා කළ ඇන්ජලෝ මැතිව්ස්ගේ කණ්ඩායම අද තරගය සඳහාද මුහුණ දිය යුතු වන්නේ කාටත් දෙවැනි නොවන හැඟීමකින් යුතුවය.දෙවැනි තරගයේදී ලත් ජයග්‍රහණයෙන් පසුව ශ්‍රී ලංකාව තරග පහකින් සමන්විත එක්දින තරගමාලාවේ තරග 1–1 බැගින් දැන් සම තත්ත්වයට පිවිස සිටී. දැන් කළ යුතුව ඇත්තේ මෙතැන් සිට ජය මාවතේම ගමන් කර තරගමාලාව ජයග්‍රහණය කිරීමයි.එහෙත් දොම්නසට කාරණය වනුයේ අද මැන්චෙස්ටර් නුවරට මහ වැසි ඇද හැලීමට ඉඩ තිබීමයි. එක ම පන්දුවක් හෝ යැවීමට නොහැකි තත්ත්වයක් උදා වීමේ ඉඩකඩ වැඩි බව වාර්තා වෙයි. ක්‍රීඩාව යම් තරමකින් හෝ පැවතුනහොත් ඩක්වර්ත්/ලුවිස් ක්‍රමවේදයේ පිහිට පැතීමට සිදුවනු ඇත.ඕවර සංඛ්‍යාව අඩු කෙරුනොත් නියම තරගයක් දැක බලා ගැනීමේ අවස්ථාව ක්‍රීඩා ලෝලීන්ට අහිමි වනු ඇත.අහස වළාකුල්වලින් වැසී තිබියදී දෙවැනි තරගයේ පළමුව පන්දුවට පහර දීමට කැඳවූ ශ්‍රී ලංකා පිල ලකුණු රැස් කිරීමේ අපහසුතාවකට ලක්වනු ඇතැයි යන්න බොහෝ දෙනාගේ මතය වී තිබිණි.එහෙත් දැඩි විශ්වාසයකින් යුතුව ක්‍රීඩා කළ ශ්‍රී ලංකාව කඩුලු 8කට ලකුණු 256ක් ලබා ගෙන ඉන්පසුව එංගලන්තය ලකුණු 99කට දවාලීම නිසා ශ්‍රී ලංකා කණ්ඩායම බොහෝ දෙනාගේ ප්‍රසාදය දිනා ගෙන සිටී.එම තරගයේදී ඉදිරියෙන්ම සිටිමින් ශ්‍රී ලංකාව මෙහෙයවූ මැතිව්ස්ට කණ්ඩායමේ සෑම ක්‍රීඩකයෙකුම සියයට සියයකට වැඩි සහායක් ලබා දුන්හ. ප්‍රතිවාදී නායක ඔයින් මෝගන්, මැතිව්ස්ට දෙවැනි වූයේ බොහෝ වැඩි පරතරයකිනි. ගමේ වෙල්යායේ ක්‍රිකට් ක්‍රීඩා කරනවාක් මෙන් පන්දුවට පහර දුන්, පන්දු යැවූ හා පන්දු රැකීමේ නිරත වූ එංගලන්ත ක්‍රීඩකයන්ගෙන් මෝගන්ට කිසිම සහායක් ලැබුනේ නැත.කෙසේ වෙතත් මේ ජයග්‍රහණයෙන් සෑහීමට පත් නොවීමට ශ්‍රී ලංකා කණ්ඩායම වගබලා ගත යුතු වෙයි. ප්‍රතිවාදීන්ට දිගටම පීඩනය එල්ල කළ යුතු වෙයි. පළමු පන්දුවේ සිටම තියුණු සටනකට අවතීර්ණ වෙමින් අවසන් පන්දුව යවා ජයග්‍රහණය අත්කර ගන්නා තෙක්ම කිසිම බුරුලක් නොදිය යුතු වෙයි.තියුණු නිරීක්ෂණයක යෙදෙන කෙනෙකුට පෙනී යන කරුණක් වනුයේ ක්‍රීඩකයාගෙන් ක්‍රීඩකයාට සසඳා බලන විට ශ්‍රී ලංකා කණ්ඩායම ඔවුන්ගේ ප්‍රතිවාදී එංගලන්ත කණ්ඩායමට වඩා දක්ෂතාවයෙන් බොහෝ ඉදිරියෙන් සිටින බවය. මේ අතර පළමු එක්දින තරගයේ කඩුලු අතර දුවද්දී පාදයේ ආබාධයකට ලක්වූ වේග පන්දු යවන සුරංග ලක්මාල් එක්දින තරගමාලාවේ ඉදිරි තරගවලට සහභාගි නොවනු ඇත. ජූනි 12 වැනිදා ලෝඩ්ස්හිදී ඇරැඹෙන පළමු ටෙස්ට් තරගයට ඔහු ක්‍රීඩා කරනු ඇතැයි අපේක්ෂා කෙරේ.එහෙත්, නොදම්ප්ටන්හි පැවැත්වීමට නියමිත පුහුණු තරගයට ලක්මාල් සහභාගි නොවනු ඇත. ඒ අතරවාරයේ ලක්මාල්ගේ ආබාධයට ශ්‍රී ලංකාවේදී ප්‍රතිකාර කෙරෙනු ඇත. පසුගිය ඉරිදා පැවැති දෙවැනි එක්දින තරගයේදී ලක්මාල් වෙනුවට ධම්මික ප්‍රසාද් ක්‍රීඩා කළද ලක්මාල් වෙනුවට රංගන හේරත් ශ්‍රී ලංකා සංචිතයට එක්ව සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=s1405283</link>
    <topic>අන්තර් පළාත් කාන්තා එක්දින ක්‍රිකට් තරගාවලිය හෙට ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය මෙහෙයවනු ලබන අන්තර් පළාත් කාන්තා එක්දින තරගාවලිය හෙට (29) වෙළෙඳසේවා ක්‍රීඩාංගණයේ දී ඇරැඹේ. වයඹ, බස්නාහිර, රුහුණ සහ කඳුරට පළාත් කණ්ඩායම් තරගාවලියට එක්වී සිටිති.තරග 7ක් ඇතුලත් අන්තර් පළාත් කාන්තා එක්දින තරගාවලියේ අවසන් මහා තරගය ලබන ජූනි මස 9වැනිදා කෝල්ට්ස් පිටියේ දී පැවැත්වීමට නියමිතය.වයඹ පළාත් කණ්ඩායමේ නායිකාව ලෙස චමරි අතපත්තු කටයුතු කරන අතර නිපුනි හංසිකා බස්නාහිර පළාත් කණ්ඩායම මෙහෙයවයි.රුහුණු පළාත් පිල උදේශිකා ප්‍ර‍බෝධනීගේ නායකත්වයෙන් තරග වදින අතර ශ්‍රීපාලී වීරක්කොඩි කඳුරට පළාත් කණ්ඩායමේ නායිකාව ලෙස කටයුතු කරයි. ජාතික කාන්තා ක්‍රිකට් සංචිතයට ඇතුලත්ව සිටින ක්‍රීඩිකාවන් සමග කාන්තා ක්‍රිකට් සංවර්ධන සංචිතයේ හා අවුරුදු 26න් පහළ සංචිතයේ ක්‍රීඩිකාවන් මේ තරගාවලියට එක්වී සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=s1405284</link>
    <topic>ජාතික ස්නූකර් ශූරතාවලියේකොළඹ දිස්ත්‍රික් ජය ෆාසීල්ට</topic>
    <author>ෆවුස් මොහොමඩ්</author>
    <content>ශ්‍රී ලංකා බිලියඩ් සහ ස්නූකර් සංගමය මෙහෙයවනු ලබන 62වැනි ජාතික ස්නූකර් ශූරතාවලියේ කොළඹ දිස්ත්‍රික් තරගාවලියේ ජයග්‍රහණය අත්කර ගැනීමට ජාතික යොවුන් ස්නූකර් ශූරයා වන එම්.අයි.සී.එච්.කණ්ඩායමේ එම්.එෆ්.එම්.ෆාසිල් සමත්විය.මුවර්ස් ක්‍රීඩා සමාජ ශාලාවේ පැවැති මේ තරගාවලියේ අවසන් තරගයේ දී 17හැවිරිදි ෆාසිල් හමුවේ තරග වට 3-2කින් වයි.එම්.සී.ඒ. පිලේ අත්දැකීම් බහුල ක්‍රීඩකයකු වන ටී.තන්ජි පරාජයට පත්වීම කැපී පෙනුනි. තරගාවලියේ තුන්වැනි තැන හිමිවූයේ ඔටෝ‍මොබයිල් සංගම් කණ්ඩායමේ අනිල් රෝහණ පරාජය කළ වරාය අධිකාරීයේ රෝහිත ද සිල්වාටය.ජාතික ස්නූකර් ශූරතාවලියේ දිස්ත්‍රික් මට්ටමේ තරග සඳහා කොළඹ, ගාල්ල, මහනුවර සහ නුවරඑළිය දිස්ත්‍රික්කවලට අමතරව බණ්ඩාරවෙල සහ බදුල්ල ප්‍රදේශවලින් ද ක්‍රීඩකයන් රැසක් ඉදිරිපත් වී සිටිති. ජ්‍යෙෂ්ඨ ක්‍රීඩකයන් මෙන්ම නවක ක්‍රීඩකයන් රැසක් ද එක්වී සිටින බැවින් වැඩි තරගකාරිත්වයකින් යුත් මෙවර තරගාවලියේ දී යොවුන් ක්‍රීඩකයන් වෙතින් ජ්‍යෙෂ්ඨ ක්‍රීඩකයන්ට දැඩි අභියෝගයක් එල්ල වනු ඇතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=s1405285</link>
    <topic>ප්‍රවීණයන්ගේ විවෘත මලල ක්‍රීඩාතරගාවලියට අයැදුම්පත් කැඳවයි</topic>
    <author/>
    <content>ශ්‍රී ලංකා ප්‍රවීණයන්ගේ මලල ක්‍රීඩා සංගමය 28වැනි වරට සංවිධාන කරන විවෘත මලල ක්‍රීඩා තරගාවලියට අයැදුම්පත් කැඳවයි.තරගාවලිය ලබන මස 28-29 දෙදින කොළඹ සුගතදාස ක්‍රීඩාංගණයේදී පැවැත්වේ.අවු.35ට වැඩි පිරිමි/කාන්තා දෙපාර්ශවයටම විවෘත වන තරගාවලියේ අයැදුම්පත් භාර ගැනීම මේ මස 30වැනිදා අවසන් වේ.ක්‍රිස්ට් මෙන්ඩිස්, මහ ලේකම්, ශ්‍රී ලංකා ප්‍රවීණයන්ගේ මලල ක්‍රීඩා සංගමය, සාලිය රබර්වත්ත ගනේ පාර රාගම ලිපිනයට අයැදුම්පත් යොමුකළ යුතු අතර වැඩි විස්තර දු.ක.0775818644 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=s1405286</link>
    <topic>දකුණු පළාත් පාසල් ක්‍රිකට් අද සිට</topic>
    <author>වීරකැටිය සමූහ</author>
    <content>දකුණු පළාත් අන්තර් පාසල් සැහැල්ලු පන්දු ක්‍රිකට් තරගාවලිය අද (28)සිට 30 දා දක්වා මාතර උයන්වත්ත ක්‍රීඩාංගණයේදී පැවැත්වේ. දකුණු පළාත් අධ්‍යාපන දෙපාර්තමේන්තුවේ ක්‍රීඩා අංශය තරගාවලිය සංවිධාන කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=s1405287</link>
    <topic>පොදු රද මඩුලු යන ශ්‍රී ලංකා සත් සාමාජිකරගර් පිලට විදෙස් පුහුණුකරුවෙක්</topic>
    <author>ෆවුස් මොහොමඩ්</author>
    <content>පොදු රාජ්‍ය මණ්ඩලයීය ක්‍රීඩා උළෙලේ රගර් තරගාවලිය ඉලක්ක කරමින් ක්‍රීඩකයන් 25දෙනෙකුගෙන් යුත් සංචිතයක් නම් කර තිබේ. පසුගිය වසරේ පැවැති ආසියානු සත් සාමාජික රගර් තරගාවලිය නියෝජනය කළ ප්‍රබලතම ක්‍රීඩකයන් මේ සංචිතයට ඇතුලත් වෙති.ලබන ජූලි මස 26 සහ 27 දෙදින ස්කොට්ලන්තයේ ග්ලාස්ගොව් නුවර පැවැත්වෙන පොදු රාජ්‍ය මණ්ඩලයීය ක්‍රීඩා උළෙලේ රගර් තරගාවලියට සහභාගි වන ශ්‍රී ලංකා කණ්ඩායමේ පුහුණුකරු ලෙස ෆිජී සත් සාමාජික රගර් පිලේ නායක ඔසොනමොලී ස්ටෙෆානෝ පත් කර තිබීම විශේෂත්වයකි.ශ්‍රී ලංකාව තව දුරටත් ජාත්‍යන්තර සත් සාමාජික රගර් පිටියේ ඉහළ තලයකට රැගෙන යාමේ අරමුණ ඇතිව ශ්‍රී ලංකා රගර් සංගමය මේ පියවර ගෙන ඇත. මෙරට රගර් ක්‍රීඩාවේ වඩාත්ම සාර්ථක තරග මුහුණුවර ලෙස සැලකෙන සත් සාමාජික රගර් ක්ෂේත්‍රයෙන් ශ්‍රී ලංකාව ආසියාවේ තුන්වැනි තැන දිනා සිටියි.පොදු රාජ්‍ය මණ්ඩලයීය ක්‍රීඩා උළෙලට සහභාගි වන ශ්‍රී ලංකා රගර් කණ්ඩායමේ සහාය පුහුණුකරු ලෙස පසුගිය ජාතික සත් සාමාජික රගර් පුහුණුකරු නිල්ෆර් ඉබ්‍රාහිම් නම් කර තිබේ. ආසියානු සත් සාමාජික රගර් තරගාවලියේ දී ශ්‍රී ලංකා පිලේ කළමනාකරු ලෙස සිටි රොහාන් චින්තක මෙවර ද කණ්ඩායමේ කළමනාකරු ලෙස පත් කර ඇත.මෙවර පොදු රාජ්‍ය මණ්ඩලයීය ක්‍රීඩා උළෙලේ රගර් තරගාවලියට ශ්‍රී ලංකාව සමග නවසීලන්තය, දකුණු අප්‍රිකාව, සැමෝවා, එංගලන්තය, කැනඩාව, කෙන්යාව, වේල්සය, ඔස්ට්‍රේලියාව, ස්කොට්ලන්තය, කූක් දූපත් පිල, පැපුවා නිව්ගිනියාව, නයිජීරියාව, ට්‍රිනිඩෑඩ් සහ ටුබෑගෝ රාජ්‍යය, මැලේසියාව සහ උගන්ඩාව තරග වදිති. කාණ්ඩ හතරක් යටතේ තරග පැවැත්වෙන අතර ශ්‍රී ලංකාව ඇතුලත්වී ඇත්තේ 'ඩී' කාණ්ඩයටය. ඔස්ට්‍රේලියාව, එංගලන්තය සහ උගන්ඩාව ද එම කාණ්ඩයට ඇතුලත් වෙති.ශ්‍රී ලංකා සංචිතය - යෝෂිත රාජපක්ෂ, ෆසීල් මරිජා, ශ්‍රීනාත් සූරියබණ්ඩාර, සයුරු ඇන්තනී, ජේසන් දිසානායක, ශෙහාන් පතිරණ, චාමර දාබ‍රේ, දිනූෂ චතුරංග, සාලිය හඳපාන්ගොඩ, මිතුන් හපුගොඩ, විශ්වමිත්‍ර ජයසිංහ, සඳුන් හේරත්, නුවන් හෙට්ටිආරච්චි, සාලිය කුමාර, සුදර්ශන මුතුතන්ත්‍රී, ලවංග පෙරේරා, ධනුෂ්ක රංජන්, රිචඩ් ධර්මපාල, දුලාජ් පෙරේරා, නයිජල් රත්වත්ත, රොෂාන් වීරරත්න, ගයාන් වීරරත්න, අනුරුද්ධ විල්වර, සජිත් සාරංග, ශෙනාල් ඩයස්..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=s1405288</link>
    <topic>මෙතෝදිස්ත බාලිකාවට ශූරතා ද්විත්වයක්</topic>
    <author/>
    <content>යාපනය දිස්ත්‍රික් අන්තර් පාසල් මේසපන්දු තරගාවලියේ කැපී පෙනෙන දස්කම් දැක්වූ පේදුරු තුඩුවේ මෙතෝදිස්ත බාලිකා විදුහල් ක්‍රීඩිකාවෝ අවුරුදු 15න් පහළ සහ 19න් පහළ සමස්ත බාලිකා ශූරතා ද්විත්වය හිමිකර ගැනීමට සමත්වූහ.යාපනය දිස්ත්‍රික් මේසපන්දු සංගමය හා රොටරැක්ට් ක්‍රීඩා සමාජයේ මෙහෙයවීමෙන් පසුගියදා යාපනය මැදි විදුහලේ පැවැති මේ තරගාවලියට අවුරුදු 19න් පහළ සහ 15න් පහළ බාලක බාලිකා තරග ඉසව් ඇතුලත් විය.කණ්ඩායම් තරගාවලියක් ලෙස පැවැති මේ තරගාවලියේ අවුරුදු 19න් පහළ බාලක ශූරතාව යාපනය හින්දු විදුහලට හිමිවූ අතර අනෙයිකොඩායි විදුහල් පිල 15න් පහළ බාලක ශූරතාව දිනා ගත්තේය. බාලිකා තරග ඉසව්වේ අවුරුදු 15න් පහළ අනුශූරතාව හිමිවූයේ යාපනය වෙම්බ්ලි කාන්තා විදුහලටය.යාපනය යුනියන් විදුහල 19න් පහළ බාලක බාලිකා අනුශූරතා දිනා ගත් අතර බාලක තරග ඉසව්වේ අවුරුදු 15න් පහළ අනුශූරතාව දිනා ගනු ලැබුවේ යාපනය මැදි විදුහල් පිල විසිනි. පේදුරුතුඩුවේ මෙතෝදිස්ත බාලිකාවේ මධුමිතා මහිල්රාජන් 15න් පහළ බාලිකා තරග ඉසව්වේ හොඳම ක්‍රීඩිකාව ලෙසත්, ධර්මිකා ධර්මවරන් 19න් පහළ බාලිකා තරග ඉසව්වේ හොඳම ක්‍රීඩිකාව ලෙසත් සම්මාන දිනාගත්හ.අවුරුදු 15න් පහළ බාලක තරග ඉසව්වේ හොඳම ක්‍රීඩකයාට හිමි සම්මානය අනෙයිකොඩායි විදුහලේ දුෂ්‍යන්ත රාජමොහාන් දිනා ගත් අතර හින්දු විදුහලේ එම්.අගාෂාන් 19න් පහළ බාලක තරග ඉසව්වේ හොඳම ක්‍රීඩකයාට හිමි සම්මානය දිනා ගත්තේය.ශ්‍රී ලංකා මේසපන්දු සංගමයේ හිටපු සභාපති චන්දන පෙරේරා මහතාගේ ප්‍රධානත්වයෙන් ත්‍යාග ප්‍රදානෝත්සවය පැවැත්විණි.  .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=f1405281</link>
    <topic>අපේ සුළු භෝගවලට ලෝකයේ හොඳ ඉල්ලුමක් ඇති වෙලා</topic>
    <author>සාකච්ඡා ‍ෙකළේ චන්දන ජයවීර</author>
    <content>මහින්ද චින්තන ජාතික වැඩසටහන යටතේ මෙරට සුළු අපනයන භෝග ක්ෂේත්‍රය ඉතිහාසයේ වාර්තාගතම ආදායම ලබා ගෙන ඇති බව පවසන සුළු අපනයන භෝග ප්‍රවර්ධන අමාත්‍ය රෙජිනොල්ඩ් කුරේ එම ක්ෂේත්‍රයේ අනාගත ඉලක්ක ගැන දැක් වු අදහස් මෙසේය.* ශ්‍රී ලංකා‍ෙව් කෘෂිකාර්මික සුළු අපනයන භෝගවලින් ජාතික ආර්ථිකයට එකතු කරන ආදායම වර්ධනය වීමට හේතුව කුමක්ද?ඉස්සර කෘෂි අපනයන භෝග කිව්වම මතක් වුණේ තේ, රබර්, පොල්. දැන් ඊටම අමතරව සිව්වන භෝගයක් හැටියට කුරුඳුවලින් වාර්තාගත ආදායමක් ලැබෙනවා. ඒ නිසා දැන් සුළු අපනයන භෝගත් මහා අපනයන භෝග වෙලා.පසුගිය වර්ෂයේ මෙමඟින් රුපියල් මිලියන 45,000ක ආදායමක් ලැබුණා.මේ වන විට සුළු අපනයන භෝගවලින් ලැබුණ ආදායම 43.7% දක්වා වර්ධනය ව තිබෙනවා. සාම්ප්‍රදායික අපනයන භෝග වන තේ හා රබර්වලින් ලැබෙන අපනයන ආදායම 22% ක් හා 7% ක් ලෙස වර්ධනය වෙද්දී අප ලබාගත් වර්ධනය සුවිශේෂයි.* ශ්‍රී ලංකාවේ සුළු අපනයන භෝග සඳහා විදේශ වෙ‍ළඳ පොළේ අධික ඉල්ලුමක් ඇතිවීමට හේතුව කුමක්ද?දේශගුණය හා සශ්‍රීක පස නිසා ශ්‍රී ලංකාවේ සුළු අපනයන බෝග ලෝකයේ ඉස්තරම් කුළු බඩු ලෙස නමක් දිනාගෙන තිබෙනවා. එය අපට ස්වභාව ධර්මයෙන් ලැබුණු දායාදයක්. ලෝකයේ සැරම ගම්මිරිස් තියෙන්නේ අපේ රටේ. හොඳම කුරුඳු හැදෙන්නේ මෙහේ. කුළු බඩු නිපදවන රටවල් අතරින් ශ්‍රී ලාංකික අනන්‍යතාව විශේෂයි. මේ කර්මාන්තයේ වැදගත්කම මනාව වටහාගෙන ආර්ථිකයට ප්‍රමාණවත් දායකත්වයක් ලබා දිය හැකි වූයේ මෙම රජය යටතේයි.* සුළු අපනයන ‍ක්ෂේත්‍රයෙන් ලැබෙන ආදායම වර්ධනය වීම කෙරෙහි බලපෑ හේතු මොනවාද?රජයෙන් ලබා දුන් උපදේශන හා සහනාධාර නිසා සුළු අපනයනකරුවන් දිරිමත් වුණා. එහි ප්‍රතිඵලයක් හැටියට සෑම වසරක් පාසාම වගා කරන ඉඩම් ප්‍රමාණය හෙක්ටයාර් 1000 කින් පමණ වැඩි කරගන්න පුළුවන් වුණා.තේ, රබර් හා පොල් වගාකරුවන් මිල උච්චාවචනයෙන් සිදුවන අවාසිය පියවා ගැනීමට ආරක්ෂණ භෝගයක් ලෙස කුරුඳු, ගම්මිරිස්, එනසාල් වගේ දේවල් වගා කරන්න පටන්ගෙන තිබෙනවා. එයින් අමතර ආදායමක් ද ලැබෙනවා.ඊළඟට අමුද්‍රව්‍ය වශයෙන් සුළු අපනයන ‍විදේශයන්ට යවනවා වෙනුවට අගය එකතු කර නිෂ්පාදිතයක් විදිහට යැවීමට උනන්දු වීම නිසා ඉහළ ආදායමක් ලබාගත හැකිව තිබෙනවා.* සුළු අපනයන භෝග ක්ෂේත්‍රය ව්‍යාප්ත කිරීමට පුහුණු වැඩසටහන් හා උපදේශනය වැදගත්. නමුත් මෑතක් වනතෙක් පැවැති පුහුණු නිලධාරින්ගේ ගැටලුව මේ වනවිට අවසන්ව තිබේද?මේ ක්ෂේත්‍රයේ පුහුණු නිලධාරින්ගේ හිඟය දීර්ඝ කාලයක් තිස්සේ පැවතුණා. අවශ්‍ය තරම් නිලධාරින් නොමැතිවීම මෙම වගාව ව්‍යාප්ත කිරීමට තිබුණු බරපතළ බාධකයක්.ජනාධිපතිතුමා 2005 බලයට පත්වීමෙන් පසු උපාධිධාරින්ට රැකියා ලබාදීමේ විධිමත් වැඩසටහන් ආරම්භ කළා. ඒ අනුව කෘෂි ක්ෂේත්‍රයේ උපාධිධාරින් 350 කට අප අමාත්‍යාංශය යටතේ රැකියා ලැබුණා. ඉස්සර එක ව්‍යාපෘති නිලධාරියෙක්ට ප්‍රා‍ෙද්ශීය ලේකම් කොට්ඨාස දෙක තුනක වැඩ තනියම ආවරණය කරන්න සිදුවුණා. නමුත් නව සේවක බඳවා ගැනීම් නිසා මෙම ක්ෂේත්‍රය විශාල වර්ධනයක් ඇතිව තිබෙනවා.* තේ හා රබර් නිෂ්පාදන සඳහා කර්මාන්ත ශාලා බිහිවුවත් කුරුඳු ආශ්‍රිත නිෂ්පාදන සඳහා යාන්ත්‍රික ශ්‍රමය හෝ කර්මාන්ත ශාලා මේ දක්වා භාවිතා කෙරෙන්නේ නැහැ. විෂය භාර ඇමැතිවරයා හැටියට මෙම ගැටලුවට ඔබ යෝජනා කරන විසඳුම කුමක්ද?දැන් අපි කුරුඳු ව්‍යවසායකයන් දිරිමත් කරගෙන යනවා. කුරුඳු ආශ්‍රිත කර්මාන්ත දියුණු කරන්න ලොකු ආයෝජනයක් කළ යුතුයි. දැන් අලුත් ව්‍යවසායකයන් මෙම කර්මාන්තයට පිවිස සිටිනවා. ප්‍රතිඵලයක් හැටියට කුරුඳු කරල්, කුරුඳු පෙති, කුරුඳු කුඩු වර්ග හැටියට කුරුඳු ආශ්‍රිත නිෂ්පාදන රාශියක් එළිදක්වා තිබෙනවා. ජාත්‍යන්තර ප්‍රමිතියට අනුව මෙම ලාංකික නිෂ්පාදන සැපයීම නිසා හොඳ ඉල්ලුමක් ලෝක වෙළඳපළේ අපේ කුරුඳු නිෂ්පාදනවලට තිබෙනවා.* කුරුඳු කර්මාන්තයේ ප්‍රවර්ධනයට පුහුණු ශ්‍රමිකයන්ගේ හිඟය විශාල බලපෑමක් කරනවා. එම අභියෝගය ජයගැනීමට අදහස් කරන්නේ කෙසේද?කුරුඳු තැලීමට හැකියාව තිබෙන අය අඩුයි. දිගටම මේ කටයුත්තේ යෙදී සිටියේ එක්තරා ජන කණ්ඩායමක්. ඒ නිසා පිටස්තර අයට මේ දැනුම ගියේ නැහැ. කඹුරුපිටියේ ඉදිකරන ලද නව ජාතික පුහුණු මධ්‍යස්ථානයෙන් මෙම කර්මාන්තය ඉගෙන ගන්න කැමැති ඕනෑම කෙනෙක්ට නොමිලේ පුහුණුවක් ලබා දෙනවා. කෙටි කාලීන පුහුණුවකින් කර්මාන්තයට යොමු විය හැකි නිසා රැකියා අපේක්ෂාවෙන් සිටින තරුණ තරුණියන්ගේ යොමුවීමක් තිබෙනවා. පුහුණුව ලබන තරුණ තරුණියන්ට තැලුම් කට්ටලයක් රජය මඟින් ලබා දෙන්න කටයුතු කර තිබෙනවා. ඉස්සර කුරුඳු තැලුවේ පොල්අතු මඩුවල බිම වාඩිවෙලා. ලෝක පරිමාණයේ පිළිගන්නා සෞඛ්‍ය තත්ත්වයන්ට අනුරූප නොවෙන හැටියටයි. මේ කර්මාන්තයට අලුත් පරපුර යොමු නොවෙන්න එයත් හේතු වුණා. දැන් අපි අලුතින් ඉදිකරන තැලුම් මධ්‍යස්ථාන එම සෞඛ්‍ය නීතිරීතිවලට අනුරූපව සකස් කරගෙන යනවා.* කජු නැවත වගා කිරීමේ වැඩසටහනේ ප්‍රගතිය කොහොමද?මේ වැඩසටහන යටතේ ආධාර ක්‍රමයකට පැළ ලබා දීම සිදුකරනවා. දැනට වසරකට අක්කර 500ක් පමණ අලුතින් කජු වගා කරනවා. අනෙකුත් සුළු අපනයන බෝග වගේම කජු වගා ක්ෂේත්‍රය ආශ්‍රිතවත් නව කර්මාන්ත ඇතිව තිබෙනවා. අපි දැන් කජුවලින් බිස්කට්, වයින් වගේ දේවල් පවා හදනවා.* විදේශයන්ගෙන් ගෙන්වනු ලබන අපනයන භෝග අගය එකතු කර ප්‍රතිඅපනයනය කිරීම, අලුතින් වර්ධනය වන කර්මාන්තයක්. එය මෙරටට වාසිදායක වන්නේ කෙසේද?පුවක් සඳහා විදේශයන්ගෙන් විශාල ඉල්ලුමක් තිබුණත් එම අවශ්‍යතාවයට සරිලන සැපයුමක් ලබා දෙන්න දේශීය නිෂ්පාදිතය ප්‍රමාණවත් නැහැ. මේ නිසා එලෙස ඉල්ලුමක් තිබෙන භෝග වර්ග අගය එකතු කර පිටරට පැටවීමෙන් අමතර ආදායමක් උපයා ගත හැකිව තිබෙනවා.* කරුංකා පුවක් ප්‍රතිඅපනයනය කිරීමේ වැඩසටහන පිළිබඳ ආන්දෝලනයක් ඇතිව තිබෙන නිසා එහි අරමුණ පැහැදිලි කළ හැකිද?ඉන්දියාව හා ශ්‍රී ලංකාව අතර තීරු බදු ගිවිසුමකට අනුව එරටට පුවක් අපනයනය කිරීමේදී අපට බදු සහනයක් ලැබෙනවා. එහි වාසිය ලබා ගන්නා අතරම ආනයනය කරනු ලැබූ පුවක්වලට අගය එකතු කිරීමෙන් විශාල ආදායමක් ලබාගත හැකිව තිබුණා. ඒ අනුව මෙම ආණ්ඩුවට කැබිනට් අනුමැතිය ලැබුණා. එයින් වාසියක් මිසක් අවාසියක් නැහැ.* පුවක් ප්‍රතිඅපනනය දේශීය වගාකරුවන්ට හානිකර නේද?නැහැ. අපේ පුවක්වලට හොඳ ඉල්ලුමක් තිබෙනවා. අපිට විදේශ ඉල්ලුමට සරිලන තරම් පුවක් නිෂ්පාදනයක් ලබා දෙන්න බැහැ. ඒ නිසා ප්‍රතිඅපනයනය වැදගත්. සිංගප්පූරුව, හොංකොං වගේ රටවල් අන්තර්ජාල වෙළෙඳාමෙන් ලාබ ලබනවා.ප්‍රති අපනයනයේදී ලංකාවේ පුවක් වගාව ආරක්ෂා කිරීමට නීතිරීති පනවා ති‍ෙබනවා.ඒ අනුව ආනයනය කරන පුවක් මෙහෙ විකුණන්න බැහැ. ඒවාට 35%ක් අගය එකතු කර නැවත අපනයනය කළ යුතුයි. ඊළඟට ආනයනය කරන පුවක් නිරෝධායන පිළිවෙත් අනුගමනය කළ යුතුයි. මේ නිසා ප්‍රති අපනයනයෙන් අමතර ආදායමක් මෙරටට ලැබෙනවා.* මෙරට කුරුඳු නිෂ්පාදන පිටරට පැටවීමේ දී ශ්‍රී ලාංකික අනන්‍යතාව ඉස්මතු කරන සන්නමක් යටතේ අපනයනය කිරීමේ වැදගත් යැයි ඔබ විශ්වාස කරන්නේ ඇයි?ලෝකයේ කුරුඳු අවශ්‍යතාවෙන් 90% ක් නිෂ්පාදනය කරන්නේ ශ්‍රී ලංකාව. අපේ කුරුඳු සමඟ තරග කරන්න ලෝකයේ අනෙකුත් කුරුඳු වගාකරුවන්ට බැහැ. ලෝකයේ මුළු කුරුඳු අවශ්‍යතාව අපිට සම්පූර්ණ කළ නොහැක්කේ අපේ නිෂ්පාදන ඒ සඳහා ප්‍රමාණවත් නොවන නිසයි.අපි දැන් හදන්නේ අපේ කුරුඳුවල ප්‍රමිතිය ඉහළ නංවා මිල ඉහළ නැංවීමටයි. අපි රටේ අනන්‍යතාව ඉස්සරහට ගත යුතුයි. කාර්මික සංවර්ධන මණ්ඩලය හා එක්ව අපි ශ්‍රී ලාංකික කුරුඳු සඳහා ප්‍රමිතියක් ඉදිරිපත් කර තිබෙනවා. එම නිර්නායක සම්පූර්ණ කරන කුරුඳු නිෂ්පාදන සඳහා ශ්‍රී ලාංකික ලෝගෝව භාවිතා කිරීමට අවසර තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=f1405282</link>
    <topic/>
    <author>සටහන උදිත ගුණවර්ධන</author>
    <content>ජනමාධ්‍ය යනු පුළුල් විෂයකි. මේ විෂය ක්ෂේත්‍රය තුළ ගත හැකි අංග විශාල ප්‍රමාණයකි. එහෙත් මේ විෂය පිළිබඳ මනා අධ්‍යයනයක් ලබා ගැනීමට අවශ්‍ය පසුබිම ඇති ග්‍රන්ථ ඇත්තේ ස්වල්ප ප්‍රමාණයකි. එයිනුත් ජනමාධ්‍ය නියාමනය වැනි විෂය පිළිබඳ ග්‍රන්ථයක් පළවීම සුවිශේෂ ය. මේ, ජනමාධ්‍ය නියාමනය පිළිබඳ ග්‍රන්ථය පළ කළ ශාස්ත්‍රපති දයා ශ්‍රී නරේන්ද්‍ර රාජපක්ෂ මහතා සමඟ කළ සංවාදයකි.* ජනමාධ්‍ය නියාමනය කියන්නේ කුමක්ද යන්න පිළිබඳ මූලික පැහැදිලි කිරීමක් කළොත්?ජනමාධ්‍ය නියාමනය කිරීම කියන්නේ මර්දනය කිරීමවත්, පාගා දැමීමවත්, ධාරණය කිරීමවත් නොවෙයි. යහපත් චේතනාවෙන් විද්‍යාත්මක පදනමක් උඩ තමයි මේ නියාමන කාර්ය භාරය සිදුකළ යුත්තේ. ඒ වගේම අපේ යහපත මූලික කරගත් ක්‍රියාදාමයකට ‍තමයි මාධ්‍ය නියාමනය කළ යුත්තේ. වෙනත් විදියකට කියනවානම් ජනමාධ්‍ය වෙත මඟ පෙන්වීමක් ලබා ගැනීම තමයි නියාමනය කිරීම විදිහට හඳුන්වන්නෙ.නැතිනම් තමන් විසින්ම තමන් පාලනය කිරීමක් විදිහටත් ජනමාධ්‍ය නියාමනය හඳුන්වාදීමට පුළුවන්කම තිබෙනවා.මෙහිදී ජනමාධ්‍ය නියාමනය කිරීම කියන කාරණය කොටස් තුනකට බෙදා දක්වන්න පුළුවන්. සෘජු නියාමනය (නෛත්කව), සම නියාමනය(ආයතනය මඟින්) හා ස්වයං නියාමනය(තමන් විසින්ම) කියන්නේ ඒ කරුණු තුනයි. මෙහිදී අපට වඩාත් වැදගත් නියාමන ක්‍රමවේදය විදිහට හඳුන්වාදීමට පුළුවන් ස්වයං නියාමනයයි.* ස්වයං නියාමනය මාධ්‍ය කලාවට වඩාත් වැදගත් යැයි ඇතැමුන් කියනවා. මේ ගැන වැඩිදුර පැහැදිලි කිරීමක් කළ හැකිද?ස්වයං නියාමනය කියන කාරණය ඉතාමත් වැදගත් දෙයක්. මෙය දාර්ශනික අදහසක් විදිහටත් හඳුන්වන්න පුළුවන්. මෙතැනදී රාජ්‍ය මාධ්‍ය, පුද්ගලික මාධ්‍ය කියා වෙනසක් නැහැ. එහෙත් මැදිහත් ලෙස කල්පනා කරද්දී රාජ්‍ය මාධ්‍යවල යම් ස්වයං නියාමනයක් ඇතැයි සිතීමට නිදර්ශනාත්මක කරුණු රැසක් තිබෙනවා. කිසිවකු රාජ්‍ය මාධ්‍ය ආණ්ඩුවේ හොරණෑ ලෙස හඳුන්වන්න පුළුවන්. ඒත් රාජ්‍ය මාධ්‍යවල යම් කිසි ස්වයං නියාමනයක් ඇතැයි, ස්වයං ධාරණයක් ඇතැයි සිතීමට පුළුවන්.* දශක තුනකට නැතිනම් හතරකට පෙර තිබූ මාධ්‍ය වටපිටාවත්, වර්තමාන මාධ්‍ය වටපිටාවත් ගැන ඔබේ අදහස මොන වගේද?1802 දී පමණ තමයි ලංකා ගැසට් පත්‍රයත්, 1832 දී කළම්බු ජර්නල් නමැති පුවත්පතත් ආරම්භ වුණා. එයත් ඉංග්‍රීසි ආණ්ඩුවේ ඕනෑ එපාකම් සපිරීමට ආරම්භ කළ පුවත්පතක්. එම පුවත්පතේ කර්තෘවරයා ඉංග්‍රීසි ආණ්ඩුවට එරෙහිව කටයුතු කළා. එහි ප්‍රතිඵපලය වූයේ ඔහුට එරෙහිව යම් යම් බලපෑම් එල්ල වීමයි. එහෙම ගත්තාම පුවත්පත සහ මාධ්‍ය වෙත බලපෑම් එල්ලවීම කියන කාරණයට අවුරුදු සියයකටත් වැඩි අතීතයක් තියෙනවා.මාධ්‍ය කලාව ආරම්භයේදීම ජාතීන් විදිහට, ආගම් විදිහට , දේශපාලනික විදිහට බෙදීම් ඇති වෙනවා‍‍. පසුකාලීනව එජාපයට හිතවත්ව කටයුතු කරන මාධ්‍ය , දෙපැත්තටම කකුල තියාගෙන වැඩ කරන මාධ්‍ය හා ප්‍රගතිශීලී කඳවුරට හිතවත් මාධ්‍ය විදිහට මාධ්‍ය එක් එක් අංශවලට බෙදී යනවා. ඒ විදිහට කමයි සියවස් දෙකකට අධික කාලයක් පුරා මාධ්‍ය කලාව පැවැතුණේ.බණ්ඩාරනායක මැතිනියගේ ආණ්ඩුව තමයි පුවත්පත්වලින් වැඩිපුරම බැට කෑවේ. එහි ප්‍රතිඵලයක් විදිහට තමයි ලේක්හවුසිය ආණ්ඩුවට පවරා ගත්තේ. මෙතැනදී වුණත් ජනමාධ්‍ය නියාමනය පිළිබඳ කරුණ තමයි ඉස්මතුවෙලා ‍පෙනෙන්නේ.* එදා සහ අද පුවත්පත් පිළිබඳ විශාල කතිකාවතක් ඇති වෙලා තිබෙනවා. මේ මතවාද පළ කිරීම ගැන විශ්ලේෂකයකු විදිහට ඔබේ මතය පැහැදිලි කළ හැකිද?මෙරට මාධ්‍ය නිදහස ඉතාමත් සීමා සහිත වූ 1990 දශකයේ මුල් කාලයේ පවා මාධ්‍ය එක්ව කටයුතු කළා. එදත් අදත් ගැන සිතා බලද්දී එදාට වඩා අද හොඳ මාධ්‍ය නිදහසක් ඇතැයි දක්නට තිබෙනවා. රාජ්‍ය මාධ්‍යවල තිබෙන පාලනයට වඩා බරපතළ හා දැඩි මර්දනයක් පුද්ගලික මාධ්‍යවල තිබෙනවා. ඒ ගැන කිසිවකු‍ෙග් අවධානය ‍ යොමු නොවී තිබීම තමයි ගැටලු සහගත තත්ත්වය බවට පත්වෙලා තියෙන්නේ.* වර්තමානය වන විට මාධ්‍ය විදිහට වෙබ් අඩවි හා අන්තර්ජාලය කරළියට පැමිණ තිබෙනවා. මේ නව මාධ්‍ය නියාමනය කළ යුතු යැයි කියන අදහසේ ඔබ නැද්ද?අනිවාර්යෙන්ම අලුත් මාධ්‍ය විශේෂයක් විදිහට ප්‍රවෘත්ති වෙබ් අඩවිය නියාමනයක් තිබිය යුතුයි කියන කාරණයේ තමයි මම සිටින්නේ. වෙබ් අඩවි ඔස්සේ යම් යම් බලපෑම් විකෘති කිරීම් සිදුවීමට ඉඩ තිබෙනවා. එවැනි තත්ත්වයක් නියාමනය කිරීමට යෝජනා ඇති කළ යුතුයි. මේ වෙබ් මාධ්‍ය පාලනයට නීති සම්පාදනයක් නොවෙයි විය යුත්තේ, ඔවුන්ටත් ස්වයං වාරණයක් හෙවත් ස්වයං නියාමනයකට අවශ්‍ය කරන පසුබිම සකස් කළ යුතුයි.එහෙම වුණොත් තමයි මේ නව මාධ්‍ය රටේ මෙන්ම සමාජයේ යහපතටත් යොදා ගැනීමටත් පුළුවන්කම ලැබෙන්න. මම නිතරම කල්පනා කරන දෙයක් තමයි යමක් නිසි මඟට, වැඩදායී මඟට යොදා ගැනීමට නම්, මූලිකව සිදුවිය යුත්තේ මාධ්‍ය ස්වයං නියාමනයකට යොමුකළ යුතුයි කියන බව. ඒක තමයි සාර්ථකත්වයට සුදුසුම ක්‍රියාදාමය විදිහට අප දකින්නේ.* ජනමාධ්‍ය වගකීම් පිළිබඳත්, වගකීම් මඟහැරීයාම පිළිබඳත් විවිධාකාර අදහස් පළ වෙනවා. මේ ගැන ඔබේ මතය පැහැදිලි කළ හැකිද?වගකීම් ඉටු කිරීම කියන කාරණය ජනමාධ්‍ය කේෂ්ත්‍රයට පමණක් නෙවෙයි, අනෙක් අංශවලටත් වගකීම අතිශය වැදගත් දෙයක් විදිහට හඳුන්වන්න පුළුන්. අපේ මාධ්‍යයන්ට තමන් වෙත පැවරී ඇති වගකීම කිසිසේත්ම අමතක කිරීමට බැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=f1405283</link>
    <topic>ස්ත්‍රීන්ගේ තවත් විලාපයක් !</topic>
    <author>රන්ජන් අමරරත්න</author>
    <content>නූතන සිංහල නවකතාවේ අන්තර්ගතය තුළ නව ප්‍රවණතා පහක් දකින්නට ලැබේ.(I) ඓතිහාසික කතන්දර මූලාශ්‍ර ලෙස ගැනීම. (II) මජර දේශපාලන සංස්කෘතිය නිරූපණය කිරීම. (III) වලව් සංස්කෘතියේ බිඳවැටීම විග්‍රහ කිරීම. (IV) නූතන ජීවන පැවැත්ම තුළ ස්ත්‍රියගේ පීඩනය මුදාහැරීම. (V) තරුණ ජීවිත කේන්ද්‍රකොට පැණි කතා ලිවීම.2013 දී ස්වතන්ත්‍ර සිංහල නවකතා එකසිය ගණනක් පළ වී තිබේ. ඉන් එකක් - දෙකක් හැරුණු කොට අන් සියල්ල අන්තර්ගතය විසින් ඉහත ශානරයක් නියෝජනය කරනු ලැබේ. නවකතාකරුවන් අතර දක්නට ලැබෙන තවත් පොදු ලක්ෂණයක් වන්නේ ප්‍රබන්ධ කතාවේ ශිල්පීය ලක්ෂණ නො සලකා හැරීම ය. කතා වස්තු පෙළගැසීම, චරිත නිරූපණය හා භාෂා භාවිතය අතින් බොහෝ නවකතා අන්තයට ම දුර්වල ය. ඒ අතර පවතින සාධනීය ලක්ෂණයක් ලෙස ගත හැක්කේ ටික දෙනකු හෝ කෙටි නවකතාව දෙසට ඇදී යෑම ය.එච්. එම්. ජී. මැණිකේ රත්නායක විසින් රචනා කරන ලද “බොඳ වූ සිහින” නම් ප්‍රබන්ධය අයත් වන්නේ අප මුලින් සඳහන් කළ හතරවන ශානරයට ය. පුරුෂාධිපත්‍යය යටතේ ස්ත්‍රිය මුහුණ දෙන ඛේදවාචකය ඉන් නිරූපිත ය. ඉතා වේගයෙන් කතාව නිමාවක් කර‍ා ගෙන යෑමට කතුවරිය උත්සුක වෙයි. එබැවින් මිනිස් ජීවිතයේ බොහෝ පැතිකඩ කතුවරිය අතින් ගිලිහෙයි. මේ නවකතාවේ කතාන්දරයක් මිස චරිත නිරූපණයක් නැත.නවකතාවේ එන ප්‍රධාන චරිතය සෝමාවතී නම් වෙයි. ඇය පළමුව පාසල් යෑම සඳහා අරගලයක නිරත වන්නී ය. එය අහිංසක අරගලයකි. ඉන් යම් සහනයක් ලබන සෝමාවතී ප්‍රාථමික අධ්‍යාපනය හමාර කොට අට සමත් වෙයි. වැඩිදුර අධ්‍යාපනයට ඉඩක් නො ලැබෙන අතර යෝජිත විවාහයකට ඇතුළුවන්නට ඇයට සිදු වේ. ඒ බාල වයසේදී ම ය. රත්නසිරි නම් සැමියා සමඟ ඇය ගෙවන ජීවිතයේ එක ම අරුත වසරක් පාසා දරුවන් වැදීම ය. ඒ සෝමාවතීගේ ජීවිතයේ තවත් ඛේදයෙකි.සෝමාවතී ප්‍රතිභා සම්පන්න තරුණියක ලෙස ද දැක්වේ. ඕ කවි ලියති. ක්‍රීඩා කරති. මේ ගතිකය වැඩිහිටි සෝමාවතී තුළ ද දක්නට ලැබේ. පසුව ගුරු පත්වීමක් ලබන ඇය තම විදුහලේ ක්‍රීඩා අංශය දියුණු කරයි. ත්‍යාග ලබයි. එහෙත් පුරුෂයා ඊට කැමැති නැත. ඔහු කාම ඊර්ෂ්‍යාවෙන් පෙළෙන්නකු ලෙස නිරූපණය කෙරේ. ඊළඟ පීඩනය මුදාහැරෙන්නේ දරුවන් වෙතින් ය. සෝමාවතීගේ එක දරුවකු හෝ දියුණුව වෙත යන්නේ නැත. සියල්ලෝ ම ඇයට හිංසා කරති. පීඩා කරති.ශ්‍රී ලාංකේය සමාජය ස්ත්‍රිය වෙත මුදාහරින පීඩනය අවස්ථා තුනක් ඔස්සේ මතු කරන්නට කතුවරිය වෑයම් කරයි.(I) දැරියක ලෙස මාපියන් වෙතින් ලබන පීඩනය (II) බිරියක ලෙස පුරුෂයා වෙතින් ලබන පීඩනය (III) වැඩිහිටි මවක ලෙස දරුවන් වෙතින් ලබන පීඩනයසෝමාවතීගේ අප්පච්චී සාම්ප්‍රදායික මිනිසෙකි. ඔහුගේ අදහස වන්නේ ගැහැනු දරුවන් වැඩිදුර අධ්‍යාපනයක් නො ලද යුතු බව ය. ගැහැනිය පුරුෂයාට කීකරු ව ඔහුට සහාය වෙමින් නිහඬ ජීවිතයක් ගත කළ යුතු බව සෝමාවතීගේ අප්පච්චී සිතයි. ගමේ ආරච්චි ඒ සඳහා අනුබල දෙන බව ද කතාවේ දී කියැවේ. එහෙත් ආරච්චී කිසිදු තැනෙක චරිතයක් ලෙස නිරූපණය වන්නේ නැත. වැඩවසම් සමාජයේ සාම්ප්‍රදායක චින්තනය නිරූපණය කළ හැකි කදිම සාක්ෂියක් හා සංකේතයක් කතුවරිය අතින් හැලෙයි.සාමාන්‍ය උප ගුරුවරියක ලෙස සේවය කරන එහෙත් රාජකාරියේ දී අවංක සෝමාවතීගේ ඛේදවාචකය සංවේදී ලෙස නිරූපණය වන අවස්ථා දෙකක් මේ කතාවේ එයි. පළමුවන්න නිහාල් නම් ගුරුවරයකු කේන්ද්‍ර කොට සෝමාවතී වෙත එල්ල වන චෝදනාව යි. එම චෝදනාව එල්ල කරනුයේ රත්නසිරි හෙවත් ස්වාමිපුරුෂයා ය. නිහාල් සර්ගෙන් සෝමා ණයට ලබාගත් රතු පෑන රත්නසිරි විසින් දෙකට - තුනට කඩා දමනු ලැබේ.“අම්මේ තාත්තා මගෙන් ඇහුවා පෑන කාගෙද කියලා. ඉතින් මම කිව්වා නිහාල් මහත්තයගෙ කියලා. ඇයි මම දැක්කනෙ අම්මා පෑන ඉල්ලා ගන්නවා”“වෙන මොනවද ඇහුවේ?”“ඇහුවා අම්මා එයත් එක්ක කතා කරනවද කියලා. මම ඔව් කිව්වා. කොහේදි ද කතා කරන්නෙ කියලත් ඇහුවා. මම කිව්වා අපේ පන්තියේදී දවසක් කතා කළා කියලා. ඇයි අම්මේ තාත්තා අම්මට ගැහුවේ?(පිටු 50 -51)මෙය කදිම නිරූපණයෙකි. රත්නසිරි හෙවත් ස්වාමි පුරුෂයා සිය බිරිය කෙරෙහි සැකයෙන් පසුවේ. ඊට හේතු ගණනාවක් තිබේ. පළමුවන්න ඔවුන් දෙදෙනා අතර ඇති අධ්‍යාපනයේ පරතරය යි. සැකයෙන් පසුවන රත්නසිරි තම සැකය සනාථ කර ගැනීම සඳහා සාක්ෂි විමසන්නේ සිය පුත්‍රයාගෙනි. එය ස්වාභාවික තත්ත්වයකි. සැකය සනාථ කර ගන්නා රත්නසිරි බිරියට පහර දී තර්ජනය කරයි.“එපා යන්ඩ ඉස්කෝලෙ! ගලවපිය ඔය මං අරන් දීපු ඇඳුම්. තෝ අද ඉස්කෝලෙ යනවා නම් පල නිර්වස්ත්‍රයෙන් බැල්ලී! (පිටුව - 51)රත්නසිරිගේ කෝපය, ඊර්ෂ්‍යාව හා මෝඩකම පුපුරා යන්නේ එලෙස ය. දෙවන සාර්ථක නිරූපණය එන්නේ කතාවේ අගභාගයේ දී ය. සෝමාවතීගේ ලොකු පුතා හෙවත් නිමල් නන්නත්තාර චරිතයකි. ඔහු මතට ලොල් වී රස්තියාදුකාර ජීවිතයක් ගත කරයි. අමාරුවෙන් සපයා දෙන රැකියාව අහිමි කර ගනී. පියා හා සහෝදර - සහෝදරියන් ඔහු අතහැර දමන මුත් සෝමාවතීට එය කළ ‍ෙනා හැකි විය. අවසානයේ නිමල් මිය යයි. මේ මරණයෙන් නිරූපණය වන්නේ නන්නත්තාර පුත්‍රයකුගේ ඛේදනීය අවසානය නො ව දැනට ජීවත්වන ශ්‍රී ලංකාවේ අම්මා කෙනෙකුගේ හද ගැහෙන විලාපය යි.“බොහෝ ‍ෙව්ලා පුතාගේ පිළිරුව දෙස බලා ගෙන කඳුළු සලන මගේ හදවත හඬා වැටෙයි. මා ඒ සිහිනයෙන් මිදෙන්නේ ජීවිතයේ අනියත බව සිහිකර මෙබඳු වැලපීමකින් ඒ දරුවාට වන යහපතක් නැති බව මෙනෙහි කරමිනි. මා මෙතෙක් කර ඇති සියලුම පින් ඔහුට අනුමෝදන් කරමින් සසර වසනතුරු මෙවන් අකල් මරණයකට ගොදුරු නොවී හොඳ පරිසරයක යහපත් මවුපියන් ලැබී ඉපිද මේ ලොව සියලු සැප සම්පත් ලැබී ජීවත්වීමට ලැබේවා කියා මම හැමදාම පතමි.” (පිටුව 88)සමස්තයක් ලෙස ගත් කළ කතුවරිය මතු කරන්නේ ශ්‍රී ලංකාවේ ගැහැනියගේ පොදු ඛේදවාචකයයි. එහෙත් මෙය තරමක් පරණ කතාවකි. අද තත්ත්වය හාත්පසින්ම වෙනස් ය. ස්ත්‍රිය සමාජයේ පෙරට පැමිණ ඇති අතර ඇය පශ්චාද් ධනවාදයේ වෙනත් ගොදුරක් බවට පත්ව සිටී. එය සංකීර්ණ තත්ත්වයකි. පුරුෂාධිපත්‍යය යන්න පරණ සංකල්පයක් වන තරමට කල් ඉකුත් වී තිබේ. අද ස්ත්‍රීහු පුරුෂයන් අන්දති. ඔවුන් මුළාවේ දමති. ස්ත්‍රී සංවිධාන විසින් ලිංගික නිදහස ඉල්ලා සිටිනු ලැබේ. ඒ සඳහා සටන් කරනු ලැබේ. දික්කසාද පෝලිම තදබදයෙන් යුතු ය. දරුවන් හැදීම මෙන් ම දරුවන් වැදීම ද ප්‍රතික්ෂේප කරනු ලැබේ. ස්ත්‍රියට කියන තරම් පුරුෂ බලපෑමක් ඇත්තේ නැත.කතුවරිය ඇතැම්විට තම කතාවේ පසුබිම හා කාලය පටලවා ගනී. වරෙක ඈ වර්තමානය සමඟ ගැට ගැසෙනු දක්නට ලැබේ. තව වරෙක ඈ අඩසිය වසක් පමණ ඈතට යනු දක්නට ලැබේ. එක ම චරිත පද්ධතියක් සමඟ එබඳු කාල යාත්‍රාවක නිරත වීම අතාර්තික ය. කතුවරියට සමාජ පරිවර්තන ගැන වැටහීමක් නැත්තා සේම ජීවිත පිළිබඳ දැක්මක් නැති බව ද පෙනී යයි. ඇය බොහෝ සිදුවීම් පටලවා ගන්නා බව ද පෙනෙන්නට තිබේ.කෙනෙකු මේ කතාවට ස්ත්‍රීවාදී ලේබලයක් ලබා දෙන්නට ද පුළුවන. එහෙත් ස්ත්‍රීවාදය කතුවරියට ආගන්තුක බව ඉතා පැහැදිලිය. ස්ත්‍රීවාදී සාහිත්‍යය හා විචාර කලාව ව්‍යාප්ත වන්නේ මාක්ස්වාදයේ දිගුවක් ලෙසට ය. ධනවාදී සමාජයේ සමාජ, ආර්ථික හා දේශපාලන ක්‍රියාවලිය ස්ත්‍රිය කෙරෙහි කෙබඳු බලපෑමක් කරන්නේ ද යන්න සූක්ෂ්ම ලෙස නිරූපණය කිරිම ස්ත්‍රිවාදී සාහිත්‍යයෙහි පරමාර්ථය විය. 1920 ගණන්වල වර්ජිනියා වුල්ෆ්ගෙන් ඊට අදාළ ප්‍රබන්ධ කතා විලාසය ආරම්භ වූවා යැයි කිව හැකි ය. “අ රූම් ඔෆ් වන්ස් ඕන්” කෘතිය ඒ සඳහා පාදක වූ බව පිළිගැනේ.ස්ත්‍රීවාදී නව කතාවක දක්නට ලැබෙන දේශපාලනය මේ කෘතියේ නැත. ඒ වෙනුවට සරල නියාමන කිහිපයක් කතුවරිය විසින් භාවිත කරනු ලැබේ. එනම්; පවු‍ෙල් බර හා දුක ස්ත්‍රිය විසින් දරනු ලැබේ. පුරුෂයා හැමවිටම ස්ත්‍රියට තලමින් ප්‍රශ්න මග හැර යයි. සැබෑ දරු සෙනෙහස ඇත්තේ මව ළඟ පමණි. යන යල් පීනු සිතිවිලි ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=f1405284</link>
    <topic>උරුමයේ උරුම ලද්දෝ</topic>
    <author>චන්ද්‍රානි මාරසිංහ ඡායාරූප – වාරිමාර්ග හා ජලකළමනාකරණ අමාත්‍යාංශයේ මාධ්‍ය ඒකකය</author>
    <content>මහ පොළොව සමඟ පොර බදිමින් සිටින ගොවි ජනතාවට බිමේ උරුමය ලබාදීම යනු ඔවුනගේ ජීවනෝපාය ශක්තිමත් කිරීමකි. තමන් ජීවත් වූ බිමෙහි හිමිකම ලැබීම පවුලක් ලෙස ආර්ථික හා සමාජ තත්ත්වයෙහි නව පිබිදීමක් ද වේ.දසක තුනක පමණ කාලයක් විවිධ සීමා උවදුරුවලට මුහුණදෙමින් බිම අත්නොහැර සිටි ගොවි ජනතාවට ඔවුන් ජීවත් වූ බිමෙහි උරුමය හිමිකරදෙමින් ඉඩම් ඔප්පු ප්‍රදානය කිරීම ජනාධිපති මහින්ද රාජපක්‍ෂ මහතා අතින් සිදුවිණි.මහවැලි බිමිවල ජීවත්වන ගොවි ජනතාවට ඔප්පු ලබාදීම කඩිනමින් කිරීම සඳහා ජනාධිපතිතුමන්ගේ උපදෙස් මත මේ වසර අවසන් වන විට සියලුම මහවැලි ජනපදලාභීන්ට ඔප්පු ලබාදීමට වාරිමාර්ග හා ජල සම්පත් කළමනාකරණ අමාත්‍ය නිමල් සිරිපාල ද සිල්වා මහතා විශේෂ වැඩපිළිවෙළක් ක්‍රියාවට නංවා තිබේ. ඒ අනුව මහවැලි ජනපදලාභීන් 50,000කට මේ වසර අවසන්වීමට පෙර ඉඩම් ඔප්පු ලබාදීමට මේ වන විට පිඹුරුපත් සකස් කරමින් තිබේ.ගිරාඳුරුකෝට්ටේ මහවැලි ක්‍රීඩාංගණයේ දී පැවති ඔප්පු ප්‍රදානය කිරීමේ උත්සවයේ දී ජනාධිපතිතුමන්ගේ සුරතින් මහවැලි බිමේ උරුමය නම් වූ ඔප්පු ලබාගත් ගොවි ජනතාව එම ප්‍රදාන පත්‍රය ළයට තුරුළු කරගනු ලැබුවේ තිස් වසරක් පුරා අවිනිශ්චිත වූ උරුමය පිළිබඳ සුසුම හිස් අවකාශයට මුදා හරිමින්ය.ඔප්පුව හිමිකරගනු ලැබූ වයෝවෘද්ධ ගොවි යුවළක් ප්‍රකාශ කර සිටියේ අපේ කාලේ නම් දැන් ඉවරයි. අපේ දරු පැටවුන්ට ඔවුන්ගේ අනාගත පරපුරට බයක් නැතිව ඉන්නට පුළුවන් යනුවෙනි.තරුණ ගොවි මහතකු කියා සිටියේ නීතියෙන් ඉඩම් අයිතිය තිබෙන නිසා දැන් ඉතින් තවත් අයට අයිතිවාසිකම් කතා කරන්නට ඉඩක් නොවන බවකි.එල්ටීටීඊ ත්‍රස්තවාදීන්ගේ ප්‍රහාර හේතුවෙන් විවිධ තර්ජනවලට මුහුණදුන් මහවැලි බී කලාපයේ ගොවි ජනතාව පැවසුවේ වසර තිහක් පමණ පැවති යුද්ධය අවසන් කොට ජීවත්වෙන්නට නිදහස ලබාදුන් ලෙසම ජනාධිපතිතුමන් මෙම අයිතිය ලබාදෙන බවට තිබූ විශ්වාසය තහවුරු වූ බවයි. මේ අනුව සෑම ගොවි පවුලක් සඳහාම ලබාදී තිබූ අක්කර එකහමාරක් වූ කුඹුරු ඉඩම හා පදිංචිය සඳහා වූ අක්කර භාගයක ගොඩ ඉඩම ලෙස අක්කර දෙකක හිමිකම නීත්‍යානුකූල වෙති.ශ්‍රී ලංකා මහවැලි අධිකාරිය මේ වනවිට මහවැලි ජනපදලාභීන් 140000කට පමණ ඔප්පු පිරිනමා තිබේ. ශ්‍රී ලංකාවේ ජාතික ආර්ථිකය ශක්තිමත් කරන ප්‍රධාන ආයෝජන අතර මහවැලි ගොවි බිම් ලබාදෙන්නේ ඉමහත් දායකත්වයකි. දිවයිනෙන් තුනෙන් එකක පමණ වන මහවැලි ගොවි බිම් මෙරට කෘෂිකර්මාන්තයෙන් ස්වයංපෝෂණය කරන්නට මහඟු මෙහෙවරක යෙදී සිටිති.මෙම කර්තව්‍යයේ දී මහවැලි ගොවි ජනතාව විවිධ අන්දමින් සිදු කරන කැප කිරීම් සුළු පටු නොෙව්.මහවැලි බී, සී, ඩී, ජී, එච්, එල් කලාප හා රඹකැන්ඔය, වික්ටෝරියා, කොත්මලේ හා හුරුළුවැව යනුවෙන් ද මහවැලි කලාප දහයකි. මේවායෙහි පදිංචි ගොවි පවුල් සංඛ්‍යාව 170000 ක් පමණ වෙති. මෙම සංවර්ධන කලාප 10 පුරා ගොවි පවුල් 102000 ක් ද ගොවි නොවන පවුල් 40,000 ක් ද වශයෙන් පදිංචි වී සිටිති.සෑම ගොවි පවුලක් සඳහා ම අක්කර එක හමාරක කුඹුරු ඉඩමක් ද, පදිංචිය සඳහා අක්කර භාගයක ගොඩ ඉඩමක් ද ගොවි නොවන පවුල් වෙනුවෙන් පදිංචිය සඳහා ඉඩම් ලබා දී අංග සම්පූර්ණ පහසුකම් සහිත කෘෂිකාර්මික ගම්මාන, කුඩා නගර නිර්මාණය කර තිබේ. ‘ගොවියාට රජයෙන් ලබාදී ඇති ගොඩ බිම්වල සින්නක්කර අයිතිය තහවුරු කිරීම’ යන මහින්ද චින්තන ප්‍රතිපත්තියට අනුව පිඹුරුපත් සකස් කිරීමේ කඩිනම් වැඩසටහන යටතේ මහවැලි කලාප මට්ටමින් සැලසුම් කිරීමෙන් ඉඩම් කට්ටි 64000 ක් මැන පිඹුරුපත් සකස් කර තිබේ.මහවැලි සී කලාපය ආරම්භ වූයේ මහවැලි සංවර්ධන ව්‍යාපාරය යටතේ 1980 වසරේදි නව සංවර්ධන කලාපයක් ලෙසින් ය. බස්නාහිරින් මහවැලි ගඟ ද, නැගෙනහිරින් උල්හිටි ජලාශ රක්ෂිතය හා මාදුරුඔය වනෝද්‍යානයෙන් ද, උතුරින් මහවැලි බී කලාපයෙන්ද, දකුණින් මහියංගන ප්‍රදේශය ද, මායිම්ව බදුල්ල, අම්පාර හා පොලොන්නරුව යන පරිපාලන දිස්ත්‍රික්කවලට අයත් හෙක්ටයාර් 52614 ක භූමියක් පුරා ව්‍යාප්තව ඇත.ගොවි පවුල් 30588 ක් පදිංචි කර 22551 කට ගෙවතු ඉඩම් හා කුඹුරු ඉඩම් බෙදා දී තිබේ. සී කලාපයේ මුළු ජනගහනය 152889 කි. මෙම ජනතාවගේ අවශ්‍යතා ඉටු කිරීම ඒකක කළමනාකරුවන් 31 ක් මඟින් සිදු කෙරේ. යටිතල පහසුකම් ලෙස වාරිමාර්ග කිලෝ මීටර් 2050 ක් ඉදිකර ඇති අතර ප්‍රවාහන පහසුකම් සඳහා කිලෝ මීටර 927 ක මාර්ග පද්ධතියක් ඉදිකර තිබේ.හෙක්ටයාර් 40943 ක පමණ භූමි ප්‍රමාණයක වී වගා කර ඇති අතර, අතිරේක භෝග වර්ග 530 ක් පමණ වගා කර තිබේ. මෙම වගාවන් මගින් මෙට්‍රික් ටොන් 225186 ක වාර්තා ගත වී නිෂ්පාදනයක් ද, මෙට්‍රික් ටොන් 7950 ක අතිරේක භෝග නිෂ්පාදනයක් ද ලබා දෙමින් මහවැලි සී කලාපය වාර්තාගත නිෂ්පාදනයක් ජාතික ආර්ථිකයට එක් කර ඇත.කලාපයේ ගොවි සංවිධාන 196 කි. ජල කළමනාකරණය, බෙදුම් ඇල හා තෙත් ඇලවල නඩත්තු කටයුතු සිදු කෙරෙන්නේ ගොවි සංවිධාන මඟිනි. කලාපයේ ගොවි ජනතාවගේ හා එම පවුල්වල සමාජ හා ආර්ථික කටයුතු සංවර්ධනය සඳහා ද ගොවි සංවිධාන සහාය ලබාදෙති. සී කලාපයේ ගොවි පවුල් සඳහා මේ වන විට ගෙවතු ඉඩම් 12852 කට හා කුඹුරු ඉඩම් 10817 කට දීමනා පත්‍ර ලබාදී ඉඩම් අයිතිය සුරක්ෂිත කිරීමට රජය පියවර ගෙන තිබේ.මාදුරු ඔය ජලාශය ආශි‍්‍රත මහවැලි ‘බී’ කලාපය තිස් වසරක් පුරා පැවති යුද්ධයෙන් පීඩාවට පත් ප්‍රදේශයකි. ආර්ථික, සමාජ, සංස්කෘතික, සදාචාරාත්මක ඇතුළු සමස්ත ජන ජීවිතයම පසුබෑමකට ලක්ව තිබූ මහවැලි බී කලාපයේ සමස්ත ජන ජීවිතයම නඟා සිටුවීමේ විශේෂ වැඩපිළිවෙළ අනුව සාමාන්‍ය ජන ජීවිත දක්වා වර්ධනය කර තිබේ. කලාපයේ 25000 කට අධික සියලු ගොවි පවුල් සඳහා දීමනා පත්‍ර ලබාදීමට මැනුම් කටයුතු අවසන් කර ඇත.බී කලාපයේ සමස්ත ජන ජීවිතය යථා තත්ත්වයට පත් කිරීම සඳහා ගෘහ ආර්ථික කළමනාකරණ වැඩසටහන කොට්ඨාස හා ඒකක මට්ටමින් ක්‍රියාත්මක කිරීම අනුව ආර්ථික හා සමාජ ගැටලු නිරාකරණය කිරීමට හැකිවීම ද විශේෂත්වයකි.පාරම්පරික කෘෂි කර්මාන්තය දියුණු කිරීම, නව තාක්ෂණික ක්‍රමවේද හඳුන්වා දීම, අවම පිරිවැයකින් වැඩි අස්වැන්නක් ලබා ගැනීමට හැකි ක්‍රමවේද හඳුන්වාදීම, වස විසෙන් තොර ආහාර නිෂ්පාදනයට ගොවීන් යොමු කිරීම, කාබනික පොහොර භාවිතයට මෙන් ම සත්ත්ව පාලන කටයුතු කෙරෙහි ගොවීන් යොමු කිරීම, පරිසර සංරක්ෂණය කිරීම, පැළ තවාන් සංවර්ධනය, බීජ නිෂ්පාදනය ඇතුළුව කෘෂිකාර්මික ක්ෂේත්‍රය සඳහා ක්‍රියාවට නංවා ඇති ප්‍රධාන වැඩසටහන් ගණනාවකි. එම සංවර්ධන වැඩසටහන සමඟ මහින්ද චින්තන ඉදිරි දැක්ම අනුව සංචාරක ව්‍යාපාරය ප්‍රවර්ධනය සඳහා ද වැඩසටහනක් දවෙි.මාදුරුඔය ජලාශය හා වනෝද්‍යානය, දිඹුලාගල හා කන්දේගම ආරණ්‍ය සේනාසනය, සෝමාවති පුදබිම, නෙළුම් වැව, උණුදිය උල්පත් එම සුවිශේෂ ස්ථාන වෙති.කලාපීය ගොවි ජනතාවට මුහුණපෑමට සිදුවූ ප්‍රබල ගැටලුවක් වූයේ වන අලින්ගෙන් සිදුවන හානියයි. වන අලින්ගෙන් නිරන්තර හානි කිරීම් හේතුවෙන් බව භෝග, දේපළ පමණක් නොව මිනිස් ජීවිත බොහොමයක් ද අහිමි විය. කලාපයේ අලි - මිනිස් ගැටුම අවසන් කිරීම සඳහා කලාපයම ආවරණය වන පරිදි අලි වැට ඉදිකර තිබේ.එය දිගින් කිලෝමීටර 42 කි. අලි වැට ඉදිකිරීම කලාපයේ ගොවි ජනතාව මුහුණ දුන් මහත් ව්‍යසනයකට ස්ථිර සාර විසඳුමක් ලබාදීමකි.යුද ජයග්‍රහණයෙන් පසුව මහවැලි බී කලාපයේ සමස්ත ජනතාව ආර්ථික, සමාජ හා සංස්කෘතික වශයෙන් වර්ධනය කිරීමේ රජයේ විශේෂ වැඩසටහනට අනුව මේ වනවිට රටේ සංවර්ධනයට ඍජු දායකත්වයක් සපයයි.මහවැලි මහ සැලැස්මෙහි නිම නොවූ සංවර්ධන කාර්යයන් කෙරෙහි වැඩි අවධානයක් යොමු කරමින් වියළි කලාපය සශි‍්‍රක කරමින් කෘෂි කර්මාන්තය පදනම් කරගත් ජීවන රටාවක් ඇති කිරීම සඳහා රජය ගනු ලැබූ විශේෂ වැඩසටහන් අනුව මහවැලි කලාපවලින් ජාතික ආර්ථිකය ශක්තිමත් කිරීමට මහ¼ගු දායකත්වයක් ලැබෙති. දසක තුනක පමණ කාලයක් නොලැබුණු මහවැලි බිමේ උරුමය අයිතිය ලබන ඔවුහු මේ වසර අවසන් වනවිට පූර්ණ ලෙසම නීත්‍යානුකූ®ල හිමිකරුවෝ වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>28</day>
    </date>
    <link>http://www.dinamina.lk/2014/05/28/_art.asp?fn=f1405285</link>
    <topic>කුරුඳු සුදුරු මාඳුරු සුවඳින් සවිබල ගැන්වෙන දිරිය ළදුන්</topic>
    <author>සටහන බුද්ධිකා බ්‍රාහ්මණගේ ඡායාරූපය සුසන්ත විජේගුණසේකර</author>
    <content>හාත්පසින්ම නැහැයට දැනෙන්නේ නැවුම් සුවඳකි. කුරුදු, සූදුරු, කරඳමුංගු, එනසාල්, කොත්තමල්ලි ආදියේ සුවඳ වෙන් වෙන්වත්, එකට කැටිවත් නැහැය පිනායයි.කිරිඳිවැල, පැපිලියවල මංසන්ධියට ආසන්නයේ පිහිටි ‘ලියඅභිමන්’ ආහාර සැකසුම් මධ්‍යස්ථානය අසලින් යන එන්නෙකුට පවා මේ ඉමිහිරි ආහාර සුවඳ නොඅඩුව විඳගැනීමට ලැබෙන්නේ. දිනපතා එහි කිලෝ සිය ගණනක කුළුබඩු මෙන්ම වියළි ආහාර ද්‍රව්‍ය ඇසුරුම් සකසන නිසායි.ගම්පහ නගරයට කිලෝමීටර් 16ක පමණ නුදුරින් පිහිටි කිරිඳිවැල ප්‍රදේශයේ ජනතාවගේ ප්‍රධාන ජීවනෝපාය ගොවිතැනයි. කුඹුරු ගොවිතැන, රබර් වගාවද ඇතැම් තැනක අන්නාසි වගාවද දැකගැනීමට ලැබෙන්නේ ගැමි සිරියාවද නොඅඩුව දිස්වන කෙත්වතු, උයන්වතු, දොළ පාරද සමඟිනි.මේ ප්‍රදේශයේ නව ආහාර සැකසුම් මධ්‍යස්ථානය ස්ථාපිතවූයේ දැනට වසර හතරකට පෙර 2010 දීය. ප්‍රදේශයේ කාන්තාවන් සවිබල ගන්වමින් ඔවුනට යම් ආදායම් මාර්ගයක් ඇති කිරීමේ අදහසින් ආර්ථික සංවර්ධන අමාත්‍යංශය යටතේ ක්‍රියාත්මක දිවිනැගුම හා ‘ලියඅභිමන්’ වැඩසටහන යටතේ ආරම්භ කර ඇති මෙම ආහාර සැකසුම් මධ්‍යස්ථානය සැබවින්ම මෙම ප්‍රදේශයේ ගැමි කාන්තාවන්ට ජීවනෝපාය මාර්ගයක් බවට පත්වී ඇත.සේවය කරන කරන්නියන් කඩිසර ය. උසුළු විසුළු කරමින් තම කාර්්‍යයේ නිරතව සිටින්නේ සතුටින්ය. සතුට පමණක් නොව සැබෑවටම ඔවුන් තුළ යම් අභිමානයක්ද සැඟව ඇති බව එහි සේවය කරන කාන්තාවන් හා කතාබහ කිරීමේදී තහවුරු විය.පිටකොටුවෙන් තොග මිලට ලබාගන්නා වියළි මිදි, මුරුක්කු, කොත්තමල්ලි, සූදුරු, කරදමුංගු, කරාබුනැටි, සව්, බාර්ලි, සූකිරි ආදි වූ ආහාර ද්‍රව්‍ය මේ විශාල මධ්‍යස්ථානයේ එක් පසක ගොඩගසා තිබේ. එක් අංගනයක සූදුරු, මහදුරු, කොත්තමල්ලි වියළි මිරිස් ආදිය පැකට් කිරීමට පෙර පිරිසිදු කිරීමේ කාරයයේ කිහිප දෙනෙකුම නිරතව සිටී.තොග වෙළඳ පළේ මෙම ආහාර ද්‍රව්‍ය ඒවායේ තත්ත්වයට අනුව එක, දෙක, තුන වශයෙන් වර්ග කර තිබේ. “ලියඅභිමන්” නිෂ්පාදන සඳහා භාවිතා කරන්නේ තත්ත්වයෙන් වඩා උසස් පළමු කාණ්ඩයේ ආහාර ද්‍රව්‍යයයි. තොග මිලට කිලෝ පනහේ පමණ මිටි වශයෙන් පිටකොටුවෙන් ගෙන එන මෙම ආහාර ද්‍රව්‍ය කිලෝ එකේ, ග්‍රෑම් පන්සියයේ ග්‍රෑම් දෙසිය පනහ සීය, ග්‍රෑම් හාරසිය ආදි වූ බර ප්‍රමාණයන්ට මෙහිදී ඇසුරුම් කරයි.‘ලිය අභිමන්’ නිෂ්පාදනයන්හී ප්‍රධාන ගැනුම් කරුවා ස.තො.ස. ආයතනයයි. මෑතකදී කාගීල්ස් ආයතනයෙන් ඇණවුම් ලැබුණ බව ඔවුන් පවසන්නේ ඉමහත් සතුටින් යුතුවයි. එහි සේවය කරන කාන්තාවන් ප්‍රමාණය තිහකි. ඔවුන් සෑම කෙනෙකුම අවුරුදු හතළිස් පහ පමණ ඉක්මවූවෝ ය. සිනාමුසුව කාර්යක්ෂමව තම කාර්යයේ නිරතව සිටින ඔවුන් දකින විට ‘කළ නොහැක්කක් නොමැතිය’ යන දිරිමත් වදන සිතට නැගෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n1405291</link>
    <topic>ජනතාවට අහිතකර චක්‍රලේඛ එපා</topic>
    <author>මහින්ද අලුත්ගෙදර</author>
    <content>රටේ ජනතාව පීඩාවට සහ අපහසුවට පත්කරන කිසිදු ප්‍රතිපත්තියක් ක්‍රියාත්මක නොකරන ලෙස ජනාධිපති මහින්ද රාජපක්ෂ මහතා එක් එක් අමාත්‍යාංශ හා අනෙකුත් ආයතනවල ලේකම්වරුන්ට හා නිලධාරීන් වෙත උපදෙස් දෙයි.ඇතැම් අමාත්‍යාංශය මඟින් නිකුත්කරන චක්‍රලේඛ මඟින් ජනතාව අපහසුතාවට පත්වන බව පෙන්වා දෙන ජනාධිපති මහින්ද රාජපක්ෂ මහතා එවැනි චක්‍රෙල්ඛ හඳුන්වාදීම හෝ ක්‍රියාත්මක කිරීමෙන් වළකින ලෙස ද ඉල්ලීමක් කරයි.ජනාධිපති මහින්ද රාජපක්ෂ මහතා මේ බව සඳහන් කළේ කොළඹ පිහිටි මිලෝදා ගොඩනැඟිල්ලේ දී ඊයේ (28) පැවැති විශේෂ උත්සවයකට සහභාගි වෙමිනි.රාජ්‍ය මූල්‍ය කළමනාකරණ පනතට අනුව මුදල් හා ක්‍රමසම්පාදන අමාත්‍යාංශය මඟින් වාර්ෂිකව නිකුත් කරන වාර්තාව - 2013 එළිදැක්වීම වෙනුවෙන් මේ උත්සවය සංවිධාන කර තිබිණි. එහි දී වැඩිදුරටත් අඳහස් පළකළ මහින්ද රාජපක්ෂ මහතා පැවසූවේ කිසියම් හෝ ක්‍රමවේදයක් හඳුන්වාදීම හෝ ක්‍රියාත්මක කිරීම තුළින් ජනතාව පීඩාවට පත්කිරීම වත්මන් රජයේ ප්‍රතිපත්තිය නොවන බවත් ඇතැම් චක්‍රෙල්ඛ ජනතාවට විශාල කරදරයක් මෙන්ම අපහසුවක් වී තිබෙන බවත්ය.යම් යම් අවස්ථාවන්හි දී මේ සම්බන්ධයෙන් ජනතාව තමා වෙත දැනුම් දෙන බව සිහිපත් කළ මහින්ද රාජපක්ෂ මහතා ඒ හේතුවෙන් මෙවැන්නක් පිළිබඳව විශේෂ අවධානයක් යොමු කළයුතු බවද පෙන්වා දුන්නේය.රටේ ජනතා සුබ සිද්ධිය වෙනුවෙන් වත්මන් රජය ක්‍රියාකරන බව සඳහන් කළ ජනාධිපතිවරයා සෑම ක්ෂේත්‍රයකම සංවර්ධනය වෙනුවෙන් පියවර රැසක් ගෙන තිබෙන බවද මේ තැනට පැමිණියේ කුමන පසුබිමක සිටද යන්න සිතා බැලිය යුතු බවද ප්‍රකාශ කළේය.වත්මන් රජයට නිසි ප්‍රතිපත්තියක් තිබෙන බව සඳහන් කළ මහින්ද රාජපක්ෂ මහතා එය ඉදිරියට ගෙනයාම සඳහා නිලධාරීන් වෙත උපදෙස් ලබා දී තිබෙන බවද බස්නාහිර පළාතේ ප්‍රධාන සංඝනායක මුරුත්තෙට්ටුවේ ආනන්ද හිමි, ආර්ථික සංවර්ධන ඇමැති බැසිල් රාජපක්ෂ, නියෝජ්‍ය කතානායක චන්දිම වීරක්කොඩි, පාර්ලිමේන්තු මන්ත්‍රී ශාන්ත බණ්ඩාර, ශ්‍රී ලංකාවේ ජපාන තානාපති නොබුහිතෝ හොබෝ, ජනාධිපති ලේකම් ලලිත් වීරතුංග, අගමැති ලේකම් එස්. අමරසේකර, මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී.බී ජයසුන්දර සහ ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහත්වරුන් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n14052910</link>
    <topic>IMF ගිවිසුම ඔප්පු කළොත්ජනපති ඉල්ලා අස්වෙනවා</topic>
    <author>සුභාෂිණී සේනානායක</author>
    <content>ශ්‍රී ලංකාවේ නිදහස් අධ්‍යාපනය කප්පාදු කිරීමට ජාත්‍යන්තර මුල්‍ය අරමුදල(අයි එම් එෆ් ) සමඟ ගිවිසුමක් ආණ්ඩුව ගසා ඇති බවට විපක්ෂ නායකවරයා ඔප්පු කළහොත් තමා ජනාධිපතිධුරයෙන් ඉවත් වන බව ජනාධිපති මහින්ද රාජපක්ෂ මහතා අවධාරණය කරයි.ජනාධිපති මහින්ද රාජපක්ෂ මහතා මේ බව තමන් සමඟ අරලිය ගහ මන්දිරයේ දී ඊයේ(28) පැවැති සාකඡාවක දී ප්‍රකාශ කළ බව අධ්‍යාපන අමැති බන්දුල ගුණවර්ධන මහතා රජයේ ප්‍රවෘත්ති දෙපාර්තමේන්තුවේ ඊයේ සවස පැවැති හදිසි සාකච්ඡාවක දී අනාවරණය කළේය.මහින්ද රාපක්ෂ ජනාධිපතිතුමාගේ ආණ්ඩුව දුප්පතුන්ගේ නිත්‍ය උරුමයක් බවට පත් කරනවා හැර එය කප්පාදු කිරීමට තුන්හිතකින්වත් සිතා නැති බවත්, එම ප්‍රකාශය දුටු ජනාධිපතිතුමා එම අවස්ථාවේ ඉතා කනගාටු හා සංවේදී තත්ත්වයට පත් වුණා යැයි ද ඇමැතිවරයා අවධාරණය කළේය.අධ්‍යාපන ඇමැතිවරයා වශයෙන් තමා නොදුටු අයි එම් එෆ් ගිවිසුමක් තිබේ නම් තමාට ඉදිරිපත් කිරීමට නොහැකි නම් රාජ්‍ය නායකයා වන ජනාධිපතිවරයාට ඉදිරිපත් කරන්නැයි බන්දුල ගුණවර්ධන මහතා විපක්ෂ නායකවරයාගෙන් ඉල්ලීමක් ද කළ අතර තමාට එකී ගිවිසුම පෙන්විය නොහැකි නම් මාධ්‍ය සාකච්ඡාවක් පවත්වා ගිවිසුම පෙන්වන මෙන් ඇමැතිවරයා විපක්ෂ නායකවරයාගෙන් ඉල්ලා සිටියේය.සැබැවින්ම දරුවන්ට ආදරය කරන රාජ්‍ය නායකයෙක් ලෙස ජනාධිපතිවරයා ගන්නා උත්සාහය තමන් ඇමැතිවරයා ලෙස කරන කැපවීමත් නිසා ඇති හැකි අයට පමණක් තිබූ අධ්‍යාපන වරප්‍රසාද නැති බැරි අයට උදාවී තිබෙන බව කී බන්දුල ගුණවර්ධන මහතා එක්සත් ජාතික පක්ෂ රජයකින් ගිවිසුම අහෝසි කිරීමට පෙර ජනාධිපතිවරයා ජනාධිපතිධුරයෙන් ඉවත් වනු ඇතැයි කියා සිටියේය.අධ්‍යාපනය කප්පාදු කිරීම සඳහා අයි එම් එෆ් හෝ දෙස් විදෙස් කිසිම සංවිධානයක් හෝ ආයතනයක් සමඟ කිසිම ආකාරයක ගිවිසුමක් අත්සන් කර නැතැයි අවධාරණය කළ අතර නිදහස් අධ්‍යාපනය කප්පාදු කොට මෙරට දරුවන් ජාත්‍යන්තර මූල්‍ය අරමුදලට පාවා දී ඇතැයි කරන ප්‍රකාශ සම්බන්ධයෙන් අදහස් දැක්වු ඇමැති ගුණවර්ධන මහතා මෙම රජය තරම් අධ්‍යාපනයට මුදල් වැය කළ වෙනත් රජයක් නැතැයි අවධාරණය කළේය.නව තාක්ෂණික විෂය ධාරාව උසස් පෙළ සඳහා හදුන්වා දෙමින් නිපුණතාපිරි දරු පරපුරක් බිහිකිරීමට මහින්දෝදය එක් විද්‍යාගාරයක් සඳහා රජය රුපියල් කෝටි එකහමාරක් වැය කර ඇතැයි ද එවන් විද්‍යාගාර දහසක් රට පුරා ඉදිවෙමින් ඇතැයි ද කියා සිටියේය.නිදහසින් පසු රජයක් වැය කළ විශාලතම මුදල වැය කළ මහින්ද රාජපක්ෂ රජය සිදු කරන අධ්‍යාපන හැරවුම ඉවසා ගත නොහැකිව මෙම ප්‍රකාශ සිදු කරන බව ද ඇමැති ගුණවර්ධන මහතා වැඩිදුරටත් කියා සිටියේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n14052911</link>
    <topic>ජනපතිගේ ආරාධනය නරේන්ද්‍ර මෝදි පිළිගනී</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සංචාරයකට පැමිණෙන්නැයි ජනාධිපති මහින්ද රාජපක්ෂ මහතා කළ ආරාධනය ඉන්දීය නව අගමැති නරේන්ද්‍ර මෝදි මහතා පිළිගනී.ජනාධිපති මහින්ද රාජපක්ෂ සහ අගමැති නරේන්ද්‍ර මෝදි මහත්වරුන් අතර නවදිල්ලි නුවර පිහිටි හයිද්‍රබාද් මන්දිරයේ දී පෙරේදා (27) පැවැති ද්වීපාර්ශ්වික සාකච්ඡාවේ දී මේ ආරාධනය සිදුකළ බව ඉන්දීය විදේශ කටයුතු අමාත්‍යාංශයේ ලේකම් සුජාතා සිං මහත්මිය ප්‍රකාශකර ඇත.ඒ අනුව ඉන්දීය අගමැති නරේන්ද්‍ර මෝදි මහතා ශ්‍රී ලංකාවේ සංචාරයකට කැමැත්ත පළකර තිබෙන අතර එම සංචාරය එළඹෙන අගෝස්තු හා සැප්තැම්බර් මාසය අතර සිදුවන බව ද ඉන්දීය විදේශ කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n14052912</link>
    <topic>ගොවිජන සංවර්ධන සහකාරකොමසාරිස්වරු 23කට පත්වීම් ලිපි</topic>
    <author>මහින්ද අලුත්ගෙදර</author>
    <content>ගොවිජන සංවර්ධන සහකාර කොමසාරිස් වරුන් 23 දෙනකු සඳහා පත්වීම් ලිපි ප්‍රදානය කරයි.ඔවුන් වෙත පත්වීම් ලිපි ප්‍රදානය කිරීම ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් එම අමාත්‍යාංශ ශ්‍රවණාගාරයේ දී ඊයේ (28) පැවැත්විණි.1957 වසරේ ඔක්තෝබර් මස ඇරඹුණු ගොවිජන සංවර්ධන දෙපාර්තුමේන්තුවට අයත් ගොවිජන සේවා මධ්‍යස්ථාන 557ක් රටපුරා පිහිටා තිබෙන අතර ඒ මඟින් මේ රටේ ගොවීන් වෙනුවෙන් විශාල කාර්යභාරයක් ඉටු කෙරේ.ගොවිජන පනතට අදාළ ක්‍රියාකාරකම්, ගොවින් ශක්තිමත් කිරීම, කෘෂිකාර්මික ඉඩම් කළමනාකරණය, පුරං කුඹුරු අස්වැද්දීම, සුළු වාරිමාර්ග ප්‍රතිසංස්කරණය, ගොවි ජනතාවගේ ආර්ථිකය නඟාසිටුවීම වැනි වැඩසටහන් ගොවිජන සේවා මධ්‍යස්ථාන යටතේ ක්‍රියාත්මක කරනු ලබයි. දැනට ගොවිජන සංවර්ධන දෙපාර්තුමේන්තුවේ සේවක පිරිස 12,000කට ආසන්නය.එහි දී අඳහස් දක්වමින් ආර්ථික සංවර්ධන ඇමැති බැසිල් රාජපක්ෂ මහතා සඳහන් කළේ ගොවි ජනතාවගේ භාරකරුවන් වෙමින්, ඔවුන් ආරක්ෂා කරගෙන තිරසාර සංවර්ධනයේ අරමුණු සපුරාළීම සඳහා ‍ගොවිජන සේවා දෙපාර්තමේන්තුව ‍රටේ ආර්ථිකයට බලපාන වැදගත්ම දෙපාර්තමේන්තුව ලෙස පත්කර ගත යුතුව බවයි.මෙහිදී වැඩිදුරට‍ත් අදහස් දක්වමින් බැසිල් රාජපක්ෂ මහතා පෙන්වා දුන්නේ ගොවිජන සේවා දෙපාර්තමේන්තුවේ යාන්ත්‍රණය ඉතා විශාල වන අතරම එය රටපුරා සෑම ග්‍රාම සේවා‍ වසමක් යටතේම ක්‍රියාත්මක වන බවයි. ඊට අමතරව ගොවි ජනතාවට අවශ්‍ය සියලු සේවා සපයන ස්ථාන ලෙස ගොවිජන සේවා මධ්‍යස්ථාන නඟා සිටුවීම රජයේ අරමුණ බවද ඒ මහතා සඳහන් කළේය.විශේෂ ව්‍යාපෘති ඇමැති සහ ආර්ථික සංවර්ධන නියෝජ්‍ය ඇමැති එස්.එම්. චන්ද්‍රසේන, ගොවිජන සේවා කොමසාරිස් සුනිල් වීරසිංහ, ආර්ථික සංවර්ධන අමාත්‍යාංශයේ අතිරේක ලේකම් ප්‍රියත්න මායාදුන්නේ, ගොවිජන සේවා දෙපාර්තමේන්තුවේ මානව සම්පත් කොමසාරිස් තරුණි ගමගේ මහත්ම මහත්මීන් ඇතුළු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n14052913</link>
    <topic>කොටි බලෙන් අල්ලාගෙන සිටිඅක්කර 108ක් යළි ලබා දෙයි‍</topic>
    <author>විජයානි එදිරිසිංහ</author>
    <content>කිලිනොච්චියේ සාමාන්‍ය ජනතාවට අයත්, කොටි ත්‍රස්තවාදීන් විසින් බලහත්කාරයෙන් ඔවුන්ගේ කටයුතු සඳහා යොදාගෙන තිබූ ඉඩම් අක්කර 108 භූමි ප්‍රමාණයක් රජය මගින් යළිත් එම හිමිකරුවන්ට ලබා දී තිබේ.යුද හමුදා මාධ්‍ය ප්‍රකාශක බ්‍රිගේඩියර් වනිගසූරිය මහතා ප්‍රකාශ කළේ තම අයිතිය නියමාකාරයෙන් ඔප්පු මඟින් ඉදිරිපත් කර තහවුරු කළ පුද්ගලයන්ට එම ඉඩම් මෙසේ ලබාදුන් බවයි.පසුගිය දින මුලතිව් ප්‍රදේශයේ ඉඩමකට මුලතිව් වැසියන් පිරිසක් අයිතිවාසිකම් කී‍ෙව්ය. මෙම ඉඩම ප්‍රභාකරන් විසින් මහවිරු දිනය සැමරීමට යොදාගත් ඉඩමට යාබද ඉඩම වෙයි. එම ඉඩම දැනට හමුදා භාරයේ පවතී.මුලතිව් ප්‍රදේශයේ පුද්ගලයන් රැසක් මේ ඉඩම් ඉල්ලා සිටියත් එසේ ඉඩම ඉල්ලන කිසිවකුටත් තවමත් එම ඉඩම අදාළ හිමිකම් ඔප්පුවක් හෝ වෙනත් කිසිදු ආකාරයේ ලියවිල්ලක් ඉදිරිපත් කිරීමට නොහැකි වී ඇති බවද බ්‍රිගේඩියර් වනිගසූරිය මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n1405292</link>
    <topic>සා/පෙළ විභාග අයදුම් පත් කැඳවීම ජුනි 20 දායින් අවසන්</topic>
    <author>සුභාෂිණී සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ 2014 විභාගයේ අයදුම් පත් කැඳවීම ජුනි මස 20 දායින් අවසන් වේ. පාසල් අයදුම්කරුවන් තම පාසලේ විදුහල්පතිවරයා හරහා ද පෞද්ගලික අයදුම්කරුවන් ලියාපදිංචි තැපෑලෙන්ද අයදුම්පත් එවිය යුතු වේ.එක් අයදුම්කරුවෙක් අයදුම්පත් දෙකක් ඉදිරිපත් කිරීම නොකළ යුතු බව විභාග කොමසාරිස් ජනරාල් ඩබ්ලිව්.එම්.එන්.ජේ. පුෂ්පකුමාර මහතා දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n1405293</link>
    <topic>සමසෞඛ්‍ය විද්‍යා පීඨ සිසුන්සාමාන්‍ය පරිදි දේශනවලට</topic>
    <author>සමන්මලී ප්‍රියශාන්ති</author>
    <content>පේරාදෙණිය විශ්වවිද්‍යාලයේ සමසෞඛ්‍ය විද්‍යා පීඨ සිසුන් සඳහා ඊයේ (28) පැවැති විභාගවලට අවසන් වසර සිසුන් සියලු දෙනා සහභාගී වු බව නියෝජ්‍ය උපකුලපති මහාචාර්ය ශාන්ත හෙන්නායක මහතා පැවසීය.සම සෞඛ්‍ය විද්‍යා පීඨ සිසුන් සත්‍යග්‍රහයක් ක්‍රියාත්මක කර තිබුණද අවසන් වසර හා පළමු වසර සිසුන් සාමාන්‍ය පරිදි දේශනවලට සහභාගී වූ බවත් ඒ මහතා කීවේය. අනෙකුත් සිසුන් වෙනුවෙන් ද විභාග පැවැතුණත් ඔවුන් විභාගවලට පෙනී නොසිටි බැවින්එම සිසුන් විභාගය අසමත් ලෙස සලකන බවත් ඔවුන් සියලු දෙනා ලබන වසරේ එම විභාගයට නැවත පෙනී සිටින සිසුන් ලෙස සළකනු ලබන බවත් හෙන්නායක මහතා කීවේය.මේ සම්බන්ධයෙන් සිසුන් ඉදිරියේ දී සන්දේශයක් විශ්වවිද්‍යාලයට ඉදිරිපත් කළහොත් ඒ සම්බන්ධයෙන් සළකා බැලීමට සනාතන සභාව හා පීඨය කටයුතු කරනු ඇතැයි ද හෙතෙම සඳහන් කළේය.සමසෞඛ්‍ය පීඨය විසින් එම පාඨමාලාව 3+1 ක්‍රමයට නොව වසර 4 ක පාඨමාලාවක් බවට පරිවර්ථනය කළ යුතු බවට යෝජනාවක් විශ්වවිද්‍යාලයේ සනාතන මණ්ඩලයට ඉදිරිපත් කළ බවත් ඒ සඳහා සනාතන මණ්ඩලය ප්‍රතිපත්තිමය එකඟතාවය පළ කළ බවත් ඒ මහතා පැවසීය.ඒ අනුව වසර 4 ක් දක්වා පාඨමාලාවේ විෂය නිර්දේශය සකස් කර සනාතන මණ්ඩලයට ඉදිරිපත් කරන ලෙස සම සෞඛ්‍ය පීඨයට දැනුම් දී ඇතැයි ද හෙතෙම කීවේය.මේ අතර පේරාදෙණිය විශ්වවිද්‍යාලයේ උපාධි ප්‍රදානෝත්සවය අද (29) පැවැත්වීමට නියමිතය.සම සෞඛ්‍ය සිසුන් ගලහා හන්දියේ තනා ඇති අට්ටාලය අද දිනයට පමණක් ඉවත් කරන ලෙස එම සිසුන්ගෙන් විශ්වවිද්‍යාලයේ නියෝජිතවරු ඉල්ලීමක් කර ඇතැත් සිසුහු එම ඉල්ලීම ප්‍රතික්ෂේප කර තිබේ.මෙම උපාධි ප්‍රදානෝත්සවයේදී ආචාර්ය උපාධි 16 ක් හා ශ්‍රාස්ත්‍රපති හා විද්‍යාපති උපාධි 200 කට අධික සංඛ්‍යාවක් පිරිනැමීමට නියමිත අතර මෙරට විශ්වවිද්‍යාල ඉතිහාසයේ පළමු වරට එක් උපාධි ප්‍රදානෝත්සවයකදී මෙතරම් ආචාර්ය උපාධි සංඛ්‍යාවක් පිරිනමන පළමු අවස්ථාව මෙය වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n1405294</link>
    <topic>ඉන්දීය අත්අඩංගුවේ සිටිශ්‍රී ලාංකික ධීවරයන් 85කට නිදහස</topic>
    <author>මහින්ද අලුත්ගෙදර</author>
    <content>ඉන්දීය අත්අඩංගුවේ සිටින ශ්‍රී ලාංකික ධීවරයින් 85 දෙනෙකු නිදහස් කිරීමට එරට රජය තීරණය කරයි. ඒ අනුව ඔඩිසා සහ ආන්ද්‍ර ප්‍රදේශ් ප්‍රාන්තයන්හි බන්ධනාගාර කිහිපයක රඳවා ඇති ශ්‍රී ලාංකික ධීවරයන් කඩිනමින් නිදහස් කිරීමට පියවර ගන්නා ලෙස ඉන්දීය නව රජය අදාළ බලධාරීන් වෙත උපදෙස් ලබා දී තිබෙන බව වාර්තා වෙයි.ශ්‍රී ලංකා ජනාධිපති මහින්ද රාජපක්ෂ සහ ඉන්දීය නව අගමැති නරේන්ද්‍ර මෝදි මහත්වරුන් අතර නවදිල්ලි නුවර දී පැවැති ද්වීපාර්ශවික සාකච්ඡාවලින් අනතුරුව මෙලෙස අත්අඩංගුවේ පසුවන ධීවරයන් නිදහස් කිරීමට ඉන්දීය රජය තීරණය කර තිබෙන බව ඉන්දීය මාධ්‍ය වාර්තා සඳහන් කරයි. මුහුදු සීමාව උල්ලංඝනය කිරීම හේතුවෙන් අත්අඩංගුවට ගත් ධීවරයන් පිරිසක් මෙලෙස ඉන්දීය බන්ධනාගාරවල රඳවා තිබෙන බව වාර්තා වෙයි.ඉන්දීය අගමැතිවරයා සහ ශ්‍රී ලංකා ජනාධිපතිවරයා අතර පැවැති ද්විපාර්ශ්වික සාකච්ඡාවේ දී දෙරටේ ධීවරයන් මුහුණ දෙන ගැටලු සම්බන්ධයෙන් අවධානය යොමුකර තිබෙන අතර එම ගැටලු කඩිනමින් විසඳා ගැනීමට දෙරටේ රාජ්‍ය නායකයන් එකඟ වී තිබේ. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n1405295</link>
    <topic>වතු කම්කරුවන්ටතවත් බඹර ප්‍රහාරයක්</topic>
    <author>අසේල කුරුළුවංශ</author>
    <content>හැටන් වනරාජා වතුයායේ තේ දළු නෙළමින් සිටි වතු කම්කරුවන් පිරිසකට ඊයේ(28) පෙරවරුවේ 9.30 ට පමණ බඹර ප්‍රහාරයක් එල්ල වීමෙන් අට දෙනකු තුවාල ලැබ රෝහල් ගතකර ඇත.තුවාල කරුවන් අතරින් තිදෙනකුගේ තත්ත්වය බරපතළ බව රෝහල් ආරංචි මාර්ග සඳහන් කරයි.තේ පඳුරක් මත තිබූ බඹර කූඩුවක් ඇවිස්සීමෙන් බඹර ප්‍රහාරය එල්ල වී තිබේ.පසුගිය මාසයක පමණ කාලය තුළ හැටන් ප්‍රදේශයේ 200 ක පමණ පිරිසක් බඹර ප්‍රහාරයන්ට ලක්විය. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n1405296</link>
    <topic>අනුරපුර යුගයට අයත් සෙල්ලිපි 12ක් බලන්ගොඩ ගල්ලෙනකින් හමුවෙයි</topic>
    <author>රත්නපුර දිසා විශේෂ නිරෝෂන පෙරේරා</author>
    <content>අනුරාධපුර යුගයට අයත් සෙල් ලිපි 12ක් බලන්ගොඩ කල්තොට දියවින්න කිරිමළුගොල්ල වනය මැද ගල්ලෙන්වල තිබී සොයා ගැනේ.පුරාවිද්‍යා මහාචාර්ය රාජ් සෝමදේව මහතා සිදුකරන ලද ගවේශනයකදී මෙම සෙල් ලිපි හමු වී තිබේ. පෙරේදා (27) සහ ඊයේ (28) දෙදින තුළදී සෙල් ලිපි කීපයක් පිටපත් කිරීම සිදු කෙරිණ.මෙම සෙල් ලිපි හමුවී ඇත්තේ කුරගල පුරාවිද්‍යා කලාපයට පහළින් පිහිටි කල්තොට දියවින්නේය.ශිලා ලේඛන හමුවී ඇත්තේ කුරගලට ආසන්න කල්තොට දියවින්න කිරිමළුගොල්ල ප්‍රදේශයෙනි. කිරිමළුගොල්ල කැලයේ ගල්ලෙන්වල මෙම සෙල් ලිපි දැකගැනීමට තිබේ.එක් සෙල් ලිපියක් පසුගිය 26 දා මහාචාර්ය රාජ් සෝමදේව මහතා ඇතුළු කණ්ඩායම විසින් පිටපත් කරගනු ලැබීය.හල්දුම්මුල්ල ඉහළ කඳුකරයෙන් ආරම්භ කළ පුරාවිද්‍යා ගවේෂණයේ තවත් අදියරක් ලෙස කල්තොට අවට පුරා විද්‍යා ගවේෂණය සැලකිය හැකි බව මහාචාර්යවරයා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n1405297</link>
    <topic>කන්ටේනර් දෙකක් හැපී හානියට පත් කැලණිය දුම්රිය පාලම අලුත්වැඩියාවට ලක්ෂ 2ක්</topic>
    <author>නිමල් රාජපක්ෂ</author>
    <content>කන්ටේනර් දෙකක් හැපීමෙන් හානියට පත් කැලණිය දුම්රිය පාලම අලුත්වැඩියාව සඳහා රුපියල් ලක්ෂ දෙකක මුදලක් වැයවනු ඇතැයි දුම්රිය දෙපාර්තුමෙන්තුව පවසයි.මෙම අනතුරින් දුම්රිය පාලම අගල් පහක් (5")ඇද වී ඇති අතර එම අවස්ථාවේ දුම්රියක් ධාවනය වූයේ නම් දුම්රිය පිලී පැන මහා විනාශයක් සිදුවීමට ඉඩ තිබූ බවද දිස්ත්‍රික් ඉංජිනේරුවරයා පවසයි.කොළඔ සිට බියගම පාරේ කන්ටේනර් ධාවනය කිරීම තහනම් කර තිබියදීත් එක් කන්ටේනරයක් පෙරේදා (27) සවස 3.00ට පමණ කොළඹ සිට කැලණිය දෙසට ගමන් කිරීමේදී කැලණිය දුම්රිය පාලමේ ගැටී ඇත.ඊයේ (28) අළුයම 3.45 ට පමණ කැලණිය ප්‍රදේශයේ සිට කොළඔ දෙසට ධාවනය වූ කන්ටේනරයක් ද කැලණිය දුම්රිය පාලමේ හැපී ඇත. මෙසේ කන්ටේනර් හැපීමෙන් පාලමේ දෙපැත්තක් ඇදවී තිබේ. ඇදවී අලාභහානි වූ පාලම යථා තත්ත්වයට පත් කිරීම සඳහා හතළිස් දෙනකුගෙන් යුත් සේවක සංඛ්‍යාවක් දින දෙකක් වැඩ කළ යුතුවෙන බවද දිස්ත්‍රික් ඉංජිනේරුවරයා පවසයි.අනතුරට පත් වූ කන්ටේනර් දෙක පෑලියගොඩ පොලිසිය මගින් අත්අඩංගුවට ගෙන ඇත.පාලමට වූ අලාභය අයකර ගැණීම සඳහා දුම්රිය දෙපාර්තුමේන්තුව සිද්ධිය පිළිබඳව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n1405298</link>
    <topic>ප්‍රායෝගික දේශපාලනයේ ‘රාජිත’ ලකුණ</topic>
    <author/>
    <content>(ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතාගේ පාර්ලිමේන්තු මන්ත්‍රී ධුරයට අද මැයි 29 වනදාට වසර 20 ක් හා දේශපාලන දිවියට වසර 41 ක් හා සම්පූර්ණ වේ. එසේම එතුමාගේ උපන් දිනය ද එදිනට යෙදී තිබේ. මේ විශේෂ ලිපිය ඒ නිමිත්තෙනි.)ශ්‍රී ලංකාවේ ප්‍රථම ඉදිකිරීම් හා ඉංජිනේරු සේවා අමාත්‍යවරයා ලෙස 2007 දී පත්ව ඉතිහාසයට එක්වන වෛද්‍ය රාජිත සේනාරත්න මහතා, එම ඉතිහාසය බබළවන අමාත්‍යවරයෙකු බවට ද පත්ව සිටින බව ගෙවී ගිය වසර 7 කාලය තුළ ඔහු ඉදිකිරීම් හා ඉංජිනේරු සේවා අමාත්‍යාංශය හා ධීවර හා ජලජ සම්පත් සංවර්ධන අමාත්‍යංශය ඇතුළු අනුබද්ධ ආයතනවලට නායකත්වය දී මෙහෙයවන ලද ආකාරය තුළින්ම දක්නට ලැබේ.වර්තමානයේ ධීවර හා ජලජ සම්පත් සංවර්ධන අමාත්‍යවරයා වශයෙන් කටයුතු කරන ඔහු ‍ගැන කෙටියෙන් සඳහන් කළහොත් තමන් දරන අමාත්‍ය ධුරයෙන් බැබළෙන්නේ නැතිව, එම අමාත්‍ය ධුරයට වැඩි වටිනාකමක් ලබා දෙමින් අමාත්‍ය ධුරය බබළවන අමාත්‍යවරයෙකි. මේ නිසා ඔහු ඔහුගේ දේශපාලන දිවිය තුළ මෙරටට දායක කර තිබෙන අගයයන් හා වටිනාකම් ගැන සිහිපත් කිරීම, ඔහුට සුබ උපන් දිනයක් ප්‍රාර්ථනා කිරීම වඩාත් වර්ණවත් කරනු ඇත.වෛද්‍ය එන්. එච්. ඩී. ඒ. ‍ සේනාරත්න මහතාගේ හා ඩී. ඩබ්. බී. සේනාරත්න මහත්මියගේ පුතණුවන් ලෙස මැයි 29 වැනිදා උපන් රාජිත සේනාරත්න මහතා කොළඹ නාලන්දා විද්‍යාලයෙන් හා ආනන්ද විද්‍යාලවලින් මූලික හා ද්විතීයික අධ්‍යාපනය ලැබීය. ඉන් අනතුරුව වර්ෂ 1971 දී පේරාදෙණිය සරසවියේ දන්ත වෛද්‍ය පීඨයට ඇතුළත්ව දන්ත ශල්‍ය වෛද්‍ය විද්‍යාව හදාරා වර්ෂ 1974 දී දන්ත ශල්‍ය වෛද්‍යවරයෙකු ලෙස රජයේ සේවයට එක්විය.වෛද්‍ය සුජාතා සේනාරත්න මහත්මිය සමඟ විවාහ වී සිටින රාජිත ‍ සේනාරත්න මහතා දරුවන් දෙදෙනකුගේ පියෙකි. ඔහුගේ වැඩිමහලු පුත් චතුර ‍ සේනාරත්න මහතා කොළඹ වෛද්‍ය පීඨයේ ‍අධ්‍යාපනය ලබන අතර දෙටු පුත් එක්සත් සේනාරත්න උසස් අධ්‍යාපන කටයුතුවල නිරතව සිටී. විශේෂඥ වෛද්‍ය සුජාතා සේනාරත්න මහත්මිය සෞඛ්‍ය අමාත්‍යාංශයේ අතිරේක ලේකම්වරිය ලෙස කටයුතු කළ අතර වර්තමානයේ අමාත්‍ය පෞද්ගලික ලේකම් ලෙස කටයුතු කරයි.රාජිත සේනාරත්න මහතා සිය සරසවි අධ්‍යාපන ජීවිතය තුළ පේරාදෙණිය සරසවියේ සටන්කාමී සිසුවෙක් විය. ඔහු 1971 – 1973 වකවානුව තුළ අන්තර් විශ්වවිද්‍යාලීය ශිෂ්‍ය සම්මේලනයේ මහලේකම්වරයා වූ අතරම පේරාදෙණිය සරසවියේ වෛද්‍ය පීඨ ශිෂ්‍ය සංගමයේ නියෝජිතවරයෙකු ද විය.රජයේ දන්ත වෛද්‍යවරයෙකු ලෙස පත්වීම් ලැබ නොබෝ දිනකින්ම වෛද්‍ය රාජිත සේනාරත්න මහතා සිය සටන්කාමී නායකත්වය නිසාම 1975 දී රජයේ දන්ත වෛද්‍ය නිලධාරීන්ගේ සංගමයේ මහා ලේකම්වරයා බවට පත් විය.“තමාට පෙර රට” ගැන නිතරම මෙනෙහි කරන ඔහු වර්ෂ 1982 දී රට ගැන සිතා විජය චන්ද්‍රිකා නායකත්වයෙන් ආරම්භ කරන ලද ශ්‍රී ලංකා මහජන පක්ෂයේ පුරෝගාමී නායකයෙකු විය. සිය වෛද්‍ය වෘත්තිය හරහා ලබා ගත් කීර්තිය මෙන්ම ධනය ද පක්ෂ දේශපාලනය වෙනුවෙන් නිර්ලෝභීව වැය කළ රාජිත සේනාරත්න මහතා ශ්‍රී ලංකා මහජන පක්ෂය තුළ හටගත් අර්බුදකාරී තත්ත්වය නිසා චන්ද්‍රිකා පිල නියෝජනය කරමින් මහජන පක්ෂයෙන් ඉවත්ව බහුජන නිදහස් පෙරමුණ චන්ද්‍රිකා මැතිනියගේ නායකත්වයෙන් ආරම්භ කොට එහි මහා ලේකම්වරයා බවට පත් විය.දේශපාලන ශාස්ත්‍රඥයෙක්‍ෛ‍වද්‍ය රාජිත සේනාරත්න මහතා මෙරට වාමාංශික ඉතිහාසය පමණක් නොව ලෝකයේ බොහෝ රටවල වාමාංශික දේශපාලනයේ නව ප්‍රවණතාවන් මෙන්ම ඒවායේ ව්‍යාප්තිය පිළිබඳවත්, ඒවායේ පරිහානි තත්ත්වයන් පිළිබඳවත් මනා ලෙස අධ්‍යයනය කර සිටින දේශපාලන ශාස්ත්‍රඥයෙකු ලෙස හැඳින්වීම අතිශයෝක්තියක් නොවේ.මේ නිසා වෛද්‍ය රාජිත සේනාරත්න චරිතය මෙරට දේශපාලනය තුළ පෙරළිකාර චරිතයක් වී තිබේ. ඒ නිසාම ඔහු කියන දේ කරන, කරන දේ පමණක් කියන දේශපාලනඥයෙකු ලෙස ද නමක් දිනාගෙන සිටී. මේ ආකාරයට දේශපාලන ලෝකයේ නමක් දිනාගැනීම වර්තමාන දේශපාලනය තුළ අසීරුම කටයුත්තක් වුවත් එය රාජිත සේනාරත්න මහතාට වලංගු නොවේ.ඔහු සිය දේශපාලන කටයුතු ආරම්භ කරන්නේ කවුරුත් උදෑසන නැගිටීමටත් පෙරාතුවය. සමබර දේශපාලන චින්තනයක් ඇතිකර ගැනීමට ව්‍යායාම හා භාවනාවෙන් සිය දෛනික කටයුතු ආරම්භ කරන ඔහු මුළු දවස පුරාම ජනතාව සමඟ, අමාත්‍යාංශ නිලධාරීන් සමග සමීපව ධීවර ක්ෂේත්‍රයේ උන්නතිය වෙනුවෙන් කැපවේ. සෑම දිනකම සිය දෛනික කටයුතු අවසන් කොට අමාත්‍ය වෛද්‍ය රාජිත සේනාරත්නයන් නින්දට යන්නේ සියලුම දෙනා නිදිගත් මොහොතක මධ්‍යම රාත්‍රියේදීය.ඇතැම් දිනවල නිදි වර්ජිතව අමාත්‍යාංශය තුළ රාජකාරි කටයුතු ඉටු කරමින් මේ ආකාරයට පරිණත දේශපාලන චරිතයක් රාජිත සේනාරත්න මහතා තුළින් දක්නට ලැබෙන්නේ ඔහු ලබාගත් අධ්‍යාපනය, දැනුම, දේශපාලන පරිචය මෙන්ම සුප්‍රකට දේශපාලන චරිතවල සමීප ඇසුර නිසාය. එසේම එතුමා දෙස් විදෙස් සමාජ හා දේශපාලන වෙනස්වීම් ගැන නිතරම පත පොත පරිශීලනය කරමින් අධ්‍යයනය කිරීම නිසාම ඔහුගේ දැනුම දිනෙන් දිනම අලුත් වේ. රාජිත සේනාරත්න මහතාට ඕනෑම විෂය ක්ෂේත්‍රයක් ගැන කරුණු දැක්වීමට, වාද විවාද කිරීමට චතුර හැකියාවක් පැවතීම විශේෂත්වයකි.වෛද්‍ය රාජිත සේනාරත්න මහතා කුඩා කල සිටම දේශපාලනය ප්‍රිය කළ අයෙකි. ඒ නිසාම ඔහු ඒ ආශ්‍රිත පතපොත කියවමින් සුප්‍රකට වීර චරිත හදාරමින්, ඒවා විශ්ලේෂණය කරමින්, පාසල් සමයේ සිටම දේශපාලනයට ප්‍රවේශ විය. මේ නිසාම ඔහුගේ දේශපාලනයේ මුල ශක්තිමත් විය. ඒ අනුවම යමින් ඔහු ශ්‍රී ලංකා දේශපාලනයේ සුප්‍රකට වාමාංශික චරිත සමීපව ඇසුරු කරන්නට ද අවස්ථාව උදා කරගනු ලැබීය. ඒ තුළින් ලද පන්නරය නිසා රාජිත සේනාරත්න මහතාට දේශපාලන න්‍යායන් ගැනත්, ඒවායේ ප්‍රායෝගිකත්වය ගැනත්, චතුර ලෙස කතා කිරීම උපන් හපන්කමක් විය.මේ නිසාම ඔහු ඔහුගේ මුළු දිවියම කැපකොට ඇත්තේ දේශපාලනය වෙනුවෙනි. ඔහු කතා කරන්නේ දේශපාලනය ගැනය. ඔහු ඉතා දක්ෂ දන්ත ශල්‍ය වෛද්‍යවරයෙකු වුවත්, ඔහුගේ නම ඒ නිසාම එක් කලෙක මෙරට ප්‍රකටව පැවතියත්, අද ඔහු අති දක්ෂ දන්ත ශල්‍ය වෛද්‍යවරයා අභිභවමින් අති දක්ෂ ප්‍රායෝගික දේශපාලනඥයා ජයග්‍රහණය කොට ඇත. ඒ ජයග්‍රහණයට හේතු වී තිබෙන්නේ ඔහු තමා එළඹ ගත් ප්‍රතිපත්ති කිසි දිනෙක පාවා නොදෙන නිසාය. ඔහු කොතැන සිටියත් තමා නිවැරදි යැයි අත්දුටු ප්‍රතිපත්තිවල පිහිටා කටයුතු කිරීමත්, ඒ වෙනුවෙන් පෙනී සිටීමත්, ඒ වෙනුවෙන් කතා කිරීමත් ඔහුගේ පුරුද්දකි.දේශපාල‍නයේ පවුල්වාදය, ධනවාදය හා රදලවාදයට එරෙහිව හැම විටම නැඟී සිටි රාජිත සේනාරත්න මහතා රටට වින කරන රදලවාදී සංකල්පනාවන්ට එරෙහිව රට එක්සේසත් කරන දේශපාලනයකට එකතු වී ජනතාවට නායකත්වයක් සැපයීම සඳහා 1994 දී එක්සත් ජාතික පක්ෂයට එකතු වී 1994 මහ මැතිවරණයෙන් පළමුවරට එ. ජා. ප. පාර්ලිමේන්තු මන්ත්‍රීවරයෙකු ලෙස තේරී පත් විය. එතැන් පටන් දූෂණයට, වංචාවට, වර්ගවාදයට හා ජාතිවාදයට එරෙහිව හඬ නැඟූ ජනප්‍රිය දේශපාලන චරිතයක් බවට සේනාරත්න මහතා පත් විය.ඔහු යම්කිසි දූෂණයන්, වංචාවන් හෝ වෙනයම් විෂයන් ආශ්‍රිතව පාර්ලිමේන්තුව තුළ කතා කරන්නේ ඒවා ආශ්‍රිතව ඇති සාක්ෂිය හා සියලු කරුණු සාධක ද සහිත වීම නිසා පාර්ලිමේන්තුව තුළ මෙන්ම ජනතාව තුළ ද ජනප්‍රිය චරිතයක් විය. එසේම ඔහු ජනමාධ්‍ය තුළ ද දූෂණ වංචා හෙළි කරන අභීතව අදහස් දක්වන මූලාශ්‍රයක් බවට පත් විය.අත්‍යවශ්‍යම කථිකයාදේශපාලන වේදිකාව බැබළවූ අත්‍යවශ්‍යම කථිකයෙකු බවට පත්වීමෙන් රාජිත සේනාරත්න මහතා ජනමාධ්‍යයට ද, අත්‍යවශ්‍යම චරිතයක් විය. ඔහු සහභාගි වන රූපවාහිනි සංවාදයන් නැරඹීමට ප්‍රේක්ෂක ජනතාව රාත්‍රී පහන් වනතුරුම නිදි වර්ජිතව සිටීම නිසාම රූපවාහිනී නාලිකාවල ප්‍රේක්ෂක සංඛ්‍යාව ද ඉහළ යන්නට විය. ආණ්ඩුවට එරෙහිව විපක්ෂයේ රිදී සීනුව බවට පත් වූ රාජිත සේනාරත්න මහතා නොමැති දේශපාලන වේදිකාවන්, රූපවාහිනී සංවාදයන් හිස් බවකින් යුක්ත විය.එසේම රාජිත සේනාරත්න මහතා ජනමාධ්‍යවේදීන්ගේ සුහද සුමිතුරෙකි. ඔහු ජනමාධ්‍යයන්ට තොරතුරු සපයන මූලාශ්‍රයක් බවට බොහෝ මාධ්‍යවේදීන්ගේ අදහසය. ඔහු පවත්වන කතා, සාකච්ඡා සියල්ලේ ම ප්‍රවෘත්තිමය වටිනාකමක් ඇති බව බොහෝ මාධ්‍යවේදීහු පවසති.එසේම ඔහු දේශපාලනඥයෙකු ලෙස වාසනාවන්තය. ඒ මන්දයත් අප රටේ බොහෝ දේශපාලනඥයින්ට නොමැති සහයෝගයක් ඔහුට සිය කුටුම්භය තුළින් නොමදව ලැබෙන නිසාය. ජාතීන් අතර මිත්‍රත්වය සහජීවනය වර්ධනය කිරීම තුළින් ස්ථිරසාර සාමයක් උදාකර ගත හැකි බව විශ්වාස කරන ඔහු හැම විටම ඒ වෙනුවෙන් පෙනී සිටී. ඒ නිසාම මෙරට සියලුම ජාතීන්ගේ ආදරය, කරුණාව හා පිළිගැනීම දිනාගැනීමට අමාත්‍ය වෛද්‍ය රාජිත සේනාරත්න මහතා සමත්ව සිටී.නොසැලෙන - නොපසුබස්නා බවරාජිත සේනාරත්න චරිතය තුළ මා දුටු සුවිශේෂී අංගයක් වන්නේ නොසැලෙන බව හා නොපසුබස්නා බවය. ඔහු කිසි විටෙකත් පසුබට වන්නේ නැත. එසේම සැලෙන්නේ නැත. මෙය දේශපාලනඥයෙකු තුළ පිහිටනු ලබන දුර්ලභ ගුණාංගයක් ලෙස දකිමි.ඒ මන්ද යත් මෙරට දේශපාලනයේ නිරත වූවන් බොහෝ දෙනෙකු තුළ මෙම ගුණාංගය අති දුර්ලභය. එසේම ඔහු තුළ පවතින අව්‍යාජ බව මෙන්ම කැපවීම දේශපාලනඥයෙකු ලෙස ඔහුව වඩ වඩාත් ඔප මට්ටම් කිරීමට හේතු වී තිබේ. එසේම ඔහු තුළ පවතින සැලසුම් සහගත භාවය, චතුර කථිකත්වය, ඔහු ජනතාව අතර වඩාත් ප්‍රචලිත කිරීමට හේතු වී තිබේ.ඔහු හැම විටම විශ්වාස කළේ දේශපාලනය පොදු මිනිසාගේ යහපත උදෙසාම විය යුතුය යන්නය. ඒ අනුව හැම විටම කටයුතු කළ ඔහු නිවැරදි මොහොතේ නිවැරදි තීන්දුවක් ගනිමින්, මට පෙර රට ගැන සිතා ජනාධිපති මහින්ද රාජපක්ෂ මහතාගේ දෑත් ශක්තිමත් කිරීමට එක්සත් ජාතික පක්ෂයේ 18 දෙනෙකු සමඟ ආණ්ඩුවට එකතු විය.එය එතුමාගේ දිවියේ ඓතිහාසික තීන්දුවක් විය. ඒ මන්ද යත් එදා ඔහු මෙම තීන්දුව ගත්තේ මෙරට වසර 30 ක් වෙලාගෙන සිටි සාපකාරී යුද්ධයෙන් මෙරට මුදා ගැනීමටය. එය එලෙස ඉටුකර ගැනීමට හැකිවීම තුළ රාජිත ‍ සේනාරත්න නම් වූ දේශපාලනඥයා නිහතමානී ලෙස සතුටු වනු මම දුටුවෙමි.අමාත්‍ය ධුර තුනක්එතුමා අමාත්‍ය ධුර 3 ක් දැරූ පුද්ගලයෙකු ලෙස මෙරට දේශපාලන ඉතිහාසයට එක්වන්නේ අමාත්‍ය ධුර බැබළ වූ අමාත්‍යවරයෙකු ලෙසය.ඔහු ඉඩම් අමාත්‍යවරයා වශයෙන් කටයුතු කරද්දී තමන් ලද පළමු අමාත්‍ය ධුරය රටේ ජනතාවගේ සුබසිද්ධිය සඳහා ම කැප කළ ආකාරය බොහෝ දෙනෙකුගේම අගය කිරීමට ලක්විය. එදා ඔහු සැලැස්මක් නොතිබූ ඉඩම් ප්‍රශ්නයට මනා සැලැස්මක් යෙදීය. දශක ගණනාවක්ම පාලකයින්ගේ අවධානයෙන් බැහැර වූ ඉඩම් භුක්තිය ආශ්‍රිත ගැටලු කඩිනමින් විසඳා දීමට ඉඩම් ජංගම සේවා 100 කට ආසන්න ප්‍රමාණයක් රට පුරා යොදමින් ජනතාව අතරටම ගොස් ජනතාවගේ ඉඩම් ගැටලු සාධාරණ ලෙස විසඳා දෙනු ලැබීය.ඉන් අනතුරුව ඔහු අමාත්‍ය ධුරයට පත්වූයේ ශ්‍රී ලංකාවේ ප්‍රථම ඉදිකිරීම් හා ඉංජිනේරු සේවා අමාත්‍යවරයා ලෙස මහින්ද රාජපක්ෂ ජනාධිපතිතුමාගේ රජය යටතේය.වෛද්‍ය රාජිත සේනාරත්න මහතා ඉදිකිරීම් හා ඉංජිනේරු අමාත්‍යවරයා ලෙස පත්වීමෙන් පසුව ඉදිකිරීම් කර්මාන්තයේ නවෝදයක් ඇතිවූ බව අතිශයෝක්තියක් නොවේ.දොස්තර රාජිත සේනාරත්න මැතිතුමා ඉදිකිරීම් අමාත්‍ය ධුරයට පත්වීමෙන් පසුව පළමුවෙන්ම කරනු ලැබුවේ තම අමාත්‍යාංශය යටතේ ඇති ආයතනයන්හි සියලුම වෘත්තීය සමිති නියෝජිතයින් මුණගැසී සාකච්ඡා කරමින් ඔවුන්ගේ ගැටලු හා යෝජනා කෙරෙහි අවධානය යොමු කරනු ලැබීමය.පළමුව සේවක ගැටලුවලට සාවධානව ඇහුම්කන් දී ඒවා සමථකරණය කරමින් සේවක කාර්යක්ෂමතාවය වර්ධනය කරමින් ඵලදායිතාවය නැංවීමට පියවර ගනු ලැබීය. ඒ සඳහා දැරූ ප්‍රයත්නය සාර්ථක වූ අතර, සිය රැකියා ආයතන විකුණා දමා, වසා දමා තමන්ව මහ මඟට ඇද දමනු ඇතැයි සේවකයින් තුළ පැවති බිය දුරු කරලීමට ද මෙම සාකච්ඡා හේතු විය.මේ නිසා සේවකයින් තුළ රැකියා සුරක්ෂිත භාවය වඩ වඩාත් තහවුරු වූ අතර ඔවුන්ගේ උසස්වීම්, වැටුප් විෂමතා ඇතුළු ගැටලු රැසක් නිරවුල් කිරීමට සැබෑ ලෙසම මැදිහත් වීම නිසා සේවක විශ්වාසය තහවුරු විය. මේ නිසාම සේවක කාර්යක්ෂමතාවය ඉහළ නැංවුණි.දිගින් දිගටම පාඩු ලැබීම නිසා වසා දැමීමට නියමිතව තිබූ රාජ්‍ය ඉංජිනේරු සංස්ථාව වසරකට කෝටි 17 ක ලාභයක් ලබන මට්ටමට ගෙන ආවේ රාජිත සේනාරත්න මහතාය. එතුමා සියලුම වෘත්තීය සමිති සමඟ ඉතාමත් සුහදව කටයුතු කළ අතර වෘත්තීය සමිති ද සිය පූර්ණ සහයෝගය අමාත්‍යවරයාට ලබා දුනි.ධීවර ඇමැතිවරයා ලෙසඑතුමා ධීවර හා ජලජ සම්පත් සංවර්ධන අමාත්‍යවරයා ලෙස පත් වී මසක් ගතවීමටත් මත්තෙන් තම අමාත්‍යාංශය යටතේ ඇති ආයතන සියල්ලම ගොඩනැඟීමට අවශ්‍ය පියවර මේ වන විටත් ගෙන තිබේ. ඒ යටතේ අප රට සතු මත්ස්‍ය සම්පත ධීවර මාෆියාවෙන් ආරක්ෂා කරගෙන ධීවරයා මෙන්ම පාරිභෝගික ජනතාව සුරක්ෂිත කරලීමට මේ වන විටත් පියවර ගෙන තිබේ. අපේ මත්ස්‍ය අස්වැන්න වැඩි කර ධීවරයාගේ අතමිට සරු කරමින් පාරිභෝගික ජනතාවට අඩු මිලට මාළු ලබාදීමට පෑලියගොඩ මධ්‍යම මත්ස්‍ය වෙළෙඳ සංකීර්ණය හා ධීවර සංස්ථා අලෙවිසැල් හරහා දැනටමත් පියවර ගෙන තිබේ.විශේෂයෙන් ධීවර අස්වැන්න වැඩිකිරීමට නවීන තාක්ෂණයෙන් ධීවරයාව සන්නද්ධ කළ යුතු බව පවසන අමාත්‍ය වෛද්‍ය රාජිත සේනාරත්න මහතා ඒ සඳහා දැනටමත් පියවර ගනිමින් සිටී. මෙරට සැමන් ටින් නිෂ්පාදන ඉතිහාසය දෙස අවධානය යොමු කිරීමේදී දක්නට ලැබෙන්නේ අතීත රජයන් සැමන් නිෂ්පාදනයට උත්සාහ කළ ද ඒවා සිහිනයක් පමණක් වූ බවය. නමුත් එකී සිහිනය සැබෑ කරමින් වසරකට අපේ මුදල් මිලියන 15,000 ක් පමණ විදේශ රටවල්වලට ඇදී යාම වැළැක්වීමට රාජිත සේනාරත්න මහතා මෙරට ඉතිහාසයේ ප්‍රථම සැමන් ටින් කර්මාන්තශාලාව රජයේ ආධාර ඇතිව ගාල්ල දිස්ත්‍රික්කයේ ආරම්භ කරනු ලැබීය.එය ලංකා ධීවර සංස්ථාව හා හැපිකුක් ලංකා පුද්ගලික සමාගමේ හවුල් ව්‍යාපාරයක් ලෙස ආරම්භ කරනු ලැබූ අතර එහි දෛනික සැමන් නිෂ්පාදනය 10,000 කි. මීට අමතරව පසුගිය වසරේදී පෞද්ගලික අංශයේ සැමන් ටින් කර්මාන්තශාලා 3 ක් මාතර, පුත්තලම හා පෑලියගොඩ ප්‍රදේශවල ආරම්භ කරනු ලැබූ අතර මේ සියල්ලේම දෛනික සැමන් නිෂ්පාදනය එක් වැඩමුරයක් තුළ ටින් 40,000 කි. එය ඉදිරි කාලයේදී දෙගුණයක් කිරීමට සැලසුම් කර ඇත.අමාත්‍ය වෛද්‍ය රාජිත සේනාරත්න මහතා 2010 දී ධීවර අමාත්‍යාංශය බාරගැනීමේදී මෙරට වාර්ෂික මත්ස්‍ය නිෂ්පාදනය මෙට්‍රික් ටොන් 337,000 ක් විය. ගෙවී ගිය වසර 4 තුළදී එනම් 2013 දෙසැම්බර් වන විට මෙට්‍රික් ටොන් 512,840 දක්වා 175,840 කින් පමණ වැඩි කිරීමට හැකි විය. එසේම 2010 දී ඒක පුද්ගල මත්ස්‍ය පරිභෝජනය ග්‍රෑම් 28 ක් වූ අතර එය 2013 වන විට ග්‍රෑම් 41.3 ක් දක්වා වර්ධනය කිරීමට සමත් විය. මෙම දත්ත අපේ ධීවර කර්මාන්තයේ ප්‍රගතිය කදිමට විදහා දක්වති.එසේම මෙරට ධීවරයින්ගේ ප්‍රමාණය ද ගෙවී ගිය වසර 4 තුළ කැපී පෙනෙන ලෙස වැඩි වී ඇති අතර 2009 දී මෙරට කාන්තා හා පිරිමි ක්‍රියාකාරී ධීවරයින්ගේ සංඛ්‍යාව 201.496 ක් වූ අතර, එය 2013 දෙසැම්බර් 31 වන විට 268,310 දක්වා 66,814 කින් පමණ වැඩි වී තිබේ. ධීවර යාත්‍රා සංඛ්‍යාව ද 5000 කින් පමණ වැඩි වී තිබීමෙන් මෙරට ධීවර කර්මාන්තය ගෙවී ගිය වසර 4 තුළ ලද ජයග්‍රහණ මැනවින් විදහා දැක්වේ. එසේම මත්ස්‍ය අපනයනය වරස 2010 දී රු. මිලියන 19,834 ක් වූ අතර 2013 දෙසැම්බර් 31 වන විට එය රු. මිලියන 31,792 දක්වා සියයට 50 කින් වර්ධනය වී තිබේ.එමෙන්ම අමාත්‍ය වෛද්‍ය රාජිත සේනාරත්න මහතා අමාත්‍ය ධුරයට පත් වූ වහාම මෙරට තහනම් දැල් ආම්පන්න භාවිතයෙන් මහ මුහුදේ මත්ස්‍ය සම්පත, මුහුදු පරිසරය විනාශ වී යාම වළක්වා ගැනීමට හැකි වී තිබේ.එතුමා තුළ පවතින රාජ්‍ය තාන්ත්‍රික භාවයට කදිම නිදසුනක් ලෙස පසුගියදා ඉන්දු - ශ්‍රී ලංකා ධීවර ගැටලුවට තිරසාර විසඳුමක් ලබාදීමට ගත් ප්‍රයත්නය දැක්විය හැකිය. දශක ගණනාවක්ම නොවිසඳී ඔඩු දුවමින් පැවති ඉන්දු - ශ්‍රී ලංකා ධීවර ගැටලුවට සාකච්ඡාමය මාර්ගයෙන් විසඳුමක් ගෙන ඒමට එතුමා පසුගියදා නවදිල්ලි නුවරට ගොස් එහි විදේශ ඇමැති සල්මන් කුර්සිද් මහතා මෙන් ම ධීවර විෂය භාර කෘෂිකර්ම ඇමැති ෂරාඩ් පවර් මහතා හමු වී පවත්වන ලද ද්විපාර්ශ්වික සාකච්ඡා අති සාර්ථක වූ අතර සියලුම ශ්‍රී ලාංකික ධීවරයින් ඔවුන්ගේ යාත්‍රා සමඟම නිදහස් කර ගැනීමට සමත් වුණි.එසේම දෙරටේ ධීවර ගැටලුව විසඳීමට පියවර ගැනීම සඳහා රාජ්‍ය තාන්ත්‍රික කමිටුවක් පත්කළ අතර එය මේ වන විටත් තිරසාර විසඳුමක් සඳහා පදනම යොදා තිබේ. රාජිත සේනාරත්න මහතාව ඉන්දීය රාජ්‍ය පිළිගත්තේ තම දිගුකාලීන මිත්‍රත්වයේ හස්තය දිගු කරමිනි. ඉන්දියාව එතුමාට ලබා දුන් ආරක්ෂාව හා රාජ්‍ය තාන්ත්‍රික සැලකිල්ල ඊට කදිම නිදසුනක් විය. මින් පැහැදිලි වන්නේ එතුමා තුළ පවතින උසස් ගුණාංගයක් මෙන්ම ප්‍රතිපත්ති ගරුක දේශපාලන චින්තනයේ ගැඹුරය.මේ නිසා එතුමා මෙරට දේශපාලනය තුළ සිටියම යුතු පිරිපුන් චරිතයක් ලෙස ශ්‍රී ලාංකීය පක්ෂ විපක්ෂ දේශපාලනඥයින් මෙන්ම ජාත්‍යන්තරය ද පිළිගන්නා සත්‍යයකි.  .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n1405299</link>
    <topic>සා/පෙළට හැඳුනුම්පත් 31න් අවසන්</topic>
    <author>විජයානි එදිරිසිංහ</author>
    <content>2014 අ. පො. ස. සාමාන්‍ය පෙළ විභාගයට පෙනී සිටීමට අපේක්ෂා කරන පාසල් අයදුම්කරුවන් ලක්ෂ හතරක් ජාතික හැඳුනුම්පත ලබාගැනීමට සුදුසුකම් ලබා සිටින අතර ඒ සඳහා අයදුම් කරන දිනය අනිද්දා (31) අවසන් වුවත් පාසල්වලින් තවමත් එවා ඇත්තේ අයදුම්කරුවන් එක්ලක්ෂ විසිපන්දහසක අයදුම්පත් පමණක් බව පුද්ගලයන් ලියාපදිංචි කිරීමේ දෙපාර්තමේන්තුව පවසයි.පාසල් අයදුම්කරුවන් සඳහා ජාතික හැඳුනුම්පත් නිකුත් කිරීම කඩිනමින් සැළසුම්සහගතව ඉටු කිරීම සදහා මෙම මැයි 31 වැනිදාට පෙර අයදුම්පත් එවන ලෙස පුද්ගලයන් ලියාපදිංචි කිරීමේ දෙපාර්තමේන්තුව මඟින් පාසල් විදුහල්පතිවරු ඇතුළු සෙසු නිලධාරින් දැනුවත් කර තිබේ.එහෙත් ලක්ෂ හතරක් වූ පාසල් අයදුම්කරුවන් අතරින් මේ වනවිට ප්‍රතිචාරය ලැබී ඇත්තේ ළමුන් එක්ලක්ෂ විසිපන්දහසක් පමණක් බව පුද්ගලයන් ලියාපදිංචි කිරීමේ දෙපාර්තමේන්තුවේ නියෝජ්‍ය කොමසාරිස් ජී. ඒ. ආර්. දේවප්‍රිය මහතා පැවසීය.ලක්ෂ හතරක් වැනි ප්‍රමාණයක අයඳුම්කරුවන් සඳහා අ. පො. ස. සාමාන්‍ය පෙළ විභාගයට මාසයක් දෙකක් තිබියදී හැඳුනුම්පත් නිකුත් කිරීමට යාමේදී පුද්ගලයන් ලියාපදිංචි කිරීමේ දෙපාර්තමේන්තුවට විවිධ ගැටලුවලට මුහුණදීමට සිදුවේ.මේ නිසා පාසල් විදුහල්පතිවරු පමණක් නොව අධ්‍යාපන අධ්‍යක්ෂවරු, ජාතික පාසල් අධ්‍යක්ෂකවරු, කලාප අධ්‍යක්ෂකවරු ඇතුළු නිලධාරින්ද දැනුවත් කර තිබේ.මේ සඳහා අයදුම් කරන අවසන් දින මෙම 31 වැනිදායින් අවසන් වුවත් ඉදිරි ‍දින දෙක තුළ දෙලක්ෂ හැත්තෑපන්දහසක අයදුම්පත් ලැබේවි යැයි විශ්වාස කළ නොහැකි බව පුද්ගලයන් ලියාපදිංචි කිරීමේ දෙපාර්තමේන්තුව පවසයි.වයස අවුරුදු 16ට වැඩි අයදුම්කරුවන්ට ජාතික හැඳුනුම්පත සඳහා අයදුම් කළ හැකිය. ඊට අඩු වයසේ අයදුම්කරුවන්ට තැපැල් හැඳුනුම්පත භාවිතා කළ හැකි බවද දේවප්‍රිය මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n14052914</link>
    <topic>කටුවන ප්‍රාදේශීය සභාවේඑජාප මන්ත්‍රීට මරණ දඬුවම</topic>
    <author>කටුවන සමූහ හැරී ඩී පතිරණ</author>
    <content>කටුවන - කරමැටිය ප්‍රදේශයේ පදිංචි කටුවන ප්‍රාදේශීය සභාවේ එජාප මන්ත්‍රී ලෙස සිටින ජේ. රොෂාන් කරුණාරත්න (විජේ) නැමැති අය ඇතුළුව දෙදෙනකු 1992. 05. 20 වන දින දී කටුවන බින්තැන්න ප්‍රදේශයේ පදිංචිව සිටි ඉංජිනේරුවරයකු වන හේමා මලව්ගේ අමරපාල නැමැති අය අමානුෂික ලෙස කපා කොටා ඝාතනය කිරීමේ නඩුවේ, සැකකරුවකු ලෙස මෙම මන්ත්‍රී වරයා ද සිටියේය.මෙම නඩුව වසර 22ක් තංගල්ල මහාධිකරණයේ පැවැති අතර පසුගිය මැයි 22වන දින තංගල්ල මහාධිකරණයේ දී දකුණු පළාත් මහාධිකරණ විනිසුරු ලලිත් එම්. විජේසේකර මහතා විසින් තීන්දුව දෙමින් මන්ත්‍රීවරයාට මරණීය දණ්ඩනය නියම කරන ලදී. එක් සැකකරුවකු නි‍ෙදාස් කොට නිදහස් කරන ලදී. අනෙක් සැකකරු මේ වන විට මිය‍ෙගාස් ඇත.මරණීය දණ්ඩනය නියම වූ ජේ. රොෂාන් කරුණාරත්න නැමැති මන්ත්‍රීවරයා පනස් තුන් හැවිරිදි (අවු. 53) තිදරු පියෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n14052915</link>
    <topic>අඛණ්ඩව පැවතීම බෞද්ධ ජනතාවගේ භාග්‍යයක්  වලවාහැංගු ණුවැවේ ධම්මරතන නා හිමි</topic>
    <author>නිමල් විජේසිංහඅනුරාධපුර අතිරේක දිස්ත්‍රික් සමූහ</author>
    <content>මිහින්තලා පුදබිම තුළ සෑම බිම් අඟලකම වැලි කැටයකම වසර 2321 ක දිගු ඉතිහාසය පැතිර පවතිනවා. මෙය පුද බිම තුළ ඇති සියලු බෞද්ධ පූජනීය ස්ථාන සහ නටඹුන් පුනරුත්ථාපනය කොට මතු පරපුර සදහා සුරැකීමේ වගකීම ජනාධිපති මහින්ද රාජපක්ෂ මහතා විසින් උසුලන අතර මේ සඳහා සමස්ත ලෝවාසී බෞද්ධ ප්‍රජාවගේ ප්‍රණාමය ජනාධිපතිතුමාටත් ආරක්ෂක ලේකම් ගෝඨාභය රාජපක්ෂ මහතා ඇතුළු සිවිල් ආරක්ෂක බලකායේ, ත්‍රිවිධ හමුදාව සහ පොලිසිය වෙත හිමිවිය යුතුයැයි ඓතිහාසික රජමහා විහාරාධිපති පූජ්‍ය වලවාහැන්ගුනවැවේ ධම්මරතන හිමිපාණෝ සඳහන් කළහ2014 ජාතික පොසොන් උළෙල ඓතිහාසික මිහින්තලා පුදබිම කේන්ද්‍ර‍ කොට ගනිමින් පැවැත්වෙන අතර ඒ පිළිබඳ දිණමිනට සිය අදහස් දක්වමින් ධම්මරතන හිමියෝ එසේ පැවසූහ.මෙවර පොසොන් උත්සව සමයේ ජනාධිපති මහින්ද රාජපක්ෂ මහතා මිහින්තලයේ පැවැත්වෙන පොසොන් ආගමික වැඩසටහන් රැසකට සහභාගී වෙනවා.12 වෙනිදා එනම් පොසොන් පුන් පෝදා මිහින්තලා ලේක් හවුස් අලෝක පූජාව විවෘත කරනු ලබන්නේ ජනාධිපතිතුමා අතින්. මේ හැරෙන්නට මහින්දෝදය වැඩසටහ යටතේ මිහින්තලයේ දී ආරම්භ වන මහා පොත් දන්සල විවෘත වන්නේ එතුමාගේ ප්‍රධානත්වයෙන් යැයි ද ධම්මරත්න නාහිමියෝ වැඩිදුරටත් අනාවරණය කළහ.මෙවර ජුනි 11,12,13 පොසොන් ආගමික උත්සව සමය තුළ මිහින්තලය පුදබිමට ලක්ෂ 25 කට ආසන්න බැතිමතුන් සංඛ්‍යාවක් පැමිණෙන බවට විශ්වාස කරනවා. මෙහි පැමිණෙන බැතිබර ජනතාව වෙනුවෙන් මිහින්තලයේ පුදබිමේ කැණීම්වලින් සොයාගත් බුදුරජාණන් වහන්සේගේ සහ අරහත් මිහිදු මා හිමියන්ගේ ධාතූන් වහන්සේ ප්‍රදර්ශනයක් සේල චෛත්‍ය මළුවේදී පැවැත්වෙනවා.එමෙන්ම බුදු හිමිවරු හතරදෙනකුගේ පහස ලද මිහින්තලයේ සේල චෛත්‍යය‍ මළුවේ චන්ද්‍රකාන්ති පාෂාණයට සෙවණ ගෙන දෙන රන් වියන ශාසනයට පූජා කිරීම ද සිදුවෙනවා. මිහින්තලා සර්වරාත්‍රික සත් දින පිරිත් සජ්ඡායනය ජුනි 2 වන දා සේල චෛත්‍ය මළුවේදී ම ආරම්භවන අතර එය ජුනි 09 වන දා දක්වා පවත්වා ගෙනයන අතර 8 වන දා දොරකඩ අස්න පින්කම සිදුවනවා යැයි ධම්මරතන හිමියෝ අවධාරණය කළහ. එමෙන්ම උතුරු මැද පළාත් සභාවේ හා සිරස මාධ්‍ය ජාලයේ අනුග්‍රහය ඇතිව පුද බිම තුළ පැවැත්වෙන මිහිදු මහා පෙරහැර ජුනි 11 වන දා වීථී සංචාරයේ නිරත වන බව ද උන් වහන්සේ ප්‍රකාශ කළහ.වැඩිදුරට අදහස් දැක් වූ ධම්මරතන හිමිපාණෝ දහසකට රැදී සිටිය හැකි මහ දාන ශාලාව සඳහා ජුනි පළමු දා මුල් ගල් තැබෙන බවද පැවසූහ.මේ සඳහා ජනාධිපතිතුමා මැදිහත් වීමෙන් රු. මිලියන100 ක ප්‍රතිපාදනයක් රාජ්‍ය අනුග්‍රහය ඇතිව ලැබෙන බව ද ආරක්ෂක ලේකම්වරයාගේ මෙහෙයවීමෙන් සහ අධීක්ෂණය යුතුව යුධ හමුදාවේ ඉංජීනේරු බලකාය හට දාන ශලාවේ ඉදිකිරීම් වැඩ භාර කෙරෙනු ඇති බවද සදහන් කළහ.මිහින්තලා පුද බිම අක්කර 600 කට ආසන්න භූමී ප්‍රදේශයකින් සමන්විතයි. මේ පුදබිම මීට 52 වසරකට පෙර විදුලි එළියෙන් අලෝක කිරීම අභාවප්‍රාප්ත ලේක්හවුස් අධිපති ඩී.ආර්. විජයවර්ධන මැතිතුමා විසින් භාරගෙන තිබූ අතර මේ දක්වාම එම විදුලි ආලෝක පූජාව අඛණ්ඩව සිදුවෙමින් පැවතීම බෞද්ධ ජනතාවගේ භාග්‍යයක් ලෙස සැළකිය හැකිය.මෙම ආලෝක පූජා උත්සවය නිසා ‍දෙස් විදෙස් බොදු ජනතාවගේ නිරන්තර අවධානය හා සැළකිල්ල මිහින්තලා පුදබිම වෙත ලැබීම තුළින් බොහෝ ප්‍රතිලාභ හිමි වී තිබෙනවා. මෙරටට අලෝක පූජාව හදුන්වා දුන්නේ මිහින්තලා පුදබිම අලෝකමත් කිරීම තුළින් ලේක් හවුස් ආයතනය විසින් බව ද පෙන්වා දිය යුතුයි.මෙ සදහා දායකත්වය ලබාදෙන මැලිබන්, අබාන්ස් වැනි ආයතනවලට ද විදුලි බල මණ්ඩලයට ද බොදු ජනතාවගේ කෘතඥතාව මිහිවිය යුතුයැයි ද උන්වහන්සේ පැවසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n14052916</link>
    <topic>කල් ඉකුත් වූ ඖෂධ වෙළෙඳ පළට නිකුත් වී ඇත්දැයි සොයා බැලේ</topic>
    <author>චමීර ඇල්ලදෙණිය</author>
    <content>කල් ඉකුත් ඖෂධ වෙළෙඳපළට නිකුත් වී ඇතිදැයි සොයා බැලීමට පරීක්ෂණ කණ්ඩායමක් යොදා ඇති බව පාරිභෝගික අධිකාරියේ සභාපති රූම් මර්ෂූර් මහතා කියයි.ඖෂධ මිලදී ගැනීමේදී පාරිභෝගිකයන්ද ඉතා විමසිලිමත් විය යුතු බව පෙන්වා දුන් සභාපතිවරයා කල් ඉකුත් වූ ඖෂධ විමසිලිමත් භාවය මඟින් හදුනාගත හැකි බවද ප්‍රකාශ කළේය.සභාපතිවරයා මේ අදහස් පළ කළේ පාරිභෝගික අධිකාරියේ ඊයේ (28) පැවැති මාධ්‍ය හමුවකට එක්වෙමිනි.ඖෂධ ගබඩා කිරීම සම්බන්ධයෙන් ඉදිරියේ දී නීති ගෙන ඒමට බලාපොරොත්තු වන බවත්, ෆාමසි වලදී ඖෂධ ගබඩා කිරීම පිළිබඳවද සොයා බලන බවත් මර්ෂූක් මහතා සඳහන් කළේය.ෆාමසි වල කල් ඉකුත් වූ ඖෂධ හා කල් ඉකුත් නොවූ ඖෂධ වෙන වෙනම ගබඩා කිරීමට පියවර ගත යුතු බවත්, කල් ඉකුත් වූ ඖෂධ විනාශ කිරීමේ ක්‍රියාවලිය සිදු කරන්නේ හොල්සිම් ආයතනය බවත් ඒ සඳහා රජය ගෙවීම් සිදු කර කටයුතු කරන බවත් හෙතෙම කීය.ඖෂධවල කාණ්ඩ අංකය, මිල, නිෂ්පාදිත දිනය, කල් ඉකුත් වූ දිනය හා නිෂ්පාදන ආයතනයේ ලිපිනය ගැන සැලකිලිමත් විය යුතු බවත් ඖෂධ නිෂ්පාදනය කරන ආයතන ජාත්‍යන්තර ප්‍රමිතියකින් ඖෂධ නිපදවන අතර ඖෂධ බහලුම්, කවර වැනි දෑ බැලූ බැල්මට ප්‍රමිතිය පෙනෙන බවත්, පාරිභෝගිකයාගේ සැලකිලිමත් භාවය නිසා ඒවා සොයා ගැනීමට හැකි බවත් සභාපතිවරයා කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n14052917</link>
    <topic>කාල්ටන් පෙර පාසල් දරුවන් විසින් සංවිධානය කරන . . .</topic>
    <author/>
    <content>එළඹෙන පොසොන් උත්සවය සමරමින් හම්බන්තොට දිස්ත්‍රික් කාල්ටන් පෙර පාසල් දරුවන් විසින් සංවිධානය කරන ලද කඩල දන්සලක් ඊයේ (28) පෙරවරුවේ වීරකැටිය කාල්ටන් පෙර පාසල් පරිශ්‍රයේදී පැවැත්විණි. කාල්ටන් පෙර පාසල් සමූහයේ විදුහල්පතිනි ජනාධිපති ආර්යා ශිරන්ති වික්‍රමසිංහ රාජපක්ෂ මැතිණියගේ මඟපෙන්වීමෙන් මෙය සංවිධානය කර තිබූ අතර කුඩා කල සිට දරුවන් ආගමික සහ සංස්කෘතික කටයුතු සඳහා නැඹුරු කරවීම මෙහි අරමුණ බව එතුමිය සඳහන් කළාය. පෙර පාසල් දරුවන් සඳහා පෙර පාසල් බෑග් බෙදාදීමද මෙහිදී ජනාධිපති ආර්යාව අතින් සිදුවිය. දෙමව්පියන් ඇතුළු පිරිසක් මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n14052918</link>
    <topic>අපේ රටේ ජනතාවගේ යහපත වෙනුවෙන්තීන්දු ගන්න විදේශීය උපදෙස් අවශ්‍ය නෑ</topic>
    <author> මහින්ද අලුත්ගෙදර</author>
    <content>ඇතැමුන් තම ප්‍රතිපත්ති ක්‍රියාත්මක කිරීමට විදේශයන්ගෙන් උපදෙස් ලබා ගත්ත ද රටේ සහ ජනතාවගේ යහපත වෙනුවෙන් තීන්දු තීරණ ගැනීමේ දී තමාට විදේශයන්ගේ උපදෙස් අවශ්‍ය නොවන බව ජනාධිපති මහින්ද රාජපක්ෂ මහතා අවධාරණය කරයි.රටේ සියලු අංශයන්හි සංවර්ධනයක් ඇති කරමින් ජනතාවට සැපවත් ජීවිතයක් ගත කිරීමට මෙන්ම කිසිඳු බලපෑමකින් තොර නිදහස්, නිවහල් ජීවිතයක් ගතකිරීමට සියලු ජාතීන්ට අවස්ථාව සළසා දීම වත්මන් රජයේ අපේක්ෂාව වී තිබෙන බව පෙන්වාදෙන ඒ මහතා සංවර්ධන ක්‍රියාදාමය සැඟවීමට රජයට කිසිඳු අවශ්‍යතාවක් නොමැති බව ද එය අකුරෙන්, අකුර රටට ඉදිරිපත් කිරීමට රජය කටයුතු කර ඇති බව ද සඳහන් කරයි.ජනාධිපති මහින්ද රාජපක්ෂ මහතා මේ බව සඳහන් කළේ කොළඹ පිහිටි මිලෝදා ගොඩනැඟිල්ලේ දී ඊයේ (28) පැවැති විශේෂ උත්සවයකට සහභාගි වෙමිනි. රාජ්‍ය මූල්‍ය කළමනාකරණ පනතට අනුව මුදල් හා ක්‍රමසම්පාදන අමාත්‍යාංශය මඟින් වාර්ෂිකව නිකුත් කරන වාර්තාව - 2013 එළිදැක්වීම වෙනුවෙන් මේ උත්සවය සංවිධාන කර තිබිණි.එහි දී වැඩිදුරටත් අදහස් පළ කළ මහින්ද රාජපක්ෂ මහතා,මෙහිදී 2005, 2006 වශයෙන් ඉතා පැහැදිලිව මුදල් අමාත්‍යාංශ වාර්තා සම්බන්ධයෙන් ඉදිරිපත් කළා. මා ජනාධිපතිවරයා හා මුදල් අමාත්‍යවරයා වීමට පෙර සකස් කළ වාර්තාව නිරීක්‍ෂණය කළා. ඒ වාර්තාව පිටු 10 යි. ඒ එදා තිබූ තත්ත්වය.ඒ සියලු දේ සඟවා හෝ ලියන්න දෙයක් නොමැතිව සකස් කළ වාර්තා. රටක වැඩක්කර තිබෙන්න ඕනෑ වාර්තා ලියන්න. බොහොම පැහැදිලිව රටක වැඩක් කර තිබිය යුතු වෙනවා. යම් මාර්ගයක ගමන් කර තිබිය යුතු වෙනවා.දර්ශනයක් මත ගමන් කරනවිට ඒ යන මාර්ගය පැහැදිලි කරන්න අපට පුළුවන්. අපි කුමන ආකාරයට ද මේ රටේ ආර්ථිකය ගොඩනඟා තිබෙන්නේ, අපි මේ තැනට ආපු පසුබිම මොකක්ද? ඒකත් අමතක කරන්න එපා.අප බලයට එන්න පෙර අප සිටි රට කුමක්ද? ත්‍රස්තවාදයෙන් බැට කෑ රටක්. අවුරුදු තිහක් තිස්සේ අපට මේ රටේ විශාල ප්‍රශ්නයක් තිබුණා. ඒ ත්‍රස්තවාදය. අපි ත්‍රස්තවාදයෙන් වගේම එක පැත්තකින් සුනාමියෙනුත් බැට කෑවා. මේ සියල්ලත් සමඟයි අපට ගමන් මාර්ගය ආරම්භ කරන්න තිබුණේ. කඩා වැටිලා විනාශ වුණු දුර්වල ආර්ථිකයක් තිබුණේ. මේවා පිළිබඳ අවබෝධයක් අපට තිබෙන්න ඕනෑ. ඉතිහාසයේ මොනවාද අපට වුණේ. අද මොනවාද වෙන්නේ. අද තිබෙන දේවල් විවේචනය කරන විට අපි මෙතැනට අද ඇවිත් තිබෙන්නේ කොතැන ඉඳලා ද ඒ තිබුණු වාතාවරණය පිළිබඳත් අපි අවබෝධ කරගත යුතු වෙනවා.එදා ව්‍යාපාරයක් කිරීමට තිබූ ශක්තිය කුමක් ද? එක යුගයක අපි දුටුවා මේ රටේ තිබුණු කර්මාන්තශාලා හතළිහක් වසා දමා තිබුණා. විකුණා දැමුවා නම් කමක් නැහැ. එසේ විකුණා එය දියුණු කළා නම් පූගොඩ කර්මාන්ත ශාලාව විකුණා එය ගොඩනැඟුවා නම් එය ආර්ථිකයට වඩා වාසිදායක බව අපට කියන්න තිබුණා.නමුත් පූගොඩ, වේයන්ගොඩ, තුල්හිරිය, මේවා විකුණලා දාලා කළේ කුමක් ද? පෞද්ගලික අංශය මෙය ගොඩනඟලා ශක්තිමත් කරලා ජනතාවට, රටට ප්‍රයෝජනයක් වන විදිහට, විරැකියාවට විසඳුමක් ලැබෙන විදිහට කටයුතු කළේ නැහැ. මේවා තමයි එදා හිටපු ආණ්ඩුවලින් සිදුවුණු දේවල්. ඔවුන්ට කොහෙන් හෝ එන උපදෙසක් අරගෙන ඇවිත් තමයි ඔවුන් ක්‍රියාත්මක කළේ.එක් කාලයක අපේ ගම්වල හැම ගෙදරකම අත්යන්ත්‍ර කර්මාන්තය තිබුණා. පේෂ කර්මාන්ත ශාලා තිබුණා. ගෙදරට ඇවිත් නිෂ්පාදන අරගෙන යනවා. මේවා ගමේ ආර්ථිකයට වඩාත් පහසුවක් වුණා. මේවා සම්පූර්ණයෙන් විනාශ වුණා. ගමේ ආර්ථිකය එතැනින් කඩා වැටුණා. ඒ යුගයන්වල තිබූ ආර්ථික හා දේශපාලන ප්‍රතිපත්ති නිසා ඇතිවූ ප්‍රශ්න. ඒවා ගැන කවුරුත් කතා කළේ නැහැ. එහෙම දිඟින් දිඟටම කඩා වැටුණු ක්‍රමවේදයක තමයි ගියේ. මේවා නතර කරන්න අපට සිදුවුණා. ඒ නිසා තමයි මහින්ද චින්තනය මඟින් අපි ප්‍රතිපත්ති මාලාවක් ඉදිරිපත් කළේ.ඔබ දන්නවා එදා යම්කිසි මැතිවරණයකට දෙන පොරොන්දු මාලාව මැතිවරණ අවසානයේ යන්නේ කුණු කූඩයට. නමුත් අපි එහෙම ප්‍රතිපත්ති කුණු කූඩයට දැම්මේ නැහැ. මෙන්න ප්‍රතිපත්ති මාලාව, මේ ප්‍රතිපත්ති මාලාව තුළ ඉඳගෙන යන්න මේ ගමන ඉදිරියට යන්න, එයයි අපට විය යුත්තේ කියලා නිලධාරීන්ට උපදෙස් දුන්නා. ඒ හැම දෙයකටම ඇඟිලි ගසන්නේ නැහැ. අපි අද ඒ ගමන ගිහින් තිබෙනවා. එයයි අපට තිබෙන වාසිය.වෙනදා අපි සාකච්ඡා පැවැත්වූයේ අතලොස්සක් වූ ව්‍යාපාරික පිරිසක් සමඟයි. අද මෙය වෙනස් වෙලා. අද ත්‍රීවීල් රථ රියදුරන්, බස් රථ, ලොරි රථ රියදුරන්, ස්වයං රැකියා නියුක්තිකයන් ආදී සියලු දෙනා සමඟ සාකච්ඡා කරනවා. ඒ සාකච්ඡා හරහා ඉදිරිපත් වන ප්‍රශ්න අනුව අපි යෝජනා ඉදිරිපත් කරනවා. ඒ අයගේ ගැටලු තිබෙනවා. එහිදී වඩා පුළුල් වූ ජනතා පරාසයක මතවාදයක් ඇතිවෙනවා. ඒ අනුව අපට සංවේදී වෙලා ක්‍රියාත්මක කරන්න පහසුයි. එදා කම්කරු අමාත්‍යාංශයටවත් ස්වයං රැකියා කරන අයට එන්න බැහැ. ඒ අයගේ ප්‍රශ්න අහන්න තැනක් එදා තිබුණේ නැහැ. නමුත් අද ඒ අයට රටේ ප්‍රතිපත්තිමය තීරණ ගන්න සාකච්ඡාවලට සහභාගී වෙන්න පුළුවන්. රටේ අය-වැයට, රටේ අනාගත සංවර්ධනයට ඒ අයට සම්බන්ධ වෙන්න පුළුවන්.අපි තීරණ ගත්තා. රටේ තිබුණු ත්‍රස්තවාදය අපි අවසන් කළා. ඊට පස්සේ රටේ සංවර්ධනය ඇති කළා. රටේ අවශ්‍යතාවන් ඉටු කළා. පාරවල්, අධිවේගී මාර්ග ගැන අපි ඉතිහාසයේ කතා කළා. නොරොච්චෝලේ හදන යෝජනාව ඒ කාලෙත් තිබුණා. ඒකට විරුද්ධව පෙළපාලි ගියා. ඒවාට බයේ නොරොච්චෝලේ හැදුවේ නැහැ පසුගිය රජයන්. එහෙම කළොත් ඒ අයට මේ කණ්ඩායම අහිමි වෙයි කියලා හිතුවා. ඉහළ කොත්මලේ බලාගාරය හදනවාට විරුද්ධ වුණා.එහෙම වුණොත් ඡන්ද පදනමට එය ප්‍රශ්නයක් වෙයි කියලා හිතලා එයට අත ගැසුවේ නැහැ. අද සියයට 96.5 ක නිවාසවලට විදුලිය තිබෙනවා. එදා තිබුණේ නැහැ. නමුත් අද සත පහකින් හෝ විදුලි බිල වැඩිකළොත් සියයට 96 ක පිරිස අපට බනිනවා. එදා බැන්නේ සියයට 40 යි. නමුත් අපට තීන්දුවක් ගන්න වුණා රට සංවර්ධනය කරන්න. අප දේශපාලන ආණ්ඩු රැකගන්න, බල, පුටුව රැකගන්න පමණක් තීන්දු අපි ගත්තේ නැහැ.ත්‍රස්තවාදය අවසන් කරත්දී අපට විවිධ බලපෑම් ආවා. පිටරටවල බලපෑම් ආවා. ව්‍යාපාරිකයන්ට ව්‍යාපාර කරන්න බැහැ. මේ දේවල් ගැන අපිට තීන්දු ගන්න වුණා. අපි රට නිදහස් කළා. ඊළඟට රට සංවර්ධනය කරන්න අවශ්‍ය තීන්දු අපි ගත්තා. විදුලිය දෙන්න අපි නොරොච්චෝලේ හැදුවා. කණ්ඩායමක් තරහා වුණා.කොත්මලේ හැදුවා. අද කලාපයේ පැය විසිහතරම විදුලිය සපයන එකම රට අපේ රටයි. මේවා ගැන අමතක කරන්න එපා. අපි එතැනින් නැවතුණේ නැහැ. රටේ සංවර්ධනයට අවශ්‍ය හැම පියවරක්ම අරගෙන තිබෙනවා. කර්මාන්තශාලා අතර තරගයක් තිබෙනවා. සෑම දෙයක්ම පෞද්ගලීකරණය කරනවාට අපි විරුද්ධයි. ඒක අපේ ප්‍රතිපත්තිය. ඒකට සමහරු විරුද්ධ ඇති. රටේ අපි හදපු කර්මාන්ත විකුණා දමනවා වෙනුවට ඒවා නැවත ගොඩනඟන්න අපි කටයුතු කළා. ඒවායේ ප්‍රතිඵල අපි දැක්කා.අපි පෞද්ගලික අංශයට නිදහස දී තිබෙනවා. පෞද්ගලික අංශය ගොඩනැඟුණේ, ගොඩනැඟෙන්නේ රජයේ ප්‍රතිපත්ති සමඟයි. රජයේ ප්‍රතිපත්ති වෙනස් නම් ඒවා ගොඩනැ‍ඟෙන්නේ නැහැ. ලාභ ලබන කොට, ඒවා දියුණු වෙනකොට අපට එහි ලකුණු ලැබෙන්නේ නැහැ. ඒවා ඒ ආයතනවල අධ්‍යක්ෂ මණ්ඩලයේ හැකියාව කියනවා.රජය මොනවාද කළේ කියලා සමහරු අසනවා. නමුත් මතක තබාගන්න පෞද්ගලික අංශය ගොඩනැඟෙන ප්‍රතිපත්තියක් අපි අරන් තිබෙන නිසා තමයි ඒ ආකාරයට ඔවුන්ට ගොඩනැ‍‍ඟෙන්න පුළුවන්. ඒ නිසා තමයි ඔවුන් ආර්ථිකයට මේ තරම් දායක වෙන්නේ. එය අපේ රටට පමණක් සීමා කරන්න එපා. අපේ රටෙන් එළියට යන්න, ලෝකයේ ව්‍යාපාර කරන්න කියලයි අපි කියන්නේ. ඉන්දියාව, මාලදිවයින, අප්‍රිකා රටවල්වල අද ශ්‍රී ලාංකික ව්‍යාපාරිකයින් ඉන්නවා. ඒ සඳහා අවශ්‍ය මූලික මුදල්, ණය මුදල් අපි දීලා තිබෙනවා. අපි ඒ සහයෝගය දී තිබෙනවා.අද රට දියුණු වෙනකොට මේ රට ඔවුන්ට මදි. ඔවුන් ඉන් එහාට යන්න ඕනෑ. අද අපේ අය පිටරටවල තමන්ගේ කර්මාන්තශාලා ඇතිකරලා තිබෙනවා. ඒ ව්‍යාපාරිකයාට අපි අතදෙන්න ඕනෑ. නමුත් ඒ අතරතුර අපේ රටේ ප්‍රතිපත්ති අපි ක්‍රියාත්මක කරන්න ඕනෑ. ශ්‍රී ලංකන් එයාර් ලයින්ස් කඩා වැටුණු අවස්ථාවේ අපි එය ගත්තා. ඒ නිසාම මට ගුවන් යානයේ අසුනක් දෙන්න බැහැ කිව්වා. ඒ තමයි අපේ ප්‍රජාතන්ත්‍රවාදය. ඒ අයත් ඉන්නවා. ඒ අයම කියනවා මේක ඒකාධිපතියි කියලා. විවෘත භාවයක් නැහැ කියනවා. මේ වාර්තාවෙන්ම ඒ විවෘත භාවය පෙනෙනවා.අද අධ්‍යාපනයේ ලොකු වෙනසක් කරලා තිබෙනවා. එදා පාසල් වැසුණා. අපි පාසල් පෞද්ගලීකරණය කරනවා කියනවා. අපි නිදහස් අධ්‍යාපනය නැති කරලා නැහැ. ජාත්‍යන්තර පාසල් පටන්ගත්තේ අපේ යුගයේ නොවෙයි. ජාත්‍යන්තර පාසල්වලින් ඉගෙනගන්න ළමයින් සිංහල, දෙමළ, මුස්ලිම්. නමුත් ඒ අය ශ්‍රී ලංකාවේ ඉතිහාසය දන්නේ නැහැ. ආගම පිළිබඳ, ඉතිහාසය පිළිබඳ, මවුබස පිළිබඳ හැගීමක් නැහැ. මවුබස කතා කරන්න බැහැ. ලියන්න බැහැ. මේ එදා ගත් ප්‍රතිපත්තිවල ප්‍රතිඵල. එදා මේ අයට ඒ ගැන කතා කරන්න තිබුණා. අධ්‍යාපනය පිළිබඳ වගකීම තිබෙන්නේ රජයට. නමුත් ඒ ආයතන ලියාපදිංචි කරලා තිබෙන්නේ සමාගම්වල. ඒ නිසා අපට කතා කරන්න බැහැ. නමුත් අද අපි කතා කරලා ඒ අඩුපාඩු හදනවා.අපේ රටට ආදරයක් තිබෙන්න ඕනෑ. තමන්ගේ මවුරටට, ඉපදුණු මාතෘභූමියට ආදරයක් නැති දරුවාගෙන් අනාගතයේ බලාපොරොත්තු වෙන්නේ මොකක්ද? ඒ නිසා අපි ඒවා හඳූන්වා දුන්නා. ඒකටත් සමහරු විරුද්ධයි. මේ ගැන අදාළ පිරිස් සමග සාකච්ඡා කරලා තිබෙනවා මේ වැඩපිළිවෙළ ගෙනයන්න. අපි ඒ වැඩපිළිවෙළ නතර කරන්නේ නැහැ. එය අපේ ප්‍රතිපත්තියක්. සමහරුන්ට මෙය ප්‍රශ්නයක්. අධ්‍යාපනය කෙරේ විශේෂ අවධානයක් යොමු කර තිබෙනවා.එදා ගමේ විභාගය සමත් වුණු ප්‍රමාණය හා අද සමත්වන ප්‍රමාණය අතර විශාල වෙනසක් තිබෙනවා. ඉංගී‍්‍රසී, ගණිතය, සිංහල භාෂාව වගේ හැම විෂයකින්ම එසේ සමත් වෙනවා.පිටරට ඉන්න ශ්‍රී ලංකාවේ බැරිස්ටර්වරයාට ලංකාවට තිබෙන නීති විද්‍යාලයට ඇතුළු වෙන්න බැහැ සිංහල භාෂාවට සම්මානයක් නැති නිසා. මේ තත්ත්වය ඇතිවෙන්න හේතුව තමයි එදා ඔවුන් සිතනවා පිටරට ජීවත්වෙන එක හොඳයි කියලා. නමුත් අද සිතනවා එහේ ජීවත්වෙනවාට වඩා ලංකාවේ ජීවත් වෙන එක හොඳයි කියලා. ලංකාවේ ඊට වඩා පහසුකම් තිබෙනවා. ඒ නිසා ඒ අය නැවත ලංකාවට එනවා. මේ වෙනස රටේ ඇතිවෙලා තිබෙනවා. එසේ ඇති වී තිබෙන්නේ මේ ආර්ථික ප්‍රතිපත්තිය නිසා, රටේ සංවර්ධන වැඩපිළිවෙළ නිසා. අපේ ප්‍රතිපත්තිය නිසා. ඒ නිසා මේ පිළිබඳ විවිධ විවේචන කරනවා. පාසල් වසනවා කියනවා. නමුත් අපි ළමයින් 50ට අඩුවෙන් සිටි පාසල් 1,250 ක් ගොඩනඟලා තිබෙනවා.අද අලුත් විෂය ධාරාවක් ඇතිකරලා තිබෙනවා. වෘත්තීන් සඳහා අවශ්‍ය ඥානය තිබෙන දරුවන් නැහැ කිව්වා. ඒ නිසා අපි තාක්ෂණ විෂය ධාරාව හඳූන්වා දුන්නා. එදා තොරතුරු තාක්ෂණ සාක්ෂරතාව සියයට 3යි. අද එය සියයට 50 ට වැඩිවෙලා තිබෙනවා.ගමට ගිහින් තිබෙනවා. ගමේ අය අද නැණසලින් කටයුතු කරනවා. ගමේ තොරතුරු තාක්ෂණය භාවිත කරනවා. කොළඹට පමණක් සීමා වෙලා නැහැ. ඒ අතරේ ප්‍රචාරයක් යවනවා ෆේස්බුක් තහනම් කරන්න හදනවා කියලා. අපි කිව්වේ ෆේස්බුක්වලින් හොඳ දේ වගේම නරක දේත් එනවා. ඒ නිසා නරක දේ නතර කරන්න මවුපියන්ට කටයුතු කරන්න කීවාම අනෙක් පැත්තට එහෙම කියනවා.අද මේ රටේ වෙනස්වීම් ගැන කිව්වා. ට්‍රැක්ටර්, තී‍්‍රවීල්, මෝටර් සයිකල් ආදිය කොපමණ වැඩිවෙලාද කියලා කිව්වා. නමුත් ඒ වාහන වැඩිවුණු ප්‍රමාණය ගැන කියන්නේ නැහැ. මේවායේ හොඳ වගේම නරකත් තිබෙනවා. සමහරු පෙන්වන්නේ මේවායේ නරක පැත්ත විතරයි. මෙතැන රජයේ සේවකයෝ ඉන්නවා. අද රජයේ සේවයේ ඉතා විශාල ප්‍රමාණයක් සිටිනවා. එදා රජයන් ලක්ෂ හයක රාජ්‍ය සේවකයන් පිරිස ලක්ෂ තුනට අඩු කරන්න කතා කළා.අපි අද ලක්ෂ 14 කට ඒ ප්‍රමාණය වැඩි කරලා තිබෙනවා. ඒ රාජ්‍ය සේවය ශක්තිමත් කරන්න. පෞද්ගලික අංශය වගේම රාජ්‍ය අංශයත් ශක්තිමත් විය යුතුයි. අද ඒ දෙකම එකට යනවා. පෞද්ගලික අංශය බිම දමා රාජ්‍ය අංශය ගොඩනඟන්න ප්‍රතිපත්තියක් වශයෙන් අපට අවශ්‍ය නැහැ. පෞද්ගලික අංශය ගොඩනඟන අතරම රාජ්‍ය අංශයත් ශක්තිමත් කරගෙනයි අපි යන ගමන යන්න තීන්දු කරලා තිබෙන්නේ.මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී.බී ජයසුන්දර මහතා - අපේ රටේ සමස්ත මූල්‍ය කළමනාකරණ ක්‍රියාවලිය සම්බන්ධයෙන් මේ අමාත්‍යාංශ වාර්තාව මඟින් කරුණු දක්වා තිබෙනවා. මේ අවස්ථාවට විවිධ වෘත්තීන් හි නියැළෙන පිරිසක් එක්ව සිටිනවා. පරිච්ඡේද කිහිපයකින් රටේ සංවර්ධන කටයුතු පිළිබඳ කරුණු දක්වා තිබෙනවා. රටේ මූල්‍ය කළමනාකරණය, අය-වැය ලේඛනය සම්බන්ධව මෙන්ම තවත් වැදගත් කරුණු රැසක් සම්බන්ධයෙන් මෙහි දී පෙන්වා දී තිබෙනවා.ඒ වඟේම ඇතැමුන් චෝදනා කරන කරුණු සම්බන්ධයෙන් ඒවා නිවැරැදි කරන්නට ද මේ වාර්තාව මඟින් අපේක්ෂා කරනවා. එහි තොරතුරු කාලීන වශයෙන් වැදගත් වෙනවා. අපේ රටේ තොරතුරු අධ්‍යයනය කරන ආයතන විශාල ප්‍රමාණයක් තිබෙනවා. ජාත්‍යන්තර මූල්‍ය අරමුදල එයින් ප්‍රධාන තැනක් ගන්නවා. ඔවුන් හැම රටකම ආර්ථිකය අධීක්ෂණය කරනවා.ඒ ව‍ගේම හැම ක්ෂේත්‍රයකම කරුණු විමසනවා. ලෝක බැංකුව සහ ආසියානු සංවර්ධන බැංකුව ද ආර්ථිකයේ තොරතුරු විමසා බලනවා. මේ අතර ජාත්‍යන්තර ශ්‍රේණිගත කරන ආයතන ද එවැනි කරුණු විමසීමක නිරත වෙනවා. මානව සංවර්ධනය අතින් ගත්විට ආසියානු කලාපයේ ඉහළම රටවල් පහ අතරට ශ්‍රී ලංකාව ද එක් වෙනවා.ඒ වගේම එක් එක් ක්ෂේත්‍රයන් සම්බන්ධයෙන් ගත්විට ලෝකයේ රටවල් විශාල ප්‍රමාණයක් අතරින් ශ්‍රී ලංකාව සැළකිය යුතු මට්ටමකින් ඉදිරියට පැමිණ තිබෙනවා. මේ වනවිට අපේ රටේ ආර්ථික වර්ධන වේගය සියයට 7ක අගයක් ගන්නවා. එවැනි අගයක පවත්වා ගෙන යමින් උද්ධමනය, විරැකියාව, රාජ්‍ය අය-වැය හිඟය අවම මට්ටමකට ගෙන ඒමට රජය කටයුතු කර තිබෙනවා. රාජ්‍ය ණය, මුදල් සැපයුම, බැංකු ක්‍රමය, ශ්‍රම හමුදාව ආදී කරුණු සැළකිල්ලට ගැනීමේ දී ශ්‍රී ලංකාව ප්‍රගතියක් ලබා තිබෙනවා.මේ අතර අභියෝග ජයගැනීමේ හැකියාව මෙන්ම රටේ ආරක්ෂාව ආදී කරුණු ද සැළකිල්ලට ගන්නවා. ක්‍රම ක්‍රමයෙන් අපේ රටේ දිළිඳුබව අවම කරන්නට ජනාධිපති මහින්ද රාජපක්ෂ මහතා පියවර ගෙන තිබෙනවා කියන්න පුළුවන්. පසුගිය 2004 වසරට සාපේක්ෂව මේ වසර දක්වා සැළකිල්ලට ගැනීමේ දී භාවිතයට ගෙන තිබෙන මෝටරථ ප්‍රමාණය ඉහළ ගොස් තිබෙනවා. අද වනවිට ජාත්‍යන්තර මූල්‍ය අරමුදලේ විවිධ කණ්ඩායම් ශ්‍රී ලංකාවට පැමිණෙනවා. අපේ රට ක්ෂේත්‍ර රැසකින් සැළකිය යුතු ප්‍රගතියක් ලබා තිබෙන බවට ඔවුන් ප්‍රකාශ කරනවා. නමුත් තවදුරටත් වර්ධනය කළයුතු තැන් තිබෙන බවට ද ප්‍රකාශ කරනවා.ග්‍රමීය වැඩසටහන් ක්‍රියාත්මක කරමින් මේ රටේ දිළිඳු බව අවම කරන්නට ජනාධිපති මහින්ද රාජපක්ෂ මහතා පියවර රැසක් ගෙන තිබෙනවා.සංවර්ධනය අතින් ශ්‍රී ලංකාව ඉහළ තැනක ඉන්නා බවට එක්සත් ජාතීන්ගේ සංවිධානයට අයත් ජගත් මානව හිමිකම් කවුන්සලය හැරෙන්නට සියලු සංවිධාන ප්‍රකාශකර තිබෙනවා. පසුගිය 2005 වසරට පෙර අපේ රට කොන් වී තිබුණු රටක්. තුස්වාදීන් හේතුවෙන් මෙන්ම සුනාමි ව්‍යසනය හේතුවෙන් විශාල වශයෙන් රට ප්‍රපාතයට ඇද වැටුනා. ආරක්ෂක අවදානම මෙන්ම රාජ්‍ය ණය, උද්ධමනය ආදිය ඉතාම ඉහළ මට්ටමක තිබුණා.එදා ශ්‍රී ලංකාවේ නම ලෝක තලයේ පිළිගැනීමකට ලක්වූයේ ක්‍රිකට් ක්‍රීඩාවෙන් පමණයි. නමුත් අද වනවිට අපේ රට පරිවර්ථනය වෙමින් තිබෙනවා. පසුගිය 2013 වසරේදී චීනයට හැරුණු විට හොඳම ආර්ථික වර්ධන වේගයක් තිබුණේ ශ්‍රී ලංකාවේ බව කියන්න කැමැතියි. මේ වනවිට අපේ ඒක පුද්ගල ආදායම ඇමෙරිකානු ඩොලර් 3,600ක් පමණ වෙනවා. එළඹෙන 2015 වනවිට රජයේ ඉලක්කය වන ඩොලර් 4,000 ඉලක්කය පසුකර යන්නට හැකි වෙනවා. අද වනවිට අපේ රටේ සෑම අංශයකම ප්‍රගතියක් දක්නට ලැබෙනවා. ලෝක ආර්ථිකය කඩා වැටීම් හමුවේ වුවද අපේ ආර්ථිකය ශක්තිමත් ලෙස ඉදිරියට ගමන් කරනවා.ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා - රටක ආර්ථිකය දෙස ආර්ථික විශේෂඥයන් විවිධ අයුරින් බලනවා. අපි සියලු දෙනාටම රටේ ආර්ථිකය සම්බන්ධයෙන් සෑහීමට පත්විය නොහැකි අවස්ථා තිබෙනවා. ඒ නිසා දෙපැත්තම බලන හේතුවෙන් මුදල් අමාත්‍යාංශය විවේචනයට ලක් වෙනවා.බොහෝ විට පිටස්තරය දෙස බලන අයත් ආර්ථිකය දෙස බලා විවිධ ප්‍රකාශයන් කරන්න පුළුවන්. රටක ආර්ථිකය හසුරුවන සියලු විචල්‍යයන් ඒකාකාරී ලෙස ඉදිරියට ගෙනයා යුතු වෙනවා. මුදල් අමාත්‍යාංශයට මේ වෙනුවෙන් විශාල වගකීමක් පැවරෙනවා. මේවා එකිනෙකට පටහැනි වන්නට පුළුවන්.පොළී අනුපාත ඉහළ නැංවීම ආර්ථික වර්ධන වේගයට බලපානවා. එමඟින් උද්ධමනය පාලනය වන්නට පුළුවන්. මුදල් අමාත්‍යාංශයට හා මහ බැංකුවට පැවරෙන වගකීම තමයි උද්ධමනය පාලනය කරන අතරතුර විරැකියාව අවම කරමින් සංවර්ධනය ඉදිරියට ගෙනයාම. පසුගිය 2006 වසරේ සිට ගත්විට ආර්ථිකයේ සියලු විචල්‍යයන් පාලනය කළ ආකාරය වැදගත් වෙනවා. නිදහසින් පසුව රටේ ආර්ථික වර්ධන වේගය සියයට 4.5ක අගයක් ගත්තා. එය දකුණු ආසියානු කලාපයේ අවම වර්ධන වේගයක් වෙනවා. නමුත් පසුගිය වසර පහක කාලය සැසඳීමේ දී ඉතිහාසයේ ඉහළම ආර්ථික වර්ධන වේගයක් පෙන්වා තිබෙන බව කියන්න පුළුවන්.එම අගය සියයට 7.5ක් වෙනවා. මීට පෙර අපේ රටේ උද්ධමනය කිසි විටෙක තනි ඉලක්කමක තිබුණේ නැහැ. නමුත් මාස 63ක කාලයක් අඛණ්ඩව රටේ උද්ධමනය තනි ඉලක්කමක පවත්වාගෙන යන්නට අවස්ථාව ලැබී තිබෙනවා. 1977 වසරේ සිට පසුගිය 2005 වර්ෂය දක්වා මේ රටේ උද්ධමනය 11.5 - 12.0 ක අගයක් ගත්තා. විදේශ සංචිත ප්‍රමාණය මේ වනවිට ඇමෙරිකානු ඩොලර් බිලියන 8.6ක අගයක් ගන්නවා. 2005 ට පෙර එය ඇමෙරිකානු ඩොලර් බිලියන 2.5ක පැවතියා. අපනයන මාසිකව ඇමෙරිකානු ඩොලර් මිලියනය දක්වා ඉහළ ගොස් තිබෙනවා.අපේ ආර්ථිකය විවිධාංගිකරණය වෙමින් විවිධ පැතිවලින් ආදායම් ගලා එනවා. යටිතල පහසුකම් සංවර්ධනය වී තිබෙනවා. මේ සම්බන්ධයෙන් ඇතැමුන් පවසන්නේ විදේශවලින් ණය ලබාගෙන තිබෙන බවයි. එවැනි රටවල තිබෙන්නේ අවම පහසුකම් ප්‍රමාණයක් පමණයි. අපේ රටට අද වනවිට විදේශ ආයෝජන ගලා එනවා. ඒ වගේම සමාගම්වල වාර්තා ඉහළ අගයක් ගන්නවා.එවැනි වාසි තත්ත්වයන් සම්බන්ධයෙන් ඇතැමුන් කතා කරන්නේ නැහැ. එහි වගකීම හා චෝදනා රජයට එල්ල කරනවා. එම සමාගම් ඉහළ ප්‍රගතියක් ලබා තිබෙන්නේ රජයේ සහ ශ්‍රී ලංකා මහ බැංකුවේ ප්‍රතිපත්ති නිසයි යනුවෙන් පැවසීය.රාජ්‍ය මූල්‍ය කළමනාකරණ පනතට අනුව මුදල් හා ක්‍රමසම්පාදන අමාත්‍යාංශය මඟින් වාර්ෂිකව නිකුත් කරන වාර්තාව මුදල් ඇමැතිවරයා වශයෙන් ජනාධිපති මහින්ද රාජපක්ෂ මහතා වෙත පිළිගැන්වීම මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී.බී. ජයසුන්දර මහතා අතින් මෙහි දී සිදුවිය.බස්නාහිර පළාතේ ප්‍රධාන සංඝනායක මුරුත්තෙට්ටුවේ ආනන්ද හිමි, ආර්ථික සංවර්ධන ඇමැති බැසිල් රාජපක්ෂ, නියෝජ්‍ය කතානායක චන්දිම වීරක්කොඩි, පාර්ලිමේන්තු මන්ත්‍රී ශාන්ත බණ්ඩාර, ශ්‍රී ලංකාවේ ජපාන තානාපති නොබුහිතෝ හොබෝ, ජනාධිපති ලේකම් ලලිත් වීරතුංග, අගමැති ලේකම් එස්. අමරසේකර මහත්වරුන් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n14052919</link>
    <topic>අපේ අධ්‍යාපන ක්‍රමය තුළ දරුවන්ට කැමති දේ ගන්න ලැබෙන්නේ නෑ</topic>
    <author>චමීර ඇල්ලදෙණිය</author>
    <content>සමත්, අසමත් ලෙස දරුවන් බෙදන, අපේ අධ්‍යාපන ක්‍රමය, ඔවුන්ගේ දක්ෂතාවයන් හඳුනා ගන්න අසමත් වුණ බව යෞවන කටයුතු සහ නිපුණතා සංවර්ධන ඇමැති ඩලස් අලහප්පෙරුම මහතා පවසයි.අධ්‍යාපන ක්ෂේත්‍රය තුළ සමතුන්, අසමතුන් ලෙස බෙදා වෙන්කර, අසමතුන් ජීවිතය අසමත් අය ලෙස සමාජගත කරන්න උත්සහා කරන බවද දරුවන් සෑම අයෙක්ම කුමන හෝ දෙයකට දක්ෂ බවද ඇමැතිවරයා පෙන්වා දුන්නේය.ශ්‍රී ලංකා ජාතික ඉදිකිරීම් සංගමයට අයත් බත්තරමුල්ලේ පිහිටි ගොඩනැඟිලි සංකීර්ණය තුළ ඉදිකිරීම් තාක්ෂණ විශ්ව විද්‍යාල විද්‍යායතනය ආරම්භ කිරීම නිමිත්තෙන් ඊයේ (28) පැවැති උත්සවයේදී ඇමැතිවරයා මේ බව ප්‍රකාශ කළේය. ශ්‍රී ලංකා ජාතික ඉදිකිරීම් සංගමය සහ යෞවන කටයුතු සහ නිපුණතා සංවර්ධන අමාත්‍යාංශය පසුගිය වසරේ අත්සන් තබන ලද අවබෝධතා ගිවිසුමට අනුව මේ විශ්ව විද්‍යාල විද්‍යායතනය ආරම්භ කර තිබේ.රජය විසින් ගනු ලැබූ ප්‍රතිපත්තිමය තීරණයකට අනුව ඉදිකිරීමට යෝජිත විශ්ව විද්‍යාල විද්‍යායතන 25 න් 5ක් පෞද්ගලික අංශයේ සහයෝගය මත ඉදිකරන අතර එයින් තුන්වැනි විශ්ව විද්‍යාල විද්‍යායතනය ලෙස, මේ ආයතනය ආරම්භ කර තිබේ.රත්මලාන වෘත්තීය තාක්ෂණ විශ්ව විද්‍යාලයෙන් ලබාගත හැකි NVQ 7 හෙවත් තාක්ෂණ උපාධියේ මූලික අධ්‍යාපන කටයුතු ලෙස NVQ 5 සහ 6 මට්ටමේ පාඨමාලා මෙසේ පිහිටුවනු ලබන විශ්ව විද්‍යාල විද්‍යායතන තුල පවත්වනු ලබයි. එහදී ඩලස් අලහප්පෙරුම මහතා මෙසේද කීය. අද මේ වාසනාවන්ත දවසේ මේ කටයුත්තට ඓතිහාසිකත්වය කැන්දාගෙන ආ සියලූ දෙනාටම කෘතවේදීත්වය පළ කරනවා. මේ සඳහා රාජ්‍ය අයවැය ඇතුළු සියලූ භෞතික සම්පත් පෙළ ගැස්වූ ජනාධිපතිතුමාට පූර්ණ ගෞරවය හිමි විය යුතුයි.මේ රටේ කාර්මික අධ්‍යාපනය විප්ලවීය වෙනසකට පරිවර්තනය වන විශේෂිත අවස්ථාවක් ලෙසයි, විශ්ව විද්‍යාල විද්‍යායතන සංකල්පය ආරම්භ වන්නේ. ශ්‍රී ලාංකිකයන් ලෙස අපි ඉතිහාසයේ වැරදි රැසක් කර තිබෙනවා. විටෙක අපි ජාතීන් ලෙස බෙදීමට උත්සහා කළා.වසර 30 කට අධික කාලයක් එහි ප්‍රතිඵල අපි භුක්ති වින්දා. ආගම් ලෙස බෙදීමට දැරූ ඒවා කර ගහගෙන යන තරමට අවාසනාවන්ත වෙලා. අධ්‍යාපන ක්ෂේත්‍රය තුළ සමතුන් අසමතුන් ලෙස බෙදිලා විභාග අසමතුන් ජීවිතය අසමත් අය ලෙස සමාජගත කරන්න උත්සාහ කළා. රාජ්‍ය හා පෞද්ගලික වශයෙනුත් අපි බෙදුනු බව රහසක් නොවෙයි. මෙයින් වඩාත්ම භයානක, සමතුන්, අසමතුන් ලෙස බෙදීම බව රජයක් ලෙස අපි පිළිගෙන තිබෙනවා.ළමයින් සෑම අයෙක්ම කුමන හෝ දේකට දක්ෂයි. දරුවන්ගේ දක්ෂතාවයන් හඳුනා ගන්න අපේ අධ්‍යාපන ක්‍රමය අසමත් වුණා. විසි දහසක් (20000) පමණක් විශ්ව විද්‍යාලයට බදවාගෙන ඉතිරි අයට උසස් අධ්‍යාපනය ලබන්න බැරි අසමතුන් බවට මේ අධ්‍යාපන ක්‍රමය හරහා රටේ මතයක් ගොඩනඟනවා.ලෝකයේ කිසිදු රටක මේ විදියට අධ්‍යාපනයේ බෙදීම් ඇති කරන්නේ නැහැ. මෙය ගෝත්‍රික ලක්ෂණයක්. අපේ රටේ අධ්‍යාපන ක්‍රමය තුළ දරුවන්ට තියෙන දේ ගන්න බලකරනවා මිසක්, කැමති දේ ගන්න ලැබෙන්නේ නැහැ. ඔවුන්ගේ දක්ෂතාවය ඉදිරියට ගෙනියන්න අපේ අධ්‍යාපනය කටයුතු කරන්නේ නැහැ. අපේ රටේ විශාලතම ගැටලූව නිර්මාණය වන්නේ මේ මතයි. විභාගයෙන් අසමත් බවට ලේබල් ගැසූ අය දේශපාලනඥයන් පස්සේ ගොස් පෝස්ටර් ගහලා, කටවුට් ගහලා, ක්ලාක් තනතුරක් හෝ ගන්න උත්සාහ කරන්නේත් මේ නිසයි.යුනිවර්සිටි කොලේජ් සංකල්පය සමාජගත කිරීමට අමාත්‍යාංශයක් ලෙස අපිට විශාල පරිශ්‍රමයක් දරන්න සිදුවුණා. යුනිවර්සිටි වචනයට පවා ඇතැම් අය විරුද්ධ වුණා. උසස් පෙළ කරන දරුවෙක් ඉන්න සෑම නිවසක් තුළම තාක්ෂණවේද පිළිබඳව සංවාදයක් ඇති විය යුතුයි. මෙය යථාර්ථයක් වූ දිනයට ශ්‍රී ලාංකේය ජාතියට ආර්ථීක ගැටලුව ජයගත හැකියි.ඉදිකිරීම් ඉංජිනේරුසේවා නිවාස හා පොදු පහසුකම් ඇමැති විමල් වීරවංශ මහතා:-අපේ රටේ කාර්මික අධ්‍යාපනය ඉහළ නැංවීම උදෙසා වැදගත් තීන්දු තීරණ රැසක් ගෙන ඒවා ක්‍රියාවට නැංවෙන කාල පරිච්ඡේදයක් අපි ගතකරමින් සිටිනවා. කන්නන්ගර මැතිතුමාගෙන් පස්සේ අපේ රටේ නිදහස් අධ්‍යාපනය තුළ ගොඩනැගුනු මානව සම්පත ඵලදායී ලෙස යොදා ගැනීම රටේ අවශ්‍යතාවයක්.අධ්‍යාපනය සෑම තැනකම තිබිය යුතුයි. එයට ස්ථානයක් හෝ වයස් මට්ටමක් අදාළ වන්නේ නැහැ. ලබන දැනුම ප්‍රයෝජනයට ගත යුත්තේ කුමන වේලාවේද යන්න තීරණය කිරීම දැනුම ලබන අවස්ථාවේදී කළ යුතු නැහැ.අධ්‍යාපන නියෝජ්‍ය අමාත්‍ය, මොහාන් ලාල් ග්‍රේරු, ශ්‍රී ලංකා ජාතික ඉදිකිරීම් සංගමයේ සභාපති, එස්.පී. ලියනආරච්චි යන මහත්වරුන්ද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n14052920</link>
    <topic>රාජරත්නම් එවූ රුපියල් කෝටි 39ක මුදල හරවා යැවීමටඋපදෙස් ලබා දී තිබුණත් දිගින් දිගටම එම මුදල් රඳවාගෙන</topic>
    <author>රෝෂන් තුෂාර</author>
    <content>අමෙරිකාවේ ධන කුවේරයකු වු රාජ් රාජරත්නම් එවු රුපියල් කෝටි 39 ක මුදල ආපසු හරවා යැවීමට විනිමය පාලක දෙපාර්තුමේන්තුව උපදෙස් ලබා දී තිබුන ද චුදිතයන් විසින් දිගින් දිගටම එම මුදල් රදවා තබාගත් බව විශ්‍රාමික විනිමය පාලක සිසිර කුමාර පෙරේරා මහතා ඊයේ (28) කොළඹ මහාධිකරණයේ සාක්කි දෙමින් පැවසීය.එක්සත් ජාතික පක්ෂ පාර්ලිමේන්තු මන්ත්‍රි රවී කරුණානායක මහතා ඇතුළු තිදෙනකුට එරෙහි නඩුවේ පැමිණිල්ලේ හරස් ප්‍රශ්නවලට පිළිතුරු දෙමින් සිසිර කුමාර මහාතා එසේ පැවසීය.කොළඹ මහාධිකරණ විනිසුරු රෝහිණි වල්ගම මහත්මිය ඉදිරියේ නඩුව විභාග කෙරිණි.අනේවාසික පදිංචි කරුවකු‍ගේ මුදල් මහ බැංකුවේ අවසරයකින් තොරව මෙරට බැංකුවක තැන්පත්කර තැබිම හා ඊට ආධාර අනුබල දීම ඇතුළු චෝදනා නමයක් යටතේ නීතිපතිවරයා මේ නඩුව පවරා ඇත‍.සීමාසහිත කෙන්සියා කොපරේට් කන්සල්ටන්ස් සමාගම , ලින්කන් පියසේන හා රවී කරුණානායක නඩුවේ විත්තිකරුවන් ලෙස නම් කර ඇති අතර ඇප මත සිටින විත්තිකරුවන් ඊයේ අධිකරණය හමුවේ පෙනී සිටියේය.2006 වසරේදි දි විත්තිකාර සමාගම විනිමය ආඥාපනත උල්ලංඝනය කරමින්රුපියල් 107049464 මුලක් හා 2007 වසරේදි රුපියල් 214100000 ක මුදලක් පලමු විත්තිකරුගේ ගිණුමේ තැන්පත් කිරිම හා දෙවන තුන්වන විත්තිකරුවන් ඊට ආධාර අනුබල දිම යන චෝදනා නීතිපතිවරයා විසින් ඉදිරිපත් කර තිබිණි.විත්තිකරුවන්ට 2009 වසරේදි අධි චෝදනා පත්‍ර බාරදුන් අතර ඇප නියම කිරිමේදි විදේශ ගමන් බලපත්‍රය අධිකරණය බාරයට පමුණුවන ලෙසට මහාධිකරණය නියෝග කර තිබිණි.එම නියෝගය පරදි අධිකරණය බාරයේ තිබු රවී කරුණානායක මහතාගේ විදේශ ගමන් බලපත්‍රය මුදා හැරීමට මහාධිකරණ විනිසුරු රෝහිණි වල්ගම මහත්මිය ඊයේ නියෝග කළාය.සිය සේවා දායකයා අධිකරණ නියෝගය පරිදි කටයුතු කර ඇති බවත් කිසි විටක අධිකරණය මග හැර නොමැති බැවින් ව්‍යාපාරිකයකු , පාර්ලිමේන්තු මන්ත්‍රි වරයකු වන ඔහුට නිතර විදේශ ගත විමට අවශ්‍යවන පරිදි විදේශ ගමන් බලපත්‍රය මුදා හරන ලෙසට ජනාධිපති නීතිඥ රියෙන්සි අර්ස කුලරත්න මහතා අධිකරණයෙන් ඉල්ලා සිටියේය.,චුදිතයින් පිළිබඳ තමන්ට චරිත සහතික ලබා දිමට නොහැකි වුවත් රවි කරුණානායක මහතාගේ පූර්ව කරුණු සලකා බලා ඇප කොන්දේසි වලට යටත්ව ගමන් බලපත්‍රය මුදා හරිනවාට පැමිණිල්ල විරුද්ධ නොවන බව දීලිප පිරිස් මහතා පැවසීය.ඊයේ දිනයේදී නීතිපතිවරයා වෙනුවෙන් රජයේ ජ්‍යෙෂ්ඨ නීතිඥ දිලීප පිරිස් මහතා ඇසු ප්‍රශ්න වලට පිලිතුරු දුන් සිසිර කුමාර පෙරේරා මහතා සාක්කි දෙමින් මෙසේ ද පැවැසීය.විත්තිකාර සමාගවන කෙන්සියා සමාගම ගැන විමර්ශන ආරම්භ කිරිමට පෙර ලිපි ගනු දෙනු කළා . දුරකථනයෙන් කතා කළා. රාජ රත්නම්ගෙන් ලැබුණු මුදල් රවි කරුණානායක මහතාගේ උපදෙස් පිට ප්‍රසන්න සිරිවර්ධන යන අයගේ දැනුම මත ලින්කන් පියසේන රදවා තබාගත් බවට ලිඛිත උපදෙස් තිබුනේ නැ.2007 මැයි තෙක් එම කරුණු අනාවරණය වුනේ නෑ.රාජ රත්නම් කිසිදු පූර්ව දැනුම් දිමකින් තොරව මේ මුදල් කෙන්සියා සමාගමට එවු බවට විනිමය පාලක දෙපාර්තුමේන්තුවට දැනුම් දීලා තිබුණා.මේ මුදල් තැන්පත් කර තිබුනේ සියරා ගිණුමක නෙවෙයි.මුදල් එවලා තියෙන්නේ වැරදීමකින් බව පසුව දැනුම් දුන්නා.එම නිසා මුදල් ආපසු යවන ලෙසට විනිමය පාලක දෙපාර්තුමේන්තුව දැනුම් දුන්නා.රවී කරුණානායක මහතා ප්‍රකාශයක් කරමින් ලිපි දෙකක් ඉදිරිපත් කළා. එම ලිපිවලින් මේ මුදල් පූර්ව දැනුම් දීමකින් තොරව එවා ඇති බව කියවුණ..විත්තිකාර ලින්කන් පියසේනගෙන් විමසුවා.එහෙත් එම මුදල් වියදම් කිරිමේ බලය දිමේ ලිපියක් තිබුනේ නැ.යුනියන් බැංකුවේ කොටස් මිලදී ගැනීමට බලය දිමේ ලි‍පියක් නැති බව ලිංකන් පියසේන දැනුම් දුන්නා.යුනියන් බැංකුවේ කොටස් මිලදී නොගන්නේ නම් යළිත් එම මුදල් හරවා යැවිය යුතුයි . නමුත් දිගින් දිගටම තබා ගත්තා.මේ මුදල් සියරා ගිණුමක තැන්පත්කර නොතිබු බැවින් යුනියන් බැංකුවේ කොටස් මිලදී ගත්තද එම බැංකුව කොටස් ලියාපදිංචි කරන්නේ නෑ.එම අවස්ථාවේදිද විනිමය පාලන අංශයට මේ මුදල් ගැන අනාවරණය වෙනවා. රාජ රත්නම් යන අයගෙන් උපදෙස් ලැබී නොතිබුනත් මේ මුදල් කෙටි කාලීන ගිණුමක රදවා තබාගැනීමට කටයුතු කර තිබුණා.නඩුවේ වැඩිදුර සාක්කි විභාගය අගෝස්තු 01 දිනට කල්තැබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=n14052921</link>
    <topic>පුත්තලම අරුවක්කාළු පුරාවිද්‍යා ජෛව විවිධත්වභූමිය ජාතික උරුමයක් ලෙස නම් කේරේ</topic>
    <author>මානෙල් පුෂ්ප කුමාරි</author>
    <content>හොල්සිම් ලංකා සමාගම භාරයේ පවතින පුත්තලම දිස්ත්‍රික්කයේ අරුවක්කාළු පුරාවිද්‍යා ජෛව විවිධත්ව භූමිය ජාතික උරුමයක් ලෙස නම් කිරීමට පියවර ගෙන ඇත.මෙම භූමියේ පොසිල සාධක බහුලව ව්‍යාප්තව ඇති ස්ථාන 04 ක් හඳුනාගෙන ඒවා පුරාවස්තු ආඥා පනත යටතේ පුරාවිද්‍යා තහනම් ඉඩම් ලෙස ගැසට් කිරීමට තිරණය කර තිබේ.ඉදිරියේදී මේ වැඩපිළිවෙළ තවදුරටත් ඉදිරියට ගෙනයමින් ලෝක ඉතිහාසයේ තවත් වැදගත් ජෛව විද්‍යාත්මක අවධියක් වන ජුරාසික අවධිය පිළිබඳ දැනට තබ්බෝවෙන් ලැබී ඇති සාධක සහිත භූමියද පුරාවිද්‍යා සංරක්ෂිතයක් ලෙස ප්‍රකාශයට පත් කිරීමට කටයුතු කරන බව පුරාවිද්‍යා අධ්‍යක්ෂ ජනරාල් ආචාර්ය සෙනරත් දිසානායක මහතා පවසයි.මේ පාෂාණිභූත අවශේෂ බස්නාහිර වෙරළ තීරයට සමාන්තරව ඉතා දීර්ඝ ප්‍රදේශයක් ඔස්සේ ව්‍යාප්තව පවතින අතර මෙයින් ඉතා සිත් ගන්නා සුළු පාෂාණිභූත සත්ත්ව හා ශාක අවශේෂ කොටස් දක්නට ලැබෙන්නේ වයඹ දිග වෙරළ තීරයේ කලා ඔය පුත්තලම කළපුව හා සම්බන්ධ මෝය කටේ සිට දකුණු දිගට වන්නට පිහිටි අරුවක්කාළු ප්‍රදේශයේ ය. මෙහි ඉහළ පස් තට්ටුව නැතහොත් වැලි සහ බොරළු මෑත හිම යුගයන්හිදී එනම් ප්ලයිස්ටෝසීන යුගයේදී නිර්මාණ තැන්පතු ලෙස හඳුනාගෙන ඇත.මේ පුරා ජෛව විවිධත්ව අවශේෂ සහිත බිමෙහි ප්‍රාග් ‍ඓතිහාසික මානවයා පිළිබඳ ජනාවාස සාධකද අනාවරණය වීම විශේෂත්වයකි.මේ ස්ථාන හතර පුරාවස්තු ආඥා පනත යටතේ පුරාවිද්‍යා රක්ෂිත ලෙස ගැසට් පත්‍රය මාර්ගයෙන් ප්‍රකාශයට පත් කර 2014 ජූලි 07 දිනට යෙදී තිබෙන ජාතික පුරාවිද්‍යා සතියේ සමාරම්භක දිනයේදී එම ස්ථාන ආශ්‍රිතව ක්‍රියාකාරකම් කීපයක් පුරාවිද්‍යා දෙපාර්තමේන්තුව,පරිසර හා පුනර්ජනනීය බලශක්ති අමාත්‍යාංශයේ ජෛව විවිධත්ව ලේකම් කාර්යාලය,හොල්සිම් ලංකා සමාගම.සිමෙන්ති සංස්ථාව, වන සංරක්ෂණ දෙපාර්තමේන්තුව සහ වනාතවිල්ලුව ප්‍රාදේශීය ලේකම් කාර්යාලය යන ආයතනයන්හි සහභාගිත්වයෙන් ක්‍රියාවට නැංවීමට සැලසුම් කර තිබේ.මානව ඉතිහාසයට පෙර කාලයට අයත් පුරා ජෛව විවිධත්ව ස්ථානයක් පුරාවිද්‍යා රක්ෂිතයක් ලෙස ප්‍රකාශයට පත් කරන ප්‍රථම අවස්ථාව මෙය වන අතර පුරාවිද්‍යා දෙපාර්තමේන්තුවේ සුවිශේෂී කඩඉමක් ලෙස සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=r1405291</link>
    <topic>උයන්වත්ත ජලාශයට මිරිදිය මත්ස්‍ය පැටවුන් මුදාහරිති</topic>
    <author>නාගොඩ විශේෂ එන්. විජේරත්න</author>
    <content>බණ්ඩාරගම - උයන්වත්ත ජලාශයට මිරිදිය මත්ස්‍ය ව්‍යාපෘතිය සඳහා මත්ස්‍ය පැටවුන් මුදා හැරීම ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ මූලිකත්වයෙන් සිදුකැරිණි.බණ්ඩාරගම ආසනයේ ධීවර ජනතාවගේ ඉල්ලීමක් මත මෙම ව්‍යාපෘතිය ක්‍රියාත්මක වන අතර මෙම අවස්ථාවට නාරා ආයතනයේ සභාපති වෛද්‍ය සයුර සමරසුන්දර මහතා හා එහි අධ්‍යක්ෂවරයා ප්‍රමුඛ නිලධාරිහුදධීවර සංවිධාන නියෝජිතයෝ ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=r1405292</link>
    <topic>වෘත්තීය පුහුණුව නිම කළතරුණයන්ට උපකරණ බෙදා දෙයි</topic>
    <author>එච්.එල්. සුනිල් ශාන්තකළුතර මධ්‍යම විශේෂ</author>
    <content>සුනාමි ව්‍යසනයෙන් පසු විපතට පත් වූ පවුල්වල සමාජ හා ආර්ථික තත්ත්වය නඟාසිටුවීම සඳහා එම පවුල්වල තරුණ තරුණියනට දේශීය හා විදේශීය රැකියා වෙළෙඳ පොළට සරිලන වෘත්තිය පුහුණුවක් ලබා දීම සඳහා නෙදර්ලන්ත සමාගමක් හා එක්ව ආරම්භ කරන ලද ඇගියෝ සිරිලක් සහන සේවා වෘත්තීය පුහුණු මධ්‍යස්ථානය (කළුතර පොතුවිල පයාගල) වෙතින් නොමිලේ ලබාදෙන වෘත්තීය පුහුණුව සාර්ථකව අවසන් කළ 7වැනි කණ්ඩායමේ තරුණ පිරිස සඳහා සහතිකපත් සහ ආයුධ කට්ටල් බෙදා දීමේ උත්සවයක් ඉකුත්දා (27) කළුතර උතුර රෝයල් පාම් හෝටලයේදී පැවැත්විණි.එම අවස්ථාවට කළුතර පයාගල පොතුවිල සූරියබණ්ඩාර රාජ මන්තින්දාරාම විහාරාධිපති ගම්පල සුදත්ත හිමි, අධ්‍යාපන අමාත්‍යාංශයේ වෘත්තීය පුහුණු අංශයේ අධ්‍යාපන අධ්‍යක්ෂක සුනිල් කපුගේ මහතා සහ නෙදර්ලන්ත සමාගමේ නියෝජිත විම් මෙල්ඩර්ස් සහ හර්මන් කයිපර් මහත්වරු ඇතුළු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=r1405293</link>
    <topic>බතලේගල අසුපිනිඇල්ල ආශ්‍රිතවසංචාරක හා සංස්කෘතික ගම්මානයක්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>ශ්‍රී ලංකාවේ ඉදිවන ප්‍රථම ජාත්‍යන්තර පරිසර හිතකාමී සංචාරක හා සංස්කෘතික ගම්මානය අරණායක ඓතිහාසික බතලේගල සහ අසුපිනි ඇල්ල ආශ්‍රිතව ආරම්භ කිරීම සඳහා රුපියල් ලක්ෂ හැට පහක මුදලක් වෙන් කිරීමට සබරගමු පළාත් සංචාරක අමාත්‍යාංශය පියවරගෙන තිබේ.සබරගමු පළාත් ප්‍රධාන ඇමැති මහීපාල හේරත් මහතාගේ සහ ආර්ථික කටයුතු ඇමැති බැසිල් රාජපක්ෂ මහතා ප්‍රධාන දිස්ත්‍රික්කයේ මැති ඇමැතිවරුන්ගේ විශේෂ අවධානය මේ සඳහා යොමු කරමින් දෙස් විදෙස් සංචාරකයන් අරණායකට ගෙන්වා සංචාරක කලාපයක් ඇති කිරීමේ සැලැසුම් ක්‍රියාවට නන්වමින් මෙම මුදල් ප්‍රතිපාදන වෙන් කර තිබේ.මහින්ද චින්තන සංවර්ධන සැලැසුමට සමගාමීව සංචාරකයන් ඉලක්ක කරමින් මෙම ව්‍යාපෘතිය හඳුන්වා දී තිබේ.ඓතිහාසික බතලේගල සහ අසුපිනි ඇල්ල ආශ්‍රිතව ආරම්භ කෙරෙන සංචාරක කලාපයේ යටිතල පහසුකම් සංවර්ධනය කරමින් අසුපිනි ඇල්ල ආශ්‍රිත ප්‍රදේශයේ අක්කර 28ක භුමිභාගයක් සංචාරක කලාපය සඳහා වෙන් කරමින් රුපියල් ලක්ෂ 40ක් සහ බතලේගල ප්‍රදේශයේ සංචාරක ව්‍යාපෘති සඳහා රුපියල් ලක්ෂ 25ක් සමඟින් අරණායක සංචාරක ව්‍යාපෘතිය සඳහා රුපියල් ලක්ෂ හැට පහක මුදලක් වෙන් කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=r1405294</link>
    <topic>කෑගල්ලේ කුඹුරුවල සී සෑමට මී ගවයන් සොයාගන්න අසීරුයි</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල දිස්ත්‍රික්කයේ මී ගවයන් හිඟකම නිසා කුඹුරු වගා කරන ගොවීන්ට දුෂ්කරතා රැසකට මුහුණපෑමට සිදුවී තිබේ.සී සෑමට ගන්නා ට්‍රැක්ටර් ගොවිජන සේවා මධ්‍යස්ථානවල නොමැතිකම නිසා දිස්ත්‍රික්කයේ පෞද්ගලික අත්ට්‍රැක්ටර් අයිතිකරුවන් කුඹුරුවල සීසෑමට අධික මුදලක් අය කිරීමට පටන්ගෙන ඇත.අත්ට්‍රැක්ටර්ද සුළු සංඛ්‍යාවක් තිබෙන නිසා කලට වේලාවට ඒවා ලබා ගැනීමට ද නොහැකි තත්ත්වයක් උදාවී ඇතැයි ගොවීහු පවසති.මේ වනවිට අත්ට්‍රැක්ටරයකින් වී ලාහක් සෑම සඳහා රුපියල් 500ක පමණ මුදලක් අය කරන බව ද ගොවීහු පවසති.පසුගිය කාලයේ ගම්වල එක ගොවියෙක් ළඟ මී ගවයන් දෙතුන් දෙනා සිටි නමුත් දැන් එක ගමකට මී ගවයන් දෙතුන් දෙනෙක් පමණ දක්වා අඩුවී ඇත.කෑගල්ල දිස්ත්‍රික්කය තුළ වැඩිවන ජනගහනය නිසා ඉඩම් කුඩා කුඩා කෑලිවලට කඩා නිවෙස් සෑදීම නිසාත් මී ගවයන් ඇති කිරීමට ඉඩකඩ ඇහිරී ඇති අතර තරුණ පරපුර ගොවිතැන් කටයුතු කිරීමට ඉදිරිපත් නොවීම නිසාත් මී ගවයන් ඇති කිරීම බොහෝ දුරට අඩුවී ඇත.මේ නිසා මෙම දිස්ත්‍රික්කයේ පරගම්මන ගොවිජන සේවා බල ප්‍රදේශයේ කුඹුරු වගා කිරීම බොහෝදුරට අඩුවී ඇත. මේ වනවිට බොහෝ කුඹුරු වල්බිහිවී මානා ගස්වලින් වැඩී ගොස් පුරන් කුඹුරු බවට පත්වී තිබේ. පරගම්මන ගොවිජන සේවා බල ප්‍රදේශයට අයත් වෙල් යායක් වසර ගණනාවකින් වගා නොකිරීමෙන් වල්බිහිවී පුරන් බවට පත්වී ඇති අයුරු ඡායාරූපයේ දැක්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=r1405295</link>
    <topic>රඹුක්කන ගොවීහු 800කට විශ්‍රාම වැටුප් ගෙවයි</topic>
    <author>රඹුක්කන උතුර සමූහවිපුල එස්. කුමාරතුංග</author>
    <content>රඹුක්කන ප්‍රාදේශීය ලේකම් කොට්ඨාසයේ ගොවීන් 800කට ගොවි විශ්‍රාම වැටුප් චෙක්පත් බෙදාදීම සබරගමු පළාත් ප්‍රධාන අමාත්‍ය මහීපාල හේරත් මහතාගේ ප්‍රධානත්වයෙන් රඹුක්කන ප්‍රාදේශීය සභා ශ්‍රවණාගාරයේදී සිදු කෙරිණි.පසුගිය කාලයේ ගොවි විශ්‍රාම වැටුප් සම්බන්ධයෙන් රටපුරා උද්ඝෝෂණ පවා සිදු කරමින් ගොවීන් තම අයිතීන් දිනාගැනීමට කටයුතු කළ අතර එයට ඇහුම්කන්දුන් ජනාධිපති මහින්ද රාජපක්ෂ මහතා ප්‍රමුඛ රජය නිසි ක්‍රමවේදයක් යටතේ ගොවි විශ්‍රාම වැටුප ගෙවීමට වැඩපිළිවෙළක් සකස්කර තිබේ.ගොවීන්ගේ ප්‍රශ්න ගැටලු හඳුනාගත් මේ රජය ඔවුන් සමඟ සාකච්ඡා කර නව වැඩපිළිවෙළ ආරම්භ කර තිබෙන බවත් ගොවීන් ආරක්ෂා කර ඔවුන්ගේ ඕනෑ එපාකම්වලට මේ රජය ඇහුන්කන් දෙන බවත් ප්‍රධාන ඇමැති මහීපාල හේරත් මහතා පැවැසීය.මේ උත්සවය සඳහා කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත්, රඹුක්කන ප්‍රාදේශීය ලේකම් මොහාන් විජේරත්න, ප්‍රාදේශීය සභා සභාපති අතුල හඳගම, උප සභාපති උදය තිලකරත්න මහත්වරු ප්‍රමුඛ ගොවි රක්ෂණ මණ්ඩලයේ අධ්‍යක්ෂක, කෑගල්ල සහකාර අධ්‍යක්ෂ ඇතුළු නිලධාරීහු පිරිසක්ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=r1405296</link>
    <topic>දොම්පෙ පොලිසියේ උතුම් මිනිසුන්ගෙන්අසරණ පවුලකට අලුත්ම නිවෙසක්</topic>
    <author>මල්වාන සමූහ - මහානාම විතානගේ</author>
    <content>ස්ථිර නිවහනක් නොමැතිව වසර 15කට අධික කලක් ජීවත් වූ ඉන්දොලමුල්ලේ තෙල්කැකුන ප්‍රදේශයේ පදිංචි ජී. ඒ. රත්නසිරි නමැති පනස් හැවිරිදි දෙදරු පියාට දොම්පේ පොලිස‍ියේ අනුග්‍රහය ඇතිව ඉන්දොලමුල්ල තෙල්කැකුන ග්‍රාමීය සිවිල් ආරක්ෂක කමිටුව ඉදිරිපත් වී ඉදිකරන ලද නව නිවෙස පසුගියදා උත්සවශ්‍රීයෙන් ප්‍රදානය කෙරිණි.බස්නාහිර පළාත උතුර නියෝජ්‍ය පොලිස්පති එල්. ජී. කුලරත්න මහතා මෙහි ප්‍රධාන ආරාධිතයා විය.රත්නසිරි මහතා කුලී වැඩ කළ අතර බිරිය අයි. ඒ. මාලනී මහත්මිය (41) බියගම නිදහස් වෙළෙඳ කලාපයේ ඇගියෝ ආයතනයේ රැකියාව කරන්නීය. වයස අවුරුදු 12 හේ හා 10 යේ වියේ පසුවන පුතුන් දෙදෙනා ඉන්දොලමුල්ල කනිටු විද්‍යාලයේ අධ්‍යාපනය ලබති.මෙවැනි පසුබිමක් යටතේ රත්නසිරි මහතාට නව නිවෙසක් තනා ගැනීමට දැඩි ආශාවක් තිබුණත් එය ඔහුට සිහිනයක් විය.ඒ නිසා ඔහු මුහුණ පා සිටින මේ අසරණ තත්ත්වය සියැසින් දැක ගත් ‍සිවිල් ආරක්ෂක කමිටුව හා පොලිසිය මේ නව නිවෙස මෙසේ ඉදිකර ඔහුට ප්‍රදානය කෙරිණි.මේ සඳහා වැය වූ මුදල රුපියල් ලක්ෂ 12කි.මේ අවස්ථාවට ‍ගම්පහ ජ්‍යෙෂ්ඨ පොලිස් අධිකාරි විජිත ඩී. කොමසාරු, දොම්පේ පොලිස් ස්ථානාධිපති පොලිස් පරීක්ෂක එස්. ජී. එච්. රණතුංග හා දොම්පේ සහකාර ප්‍රාදේශීය ලේකම් ලක්ෂිකා රංජනි මහත්ම මහත්මීහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=r1405297</link>
    <topic>රාජ්‍ය සේවා ක්‍රීඩකයන්ට කළුතරින් උපහාර</topic>
    <author>එච්. එල්. සුනිල් ශාන්තකළුතර මධ්‍යම විශේෂ</author>
    <content>පසුගිය වසරේ පැවැති කළුතර දිස්ත්‍රික් රාජ්‍යසේවා ක්‍රීඩා උළෙලේදී දස්කම් දැක්වූ ක්‍රීඩක ක්‍රිඩිකාවන් ඇගයීමට ලක්කොට ඔවුනට විශේෂ තිළිණ හා සහතික පත්‍ර ප්‍රදානය කිරීමේ උත්සවයක් කළුතර දිස්ත්‍රික් ලේකම් කාර්යාලයීය ප්‍රධාන ශ්‍රවණාගාරයේදී කළුතර මහ දිසාපති යු. ඩී. සී. ජයලාල් මහතාගේ ප්‍රධානත්වයෙන් පැවැත්විණි.කළුතර දිස්ත්‍රික්කයට අයත් ප්‍රාදේශීය ලේකම් කොට්ඨාස 14ම නියෝජනය වන පරිද එම ආයතනවල උසස් නිලධාරීන්ද , කළුතර පොලිස් අභ්‍යාස විද්‍යාලයේ උසස් නිලධාරීන්ද කළුතර දිස්ත්‍රික් සහකාර ලේකම්තුමා ඇතුළු විවිධ රාජ්‍ය ආයතනවල උසස් නිලධාරි මහත්ම මහත්මීන්ද ඇතුළු විශාල පිරිසක් මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=r1405298</link>
    <topic>සබරගමුවටසංචාරකයන් ගෙන්වා ගන්නඅලුත් වැඩපිළිවෙළක්</topic>
    <author>කුරුවිට සමූහ - රූපිකා කේ. බණ්ඩාර</author>
    <content>සබරගමුව පළාතට සංචාරකයින් වැඩි පිරිසක් නැඹුරුකර ගැනීමේ අරමුණෙන් පළාතේ පවතින සංචාරක ආකර්ෂණීය ස්ථාන ආශ්‍රිත ප්‍රදේශ සංවර්ධනය කිරීම හා සංචාරක කටයුතු ප්‍රවර්ධනය සඳහා, සංචාරක ප්‍රවර්ධන අධිකාරියක් පිහිටුවීමට සබරගමුව පළාත්සභාව පියවර ගෙන ඇත. මේ සඳහා වැයකරන මුදල රුපියල් මිලියන 25කි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=r1405299</link>
    <topic>කුඹුරු ටික අස්වද්දන්නගොවියෝ ලහිලහියේ සැරසෙති</topic>
    <author>අරණායක විශේෂ</author>
    <content>මේ දිනවල පවතින වර්ෂාවත් සමඟ මාවනැල්ල හා අරණායක ප්‍රදේශයේ ගොවීහු මේ යල්කන්නයේ කුඹුරු වගා කටයුතු ආරම්භ කිරීමට ලහිලහියේ සූදානම් වෙති.ජලය හිඟකම නිසා කන්න කීපයක් කුඹුරු වගා කිරීමට නොහැකිවීමෙන් පුරන් බවට පත්වී ඇති කුඹුරු විශාල ප්‍රමාණයක් යථා තත්ත්වයට පත්කර ගැනීමට ගොවීන්ට දැඩි වෙහෙසක් දැරීමටද සිදුව ඇත. මේ අතර සී සෑමට වැඩිවශයෙන් යොදා ගත් මීහරකුන්ගේ හිඟයක්ද පවතින අතර මෙම හේතුව මත ටැක්ටර් මගින් සීසෑමේ කටයුතු ගොවීන්ට කරගෙන යාමට සිදුවීම නිසා බලාපොරොත්තු වියදමට වඩා වැඩි වියදම් දැරීමට සිදුවන බව ගොවීහු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=r14052910</link>
    <topic>පොල් පැළ ලක්ෂයක්බෙදාදීමේ සැලැසුමක්</topic>
    <author>වයඹ පළාත් සංචාරක - සේන ඉදිරිසිංහ</author>
    <content>පොල්වගා කිරීමේ මණ්ඩලය මඟින් ක්‍රියාත්මක “කප්රුකයි පරපුරයි” වැඩ සටහන යටතේ කුරුණෑගල දිස්ත්‍රික්කයට මේ වසරේ පොල්පැළ හයලක්ෂ තිස්දහසක් බෙදා දීමට ඉලක්ක කර ඇතැයි පොල්වගා කිරීමේ මණ්ඩලයේ කුරුණෑගල දිස්ත්‍රික් කළමනාකරු කපිල හෙට්ටිආරච්චි මහතා පැවැසීය.මේ අනුව ගර්භිණී මාතාවන්ට පොල්පැළ දෙකබැගින් බෙදා දෙනු ලබයි. ගර්භිණී මාතාවන් සඳහා පැවැති මාතෘ සායනවලදී මේ පොල්පැළ නොමිලේ බෙදාදෙන බවත් මේ වනවිට වැඩ සටහන දිස්ත්‍රික්කය පුරා ක්‍රියාත්මක කර ඇති බවත් හෙට්ටිආරච්චි මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=s1405298</link>
    <topic>එංගලන්තයට කඩුලු 10 පහසු ජයක්</topic>
    <author/>
    <content>සත්කාරක එංගලන්ත ක්‍රිකට් කණ්ඩායම හමුවේ ජාත්‍යන්තර එක්දින තරග බිමේ ශ්‍රී ලංකා පිල දැවී ගිය තෙවැනි අඩුම ලකුණු සංඛ්‍යාව ඊයේ වාර්තා විය.මැන්චෙස්ටර්හිදී පැවැති දිවා/රාත්‍රි තරගයේදී සංචාරක ශ්‍රී ලංකා පිල ලකුණු 67කට සීමාකළ එංගලන්තය තරගය කඩුලු 10කින් ජයගෙන තරග 5කින් සමන්විත තරගාවලිය 2-1ක් ලෙස පෙරමුණ ගැනීමට සමත්විය.ශ්‍රී ලංකා කණ්ඩායමකට එරෙහිව එංගලන්ත පිල කඩුලු 10කින් තරගයක් ජයගත් දෙවැනි අවස්ථාව මෙය විය. මින් පෙර නොටින්හැම්හිදී 2011දී එංගලන්තය, ශ්‍රී ලංකාවට එරෙහිව කඩුලු 10ක ජයක් වාර්තා කර තිබිණි.එක්දින තරග‍ ඉතිහාසයේදී ශ්‍රී ලංකා කණ්ඩායම එංගලන්තය හමුවේ දැවී ගිය අඩුම ලකුණු සංඛ්‍යාවද මෙය වු අතර මින් පෙර 1999 වසරේ පර්ත්හිදී එංගලන්තය හමුවේ ලකුණු 99කට දැවී ගොස් තිබිණි.ශ්‍රී ලංකා කණ්ඩායම ජාත්‍යන්තර එක්දින ක්‍රිකට් පිටියේ දැවී ගිය අඩුම ලකුණු සංඛ්‍යාව වුයේ වසර 2012 පාල්හිදී දකුණු අප්‍රිකාව හමුවේ ලබාගත් ලකුණු 43කි. 1986 වසරේදී බටහිර ඉන්දිය කොදෙව්වන් හමුවේ සාජාහිදී ලකුණු 55ක‍ට දැවී යෑම දෙවැනි අඩුම ලකුණු සංඛ්‍යාව විය.ලකුණු 68ක පහසු ඉලක්කය හඹාගිය එංගලන්තය තරගයේ ජය හිමිකර ගත්තේය ඕවර 12.1කට පමණක් මුහුණ දෙමිනි. නායක ඇලෙස්ටෙයාර් කුක් ලකුණු 30ක් හා ඉයන් බෙල් ලකුණු 41ක් රැස් කළහ.කාසියේ වාසිය දිනාගත් එංගලන්ත පිලේ ආරාධනයෙන් පළමුව පන්දුවට පහරදුන් ශ්‍රී ලංකා පිතිකරුවන් එක පෙළට ක්‍රීඩාගාරයට හරවා යමින් ලකුණු 67කට සීමා කිරීමට එංගලන්ත පන්දු යවන්නන් සමත්විය.ළහිරු තිරිමාන්න සමගින් ඉනිම ඇරැඹු තිලකරත්න ඩිල්ෂාන්ගේ පළමු කඩුල්ලේ ලකුණු සබඳතාව 4කට සීමා කිරීමට ජෙම්ස් ඇන්ඩර්සන් සමත්විය.දෙවැනි තරගයේ වීරයා වු ඩිල්ෂාන් ලකුණු 2කට ක්‍රීඩාගාරයට යද්දී මුල් තරග දෙකේදීම ආරම්භක පිතිකරු ස්ථානයේ අසාර්ථක වු ළහිරු තිරිමාන්නද ඇන්ඩර්සන්ට ගොදුරු වුයේ ලකුණු 7ක් රැස්කරගෙන සිටි‍යදීය. ‍ලකුණු 13දී දෙවැනි කඩුල්ල බිඳ වැටුණු අතර මුළු ලකුණු 35ක් වෙද්දී කුමාර් සංගක්කාරගේ ඉනිමද නිමාවට පත්කිරීමට ක්‍රිස් ජෝඩ්න් සමත්විය.ඉනිම වැඩිම ලකුණුලාභියා බවට පත්වු සංගක්කාර ලකුණු 13ක් රැස් කළේය. මුල් පිතිකරුවන් තිදෙනාම කඩුලු රකින ක්‍රීඩක ජෝස් බට්ලර් අතට උඩ පන්දු දෙමින් දැවී ගියේය.දිනේෂ් චන්දිමාල් සිවුවැනි කඩුල්ල ලෙස ලකුණු 6කට දැවී ගිය අතර ජ්‍යෙෂ්ඨ පිතිකරු මහේල ජයවර්ධන ලකුණු 12කට 5වැනි කඩුල්ල ලෙස දැවී ගියේය.ලකුණු 58ක් තුළ කඩුලු 5ක් බිඳ වැටුණු අතර තවත් ලකුණු 2ක් එක් වෙද්දී නායක ඇන්ජලෝ මැතිව්ස්ගේ ඉනිමද ලකුණු 11කට සීමාවිය. කඩුලු 3ක් ලකුණු 65දී බිඳ වැටුණු අතර අවසන් කඩුලු 4 ලකුණු 2ක් තුළ බිඳ දැමීමට එංගලන්ත පන්දු යවන්නෝ සමත්වුහ.තම එක්දින තරග දිවියේ හොඳම පන්දු යැවීම මෙන්ම මැන්චෙස්ටර් පිටියේදී ජාත්‍යන්තර එක්දින තරගයකදී කඩුලු 5ක් දවාගත් පළමු එංගලන්ත ක්‍රීඩකයා වු ක්‍රිස් ජෝඩ්න් තරගයේ වීරයා ලෙස නම් කෙරිණි. ජෝඩ්න් කඩුලු 5ක් දවාගත් පළමු අවස්ථාවද මෙය විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=s1405291</link>
    <topic>කාල්ටන් සෙවන්ස් ජාත්‍යන්තර රගර්පළමු අදියර අගෝස්තු 9-10 කොග්ගල දී</topic>
    <author>ෆවුස් මොහොමඩ්</author>
    <content>දේශීය රගර් පිටියට දස්කම් සපිරි යොවුන් ක්‍රීඩකයන් හඳුන්වාදීමේ අරමුණින් පාර්ලිමේන්තු මන්ත්‍රී නාමල් රාජපක්ෂ මහතාගේ සංකල්පයක් අනුව කාල්ටන් ක්‍රීඩා සමාජය සහ තාරුණ්‍යයට හෙටක් සංවිධානය, ශ්‍රී ලංකා රගර් සංගමය සමග එක්ව මීට වසර 6කට‍ පෙර ආරම්භ කළ කාල්ටන් සුපර් සෙවන්ස් ජාත්‍යන්තර රගර් තරගාවලියේ පළමු අදියර කොග්ගල නිදහස් වෙළෙඳ කලාප ක්‍රීඩාංගණයේ දී පැවැත්වීමට සැලසුම් කර තිබේ.එහි දෙවැනි අදියර කොළඹ තුරඟ තරග පිටියේ දී පැවැත්වේ. දිවයින පුරා සියලුම දිස්ත්‍රික්ක ආවරණය වන පරිදි නම් කළ කණ්ඩායම් 10ක් තරග වදින කාල්ටන් සුපර් සෙවන්ස් තරගාවලිය පසුගිය වසරේ සිය අදියර 4කින් ක්‍රියාත්මක වන අතර පළමු හා දෙවැනි අදියර දේශීය තරගාවලියක් ලෙසත්, තුන්වැනි හා අවසන් අදියර ජාත්‍යන්තර තරගාවලියක් ලෙසත් පැවැත්වේ.ජැෆ්නා චැලෙන්ජර්ස්, නෝදර්න් ග්ලැඩියේටර්ස්, නෝර්ත් සෙන්ට්‍රල් ටයිපූන්ස්, නෝර්ත් වෙස්ටර්න් බ්ලැක්ස්, සෙන්ට්‍රල් කිංග්ස්, වෙස්ටර්න් වොරියර්ස්, සබරගමුව ස්ටැලියොන්ස්, ඌව වයිපර්ස්, ඊස්ටර්න් ඊගල්ස් සහ සදර්න් ෂාක්ස් කණ්ඩායම් තරග වදින කාල්ටන් සත් සාමාජික රගර් තරගාවලිය දේශීය රගර් ක්‍රීඩාවේ උන්නතිය වෙනුවෙන් විශාල දායකත්වයක් සැපයූ තරගාවලියක් ලෙස ජාත්‍යන්තර පිළිගැනීමට ලක්විය.කාල්ටන් සෙවන්ස් දේශීය තරගාවලියේ පළමු අදියර ලබන ජූනි මස 28 හා 29 දෙදිනත්, දෙවැනි අදියර ජූලි මස 5 සහ 6 දෙදිනත් පැවැත්වීමට නියමිතය. එම තරග පැවැත්වෙන ස්ථාන ඉදිරියේ දී නම් කෙරේ. ලබන ජූලි මස 26 හා 27 ස්කොට්ලන්තයේ පැවැත්වෙන පොදු රාජ්‍ය මණ්ඩලයීය ක්‍රීඩා උළෙලේ සත් සාමාජික රගර් තරගාවලියට ශ්‍රී ලංකා කණ්ඩායම සහභාගි වන බැවින් කාල්ටන් සෙවන්ස් ජාත්‍යන්තර තරගාවලිය අගෝස්තු මාසයේ පැවැත්වීමට කටයුතු යොදා ඇත.ඒ අනුව කාල්ටන් සෙවන්ස් ජාත්‍යන්තර තරගාවලියේ පළමු අදියර අගෝස්තු මස 9 සහ 10 දෙදින කොග්ගල දිත්, දෙවැනි අදියර අගෝස්තු මස 16 හා 17‍දෙදින කොළඹ තුරඟ තරග පිටියේදිත් පැවැත්වේ.මෙවර තරගාවලිය සඳහා වන ක්‍රීඩක වෙන්දේසිය කාල්ටන් සෙවන්ස් දේශීය තරගාවලියෙන් පසුව පැවැත්වීමට නියමිතය. බොහෝ කණ්ඩායම් පසුගිය වසරේ සිය කණ්ඩායම නියෝජනය කළ ක්‍රීඩකයන් නැවත අත්කර ගැනීමේ බලාපොරොත්තුවෙන් පසුවන බව වාර්තාවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=s1405292</link>
    <topic>රත්නපුර සැහැල්ලු පන්දු ක්‍රිකට් අවසන් තරග බළන්ගොඩ දී</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනයේ දිස්ත්‍රික් පොදු ව්‍යවස්ථාව යටතේ පැවැත්වෙන රත්නපුර දිස්ත්‍රික් සභාපති කුසලාන ඕවර 10x10 සැහැල්ලු පන්දු ක්‍රිකට් තරගාවලියේ අවසන් තරග අගෝස්තු මස 16 හා 17 දෙදින බළන්ගොඩ නගර සභා ක්‍රීඩාංගණයේදී පැවැත්වේ.අවසන් තරග සඳහා මැතිවරණ කොට්ඨාස මට්ටමින් ජයලබන කණ්ඩායම් 16ක් තරග වැදීමට නියමිතය.දිස්ත්‍රික් තරගමාලාවේ කළවාන, රක්වාන තරග ලබන මස 14, 15 දිනවලත්, කොලොන්න තරග 21, 22 දිනවලත්, පැල්මඩුල්ල තරග 28,29 දිනවලදීත් ඒ ඒ ප්‍රාදේශීය සභා ක්‍රීඩාංගණයන්හිදී පැවැත්වේ.ඇහැළියගොඩ කොට්ඨාස තරග ජුලි මස 5,6 දෙදිනත්, රත්නපුර තරග 26, 27 දිනවලදීත් නගර සභා ක්‍රීඩාංගණවලදී පැවැත්වීමට නියමිතය.දිස්ත්‍රික් තරගාවලියේ ජයග්‍රාහකයන්ට සභාපති කුසලානය සමගින් රු.25000ක්, අනුශූරයන්ට රු.20000ක් හා තරගයේ වීරයා, හොඳම පිතිකරු, හොඳම පන්දු යවන්නා සඳහා රන් හා රිදී පදක්කම් සමග කුසලානය පිරිනැමෙන බව සංවිධායකයෝ පවසති.අවසන් තරග රාජ්‍ය පරිපාලන ස්වදේශ කටයුතු ඇමැති ඩබ්.ඩී.ජේ.සෙනෙවිරත්න මහතාගේ ප්‍රධානත්වයෙන් අකිල සාලිය එල්ලාවල (රත්නපුර සැහැල්ලු පන්දු ක්‍රිකට් සභාපති), රත්නපුර දිස්ත්‍රික් මැති ඇමැතිවරු හා ජාතික සම්මේලනයේ විධායක සභා නිලධාරීන්ගේ ප්‍රධානත්වයෙන් පැවැත්වේ. තරගාවලිය පිළිබඳ වැඩි විස්තර දු.ක0778273675 දිස්ත්‍රික් සංවිධායක මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=s1405293</link>
    <topic>වෙළෙඳ සේවා සත් සාමාජික රගර් තරගාවලිය හෙට ඇරැඹේ</topic>
    <author>ෆවුස් මොහොමඩ්</author>
    <content>වෙළෙඳ සේවා රගර් සංගමය 44වැනි වරටත් මෙහෙයවනු ලබන වෙළෙඳ සේවා සත් සාමාජික රගර් තරගාවලිය හෙට (30) සී.ආර්.පිටියේ දි ආරම්භ වේ.කුසලාන, පළඟ, බඳුන සහ පළිහ ශූරතා යටතේ තරග පැවැත්වෙන අතර කුසලාන තරග වටයට කණ්ඩායම් 10ක් ද, බඳුන ශූරතා තරග වටයට කණ්ඩායම් 15ක් ද, පළිහ ශූරතා තරග වටයට කණ්ඩායම් 14ක් ද වශයෙන් මෙරට ප්‍රමුඛතම වෙළෙඳ සමාගම් නියෝජනය කරමින් කණ්ඩායම් 39ක් මෙවර තරගාවලියට එක්වී සිටිති.12වැනි වරටත් ඩයලොග් සමාගමේ අනුග්‍රාහකත්වය යටතේ පැවැත්වෙන වෙළෙඳ සේවා සත් සාමාජික රගර් තරගාවලියේ ආරම්භක දිනයේ දී පස්වරු 2.30ට තරගාවලිය ආරම්භ කෙරෙන අතර විදුලි ආලෝකධාරා මධ්‍යයේ පස්වරු 7.30 දක්වා තරග පැවැත්වීමට නියමිතය.දෙවැනි හා අවසන් දිනයේ දී සියලු තරග පෙරවරු 8.30ට ආරම්භ වේ. තරගාවලියේ අවසන් දිනය වන ජූනි 1දා කුසලාන වටයේ අවසන් මහා තරගය පස්වරු 6.30ට විදුලි ආලෝකධාර මධ්‍ය‍යේ පැවැත්වෙනු ඇත. තරගාවලියේ ශූරයන්ට හා අනුශූරයන්ට කුසලාන සමග සම අනුග්‍රාහක ලෙස කටයුතු කරන සම්සුන් සමාගම වෙතින් නවීන පන්නයේ ජංගම දුරකතන පිරිනැමෙන බව සංවිධායක මණ්ඩලය දන්වා සිටී.මීට අමතරව කුසලාන වටයේ තරග අංශයේ වීරයාට මොහාන් ඩැනියෙල් අභියෝගතා කුසලානය සමග නවීන යතුරු පැදියක් තෑගි වශයෙන් හිමිවේ. අවසන් තරගයේ වීරයාට ප්‍රේම්රාජ් පීරිස් අභියෝගතා කුසලානය සමග එල්.ඊ.ඩී. රූපවාහිනී යන්ත්‍රයක් පිරිනැමීමට නියමිතය.පළඟ කුසලාන තරග අංශයේ වඩාත්ම කැපී පෙනෙන ක්‍රීඩකයාට කපිතාන් මැතිව් ජෝර්ජ් අභියෝගතා කුසලානය හිමිවන අතර බඳුන ශූරතා තරග ඉසව්වේ හා පළිහ ශූරතා තරග ඉසව්වේ නැගී එන ක්‍රීඩකයාට ද සම්මාන පිරිනැමේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=s1405294</link>
    <topic>කොට්ඨාස නෙට්බෝල් ජය මාතලේට</topic>
    <author>අසෝක හිදගොඩමාතලේ දිසා විශේෂ</author>
    <content>මාතලේ දිසා අන්තර් ප්‍රාදේශිය ලේකම් කොට්ඨාශ නෙට්බෝල් තරගාවලියේ ශුරතාව දිනාගැනීමට මාතලේ ප්‍රා.ලේ කොට්ඨාශ කණ්ඩායම සමත් විය. අනු ශුරතාව හිමිවූයේ රත්තොට ප්‍රා.ලේ කණ්ඩායමටය.මාතලේ දිසා ක්‍රීඩා නිළධාරි නිමල් ශ්‍රී කොස්ගොල්ල මහතාගේ මගපෙන්වීම යටතේ මාතලේ දිසා නෙට්බෝල් පුහුණුකාරිණි ඉනෝකා සේනාධිර මෙනවිය විසින් සංවිධානය කළ මෙම තරගාවලිය පසුගියදා මාතලේ බර්නාඩ් අලුවිහාරේ ක්‍රීඩාංගනයේදී පැවත්විණි.කණ්ඩායම් අටක සහභාගිත්වයෙන් පැවති මෙම තරගවලියේ අවසන් මහා තරගයේදී ලකුණු 14 - 22 න් රත්තොට ප්‍රා.ලේ පිල පරදා මාතලේ පිල ජය ලැබීය. රත්තොට ප්‍රා.ලේ පිල නියෝජනය කළ කණ්ඩායම බණ්ඩාරපොල ම.වි. ඉගෙනුම ලබන පාසල් ක්‍රිඩිකාවන්ගෙන් සමන්විත වීම විශේෂත්වයකි. අවසන් මහා තරගය මාතලේ හිටපු ක්‍රිඩා නිලධාරිණි සරෝජනි මැදිවක මහත්මියගේ ප්‍රධානත්වයෙන් පැවැත්විනි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=s1405295</link>
    <topic>ලෝක කුසලාන පාපන්දු පෙළපාලිය සමඟ බ්‍රසීල පොලිසිය ගැටෙයි</topic>
    <author>- වර්නන් ගුණසේකර (විදෙස් පුවත් ඇසුරෙණි)</author>
    <content>ලෝක කුසලාන පාපන්දු විරෝධී හා ආදිවාසී පෙළපාලිකරුවන් බ්‍රසිලියා අගනුවරදී බ්‍රසීල පොලිසිය කඳුළු ගෑස් ප්‍රහාරයක් එල්ල කළහ.තරගාවලියේ රන් කුසලානය ප්‍රදර්ශනයට තබා ඇති ජාතික ක්‍රීඩාංගණයට පිවිසීමට උත්සාහ කිරීමේදී සිය ගණන් විරෝධතා දක්වන්නන් ආරක්ෂක හමුදාවන්ට ගල් ගැසූහ. බ්‍රසීල කොන්ග්‍රසයේදී ඉඩම් අයිතිය ඉල්ලා සිටින ආදිවාසීන්ද මේ පෙළපාලියට සහභාගි වූහ.ලෝක කුසලාන පාපන්දු තරගාවලිය පැවැත්වීම සඳහා යන වියදමට එරෙහිව බ්‍රසීලයේ පැවැත්වෙන විරෝධතාවන්ගේ අළුත්ම පියවර මෙය වෙයි. පුද්ගලයන් 1,500කගේ පමණ සහභාගිත්වයෙන් පෙරේදා පැවැති මේ පෙළපාලිය නිසා නගරයේ ප්‍රධාන මාර්ගයක් අවහිර වී තිබේ.තරගාවලියේ තරග කිහිපයක් පැවැත්වෙන ජාතික ක්‍රීඩාංගණයට යාමට සෙනඟ උත්සාහ කරද්දී අශ්වාරෝහක පොලිසිය ඔවුන්ගේ ගමන වැළැක්වීමේ දැඩි උත්සාහයක නිරත විය. පෙළපාලිය විසුරුවා හැරීම පිණිස කිහිප වතාවක්ම කඳුළු ගෑස් ප්‍රහාර එල්ල කිරීමට පොලිසියට සිදුවිය.තමන්ගේ ඉඩම්වල මායිම් නියම කිරීමේ ක්‍රමයේ වෙනසක් ඇති කරන ලෙස ඉල්ලා බ්‍රසීල කොන්ග්‍රස් ගොඩනැගිල්ලේ වහලයට නැග ගත් ආදිවාසී පිරිසක්ද මේ පෙළපාලියට එක්වූහ. මේ පොරය අතරවාරයේ එල්ල වූ ඊතලයක් වැදී පොලිස් භටයෙකුට තුවාළ සිදුව තිබේ. පෙළපාලිය නිසා අගනුවර හටගත් රථවාහන තදබදය පැය ගණනාවක් යනතුරුම පැවතිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=s1405296</link>
    <topic>සා.බෙනඩික්ට් විදුහලට ක්‍රිකට් ජයක්</topic>
    <author/>
    <content>අන්තර් පාසල් අවුරුදු 17න් පහළ පළමු කොටසේ ක්‍රිකට් තරගාවලියේ වත්තල සාන්ත අන්තෝනි විදුහල් පිල සමග පැවැති තරගයෙන් ලකුණු 107ක ජයක් වාර්තා කිරීමට කොටහේන සාන්ත බෙනඩික්ට් විදුහල් පිල සමත්විය.කොටහේන සාන්ත බෙනඩික්ට් විදුහල් ක්‍රීඩා පිටියේ පසුගියදා පැවැති මේ තරගයේ පළමුව පන්දුවට පහරදුන් සාන්ත බෙනඩික්ට් විදුහල් පිල ඕවර 49.3කදී සියලුදෙනා දැවී ලකුණු 232ක් රැස් කළ අතර පිළිතුර ඉනිම ක්‍රීඩා කළ සාන්ත අන්තෝනි විදුහල් පිල ඕවර37.4කදී ලකුණු 125කට දැවී ගියේය.සා.බෙනඩික්ට් පිල – 232 (ඕවර 49.3) දිනිත බස්නායක 53, තුළිණ ඩිල්ෂාන් 45, සුපුන් ලක්මාල් 43 ( ගීත් මධුසංඛ 52/3, ඉරූෂ පෙරේරා 14/2, අෂාන් රුක්මාල් 17/2)සා.අන්තෝනි පිල – 125 (ඕවර 37.4) අෂාන් රුක්මාල් 29, පරංග නානායක්කාර 22, මොහොමඩ් ඉජාස් 17 ( ගීතාල් ප්‍රනාන්දු 20/3, හිරන්ත ප්‍රනාන්දු 25/3).</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=s1405297</link>
    <topic>‍ගෝකාට් මෝටර් රථ ධාවන තරගාවලිය</topic>
    <author>ඡායාරූපය – සුදත් මලවීර</author>
    <content>ගෝකාට් මෝටර් රථ ධාවන තරගාවලිය පසුගියදා බණ්ඩාරගම ධාවන පථයේ දී පැවැත්විණි. එහි දී අවුරුදු 16න් පහළ තරග ඉසව්වේ පළමු හා දෙවැනි ස්ථාන අත්කර ගැනීමට නාලන්දා විදුහලේ විනූෂ පෙරියප්පෙරුම හා චනුල් පෙරියප්පෙරුම සමත්වූහ. දෙදෙනාම එකම පවුලේ සොයුරන් වීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=f1405291</link>
    <topic>මහින්ද - මෝදි නව භූමිකාව</topic>
    <author>රාමන්</author>
    <content>භාරතීය ජනතා පක්ෂය පසුගිය දා පැවැති ඉන්දියානු මහා මැතිවරණයෙන් ජය ලැබීමත් සමඟ ම ඉන්දියාවට නව අගමැතිවරයෙක් ලැබුණා. ඔහු නරේන්ද්‍ර මෝදි යි. මේ වන විට මෝදි ඉන්දියාවේ 15 වැනි අගමැතිවරයා වශයෙන් වැඩ භාර ගෙන අවසන්.එම වැඩ භාර ගැනීමේ අවස්ථාව නව ආරක් ගෙන තිබුණා. ඔහු ඒ සඳහා සාක් නායකයන් ඉන්දියාවට කැඳවා ගත්තා. එය ඉන්දියානු දේශපාලන ඉතිහාසයේ අලූත් පෙළගැසීමක් ලෙසයි මාධ්‍ය වාර්තා කර තිබුණේ. ශ්‍රී ලංකාවේ ජනාධිපති මහින්ද රාජපක්ෂ, පාකිස්ථාන අගමැති නවාෂ් ෂෙරීෆ්, නේපාල අගමැති කොයිරාල ආදි සාක් නායකයන් මෝදිගේ ඇරැයුම පිළිගෙන එම උත්සවයට සහභාගි වුයේ නව ඉන්දියානු නායකයා දිරිගන්වමින්. මෙම අවස්ථාවට බංග්ලාදේශය නියෝජනය කළේ එරට කථානායකවරියයි. ඊට හේතුව බංග්ලාදේශයේ අගමැතිනිය මේ දිනවල විදේශ චාරිකාවක නිරත වීමයි.සාමාන්‍යයෙන් ඉන්දියාව හැඳින්වෙන්නේ දකුණු ආසියානු කලාපයේ ප්‍රධානතම රාජ්‍යය ලෙසයි. නැතිනම් එම කලාපයේ බලවතා ලෙසයි. දේශපාලන වශයෙන් ලොව කලාප බෙදීමේ දී මේ බලවත්කම පොලිස්කාර කම ලෙසත් හඳුන්වනවා.දේශපාලනිකව පමණක් නොව ආර්ථික වශයෙන් ද, ඉන්දියාව බලවත් රාජ්‍යයක්. ආසියාවේ ප්‍රබල රාජ්‍යයන් අතර ඉහළින් ම සිටින්නේ චීනය හා ඉන්දියාවයි. එසේ ම ලොව මහජන ඡන්දයෙන් නායකයන් පත් වන විශාලතම ප්‍රජාත්‍රන්තවාදී රාජ්‍යය ලෙස සැලකෙන්නේ ද ඉන්දියාවයි. ශ්‍රී ලංකාව වෙනත් රාජ්‍යයන් මෙන් ඉන්දියාවට ම යාබදව නොපැවතුන ද මුහුදින් කිලෝ මීටර් 22 ක් ආසන්නයේ පිහිටා තිබෙනවා.ශ්‍රී ලංකාව හා ඉන්දියාව අතර ඇත්තේ සියවස් දහස් ගණන් ඈතකට දිව යන ඓතිහාසික බැඳීමක්. අපේ රටේ ප්‍රධාන ආගම ලෙස සැලකෙන බෞද්ධ දර්ශනය අපට ලැබුණේ ඉන්දියාවෙන්. විවිධ යුගවල ඉන්දියාවෙන් පැමිණි විවිධ ජාතීන් ශ්‍රී ලංකාවේ විවිධ පළාත්වල පදිංචි වීමේ ප්‍රතිඵලයක් වශයෙන් ද ඉන්දියාව හා ශ්‍රී ලංකාව අතර ඇත්තේ අනගිභවනීය සම්බන්ධතාවයක්. කවදත් හොඳට නරකට දෙකටම දේශපාලන වශයෙන් අපට ඉන්දියාව කීවත් වරදක් නැහැ.අනෙක් පැත්තෙන් ඉන්දියාව වැනි ප්‍රබල රාජ්‍යයක් ශ්‍රී ලංකාව අසලින් පිහිටා තිබීමේ වටිනාකම අඩුවෙන් තක්සේරු කරන්න බැහැ. විශේෂයෙන් ම දේශපාලන, ආර්ථික හා ආරක්ෂක යන කාරණාවල දී ඉන්දියාව බලවත් රාජ්‍යයක් සේ ශ්‍රී ලංකාව ආසන්නයේ පැවැතීම අතිශයින් ම අපට වැදගත්. 2009 දී අවසන් වූ එල්.ටී.ටී.ඊ. ත්‍රස්ත විරෝධී සටනේ දී පවා ඉන්දියාවේ අනුග්‍රහය ශ්‍රී ලංකාවට ලැබුණා. එය අපේ ජයග්‍රහණයට එක් හේතුවක් වු බව එම පසුබිම ගැඹුරින් අධ්‍යනයනය කරන විට පැහැදිලි වෙනවා.නව අගමැති මෝදි ඉන්දියාවෙ ආර්ථික සංවර්ධනය කෙරෙහි වැඩි අවධානයක් යොමු කිරීමට සුදානමින් සිටින බව පැහැදිලියි. එහි දී ඔහු මුළු සාක් කලාපයටම ඉන්දියානු වෙළෙඳාම ව්ව්‍යාප්ත කිරීමේ බලාපොරොත්තුවක් තබා ගෙන සිටිනවා විය හැකියි. ඒ සඳහා දැඩි මිතුදමක් වර්ධනය කර ගැනීම අත්‍යාවශය කාරණයක් සේ සැලකේ.මෙහි දී ඉන්දීය අගමැතිවරයා ඉන්දියාවට පැමිණි රාජ්‍ය නායකයන් සමඟ පැවැති ද්විපාක්ෂික සාකච්ඡාවල දී අදාල රටවල් හා ඉන්දියාව සමඟ සහ සබඳතාවය පමණක් නොව දෙරටට ම වැදගත් වන කාරණා සාකච්ඡාවට බඳුන් කර තිබෙනවා. පාකිස්ථානය සමඟ පැවැති සාකච්ඡාව එම දෙරටටම වැදගත්. ඉන්දු පකිස්තාන නායකයන් දෙපළක් මෙසේ මුණ ගැසෙන්නේ කලකට පසුවයි.ඒ සමඟ ම සාක් කලාපයේ රටවලට අදාළව අගමැති මෝදිගේ විදේශ පිළිවෙතේ දළ අදහසක් මතු කර ගැනීමට මෙම ද්වීපාක්ෂික හමුවීම් වැදගත් වී තිබෙනවා. සාක් රටවල් එකමුතුව හා ශක්තිමත්ව නව ලෝකයට මුහුණ දීමට ඇති හැකියාව වර්ධනය කර ගැනීමට කතාබහ වීම තවත් විශේෂත්වයක්. ශ්‍රී ලංකාව සම්බන්ධයෙන් තමිල්නාඩු බැඳීම්වලින් තොරව නිදහසේ කල්පනා කිරීමට නව ඉන්දීය රජයට හැකිවීම මෙහි දී අප ලැබූ ජයග්‍රහණයක්.කෙලින් ම ශ්‍රී ලංකාව රාජ්‍ය නායකයාට ආරාධනා කර ඔහු පිළිගෙන ද්වීපාක්ෂික සාකච්ඡා ඇරඹීමේ ශක්තියක් පසුගිය රජයේ ඉන්දියන් නායකයනට තිබුණේ නැහැ. ඔවුන් අනුගමනය කළේ ”ආසයි බයයි” ක්‍රමය. හැංගි මුත්තං පිළිවෙතක් මේ නිසා මෝදි වැනි කෙලින් වැඩ කරන නායකයෙක් ඉන්දියාව ලැබීම ශ්‍රී ලංකාවටත් නව සබඳතා වර්ධනය කර ගැනීමට පහසු වී තිබෙනවා. ලද අවස්ථාවෙන් නිසි ප්‍රයෝජන ගැනීම අපේ බලධාරීන්ගේ වගකීමක්.මේ රටේ සමහරු කල්පනා කළේ තමිල්නාඩුවේ සහායෙන් පිහිටුවනු ලබන ඉන්දීය රජයක් මගින් ශ්‍රී ලංකාව සම්බන්ධයෙන් දැඩි පිළිවෙතක් අනුගමනය කරයි කියලා. එහෙත් නරේන්ද්‍ර මෝදිගේ නායකත්වයෙන් පිහිටු වනු ලැබු නව භාරතීය ජනතා පක්ෂ රජයට කිසිදු පක්ෂයක ආධාර උපකාර නොමැතිව ආණ්ඩුවක් පවත්වා ගෙන යෑමේ බහුතර බලයක් ලැබී තිබෙනවා.ඊට හේතු වී තිබෙන්නේ භාරතීය ජනතා පක්ෂය ඉන්දියානු ලෝක් සභාවේ බහුතර ආසන සංඛ්‍යාවක් හිමි කර ගැනීමයි. එහෙත් නරේන්ද්‍ර මෝදි භාරතීය ජනතා පක්ෂ සංවිධානය සමඟ ඇමති පදවි බෙදා ගනිමින් නව රජයක් පිහිටුවා ගැනීමට හැකි වීම ශ්‍රී ලංකාවට වාසියක්.ජනාධිපති මහින්ද රාජපක්ෂ මහතාට ආරාධනා කිරීමේ දී ඔහු තමිල්නාඩු ප්‍රාන්තයෙන් එල්ලවූ විරෝධය ගැන එතරම් තැකීමක් කළේ නැහැ. තමිල්නාඩු මහ ඇමැතිනී ජයලලිතා ජයරාම්ගේ අන්නා ඩී.එම්.කේ. පක්ෂය භාරතීය ජනතා පක්ෂ සන්ධානයට සම්බන්ධ නැති නමුත් වයිකෝ ඉන්නේ එම සන්ධානයේ. වයිකෝ ලෝක් සභා මැතිවරණයෙන් පරාජය වුවද භාරතීය ජනතා පක්ෂ සන්ධානයේ පාර්ශ්වකරුවෙක්.මේ නිසා වයිකෝ දිල්ලියට කැඳවා ශ්‍රී ලංකා ජනාධිපතිවරයාට ආරාධනා කිරීම පිළිබඳව තම ස්ථාව‍ෙය පැහැදිලි කිරීමට නරේන්ද්‍ර මෝදිට සිදු වුණා. එහෙත් ඔහු වයිකෝ නිසාවත් ජයලලිතා නිසාවත් තම ස්ථාවරය වෙනස් කර ගත්තේ නැහැ. මන් මෝහන් සිං හිටපු අගමැතිවරයා මෙන් අතර මැද තැනක තනි වුණේ නැහැ.අවසානේ වයිකෝ හිරභාරයට ගෙන ශ්‍රී ලංකා ජනාධිපතිවරයා පිළිගැනීමට හා ඔහු සමඟ සාකච්ඡා කිරීමට නව ඉන්දියානු අගමැතිවරයා සුදානම් වීම රාජ්‍යත්‍රාන්තික වශයෙන් අප ලැබු ජයග්‍රහණයක්. අපේ සමහරු හිතාගෙන සිටියේ තමිල්නාඩුවට අවශ්‍ය විදියට දිල්ලියේ දේශපාලනය වෙනස් වෙයි කියලායි. ‘මෝදි ආවම බලමු වෙන දේ... යනුවෙන් සඳහන් කළ අය ද සිටිනවා. එහෙත් ඉන්දියානු අගමැති නරේන්ද්‍ර මෝදි වැඩ භාර ගන්නේ ශ්‍රී ලංකා ජනාධිපතිවරයා ද ඉන්දීය ජනාධිපති මැදුර ඉදිරියට කැඳවා ගනිමින්.එසේ ම පසුගිය ලෝක් සභා මැතිවරණයේ රැලි දෙකක් පැවැති බව අප තේරුම් ගැනීම ද වැදගත්. ප්‍රාන්ත දෙක තුනක හැරෙන්න සමස්ත ඉන්දියාව පුරාම හමා ගියේ නරේන්ද්‍ර මෝදි රැල්ලයි. එහෙත් ඊට එරෙහිව තමිල්නාඩුවේ හැමුවේ ජයලලිතා ජයරාම්ගේ රැල්ල බව මේ දෙස යථාර්ථවාදීව බලන කෙනෙකුට පැහැදිලි වෙනවා. තමිල්නාඩුව මෙන් ම කේරල ප්‍රාන්තයෙන් ද භාරතීය ජනතා පක්ෂය ජය අත්පත් කර ගෙන නැහැ.කේරලය ජයගෙන තිබෙන්නේ කොමියුනිස් පක්ෂය ප්‍රමුඛ වාමාංශික සන්ධානයයි. කේරලය පමණක් නොව කර්නාටක ප්‍රාන්තයෙන් ද පැහැදිලි ජයක් භාරතීය ජනතා පක්ෂය ලබා ගන්නේ නැහැ. අගමැති නරේන්ද්‍ර මෝදි දිවුරුම් දීමේ උත්සවයට තමිල්නාඩුවේ මහ ඇමැතිනී ජයලලිලා ජයරාම් මෙන් ම කේරල මහ ඇමැතිවරයා ද සහභාගි වූනේ නැහැ. මේ නිසා නව රජයට දකුණු ඉන්දියාවෙන් ලැබෙන පනිවිඩය එතරම් හොඳ මදියි.මෙවන් පසුබිමක විශේෂයෙන් ම තමිල්නාඩුව අමතක කර නරේන්ද්‍ර මෝදි හිතුවක්කාර ලෙස කටයුතු කරනු ඇතැයි නිගමනයකට පැමිණිය නොහැකියි. ඔහු ප්‍රාන්ත ආණ්ඩුවල යෝජනා හා විරෝධතා බැහැර කරමින් සාක් කලාපීය රටවල් සමඟ තීරණ ගනු ලැබුව ද ඔවුනගේ (ප්‍රාන්ත ආණ්ඩුවල) බලාපොරොත්තු සම්පූර්ණයෙන් ම බැහැර කරනු ඇතැයි අපේක්ෂා කළ නොහැකියි. මේ නිසා ඉන්දියානු නව රජය තමිල්නාඩුවේ විරෝධතා අවම මට්ටමකින් නඩත්තු කිරීමටත් උතුරේ ජීවත් වන දෙමළ ජනයාගේ අයිතීන් වෙනුවෙන් දැඩි අවධානයක් යොමු කිරීමට ද ඉඩ තිබෙනවා. එය මන් මෝහං සිංගේ පිළිවෙත තරම් වැනන සුළු නොවීමට ද ඉඩ තිබෙනවා.එහෙත් ආණ්ඩු මාරු වීමක් නිසා ඉන්දීය විදේශ පිළිවෙතේ පැහැදැලි වෙනසක් සිදු වන බවක් දක්නට ලැබෙන්නේ නැහැ. කොයි ආණ්ඩුවක් බලයට පත් වුණත් විදේශ පිළිවෙ‍ෙත් මුලික හරය නොවෙනස්ව තිබෙනවා. අපේ රටේ මෙන් එකම ආණ්ඩුවක වුවද ඇමැති වරයාගෙන් ඇමැතිවරයාට ප්‍රතිපත්වල හා වැඩ සටහන්වල මාරු වීම් ඉන්දියාවේ සිදු වන්නේ නැහැ.කෙසේ නමුත් උතුරේ අර්බුදය, ධීවර ප්‍රශ්නය ඇතුළු මේ කිසිවකට ක්ෂණික විසඳුම් නොමැති බව දෙරටේ ම නායකයින් විශ්වාස කරන සත්‍යයක්. එසේ ම නව ඉන්දියානු රජය වුව ද ඉන්දුලංකා ගිවිසුමෙන් බැහැර වේ යැයි කල්පනා කිරීම ද වැරැදියි. එවැන්නක් අපේ විනෝදාංශයක් සඳහා හොඳ විය හැකි වුවද අර්බුදයට විසඳුමක් ඉන් ලැබෙන්නේ නැහැ.මේ සියල්ල සමඟ මෝදි ඉන්දියාවට ඉහළ ආර්ථික වර්ධනයක් ළඟාකර දීමට සුදානම් වන නායකයෙක් බව නම් පැහැදිලියි. ඊට අසල්වැසියන් සමඟ ”කොකු දාගෙන හෝ පතෝල පිළිවෙතක පිහිටා කටයුතු කළ නොහැකියි.එසේ ම ඉන්දියානු වෙළෙඳපොළට සාක් රටවල දායකත්වය වැදගත්. මෝදි එම දායකත්වය නැති කර ගන්නේ නැහැ. එසේ ම සංවර්ධනය උදෙසා කලාපීය දේශපාලනයේ ඉන්දිය පෞර්ෂය දේශපාලනය යටපත් කර ගැනීමේ සුදානමක් මෝදි තුළ දක්නට ලැබෙන්නේ නැහැ. මේ නිසා උතුරේ ප්‍රශ්නය සම්බන්ධයෙන් ම කලාපීය සහෝදරත්වය මත පිහිටා ඔහු කටයුතු කරනු ඇතැයි සිතිය හැකියි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=f1405292</link>
    <topic>පුරන් වූ පින්කෙතට දෙවියන් වැඩමවීම</topic>
    <author>මාර්ටින් වික්‍රමසිංහ</author>
    <content>හෙළයේ මහා ප්‍රාඥයා සේ සම්භාවනාවට ලක් වූ මාර්ටින් වික්‍රමසිංහ සූරින්ගේ 124වැනි ජන්ම දින සැමරුම අදට(29) යෙදී තිබේ. එතුමන් විසින් එදා ලියන ලද රසවත් සේම හරවත් ලිපි කිහිපයක කොටස් කිහිපයක් මෙසේ පළ කෙරෙනුයේ මේ මහා බුද්ධිමතාට ගරු පිණිසය.වෙනස් නොවන නිත්‍ය ආත්ම ධර්මයක් නැතැ යි අදහන බෞද්ධයන් කතරගම, විෂ්ණු, විබිසෙන් ආදී දෙවියන්ට ධනය, බලය, ලාභය පතා වැඳීම හා පඬුරු පිදීම බුදු සමයත් හින්දු සමයත් දෙකම කෙලසන ළාමක පිළිවෙතකි. එය බුදුන් වහන්සේ බැහැර කළ තිරශ්චීන විද්‍යාංගයක් කෙලෙස් වැඩීමට උපයෝගී කොට ගැනීමක් වන බැවිනි.හින්දුකාරයකු විෂ්ණු වන්දනා මානනය කිරීම කෙලෙස් වැඩීමට නොව තැවීමට මඟපාදන්නකි. ඔහු විෂ්ණු පුදන්නේ වෙනස් නොවන නොමැරෙන ලෝකෝත්තර ධර්මය පිළිබඳ සංකේතයක් ලෙස අදහන හෙයිනි. ඒ ඇදහීම නිසා දැඩි භක්තියක්, ප්‍රේමයක් ඔහු තුළ හට ගනියි. එහෙයින් විෂ්ණු ‍පුදන අවස්ථාවෙහි ඔහු තුළ පුණ්‍ය චේතනාව හටගනියි. ඔහුගේ සිත පහන් වෙයි. මමත්වය තුනී වෙයි.බෞද්ධයා ‍විෂ්ණු පරම සත්තාව පිළිබඳ සංකේතයක් ලෙස නොසලකයි. විෂ්ණු, කතරගම ආදී දෙවිවරුන් යදින පුදන බෞද්ධයා ‍එසේ කරන්නේ ධනය, බලය, කීර්තිය ලබන ලෝභ චේතනාවෙනි. නොඑසේ නම් තමාගේ හතුරකු වනසන ‍අදහසිනි. බුදුනුවකු කතරගම දෙවියන්ට පඬුරු පිදීම හා වැඳීම පොලිස් නායකයාට අල්ලස් දීම හා වැඳීම වැන්න. එය පුණ්‍ය චේතනාව නසන පිළිවෙතකි. එහෙයින් කෙලෙස් වඩන්නකි.නූගත් ගැමියා රෝගාතුර දරුවා මරණයෙන් බේරාගනු පිණිස තොවිල් පවිල් කරවයි. යකැදුරා ගොක්කොළ, කෙහෙල් පතුරු, හබරල කොළ හා ලී කෝටු ද ගෙන හූනියම් මැදුර හෝ සන්නි යකුගේ මඩුව හෝ තනයි. පන්දමෙන් හා විලක්කුවෙන් ඒ සැරසිලි එළිය කරයි. කිහිළි ගැසීමෙන්, දුම්මල පිලිස්සීමෙන් බෙර වැයුමෙන් හා නැටුමෙන්, තොවිලයට ආදී කාලීන ගූඪ කලා වේශයක් දෙයි. තොවිලය මෙලොව ඉක්ම වූ ගුප්ත ලෝකෝත්තර ධර්මයක් කෙරෙහි මිනිසුන්ගේ හැඟීම් පුබුදන ආදි කාලීන පිළිවෙතකි.තොවිලය වූ කලී කලාව, තිරශ්චීන විද්‍යාව හා ගූඪ ආගමික පිළිවෙත් ද සංකලනයෙන් උපන්නකි. තොවිලය කරවන ගැමියා බලාපොරොත්තු වන්නේ ධනය, බලය, ලාභය නො වේ. තම දරුවා මරණයෙන් බේරා ගැනීමෙන් සිදු වන පරාර්ථ සිද්ධියයි.තොවිලය නිසා නූගත් ගැමියාගේ මමත්වය තුනී වෙයි. එහෙයින් දයා කරුණාව ඇතුළු ඔහුගේ පුණ්‍ය චේතනාව අවදිවෙයි. ඔහුගේ ඒ පහන් සිත පෝය දවසෙහි විහාරස්ථානයට ගොස් පහන් එළියෙන් හා සඳ රැසින් බැබළෙන ස්තූපයට බුදුරුවට සැදෑ සිතින් වඳින බෞද්ධයකු තුළ හටගන්නා පුණ්‍ය චේතනාවට නෑකම් කියන්නකි.පුණ්‍ය චේතනාවමිනිස් සිතෙහි පුණ්‍ය චේතනාව නොපුබුදන තිරශ්චීන විද්‍යාවක්, සමයක්, දහමක් වතොත් එය තුට්ටුවක් නොවටනා ආගමකි. සියලු උසස් ආගම්වල පුණ්‍ය චේතනාව වඩන වන්දනා මානන විධියක් වී ය. ථෙර ථෙරි ගාථා, ධම්ම පදය, ජාතක කථා කියවීම් හා කියවනු ඇසීම ද පුණ්‍ය චේතනාව වඩන වන්දනා මානනයන් වීය.අභිධර්මය ඉගැන්වීමෙන් හා දෙසීමෙන් පසු පුණ්‍ය චේතනාව වඩන ධර්ම සාහිත්‍යය හා වන්දනා මානන විධි බෞද්ධයන්ගේ සිතින් කෙමෙන් ගිලිහෙන්ට වී ය. ගම්වල පැරණි යතිවරයෝ උගත්කම් දක්කන අබිදම් දෙසීමට නොතතනා ජාතක කථාවක්, තෙර කෙ‍නකුගේ හෝ තෙරණියකගේ චරිතයක් වස්තු කොට ගෙන බණ කීහ. ඒ බණ ඇසූ නූගත් ගැමියන්ගේ පුණ්‍ය චේතනාව පිබිද වැඩිණ.දර්ශනය‍ ලෝකයේ මුල අග හා ඒ පිළිබඳ හේතු ප්‍රත්‍යය ධර්මයන් සොයන්ට අනුබල දෙන අන්වික්ෂණ ක්‍රමයකි. බුදු සමය ඊට ඉඳුරා පටහැනි විදර්ශනා මාර්ගයකි. විදර්ශනා මාර්ගය නිවන පසක් කර ගනු පිණිස ගත යුතු වැවහර මඟ මිස තතන තතනා තර්ක කරන්ට අනුබල දෙන අබිදම් මඟ නො වේ.බුදුසමය අනික් ආගම් මෙන් ම මෙලොව ඇත්ත නොව ලෝකෝත්තර ඇත්ත සොයන්ටත් සාක්ෂාත් කරගන්ටත් ඉගැන්වෙන මාර්ගයකි. බුදුසමය නිවන ලෝකෝත්තර ඇත්ත නමින් හඳුන්වයි. අනික් ආගම් පරමාත්මය, පරම සත්තාව හෙවත් ගූඪ සත්තාව (ගෝඩ් යන ඉංගිරිසි වදන “ගූඪ” නමැති සකු වදන වැනිම ජර්මන් වදනින් බිඳුණක් ලෙස සලකනු ලැබේ) යන නම්වලින් ලෝකෝත්තර ඇත්ත හඳුන්වයි.පුණ්‍ය චේතනාවෙන් ‍හෙවත් ශ්‍රද්ධාවෙන් තොර ව මඟට පිවිසිය නොහැකි ය. ඕඝයෙන් එතෙර වන්නේ ශ්‍රද්ධාවෙනි. තෙරුන් හා තෙරණියන් ‍ඕඝයෙන් එතෙර වූයේ ශ්‍රද්ධාවෙනි. ඔවුන්ගේ ශ්‍රද්ධා පුණ්‍ය චේතනා පිබිදුණේත් වැඩුණේත් බුදුන් දැකීමෙන් හා බුදු ගුණ සිහි කිරීමෙනි. මෙකල බෞද්ධයන්ට පුණ්‍ය චේතනාව වැඩිය හැක්කේ බුදු පිළිමය, චෛත්‍යය, බෝරුක ආදී පුණ්‍ය සංකේතයන් වන්දනා මානනයෙනි. බුදුන් බමුණන් හා ‍කළ වාද කථා නොව උන්වහන්සේගේ තෙරුන්ගේ හා තෙරණියන්ගේ උදාන වාක්‍ය, ගාථා ආදිය ලැදිව කියවීමෙනි; උගැන්මෙනි.බුදුන් නො දෙසූ බමුණු විතණ්ඩ වාද විශේෂයක් වූ අභිධර්මය බෞද්ධයන්ගේ පුණ්‍ය චේතනාව වනසා ඔවුන් ලෝකායතිකයන් කරන්නකි. තර්කය භික්ෂූන්ට තහනම් කරන ලද විෂයයකි. අභිධර්මය තර්ක ජාලයකි. බුදුන් වහන්සේ කාලාම සූත්‍රයෙන් චින්තන නිදහස දුන්නේ සඟුන්ට නොව ගිහියන්ටයි. බුදුන් දෙසූ ආර්ය අෂ්ටාංගික මාර්ගයට පිවිසෙන සඟුන්ට ඒ නිදහස අහිමි ය. ඔවුන් පිළින දී ආර්ය මාර්ගයට පිවිසෙන බැවිනි.අභිධර්මයත් තර්ක විතර්ක සහිත වාද කථා වැනි සූත්‍රත් උගන්වනු ලැබීම නිසා උගත් ගිහියෝ ශ්‍රද්ධාවෙන් පුණ්‍ය චේතනාවෙන් සංවේගජනක ලෙස පිරිහුණෝ ය. ආධ්‍යාත්මය පුබුදන බෞද්ධ ධර්ම සාහිත්‍යය ඇසුරු නොකරන වන්දනා මානනය ළාමක පිළිවෙතක් ලෙස බැහැර කරන උගත් බෞද්ධයන් වැඩිවීම නිසා පන්සල් පාළුවන්ට විය.ඔවුන් පන්සල් වෙත ගෙන්වීමට අභිදම් දෙසුම් හා භාවනා විධි ඉගැන්වීම ද අරඹනු ලැබී ය. නගරයෙන් ඈත පළාත්වල විහාරස්ථානවලට පෝදා ගෑනුන් පිරිමින් අද්දනු පිණිස නාටකයට හරවන ලද බණ දෙසුම් අරඹනු ලැබී ය. යම රජ්ජුරුවන්ගේ නඩු තීන්දුව මිළිඳු නාගසේන වාදය එවැනි බණ නාටක වෙයි.කෙමෙන් පුණ්‍ය චේතනාවෙන් පිරිහුණු බෞද්ධයන් විහාරස්ථානයට ගෙන්වනු පිණිස දැන් යතිවරයෝ විෂ්ණු කතරගම ආදී දෙවියන් එහි වඩම්මති. බෞද්ධයන් දෙවියන් පුදන්නේ ධනය, බලය, කීර්තිය ආදිය ලබනු පිණිස ය. බුදුන් වහන්සේ උන්වහන්සේ දෙසූ ලෝකෝත්තර දහමත් නිසා උගත් බෞද්ධයන් තුළ ඉපිද නටබුන් වූ පුණ්‍ය චෛතසිකයෙන් ඇබිත්තක් ඔවුන්ගේ හදෙහි ඉතිරිව තිබේ නම් ඒද කඳකුමරුන් විසින් වනසනු ඇත. එවිට උගත් ගිහි බෞද්ධයන් පමණක් නොව යතිවරයන් ද අනාත්ම වාදය ගැන ඉතා ශූර ලෙස තර්ක කරන ලෝකායතිකයන් වෙති යි සිතමි.ව්‍යවහාරික බුදු සමය මෙවැනි තැන තෙක් පිරිහුණේ උගත් බෞද්ධයන්ගේත් යතිවරයන්ගේත් හදින් පුණ්‍ය චේතනාව කෙමෙන් අතුරුදහන් වූ බැවිනි. උගත් බෞද්ධයෝ ධනය, බලය, කීර්තිය පතන අසංයත ලෝභියෝ වූහ. උගත් යතිවරයෝ තුති පැසසුම් වැඳුම් පිදුම් හා පසිඳුව ද පතන්නෝ වූහ.මොවුන් දෙගොල්ල අත්වැල් බැඳගැනීම නිසා රයිගමයාගේ හා ගම්පලයාගේ යාළුකම වැනි සබඳකමක් ඇති විය. එය ආගමික හැඟීමෙන් උපන් සුහද නෑකමක් නොවී ය. ඔවුන්ගේ හදවත් ගඳකිළි වූයේ බුදුන්ට හා ශ්‍රද්ධා පුණ්‍ය චේතනාවට නොව මෙලොව සැප සම්පත්වලට ය. එයින් ආත්ම සංයමයට නොව අත්තුක්කංසනයට මඟ පෑදිණ.ධන ලෝභියෝ බෞද්ධයන් අතරට වඩා අනික් ආගම් අදහන්නන් අතර බහුල වෙති. බලලෝභීහුත් කිත් යසස් පතන්නෝත් ඔවුන් අතරට වඩා බෞද්ධයන් අතර බහුල වෙති. තුති පැසසුම් වැඳුම් පිදුම් හා පසිඳුව ද පතන්නෝ යතිවරයන් අතර බහුල වූහ. මේ දෙගොල්ල ඔවුනොවුන්ගේ මමත්වය වඩනු සඳහා නොදැන බුදුසමය වහල් කොට ගත්හ.කතරගම දෙවියන් වැඩමවීම ධන බලලෝභී බෞද්ධයන් කැඳවන උපායක් ‍පමණක් නොව උපස්ථායකයන් නැති විහාරස්ථානයකට බරපැන් ගෙන දෙන මඟක් ද විය.බුදු සමය ඕඝයෙන් එතෙර කෙරෙන පහුරක් වන්නේ ශ්‍රද්ධා පුණ්‍ය චේතනාව ඇත්තාට පමණයි. බුද්ධි විෂයක අභිධර්මය ඉගැන්වීමත් උගැන්මත් නිසා අන්තර්ඥානය වඩන බුදු සමය ගිහියන් හා පැවිද්දන් කරින් ගෙන යන පහුරක් වීය. පහුර කරට ගත්තන් ඕඝයෙන් නොව මැණික් ග‍ඟෙන් එතෙර වන්ට කඳ කුමරුන්ගේ පිහිට නො සොයා කුමක් කරන්ට ද?ශිෂ්ට මනුෂ්‍ය යෝලොවේ සියලු ම ශිෂ්ට මනුෂ්‍ය වර්ගයන්ගේ ආදිම මුතුන් මිත්තෝ වැද්දන් මෙන් ජීවත් වූහ. මිථ්‍යා ඇදහිලි ළාමක අදහස් හා අනුවණකම ද ඇසුරෙන් උපන් සිරිත් විරිත්, උත්සව, වන්දනා මානන විධි ඇසුරෙන් උපන් සිරිත් උත්සව හා වැඳුම් පිදුම් හැම ශිෂ්ට වර්ගයන්ගේ සංස්කෘතීන්හිත් ආගම්වලත් ඇත. වර්තමාන අපරදිග සංස්කෘතියෙහිත් සිංහල සංස්කෘතියෙහිත් කිතු සමයේ හා බුදු සමයෙහිත් ආදි කාලීනයන්ගෙන් උරුම වූ එවැනි සිරිත්, උත්සව හා වැඳුම් පිදුම් තවම පවතියි.මගේ මේ කියුමට නිදසුන් වශයෙන් පිටු සීයක පොතකට පිරිමහින තරම් කරුණු ඵලවිය හැකි ය. එයින් එකක් දෙකක් කියමි. සිංහල ගැමි මනමාලයා හා මනාලිය සුදු රෙදි අතුළ පැදුරු පෝරුවට නඟින්ට පෙර එහි සහල් වපුරා කිතුල් මොලක් ද එක් කෙළවරක තබනු ලැබී ය. එය විවාහ ජීවිතයට ඇතුළු වන දෙදෙනාට අනාගතයෙහි නොඅඩුව ධාන්‍ය ලබා දෙනු පිණිස කෙරෙන කෙමකි. මේ කෙ‍ම් විධි ලෝකයේ හැම රටවල වැදි ජනයා අතර පැවැත්තේය. මානව විද්‍යාඥයන් මේ කෙම් විධි හඳුන්වන්නේ “අනුකරණ මන්ත්‍ර” විශේෂයක් ලෙසිනි.මනමාල යුවළට හැසල් ඇටවලින් ගැසීම එංගලන්තයෙහි පැවති සිරිතයි. හැසල් ඇට විසි කිරීම වෙනුවට සහල් ඇටවලින් ගසනු ලැබීම අනතුරු ව එංගලන්තයෙහි පැතිරි සිරිත විය. හැසල් ඇට විසි කිරීම පෙරදිගින් ඉංගිරිසින් ණයට ගත් කෙම් සිරිතකි.පාට කඩදාසි කුඩුවලින් යුවළට ගසනු ලැබීම හාල් ඇටවලින් ගසනු ලැබීමෙහි ම පරිණාමයකි. මේ සිරිත් තුනෙහි ම මූලාශ්‍රය මනමාල යුවළට සසිරි බව පැතෙන වැදි කෙම් විදිය යි. මනමාල යුවළට හැසල් ඇටවලින් ගැසූ පැරණි අවිදග්ධ ඉංගිරිසි ජනයා “සරු වේවා” යි හඬ නැඟූහ. මේ සිරිත ඇස් බෙරිගුල්ඩ් දේවගැතිතුමා ඉංගිරිසි ජනශ්‍රැතීන් අරබයා ලියූ “ඒ බුක් ඔෆ් ෆෝක්ලෝර්” යන පොතෙහි විස්තර කොට ඇත. හාල්වලින් ගැසීම පෙරදිගින් ණයට ගන්නා ලද සිරිතක් ලෙසිනි බෙරිගුල්ඩ් දේවගැතිතුමා හඳුන්වන්නේ.මිනිසුන්ගේ හා සතුන්ගේ සෙවණැලි ඔවුන් තුළ වෙසෙන භූතාත්මයන් ප්‍රාණාත්මයන් ලෙස ආදි කාලීන වැද්දෝ සැලකූහ. “පණ්ඩිතයන් වහන්සේ දිව උකුස්සාගේ ඡායාව මැඬගෙන අත්ලෙන් අත්ල ගසා නාද කළ සේක” යනු උමංදාවෙහි එන පාඨයකි. මේ පාඨයෙන් හෙළිවන ආදි කාලීනයන්ගේ වැදි ඇදහිල්ලෙහි නෂ්ටාව‍ශිෂ්ට සලකුණු සහිත සිරිත් ඉංගිරිසින් අතර ද පැවැත්තේ ය. ඒ සිරිත් හා ඇදහිලි ඉංගිරිසි ජනශ්‍රැතීන් පිළිබඳ පොත්වල ආරූඪ වී ඇත.වැදි ඇදහිලිවැදි ඇදහිලි හා ඒවා ඇසුරෙන් උපන් සිරිත් හා උත්සව ද ශිෂ්ට ජාතීන් අතර ඇත. ඒවා එකවර බැහැර කරනු ලැබීම ඔවුන්ගේ සංස්කෘතීන්ගේත් ආගම්වලත් එකමිතියට හා සන්දර්භයට (Integrated Pattern) හානිකර ය.එකමිතිය නැතිවන විට ඒ සංස්කෘතීන් හා ආගම් හිමි ජාතීන්ගේ ස්වාධීනත්වයට හා ශික්ෂණයට ද හානි සිදු වෙයි. කොපමණ අමන ඇදහිල්ලක් සිරිතක් වුව ද ජනකායකගේ ආගමෙන් සංස්කෘතියෙන් බලෙන් උදුරා ඉවත් කරනු ලැබීම ඒ ජනකායගේ ඒකමිතිය හා හික්මීම වනසන උපායකි. එවැනි අමන ඇදහිලි හා සිරිත් ආදිය කෙමෙන් අභාවයට යන්නට හැරිය යුතු ය. අභාවයට යන්නේ ඒ ඇදහිලිවලත් සිරිත්වලත් තැන් ගන්නා අනිත් ඇදහිලි හා සිරිත් කෙමෙන් පහළ වූ විට ය.සිංහලයෝ ජාතියක් වශයෙන් තමන්ගේ හික්මීමට හේතු වන දේ වටහා ගන්නට අසමත් අනුකරණයෙහි රුසියෝ වූහ. කවර ආගමක් අදහන්නන් වුව ද හික්මවනු ලබන හැඟීමක් හෙවත් චෛතසිකයක් ගැමි ඇදහිලිවලට පිටුපසින් ඇත. එය හඳුන්වන්නේ පුණ්‍ය චේතනාව නමිනි. බෞද්ධයන් තුළ ඒ හැඟීම වඩන එක් විදියකි, වන්දනා මානනය. කිතුනුවන් තුළ ඒ හැඟීම් වඩන්නේ ඔවුන් දේවස්ථානයට ගොස් කරන වන්දනා මානනයයි.උගත් බෞද්ධයන් හා යතිවරයන් අතරින් නම් වන්දනා මානනය අභාවයට ගොස් ඇත. අභිධර්මය ඉගැන්වීම හා උගැන්ම වන්දනා මානනය වනසන එක් උපායක් විය. ශ්‍රද්ධාව නමින් හැඳින්වෙන්නේ පුණ්‍ය චෛතසිකයෙහි ම අංගයකි. භක්තිය නමින් හැඳින්වෙන්නේ ද පුණ්‍ය චෛතසිකයෙහි අංගයකි. ඒ චෛතසිකයෙන් තොර වූවකු හික්මවන ශක්තියක් ග්‍රන්ථාරූඪ ආගමික මතාන්තරවල නැත.විහාරස්ථානයට ගොස් බුදුරුව හා චෛත්‍යය වැඳීමත් දෙව්මැදුරට ගොස් කරන වන්දනාමානනයත් දෙකම එක සමාන සිත් පහදන සිරිත් වෙයි. ප්‍රකෘති ධර්මය ඉක්ම වූ අතින්ද්‍රිය ධර්මයක් හඟින්ට පොදු ජනකාය හික්මවන භාවනාවකි වන්දනා මානනය. හුදු තර්කය හා බුද්ධිය අනුව විභාග කළහොත් හැම වන්දනා මානනයක් ම ළාමක ඇදහිල්ලක් සිරිතක් වෙයි.උගතුන් අතර පමණක් නොව පාසල් දරුවන් හා දැරියන් අතර ද අබිදම් සිතිවිලි හා මත පැතිරවීම නිසා වන්දනා මානනය නූගත් ගැමියන්ට උචිත සිරිතකගේ තැනට වැටිණ. වන්දනා මානනයට දැන් ගම්වල මිනිස්සු පවා නොයති. යතිවරයන් දැන් හැම පන්සලක්, දේවාලයක් කරන්ට පටන්ගෙන ඇත.එක් කලක ථෙරවාදී බෞද්ධයන්ගේ බලකොටුවක් වූ උපනගරයක් මා හත් අට මසකට පෙර පසුකොට යද්දී විෂ්ණු, කතරගම දෙවියන්ගේ රූප සහිත පෙරහැරක් මට දකින්ට ලැබිණ. එය හින්දු කාරයන් නොව බෞද්ධයන් විසින් සංවිධානය කරන ලද්දකි.පෙරහැර හමුවීමෙන් මසකට පමණ පසු ඒ නගරයේ උගත් බෞද්ධයෙක් මට හමු විය. “දැන් හැම බෞද්ධ විහාරස්ථානයකට දේවරූපය පිවිසෙනවා. නූගත් බෞද්ධයන් නොව උගත් බෞද්ධයන් පේන අහන්ටත් බාර හාර පුදන්ටත් දේවාලවලට යනවා. බුදුරුව ඇතැම් පන්සලකින් ඉවත් කෙරෙන කාලය එන්ටත් පුළුවනි” යි ඔහු කීවේ ය.ඔහු වාසය කරන කුඩා නගරයෙහි පවත්වන ලද දේව රූප පෙරහැර ගැන මම කීවෙමි. එවිට ඔහු සිනාසෙමින් මෙසේ කීවේ ය.පන්සල් දේවාලයන් වීම ගැන දවසක මම උගත් යතිවරයකුගෙන් ප්‍රශ්න කරා. උන්වහන්සේ කිව්වා මොනව කරන්නද මහත්මයා, පසළොස්වක පෝය දාට වැඩි උගත්කමක් නැති ගෑනුත් පිරිමිත් පන්සලට ඇවිත් මල් පූජා කරලා යනවා. පසු දා ඒ මල් ඉවත් කරලා මලසුන් සුද්ද කරවන්ටත් අපි සල්ලි වියදම් කරන්න ඕනෑ. පන්සලේ දේවාලයෙන් ආදායමක් ලැබෙනවා. සමහර උගත් පොහොසත් උදවිය දේවතාරූඪ වූ කපුවාගෙන් පේන අහන්ට රුපියල් පනහ හැට වියදම් කරනවා.”විශ්වවිද්‍යාල ප්‍රවේශ විභාගය සඳහා උගන්නා ගැමි සිසුවකු කී කතාවක් මට මතක් වෙයි. ඔහුගේ ගමෙහි කුඩා පන්සලෙහි විශාල දේවාලයක් ඇත. පෝය දවසක දෙවියන්ට බාර හාර පුදන්ට ගිය උදවිය ඉදිරියෙහි භික්ෂුවක් ඉතා මිහිරි හඬින් සකු කවි කීය.“ඒ සකු කවි මොනවාදැයි” අර ශිෂ්‍යයා භික්ෂුවගෙන් ඇසුවේ ය.“ගීත ගෝවින්දයේ පද්‍යයි” භික්ෂුව පිළිතුරු දුන්නේ ය.ගීත ෙගා්වින්දයගීත ගෝවින්දය කුමක්දැයි පැට්රික් දන්නවාද? යි මම ශිෂ්‍යයාගෙන් ඇසුවෙමි. නෑයි ඔහු කීවේ ය. “ගීත ගෝවින්දය” වංග කවියකුගේ සකු පද්‍යයක්. එය ශ්‍රී කෘෂ්ණ වෙස්ගත් විෂ්ණු ගවයන් රකින කෙල්ලන් සමඟ පෙම් කෙළියෙහි යෙදීම වර්ණනා කරන ශෘංගාර කාව්‍යයක්.මා යට දැක්වූ කරුණුවලින් හෙළිවන්නේ ආගමක් හා සංස්කෘතියක් විසින් හික්මුණු ජනකායක් වශයෙන් බෞද්ධයන් එකමිතියෙන්, සංයමයෙන්, සිරිතින් පිරිහුණු සැටියි. හැම ආගමක හා සංස්කෘතියක බුද්ධිගෝචර දේ මෙන් හැඟීමට හසුවන මනස්ගාත ද ඇත.මිනිසුන් හික්මවන්නේ අභිධර්මය නොව ඔවුන්ගේ හැඟීම් පුබුදා පහන් සංවේගයෙන් ඒ හැඟීම් පවිත්‍ර කරන සිංහල සංස්කෘතියෙහි ඇතැම් දේ ය. වන්දනා මානනය, විහාරස්ථානවල චිත්‍ර ප්‍රතිමා බැලීම, ථෙර ථෙරි ගාථා, ධම්මපදය, ජාතක කථා කියවීම, අවුරුදු උත්සවය හා තවත් එවැනි මිථ්‍යා ඇදහිලි ඇසුරෙන් උපන් සිරිත් විරිත් පැවැත්වීම එයින් කිහිපයකි. නොගැඹුරු බුද්ධිය හා මැකී ගිය පුණ්‍ය චේතනාව ඇති පොදු උගතුන්ගේ සිත් ගන්නා සංකල්ප හා මතාන්තර යති දර්ශනයෙහි ඇත.ඒවා උගැන්මත් ඉගැන්වීමත් නිසා පුණ්‍ය චේතනාව වඩන වන්දනා මානනය සම්පූර්ණයෙන් පිරිහිණ. මීට අවුරුදු පනහකට හැටකට පෙර පොදු සිංහලයන් අවුරුදු උත්සවය පැවැත්වූයේ වන්දනා මානනයෙහි ම අංගයක් ලෙසිනි. කුමන මිථ්‍යා මතාන්තර ඇසුරෙන් උපන්නත් ජාතික ආගමික චාරිත්‍ර සහිත ඇතැම් උත්සව බෞද්ධයන් හා කිතු සමය ඇතුළු අනෙක් ආගම්වල ද වන්දනා මානනයෙහි අංගයක් කරගත හැකි ය. එයින් එකම දේශයක් මවුබිම කොට ගෙන වෙසෙන ජනකායගේ ශ්‍රද්ධා භක්තියත් ජාතික හැඟීමත් වෙනස්කම්වලට යටින් ඇති එකමිතිය පිළිබඳ හැඟීමත් වැඩෙයි.1968 ජනවාරි මාසයෙහි මම මාසයක් පමණ කියුබාවේ හවානා නගරයෙහි ගත කෙළෙමි. එහි දෙසතියක් තිස්සේ පැවැත්වුණු සංස්කෘතික සම්මේලනයට එකතුවුණු මම කියුබාවේ ජනයාගේ සංස්කෘතියෙහි ඇතැම් කරුණු පිළිබඳ මඳ දැනුමක් ලැබීමි. එයින් එකක් දෙකක් මගේ සිත් ගත්තේ ය. එහි සුදු මිනිසුන් අතර ස්පාඤ්ඤ ජාතිකයන්ගෙන් පැවත එන්නෝ බහුල වෙති.ඉතාලි ප්‍රංශ ජාතිකයන්ගෙන් පැවැතෙන්නෝ ද වෙති. නීග්‍රෝ, චීන, රතු ඉන්දියානු ජාතිකයෝ ද වෙති. වර්ණ භේදයෙන් තොර ව වෙසෙන මොවුහු ස්පාඤ්ඤ බස කතා කරන එකම මිශ්‍ර ජාතියකි. ඔවුන්ගේ සංස්කෘතිය ස්පාඤ්ඤ, නීග්‍රෝ, චීන ආදීන්ගේ සංස්කෘතීන්ගේ සංකලනයෙන් පහළ ව වැඩෙන ස්වාධීන සමාජ සමයකි.මෙය වඩාත් හොඳින් මට වැටහුණේ භාවනා නගරයෙහි නවීන චිත්‍ර ප්‍රතිමා කලාගාරය බලන්ට ගිය අවස්ථාවෙහි ය. අවුරුදු සීයකට වැඩි කලක් එහි වූයේ ස්පාඤ්ඤ, ප්‍රංශ චිත්‍ර ප්‍රතිමා කලා ඇසුරෙන් වැඩුණු අනුකාරක කලාවකි. 1925 දී වික්ටර් මැනුවෙල් චිත්‍රකාරයා අර අනුකාරක චිත්‍ර කලාව ඉඳුරා බැහැර කළේ ය. ඔහු නීග්‍රෝ, චීන, මැක්සිකෝ ජාතීන්ගේ චිත්‍ර කලාවන්ගෙන් ද එළිය ලබා ස්වාධීන චිත්‍ර කලාවක් නිපදවූයේ ය. කතෝලික ආගම පිළිබඳ චිත්‍ර ද මේ ස්වාධීන චිත්‍ර කලාව අනුව නිපදවා ඇත.මොවුන්ගේ ඇතැම් ආගමික උත්සව පවා බටහිර කිතුනු සංස්කෘතිය අනුව නොව ඔවුන්ගේ ස්වාධීන මිශ්‍ර සංස්කෘතිය අනුව පවත්වනු ලැබී ය. අලුත් අවුරුදු (ජනේරු) උත්සවය ඇතැම් තැන්වල පවත්වන ලද්දේ එක්වුණු සුදු, කළු, කහ ජාතිකයන් විසින් ආදි කාලීන වැදි සිරිත් අනුවයි. එම උත්සවය අප රට යකැදුරන්ගේ තොවිල් පලකට මඳක් සමාන විය. ඕනෑ රටක පොදු ජනකායගේ සංස්කෘතියට හා කලා ශිල්පවලට අනුකූලව ජාතික උත්සව හා සිරිත් පැවැත්වීමට හුරුකමත් කතෝලික සසුනට ඇත.එහෙත් මීට අවුරුදු හැට හැත්තෑවකට පෙර විසූ ඉංගිරිසිකාරයින්ගේ නොගැඹුරු හේතුවාදීය මතාන්තර අනුව සකස්වුණු ඉංගිරිසි සංස්කෘතියට හසුවුණු ලංකාවේ කතෝලික සසුනෙහි අධිපතිහු ද සිංහලයන්ගේ ජාතික සිරිත් හා සමාජ සිරිත් අවඥාවෙන් බැහැර කළහ.හේතුවාදය හා තර්කය ගරු කොටගත් කිතු සමයෙහි ගූඪ ධර්ම සමර්ථනය කරන්ට එංගලන්තයෙහි ඇතැම් කිතුනු චින්තකයෝ වෑයම් කළහ. මීට අවුරුදු දෙසීයකට පෙර විසූ ස්කොට් ජාතික හියුම් නමැති දර්ශනවාදියා තර්කය අනුව කිතු සමය ඔප්පු කරන්ට වෑයම් කළ ඔවුන් හැඳින්වූයේ කිතු සමයෙහි සතුරන් ලෙස ය. අපේ රටේ ඇති වූ “පානදුරේ වාදය” වැනි ආගම්වාදවලටත් හේතු වූයේ පැරණි ඉංගිරිසිකාරයන්ගේ නොගැඹුරු තර්කවාදයට උගත් බෞද්ධයන් ගොදුරු වීමයි.මෙකල විහාරස්ථානය පුරන් වූ පින්කෙතක් වැන්න. සුදු මිනිසුන් මෙහි පැතිර වූ නොගැඹුරු තර්කවාදයට උගත් බෞද්ධයන් හා යතිවරයන් ද ගොදුරුවීම නිසා ය එය සිදු වූයේ. අනාත්ම සංකල්පය වනාහි බෞද්ධ පරමාර්ථය, නිවන අවුරාගත් වටපාරක් වැන්න. තර්කය නමැති දෙරෝදයෙහි නැඟුණු උගත් යතිවරයෝ අනාත්මවාදය නමැති වටයෙහි හති වැටෙන තෙක් දුවති. අධ්‍යාත්මය වඩනු කැමැති මිනිසාට අනාත්ම සංකල්පය පරම සත්තාවවට පිවිසවන දොරටුවකි. පරම සත්තාව කුමක්දැ යි කිසිම ආගක් අදහන්නෙක්, විද්‍යාඥයෙක් චින්තකයෙක් හරි හැටි නොදනිති. භෞතිකවාදියාට පරම සත්තාව මිරිඟුවකි. ආත්මවාදියාට පරමාත්මයකි, විශ්ව විඥානයකි.විද්‍යාව ඉක්මවා සිතන විද්‍යාඥයාට භෞතික ධර්ම ඉක්ම වූ අතීන්ද්‍රිය ධර්මයක් ඇතැයි කියන සලකුණකි. අනාත්මවාදියා එය දකින්නේ නිර්වාණය ලෙසිනි. වටරවුමේ දුවන ඔහු ඊට ළං නො වේ.බෞද්ධයන් පුණ්‍ය චේතනාවෙන් හා චරිතයෙන් පිරිහෙන්නේ යතිවරයන් ඔවුන් අනාත්මවාදය නමැති වටයෙහි දුවවන බැවිනි. ථෙර ගාථා ළැදිව විමසන්නකුට මගේ තර්කයෙහි ඇත්ත වැටහෙනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=f1405293</link>
    <topic>කිරි සප්පයන් ගස් ගල්වල ගසා මරා දැමූ කොටින්ට සුදු සළු පෙරවීමට ඇතැමුන් උත්සාහ කරනවා</topic>
    <author/>
    <content>කිරි දරුවන් පවා ගහේ ගලේ ගසා මරා දැමූ, අහිංසක භික්ෂුන් වහන්සේ සමූහ වශයෙන් ඝාතනය කළ කොටි ත්‍රස්තවාදීන්ට සුදු සළු පෙරවීමට ඇතැම් පිරිස් කටයුතු කිරීම කනගාටුවට කරුණකැයි සබරගමු ආණ්ඩුකාර වි. ජ. මු. ලොකුබණ්ඩාර මහතා සඳහන් කරයි.එතුමා එසේ සඳහන් කෙළේ ඊයේ (28) රත්නපුර නව නගරය රණවිරු ස්මාරකය අබියස පැවති සබරගමු පළාත් රණවිරු සමරු උළෙල අමතමිනි.මාතෘ භූමිය කොටි ත්‍රස්තවාදයෙන් මුදාගැනීමට දිවි පිදූ සබරගමුවේ උපන් රණවිරුවන් 2700ක් සහ තවත් දහස් සංඛ්‍යාත සබරගමුවේ ආබාධිත රණවිරුවන් සමරමින් පැවති මෙම සමරු උළෙලට මහ ඇමැති මහීපාල හේරත් මහතා ඇතුළු පළාත් අමාත්‍යවරු, පාර්ලිමේන්තු මන්ත්‍රිවරු, ත්‍රිවිධ හමුදා සහ පොලිස් ප්‍රධානීන්, රණවිරු ඥාති මිත්‍රාදීන් ඇතුළු දහස් සංඛ්‍යාත පිරිසක් එක්ව සිටියහ.සබරගමු පළාත් සභාව, රත්නපුර දිස්ත්‍රික් ලේකම් කාර්යාලය, රණවිරු සේවා අධිකාරිය මෙම සමරු උළෙල සංවිධාන කර තිබිණි.ත්‍රිවිධ හමුදා සහ පොලිස් උත්තමාචාරයෙන් අනතුරු රණවිරු ස්මාරකය අබියස පළාත් ආණ්ඩුකාරතුමා, පළාත් මහ ඇමතිතුමා, සබරගමු පළාත භාර ජ්‍යෙෂ්ඨ නියෝජ්‍ය පොලිස්පතිතුමා සහ පළාත් අමාත්‍ය මණ්ඩලය පුෂ්පෝපහාර දැක්වීමෙන් අනතුරුව රණවිරුවන්ගේ ඥාතිමිත්‍රාදීහු පුෂ්පෝපහාරයට එක්වූහ.මෙහිදී ආණ්ඩුකාර වි. ජ. මු. ලොකුබණ්ඩාර මහතා සඳහන් කළේ කෙනෙකුට පිදිය හැකි ඉහළම වස්තුව තම ජීවිතය බවය‍. අපේ රණවිරුවෝ පෞද්ගලික ලාභ අපේක්ෂාවෙන් නොව මව්බිම මුදා ගැනීම සඳහා දිවි පිදූ ශ්‍රේෂ්ඨයෝ වෙති. එසේම තවත් පිරිසක් තම ඇස්, ඉස්, මස්, ලේ දන් දුන්හ.අප රටට කෙනෙහිලිකම් කරන ඇතැම් බටහිර ජාතීන් පවා ත්‍රස්තවාදයෙන් මේ රට මුදාගැනීමේ වීර වික්‍රමාන්විතය හඳුන්වන්නේ විශ්මිත කටයුත්තක් ලෙසිනි. ප්‍රාතිහාර්යයක් ලෙසිනි.කොටි ත්‍රස්තවාදීන් පිළිගත් යුද පිළිවෙතක් අනුගමනය නොකළ අතර ඔවුන් කටයුතු කළේ අධමයින් රැළක් සේය.කිරිබොන දරුවන් පවා ගස් ගල්වල ගසා මරා දැමූ ඔවුහු අහිංසක භික්ෂුන් වහන්සේලා සමූහ වශයෙන් ඝාතනය කළහ. එහෙත් එවන් චිරස්ථින කොටි රැළට සුදු සළු පෙරවීමට ඇතැමුන් කටයුතු කරති.කොටි මුලිනුපුටා දැමීමට හැකිවූයේ සේනාධිනායක මහින්ද රාජපක්ෂ ජනපතිඳු සහ ආරක්ෂක ලේකම් ගෝඨාභය රාජපක්ෂ මැතිඳුන්ගේ තිරසාර නායකත්වයට පිං සිදු වන්නටය.බටහිර ඇතැමුන්ට ප්‍රාතිහාර්යයක් විශ්මයක් ලෙස හැඳින්වීමට අපේ මේ යුද ජයග්‍රහණය පසුපස ඇත්තේ අපේ දැයට ආවේණික ආධ්‍යාත්මික ශක්තියයි.දුටුගැමුණු විජයබා වැනි නරවිරුවන්ට නොදෙවෙනි ආධ්‍යාත්මික ශක්තියකින් ජනාධිපති මහින්ද රාජපක්ෂ මහතා ඊළඟ යුද්ධය ජයගැනීමට කටයුතු කළේ යැයි ආණ්ඩුකාරවරයා කීය.අද දවසේ අප ජීවත් වන්නේ රණවිරුවන්ට පිං සිදුවන්නටය.ඔවුන් නොවන්නට අද ජීවතුන් අතර සිටින ඇතැමුන් ජීවත් නොවන්නට ඉඩකඩ තිබිණ. රණවිරුවන් නිසා අප හැම ලද මේ ජීවන දිගුව වඩා යහපතට මිස අයහපතට යෙදවීම එම රණවිරුවන්ට කරන නිගාවකි.දුරාතීතයේ පටන් සබරගමුවේ විරුවන් මේ මව්බිම රැකගැනීමට දිවි පරදුවට තබා පෙරට ආවෝ වෙති.ඊළමට එරෙහිව තම දිවි පිදූ 2700ක් පමණ වත්මන් සබරගමුවේ රණවිරුවන් පමණක් නොව කැප්පෙටිපොළ, ඇහැලේපොළ සෙනෙවිවරු, ඇහැලේපොළ කුමාරිහාමි වැනි වීරවරියන් සහ සබරගමුව අතර ඇත්තේ සහසම්බන්ධතාවකි.අපි නිරතුරුවම කටයුතු කළ යුත්තේ එම වීරවරුන්ට නිගාවක් නොවන පරිද්දෙනැයි වි. ජ. මු. ලොකුබණ්ඩාර මහතා කීය.සර්ව ආගමික පූජ්‍ය පූජක උතුමෝ ද පළාත් අමාත්‍යවරු වන අතුල කුමාර රාහුබද්ධ, භාණු මුණිප්‍රිය, පාර්ලිමේන්තු මන්ත්‍රී ජානක වක්කුඹුර, පළාත් සභා මන්ත්‍රීවරුන් වන අශෝක ජයවර්ධන, නමින්ද අනුරප්‍රිය, සබරගමුව ජ්‍යෙෂ්ඨ නියෝජ්‍ය පොලිස්පති ලලිත් ජයසිංහ, සබරගමු ප්‍රධාන ලේකම් එච්. පී. කුලරත්න, රත්නපුර මහ දිසාපති සුනිල් කන්නන්ගර මහත්වරුද මෙම අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=f1405294</link>
    <topic>මගේ කලා දිවියේ හිඩැස පුරවන්නේ පනාමුරේ කුංචනාදයයි</topic>
    <author>සමදරා ජයසිංහ</author>
    <content>නිමක් නොපෙනෙන මහ වනයේ ඈතින් ඈතට පියමනින ඔහුට සොබාදහමේ ආත්මීය බැඳීමෙන් ගැලැවී යාමට වුවමනාවක් නොවීය.ඒ තරමටම හේ එයට ආදරය කළේය. සොබා දහමේ විවිධ රස භාවයන් එකට කැටි වී මැවුණු නාද රටා තවත් අපූර්ව නිමැවුමකට මඟ පෙන්වීය. සොබාදහමේ ඒ අභිරහස් නිමැවුම සොයා ගිය මේ පරිසරවේදියා ප්‍රවීණ සංගීත අධ්‍යක්ෂ නවරත්න ගමගේ නම් විය. එළැඹෙන 30 වැනිදා ‘පනාමුරේ කුංචනාදයෙන්’ හදවත් ඇත්තන්ට ආමන්ත්‍රණය කිරීමට සැරැසෙන නවරත්නයන් සමඟ අප කතාබහට එක්වූයේ මේ අයුරිනි.පනාමුරේ කුංචනාදයේ ඇරැඹුම කොතැනද ?පනාමුරේ කුංචනාදේ30,31, ජුනි 1 වැනිදා ප.ව. 6.30ටනෙළුම් පොකුණේ දීමෙහි මතකය දිවයන්නේ දැනට වසර 63කට පෙර. එනම් 1950 වසරේදී සිදුවූ පනාමුරේ හස්තිරාජයාගේ ඝාතනය මුළු ලක් දෙර‍ෙණම හදවත් ඇති මිනිසුන්ගේ සිත් කම්පාකළ අනුවේදිනීය සිදුවීමක් වුණා.එයින් වසර 60කට පසු පනාමුරේ ඇත් රජු වෙනුවෙන් බිහි වූ ඓතිහාසික පනාමුරේ හස්තිරාජ පදනම පනාමුරේ කුංචනාදයේ සැබෑ ආරම්භකයන් ලෙසයි මා දකින්නේ. සමන් රත්නායක විසින් පිහිටුවනු ලැබූ මේ පදනමට තේමා ගීතයක් නිර්මාණය කර දෙන්නැයි මට ආරාධනා ලැබුණා.පනාමුරේ ඇත් රජු හා සම්බන්ධව ඇත්ගාලේ ස්වභාවය හැ‍ඟ‍ෙවන ලෙස එය නිර්මාණය කිරීම සඳහා ඇඹිලිපිටිය කොළොන්න ප්‍රදේශයට නිතර නිතර යාමට මට සිදුවුණා. එහිදී එහි ගම්වාසීන් වගේම ඇත් රාජයාට වෙඩි තබන අවස්ථාවේ ඒ විලාප හඬ ඇසූ අයත් මා සමඟ කතා බහ කළා.පනාමුරේ ඇත් රජුගේ අනුවේදිනීය කතා පුවත යළි මට සිහිපත් වුණේ එදාටත් වඩා දැඩි කම්පනයක් මගේ හිත තුළ ඇතිකරමින්. මට හිතුණා මෙවැනි ඓතිහාසික ඇත් රජකු පිළිබඳ අප නැවැත යමක් කළ යුතු බව. එදා තමයි පනාමුරේ කුංචනාදයේ පළමු වස්තු බීජය මගේ හිතට ඇතුල් වුණේ.පනාමුරේ ඇත් පැටවා නැවැත උපදිනවා. ඒ ඔබේ හදවතේ.........ඇත්තෙන්ම, සොබා දහමේ මහා ශක්තියෙන් බිහිවෙන ඇත් පැටවා අපට උරුම කර ‍ දුන්නේ අපේ සංස්කෘතිය. මෙයත් සමඟ අපට ලැබුණේ පරිසරය සමඟ මිනිසා අතර ඇති සහ සම්බන්ධතාවය. එය හරියට ගහට පොත්ත වගේ. එය සමෙන් ඇතුළු වී ඇට මිදුළු දක්වා දිව යනවා. මේ සොභා දහමේ ජීවය අප අදටත් හරි හැටි හඳුනාගෙන නැහැ. හඳුනා ගත්තා නම් පරිසරය වෙනස් කරන්න මිනිස්සු දඟලන්නේ නැහැ.ස්වභාව ධර්මයා පරදවා අපට නැගී සිටින්න බැහැ. මම කොළොන්න ගමේ ගැවසෙන විට මට දැණුන දේ නිර්මාණයක් වෙන්නේ වසර කිහිපයක් ගත වුණාම. නගරයේ කොන්‍ක්‍රීට් වනාන්තරයෙන් මිදිලා කැලයේ ගස් කොළන් අතර ගැවසෙනකොට අපේ ශිෂ්ටාචාරය ඇතිවන්නේ මේ තුළ නේද කියන හැඟීම මට ඇතිවුණා. රූස්ස ගස් අතරින් ඇදී ආ සුළඟ මට විවිධ නාද රටා මවා දුන්නා. ඒ වර්ණ, ශබ්ද, සංඥා මේ හැම දෙයකින්ම බිහිවුණේ අමුතු රිද්මයක්. ඒ රිද්මය පනාමුරේ ඇත් පැටවාට නැවැත උපදින්න ජීවය දුන්නා.මෙය ඔබේ නිර්මාණ දිවියේ අලුත් පැතිකඩක්ද ?මගේ නිර්මාණ ජීවිතයේ විවිධ කලා ඉසව් ස්පර්ශ කරන්න හැකි වූ කෙනෙක් මම. පරම්පරා කිහිපයක් එක්ක වැඩ කරන්න ලැබුණා. 60, 70 දශකයේ අමරදේව සූරීන් සමඟ මෙන්ම මහාචාර්ය එදිරිවීර සරච්චන්ද්‍රයන් සමඟ වේදිකා නාට්‍ය සඳහා සම්බන්ධ වුණා.සරල ගීත, සිනමාව, ටෙලිනාට්‍ය සඳහා සංගීත නිර්මාණය කළා වගේම කිහිපවරක් සම්මානද ලැබුණා. ඒත් මගේ නිර්මාණ දිවියේ හිඩැසක් තිබුණා. ඒ හිඩැස සම්පූර්ණ වෙන්නේ පනාමුරේ කුංචනාද‍ෙයන්. 2004 දී සඳ එළියෙන් දෝතක් ප්‍රසංගයෙන් වසර දහයකට පසුයි මේ අවස්ථාවට එළඹෙන්නේ.තේමා කිහිපයක්ම මේ සඳහා එක්කාසු කරගෙන තිබෙනවා නේද?මෙහි ප්‍රධාන තේමාව ඔස්සේ ගොඩනැගෙන දෙවියන්ගේ ප්‍රකාශයක් තිබෙනවා. මුලින් මේ සඳහා යොදා ගන්නේ පංච භූතයන්. පසුව එය හිරුට අධිපති සඳුට අධිපති, සුළඟට අධිපති, පොළවට අධිපති, ජලයට අධිපති යන දෙවිවරුන් සම්බන්ධ කර ගත්තා.මේ හිරු, සඳු, මිහිදෙවි, සුළඟ, ජලයට දේවත්වය අරෝපණය කළේ මීට බොහෝ ඉස්සර. දැන් අපි ඒ දේවල් මිථ්‍යාව කියලා බැහැර කළත් අපි හැමෝම ජීවත් වන්නේ මේ හිරු, සඳු, මිහිකත, සුළඟ හා ජලය මත කියන එක අමතක කරන්න හොඳ නැහැ.එය මතක් කර දෙන්නත්, මේ මඟින් උත්සාහ ගන්නවා. මන්ද මේ දේවල් අපේ ජන ජීවිතය තුළ තිබුණ දේවල්. පනාමුරේ ඇතාට පමණක් නොවෙයි අද ඒ හැම දේකටම වෙඩි තියලා. ගජගා වන්නමේ සිටින, බුදුන් ළඟ සිටින, සමන් දෙවියන්, ගණ දෙවියන් ළඟ සිටින, ඇත් කරඬුවේ ඉන්න ඇතාටයි එදා වෙඩි තිබ්බේ. පනාමුරේ ඇතාට වෙඩි තියලා හානි කළේ මේ මහා සංකල්පයට. අද පරිසර ප්‍රශ්න ඇතිවී තිබෙන්නේ මිනිසා, සතුන් හා පරිසරය අතර ඇති අන්තර් බැඳීම නැති නිසා.‘පනාමුරේ කුංචනාදය’ මොන වගේ අත්දැකීමක් ප්‍රේක්ෂකයාට ලබා දේවිද?මෙය අධ්‍යනයකින් පසු කළ නිර්මාණයක්. ස්භාව ධර්මයේ නාද, ජනසංගීතයේ තිබෙන අකෘතින් බටහිර සංගීතයේ තිබෙන ආකෘතින් එකට මුසු කර බොහෝම නිදහසේ කළ සංධ්වනියක්. මෙයින් ඔපෙරා ආභාෂය මෙන්ම රංග රීතීන් සංගීතය සමඟ බද්ධ කරලා අලුත් අත්දැකීමක් ප්‍රේක්ෂකයාට ලබා දීමටයි බලාපොරොත්තු වන්නේ.පනාමුරේ නාට්‍යය සඳහා ඩග්ලස් රණසිංහ, බිමල් ජයකොඩි, චන්ද්‍රසෝම බිංදුහේවා, දයා ශ්‍රී වෙත්තසිංහ, අමිත්ත වීරසිංහ, ලක්ෂ්මන් මෙන්ඩිස්, අමල් ලෙනින්, සංජීව දිසානායක ඇතුළු පිරිස සහ ගායන වාදන නර්තන ඇතුළු ශිල්පීන් 200කට ආසන්න පිරිසක්. මේ සඳහා දායක වෙනවා.ගායනයෙන් අයිවෝ ඩෙනිස්, මොරිස් විජේසිංහ එක්වෙනවා. නර්තන නිර්මාණය රවිබන්දු විද්‍යාපති, කපිල පලිහවඩන හා නලින් මලිගැස්පේ, සියලු දෙනාටම සුහද ආරාධනාවක් කරනවා පනාමුරේ කුංචනාදය සමඟ එක්වන්න කියලා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=f1405295</link>
    <topic>බොදුනු ගී කලාවේඅමරණීය හඬ</topic>
    <author>සටහන උදිත ගුණවර්ධන</author>
    <content>වෙසක් සඳ බැස ගොස් ය. පොසොන් සඳ නැග ඒමට ද එතරම් කාලයක් නැත. එහෙත් මේ සියලු දේ අතර අමතක නොවන එක් කටහඬක් තිබේ. එනම් අල්හාජ් මොහිදීන් බෙග් ගේ කටහඬයි. ඔහු උපතින්ම ඉස්ලාමීය භක්තිකයෙකි.එහෙත් ඔහු තරම් බෞද්ධ ගීත ගායනා කළ බුදු හිමි ගුණ වර්ණනා ඇතුළත් ගීත ගායනා කළ ගායකයෙකු නැත. එය අප අතිශයෝක්තියෙන් තබන සටහනක් නොව සියලු ගීත ප්‍රේමීන් හදවතින් ම පිළිගන්නා සත්‍යයකි. භක්තිමත් ඉස්ලාමීය භක්තිකයකු වූ බෙග් මාස්ටර්ට සෙසු ආගම්වලට ගරු කිරීමේ වැදගත්කම ද මනා ලෙස පිහිටා තිබුණි.බෙග් මාස්ටර් ගයන “බුද්ධං සරණං ගච්ඡාමී” ගීතය ගායනා කර අවුරුදු හැටකටත් කිට්ටුය. බෙග් මාස්ටර් මියගොස් අවුරුදු විසි දෙකකි. එහෙත් අද පවා වෙසක් තොරණේ, පොසොන් තොරණේ, දන්සලේ, කූඩුවේ ඇසෙන ප්‍රමුඛ ගීතය වන්නේ අංගුලිමාල චිත්‍රපටයෙන් ඇසුණ “බුද්ධං සරණං” ගීතයයි.වෙනත් විදිහකට කියනවා නම් බෞද්ධ සමාජය අතරට මුල් බැස ගත් චරිතයක් බවට මොහිදීන් බෙග් චරිතය මෙන්ම ඔහු ගැයූ බෞද්ධ ගීතාවලිය ද පත්ව තිබේ. ඇතැමුන් කියන ආකාරයට බෙග් මාස්ටර් ගයන ගීත පෙළ නොමැති නම් වෙසක් සිරියක්, පොසොන් සිරියක් නැත.ඒ තරමටම බෙග් මාස්ටර්ගේ කටහඬ හා මෙම ආගමික මහෝත්සවයන් එකට බැඳී පවතී. උපතින් ලාංකිකයකු නොවූ මොහිදීන් බෙග් මාස්ටර් මෙරටට පැමිණි දා සිටත්, ඊට පෙරත් ගායන ශිල්පීන් රැසක් බිහිවන්නට ඇත.එහෙත් කිසිදු ගායකයෙකුට බෙග් මාස්ටර් තරම් බොදු ගීත ගැයීමෙන් බෞද්ධයන්ගේ ගෞරවාදරයට පත් වූ ගායකයෙකු නොමැති තරම් ය. එවැනි ශිල්පියකු අනාගතයේදී බිහිවේ යැයි සිතීමට ද නොහැකිය. උපතින්ම ඉස්ලාමිකයකු වූ බෙග් මාස්ටර් බොදුනු ගීත කලාවේ මුදුන් මල්කඩ යැයි සඳහන් කිරීමේ වරදක් නැත. “බුද්ධං සරණං” ගීතය පමණක් නොව, කරුණා මුහුදේ නාමු ගිලීලා”, “මිහින්තලාවයි දහම් අමාවයි”, “තනිවයි උපන්නේ” වැනි අතිශය ජනාදරයට පත් වූ ගීත රැසකි.බෙග් මාස්ටර් බොහෝ සීමාකාරී වටපිටාවක් තුළ පවා තවත් ගායකයකු නොවී මහා ගායකයකු බවට පත්වීම සුවිශේෂය. බෞද්ධයකු නොවී බෞද්ධයන් අතර අමරණීය චරිතයක් වීම ද සුවිශේෂය.වෙසක් සඳ නැඟවිත් බැස ගියත් පොසොන් සඳ මෝදු වී බැස ගියත් බෙග් මාස්ටර් පිළිබඳ මතකය බොදුනු සමාජයට කිසිදා අමතක නොවනු ඇත.ඒ තරමටම මොහිදීන් බෙග් නම් අමරණීය ගායකයා තවත් ශත වර්ෂ ගණනාවක් ගිය ද අමතක නොවනු නිසැකය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=f1405296</link>
    <topic>‘සෙල්වි’ අලුත් ගමනකට ආරම්භයක්</topic>
    <author>තිලානි ශානිකා විතානච්චි</author>
    <content>ලේඛා එදිරිසිංහගේ හා රමිත විජේනායකගේ ‘සෙල්වි’ කෙටි චිත්‍රපටයට ‘ෆස්ට් ෆ්‍රේම්’ ජාත්‍යන්තර කෙටි චිත්‍රපට උළෙලේදී හොඳම කෙටි චිත්‍රපටයට හිමි සම්මානය හිමිවිය. ඇය සිය ජයග්‍රහණය පිළිබඳ හා අනාගත සිහිනය පිළිබඳ ‘රසමංජරිය’ සමඟ මෙසේ සඳහනක යෙදුනාය.කුමක්ද මේ ඔබට ලැබුණු සම්මානය?මේ කෙටි චිත්‍රපට සම්මාන උළෙල තිබුණේ නවදිල්ලියේ. ඒ තරගය සඳහා රටවල් අටක් ඉල්ලුම් කරලා තිබුණා. ඒ රටවල් අටෙන්ම කෙටි චිත්‍රපට එකසිය විස්සක් අතරෙන් තමයි අපේ චිත්‍රපටයට හොඳම කෙටි චිත්‍රපටයට හිමි සම්මානය හිමිවන්නේ. සිනමාවට ආදරය කරන, මේ ක්ෂේත්‍රය ඔස්සේ ඉදිරි ගමනක් යන්න හිතාගෙන සිටිනා නවකයන් විදියට ලැබුණු මේ සම්මානය අපව දිරිමත් කරනවා. ඒ ගැන තියෙන්නේ සතුටක්.‘ෆස්ට් ෆ්‍රේම්’ ජාත්‍යන්තර සම්මාන උළෙලටමද ‘සෙල්වි’ කෙටි චිත්‍රපටය නිපදවන්නේ?මුලින්ම ශ්‍රී ලංකා පදනම් ආයතනයේ ඩිජිටල් ෆිල්ම් ඇකඩමියේ රූපවාහිනී සිනමාකරණ උසස් ඩිප්ලෝමා පාඨමාලාව අප හදාරන්න පැමිණෙන්නේ සිනමාව පිළිබඳ තිබුණු උනන්දුව නිසයි. එහිදී මගේ අවධානය සිනමා ඡායාරූපකරණය පිළිබඳත්, රමිතගේ අවධානය චිත්‍රපට සංස්කරණය පිළිබඳත් යොමු වුණා.එතැනදියි ‘සෙල්වි’ චිත්‍රපටය අප නිර්මාණය කරනු ලබන්නේ. තිර පිටපත වගේම අධ්‍යක්ෂණයටත් අප දෙදෙනාම සහභාගි වෙනවා. ඊට අමතරව මම එහි කැමරා අධ්‍යක්ෂණය කළා.එහි සංස්කරණ කටයුතු කළේ රමිතයි. අප ඩිප්ලෝමා පාඨමාලාවට කෙටි චිත්‍රපටය ඉදිරිපත් කළාට පස්සෙයි මේ ජාත්‍යන්තර සම්මාන උළෙල පිළිබඳ දැන ගන්නට ලැබෙන්නේ. ඒ වගේම ඒ සඳහා ‘සෙල්වි’ ඉදිරිපත් කරන විට සම්මානයක් ලැබෙයි කියන බලාපොරොත්තුවක් අපට තිබුණෙත් නැහැ.‘සෙල්වි’ කියන්නේ යුද්ධයේ එක් පැතිකඩක් පිළිබඳ කතාබහ කරන නිර්මාණයක්.මෙහි අප පිටපත නිර්මාණය කළේ මරාගෙන මැරෙන බෝම්බකාරියකගේ ජීවිතය මැරෙන්නට පෙර පැය කිහිපයක් පිළිබඳයි. එවැනි කෙනෙක් ඒ වගේ අවස්ථාවක කුමන මානසිකත්වයක ඉන්නවාද කියන එක ගැන අප කල්පනා කළා. ඒ අනුවයි චිත්‍රපටය ගොඩනැගෙන්නේ. ඒ චරිතය රඟපාන්නට අප ඇරැයුම් කළේ සුලෝචනා වීරසිංහටයි. ඇය ඒ චරිතයට උපරිම සාධාරණයක් ඉටුකළා කියන මතයේ මා ඉන්නවා.ඔබ දෙදෙනාගේ ඊළඟ ප්‍රයත්නය කුමන මඟක් ගනීවිද?මගේ අදහස නම් ඉදිරියේදී චිත්‍රපටයක් නිර්මාණය කිරීමයි. මේ පාඨමාලාව ඒ සඳහා අපූරු මාර්ගයක් වේවිය කියන මතයේ මා ඉන්නවා. දැනට වෘත්තියෙන් ඡායාරූප ශිල්පිනියක් ලෙස කටයුතු කරන අතරම චිත්‍රපට නැරැඹීම ආදී කටයුතුවල නිරතවී සිටීමයි නිතරම වගේ මා සිදු කරන්නේ.මේ සියලු කටයුතු මගින් මා බලාපොරොත්තු වන්නේ මගේ සිහිනය වූ හොඳ චිත්‍රපටයක් නිර්මාණය කිරීම දක්වා යන ගමනට අවශ්‍ය සාධක උකහා ගැනීමයි. රමිතගේ අනාගත බලාපොරොත්තු වෙන්නෙත් සංස්කරණ ශිල්පියෙක් ලෙස ඉදිරි ගමනක් ඇරැඹීමයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=f1405297</link>
    <topic>කලාවෙන් ලොව දුටුදෘෂ්ඨි පරීක්ෂක</topic>
    <author/>
    <content>කිනම් වෘත්තියක නියැලී සිටියත් කලාවට ලැදි කලාකරුවට නම් එක් තැනකට කොටු වී සිටිය නොහැක. සිය ජන්මයෙන් ලද හුරුව අනුව මුළු ජීවිත කාලය පුරාම ඔහු සොයා යනුයේ කලාවෙන් උරුම වන වින්දනය සහ ආත්ම තෘප්තියයි.ටෙරන්ස් ප්‍රේමලාල් පෙරේරා යනු ද එසේ කලා ක්ෂේත්‍ර‍යට දායාද වූ කලාකරුවෙකි. 1947 මැයි මස 28 දින මෙලොව එළිය දුටු ටෙරන්ස්, වේරහැර කනිෂ්ඨ විදුහලින් පසුව පන්නිපිටිය ධර්මපාල විදුහල් මවු තුරුලේ අධ්‍යාපනය හදාරා දෘෂ්ඨි පරීක්ෂකවර‍යකු ලෙස සිය වෘත්තීය ජීවිතය අරඹන ලදී.කුඩා කළ පටන් කලාවට තිබූ ආදරය සහ ගෞරවය නිසාම සිය රැකියාවේ ද නියැලෙමින් කලා නිර්මාණ සඳහා ද දායකත්වය ලබා දුන් ටෙරන්ස් 1976 අප්‍රේල් 9 වැනිදා “පුතෙක් උපන්නා” නාට්‍යයෙන් කළඑළි බැස්සේය. පසුව බිංකුණ්ඩෝ, ලොවින් එකෙක්, තවලම් දෙන, වෙස්ගත්තෝ, බේබද්දෝ, සිංහලේ, රයිෆල්, හැංඟි මුත්ත හැංඟියෝ” ඇතුළු නාට්‍ය 18 ක රංගනයෙන් එක්විය.වේරහැර ගංගාරාම විහාරස්ථ තරුණ බෞද්ධ සමිතියේ ලේකම් වශයෙන් වසර 43 ක් හා ප්‍රදේශයේ විවිධ සමිති සමාගම්වල නිලතල දරමින් ‍කලාවට මෙන් ම සමාජ සේවයට ද කැප වූ ටෙරන්ස් පෙරේරා “මැක්සිම් ගෝර්කිගේ අම්මා” සහ “සාගින්නෙන් උපන්නියා” යන නාට්‍ය ද්විත්වය ද නිෂ්පාදනය කරන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=f1405298</link>
    <topic>සුද්ද‍ෙග් කාෙල් ඉඳලා තිබුණු උසාවිය මගෙන් පස්සෙ නැතිවුණා</topic>
    <author>ඉරෝෂිණී දීපිකා ඡායා-සමන් ශ්‍රී වෙදගේ</author>
    <content>අහංගම මෙරෙන්චිගේ කියන්නේ බෙලිඅත්තෙ ජීවත්වුණු පාරම්පරික ව්‍යාපාරිකයෝ. ඒ අනුව මේ පරම්පරාවෙ එක පුද්ගලයකු වන ජිනපාල මහත්මයටත් තමන්ගේ ජීවනෝපාය පරම්පරාවෙන් ම උරුම වුණා. ඔහුගේ ප්‍රිය බිරිය වුණ පී. එන්. ජයවීර මහත්මියත් ගෘහණියක් වුණාට තම ස්වාමිපුරුෂයාගේ මේ කාර්යයට අත්වැලක් වෙමින් නිරතුරුවම කටයුතු කළා.කාලයාගේ ඇවෑමෙන් මේ අයට කුළුඳුල් දරුවා විදිහට පුතකු ලැබෙනවා. අහංගම මෙරින්චිගේ චන්ද්‍රපාල යැයි නම් ලබන මේ පුතාට පසුකලෙක සහෝදරියෝ හයදෙනෙකුත්, සහෝදරයෝ දෙදෙනකුත් උරුම වෙනවා. මේ බරසාර පවුල ජීවත් කරන්න මවත්, පියාත් උපරිම වෙහෙසක් දරනවා. දරුවන්ට කන්න බොන්න අඳින්න දුන්නා වගේම ඔවුන්ගෙ දුක සැප සොයා බලන්නත්, පාසල් යවලා හොඳ අධ්‍යාපනයක් ලබා දෙන්නත් මේ දෙමහල්ලෝ උපරිම කැපවීමෙන් කටයුතු කළා.චන්ද්‍රපාල මුලින්ම පාසල් ගියේ බෙලිඅත්ත පරමවිඥානාර්ථ විද්‍යාලයටයි. ඊට පස්සේ ජ්‍යෙෂ්ඨ ඉංග්‍රීසි විද්‍යාලයට (බෙලිඅත්ත ම.ම.වි) ගියා. උසස් පෙළට ඉගෙන ගත්තේ කලා විෂය ධාරාවෙන්. පාසලේ නමගිය කීර්තිමත් ශිෂ්‍යයකු බවට පත්වුණ චන්ද්‍රපාල හැමදාම වාගෙ පාසල් විභාග අතරින් එක, දෙක, තුන ස්ථාන අතර රැඳුණා. ඒ වගේම තමයි මලල ක්‍රීඩාවෙත් දක්ෂයකු වුණ ඔහු, පොත පත කියවන්න වැඩි රුචිකත්වයක් දැක්වූවා.“අපි පාසල් යන කාලෙ අද වගේ තරගකාරී රටාවක් තිබුණේ නෑ. එකෙක් පරයා එකෙක් හඹා ගොස් පළමු තැන ගන්නවා කියන හැඟීම තිබුණෙත් නෑ. එකිනෙකා අතර සුහදත්වයක් නිරතුරුවම තිබුණා. ගුරු ගෞරවය තිබුණා. ගුරුවරයා තුළත් සිසු දරුවන් කෙරේ අපමණ දයාවක් තිබුණා. අදට වඩා එදා පරිසරය සම්පූර්ණයෙන්ම වෙනස්.”පාසල් යන කාලෙදි සවස් යාමය එලැඹුණහම සෙල්ලමට හිත යොමු කරන චන්ද්‍රපාල, ගමේ ගොඩේ කොල්ලො කුරුට්ටොත් එක්ක එකතු වෙලා එක එක සෙල්ලම් කළා. සරුංගල් අරින්න, බයිසිකල් පදින්න වගේම විවිධ ජනක්‍රීඩාවලත් නිරත වුණ ඔහු අඳුර වැටෙන කොට ගෙදරට දුවගෙන එනවා.රෑ දෙගොඩ හරියක් වෙනකන් ගමේ ගොඩේ ඇවිද ඇවිද හිටියොත් ගෙදර ආවහම බැණුම් කෝටියක් අහන්න වෙන වග ඔහු හොඳින්ම දැනගෙන හිටියා. අම්මගෙත්, තාත්තගෙත් ආදර ගෞරවයට පාත්‍රවුණු චන්ද්‍රපාල, වැඩිහිටියන්ගේ කීමට නිරතුරුවම කන් දෙමින් හැඳුණු වැඩුණු හොඳ දරුවෙක් බවට පත්වුණා. ගෙදරදී, ගමේ දී, පාසලේ දී විතරක් නෙමෙයි, යන යන හැම තැනකදී ම හැමෝගේම හොඳ හිත දිනාගන්න ඔහුට හැකියාව ලැබුණා.ජ්‍යෙෂ්ඨ විභාග ලිව්ව චන්ද්‍රපාල ප්‍රතිඵල එනකං ඇඟිලි ගැන ගැන හිටියේ. ප්‍රතිඵල එන දවසත් උදාවුණා. අදහා ගන්නත් බෑ. ජ්‍යෙෂ්ඨය උසස් අයුරින්ම සමත්. මිටෙන් ඇරි කුරුල්ලෙක් වගේ ගෙදරට දුවගෙන ආව චන්ද්‍රපාල ඉහවහා ගිය සතුටින් යුතුව මෑණියන් අසලට ගියා.“අම්මෙ මං විභාගය ඉහළින් ම පාස්. ලංකා විශ්වවිද්‍යාලයට යන්න පුළුවන්.”හිතේ ඉතිරෙන නිම්හිම් නැති ප්‍රීතිය උතුරා යන මොහොත ඔහු කෑගහලා මෑණියන්ට කිව්වා. අම්මා ඔහු සිපගෙන ඔළුව අතගාලා කිව්වෙ ‘මයෙ පුතාට තුණුරුවන්ගෙම පිහිටයි. ඔය යන ගමනත් සර්ව ප්‍රකාරයෙන්ම සාර්ථක වෙන්න ඕන කියලයි.මවුපිය සහෝදර සහෝදරියන්ගෙ ආශිර්වාදය ලබමින් පේරාදෙණිය විශ්වවිද්‍යාලයට (ලංකා විශ්වවිද්‍යාලයට) යන දවසත් උදාවුණා. ඔහු හැමෝගෙන් ම සමුගත්තේ ඇස්වල කඳුළු පුරෝගෙන. ඒ කඳුළු අතරෙ සතුටු කඳුළු වගේ ම, ප්‍රියයන්ගෙන් වෙන්ව යෑමේ දුකට උපන් කඳුළුත් එක්තැන්වෙලා තිබුණා.“විශ්වවිද්‍යාලයෙදි මං පළමු අවුරුද්දේ විභාගය උසස් ලෙස සමත් වුණා. ඔය කාලෙ වෙනකොට ‘අධ්‍යාපනවේදී විශේෂ උපාධි කියලා අලුත් විෂයයක් හඳුන්වා දුන්නා. මේ පාඨමාලාව අනෙකුත් සෑම විෂයකටම වඩා හොඳයි කියලා හිතලා මං ඒ විෂය තෝරා ගත්තා.අවුරුදු හතරක පාඨමාලාවක් වුණ මේ උපාධි පාඨමාලාව තුළ සෑම වසරකම විභාගයක් පැවැත්වුණා. මේ නිසා නිරතුරුවම අධ්‍යාපන කටයුතුවල නිරතවෙලා ඉන්න මං උත්සහ ගත්තා. ඒ අතරතුර බාහිර ක්‍රියාකාරකම්වලත් යෙදුණා.”මං විශ්වවිද්‍යාලයට ඇතුළත් වුණේ 1964 දී. එදා විශ්වවිද්‍යාලයට ඇතුළත් වන ළමයි බාහිර ක්‍රියාකාරකම් විදිහට එක්කෝ ක්‍රීඩා කටයුතු තෝරා ගන්නවා. නැත්නම් දේශපාලනය තෝරා ගන්නවා.මං ඔය දෙකෙන් තෝර ගත්තේ දේශපාලනය. හැබැයි අධ්‍යාපන කටයුතුවලට බාධාවක් නොවන විදිහටයි. මේ නිසා අපිට හැම අංශයක් ගැනම සොයා බලන්න, බාහිර ක්‍රියාකාරකම්වලට ඇතුළු වෙන්න හොඳ අවස්ථාවක් ලැබුණා. එදා වියට්නාම අරගල අවස්ථාවේ දී අපි ඒවාට විරෝධතා පැවැත්වුවා. හැබැයි ඒ පේරාදෙණිය විශ්වවිද්‍යාලයේ ඉඳගෙනයි.”ශ්‍රී ලංකා විශ්වවිද්‍යාලයේ ශිෂ්‍ය සංගමයේ සභාපතිවරයා ලෙස පත්වීමට ද ඔහුට ඉඩ ප්‍රස්ථා ලැබෙනවා. ඒ ඔහු ක්‍රියාකාරී විද්‍යාර්ථියකු ලෙස කටයුතු කරනු ලැබූ නිසයි.එතෙක් කාලයක් විශ්වවිද්‍යාල විද්‍යාර්ථීන්ට සිවු වසරම නේවාසික පහසුකම් ලැබුණත්, චන්ද්‍රපාලලා දෙවැනි වසරට පැමිණෙන විට, දෙවැනි වසරේ විද්‍යාර්ථීන්ට පමණක් නේවාසික පහසුකම් අත්හිටුවීමට පාලනාධිකාරිය කටයුතු කළා.ඒ අනුව ප්‍රථම වතාවට ඔවුන්ගේ ශිෂ්‍ය කණ්ඩායම බෝඩිං සොයාගෙන විශ්වවිද්‍යාලයෙන් පිටත නතර වෙනවා. ඒ 1965 වසරේදීයි. ඒ අවස්ථාවේදී නේවාසික නොවන ශිෂ්‍යයන්ගේ ශිෂ්‍ය සංගමයක් ආරම්භ කෙරුණා. චන්ද්‍රපාල ඒ සංගමයේ කාරක සභිකයකු ලෙස පත්වුණා. ඒ කාලයේ දී ශිෂ්‍යයන්ගේ ගැටලු විසැඳීමට ඔහු ඉදිරිපත් වෙනවා. ඒ අනුව ශිෂ්‍ය ක්‍රියාකාරකම්වලට සෑහෙන මැදිහත්වීමක් දැරීමට ඔහුට හැකියාව ලැබුණා."අද වගේ නෙමෙයි, ඒ කාලෙදී අපට විශ්වවිද්‍යාල ආපනශාලාවෙන් සම්පූර්ණ කෑම ‍වේලක් ලබා ගැනීමට ඉඩකඩ තිබුණා. ඒත් අපට ඒ කෑම වේලෙත් ප්‍රශ්න තිබුණා. මං ශිෂ්‍ය සංගමයේ සභාපති වෙලා හිටිය කාලෙදී අපිට කෑම වේල ඊටත් වඩා හොඳ තත්ත්වයෙන් ලබාගන්න අවශ්‍ය වුණා. ඒ නිසා අපි නිතර නිතර අරගල කළා.අපට අධ්‍යයන නිවාඩු කාලෙදි විශ්වවිද්‍යාල නේවාසිකාගාරයේ රැඳී ඉන්න ඕන නම් ඒකට සුළු මුදලක් ගෙවලා නතර වෙන්න පුළුවන්. එක අවස්ථාවක එහෙම මුදල් ‍ෙනාගෙවා රැඳී සිටින අය පරීක්ෂා කිරීමට පැමිණියා.ඒ වෙලාවෙදි මුදල් නොගෙවූ අය එක්කගෙන ගිහින් හිඳගල පල්ලියෙ නවාතැන් පහසුකම් දීලා රඳවා තැබීමට විශ්වවිද්‍යාල පාලනාධිකාරිය ක්‍රියා කළා. මං ඒ වෙලාවෙ ශිෂ්‍ය සංගම් නායකයා විදිහට වහාම මැදිහත්වෙලා උපකුලපතිතුමා මුණගැසිලා ඔවුන්ට සහනයක් ලබා දෙන ලෙස ඉල්ලා සිටියා. ඊට පස්සෙ එතුමා මගේ ඉල්ලීම්වලට එකඟතාව ලබා දුන්නා. ඒ අනුව අපේ පිරිසට නේවාසිකාගාරවල නතරවී ඉන්න අවස්ථාව ලැබුණා.පහුවදා මාව සොයාගෙන එකපාරටම මාර්ෂල්ලා කීප දෙනෙක් ආවා. උපකුලපතිතුමා හමුවන්න කියු බව පැවැසුවා. මං ඒ ගමන්ම ඒ අය ආව වෑන් එකේ නැගලා සෙනෙට් ගොඩනැගිල්ලට ගියා. ඒ වෙලාවෙ උපකුලපතිතුමා මට දැනුම් දුන්නා එදා නේවාසික පහසුකම් ඉල්ලගෙන ආව දවසෙ මාත් එක්ක ගිය සිසු පිරිස ලොබිඑකේ තිබුණ සැරසිලි ගලවාගෙන ඇවිත් වහාම ඒවා ගෙනත් දෙන්න කියලා. මං ආපසු ඇවිත් ඒ ටික හොයාගෙන ගිහින් එතුමාට බාර දුන්නා. හැබැයි එහෙම ප්‍රශ්නයක් වුණා කියලා දිනාගත්ත ඉල්ලීම් ටික කප්පාදු කරන්න එතුමා ක්‍රියා කළේ නෑ.”විශ්වවිද්‍යාල සමයේ දී ක්‍රියාකාරී විද්‍යාර්ථියකු ලෙස බොහෝ අවස්ථාවල දී සිසුන් වෙනුවෙන් පෙනී සිටිමින් මාහැඟි මෙහෙයක් කළ චන්ද්‍රපාල, 1965 දී සුවිශේෂී අත්දැකීමක් අත්වින්දා.“1965 දී පන්ති වර්ජන වෙලාවක දී පොලිසිය විශ්වවිද්‍යාලය ඇතුළට ඇවිත් කඳුළු ගෑස් ගහලා කලබලයක් ඇති වුණා. මේ අවස්ථාවෙදි පොලිස් කොස්තාපල්වරයෙක්ට තදබල තුවාල සිදු වුණා. මේ අවස්ථාවෙදි විශ්වවිද්‍යාලය මාස හයක් වහලා තිබුණා. ඒ වෙනකොට එතරම් දිගු කාලයක් විශ්වවිද්‍යාල වසා තිබිලා නෑ. මෙය මගේ විශ්වවිද්‍යාල දිවියේ තවත් එක් අත්දැකීමක්.“එදා වර්තමානයේ දී වගේ ශිෂ්‍ය ගැටුම් ඇතිවුණේ නෑ. හැබැයි මත ගැටුම් තිබුණා. බොහෝ වෙලාවට කලාගාරයේ තමයි මේ වාද විවාද පැවැත් වුණේ. ඒ වගේ මත ගැටුම්වලින් කාටවත් හානියක් වුණේ නෑ. එහි ප්‍රතිඵලයක් විදිහට සමහර අවස්්ථාවලදී එක පාර්ශ්වයක සාමාජිකයන් වෙනත් පාර්ශවයකට දිනා ගැනීමට හැකියාව ලැබුණා.ඒ වගේම තමයි සෑම අධ්‍යයන අංශයක ම විද්‍යාර්ථීන් දේශනවලදී හැරෙන්නට අනෙක් සෑම වෙලාවකදිම එකටයි හිටියෙ. මේ නිසා විශ්වවිද්‍යාලයෙන් පිට වුණහම අප හඳුනන අය එක එක ක්ෂේත්‍රවල රැකියා කරනවා. විවිධ රැකියා කරන අපේ මිතුරන් හමු වුණහම අපට හරි සන්තෝෂයක් දැණුනා.”විශ්වවිද්‍යාල ජීවිතය තුළ සොඳුරු මෙන්ම කටුක අත්දැකීම් රාශියක් තම ජීවිතයට එක්කාසු කර ගත්ත චන්ද්‍රපාල ඇතුළු ශිෂ්‍ය කණ්ඩායම, 1968 වසරේ දී උපාධි ලබා විශ්වවිද්‍යාලයෙන් පිටවෙනවා. එලෙස පිටවූ අයට ගුරුපත්වීම් ලබා ගැනීමට අවස්ථාව හිමි වුණා.“මට කොයි පළාතක ගුරු පත්වීමක් ලැබෙයි ද දන්නේ නෑ නේද මහාචාර්ය තුමා?”චන්ද්‍රපාල සිය ඇඳුරුතුමන් වුණ මහාචාර්ය ජේ. ඊ. ජයසූරිය මහත්තයා ළඟට ගිහින් ඇහුවා.“මට උගන්වන්න පුළුවන්. ඒත් කේන්දර බලන්න දන්නෙ නෑ”මුවඟට සිනහවක් නගා ගත් මහාචාර්යතුමා එහෙම කියද්දි, චන්ද්‍රපාලටත් හිනහව නවත්තගන්න බැරිව ගියා. කිරම ධම්මානන්ද විද්‍යාලයට උපාධිධාරි ගුරුවරයකු ලෙස පත්වීම් ලැබෙන්නෙ ඔය අතරතුරේදි යි. ඔහුට ඒ පාසලේ දී උගන්වන්න විෂයයක්වත්, පන්තියක්වත් නියමවෙලා තිබුණෙ නෑ. චන්ද්‍රපාල විදුහල්පතිතුමා හමුවුණා.“ඔයාට කැමැති පන්තියකට ගිහින් ඔයා කැමැති ඕනම විෂයක් උගන්වන්න. ඒකට මං නිදහස දෙනවා,” විදුහල්පතිතුමා සියලු බැමිවලින් ඔහු නිදහස් කරලා, සිසුන්ගේ ජීවිත හැකි හැම අයුරකින්ම ආලෝකවත් කරන්න ඔහුට මඟ හෙළි කරලා දුන්නෙ ඒ විදිහටයි.ඒ 1971 වසර. පාසල් ගිහින් ආපසු ගෙදර ආව චන්ද්‍රපාලට දැනගන්න ලැබුණෙ, රටේ කැරැල්ලක් ඇතිවෙලා තිබෙන බවයි. ඔය කාලෙ වෙනකොට ඔහු ගුරු සේවයේ මාස එකොළහක අත්දැකීම් ලබලයි තිබුණෙ. ඔය අතරෙ ලංකා පරිපාලන සේවයට කැඳවීම් ලැබිලත් තිබුණා. අපේක්ෂකයො පන්දහස් ගණනක් අයදුම්කර තිබුණ මේ පරීක්ෂණයෙන් පළමු වටයට ශ්‍රී ලංකාවෙන්ම හතළස් පස් දෙනෙක් තෝරාගෙන තිබුණා. පරීක්ෂණ මණ්ඩල දෙකක ප්‍රතිඵල අනුව චන්ද්‍රපාල පහළොස් වැනියට තේරී පත්ව තිබුණා. මේත් සමඟම ගුරු වෘත්තියට සමුදෙන චන්ද්‍රපාල, පරිපාලන සේවයට එක් වෙනවා.“එක් සිකුරාදා දවසක ගෙදරට විදුලි පණිවිඩයක් එවලා තිබුණා. ඒකෙ තිබුණෙ සඳුදා ඉඳන් සේවයට වාර්තා කරන්න කියලයි. ඒ අනුව වසරක පුහුණුවකට අප යොමු කෙරුණා. පළමු මාස තුන පුහුණුවීම් තිබුණෙ Academy of Administration නමැති ආයතනයේ යි. ඊළඟ මාස තුනේදි මාත් ඇතුළුව හය දෙනෙක්ම පොළොන්නරු යැව්වා. අපි රාත්‍රී තැපැල් දුම්රියෙන් ගිහින් පොළොන්නරුව දුම්රිය ස්ථානයෙන් බැස්සා. ඒ වෙනකොට අපි රැවුල් වවලා හිටියෙ.අපව දැක්ක දුම්රිය ස්ථානයේ සේවකයො අපි චේගුවේරා කණ්ඩායමක් කියලා හිතලා බයවෙලා. අප ගැන ඔවුන්ට පැහැදිලි කරලා දීලා අපේ ගමන අපි ගියා. එහෙදිත් බොහෝ අත්දැකීම් ලැබුවා.ඊට පස්සෙ ඉතිරි මාස තුනේදි පුහුණුවීම් සඳහා මොනරාගලට යැව්වා. ඒ කාලෙ අපට කිව්වෙ ‘සීඑස් කැඩෙට්ලා’ කියලයි. ඔය කාලෙදි මොනරාගල දැන් ස්වරූපයට වඩා හාත්පසින් ම වෙනස්. රබර් වතු තිබුණෙ. රජයේ කාර්යාල විදිහට තිබුණෙ කච්චේරියත්, වාරිමාර්ග කාර්යාලයත්, වන සංරක්ෂණ කාර්යාලයත් විතරයි. මං කච්චේරියෙ පුහුණුවීම් ලැබුවා. ඒ කාලෙ එහෙ දිසාපතිවරයා වුණේ ඩබ්ලිව්. ජේ. ප්‍රනාන්දු කියලා මහත්මයෙක්. එතුමා මට ගුරුවරයෙක් වුණා.”ඔය කාලය වනවිට මොනරාගල ප්‍රදේශයේ ජීවත් වුණේ අඩු ආදායම් ලාභීන්. මේ ප්‍රදේශය සංවර්ධන කටයුතු සඳහා තීන්දු තීරණ ගැනෙන්නේ මේ කාලයේදියි. කෘෂි සහ වාරි දියුණුව ඇති කිරීමට මේ කාලයේ දී පියවර ගැනෙනවා. මේ ව්‍යාපාරයට පණ දීමට හෙක්ටර් කොබ්බෑකඩුව, එවකට හපුතලේ සිටි ඩබ්ලිව්. පී. ජී. ආරියදාස නමැති සෞඛ්‍ය ඇමැතිවරයාත්, මෛත්‍රීපාල සිරිසේන මැතිතුමාගේත් සහය ලබා ගැනෙනවා.දිසාපතිතුමා මේ කාර්යයේ දී මහඟු මෙහෙවරක් ඉටු කරනවා. එහිදී චන්ද්‍රපාලට ද තම දිවියට බොහෝ අත්දැකීම් ලැබීමට මෙන්ම අභියෝගවලට මුහුණ දීමටත් සිදු වෙනවා.“මේ කාලෙදි තමා කුඩා කර්මාන්ත සහ ග්‍රාම සංවර්ධන සහකාර අධ්‍යක්ෂවරයා විශ්‍රාම ගියෙ. ‘දැන් ඔයාට ඉගෙන ගන්න දේවල් නෑ. මේ තනතුර ඔයා බාරගන්න’ කියලා දිසාපතිවරයා ඒ අවස්ථාවෙදි මට කිව්වා. මං ඒ තනතුරේ කටයුතුª කළා. ඒ නිසා මට ග්‍රාම සංවර්ධන කටයුතුවලට ඍජුවම සම්බන්ධවෙලා කටයුතු කරන්න අවස්්ථාව ලැබුණා.ඒත් මට නියමිත පත්වීම ලැබුණෙ ඊට පස්සෙයි. ඒ අනුව අලුතින් ඇති කළ තණමල්විල ප්‍රාදේශීය ආදායම් පාලක නිලධාරි කොට්ඨාසයේ පළමු ප්‍රාදේශීය ආදායම් පාලකවරයා ලෙස මට පත්වීම් ලැබුණා.ඒ කාලෙ එම තනතුරු දරන්නාට කතරගම ඇසළ උත්සවය බාර කෙරුණා. ගැසට් මගින් තමයි මෙය ප්‍රකාශයට පත් කළේ. එන අයගෙ අවශ්‍යතා වුණ සෞඛ්‍ය, ආරක්ෂාව සැලසීම, උත්සව කටයුතු සංවිධානය කිරීම වගේ කටයුතු රැසක් වෙනුවෙන් මට කැපවී කටයුතු කරන්න සිදු වුණා. ඒ වගේම ආයතන සම්බන්ධීකරණ කටයුතුත් පැවරුණා. ඔය වෙලාවෙදි පොල්අතුවලින් ගොඩනැගිලි හදලා සියලුම කාර්යාල එතැනට ගේනවා.එතැන උසාවියකුත් හදනවා. කටයුතු කරගෙන යද්දි කොහොම හරි ශබ්ද විකාශන යන්ත්‍රයකින් නිවේදනයක් නිකුත්වෙලා තිබෙනවා. උසාවිය පැවැත්වෙද්දි නිවේදනයක් නිකුත් කළා කියලා මාව උසාවියට කැඳෙව්වා. ඒ වෙලාවෙදි මං කිව්වෙ ඒක උසාවියට අපහාස කිරීමේ අරමුණෙන් කළ දෙයක් නෙමෙයි, වැරැද්දක් වෙලා තියෙන්නෙ කියලයි. මං ෙමේ ගැන අධිකරණ සේවා කොමිෂන් සභාවටත් දැන්නුවා. කතරගම උත්සව භූමියට අධිකරණයක් අවශ්‍ය නැති බව එහිදී තීරණය වුණා. කොහොම හරි ඒකෙන් වුණේ සුද්දගෙ කාලෙ ඉඳන් තිබුණ අධිකරණය මගෙන් පස්සෙ නැතිවෙලා ගිය එකයි.”ඉන් අනතුරුව දිස්ත්‍රික් පරිපාලන සේවයට යොමුවුණු චන්ද්‍රපාල රත්නපුරය, අම්පාර වැනි ප්‍රදේශවල සේවය කළා. 1979 දි අම්පාරෙ හිටිද්දි ඇතිවුණු දරුණු සුළිසුළඟෙන් විපතට පත් වූවන්ට වගේම ප්‍රදේශය නැවත නගාසිටුවීමට කටයුතු කිරීමටත් ඔහුට ඉඩ ප්‍රස්තා ලැබෙන්නෙ ඒ විධිහට සේවයේ යෙදී සිටිද්දියි.ඉන් අනතුරුව ධීවර අමාත්‍යාංශයේ නියෝජ්‍ය අධ්‍යක්ෂ තනතුරක් ලබන චන්ද්‍රපාල, ඉන්පසු ප්‍රවාහන අමාත්‍යාංශයේ සහකාර ලේකම් තනතුරකට පත් වෙනවා. පෞද්ගලික බස් රථ ධාවනය ඇරැඹෙන්නෙ ඔය කාලෙදියි. ඒ අනුව ප්‍රවාහන අමාත්‍යාංශය යටතේ ඇරැඹෙන තවත් අමාත්‍යාංශයක් යටතේ පෞද්ගලික බස් රථ හා සම්බන්ධයෙන් අවශ්‍ය ක්‍රියාමාර්ග ගැනීමට කටයුතු කෙරෙනවා. එහිදී පෞද්ගලික බස් රථ හා සම්බන්ධ පනත සැකසීමට සිදුවන්නෙත් චන්ද්‍රපාලට යි. නීතිපති කාර්යාලයේ සහය ඇතිව ඔහු ඒ කාර්ය අකුරටම ඉටු කළා.ඉන් අනතුරුව වෙළෙඳ අමාත්‍යාංශයේ සේවයට එන ඔහු, 1983 යුද කලබලවලින් පසු ස්ථාපිත කළ පුනරුත්ථාපන හා ප්‍රතිසංස්කරණ අමාත්‍යාංශයේ ප්‍රථම ජ්‍යෙෂ්ඨ සහකාර ලේකම්වරයා බවට පත්වෙනවා. පසුව රාජ්‍ය පරිපාලන අමාත්‍යාංශය, ජාතික පශු සම්පත් මණ්ඩලයේ සාමාන්‍යාධිකාරි, උසස් අධ්‍යාපන අමාත්‍යාංශයේ අතිරේක ලේකම්, දේශීය වෛද්‍ය අමාත්‍යාංශයේ ලේකම් ආදි තනතුරු රාශියක් දැරූ චන්ද්‍රපාල, පළාත් පාලන හා පළාත් සභා අමාත්‍යාංශයේ ලේකම් ලෙස කටයුතු කරමින් සිටිය දී විශ්‍රාම යනු ලැබුවා. ඒ 2005 වසරේ ජුනි මාසයේ 18 වැනිදා යි.“මා විශ්‍රාම ගියාට තාමත් රජයේ සේවකයෙක්. විශ්‍රාම ගියාට පස්සේ මුදල් අමාත්‍යාංශය, ග්‍රාමීය ජීවනෝපාය සංවර්ධන අමාත්‍යාංශය වැනි අමාත්‍යාංශවල උපදේශකයකු ලෙසත් යුනිසෙෆ් ආයතනයේ වෙනස් කළමනාකරණ හා සන්නිවේදන විෙශ්ෂඥයකු ලෙසත් සේවය කළා. මේ වනවිට හලාවත වැවිලි සමාගමේ විධායක අධ්‍යක්‍ෂවරයා ලෙස කටයුතු කරනවා.”චන්ද්‍රපාල පුතුන් තිදෙනෙකුගේ පියෙක්. වැඩිමල් පුතු අභ්‍යවකාශ ඉංජිනේරුවරයකු ලෙස ඔස්ට්‍රේලියාවේ රැකියාව කරනවා. අනෙක් පුතුන් දෙදෙනා තවමත් ඉගෙනුම් කටයුතුවල නිරතව සිටිනවා. බිරිය ව්‍යාපාරයක් හිමි කාන්තාවක්.ලෝකයේ බොහෝ රටවල පාඨමාලා හැදෑරීමට වගේ ම පැවැති සම්මේලනවල ශ්‍රී ලංකා නියෝජිතයා ලෙස එක් වීමටත් චන්ද්‍රපාල හට වරම් ලැබී තිබුණා. මේ අතරින් පොදු රාජ්‍ය මණ්ඩලීය මුල්ම පළාත් පාලන සමුළුව පැවැත්වූ මොහොතේ ස්කොට්ලන්තයේ සමුළුව අමතීමට ලැබීම, ඔහුගේ දිවියේ සොඳුරු මතක සටහනක් වුණා.නෙක් මතක සැමරුම් ගොන්නක හිමිකරුවෙක් වුණ චන්ද්‍රපාල රටට වියයුතු යුතුකම් තවමත් ඉටු කරමින් සිටින්නේ හද පිරි සතුටින්.“අපි මේ රටේ මිනිසුන් විදිහට මේ රටට කැපවී සේවය කළ යුතුයි. විශ්‍රාම ලබලා අවුරුදු නවයක් ගත වුණත්, මං විශ්‍රාමිකයෙක් විදිහට ගෙදරට වෙලා ඉන්නෙ නැතිව මගෙන් මේ රටට විය යුතු මෙහෙවර ඉටු කරන්නෙ ඒකයි.” .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>29</day>
    </date>
    <link>http://www.dinamina.lk/2014/05/29/_art.asp?fn=f1405299</link>
    <topic>කරෝලිස් සිං‍ෙඤා්ට අගමැතිගෙන් සරමක්</topic>
    <author>බන්ධුල ආර්. ගුලවත්ත</author>
    <content>ශ්‍රී ලංකාවේ ප්‍රථම අග්‍රාමාත්‍ය ඩී. එස්. සේනානායක මහතා ගැමි ජනතාව සමඟ පුදුමාකාර ළෙන්ගතුකමක් තිබුණි. සිය පියාගේ ඉඩකඩම් හා මිනිරන් පතල් පාලනයේ යෙදී සිටි තිහේ දශකයේ දී පමණ හාපිටිගම් කෝරලේ සහ සත්කෝරලයේ පමණක් නොව, ගල්ඔය සංවර්ධන යුගය පටන් ගත් පසු නුවරකලාවියේ සහ ගල්ඔයමිටියාවතේ ගැමි ජනතාව සමඟ විශේෂ ළබැඳියාවක් ගොඩනඟා තිබුණි.හාපිටිගම් කෝරලේ පොල් ඉඩම් කොප්පරා මැටි සහ සත්කෝරලේ මිනිරන් පතල් පාලනය කරද්දී ඔහු ගැමියන් සමඟ එකට ආහාර ගත්තේය. පොල් පැළ සිටෙව්වේය. කරත්තවලින් මිනිරන් කොළඹට ගෙන එන කල කරත්ත පසු පස ද ගමන් කළේය.ඒ 1949 වකවානුවයි. අගමැති ධුරයට පත්වීමෙන් පසු උතුරු මැද පළාතේ කොවුල්වැව නම් ගමේ පාසලක් විවෘත කිරීමේ උත්සවයකට සහභාගිවෙන්න නියමිතව තිබුණි. එවකට ස්වදේශ කටයුතු භාර ඇමැතිධුරය හොබවූයේ සර්. ඔලිවර් ගුණතිලක මහතාය. උත්සවය තිබෙන්නේ සවස්වරුවෙහි නිසා, දහවල් කෑම සඳහා සියලු දෙනා කොවුල් වැව හිතවතුකගේ නිවසට පැමිණියහ. ආහාර ගෙන ඩී. ඇස්. අගමැති, ඇමැති සර්. ඔලිවර් ගුණතිලක පළාතේ මන්ත්‍රිවරයා සමඟ සුහද කතාබහක යෙදී සිටියහ.ඒ අතර වසය අවුරුදු හැටපහක් තරම් වූ උසට සරිලන මහතකින් යුත් ගැමි පෙනුමකින් යුත් මිනි­ෙසක් අගමැති ඩී. ඇස් සේනානායක මහතාට සමිපව පෙනෙන නොපෙනෙන ආකාරයෙන් කතාබහට ඇසෙන නැසෙන දුරින් සිට ගත්තේය. කතා බහ අතරතුර අගමැති ඔහු දුටුවේය. මදකට සුහද කතා බහ නතර කළ අගමැති ඩී. ඇස් සේනානායක “ආ කරෝලිස් සිංෙඤා් මොකදැයි” කියමින් ගැමියා වෙත ගිෙය්ය.“වත්තේ මහත්තයා මට මේ සැරේ උදැල්ලක් දුන්නේ නෑ” ඔහු පැවසුවේ නෝක්කාඩුවක විලාශයෙනි. “හොඳයි හොඳයි අදම මම ඒක දෙවන්නම්.කරෝලිස් සිංෙඤා් යන්ඩ. මම අදම උදැල්ල එවන්ඩ කියන්නම්” තවත් තොරතුරු කියන්ඩ තියෙනවා. අද අපට හදිසි වැඩ කීපයක් තියෙනවා කියා ඩී. ඇස්. සේනානායක ආපසු හැරෙත්ම “මට සරමකුත් ඕනෑ” යැයි අර ගැමියා පැවසුයේ ඉතා සුහදත්වයෙනි. අගමැති ඩී. ඇස්. සිය බුස්කෝට් සාක්කුවෙන් ෙපාකැට්ටුව එළියට ඇද රුපියල් දහයේ නෝට්ටුවක් කරොලිස් සිංෙඤා් ට දුන්නේය. “මං එන ගමන්ම සරමක් ගන්නවා” “පරණ යහළුවෙක්ද?” සර් ඔලිවර් ගුණතිලක පවසත්ම අගමැති ඩී. එස්. සේනානායක මහතා නිහතමානිව සිනාසුණේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n1405301</link>
    <topic>නිදහස් අධ්‍යාපනය කිසිසේත් කප්පාදු කරන්නේ නෑ</topic>
    <author>මහින්ද අලුත්ගෙදර</author>
    <content>රටේ අනාගත දරු පරපුරේ යහපත සහ හෙට දවස වෙනුවෙන් නිදහස් අධ්‍යාපනය කප්පාදු නොකර ඉදිරියටම ගෙන යාමට බැඳී සිටින බව ජනාධිපති මහින්ද රාජපක්ෂ මහතා අවධාරණය කරයි.මේ රටේ පාසල් පෞද්ගලීකරණය කිරීම සඳහා ජාත්‍යන්තර මූල්‍ය අරමුදල සමඟ (IMF) ගිවිසුම් ඇතිකරගෙන අධ්‍යාපනය කප්පාදු කිරීමේ වැඩපිළිවෙළක් ක්‍රියාත්මක වන බවට අතැමුන් චෝදනා කරන බව පෙන්වා දෙන ඒ මහතා එවැනි වැඩපිළිවෙළක් ක්‍රියාත්මක වන්නේ නම් බොරු ප්‍රචාරයන් ගෙන යාමෙන් වැළකී ඔප්පුකර පෙන්වන ලෙසද රජයේ වැඩපිළිවෙළ ස්ථිර අධිෂ්ඨානයකින් කිරීමට හැකියාව ලැබී තිබෙන බවද ප්‍රකාශ කරයි.ජනාධිපති මහින්ද රාජපක්ෂ මහතා මේ බව සඳහන් කළේ අරලියගහ මන්දිරයේ දී පැවැති රිච්මන්ඩ්, මහින්ද විද්‍යාලයන් හි ගුරුවරුන්, ආදී ශිෂ්‍යයන් සමඟ පැවැති උත්සවයේ දීය. එහිදී වැඩිදුරටත් අඳහස් දක්වමින් ජනාධීපති මහින්ද රාජපක්ෂ මහතා සඳහන් කළේ පළමු වතාවට මහින්දෝදය විද්‍යාගාර දහසක් ස්ථාපිත කරගෙන යන බවත් රටක අවශ්‍යතාව හඳුනාගෙන රටේ අධ්‍යාපන ක්‍රමය වෙනස් කරන්න, අවශ්‍ය පහසුකම් ලබා දෙන්න, නිදහස් අධ්‍යාපනය කප්පාදු නොකර ඉදිරියට ගෙන යන්නට පියවර ගෙන තිබෙන බවත්ය.සෑම පාසලකටම භෞතික පහසුකම් දියුණුකර තිබෙන අතර ආධ්‍යාත්මික ආකල්පවල වෙනසක් පාසල්වලින් බලාපොරොත්තු වන බව පැවසූ ජනාධිපතිවරයා රටේ ජාතික පාසල් ඉතා සීමිත සංඛ්‍යාවක් පැවතියද ඒවාට ඇතුළත් වීම සඳහා ලක්ෂ ගණනක් පොරකන බවද ඊට ඇතුළත්වීමට නොහැකිව වාර්ෂිකව ලක්ෂ ගණනක් ලත වන බවද පෙන්වා දුන්නේය. ඒ හේතුවෙන් ජාතික පාසලකට ඇතුළත්වන අයෙකුට විශාල වගකීමක් තිබෙන බවද අවස්ථාවෙන් උපරිම ප්‍රයෝජන ගෙන රටට ඒ ප්‍රයෝජනය ලබාදිය යුතු බවද කී මහින්ද රාජපක්ෂ මහතා ඊට අමතරව සියලු දෙනාටම ආදර්ශමත් වියයුතු බවද සඳහන් කළේය.ගුරුවරු ශිෂ්‍යයන් අතර සමඟිය අවශ්‍ය බව කී ජනාධිපතිවරයා එසේ නොමැති නම් එය අපි නොදැනුවත්වම රටට බලපාන ප්‍රශ්න බවට පත්වන්නේ යැයිද සමාජයට විනයක්, පාලනයක් නොමැතිව අයාලේ යන්නට ඉඩ දෙන්නේ නම් සහ රටේ ගෞරවය ආරක්ෂා නොකරන්නේ නම් අතීතයේ ජීවත් වුණු නිවට ජීවිතයක් ගත කරන්නට සිදුවන බවද ඒ නිසා ජාතික පාසැල් එක්ව රටටත් දරුවන්ටත් යුතුකම ඉටුකළ යුතු බවද සිහිපත් කළේය.අද අධ්‍යාපනයේ විශාල පෙරළියක් ඇතිකරන යුගයක් බවට පත්ව තිබෙන බවද මහින්දෝදය විද්‍යාගාර ඇතිකර තාක්ෂණ විෂය ධාරාව ඉගැන්වීමට පියවර ගෙන තිබෙන බවද හෙතෙම පැවසීය.රටේ සියලු පාසල්වලට එක හා සමාන ලෙස සලකන බව සඳහන් කළ ජනාධීපති මහින්ද රාජපක්ෂ මහතා ඒ වෙනුවෙන් උපදෙස් දී තිබෙන බවද රිච්මන්ඩ්, මහින්ද, නාලන්ද, තර්ස්ටන් වගේම වීරකැටිය සෙන්ට්‍රල්, යාපනයේ පාසල් ආදී හැම පාසලකම දරුවෝ අපේ දරුවන් සේ අපට දැනෙන බවද පැවසූ ඒ මහතා රටේ සෑම පාසලක් ම "මගේ පාසල" බවට තමා ප්‍රකාශ කරන බවද කීවේය.මේ අතර ඒ මහතා සඳහන් කළේ තමා ජනාධිපති වීමට පෙර මේ විද්‍යාලයන්ට වෙන වෙනම ගොස් තිබෙන බවත් මේ පාසල් දෙක සම්බන්ධයෙන් හොඳ අත්දැකීම් සේම පාසල් දෙක සම්බන්ධයෙන් හොඳ අවබෝධයක් ද තිබෙන බවත් ය.මහින්ද විද්‍යාලයේ ආදි ශිෂ්‍යය ආනන්ද සමරකෝන් මහතා මේ රටේ ජාතික ගීය ගායනා කළ අතර ඒ අවස්ථාව කිසිඳු පාසලකට උදා නොවන බවද ගාල්ල රිච්මන්ඩ් විද්‍යාලයේ ආදි ශිෂ්‍යය සී.ඩබ්ලිව්.ඩබ්ලිව්. කන්නංගර මහතා එ.ජා.ප යේ විරෝධතා මැද නිදහස් අධ්‍යාපනය මේ රටට හඳුන්වා දෙන්නට පියවර ගත් බවද සිහිපත් කළ මහින්ද රාජපක්ෂ මහතා රිච්මන්ඩ් විද්‍යාලයට ගිය තම පියා එදා නිදහස් අධ්‍යාපන පනතට අත එසවීම සම්බන්ධයෙන් තමා ආඩම්බර වන බවද පැවසීය.මේ අතර ඒ මහතා සඳහන් කළේ එදා නිදහස් අධ්‍යාපන පනත නොගෙනෙන්නට ශ්‍රී ලංකාව මේ තත්ත්වයට ගොඩ නැඟෙන්නේ නැති බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n1405302</link>
    <topic>පසුගිය මාසය තුළ ශ්‍රී ලංකාව ලැබූ අපනයන ආදායම අමෙරිකානු ඩොලර් බිලියන 1.67ක්</topic>
    <author>මහින්ද අලුත්ගෙදර</author>
    <content>යුද ගැටුම් නිමාවට පත්කොට ආසියාවේ ආශ්චර්යය කරා යන ශ්‍රී ලංකාව පසුගිය වසර කිහිපය තුළ ආර්ථික ජයග්‍රහණ රැසක් ලබා තිබෙන බව ආර්ථික සංවර්ධන ඇමැති බැසිල් රාජපක්ෂ මහතා අවධාරණය කරයි. සෑම ක්ෂේත්‍රයකම ප්‍රගතියක් ලබා තිබෙන බව පෙන්වා දෙන ඒ මහතා රට සංවර්ධනය මෙන්ම ජනතාවගේ ජීවනෝපාය ශක්තිමත් කිරීම වෙනුවෙන් ජනාධිපති මහින්ද රාජපක්ෂ මහතා ප්‍රමුඛ වත්මන් රජය වැඩසටහන් රැසක් ක්‍රියාත්මක කර තිබෙන බවද සඳහන් කරයි.ඇමැතිවරයා මේ බව ප්‍රකාශ කළේ ඇෆ්ගනිස්ථානය, ජර්මනිය, මාලදිවයින ඇතුලු රටවල් එකොළහකට තානාපතිවරුන්, මහකොමසාරිස්වරුන් සහ රාජ්‍ය තාන්ත්‍රික නිලධාරීන් ලෙස පත්වීම් ලබා ශ්‍රී ලංකාවෙන් නික්ම යාමට නියමිත පිරිස සමඟ ආර්ථික සංවර්ධන අමාත්‍යාංශයේ දී පැවති විශේෂ සාකච්ඡාවේදීය.මෙහිදී වැඩිදුරටත් අඳහස් පළකරමින් ආර්ථීක සංවර්ධන ඇමැති බැසිල් රාජපක්ෂ මහතා සඳහන් කළේ පසුගිය මාසය තුළ ශ්‍රී ලංකාව ලැබූ අපනයන ආදායම අමෙරිකානු ඩොලර් බිලියන 1.67 ක් බවත් එය මෙතෙත් ශ්‍රී ලංකාව එක් මසක් තුළ ලැබු ඉහළම ආදායම බවත්ය. මෙවැනි අපනයන ආදායමක් ලබා ගැනීමට අලුතින් ඉදිකරන ලද අධිවේගී මාර්ග ඇතුලු මාර්ග පද්ධතියේ සංවර්ධනය ද බෙහෙවින් ඉවහල් වූ බවද ඒ මහතා පෙන්වා දුන්නේය. සංචාරකයින්ගේ පැමිණිම ද මේ වනවිට ඉතා ඉහළ අගයක් ගෙන ඇතැයි පෙන්වාදුන් ඇමැතිවරයා මේ වසර තුළ සංචාරකයන්ගේ පැමිණීම සෑම මසකම ලක්‍ෂය ඉක්මවා ඇති බවද පෙබරවාරි මාසය තුළ පමණක් සංචාරකයන් 147,000ක් පැමිණ ඇති බවද ඒ මහතා පැවසීය. මේ වසරේ අවසන් මාස හතර තුළ දී සංචාරකයන්ගේ පැමිණීම මසකට ලක්‍ෂ02 දක්වා වර්ධනය කර ගැනීම රජයේ අරමුණ බවද ඇමැතිවරයා මෙහීදී පෙන්වා දුන්නේය. අපේ රටට විදේශ රැකියාවල නියුක්ත පිරිසගෙන් ලැබෙන ආදායම විශාල ශක්තියක් වන අතර විදේශ රැකියාවලින් වැඩි ආදායමක් ලබාගත හැකි අංශයන් කෙරෙහි ශ්‍රී ලංකිකයන් යොමු කරන්න අවශ්‍ය බව සඳහන් කළ බැසිල් රාජපක්ෂ මහතා විශේෂයෙන්ම කාර්මික අංශයේ රැකියා සඳහා ගෘහ සේවයට යන පිරිස් අඩුකළ යුතු බවද පිරිමි පාර්ශවය වැඩියෙන් විදේශ රැකියා සඳහා යොමු කිරීම තුළින් ගැටලු අවමකර ගන්න හැකි බවද කියාසිටියාය.මේ වනවිට විදේශ රැකියා සඳහා වැඩිම පිරිසක් ගොස් සිටින්නේ කුරුණෑගල දිස්ත්‍රික්කයෙන් වන අතර මේ පිරිස සඳහා රට විරුවන් වැඩසටහන යටතේ නිවාස 500ක් ලබා දෙන්නට පියවර ගෙන තිබෙන බවද වැඩි පිරිසක් විදේශයන්ට යන්නේ ළමයින්ට හොද අධ්‍යාපනයක් ලබාදෙන්න ට සහ නිවසක් සාදා ගන්නට බවද හෙතෙම පෙන්වා දුන්නේය.අපේ රටේ වගාකළ හැකි උදු, සහල්, බඩඉරිගු වැනි බෝග ආනයනය නතර කර තිබෙන බවද ලොකු ළුණු සහ අර්තාපල් ආනයනය නතර කිරීමට බලාපොරොත්තු වන බවද කී ඒ මහතා ඒ සඳහා ගොවීන්ට අවශ්‍ය සහණාධාර සහ දිරිමත් කිරීම් කරන බවද ඒ වගේම පිටරටින් ගෙන්වන කාර්මික අංශයේ භාණ්ඩද මේ රටේදීම නිෂ්පාදනය කරන්න කර්මාන්ත අංශය දියුණු කරන්න වැඩ පිළිවෙලක් යොදා තිබෙන බවද පැවසීය. පළාත් පාලන සහ පාළාත් සභා අමාත්‍යාංශයේ ලේකම් ආර්.ඒ.ඒ.කේ. රණවක, ආර්ථික සංවර්ධන අමාත්‍යාංශයේ අතිරේක ලේකම්වරුන් වන ශාන්ත බණ්ඩාර, ප්‍රියන්ත මායාදුන්න මහත්වරු ඇතුඵ රජයේ නිලධාරීහු පිරිසක් ද මේ අවස්ථාවට පැමිණ සිටියහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n1405303</link>
    <topic>නොරොච්චෝලේ ලක් විජය බලාගාරය ගැන සතුටට පත්වනවා</topic>
    <author>චමීර ඇල්ලදෙණිය සහ මාරවිල සමූහ මිහිර විජේසේකර නොරොච්චෝලේ සිට...</author>
    <content>ශ්‍රී ලංකාවේ සිදු කෙරෙන දැවැන්තම ව්‍යාපෘතිය වන නොරොච්චෝලේ ලක් විජය බලාගාරය පිළිබඳ තමන් සතුටට පත්වන බව විපක්ෂයේ මන්ත්‍රීවරු පවසති.මේ ව්‍යාපෘතිය පිළිබඳ තමන් සතුටුවන අතර, එහි ඇති යම් යම් අඩු පාඩු පිළිබඳ ධනාත්මක විවේචනයක් සිදු කර නිවැරැදි මඟට ගැනීමට විපක්ෂය හැටියට තමන් කටයුතු කරන බව පාර්ලිමේන්තු මන්ත්‍රී හර්ෂ ද සිල්වා මහතා කීවේය. නොරොච්චෝලේ ලක්විජය තාප බලාගාරයේ දෙවන හා තුන්වන අදියරේ ඉදිකිරීමේ නිරීක්ෂණය කිරීම සඳහා එක්සත් ජාතික පක්ෂ මන්ත්‍රීන් පිරිසක් එම බලාගාරය ආශ්‍රිත ප්‍රදේශයේ ඊයේ (29) සංචාරයක නිරත අවස්ථාවේදී මන්ත්‍රීවරයා මේ බව කීය. මෙවැනි දැවැන්ත ව්‍යාපෘති පිළිබඳ සොයා බැලීමට විපක්ෂයේ මන්ත්‍රීවරුන්ට අවස්ථාව ලැබීම සම්බන්ධයෙන් ද සතුටු වන බව කී සිල්වා මහතා මෙය ප්‍රජතන්ත්‍රවාදී ලක්ෂණ ප්‍රකට කිරීමක් බවද පෙන්වා දුන්නේය.පාර්ලිමේන්තු මන්ත්‍රීවරුන් වන අජිත් පී පෙරේරා, එරාන් වික්‍රමරත්න, ආර් යෝගරාජන්, හර්ෂ ද සිල්වා, අජිත් මාන්නප්පෙරුම, නිරෝෂන් පෙරේරා, නලීන් බණ්ඩාර ජයමහ, අශෝක අබේසිංහ, රුවන් විජේවර්ධන සහ ඩී. එම්. ස්වාමිනාදන් මහත්වරු මේ ගමනට එත්ව සිටියහ. ලක්විජය බලාගාරයට මන්ත්‍රීවරු පිරිස පැමිණෙන විට පොල් සංවර්ධන හා ජනතා වතු කළමනාකරණ නියෝජ්‍ය ඇමැති වික්ටර් ඇන්තනි මහතා විසින් උණුසුම් අයුරින් පිළිගත්තේය. බලාගාරය පිළිබඳ පරිගණක ආශ්‍රිත පැහැදිලි කිරීමක්ද සිදු කරන ලදී. හර්ෂ ද සිල්වා, අජිත් මාන්නප්පෙරුම, එරාන් වික්‍රමරත්න හා නලීන් බණ්ඩාර මහත්වරු විවිධ ප්‍රශ්න ඇසූ අතර විදුලිබල මණ්ඩලයේ නිලධාරීන් ඒ සඳහා සාර්ථකව පිළීතුරු සැපයීමටද සමත්විය. ඉන් අනතුරුව මන්ත්‍රීන් පිරිස බලාගාරයේ ඇතුළත නිරීක්ෂණ චාරිකාවකටද සහභාගී වූහ. ඒ සඳහා සියලු පහසුකම් ලබාදීමටද විදුලිබල මණ්ඩලය හා ලක්විජය බලාගාරයේ නිලධාරීන් කටයුතු තිබිණ.නිරීක්ෂණ චාරිකාවෙන් අනතුරුව මාධ්‍යට අදහස් දක්වමින් කතා කළ හර්ෂ ද සිල්වා මහතා,-එජාප මන්ත්‍රීවරු 11දෙනක් මේ බලාගාරය නිරීක්ෂණය කිරීමට පැමිණියා. අපිව සාදරයෙන් පිළගත් වික්ටර් ඇන්තිනි මහතාට ස්තුතිවන්ත වෙනවා. මෙයයි ප්‍රජාතන්ත්‍රවාදය. අද අපි විපක්ෂයේ ඉන්නවා. හෙට ආණ්ඩු පක්ෂයේ ඉන්න පුළුවන්. කෙසේ වෙතත් අපි ජනතා නියෝජිතයන් හැටියට ඒ වගකීම ඉටු කිරීමටයි අප ආවේ. ඒ සඳහා ප්‍රජාතන්ත්‍රවාදීව පිළිගත් එක සතුටුයි. මෙය ලංකාවේ විශාලම ව්‍යාපෘතියි. මෙය අවසන් වන විට අමෙරිකානු ඩොලර් බිලියන එකහමාරක් වැය වෙනවා. විපක්ෂයේ මන්ත්‍රීරු හැටියට අපි මෙතනට අවේ සත්‍ය සොයා ගැනීම සඳහායි. බට 16,000ක් තිබෙන කන්ඩෙන්සර් තිබෙන කොටස පිළිබඳ විවිධ මත පළ වුණා. මුළු කන්ඩෙන්සර් එකම අයින් කරන්න සිදු වෙනවා කියනවා. අලුත් කන්ඩෙන්සරයක් දාන්න යනවා. එය විශාල වැඩක්. තුන්වන අදියර පටන් ගත් විටයි මෙය සිදු කරන්නේ කියලා නිලධරීන් කියා සිටියා. ඒ පිළිබඳත් සොයා බැලීම අපේ අරමුණයි.දැනට මෙගා වොට් 600ක් ජාතික පද්ධතියට එකතු කරනවා. යම් කිසි වැරැදි වෙලා තිබෙනවා නම් එය නිවැරැදි කිරීමට අපේ සහාය ලැබෙනවා. අපි හැමදේම කරන්නේ ජනතාව වෙනුවෙන්. අපි ඉදිරිපත් කරන ධනාත්මක විවේචනය නිසා රජයට පුළුවන් විශාල මුදලක් ඉතිරි කර ගන්න. එයින් කිරිපිටි, පරිප්පුවලට ගහන බදු අඩු කර ගත හැකියි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n1405304</link>
    <topic>මල්වතු මහ නාහිමි ජාතියට පුණ්‍යවන්ත දායාදයක්</topic>
    <author/>
    <content>දේශයේ අනන්‍යතාව සුරක්ෂිත කිරීමට නිබඳවම කැපවන මල්වතු පාර්ශ්වයේ මහානායක තිබ්බටුවාවේ ශ්‍රී සිද්ධාර්ථ සුමංගල මහ නාහිමියෝ සැබවින්ම ජාතියට පුණ්‍යවන්ත දායාදයක් බව ජනාධිපති මහින්ද රාජපක්ෂ මහතා පවසයි.අද (30) ට යෙදෙන මල්වතු පාර්ශ්වයේ මහනාහිමියන්ගේ 70 වැනි ජන්ම දිනය නිමිත්තෙන් සුබ පැතුම් පණිවුඩයක් නිකුත් කරන ජනාධිපතිවරයා වැඩිදුරටත් මෙසේ සඳහන් කරයි.මහාවිහාර වංශික ශ්‍යාමෝපාලි මහා නිකායේ මල්වතු පාර්ශ්වයේ උත්තරීතර මහානායක මහනුවර උපෝෂිත පුෂ්පාරාම විහාරද්වයාධිපති අතිගෞරවාර්හ තිබ්බටුවාවේ ශ්‍රී සිද්ධාර්ථ සුමංගලාභිධාන මහානායක මහා ස්වාමීන්ද්‍රයාණන් වහන්සේගේ 70 වෙනි ජන්ම දිනය නිමිත්තෙන් ශුභාශිංසන පණිවුඩයක් නිකුත් කිරීමට ලැබීම පිළිබඳව මම අතිශයින් සතුටට පත්වෙමි.ඓතිහාසික මාත‍ලේ දිසාවේ කොහොන්සිය පත්තුවේ තිබ්බටුවා‍ව නම් සුන්දර ගම් පියසේදී වර්ෂ 1944 මැයි මස 30 වෙනිදාවක ජන්ම ලාභය ලද අපේ මහානායක මහා ස්වාමීන්ද්‍රයාණන් වහන්සේ එවකට කීර්ති ශ්‍රී රාජසිංහ රජතුමන් විසින් ඉතිහාසයේ ප්‍රථම වරට මල්වතු ‍මහාවිහාර පාර්ශ්වයේ මහානායක පදවියට පත් කරනු ලැබූ අති උත්තම තිබ්බටුවාවේ ශ්‍රී සිද්ධාර්ථ බුද්ධරක්ඛිතාභිධාන මහානායක මාහිමිපාණන් වහන්සේගේ සඟ පරපුරෙන් පැවත එන පරම පූජණීය මහා ස්වාමීන්ද්‍රයාණන් වහන්සේ නමකි.සම්බුද්ධ ශාසනයේ මතු පැවැත්මත් සරණත් අවැසි සුවහසක් අසරණ මිනිසුන්ගේ හදවත් සදහම් සිසිලසින් පුරවාලීමේ මහා කාරුණික සිතිවිල්ලත් තම ඒකායන අධිෂ්ඨානය කර ගත් අපේ මහානායක මහා ස්වාමීන්ද්‍රයාණන් වහන්සේ තම දිවියට දහතුන් වසරක් සපිරෙන දා මල්වතු මහාවිහාරීය මංගල උපෝෂථාගාර පුදබිමෙන් සසුන් කෙතට පා තැබූහ.වර්ෂ 1964 ජුනි මස 10 වෙනිදා ශ්‍රේෂ්ඨ 'වාහලනාග' නාමයත් සමගින් උතුම් උපසම්පදා සම්පත්තිය ළඟා කර ගත් අපේ මහානායක මහා ස්වාමීන්ද්‍රයාණන් වහන්සේ තමන් වහන්සේගේ ස්ථිරසාර වූ ශාසනික පැවිදි මෙහෙවරේ නිම් වළලු වඩ වඩාත් පුළුල් කරමින් දිවයිනේ සතර දිග් භාගයේ වෙසෙන දනන් සියල්ලන්ගේම හිත සුව පිණිස අරුත්බර දහම් කරුණු කාරණා අවබෝධ කරවාලීමේ මා හැඟි උත්තුංග කර්තව්‍යය ඇරඹීය.අපරිමිත මුණිගුණ නිබඳව සිත්හි දරා මහත් වීර්යයකින් මෙන්ම දැඩි අධිෂ්ඨානයත් පෙරදැරිව ඇරඹි ඒ ගමන් මඟ ඔස්සේ ගමන් ගත් අපේ මහානායක මහා ස්වාමීන්ද්‍රයාණන් වහන්සේ එතරම් කලක් ගත වන්නටත් මත්තෙන් හෙළයේ මහා මුදුන් මල්කඩ වන් ශ්‍රී දන්ත ධාතූන් වහන්සේගේ තේවාව භාර නායක ස්වාමීන්ද්‍රයාණන් වහන්සේ වීමේ භාග්‍යය ද හිමි කරගන්නට තරම් මහා වාසනාවන්ත වූයේ ඔබ වහන්සේගේ පැවිදි දිවියේ තවත් එක් අමරණීය මං සළකුණක් සනිටුහන් කරවමිනි.'යො මුඛසඤ්ඤතො භික්ඛු - මත්තභාණි අනුද්ධතො අත්ථං ධම්මං ච දීපෙති - මධුරං තස්ස භාසිතං'යම් භික්ෂුවක් තමන් වහන්සේගේ කට තැන්පත් කරගත්තේද තමන්ගේ පමණ දැන කථා කරයිද සන්සුන් සිත් ඇත්තේද එමෙන්ම අර්ථයත් ධර්මයත් මනාව ප්‍රකාශ කරයිද එම භික්ෂුවගේ කථා විලාසය මිහිරි වේ යන උතුම් සම්බුදු වදන් පෙළ අපේ මහානායක මහා ස්වාමීන්ද්‍රයාණන් වහන්සේ සැබැවින්ම යථාර්ථයක් කළා වූ ආදර්ශවත් මහා තෙර නමකි.ශාන්ති නායක අමාමෑණී ලොව්තුරු සම්මා සම්බුදුරජාණන් වහන්සේ සමස්ත ලෝකයා කෙරෙහිම මහත් අනුකම්පාවකින් පෙන්වා වදාළ සවිඤ්ඤාණක - අවිඤ්ඤාණක වූ සියල්ලෙහිම ඇති අනිත්‍ය, දුක්ඛ, අනාත්ම යන ත්‍රිලක්ෂණය දැන තථාගතයාණන් වහන්සේ පහදා දුන් ඒ උතුම් වූ සද්ධර්මාවබෝධය ලෝකයාට පසක් කරවීමේ භික්ෂුවක් සතු උත්තුංග කාර්යය සැබැවින්ම ඔබ වහන්සේගෙන් විරාජමාන වන්නා සේම ප්‍රශංසනීය ද වේ.අද දිනයේ ඔබ වහන්සේ තම දිවියේ 70 වෙනි ජන්ම දිනය මහත් අභිමානයකින් යුතුව සමරන්නා සේම ඔබ වහන්සේගේ පැවිදි දිවියේ ස්වර්ණමය අභිෂේකය වූ ස්ව නිකායත්‍රයේ මහානායක මහා පදවිය ලබා දස වර්ෂ පූර්ණය ද එළැඹෙන ජුනි මස 21 වෙනිදා සපිරීම මහත් භාග්‍යයකි.දේශයේ අනන්‍යතාවය සුරකිමින් පරම පවිත්‍ර වූ සිල්වත් බවත් ගුණවත් බවත් පරහිතකාමීත්වය මෙන්ම පරෝපකාරයත් වෙනුවෙන් නිබඳ කැපවීම් සමුදායක් ඉෂ්ට සිද්ධ කරන ඔබ වහන්සේ සැබැවින්ම ජාතියේ පුණ්‍යවන්ත දායාදයකි. ඔබ වහන්සේගේ අනභිභවනීය වූ ශාසන මාමකත්වයට මා ඇතුළු සමස්ත ජාතියම මේ සුවිශේෂී වූ මොහොතේ දීර්ඝායුෂ ප්‍රාර්ථනා කරනු ලබන්නේ එවන් වූ දීප්තිමත් සඟ මෙහෙවරක් ඉදිරියටත් ඔබ වහන්සේගෙන් විද්‍යාමාන වනු ඇතැයි යන බලාපොරොත්තු දල්වා ගත් දෑසිනි.තම දිවියෙන් පුරා පණස් හත් වසරක්ම ශ්‍රී සම්බුද්ධ ශාසනය වෙනුවෙන්ම පූජා කළ අපේ අතිගෞරවාර්හ තිබ්බටුවාවේ ශ්‍රී සිද්ධාර්ථ සුමංගලාභිධාන මහානායක මහා ස්වාමීන්ද්‍රයාණන් වහන්සේට, බුද්ධාධි ත්‍රිවිධ රත්නයේ පිහිට ලබා, උතුම් දළදා වහන්සේගේ හා විජය ශ්‍රී ජය ශ්‍රී මහා බෝ සමිඳුන්ගේ අනුහසින්, ශ්‍රී පාදස්ථානයේ, අටමස්ථානයේ, සොළොස්මස්ථානයේ පිහිටෙන් දඹදිව සම්බුදු පා පහස ලද සිද්ධස්ථානයන්හි පිහිට හා ආශිර්වාද ලබා සියලු සම්‍යක් දෘෂ්ඨික දෙවි දේවතාවුන් වහන්සේලාගේ රැකවරණින් නිදුක් නිරෝගීව තවත් චිරාත් කාලයක් ශ්‍රී සම්බුද්ධ ශාසනය ඒකාලෝක කිරීමට අවශ්‍ය කායික හා මානසික ශක්තිය ලැබේවා! යි මෙත් සිත් පෙරටුව මම ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n1405305</link>
    <topic>මැලේසියාවේ දෙමළ සරණාගතයන් 4000ක් විශේෂ පරීක්ෂාවකට</topic>
    <author>මහින්ද අලුත්ගෙදර, උපාලි කරුණාරත්න</author>
    <content>ශ්‍රී ලංකාව තුළ එල්.ටී.ටී.ඊ. සංවිධානය යළි පණ ගැන්වීමට උත්සාහ කරන ත්‍රස්තවාදීන් සෙවීම සඳහා මැලේසියාවේ සිටින ශ්‍රී ලාංකික ද්‍රවිඩ සරණාගතයන් 4,000 ක් විශේෂ පරීක්ෂාවට ලක්කිරීමට එරට රජය තීරණය කරයි.ශ්‍රී ලංකාවට සහ මැලේසියාවට හානිකර අයුරින් එල්.ටී.ටී.ඊ සාමාජිකයන් තම රටේ සැගව සිට විවිධ ක්‍රියාකාරකම් සිදුකරන බවටත් ඒ හේතුවෙන් විශේෂ මෙහෙයුමක් ක්‍රියාත්මක කරන බවටත් මැලේසියානුපොලිස්පති කලීඩ් අබු බාකර් (Khalid Abu Bakar) ප්‍රකාශකර ඇත.එල්.ටී.ටී.ඊ. ක්‍රියාකාරීන් සිය ආරක්ෂාව උදෙසා ජගත් සරණාගත කොමිසමේ ලියාපදිංචි වී සිටින බවද මෙලෙස මැලේසියාව තුළ රැඳී සිටි ප‍්‍රබල එල්.ටී.ටී.ඊ. ක්‍රියාකාරීන් තුන්දෙනෙකු පසුගියදා මැලේසියානු ත්‍රස්ත මර්දන විශේෂ පොලිස් ඒකකය මඟින් අත්අඩංගුවට ගෙන පසුව ශ්‍රී ලංකාවට පිටුවහල් කළ බවද හෙතෙම පෙන්වා දී තිබේ.ඔවුන් පසුගිය 2004 වසරේ සිට මැලේසියාවේ වාසය කර තිබෙන බවට අනාවරණය කරගෙන තිබෙන අතර මේ සිද්ධියත් සමඟ දැනට මැලේසියාවේ වෙසෙන හ්‍රී ලාංකික ද්‍රවිඩ ජාතික සරණාගතයින් පරීක්ෂා කිරීමට තීරණය කර ඇතැයි වාර්තා වෙයි.මීට පෙරද මෙවැනිම පුද්ගලයෙකු මැලේසියාවේ දී අත්අඩංගුවට ගෙන තිබෙන අතර එම පුද්ගලයා එල්.ටී.ටී.ඊ. ත්‍රස්ත සංවිධානයේ ප්‍රබලයෙකු බවටද අනාවරණය කරගෙන ඇත.මේ අතර මැලේසියානු පොලිස්පතිවරයා ප්‍රකාශ කර ඇත්තේ මෙවැනි ත්‍රස්තවාදීන් ඇමෙරිකාව, කැනඩාව, එක්සත් රාජධානිය සහ අනෙකුත් යුරෝපීය රටවලට යාමේ අපේක්ෂාවෙන් තාවකාලිකව මැලේසියාවේ රැදී සිටින බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n1405306</link>
    <topic>විදේශීය ආයෝජන 100%කින් ඉහළට</topic>
    <author>නුවන් කොඩිකාර</author>
    <content>පසුගිය වසරේ මුල් කාර්තුවට සාපේක්ෂව මේ වසරේ මුල් කාර්තුවේ දී මෙරටට ගලා ආ විදේශීය ආයෝජන ප්‍රමාණය සියයට සියයකින් ඉහළ ගොස් තිබේ.ඒ අනුව පසුගිය වසරේ මුල් කාර්තුවේ දී මෙරටට ගලා ආ ආයෝජන ප්‍රමාණය අමෙරිකන් ඩොලර් මිලියන 219ක් බවත් එය මේ වසරේ දී අමෙරිකන් ඩොලර් මිලියන 442 ක් දක්වා ඉහළ ගොස් ඇති බවත් ආයෝජන ප්‍රවර්ධනඇමැති ලක්ෂ්මන් යාපා අබේව්ර්ධන මහතා පැවැසීය.ආයෝජන ප්‍රවර්ධන අමාත්‍යාංශයේ ඊයේ (29) පැවැති මාධ්‍ය හමුවේ දී ඇමැතිවරයා එසේ ප්‍රකාශ කෙළේය. සංචාරක ව්‍යාපාරයෙන් සියයට 36 ක්, උපයෝගි සේවාවලින් සියයට 26 ක්, යටිතල පහසුකම්වලින් සියයට 15 ක්, ප්‍රාදේශීය සංවර්ධනයෙන් සියයට 9 ක්, කර්මාන්තවලින් සියයට 7 ක් සහ ඇඟළුම් හා රෙදිපිළිවලින් සියයට 4 ක් හිමිකර ගෙන ඇති බව හෙතෙම කියා සිටියේය.මේ වසරේ මුල් කාර්තුවේ දී ව්‍යාපෘති 40 ක් සඳහා ආයෝජන මණ්ඩලයේ අනුමැතිය ලබා දී ඇති බව පැවැසු ඒ මහතා ඉන් ගිවිසුම් 38 ක් අස්සන් කර ව්‍යාපෘතීන් 31 ක වැඩ ආරම්භ කර ඇති බව පැවැසීය.විපක්ෂයේ හා ඇතැම් පිරිස්ගෙන් එල්ල වු විවිධ චෝදනා හා අභියෝගවලට මුහුණ දෙමින් මෙලෙස ආයෝජන ගෙන්වා ගැනීමට හැකිවීම රජය ලැබු ජයග්‍රහණයක් බව ඇමැතිවරයා කීවේය. මේ වසරේ දී අමෙරිකන් ඩොලර් බිලියන දෙකයි දශම පහක ඉලක්කයක් සපුරා ගැනීම රජයේ අපේක්ෂාව බවත් ඊට අවශ්‍ය ව්‍යපෘතීන් රැසක් මේ වන විටත් ගලා එමින් තිබෙන බවත් ලක්ෂ්මන් යාපා අබේවර්ධන මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n1405307</link>
    <topic>විනිමය පාලන රෙගුලාසි ලිහිල් කිරීමට පියවර</topic>
    <author> මහින්ද අලුත්ගෙදර</author>
    <content>විනිමය පාලන රෙගුලාසි තවදුරටත් ලිහිල් කිරීමට ශ්‍රී ලංකා මහ බැංකුව තීරණය කරයි.ඒ තුළින් ලෝක වෙළෙඳපොල තුළ ශ්‍රී ලංකාවේ තරඟකාරිත්වය වැඩිදියුණු කිරීම අපේක්ෂා කරන අතර අදාළ විනිමය පාලන රෙගුලාසි මේ මස 28 දා සිට ක්‍රියාත්මක වන බවද ශ්‍රී ලංකා මහ බැංකුවේ විනිමය පාලන දෙපාර්තමේන්තුව පවසයි.වැඩිදියුණු වූ සාර්ව ආර්ථික පරිසරය, විදේශ අංශයේ ස්ථායිතාවය මෙන්ම නියාමන සහ අධීක්ෂණ රාමුවන් හි ඵලදායීතාවය සහ ව්‍යාප්තිය තවදුරටත් වර්ධනය කිරීමේ අරමුණින් පසුගිය වසර කිහිපය තුළ විනිමය පාලන රෙගුලාසි කිහිපයක් ලිහිල් කළ බවද එම බැංකුව පෙන්වා දෙයි.ඒ අනුව විනිමය පාලන රෙගුලාසි තවදුරටත් ලිහිල් කිරීමේ දී කරුණු කිහිපයක් සළකා බලන අතර ශ්‍රී ලංකාවේ සංස්ථාපිත සමාගම්වල ණයකරයන්හි විදේශීය ආයෝජකයන් විසින් ආයෝජනය කිරීම, විද්‍යුත් මුදල් මාරුකිරීමේ කාඩ්පතක් (EFTC) ලබාගැනීම සඳහා වන සුදුසුකම් පුළුල් කිරීම, විදේශ සංචාරක කාඩ්පත් නිකුත් කිරීම, නේවාසික විදේශ විනිමය උපයන්නන් සඳහා වන පහසුකම් වැඩිදියුණු කිරීම, විශේෂ විදේශ ආයෝජන තැන්පතු ගිණුම සඳහා වන අවම තැන්පතු අවශ්‍යතාව ඉවත් කිරීම, ශීෂ්‍ය වීසා ලබාගැනීම සඳහා ජීවන වියදම් ප්‍රේෂණය කිරීම ආදිය ඒ අතර වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n1405308</link>
    <topic>මාධ්‍යවේදීන්-කලාකරුවන් ලේඛකයන් වෙනුවෙන් අරමුදලක්</topic>
    <author/>
    <content>මාධ්‍යවේදීන්, කලාකරුවන් සහ ලේඛකයන් සඳහා සුබ සාධක අරමුදලක් පිහිටුවීමට ජනාධිපති මහින්ද රාජපක්ෂ මහතා ඉදිරිපත් කර තිබූ යෝජනාවට කැබිනට් මණ්ඩලයේ අනුමැතිය ඊයේ (29) හිමිවිය. මෙම අරමුදල පිහිටුවීමේ අරමුණ වී ඇත්තේ කලින් පූර්ණකාලීන වශයෙන් සිය දායකත්වය ලබාදී දැනට විශ්‍රාමික තත්ත්වයෙන් ජීවිතය ගත කරන මාධ්‍යවේදීන් කලාකරුවන් හා ලේඛකයන්ට ආධාර උපකාර කිරීම උදෙසාය.මෙම අරමුදලට ආරම්භක ප්‍රාග්ධනයක් ලෙස රුපියල් දසලක්ෂ 50ක් ජාතික අය-වැය දෙපාර්තමේන්තුව මගින් වෙන් කෙරේ. අරමුදල පවත්වාගෙන යාම සඳහා බණ්ඩාරනායක අනුස්මරණ සම්මන්ත්‍රණ ශාලාවේ හා නෙළුම්පොකුණ මහින්ද රාජපක්ෂ රඟහලේ ආදායමෙන් සියයට 10 බැගින් ලබා ගැනීමට යෝජනා කර තිබේ.අරමුදල පිහිටුවීමේ නීති සකස්කිරීම සඳහා නීති කෙටුම්පත් සම්පාදක නියෝග කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n1405309</link>
    <topic>එජාපයේ විශ්වාසභංගය පැරදවීමෙන් ජනපති බලය තවත් ශක්තිමත් වුණා</topic>
    <author> සිතාරා සේනානි සහ නුවන් කොඩිකාර,</author>
    <content>එක්සත් ජාතික පක්ෂය රජයට එරෙහිව ඉදිරිපත් කළ විශ්වාස භංග යෝජනාව තුනෙක් දෙකක බහුතර ඡන්දයෙන් පරාජය කිරීමෙන් ජනාධිපති මහින්ද රාජපක්ෂ මහතා සතු බලය තවදුරටත් ශක්තිමත් වූ බවත්, අවසානයේ එම යෝජනාව විපක්ෂයට පාරාවළල්ලක් වූ බවත් ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පවසයි. විශ්වාස භංග යෝජනාවට විපක්ෂ ඡන්ද 151ක් ලබාගෙන පෙන්වීම මඟින් විපක්ෂය සමඟ සිටින ආණ්ඩුවට විරුද්ධ පිරිසට ඉතා ශක්තිමත් පිළිතුරක් ලබා දී තිබෙන බවද හෙතෙම පැවැසීය.ශ්‍රී ලංකා නිදහස් පක්ෂ මහ ලේකම්වරයා මේ බව පැවැසුවේ එම පක්ෂ මූලස්ථාන ශ්‍රවණාගාරයේ ඊයේ (29) පැවැති මාධ්‍ය හමුවේදී ය.පවතින දේශපාලන තත්ත්වය හා රටේ සංවර්ධනය සඳහා වන රජයේ ඉදිරි වැඩපිළිවෙළ පිළිබඳ මාධ්‍ය වෙත කරුණු දැක්වීම සඳහා මේ මාධ්‍ය හමුව පවැත්විණි.ජනාධිපති මහින්ද රාජපක්ෂ මහතාගේ රජය ජනතා සහාය ලබා ගනිමින් රටේ අනාගතය සම්බන්ධයෙන් ඉතා පැහැදිලි හා විශ්වාසවන්ත අයුරින් කටයුතු කරන බවද, කොපමණ චෝදනා, පැමිණිලි ආවත් රජය ඉතා සාර්ථකව ඉදිරියට ම ගමන් කරන බවද මහලේකම්වරයා ‍පැවැසීය. ඒ මහතා මෙසේද පැවැසීය. එක්සත් ජනතා නිදහස් සන්ධානය බස්නාහිර සහ දකුණු පළාත් සභා මැතිවරණවලින් ලබා ගත් විශිෂ්ට ජයග්‍රහණ ලබා රජයේ දේශපාලන ස්ථාවරත්වය හා රජයේ කටයුතු තවදුරටත් ශක්තිමත් බවට පත්කර ගෙන තිබෙනවා. මේ පළාත් සභාවලට මහ ඇමැතිවරුන් පත් කිරීම ද ඉතා සාර්ථව සිදුකළා. මෙරට භෞතික මෙන්ම ආධ්‍යත්මික වශයෙන් ද සංවර්ධනය කිරීමේ කාර්යයෙහි රජය නිරතව සිටිනවා. මෙරට භෞතික සම්පත් සංවර්ධනයට මේ වසරේ අති විශාල මුදලක් වෙන් කැර තිබෙනවා. ජනාධිපතිතුමා මේ මුදල් ආර්ථික සංවර්ධන අමාත්‍යංශයට ලබාදී ඒ හරහා ග්‍රාමීය මට්ටමින් අති විශාල සංවර්ධනයක් සිදු කරමින් සිටිනවා. දිවිනැඟුම වැඩසටහනේ එක් ගමකට එක් වැඩක් වැඩපිළිවෙළ යටතේ එක් ග්‍රාමසේවා වසමකට රුපියල් ලක්ෂ ‍දහය බැගින් සංවර්ධන වැඩ සඳහා ලබා දී තිබෙනවා. මේ රටේ පැවැති කිසිම රජයක් ග්‍රාමීය සංවර්ධනය වෙනුවෙන් එක් වසරකට මෙතරම් මුදලක් වෙන් කර දී නැහි. අධ්‍යාපන, සෞඛ්‍ය, තරුණ කටයුතු, වාරිමාර්ග යනාදී මේ සියල්ල වෙනුවෙන් ද මුදල් වෙන් කැර තිබෙනවා.ශ්‍රී ලංකා නිදහස් පක්ෂයේ ජ්‍යේෂ්ඨ උප සභාපති වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, එම පක්ෂයේ භාණ්ඩාගාරික යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, විදේශ කටයුත අමාත්‍යාංශයේ අධීක්ෂණ මන්ත්‍රී සජින් වාස් ගුණවර්ධන මහත්වරුද ‍මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n14053010</link>
    <topic>අධිකරණ වෛද්‍ය නිලධාරීන්ට අල්ලස්-දූෂණ-වංචා චෝදනා නැහැ</topic>
    <author/>
    <content>අධිකරණ වෛද්‍ය නිලධාරින්ට අල්ලස්, දූෂණ, වංචා සම්බන්ධයෙන් චෝදනා එල්ලවෙලා තිබෙන බව තමාට අසන්න ලැබී නැති බවත් අධිකරණ වෛද්‍ය නිලධාරින් ලබා ඇති ලොකුම ජයග්‍රහණය එය බවත් සෞඛ්‍ය ඇමැති මෛත්‍රීපාල සිරිසේන මහතා පවසයි.ඇමැතිවරයා මේ බව කියා සිටියේ පසුගියදා ගලධාරි හෝටලයේ පැවැති එක්සත් ජාතීන්ගේ ජනගහන අරමුදලේ තාක්ෂණික හා මූල්‍යමය දායකත්වයෙන් අධිකරණ වෛද්‍ය විශේෂඥයින්ගේ විද්‍යායතනය මගින් සම්පාදනය කරන ලද ලිංගික අතවරයන්ට පත්වන පුද්ගලයන් අධිකරණ වෛද්‍ය කටයුතු සඳහා පරීක්ෂා කිරීමේදී පිළිපැදිය යුතු ක්‍රියාපටිපාටිය දැක්වෙන මාර්ගෝපදේශන ඇතුළත් පොත එළිදැක්වීමේ උත්සවයට සහභාගි වෙමිනි.මේ අවස්ථාවට අධිකරණ ‍අමාත්‍යාංශයේ ලේකම් කමලනී ද සිල්වා, එක්සත් ජාතීන්ගේ ජනගහන අරමුදලේ ශ්‍රී ලංකා නේවාසික නියෝජිත Mr. Alain Sibenaler, අධිකරණ වෛද්‍ය විශේෂඥයින්ගේ විද්‍යායතන‍යේ සභාපති වෛද්‍ය කුමාර සේනානායක, ප්‍රධාන අධිකරණ විශේෂඥ වෛද්‍ය අජිත් තෙන්නකෝන් මහතා, හිටපු ශ්‍රේෂ්ඨාධිකරණ විනිසුරු ශිරාණි තිලකවර්ධන යන මහත්ම මහත්මීන් ඇතුඵ පිරිසක් සහභාගි වූහ.මෙහිදී අදහස් දැක්වූ ඇමැතිවරයා, තමුන්නාන්සේලා අධිකරණ වෛද්‍ය නිලධාරීන් විදිහට ඉතාම දුෂ්කර සේවයක් කරන්නේ. අඩු පහසුකම්, අඩු වරප්‍රසාද සහිතව කටයුතු කරන්නේ, තමන්ගේ සේවය ඉතාමත් අවංකව අධිකරණ වෛද්‍ය නිලධාරීන් විසින් ඉෂ්ට කරනවා කියලා මම කියනවා. අධිකරණ වෛද්‍ය නිලධාරීන්ට අල්ලස්, දූෂණ, වංචා සම්බන්ධයෙන් චෝදනා මට නං අහන්න ලැබිලා නැහැ. ඒක තමා ඔබ තමුන්නාන්සේලා ලබා තිබෙන ලොකුම ජයග්‍රහණය. මම අද ‍ආවේ ඒ නිසයි. ඇමැතිවරයා විදිහට ඔබ තමුන්නාන්සේලාට ගෞරවය පිරිනමන්න.ඔබ තමුන්නාන්සේලාගේ විද්‍යායතනය මගින් එළිදක්වන ලද මේ අත්පොත ඉතාමත් වැදගත් ප්‍රකාශනයක්. ලිංගික අතවර සම්බන්ධයෙන් පරීක්ෂණ පැවැත්වීමේ දී ඊට අවශ්‍ය උපදේශාත්මක මඟපෙන්වීම සඳහා මෙම ප්‍රකාශනය සකස් කරලා එළිදැක්වීම පිළිබඳ මම තමුන්නාන්සේලාට ස්තූතිවන්ත වෙනවා.ඒ වගේම මම අහලා තිබෙනවා මෙවැනිම ප්‍රකාශන කිහිපයක් මීට පෙර ඔබ විද්‍යායතනය මගින් එළිදැක්වූවා කියලා. මාතෘ මරණ සම්බන්ධයෙන්, මද්‍යසාර පාවිච්චි කළ පුද්ගලයන් පරීක්ෂා කිරීම සම්බන්ධයෙන් මෙවැනි උපදේශාත්මක ප්‍රකාශන ඒ අතර ප්‍රධාන තැනක් ගන්නවා, යැයි ද ඇමැතිවරයා මෙහිදී වැඩිදුරටත් කියා සිටියේය.එක්සත් ජාතීන්ගේ ජනගහන අරමුදලේ තාක්ෂණික හා මූල්‍යමය දායකත්වයෙන් අධිකරණ වෛද්‍ය විශේෂඥයින්ගේ විද්‍යායතනය මගින් සම්පාදනය කරන ලද ලිංගික අතවරයන්ට පත්වන පුද්ගලයන් අධිකරණ වෛද්‍ය කටයුතු සඳහා පරීක්ෂා කිරීමේදී පිළිපැදිය යුතු ක්‍රියාපටිපාටිය දැක්වෙන මාර්ගෝපදේශන ඇතුළත් පොත එළිදැක්වීමේ උත්සවයට ප්‍රධාන ආරාධිතයා වශයෙන් සහභාගි වූ සෞඛ්‍ය ඇමැති මෛත්‍රීපාල සිරිසේන මැතිතුමා වෙත ප්‍රධාන අධිකරණ ‍විශේෂඥ වෛද්‍ය අජිත් තෙන්නකෝන් මහතා විසින් එම අත්පොත පිළිගැන්වූ අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n14053011</link>
    <topic>ඉන්දියානු නව රජය ශ්‍රී ලංකාව සමඟ ශක්තිමත් ගමනක</topic>
    <author>පානදුර විශේෂඋපාලි ජයරත්න</author>
    <content>එදා තමිල්නාඩුවේ බලපෑමට ශ්‍රී ලංකාවට එරෙහිව කටයුතු කළත් මෙවර බලය ලබාගත් භාරතීය ජනතා පක්ෂයේ ආණ්ඩුව ශ්‍රී ලංකාව සමඟ සුහදව සහයෝගයෙන් කටයුතු කරනු ඇතැයි පානදුර නගරාධිපති නන්දන ගුණතිලක මහතා පැවැසීය.ඉන්දීය නව රජයට හා දෙරටේ සබඳතා ශක්තිමත් වීම පිළිබඳව විශේෂ සුබපැතීමේ යෝජනාවක් සභා රැස්වීමට ඉදිරිපත් කරමින් ‍එසේ කී පානදුර නගරාධිපති නන්දන ගුණතිලක මහතා පළපුරුදු දේශපාලකයකු වන ඉන්දීය නව අගමැති මෝදි මහතා ලංකාව සමඟ යහපත් සබඳතාවයක් පවත්වනු ඇතැයි ප්‍රාර්ථනා කළේය.නගරාධිපතිවරයා එසේ පැවසුවේ පානදුර නගර සභාවේ මාසික රැස්වීම (28 වෙනිදා) පානදුර නගර සභා ශ්‍රවණාගාරයේදී පැවැත්වූ අවස්ථාවේදී විශේෂ සුබපැතුම් යෝජනාවක් ගෙන ආ අවස්ථාවේදීය.ඒ මහතා මෙසේද පැවසීය. ලෝකයේ විශාලතම ප්‍රජාතන්ත්‍රවාදී පාලන ක්‍රමයක් පවතින මහා භාරතයේ 14වෙනි අගමැතිවරයා ලෙස ජයගත් නරේන්ද්‍ර මෝදි මහතා දිවුරුම් දීමේ අවස්ථාවට සහභාගී වූ දිනට පසු දිනම ‍ද්වී පාර්ශික සාකච්ඡා පැවැත්වීම ශුභ වාදී පෙර නිමිත්‍තකි.එයට පානදුර නගර සභාවේ උණුසුම් සුබ පැතුම් ගෙන එන බවත් රටවල් දෙක අතර හොඳ හිත දියුණු කර ගැනීමට ඉඩ ලැබේවායි ප්‍රාර්ථනා කළේය.මේ සුබපැතුම් යෝජනාව සභා සම්මත වූ අතර සිරිත් පරිදි නගර සභා රැස්වීමේදී වැදගත් යෝජනා ගණනාවක් සභා සම්මත විය.පානදුර නගරයට මෙතෙක් අඩුපාඩුවක් ව පැවති කසළ තේරීම හා කළමනාකරණ මධ්‍යස්ථානයක් ආරම්භ කිරීම සඳහා බස්නාහිර පළාත් සභාව විසින් රුපියල් ලක්ෂ 40ක මුදලක් අනුමත කර ඇති බවත් එය ළඟදීම ආරම්භ කරන බවත් නගරාධිපතිවරයා පැවසීය.නගර සභා බල ප්‍රදේශයේ පුරවැසියන්ගෙන් තුනෙන් දෙකක නිවාසවලට දිරායන කසළ සඳහා ප්ලාස්ටික් භාජන බෙදාදී ඇති බවද පැවසීය.දිගින් දිගටම ඇදි ඇදී යන ත්‍රීවිල් රථ ගාල් ප්‍රශ්නයට මා කිසිවිටෙකත් පොඩි මිනිසුන්ට රිදෙන අසාධාරණ තීරණ අරගෙන නෑ. නගර සභාවේ ගත් තීරණවල පිටපත් ප්‍රසිද්ධ ස්ථානවල ප්‍රදර්ශනය කිරීමට අදහස් කරනවා. එවිට එම ප්‍රශ්නයේ සත්‍යය වැටහේවි යැයි නගරාධිපතිවරයා පැවසීය.නාගරික මන්ත්‍රීවරුන් ඔවුන්ගේ අදහස් ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n14053012</link>
    <topic>සම්බුද්ධ ශාසනයටත් සමස්ත දේශයටත්  සිදු කරන මෙහෙවර අපමණයි</topic>
    <author/>
    <content>මහා කරුණාභරිත, සුපේශල, පරිත්‍යාගශීලී මහානායක හිමිපාණන් වහන්සේ නමක ලෙස මෙරට පමණක් නොව, දෙස් විදෙස් රටවල පවා මහත් ගෞරවාදරයට පත්ව සිටින ශ්‍යාමෝපාලි වංශික මහා නිකායේ මල්වතු පාර්ශවයේ මහානායක, අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගලාභිධාන මහානායක ස්වාමීන්ද්‍රයාණන් වහන්සේගේ ජන්ම දිනය නිමිත්තෙන් සුබපැතුම් එක් කිරීමට හැකිවීම තමා ලද භාග්‍යයක් බව අගමැති හා බුද්ධශාසන හා ආගමික කටයුතු ඇමැති ආචාර්ය දි.මු. ජයරත්න මහතා පැවැසීයශ්‍යාමෝපාලි වංශික මහා නිකායේ මල්වතු පාර්ශවයේ මහානායක ධූරය හොබවමින් අප නායක ස්වාමීන්ද්‍රයාණන් වහන්සේ සම්බුද්ධ ශාසනයටත්, සමස්ත දේශයටත් සිදු කරන මෙහෙවර ‍මෙහිලා සිහිපත් කරනුයේ ඉමහත් ගෞරවයෙනි.2600 ශ්‍රී සම්බුද්ධත්ව කාල පරිච්ඡේදයේත්, ඉන් අනතුරුවත් මෙරට ශාසනික උන්නතිය උදෙසා නිරතුරුවම උපදෙස් දෙන අප මහා හිමිපාණන් වහන්සේ නිවැරදි සමාජයක් බිහිකිරීම උදෙසා අභීතව පෙරමුණ ගන්නා හිමිනමකි.ආර්ථික සංවර්ධනයත් සමග උත්තරීතර සමාජයක් කරා යන ගමනේ දී රාජ්‍ය නායකත්වයට හා සෙසු ජනතාවට අර්ථයෙන්, ධර්මයෙන් ලබාදෙන අනුශාසනා අපට මහා ශක්තියක් විය. ඉදිරියට ද ඔබවහන්සේගේ මඟපෙන්වීම, උපදෙස් මෙන්ම ආශිර්වාදය ද මම අපේක්ෂා කර සිටිමි.ඔබවහන්සේට තවත් චිරාත් කාලයක් මේ ලංකාද්වීපයට ධර්ම ඥානය ලබාදීමටත්, සම්බුද්ධ ශාසනයේ චිරස්ථිතිය උදෙසා උතුම් මෙහෙවරක නිරතව සිටින්නටත් නිරෝගීභාවය, ශක්තිය, ධෛර්යය, දීර්ඝායු ලැබේවා! යි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n14053013</link>
    <topic>නව ලේකම් වෛද්‍ය නිහාල් ජයතිලක වැඩ බාරගනී</topic>
    <author>මහින්ද අලුත්ගෙදර</author>
    <content>ආර්ථික සංවර්ධන අමාත්‍යාංශයේ නව ලේකම්වරයා වශයෙන් පත් කළ වෛද්‍ය නිහාල් ජයතිලක මහතා නිල වශයෙන් සිය ධූරයේ වැඩ බාරගනී.එම අමාත්‍යාංශයේ ලේකම් වශයෙන් කටයුතු ආචාර්ය පී.බී. ජයසුන්දර මහතා එම තනතුරෙන් ඉවත් කිරීමත් සමඟ පුරප්පාඩු වූ තනතුරු සඳහා ජනාධිපති මහින්ද රාජපක්ෂ මහතා විසින් නිහාල් ජයතිලක මහතා පත් කෙරිණි.වෛද්‍ය නිහාල් ජයතිලක දශකයකට අධික කාලයක් සෞඛ්‍ය අමාත්‍යාංශයේ අතිරේක ලේකම්වරයෙකු වශයෙන් සේවය කර තිබෙන අතර පසුගිය 2010 වසරේ දී පළාත් පාලන සහ පළාත් සභා අමාතාංශයේ ලේකම් ධූරයට පත්විය.එයින් අනතුරුව 2012 වසරේ සිට මේ දක්වා සෞඛ්‍ය අමාතාංශයේ ලේකම් ධූරයේ කටයුතු කළේය. ඒ අනුව එම අමාත්‍යාංශයේ පුරප්පාඩු වූ ලේකම් තනතුර සඳහා වැවිලි කර්මාන්ත අමාත්‍යාංශයේ ලේකම්වරිය වශයෙන් කටයුතු කළ සුධර්මා කරුණාරත්න මහත්මිය පත්කර තිබේ. වෛද්‍ය නිහාල් ජයතිලක මහතාගේ වැඩ බාරගැනීමේ අවස්ථාවට උද්භිද උද්‍යාන හා පොදු විනෝද කටයුතු අමාත්‍යාංශයේ ලේකම් ආචාර්ය විලී ගමගේ, ආර්ථික සංවර්ධන අමාත්‍යාංශයේ අතිරේක ලේකම්වරුන් වන හේමා ධර්මවර්ධන, ශාන්ත බණ්ඩාර සහ ප්‍රියන්ත මායාදුන්නේ මහත්ම මහත්මීන් ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n14053014</link>
    <topic>අධ්‍යාපන අමාත්‍යාංශයේ පොත් දන්සල මිහින්තලයේ දී</topic>
    <author/>
    <content>පොසොන් පොහොය නිමිත්තෙන් මහා පොත් දන්සලක් පැවැත්වීමට අධ්‍යාපන අමාත්‍යාංශය කටයුතු යොදා තිබේ.‍එම දන්සල මැයි 12, 13 යන දෙදින මිහින්තලේ පහත මළුවේදී පැවැත්වේ.අධ්‍යාපන ඇමැති බන්දුල ගුණවර්ධන මහතාගේ සංකල්පයක් අනුව ක්‍රියාත්මක වන මෙම වැඩසටහනේදී පොත් පරිත්‍යාග කිරීමට කැමැත්තක් දක්වන්නන් වෙතොත් එම පොත් ජූනි 6 වනදාට පෙර ජාතික පාසල්, පළාත් හා කලාප අධ්‍යාපන කාර්යාලවලට ගෙනවිත් භාරදිය හැකිය. අතිරේක කියවීම් පොත්, ළමා කතන්දර පොත්, පසුගිය ප්‍රශ්නෝත්තර පොත්, විෂය පොත්, සාහිත්‍ය පොත් යනාදී කෘතීන් අධ්‍යාපන අමාත්‍යාංශයේ ග්‍රන්ථ ප්‍රකාශන උපදේශක මණ්ඩලය වෙත භාරදිය හැකිය.වැඩි විස්තර දුරකථන අංක 011 2704839, 011 2784869 ඇමතීමෙන් දැන ගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n14053015</link>
    <topic>වාස්ගේ බිරියගෙන් ප්‍රකාශයක්  ලබා ගැනීමට රහස් පොලිසියට නියෝග</topic>
    <author>සිරන්ජනි කුමාරි</author>
    <content>කෝටිපති ව්‍යාපාරික මෙහොමඩ් සියාම් ඝාතනය කළ ගිනිඅවිය ඇතුළුව යුද ටැංකි නාශක අවි ක්ලේමෝ බෝම්බ හා ජර්මනියේ නිෂ්පාදිත විශේෂිත ගිනි අවි තොගය හිටපු නියෝජ්‍ය පොලිස්පති වාස් ගුණවර්ධන මහතාගේ නිවසේ තබා ගැනීමේ සිද්ධිය සම්බන්ධයෙන් ඔහුගේ බිරිය වන ශ්‍යාමලී ප්‍රියදර්ශනී පෙරේරා යන අයගෙන් ප්‍රකාශයක් ලබා ගන්නා ලෙස කොළඹ අතිරේක මහේස්ත්‍රාත් මෙහොමඩ් සහබ්දීන් මහතා ඊයේ(29) රහස් පොලිසිය වෙත නියෝග කෙළේය.අවි තොගය අධිකරණයට ඉදිරිපත් කරමින් ඒවා රජයේ රස පරීක්ෂක වෙත යොමු කරන ලෙසට අධිකරණයෙන් ඉල්ලීම් කළ රහස් පොලිසිය අවි ළඟ තබා ගැනීම සම්බන්ධයෙන් වාස් ගුණවර්ධන මහතාගේ බිරියගෙන් හා දැනට රක්ෂිතබාරයේ සි‍ටින සැකකරුවෙකු වන ඉන්දික බමුණුසිංහ නැමැත්‍තාගේ ප්‍රකාශ ලබා ගැනීමට අවසර ලබා දෙන ලෙසට අධිකරණයෙන් කළ ඉල්ලීම සළකා මහේස්ත්‍රාත්වරයා මෙම නියෝගය කළේය.බම්බලපිටිය මොහොමඩ් සියාම් ඝාතන සිද්ධිය සම්බන්ධයෙන් රක්ෂිතබාරයේ සිටින වාස් ගුණවර්ධන මහතා ඇතුළු සෙසු සැකකරුවන් බන්ධනාගාර අධිකාරිවරයා විසින් අධිකරණය වෙත ඉදිරිපත් කොට තිබිණ.සිද්ධිය ඊයේ යළි කැඳවූ අවස්ථාවේ දී සහකාර පොලිස් අධිකාරි ශානි අබේසේකර මහතා පවසා සිටි‍යේ විමර්ශන සම්බන්ධයෙන් සාක්කි ඇතුළත් සවිස්තරාත්මක වාර්තාවක් අධිකරණයට ගොනු කරන බවය.විල්ලවආරච්චි නැමැති සැකකරුගේ ප්‍රකාශය මත දෙවන සැකකරු වන වාස් ගුණවර්ධන මහතාගේ නිවසේ තිබි රැගෙන ගිය ස්වයංක්‍රීය ගිනි අවි ජීව පතරෝම් අත්බෝම්බ ආදි ආයුධ නඩු භාණ්ඩ 22ක් යටතේ නම් කොට අධිකරණය හමුවට ඉදිරිපත් කරන බව පැවසූ අබේසේකර මහතා නඩු භාණ්ඩ 22,23 හා 24 යන පීඩාකාරී ආයුධ විශේෂ කාර්ය බලකාය වෙත ඉදිරිපත් කොට නිශ්ක්‍රීය කොට ශේෂ කොටස් අධිකරණයට ඉදිරිපත් කරන ලෙස අධිකරණයෙන් ඉල්ලීමක් කෙළේය.අනතුරුව ටී 56 ගිනි අවි 4ක්, ඉතාලියේ නිෂ්පාදිත ගිනි අවි ,ජර්මනියේ නිෂ්පාදිත වි‍ශේෂිත ගිනි අවි,වායු තුවක්කු ,බෝර 12 තුවක්කු ,රිපිටර් තුවක්කු ,රෝකට් ග්‍රේනට්, යුද ටැංකි නාශක අවි , අධිබලැති ක්ලේමෝ බෝම්බ යන නඩු භාණ්ඩ 23ක් අධිකරණය හමුවේ නම් කෙරිණ.මෙහිදී වාස් ගුණවර්ධන මහතා වෙනුවෙන් ජනාධිපති නීතිඥ රියෙන්සි අර්සකුලරත්න මහතා පැවසුවේ වාස් ගුණවර්ධන මහතා පොලිස් පරීක්ෂක නිශාන්ත සිල්වා මහතාට කළ තර්ජනය සම්බන්ධයෙන් ජේලර් ජයවික්‍රම නැමැති අය කළ ප්‍රකාශය රහස් පොලිසිය අධිකරණයට වාර්තා කොට නොමැති බවය.ඊට පිළිතුරු ලබා දෙමින් ශානි අබේසේකර මහතා පැවසූවේ අද දින එම ප්‍රකාශය අධිකරණය වෙත වාර්තා කර ඇති බවය.හතරවන සැකකරු වෙනුවෙන් පෙනී සිටි නීතිඥ නෙවිල් අබේරත්න මහතා පැවසූවේ නඩු භාණ්ඩ කලගෙඩිහේන ඉඩමක තිබී සොයා ගත්ත ද සන්තකය සම්බන්ධයෙන් අධිකරණයට ඉදිරිපත් කොට ඇත්තේ රිමාන්ඩ්බාරයේ සිටි පුද්ගලයන් බවය.කිසිඳු විනිවිදභාවයකින් තොරව ක්‍රියාකරන රහස් පොලිසිය ඉඩමේ අයිතිකරු හෝ ළඟ තබාගත් පුද්ගලයන් මේ දක්වා අධිකරණයට ඉදිරිපත් කොට නොමැති බව පැවසීය.මෙහිදි පස්වන සැකකරු වෙනුවෙන් පෙනී සිටි නීතිඥ ජාලිය සමරසිංහ මහතා රහස් පොලිසියට චෝදනා කරමින් පැවසූවේ සිය සේවාදායකයාට රජයේ සාක්කිකරුවෙකු වන ලෙස පොලිසිය නොවැන්දා පමණක් බවත් අසත්‍ය වාර්තා ඉදිරිපත් කරමින් රහස් පොලිසිය අධිකරණය හා ආරක්ෂක ඇමැතිවරයා‍ ද නොමඟ හැර ඇති බව පැවසීය.අදාළ කරුණු සළකා බැලු මහේස්ත්‍රාත්වරයා 1-22 දක්වා නඩු භාණ්ඩ රජයේ රස පරික්ෂක වෙත ඉදිරිපත් කොට වාර්තාවක් කැඳවන ලෙසත් 23-25 දක්වා භාණ්ඩ විශේෂ කාර්ය බලකාය වෙත ඉදිරිපත් කොට නිශ්ක්‍රීය කොට ශේෂ කොටස් රජයේ රස පරීක්ෂක වෙත ඉදිරිපත්කරන ලෙස නියම කෙළේය.මිට අමතරව වාස් ගුණවර්ධන මහතාගේ බිරිය වන ශ්‍යාමලී පෙරේරා යන අයගෙන් හා ඉන්දික බමුණුසිංහගෙන් ප්‍රකාශ ලබා ගැනීමට නියම කළ මහේස්ත්‍රාත්වරයා සැකකරුවන් ලබන මස 11 වන දින දක්වා රක්ෂිත බන්ධනාගාරගත කරන ලෙස නියම කෙළේය.මෙම අවිගබඩා සිද්ධියේ සැකකරුවන් ලෙස වාස් ගුණවර්ධන මහතාගේ පෞද්ගලික සහකරු වන රත්නායක මුදියන්සේලාගේ ඉරෝෂ් චමින්ද විල්ලවආරච්චි ,හිටපු නියෝජ්‍ය පොලිස්පති වාස් ගුණවර්ධන ,රවිඳු ගුණවර්ධන,ගාමිණි සනත්චන්ද්‍ර , ප්‍රියන්ත සංජීව හා ඉන්දික බමුණුසිංහ මෙම සිද්ධියේ සැකකරුවෝ වෙති.පැමිණිල්ල වෙනුවෙන් රහස් පොලිසියේ සහකාර පොලිස් අධිකාරි ශානි අබේසේකර, පොලිස් පරීක්ෂක රංජිත් මුණසිංහ , පොලිස් සැරයන් සෝමරත්න (15042) ,පොලිස් පරීක්ෂක නිශාන්ත සිල්වා ,පොලිස් පරීක්ෂක මොහොමඩ් යන අය පෙනී සිටි අතර වාස් ගුණවර්ධන හා රවිඳු ගුණවර්ධන වෙනුවෙන් ජනාධිපති නීතිඥ අර්ස කුලරත්න , පළමු හා සෙසු සැකකරුවන් වෙනුවෙන් නීතිඥ නෙවිල් අබේරත්න,හසිත විපුලනායක,ජානක සමරසේකර යන අය පෙනී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n14053016</link>
    <topic>ශ්‍රී ලංකා-ස්පාඤ්ඤ ආර්ථික සහයෝගීතා සාකච්ඡා</topic>
    <author/>
    <content>දැනට ඇල්ජීරියාවේ, ඇල්ජියර්ස්හී පැවැත්වෙන නොබැඳි ජාතීන්ගේ 17වන විදේශ අමාත්‍ය සමුළුව අතර වාරයේදී විදේශ අමාත්‍ය මහාචාර්ය ජී. එල්. පීරිස් මහතා, ස්පාඤ්ඤයේ විදේශ කටයුතු අමාත්‍ය මානුවෙල් ගාර්සියා මාර්ෆිල් මහතා සමඟ ද්විපාර්ශික සාකච්ඡා පැවැත්වීය.මෙම හමුවේදී ශ්‍රී ලංකාවේ සංවර්ධනය හා ප්‍රතිසංවිධානය පිළිබඳව විශේෂයෙන් සඳහන් කළ අමාත්‍ය පීරිස් මහතා ශ්‍රී ලංකාවේ වත්මන් තත්ත්වය පිළිබඳව මාර්ෆිල් මහතා හට කරුණු පැහැදිලි කළේය. අමාත්‍ය දෙපළ අතර පැවති මෙම සාකච්ඡාවේදී කතාබහට භාජනය වූ අනෙකුත් ප්‍රධාන මාතෘකා අතරට වෙළඳාම, ආයෝජන හා සංචාරක යන ක්ෂේත්‍රයන් ද අයත් විය.නුදුරු අනාගතයේ දී කොළඹ දී එරට තානාපති කාර්යාලයක් විවෘත කිරීමට ස්පාඤ්ඤ රජය සැලසුම් කර ඇති බව මාර්ෆිල් මහතා අමාත්‍ය පීරිස් මහතා වෙත දැනුම් දුන් අතර, විවිධ ක්ෂේත්‍ර තුළින් සුවිශේෂී අයුරින් දෙරට අතර පවත්නා වැඩිදියුණු කළ සබඳතා පිළිබඳව සලකා බලන කල්හී මෙය කාලෝචිත පියවරක් ලෙස සලකන බව ද ඒ මහතා මෙහිදී ප්‍රකාශ කර සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n14053017</link>
    <topic>වට්ටප්පල කෝවිලේ වාර්ෂික උත්සවය මහ ඉහළින්</topic>
    <author/>
    <content>මුලතිව් වට්ටප්පල කෝවිලේ වාර්ෂික උත්සවය ලබන 3 වැනිදා සිට 9 වැනිදා දක්වා මහත් ඉහළින් පැවැත්වීමට යුද්ධ හමුදාව කටයුතු යොදා තිබේ.ජාතික සංහිඳියාව වර්ධනය කිරීමේ අරමුණින් පැවැත්වෙන මෙම මහා ආගමික උත්සවය පාර්ලිමේන්තු මන්ත්‍රී නීතිඥ නාමල් රාජපක්ෂ, උතුරු ආණ්ඩුකාර ජී. ඒ. චන්ද්‍රසිරි මහත්වරුන්ගේ ප්‍රධානත්වයෙන් පැවැත්වෙයි. එම උත්සවයට දෙස් විදෙස් බැතිමතුන් ඇතුළු ලක්ෂ හතරකට වැඩි පිරිසක් සහභාගි වනු ඇතැයි විශ්වාස කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n14053018</link>
    <topic>ශ්‍රී ලංකාව හා තායිලන්තය අතර පවතින්නේ දීර්ඝ කාලීන වූ බෞද්ධාගමික මිතුදමක්</topic>
    <author/>
    <content>තායිලන්තය සහ ශ්‍රී ලංකාව අතර පවතින දිගුකාලීන මිතුදම හා බෞද්ධාගමික බැඳීම අතිවිශිෂ්ට බව ජනාධිපති මහින්ද රාජපක්ෂ මහතා පවසයි.ජනාධිපති මහින්ද රාජපක්ෂ මහතා මේ බව සඳහන් කළේ තායිලන්ත බෞද්ධ දූත පිරිසක් සමඟ අරලියගහ මන්දිරයේදී පැවැති සාකච්ඡාවේදීය.ථෙරවාද බුදුදහම පවතින ලොව විශාලතම රාජ්‍යය වන තායිලන්තයේ වෙසෙන භික්ෂූන්වහන්සේලා‍ෙග් මෙන්ම, බොදුණුවන්ගේ ශාසනික හැඟීම ආදර්ශයන්ගෙන් පිරිපුන් එකක් වන බවද ජනාධිපතිතුමා අවධාරණය කර සිටී.තායිලන්ත රජ පවුලට අයත් රාජකීය විහාරස්ථානය වන බැංකොක් අගනුවර පිහිටි ඓතිහාසික වට් අරූන් විහාරස්ථානයේ මෙන්ම එරට උතුරු ප්‍රාන්ත අනුනායක ස්වාමීන්ද්‍රයාණන් වහන්සේ වන අතිපූජ්‍ය, පාරා ශ්‍රී සුටිවිටි අනුනායක ස්වාමින්ද්‍රයාණන් වහන්සේ ඇතුළු තවත් ස්වාමින්වහන්සේලා නමකගෙන් සැදුම්ලත් විශේෂ තායි බෞද්ධ දූත පිරිසක් මෙලෙස ජනාධිපතිවරයා හමුවූහ.ආධ්‍යාත්මික වර්ධනයක් මෙන්ම ගුණ ධර්මයන් පිරිපුන් බෝසත් ජන සමාජයක් බිහි කරලීම සඳහා උතුම් සම්බුදු දහමෙන් ලැබෙන පිටිවහල අසීමිත බව පෙන්වා දෙන ජනාධිපතිතුමන්, එයින් නිසි ඵල ප්‍රයෝජන ලබා ගැනීම උදෙසා ගෞරවනීය මහා සංඝරත්නයේ අවවාද අනුශාසනා නිරන්තරයෙන්ම ගිහි පිරිස් වෙත ‍අවශ්‍ය වන බවත් පෙන්වා දුන්නේය.මෙම හමුවේදී අදහස් දක්වා සිටි අතිපූජ්‍ය පාරා ශ්‍රී සුට්විටි අනුනායක ස්වාමින්ද්‍රයාණන් වහන්සේ වදාළේ. ශ්‍රී ලංකාවේ වැසියන් හික්මුණු බවින් පොහොසත්ව, ධර්මානුකූල පරිසරයක ඉතාමත් සාමකාමීව ජීවත් වන බවයි.එමෙන්ම, තමන් වහන්සේගේ ප්‍රථම ලංකාගමනය මෙය වූ බවත්, මෙරට වැඩ සිටි දින 05ක කාලයේදී දිවයිනේ බොහෝ සිද්ධස්ථානයන් දැක බලා වැඳ පුදා ගැනීමට අවස්ථාව හිමි වූ බවත්, සමස්තයක් වශයෙන් ගත් කල ආගමික සහජීවනයක් මුළු දිවයින පුරාම දක්නට ලැබුණ බවත් වදාළහ.අරලියගහ මන්දිර පරිශ්‍රයේ රෝපණය කර ඇති විජය ශ්‍රී ජය ශ්‍රී මහා බෝ සමිඳු අභියස දී අතිගරු ජනාධිපතිතුමන් වෙත තායිලන්ත ස්වාමින්වහන්සේලා සෙත් පිරිත් සජ්ඣායනා කොට ආශිර්වාද පළ කර සිටි අතර, තායිලන්ත රජතුමන් විසින් අතිගරු ජනාධිපතිතුමන් වෙත එවන ලද විශේෂ තිළිණයක් ද මෙහිදී ප්‍රදානය කරන ලදී.ජනාධිපති ආගමික කටයුතු සම්බන්ධීකරණ ලේකම් පූජ්‍ය වටිනාපහ සෝමානන්ද හිමියන්, ශ්‍රී ලංකන් ගුවන් සේවයේ කලාපීය කළමනාකරු ෂමින්ද පෙරේරා මහතා ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n14053019</link>
    <topic>නරේන්ද්‍ර මෝදිගේ පැහැදිලි මත ශ්‍රී ලංකාවට විශාල ශක්තියක්</topic>
    <author>සිතාරා සේනානි සහ නුවන් කොඩිකාර,</author>
    <content>ජාත්‍යන්තර වශයෙන් එල්ල වන අභියෝගවල දී සාර්ක් කලාපයේ රටවල් එක මතයක පිහිටා කටයුතු කළ යුතු බවට ඉන්දීය නව අගමැති නරේන්ද්‍ර මෝදි මහතා ඉතා පැහැදිලි මතයක සිටීම ඉදිරියේ දී ජාත්‍යන්තර ගැටලුවලට මුහුණ දීමේදී ශ්‍රී ලංකාවට විශාල ජයග්‍රහණයක් විය හැකි බව විදේශ කටයුතු අමාත්‍යාංශයේ අධීක්ෂණ මන්ත්‍රී සජින් වාස් ගුණවර්ධන මහතා පෙන්වා දෙයි .ඒ මහතා මේ බව පැවැසුවේ ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (29) පැවැති මාධ්‍ය හමුවේදී ය.මෝදි මහතා දිවුරුම් දීමෙන් පසු මෙම අදහස් පළ කළ බවද හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n14053020</link>
    <topic>මිහින්තලා ආලෝක පූජාවට සමගාමීව ලේක්හවුස් ආයතනයෙන් කථික තරගයක්</topic>
    <author>@ අමිල ප්‍රභාත් වනසිංහ</author>
    <content>පනස් දෙවැනිවරටත් ලංකාවේ සිමාසහිත එක්සත් ප්‍රවෘත්ති පත්‍ර සමාගම(ලේක්හවුස්) මගින් මිහින්තලා ආලෝක පුජාවට සමගාමිව මෙවරත් සිදු කරනු ලබන කථික තරගය හෙට(31) පෙරවරු 8.30ට මිහින්තලය මහා විද්‍යාලයදි පැවැත්වේ.මිහින්තලා රජ මහා විහාරාධිපති වළවාහැංගුන වැවේ ධම්මරතන නාහිමියන්ගේ අනුශාසකත්වයෙන් ලේක්හවුස් ආයතනයේ සභාපති හා කළමණාකරන අධ්‍යක්ෂ ජ්‍යෙෂ්ඨ මාධ්‍යවේදි බන්දුල පද්මකුමාර,ලේක්හවුස් ආයතනයේ මෙහෙයුම් අධ්‍යක්ෂ හා ජනාධිපති සම්බන්ධිකරන ලේකම් උපුල් දිසානායක , ලේක්හවුස් ආයතනයේ අලෙවි හා ශාඛා කාර්යාල ප්‍රධානි සුනිල් සෙන්දනායක යන මහත්වරුන්ගේ මෙහෙය විම මෙය සිදු කෙරේ. මෙහිදි ජ්‍යෙෂ්ඨ හා කනිෂ්ඨ යන අංශ දෙකක් යටතේ කථික තරග පැවැත්වේ.ඒ සදහා උතුරු මැද පළාතේ පාසල් සහ දහම් පාසල්වල දු දරුවන්හට ඉදිරිපත් විය හැකිය.මෙහි ජ්‍යෙෂ්ඨ අංශයට10 වැනි ශ්‍රේණියේ සිට 12වැනි ශ්‍රේණිය දක්වා ද කණිෂ්ඨ අංශයට 6වැනි ශ්‍රේණියේ සිට 9 වැනි ශ්‍රේණිය දක්වා ඉගෙනුම ලබන දු දරුවන්හට ඉදිරිපත් විමට අවස්ථාව සැළසේ. එහිදි එක් අංශයකින් ජයග්‍රාහක ජයග්‍රාහිකාවන් දස දෙනා බැගින් තෝරා ගැනේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n14053021</link>
    <topic>ජනපති මහින්දගේ තාර්කික දේශපාලන ඥානයෙන් අගමැති මෝදි සමඟ සුහදතාව වර්ධනය කර ගත්තා</topic>
    <author>සිතාරා සේනානී සහ නුවන් කොඩිකාර</author>
    <content>ජනාධිපති මහින්ද රාජපක්ෂ මහතා සතු තාර්කික දේශපාලන ඥානය හා ජාත්‍යන්තර පිළිගැනීම හේතුවෙන් ඉන්දීය අගමැති නරේන්ද්‍ර මෝදි සමඟ සුහදතාව වර්ධනය කර ගැනීමට හැකි වූ බව වාරිමාර්ග හා ජලසම්පත් කළමනාකරණ ඇමැති නිමල් සිරිපාල ද සිල්වා මහතා පැවැසීය.එහි ප්‍රතිඵලයක් ලෙස ඉන්දු ලංකා සම්බන්ධතාවයේ නව පිටුවක් පෙරලීමට ජනාධිපතිතුමන්ට හැකි වු බවද හෙතෙම කීවේය.ශ්‍රි ලංකා නිදහස් පක්ෂ මූලස්ථානයේ ඊයේ (29) මාධ්‍ය හමුවට සහභාගි වෙමින් ඇමැතිවරයා එසේ ප්‍රකාශ කෙළේය.13වැනි ව්‍යවස්ථා සංශෝධනයෙන් එහා ගිය බලයක් උතුරට ලබා දෙන ලෙසට ඉන්දීය අගමැතිවරයා ජනාධිපති මහින්ද රාජපක්ෂ මහතාට පවසා ඇති දැයි මාධ්‍යවේදියකු නැඟු ප්‍රශ්නයට පිළිතුරු දුන් ඇමැතිවරයා කියා සිටියේ එය රාජ්‍යතාන්ත්‍රික මට්ටමෙන් පැවැති සාකච්ඡාවක් නිසා ඒ ගැන ප්‍රකාශයක් කළ නොහැකි බවයි. දෙරට අතර නායකයන් සිය රටවල්වල ප්‍රශ්න, ඉදිරි තත්ත්වයන් හා ස්ථාවරයන් පිළිබඳ එහිදි සාකච්ඡා කළ බවත් එය ඉන්දු ලංකා මිතුදම ශක්තිමත් කිරීමට මනා පිටුවහලක් වු බවත් ඇමැතිවරයා කියා සිටියේය.වත්මන් ඉන්දිය විදේශ කටයුතු ඇමැති සුස්මා ස්වරාජ් මහත්මිය විපක්ෂ නායකවරිය ලෙස කටයුතු කරද්දී මෙරට සංචාරයක යෙදුණු බවත් ඇය ද සුබවාදි ලෙස අප රට ගැන කටයුතු කරනු ඇති බවත් ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n14053022</link>
    <topic>ශ්‍රීලනිපයේ දැනුවත් කිරීමේ සම්මේලන ලබන මස සිට</topic>
    <author>සිතාරා සේනානී සහ නුවන් කොඩිකාර</author>
    <content>වත්මන් දේශපාලන තත්ත්වය හා පක්ෂයේ ඉදිරි ක්‍රිමාර්ග පිළිබඳව සිය සමාජිකයින්, තරුණ කොටස් හා විවිධ වෘත්තිකයින් දැනුවත් කිරීමේ සම්මේලන ලබන මස ආරම්භ කරන බව ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පැවැසීය. එම සම්මේලන මැතිවරණ කොට්ඨාස හා දිස්ත්‍රික් මට්ටමින් පැවැත්වීමෙන් අනතුරුව ජාතික මහා සම්මේලනය පවත් වන බවද හෙතෙම කිවේය.ශ්‍රී ලංකා නිදහස් පක්ෂ මූලස්ථානයේ ඊයේ (29) පැවැති මාධ්‍ය හමුවේ දී ඇමැතිවරයා එසේ ප්‍රකාශ කෙළේය.ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය රජයක් ලෙස ජනතාව සමඟ හොඳ ගමනක් යමින් සිටින බවත් එම ගමන ශක්තිමත් කිරීම හා දේශපාලන කඳවුර පුළුල් කිරීම මෙම සම්මේලන පැවැත්වීමේ අරමුණ බවත් සෞඛ්‍ය ඇමැතිවරයා කීවේය.පසුගිය කාලය පුරා වත්මන් රජය විශාල වැඩකොටසක් ග්‍රාමිය, දිස්ත්‍රික් හා පළාත් මට්ටමින් සිදුකර ඇති බව පැවැසු ඒ මහතා එහි සාර්ථකත්ව පළාත් සභා මැතිවරණවල ජයග්‍රහණයන්ගෙන් මනාව පිළිබිඹු වු බව කියා සිටියේය. එක් ගමකට එක් වැඩක් යටතේ ආර්ථික සංවර්ධන අමත්‍යාංශයේ මඟපෙන්විම යටතේ සෑම ගමකටම රුපියල් ලක්ෂ 10ක මුදලක් ලබා දුන් බවත් මෙතෙක් බලයට පත් වු කිසිම රජයක් ගම්මාන දියුණු කිරීමට එවැනි මුදලක් ලබා දී නොමැති බවත් සිරිසේන මහතා පැවැසීය.කවුරුන් කුමන චෝදනා, අභියෝග එල්ලකළද වත්මන් රජය ඊට නොබියව මුහුණ දෙමින් සිටින බවත් පසුගියදා විපක්ෂය විසින් ඉදිරිපත් කළ විස්වාසභංග යෝජනාව තුනෙන් දෙකේ ජන්දයෙන් පරාජයට පත් කරමින් වත්මන් රජයේ ශක්තිමත් භාවය හා සමගිසම්පන්න බව තහවුරු කළ බවත් ඒ මහතා පැවැසීය.මේ අවස්ථාවට මැති ඇමැතිවරුන්වන නිමල් සිරිපාල ද සිල්වා, ඩලස් අලහප්පෙරුම, සචින් වාස් ගුණවර්ධන මහත්වරුන් ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n14053023</link>
    <topic>ගලහ ලූල් කඳුර තේ වත්තේ කොටියෙක්</topic>
    <author>@ අසේල කුරුළුවංශ</author>
    <content>මෙරට පළමුවෙන්ම තේ වගාව ආරම්භ කළ ගලහ ලූල් කඳුර තේ වත්තේ හොඳින් වැඩුණු අඩි 10ක් පමණ දිග කොටියකු මෙම දිනවල සැරිසරන අතර ඌ දඩයම් කරුවන්ගේ ඉලක්කයක් බවට පත්වීමේ අවධානමක් පවතින බව ප්‍රදේශවාසීහු පවසති.මෙම කොටියා තේ වත්තේ මිනිස් ඇසට හසුවන ස්ථානවල නිතර දක්නට ලැබෙන බවත් දිනපතා ඌ ගැවසෙන ස්ථාන කිහිපයක් පවතින බැවින් දඩයම් කරුවන්ගේ පහසු ගොදුරක් බවට පත්වීමේ වැඩි ඉඩක් පවතින නිසා මෙම සත්වයා රැක ගැනීමට බලධාරීන් යම් ක්‍රියා මාර්ගයක් ගතයුතුව තිබෙන බවත් ඔවුන් පවසති. මෙම කොටියා ගම් වැදීමේ අවධානමක් ද පවතින බැවින් ප්‍රදේශ වාසීන් ද බියට පත්ව සිටින බව වාර්තාවෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=n14053024</link>
    <topic>ඉලෙක්ට්‍රොනික් හැඳුනුම්පතින් පවතින අංකය අලුත් වෙයි</topic>
    <author>විජයානි එදිරිසිංහ</author>
    <content>තවත් වසර එකහමාරක පමණ කාලයකින් මෙරට පුරවැසියන්ට ලබා දෙන ඉලෙක්ට්‍රොනික් ජාතික හැඳුනුම්පත නිකුත් කිරීමේ දී දැනට පවතින හැඳුනුම්පත් අංකය වෙනුවට අලුත් හැඳුනුම්පත් අංකයක් නිකුත් වෙන බව පුද්ගලයන් ලියාපදිංචි කිරිමේ දෙපාර්තමේන්තුව පවසයි.මේ නව ‍ඉලෙක්ට්‍රොනික් හැඳුනුම්පත 2016 මාර්තු මාසයේ පමණ ලබා දීමට අවශ්‍ය සියලු කටයුතු මේ වන විට සිදුවෙමින් පවතින බව පුද්ගලයන් ලියාපදිංචි කිරීමේ දෙපාර්තමේන්තුවේ නියෝජ්‍ය කොමසාරිස් ජී. ඒ. ආර්. දේවප්‍රිය මහතා පැවසීය. අවුරුදු 15 සම්පූර්ණ වූ අයට ඒ සඳහා අයදුම් කළ හැකි වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=r1405301</link>
    <topic>කළුතර සමෘද්ධි බැංකුවලින් දස ලක්ෂ 88ක ලාභයක්</topic>
    <author>වාද්දූව සමූහ එස් ආර්. පියදාස</author>
    <content>කළුතර දිස්ත්‍රික්කයේ 2013 වසරේ සමෘද්ධි බැංකුවලින් ලැබුණ ලාභය රුපියල් දසලක්ෂ 88.35ක් බව කළුතර දිසා ලේකම් කාර්යාලයේ පැවැති මාධ්‍ය හමුවකදී පැවැසීය.2014 වසරේ දිස්ත්‍රික්කය ක්‍රියාත්මක කිරීමට යෝජිත සංවර්ධන වැඩපිළිබඳව මාධ්‍යවේදීන් දැනුවත් කිරීම සඳහා කළුතර දිසා ලේකම් යූ. ඩී. සී. ජයලාල් මහතා මේ මාධ්‍ය හමුව කැඳවා තිබුණි.කළුතර දිස්ත්‍රික්කය ප්‍රාදේශීය ලේකම් කොට්ඨාස දාහතරක් ග්‍රාම සේවා වසම් 762ට අදාළව සමෘද්ධි බැංකු 56ක් ක්‍රියාත්මකව පවතින අතර ඒවායින් බැංකු 51ක් ඉතා සතුටුදායකව පවත්වා‍ෙගන යන බව දිස්ත්‍රික්කයේ වැඩිම ලාභයක් උපයන සමෘද්ධි බැංකුව අගලවත්ත ප්‍රාදේශීය ලේකම් කොට්ඨාසය පැලවත්ත සමෘද්ධි බැංකුව බව ද එහිදී කියැවිණි.අලාභ මට්ටමේ පවතින්නේ සමෘද්ධි බැංකු 5ක් බවද සඳහන් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=r1405302</link>
    <topic>කෑගල්ලේ පුරන් කුඹුරු හෙක්ටයාර් 1600ක් යළි වගා කරයි</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල දිස්ත්‍රික්කය තුළ කාලයක් තිස්සේ පුරන් වී ඇති කුඹුරු හෙක්ටයාර් 1600ක් පමණ නැවත වගා කිරීමට කෘෂිකර්ම දෙපාර්තමේන්තුව කටයුතු කර ගෙන යයි.මේ සඳහා ගොවීන් දිරි ගැන්වීමේ වැඩපිළිවෙළක් ක්‍රියාත්මක කර ඇත.මේ දිස්ත්‍රික්කය තුළ කුඹුරු හෙක්ටයාර් 10300ක් පමණ ඇත. සුළු වාරි මාර්ග යෝජනා ක්‍රම මඟින් ද අහස් ජලයෙන් ද මේ දිස්ත්‍රික්කයේ කුඹුරු වගා කෙ‍රේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=r1405303</link>
    <topic>ගම්පහ පොල් ඉඩම්වල සරුසාර තේ වගා</topic>
    <author>වතුරුගම සමූහ කේ. කේ. එස්. ආරියදාස</author>
    <content>ගම්පහ දිස්ත්‍රික්කයේ පොල් වගා ඉඩම් වල යටි වගාවක් ලෙස ආරම්භ කළ තේ වගාවන් අස්වැන්නක් ලබා ගැනීමට ගොවීහු සමත් වෙති.දැනට දිස්ත්‍රික්කයේ අක්කර හැටක පමණ වගා කර ඇති තේ වගාවේ දළු නෙලා ගැනීමද මේ දිනවල කරගෙන යයි.දොම්පෙ - අලවල අත්තනගල්ල- පැල්පිට මීතිරිගල- ඕපත්ඇල්ල හිස්වැල්ල ප්‍රදේශවල තේ වගාව සාර්ථකව කරගෙන යයි.ඈත අතීතයේ 1850, පමණද යූගයේ සුදු අධිරාජ්‍ය පාලන යුගයේ ඕපත් ඇල්ල - වරපලාන ප්‍රදේශය සාර්ථක තේ වගාවක් පැවැති බවත් අදද තේ වත්ත නමින් හඳුන්වන ලබන ප්‍රදේශයේ පැරණි තේ කම්හලක නටඹුන් දක්නට ඇති අතර ප්‍රදේශයේ තේ ගස්වල පදුරු ද ඇතැම්විට මායිම් ප්‍රදේශවල දක්නට ඇත.තේ වගාව වසර විස්ස, තිහ තරම් පැරණි පොල් වගා ඉඩම් ඉතාම සුදුසු බව පෙන්වා දෙන තේ වගා සංවර්ධන හා පොල් වගා සංවර්ධන නිලධාරීන්, පොල් වගා ආදයම දෙගුණයකින් ඉහල නගින අතර එම පොල් අක්කරයේ වගාව තුළින් මසකට රුපියල් තේ තිස්දහසක් පමණ උපයා ගත් බව පවසයි.පොල් අක්කරයක භූමියක තේ වගාව යට‍ෙත් ඉතා විශාල ආදයමක් ලබා ගැනීමට හැකිවිමෙන් ගම්පහ දිස්ත්‍රික්කයේ කුඩා පොල් වගාකරුවන්ට විශාල සෙතක් සිදුවන බවද දොම්පෙ වෑකේ පොල් සංවර්ධන නිලධාරී වීරසුරිය මහතා පැවසීය.ගම්පහ දිස්ත්‍රික්කයේ ප්‍රථම කුඩා තේ වගාකරු වශයෙන් සැළකෙන ඕපත් ඇල්ල ලීලාරත්න එදිරිසිංහ මහතා මෙසේ අදහස් දැක්වීය.මම තේ වගාව අක්කරයකින් පමන ආරම්භ කළා. වසර හතරකට‍ පමණ පෙර. අද අක්කර හතරක තේ වගාවක් තියෙනවා. පොල් වගාව තේ වගාවට සුදුසුයි. සෙවණ දේශගුණය රැකදෙනවා. බදුල්ල - නුවරඑළිය ගම්පොළ - උඩරට තේ වගාව මෙන් ඉස්තරම් තේ දල්ල ගම්පහ තේ වගාවෙන් ලබා ගත හැකිය. තේ අක්කරයකින් මසකට රුපියල් තිස් දහසකට වැඩි ආදයමක් ලබා ගත හැකියි.මෙම තේ වගාවන්හි සාර්ථකභාවය දකින අවට සුළු ඉඩම් හිමි ගොවීන් ද වෙනත් අමතර වගා අඹ - අන්නාසි රඹුටන් වැල් දොඩම් වගාවත්ට මෙන් තේ වගාවට කැමැත්තක් දන්වා ඇති බවද පොල් සංවර්ධන නිලධාරී වීරසුරිය මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=r1405304</link>
    <topic>ලොකු අම්මාට කඩේ ගියාට පියා-පුතුට කොස්සකින් ගහලා</topic>
    <author>@ අනුරාධපුර මධ්‍යම විශේෂ</author>
    <content>බීමතින් නිවෙසට පැමිණ බාලවයස්කාර සිය පුත්‍රයාට අමානුෂික ලෙස කොස්සකින් පහර දී හිසට හා පාදකට පහර දී බරපතළ තුවාල සිදු කළ පියකු අනුරාධපුර මූලස්ථාන පොලීසියේ ළමා කාන්තා කාර්යංශය මඟින් අත්අඩංගුවට ගෙන තිබේ.ශ්‍රාවස්තිපුර තිඹිරිකඩවල ප්‍රදේශයේ පදිංචි 12 හැවිරිදි පාසල් දරුවකු මෙසේ පසුගිය 26 වැනිදා රාත්‍රියේ පහර කෑමට ලක්ව ඇත. පහරදීමෙන් අනතුරුව 40 හැවිරිදි සැකකාර පියා පළා ගොස් සිටියදී පොලීසිය විසින් අත්අඩංගුවට ගෙන තිබේ.එදින රාත්‍රියේ අනුරාධපුර මූලස්ථාන පොලීසියට ලැබුණු දුරකථන ඇමතුමක් මත අනුරාධපුර මූලස්ථාන පොලීසියේ මෙහෙයුම් අංශය එම ස්ථානයට ගොස් ඇති අතර, දරුවා පහර කෑමට ලක් වී හිසෙන් රුධිරය වහනය වෙමින් පවතිද්දි පොලිස් නිලධාරීන් වහාම ප්‍රතිකාර සදහා දරුවාව අනුරාධපුර ශීක්ෂණ රෝහල වෙත රැගෙන විත් ඇත.පහර කෑමට ලක් වූ දරුවාගේ මව මීට වසර ගණනාවකට ඉහතදී සැමියාගෙන් වෙන් වී ඇති බව පවසන පොලීසිය පහර කෑමට ලක් වූ දරුවාත් , ඔහුගේ 11 හැවිරිදි බාල සහෝදරියත් වසර ගණනාවක් තිස්සේ පියා සමග ජීවත් වන බව පොලීසිය සදහන් කරයි.සිද්ධිය වූ දිනයේ පහර කෑමට ලක් වූ දරුවා ඊට යාබද නිවෙසේ පදිංචිව සිටින ඔහුගේ ලොකු අම්මාගේ නිවෙසට ගොස් ඇය විසින් අසල වූ වෙළෙඳ සලකට ගොස් භාණ්ඩ කීපයක් රැගෙන එන ලෙස දැන්වීම නිසා වෙළෙඳසලට ගොස් තිබෙන බව පොලීසිය පවසයි.වෙළෙඳ සලට ගොස් භාණ්ඩ කිහිපයක් රැගෙන විත් ලොකු අම්මාට භාර දී නැවතත් නිවෙසට පැමිණි අවස්ථාවේ අධික ලෙස බීමතින් සිටි පියා “ උඹ ලොකු අම්මාට උදව් කරන්නේ මන් දැයි” විමසමින් අමානුශික ලෙස කොස්සෙන් පහර දී තුවාල සිදු කර ඇති බවද පොලීසිය පවසයි.කොසු මිටෙන් පහර කෑමට ලක්වීම හේතුවෙන් බරපතළ ලෙස තුවාල ලැබූ දරුවා අනුරාධපුර ශීක්ෂණ රෝහලේ ප්‍රතිකාර ලබමින් සිටියි.සැකකරු දරුවාගේ ලොකු අම්මා බව කියන තැනැත්තිය සමග නිරන්තරයෙන් ගැටුම් ඇති කරගන්නා බවත්, පහර කෑමට ලක් වූ දරුවා සැකකරුගේ නොවන බව පවසමින් නිරන්තරයෙන් ඔහුට අමානුශික වද බන්ධන වලට ලක් කරන බවද පොලීසිය අනාවරණය කර ගෙන ඇත.අත්අඩංගුවට ගත් සැකකරු අනුරාධපුර මහේස්ත්‍රාත් අධිකරණයට ඉදිරිපත් කිරීමට නියමිතව තිබිණි.සිද්ධිය සම්බන්ධයෙන් අනූරාධපුර මූලස්ථාන පොලීසියේ ළමා හා කාන්තා කාර්යංශය වැඩිදුර පරීක්ෂණ සිදු කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=r1405305</link>
    <topic>තණමල්විලදී ලොරි-ජීප් රථ ගැටී දෙදෙනෙක් මරුට</topic>
    <author>@ වීරකැටිය සමූහ -ඒ. ටී කහඳුගොඩ</author>
    <content>තණමල්විල කොමළිගම දී බට්ටා ලොරියක් සහ ජීප් රථයක් එකිනෙකට ගැටීමෙන් සිදු වූ අනතුරෙන් ලොරියේ ගමන් කළ දෙදෙනෙකු මියගියහ.එසේ මරණයට පත් වූයේ ඌව කුඩා ඔය පරාක්‍රම පුර පදිංචි ගරුසිංහගේ රංජිත් දිල්රුක්(34) හා මතඟවීර ආරච්චි ගේ සුජිත් (42) යන අයයි.මෙම මරණ දෙක සම්බන්ධ හදිසි මරණ පරීක්ෂණය අඟුණකොළපැලැස්ස හදිසි මරණ පරීක්ෂක විමල් ගරුසිංහ මහතා විසින් පවත්වන ලදි.එහි දී සාක්කි දුන් රත්නායක හේවාගමගේ දිනූෂා ප්‍රියන්ති (30) මහත්මිය මෙසේ කීවාය. මිය ගොස් සිටින රංජිත් දිල්රුක් මගේ ස්වාමි පුරුෂයායි. අපට දරුවන් දෙදෙනෙකු සිටිනවා.මම ඊයේ ගෙදර ඉන්නවිට දහවල් 1.30 ට සුජිත් අය්යා කැලුම් සූරිය ආරච්චි යන අය සමග අපේ ගෙදරට ආවා .ඔවුන් අපේ ගෙදර ආවේ ඩිමෝ බට්ටා නැමති කුඩා ලොරි රථයෙන්. එම බට්ටා ලොරිය පදවාගෙන ආවේ එහි හමිකරුවන කැලුම් යන අයයි.සවස 2.00 ට පමණ පුරුෂයාත් ඔවුන් දෙදෙනාත් තිස් අටේ කඩේට යනවා කියා ගෙදරින් පිටත් වුණා .ඔවුන් ගියේ බට්ටා ලොරියෙන් පසුව සවස 5.00 ට පමණ පුරුෂයාගේ නංගිගේ සැමියා ඇවිත් කිව්වා දිල්රුක් ගිය ඩිමෝ බට්ටා ලොරිය අනතුරකට ලක්වෙලා කියලා. එම පණිවිඩය ලැබුණ විගස මම අක්කා සමග තණමල්විල රෝහලටගියා.ඒ වන විට ඔවුන් හම්බන්තොට රෝහලට මාරු කර යවා තිබුණා.ඒ අනුව මම හම්බන්තොට රෝහලට එනවිට මගේ ස්වාමිපුරුෂයා වන රංජිත් දිල්රුක් හා ඔහුගේ යහළුවකු වන සුජිත් යන අයත් මියගොස් ඇතිබව දැන ගත්තා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=r1405306</link>
    <topic>මාධ්‍යවේදියාගේ නිවෙසට ගිනි තියන්න හදලා</topic>
    <author>බන්ධුල ගුණසේකර සමඟමාකඳුරේ ධර්මසිංහ</author>
    <content>ඉකුත් 27දා රාත්‍රී 12.05ට පමණ අකුරැස්ස “දිනමිණ” මධ්‍යම විශේෂ මාධ්‍යවේදී විජිත සල්ගාදු මහතාගේ අතුරලිය නිවෙසට ත්‍රිරෝද රථයකින් පැමිණි කිසියම් සැකකටයුතු පිරිසක් නිවෙස ඉදිරිපිට පෙට්‍රල් දමා ගිනි තැබීමක් සිදු කිරීමට තැත් කිරීම සම්බන්ධයෙන් පොලිස් හදිසි ඇමතුම් ඒකකයට ඇමතීමෙන් අනතුරුව අකුරැස්ස පොලිසිය සිද්ධිය සම්බන්ධයෙන් පරීක්ෂණ කටයුතු ආරම්භ කොට ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=r1405307</link>
    <topic>අට්ටවිල්ලුව හෝල්සිම් සේවකයෝ සේවය ස්ථිර කරන්නැයි විරෝධතාවක</topic>
    <author>@ පුත්තලම සමූහ ඩබ්.සී.බී.ප්‍රනාන්දු</author>
    <content>පාලවිය කල්අඩිය මාර්ගෙය් ගමන් කළ පුද්ගලයන්ටහෝ රථ වාහන වලටද,හෝල්සිම් ලංකා ලිමිටඩ් ආයතනයට අයත් අට්ටවිල්ලුවේ පිහිටි කර්මාන්ත ශාලාවට ඇතුළුවන සහ පිටවනදොරටු අවහිර නොකරනලෙසත්, ඒමදොරටුවලින් ඇතුළු වන පිටවන පුද්ගලයන්ට සහ වාහනවලට අවහිරනොකරන ලෙසත් පුත්තලම දිසා විනිසුරු රංග දිසානායක මහතා අට්ටවිල්ලුව සිමෙන්ති කාර්මාන්ත ශාලාව ඉදිරිපිට විරෝධතාවකයෙදී සිටින විරෝධතා කරුවන්ට නියෝග කළේය.මෙම කර්මාන්ත ශාලාවේ සේවය කරනසේවකයන් පිරිසක් තමසේවය ස්ථිර කරනලෙස ඉල්ලා ඉකුත් 19දා රාත්‍රියේ සිට සිමෙන්ති කර්මාන්ත ශාලාව ඉදිරිපිට විරෝධතා ව්‍යාපාරයකයෙදී සිටින අතර, ඉකුත් දින කිහිපයක සිට ඒමසේවකයන්ගේ අඹුදරුවන්ද ඒම විරෝධතාවට ඒක් වී ඇත.සිමෙන්ති කර්මාන්ත ශාලාව ඉදිරිපිට පවත්වනමෙම විරෝධතාවහේතුවෙන් න් පාලවිය කල්අඩිය මාර්ගෙය් ගමන් කරන පුද්ගලයන්ට සහ වාහනවලට බාධා ඇති වන බවත්,මෙම තත්වය නිසා අදාළ කර්මාන්ත ශාලාවට ඇතුළු වන සහ පිටවනදොරටු අවහිර වී ඇති බවත් සදහන් කරමින් පුත්තලමපොලිසිය අධිකරණයවෙත කරුණු වාර්තා කරඇත. ඒම කරුණු සැලකිල්ලට ගත් දිසා විනිසුරු රංග දිසානයක මහතා සිමෙන්ති කම්හල ඉදිරිපිට විරෝධතාවේයෙදී සිටින විරෝධතාකරුවන්ට ඉහත නියෝගය නිකුත් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=r1405308</link>
    <topic>නැඟෙනහිර පළාතේ උ/පෙළ සමතුන් 44කට ගු රු පත්වීම්</topic>
    <author>@ ත්‍රිකුණාමලය විශේෂ ඒ.ටි.එම්.ගුණානන්ද</author>
    <content>නැඟෙනහිර පළාතේ දිගුකලක සිට පුරප්පාඩු වී ඇති දුෂ්කර පාසල් හි විද්‍යා ගණිත ගුරු හිඟයට පිළියමක් වශයෙන් ඉසෙඩ් ස්කෝර් අගය පදනම් කරගෙන උසස්පෙළසමතුන් 44 දෙනෙකු ගුරු සේවයට එක්කරගත් බව අතිරේක පළාත් අධ්‍යාපන අධ්‍යක්ෂ ඩග්ලස් රණසිංහ මහතා පැවසීය.දුෂ්කර පාසල් හි විද්‍යා ගණිත ගුරු හිගය පියවීමට වරින් වර ගත් උත්සහයන් අසාර්ථක වීම නිසා නැගෙනහිර ආණ්ඩුකාර රියර් අද්මිරාල් මොහාන් විජේවික්‍රම මහතාගේ සංකල්පයක් මත රාජ්‍ය සේවා කොමිසන් සභාව මගින් ලිඛිත හා සම්මුඛ පරික්ෂණ මඟින් මෙම පිරිස තෝරාගෙන තිබුණි.පත්වීම ලද ගුරුවරු පත්විම් ලද දිනයේ සිට වසර පහක් තුළදි කුමන හෝ විෂයකින් උපාධිය සම්පුර්ණ කළ යුතුවේ. එසේ උපාධිය සම්පුරණ කරන පිරිස් ශ්‍රී ලංකා ගුරු සේවයට එක් කෙරේ. කුමන උපාධිය සම්පුර්ණ කළත් ඔවුන් ඉගැන්විම් කරණ විෂය වෙනස් කිරිමට ඉඩ නොදෙන බව පළාත් අධ්‍යක්ෂ වරයා කීය.පත්වීම් ප්‍රධානය පළාත් අධ්‍යාපන ලේකම් එන්.ඒ.ඒ.පුෂ්පකුමාර, පළාත් රාජ්‍ය සේවා කොමිසන් සභාවේ ලේකම් එච්.ඊ.එම්.ඩබ්ලිව්.ජී. දිසානායක මහත්වරු අතින් සිදුකරනු ලැබූවේ ත්‍රිකුණාමලයේ පිහිටි මානව සම්පත් අධ්‍යාපන කේන්ද්‍රයේදීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=r1405309</link>
    <topic>ගාල්ල රත්ගම වයෝවෘද්ධ කත මරා දැමූ සැකකරු මාස දෙකකට පසු අල්ලයි</topic>
    <author>@ ලංකින්ද නානායක්කාර ඉමදුව සමුහ</author>
    <content>ගාල්ල රත්ගම රණපනාදෙනිය ගම්මානයේ මෙයට මාස දෙකකට පෙර නිවෙසේ තනියම වාසය කළ වයස අවුරුදු හැත්තෑ හයක් වු කාන්තාවක ගේ ගෙල බැඳි රන්මාලය කොල්ල කා ඇය මරා දමු ඝාතකයා මාස දෙකකට පසුව ගාල්ල රත්ගම පොලීසිය මගින් අත්අඩංගුවට ගනු ලැබීය.මෙසේ අත්අඩංගුවට ගනු ලැබුවේ නිවෙසේ මෙහෙකරුවකු වු නැතැත්තෙකි. හෙතෙම නියනකින් මෙම වයසක මතාවට ඇන කෲර ආකාරයට මරා දමා තිබිණි. මෙම සිද්ධියත් සමඟ ඝාතකයා ගමෙන් අතුරු දන්ව සිටියේය. මරාදමනු ලැබු කාන්තාවගේ පවුලේ උදවිය විශ්වාස කළේ මේ ආවතේවකරු සිය ස්වාමි දියණියගේ මරණයෙන් කම්පාවට , දුකට හා ශෝකයට පත්ව ගමෙන්ද ගිය බවට ටය. ඒ ආකාරයට කරුණු තහවුරු කරන්නට ඝාතකයා ද වග බලාගැනීමට දක්ෂයකු වුයේය.නමුත් පොලීසිය ඔහු පසුපස ගියේය. කරන කියනා අසනා දකින සියලූම තොරතුරු පසුපස ගොස් ඝාතකයාගේ තොරතුරු දැන ගත්හ. ඉන් පසුව පසුගිය 23 වැනි දින හෙතම ගමට පැමිණියේය.එම අවස්ථාවේදී පෙලිසිය ක්‍රියාත්මක විය.අත්අඩංගුවට ගත් සැකකරු ගාල්ල ගාල්ල අතිරේක මහෙස්ත‍්‍රාත් ගුණේන්ද්‍ර කුමාර මුණසිංහ මහතා විසින් මේ මස 30 දක්වා රක්ෂිත බන්ධනාගාර ගත කිරීමට නියෝග කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=r14053010</link>
    <topic>තහනම් දැල්වලින් මසුන් මැරූ ධීවරයෝ20ක් අල්ලයි</topic>
    <author>@ ත්‍රිකුණාමලය විශේෂ ඒ.ටි.එම්.ගුණානන්ද</author>
    <content>ත්‍රිකුණාමලය වරාය අවට දියඹ මුහුදේ තහනම් දැල් භාවිත කරමින් මසුන මැරූ ධිවර කාර්මිකයන් 20ක් සමග යාත්‍රා තුනක් හා තහනම් දැල් තොගයක් අත්අඩංගුවට ගත් නාවික හමුදාව වැඩිදුර පරික්ෂණ සදහා ඊයේ (29) අලුයම ත්‍රිකුණාමලය වරාය පොලිසියට භාරදෙනු ලැබීය.මෙම ධීවර පිරිස සාම්පුර් මුතූර් හා කින්නියා ප්‍රදේශවල පදිංචිකරුවෝ වෙති.අත්අඩංගුවට ගත් දැල් යාත්‍රා නාවික හමුදා භාරයේ තබා තිබේ. රාය පොලිසිය කළ දැනුම් දිමකට අනුව අදාළ දැල් පරික්ෂා කිරිමට ධීවර හා ජලජසම්පත් සහකාර අධ්‍යක්ෂ උපාලි සමරතුංග මහතා ඇතුළු පිරිසක් එහි යෑමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=s1405301</link>
    <topic>ශරීර සුවතාව සොයන්න හදිසි වැටලීමක්</topic>
    <author>ප්‍රින්ස් ගුණසේකර</author>
    <content>රටපුරා සියලු විදුහල්වල සෑම දරුවෙකුම ක්‍රීඩාවට යොමු කිරීම විදුහල්පතිවරුන්ගේ වගකීමක් බවත්, එය පැහැර හරින ඕනෑම තරාතිරමක ප්‍රධානීන්ට එරෙහිව අධ්‍යාපන අමාත්‍යාංශය දැඩි ක්‍රියාමාර්ග ගන්නා බවත් ඇමැති බන්ධුල ගුණවර්ධන මහතා පවසයි.අධ්‍යාපන අමාත්‍යාංශය හා ක්‍රීඩා අමාත්‍යාංශය එක්ව සැකසු ජාතික වැඩ පිළිවෙළට අනුව කොළඹ සිරිමාවෝ බණ්ඩාරනායක විදුහලේ උදෑසන ශරීර සුවතා වැඩසටහන ඊයේ නිරීක්ෂණය කිරීමෙන් අනතුරුව ඇමැතිවරයා මේ බව පැවැසීය.මේ හදිසි නිරීක්ෂණ චාරිකාව ක්‍රීඩා ඇමැති මහින්දානන්ද අලුත්ගමගේ මහතාගේ සහභාගීත්වයෙන් පැවැති අතර අධ්‍යාපන අමාත්‍යාංශයේ නියෝග පරිදි සිරිමාවෝ බණ්ඩාරනායක විදුහලේ ශරීර සුවතා වැඩසටහන සාර්ථක බවට විදුහල්පතිනි මාලනී හේරත් මහත්මියට ප්‍රශංසා කිරීමක්ද සිදුවිය.මේ ආකාරයේ සොයා බැලීම සෑම දිනකම සිදුකරන බවත් අද දින කොළඹ ඩී.එස්.සේනානායක විදුහලේ ශරීර සුවතා වැඩසටහන නිරීක්ෂණය කරන බවත් ඇමැතිවරු දෙදෙනා පවසති. අධ්‍යාපන-ක්‍රීඩා අමාත්‍යාංශ ඒකාබද්ධව ගෙන එන ලද යෝජනා ඇතුළත් කැබිනට් සංදේශයට අනුව රටපුරා සෑම පාසල් දරුවකුම කුමන හෝ ක්‍රීඩාවක යොමුවීම අනිවාර්ය කර ඇත.එලෙස ක්‍රීඩාවට යොමුවී ජයග්‍රහණ ලබන දරු දැරියන්ට විශ්වවිද්‍යාල ප්‍රවේශයේදී ප්‍රසාද ලකුණු හිමිකරදීමේ විශේෂ වැඩ පිළිවෙළක් රජය ක්‍රියාත්මක කිරීමට කටයුතු යොදා තිබේ. එහෙයින් දැයේ දරුවන්ගේ අනාගත සුබසිද්ධිය උදෙසා ක්‍රීඩාවෙන් නිවැරදි මාවතක් විවර කිරීම විදුහල්පතිවරුන්ට පැවරුණ ජාතික වගකීමක් බව අධ්‍යාපන ඇමැති බන්ධුල ගුණවර්ධන මහතා අවධාරණය කළේය.“මහින්ද චින්තන ප්‍රතිපත්තිය අනුව නිරෝගී දරු පරපුරක් මේ රටේ බිහිකිරීම අපේ අරමුණයි. ඒ සඳහා පාසලක ක්‍රීඩාව විෂයක් ලෙස හැදැරීම අනිවාර්යයි. එයට අවශ්‍ය පහසුකම් හා මඟ පෙන්වීම ලබාදී තිබෙනවා. සියලු දෙනා මේ ජාතික වැඩ පිළිවෙළට අවංකව දායකවිය යුතුයි” ගුණවර්ධන මහතා පැවැසීය.මෙහිදී මාධ්‍යවේදීන් ඇමැතූ ක්‍රීඩා ඇමැති මහින්දානන්ද අලුත්ගමගේ පැවැසුවේ පාසල් දරුවන් ක්‍රීඩාවට යොමුවීම අවම මට්ටමක ඇති හෙයින් රටේ ක්‍රීඩාව දියුණු කිරීමට එය බාධාවක් බවයි.“ශ්‍රී ලංකාවේ පාසල් දරුවන් ක්‍රීඩාවට යොමු වන්නේ සියයට 5ක් පමණයි. නමුත් ඔස්ට්‍රේලියාවේ එම ප්‍රතිශතය සියයට 80ක්. රජයේ අලුත් වැඩ සටහනින් දරුවන් වැඩි පිරිසක් ක්‍රීඩාවට යොමුවන බව විශ්වාසයි. මේ ක්‍රියාවලියෙන් දියවැඩියාව, අධිරුධිර පීඩනය වැනි බෝ නොවන රෝග රැසක් වළක්වා ගත හැකියි. ක්‍රීඩාවෙන් රටට ජයග්‍රහණ වගේම නිරෝගී පරපුරක් දායක කිරීම අපේ ප්‍රතිපත්තියයි” අලුත්ගමගේ මහතා පැවැසීය.මේ නිරීක්ෂණ චාරිකාවට ක්‍රීඩා අමාත්‍යාංශ ලේකම් අනුර ජයවික්‍රම, අධ්‍යාපන ක්‍රීඩා ව්‍යාපෘති නිලධාරි මිල්රෝයි ජයමාන්න හා මලල ක්‍රීඩා ව්‍යාපෘති නිලධාරිනි ශ්‍රියානි කුලවංශ යන මහත්ම මහත්මිහු එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=s1405302</link>
    <topic>අන්තර් පාසල් පාපන්දු තරගාවලිය</topic>
    <author>ප්‍රින්ස් ගුණසේකර</author>
    <content>අන්තර් පාසල් 19න් පහළ පාපන්දු තරගාවලියේ කළුතර හෝලි ක්‍රොස් හා වෙන්නප්පුව ජෝශප් වාස් අතර තරගයෙන් ගෝල් 3-1ක ජයක් වෙන්නප්පුවට හිමිවු අතර නාලන්දා-කොළඹ ඕවර්සීස් විදුහල් අතර තරගය ගෝල් 2-2ක් ලෙස ජය පරාජයෙන් තොරව නිමාවට පත්විය.කළුතර-වෙන්නප්පුව අතර තරගය කළුතර වර්නන් ප්‍රනාන්දු ක්‍රීඩාංගණයේ පැවැති අතර පළමු භාගය ගෝල් 1-0ක් ලෙස වෙන්නප්පුව ජෝශප් වාස් විදුහල ඉදිරියෙන් සිටියේය. තරගයේ 25වැනි මිනිත්තුවේදී ජෝශප් වාස් විදුහලේ මේනක කැලුම් ලබාගත් ගෝලයෙන් එම පිල ඉදිරියෙන් සිටියේය.කළුතර ‍හෝලි ක්‍රොස් විදුහලට විවේක කාලයෙන් පසු දඬුවම් පහරක් පිරිනැමුණු අතර එය සාර්ථක කරගැනීමට ෆවුම් මොහොමඩ් සමත්වුයෙන් ගෝල් 1-1ක් විය. එයට මිනිත්තු කිහිපයක් ගතවෙද්දී ජෝශප් වාස් ඉදිරිපෙළ ක්‍රීඩක චතුර මධුෂාන් ගෝල් කණුවට කෙලින්ම එල්ල කළ පහරින් තවත් ‍ගෝලයක් වාර්තා වු අතර 47වැනි මිනිත්තුවේදී නිපුණ උමේෂ් ජෝශප් වාස් ගෝල් ගණන තුන දක්වා ඉහළ දැමීය.නාලන්දාවේ යොහාන් ගෝල් 2යි පැලවත්ත ඕවරසීස් විදුහල් ක්‍රීඩා පිටියේ පැවැති නාලන්දා-ඕවර්සීස් විදුහල් අතර තර‍ගයේදී නාලන්දා විදුහලේ යෙහාන් වාරුක ගයාෂාන් ගෝල් දෙකක් ලබාගැනීමට සමත්විය.ඔහු වාර්තා කළ ගෝල් දෙකම තරගයේ පළමු භාගයේදී වාර්තා වුයෙන් 2-0ක් ලෙස නාලන්දා පිල ඉදිරියෙන් සිටියේය. අනතුරුව ඕවරසීස් විදුහලේ ෆෙඩ්රික් ජෝන් හා ෂෝ කුබුටා ‍‍ගෝල් වාර්තා කිරීමත් සමග ලකුණු සමවිය.රටපුරා ජනප්‍රිය පාසල් 20ක් සහභාගීවන මේ පාසල් පාපන්දු තරගාවලිය ශ්‍රී ලංකා පාපන්දු සංගමය මෙහෙයවන අතර කොත්මලේ ආයතනය අනුග්‍රහය දක්වයි. අන්තර් පාසල් පාපන්දු තරගාවලිය ජුලි මස මුල් සතිය දක්වා පැවැත්වේ. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=s1405303</link>
    <topic>කුසලාන වටයේ තරග අද සිට</topic>
    <author/>
    <content>ෆවුස් මොහොමඩ්අන්තර් පාසල් අවුරුදු 20න් පහළ රගර් තරගාවලියේ කුසලාන තරග වටය ආරම්භ කරමින් අපරාජිත ඉසිපතන විදුහල් පිල සහ සාන්ත ‍තෝමස් විදුහල් පිල අද (30) හැව්ලොක්ස් පිටියේ දී තරග වදිති.ඉසිපතන විදුහල මූලික වටයේ දී රාජකීය, ත්‍රිත්ව, ඩී.එස්, වෙස්ලි සහ සාන්ත ජෝශප් විදුහල් පරාජයට පත්කරමින් අපරාජිතව කුසලාන වටයට පිවිසි අතර සාන්ත තෝමස් විදුහල් පිල ධර්මරාජ හා සාන්ත අන්තෝනි විදුහල් පරාජයට පත් කළේය.මේ අතර කුසලාන වටයට එක්වී සිටින කිංග්ස්වුඩ් විදුහල හා සාන්ත ජෝශප් විදුහල අතර තරගය ද බෝගම්බර ක්‍රීඩාංගණයේ දී අද පැවැත්වේ.නව මුහුණුවරක් යටතේ පැවැත්වෙන මෙවර තරගාවලියේ කුසලාන වටයට එක්වූ රාජකීය විදුහල හා සාන්ත පීතර විදුහල රාජකීය විදුහල් ක්‍රීඩා සංකීර්ණයේදිත්, විද්‍යා විද්‍යාලයීය කණ්ඩායම සහ ත්‍රිත්ව විදුහල් පිල පල්ලෙකැලේදිත් හෙට (31) තරග වදිති.කිංග්ස්වුඩ්, සාන්ත පීතර, විද්‍යා විද්‍යාලය, ගල්කිස්ස සාන්ත තෝමස් විදුහල, ඉසිපතන, ත්‍රිත්ව, රාජකීය සහ සාන්ත ජෝශප් විදුහල් කණ්ඩායම් කුසලාන වටයට සුදුසුකම් ලබා සිටිති.මේ අතර කුසලාන වටයට සුදුසුකම් නොලැබූ පළමු කොටසේ 'ඒ' කාණ්ඩයේ සාන්ත අන්තෝනි සහ ධර්මරාජ විදුහල් කණ්ඩායම් ද, 'බී' කාණ්ඩයේ වෙස්ලි විදුහල සහ ඩී.එස්.‍‍සේනානායක විදුහල ද පළඟ ශූරතා වටයට එක්වී සිටිති. මීට අමතරව දෙවැනි කොටසේ 'ඒ' කාණ්ඩයේ ඉදිරියෙන් පසුවන සී.ඩබ්.ඩබ්.කන්නන්ගර විදුහල සහ වේල්ස් කුමර විදුහල් පිල ද, 'බී' කාණ්ඩයෙන් මහනාම විදුහල් පිල සහ ආනන්ද විදුහල ද පළඟ ශූරතා වටයට සුදුසුකම් ලබා සිටිති.පෙරේදා ආරම්භ වූ පළඟ ශූරතා තරග වටය යටතේ අද ආනන්ද – සාන්ත අන්තෝනි විදුහල් නිත්තවෙල දී තරග වදින අතර ධර්මරාජ – මහනාම විදුහල් හෙට බෝගම්බර දී තරග වදිති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=s1405304</link>
    <topic>පිතිකරුවන්ගේ දුර්වල පහරවල් තරගයේ පරාජයට හේතුවුණා</topic>
    <author/>
    <content>එංගලන්තය සමග මැන්චෙස්ටර් හී පැවැති තුන්වැනි එක්දින තරගයෙන් ශ්‍රී ලංකාව පරාජයට පත්වූයේ පිතිකරුවන් දුර්වල පහරවල් එල්ල කිරීම බව ශ්‍රී ලංකා ක්‍රිකට් නායක ඇන්ජෙලෝ මැතිව්ස් තරගයෙන් පසුව කියා සිටියේය.‘මේ තරගය මම ක්‍රීඩා කළ අන්තිම නරක තරගයක්. අපි අඩු ලකුණු ගණනකට දැවීයාමේ මූලිකම හේතුව වුණේ පිතිකරුවන් දුර්වල පහරවල් කරා යොමුවීමයි. මැන්චෙස්ටර් තණතීරුව ලකුණු 67කට දැවීයාමට තරම් අයහපත් එකක් නෙවේ. අපේ ඉනිමේ පළමු ඕවර 7ක් හෝ 10ක් වනතුරු පන්දුව මඳක් දෝලනය වුණා තමයි. ඒත් ඊට පසුව තණතීරුව එතරම් පන්දු යවන්නන්ට වාසිදායක එකක් වුණේ නෑ’ මැතිව්ස් පැවැසීය.පන්දු යවන්නන්ගෙන් වැඩි දායකත්වයක් ලබා ගැනීමේ අරමුණින් කාසියේ වාසිය දිනූ එංගලන්ත පිලේ නායක ඇලෙස්ටෙයාර් කුක් පළමුව පන්දුවට පහරදීමේ අවස්ථාව ශ්‍රී ලංකා පිලට ලබාදුන්නේය. පළමු තරගයේ දී ශ්‍රී ලංකා පිලේ පිතිකරුවන් කීපදෙනකුම කෙටි පන්දු හමුවේ පසුබෑමකට ලක්වූවද මේ තරගයේ ශ්‍රි ලංකා පිලට වැඩිම හානියක් සිදුවූයේ කඩුල්ල තුලට ඇදී ආ පන්දුවලිනි.‘අපි බලාපොරොත්තු වුණේ කෙටි පන්දුයි. කොහොමවුණත් අපි එංගලන්ත පන්දු යවන්නන් නිවැරැදිව ග්‍රහණය කරගත්තේ නෑ. ලකුණු 67ක් වැනි අඩු ලකුණු සංඛ්‍යාවකට අපි දැවී ගියේ කො‍හොමද කියලා පැහැදිලි කරන්න හරිම අසීරුයි. දෙවැනි තරගයෙන් පරාජයට පත්වී සිටි නිසා එංගලන්ත පිල මේ තරගයේ දී අපිට දැඩි අභියෝගයක් එල්ල කරන බව දැන සිටියා.ඊට සාර්ථකව මුහුණදෙන්න අපිට නොහැකිවුණා’ ඔහු කීවේය. ශ්‍රී ලංකා ඉනිමේ දී කුමාර් සංගක්කාරගේ ලකුණු 13ත්, මහේල ජයවර්ධනගේ ලකුණු 12ත්, නායක මැතිව්ස්ගේ ලකුණු 11ත් හැරෙන්නට සෙසු පිතිකරුවන්ට ලකුණු දහයේ සීමාව පසුකිරීමට නොහැකිවිය.සිය එක්දින තරග දිවියේ හොඳම පන්දු යැවීම වාර්තා කළ ක්‍රිස් ‍ජෝඩන් ලකුණු 29කට කඩුලු 5ක් දවාලමින් තරගයේ වීරයා සම්මානයට පාත්‍ර වූවත් ශ්‍රී ලංකා ඉනිම බිඳ දැමීම ආරම්භ කළේ ජේම්ස් ඇන්ඩර්සන්ය. ඔහු ශ්‍රී ලංකා පිලේ ආරම්භක පිතිකරුවන් යුගලය ලකුණු 13ක දී ආපසු ක්‍රීඩාගාරය වෙත හරවා යැවීය. සිය ඕවර 7දී ඔහු ලබාදුන්නේ ලකුණු 10ක් පමණි.‘ඉනිම ආරම්භයේ සිටම ඇන්ඩර්සන් අපිට විශාල තර්ජනයක් එල්ල කළා. ඔහු ඉතා හොඳින් පන්දු යැව්වා. දේශගුණයට හෝ තණතීරුවට දොස් කීම වැරදියි. තරගයේ පරාජයට හේතුව අපේ දුර්වල පිතිහරඹයයි. අපිට තවදුරටත් මේ තරගාවලියේ රැඳී සිටීමට නම් ඊළඟ තරගය ජයගත යුතුයි’ මැතිව්ස් කියා සිටියේය.ශ්‍රී ලංකාව රැස් කළ ලකුණු 67 පසුකිරීමට එංගලන්තයට වැය වූයේ ඕවර 12.1ක් පමණි. ඒ අතරතුර කඩුලු දහයම රැක ගැනීමට ඔවූහූ සමත්වූහ. නායක ඇලෙස්ටෙයාර් කුක් නොදැවී ලකුණු 30ක් සහ ඉයන් බෙල් නොදැවී ලකුණු 41ක් රැස් කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=s1405305</link>
    <topic>පාපන්දු සම්මේලනයට ලීග් 47කින් සහතිකයක්</topic>
    <author/>
    <content>ශ්‍රී ලංකා පාපන්දු සංගමයේ වත්මන් ධුර කාලය වසර 2ක් විය යුතුයැයි පාපන්දු ලීග් 47ක් සහතික කරයි.පාපන්දු සභාපති රංජිත් රුද්‍රිගු මහතා ඇතුලු සියලුම නිලධාරීන්ට විශ්වාසය පළ කරමින් පාපන්දු ලීග් 47ක නිලධාරිහු ලිඛිතව යෝජනා ස්ථිර කොට ඇත. ශ්‍රී ලංකා පාපන්දු සම්මේලනය යටිතල පහසුකම් සංවර්ධනය කරමින් අරමුදල් ලබාදීම පාපන්දු ක්‍රීඩාවේ විශාල දියුණුවට හේතුවක් බව පාපන්දු ලීග් ප්‍රධානීහු පෙන්වා දෙති. ඇතැම් පිරිස් මේ දියුණුවට බාධා පමුණුවන ක්‍රියා මාර්ග ගැනීම හෙලා දකින බව පාපන්දු ලිග් ප්‍රධානීහු තම ලිපියෙන් පෙන්වා දෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=f1405301</link>
    <topic>“තිස් වසරක යුද්ධය නිමා කළ නායකයා”</topic>
    <author>අන් දොස් හොයන්නේ</author>
    <content>ජනාධිපති මහින්ද රාජපක්ෂ මහතා පසුගිය සඳුදා උදෑසන කටුනායක ජාත්‍යන්තර ගුවන් තොටුපළෙන් නවදිල්ලි නුවර බලා පිටත්ව ගියේ ඉන්දීය නව අගමැති නරේන්ද්‍ර මෝදි මහතා දිවුරුම් දීමේ රාජ්‍ය උත්සවයට සහභාගි වන ලෙස ඉන්දීය රජය කරන ලද විශේෂ ආරාධනයකට අනුවය.ඇමැති මහාචාර්ය ජී.එල්. පීරිස්, ඇමැති ආරුමුගම් තොණ්ඩමන්, මන්ත්‍රි සජින් වාස් ගුණවර්ධන, යාපනය මහ නගර සභාවේ නගරාධිපති යෝගේෂ්වරී පත්ගුණරාජා, ජනාධිපති ලේකම් ලලිත් වීරතුංග, විදේශ අමාත්‍යාංශයේ ලේකම් ෂෙනුකා සෙනෙවිරත්න මහත්ම මහත්මිහු එම සංචාරයට එක් වූහ.නවදිල්ලි ගුවන් තොටුපළේ අති විශේෂ අමුත්තන් සඳහා වූ පර්යන්තයට සේන්දු වූ ජනාධිපතිතුමාව ශ්‍රී ලංකාවේ ඉන්දියානු මහ කොමසාරිස් වයි.කේ.සිංහා, ඉන්දියානු ශ්‍රී ලංකා මහ කොමසාරිස් ප්‍රසාද් කාරියවසම් මහත්වරු මහත් හරසරින් පිළිගත්හ.ජනාධිපතිතුමා සඳහා ඉන්දියානු රජය විසින් වෙන්කර තිබුණේ නවදිල්ලියේ පිහිටි සුවිශේෂි හෝටලයක් වන ටාජ් ෆැලස් හෝටලයයි. ජනාධිපතිතුමාගේ නවදිල්ලියට සපැමිණීම ඉන්දීය මාධ්‍ය සජීවීව විකාශය කළේ ය. එදින ඉන්දීය පුවත්පත්වල විශේෂ ප්‍රවෘත්තියක් බවට පත්ව තිබුණේ ශ්‍රී ලාංකීය ජනාධිපතිවරයාගේ නවදිල්ලි සංචාරයයි. .ශ්‍රී ලංකාවේ තිස් වසරක් පැවැති කුරිරු යුද්ධය නිමා කළ නායකයා ලෙසට ඔවුහු විශේෂ ශීර්ෂ පාඨ යොදා ගනිමින් ජනාධිපතිවරයාගේ නවදිල්ලි සම්ප්‍රාප්තිය වාර්තා කිරීමට ක්‍රියා කළහ. ඉන්දීය රජය විසින් රාජපක්ෂ මහතාට කළ ආරාධනය පිළිබඳ මුල සිටම විරුද්ධව අදහස් පළ කළ අන්තවාදී දේශපාලකයෙකු වන වයිකෝ දිල්ලියේ දී රාජපක්ෂ මහතාගේ පැමිණීමට විරෝධය දක්වමින් උද්ඝෝෂණය කළේ ය.වයිකෝ ඇතැළු ඔහුගේ ආධාරකරුවන් පොලිස් අත්අඩංගුවට පත් වූයේ ඉන් අනතුරුවය. ඉන්දියානු අභිනව අගමැතිවරයාගේ දිවුරුම් දීමේ උත්සවයට ජනාධිපති මහින්ද රාජපක්ෂ මහතා, පාකිස්ථාන අගමැති නවාස් ෂෙරීෆ්, ඇෆ්ගනිස්ථාන ජනපති හමීඩ් කර්සායි, මාලදිවයින් ජනපති අබ්දුල් ගයුම් මහත්වරු එක් වී සිටියහ.දැඩි පාලකයෙක් ලෙස හැඳින් වූ මෝදි අගමැතිවරයා යුරෝපීය රටවල් පසෙකලා සාක් කලාපීය නායකයන්ට දිවුරුම් දීමේ උළෙලට ආරාධනා කිරීමෙන් ඒ මහතා සාක් කලාපීය රටවල් අතර නව සබඳතාවන් ගොඩනඟා ගත්තේ ය. මැතිවරණයෙන් පරාජයට පත් වුවද කොංග්‍රස් නායක සෝනියා ගාන්ධි, රාහුල් ගාන්ධි මෙන්ම හිටපු අගමැති ආචාර්ය මන් මෝහන් සිං මහත්වරු ද දිවුරුම් දීමේ උත්සවයට පැමිණ සිටීම කැපී පෙනෙන සිදුවීමක් විය.ඉන්දියාවේ පහළොස් වැනි අගමැතිවරයා ලෙස නරේන්ද්‍ර මෝදි මහතා දිවුරුම් දුන්නේ හාර දහසකට අධික ආරාධිතයන්ගේ ඔල්වරසන් මධ්‍යයේ ය. ඉන්දීය ජනාධිපති ප්‍රනාම් මුඛර්ජි මහතා ඉදිරියේ ඒ මහතා දිවුරුම් දුන්නේ ය. මහින්ද රාජපක්ෂ ජනාධිපතිවරයා ඇතුළු ආරාධිත නායකයන් අභිනව අගමැති නරේන්ද්‍ර මෝදි මහතාට සුබ පැතුවේ උණුසුම් අයුරින් ය. රාත්‍රි භෝජනයෙන් පසු උත්සවය නිමාවට පත් විය.ශ්‍රී ලංකා ජනාධිපතිවරයා මාලදිවයින් ජනාධිපති අබ්දුල් ගයුම් මහතා සමඟ ද්විපාර්ශ්වික සාකච්ඡා සිදු කළේ සුහද හමුවීමකින් අනතුරුවය.ජිනීවා මානවහිමිකම් සමුළුවේදී මාලදිවයින් රාජ්‍ය අපේ රටට විශාල සහායක් ලබා දුන්නා. ඊට කෘතඥතාපූර්වකව තුති පුද කරනවා. ජිනීවා සමුළුවේදී මාලදිවයින් නිලධාරීන් අපේ රට වෙනුවෙන් වෙහෙසී කටයුතු කළා යැයි ද රාජපක්ෂ ජනාධිපතිවරයා කීවේ ය.අපේ රජය හැකි සෑම අවස්ථාවකදීම ශ්‍රී ලංකා රජයට සහාය ලබා දෙනවා යැයි කී ගයුම් ජනාධිපතිවරයා මාලදිවයින රාජ්‍යයේ සංචාරයකට එක්වන්නැයි රාජපක්ෂ ජනාධිපතිවරයාට ආරාධනා කළේ ය. පසුගිය අඟහරුවාදා උදෑසන නවදිල්ලි හයිද්‍රාබාද් මන්දිරයට රාජපක්ෂ මහතා පැමිණියේ අභිනව අග්‍රාමාත්‍ය නරේන්ද්‍ර මෝදි මහතා සමඟ සුහද කතා බහකට එක් වීමටය. එහිදී මෝදි අග්‍රාමාත්‍යවරයා ජනාධිපති රාජපක්ෂ මහතා පිළිගත්තේ් ඉතා උණුසුම් අයුරින්ය.ඉන්දීය ධීවරයන් නිදහස් කිරීමට ශ්‍රී ලංකා රජය ගත් ක්‍රියා මාර්ග එහිදී ජනාධිපතිවරයා පැහැදිලි කළේය.ධීවරයන් සමඟ සාකච්ඡා කිරීම හා නිලධාරීන්ගේ ඒකාබද්ධ කමිටු රැස්වීම් අඛණ්ඩව ක්‍රියාත්මක කළ යුතු බව පෙන්වා දුන් මෝදි මහතා ශ්‍රී ලංකා රජයේ සහාය පිළිබඳව කෘතඥතාවය පළ කළේය.ඉන්දීය රජය අසල්වාසී රාජ්‍ය ලෙස ශ්‍රී ලංකාවට ලබාදෙන සහයෝගය පිළිබඳව ජනාධිපතිතුමා ද තුති පිදීය.ත්‍රිකුණාමලයේ ඉදිකිරීමට යෝජිත සාම්පූර් තාප බලාගාරයේ ඉදිකිරීම් කඩිනම් කරන්නැයි මෝදි මහතා යෝජනා කළේ සිනහවකින් මුව සරසාගෙනය.එහි කටයුතු කඩිනම් කිරීමට පියවර ගන්නා බව කී ජනාධිපතිවරයා, ශ්‍රී ලංකාවේ සංචාරයකට එක්වන්නැයි මෝදි මහතාට ආරාධනා කළේය.එම යෝජනාව පිළිගත් මෝදි මහතා ඊට තුති පුද කළේය. සාකච්ඡාව සීමා වූයේ ඉන්දු - ශ්‍රී ලංකා මිතුදම තවත් ත්‍රිව්‍ර කරමින්ය. මෙම සංචාරය සඳහා උතුරු මහ ඇමැති සී. විග්නේෂ්වරම් මහතාට ආරාධනා කළ ද දෙමළ සන්ධානයේ ඇති බලපෑම් හේතුවෙන් විශ්නේෂ්වරම් එම ආරාධනාව ප්‍රතික්ෂේප කළේ ය.එහෙත් ඉන්දු සංචාරය සඳහා උතුරු - නැඟෙනහිර දමිළ ජනතාව නියෝජනය කරමින් උතුරු මහ නගර සභාවේ නගරාධිපති යෝගේෂ්වරී මහත්මියත්මිය හා කඳුරට දමිළ ජනතාව නියෝජනය කරමින් ඇමැති ආරුමුගම් තොණ්ඩමන් මහතා එක් කර ගැනීම පිළිබඳව බොහෝ දෙනෙකුගේ කතාබහට ලක් විය. ඉන් අනතුරුව නවදිල්ලි නුවර රාෂ්ට්‍රපති භවන්හිදී ඉන්දීය ජනාධිපති ප්‍රනාම් මුඛර්ජි මහතා හමුවීමට ගිය ජනාධිපති රාජපක්‍ෂ මහතාට ලැබුණේ ඉතා උණුසුම් පිළිගැනීමකි.ඉන්දීය විදේශ ඇමැතිවරයාව සිටියදී සිදු කළ ශ්‍රී ලංකා සංචාරයත් එහිදී ලංකා රජයෙන් ලැබුණු සහාය පිළිබඳව මූඛර්ජි මහතා සිහිපත් කළේය. ශ්‍රී ලංකා රජයට ලබාදෙන ආධාර උපකාර පිළිබඳ ජනාධිපතිවරයා තුති පිදීය.රත්නපුර සීවලි ජාතික පාසලේ පැවැත්වීමට නියමිත රුවන්පුර තරුණෝදය සංවර්ධන ප්‍රදර්ශනය පිළිබඳව පසුගිය බ්‍රහස්පතින්දා සබරගමුව මහ ඇමැති මහීපාල හේරත් මහතා නිලධාරීන් සමඟ පළාත් සභා කාර්යාලයේදී සාකච්ඡාවක නිරත විය.එහිදී රත්නපුර ජාතික පාසලක ඩෙංගු රෝගීන් 30 දෙනෙක් වාර්තා වන බව මහඇමැතිවරයාටදැනගන්නට ලැබිණි. වහා ක්‍රියාත්මක වූ මහ ඇමැතිවරයා පළාත් ඇමැතිවරු කැඳවා සියලු පාසල් උපකාරක පන්ති මෙන්ම පිරිවෙන්ද දෙදිනක් වසා දමන ලෙස නියෝග කළේය.එසේම ඩෙංගු තොටිලි පවත්වාගෙන යන පුද්ගලයන්ට එරෙහිව නීතිමය පියවර ගන්නා ලෙස ද පළාත් සෞඛ්‍ය අධ්‍යක්ෂවරයාට නියෝග කළේ ය. මැලේරියා මර්දනය සඳහා භාවිතා කළ මෙලනින් නම් මදුරු නාශකය භාවිතා කරන්නැයි හේරත් මහතා උපදෙස් දුන්නේය.ඒ අනුව ඩෙංගු මට්ටු කිරීමට සෞඛ්‍ය ඉතිහාසයේ ප්‍රථම වරට මෙලනින් යොදා ගැනිණි. පාසල් වසා දමා තිබුණද රුවන්පුර තරුණෝදය අති සාර්ථක අයුරින් ආරම්භ විය. ඊට ඇමැති ඩලස් අලහප්පෙරුම හා ඩබ්ලිව් ඩී. ජේ. සෙනෙවිරත්න මහත්වරුන් ද එක්විය.මමත් අධ්‍යාපන නියෝජ්‍ය ඇමැති ලෙස හිටියා.ඒ කාලයේ රත්නපුර දිස්ත්‍රික් අධ්‍යාපනය කඩා වැටිලයි තිබුණේ. ඒත් දැන් දිවයිනේ ඉහළම තැනකට ඇවිත් තියෙනවා. ඒ ගැන මහ ඇමැතිවරයාට තුති පුද කළ යුතු යැයි සෙනෙවිරත්න මහතා කීය.උත්සවයේ නිමාව සනිටුහන් කිරීමට වාසුදේව නානායක්කාර ඇමැතිවරයා මෙන්ම, පවිත්‍රා වන්නිආරච්චි මහත්මිය ද ඊට එක්වූහ. වාසුදේව ඇමැතිවරයා දුටු මහ ඇමැතිවරයා ඔබතුමා මේ දිනවල පුවත්පත් කාටුන්වල දිගට හරහට ඉන්නවා යැයි කීවේ සිනා සෙමින්ය.ඒ ආණ්ඩුවට කඩේ යන් නෑ කියු කාටූන් ඒක. ඒත් ආණ්ඩුව වට්ටන්නේ නැහැ කියා කියූවත් ඒක කාටුන් එකක් වුණේ නැතැයි නානායක්කාර මහතා ද සිනාසෙමින් කීය.නානායක්කාර මහතා දෙසට හැරුණු වන්නිආරච්චි මහත්මිය “ඔබතුමා මගේ පාසල් වියේ සිට විරුවෙක් යැයි හැඟීම්බරව කීවාය. මහ ඇමැතිවරයා ප්‍රදර්ශන භූ®මිය නරඹමින් සිටි පවිත්‍රා ඇමැතිවරිය හා ඇගේ සැමියා වන කාංචන ජයරත්න මහතා අසලට සේන්දුවෙමින් ඔය දෙන්නා මේ කුටිය අනිවාර්යයෙන්ම නරඹන්නැයි කීවේය.ඇමැතිවරිය අන්ද මන්ද වී ගියාය. ‘අනවශ්‍ය තරබාරුවට දේශීය ප්‍රතිකර්ම රැගත් පංච කර්ම සායනය’ වන්නිආරච්චි මහත්මියට සිනහ පහළ වූවාය. ප්‍රදර්ශනය අවසානයේ තරුණ සේවා හා සිවිල් ආරක්ෂක දෙපාර්තමේන්තු සංගීත කණ්ඩායම්වලින් සංගීතවත් වූ ගීත ප්‍රසංගයක් ද පැවැතියේ බොහෝ දෙනා අමන්දානන්දනයට පත් කරමින්ය.ගී ගායනා කරන අතරතුරදී එඩ්වඩ් ජයකොඩි මහතා කීවේ තමාත් මහ ඇමැතිවරයාත් කෑගල්ල ශාන්ත මරියා ආදි සිසුන් බවය. ඒ දිනවල ගුරුවරු නැති කාලපරිච්ඡේදවල මහීපාල අයියා ඇතුළු අයියලා අපේ පන්තිවලට ඇවිත් අපිට පාඩම් කියාදෙනවා. දවසක් මම කළ වරදකට මහීපාල අයියා මගේ කන අඹරපු හැටි තාමත් මට මතක යැයි සිනාසෙමින් කීවේ පිරිස සිනා සයුරේ ගිල්වමින්ය.මොනරාගල දිස්ත්‍රික් පාර්ලිමේන්තු මන්ත්‍රී රංජිත් මද්දුමබණ්ඩාර මහතාගේ පාර්ලිමේන්තු දිවියට විසිපස් වසරක් සපිරීම නිමිත්තෙන් හෙට මොනරාගල පුස්තකාල ශ්‍රවණාගාරයේ පැවැත්වෙන උත්සවයේ සියලු බර කරට ගෙන කටයුතු කරන්නී මන්ත්‍රිනී තලතා අතුකෝරළ මහත්මියයි. මෙම සංකල්පය ඇගේ වීම ඊට හේතුවයි.එහෙයින් පසුගියදා පාර්ලිමේන්තු මන්ත්‍රීවරියන් සහභාගී වූ ඇමෙරිකානු සංචාරය අතහැර දැමීමට ඇය තීරණය කළාය. මට වයිට් හවුස් බලනවාට වඩා කුඩා කල සිට මිතුරකු වන රංජි අයියාගේ උත්සවය ඉතා වැදගත් බව පවසමින් තලතා සිය සංචාරය අතහැරි බව දැනගත් මද්දුමබණ්ඩාරට එය විශ්මයට කරුණක් නොවීය. තලතා නංගිගෙ හැටි එහෙම තමයි. සංචාරයකට වඩා එයාගෙයි මගෙයි ඇති බැඳීමට එයා මුල්තැන දෙනවා. එයා කල්‍යාණ මිතුරියක් යැයි මද්දුමබණ්ඩාර හිතමිතුරන්ට කීය.පසුගිය බ්‍රහස්පතින්දා සිරිකොතට පැමිණි ඇමෙරිකානු තානාපතිනි මිෂෙල් මහත්මිය වික්‍රමසිංහ මහතාගෙන් ජිනීවා යෝජනා පිළිබඳ විමසා සිටියා ය.අපි විපක්‍ෂය ලෙස ජනාධිපතිවරයාට යෝජනා කිහිපයක් ඉදිරිපත් කර තිබෙනවා. 17 වන ආණ්ඩුක්‍රම ව්‍යවස්ථාව බලාත්මක කිරීම, එල්. එල්. ආර්. සී වාර්තාව ක්‍රියාත්මක කිරීම ආදී යෝජනා ඒ අතර වෙනවා යැයි විපක්‍ෂ නායකයාවරයා පැහැදිලි කළේය. එසේ නම් ඒ පිළිබඳ ආණ්ඩුවේ ස්ථාවරය දැනුම් දුන්නේ දැයි තානාපතිනිය ප්‍රශ්න කළාය.අපි සුළුතර විපක්ෂයක්. ආණ්ඩුවට තුනෙන් දෙකේ බහුතරයක් තිබෙනවා. යුරෝපා පාර්ලිමේන්තු මැතිවරණයේදී ප්‍රතිවිරුද්ධ කණ්ඩායම බලයට පැමිණියා යැයි වික්‍රමසිංහ මහතා පැහැදිලි කළේය.ඒ ගැන අදහස කුමක්දැයි ඇය විමසා සිටියාය. ඒකෙන් වන ප්‍රතිවිපාක දැන්ම කියන්න බැහැ. ඒ ගැන පසුව දැනගන්න පුළුවන් වික්‍රමසිංහ මහතා කීය.කොළඹ දිස්ත්‍රික් තරුණ කණ්ඩායම් පසුගිය සෙනසුරාදා සිරිකොතට කැඳවා තිබුණි. එහිදී වික්‍රමසිංහ මහතා තරුණයන්ගේ රැකියා අවස්ථා පිළිබඳ කතා කළේය. අපේ තරුණයන්ට අවශ්‍ය සම්ප්‍රදායක රැකියා නෙමේ. මම ඇමෙරිකාවේදී ඒ පිළිබඳ කරුණු අවධානය කළා.අවශ්‍ය වන්නේ තාක්‍ෂණය සමඟ ඉදිරියට යන රැකියා. එජාප රජයක් යටතේ එවැනි වැඩපිළිවෙළකට අවතීර්ණ වෙනවා යැයි විපක්ෂ නායකවරයා කීවේය. පසුගිය ඉරිදා කොළඹ ටාජ් සමුද්‍ර හෝටලයේදී නායකත්ව මණ්ඩලයේ එක්දින වැඩමුළුවක් සංවිධානය කර තිබුණි.ඊට එහි සභාපති කරු ජයසූරිය , මහ ලේකම් තිස්ස අත්තනායක මෙන්ම සෙසු සාමාජිකයෝද පක්‍ෂ නායකත්වයද සහභාගී වූහ. ජාතික මැතිවරණයක් පිළිබඳ එහිදී සාකච්ඡා කෙරිණි. එහිදී නැවත එජාප නියෝජ්‍ය නායක ධුරයට සජිත් ප්‍රේමදාස මහතා නැවත පත් කිරීම පිළිබඳව සාකච්ඡා විය.එජාප මන්ත්‍රී කණ්ඩායම පසුගිය සඳුදා පොලිස්පතිවරයා හමුවීමට ගියේ හම්බන්තොටදී පහරදීමේ සිද්ධියේ වත්මන් තත්ත්වය දැනුවත් කිරීම සඳහා ය. එහි ඉදිරි කටයුතු සමථ මණ්ඩලයට යොමු කර ඇතැයි අජිත් මාන්නප්පෙරුම මන්ත්‍රීවරයා පොලිස්පතිවරයාට කරුණු පැහැදිලි කළේය. ඒ ගැන සොයා බලා අවශ්‍ය ක්‍රියාමාර්ග ගන්නා බව පොලිස්පතිවරයා පිිරිසට පැහැදිලි කළේ ය.ජවිපෙ හිටපු නායක සෝමවංශ අමරසිංහ මහතා පසුගිය අගහරුවාදා බදුල්ල බලා නික්ම ගියේ ඌව පළාත් සභා මැතිවරණයේ කටයුතු පිළිබඳ සොයා බැලීම සඳහා ය.පළමුවෙන් අමරසිංහ මහතා ආදිවාසී නායකයා හමුවීමට ගියේ ය. ඊට පළාත් මන්ත්‍රී සුදත් බලගල්ල ද එක්විය. ආදිවාසී නායකයාට ජවිපෙ දැක්ම පිරිනැමූ සෝමවංශ මහතා දෙස ආදිවාසී නායකයා ගැඹුරු බැල්මක් හෙළීය.අපි වෙනම ජන පොජ්ජක්. අපේ කැකුළත් කැකුළියෝ ආරක්ෂා කරන ඇදහිලි විශ්වාස තියෙනවා. ඒවා රැක ගන්න ඕනෑ යැයි වන්නිල ඇත්තෝ පැහැදිලි කළේ ය. අපි එය පිළිගන්නවා. මම වාරිමාර්ග අමාත්‍යංශයේ වැඩ කරන කාලේ 1968 දී මම ඔබතුමා හමු වී තිබෙනවා යැයි සෝමවංශ අතීතය ස්මරණය කරමින් කීය.වන්නිල ඇත්තෝ අතිශය සතුටට පත් විය. බදුල්ලේ ජනතාව සමඟ කතාබහකට එක් වූ සෝමවංශ අමරසිංහ මහතාට ජනතාව කියා සිටියේ ඡන්ද කාලයේ මිස අන් කාලවලදී ජනතා නියෝජිතයන් දැක ගැනීමට නොහැකි බවය. ජවිපෙ නායක අනුර කුමාර දිසානායක එක්සත් රාජධානී සංචාරයකට එක්ව සිටී. එහිදී ඔහු ජවිපෙ ප්‍රතිපත්ති මාලාව පිළිබඳ සම්මන්ත්‍රණ රැසකට එක් විය.  .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=f1405302</link>
    <topic>මේ අරාබි නිසොල්ලාසය බණ විදිහට අහන සමාජයක්</topic>
    <author>සංවාදය - චන්දන</author>
    <content>දෙවියෙක් හෝ දේවපුත්‍රයෙක් ආගමික ශාස්තෲවරයා නොවන එකම ආගම බුදුදහම බැවින් තථාගතයන් වහන්සේ දේශනා කළ දහම තවත් එක් ආගමක් නොවන බව පවසන නිට්ටඹුව, සාරිපුත්ත ජාතික අධ්‍යාපන පීඨයේ පීඨාධිපති කොටගම වාචිස්සර හිමියන් පවසන්නේ මෑතක සිට මුල් බුදුසමය යටපත්ව නොයෙකුත් දේවවාදී අදහස් ඉදිරියට පැමිණ ඇති බවයි.ආගමික ශාස්තෲන් අතරින් තමන් දෙවියෙක් හෝ දේව පුත්‍රයෙක් නොවන වග ප්‍රකාශ කළ එකම ශාස්තෲන් වහන්සේ බුදුන් වහන්සේයි. ඒ අනුව අපගේ ශාස්තෲන් වහන්සේ අදෘශ්‍යමාන බලවේගයක් හෝ එවැනි බලවේගයකින් මෙහෙයවනු ලබන්නෙක් නෙවෙයි. මැවුම්කාරක දෙවියෙක් සිටීම ආගමක මූලික ලක්ෂණයක්. ලෝක ආගමික ඉතිහාසයේ බුදුදහම ආගමක් ලෙස නොසලකන්නේත් මෙම හේතුව මතයි. දෙවියන්ට තැනක් නොදුන් එකම දහම බුදු දහමයි.ක්‍රි.පූ.6 වන සියවසේ බුදුන් වහන්සේ පහළවූ අවධිය වන විට විවිධ ආගමික සම්ප්‍රදායන් ගොඩනැඟී තිබුණා. ඒ අතර සමහරු තමන් රහතුන්, දෙවියන් ලෙස හඳුන්වාගත් අවස්ථා තිබෙනවා. නමුත් ඒ පසුබිම තුළ බුදුන් වහන්සේ දෙවියෙක් ද යන සැකය අන්‍යාගමිකයන්ට පවතින්නට ඇති නමුත් බෞද්ධයන් කොතනකවත් බුදුන් වහන්සේ දෙවි කෙනෙක් ලෙස සලකා නැහැ.රාගය, කාමය, ද්වේෂය යනාදි කෙලෙස් දෙවියන් තුළ තිබෙනවා. බුදුන් වහන්සේ කෙලෙස් ප්‍රහීණ කළ උත්තමයෙක්. ඒ නිසා බුදුකෙනෙක්, දෙවියෙක්, බ්‍රහ්මයෙක් හෝ ගාන්ධර්වයෙක් ලෙස හැඳින්විය නොහැකියි. උන්වහන්සේ දෝණ බමුණාට තමන් දෙවියෙක් නොවන බව ප්‍රකාශ කළා. ඒ නිසා බුදුදහම දේව සංකල්පය බැහැර කෙරෙනවා.මහායාන සංකල්ප පසුකාලීනව ථෙරවාදි බුදුදහමට ඇතුළු වුණා. එහි දෙවියන්ට සුවිශේෂ තැනක් තිබෙනවා. මතු බුදුවන දෙවි කෙනෙක් කියන අර්ථයෙන්. අවලෝකිතේශ්වර, නාථ, මංජු ශ්‍රී, ආකාශගර්භ වැනි බෝසත්වරු දේවත්වයෙන් හඳුන්වනවා. ඒ පසුබිම තුළ මහායානිකයන් බුදුන් වහන්සේට දේවත්වයක් ආරෝපණය කිරීමට උත්සාහ කළත් ථෙරවාදය තුළ බුදුන් වහන්සේ සැලකුවේ මනුෂ්‍ය සංකල්පයෙන් මිසක් දේව සංකල්පයෙන් නෙවෙයි.මගේ විමුක්තිය තිබෙන්නේ මා ළඟ බව බුදු දහම පැහැදිලිව පෙන්වා දෙනවා. විමුක්තිය බුදුන්ට හෝ වෙනත් පුද්ගලයෙක්ට ලබාදිය නොහැකියි. එය ළඟා කර ගැනීම ඒ ඒ පුද්ගලයා විසින් කළ යුත්තක්. 'මම මඟ පෙන්වාදී තිබෙනවා. ඔබ ඒ පාරේ ගමන් කරන්න' (තුම්හේ කිච්චං ආතප්පං අට්ටාචාරෝ තථාගතා) යැයි බුදුන් වහන්සේ දේශනා කර තිබෙනවා. සෑම බුදුවරයෙක්ම මාර්ගෝපදේශකයෙක් මිස නිවනට අරගෙන යන්නෙක් නොවෙයි. ඒ අනුව නිවන තිබෙන්නේ තමන් ළඟමයි.දේවවාදී ආගම්වල විමුක්තිය ශාස්තෘ­ෘවරයාගෙන් ලැබෙන්නක්. බෞද්ධයාගේ විමුක්තිය ඔහු විසින්ම සලසා ගත යුතුයි. එය අනෙකුත් ආගම් වලින් බුදු දහම වෙනස් වන ප්‍රධාන ලක්ෂණයක්. ව්‍යවහාර භාෂාවෙන් කිව්වොත් බුදු දහම උගන්වන්නේ වවාගෙන කන්නයි. අනෙක් ආගම් උගන්වන්නේ හිඟාගෙන කන්නයි. කසීභාරද්වාජ සූත්‍රයේදී මේ ගැන සඳහන් වෙනවා. බුදු දහම පහල වෙන විට ඉන්දියාවේ ආගම් හැට දෙකක් බිහිව තිබුණත් බෞද්ධාගම 63 වෙනි ආගම නොවන්නේ මේ නිසයි.බෝධීන් වහන්සේට වන්දනා කරන්නේ බුදුන් වහන්සේට දක්වන ගෞරවයක් හැටියටයි. ඒ මිසක් බෝධි වන්දනාවෙන් බෞද්ධයන් විමුක්තියක් බලාපොරොත්තු වෙන්නේ නැහැ. කෘතගුණ සැලකීමේ අදහසින් බුදුන් වහන්සේ බෝධීන් වහන්සේට සිය ගෞරවය දක්වා තිබෙනවා. බෞද්ධයන් බෝධි වෘක්ෂය වන්දනාමාන කිරීමේදී තේමා කරගන්නේ එයයි.අනෙකුත් වෘක්ෂයන්ට වඩා බෝධියෙන් කිරණයක් රශ්මියක් පිටවන බව බටහිර ලෝකය පවා පිළිගෙන තිබෙනවා. ඒ තුළ බලයක් ගැබ්ව තිබෙනවා. එයට වඩා අපට බෝධිය වැදගත් වන්නේ බුදුන් වහන්සේට බුද්ධත්වය ලැබීමට උදව් වූ වෘක්ෂය ලෙසයි. එයට ගෞරව දැක්වීමෙන් මානසික සුවයක් ලැබෙන අතරම පින් පැත්ත ගොඩනැඟෙනවා. නමුත් එය විමුක්ති මාර්ගය නොවෙයි.මිහිඳු හිමියන් ලක්දිවට වැඩම කරන විට මලවුන් ඇදහීම, යක්ෂයින්ට , ප්‍රේතයින්ට පිදීම වගේ දේවල් තිබුණා. ප්‍රේතවත්ථු විමාන වත්ථු වැනි දේශනා බුද්ධ දේශනා නොවෙයි. පසුකාලීනව මිනිසුන්ට කුසල් අකුසල් වටහා දීමට යොදාගත් සංකල්ප. එවකට ලංකාවේ තිබූ ඇදහිලි ක්‍රම අනුව බුද්ධ දේශනාව පැහැදිලි කිරීමට මිහිඳු හිමියන් ප්‍රේතවත්ථු වර්ණනා යොදා ගත්තා.මේ තුළ බුද්ධ දේශනාව තිබෙනවා. නමුත් එය පැහැදිලි නොකොට මෙවැනි කතන්දර යොදා ගැනීමේ මුල් බුදු සමය යටපත් වෙනවා.දියුණුව ලබාගෙන තිබෙන්නේ භෞතිකව පමණයි. ආගම දහම පිළිබඳ දැනුම මොටවෙලා. ඒ නිසා අද අසන්නන් පිරිසක් බිහිව තිබෙනවා. අද බණ වෙනුවට කතන්දර අහන සමාජයක් හැදිලා. විමාන වත්ථුවෙන් නොවෙයි අරාබි නිසොල්ලාසයෙත් බණ කිව්වොත් එයත් අහනවා.ඒ තරමට සමාජය කථා සාගරයක ගිලිලා. මේ ප්‍රවණතාවය තුළ මලවුන් හා දෙවියන් පිළිබඳ උනන්දුවක් ඇතිව තිබෙනවා. මිනිස්සු සංසාරයෙන් එගොඩවීමට වඩා උත්සාහ කරන්නේ පින් රැස්කර ලබන ආත්මයේ දේවතාවෙක් වෙන්නයි. දන්දීම හොඳ දෙයක්. නමුත් රජමාලිගා, සුවඳකුටි අතහැරගිය ගෞතමයන් එවැනි දේවලින් පිදීම ලෞකිකත්වයට මඟ පෙන්වීමක්. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=f1405303</link>
    <topic>මහත්වරුනි නොරොච්චෝලේ ඇත්ත මෙන්න</topic>
    <author>සටහන</author>
    <content>ලෝකයේ ඕනෑම රටක සමාජයක ප්‍රධානතම ඉලක්කය සංවර්ධනයයි. කාර්මික අංශය, කෘෂිකාර්මික අංශය හා සේවා අංශය ආදි කුමන හෝ ක්ෂේත්‍රයක් ප්‍රමුඛ කරගෙන ලෝකයේ විවිධ රටවල් සංවර්ධන සිහිනය සැබෑ කර ගැනීමට කටයුතු කරයි. කාර්මික හෝ කෘෂිකාර්මික හෝ සේවා හෝ කුමන ක්ෂේත්‍රයක් ප්‍රමුඛකර ගනු ලැබූවද එහි දී අත්‍යවශ්‍යම අංගය වනුයේ බලශක්තියයි.අද ලෝකයේ සියලු කටයුතු යාන්ත්‍රිකරණය වීමේ ප්‍රතිඵලයක් ලෙස බලශක්තිය නැතිවම බැරි අංගය වී හමාරය. දිනෙන් දින ඉහළ යන බලශක්ති ඉල්ලුමත් බලශක්තියේ උත්පාදනයට යොදා ගන්නා ස්වාභාවික සම්පත්වල සීමිත බවත් හේතු කරගෙන අද මුළු ලෝකයම බල ශක්ති අර්බුදයකට මුහුණ පා සිටියි.ඛනිජ තෙල් හිමි රටවල් ලෝක ආර්ථිකයේ මෙන්ම ලෝක දේශපාලනයේ තීරණාත්මක රටවල් වී සිටින්නේ අන් කිසිවක් නිසා නොව ඔවුන් සතු සම්පතෙහි වටිනාකම එතරම් ම ඉහළ නිසාය. ලෝක බලශක්ති ක්ෂේත්‍රයේ උදා වී ඇති මේ තත්ත්වයත් සමඟ ලෝකයේ බොහෝ රටවල් විකල්ප බලශක්ති වෙත නැඹුරු වෙමින් සිටියි.බලශක්ති සම්බන්ධයෙන් මුළු ලෝකයම මුහුණ දෙන මේ පොදු තත්ත්වයෙන් ඉවත් වීමට ශ්‍රී ලංකාවට ද නොහැකිය. වාර්ෂිකව වර්ධනය වන 10% ක විදුලි ඉල්ලුම සපුරාලීම උදෙසා ක්‍රියාමාර්ග අවශ්‍ය විය. ශ්‍රී ලංකාවේ ප්‍රථම ගල් අඟුරු බලාගාරය ලෙස පුත්තලම නොරොච්චෝලේ ගල් අඟුරු බලාගාරය ආරම්භ වන්නේ එහි ප්‍රතිඵලයක් ලෙසයි.ජල විදුලිය මගින් සපුරාලිය හැක්කේ අද මෙරට විදුලි අවශ්‍යතාවෙන් 40% ක් පමණ ප්‍රමාණයකි. ඒ නිසා දැනට ශ්‍රී ලංකාවේ වැඩි විදුලි නිෂ්පාදනයක් සිදු වන්නේ ඩීසල් යොදා ගනිමිනි. එහෙත් එහි නිෂ්පාදන පිරිවැය ඉහළ අගයක් ගැනීම ප්‍රධාන ගැටලුවකි. ඩීසල් බලාගාර මගින් විදුලි ඒකකයක් උත්පාදනය සඳහා රු. 16 ක් 18 ක් තරම් මුදලක් වැය වේ.සාමාන්‍යයෙන් ලංකාවේ විදුලි අවශ්‍යතාව මෙගාවොට් 2000 ක් පමණ වේ. දැනට මෙගාවොට් 2400ක ප්‍රමාණයක් විදුලිය ජනනය කිරීමට හැකිය­ාවක් පවතී. ඒ සදහා නොරොච්චෝලේ බලාගාරයෙන් ලැබෙන විදුලි ජනනය කියා නිම කරන්නට බැරිය.ශ්‍රී ලංකාව දකුණු ආසියාවේ වේගවත් ආර්ථිකයකට හිමිකම් කියන රටවල් අතරින් ප්‍රමුඛයා වී තිබේ. එයට හේතුව බලශක්තියයි. මක්නිසාදයත් අද වන විට දකුණු ආසියාවෙන්ම විදුලිය පැය 24තුළම ලබාදෙන රට බවට පත්ව සිටින්නේ ශ්‍රී ලංකාවයි. අනෙක් සියලුම රටවල් දිනකට පැය කිහිපයක් හෝ කප්පාදු කිරීම සිදු කරයි. ‍මේ රජය බලයට පත්වූවාට පසුව එනම් 2005න් පසුව මේ රටේ බලශක්ති ඉතිහාසයේ නව පරිච්ඡේදයක් ලියා තිබේ. 2005න් පසුව බලාගාර තුනක් නිමා කර මේ රටේ අවශ්‍යතාවයට සරිලන බලශක්තිය නිපදවීමට පියවර ගෙන තිබීම. ඒ සඳහා දැවැන්තම ව්‍යාපෘතිය ලෙස නොරොච්චෝලේ බලාගාරය හැඳින්විය හැකිය.විදුලිය නැමැති සුඛෝපභෝගි භාණ්ඩය ඈත පැල්පත දක්වා ගෙන යාමට මේ මහින්ද රාජපක්ෂ යුගයේදී හැකි වී තිබෙන්නේ ඍජු තීරණ ගන්නා නායකත්වයේ ලක්ෂණය නිසාය. අසූව දශකයේ ඉදිකිරීමට නියමිතව තිබු මේ නොරොච්චෝලේ බලාගාරය ඉදිරිකිරීමට තීන්දුව ගනු ලැබුවේ මහින්ද රාජපක්ෂ මහතාය. ඒ තීන්දුව නොවන්නට අද වන විට ශ්‍රී ලංකාවේද විදුලිය කප්පාදු කරන තත්ත්වයට පත්ව හමාරය.මේ ගල් අඟුරු බලාගාරය ස්ථාපිත කිරීමේ අදහස මුලින් ම ඇති වුණේ 1970 දී ය. එවකට මෙය ත්‍රිකුණාමලය ප්‍රදේශයේ ඉදිකිරීමට නියමිතව තිබුණු අතර ත්‍රිකුණාමලය කේන්ද්‍ර කර ගත් නාවික ප්‍රවාහන පහසුකම් ඊට බලපෑවේ ය.මේ තාක්ෂණය පිළිබඳ මනා අවබෝධයක් ලබාගැනීම සඳහා විදුලිබල මණ්ඩලයේ ඉංජිනේරුවරුන් සහ තාක්ෂණික නිලධාරීන්ට විදෙස් ශිෂ්‍යත්ව පවා එසමයේ දී ලබා දෙන ලදී. ත්‍රිකුණාමලය ප්‍රදේශයේ ත්‍රස්තවාදීන්ගේ ක්‍රියා දැඩි වෙත් ම එම ප්‍රදේශය ව්‍යාපෘති වැඩ බිමක් ලෙස නුසුදුසු තත්ත්වයකට පත් විණ. ඒ අනුව පසුකාලීනව ගල් අඟුරු බලාගාරය ඉදිකිරීම සඳහා සුදුසුම ප්‍රදේශය ලෙස නොරොච්චෝලෙයි නම් කෙරිණි.නොරොච්චෝලේ බලාගාරයෙහි ඉදිකිරීම් ආරම්භ කිරීමට නියමිතව තිබුණේ 1980 දී ය. දේශපාලන මැදිහත් වීම් නිසාත්, රටේ සංවර්ධනයට වඩා ඡන්ද ලබාගැනීම දේශපාලනඥයන් ගේ මූලික අරමුණ වූ නිසාත් ඉහළ කොත්මලේ ව්‍යාපෘතිය මෙන් ම මේ ව්‍යාපෘතිය ද අතහැර දැමිණ.ඊට බලපෑ හේතු ලෙස පෙන්වා දුන්නේ පරිසර දූෂණයත් සමහර ජනකොටස්වල විරෝධතාවයනුත් ය. ජනාධිපති මහින්ද රාජපක්‍ෂ මහතා 2005 වසරේ දී ජනාධිපති ධූරයට පත්වීමෙන් පසු දේශියත්වයට ප්‍රමුඛ ස්ථානයක් ලබා දෙමින් රටේ සංවර්ධනය සඳහා නිර්භීත තීරණයක් ගත්තේ ය.එතුමා නොරොච්චෝලෙයි ගල් අඟුරු බලාගාරයට නව පණක් දෙමින් එය ඉදිකිරීම 2006 වසරේ ම ආරම්භ කළේ ය. මේ සඳහා ආධාර ලබාගැනීම සඳහා චීන රජය සමඟ සිදුකරන ලද සාකච්ඡා සාර්ථක වූ අතර චීන රජය විසින් මූල්‍ය ආධාර ලබා දෙන ලදී.ඒ අනුව චීන එක්සිම් බැංකුවෙන් සහන ණය පදනම යටතේ අමෙරිකානු ඩොලර් මිලියන 455 ක ආධාර චීන රජය විසින් ලබා දෙන ලදී. මේ ව්‍යාපෘතියේ ප්‍රධාන කොන්ත්‍රාත්කරු වන්නේ චීන ජාතික යන්ත්‍ර උපකරණ අංගෝපාංග ආනයන අපනයන සංස්ථාවයි. අදියර තුනම අවසන් කිරීමෙන් පසුව මේ ව්‍යාපෘතිය හරහා මෙගාවොට් 900 ක බලශක්ති ජනනය කිරීමට හැකි වෙයි.පළමු අදියරේ වැඩවලින් 90% කම දැනට සම්පූර්ණයෙන් ම වැඩ අවසන් කර ඇත. නොරොච්චෝලේ ව්‍යාපෘතිය නිසා ඉඩම් අහිමි වූ පවුල් 80 ක් පමණ නැවත පදිංචි කොට ඇත්තේ ඔවුන් ගේ ජීවන රටාව, පරිසරය හා රැකියාවලට බාධා නොවන අයුරින් නව ආදායම් උත්පාදන මාර්ග ජනනය වන පරිදි ය.නොරොච්චෝලේ බලාගාරයට අයත් භූමිය හෙක්ටයාර් 95 ක ප්‍රදේශයක් පුරා පැතිරී ඇති අතර උත්පාදක යන්ත්‍ර සවිකිරීම, ගල් අඟුරු ප්‍රවාහනය සඳහා පටි සවි කිරීම, ශීත බලාගාර සවිකිරීම, ගල් අඟුරු කැබලි කරන යන්ත්‍ර සවි කිරීම, ජලය පිරිසුදු කිරීමේ ස්ථාන සවිකිරීම, පෙරීමේ යන්ත්‍ර සවිකිරීම දැනට අවසන් කොට ඇත.මෙම යන්ත්‍රවල ක්‍රියාකාරීත්වය පරීක්‍ෂා කොට මේ වන විට ඒ පිළිබඳ තත්ත්ව සහතික කිරීම ද සිදු කර තිබේ. මේ බලාගාරය ක්‍රියා කරන ආකාරය පුදුම සහගත වන අතර මෙමඟින් ශ්‍රී ලංකාව ආසියාවේ ආශ්චර්යය කරා යන ගමනට මනා පිටුබලයක් ලැබෙනු ඇත.බලාගාරය සඳහා ගල් අඟුරු ඉන්දුනීසියාවෙන් ලබාගැනීමට තීරණය වී ඇත්තේ ඉන්දුනීසියාව අප රටට ඉතා ආසන්නව ඇති නිසාත්, ඉන්දුනීසියාවේ ගල් අඟුරුවල සල්ෆර් මට්ටම අඩු නිසාත්, ගල් අඟුරු නිෂ්පාදනය කරන අනෙක් රටවල් වන ඔස්ට්‍රේලියාව, දකුණු අමෙරිකාව සහ චීනයට වඩා ඉන්දුනීසියාවේ ගල් අඟුරු මිලෙන් අඩු නිසාත් ය. ඉන්දියාවේ ඇති ගල් අඟුරුවල වැඩි සල්ෆර් ප්‍රමාණයක් ඇති අතර එය යන්ත්‍ර සූත්‍රවලට හානිකර බැවින් ඉන්දියාවෙන් ගල් අඟුරු නොගෙන්වන ලදී.මේ ගල් අඟුරු මිලිමීටර 10 කුඩා කොටස්වලට කඩන අතර ඒවායින් අපද්‍රව්‍ය ඉවත් කෙරේ. ගල් අඟුරුවල ඇති සල්ෆර් ඩයොක්සයිඩ් සහ නයිට්‍රජන් ඩයොක්සයිඩ් ඉවත් කිරීම සඳහා පහසුකම් බලාගාරයේ ඇත. ගල් අඟුරු අළු පෙරාගැනීම සහ ඒවා වෙනම ගබඩා කර ගැනීම සඳහාත් යාන්ත්‍රණයක් බලාගාරය සතුව තිබේ.ගල් අඟුරු අළුවලින් සිමෙන්ති නිෂ්පාදනය සිදු කෙරෙන අතර ගොඩකිරීමේ අවශ්‍යතාවයන් සඳහාත් යොදාගැනීමට නියමිත ය. දැනට සිමෙන්ති නිෂ්පාදකයන් සමඟ මේ ගල් අඟුරු අළු විකිණීම ගැන සාකච්ඡා සිදුවෙමින් පවතී.උත්පාදක යන්ත්‍ර වාෂ්ප මගින් ක්‍රියාත්මක වන අතර මේ වන විට බලාගාරය අංගසම්පූර්ණ ක්‍රියාදාමයක් සඳහා සූදානම් ය. ඒ සඳහා මුහුදු ජලය පොම්ප කිරීම, මාළු සහ අනෙක් අනවශ්‍ය මුහුදු ද්‍රව්‍ය පද්ධතියට ඇතුළුවීම වැළැක්වීම සඳහාත් ඛණිජ ලවණ උරා ගෙන ජලය පිරිසිදු කිරීම සඳහාත් පෙරණයක් ඇත.ගල් අඟුරුවලින් සිදුකරනු ලබන්නේ ජලය රත්කිරීම සඳහා ගිනි තැබීමත්, එමඟින් ජලය නටවා වාෂ්පය නිෂ්පාදනය කිරීමත්ය. මෙම ව්‍යාපෘතිය පරිසරයට හිතකරය. ගල් අඟුරු පටිය සම්පූර්ණයෙන් වැසෙන ලෙස සුළං ආවරණයක් ඇති බැවින් ගල් අඟුරු අළු පරිසරය හා මිශ්‍ර වීම වළකී.නොරොච්චෝලේ ගල් අඟුරු බලාගාරයේ දෙවැනි හා තුන්වැනි අදියරේ වැඩ ආරම්භ කිරීම සඳහා චීන රජය අමෙරිකානු ඩොලර් මිලියන 891 ක ණය මුදලක් ලබාදී තිබේ. ඒ අනුව මෙගාවොට් 900ක ධාරිතාවක් ජාතික විදුලි බල පද්ධතියට එක් කිරීමට හැකිවේ. මේ ණය මුදල වසර 20 ක් වැනි දීර්ඝ කාලයක් තුළ ගෙවිය හැකි අතර ඒ සඳහා සියයට 2 ක ඉතා අඩු පොලී අනුපාතයක් අය කෙරේ.යටිතල පහසුකම් සංවර්ධනය කිරීමටද කටයුතු කර ඇති අතර, බලාගාරයේ ඉදිකිරීම් කටයුතු හේතුවෙන් නිවාස අහිමි වූ 70 කට අංග සම්පූර්ණ නිවාස ලබාදී තිබේ.ඊට අමතරව සෑම පවුලකටම අක්කර දෙකක ඉඩමක්ද ලබාදී තිබේ. මේ තුළින් 3000 කට පමණ සෘජු හා වක‍්‍ර රැකියා අවස්ථා උදාවේ.බලශක්ති විප්ලවයේ නියමුවා ලෙස මහින්ද රාජපක්ෂ මහතා මේ රටේ අවශ්‍යතාවයට සරිලනවිදුලිය නිපදවීමට කටයුතු කළා සේම එය සමස්ථ ආර්ථික වර්ධනයට විශලා පිටුවහලක් විය. විදුලිබල ක්ෂේත්‍රයට නව මඟක් කරා යන ගමනේදී වත්මන් රජය සිදු කළ මෙහෙය අගය කළ යුතුය. ඉදිරියේදී නව බලාගාර ඉදිකිරීමටද රජය සැලසුම් කර තිබේ.ඒ අනුව තවත් වසර කිහිපයකට අදාළව අවශ්‍ය තරම් විදුලිය නිපදවීමට හැකි වනු ඇත. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>30</day>
    </date>
    <link>http://www.dinamina.lk/2014/05/30/_art.asp?fn=f1405304</link>
    <topic>ගොවිකම රජ කළ හොඳම කාලය</topic>
    <author>උදිත ගුණවර්ධන</author>
    <content>ගොවිකම හෙවත් කෘෂිකර්මාන්තය අපේ රටේ ජනජීවිතයේ මුල් බැසගත් සම්ප්‍රදායික මහා වෘත්තියයැයි කීවද එහි වරදක් නැත. අතීතයේදී පෙරදිග ධාන්‍යාගාරය යැයි හඳුන්වන තරමට අපේ රටේ කෘෂිකර්මික ලැදියාව ලෝක පුජිතව තිබුණි. පැරකුම්, මහසෙන් වැනි රජවරු මෙරට පෙරදිග මහා ධාන්‍යාගාරය බවට පත් කිරීමට අති මහත් මෙහෙවරක් ඉටු කළේය. මහ සයුරු පරයා විශාල වැව් අමුණුද ඉදි කෙරිණි.එහෙත් කල්යත්ම එම මහා කෘෂිකාර්මික නවෝදය මෙරටින් වියැකී යන්නට වූ අතර මහා කෙත්යායවල් හා සරු බිම් ජලජ වනාන්තර බවටත් මහා වැව් කැලෑවදින්නටත් විය. අවුරුදු දහසකටත් වැඩි කාලයක් එම මහා ජාතික සම්පත් වනගතව තිබූ අතර ආසියාවේ ධ්‍යානාගාරය යැයි නම් ලද මෙරට ජනතාව එදිනෙදා යැපෙන කෘෂිකර්ම පිළිවෙතක් වෙත මාරුවෙමින් තිබුණි.මෙහි ප්‍රතිඵලය වූයේ මෙරට කෘෂිකර්මය සම්පූර්ණයෙන්ම බිඳ වැටීම ය. බටහිර ජාතීන් මෙරට පාලනය කිරීමත් සමඟ රජරට ඇතුළු දුරබැහැර ප්‍රදේශවයල ගොවිතැන සම්පූර්ණයෙන්ම බිඳ වැටුණ අතර බස්නාහිර දකුණ නිරිතදිග ප්‍රදේශවලට සීමාවන තරමටම කෘෂිකර්මාන්තය අඩාලවන තැනට කටයුතු යෙදුනි.ඉංග්‍රීසි පාලන අවදියේදී පමණක් නොව නිදහස ලැබීමෙන් පසුවත් පැවැති ආණ්ඩු කෘෂිකර්මාන්තය කෙරේ දැක්වූයේ අඩු අවධානයකි. නැත්නම් කෘෂිකර්මාන්තය කෙරේ අවධානය යොමු කළේම නැත. අතිශයෝක්තියෙන් තොරව සඳහන් කළද 2005 අවුරුද්දේ මහින්ද රාජපක්‍ෂ මහතා බලයට නොපැමිනෙන්නට මෙරට බොහෝ කුඹුරු ගොඩකර කොන්ක්‍රීට් වනාන්තර ඉදිවන්නට ඉඩ තිබුණි.ඉතිරි කුඹුරු පුරන්වීමට ඉඩ තිබුණි. එහෙත් මහින්ද රාජපක්‍ෂ මහතා ජනාධිපතිධූරයට පත්වීමට ඉදිරිපත් කළ මහින්ද චින්තන ප්‍රතිපත්ති ප්‍රකාශනය තුළ ගොවිකමටත් කෘෂිකර්මයටත් සුවිශේෂ ස්ථානයක් ලබා දී මට විශේෂ අවධානයක් යොමු කර තිබුණි.කෘෂිකර්මාන්තයත් ගොවිකමටත් මහත් පන්නරයක් ලබාදුන් සුවිශාලම කාර්යභාරය බවට පත්ව ඇත්තේ ගොවිතැනට අවශ්‍ය කරන පොහොර සහනාධාරය ලබාදීමය. මේ පොහොර සහනාධාරය ලබාදීම නිසා මෙතෙක් කෘෂිකර්මාන්තය කෙරේ අඩු අවධානයක් යොමු කළ හා යැපීම සඳහා පමණක් වී ගොවිතැන වෙත යොමු වූ පිරිස් ගොවිතැන වෙත විශාල නැඹුරු කිරීමට පුළුවන්කම ලැබුණි.වෙනත් විදිහකට සඳහන් කළහොත් ගොවිකමට කෘෂිකර්මයට සමාජය තුළ තිබූ උනන්දුව දෙගුණ තෙගුණ විය. අද මෙරට වී ගොවිතැනේ ස්වයංපෝෂිත වීමට මූලික වූ කාරණා ලෙසද පොහොර සහනාධාරය ලබාදීම හැඳින්විය හැකිය.ස්වයංපෝෂිත යුගයක් වෙත යොමු කිරීමට මූලික වූ යුගයක් ලෙස හඳන්වා දිය හැකිය. එදා තිබූ තත්ත්වය අනුව සහල් ඇටය පවා මෙරටට ආනයනය කරන තරමටම මෙරට කෘෂිකර්මාන්තය පහත් අඩියකට පත්ව තිබුණි.වීවලට ඉහළ මිලක් ලබාදීම නිසාද වී වගාවට සුවිශේෂ තත්ත්වයක් ලබාදෙනු ලැබීය. එමෙන්ම ඉහළ අස්වැන්නක් ඇති බිත්තර වී ප්‍රභේද ඇති කිරීමද සුවිශේෂ කාරණයක් ලෙස හඳුන්වා දිය හැකිය. හෙක්ටයාර් එකට සාමාන්‍ය වී අස්වැන්න මෙට්‍රික් ටොන් හතරක් හෝ පහක් වන අතර නව වී ප්‍රභේද මඟින් හෙක්ටයාරයකට මෙට්‍රික්ටාන් දහසක් දොළහක් අතර ප්‍රමාණයක අස්වැන්නක් ලබා ගැනීමට පුළුවන්කම ලැබී තිබේ.මේ සියලු කරුණු නිසා අවසාන වශයෙන් ලැබී ඇති අතිශය යහපත් ප්‍රතිඵලය බවට පත්ව ඇත්තේ රට සහලින් පූර්ණ ලෙස ස්වයංපෝෂිත වීමය. මෙය පැරකුම් රාජ යුගයෙන් පසු මෙරට සහලින් ස්වයංපෝෂිත වූ ඓතිහාසික යුගයයැයි සඳහන් කිරීමේ වරදක් නැත.2008 අවුරුද්දේදී මෙට්‍රික් ටොන් අසූතුන් දහසකටත් අධික වූ ආනයනික සහල් ප්‍රමාණය මේ වන විට මෙට්‍රික් ටොන් තිස්හය දහස දක්වා පහළ ගොස් තිබේ. මෙසේ ආනයනය කරනු ලබන සහල් ප්‍රමාණය වී ඇත්තේ සංචාරක හෝටල් ඇතුළු එම කර්මාන්තය සහිත ආහාර සඳහා යොදා ගැනෙන ආනයනික සහල් වර්ග කිහිපයක් පමණි.අතිරේක බෝග ප්‍රචලිත කිරීමේ මූලික අරමුණ බවට පත්ව ඇත්තේ 2015 වන විට සියලු අතිරේක බෝග ආනයනය සීමා කිරීමය.අතිරේක භෝග අතර ලොකු ලූනු නිෂ්පාදනය වෙත තිබෙන්නේ ඉහළ වටිනාකමකි. අතීතයේදී බොම්බේ ලූනු හෙවත් බී ලූනු ලෙස හඳුන්වන ලද ලොකු ලූනු එදා සම්පූර්ණයෙන්ම විදේශයන්ගෙන් ආනයනය කරන ලද භෝගයක් ලෙස හඳුන්වාදිය හැකිය.එහෙත් අද වන විට මෙරට අවශ්‍යතාවයෙන් 50% 60% තරම් ප්‍රමාණයක් මෙරටදීම නිෂ්පාදනය කිරීමට පුළුවන් කම ලැබී තිබේ. රජයේ අරමුණු බවට පත්ව තිබෙන්නේ ඉදිරි කාලයේදී ලොකු ලූනු ප්‍රමාණය සම්පූර්ණයෙන්ම මෙරටදී නිෂ්පාදනය කිරීමය.ඒ සඳහා අවශ්‍ය වැඩපිළිවෙළ මේ වන විටත් ආරම්භභ කර ඇති අතර ලොකු ලූනු වගාවට ආගන්තුක හම්බන්තොට, මොනරාගල වැනි ප්‍රදේශවලටද ව්‍යාප්ත කිරීමටද කටයුතු කර තිබේ. මෙමඟින් අවාරයේ ලොකු ලූනු නිෂ්පාදනය කිරීමට මෙම දිස්ත්‍රික්ක දෙකට පුළුවන්කම ලැබෙනු නියතය.බඩ ඉරිඟු වගාව මගින්ද අනුරාධපුර, මොනරාගල වැනි ප්‍රදේශව අස්වැන්න ඉහළ දැමීමට කටයුතු යොදා තිබේ. මේ වන විටද බඩඉරිඟු ආනයනය කරන භෝගයක් වන අතර මිනිස් පරිභෝජනයට මෙන්ම සත්ත්ව ආහාර සඳහා ද යොදාගනි.2005 දී බඩ ඉරිඟු නිෂ්පාදනය තුන්සිය ගුණයකටත් වඩා වැඩි වර්ධනයක් අත්කර ගැනීමට පුළුවන්කම ලැබී තිබේ. ආනයනික බඩඉරිඟු ප්‍රමාණය මෙට්‍රික් ටොන් දහස තරම් පහළ තලයකට පත්ව තිබේ.මෙය සුවිශේෂ ජයග්‍රහණයක් ලෙස හඳුන්වා දීමේ වරදක් නැත. මේ නිෂ්පාදන ජයග්‍රහණය තුළ විදේශයන් වෙත ඇදී ගිය විශාල විදේශ විනිමය ප්‍රමාණයක් මෙරට ඉතිරි කර ගැනීමට පුළුවන්කම ලැබී තිබේ.දේශීය වශයෙන් විශාල ඉල්ලුමක් ඇති විශේෂ ගණයේ නිෂ්පාදනවලට යොදාගනු ලබන්නේද මෙම බඩඉරිඟු වර්ගයි.මුං ඇට නිෂ්පාදනයද මහින්ද රාජපක්‍ෂ යුගය තුළ දෙගුණයක් බවට පත්ව තිබේ. මෙය සුවිශේෂ දෙයක් ලෙස හඳුන්වා දිය හැකිය. මුං වගාව සඳහා වැඩිපුරම උනන්දුවක් ඇති දිස්ත්‍රික්කයක් ලෙස හම්බන්තොට හඳුන්වා දිය හැකි අතර මුං ඇට වගාව නිසා ලක්ෂපතියන් කෝටිපතියන් වූ පිරිස් මේ දිස්ත්‍රික්කය තුළ බහුලය.රටකජු වගාවටද 2005 ඇරැඹි මහින්ද යුගයේ දී හොඳ කලක් උදාවී තිබේ. ඒ යුගය කෙතරම් සුවිශේෂ ද යත් රට කජු නිෂ්පාදනයද දෙගුණයකටත් වඩා ප්‍රමාණයකින් ඉහළ දමා ගැනීමට පුළුවන් කම ලැබී තිබේ. 2015 වනවිට රටකජු ආනයනය සම්පූර්ණයෙන්ම අත්හිටුවීමට ආණ්ඩුවේ සැලසුම බවට පත් ව තිබේ.ගෙවතු වගාව පිළිබඳව කතා කිරීමේදී මහා කෘෂිකර්මාන්තයේ ප්‍රාථමික අදියරක් ලෙස ගෙවතු වගාව හඳුන්වා දිය හැකිය. ඒ සඳහා අවශ්‍ය දැනුවත් කිරීම් හා පහසුකම් සැපයීම් රැසක්ද කෘෂිකර්ම අමාත්‍යංශය හා දිවිනැඟුම වැඩපිළිවෙල යටතේ ක්‍රියාත්මක කෙරෙන අතර මෙහි සාර්ථක ප්‍රතිඵල දැනටමත් සමාජය වෙත ලැබී තිබේ. මහින්ද රාජපක්ෂ යුගයේදී ලැබුණු සුවිශේෂ ප්‍රතිලාභ ලෙසත් ජනතාව ගෙවතු වගාව වෙත යොමු කිරීමට ලැබුණු හොඳම අවස්ථාව ලෙස හඳුන්වා දිය හැකිය.කෘෂිකර්ම අමාත්‍යංශයත්, කෘෂිකර්ම දෙපාර්තමේන්තුවත් රටෙහි ජීවය ලෙස හඳුන්වා දීමේ වරදක් නැත. කෘෂිකර්මාන්තයට අවශ්‍ය කරන මඟපෙන්වීම අතහිත දීම් ඉහළ මට්ටමක රඳවා ගැනීමට හැකියාව ලැබී තිබේ.මෙහි අරමුණු අතර ගුණාත්මක බීජ ගොවියා වෙත ලබාදීම, අවශ්‍ය දැනුවත් කිරීම් සිදු කිරීම ඇතුලු මහා කාර්යභාරයන් රැසකට අතගසා තිබේ. මහින්ද චින්තන වැඩපිළිවෙළ තුළ ක්‍රියාත්මක කිරීමට සැලැසුම් කර තිබූ බොහෝ කාර්යයන් සාර්ථක ලෙස ඉටු කිරීමට අවශ්‍ය ජවය ශක්තිය ලබාදෙන්නේ කෘෂිකර්ම අමාත්‍යංශය, කෘෂිකර්ම දෙපාර්තමේන්තුව ඇතුලු ආයතන මඟිනි.කුඹුරු ගොඩකර ජනාවාස ඉදිකරමින් ගොවියාට දෙවන පෙළේ සැලකිලි දැක් වූ යුගය අවසාන කර ගොවියා රජකරන යුගයක් බිහි කිරීමට හැකියාව ලැබුණේ මහින්ද රාජපක්ෂ යුගයේදීය. එය අප ඒකපාර්ශවීයව ගොඩනඟන තර්කයක් නොව මැදහත් මිනිසුන් පක්ෂ විපක්ෂ භේදයකින් තොරව ගොඩනඟන තර්කයකි. මෙම තර්කය යථාර්ථයක් බව මුළු රටම ඉත සිතින් පිළිගනිති. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n1405312</link>
    <topic>ඉන්දියානු සාගර ටූනා කොමිසමේ 18 වැනි සැසි වාරය හෙට ඇරැ‍ඹේ</topic>
    <author>බුද්ධිකා ඉඹුලාන</author>
    <content>ඉන්දියානු සාගර ටූනා කොමිසමේ (IOTC)18 වැනි සැසි වාරය හෙට( 1) දා උදේ 8.30 ට කොළඹ ,බණ්ඩාරනායක සම්මන්ත්‍රණ ශාලාවේදී ආරම්භ වෙයි .මෙම මස 5 වැනි දා දක්වා පැවැත්වෙන සමුළුවෙහි සමාරම්භක උත්සවයේ ප්‍රධාන ආරාධිතයා වන්නේ ආර්ථික සංවර්ධන ඇමැති බැසිල් රාජපක්ෂ සහ ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතායි.ඉන්දියානු සාගර කලාපයේ වඳවෙමින් පවතින ටූනා මසුන් සම්පත නිසි කළමනාකාරිත්වයකින් , සහයෝගිතාවයකින් යුතුව නෙලා ගැනීම සඳහා වූ ස්ථීරසාර වැඩපිළිවෙළක් ස්ථාපිත කිරීම මෙම සමුළුවේ අරමුණ වෙයි.ඉන්දියානු සාගරය ආශ්‍රිතව මත්ස්‍ය කර්මාන්තයේ යෙදෙන ඕස්ට්‍රේලියාව ,බෙලීස් ,චිනය ,කොමරොස් ,එරිත්‍රියා,යුරෝපීය සංගමය,ප්‍රංශය,ගිනියාව ,ඉන්දියාව,ඉන්දුනීසියාව,ඉරානය,ජපානය කෙන්යාව,කොරියාව ,මැඩගස්කරය,මැලේසියාව,තායිවානය ,මොරිසස්,මොසැම්බික්,ඕමානය ,පකිස්ථානය , පිලිපීනය,සීෂෙල්ස්, සියෙරා ලියොන් ,සුඩානය,ශ්‍රී ලංකාව,ටැන්සානියාව,තායිලන්තය ,එක්සත් රාජධානීය,වනඅටු,සහ යේමනය ඉන්දියානු සාගර ටූනා කොමිසමේ ඡන්ද බලයහිමි රටවල් වන අතර මාලදිවයින,ෂෙනගල්, දකුණු අප්‍රිකාව,සහ උරුගුවේ රටවලට ඡන්ද බලයහිමි නැත.ඉන්දියානු සාගර ටූනා කොමිසම අන්තර් රාජ්‍ය සංවිධානයක් වන අතර එය ලෝක ආහාර හා කෘෂිකර්ම සංවිධානයේ 14 වන වගන්තිය යටතේ 1993 දී පිහිටුවන ලද්දකි.රටවල් 35 ක් මේ වන විට එහි සාමාජිකත්වය දරනු ලබයි.මෙම සමුළුව ශ්‍රී ලංකාවේ පැවැත් වෙන්නේ දෙවන වරට වන අතර විදේශීය නියෝජිතයින් 250 ක් පමණ එයට සහභාගී වනු ඇත.වසර 2010ට පෙර වසර 4ක කාලයක් ශ්‍රී ලංකාව මෙම සමුළුවට සහභාගී වී නොතිබුණු අතර 2010 දී පැවැත්වුණු සමුළුවේදී ශ්‍රී ලංකාවට එරෙහිව චෝදනා රැසක් එල්ල කැර තිබිණි.එහෙත් එම චෝදනා සඳහා නිසි පිළිතුරු ලබා දීමට අප රටේ නියෝජිතයින් නොසිටීම නිසා අපේ ධීවර කර්මාන්තයට යුරෝපීය සමාජයේ බලපත්‍ර සහතිකය අවලංගු කිරීමේ අවදානමක් උද්ගත ව තිබිණි. ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා ධීවර ඇමැතිවරයා වීමෙන් පසු 2010 වසරේදී ඕස්ට්‍රේලියාවේ දී පැවැති IOTC සමුළුවෙහිදී අප රටට එල්ල කළ සියලු චෝදනාවලට ඇමැතිවරයා පිළිතුරු දෙන ලදි.එම කොමිසමේ එවකට විධායක ලේකම්වරයා ශ්‍රී ලංකාවට පැමිණ ධීවර ඇමැතිවරයා සම එම අමාත්‍යංශය ඉදිරිපත් කළ සියලුම කරුණු සත්‍ය බව සියැසින්ම දැක ඒ සම්බන්ධයෙන් සිය ප්‍රශංසාව ද පළ කැර 2011 වසරේ එම සමුළුව අප රටේදී පැවැත්වීමටද පියවර ගන්නා ලදි. ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n1405313</link>
    <topic>කේ. බී. රත්නායක විදුහලේශ්‍රවණාගාරය හදන්නමිලියන 12ක්</topic>
    <author>හිදෝගම සමූහ</author>
    <content>අනුරාධපුර කේ. බී. රත්නායක විදුහලට රුපියල් මිලියන 12ක් වැය කර අංග සම්පූර්ණ ඉතා ඉහළ තාක්ෂණයෙන් යුත් ශ්‍රවණාගාරයක් ඉදිකිරීමට මුදල් වෙන් කර තිබෙනවා යැයි අනුරාධපුර නැ‍ඟෙනහිර ආසන ශ්‍රී ලංකා නිදහස් පක්ෂ ප්‍රධාන සංවිධායක උතුරු මැද පළාත් සෞඛ්‍ය අමාත්‍ය එච්. බී. සේමසිංහ මහතා පැවැසීය.ඉකුත් 29 දා උදෑසන අනුරාධපුර කේ. බී. රත්නායක විදුහලේ ශිෂ්‍ය නායක නායිකා පදක්කම් පැලඳවීමේ උත්සවයට විදුහල්පතිනි ඩී. එස්. කුමාරසිංහ මහත්මියගේ ආරාධනයෙන් එම උත්සවයට පැමිණි පළාත් සෞඛ්‍ය අමාත්‍ය එච්. බී. සේමසිංහ මහතා මෙසේද කීය.අනුරාධපුර නගරයේ කිසිම පාසලක නොමැති විදියේ නවීන තාක්ෂණ පහසුකම්වලින් යුත් ශ්‍රවණාගාරයක් මෙම විදුහලට ලබාදීමට මා කටයුතු කළා. කිසිදු අයුරකින් අධ්‍යාපනයේ කප්පාදුවක් කරන්නේ නැති බව ජනාධිපති මහින්ද රාජපක්ෂ මහතා තරයේ කියා සිටිනවා. විපක්ෂය අධ්‍යාපන කප්පාදුවක් වන බව පවසමින් බොරු ප්‍රචාර ගෙන යන්නේ ඉදිරි ඡන්ද බලාපොරොත්තුවෙනි.1973 ජනවාරි මස 01 වන දින දිවංගත හිටපු කථානායක එවකට අනුරාධපුර නැ‍ඟෙනහිර ආසන ශ්‍රී ලංකා නිදහස් පක්ෂ ප්‍රධාන සංවිධායක ලෙස කටයුතු කළ කේ. බී. රත්නායක මහතා විසින් මේ පාසල ආරම්භ කළා.‍ පසුගිය වසර 30ක පමණ කාලයක් මෙම පාසල සියලු දෙනා විසින් අත්හැර දමා තිබුණා. ජනාධිපතිතුමා හැමවිටම දුප්පත් අයගේ ශක්තිය වැඩිදියුණු කිරීමට උදව් කරනවා. ඒ වාගේම මමත් දුප්පත් අය වෙනුවෙන් මෙන්ම නැති බැරි අය වෙනුවෙන් හැම විටම උදව් කරනවා.විභාග ප්‍රතිඵලවලින් දැනුම සහ අධ්‍යාපන කටයුතු සාර්ථක ද අසාර්ථක ද කියා මනින්න බැහැ. පාසල් ශිෂ්‍ය නායකයන් හැම විටම පාසල් සමාජය තුළ පෞරුෂත්වය ගොඩනගන්න ඕනා. කේ. බී. රත්නායක විදුහල උතුරු මැද පළාතේ තිබෙන එකම සෞන්දර්ය විෂයයන් උගන්වනු ලබන පාසලක්. කලා විෂයයන් හදාරන අයට ඉංග්‍රිසි භාෂාව ඉතා වැදගත් වන නිසා මම අධ්‍යාපන දෙපාර්තමේන්තුවෙන් ඉල්ලා සිටියා ඉංග්‍රීසි ගුරුවරුන් ලබා දෙන ලෙස.සියලු දෙනා අත්හැර දමා තිබූ මෙම පාසල යම් ස්ථාවර තත්ත්වයකට ගෙනවිත් තිබෙනවා. වර්තමාන විදුහල්පතිනි ඩී. එස්. කුමාරසිංහ මහත්මියගේත් ගුරු මණ්ඩලයේත් දෙමව්පියන්ගේත් කැප කිරීම මම අගය කරනවා. කේ. බී. රත්නායක විද්‍යාලය ප්‍රාථමික පාසලක් කිරීමට එදා විරුද්ධ වූයේ මා පමණයි. අද 1 – 13 දක්වා උගන්වනු ලබන ප්‍රදේශයේ දියුණු ‍ෙවමින් පවතින පාසලක් ලෙස කටයුතු කරගෙන යනවා. පාසලේ ක්‍රිඩාංගණය සකස් කිරීමටත් මුදල් වෙන් කර දී තිබෙනවා.මෙම අවස්ථාවට ආචාර්ය කිතුල්හිටියාවේ ධම්මරතන හිමි විදුහල්පතිනි ඩී. එස්. කුමාරසිංහ, නැ‍ඟෙනහිර නුවරගම්පළාත ප්‍රාදේශීය සභා සභාපති ඩී. පී‍. බන්දුලසේන, නැ‍ඟෙනහිර නුවරගම් පළාත ප්‍රාදේශීය ලේකම් සමන් බන්දුලසේන, අනුරාධපුර කලාප අධ්‍යාපන අධ්‍යක්ෂ කේ. අබේසුන්දර යන මහත්ම මහත්මීන් සමඟ දෙමාපියන් ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n1405314</link>
    <topic>දුම්වැටි සහ මත් විරෝධී වැඩසටහන මැයි 31 දා ඇරැඹේ</topic>
    <author/>
    <content>ලෝක දුම්වැටි නිවාරණ දිනයට සමගාමීව 19 වැනි වරටත් පවත්වනු ලබන දිවි නැඟුම දුම්වැටි සහ මත් විරෝධී කොඩි දින වැඩසටහන මැයි 31 වැනිදා සිට ජූනි 15 දක්වා දිවයින පුරා දිවි නැඟුම සංවර්ධන දෙපාර්තමේන්තුව මඟින් ක්‍රියාත්මක කෙරේ.දැයක් පුබුදමු, මතින් තොරවෙමු, දිවිය නංවමු යන්න මෙවර කොඩි දිනයේ තේමාව වන අතර ආර්ථීක සංවර්ධන අමාත්‍ය බැසිල් රාජපක්ෂ මහතා වෙත කොඩිය පැළඳවීම මැයි 29 වැනිදා අමාත්‍යාංශ ශ්‍රවණාගාරයේදී සිදුවිය.එම කොඩිය ‍අමාත්‍යවරයා වෙත පළඳවන ලද්දේ ජාතික සංස්කෘතික ළමා සමාජ තරගාවලියේ ප්‍රථම ස්ථානය දිනාගත් දෙහිවල ශුද්ධවූ පවුලේ කන්‍යාරාමයේ මන්සිලා කුරේ ශිෂ්‍යාව විසිනි. දිළිඳුකමෙන් තොර ශ්‍රී ලංකාවක් බිහිකිරීමේ අරමුණින් දිවි නැඟුම දෙපාර්තමේන්තුව මඟින් විවිධ වැඩසටහන් දියත් කරන ‍අතර මිනිසුන්ගේ දුප්පත්කමට ප්‍රධාන හේතුව ඔවුනට සම්පත් හිඟකම පමණක් නොව ඉන් ඔබ්බට ගිය විවිධ සමාජ විරෝධී ක්‍රියාකාරකම්වල යෙදෙමින් පවතින සම්පත් ද විනාශ කිරීම බව අවබෝධ කරගෙන තිබේ.මත්ද්‍රව්‍ය හා දුම්වැටි භාවිතය මෙහි ප්‍රබලතම සමාජ වි‍රෝධී ක්‍රියාවක් ලෙස හඳුනා ගත් අතර ඒ අනුව දුම්වැටි හා මත්ද්‍රව්‍ය භාවිතයෙන් මිනිසුන් මුදාගැනීම ප්‍රධාන විෂයය ධාරාවට එක්විය. ඒ අනුව 1996 වසරේ සිට ජාත්‍යන්තර දුම්වැටි විරෝධී දිනයට සමගාමීව දිවි නැඟුම කොඩි වැඩසටහන ආරම්භ කළ අතර මෙම වැඩපිළිවෙළට තවදුරටත් ආලෝකයක් හා ශක්තියක් සපයමින් මහින්ද චින්තන වැඩපිළිවෙළ යටතේ මතට තිත සංකල්පය මඟින් වැඩි අවධානයක් ද යොමුකැර තිබේ.දිවි නැඟුම සංවර්ධන වැඩසටහනට ශක්තියක් ලබා දෙමින් දිවයින පුරා ක්‍රියාත්මක මෙම කොඩි අලෙවියෙන් උපයන ආදායම් සමාජ සංවර්ධන පදනමට බැර වන අතර එම මුදලින් අදාළ ප්‍රාදේශීය ලේකම් කොට්ඨාසවල සමාජ සුබසාධන කටයුතු හා නිවාස, සනීපාරක්ෂක, ශිෂ්‍යත්ව වැනි වැඩසටහන් ක්‍රියාත්මක වේ. ඉකුත් 2013 වසරේ කොඩි අලෙවියෙන් ලද ආදායම රුපියල් දසලක්ෂ 125 කි.මෙම අවස්ථාවට සම්ප්‍රදායික කර්මාන්ත හා කුඩා ව්‍යවසාය අමාත්‍ය ඩග්ලස් දේවානන්ද, දිවි නැඟුම සංවර්ධන දෙපාර්තමේන්තුවේ අධ්‍යක්ෂ ජනරාල් ආර්. ඒ. ඒ. කේ. රණවක, දිවි නැඟුම කලාප අධ්‍යක්ෂක බන්දුල තිලකසිරි යන මහත්වරුන් ඇතුළු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n1405315</link>
    <topic>එදිරිවීර සරච්චන්ද්‍රයන්ගේජන්ම ශත සංවත්සරය ජුනි 3දා</topic>
    <author>රක්ෂණ ශ්‍රියන්ත</author>
    <content>මහාචාර්ය එදිරිවීර සරච්චන්ද්‍රයන්ගේ ජන්ම ශත සංවත්සර උළෙල ජුනි 3 වන දින වොර්ටර්ස් එජ් හිදී ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වේ.ශ්‍රී ලාංකේය නාට්‍ය, සාහිත්‍ය හා විචාර ක්ෂේත්‍රයේ ප්‍රාමාණික විද්වතෙක් වූ මහාචාර්ය එදිරිවීර සරච්චන්ද්‍රයන්ගේ ජන්ම ශත සංවත්සර උළෙල 2014 ජුනි 3 වන දිනට යෙදී ඇති අතර එම ශත සංවත්සර උළෙල යුනෙස්කෝ සංවිධානය මගින් ද පිළිගෙන ඇත. ඒ අනුව යුනෙස්කෝ සංවිධානයේ පිළිගැනීමට ලක් වූ ප්‍රථම හා එකම ශ්‍රී ලාංකික කලාකරුවා වන්නේ මහාචාර්ය එදිරිවීර සරච්චන්ද්‍රයන්ය.ජුනි 3 වන දින ප.ව.3ට මහාචාර්ය එදිරිවීර සරච්චන්ද්‍ර ජන්ම ශත සංවත්සර උත්සවය බත්තරමුල්ල වොර්ටර්ස් එජ් හිදී ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් පැවැත්වෙන අතර මෙහිදී විශේෂ ගුණසමරු දේශනය මහාචාර්ය ගනනාත් ඔබේසේකර මහතා විසින් පවත්වයි.ජුනි 3 වන දිනට යෙදෙන සරච්චන්ද්‍රයන්ගේ ජන්ම ශත සංවත්සරය වෙනුවෙන් වැඩ සටහන් රැසක් විදේශ කටයුතු අමාත්‍යාංශය, සාර්ක් මධ්‍යස්ථානය, රූපවාහිනී, පේරාදෙනිය විශ්වවිද්‍යාලීය ආදි විද්‍යාර්ථීන්, සරච්චන්ද්‍ර පදනම හා ඉන්ට ඇක්ට් ආර්ට් ආයතනයේ සහයෝගයෙන් සංස්කෘතික කටයුතු අමාත්‍යාංශය හා සංස්කෘතික කටයුතු දෙපාර්තමේන්තුව මගින් සංවිධානය කර ඇත.ඒ අනුව පසුගිය දා මහාචාර්ය එදිරිවීර සරච්චන්ද්‍ර ජන්ම ශත සංවත්සර අනුස්මරණ ජාත්‍යන්තර රංගකලා උළෙල පැවැත්විණි.සරච්චන්ද්‍ර ගේ ජන්ම ශත සංවත්සරය වෙනුවෙන් සරච්චන්ද්‍ර සමරු ග්‍රන්ථයක් නිකුත් කිරීම, ජුනි 10 වන දින ප්‍රංශයේ පැරිස් නගරයේ විද්වත් සාකච්ඡාවක් හා මනමේ නාට්‍යය හා සිංහබාහු නාට්‍ය වේදිකාගත කරන අතර සරච්චන්ද්‍රයන් හා මනමේ, සිංහබාහු නාට්‍ය පිළිබඳ විශේෂ වාර්තා සී.ඩී.තැටියක් නිෂ්පාදනය කිරීම හා සරච්චන්ද්‍ර මහතා නමින් කොස්වත්ත, හීනටිකුඹුරේ නාට්‍ය පුහුණු පාසලක් ආරම්භ කිරීමටත් කටයුතු යොදා ඇති අතර සරච්චන්ද්‍රයන් ලියූ, මෙතෙක් නිෂ්පාදනය නොකරන ලද නට්‍ය 10 ක් නිෂ්පාදන කිරීම හා සරච්චන්ද්‍රයන්ගේ නාට්‍යයන්හි රඟන ලද නළු නිළියන් උදෙසා ජනාධිපති සම්මාන උළෙලක් පැවැත්වීම සිදුකෙරේ.මීට අමතරව සරච්චන්ද්‍රයන්ගේ නාට්‍ය නවදිල්ලිය, ලන්ඩන්, බැංකොක්, පැරිස් හා ටොරොන්ටෝ නගරවල ප්‍රධාන රඟහල්වල වේදිකාගත කිරීමටත්, සාර්ක් රටවල ප්‍රවීණ සාහිත්‍යධරයන්ට සරච්චන්ද්‍ර නමින් ද්විවාර්ෂිකව සාහිත්‍ය ත්‍යාගයක් පිරිනැමීමටත් කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n1405316</link>
    <topic>පුරනැඟුමෙන් දෙහිඕවිට ටපොදු වෙළෙඳ සංකීර්ණයක්</topic>
    <author>කුමාරසිංහ ගුණදාස</author>
    <content>මහින්ද චින්තනයේ ඉදිරි දැක්ම යටතේ පුරනැගුම ව්‍යාපෘතියෙන් දෙහිඕවිට නගරයට විශාල අඩු පාඩුවක්ව පැවති පොදු වෙළෙඳ සංකීර්ණය තෙමහල් ගොඩනැගිල්ලක් සහිතව නගර මධ්‍යවයේ ඉදිවෙමින් පවතී. මේ ගැන අදහස් දක්වන දෙහිඕවිට ප්‍රදේශීය සභාවේ සභාපති අමිල රුවන් කන්දආරච්චි මහතා -දෙහිඕවිට නගරයට පොදු වෙළෙඳ සංකීර්ණයක් නොමැති ව වෙළෙදුන්ට මෙන්ම පාරිභෝගික ජනතාව මහත් අපහසුතාවයකට මුහුණ දුන්නා. මෙයට විසදුමක් වශයෙන් මෙම තෙමහල් ගොඩනැගිල්ලේ වෙළෙඳ කුටි 38ක් පවත්වා ගෙන යා හැකියි.ප්‍රදේශීය සභා කාර්යාලය ඉතාම අඩු ඉඩක මහත් දුෂ්කරතා මැද පවත්වා ගෙන යනවා. ඒ සඳහා තවත් අඩු පාඩුවක්ව පැවති රැස්වීම් ශාලාවක් 1500කට පමණ අසුන් ගත හැකි ආකාරයට සකස් කර තිබෙනවා. මෙම රජය බලයට පත් වීමෙන් පසු ප්‍රදේශයේ මහජන අඩු පාඩු බොහෝමයක් විසදා ගැනිමට හැකි වුණා. මෙම ගොඩනැගිල්ල ලබන අගෝස්තු මාසයේ දී ජනතා අයිතියට පත් කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n1405317</link>
    <topic>එජාප මන්ත්‍රීවරයාගේ ගොඩනැඟිල්ලක තිබූ චොකලට් ගබඩාව වටලයි</topic>
    <author>විජයානි එදිරිසිංහ</author>
    <content>එක්සත් ජාතික පක්ෂයේ ප්‍රබල මන්ත්‍රීවරයකුට අයත් ගොඩනැගිල්ලක පවත්වාගෙන ගිය කල් ඉකුත් වූ චොකලට් අලෙවි ගබඩාවක් සීදුව ප්‍ර‍දේශයේ දී වැටලූ පාරිභෝගික අධිකාරිය එහි තිබී කල් ඉකුත් වූ චොකලට් හතළිස් දහසක් සොයාගෙන තිබේ.මෙම චොකලට් තොගයේ වටිනාකම රුපියල් කෝටි දහයකට අධික වන බව පාරි‍භෝගික අධිකාරිය පවසයි.‍විදේශ රටවලින් ගෙන්වා රටපුරා සුපිරි වෙළෙඳසල් හා සුපිරි හෝටල්වලට බෙදාහරින මෙම චොකලට් තොගයන්හි කල් ඉකුත් වූ කාලය වසර 1 ½ ක් පමණ වේ.මිනිස් පරිභෝජනයට නුසුදුසු මෙම චොකලට් තොග නැවත අලුත් පැකට්වල අසුරා කල් ඉකුත්වන වසර සහ දින වෙනස් කැර නැවත වෙළෙදසල්වලට යැවීමට සූදානම් කැර තිබියදී ඊයේ පාරිභෝගික අධිකාරියට ලැබුණු තොරතුරක් මත මෙම වැටලීම සිදුකර තිබේ. මේ වන විට මෙම ගබඩාවට සීල් තබා ඇති බව පාරිභෝගික අධිකාරිය පවසයි.එ. ජා. පක්ෂයේ ප්‍රබල මන්ත්‍රීවරයකුට අයත් මෙම ගොඩනැගිල්ලේ මෙම ව්‍යාපාරය වසර ගණනාවක් තිස්සේ පවත්වාගෙන ගිය එකක් බව අනාවරණය වේ.කෝටිපති ව්‍යාපාරිකයකු මෙම චොකලට් ව්‍යාපාරය කරගෙන ගොස් ඇත. මෙහි කල් ඉකුත් වූ චොකලට්වල දින වෙනස් කැර මෙයට පෙර ද වෙළෙඳපළට නිකුත් කැර ඇති බව ද අනාවරණය වී ඇත. ව්‍යාපාරිකයාට එරෙහිව අධිකරණයට කරුණු වාර්තා කිරීමට නියමිත බව පාරිභෝගික අධිකාරිය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n1405318</link>
    <topic>පරණ ඖෂධ විකුණනසමාගම්වලට දැඩි නීති</topic>
    <author>දික්වැල්ල සමූහ</author>
    <content>ජනතාව මුලා කර කල් ඉකුත් වූ පරිභෝජනයට නුසුදුසු ඖෂධ වර්ග අලෙවි කරනු ලබන සමාගම් හා ඖෂධ සල්වලට එරෙහිව දැඩි නිතී පැන විය යුතු බව ශාස්ත්‍රපති ගැටමාන්නේ චන්ද්‍රරතන හිමියෝ පැවසූහ.මුදලට ඇති කෑදරකම නිසා මිනිස් ජිවතවල වටිනාකම නො දත් ඖෂධ ගෙන්වනු ලබන ආයතන හා අලෙවි සල් මගින් පරිභෝජනයට නුසුදුසු ඖෂධ අහිංසක ජනතාවට අලෙවි කිරීම පහත් ක්‍රියාවකි.ඇතැම් ඖෂධ අලෙවි සැල් ඖෂධවල නියමිත මිලට අමතර ඉතා වැඩි මිලට ඖෂධ වර්ග අලෙවි කිරීම සිදුවන බවත් මෙම අකටයුතු නිසා ජනතාවට මරණය වැළඳ ගැනීමට සිදු වී ඇත. කල් ඉකුත් වු ඖෂධ වර්ග අලෙවි කීරීම මිනිසකු මරණයට පත් කිරීමක් වැනි ක්‍රියාවක් බැවින් මෙම ආයතනවලට එරෙහිව රජය මගින් දැඩි නීති පනවා වරදකරුවන්ට දැඩි දඩුවම් පැමිණිය යුතු බව ද නාහිමියෝ සදහන් කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n1405319</link>
    <topic>බෝගම්බර රැඳවියකුහෘදයාබාධයකින් මරුට</topic>
    <author>අසේල කුරුළුවංශ</author>
    <content>මරණීය දණ්ඩනය නියමව දුම්බර බෝගම්බර බන්ධනාගාරයේ සිටි පුද්ගලයකු හෘදයාබාධයක් වැළඳී මහනුවර මහ රෝහලට රැගෙන එන අතරතුර මියගොස් ඇත.මෙම පුද්ගලයා බන්ධනාගාර රෝහලට පෙරේදා (29) පෙරවරු 11.15 ට පමණ ඇතුළත් කැර තිබෙන අතර ඔහු එම ස්ථානයෙන් වෛද්‍ය නිර්දේශ මත මහනුවර මහ රෝහලට මාරු කර එවා ඇත්තේ එදින පස්වරු 4.00 ට පමණය.  මෙසේ මියගොස් ඇත්තේ මාතලේ රත්තොට ගම්මඩුවේ පදිංචි තිස්ස බණ්ඩාර (52) නැමැති අයෙකි.වසර 2004 අප්‍රේල් මස 08 වැනි දින අයියවු මුත්තුකුමාර් නමැති අය ඝාතනය කිරීම සම්බන්ධයෙන් වරදකරු වී මෙම පුද්ගලයාට මරණීය දණ්ඩනය නියම වී තිබිණි.මේ අතර පිළිකා රෝගයෙන් පෙළුණු සිරකරුවෙකු ද මහනුවර සිට වැලිකඩ බන්ධනාගාර රෝහලට රැගෙන යමින් සිටියදී පසුගියදා මියගොස් ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n14053110</link>
    <topic>කාන්තා පොලිස් නිලධාරිනියන්ටඅලුත් නිල ඇඳුමක්</topic>
    <author>රක්ෂණ ශ්‍රියන්ත</author>
    <content>කාන්තා පොලිස් නිලධාරිනියන් රාජකාරි ඉටුකිරීමේදී ඇතිවන අපහසුතා මගහැරීම සදහා දිග කලිසමකින් හා කමිසයකින් සමන්විත නව නිල දැඳුමක් හදුන්වා දීමට පොලිස්පතිවරයාගේ නිර්දේශය මත නීතිය හා සාමය පිළිබද අමාත්‍යංශයේ අනුමැතිය ලබාදී තිබේ.දැනට පොලිස් සේවයේ සිටින කාන්තා නිලධාරිනියන්ගේ සාමාන්‍ය නිල ඇදුමට අමතරව ඔවුන් සදහා තවත් නිල ඇදුමක් හදුන්වාදීමට තීරණය කළ බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා පවසයි.මෙම නව නිල අදුම සාමාන්‍ය පොලිස් නිල ඇදුමට අදාළ කාකි වර්ණයෙන් යුක්ත වන අතර ,කාන්තා පොලිස් කොස්තාපල් හා සැරයන් තනතුර සඳහා දිග කලිසමකින් හා කමිසයකින් සමන්විත අතර , පොලිස් පරීක්ෂක ශ්‍රේණියේ හා සහකාර පොලිස් අධිකාරී ශ්‍රේණියේ නිලධාරිනියන් සදහා දිග කලිසමක් සහ බුෂ් කෝට් එකකින් සමන්විතය.කාන්තා නිලධාරිනියන් මෙතෙක් කාර්යාලීය නිල ඇදුම ලෙස සාය හා කමිසය භාවිතා කළ අතර, කාර්යාල රාජකාරී හැර වෙනත් රාජකාරි ඉටුකිරීමේදී ඇතිවන අපහසුතා සලකා බලා මෙම නව නිල ඇදුම හදුන්වා දී ඇති බවද පොලිස් මාධ්‍ය ප්‍රකාශකවරයා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n14053111</link>
    <topic>පොලිස් නිලධාරීනට තර්ජනය කළැයි වාස්ට එරෙහි නඩුව සැප්. 12 වැනිදා</topic>
    <author>රෝෂන් තුෂාර</author>
    <content>කෝටිපති ව්‍යාපාරික සියාම් ඝාතන සිද්ධිය සම්බන්ධයෙන් පරීක්ෂණ මෙහෙයවන අපරාධ පරීක්ෂණ දෙපාර්තුමේන්තුවේ සහකාර පොලිස් අධිකාරි ශානි අබේසේකර මහතාට හා පොලිස් නිලධාරීන් තිදෙනකුට තර්ජනය කැර රාජකාරියට බාධා කිරිම සම්බන්ධයෙන් බන්ධානාගාර ගතව සිටින හිටපු නියෝජ්‍ය පොලිස්පති වාස් ගුණවර්ධනට එරෙහි නඩු විභාගය සැප්තැම්බර් 12 වැනි දින ආරම්භ කරන බව කොළඹ මහාධිකරණ විනිසුරු අයිරාංගනී පෙරේරා මහත්මිය ඊයේ(30) නියෝග කළාය. නඩුව සම්බන්ධයෙන් දෙපාර්ශවය අතර සමථයක් නොමැති බවට අධිකරණයට දැනුම් දීමෙන් පසුව මෙසේ නඩුව විභාගයට නියම කළාය.නඩුව සමථයට පත් කිරිමට වාස් ගුණවර්ධන මහතාගේ නීතිඥවරයා නීතිපතිවරයාගෙන් මීට පෙර ඉල්ලීමක් කැර තිබිණි.එම ඉල්ලීම අනුව නඩුව සමථයට පත් කරනවාද නැද්ද යන්න පිළිබදව තීරණය කිරිමට නඩුව ඊයේ දින කැදවීය.බම්බලපිටිය කෝටිපති ව්‍යාපාරික සියාම් ඝාතන ය පිළිබද පරීක්ෂණ මෙහෙයවන අපරාධ පරික්ෂණ දෙපාර්තුමේන්තුවේ සහකාර පොලිස් අධිකාරි ශානි අබේසේකර මහතාට හා පොලිස් පරීක්ෂක වරුන්වන රංජිත් මුණසිංහ, ගිතාංජන දිසානායක මහත්වරුන්ගේ රාජකාරියට බාධා කිරිම,ඝාතන සිද්ධියක් සම්බන්ධයෙන් විමර්ශන අඩපන කිරිමට හෝ එය නවතා දැමීමට තර්ජනය කිරිම ඇතුළු චෝදනා හයක් යටතේ නීතිපතිවරයා මේ නඩුව පවරා ඇත.'මට තේරුණා උඔලා මට මේ වැඩේ කරනවා කියලා.හැබැයි උඔලාට බෑ මාව හැමදාම මේක ඇතුලේ තියා ගන්න. ශානි මම මිනිමරුවෙක්. මම එලියට ආපුවම බලාගනිල්ලා උඔලාට කරන දේ' යනුවෙන් තර්ජනය කැර ‍චෝදනා ඉදිරිපත් කැර ඇත.විතිතිකාර වාස් ගුණවර්ධන මහතාව මේ නඩුව සම්බන්ධයෙන්ද තවදුරටත් රක්ෂිත බන්ධනාගාර ගත කෙරිණි. පැමිණිල්ල වෙනුවෙන් පෙනී සිට රජයේ නීතිඥ චමින්ද අතුකෝරල මහතා පෙනී සිටියේය.වැඩිදුර විභාගය සැප්තැම්බර් 12 වැනි දින සිදුකිරිමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n14053112</link>
    <topic>එජාපය එක්ක ඉන්න සමහර පක්ෂවලටත්‍රිරෝද රථයකටවත් සෙනඟ නෑ</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>'දැන් මේ ළඟකදි ඉඳලා එජාපය පොදු අපේක්ෂකයො හොයනවා. ඔය එජාපයත් සමඟ එකතුවෙලා ඉන්න සමහර පක්ෂවලට ත්‍රිවිල් එකකටවත් පුරෝගන්න තරමට සාමාජිකයින් නැහැ. පක්ෂයේ නායකයා ත්‍රිවිල් එක එළවනවා. පිටිපස්සේ කවුරුත් නැහැ.මොකද එජාපයට හෝ ජවිපෙට බැරි තමන්ගේ පොදු අපේක්ෂකයා කවුද කියලා කියන්න? ඒ තරමටම ඔවුන්ගේ පක්ෂ නායකත්වය පිරිහිලා නිසා තමයි අද ඒ පක්ෂවල සමහරු කසාය බීපු ගොළුවෝ වගේ ඉන්නෙ' යැයි වරාය සහ මහාමාර්ග ව්‍යාපෘති අමාත්‍ය රෝහිත අබේගුණවර්ධන මහතා පැවසීය.ව්‍යාපෘති අමාත්‍යවරයා මෙසේ පැවසුවේ කළුතර අමාත්‍ය සම්බන්ධීකරණ කාර්යාලයේ පසුගියදා පැවති මාධ්‍ය හමුවක් අමතමිනි.එහිදී වැඩිදුරටත් අදහස් දැක්වූ රෝහිත අබේගුණවර්ධන මහතා '2010දී පොදු අපේක්ෂකයෙක් කියලා ෆොන්සේකා මහත්තයාව ගෙනල්ලා ඒ මනුස්සයාව ලොකු අමාරුවක දැම්මා. ආයෙ තව කෙනේක ගෙනල්ලාත් කරන්න හදන්නේ ඔය ටිකම තමයි. ඕවට අද කවුරුවත් අහුවෙන්නෙ නැහැ' යැයි ද පැවසීය.එසේම මෙහිදී ව්‍යාපෘති අමාත්‍යවරයා තවදුරටත් කරුණු දක්වමින්,'පක්ෂය ඇතුළේම විශ්වාසය භංග වී ඇති එජාපය ආණ්ඩුවට විරුද්ධව විශ්වාසභංග යෝජනා ගෙනෙනවා. එජාපය කියන්නේ මේ ර‍ටේ ජනතාවගේත් විශ්වාසය භංග වූ පක්ෂයක්. එජාපයෙ පාක්ෂිකයින් අතර මෙන්ම ඉන්න අනෙක් අය අතරත් විශ්වාසය භංග වෙලා. ඉතින් මෙහෙම පක්ෂයක් ආණ්ඩුවට විරුද්ධව විශ්වාසභංග ගෙනෙන්නේ දිනන්න නෙමෙයි පෙනි පෙනී පරදින්නයි. මෙහෙම විශ්වාසභංග ගෙනාවට පාර්ලිමේන්තුවේදී එජාපය වෙනුවෙන් කතා කරන්න කෙනෙක් නැහැ.ඔවුන් හැංගෙනවා. කල්ලිවාදය රජයන එජාපය තුළ සාමාජිකයන් වෙනත් කෙනෙකුට ළකුණු වැටෙයි කියන බයට විශ්වාසභංගය ගෙනා පුද්ගලයා හැර ඒ වෙනුවෙන් වෙනත් කෙනෙක් කතා කරන්න ඉදිරිපත් වෙන්නෙ නැහැ. පාර්ලිමේන්තුව තුළදීවත් තමන්ගේ කට්ටිය එකතු කරගන්න බැරුව ආණ්ඩුවට විරුද්ධව විශ්වාසභංග ගෙනල්ලා වැඩක් වෙයිද?' යනුවෙන් පැවසීය.'අපිට නම් කෙළින්ම කියන්න පුළුවන් අපේ පොදු අපේක්ෂකයා කවුද කියලා. එතුමා තමයි අපේ මහින්ද රාජපක්ෂ මැතිතුමා. බලන්න එතුමා පාසල්වලට යද්දී පවා දරුවන්ගේ ඇති ආකර්ෂණය. මොකද අපේ රටේ අනාගතය වන දරුවන් දන්නවා මේ රටේ තමන්ට අනාගතයක් තිබෙන්නේ මහින්ද රාජපක්ෂ මහතා අතේයි කියලා' යැයිද පවසා සිටියේය.තවද ජවිපෙ කියන්නේ පන්සිල් පද පහම කඩපු පක්ෂයක්. එයාලා වීදුරු ගෙවල් ඇතුළේ ඉඳලා ගල් ගහන අය. හැමදාම ඔවුන් ඉන්නේ එක තැන. ඔවුන්ගේ සාමාජිකයින් ගණන කවදාවත් වැඩිකරගන්න ලැබෙන්නේ නැහැ. මොකද ඒ හාදයො ඒ කාලේ කළේ මොනවද කියන එකත් මරපු මිනී ගණනත් මිනිස්සුන්ට අමතක නැහැ' යැයි වරාය සහ මහාමාර්ග ව්‍යාපෘති අමාත්‍ය රෝහිත අබේගුණවර්ධන මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n14053113</link>
    <topic>ශ්‍රී ලංකාව අත්කරගෙන තිබෙන දැවැන්ත ප්‍රගතිය සමස්ත ලෝකයටම හොඳ ආදර්ශයක්</topic>
    <author>මහින්ද අලුත්ගෙදර</author>
    <content>ත්‍රස්තවාදය මුලිනුපුටා දැමීමෙන් පසු ශ්‍රී ලංකාව අත්කරගෙන තිබෙන දැවැන්ත ප්‍රගතිය සමස්ත ලෝකයටම හොඳ ආදර්ශයක් බව තුර්කිය පවසයි.ඉතා ‍කෙටි කාලයක් තුළ ශ්‍රී ලංකාව දැවැන්ත ප්‍රගතියක් අත්කරගෙන තිබෙන අතර කුමන බාධක හමුවේ වුවද ශ්‍රී ලංකා‍ රජය අනුගමනය කරන ක්‍රියාමාර්ග ඒ සඳහා බෙහෙවින්ම බලපා තිබෙන බව තුර්කි විදේශ කටයුතු අහමට් ඇමැති ඩව්ටොග්ලූ (Ahmet Davutolu) මහතා පෙන්වා දෙයි.ඒ මහතා මේ බව ප්‍රකාශකර ඇත්තේ ඇල්ජීරියාවේ - ඇල්ජියර්ස් අගනුවර දී ශ්‍රී ලංකා විදේශ කටයුතු ඇමැති මහාචාර්ය ජී.එල් පීරිස් මහතා හමු වූ අවස්ථාවේ දීය.නොබැඳි ජාතීන්ගේ සමුළුවේ 17 වන අමාත්‍ය මණ්ඩල සැසිවාරයට සහභාගී වීම සඳහා ඇල්ජිරියාව බලා ගොස් සිටින ශ්‍රී ලංකා විදේශ කටයුතු ඇමැති මහාචාර්ය ජී.එල් පීරිස් මහතා සමඟ පැවැති ද්වීපාර්ශවික සාකච්ඡාවේ දී මේ බව අනාවරණය වී තිබේ. තුර්කි විදේශ ඇමැතිවරයාට අමතරව මහාචාර්ය ජී.එල් පීරිස් මහතා ස්පාඤ්ඤ සහ සෙනගාල විදේශ ඇමැතිවරුන් සමඟ ද ද්වීපාර්ශවික සාකච්ඡා පැවැත්වූ බව විදේශ කටයුතු අමාත්‍යාංශය පවසයි.ශ්‍රී ලංකාව සහ තුර්කිය අතර ආර්ථික සබඳතා වර්ධනය කරගැනීම සම්බන්ධයෙන් දෙරටේ විදේශ අමාත්‍යවරුන්ගේ හමුවේ දී අවධානය යොමුව ඇති අතර 2004 වර්ෂයේ ඇති වූ සුනාමි ව්‍යසනයෙන් සහ 2009 වර්ෂයේ ශ්‍රී ලංකාව ලබාගත් යුධ ජයග්‍රහණයෙන් අනතුරුව මෙරට තුළ සැලකිය යුතු සංවර්ධනයක් සිදුව ඇති බවද තුර්කි විදේශ ඇමතිවරයා පෙන්වා දී තිබේ.ශ්‍රීර ලංකාව සහ තුර්කිය අතර වෙළඳ හා සංචාරක සබඳතා තවදුරටත් පුළුල් කළ හැකි බව මෙහිදී පෙන්වා දී තිබෙන තුර්කි විදේශ ඇමැතිවරයා තම රටේ යොවුන් රාජ්‍ය තාන්ත්‍රිකයන් ශ්‍රී ලංකාවේ පුහුණුව සඳහා යොමු කිරීමට අපේක්ෂා කරන බවද සඳහන්කර ඇත.මේ අතර නොබැඳි ජාතීන්ගේ අමාත්‍ය සමුළුවට සහභාගී වන ශ්‍රී ලංකා විදේශ කටයුතු ඇමැති මහාචාර්ය ජී.එල්. පීරිස් මහතා ස්පාඤ්ඤ විදේශ කටයුතු ඇමැති ජෝෂ් මනුවෙල් ගාෂියා මාපිල් (José Manuel García) සමඟද සාකච්ඡා කර තිබෙන අතර එහිදී මෙරට වර්තමාන තත්ත්වය, වෙළඳාම, ආයෝජනය සහ සංචාරක කටයුතු සම්බන්ධයෙන් අදහස් හුවමාරු කර ගෙන තිබේ. ස්පාඤ්ඤය නුදුරේ දීම කොළඹ තානාපති කාර්යාලයක් විවෘත කිරීමට අපේක්ෂා කරන බවද එරට විදේශ කටයුතු ඇමැතිවරයා ප්‍රකාශ කළ බව විදේශ කටයුතු අමාත්‍යාංශ්‍ය සඳහන් කරයි.මේ අතර අප්‍රිකානු සෙනගාලයේ විදේශ කටයුතු ඇමැති මන්කෙවුර් නඩියේ සමඟද විදේශ ඇමැතිවරයා සාකච්ඡාවක නිරත වී තිබෙන අතර බටහිර අප්‍රිකාවේ ආර්ථික ක්‍රමෝපාය වශයෙන් වැදගත් ස්ථානයක පිහිටි සෙනගාලය ශ්‍රී ලංකාව සමඟ සහයෝගීතාව ගොඩනඟා ගැනීමට කටයුතු කරන බව සඳහන්කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n14053114</link>
    <topic>ලේක්හවුස් මිහින්තලා ආලෝක පූජාවටසමගාමීව දහසකට සිල් රෙදි ප්‍රදානය හෙට</topic>
    <author>අමිල ප්‍රභාත් වනසිංහ</author>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගම(ලේක්හවුස්) මගින් පනස් දෙවන වරටත් පවත්වන මිහින්තලා ආලෝක පුජාවට සමගාමීව මෙවරත් දහම් පාසල් දු දරුවන් සහ ගුරු භවතුන් දහසක් සඳහා සිල් රෙදි ප්‍රදානය කිරිම හෙට(01)පෙරවරු 9.30ට මිහින්තලා රජමහා විහාරස්ථානයේදි සිදු කෙරේ.මෙම සිල් රෙදි ප්‍රදානය සඳහා ‍මහා භාරකාර දෙපාර්තමේන්තුව අනුග්‍රාහකත්වය දක්වනු ලබයි.මෙහිදි මිහින්තලය ශාසනාරක්ෂක බලමණ්ඩලයේ දහම් පාසල් දු දරුවන් හත්සිය පනස් දෙනෙකුට සහ ගුරු භවතුන් දෙසිය පනස් දෙනෙකුට සිල් රෙදි ප්‍රදානය කෙරේ.උතුරුමැද පළාත් මහ ඇමැති එස්.එම් රංජිත් සමරකෝන් මහතාගේ ප්‍රධානත්වයෙන් මෙම පුණ්‍ය උත්සවය පැවැත්විමට කටයුතු යොදා තිබේ. මිහින්තලා රජ මහා විහාරාධිපති වලවාහැංගුණ වැවේ ධම්මරතන නාහිමියන්ගේ අනුශාසකත්වයෙන් ලේක්හවුස් ආයතනයේ සභාපති හා කළමනාකරණ අධ්‍යක්ෂ ජ්‍යෙෂ්ඨ මාධ්‍යවේදි බන්දුල පද්මකුමාර,ලේක්හවුස් ආයතනයේ මෙහෙයුම් අධ්‍යක්ෂ හා ජනාධිපති සම්බන්ධිකරණ ලේකම් උපුල් දිසානායක. ලේක්හවුස් ආයතනයේ අලෙවි හා ශාඛා කාර්යාල ප්‍රධානී සුනිල් සෙන්දනායක යන මහත්වරුන්ගේ මෙහෙයවිම මත මෙය සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n14053115</link>
    <topic>රන් ආභරණ කොල්ලකන්න පැමිණි අයෙක් හෝමාගමින් අල්ලයි</topic>
    <author>මංජුල හිරිපිටිය හෝමාගම සංචාරක</author>
    <content>රන් ආභරණ උගස් තැබීමට ලෙස පැමිණ ඊයේ උදෑසන 10.30ට පමණ හෝමාගම නගරයේ රන් ආභරණ වෙළඳ සැලක , රන් ආභරණ කොල්ලකා පලා යෑමට සුදානම් වූ කොල්ලකරුවෙකු නගර වැසියන් අල්ලා පොලිසියට භාර දුන් බව හෝමාගම පොලිසිය පවසයි.කොල්ලය සඳහා කොල්ලකරුවන් දෙදෙනකු සම්පූර්ණ ආවරණය කරන ලද හිස් වැසුම් පැළඳ ගෙන පැමිණි ඇති අතර, රන් ආභරණ වෙළඳ සැලට ගොස් රන් ආභරණ කොල්ලකා පලා යනවිට සැකකරු අත්අඩංගුවට ගෙන තිබේ. යතුරු පැදියේ සිටි පුද්ගලයන් පැන ගොස් ඇති අතර, එම කොල්ලකරු අත්අඩංගුවට ගැනීමට විශේෂ පොලිස් කණ්ඩායමක් යොදවා ඇතියි පොලිසිය පවසයි.අත්අඩංගුවට ගෙන ඇත්තේ කලක් ආරක්ෂක හමුදාවක සේවය කළ ගාල්ල කොරලවැල්ල පදිංචි කසුන් මහේෂ් නිලංක යන අය වේ. හෝමාගම පොලිස් ස්ථානාධිපති ප්‍රධාන පොලිස් පරීක්ෂක එල්. ලියනගම මහතාගේ උපදෙස් පරිදි වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n14053116</link>
    <topic>භාෂා පරිවර්තකයන් නොසිටීමෙන්කොළඹ මහා නගර සභාව රත් වෙයි</topic>
    <author>නිරූෂි විමලවීර සහ වයිමන් හෙට්ටිආරච්චි</author>
    <content>භාෂා පරිවර්තකයින් පැමිණ නොසිටීම හේතුවෙන් කොළඹ මහා නගර සභාව පෙරේදා(29) රැස් වු අවස්ථාවේදි නාගරික මන්ත්‍රීවරු නොසන්සුන් අයුරින් හැසිරුණහ.දෙමළ භාෂාව සිංහල පරිවර්ථනය නොකිරීම හේතුවෙන් මෙම තත්ත්වය ඇති වූ අතර මන්ත්‍රීවරු ‍කෑ කෝ ගසමින් ඝෝෂාකාරි ලෙස හැසිරුණහ.මුලසුණ හෙබවූ නගරාධිපති ඒ.ජේ.එම් මුසම්මිල් මහතාටද මෙය දැඩි ප්‍රශ්නයක් බවට පත්ව තිබෙනු දක්නට ලැබුණි.නාගරික මන්ත්‍රීවරු භාෂා පරිවර්තකයින්ගේ කුටිය දෙසට දෑත් දිගු කරමින් "පරිවර්තකයින් කෝ" යන්න ප්‍රශ්න කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n14053117</link>
    <topic>රු. ලක්ෂ 50ක රන් බිස්කට් රේගු අත්අඩංගුවට</topic>
    <author>සුභාෂිණී සේනානායක සහ කුමාරසිරි ප්‍රසාද් කටුණායක සමූහ</author>
    <content>නීති විරෝදී ලෙස රටින් පිට කිරීමට තැත් කළ රුපියල් ලක්ෂ 50ක් පමණ විටිනා රන් බිස්කට් සහ රන් ආභරණ තොගයක් ශ්‍රී ලංකා රේගුව මගින් පෙරේදා (30) කටුනායක බන්ඩාරණායක ගුවන්තොටුපලේදී අත්අඩංගුවට ගෙන ඇත.දෙහිවල ප්‍රදේශයේ පදිංචි මේ පුද්ගලයා ශරීරය තුළ සගවා මෙම රන්භාණ්ඩ රැගෙන යාමට තැත් කර ඇත.රේගු භාරයට ගතු රන්භාණ්ඩ තොගයේ බර ග්රෑම් 982කි. සිද්ධිය සම්බන්ධයෙන් රේගුව වැඩිදුර පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n14053118</link>
    <topic>ඇතැම් කණ්ඩායම්වල විරෝධතා හේතුවෙන් විදේශ ආයෝජකයන් මෙරටට ගෙන්වා ගැනීමේ දී ගැටලු</topic>
    <author>නුවන් කොඩිකාර</author>
    <content>ඇතැම් කණ්ඩායම්වල විරෝධතා හේතුවෙන් විදේශ ආයෝජකයන් මෙරටට ගෙන්වා ගැනීමේ දී ගැටලූ රැසකට මුහුණදීමට රජයට සිදු ව ඇති බව ආයෝජන ප්‍රවර්ධන ඇමැති ලක්‍ෂ්මන් යාපා අබේවර්ධන මහතා පැවැසීය.රට තුළ තිබෙන අභ්‍යයන්තර ප්‍රශ්ණත් විසදගෙන ආයෝජනය සදහා ඉදිරියට යෑමට සිදුව ඇති බවත් එවැනි වට පිටාවක් තිබියදීත් ඉහළ විදේශීය ආයෝජනයන් රැසක් මේ වන විට මෙරට අයෝජනයන් කිරීමට කැමැත්ත පළ කර ඇති බවත් හෙතෙම කීවේය.ආයෝජන ප්‍රවර්ධන අමත්‍යාංශයේ පෙරේදා (29) පැවැති මාධ්‍ය හමුවක දි ඇමැතිවරයා එසේ ප්‍රකාශ කෙළේය. අපේ රට විතරක්නෙවෙයි ආයෝජනයන් සිදු කිරීමට වෙනත් රටවල් බොහොමයක් තිබෙන බව පැවැසු ඒ මහතා අපිට වඩා ඉහළ පහසුකම් දීමට එම රටවල් සූදානමින් සිටින බවද කියා සිටියේය.වියට්නාමය, මැලේසියාව වැනි රටවල් ඒ පහසුකම දෙන බවත් අපිට තියන බාදකවලට වඩා නීති ලිහිල් කරලා සාමාන්‍යයෙන් පුලුල් වශයෙන් එම පහසුකම් ලබාදෙන බවත් අබේවර්ධන මහතා පැවැසීය.රතුපස්වල කර්මාන්ත ශාලාව වසා දැමීමට සූදානම් වෙද්දි මැලේසියාවෙන් ඊට අවශ්‍ය පහසුකම් ලබාදීමට එකඟත්වය පළකර තිබූ බවත් එහෙත් රතුපස්වල කර්මාන්ත ශාලාව කලාපයක් තුළට ගෙනගොස් මැලේසියාවට ගෙන යෑම වැලැක්වීමට හැකි වු බවත් හෙතෙම කීවේය.මෙරට ආර්ථික වර්ධන වේගයක් සියයට 8 ක රදවා ගැනීමට නම් ස්ථීර වශයෙන්ම බිලියන 4 ක විදේශ ආයෝජන මේරටට අවශ්‍ය බවද ඇමැතිවරයා කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n14053119</link>
    <topic>කැස්බෑ පැටව් මුහුදට නිදහස් කරමින්...</topic>
    <author/>
    <content>ජනාධිපති මහින්ද රාජපක්ෂ මහතාගේ ප්‍රධානත්වයෙන් කැස්බෑවන් මුහුදට නිදහස් කිරීමේ පින්කමක් (පෙරේදා 29 දින) බෙන්තොට මුහුදු කැස්බෑ සංරක්ෂණ ව්‍යාපෘති මධ්‍යස්ථානයේදී පැවැත්විණි. මෙහිදී මුහුදු කැස්බෑවන් විශාල සංඛ්‍යාවක් ජනාධිපතිතුමන්ගේ සුරතින් මුහුදට නිදහස් කැරිණි.මේ අවස්ථාවට බෙන්තොට මුහුදු කැස්බෑ සංරක්ෂණ පර්යේෂණ ව්‍යාපෘති මධ්‍යස්ථානයේ කළමනාකාර අධ්‍යක්ෂ කිත්සිරි ජගත් කන්නන්ගර මහතා ඇතුළු පරිසරවේදීන් සමඟ විශාල ජනතාවක් සහභාගි වූහ. සේයාරුවෙන් දැක්වෙන්නේ එම අවස්ථාව සහ ජනාධිපති මහින්ද රාජපක්ෂ මහතා එහි පැමිණි සිටි ජනතාව අතරට ගොස් සුහඳව කථා බහ කරමින් සිටි අවස්ථාවන්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n14053120</link>
    <topic>මහනුවර අපරාධ රැසකට සම්බන්ධ පහේ කල්ලියක් අල්ලයි</topic>
    <author>ඉන්දික පොල්කොටුව</author>
    <content>මහනුවර නගරය හා ඒ අවට වෙළෙඳසැල්, නිවෙස් බිඳීම ත්‍රීරෝද රථ කොල්ලකෑම ඇතුළු අපරාධ විසිපහක් පමණ ප්‍රමාණයක් සිදු කළ බව කියන පස් දෙනෙකුගෙන් සමන්විත කල්ලියක් මහනුවර නොවිසදුණු අපරාධ ඒකකය මගින් ඊයේ අත්අඩංගුවට ගනු ලැබ ඇත.පසුගිය වකවානුව තුළ මෙම කල්ලිය රුපියල් ලක්ෂ තිස් පහක භාණ්ඩ සොරාගෙන ඇතැයි අනාවරණය වේ.ත්‍රීරෝද රථ 03ක්, ඉලෙක්ට්‍රොනික උපකරණ ඇතුළු භාණ්ඩ රැසක් මෙලෙස සොරාගෙන ඇත.සොරා ගන්නා ලද භාණ්ඩ අතුරින් රුපියල් ලක්ෂ දහයක පමණ තොගයක් අත්අඩංගුවට ගෙන තිබේ.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල, මහනුවර කොට්ඨාස භාර ජ්‍යෙෂ්ඨ පොලිස් අධිකාරි ගාමිණී ඇල්ලේපොල යන මහත්වරුන්ගේ උපදෙස් මත මහනුවර මූලස්ථාන ප්‍රධාන පොලිස් පරීක්ෂක එච්. අයි. ප්‍රේමචන්ද්‍ර හා අපරාධ අංශයේ ස්ථානාධිපති ප්‍රධාන පොලිස් පරීක්ෂක අකිල කරුණාරත්න යන මහත්වරුන්ගේ මෙහෙයවීමෙන් පොලිස් පරීක්ෂක ‍කෝකිල ආරියදාස, පොලිස් සැරයන්වරුන් වන ඒකනායක (25597) රොහාන් (2013) හේරත් (46876) පොලිස් සහයක සම්පත් බස්නායක (1055) යන නිලධාරිහු මෙහි පරීක්ෂණ ක්‍රියාත්ම කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=n14053121</link>
    <topic>විදේශයකට අලෙවි කිරීමට ගියවල්ලාපට්ට සමඟ සැක 8 ක් දැලේ</topic>
    <author>ඉන්දික පොල්කොටුව</author>
    <content>වල්ලාපට්ට ශාකයේ ඉතා වටිනා මැලියම් විශේෂය අඩංගු කිලෝ 01 යි ග්‍රෑම් දෙසිය පනහක් අඩංගු ශාක කොටස් තොගයක් විදේශයකට යැවීම සඳහා රුපියල් ලක්ෂ අසූවක මිලකට අලෙවි කිරීමට ගිය ජාවාරමකට සම්බන්ධ සැකකරුවන් අටදෙනෙකු පන්විල පොලිසිය මඟින් අත්අඩංගුවට ගනු ලැබ ඇත.මඩකළපුව, එරාවූර්, මන්නාරම, මුතූර්, ත්‍රීකුණාමලය ආදී ප්‍රදේශවල පදිංචිකරුවන් පිරිසක් මෙලෙස අත්අඩංගුවට ගෙන තිබේ.පන්විල පොලිසියට ලද තොරතුරක් මත සිදුකළ වැටලීමකදී හුන්නස්ගිරි රක්ෂිතය ආශ්‍රිත ප්‍රදේශයේදී සැකකරුවන් අත්අඩංගුවට ගෙන ඇත.මැලේසියාව ඇතුළු රටවල් කිහිපයක් සමඟ සබඳතා පවත්වන පුද්ගලයකුට රුපියල් ලක්ෂ අසූවක මුදලකට මෙම වල්ලාපට්ට මැලියම් අඩංගු ශාක තොගය අලෙවි කිරීමට සූදානම් කැර තිබියදී පොලිස් අත්අඩංගුවට පත්ව තිබේ.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ විශේෂ උපදෙස් මත මහනුවර ජ්‍යෙෂ්ඨ පොලිස් අධිකාරි ගාමිණී ඇල්ලේපොල මහතාගේ මෙහෙයවීමෙන් පන්විල පොලිස් ස්ථානාධිපති ප්‍රධාන පොලිස් පරීක්ෂක සමන් අංගම්මන මහතා ඇතුළු පිරිසක් මෙහි වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=r1405311</link>
    <topic>ආර්ථික සංවර්ධන අමාත්‍යාංශයෙන්කෑගල්ලට සංවර්ධන ව්‍යාපෘති රැසක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>ආර්ථික සංවර්ධන අමාත්‍යාංශය මඟින් මේ වසරේ කෑගල්ල දිස්ත්‍රික්කය තුළ එක් ගමකට එක වැඩක් යටතේ විවිධ සංවර්ධන ව්‍යාපෘති 573ක් ක්‍රියාත්මක කිරීමට පියවර ගෙන ඇති බව කෑගල්ල දිස්ත්‍රික් සම්බන්ධීකරණ කමිටුවේ සම සභාපති විදුලි සන්දේශ හා තොරතුරු තාක්ෂණ ඇමැති රංජිත් සියඹලාපිටිය මහතා පැවැසීය.මේ සඳහා වෙන් කර ඇති මුදල එක් ව්‍යාපෘතියකට රුපියල් දස ලක්ෂය බැගින් රුපියල් දස ලක්ෂ 573කි.මේ වනවිට විවිධ සංවර්ධන ව්‍යාපෘති 460ක් අනුමත කර ඇති අතර මේ සඳහා රුපියල් දස ලක්ෂ 460ක මුදලක් අනුමැතිය ලබා දී ඇත.පසුගියදා පැවැති දැයට කිරුළ වැඩපිළිවෙළ අනුව ග්‍රාම සේවක වසම් මට්ටමින් පැවැත්වූ ජංගම සේවාවලදී මහජනතාව ඉදිරිපත් කරන ලද සංවර්ධන යෝජනා ක්‍රමවලට ප්‍රමුඛත්වය ලබා දෙන බව ඇමැතිවරයා පැවැසීය.මේ අනුව ග්‍රාමීය මාර්ග ප්‍රජා ශාලා ජල ව්‍යාපෘති , පාලම් සුළු වාරි මාර්ග ඇතුළු විවිධ සංවර්ධන යෝජනා ක්‍රම රැසක් කිරීමට නියමිතය.මේ සංවර්ධන යෝජනාවල වැඩ මේ වසර අවසන් වීමට පෙර නිම කිරීමට කටයුතුකර ගෙන යන බව රජයේ උසස් නිලධාරියෙක් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=r1405312</link>
    <topic>කළුතර ප්‍රා. ලේකම් කොට්ඨාස 4ක සංවර්ධනයට ලක්ෂ 19ක්</topic>
    <author>වාද්දූව සමූහ එස්. ආර්. පියදාස</author>
    <content>පළාත් කෘෂිකර්ම අමාත්‍යාංශය ප්‍රතිපාදක වැඩසටහන 2014 යටතේ පළාත් නිශ්චිත කාර්ය සංවර්ධන ප්‍රධාන අරමුදලින් කළුතර දිස්ත්‍රික්කය ප්‍රාදේශීය ලේකම් කොට්ඨාස හතරක ව්‍යාපෘති හතරක් සඳහා රුපියල් ලක්ෂ 19ක් අනුමත කර තිබේ.මේ අනුමත කර ඇත්තේ හොරණ, මිල්ලනිය, දොඩම්ගොඩ සහ පානදුර යන ප්‍රාදේශීය ලේකම් කොට්ඨාසවලට ලබා දී ඇති මේ ව්‍යාපෘතිවලින් පෝෂිත අක්කර ප්‍රමාණය 235ක් වන අතර එම ව්‍යාපෘතිවල ප්‍රතිලාභ ගොවි පවුල් 285කට සැලසෙන බව ඒ පිළිබඳ සකසා ඇති වාර්තාවේ දැක්වේ.මේ සඳහා යෝජිත ව්‍යාපෘති වනුයේ හොරණ බටුවිට අමුණ ප්‍රතිසංස්කරණය, හොරණ වීදියගොඩ ආයුර්වේද රෝහල අසලින් ගලායන ඇළ මාර්ගය මහ ඔය දක්වා ප්‍රතිසංස්කරණය, මිල්ලනිය උචිතනාව ගොඩකපල්ල කුඩා ඇළ ප්‍රතිසංස්කරණය , දොඩම්ගොඩ ‍රෙමුණ‍තොට මිදිඅත්තල ඇළ ප්‍රතිසංස්කරණය හා පානදුර බෙක්කේගම නාවත්තිය පාර ඇළ ප්‍රතිසංස්කරණය යන ව්‍යාපෘති වේ.මේ ව්‍යාපෘති අගෝස්තු මස 31 දින වනවිට අවසන් කිරීමට ඉලක්ක කර ඇති බව එම වාර්තාවේ දැක්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=r1405313</link>
    <topic>මාවනැල්ලේ සිට දුර ගමන් කරන පෞද්ගලික බස් අයිආර්සී කොන්දොස්තරවරු මඟීන්ට හිරිහැරයක්</topic>
    <author>මාවනැල්ල සමූහ පී. සෙනෙවිරත්න</author>
    <content>මාවනැල්ල හරහා ගමන් කර කොළඹ බලායන මහනුවර මාතලේ ගම්පොළ ආදී ප්‍රදේශවල ‍පෞද්ගලික බස්වල ඇතැම් කොන්දොස්තරවරුන්ගේ වැරැදි වැඩ නිසා එම බස්රථවල කොළඹ බලා යාමට මාවනැල්ල හිඟුල, උතුවන්කන්ද ආදී පෙදෙ‍ස්වල ජනයා අකමැත්තක් දක්වයි.මේ බස්රථවල සේවා සපයනු ලබන කොන්දොස්තරවරුන් මේ වනවිට අයිආර්සී අපරාධකරුවන් බවට පත් වී සිටින බව මාවනැල්ල නගරයේ ජනතාව සහ පොලිසිය ද පවසා සිටී.මේ අතර විශ්වවිද්‍යාල අංශයන්හි පිරිසක් කළ ‍පරීක්ෂණයක දී මහනුවර සිට කොළඹට හා වෙනත් ඈත පළාත්වලට පෞද්ගලික බස්රථවල සේවය කරන ඇතැම් කොන්දොස්තරවරුන් සමාජයේ දැනට සිටින සමාජ විරෝධී සදාචාර විරෝධී පුද්ගලයින් බව වාර්තා වී තිබේ.මේ පිළිබඳ පැමිණිලි කීපයක් පොලිසියෙන් වාර්තා වී ඇති බව පොලිසිය දන්වයි. ඒ පිළිබඳ පරීක්ෂණ ආරම්භ කර ඇති බව කෑගල්ල ජ්‍යෙෂ්ඨ පොලිස් අධිකාරි ප්‍රියලාල් දසනායක මහතා ද සඳහන් කරයි.එසේ වාර්තා වූ එක් සිද්ධියක් නම් මහනුවර සිට කොළඹ බලා යන බස් රථයක් කොට කොටා ගිය අතර මහනුවර සිට කෑගල්ල බලා යන බස් රථය ද එසේම ගමන් කළේය.මෙහිදී කොළඹ බලා යන බස් රථයේ කොන්දොස්තරට කෑගල්ල බලායන බස් රථයේ කොන්දොස්තරවරයා “ඔයාලා කොළඹ යන නිසා අතරමඟ හෝල්ට්වල නවත්වන්නේ නැතිව ප්‍රසිද්ධ බස් හෝල්ට්වල නවතා මඟීන් ගන්න. අපි කෑගල්ල බලා යන නිසා අතරමඟ මඟීන් ගන්නවා යැයි කීය. ඊට නිසි පිළිතුරක් නුදුන් කොළඹ බලායන කොන්දොස්තර සිනාවක් පා “ හොඳයි බලමු” කියා බස් රථ දෙකම දැන් ගමනේ යමින් සිටිති.මාවනැල්ලේ දී කොළඹ බලා යන බස් රථයේ කොන්දොස්තර කීප තැනකදීම මඟීන් ගත්තේය. දැන් බස් රථ කෑගල්ල කරා උතුවන්කන්ද පසුකැර යයි. බස් දෙකම නැවත් වූහ. දෙකෙහිම කොන්දොස්තරලා බහින් බස් වූහ. කෑගල්ල බස් රථයේ කොන්දොස්තරට යකා ආවේෂ විය. බස් රථයේ යකඩ පොල්ල අතට ගත්තේය. අනෙක් කොන්දොස්තරගේ හිසට පහර දුන්නේය. දැන් පහර කෑ කොන්දොස්තර කෑගල්ල රෝහලේ ප්‍රතිකාර ලබමින් සිටියි. අනෙකා පොලිස් අත්අඩංගුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=r1405314</link>
    <topic>ජල භිතිකාව මඬින්න ජනතාවට නිරතුරු දැනුම</topic>
    <author>මාවනැල්ල සමූහ - පී. සෙනෙවිරත්න මාවනැල්ල විශේෂ - යූ. ආර්. ඒ. බණ්ඩාර</author>
    <content>ශ්‍රී ලංකාව පුරා මේ වනවිට ජලභීතිකා රෝගය පැතිරීයාමත් සමඟ සිදුවන මරණ සංඛ්‍යාව තරමක් ඉහළ ගොස් ඇති අතර- ඊට හේතු වී ඇත්තේ ජල භීතිකා රෝගය පිළිබඳව ජනතාව දැනුවත්කමින් අඩු තත්ත්වයක් පැවතීම බව වෛද්‍ය අංශය විසින් පෙන්වා දෙති.නොසැළකිල්ල, නොදැනුවත්කම නිසා විවිධ සතුන් මඟින් වැළඳෙන මෙම ජල භීතිකා රෝගය පිළිබඳ නිසි දැනුවත්වීමක් නොමැති වීමෙන් සිදුවන පීඩා අවම කිරීමට අපහසු වී තිබේ. මේ වනවිට පශු වෛද්‍ය අංශයන් ජනතාවට අවබෝධයක් ලබාදීමට පියවර ගෙන ඇති බව ද වාර්තා වේ.මෙහිදී ජලභීතිකා රෝගය තුරන් කිරීමට පුළුල් වැඩසටහන් මාලාවක් ආරම්භ කරනු ලබන පශු වෛද්‍ය සේවාවේ එකමුතුවේ වෛද්‍ය විශේෂඥ හා කැඳවුම්කරු වෛද්‍ය චමිත් නානායක්කාර මහතා මේ පිළිබඳ දක්වා තිබූ අදහස් අගය කළහ.මාවනැල්ල පොල්අඹේගොඩ විෂ වෙද රෝහලේ වෛද්‍ය විශාරද විද්‍යාආචාරිනී සුසිලා සෙනෙ‍විරත්න මහත්මිය මෙසේ කීවාය.අප වෛද්‍ය ආයතනයේ විශේෂඥ වෛද්‍ය අංශයන් මේ වනවිට රට පුරා රජයේ ගුරු අභ්‍යාස විද්‍යාලවල ත්‍රිවිධ හමුදා මධ්‍යස්ථානවල සහ සර්වෝදය වැනි සුබ සාධක මධ්‍යස්ථානවල සර්පයෙක් දෂ්ඨ කළ විට කළ යුතු විධිමත් ප්‍රථමාධාර වැඩසටහන් රජයේ අනුමැතිය මත පවත්වාගෙන යනු ලබනවා.එයින් සර්ප විෂ නිසා සිදුවෙමින් පවතින හදිසි මරණ සංඛ්‍යාව මේ වනවිට පාලනයක් හා අඩුවීමක් ද ඇති වී තිබෙනවා. ඒ සමඟම පිස්සු බල්ලෙක් සපා කෑ විට ඇතිවෙන රෝග ලක්ෂණ ආදිය පිළිබඳව ද ජනතාව දැනුවත් කර ජල භීතිකා රෝගය නිසා සිදුවන මිනිස් ජීවිතවල අහිමි වීම අවම කිරීමට පියවර ගෙන තිබෙනවා. ඒ සඳහා අපට අවශ්‍ය සහායන් බලධාරී පිරිස් විසින් ලබා දෙන්නට පියවර ගතහොත් හොඳ යැයි අප යෝජනා කර තිබෙනවා.මෙහිදී 1969 දී ආරම්භ කළ “සර්ප දෂ්ටයක දී ලබාදිය යුතු ප්‍රථමාධාර” කියාදීමේ වැඩසටහනක් අප විසින් සිදුකැර ඇත්තේ අපගේ වෛද්‍ය ආයතනය විසින් දරණ ලද වියදම් මතිනි. සර්ප දෂ්ඨනයක දී දිය යුතු ප්‍රථමාධාර පිළිබඳව පොත්පත් පවා අප විසින් මුද්‍රණය කැර බෙදා දීම් පවා අප සිදුකැර තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=r1405315</link>
    <topic>සිරගත වන අයගෙන් 70%කට වැඩි පිරිස දහම් පාසල් නොගිය අයයි</topic>
    <author>මහරගම විශේෂ වේහැල්ලේ පියතිලක</author>
    <content>“ මෑතක දී බන්ධනාගාර තුළ කරන ලද නිරීක්ෂණයක දී සිරගත වන සංඛ්‍යාවෙන් 70‍%කට වැඩි පිරිසක් දහම් පාසල් නොගිය අය බව හෙළිදරව් වී තිබෙනවා. ලෝකයේ නොමිලේ පැවැත්වෙන පාසල බෞද්ධ දහම් පාසලයි.දහම් පාසල් නොයවා තම දරුවන් වෙනත් දෑවලට යොමුකරන අම්මලා අපේ රටේ ඉන්නවා” යැයි බදුන්වත්ගම පුරාණ ගල්කන්දේ විහාරාධිපති බඹරැන්දේ වජිර හිමියෝ පැවසූහ. ඒ හිමියෝ එසේ පැවසූවේ තරුණ බෞද්ධ සංගමයේ තෙවන වාර්ෂික උළෙලේදීය.ඒ හිමියෝ මෙසේ ද කීහ.වර්තමානයේ මා සිටින දරුවන්ට අධ්‍යාපනය ලබා දෙන්නේ ඔවුන් ආදර්ශවත් පුරවැසියන් කිරීමට නොව අධ්‍යාපනයේ ලැබෙන වැඩිපුර මුදල් ලැබෙන රැකියාවක් දෙස බලාගෙනය.උගතුන්ගෙන් බහුතරය තුළ මනුෂ්‍යත්වය දකින්න නෑ. මේ හේතුව නිසා සමාජ ශෝධනය සඳහා පොත පත ලියන නිර්මාණ බිහිකරන මිනිසුක් දක්නට නෑ.පසුගිය වසරේ අ.පො.ස (සා.‍පෙළ) විභාගයෙන් 25% මව්බස අසමත් බව වාර්තා වෙනවා. බුදු දහම අසමත් සංඛ්‍යාව 22%කි. මේ නිසා රට - දැයට - ආගමට - තමන්ගේකමට ආදරේ නොකරන මිනිසුන් වැඩිවෙමින් පවතිනවා.මේ තත්ත්වය වෙනස් කිරීමට යත්න දරන මහරගම හිටපු නගරාධිපති චන්ද්‍රසේන මාසකෝරාල මහතා ප්‍රධාන කොට්ටාව තරුණ බෞද්ධ සංගමය වැනි සංවිධානවලට ජාති - ආගම්- කුල- පක්ෂ බේදයෙන් තොරව රජයත් මහ ජනතාවත් අත හිතදිය යුතුය.මෙම සංවිධානයට තම සැමියා වූ චර්ස් රණසිංහ මහතාට පිංපතා තම නිවෙසින් දෙමහල් කොටසක් බෞද්ධ සංගමයටත්, කොට්ටාව චාර්ලස් රණසිංහ වැඩිහිටි නිවාසයකට දන්දුන් ප්‍රවීන කිවිඳියක් වන දේශබන්දු ශ්‍රියානි රසිකා කාරියප්පෙරුම මහත්මිය මෙම පිං පැමිණවීමේ පිංකමට සහභ‍ාගීවීම මුලු කාන්තා පරපුරටම ආදර්ශයකි.බෞද්ධ සංගමයේ සභාපති දේශබන්දු චන්ද්‍රසේන මාසකෝරාල මහතා. - “හොඳ මිනිසුන් හදන තෝතැන්නයි දහම් පාසල. කොට්ටාවේ දහම් පාසල් 22ක් තියෙනවා. අප සංගමයේ ප්‍රධාන කාරිය මෙම දහම් පාසල් ශක්තිමත් කිරීමයි. මෙම පාසල්වල අවශ්‍ය මේස , පුටු ආදී උපකරණ සඳහා ඉකුත් දෙවසරක් තුළ අප සංගමය රුපියල් ලක්ෂ 7ක මුදලක් වැයකර තියෙනවා. දහම් පාසල්වල 1 සිට 5 ශ්‍රේණිය දක්වා දරුවන්ගේ පන්ති විභාග පවත්වන්නේ අප සංගමයයි. දහම් පාසල හදනවා යනු මිනිසා හැදීමයි.මෙම පින්කමේ දී මහා සංඝරත්නය 20 නමක් විෂයෙහි සංඝගත දක්ෂිනාවක්ද පිරි නැමිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=r1405316</link>
    <topic>සුපිරි සතිපොළේඉදිකිරීම් අවසන් අදියරේ</topic>
    <author>අලව්ව විශේෂ - ඒ. කීර්තිසේන නාරම්මල සමූහ - චමින්ද විදානගේ</author>
    <content>වසර ගණනාවක සිට නාරම්මල නගරයට අංගසම්පූර්ණ සති පොළක් නොමැතිවීම ගොවි වෙළෙඳ මෙන්ම පාරිභෝගික ජනතාවට විශාල වූ අඩුපාඩුවක් ලෙස පැවතිණි.අව්වට වේලෙමින් වැස්සට තෙමෙමින් මඩ වළක් ලෙස පැවති සති පොළ අනේක විධ කරදර හා අඩුපාඩු මැද පවත්වාගෙන යන ලදී.මෙතෙක් කාලයක් පැවැති සති පොළේ ගැටලු සියැසින් දුටු කුරුණෑගල දිස්ත්‍රික් පාර්ලිමේන්තු මන්ත්‍රී හා දඹදෙණිය ශ්‍රී.ල.නි.පක්ෂයේ ප්‍රධාන සංවිධායක ශාන්ත බණ්ඩාර මහතා එම අඩුපාඩු මකාලන්නට මේ වනවිට රුපියල් ලක්ෂ 938ක පමණ වියදමින් එම සුපිරි සති පොළේ වැඩ ලහි ලහියේ සිදුකරන අතර එහි කඩිනම් ඉදිකිරීම් මේ වනවිට අවසන් අදියරේ පවතී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=r1405317</link>
    <topic>නිවාස 230ක්ඩෙංගු පරීක්ෂාවට</topic>
    <author>‍නාගොඩ විශේෂ - එන්. විජේරත්න</author>
    <content>කළුතර ජාතික සෞඛ්‍ය විද්‍යායතනයේ ප්‍රාදේශීය පරිපාලන මහජන සෞඛ්‍ය පරීක්ෂක නිලධාරි ආර්. ජේ. සිංහබාහු මහතාගේ උපදෙස් මත කළුතර උතුර මහජන සෞඛ්‍ය පරීක්ෂක කොට්ඨාසය තුළ ඩෙංගු සම්බන්ධයෙන් නිවාස 230ක් පමණ පරීක්ෂා කර තිබේ.කළුතර උතුර මහජන සෞඛ්‍ය පරීක්ෂක මංජුල පෙරේරා සහ කළුතර දකුණ මහජන සෞඛ්‍ය පරීක්ෂක කේ. කේ. එල්. ජයලාල් මහතාගේ සහභාගිත්වයෙන් පැවැති මෙම පරීක්ෂා කිරීම්වලදී ඩෙංගු මදුරුවන් බෝවන ස්ථාන පවත්වාගෙන ගිය 4 දෙනකුට විරුද්ධ නඩු පැවරීමටත් එක් අයකුට නිවේදන නිකුත් කිරීමටත් කටයුතු කෙරිණි.එම හතර දෙනා කළුතර මහේස්ත්‍රාත් අධිකරණයට ඉදිරිපත් කරන ලදුව අතිරේක මහේස්ත්‍රාත් අයේෂා ආබ්දීන් මහත්මිය විසින් දෙදෙනකුට රුපියල් 10,000 බැගින්ද, අනිත් දෙදෙනාට රුපියල් 9000 බැගින්ද දඩ නියම කර ඇති බවද වාර්තාවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=s1405311</link>
    <topic>ක්‍රීඩා රෙගුලාසි සංශෝධනයට දින නියම වෙයි</topic>
    <author>ප්‍රින්ස් ගුණසේකර</author>
    <content>ක්‍රීඩා පනතේ රෙගුලාසි සංශෝධනය කිරීම උදෙසා ක්‍රීඩා අමාත්‍යාංශය හා ජාතික ඔලිම්පික් කමිටුව අවසන් සාකච්ඡාවකට දින නියම කර ගනියි. ඒ අනුව ලබන මස 10 වැනිදා ක්‍රීඩා අමාත්‍යාංශ ශ්‍රවණාගාරයේදි දෙපාර්ශවය හමුවී ක්‍රීඩා රෙගුලාසි සංශෝධනය කිරීමේ අවසන් නිගමනවලට එළැඹීමට සුදානම් වේ.ක්‍රීඩා ඇමැති මහින්දානන්ද අලුත්ගමගේ හා ජාතික ඔලිම්පික් කමිටු සභාපති හේමසිරි ප්‍රනාන්දු යන මහත්වරු අතර පෙරේදා පැවැති හමුවකදී මේ තීරණය ගෙන ඇත. මේ හමුවට ඔලිම්පික් කමිටු ලේකම් මැක්ස්වෙල් ද සිල්වා, උප සභාපතිවරුන් වන ඇමැති ඩිලාන් පෙරේරා, ඩයන් ගෝමස් හා ජෙනරාල් පාලිත ප්‍රනාන්දු යන මහත්වරුද බැඩ්මින්ටන් සංගමයේ සභාපති සුරාජ් දන්දෙනිය මහතා ද එක්ව සිටියහ.ඉදිරියේදී සිදු කිරීමට නියමිත අවසන් සාකච්ඡාවේදී දෙපාර්ශවය සකසන ලද යෝජනා කෙටුම්පත් පිළිබඳ දීර්ඝ සාකච්ඡාවකින් නිමා කිරීමට බලාපොරොත්තු වේ. එදින සාකච්ඡාවට පැය ගණනක් ගතවුවද ක්‍රීඩා රෙගුලාසි සං‍ශෝධනය කිරීමේ මාතෘකාව අවසන් කළ යුතුව ඇතැයි ක්‍රීඩා අමාත්‍යාංශ ප්‍රකාශකයකු 'දිනමිණ'ට පැවැසීය.ක්‍රීඩා පනතේ ඇතැම් රෙගුලාසි සංශෝධනය විය යුතු බවත් ඒ සඳහා තම උපරිම සහාය ලබාදෙන බවත් ජාතික ඔලිම්පික් කමිටුව ක්‍රීඩා අමාත්‍යාංශයට දැනුම්දී තිබුණි. එහෙයින් ක්‍රීඩා ඇමැතිවරයා විසින් ක්‍රීඩා රෙගුලාසි සංශෝධනය කිරීමට විශේෂ කමිටුවක් පත් කරන ලදි. එම කමිටුව අවස්ථා කිහිපයකදී හමුවී මේ පිළිබඳව සාකච්ඡා කළද අවසන් එකඟතාවකට පැමිණීමට නොහැකි විය.ක්‍රීඩා රෙගුලාසි පිළිබඳ ජාත්‍යන්තර ඔලිම්පික් කමිටුවේද අවධානය යොමුවී තිබුණු අතර ක්‍රීඩා ඇමැතිවරයා හා ඔලිම්පික් සභාපතිවරයා ඇතුලු පිරිසක් ලූසෑන් වෙත කැඳවා සාකච්ඡාවක්ද සිදු කෙරුණි. එහිදී දෙපාර්ශවය අතර ඇති කරගත් සම්මුතිය අනුව දළ කෙටුම්පතක්ද නිර්මාණය වී ඇතැයි දැනගන්නට තිබේ.කෙසේ වුවද ක්‍රීඩාවේ දියුණුව උදෙසා ක්‍රීඩා ඇමැති මහින්දානන්ද අලුත්ගමගේ මහතා ගන්නා උත්සාහය හා ක්‍රීඩා රෙගුලාසි සංශෝධනයට ඇති උනන්දුව පිළිබඳ ඔලිම්පික් කමිටු සභාපති හේමසිරි ප්‍රනාන්දු මහතාගේ ප්‍රසාදය පළවී ඇතැයිද වාර්තා වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=s1405312</link>
    <topic>තරගමාලාවේ රැඳී සිටීමේ අරමුණින් මැතිව්ස්ගේ කණ්ඩායම අද ලෝඩ්ස් තරග බිමට</topic>
    <author/>
    <content>එංගලන්තයට එරෙහි ජාත්‍යන්තර එක්දින ක්‍රිකට් තරගමාලාවේ තව දුරටත් සාර්ථකව රැඳී සිටීමේ අරමුණින් යුතුව ඇන්ජලෝ මැතිව්ස්ගේ කණ්ඩායම අද ලන්ඩනයේ ලෝඩ්ස් තරග බිමට පිවිසෙයි.තරග පහකින් සමන්විත මේ තරගමාලාවේ සිවුවැනි තරගය මෙය වෙයි. තරගමාලාවේ 2–1කින් පිටුපසින් සිටින ශ්‍රී ලංකාව අද තරගය කෙසේ හෝ ජය ගෙන එංගලන්තය සමග සම තත්ත්වයට පිවිසීමට වගබලා ගත යුතු වෙයි.දෙපිල අතර දෙවැනි තරගයේදී ශූරයන් ලෙසින් ක්‍රීඩා කරමින් එංගලන්තය පරාජය කළ ශ්‍රී ලංකා කණ්ඩායම තෙවැනි තරගයේදී ප්‍රදර්ශනය කළේ තමන්ටම හානිකර ගැනීමේ ක්‍රීඩාවකි. පිතිකරුවන් සම්පූර්ණයෙන්ම දුර්වල වූ එම තරගයේදී ශ්‍රී ලංකාව ඕවර 24ක් ඇතුළත ලකුණු 67කට දැවී ගියේ ඇලස්ටෙයාර් කුක් ට එංගලන්තයේ වඩාත්ම සාර්ථක එක්දින ක්‍රිකට් නායකයා යන ‘පට්ටම’ ලබා දෙමිණි.ඩරම්හි පැවැති දෙවැනි තරගයේ මෙන්ම මැන්චෙස්ටර්හි පැවැති තෙවැනි තරගයේද තිබුණේ එක සමාන දේශගුණික තත්ත්වයන්ය. මේ පරිසරය යටතේ ශ්‍රී ලංකා පිතිකරුවන් දුර්වල වෙද්දී කුක් හා ඉයන් බෙල් කියා දුන්නේ මෙවැනි දේශගුණික තත්ත්වයකදී පිතිකරණයේ යෙදෙන්නේ කෙසේද කියාය. කුක්ගේ හොඳ පිතිකරණය මෙන්ම සාර්ථක නායකත්වයද ශ්‍රී ලංකා පරාජයට බෙහෙවින් බලපෑවේය.ශ්‍රී ලංකා පිතිකරුවන් එල්ල කිරීමට තෝරා ගත් පහර ඉතාම නරක ඒවා විය. එංගලන්ත පන්දු යවන්නන් හරිහැටි හඳුනා ගැනීමට ඔවූහු අපොහොසත් වූහ. කෙටි පන්දු සමග සාර්ථකව ගණුදෙනු කිරීමටද ශ්‍රී ලංකා පිතිකරුවෝ අසමත් වූහ.දෙවැනි තරගයේදී අති විශිෂ්ට ක්‍රිකට් ක්‍රීඩාවක නියැළුනු ශ්‍රී ලංකා කණ්ඩායම තෙවැනි තරගයේදී ඉතාමත් දුර්වල වීම විසඳිය නොහැකි ප්‍රශ්නයකි. නමුත් මේ ගැටළුව මැතිව්ස්ගේ කණ්ඩායම විසින්ම විසඳා ගත යුතුය. පරාජය අමතක පොතට දමා අද තරගයට ජයග්‍රාහී මානසික තත්ත්වයකින් හා දැඩි අධිෂ්ඨානයකින් යුතුව මුහුණ දීමට අදිටන් කරගත යුතුය.අද තරගය ශ්‍රී ලංකා වේලාවෙන් පස්වරු 3.00ට ආරම්භ වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=s1405313</link>
    <topic>සය සාමාජික ක්‍රිකට් හේනේගම දී</topic>
    <author>පද්ම ශ්‍රී දසනායක ගෝනපොල සමූහ</author>
    <content>හොරණ පොකුණුවිට එකසත් ක්‍රීඩා සමාජය සංවිධාන කරන සය සාමාජික ක්‍රිකට් තරගාවලිය අද (31) සහ හෙට (01) දෙදින පොකුණුවිට හේනේගම ජනසෙත පදනම ක්‍රීඩාංගණයේදී පැවැත්වේ.තරගාවලියේ ශූරතාව සඳහා රු.40000ක් අනුශූරතාවට රු.20000ක් පිරිනැමෙන අතර තරගාවලියේ වීරයා, සියළු අංශවල හොඳම ක්‍රීඩකයා සඳහාද මුදල් ත්‍යාග පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=s1405314</link>
    <topic>දෙස් විදෙස් ක්‍රීඩකයන් තරග වදින'කැවල්රි සුපර්ක්‍රොස්'ලබන 8දා</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා යුද හමුදා සන්නාහ සන්නද්ධ බලකාය විසින් ශ්‍රී ලංකා මෝටර් රථ ධාවකයන්ගේ සංගමය w සමග එක්ව සංවිධාන කරන පස්වැනි 'කැවල්රි සුපර්ක්‍රොස් 2014' තරගාවලිය ලබන මස 8 වැනිදා කුරුණෑගල පාන්ගොල්ල දැදුරු ඔය ඉස්මත්තේ පිහිටි යුද හමුදා ධාවන පථයේදී පැවැත්වේ.සියැට්-ස්ලාඩා මෝටර් රථ හා යතුරු පැදි ධාවන ශූරතාවලියේ තෙවැනි අදියරේ තරගාවලිය ලෙස මේ තරගාවලිය පැවැත්වීමට නියමිතය.විදෙස් තරගකරුවන් සිවුදෙනකු සමගින් තරගකරුවන් 150කට අධික පිරිසක් සහභාගිවන ‍මේ තරගාවලිය මෝටර් රථ හා යතුරු පැදි ධාවන තරග ඉසව් 23කින් සමන්විතය.අවුරුදු 30ක් පුරා පැවැති යුද්ධයෙන් මියගිය ශ්‍රී ලංකා සන්නාහ සන්නද්ධ බලකායේ රණවිරුවන්ගේ පවුල් සඳහා සුබසෙත සැලසීමත්, ආබාධිත රණවිරුවන්ගේ සුභසාධන කටයුතු සඳහා මෙන්ම දැනට සේවයේ යෙදී සිටින සියළුම රණවිරුවන්ගේ සුභසාධන කටයුතුවලට ප්‍රතිපාදන ලබාදීමත් අරමුණු කරමින් මේ තරගාවලිය පවත්වන බව සංවිධාය‍කයෝ පවසති.එමෙන්ම ශ්‍රී ලංකාවේ මෝටර් රථ ධාවන ක්‍රීඩා ක්ෂේත්‍රය ප්‍රචලිත කිරීමත්, ඒ තුළින් යුද්ධ සංවර්ධන ක්‍රියාවලියටද පිටුවහලක් ලබාදීමත් තරගාවලිය පැවැත්වීමේ අරමුණක් බව මේ පිළිබඳ පසුගියදා රොක් හවුස් හමුදා කඳවුරේ පැවැති මාධ්‍ය හමුවේ දී සංවිධායකයෝ පැවැසූහ.මෙවර තරගාවලියට සමගාමීව ධාවන පථය මෙන්ම වටපිටාවේද යටිතල පහසුකම් වැඩි දියුණු කර ඇතිබවත්, ප්‍රේක්ෂකයන් උද්වේගකර මෙන්ම ත්‍රාසජනක තරගාවලියක් දැක බලාගැනීමට අවස්ථාව සැලසෙන බවත් ශ්‍රී ලංකා සන්නාහ සන්නද්ධ බලකායේ අණදෙන නිලධාරී මේජර් ජෙනරාල් මිලින්ද පීරිස් මහතා කියා සිටියේය.සියැට් කැලණි හෝල්ඩින්ග් සමාගම තරගාවලියේ ප්‍රධාන අනුග්‍රාහකයා ලෙස කටයුතු කරයි. මේ මාධ්‍ය හමුවේදී තරගාවලිය කමිටු සභාපති බ්‍රිගේඩියර් ඉඳුනිල් ද සිල්වා, ශ්‍රී ලංකා මෝටර් රථ ධාවකයන්ගේ සංගමයේ සභාපති යෝගා පෙරේරා, සියැට් ආයතනයේ සෙවාන් ජයසූරිය මහත්වරුන්ද අදහස් දැක්වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=s1405315</link>
    <topic>මධ්‍යම පළාත් මේස පන්දු අද-හෙට</topic>
    <author/>
    <content>මහනුවර දිස්ත්‍රික් මේස පන්දු සංගමය සංවිධාන කරන මධ්‍යම පළාත් මේස පන්දු තරගාවලිය අද (31) සහ හෙට (01) දෙදින දොළුව ජගත් රාජපක්ෂ අන්තර්ජාතික මේස පන්දු ක්‍රීඩාංගණයේදී පැවැත්වේ.එස්.එම්.එස්. හෝල්ඩින්ස් අභියෝගතාව සඳහා වන තරගාවලියට මහනුවර, නුවරඑළිය හා මාතලේ දිස්ත්‍රික් නියෝජනය කරමින් තරගකරුවන් 500ක අධික පිරිසක් සහභාගී වීමට නියමිතය.තරගාවලියේ ජයග්‍රාහකයන්ට ත්‍යාග හා සහතික ප්‍රදානයත්, විවෘත අංශයේ තරගකරුවන් දිරිගැන්වීමට එහි ජයග්‍රාහකයන්ට මුදල් ත්‍යාග පිරිනැමීමත් අග්‍රාමාත්‍ය පෞද්ගලික ලේකම් නීතිඥ අනුරාධ ‍ලංකා ජයරත්න මහතා ප්‍රධානත්වයෙන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=s1405316</link>
    <topic>අන්තර් පාසල් පාපන්දු මාරිස්ටෙලාට දැවැන්ත ජයක්</topic>
    <author>ප්‍රින්ස් ගුණසේකර</author>
    <content>මීගමුව මාරිස්ටෙලා හා සාන්ත මේරි විදුහල් අතර පැවැති 19න් පහළ පාපන්දු තරගයෙන් ගෝල් 6-2ක ජයක් මාරිස්ටෙලා විදුහලට හිමිවිය.මාරිස්ටෙලා විදුහල් ක්‍රීඩාංගණයේ පෙරේදා පැවැති මේ තරගයේදී සාන්ත මේරි විදුහල් ක්‍රීඩකයෝ තරගය ආරම්භයේදී ගෝල් දෙකක් ලබා ඉදිරියෙන් සිටියහ.තරගයේ 11වැනි මිනිත්තුවේදී සාන්ත මේරි විදුහලේ සුමේධ ප්‍රනාන්දු හා 21වැනි හා 41වැනි මිනිතුවලදි මාරිස්ටෙලා විදුහලේ කසුන් සංජීව හා සුරාජ් පීරිස් ලබාගත් ගෝල් 2න් ලකුණු තත්ත්වය සමවිය.මාරිස්ටෙලා ඉදිරිපෙළ ක්‍රීඩක අශාන් ජීවන්ත 49වැනි හා 63වැනි මිනිත්තුවලදී ගෝල් ලබාගත් අතර අවසන් ගෝල් දෙක සමිත සුභාෂන තම පිලට එක් කළේය.අන්තර් පාසල් පාපන්දු තරගාවලියට ජනප්‍රිය පාසල් 20ක් සහභාගිවී සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=f1405311</link>
    <topic>සිගරට් විරෝධී සටන අතහරින්නේ නෑ</topic>
    <author>සාකච්ඡා කෙළේ ධම්මික සෙනවිරත්න</author>
    <content>ලෝක දුම්වැටි විරෝධී දිනය අදට (31) යෙදී තිබේ. එයද නිමිත්තක් කොට ගනිමින්, සෞඛ්‍ය අමාත්‍ය මෛත්‍රිපාල සිරිසේන මහතා සමඟ කරන ලද සාකච්ඡාවකි.* ලෝක සෞඛ්‍ය සංවිධානයේ 67 වෙනි සමුළුවේ නියෝජ්‍ය සභාපති ධුරයට පසුගියදා ඔබ පත්වුණා. අපි එතැනින් මේ සාකච්ඡාව පටන් ගනිමු?ලෝක සෞඛ්‍ය සංවිධානයේ 67 වෙනි සමුළුවේ නියෝජ්‍ය සභාපති තනතුර අපට පිරිනැමීම අපේ රටට කරන ලද ගෞරවයක් ලෙසයි මම සලකන්නෙ. විශේෂයෙන් අපේ කලාපය ගත්තොත්, අපේ සෞඛ්‍ය ක්‍ෂෙත්‍රය හොඳ මට්ටමක තියෙනවා. සහශ්‍ර සංවර්ධන ඉලක්ක අතරින් ඇතැම් ඉලක්ක සපුරා ගැනීමටත් අපට හැකිවී තිබෙනවා.* ලෝක දුම්වැටි විරෝධී දිනය 31 වැනිදාට (අදට) යෙදී තිබෙනවා. සිගරට් පැකට් මත රූපමය අවවාද ප්‍රදර්ශනය කිරීම 60% කින් විය යුතු බව අධිකරණ තීන්දුවයි. මෙය 80% කින් විය යුතු බවට ගෙන ගිය අරගලයට දැන් මොකද වෙන්නේ?රූපමය අවවාද 80% කින් විය යුතු බවට පාර්ලිමේන්තුවේ මන්ත්‍රීවරු 225 දෙනාම අනුමත කළා. ලෝකයේ ඇතැම් රටවල 80%ටත් වැඩියෙන් රූපමය අවවාද ප්‍රදර්ශනය කරනවා. එසේ තිබියදී තමයි, මේක 60% ට අඩුවෙලා තියෙන්නෙ. එය 80% කින් කිරීම සඳහා අපි දිගටම මේ අරගලය ඉදිරියට ගෙනියනවා. රටේ ජනතාවගේ මතයත් එයයි.මේක 80%ටත් වැඩියෙන් වෙනවා නම් ඔවුන් තවත් කැමැතියි.අපේ රටේ දුම්පානය නිසා වසරකට ජීවිත හානි 21,000ක් සිදුවෙනවා. ඒ කියන්නේ දවසට 50 ගණනක් සිගරට් නිසා මිය යනවා. කාගේ හෝ පියෙක්, පුතෙක් මේ විදිහට නිකරුණේ මැරෙන්නෙ. ඒ නිසා මේකට ඉඩ දෙන්න බෑ. පුළුවන් උරිමයෙන් අපි මේ උත්සාහය ඉදිරියට අරන් යනවා. පෞද්ගලිකව මොන මොන අලාභ සිදුවුණත් එය අත්හැරීමට අපි ලෑස්ති නෑ.* මෙවැනි ක්‍රියාමාර්ග ගන්නා අතරතුර රජයට එරෙහිව මත්ද්‍රව්‍ය ජාවාරම වැළැක්වීමට කටයුතු නොකරන බවට විපක්ෂයෙන් විශ්වාසභංගයකුත් ඉදිරිපත් වුණා. මේ ගැන ඔබ මොකද කියන්නෙ?ඔය විශ්වාසභංගය පරාජයට පත්වුණානේ. අපේ ආණ්ඩුවට 2/3 ඡන්දයක් ලැබුණා. ඒ විශ්වාසභංග යෝජනාව විපක්ෂයට ම පාරාවළල්ලක් වුණා. අපට කියන්න තියෙන්නෙ මේක ගෙනාවාට ස්තූතියි කියලා.* සේනක බිබිලේ ඖෂධ ප්‍රතිපත්තිය ක්‍රියාත්මක කිරීම සම්බන්ධයෙන් දැනට තියෙන තත්ත්වය කෙබඳු ද?මේ ඖෂධ ප්‍රතිපත්තිය පිළියෙල කර ව්‍යවස්ථා කමිටුවට එය යොමු කරලයි තියෙන්නෙ. ව්‍යවස්ථා කමිටුව මඟින් එහි අඩු-පාඩු ආදිය ඇත්නම් පෙන්වා දීමෙන් පසු ඒ ගැන සාකච්ඡා කර කැබිනට් මණ්ඩලය මඟින් එය අනුමත කිරීම සිදුවෙනවා. ඉන්පසු එය ක්‍රියාත්මක කළ හැකියි.* ඩෙංගු යළි හිස ඔසොවමින් තිබෙනවා. ගිය වර්ෂයට වඩා මේ වර්ෂයේ මේ වකවානුව වනවිට තත්ත්වය බැරෑරුම් බවයි පෙනෙන්නෙ. කොළඹත් වසංගත තත්ත්වයක් දක්වා එය වර්ධනය වෙලා. ඩෙංගු මර්දනය කිරීම සෞඛ්‍ය අමාත්‍යංශයට තනිව කළ නොහැකි බවටත් එය සාමූහික කටයුත්තක් බවටත් ඔබ කළ ප්‍රකාශය ඔබ කොහොමද පැහැදිලි කරන්නේ?ඔය කතාව අද - ඊයෙ නෙවෙයි අපි හැමදාමත් කියනවා. හැබැයි සාමූහික වැඩක් හැටියට හිතලා මේක කරන්නෙ නැති එකයි වැඩේ. සමහරු හිතනවා මේක සෞඛ්‍ය අමාත්‍යංශයට විතරක් අයිති වැඩක් කියලා. අපි මේකට මුල් වුණාට කාගේත් සහයෝගය මේකට අවශ්‍යයයි. එහෙම නැතුව ඩෙංගු මර්දනය කරන්න බෑ. ඩෙංගු විතරක් නෙවෙයි, රටක මේ වගේ ප්‍රශ්න විසඳන්න ඕන කවුරුත් සාමූහිකව වැඩ කරලා.* මේ ප්‍රශ්නය නිසා සමහර පාසල් වැසීමට පවා සිදුවුණා?උපදෙස් දීල තියෙන හැටියට පාසල්වලත් ඒ පිරිසිදු කිරීම් කටයුතු කළ යුතුයි. මාසයකට වතාවක්වත් විධිමත් පරිදි ඒ පිරිසිදු කළ යුතු බවට උපදෙස් ලබා දී තිබුණත් ඇතැම් විදුහල්පතිවරු ඒ උපදෙස් පිළිපදින්නෙ නෑ. ඒකෙන් වෙන්නෙ ප්‍රශ්නය බරපතළ වෙන එකයි.* 2010 වර්ෂයේ පටන් මේ දක්වා ගතවූ කාලය තුළ රජය සෞඛ්‍ය ක්‍ෂේත්‍රයේ කරන ලද මෙහෙවර සැකෙවින් පැහැදිලි කළ හැකිද?2010 දී මම සෞඛ්‍ය ඇමැතිවරයා හැටියට මේ වගකීම භාරගත්තට පස්සෙ සෞඛ්‍ය ක්‍ෂේත්‍රයේ විශාල පෙරළියක් කරන්න අපට පුළුවන් වුණා. ගරු ජනාධිපතිතුමාගේ නායකත්වය යටතේ, එතුමා සෑම අය-වැයකින්මත් සෞඛ්‍ය ක්‍ෂේත්‍රයට විශාල මුදලක් වෙන්කර තිබෙනවා. නීරෝගී ජාතියක්, පරපුරක් බිහිකිරීම සඳහා කරන ආයෝජනයක් වශයෙනුයි අප එය සලකන්නෙ. මේ ඔස්සේ විශාල වශයෙන් භෞතික පහසුකම් සංවර්ධනය කිරීමට පමණක් නොවෙයි, මානව සම්පත් සංවර්ධනයත් සිදු කිරීමට හැකිවුණා. වෛද්‍ය, හෙද, ඖෂධවේදී, රසායනාගාර, උපස්ථායක ආදී කාර්ය මණ්ඩල සඳහා බඳවාගැනීම් කළා, ඔවුන්ට අවශ්‍ය පුහුණුවීම් ආදී දේවල් ලබා දුන්නා. පහසුකම් සැලසුවා. මේ සියල්ල මඟින් ගුණාත්මක සෞඛ්‍ය සේවයක් ඇති කිරීමට අවශ්‍ය සියලු පියවර ගත වූ කාලය තුළ අපි රජයක් හැටියට ගෙන තිබෙනවා.* සෞඛ්‍ය ක්‍ෂේත්‍රයේ නිතර නිතර ඇතිවන වැඩ වර්ජන ආදී වෘත්තීය ක්‍රියාමාර්ග මඟින් නිදහස් සෞඛ්‍ය සේවයට ඇති කරන බලපෑම ගැන ඔබ මොකද කියන්නෙ?බලපෑම කියන්නෙ නිදහස් සෞඛ්‍ය සේවය විනාශ වෙන එක තමයි ඔය වැඩවර්ජනවලින් වෙන්නෙ. සෞඛ්‍ය ක්‍ෂේත්‍රයේ සිදුවන වර්ජන නිසා විනාශ වෙන්නෙ මිනිස් ජීවිත බව අපි අමතක නොකළ යුතුයි. මේ ක්‍ෂේත්‍රයේ ඉන්න මොන මට්ටමේ වෘත්තිකයන් වුණත් මේ ගැන ගැඹුරින් සිතිය යුතු යැයි මං සිතනවා. ඔය වැඩවර්ජන නිසා සිදුවන්නේ විශාල අනර්ථයක්.* අපි රටේ දේශපාලනය වෙතට අවධානය යොමු කළොත්, ඊළඟ ප්‍රධාන ඡන්දය ජනාධිපතිවරණයක්ද මහමැතිවරණයක්ද කියන එක ගැන දැනගැනීමට උනන්දුවක් ඇති බවයි පෙනෙන්නෙ. ඒ අතරතුර විපක්ෂය පොදු අපේක්ෂකයකු සොයමින් සිටිනවා. මේ පිළිබඳ ඔබේ අදහස කුමක් ද?ජනාධිපතිවරණයට හෝ මහමැතිවරණයට යාමට තවත් අවුරුදු 2ක කාලයක් තිබෙනවා. ඔය දෙකෙන් මොන ඡන්දය කලින් එයිද කියන එක අනාගතයට බාර කාරණයක්.විපක්ෂය කියන ඔය පොදු අපේක්ෂකයා පිළිබඳ අදහසම මිරිඟුවක්. ලංකාවේ කොහෙද එ‍ෙහම අය ඉන්නෙ? ජනාධිපතිවරණයක් එනවා කියල හිතෙනකොට පොදු අපේක්ෂකයෙක්ගෙ කතාවක් එනවා. ඕක මිරිඟුවක් මිස ඊට වැඩි දෙයක් නෑ.* ඊලඟ ඡන්දය ඌවේ පළාත් සභා මැතිරණය බව පෙනෙන්න තියෙනවා. විපක්ෂය කියන්නෙ ඌවෙන් ආණ්ඩුව පරාජය කර වෙනස අරඹන බවයි?ඕක ඉතින් ඌවෙදි විතරක් නෙවෙයි, කොහෙදිත් කියපු කතාවමනෙ. දැන් අවුරුදු 20ක් තිස්සේ විපක්ෂය ඔය කතාව කියනවා. ඕක අමුතු දෙයක් නෙවෙයි.* සන්ධානයේ පාර්ශවකරුවකු වන ජාතික නිදහස් පෙරමුණ ජනාධිපතිතුමාට ඉදිරිපත් කළ යෝජනා 12 පිළිබඳ යමක් කිව හැකි ද?අපේ ආණ්ඩුව සන්ධානයක් හැටියට පක්ෂ රැසක එකතුවක්. එවැනි එකතුවක වැඩකරද්දි නොයෙක් මත - අදහස් ඉදිරිපත් වෙනවා. ඒක සාමාන්‍ය තත්ත්වයක්. එවිට ඒ මතවාද - අදහස් ගැන සාකච්ඡා කරනවා. සාකච්ඡා කරලා එකඟතාවන්ට එනවා.මෙතැනදිත් ජාතික නිදහස් පෙරමුණ ගරු ජනාධිපතිතුමාට ඉදිරිපත් කළ යෝජනා 12 ශ්‍රී ලංකා නිදහස් පක්ෂයේ මධ්‍යම කාරක සභාවේ අවධානයට යොමුකර මේ පිළිබඳ ඉදිරි ක්‍රියාමාර්ග ගැනීම සිදුවෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=f1405312</link>
    <topic>දහම් බෙරහඬ නිසල කළ අරන්තලාව</topic>
    <author>ඒල්. දෙහිගොල්ල</author>
    <content>අරන්තලා මහා භික්ෂු ඝාතනයට ජූනි 02 වැනි දිනට වසර 27 යිඅම්පාර දිස්ත්‍රික්කයේ ඉතාමත් දුෂ්කර හා කටුක පරිසරයකට උරුමකම් කියන ප්‍රදේශයක් වන්නේ අරන්තලාව හා මංලගමයි. මෙවන් වූ පරිසරයකට හිමිකම් කී අරන්තලාව ලොව ප්‍රසිද්ධ වන්නේ ඉතාමත් අමානුෂික හා අනුවේදනීය සිද්ධියක් මුල් කරගනිමිනි. ඒය අන් කිසිවක් නොව කොටි ත්‍රස්තවාදීන් 1987 ජූනි මස 02 වැනි දින කසාවත පෙරවූ සංඝයාවහන්සේලා 31 නමකගේ ලේ වලින් එම පරිසරය රත් පැහැ කළ නිසාය.අම්පාර විද්‍යානන්ද පිරිවෙනේ හා මහාවාපි පිරිවෙනේ ස්විමීන් වහන්සේලා වාර්ෂික අධ්‍යාපන චාරිකාවක නිරත වන්නේ විවිධ දැනුම ලබා ගැනිම අරමුණිනි. චාරිකාව ආරම්භ කර කිලෝ මීටර් කිහිපයක් ස්වාමීන් වහන්සේලා වැඩම කළේ ඉමහත් සතුටිනි. දින තුනක් ලංකාවේ විවිධ ස්ථාන වලට යාමට අරමුණු කර තිබුණත් ස්වාමීන් වහන්සේලා වැඩ සිටි බස් රථය මහ මූකලානට රැගෙන ගියේ අවි ගත් කොටි ත්‍රස්තවාදීන් දෙදෙනෙකි.ඒ වන විටත් බස් රථය කොටින් 40 ක් පමණ වට කොට සිටියේ සියලු ස්වාමීන් වහන්සේලා බිලි ගැනීමේ චේතනාවෙනි. එක් කොටි ත්‍රස්තවාදියකු නායක ස්වාමීන් වහන්සේගේ හිස දෙබෑ කරමින් කඩු පහර එල්ල කළේ එඩිතර ස්වාමීන් වහන්සේ නමක් ජාතියට අහිමි කරමිනි. ඉන්ද්‍රසාර ස්වාමීන් වහන්සේගේ දේහය රුධිරයෙන් නෑවෙද්දී සිත් පිත් නැති කොටි ත්‍රස්තවාදීන් කුඩා ස්වාමීන් වහන්සේලාගේ විලාපය මැද්දේ කපා කොටා වෙඩි තබමින් 31 නමකගේ දිවි තොර කරන ලදි.රැකවල් ලා සිටි තවත් කොටි ත්‍රස්ථතවාදීන් බස් රථය වටේට වෙඩි තැබුවේ වැටී සිටි ස්වාමීන් වහන්සේලාගේ ශරීරය පසාරු කරමිනි. චාරිකාවේ නියැලුණ ස්වාමීන් වහන්සේලා දස දෙනෙකුගේ ජීවිතය රැකුනේ ආශ්චර්යක් ලෙසිනි. එවකට කුඩා අවධියේ පසු වූ ස්වාමීන් වහන්සේලා මේ වන විට මුහුකුරා වයසේ පසුවෙයි. මේ ස්වාමීන් වහන්සේලා අතර රිදී මාලියද්ද දහම් සෙවනේ විහාරාධිපති ආදා උල්පත බුද්ධසාර හාමුදුරුවෝ කැපුම් තුවාල සහිතව අදත් පසුවන්නේ තුනටියෙන් පහළ පන නැති ස්වාමීන් වහන්සේ කෙනෙක් ලෙසයි.එදා පාලුවට ගිය අරන්තලාව වර්තමානය වන විට ජනයා පදිංචි වෙමින් පවතී. අරන්තලාවේ භික්ෂු ඝාතනය සිහි වීම පිණිස ස්මාරකයක් තනවා තිබේ. අම්පාරට එන ඕනම සංචාරයකු මෙම ස්මාරකය දැක බලා ගැනීමට අමතක නොකරති. අරන්තලාව මහ භික්ෂු ඝාතනයේ අනුස්මරණ වැඩසටහන වසරක් පුරා පැවැත්වීමට විද්‍යානන්ද පිරිවෙනේ විහාරාධිපති කිරිදිවැල්ල සෝමරතන හිමියන් ප්‍රමුඛ ස්වාමීන් වහන්සේලා හා ගිහියන් පෙරමුණ ගෙන සිටිති. මෙම අනුවේදනීය සිදුවීමට වසර 27 ක් පිරීම නිමිති කරගෙන ආගමික වැඩසටහන් ගණනාවක් ජූනි 01 වැනි දින හා 02 වන දින සංවිධානය කර තිබේ.ශ්‍රී ඉන්ද්‍රසාර නා හිමියන් ඇතුලු ස්වාමීන් වහන්සේලා අපවත් වුනේ සදාතනික සිහිවටනයක් වූ බෞද්ධ මධ්‍යස්ථානයක් ආරම්භ කරමිනි. බෞද්ධ මධ්‍යස්ථානය තුළ විශ්‍රාම ශාලාවට මුල් ගල තැබීමද දෙවන දින සිදු කිරීමට නියමිතය. අරන්තලා භික්ෂු ඝාතනයෙන් දිවි බේරාගත් එවකට ශ්‍රී විද්‍යානන්ද පිරිවෙනේ ආචාර්යවරයෙකු වූ පුත්තලම කල්පිටිය බෞද්ධ මධ්‍යස්ථානාධිපති වලල්ලාවිට විමලඥාන හිමි.කතරගම ධර්මදූත පාගමනක් හා අධ්‍යාපන චාරිකාවක් සදහා පිටත් වීමට අලුයම 3.00 ට පමණ පිබිදුණු නායක හාමුදුරුවන් වහන්සේ හා ශිෂ්‍ය භික්ෂූන් වහන්සේලා තුළ ඉමහත් උනන්දුවක් හා උද්‍යෝගයක් දක්නට ලැබුණා.ඉන් පෙර දින රාත්‍රියේ විද්‍යානන්ද පිරිවෙනට වැඩම කළ නායක හාමුදුරුවෝ ගමනට සූදානම් සිටි සියලුම දෙනා කැදවා ගමනේ පරමාර්ථ හා අනුගමනය කළ යුතු වත්පිළිවෙත් පිළිබදව කාරුණිකව වටහා දුන්නා. එදිනම රාත්‍රි 10 ටපමණ නායක හාමුදුරුවෝ සියලු දෙනාම මහාවාපි විහාරයට කැදවාගෙන ගියා. සියලුම දෙනා ගමනට ලක ලැහැස්ති වුනා. විහාරයට කැදවාගෙන ගිය අප සියලුම දෙනා නාහිමිපාණන් වහන්සේ සමග තෙරුවන් පුදා දෙවියන්ට පිං දුන්නා. එහිදී නායක හාමුදුරුවෝ කෙටි අනුශාසනාවක් කළා. මේ වන විට රාත්‍රි 11 ට පමණ ඇති.ජූනි 02 වැනි දින අලුයම තුනට පමණ පිබිද මුව දෙවීම් ආදිය කොට විහාර මන්දිරයට ගොස් නායක හාමුදුරුවන් සමග තෙරුවන් නැමදීම ආදි වතාවත් කළා. දෙවියන්ට පිං දුන්නා.ලංකා ගමනාගමන මණ්ඩලයට අයත් 60 ශ්‍රී පිරිස රැගත් බස් රථය මහාවාපි විහාරයෙන් නික්ම නුවර දෙසට ඇදෙන්නට වුණා. නුවර හරහා කැළණිය වෙහෙර වැද පුදාගෙන ඓතිහාසික කලුතර බෝධිය වැද පුදාගෙන පා ගමනින් ධර්ම ප්‍රචාරය කරමින් කතරගම ගම් උදා භූමිය තෙක් වැඩම කිරීමටයි නියමිතව තිබුනේ.කිසිදු බාධාවකින් තොරව බස් රථය ඉතා වේගයෙන් නුවර බලා ධාවනය වෙන්නට පටන් ගත්තා. අරන්තලාව හරියේදී ලංකා පෝර සංස්ථාවේ කුඩා ලොරියක් අඩි පාර දෙසට ධාවනය වෙමින් පැවතුනා. ඉන් ස්වල්ප දුරයි යාමට ලැබුනේ. මාර්ගයේ වම්පස යුධ හමුදා ඇදුමින් සැරසුන සෙබලෙකු සිටින බව පෙනුනා. ඔහුගේ සංඥාව අනුව බසය නැවතුනා. අපි එක එල්ලේම සිතුවේ ඒ හමුදා භටයකු බවයි. ක්ෂණිකව හතර පස් දෙනෙක් කැති පොලු සහ කඩු අතැතිව බසය ළගට ආවා. මොවුන් ආවේ පාරේ වම් පැත්තේ සිටයි. ඔවුන් ත්‍රස්තවාදීන් බවත් දැන් හොදින්ම කාටත් වැටහිලා. හැම දෙනාම තැතිගෙන සිටියා.අවිගත් ත්‍රස්තවාදියෝ බසයට නැග වාහනය කැලයට ගන්නැයි රියදුරු මහතාට කිවුවා. එවිට ඔහු මේ ස්වාමීන් වහන්සේලා වඩින්නේ වන්දනා ගමනක්. කරදර කරන්ඩ එපා යැයි කිවුවා. ඉතාමත් බැගෑපත්ව එසේ අයැදි සිටියත් එය ගණනකට නොගත් ත්‍රස්තවාදීන් ඔහුගේ හිසට ගිනි අවිය එල්ල කර රථය පාරේ වම්පස තේක්ක කැලයට ගෙන ගියා. තමන් අසීරු අවස්ථාවකට පත්ව ඇති බවත් ත්‍රස්තවාදීන්ගේ ග්‍රහණයට අසු වූ බවත් අනතුරක් ලග ඇති බවත් නා හිමියන්ටත් අන් අයටත් තේරුණා. පත්ව ඇති භයානකකම තේරුනේ බසය තේකක කැලෑවට හරවන විටයි. බියෙන් තැතිගත් සැවොම මරහඩ දෙන්නට පටන් ගත්තා. බසයේ ඒ මේ අත දුවන්න පටන් ගත්තා. ඉදිරියේදී සිදු වෙන්නට යන මහා විපතක පෙර ලකුණු දැනෙන්නට වුණා.කුඩා කැලෑ පදුරු වලට මුවා වී පාර දෙසට ගිනි අවි අමෝරාගෙන දහදෙනෙක් පමණ පේලියට හිටියා. තව ටිකක් ඈතට යනකොට 20 ක් පමණ පිරිස පැමිණ බසය වට කරගත්තා. සමහර අය බසය කැලයට තල්ලු කළා. බසය තේක්ක කැලෑවට ඇදුනේ ඉතා සෙමින්. ගෙයක් දොරක් හෝ කිසිම මිනිස් පුල්ටක් නැති හරියක්. ශිෂ්‍ය භික්ෂූන් වහන්සේලාගෙන් ඇසුණු මර ලතෝනිය මුලු තේක්ක වනය පුරාම දෝංකාරය දෙන්නට වුණා. හැම දෙනාම හිටියේ මර බියෙන්. තව සුලු වේලාවකදී සිදුවන්නට යන විපත නා හිමිපාණන්ටද තේරෙන්නට ඇති. නමුත් කරන්නට දෙයක් නෑ. සියලු දෙනාම අසරණයි. දහම් බෙරය වයන්නට රුහුණට වැඩම කරමින් සිටි නායක හාමුදුරුවෝ මාව මරන්න. මේ පොඩි අයට කරදරයක් කරන්න එපා යැයි පැවසුවා. නා හිමියන්ට කියන්න ලැබුනේ එපමණයි.අම්පාර මහාවාපි මහා විහාරය, කල්මුනේ ශ්‍රී සුභද්‍රාරාමය ආදී පුදබිම් ගණනාවක් හා දිගාමඩුල්ලේ පැරණිම ප්‍රාචීන අධ්‍යාපන ආයතනය වන ශ්‍රී විද්‍යානන්ද පිරිවෙන ආරම්භ කොට දියුණු කරමින් තම ආගමික සේවාව පුළුල් කල ඒ යතිවරයණෝ උතුරු නැ‍ෙඟනහිර දෙපළාතේ ප්‍රධාන අධිකරණ සංඝනායක සද්ධර්ම වාගීශ්වර ශ්‍රී සුමනතිස්ස අතිපූජ්‍ය හෑගොඩ ශ්‍රී ඉන්දසාරාභිධාන මහා ස්වාමීන්ද්‍රයන් වහන්සේ ලෙස ගරුතර භික්ෂු සංඝයා වහන්සේ අතර සම්භාවනාවට පාත්‍ර වූ අතර ජන හදවත් වලටද සමීප වූහ.1987 වර්ෂයේ ජූනි 02 වැනි දින ශ්‍රී ලංකාවට පමණක් නොව මුලු ලෝකයටම ත්‍රස්තවාදය ඇති කළ කුරිරු ත්‍රස්තවාදීන්ගේ ප්‍රහාරයකින් සිය දරුවන්ට මෙන් රැකවරණය ලබා දුන් සාමණේර ස්වාමීන් වහන්සේලා තිස් එක් නමක්ද සමග අරන්තලාවේදී අපවත් වී වදාළේ මුලු මහත් බෞද්ධ ලෝකයම කම්පනයට පත් කරමිනි.නා හිමියන්ගේ අපවත් වීමෙන් අනතුරුව ඇති වූ අතිශය ඛේදනීය තත්වය හමුවේ යළිත් විද්‍යානන්ද පිරිවෙණ හා තදනුබද්ධ විහාරයන්හි භික්ෂූන් වහන්සේ මානසිකව ශක්තිමත් කර විනාශ වූ භික්ෂු පරපුර යළි ගොඩනැංවීමට අප විසින් පසුගිය දශක දෙකක පමණ කාලයේ ඉටු කළ කාර්ය පිළිබද අපි උදක්ම සතුටු වෙමු. බිය හා සැකය නිසා ලාබාල හා තරුණ භික්ෂූන් සිවුර හැර යාමත් විහාරස්ථාන අත්හැර දැමීමත් නිසා අප මුහුණ දුන් ගැටලු අසීමිත විය. එහෙත් අපි ශක්තිමත්ව අපගේ ජාතික හා ශාසනික යුතුකම් නොවළහා ඉටු කළ බව නිහතමානීව පවසමු.මෙම වසරේ ජූනි මස 02 වැනි දිනට අප ගුරුදේව නායක ස්වාමීන්ද්‍රයන් වහන්සේ අපවත් වී වසර 27 ක් සම්පූර්ණ වෙයි. මිලේච්ඡ ත්‍රස්තවාදයේ බිහිසුණු සාපරාධී සාහසික ක්‍රියාවක්වූ අරන්තලා භික්ෂු ඝාතනය වැනි පාපතර ක්‍රියාවක් යළි මෙම පුණ්‍ය භූමියේ සුදු නොවීමත්, දිනාගත් නිදහස රැක ගැනීමට ආශිර්වාද කිරීමත්, දිවි පිදූ මහා සංඝරත්නයට පුණ්‍යානුමෝදනා කිරීමත් එමෙන්ම මෙම ඛේදවාචකයට වසර 27 ක් පිරෙන මේ අවස්ථාවේ ජාතික හා ජාත්‍යන්තර වශයෙන් ත්‍රස්තවාදීන්ගේ සාහසික භාවය පිළිබද යළි දැනුවත් කිරීමත් අරමුණු කරගෙන මෙම ගුණ සමරු වැඩ සටහන සංවිධානය කිරීමට අපේක්ෂා කරමු.අදින් වසර විසි හතකට පෙර ත්‍රස්තවාදීන්ගේ කුරිරු ප්‍රහාරයකට ලක්ව අපවත් වී වදාළ හෑගොඩ ශ්‍රී ඉන්දසාර නාහිමියන්ගේ විශිෂ්ට ශාසනික මෙහෙවරක් ලෙස මා සිතන්නේ දැන උගත් ගිහි පැවිදි සිසු පරපුරක් දායාද කිරීමය. තිස් වසරක යුදමය වාතාවරණය හමුවේ ප්‍ර‍ෙද්ශයේම රැදී සිටිමින් අනේක දුෂ්කරතාවන්ට මුහුණ දුන් උන්වහන්සේලාගේ සේවය ඇගැයිමටද මා මෙය අවස්ථාවක් කරගනිමි.ගෞරවණීය හෑගොඩ ශ්‍රී ඉන්දසාර හිමිපාණන් වහන්සේ ප්‍රමුඛ අරන්තලාවේදී ඝාතනයට ලක් වූ ස්වාමීන් වහන්සේලා සැමට අමා මහ නිවන් සම්පත් ලැබේවායි ප්‍රාර්ථනය කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>31</day>
    </date>
    <link>http://www.dinamina.lk/2014/05/31/_art.asp?fn=f1405313</link>
    <topic>විනය ගුණය පිරිපුන් දරුවන් හදන වඩන තැන මනරම්</topic>
    <author>මහින්ද අලුත්ගෙදර</author>
    <content>දියුණු වෙමින් පවතින රටකට සාරධර්මවලින් පිරි ගුණගරුක, විනය ගරුක පිරිපුන් දරු පරපුරක් නිර්මාණය කිරීම අත්‍යවශ්‍ය කරුණකි. වත්මන් ශ්‍රී ලංකාව ආසියාවේ ආශ්චර්යය කරා ගමන් කරන අවස්ථාවක මේ රටේ ශිෂ්‍ය පරපුර ඒ වෙනුවෙන් පුරුදු පුහුණු කිරීම මෙන්ම රටට දැයට වැඩදායී දරු පිරිසක් බවට පත්කිරීම වෙනුවෙන් විවිධ වැඩසටහන් ආරම්භ කර තිබෙනු දක්නට පුළුවනි. ශ්‍රී ලංකාව තුළ දිඟු ඉතිහාසයකට උරුමකම් කියන ජාතික ශිෂ්‍යභට බළකාය මේ වෙනුවෙන් ඉටුකරනුයේ සුවිශේෂී කාර්ය භාරයකි.රාජ්‍ය ආරක්ෂක හා නාගරික සංවර්ධන අමාත්‍යංශය යටතේ පාලනය වන ජාතික ශිෂ්‍යභට බළකාය පාසල් තුළ අධ්‍යාපනය ලබන ශිෂ්‍ය ශිෂ්‍යාවන් තුළ චරිතවත් බව, චිත්ත ධෛර්ය, අභියෝග ජය ගැනීම, ආත්ම විශ්වාසය, ස්වයං විනය, වික්‍රමාන්විත හැඟීම් ආදී නායකත්ව ගුණාංග වර්ධනය කර පිරිපුන් තරුණ පරපුරක් බිහි කිරීමේ අරමුණින් ක්‍රියාත්මක වන ආයතනයකි.1881 වසරේදී පාසල් තුළ ශිෂ්‍යභට කටයුතු ආරම්භ කෙරුණ ද එහි ශීඝ්‍ර දියුණුවක් ඇති වූයේ පසුගිය 2005 වර්ෂයෙන් පසුව බව මෙහි දී සඳහන් කරනු කැමැත්තෙමි. පුරා වසර 130 ක ඉතිහාසයකට උරුමකම් කියන ජාතික ශිෂ්‍යභට බළකාය පසුගිය පස්වසර තුළ වඩාත් පුළුල් වූත්, ආකර්ශණීය වූත් සේවාවක් ජාතිය වෙත තිළිණ කිරීමට සමත්ව ඇත.ජනාධිපති මහින්ද රාජපක්ෂ මහතාගේ “මහින්ද චින්තන” සංකල්පයට අනුව ආරක්ෂක ලේකම් ගෝඨාභය රාජපක්ෂ මහතාගේ නිවැරැදි මඟ පෙන්වීම යටතේ සිදුවන මෙම ප්‍රගතිය එහි වත්මන් අධ්‍යක්ෂ මේජර් ජෙනරාල් එච්.එම්.එච්.ඒ හේරත් මහතාගේ මෙහෙයවීම හා අධීක්ෂණය යටතේ ජනතාවට වඩාත් සමීපව පුළුල් ක්‍ෂේත්‍රයක් පුරා ක්‍රියාත්මක වෙමින් පවතී.පාසල් පද්ධතිය තුළ විනය ගරුක සාරධර්මවලින් සපිරි ශිෂ්‍ය ශිෂ්‍යාවන් බිහි කිරීමේ පෙරගමන්කරු වශයෙන් කටයුතු කරන ශිෂ්‍යභට බළකාය මේ වනවිට වසරකට ශිෂ්‍යභට බාලක, බාලිකාවන් 80,000 කට අධික සංඛ්‍යාවකට ඉතා අගනා පුහුණු අවස්ථාවක් ලබා දෙයි.ජාතික ශිෂ්‍යභට බළකායේ සුවිශේෂ වගකීම එහි ශිෂ්‍යභටයින් වන පාසැල් දරු දැරියන් බැවින් ඔවුන් සමාජගත කිරීම සඳහා බළකායේ නිලධාරීන් විසින් ඉටුකරනුයේ විශිෂ්ට කාර්යභාරයක් බව මෙහිදී සඳහන් කළ යුතුමය. එවැනි කාර්යභාරයක් ඉටුකරන නිලධාරීන්ගේ සංඛ්‍යාව ප්‍රමාණාත්මකව ඉහළ දැමීමට ජාතික ශිෂ්‍යභට බළකාය පියවර ගෙන තිබෙන අතර මේ වනවිට රටපුරා පිහිටි බලඇණි නියෝජනය කරන නිලධාරීන්ගේ සංඛ්‍යාව 4,000ක් පමණ වෙයි.කෙසේ වුවද රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ මඟ පෙන්වීම යටතේ ජාතික ශිෂ්‍යභට බළකාය නව මඟකට යොමු කරන්නට හැකියාව ලැබී තිබෙන අතර එහි කටයුතු වෙනුවෙන් නව නිලධාරීන් 50 දෙනෙකු පාසල් ගුරුවරුන් වශයෙන් බඳවා ගැනීමට තීරණය කර තිබේ.පාසල් නිලධාරීන් වශයෙන් පූර්ණ සුදුසුකම් සහිතව බඳවා ගන්නා කාන්තා හා පිරිමි පාර්ශවයේ සියලු දෙනාම වෘත්තියෙන් ගුරුවරුන් හෝ අධ්‍යාපන ක්ෂේත්‍රයේ නියැළෙන රාජ්‍ය නිලධාරීන් සඳහා පමණක් දින 45 ක මූලික හමුදා පුහුණුවක් ලබා වසරක පරිවාස කාලයකට පසු ජනාධිපති මහින්ද රාජපක්ෂ මහතා විසින් අධාකාරීලත් නිලධාරියෙකු ලෙස පත්කර රජයේ ගැසට් නිවේදනය මඟින් ප්‍රකාශයට පත් කරයි.ගරු කටයුතු සේවය කරමින් තමන්ගේ පාසලට මෙන්ම සමස්ත සමාජයටම ඵලදායී මෙහෙවරක් ඉටුකරන මෙවැනි නිලධාරී තනතුරකට පත්වීම සැබවින්ම භාග්‍යයක් වන අතර එහිදී හොඳින් කැපවීමෙන් සේවය කරන්නේ නම් තම සේවා තත්ත්වය උසස් කරගනිමින් උපරිම සේවයක් ලබාදිය හැකි පරිදි පහසුකම් සහිත පාසලකට ස්ථාන මාරුවක් ලබා ගැනීමේ හැකියාව ද පවතී.පාසල් ගුරුවරයෙකු වශයෙන් ජාතික ශිෂ්‍යභට බළකායට බඳවා ගන්නා නිලධාරීන් අධිකාරීලත් නිලධාරියෙකු බවට පත්වීමෙන් අනතුරුව ප්‍රතිලාභ රැසකට හිමිකම් කියන අතර ජාතික ශිෂ්‍යභට බළකාය, යුද හමුදාව, නාවික හමුදාව, සිවිල් ආරක්ෂක බළකාය, පුනරුත්ථාපන කොමසාරිස් ජෙනරාල් කාර්යාලය හා ජාතික යොවුන් සේනාංකය යන සේවාවන්වල සක්‍රිය සේවයේ යෙදීමට අවස්ථාව ලැබීම මෙන්ම තම නිලයට හිමි වැටුප් හා දීමනා සහ අනෙකුත් වරප්‍රසාද එම ආයතනවලින් ලබාගත හැකිවීම විශේෂත්වයකි.මේ කාර්යයේ දී පාසල්වල සේවය කරන ගුරුභවතුන් ජාති, කුල, ආගම් භේදයකින් තොරව ජාතික ශිෂ්‍යභට බළකායට බඳවාගනු ලබන අතර රටට නායකයින් බිහිකරන නියමුවන් වන ඔවුන් වයස අවුරුදු 30 ට අඩු මනා කායික නිරෝගීතාවයකින් යුතුවීම මෙන්ම ඒ වෙනුවෙන් අවශ්‍ය සුදුසුකම් සපුරාලන අයගෙන් සම්මුඛ පරීක්ෂණ සඳහා අයදුම්පත් කැඳවීමට ජාතික ශිෂ්‍යභට බළකාය තීරණය කර ඇත.ක්‍රීඩා, සංගීත, නැටුම්, පරිගණක හා සිංහල වැනි විෂයයන් හි මනා නිපුණතාවයකින් හෙබි අයෙක් නම් ශිෂ්‍යභට ක්‍රියාකාරකම් වල නියැළී අධිකාරීලත් නිලධාරියෙකු ලෙස ජාතියේ සේවය සඳහා කැපවීමට ආරාධනය කරයි.ස්ත්‍රී පුරුෂ දෙපක්ෂයෙන්ම මේ සඳහා අයැදුම්පත් කැඳවන අතර එළඹෙන ජූනි මාසයේ 20 දා වනවිට වයස අවුරුදු 30 ට අඩු ඕනෑම අයෙකුට අයැදුම්පත් එවිය හැක. මේ සඳහා අවිවාහකයන්ට ප්‍රමුඛස්ථානයක් ලබාදෙන අතර ආචාර්ය උපාධියක් හිමිවූවන් සඳහා ප්‍රමුඛස්ථානයක් ලබාදෙයි. මේ වෙනුවෙන් ඉදිරිපත් වන ගුරුවරුන් සඳහා විදුහල්පති නිර්දේශය අවශ්‍ය වන අතර ත්‍රිවිධ හමුදාවෙන් සිදුකරන වෛද්‍ය පරීක්ෂණයකට ද පෙනී සිටිය යුතු වෙයි. ඊට අමතරව පොලීස් සහතිකයක් සහ හමුදා බුද්ධි අංශයේ සහතිකයක් ද ඉදිරිපත් කළයුතු වෙයි.මේ සඳහා වන පුවත්පත් දැන්වීම එළඹෙන ජූනි මාසයේ පළමු සතියේ දී පළවන අතර ජූනි මාසයේ පළමුවැනි දා සිට 10 දා තෙක් අයැදුම්පත් බාර ගනී. එයින් අනතුරුව ජූනි මාසයේ 16 දා සිට 20 දා තෙක් සම්මුඛ පරීක්ෂණ පැවැත්වෙන අතර එය පළපුරුදු විද්වත් මණ්ඩලයක් හමුවේ සිදුකෙරේ. එයින් අනතුරුව ලබන ජූලි මාසයේ 14 දා සිට පුහුණු වීම් ආරම්භ කිරීමට සැලසුම්කර තිබේ.මේ සඳහා අවශ්‍ය තොරතුරු ජාතික ශිෂ්‍යභට බළකායෙන් විමසිය හැකිවන අතර මූලස්ථානය, ජාතික ශිෂ්‍යභට බලකාය, අංක 15, දුටුගැමුණු වීදිය, පාමංකඩ, දෙහිවල එහි ලිපිනය වෙයි. දුරකථන ( 011-2815346) හා ෆැක්ස් ( 011-2815345) Web : www.cadet.lk හා E-mail : ncchq.lk@gmail.com ලිපියනයන්ද මේ සඳහා භාවිතා කළහැක.විශේෂ ස්තුතිය - ජාතික ශිෂ්‍යභට බළකායේ මේජර් කපිල ගංගා මහතාට.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=n1406022</link>
    <topic>පොසොන් පෝ දා මිහින්තලයේ පොත් දන්සලක්</topic>
    <author>සුභාෂිණී සේනානායක</author>
    <content>පොසොන් පොහොයදා (12) මිහින්තලයේ දී පොත් දන්සලක් පැවැත්වීමට අධ්‍යාපන අමාත්‍යාංශය පියවර ගනී.මේ අනුව පොසොන් පොහොය දා මිහින්තලයට එන සෑම අයකුටම පොතක් පරිත්‍යාග කිරීම සිදු කෙරේ.මේ පොත් දන්සල සඳහා රට පුරා පිහිට සියලු පාසල්වල සිසුන් එක් පොතක් හෝ ලබා දීමට කටයුතු කරන ලෙස අධ්‍යාපන ඇමැති බන්දුල ගුණවර්ධන මහතා පාසල් සිසුන්ගෙන් ඉල්ලා සිටී. මේ සම්බන්ධයෙන් සියලු පාසල් දැනුවත් කර ඇති බව පැවසූ ඇමැතිවරයා පොත් ප්‍රකාශකයන් ඇතුළු පොත් පරිත්‍යාශීලීන්ගෙන්ද දන්සල සඳහා පොත් ලබා දෙන ලෙස ඉල්ලා සිටී.අධ්‍යාපන අමාත්‍යාංශයේ පොත් ප්‍රකාශන දෙපාර්තමේන්තුව ඇතුලු විවිධ පාර්ශවයන් මේ වන විටත් පොත් ලබා දී ඇති අතර සියලු මාධ්‍ය ආයතන මෙන්ම රාජ්‍ය හා පෞද්ගලික ආයතනද මේ සත්කාරයට එක් වන මෙන්ද ගුණවර්ධන මහතා දන්වා සිටී.භාවිත කළ හැකි පරිහරණය කළ පොත් මේ සඳහා ලබා දිය හැකි අතර පොත් දන්සල සඳහා මිහින්තලය අවට පැසල්වල සිසුන් මේ දන්සල සඳහා යොදවා ගැනීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=n1406023</link>
    <topic>ලොකු ලූනු වගා ගොවීන්ට රු: දෙකෝටි හැට දෙලක්ෂයක්</topic>
    <author>තෙන්නකෝන් කුලසේකර</author>
    <content>ලොකු ලූනු වගාවෙන් ශ්‍රී ලංකාව ස්වයං පෝෂිත කිරීමේ අරමුණෙන් ලොකු ලූනු ගොවීන්ට රුපියල් දෙකෝටි හැට දෙලක්ෂයක මුදලක් ගොවිජන බැංකු අරමුදලෙන් මෙම මාස් කන්නයේ ලබා දීමට පියවර ගැනේ.දැනට ලොකු ලූනු වගා කරන අනුරාධපුර හා මාතලේ දිස්ත්‍රික්කයේ ගොවීන්ට 9%ක අඩු පොලියට ණය ලබාදීම මේ වනවිට අරඹා ඇති බව විශේෂ ව්‍යාපෘති ඇමැති එස්. එම්. චන්ද්‍රසේන මහතා පවසයි.පසුගියදා කැකිරාව ගොවිජන සේවා මධ්‍යස්ථානයේ දී ගොවීන් 160 දෙනකුට ණය ලබාදීම අමාත්‍ය චන්ද්‍රසේන මහතා විසින් සිදු කරනු ලැබීය.අනුරාධපුර හා මාතලේ දිස්ත්‍රික්කවල ඉතා සරුවට ලොකු ලූනු වගා කෙරෙන අතර උසස් තත්ත්වයේ බීජ හා පොහොර ලබාදී වගා කටයුතු සඳහා මූල්‍ය පහසුකම් සලසා දී ලොකු ලූනුවලින් ශ්‍රී ලංකාව ස්වයංපෝෂිත කිරීම මහින්ද රාජපක්ෂ රජයේ අරමුණ බව අමාත්‍යවරයා කියා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=n1406024</link>
    <topic>මිහින්තලා රජමහා විහාරස්ථානයේ නව දෙමහල් බුද්ධ මන්දිරය සඳහා මුල් ගල තැබේ</topic>
    <author>ඡායාරූපය - @ අමිල ප්‍රභාත් වනසිංහ සහ කිත්සිරි වනසිංහ</author>
    <content>මිහින්තලා රජමහා විහාරස්ථානයේ අලුතින් ඉදි කෙරෙණ දෙමහල් බුද්ධ මන්දිරය සඳහා මුල් ගල තැබීම ඊයේ (01)පෙරවරුවේ සුබ මොහොතින් පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් සිදු කෙරිණ.මිහින්තලා රජ මහා විහාරාධිපති වළවාහැංගුන වැවේ ධම්මරතන නාහිමියන්ගේ අනුශාසකත්වයෙන් පැවති මේ අවස්ථාවට, ඇමැතිවරුන් වන සුසිල් ප්‍රේම්ජයන්ත, ඒස්.එම් චන්ද්‍රසේන, උතුරුමැද පළාත් ප්‍රධාන ඇමැති එස්.එම් රංජිත් සමරකෝන්, පාර්ලිමේන්තු මන්ත්‍රී ශෙහාන් සේමසිංහ, පළාත් සෞඛ්‍ය ඇමැති එච්.බී. සේමසිංහ යන මහත්වරු ඇතුළු මහජන නියෝජිතයෝද ලේක්හවුස් ආයතනයේ අලෙවි හා ශාඛා කාර්යාල ප්‍රධානි සුනිල් සෙන්දනායක ,අනුරාධපුර දිසාපති මහින්ද සෙනවිරත්න, පළාත් ප්‍රධාන ලේකම් එච්.එම්.ආර්.බී. හේරත් යන මහතවරු ඇතුළු නිලධාරින් රැසක් ඒ සඳහා එක්ව සිටි අයුරු.ජනාධිපති මහින්ද රාජපක්ෂ මහතාගේ උපදෙස් මත මිහින්තලා විහාරස්ථාන ඉහළ මළුවේ මෙය ඉදි කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=n1406025</link>
    <topic>මහින්දෝදය පාසල් දහසේම තාක්ෂණ විෂය ධාරාව ඇරඹේ</topic>
    <author>සුභාෂිණී සේනානායක</author>
    <content>ඉදිරි වසර පහ තුළ රට පුරා සංවර්ධනය කෙරෙන මහින්දෝදය පාසල් දහසේම තාක්ෂණ විෂය ධාරාව ආරම්භ කිරීමට රජය සැලසුම් කර ඇති බව අධ්‍යාපන නියෝජ්‍ය ඇමැති මොහාන් ලාල් ග්‍රේරු මහතා දිනමිණ සමග අදහස් දක්වමින් කියා සිටියේය.මේ විෂය ධාරාව සඳහා ගුරුවරුන් පුහුණු කරවීම සඳහා නව විද්‍යාපීඨයක් ආරම්භ කරන බව කී නියෝජ්‍ය අමැතිවරයා ඒ සඳහා කොරියානු රජයෙන් රුපියල් මිලියන 4000ක මුදලු ආධාර ලබා ගැනීමට නියමිත බවද කීවේය.මේ නව මහින්දෝදය තාක්ෂණික විද්‍යාපීඨය තුළින් තාක්ෂන විස්‍ය ධාරාව හදාරණ සිසුන් පුහුණු කරවීම රජයේ අරමුණ බව කී ඒ මහතා වසර එකහමාරක් තුළ ‍විද්‍යාපීඨ ආරම්භ කිරීමට නියමිත බවද කීවේය.මේ වසරේ තාක්ෂණ විෂය ධාරාව සඳහා සිසුන්ගේ විශාල ඉල්ලුමක් ඇති බව අවධාරණය කළ නියෝජ්‍ය අමැැතිවරයා සෑම ප්‍රාදේශීය ලේකම් කොට්ඨාෂයකටම එකක් වන පරිදි රට පුරා පාසල් 251ක් ආරම්භ කළ බවද කීවේය.පසුගිය වසරේ ආරම්භ කළ නව උසස් පෙළ විෂය ධාරාව සඳහා සිසුන් විශාල ලෙස යොමු වීඹ සුබවාදී තත්ත්වයක් ලෙස තමා දකින බව කී අතර වෘත්තිය පුහුණුව මුලු කරගත් අධ්‍යාපන ක්‍රමයක අවශ්‍යතාව ශ්‍රී ලංකාවට වසර ගණනාවක තිබු අවශ්‍යතාවක් වන බව පෙන්වා දුන්නේය.මේ විෂ්‍ය ධාරාව හදාරණ සිසුන් සඳහා රැකියා අවස්ථා සුලබ කිරීමට රජය විශාල වැඩපිළිවෙළක් ක්‍රියාත්මක කර ඇති බවත් මින් රටේ විරැකියා අවම කරවීම ජනාධිපති මහින්ද රාජපක්ෂ මහතාගේ ඉලක්කය වන බවත් නියෝජ්‍ය ඇමැති ග්‍රේරු මහතා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=n1406026</link>
    <topic>මෙරට සියලුම ඡන්ද හිමියන් ලියාපදිංචිය ඊයේ සිට</topic>
    <author>නිරූෂි විමලවීර</author>
    <content>මෙරට සියලුම ඡන්ද හිමියන් ලියාපදිංචි කිරීම ඊයේ(01)ආරම්භ කළ බව නියෝජ්‍ය මැතිවරණ කොමසාරිස් එම්.එම්. මොහමඩ් මහතා ප්‍රකාශ කළේය.ජුනි 01 වන දිනට වයස අවුරුදු 18 ඉක්මවන ස්ථිර පදංචිය ඇති ශ්‍රී ලාංකීය පුරවැසි භාවය ඇති පුද්ගලයින්ට ඡන්දය සඳහා ලියාපදිංචි විය හැකි බවද ඒ මහතා සඳහන් කළේය.මේ වනවිටත් ග්‍රාම නිලධාරින් හා සංගණන නිලධාරීන් මගින් ඡන්ද ආකෘති පත්‍ර බෙදා හැරීමේ කටයුතු ආරම්භ කර ඇති බවත් එය ජුනි 15 වෙනිදා දක්වා සිදුකෙරෙන බවත් කී ඒ මහතා ජුනි 21 වෙනිදා තෙක් ආකෘති පත්‍ර නොලැබෙන ඡන්ද හිමියන් ග්‍රාම නිලධාරීන් හෝ දිස්ත්‍රික් මැතිවරණ කාර්යාලවලින් ඡන්ද ආකෘති පත්‍ර ලබාගත යුතු බව අනාවරණය කළේය.ආකෘති පත්‍ර සම්පූර්ණ කිරීමෙන් පසු ග්‍රාම නිලධාරීවෙත හෝ සංගණන නිලධාරීන් වෙත භාරදීම ජනතාවගේ වගකීමක් බව කී ඒ මහතා කීය.අද(02) සිට ආකෘති පත්‍ර ලැබී ඇති ඡන්ද දායකයින් ඒවා ග්‍රාම නිලධාරීන් වෙත හෝ සංගණන නිලධාරීන් වෙත භාරදිය හැකි බවද පැවසීය.යම් පුද්ගලයෙකු පදිංචි ස්ථානය මාරුකර ඇත්නම් ඔහු පෙර පදිංචි ලිපිනය ආකෘති පත්‍රයේ අදාළ කොටුවේ සදහන් කිරීම ප්‍රමාණයවත් බව කී ඒ මහතා පෙර පදංචි ලිපිනයට අයත් ග්‍රාම නිලධාරීවරයාගෙන් ඒ බව සනාථ කිරීමක් සිදුකරන්නේ නම් එය වඩාත් පහසු වනු ඇතැයි ද පැවසීය.ඡන්ද හිමියන් ලියාපදිංචි කිරීම ජුනි 01වන දිනට යොදා ගැනීම ගිය වසරේ සිට ඇරඹි බව කී මොහමඩ් මහතා මේ වසරේ ඒ වෙනුවෙන් උත්සව කිහිපයක්ද සංවිධානය කළ බවත් මාතර , පුත්තලම, නුවරඑළිය, කිළිනොච්චිය, අම්පාර යන දිස්ත්‍රික් මුල්කරගෙන පාගමන් , වීථි නාට්‍ය, දේශණ, පාසල් ශිෂ්‍යයන් දැනුවත් කිරීමේ වැඩමුළු, මැතිවරණ දෙපාර්තමේන්තුවේ විශ්‍රාමික නිලධාරීන්ට උපහාර දැක්වීමේ උත්සව ආදී වැඩසටහන් රැසක් මෙම සතිය පුරා ක්‍රියාත්මක බවද පැවසීය. මේ සියල්ල සිදුකරන්නේ මේ රටේ ප්‍රජාතන්ත්‍රවාදය සාක්ෂාත් කරගනිමින් සියළු දෙනාටම ඡන්දය ලබාදීමේ අවස්ථාව උදාකරදීමට බව හෙතෙම වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=n1406027</link>
    <topic>අරන්තලාවේ භික්ෂු ඝාතනයට අදට වසර 27යි</topic>
    <author>අම්පාර දිසා විශේෂ එල්. දෙහිගොල්ල</author>
    <content>1987 ජූනි මස 02 වන දින අම්පාරට මෙන්ම ලංකාවට මහත් ඛේදවාචකයක් එක් කළ දිනයක් විය. මුළු ලංකාවම කොටි ත්‍රස්ථවාදීන්ගේ ග්‍රහණයේ පසුවෙද්දී භික්ෂූන් වහන්සේලා 31 නමක් කපා කොටා වෙඩි තබා ඝාතනය කළ සිදුවීමට අද දිනට වසර 27 ක් වේ. හෑගොඩ ශ්‍රී ඉන්දසාර හිමියන් ඇතුලු ස්වාමීන් වහන්සේලා 41 නමක් පාගමනකට හා අධ්‍යාපන චාරිකාවක වැඩම කළඅවස්ථාවේදී මේ අනුවේදනීය අවස්ථාවට මුහුණ දුන්හ. එම වැඩම කළ ස්වාමීන් වහන්සේලා අතරින් 10 දෙනෙකුගේ ජීවිතය බේරුනේ ආශ්චර්යක් ලෙසිනි.එදා ස්වාමීන් වහන්සේලාගේ ශරීරයෙන් ගලාගිය රුධිරයෙන් තෙත් වූ භූමිය අද වන විට ජාත්‍යන්තර බෞද්ධ මධ්‍යස්ථානයක් බවට පත් කිරීමට විද්‍යානන්ද පිරිවෙනේ මෙන්ම හෑගොඩ ශ්‍රී ඉන්දසාර බෞද්ධ විහාරයේ විහාරාධිපති කිරිදිවල සෝමරථන නායක ස්වාමීන් වහන්සේ ඇතුලු ස්වාමීන් වහන්සේලා පෙරමුණ ගෙන සිටිති. එදා පාලුවට ගිය අරන්තලාව මේ වන විට ජනතාව ගැවසෙන ස්ථානයක් බවට පත්ව තිබේ. අක්කර 30 ක් පුරා පැතිර පවතින බෞද්ධ මධ්‍යස්ථයේ විවිධ සංවර්ධන කටයුතු සිදු වෙමින් පවතී.අමානුෂික වූත් කෲර වූත් මේ දිනය සමරා සෑම වර්ෂයකම පින්කම් රැසක් සිදු කෙරේ. සෑම වර්ෂයකම ගිහි දරුවන් පැවිදි කිරීමට මූලික තැනක් දෙනු ලබන්නේ ආගමික ප්‍රබෝධයක් දිගාමඬුල්ල තුළ ඇති කිරීම උදෙසාය. වසර 27 ක් පිරෙන මේ දිනය සමරා මැයි මස 31 වෙනි දින කුළ දරුවන් 11 දෙනෙකු පැවිදි කිරීම විද්‍යානන්ද පිරිවෙනේදී සිදු කෙරිණි. විවිධ ගම්මානවලින් පැමිණි දරුවන් පැවිදි දිවිය ආරම්භ කළ අතර විවිධ ආගමික වතාවත්වලින් පසුව ශාසනයට එකතු වූහ. මෙම ස්වාමීන් වහන්සේලා අරන්තලාව බෞද්ධ මධ්‍යස්ථානයට වැඩම කරවීමට නියමිතය.මහඔය හරහා අම්පාරට පැමිණෙන බැතිමතුන්ගේ අවධානයට යොමු වූ ස්ථානයක් වන්නේ හෑගොඩ ශ්‍රී ඉන්දසාර හිමියන්ගේ පිළිරුව සහ ස්මාරකයයි. මෙම පිළිරුවට පුෂ්පෝහාර පිදීම, පිරිත් සජ්ජායනා කිරීම, විශ්‍රාම ශාලාවට මුල්ගල තැබීමත් අද දින සිදු කිරීමට නියමිතය. එදා නාහිමියන් ඇතුලු සාමනේර ස්වාමීන් වහන්සේලා ගමන් ගත් බස් රථය සිහිවටනයක් සේ තබා එම සිදුවීම ප්‍රතිනිර්මාණය කර තිබේ.මේ පිළිබඳ අදහස් දැක්වූ අරන්තලාව ශ්‍රී ඉන්දසාර බෞද්ධ මධ්‍යස්ථානයේ විහාරාධිපති කිරිඳිවැල සෝමරථන ස්වාමීන් වහන්සේ.දිගාමඩඩුල්ලට හා සිංහල ජාතියට විශාල සේවාවක් කළ හිමිනමක් ඇතුලු තවත් සාමණේර ස්වාමීන් වහන්සේලා 30 නමකගේ අමානුෂික වූ වදහිංසනය අද වගේ දිනයක සිදු වුණා. මේ සාහසික සිදුවීම අපට අමතක කරන්න පු‍ළුවන් කමක් නැහැ. අපි මේ සිදුවීම මුල් කරගනිමින් ලංකාව පුරාම කොටි ත්‍රස්ථවාදීන්ගෙන් අපවත් වූ සියලු ස්වාමීන් වහන්සේලාට පින් අනුමෝදන් කිරීමට මෙය අවස්ථාවක් කරගන්නවා. අපේ හමුදාව වගේම ස්වාමීන් වහන්සේලත් මේ රට රැක ගන්න විවිධ අයුරින් දායක වුණා. අරන්තලාව ලෝක බෞද්ධ මධ්‍යස්ථානයක් කරන්න අපි කටයුතු කරගෙන යනවා. අපි මේ දිනය සමරා ඊයේ රාත්‍රිය පුරා පිරිත් සජ්ජායනයක් පැවැත් වුවා. අද දිනයේ විවිධ වැඩසටහන් මේ ස්ථානයේ පැවැත්වෙනවා. සෑම වර්ෂයකම දරුවන් කීපදෙනෙක් අපි මහණ කිරීමට කටයුතු කළා.මෙවරත් ළමයි 11 දෙනෙකු ශාසනට එකතු කර ගත්තා. මේ දරුවන් ශාසනයට පූජා කළත් සියලු මවුපියන්ට පින් අයිති වෙනවා. ශාසනය රැඳුනොත් රට ජාතිය රැක ගන්න පුළුවන්. හෑගොඩ ශ්‍රී ඉන්දසාර නා හිමියන් අපිට පණිවිඩයක් දීල තමයි අපවත් වුණේ.මරණය ගැන නොතකා රට ජාතිය රැකගන්න උන් වහන්සේ විශාල සේවාවක් කළා. මේ සියලු කටයුතු මට කරගන්න පුලුවන් වෙන්නේ රාජ්‍ය අනුග්‍රහය ඇතිව මේ උත්සවය පැවැත්වීම නිසා රජය විසින් එම ස්ථානය සංවර්ධනය කරන්න විවිධ වැඩසටහන් ක්‍රියාත්මක කරනවා. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=n1406028</link>
    <topic>ජනාධිපතිවරණයට එජාප අපේක්ෂක විපක්ෂයේ පොදු අපේක්ෂක අර්බුදයක</topic>
    <author>අනුර ප්‍රේමලාල්</author>
    <content>ඉදිරියේ පැවැත්වීමට නියමිත ජනාධිපතිවරණයේදී එක්සත් ජාතික පක්ෂයේ අපේක්ෂකයා හා විපක්ෂයේ පොදු අපේක්ෂකයා ඉදිරිපත් කිරීම අර්බුදකාරි තත්ත්වයක් දැනටමත් මතුවී තිබේ.ඒ අනුව මේ දිනවල එක්සත් ජාතික පක්ෂයේ හම්බන්තොට දිස්ත්‍රික්ක පාර්ලිමේන්තු මන්ත්‍රී සජිත් ප්‍රේමදාස මහතා වේදිකාවල එ.ජා.ප.යෙන් ජනපතිවරණයට ඉදිරිපත් කරන ඕනෑම අපේක්ෂකයකුට තම සහයෝගය ලබාදෙන බව පැවසුවත් ඒ මහතා හිටපු පළාත් සභා මන්ත්‍රීවරුන්වන මෛත්‍රී ගුණරත්න සහ ශිරාල් ලක්තිලක යන මහත්වරු න් ගේ සහයෝගය ඇතිව කොළඹ 07 ටොරින්ටන් චතුරශ්‍රයේ තිබෙන හිටපු අගමැතිවරයකු වූ ඩී.ඇස්.සේනානයක මහතාගේ පිළිරුව ඉදිරි‍පිට උද්ඝෝෂණයක් පවත්වා තමන්ව ජනපතිවරණයට ඉදිරිපත් කරන ‍ලෙස ඉල්ලා සිටීමේ වැඩ පිළිවෙලක් සූදානම් කරමින් සිටියි.මෙහිදී ‍විපක්ෂයේ පොදු අපේක්ෂකයකුට එක්සත් ජාතික පක්ෂයේ සහය ලබාගැනීමට නම් එසේ ඉදිරිපත්වන අය අලියා ලකුණින් තරඟ කළ යුතු බව පැවසෙන අතර ජාතික භික්ෂු පෙරමුණ එම කාර්ය මෙහෙයවන අතර අලියා ලකුණින් තරඟ කරන අයට සහයෝගය නොදීමට ජනතා විමුක්ති පෙරමුණ හා ප්‍රජාත්න්ත්‍රවාදි පක්ෂය තීරණයක් ගෙන ඇත. මේ අර්බුදකාරි තත්ත්වය ඉදිරියේදි තවදුරටත් උග්‍ර වන ලකූණු පහළ වෙමින් තිබේ. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=n1406029</link>
    <topic>ඉන්දියානු සාගර ටූනා කොමිසමේ (IOTC) 18 වන සැසිවාරය</topic>
    <author>සේයාරුව - සුලෝචන ගමගේ</author>
    <content>ඉන්දියානු සාගර ටූනා කොමිසමේ (IOTC) 18 වන සැසිවාරය ඊයේ (01) බණ්ඩාරනායක අනුස්මරණ සම්මන්ත්‍රණ ශාලාවේදී ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ආරම්භ විණි. එම සමුළුව වෙනුවෙන් සැකසුණු ‘දිනමිණ - ඔරුවැල්ල’ විශේෂ කලාපය ධිවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා විසින් ආර්ථික සංවර්ධන ඇමැති බැසිල් රාජපක්ෂ, විදේශ කටයුතු ඇමැති මහාචාර්ය ජී. එල්. පීරිස් මහත්වරුන්ට පිළිගැන්වූ අවස්ථාව..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=n14060210</link>
    <topic>හීනගම සාසනධජ නාහිමියෝ අපවත් වෙති</topic>
    <author>ඉන්දික පොල්කොටුව</author>
    <content>උඩරට අමරපුර මහ නිකායේ සම්මානනීය සංඝ නායක ශාසන ‍ ජෝතිකා කාරක සංඝ සභාවේ ජ්‍යෙෂ්ඨ කාරකසංඝ සභික ශ්‍රී සද්ධර්මාචාර්ය ශාස්ත්‍ර විශාරද ශ්‍රී සද්ධම්ම භාරතීෂ්වර රාජකීය පණ්ඩිත හීනාගම ශාසනධජ (84) නාහිමියෝ අපවත්වූහ.අංගොඩ ශ්‍රී බෝධිරාජාරාම මූල මහ විහාරය, එනමල් පොත ශ්‍රී සේළුත්තරාරාමය, සූරියගොඩ ශ්‍රී සුගතධර්මාරාමය, යන විහාරයන්හි විහාරාධිපතිත්වය දැරූ උන්වහන්සේගේ දේහය මැදවල එනමල්පොත ශ්‍රී සේළුත්තරාරාමයේ තැන්පත් කැර ඇත. ආදාහන පූජෝත්සවය අද (02) පස්වරු 2.00ට මහනුවර ආනන්ද විද්‍යාලීය මැදවල පරිශ්‍රයේ ක්‍රීඩාංගණයේදී පැවැත්වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=n14060211</link>
    <topic>හම්බන්තොට-මත්තල අධිවේගී මාර්ගයේ ඉදිකිරීම් ඇරඹේ</topic>
    <author>ඇම්.පී.චන්ද්‍රපාල තංගල්ල විශේෂ</author>
    <content>හම්බන්තොට මත්තල අධිවේගි මාර්ගයේ ඉදි කිරීම් කටයුතු මේ වන විට ආරම්භ කර ඇත. කිලෝමීටර් 16 ක් පමණ දුර ඇති මේ අධිවේගී මාර්ගය ඉදි කිරීම් සඳහා හම්බන්තොට ප්‍රාදේශීය ලේකම් කොට්ඨාසයේ ග්‍රාම සේවක වසම් හතරක (4) ඉඩම් මාස හයක් ඇතුළත අත්පත් කර ගැනීමට නියමිතය.මේ අනුව බැල්ලගස්වැව, සමෝදාගම , එලල්ල, කැටන්වැව යන ග්‍රාම සේවා වසම්වල ඉඩම් පවරා ගැනීම කඩිනමින් ක්‍රියාත්මක කිරීමටද පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=n14060212</link>
    <topic>දිවි නැඟුම දුම්වැටි සහ මත් විරෝධී කොඩි දින වැඩසටහන 15දා තෙක්</topic>
    <author>මහින්ද අලුත්ගෙදර</author>
    <content>ලෝක දුම්වැටි නිවාරණ දිනයට සමඟාමිව 19 වන වරටත් පවත්වනු ලබන දිවිනැඟුම දුම්වැටි සහ මත් විරෝධී කොඩි දින වැඩසටහන මේ මස 15 දක්වා ක්‍රියාත්මක කිරීමට දිවි නැඟුම සංවර්ධන දෙපාර්තමේන්තුව පියවර ගෙන ඇත.දිවි නැඟුම දුම්වැටි සහ මත් විරෝධි වැඩසටහන මැයි 31 සිට ආරම්භ කර තිබෙන අතර "දැයක් පුදවමු, මතින් තොර වෙමු, දිවිය නංවමු" යන්න මෙවර කොඩි දිනයේ තේමාව වී තිබෙන බව ආර්ථික සංවර්ධන අමාත්‍යාංශය පවසයි.දිවිනැගුම දුම්වැටි සහ මත් විරෝධි කොඩිය ආර්ථික සංවර්ධන ඇමැති බැසිල් රාජපක්ෂ මහතා වෙත පැළදවීම එම අමාත්‍යාංශ ශ්‍රවණාගාරයේ දී සිදුවිය. ඒ අනුව ජාතික සංස්කෘතික ළමා සමාජ තරඟාවලියේ ප්‍රථම ස්ථානය දිනාගත් දෙහිවල ශුද්ධෝතම පවුලේ කන්‍යාරාමයේ මන්සිලා කුරේ ශිෂ්‍යාව විසින් එම කොඩිය ඇමැතිවරයා වෙත පළඳවන ලදී.දිළිදුකමෙන් තොර ශ්‍රී ලංකාවක් බිහි කිරීමේ අරමුණින් දිවි නැගුම දෙපාර්තමේන්තුව මඟින් විවිධ වැඩසටහන් දියත් කරන අතර මිනිසුන්ගේ දුප්පත්කමට ප්‍රධාන හේතුව ඔවුනට සම්පත් හිඟකම පමණක් නොව ඉන් ඔබ්බට ගිය විවිධ සමාජ විරෝධී ක්‍රියාකාරකම් වල යෙදෙමින් පවතින සම්පත් විනාශ කිරිම බව අවබෝධ කරගෙන තිබේ.මත්ද්‍රව්‍ය හා දුම්වැටි භාවිතය මෙහි ප්‍රබලතම සමාජ විරෝධී ක්‍රියාවක් ලෙස හඳුනා ගත් අතර ඒ අනුව දුම්වැටි හා මත්ද්‍රව්‍ය භාවිතයෙන් මිනිසුන් මුදා ගැනීම ප්‍රධාන විෂයය ධාරාවට එක් විය. ඒ අනුව 1996 වසරේ සිට ජාත්‍යන්තර දුම්වැටි විරෝධී දිනයට සමඟාමීව දිවිනැගුම කොඩි වැඩසටහන ආරම්භ කළ අතර මෙම වැඩපිළිවෙළට තවදුරටත් ආලෝකයක් හා ශක්තියක් සපයමින් මහින්ද චින්තන වැඩපිළිවෙළ යටතේ මතට තිත සංකල්පය මඟින් වැඩි අවධානයක් යොමුකර තිබෙන බවද ආර්ථික සංවර්ධන අමාත්‍යාංශය කියයි.දිවි නැඟුම සංවර්ධන වැඩසටහනට ශක්තියක් ලබාදෙමින් දිවයින පුරා ක්‍රියාත්මක මෙම කොඩි අලෙවියෙන් උපයන ආදායම් සමාජ සංවර්ධන පදනමට බැරවන අතර එම මුදලින් අදාළ ප්‍රාෙද්ශීය ලේකම් කොට්ඨාසවල සමාජ සුබසාධන කටයුතු හා නිවාස, සනීපාරක්ෂක, ශිෂ්‍යත්ව වැනි වැඩසටහන් ක්‍රියාත්මක වේ. ඉකුත් 2013 වසරේ කොඩි අලවියෙන් ලද ආදායම රුපියල් මිලියන 125ක් බවද එම අමාත්‍යාංශය පෙන්වා දෙයි.සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද, දිවි නැඟුම සංවර්ධන දෙපාර්තමේන්තුවේ අධ්‍යක්ෂ ජනරාල් ආර්.ඒ.ඒ.කේ රණවක, දිවි නැඟුම කලාප අධ්‍යක්ෂ බන්දුල තිලකසිරි මහත්වරුන් ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=n14060213</link>
    <topic>පොලිස් නිලධාරියාට පහර දී මෝටර් රථයට ගිනි තබලා</topic>
    <author>@ දයා විජේරත්න දොඩම්ගොඩ විශේෂ</author>
    <content>දක්ෂිණ අධිවේගී මාර්ග රථවාහන පොලීසියේ සේවය කරන පොලිස් නිලධාරියෙකුට තම සේවා ස්ථානයට 30 වෙනි දින රාත්‍රී පැමිණෙමින් සිටියදී දොඩම්ගොඩ පොලිස් වසමට අයත් ඩෝසම් වතුයායේ පාරවල් පහ අසළදී කිසියම් සන්නද්ධ මැර පිරිසක් විසින් පොලිස් නිලධාරියාට පහරදී ඔහු ගමන් ගත් නැනෝ වර්ගයේ මෝටර් රථයට ගිනි තබා විනාශ කර පලාගොස් ඇති බව මෙතෙක් සිදුකළ පරීක්ෂණවලින් අනාවරණය වී ඇතැයි දොඩම්ගොඩ පොලීසිය පවසයි.අධිවේගී මාර්ගයේ දොඩම්ගොඩ පිවිසුමේදී මීට දින කීපයකට පෙර දඩ කොලයක් නිකුත් කිරීමේ සිද්ධියක් මූලික කරගෙන මෙම පහර දීම සිදු කරන්නට ඇතැයි පහර කෑමට ලක් වූ පොලිස් නිලධාරියා 31 වෙනිදා(පෙරේදා)පොලීසියට ප්‍රකාශයක් කර ඇත.පොලිස් කොස්තාපල් සුමින්ද සමන් මහතා පහර කෑමෙන් තුවාල ලබා කළුතර නාගොඩ මහ රෝහලේ නේවාසිකව ප්‍රතිකාර ලබන අතර ගිනි තැබූ KF-5948 දරණ නැනෝ රථය ඉදිරි පරීක්ෂණ සඳහ දොඩන්ගොඩ පොලීසියට ගෙන ආ බව දොඩන්ගොඩ පොලීසියේ ස්ථානාධිපති පොලිස් පරීක්ෂක ලසන්ත බුද්ධික මහතා පැවසීය.කළුතර කොට්ඨාශ භාර පොලිස් අධිකාරී රොෂාන් සිල්වා මහතාගේ උපදෙස් පරිදි සිද්ධිය පිළිබඳ වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=n14060214</link>
    <topic>තායිලන්ත රාජකීය බෞද්ධ දූත පිරිස අම්බුළුවාවේ සංචාරයක</topic>
    <author/>
    <content>සංචාරයක් සඳහා දිවයිනට පැමිණි තායිලන්තයේ රාජකීය බෞද්ධ දූත පිරිස (27) දින ගම්පොල, අම්බුළුවාව සර්ව ආගමික හා ජෛව විවිධත්ව සංකීර්ණයේ නිරීක්ෂණය නිරත විය.අග්‍රාමාත්‍ය ආචාර්ය දි.මු. ජයරත්න මහතාගේ ආරාධනයෙන් අම්බුළුවාවේ නිරීක්ෂණයක නිරත වූ එම දූත පිරිස අම්බුළුවාව බෝ රුක අභියස ආගමික වතාවත්හි නිරත වූහ.තායිලන්තයේ බැංකොක් අගනුවර ඓතිහාසික වට් අරූන් විහාරස්ථානය සහ තායිලන්ත උතුරු ප්‍රාන්ත අනුනායක පාරා ශ්‍රී සුටිවටී ( Most Ven. Phra Suttivetee thero) නායක හිමිපාණන් වහන්සේ, ෆාරාමහා බූන්රෑන්ග් සතිඩ්කීරී ( Ven. Phramaha Boonrung Sathidkeeree Thero) හිමිපාණන් වහන්සේ, පාරා මනුස් කොචූර්න් (Ven. Phra Manus Kaochuorn) හිමිපාණන් වහන්සේ ප්‍රධාන මහා සංඝරත්නය සහ තායිලන්තයේ ප්‍රභූ දූත පිරිස ඉකුත් 25 වන දින මෙරටට පැමිණි අතර ඔවුන් දින හතරක කාලයක් මෙරට සංචාරය කිරීමට නියමිතය.අම්බුළුවාව ජෛව විවිධත්ව මධ්‍යස්ථානයේ නිරීක්ෂණයෙහි නිරතවූ එම දූත පිරිසේ ප්‍රධානී තායිලන්තයේ බැංකොක් අගනුවර ඓතිහාසික වට් අරූන් විහාරස්ථානය සහ තායිලන්ත උතුරු ප්‍රාන්ත අනුනායක පාරා ශ්‍රී සුටිවටී ( Most Ven. Phra Suttivetee thero) නායක හිමිපාණන් වහන්සේ විසින් තායිලන්තයේ රජ පවුල වෙනුවෙන් සමාධි බුද්ධ ප්‍රතිමා වහන්සේ නමක් අග්‍රාමාත්‍ය ආචාර්ය දි.මු.ජයරත්න මැතිතුමා වෙත එහිදී පිළිගන්වන ලදී.අනතුරුව මහා සංඝරත්නය අග්‍රාමාත්‍ය ආචාර්ය දි.මු.ජයරත්න මැතිතුමා වෙත සෙත් පිරත් සඤ්ඣායනා සිදුකොට ආශිර්වාද කළේය. එම තායිලන්ත දූත පිරිස අනතරුව මහනුවර ශ්‍රී දළදා මාලිගයේදී ශ්‍රී දන්ත ධාතූන් වහන්සේ වැද පුදා ගැනීමෙන් පසු අස්ගිරි පාර්ශවයේ සහ මල්වතු පාර්ශවයේ මහා නායක හිමිපාණනන් වහන්සේ බැහැදැකීම සඳහා පිටත් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=n14060215</link>
    <topic>සාලිය දිසානායක මහතාගේ දේහයට ජනපති අවසන් ගෞරව දක්වයි</topic>
    <author>ඡායාරූපය - නිශාංකද සිල්වා</author>
    <content>මධ්‍යම පළාත් සභාවේ හිටපු ඇමැති අභාවප්‍රාප්ත සාලිය දිසානායක මහතාගේ දේහයට අවසන් ගෞරවය දැක්වීමට ඊයේ (01) ජනාධිපති මහින්ද රාජපක්ෂ මහතා හඟුරන්කෙත පිහිටි නිවසට ගිය අවස්ථාව. ඇමැති එස්.බී.දිසානායක මහතා ඇතුළු පවුලේ ඥාතීහු සහ මධ්‍යම පළාත් මහ ඇමැති ටිකිරි කොබ්බෑකඩුව මහතාද මෙහි සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=n14060216</link>
    <topic>සංවර්ධනයේ ප්‍රතිලාභ සියලුම ජනතාවට ලැබෙන්නේ මහින්ද රාජපක්ෂ යුගයේදී පමණයි</topic>
    <author>@ දිලීප් නිශ්ශංක - බළපිටිය සමූහ</author>
    <content>ඉතිහාසයේ කිසිදු දිනක සිදු නොවූ සංවර්ධනයක් රට තුළ සිදු වී ඇති බවත්, මෙම සංවර්ධන කටයුතුවල ප්‍රතිලාභ රටේ ග්‍රාම සේවා වසම් එකොළොස්දහස් හාරසිය හැත්තෑවක ජීවත් වන ජනතාවට ප්‍රතිලාභ ලැබෙන්නේ මහින්ද රාජපක්ෂ යුගයේ පමණක් බව දකුණු පළාත් ප්‍රධාන ඇමැති ෂාන් විජයලාල් මහතා පැවසීය.ප්‍රධාන ඇමැතිවරයා මේ බව ප්‍රකාශ කළේ පසුගියදා පැවති දකුණු පළාත් සභා මැතිවරණයට සහය දුන් ප්‍රධාන ක්‍රියාකාරිකයන් පිරිසකට ස්තූති කිරීම සඳහා නිවසේ පැවති හමුවකදීය.විවිධ රජයන් හා විපක්ෂය කල් දමා තිබූ දැවැන්ත සංවර්ධන යෝජනා ක්‍රම මේ රජය විසින් ජනතාව වෙනුවෙන් කල් නොදමා ආරම්භ කිරීම නිසා රට පුරාම විසිරී සිටින ජනතාවට එම සංවර්ධන කටයුතු වලින් ප්‍රයෝජන ලබා ගැනීමට හැකි වී තිබෙනවා.දකුණේ ඉදි කර තිබෙන දැවැන්ත සංවර්ධන යෝජනා ක්‍රම වන ගුවන්තොටුපොළ, වරාය හා දක්ෂිණ අධිවේගී මාර්ගය ඉතිහාසයේ විවිධ අවස්ථාවල කථා කලත් මෙම සංවර්ධන යෝජනා ක්‍රම යථාර්ථයෙක් බවට පත් කිරීමට මෙතෙක් පැවති කිසිදු රජයකට නොහැකි වූ බවත් එම සංවර්ධන යෝජනා ක්‍රම රටට ලබා දීමට හැකි වූයේ මහින්ද රාජපක්ෂ යුගයේ පමණක් බව ද ප්‍රධාන ඇමැතිවරයා කීය.මෙම දැවැන්ත සංවර්ධන යෝජනා ක්‍රම තුළින් කිසිදු ආදායමක් නොලැබෙන බවට විපක්ෂය නිතර චෝදනා කරන බවත් ගමක අලුතින් ආරම්භ කරන සිල්ලර කඩයකට පවා එකවර ආදායමක් නොලැබෙන බවත් ක්‍රම ක්‍රමයෙන් එහි ආදායම වැඩිවන බවත් මේ පිළිබඳවවත් විපක්ෂයට අවබෝධයක් නොමැති වීම පිළිබඳව කණගාටු වන බවත් ගුවන්තොටුපොල සහ වරායෙන් ලැබෙන සේවා පහසුකම් අනුව නැව්වල සහ ගුවන් යානාවල පැමිණීම දිනෙන් දින වැඩිවන බවද හෙතෙම පැවසීය.මෙම සංවර්ධන ව්‍යාපෘතිවලින් රටට ලැබෙන ආදායම සහ රැකියා අවස්ථාවන් ඉවසා ගැනීමට බැරි නිසා විපක්ෂය මේ සංවර්ධන යෝජනා ක්‍රම සුදු අලියන් ලෙස හඳුන්වන බවද ඔහු කීය.එක්සත් ජාතික පක්ෂය මෙවැනි යෝජනා ක්‍රම පිළිබඳව සැලසුම් සකස් කළත් ඉටු කර ගැනීමට නොහැකි විය.දක්ෂිණ අධිවේගී මාර්ගය වසර දහයක් ගෙවිලත් විපක්ෂයට හදා ගැනීමට නොහැකි වීම නිසා දක්ෂිණ අධිවේගී මාර්ගය මුදල් නාස්තියක් ලෙස දකින බවත් දකුණ පළාත් සභාව සිදු කරන සෑම සංවර්ධන කටයුත්තක්ම සිදු කරන්නේ මහින්ද චින්තන වැඩපිළිවෙලට අනුව බවත් පළාතේ සෞඛ්‍ය අධ්‍යාපන විදුලි වාරිමාර්ග ආදි සෑම ක්ෂේත්‍රයකම විශාල දියුණුවක් ඇති වී ඇති බවත් ග්‍රාමීය ජනතාවගේ ජන ජීවිතය වෙනදාට වඩා උසස් තත්ත්වයට පත් වී ඇති බවද ප්‍රධාන ඇමැතිවරයා පැවසීය.ශ්‍රී ලංකා නිදහස් පක්ෂය තුළ මෙවැනි ශක්තිමත් රජයක් ගොඩ නැගීමට හැකියාව ලැබුනේ මහින්ද රාජපක්ෂ ජනාධිපතිතුමාට පමණයි.අපේ රජය විවිධ දේශපාලන කණ්ඩායම්වලින් සැදුම්ලත් රජයක් සකස් කර තිබෙන අතර, එම දේශපාලන කණ්ඩායම්වලට විවිධ මත සහ දර්ශන තිබෙන බවත් එම පක්ෂවලින් ඉදිරිපත් කරන මතවාද සහ යෝජනා රජය පෙරළීමට හෝ රජයෙන් ඉවත් වීමට ඉදිරිපත් කරන යෝජනා නොවන බවත් ඇමැතිවරයා පැවසීය. මහින්ද රාජපක්ෂ ජනාධිපතිතුමා ගොඩනගන ලද සන්ධාන රජයේ තිබෙන ප්‍රජාතන්ත්‍රවාදී බව නිසා මෙම යෝජනා සහ අදහස් ඉදිරිපත් කරන බවත් එම යෝජනා රජය භාරගෙන ඉටු කිරීමට කටයුතු කරන බවත් තනි පක්ෂයක් වන එක්සත් ජාතික පක්ෂයේ මෙවැනි ප්‍රජාතන්ත්‍රවාදයක් නොමැති බවත් තනි පක්ෂයක් හැටියට ඔවුන්ට එකතු වීමට නොහැකි වී ඇති බවත් ප්‍රධාන ඇමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=n14060217</link>
    <topic>ලේක්හවුස් ආලෝක පූජාවට සමගාමීව මෙවරත් දහම් පාසල් දූ දරුවන් ඇතුළු ගුරු භවතුන්ට සිල් රෙදි</topic>
    <author>කිත්සිරි වනසිංහ, අමිල ප්‍රභාත් වනසිංහ සහ හිදෝගම සමූහ,මිහින්තලේ සමූහ</author>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගම(ලේක්හවුස්) මගින් පනස් දෙවන (52) වරටත් පවත්වන මිහින්තලා ආලෝක පූජාවට සමගාමීව මෙවරත් දහම් පාසල් දූ දරුවන් සහ ගුරු භවතුන් දහසක්(1000) සඳහා සිල් රෙදි ප්‍රදානය කිරීම ඊයේ(01) පෙරවරුවේ මිහින්තලා රජමහා විහාරස්ථානයේ ඉහළ මළුවේ දී සිදු කෙරෙණි.මෙම සිල් රෙදි ප්‍රදානය සඳහා ‍මහා භාරකාර දෙපාර්තමේන්තුව අනුග්‍රාහකත්වය දක්වනු ලැබේ. මෙහිදී මිහින්තලය ශාසනාරක්ෂක බල මණ්ඩලයේ දහම් පාසල් දූ දරුවන් හත්සිය පනස් දෙනෙකුහට(750) සහ ගුරු භවතුන් දෙසිය පනස් දෙනෙකුට(250) සිල් රෙදි ප්‍රදානය කිරීම සිදුවිය. පොසොන් පොහොය දින සිල් සමාදන් වන දූ දරුවන් හා ගුරු භවතුන්හට හීල් දානය සහ දහවල් දානය ‍ද ලේක්හවුස් ආයතනය මගින් ලබා දීමටද කටයුතු යොදා ඇත.මිහින්තලා රජ මහා විහාරාධිපති වළවාහැංගුන වැවේ ධම්මරතන නාහිමියන්ගේ අනුශාසකත්වය ඇතිව පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් පැවති මෙම අවස්ථාවට, ඇමැතිවරුන්වන සුසිල් ප්‍රේමජයන්ත, ඒස්.එම්. චන්ද්‍රසේන, උතුරුමැද පළාත් ප්‍රධාන ඇමැති එස්.එම්. රංජිත් සමරකෝන්, පාර්ලිමේන්තු මන්ත්‍රී ශෙහාන් සේමසිංහ, පළාත් සෞඛ්‍ය ඇමැති එච්.බී. සේමසිංහ යන මහත්වරු ඇතුළු මහජන නියෝජිතයින්ද ලේක්හවුස් ආයතනයේ අලෙවි හා ශාඛා කාර්යාල ප්‍රධානි සුනිල් සෙන්දනායක ,අනුරාධපුර දිසාපති මහින්ද සෙනවිරත්න, පළාත් ප්‍රධාන ලේකම් එච්.එම්.ආර්.බි හේරත් යන මහතවරු ඇතුළු නිලධාරීන් රුසක් මෙම පුණ්‍ය උත්සවය සඳහා සහභාගි වූහ.ලේක්හවුස් ආයතනයේ සභාපති හා කළමණාකරන අධ්‍යක්ෂ ජ්‍යෙෂ්ඨ මාධ්‍යවේදී බන්දුල පද්මකුමාර, ලේක්හවුස් ආයතනයේ මෙහෙයුම් අධ්‍යක්ෂ හා ජනාධිපති සම්බන්ධීකරණ ලේකම් උපුල් දිසානායක යන මහත්වරුන්ගේ මෙහෙයවිම මත මෙය සිදු කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=n14060218</link>
    <topic>ජාතික පෝෂණ මාසයට ළමයින් වෙනුවෙන් වැඩසටහන් රැසක්</topic>
    <author>බුද්ධිකා ඉඹුලාන</author>
    <content>ජාතික පෝෂණ මාසය වෙනුවෙන් ළමා සංවර්ධන හා කාන්තා කටයුතු අමාත්‍යාංශය වැඩසටහන් රැසක් ක්‍රියාත්මක කිරීමට සැලසුම් කර තිබේ.ඊයේ (01) ජාතික පෝෂණ මාසය ඇරැඹුණ අතර යකඩ සපිරි ආහාර ගනිමු - සුවය සවිය නුවණ වඩමු” මෙවර එහි තේමාව වෙයි.ජනාධිපති කාර්යාලයට අනුබද්ධ ජාතික පෝෂණ කාර්යාලය සහ මේ අමාත්‍යාංශය එක්ව එම වැඩසටහන් ක්‍රියාත්මක කරනු ඇත.නිවැරැදි ලෙස, නිසි ප්‍රමාණයට යකඩ බහුල ආහාර නොගැනීම නිසා පෝෂණ මට්ටම්වල දුර්වලතා වැඩිවෙමින් පවතින බවත්, විශේෂයෙන්ම ගර්භනී අවදියේ පටන් සෑම අවදියකම යකඩ සපිරි ආහාර ගැනීම පිළිබඳ නිවැරදි ලෙස දැනුවත් කිරීමේ යාවත්කාලීන අවශ්‍යතාවයකට මුහුණ දීමට සිදුවී ඇති බවත් නිසා ජාතික පෝෂණ මාසයේදී යකඩ සපිරි ආහාර ගැනීමට ජනතාව තුළ උනන්දුවක් ඇති කිරීමට පියවරගත යුතුව ඇතැයි අමාත්‍යාංශය කියයි.ළමුන්, ගැහැනු දරුවන්, කාන්තාවන් ප්‍රමුඛ සමස්ත කුටුම්භයම මේ සඳහා ඉලක්කගත වන අතර ඔවුන්ගේ නිරෝගී දිවි පැවැත්ම උදෙසා සම්බන්ධ වැඩසටහන් මෙම ජාතික පෝෂණ මාසයෙන් නවතා දමන්නේ නැතිව වසර අවසානය වන තෙක්ම දිවයින පුරා ක්‍රියාත්මක කිරීමට ළමාසංවර්ධන හා කාන්තා කටයුතු අමාත්‍යාංශය බලාපොරොත්තු වෙයි.මේ අමාත්‍යාංශයට අයත් ළමා ලේකම් කාර්යාලය, පරිවාස හා ළමා රක්ෂක දෙපාර්තමේන්තුව, ළමා රක්ෂක අධිකාරිය, කාන්තා කාර්යාංශය, ජාතික කාන්තා කමිටුව, සහ සංවර්ධන හා සැලසුම් අංශයන්හි ප්‍රධානීන්ගේ අදහස් හා යෝජනා මත මෙම පෝෂණ වැඩසටහන් සූදානම් කර ඇති අතර ඒ ආයතන හරහා ඒවා ක්‍රියාත්මක කිරීමටද නියමිතය. මේ සඳහා රාජ්‍ය හා රාජ්‍ය නොවන සංවිධානවල සහයෝගය හා අනුග්‍රහයද හිමිවෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=n14060219</link>
    <topic>සාලිය දිසානායකගේ අභාවය ශ්‍රීලනිපයට විශාල පාඩුවක්</topic>
    <author/>
    <content>මධ්‍යම පළාත් සභාවේ හිටපු සභාපති සාලිය බණ්ඩාර දිසානායක මහතාගේ හදිසි අභාවය ශ්‍රීලංකා නිදහස් පක්ෂයට දැරිය නොහැකි පාඩුවක් බව ශ්‍රී ලංකා නිදහස් පක්ෂ මහ ලේකම් සහ සෞඛ්‍ය ඇමැති මෛත්‍රිපාල සිරිසේන මහතා ශෝක පණිවිඩයක් නිකුත් කරමින් කියාසිටී.එම ශෝක පණිවිඩයේ මෙසේ ද සඳහන් වේ.උසස් අධ්‍යාපන අමාත්‍ය එස්.බී. දිසානායක මැතිතුමාගේ සහෝදරයෙක් වන සාලිය බණ්ඩාර දිසානායක මහතා සිය ජීවිත කාලයෙන් වැඩි ප්‍රමාණයක් ශ්‍රී ලංකා නිදහස් පක්ෂය වෙනුවෙන් කැප කර තිබේ. විශේෂයෙන්ම ශ්‍රී ලංකා නිදහස් පක්ෂයේ ජයග්‍රහණය උදෙසා මධ්‍යම පළාත තුළ දැවැන්ත මෙහෙවරක් එම මහතා විසින් ක්‍රියාත්මක කරනු ලැබීය. ඒ හේතුවෙන් ශ්‍රී ලංකානිදහස් පක්ෂයට මධ්‍යම පළාත තුළ ජයග්‍රහණ රැසක් අත්කර ගැනීමට හැකි විය.මධ්‍යම පළාත් සභාවේ හිටපු සභාපතිවරයා වශයෙන් කටයුතු කළ එම මහතාගේ හදිසි අභාවය ශ්‍රී ලංකා නිදහස් පක්ෂයට දැරිය නොහැකි පාඩුවකි.අභාවප්‍රාප්ත සාලිය බණ්ඩාර දිසානායක මැතිතුමාට මෙන්ම ඔහුගේ පවුලේ සියලු දෙනාට ශ්‍රී ලංකා නිදහස් පක්ෂ‍ෙය් බලවත් කනගාටුව හා ශෝකය පලකර සිටින අතර, සාලිය බණ්ඩාර දිසානායක මහතාට නිවන් සුව අත්වේවා යි පතමු!.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=r1406021</link>
    <topic>දැදුරු ඔය ව්‍යාපෘතියේ ඇළ මාර්ග හරහා පිහිටි මාර්ගවලට නව පාලම්</topic>
    <author>ඡායාරූපය - කටුපොත විශේෂ - බී. ඒ. එන්. එස්. කුමාර</author>
    <content>දැදුරුඔය ව්‍යාපෘතිය යටතේ කොබෙයිගනේ ප්‍රදේශයට ජලය සපයනු ලබන ඇළ යටතේ ජලය සැපයීම සඳහා සකස් කර ඇති ඇළ මාර්ගය හරහා ඇති පාරවල් වලට නව පාලමේ ඉදිකිරීම් කටයුතු කරගෙන යයි. කොබෙයිගනේ ප්‍රාදේශීය ලේකම් කොට්ඨාසයේ පහළ කොබෙයිගනේ මාර්ගයක් සඳහා ඇළ හරහා ඉදිකර ඇති පාලමක් ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=r1406022</link>
    <topic>උඩවලව සංචාරක පුරය ‘පුර නැඟුමෙන්’ අසිරිමත්</topic>
    <author>සූරියවැව සමූහ පී. එස්. ගුණසේකර</author>
    <content>උඩවලව සංචාරක පුරවරය ‘පුර නැගුම’ ව්‍යාපෘතියෙන් අසිරිමත් නගරයක් වශයෙන් සංවර්ධනය කිරීමේ මූලික ඉදිකිරීම් දැන් ආරම්භකර තිබේ.ඇඹිලිපිටිය ප්‍රාදේශීය සභාව මූලිකව නගර සංවර්ධන ඉදිකිරීම් සිදුකෙරේ. නාගරික සංවර්ධන අධිකාරියේ සැලසුම්වලට අනුව උඩවලව සතිපොළ සංවර්ධනය කිරීම. පැතිකානු පද්ධතිය, නව පුස්තකාල ගොඩනැගිල්ලක්, සංචාරක මාර්ග ඉදිකිරීම් කටයුතු සිදු කෙරේ. සංචාරක ස්ථාන පිළිබඳ දැන්වීම් පුවරු සවිකිරීමටත් පියවර ගෙන ඇති බව ඇඹිලිපිටිය ප්‍රාදේශීය සභාවේ සභාපති සුරන්ත ජයලත් මහතා පැවසීය.අසිරිමත් උඩවලව සංචාරක පුරය සංවර්ධනය සඳහා ‘පුර නැගුම’ ව්‍යාපෘතිය මගින් රුපියල් පන්කෝටි පනස් ලක්ෂයක් වැය කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=r1406023</link>
    <topic>කුරුණෑගල ගොවීන් අතර දේශිය බීජ වී ප්‍රභේද බෙදා දෙයි</topic>
    <author>සකුන්තලා ජයසිංහ</author>
    <content>කුරුණෑගල දිස්ත්‍රික්කයේ ගොවි ජනතාව අතර දේශීය වී ප්‍රභේද ප්‍රචලිත කිරීම සඳහා නොමිලේ බීජ බෙදා දීමටකටයුතු යොදා ඇත.විශේෂ ව්‍යාපෘති අමාත්‍යංශයේ වැඩසටහනකට සමගාමීව මෙම නොමිලේ බීජ බෙදා දීමේ වැඩසටහන ක්‍රියාවට නංවා ඇති අතර ඒ අනුව මෙවර යල කන්නය සඳහාඅක්කර හතළිස්පහක වගාකිරීමට අවශ්‍ය පැරැණි පච්චපෙරුමාල් වී ප්‍රභේද ගොවීන් අතර බෙදා දීම අඹන්පොල ප්‍රාදේශීය ලේකම් කොට්ඨාසයේ මැඩියාව ව්‍යාපාරයේදි සිදු කෙරිණි.ඉපැරැණි දේශීය වී ප්‍රභේද ගොවීන්ගෙන් ඈත් වීමත් සමඟ මෙම වී වර්ග වඳවීමේ අවදානමකට ද ලක්ව තිබේ. එමෙන්ම රෝග රැසකට ඖෂධීය ප්‍රතිකාරයක් වන මෙම වී වර්ග ගුණාත්මක බවින් හා පෝෂණයෙන් ද ඉහළය.වර්තමාන ගොවි පරපුරට මෙම ඉපැරැණි වටිනා වී යළි හඳුන්වා දීම සඳහා මෙම ව්‍යාපෘතිය විශේෂ ව්‍යාපෘති අමාත්‍යංශය මගින් ක්‍රියාවට නංවා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=r1406024</link>
    <topic>ගත වූ මාස හතර ඇතුළත දී කෑගල්ලේ හදිසි මරණ 227ක්</topic>
    <author>කෑගල්ල සමූහ - පී. එම්. පී. පොල්වත්ත</author>
    <content>මේ වසරේ ගත වූ මාස 4 ඇතුළත දී කෑගල්ල පොලිස් කොට්ඨාසයේ හදිසි මරණ සංඛ්‍යාව ඉහළ නැග ඇති බව පොලිසියේ උසස් නිලධාරියෙක් පැවැසීය. මේ අනුව 2014.01.01 දින සිට 2014.04.30 දින දක්වා සිදුවී ඇති හදිසි මරණ සංඛ්‍යාව 227ක් පමණ වෙයි.මෙයින් පිරිමින් 170 දෙනෙක්ද ගැහැනු අය 57 දෙනෙක්ද හදිසියේ මිය ගොස් ඇත. 2013.01.01 දින සිට 2013.04.30 දින දක්වා සිදුවී ඇති හදිසි මරණ සංඛ්‍යාව 213ක් පමණ වන අතර මෙයින් 155 දෙනෙක් පිරිමින්ද 58 දෙනෙක් ගැහැනු අයද වෙති.2013 වසරේදී හදිසි මරණ 577ක් පමණ සිදුවී ඇති අතර එයින් 430ක් පිරිමින්ද සෙසු අය ගැහැනු අය ද වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=r1406025</link>
    <topic>අනුන්ගේ කුණු අත්තනගල්ලට  හිසරදයක් වෙලා</topic>
    <author>අත්තනගල්ල විශේෂ - ජයවීර සුගතපාල</author>
    <content>අත්තනගල්ල ප්‍රාදේශීය සභා බල ප්‍රදේශයේ මහා මාර්ගවලට කසළ ගෙනැවිත් දැමීම දිනෙන් දින ශීඝ්‍රයෙන් වැඩිවෙමින් පවතින බව ප්‍රාදේශීය සභා මන්ත්‍රී ආර්. ඒ. පුංචිහේවා මහතා මෙවර ප්‍රාදේශීය සභා මාසික රැස්වීමේදී පැවැසීය.සභාවට වරිපනම් බදු ගෙවන ජනතාවගේ කසළ බැහැරකරලීමට නෛතිකව බැඳී සිටින ප්‍රාදේශීය සභාවට මෙසේ පිටතින් ගෙනැවිත් දමන කසළ හිසරදයක් වී ඇතැයි ප්‍රාදේශීය සභාව පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=r1406026</link>
    <topic>දකුණු ආසියා ප්‍රජනන සෞඛ්‍ය සැසිය මීගමුවේ දී උත්සවාකාරයෙන්...</topic>
    <author>කොච්චිකඩේ විශේෂ - ඩී. මිහිදුකුල</author>
    <content>දකුණු ආසියාවේ ලිංගික හා ප්‍රජනන සෞඛ්‍ය ප්‍රධාන සංසදය විසින් මීගමුවේ දී පසුගිය දා පවත්වන ලද වැඩමුළුවේ ආරම්භක සැසිය සෞඛ්‍ය ඇමැති හා ලෝක සෞඛ්‍ය සංවිධානයේ උප සභාපති මෛත්‍රීපාල සිරිසේන මහතාගේ ප්‍රධානත්වයෙන් ආරම්භ විය.ලෝක බැංකුවේ සභාපතිවරයාගේ විශේෂ නියෝජිතයකු ලෙස මොහමඩ් මොහිල්ඩීන් (Mahmoud Mohieldin) මහතාද සෞඛ්‍ය පෝෂණ හා ජනගහණ කණ්ඩායමේ කලාපීය අධ්‍යක්ෂ තිමොති ඉවාන්ස් ( Timothy Evans) මහතාද, ලෝක බැංකුවේ දේශීය අධ්‍යක්ෂ ප්රුන්කොයිස් ක්ලෝටස් (francoise Cottes) මහතා ද දකුණු ආසියාවේ ‍රටවල් නියෝජනය කරමින් නියෝජිත මහත්වරුද මේ වැඩමුළුවට එක් වූහ.සෞඛ්‍ය ඇමැති මෛත්‍රීපාල සිරිසේන මහතා ආරම්භක සැසිය අමතමින් මෙසේ පැවසීය.සෑම මනුෂ්‍යයකුගේම සෞභාග්‍ය සහ සෞඛ්‍ය සඳහා ගැහැනු උදවියගේ සෞඛ්‍ය ඉතා යහපත් මට්ටමක පැවතිය යුතුයි. මම සතුටු වෙනවා සෑම මවකගේම ඔවුන්ගේ දරු ප්‍රසුතයේ දී සාත්තු සේවිකාවකගේ වින්නඹු මාතාවකගේ හෝ වෛද්‍යවරයකුගේ උදව් ලබාගැනීමට සලස්වා තිබීම ගැන. මෙය හුදෙක් දියුණු වෙමින් පවතින රටක කලාතුරකින් දැකිය හැකි දෙයක්.කලාපීය ළදරු හ‍ා මාතෘ මරණ සෞඛ්‍ය නිර්ණායකයන්ට අනුව හොඳ තත්ත්වයකින් තියෙනව‍ා, මෙයින් පිළිඹිබු වන්නේ අප ප්‍රතිපත්ති සාර්ථක දියුණුවකට උදව් වී තිබෙන බවයි.අප ජනතාවගේ සෞඛ්‍ය සහ පෝෂණ වර්ධනය සඳහා නොයෙකුත් පහසුකම් සෞඛ්‍ය ක්ෂේත්‍රය සඳහා ලබා දී තිබෙනවා.එක්සත් ජාතීන්ගේ නියෝජිතයන්ට ලෝක සෞඛ්‍ය සංවිධානයේ තක්ෂණික සහායකයන්ට සහ විශේෂයෙන් ලෝක බැංකුවෙන් දෙන උදව් උපකාර සහ සහයෝගය වෙනුවෙන් මා සැමට ස්තූති කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=s1406021</link>
    <topic>සංගක්කාර ලෝඩ්ස් පිටියේ පළමු ශතකය ලබයි</topic>
    <author>කමල් ජයමාන්න</author>
    <content>කුමාර් සංගක්කාරගේ සහ තිලකරත්න ඩිල්ෂාන්ගේ විශිෂ්ට පිතිහරඹයත්, ලසිත් මාලිංග‍ගේ උපක්‍රමශීලී පන්දු යැවීමත් හේතුවෙන් එංගලන්ත පිලට එරෙහිව ඓතිහාසික ලෝඩ්ස් පිටියේ පැවැති සිවුවැනි එක්දින තරගයෙන් ලකුණු 7ක තියුණු ජයක් වාර්තා කිරීමට ශ්‍රී ලංකාව පෙරේදා සමත්විය.තරග 2-1කින් ඉදිරියෙන් සිටි එංගලන්තය සිවුවැනි තරගයට පිවිසියේ තරග 5කින් සමන්විත එක්දින තරගාවලියේ ජය වේලාසනින්ම අත්කර ගැනීමට වූවද අධිෂ්ඨානශීලිව තරග වැදුණු ශ්‍රී ලංකාව 2-2ක් ලෙස තරගාවලිය සම කර ගත්තේය.මැන්චෙස්ටර් හී පැවැති තුන්වැනි තරගයේ දී ලකුණු 67කට දැවී ගිය ශ්‍රී ලංකාව යළි අසීරු තත්ත්වයකට පත්කිරීමේ අදහසින් කාසියේ වාසිය දිනා පළමුව පන්දුවට පහරදීමේ අවස්ථාව ශ්‍රී ලංකාවට ලබා දීමට එංගලන්ත පිලේ නායක ඇලෙස්ටෙයාර් කුක් තීරණය කළ ද ශ්‍රී ලංකා පිතිකරුවන් ඉනිම නිමා කළේ ලකුණු 301ක අසීරු ඉලක්කයක් එංගලන්තය හමුවේ තබමින්ය.දිනේෂ් චන්දිමාල් වෙනුවට කණ්ඩායමට එක්වූ කුසල් ජනිත් පෙරේරා ලකුණු 19කට දැවී යාමෙන් අනතුරුව පිටියට පිවිසි කුමාර් සංගක්කාර වාර්තාගත පිතිහරඹයක නිරතවෙමින් සිය එක්දින තරග දිවියේ 19වැනි ශතකය රැස් කිරීමට සමත්විය. ඒ අනුව ක්‍රිකට් ක්‍රීඩාවේ ශුද්ධ භූමිය ලෙස සැලකෙන ලෝඩ්ස් පිටියේ දී ශතකයක් රැස් කිරීමේ විරල අවස්ථාවට සංගක්කාර හිමිකම් කීවේය. ඔහුට අනගි සහයක් ලබාදුන් ඩිල්ෂාන් තරගාවලියේ දෙවැනි අර්ධ ශතකය වාර්තාකරමින් ලකුණු 71ක් රැස් කළේය.දෙදෙනා අතර දෙවැනි කඩුල්ලට ගොඩනැගුණු සම්බන්ධතාව ලකුණු 172ක් විය. සංගක්කාර රැස් කළ ලකුණු 112ට පන්දු 104ක් වැය වූ අතර ඊට හතරේ පහර 14ක් ඇතුලත් විය. පන්දු 109කට මුහුණදුන් ඩිල්ෂාන් හතරේ පහර 5ක් එල්ල කළේය. ශ්‍රී ලංකා ඉනිමේ මැද භාගයේ දී නායක ඇන්ජෙ‍ලෝ මැතිව්ස් පන්දු 30කදී ලකුණු 30 ක් රැස් කිරීමට සමත්විය. මේ තරගයේ දී මැද පෙළ පිතිකරුවකු ලෙස කටයුතු කළ උපනායක ළහිරු තිරිමාන්න රැස් කළ ලකුණු සංඛ්‍යාව 16කි. පන්දු යැවීමේ දී හැරී ගාර්නි කඩුලු 4ක් දවාලීය.ශ්‍රී ලංකාව ලබාදුන් අසීරු ඉලක්කය හඹාගිය එංගලන්තයේ පළමු කඩුලු දෙක ලකුණු 10ක් ඇතුලත බිඳ දැමීමට ලසිත් මාලිංග සමත්විය. අනතුරුව ගැරී බැලන්ස් (42) සහ ජෝ රූට් (43) එක්ව එංගලන්ත ඉනිම ගොඩ නැගීමට උත්සාහ කළ ද අජන්ත මෙන්ඩිස් සහ මැතිව්ස්ගේ පන්දු හමුවේ දෙදෙනා දැවීගියහ. තරග‍යේ වාසිය එංගලන්ත පිල වෙත හරවා දෙමින් ශ්‍රී ලංකාවට දැඩි අභියෝගයක් එල්ල කළ කඩුලු රකින ක්‍රීඩක ජොස් බට්ලර් පිටියට පිවිසෙන විට එංගලන්ත ඉනිමේ ඕවර 29කදී ලකුණු 111කට කඩුලු 5ක් බිඳ වැටී තිබිණි. එහෙත් තුන් ඉරියව් ක්‍රීඩක රවී බොපාරා සමග එක්වූ බට්ලර් ශ්‍රී ලංකාවේ බලාපොරොත්තු බිඳ දමමින් සිය කණ්ඩායම ජයග්‍රහණය ආසන්නයටම ගෙනයාමට සමත්විය.ඔහු දැවී ගියේ සිය එක්දින තරග දිවියේ පළමු ශතකය මෙන්ම එංගලන්තය වෙනුවෙන් වේගවත්ම එක්දින ශතකය රැස් කළ පිතිකරු ලෙස වාර්තාපොතට එක්වීමෙන් පසුවය. එහෙත් ජයග්‍රහණය සඳහා ඔහුගේ වාර්තාගත පිතිහරඹයෙන් එංගලන්තයට ප්‍රයෝජන ලැබුණේ නැත. බට්ලර්ගේ ශතකය වාර්තා වූයේ පන්දු 61කින්ය. එංගලන්ත ඉනිමේ අවසන් ඕවර 10 වනවිට ජයග්‍රහණය සඳහා ඔවුන්ට ලකුණු 92ක් අවශ්‍යවී තිබිණි. එහෙත් බට්ලර්ගේ ප්‍රවේගකාරී පිතිහරඹය මත එය ඕවර 3කදී ලකුණු 30ක් දක්වා අඩුවිය. රවී බොපාරා සමග එක්ව 6වැනි කඩුල්ලට ලකුණු 133ක වේගවත් සම්බන්ධතාවක් ගොඩනැගූ බට්ලර් අනතුරුව ක්‍රිස් ජෝඩන් සමග එක්ව 7වැනි කඩුල්ලට ලකුණු 46ක් රැස් කළේ පන්දු 28කදීය.රවී බොපාරා ලකුණු 51කට දැවී ගියේය. නුවන් කුලසේකර යැවූ ඉනිමේ 46වැනි ඕවරයේ දී බට්ලර් ලකුණු 20ක් රැස් කළේය. ඒ අනුව අවසන් ඕවරය යැවීමට මාලිංග පැමිණෙන විට ජයග්‍රහණය සඳහා එංගලන්තයට අවශ්‍යවී තිබූ ලකුණු ප්‍රමාණය 12ක් දක්වා අඩුවිය. එහෙත් පිතිකරුවන් මවිතයට පත්කරවන යෝකර් පන්දු යැවීමේ රුසියකු වූ මාලිංග සිය ඕවරය තුල දී ලබාදුන්නේ ලකුණු 6ක් පමණි. ඒ ඕවරය තුල දී ශ්‍රී ලංකාවට හිසරදයක් ගෙනදුන් බට්ලර් දුවද්දී දැවීගියේය.ඔහු ලකුණු 121ක් රැස් කළ අතර ඊට වැයවූයේ පන්දු 74ක් පමණි. හතරේ පහර 11ක් සහ හයේ පහර 4ක් එල්ල කිරීමට ද ඔහු සමත්විය. තරගයේ වීරයා සම්මානය බට්ලර්ට හිමිවිය. ශ්‍රී ලංකාවේ ජයග්‍රහණයට උරදුන් මාලිංග කඩුලු 3ක් බිඳ දැමුවේය.'ශ්‍රී ලංකා ඉනිම ලකුණු 250කට වඩා ඉහළ දැමීමට පිතිකරුවන් සමත්වූවහොත් එය ආරක්ෂා කළ හැකි පන්දු යවන්නන් අපිට සිටිනවා. මාලිංග, කුලසේකර වැනි අත්දැකීම් බහුල පන්දු යවන්නන් එය තහවුරු කළා. කොහොමවුණත් බට්ලර්ගේ පිතිහරඹය මම දුටු හොඳම ඉනිමක් බව කිව යුතුයි.' තරගයෙන් අනතුරුව ශ්‍රී ලංකා පිලේ නායක මැතිව්ස් කියා සිටියේය.බට්ලර් හා බොපාරා ක්‍රීඩා කරන ආකාරය දුටුවම මම හිතුවේ අපි තරගය ජය ගනීවි කියලයි. තමා කොයිතරම් විශේෂ පිතිකරුවෙක්ද කියලා බට්ලර් අපිට පෙන්වූවා. තරගයේ පරාජිත කණ්ඩායම බවට පත්වීම කණගාටුදායකයි. ඒත් අපි ඊළඟ තරගයට යන්නේ පූර්ණ විශ්වාසයකින් යුතුවයි.' එංගලන්ත පිලේ නායක අලෙස්ටෙයාර් කුක් එසේ පැවැසීය.ශ්‍රී ලංකාව – 300/9 (ඕවර 50) කුමාර් සංගක්කාර 112, තිලකරත්න ඩිල්ෂාන් 71, ඇන්ජෙලෝ මැතිව්ස් 30 (හැරී ගාර්නි 55/4,‍ ජේම්ස් ඇන්ඩර්සන් 60/2, ක්‍රිස් ජෝඩ්න් 67/2)එංගලන්තය – 293/8 (ඕවර 50) ජොස් බට්ලර් 121, රවී බොපාරා 51, ජෝ රූට් 43, හැරී බැලන්ස් 42 (ලසිත් මාලිංග 52/3, අජන්ත මෙන්ඩිස් 60/2).</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=s1406022</link>
    <topic>කොළඹ කලාපයේ නෙට්බෝල් ශූරතාව විශාඛා විදුහලට</topic>
    <author>ප්‍රින්ස් ගුණසේකර</author>
    <content>කොළඹ කලාපයේ 18න් පහළ නෙට්බෝල් ශූරතාව කොළඹ විශාඛා විදුහල දිනා ගත්තේය. සිරිමාවෝ බණ්ඩාරනායක විදුහල් පිටියේ නිමාව දුටු අන්තර් පාසල් මයිලෝ කොළඹ කලාපයේ තරගවලට කණ්ඩායම් 96ක් සහභාගී වූ අතර වයස් කාණ්ඩ 4කින් තරග පැවැත්විණි.වයස 18න් පහළ අවසන් තරගයට ගෝතමී බාලිකා විදුහල හා විශාඛා විදුහල එක්ව සිටියහ. එහිදී විශාඛා විදුහල ලකුණු 21-17ක ජයක් හිමිකර ගෙන කොළඹ කලාපයේ ඉදිරියට පැමිණියේය.වයස 16න් පහළ අවසන් තරගයට ආනන්ද බාලිකා විදුහල හා මියුසියස් විදුහල සුදුසුකම් ලැබුවද එම තරගය අයහපත් ආලෝක තත්ත්වය හේතුවෙන් අද දින පැවැත්වීමට තීරණය විය. වයස 14න් පහළ ශූරතාව කොළඹ විශාඛා විදුහල හිමිකර ගත් අතර ලකුණු 18-17ක් ලෙස මියුසියස් විදුහල පරාජයට පත්විය.සෑම වයස් කාණ්ඩයකින්ම කණ්ඩායම් 4බැගින් සමස්ත ලංකා තරග වටයට තෝරාගත්ත ද 13න් පහළ තරග අංශයෙන් කණ්ඩායම් 6ක් තෝරා ගැනීමට සංවිධායකයෝ පියවර ගෙන තිබිණි.සෑම වයස් කාණ්ඩයකින්ම කොළඹ මියුසියස් විදුහලේ නෙට්බෝල් කණ්ඩායම් සමස්ත ලංකා තරග වටය දක්වා පැමිණීම විශේෂත්වයක් විය. මියුසියස් විදුහලේ කණ්ඩායම් 3ක් 13න් පහළ සමස්ත ලංකා තරග වටයට සුදුසුකම් ලැබූ අතර අනෙක් වයස් කාණ්ඩවලින් ද කණ්ඩායම බැගින් සමස්ත ලංකා වටය දක්වා පිවිස ඇත.කොළඹ කලාපයෙන් සමස්ත ලංකා තරග වටයට පිවිසි කණ්ඩායම් මෙසේය:-18න් පහළ – කොළඹ විශාඛා, ගෝතමී බාලිකා, සිරිමාවෝ බණ්ඩාරනායක, මියුසියස්16න් පහළ – මියුසියස්, ආනන්ද බාලිකා, කොළඹ විශාඛා, ‍ගෝතමී බාලිකා14න් පහළ – කොළඹ විශාඛා, මියුසියස්, සාන්ත පාවුළු, දේවි බාලිකා13න් පහළ – මියුසියස් 'ඒ', මියුසියස් 'බී', මියුසියස් 'සී', යහපත් එ‍ඬේරාගේ කන්‍යාරාමය, දේවි බාලිකා, ආනන්ද බාලිකා.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=s1406023</link>
    <topic>සා.පීතර අපරාජිත බව රාජකීයයෝ බිඳ දමති‍</topic>
    <author>ෆවුස් මොහොමඩ්</author>
    <content>අවුරුදු 20න් පහළ අන්තර් පාසල් රගර් තරගාවලියේ මූලික වටයේ සිට අපරාජිතව සිටි සාන්ත පීතර විදුහල් පිල කුසලාන වටයේ පළමු තරගයේ දීම ලකුණු 18-5කින් පරාජය කිරීමට රාජකීය විදුහල් පිල සමත්විය. රාජකීය විදුහල් ක්‍රීඩා සංකීර්ණයේ පසුගියදා පැවැති මේ තරගයේ පළමු භාගය නිමාවනවිට ලකුණු 8-0කින් ඉදිරියෙන් පසුවූ රාජකීය විදුහල තරගය නිමා කළේ උත්සාහක දිනුම් තුනක් සහ දඬුවම් පහරක් එල්ල කරමිනි.සාන්ත පීතර විදුහල් පිලට රැස් කිරීමට හැකිවූයේ උත්සාහක දිනුමක් පමණි. රාජකීය විදුහල් පිලේ නායක නිම්ෂාන් ජයවර්ධන දඬුවම් පහරට හිමිකම් කී අතර භානුක ගම‍ගේ සහ සුපුන් වර්ණකුලසූරිය උත්සාහක දිනුම් වාර්තා කළහ. කෙවින් ඩික්සන් සාන්ත පීතර විදුහල වෙනුවෙන් එකම උත්සාහක දිනුම වාර්තා කළේය.මේ අතර ගල්කිස්ස විද්‍යා විද්‍යලයීය කණ්ඩායම සමග පල්ලෙකැලේ පිටියේ තරග වැදුණු ත්‍රිත්ව විදුහල් පිල ලකුණු 38-16කින් තරගය ජයගත්තේය. ගෝල් 5ක් සහ දඬුවම් පහරක් මගින් ත්‍රිත්ව විදුහලේ ලකුණු සංඛ්‍යාවට එක්විය. විද්‍යා විද්‍යාලයීය කණ්ඩායම උත්සාහක දිනුම් දෙකක් සහ දඬුවම් පහර දෙකක් එල්ල කළේය. තරගයේ පළමු භාගය නිමාවනවිට ත්‍රිත්ව විදුහල් පිල ලකුණු 17-8කින් ඉදිරියෙන් පසුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=s1406024</link>
    <topic>ආධුනික බොක්සිං ශූරතාවලියේ සමස්ත පිරිමි ශූරතාව යුද හමුදාවට</topic>
    <author>ෆවුස් මොහොමඩ්</author>
    <content>රන් පදක්කම් 4ක් සහ රිදී පදක්කම් 3ක් අත්කර ගනිමින් ජාතික කාන්තා හා පිරිමි ආධුනික බොක්සිං තරගාවලියේ සමස්ත පිරිමි ශූරතාව දිනා ගැනීමට ශ්‍රී ලංකා යුද හමුදාව සමත්විය.ශ්‍රී ලංකා ආධුනික බොක්සිං සංගමයේ මෙහෙයවීමෙන් දින පහක් පුරා සුගතදාස ගෘහස්ථ ක්‍රීඩාංගණයේ පසුගියදා පැවැති මේ තරගාවලියේ සමස්ත කාන්තා ශූරතාව දිනා ගනු ලැබුවේ රන් පදක්කම් 8ක් සහ රිදී පදක්කම් 3ක් අත්කර ගත් මාස් කණ්ඩායම විසිනි.අවුරුදු 19-40 වයස් කාණ්ඩයේ ක්‍රීඩක ක්‍රීඩිකාවන් 245දෙනකු සහභාගි වූ මෙවර තරගාවලියේ හොඳම ක්‍රීඩකයාට සහ හොඳම ක්‍රීඩිකාවට හිමි සම්මාන යුද හමුදාව දිනා ගැනීම කැපී පෙනුණි. කිලෝ ග්‍රෑම් 64බර පන්තියේ රන් පදක්කම ලැබූ යුද හමුදාවේ කේ.ජී.පත්මසිරි හොඳම ක්‍රීඩකයාට හිමි සම්මානය දිනා ගත් අතර කිලෝග්‍රෑම් 60 බර පන්තියේ රන් පදක්කම අත්කරගත් යුද හමුදා ක්‍රීඩිකා ඩබ්.එම්.ඩී.ඩී.කේ.වීරබාහු හොඳම ක්‍රීඩිකාවට හිමි සම්මානය දිනා ගත්තාය.නාවික හමුදාව නියෝජනය කළ ආර්.එම්.කේ.කේ. බණ්ඩාර හොඳම පරාජිත ක්‍රීඩකයා ලෙසත්, මාස් සදර්න් කණ්ඩායමේ කේ.එම්.ඩි.සජානී හොඳම පරාජිත ක්‍රීඩිකාව ලෙසත් සම්මාන දිනා ගත්හ.තරගාවලියේ ජය සංකේත හා ත්‍යාග ප්‍රදානය ජාත්‍යන්තර බොක්සිං සංගමයේ සුදුසුකම් ලැබූ සුප්‍රකට ක්‍රීඩා වෛද්‍ය ඊ.ඩබ්.ජයසිංහ මහතාගේ ප්‍රධානත්වයෙන් පැවැත්වූ අතර ආධුනික බොක්සිං සංගමයේ සභාපති ඕබ්‍රි පීරිස් මහතා ද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=f1406021</link>
    <topic>රාජ වංශයෙන් පසු මිහින්තලයට පහසුකම් සැලසුවේ ජනාධිපතිතුමා</topic>
    <author/>
    <content>2014 පෙසොන් මහා උළෙල පිළිබදව සහ මිහින්තලා පුද බිමේ වටිනාකම පිළිබදව මිහින්තලා රජ මහා විහාරාධිපති වලවාහැංගුනවැවේ ධම්ම රතන හිමිපාණන්”දිනමිණ” සමග කරන ලද සාකච්ඡාවක් ඇසුරිණි.ලක්දිව බෞද්ධ ශිෂ්ඨාචාරයෙහි මධ්‍යස්ථානය වූ මිහින්තලාව එදා සදේවක ලෝකයාගේ අසහාය වන්දනාවට භාජනය වූ සිද්ධස්ථානයක්. මෙම වර්ෂයට මිහිදු මහ රහතන් වහන්සේ වැඩම කර වසර 2321ක් සපිරෙනවා.බුදු සසුන පිහිටුවන්නේ මිහින්තලයෙන්. පංච ශිලය ,මහනකම ,උපසම්පදාව ,වස්වැසීම , ආරම්භවුණේ මිහින්තලය මුල් කරගෙන .දෙවන පෑතිස් ,උත්තිය ,හාතිකාය ,කර්ණරජාණුතිස්ස ,වසභකණිට්ඨතිස්ස, ගෝඨාභය, ජෙට්ඨතිස්ස, සිරි මෙවන් ,ධාතුසේන ,අග්බෝ ,11 අග්බෝ ,1V කාශ්‍යප ,රජුගේ සේනාපති ඉළංගතිස්ස වැනි රාජ රාජ මහාමාත්‍යාදීන් විසින් ඒ ඒ කාලවල කරවන ලද වෙහෙර විහාර ,දාගැබ්,බෝ මළු,පෙකුණු ,පවුරු .පිරිවෙන් , රෝහල් ආදී ස්ථානයන්ගෙන් යුත් මිහින්තලය පූජනීය වශයෙන් තමයි ප්‍රකට වන්නේ. දළදා ධාතූන් වහන්සේ හැර බුදුන් වහන්සේගේ ධාතූන් බෙදා හැර තිබෙන්නේ මිහින්තලයේ සිටයි. පිරිවෙන් 700 ක්,මහරහතන් වහන්ාස්ලා 12000ක් වැඩ සිටි විහාර 240 ක් දාගැබ් 360 ක් මාලක 32 ක් පොකුණු 16 ක් සමග ගල්ලෙන් අට සැටක් ආරෝග්‍යශාලා දාන ශාලා තිබූ බව සදහන් වනවා.චිත්‍ර මූර්ති ආරම්භවුණේ මිහින්තලා පුද බිමෙන්. බුදු රජාණන් වහන්සේලා සතර නමක් පහස ලද අම්බස්තලය නමින් හැදින්වු මෙම කන්ද මිහිදු මහරහතන් වහන්සේගේ වැඩමවීමත් සමග මිහින්තලාව ලෙස ප්‍රකට ව්‍රණා.ශ්‍රේ ෂ්ඨ පිංබිමක්. මිහින්තලා පුද බිමට බුදුවරු සතර නමක් වැඩිය තැනක් . මේ පූජා භූමියේ පවතින මහා බල මහිමය නිසා මිහින්තලා පුද බිමට පැමිණෙන ලක්ෂ සංඛ්‍යාත ජනතාව ආරක්ෂා කරනවා.මිහින්තලා කදු මුදුනේ වාරි මාර්ග පද්ධතිය හා සම්බන්ධව ප්‍රධාන ජලාශය නාග පොකුණ යි. මිහිදු මහ රහතන් වහන්සේ නාගවතුෂ්ක නම් ස්ථානයේ විලකින් පැන් සනහා පර්වතයට වඩිනා බවත් විශේෂයෙන්ම උන්වහන්සේ අනුරාධපුරයේ සිට වස් විසීම පිණිස මිහින්තලයට වැඩම කළ මෙහොතේ එම පොකුණුනෙන් පැන් පහසූ ව සැලසූ බව වංශ කථාවේ සදහන් වනවා. ක්‍රි.පූ.575-608 කාලයේ පළවෙනි අග්බෝ රජු විසින් කරවන ලද නාග පොකූණ තන්කරම කළුගල මැද හදලා තිබෙන්නේ. ඉරි තැළීමක් වත් අදටත් නැහැ.සංවර්ධනය හරි හැටි කළොත් එහි වටිනාකම වසර දහස් ගනනකට වටිනා බව පෙන්නුම් කරමින් අප හැමටම අදටත් විශාල පාඩමක් උගන්වනවා.රජ පෙළපතෙන් පසු සියලු පහසුකම් ලබා දීමට කටයුතු කරපු එකම රාජ්‍ය නායකයා මහින්ද රාජපක්ෂ ජනාධිපති තුමා. එතුමා මේ වන විට කෝටි ගනණක වැඩ මිහින්තලයට කර තිබෙනවා. මිහින්තලයට එන මාර්ග සියල්ලම කාපට් කළා. භූමිය ශුද්ධ පවිත්‍ර කර දුන්නා. ගරා වැටෙමින් තිබූ මිහින්තලය පූජා භූමියට කළ සංවර්ධනය වෙනුවෙන් ලක්වැසි සියලු දෙනාගේ ගෞරවනීය ස්තූතිය සමග ආශිර්වාදය පුද කරන්න ඕන.වචනයේ පරිසමාප්තාර්තයෙන්ම එතුමා බෞද්ධයෙක් . තුනුරුවන්ගේ ආශීර්වාදය කෙරෙහි දැඩි විශ්වාසය නිසාත්, ප්‍රායෝගිකව එම කටයුතු වල නියැළෙන නිසාත් ජනාධිපති මහින්ද රාජපක්ෂ මහතා වටා වැඩිහිටි, බාල, මහලු, ළමා සියලු දෙනාම ඒ කරාශී වී සිටිනවා. තුනුරුවන්ගේ ආශීර්වාදය එතුමාට තිබෙනතාක් කල් එතුමා වටා ඒකරාශී වන ජනතාව ඉවත් කරන්නට කිසිවකුට හැකි වන්නේ නැහැ.එතුමා ප්‍රා යෝගික රාජ්‍ය නායකයෙක් .ඒ බව ලොවටම ඔප්පු කර තිබෙනවා.අග්‍රාමාත්‍ය කාලයේ පටන් ජය ශ්‍රී මහා බෝධීන් වහන්සේගේ ශාඛාවක් අරලිය ගහ මංදිරයේ රෝපණය කර පුද සත්කාර කරනවා. ඒ වාගේම සෑම පුර පසළොස්වක පොහොය දිනකම අරලියගහ මංදිරයේ ධර්ම දේශණයක් පවත්වනවා. ඒ සෑම ධර්ම දේශණයකටම එතුමා සහභාගී වී ධර්ම දේශණය ශ්‍රවණය කරනවා. 2014 පෙසොන් පෝය දින වන විට එම ධර්ම දේශණ මාලාවේ 124 වැනි ධර්ම දේශණය පවත්වනවා. මොන තරම් ඉහළ මට්ටමක රාජ්‍ය නායකයින් අරලියගහ මංදිරයට පැමිණ සිටියත් ඒ අවස්ථාවක මහා සංඝ රත්නය වැඩම කලොත් ආසන පනවා ගිලන්පස පූජා කර මහා සංඝ රත්නයේ අවශ්‍යතාවය පිළිබදව සාකච්ඡා කර විසදුම් ලබාදිලා තමයි අනෙක් උදවිය සමග සාකච්ඡා කරන්නේ.එවැනි ගති ගුණ අපි අගය කරන්න ඕන. ඒවා ඉතාම වටිනා දේවල්. මහින්ද රාජපක්ෂ ජනාධිපතිතුමා තුනුරුවන් කෙරෙහි දැඩි විශ්වාසය තැබූ නිසා තමයි වසර 30ක් තිබූ යුද්ධය ජයග්‍රහණය කරන්නේ. ආගම දහමට වගේම එතුමා රටට අවංකව ආදරය කරනවා. එතුමා රටට ආදරය කරන්නේ බොරුවට නොවන බව අප හැමටම වැටහෙනවා. ඕනෑම අයකුට තුනුරුවන්ගේ ආශීර්වාදය ලබා ගැනීමට හැකි නම් කවර දාවත්ම වරදින්නේ නෑ. කරන කරවන හැම වැඩක්ම සාර්ථක වනවා. තුණුරුවන්ගේ ශක්තිය බලය ප්‍ර යෝජනයට ගෙන යුද්ධය ජයග්‍රහණය කලා වාගෙම තුණුරුවන්ගේ ශක්තිය බලය මත මේ රට හදන එක එතුමාට එතරම් අපහසු වන්නේ නැහැ.රට දියුණු කරමින් ජනතාවට විශාල සේවාවක් සිදු කරන බව අපට ලොකු විශ්වාශයක් තිබෙනවා.ලේක් හවුස් ආයතනය විදුලි බල මණ්ඩලය එක්ව මෙවරත් ආලෝක පූජාව සිදුකරනවා.බුදුසරණ කථික තරගය ,රචනා තරගය පවත්වා ත්‍යාග සහ සහතික පත් ලබා දෙනවා.මහා භාර කාර මණ්ඩලය සමග සිල්රෙදි බෙදා දීම සිදුකරනවා.ඒ වාගේම ලේක් හවුස් මුද්‍රිත මාධ්‍ය මගින් විශාල ප්‍රචාරණ සේවාවක් කරමින් ජනතාවට බෞද්ධ දැනුමක් ලබා දෙනවා. අපි ඒවා අගය කරනවා. ඒ වාගේම ආරක්ෂක අමාත්‍යාංශය, අබාන්ස් ආයතනය ,රාජ්‍ය ආයතන ,ප්‍රා දේශීය ලේකම් කාර්යාලය , ප්‍රා දේශීය සභාව ,පොලීසිය ,දන්සල් කමිටු .ජලාපවහන මණ්ඩලය, ස්වේච්ඡා සංවිධාන ආදී සියළුම දෙනා මේ උතුම් පුණ්‍ය කටයුත්තට උදව් කරනවා.මිහිදු මහරහතන් වහන්සේ අප රටට දායාද කළදේවල් ඉවත දමන්න එපා.පෞඪ ජාතියක් ජාතියක් හැටියට ලෝකය ඉදිරියේ නොදෙවෙනිව වැඩ කරමු.මිහින්තලා පුදබිම අපිරිසිදු නොකර පුද බිම ආරක්ෂා කරගෙන බුදුරජාණන් වහන්සේලා සතර නමකගේ ආශීර්වාදය ලබා ගෙන ධර්මයේ හැසිරෙමු...</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=f1406022</link>
    <topic>දේශීය වී වගාවට රජරටින් කුඹුරු අක්කර ලක්ෂයක්</topic>
    <author>සටහන සහ ඡායාරූප</author>
    <content>රජරට පුරාවට ශීඝ්‍රයෙන් පැතිරෙන වකුගඩු රෝගය ස්ථාවරව නිවාරණය කිරීමේ එක් පියවරක් වශයෙන් රජරට වී වගා කරන ගොවි ජනතාව, දේශීය වී වගාවට පෙලඹවීමේ දැවැන්ත ව්‍යාපෘතියක් දැන් ආරම්භ කර තිබේ. හෙළ රජ දවස මුුළු රටට ම බත සපයමින් ‘බත් රටක්’ බවට පත්ව තිබූ රජරටින් එදා මෙබඳු වකුගඩු රෝගයක් ගැන අසන්නට වත් නොලැබිණ.පෙරදා මහ කළු ගල් සමඟ පොර බදන්නට රජරට මිනිසාට යෝධ හයිය ලබා දුන්නේ දේශීය සහලිනි. දරුවාට ඇති තරම් කිරි පොවන්නට කිරි කෝඩුවල කිරි පිරුණේ කළුහීනටි හාලේ බතේ හයියටය.අහළින් පහළින් යන විටත් සුවඳ හමන රත් සුවඳැල්, ලෙඩ රෝගවලට ගුණ දෙන බෙහෙත් හීනටි, සිරුර වැඩෙන්නට පණ දෙන කුරුලු තුඩ, ඇඟට හයි හත්තිය ලබා දෙන මඩැල්, අස්වනු වැඩි මඩත වාලු, මෙවැනි විවිධාකාර ගුණාත්මයක් හා ශක්තියක් ලබාදෙන වී වර්ග සිය ගණන් අපේ ගොවියා අතර පැවතිණි.පනහේ දශකයේ දී වැඩි ඵලදාවක් ලබා දීමේ මුවාවෙන් තෙල්-පොහොර සමඟ පැමිණි කෘත්‍රිම වී වර්ග (දෙබිඩි වී) හරිත විප්ලවයත් සමඟ රටපුරා ව්‍යාප්ත විය. ගුණාත්මක භාවයට වඩා වැඩි ඵලදාව ගැන උනන්දු වූ අපේ ගොවි ජනතාව,අඩු ඵලදාවක් පැවති දේශීය වී වර්ග වඳවී යන්නට හැර දෙබිඩි වීවලට ඇබ්බැහි වූහ. ‘වියැට ගෙඩිය’ වාණිජ භාණ්ඩයක් බවට පත් වීමත් සමඟ ගොවියෝ වැඩි වැඩියෙන් දෙබිඩි වී වගා කරන්නට වූහ.දෙබිඩි වී වගාවට රසායනික පොහොර සහ රසායනික තෙල් වර්ග අත්‍යවශ්‍ය විය. වල් නාශක සඳහා වල් නාශක තෙල් වර්ග, කෘමීන් වඳ කිරීම සඳහා කෘමි නාශක තෙල් වර්ග, භාවිත කරන්නට සිදු විය.කල්යාමේදී කෘමිනාශක, වල්නාශක, රසායනික පොහොර පොළොවට යෙදීමෙන් පොළොවේ ස්වාභාවික සක්‍රීයභාවය නැති වී ගොස් මහ පොළොව ලෙඩ වන බව පෙනී ගියේ ය.එසේම රසායනික මුහු කරමින් කරන ලද ගොවිතැන්වලින් ලබන අස්වනු කල්යාමේදී මිනිස් සිරුරට අහිතකර ලෙඩ රෝග ඇති කිරීමට ද හේතු කාරක වන බව පෙනී ගියේ ය. මේ සියලු සාධක කාලයක් තිස්සේ පුළුල් ලෙස අධ්‍යයනය කිරීමෙන් පසු නියාමක ව්‍යාපෘතියක් ලෙස බත් රටේ කුඹුරු ලක්ෂයක දේශීය වී වගා කිරීමේ ව්‍යාපෘතියක් ක්‍රියාත්මක කිරීමට ජනාධිපතිතුමන් තීරණය කළේ ය. එම ජාතික වැඩපිළිවෙලේ නියමුවා ලෙස විශේෂ ව්‍යාපෘති අමාත්‍ය එස්.එම්.චන්ද්‍රසේන මහතා පත්ව සිටී.“රජරට පුරාවට පැතිරී යන අහඹු වකුගඩු රෝගය රජයට ප්‍රශ්නයක් වුණා. මේ පිළිබඳ ලෝක සෞඛ්‍ය සංවිධානයද මෙහෙයවමින් දේශීය පර්යේෂණ කණ්ඩායම්ද මෙහෙයවමින් මේ අහඹු වකුගඩු රෝගයට හේතුකාරක සෙවීමට රජය කලක සිට කටයුතු කළා. අන්තිමේදී ලැබී ඇති විවිධ නිර්දේශ සලකා බැලීමෙන් පසු අපට හුරුපුරුදු පැරැණි දේශීය වී වගාවට යා යුතු යැයි රජය තීරණය කළා.ඒ අනුව අත්හදා බැලීමේ පදනමක් මත නියාමක ව්‍යාපෘතියක් ලෙස රජරට අක්කර ලක්ෂයක 2014 - 2015 මහ කන්නයේ දී දේශීය වී වගා කිරීමට රජය තීරණය කළා. මෙම ව්‍යාපෘතිය සඳහා අවශ්‍ය බිත්තර වී ලබා දීමට රජය රුපියල් මිලියන සියයක මුදලක් මේ වන විට වෙන්කර තිබෙනවා. .“මේ යල් කන්නයේදී මෙම වී වර්ග වගා කරලා ඊළඟට ඉදිරි මාස් කන්නයේදී එම වී වැඩි මිලට ලබා ගෙන තවත් ගොවීන් රැසකට නොමිලේ බෙදා දීමට බලාපොරොත්තු වෙනවා. මේ අන්දමට 2015 මහ කන්නය පටන් ගන්නා විට අක්කර ලක්ෂයකට දේශීය බිත්තර වී ගොවීන්ට ලබා දීමයි අපේ ඉලක්කය.”ඒ ව්‍යාපෘතිය ගැන අදහස් පළ කළ විශේෂ ව්‍යාපෘති අමාත්‍ය එස්.එම්.චන්ද්‍රසේන මහතායි.මෙම නව දේශීය වී වගා ව්‍යාපෘතිය ගැන උතුරුමැද පළාතේ ප්‍රධාන අමාත්‍ය රංජිත් සමරකෝන් මහතා - “දේශීය වී වගාවට බොහෝ ගොවීන් කැමතියි. මධ්‍ය රජයෙන් මෙම දේශීය වී වගා ව්‍යාපෘතියක් ආරම්භ කිරීම අපට ලොකු හයියක්. හැකි ඉක්මණින් රජරට ගොවීන් අතර දේශීය වී වගාව ව්‍යාප්ත කිරීමයි අපේ අධිෂ්ඨානය.උතුරුමැද පළාත් සභාවේ කෘෂිකර්ම අමාත්‍ය ආර්.ඇම්.පී.බී.රත්නායක මහතා - කෘෂිකාර්මික සමූපකාර සමිති හරහා දේශීය වී වගාව ගොවීන් අතරට ගෙන යනවා. දේශීය වී වගා කිරීම ගොවීන්ට පාඩුවක් නෑ. මධ්‍ය රජය දේශීය වී කිලෝව රුපියල් හැට බැගින් මිලදී ගන්නවා. අපිත් ඒ විදියටම දේශීය වී මිලදී ගන්නවා.දේශීය වී වලින් ලැබෙන සහල් පිළිබඳ ජනතාව අතර විශ්වාසයක් ගොඩනැගෙමින් පවතිනවා. ඒ නිසා කිසිම අපහසුවක් නැතිව තෙල්- පොහොර නොයොදා දේශීය සහල් කිලෝවක් රුපියල් 120ට පමණ දැන් විකුණා ගන්න පුළුවන්. මේ නිසා දෙබිඩි වී වගා කිරීමෙන් ලැබෙන ආදායමට වඩා වැඩි ආදායමක් දේශීය වී වගා කිරීමෙන් දැන් ගොවීන්ට ලබා ගත හැකියි.”මේ වන විටත් රජරට විවිධ ප්‍රදේශවල ගොවි සංවිධාන, ආයතන සහ පුද්ගලයන් විසින් දේශීය වී වගා ව්‍යාපෘති ආරම්භ කර තිබේ.එප්පාවල පිහිටුවා ඇති ආසනික් විරෝධී ජාතික ගොවි ව්‍යාපාරය මඟින් ද දැනට වසර කීපයක සිට දේශීය වී වගා කිරීමේ ව්‍යාපෘතියක් ආරම්භ කර ඇත.මෙම ව්‍යාපෘතියේ නියමුවා ලෙස කටයුතු කරන මහ මාංකඩවල ශ්‍රී පියරතන නාහිමියෝ කන්නක් පාසා දේශීය වී අක්කර 2 1/2 ක වගා කරමින් එයින් ලබා ගන්නා අස්වනු ගොවීන් අතර නොමිලේ බෙදා දෙති.එසේ වුවද කන්න පැසුණායින් පසුව වී බුසලට බුසල් දෙකක් ආපසු දිය යුතු ය. එම වී බුසල් දෙක තවත් ගොවියන් දෙදෙනෙකුට බෙදා දෙති. මේ අන්දමට දේශීය බීජ ගොවීන් අතර ව්‍යාප්ත කරන අතර මේ කන්නයේ “මඩත වාලු” වී වර්ගය ගොවීන් අතර බෙදා දෙනු ලැබීය.රාජාංගණය යාය 08 සුදර්ශන පිරිවෙණේ සියඹලංගමුවේ ජිනරතන හිමියෝද කළු හීනටි, බෙහෙත් හීනටි වැනි දේශීය වී වර්ග එකට දෙකක් ආපසු ගැනීමේ පදනම මත ගොවීන්ට බෙදා දී එසේ ලැබෙන වී වර්ග ද නැවත ගොවීන් අතර බෙදා දෙති. පලුගස් වැව ගොවි පාසලේ දේශීය බීජ ව්‍යාප්ති ව්‍යාපාරයේ සභාපති ඇලෙක්ස් තන්ත්‍රි ආරච්චි මහතා ප්‍රකාශ කළේ මෙවර දේශීය වී වර්ග 72ක් පර්යේෂණාත්මකව සිය ගොවි පාසලේ වගා කරන ලද බවයි.රජරට පුරා තැනින් තැන දේශීය වී බීජ බෝ කරමින් ගොවීන් අතර ව්‍යාප්ත කිරීමේ ස්වේච්ඡා වැඩසටහන් ක්‍රියාත්මකය. වස විසවලින් තොර සුවඳ හාලේ බත් කටක් කන්නට රජරට ගොවියාට උදා වන දිනය අත ළඟමය. ඒ සමඟම වකුගඩු මාරයා රජරටින් සදහටම පලා යන දිනය ද අත ළඟම යි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=f1406023</link>
    <topic>මහින්ද - මෝදි සුසංයෝගයෙන් කලාපයට නව එළියක්</topic>
    <author>ජනතා මිත්‍ර</author>
    <content>2009 ජනවාරි මාසයේ පමණ සිට ත්‍රස්තවාදය මුළුමනින්ම අවසන් කරනතුරු බොහෝ දෙනෙකු තුළ පැවති සැකයක් වූයේ යම් ජාත්‍යන්තර මැදිහත්වීමක් ක්ෂණිකව සිදු කොට කොටි නායක ප්‍රභාකරන් බේරාගැනීමේ සැලසුමක් ක්‍රියාත්මක වේදෝ කියාය.ඉන්දියානු රජයේ ගුවන් යානා කිසියම් හෝ මොහොතක ශ්‍රී ලංකාවේ ගුවන් සීමාව ආක්‍රමණය කර බලහත්කාරයෙන් පරිප්පු දමනු ඇතැයි ඇතමෙක් කල්පනා කළහ. 1987 වඩමාරච්චි මෙහෙයුමේදී කොටි නායක ප්‍රභාකරන් අවසන් වර්ග කිලෝමීටරයට කොටුකර ගත් අවස්ථාවේදී ඉන්දියාව ගුවනින් බලහත්කාරයෙන් පරිප්පු දමා කියා සිටියේ ප්‍රභාකරන් අත්අඩංගුවට ගැනීමේ මෙහෙයුම වහාම නතර කර දමන ලෙසයි. ඉන්පසු ජේ. ආර්. ජයවර්ධන හිටපු ජනාධිපතිවරයා ඉන්දියාවේ බලපෑම මත වඩමාරච්චි මෙහෙයුම නතර කර ඉන්දු - ශ්‍රී ලංකා සාම ගිවිසුම අත්සන් කිරීමට ක්‍රියා කළේය.2009 වසරේදීත් මහින්ද රාජපක්ෂ ජනාධිපතිවරයාට ජේ. ආර්. ජයවර්ධන ජනාධිපතිවරයාටත් වඩා ප්‍රබල බලපෑමක් ඉන්දියාව ප්‍රමුඛ ජාත්‍යන්තරයෙන් එල්ල වුවද ඒ කිසිවකට යටත් නොවූ මහින්ද රාජපක්ෂ ජනාධිපතිවරයා එඩිතර තීන්දුවක් ගත්තේ ත්‍රස්තවාදය මුළුමනින්ම පරාජය කිරීමටය. එම සෘජු දේශපාලන නායකත්වය නොතිබුණා නම් 1987 දී මෙන්ම යළි අපිට ඉන්දියාව 2009 වසරේ දී පරිප්පු කවනු නොඅනුමානයි. මහින්ද රාජපක්ෂ ජනාධිපතිවරයාගේ සෘජුභාවය එමෙන්ම රාජ්‍ය තාන්ත්‍රික සබඳතාවයන්ගේ විශ්වාසය හා ස්වභාවය අනුව 2009 වසරේදී ඉන්දියාවෙන් පරිප්පු බලහත්කාරයෙන් දැමීම පන්නයේ මෙහෙයුමක් ක්‍රියාත්මක නොවීය.2009 වසරේ දී නැ‍ඟෙනහිර පළාත ත්‍රස්තවාදයෙන් මුළුමනින් නිදහස් කර ගැනීමෙන් අනතුරුව සිට එක දිගට ජාත්‍යන්තරයෙන් බලපෑම් එල්ල වූයේ ත්‍රස්තවාදයට එරෙහි මෙහෙයුම කෙසේ හෝ නතර කරන ලෙසටය. බ්‍රිතාන්‍යයේ හා ප්‍රංශයේ විදේශ අමාත්‍යවරුන් ශ්‍රී ලංකාවට පැමිණ ඇඹිලිපිටියට ගොස් මහින්ද රාජපක්ෂ ජනාධිපතිතුමා මුණගැසී දැඩි ලෙස ඉල්ලා සිටියේ ත්‍රස්තවාදයට එරෙහි මෙහෙයුම කෙසේ හෝ නතර කරන ලෙසයි. එමෙන්ම හැකි නම් කොටි නායක ප්‍රභාකරන් බේරා ඔවුන්ට ලබා දෙන ලෙස ද ඉල්ලීමක් ඉදිරිපත් කෙරිණ. නමුත් ඒ කිසිවකට මහින්ද රාජපක්ෂ ජනාධිපතිවරයා ප්‍රතිචාර නොදැක්වීය.2008 වසරේ සිටම ඉන්දියාවේ කොංග්‍රස් ආණ්ඩුවට තමිල්නාඩු මහ ඇමැතිනී ජයලලිතා ජයරාම් මහත්මියගෙන් ප්‍රබල බලපෑමක් එල්ල වූයේ ශ්‍රී ලංකාවට බලපෑම් කර කෙසේ හෝ ප්‍රභාකරන් බේරාගැනීමට ක්‍රියා කරන ලෙසයි. නමුත් මහින්ද රාජපක්ෂ ජනාධිපතිවරයාත්, කොංග්‍රස් නායිකා සෝනියා ගාන්ධි, එවකට ඉන්දීය අග්‍රාමාත්‍ය ආචාර්ය මන්මෝහන් සිං යන මහත්ම මහත්මීන් ඉතා නිවැරදිව ක්‍රියා කළ නිසා ත්‍රස්තවාදය මුළුමනින්ම පරාජය කිරීම සඳහා ඉන්දියාවේ සහයෝගය ද උපක්‍රමශීලීව ලබාගැනීමට හැකි විය. මෙහිදී මහින්ද රාජපක්ෂ ජනාධිපතිවරයාගේ ඉන්දියාව සමඟ තිබුණු සමීප සබඳතාව බෙහෙවින් බලපෑ බව නොරහසකි.මහින්ද රාජපක්ෂ ජනාධිපතිවරයාට පෙර සිටි රාජ්‍ය නායක නායිකාවන් පවත්වාගෙන ගිය විදේශ ප්‍රතිපත්ති යම් යම් අවස්ථාවල දී ගැටලුවලට මුහුණ පෑ අතර ඉන්දියාව සමඟ පවත්වාගෙන ගිය සබඳතාවල ද තත්ත්වය එයම විය.ඉන්දියාවේ කීර්තිමත් දේශපාලනඥයෙකු වූ රජීව් ගාන්ධි මහතා ඝාතනය කරන ලද්දේ කොටි සංවිධානයයි. ඒ හරහා කොටි සංවිධානය කෙරෙහි ඉන්දියාව තුළ දැවැන්ත විරෝධයක් ඇති විය. නමුත් රජීව් ගාන්ධි මහතා මරා දැමූ සිද්ධිය සිහිපත් කරමින් හෝ කොටි සංවිධානයට එරෙහිව දැඩි විරෝධයක් මතු කර ගැනීමට ශ්‍රී ලංකාව පාලනය කළ රාජ්‍ය නායක නායිකාවන්ට නොහැකි විය. රජීව් ගාන්ධි ඝාතනය කිරීමේ සිද්ධිය කොටි ත්‍රස්තවාදී සංවිධානයට අවාසි සහගත වන පරිදි පාලක කොංග්‍රස් පක්ෂය උපක්‍රමශීලීව යොදා ගත්තේ මහින්ද රාජපක්ෂ ජනාධිපතිවරයා පමණි.ශ්‍රී ලංකාව හා ඉන්දියාව අතර පැවතියේ ඉතා දීර්ඝ කාලීන මිතුදමකි. එම මිතුදම ආගමික, සංස්කෘතික සමානකම් සමඟ තවත් ශක්තිමත් විය. සිරිමා‍වෝ බණ්ඩාරනායක මැතිනිය හා ඉන්දිරා ගාන්ධි හිටපු ඉන්දීය අග්‍රාමාත්‍යවරිය සමඟ පැවතියේ දැඩි මිත්‍රත්වයකි. එසේම අනුර බණ්ඩාරනායක, රජිව් ගාන්ධි හා ගාමිණි දිසානායක, රජිව් ගාන්ධි යන මහත්වරුන් අතර පැවතියේ ද දැඩි මිත්‍රත්වයකි. විශේෂයෙන්ම ගාමිණි දිසානායක මහතා සහ රජිව් ගාන්ධි මහතා අතර පැවති දැඩි මිත්‍රත්වය නොවන්නට සාම ගිවිසුම අත්සන් කිරීමට පැමිණි රජිව් ගාන්ධි ඉන්දීය අග්‍රාමාත්‍යවරයාට එල්ල කරන ලද රයිෆල් ප්‍රහාරයේ සිද්ධිය රටවල් දෙක අතර විශාල ප්‍රශ්නයක් වීමට බොහෝ දුරට ඉඩ තිබුණි.නමුත් ජේ. ආර්. ජයවර්ධන, රණසිංහ ප්‍රේමදාස යන මහත්වරුන් සහ ගාන්ධි පවුල අතර එතරම් සුහදතාවයක් වර්ධනය නොවීය. සිරිමාවෝ බණ්ඩාරනායක මැතිනිය ඉන්දිරා ගාන්ධිටත්, අනුර බණ්ඩාරනායක මහතා, සංජේ ගාන්ධි මහතාටත් සමාන කරමින් ඔවුන්ගේ චරිතවලට ප්‍රහාර එල්ල කරමින් ජේ. ආර්. ජයවර්ධන මහතා කරන ලද කතාවක් දෙරට අතර මිත්‍රත්වය පලුදු කිරීමට විශාල බලපෑමක් කළ සිද්ධියක් විය. එය යම් තරමකට සමනය වූයේ ඉන්දිරා ගාන්ධි මහත්මියගේ ඝාතනයෙන් පසුව ඇයගේ පුත් රජිව් ගාන්ධි මහතා ඉන්දියාවේ අග්‍රාමාත්‍ය ධුරයට පත් වීමත් සමඟ ය. ඉන්දිරා හා ජේ. ආර්. අතර පැවති විරසකය ජේ. ආර්. ජයවර්ධන මහතා හා රජිව් ගාන්ධි මහතා අතර ඇතිනොවීම සඳහා විශාල කාර්ය භාරයක් කළේ ගාමිණී දිසානායක මහතාය.බණ්ඩාරනායක පවුල හා ගාන්ධි පවුල අතර ඉතා සමීප සබඳතාවයක් තිබුණත් එමඟින් නිසි ඵල ප්‍රයෝජන ගැනීමට චන්ද්‍රිකා බණ්ඩාරනායක කුමාරතුංග හිටපු ජනාධිපතිනිය කටයුතු නොකළාය. ඉන්දීය රජය සමඟ එතරම් හොඳ සබඳතාවයක් පවත්වා ගැනීමට චන්ද්‍රිකා මහත්මියගේ රජයට නොහැකි වූ අතර එම නිසා සාමය නිවැරදිවත්, යුද්ධය නිවැරදිවත් සිදු කර ගෙන යාමට චන්ද්‍රිකා බණ්‍ඩාරනායක කුමාරතුංග මහත්මියට නොහැකි විය.මෙවැනි ඉතිහාසයක් තුළ මහින්ද රාජපක්ෂ මහතා 2005 වසරේදී බලයට පත් වී වසර 4 ක් ගත වීමටත් පෙර 2009 වසරේ මැයි 18 වෙනිදා ත්‍රස්තවාදය මුළුමනින්ම පරාජයට පත් කරන්නේය. එහිදී කෙතරම් දෙස්, විදෙස් බලපෑම්, දෙමළ ඩයස්පෝරාවේ බලපෑම්, තමිල්නාඩුවේ බලපෑම් එල්ල වුව ද ඒවාට නොබියව මුහුණ දී එඩිතරව තීන්දු ගෙන උපක්‍රමශීලී ලෙස කොටි ත්‍රස්තවාදය මුළුමනින්ම පරාජය කිරීමේ කාර්ය භාරය මහින්ද රාජපක්ෂ ජනාධිපතිවරයා විසින් අකුරටම ඉටු කරන ලදී. ඉන් අනතුරුව ද විවිධ අභූත චෝදනා එල්ල කරමින් ජිනීවා මානව හිමිකම් කමිටු ඇතුළු ඇතැම් රටවලින් කුමන චෝදනා එල්ල වුව ද ඒවා කිසිවකටත් යටත් නොවී තම රට සහ ජනතාව වෙනුවෙන් නිසි තීරණ රැගෙන රාජපක්ෂ මහතා ඉදිරියට යන්නේ රට වෙනුවෙනි. ඒ ගමනේදී ඉන්දියාව සමඟ පැවති මිත්‍රත්වය තවදුරටත් වර්ධනය කර ගැනීමට රාජපක්ෂ මහතා ක්‍රියා කළේය.ඉන්දීය මහ මැතිවරණය දෙස ලෝකයේ බොහෝ දෙනෙකුගේ අවධානය යොමු වී තිබුණේ එය ආසියානු කලාපයට මෙන්ම මුළු ලෝකයටම බලපාන ප්‍රධාන සාධකයක් වන නිසාය. ආසියාවේ දෙවැනි බලවතා මෙන්ම ලෝකයේ තෙවැනි ජනගහනය ඇති රට ලෙස ඉන්දියාව ලෝකයේම අවධානයට පාත්‍ර වී තිබේ. එපමණක් නොව දේශීය නිෂ්පාදන ක්ෂේත්‍රය තුළ ඉහළ ප්‍රගතියක් අත්පත් කරගෙන තිබෙන ඉන්දියාව යුද ශක්තිය අතින් ද කලාපයේ කතාබහට ලක්වෙමින් තිබේ. හොලිවුඩයට එක්තරා අභියෝගයක් එල්ල කරමින් බොලිවු‍ඩයේ යම් නැඟී සිටීමක් පෙන්නුම් කෙරෙන අතර අයි. පී. එල්. ක්‍රිකට් තරගාවලි හරහා ක්‍රිකට් ක්ෂේත්‍රය ද යම් ආකාරයකට ආක්‍රමණය කිරීමට ඉන්දියාව ක්‍රියා කරමින් සිටී. මෙම සියලු කාරණාවලින් පෙන්නුම් කෙරෙනුයේ ඉන්දියාව රටක් වශයෙන් ස්වශක්තියෙන් නැඟී සිටීමට උත්සාහ කරමින් කලාපීය බලය තහවුරු කරගනිමින් ඉදිරියට යන බවයි.කොංග්‍රසය පරාජයට පත් කරමින් භාරතීය ජනතා පක්ෂය බලයට පැමිණිය‍හොත් ශ්‍රී ලංකාවේ ආණ්ඩුවත් අසීරුවට පත්වනු ඇතැයි බොහෝ දෙනෙක් සිතන්නට වූහ. දෙමළ ජාතික සන්ධානය, එක්සත් ජාතික පක්ෂය හා ජනතා විමුක්ති පෙරමුණ කට ඇරගෙන බලා සිටියේ භාරතීය ජනතා පක්ෂය ජයග්‍රහණය කිරීමත් සමඟ ශ්‍රී ලංකා ආණ්ඩුව යම්කිසි තරවටුවක් ඉන්දීය නව රජය හරහා සිදු කර ගැනීමටය. එමඟින් යම් කිසි අමන සතුටක් ලබා ගැනීමට ද ඔවුහු බලා සිටියහ. ඔවුන් සිතුවේ ජයලලිතාගේ කේවල් කිරීමත් සමඟ භාරතීය ජනතා පක්ෂය ජය ගනු ඇත කියාය. කොංග්‍රසයට ජයලලිතා අති විශාල බලපෑමක් කළද මහින්ද රාජපක්ෂ මහතාගේ රාජ්‍ය තන්ත්‍රිකභාවය, මිත්‍රත්වය, ‍විදේශ ප්‍රතිපත්ති හා උපක්‍රමශීලීත්වය අබිබවා යෑමට ජයලලිතාගේ මායම් 64 ට නොහැකි විය.ඉන්දීය මහ මැතිවරණයේ දී ජයලලිතා තමිල්නාඩුව වැඩි ඡන්දයෙන් ජයග්‍රහණය කළද ඇයගේ සහාය භාරතීය ජනතා පක්ෂයට අනවශ්‍ය විය. එමනිසා තමන් ජයග්‍රහණය කළද තම අභිමතාර්ථ ඉටුකර ගැනීමට නොහැකි වීමෙන් ජයලලිතා නෝනා පල් වී ඇත. වයිකෝට ද සිදු වී ඇත්තේ ඒ දේමය. එළියේ සිටිනවාට වඩා ඇතුළේ සිටීමෙන් යම් තරමකින්වත් ලැජ්ජාව වසා ගැනීමට හැකි නිසා වයිකෝ යළි රක්ෂිත බන්ධනාගාර ගතවිය. රක්ෂිත බන්ධනාගාර ගතවීම වයිකෝට ඉතා පහසුය.ඒ සඳහා ඔහුට පිහිටට සිටින්නේ ද ශ්‍රී ලංකාවේ ජනාධිපති මහින්ද රාජපක්ෂ මහතාය. සීයක්, දෙසීයක් සමඟ පාරට බැස ශ්‍රී ලංකාවේ ජනාධිපතිවරයාට එරෙහිව විනාඩි 10 ක් කෑගසන විට වයිකෝ ඇතුළු පිරිස අත්අඩංගුවට ගෙන රක්ෂිත බන්ධනාගාර ගත කෙරේ. එවිට ඇතුළට යන්නට බලාගෙන සිටි වයිකෝ ඇතුළු පිරිස රක්ෂිත බන්ධනාගාර ගතවන්නේ මහින්ද රාජපක්ෂ ජනාධිපතිවරයාට පිං දෙමිනි. වයිකෝගේ ජීවන වෘත්තිය එයයි.දෙමළ ඩයස්පෝරාවට ද තරු පෙනුණේ ජයලලිතාට කේවල් කිරීමේ බලයක් නොලැබෙන විට දී ය.ශ්‍රී ලංකා ජනාධිපතිවරයා නරේන්ද්‍ර මෝදි මහතාට දුරකථනයෙන් සුබ පැතුවේ ඉන්දීය - ශ්‍රී ලංකා නව මිතුදමකට මුල පුරමිණි. දෙරට අතර පැවති මිත්‍රත්වය තවදුරටත් වර්ධනය කර ගැනීමට මෙය හොඳ අවස්ථාවක් බව ප්‍රකාශ කරමින් මෝදි මහතා තම ස්තූතිය ප්‍රකාශ කළේ තම දිවුරුම් දීමේ අවස්ථාවට නවදිල්ලියේ පැවැත්වෙන විශේෂ උත්සවයට ශ්‍රී ලංකාව නියෝජනය කරමින් සහභාගි වන ලෙස ඉල්ලමිනි. මෙම ආරාධනාවෙන් වඩාත් වෙව්ලුම් කන්නට වූයේ දෙමළ ඩයස්පෝරා‍ව සහ කොටි හිතවාදී බලවේගයි. නවදිල්ලි නුවර පැවැත්වෙන මෝදි නව අග්‍රාමාත්‍යවරයාගේ දිවුරුම් දීමේ උත්සවය තමා වර්ජනය කරන බව ජයලලිතා නෝනා පැවසුවාය. මෝදි මහතා හෝ භාරතීය ජනතා පක්ෂය එය තඹ දොයිතුවකටවත් ගණනකටවත් නොගත්තේය.මෝදි අග්‍රාමාත්‍යවරයාට පළමු කොන්දේසිය ඉදිරිපත් කළේ ජයලලිතා නෝනාය. එය කවදාවත් මෝදි මහතාට අමතක නොවනු ඇත. ශ්‍රී ලංකා ජනාධිපතිවරයා පැමිණෙන්නේ නම් තමා නොපැමිණෙන බවට ජයලලිතා නෝනාගේ කොන්දේසිය මෝදි මහතා ශත පහකටවත් ගණන් නොගත් නිසා ජයලලිතා නෝනාටවත් දෙමළ ඩයස්පෝරාවටවත්, දෙමළ ජාතික සන්ධානයටවත් කිසිවක් කරකියා ගැන්මට නොහැකි වී ඇත.හිතේ අමාරුවට වයිකෝ කෑ ගැසූ අතර ඔහුට සුපුරුදු පරිදි රක්ෂිත බන්ධනාගාරය යළි හිමි විය. දෙමළ ඩයස්පෝරාව සිතුවේ මෝදි මහතා විසින් ජයලලිතා නෝනා පාවඩ එළා පිළිගනු ඇතැයි කියාය. නමුත් ඉන්දියාවේ අති බහුතරයක් පොදු මහජනතාව 2/3 ක අති බහුතරයක් භාරතීය ජනතා පක්ෂයට ලබා දීමත් සමඟ බෙදුම්වාදී බලවේගවල කටවල් වැසිනි. තමිල්නාඩුව මීට පෙර කොංග්‍රස් ආණ්ඩුවට බලපෑම් කළ අතර එහි උෂ්ණය වැදුණු දෙමළ ජාතික සන්ධානය ද තමිල්නාඩුව සමඟ සෘජු සම්බන්ධතා පවත්වා ගනිමින් ඉන්දීය රජය සමඟ ගනුදෙනු කිරීමේ සූදානමක් පැවතුණි.මෝදි මහතාගේ දිවුරුම් දීමේ අවස්ථාවට තමන්ගේ මහ ඇමැති වන සී. වී. විග්නේෂ්වරන් මහතාට ද ඇරයුම් ලැබේදැයි දෙමළ ජාතික සන්ධානය ද දත කට මැදගෙන බලා සිටියේය. ශ්‍රී ලංකා ජනාධිපතිවරයාගේ පැමිණීමට විරෝධයපා ජයලලිතා නෝනා, වයිකෝ විරෝධය පාද්දී ආරාධනාවක් ලැබුණත් ඊට සහභාගි වීම ගැටලුවක් වන බව විග්නේෂ්වරන් මහතා දැන සිටියේය. නමුත් හිටපු ශ්‍රේෂ්ඨාධිකරණ විනිසුරුවරයෙකු වශයෙන් එම අවස්ථාවට සහභාගි වීම සඳහා ඔහුගේ සිත තුළ දැඩි උනන්දුවක් ඇතිව තිබූ බව විග්නේෂ්වරන් මහතාගේ සමීපතමයින්ගේ අදහසයි. ශ්‍රී ලංකා ජනාධිපතිවරයා තමා සමඟ පැමිණෙන ලෙස උතුරේ ප්‍රධාන අමාත්‍ය විග්නේෂ්වරන් මහතාට ආරාධනා කළේ විවෘතවය. එමඟින් රාජපක්ෂ මහතාගේ රාජ්‍ය තාන්ත්‍රිකභාවය හා උතුරේ දෙමළ ජනතාව කෙරෙහි ඔහු තුළ තිබෙන බැඳීම ඉතා හොඳින් කියාපායි. විග්නේෂ්වරන් මහතාගේ යටි සිත එම ආරාධනාව පිළිගෙන නවදිල්ලි උත්සවයට ගියද ඔහුගේ ශරීර කූඩුවට නම් යාමට නොහැකි විය. දෙමළ ඩයස්පෝරාවේත්, දෙමළ ජාතික සන්ධානයේත් ප්‍රාණ ඇපකරුවෙකු වී සිටින උතුරේ මහ ඇමැති විග්නේෂ්වරන් මහතා කොටි පිස්තෝල කල්ලියේ පෙර ක්‍රියාවන් අසා මේ වන විට යම් තැතිගැන්මකට පත්ව ඇතුවාට සැක නැත.නරේන්ද්‍ර මෝදි මහතා භාරතීය ජනතා පක්ෂයේ නායකයා ලෙස මහ මැතිවරණයෙන් ජයග්‍රහණය කිරීමට‍ පෙර ගුජරාට් ප්‍රාන්තයේ ප්‍රධාන ඇමැතිවරයා වශයෙන් කටයුතු කළේය. එහිදී ඔහු හඳුන්වා දුන් ආර්ථික ප්‍රතිපත්තියෙන් ගුජරාට් ප්‍රාන්තයේ ආර්ථිකය ශක්තිමත් එකක් විය. සමස්ත ඉන්දීය ජනතාව මහ මැතිවරණයෙන් නරේන්ද්‍ර මෝදි මහතා ජයග්‍රහණය කරවමින් ඉල්ලා සිටියේ ගුජරාට් ප්‍රාන්තයේ මෙන් සමස්ත ඉන්දියාවේම ආර්ථිකය ශක්තිමත් කර දෙන ලෙසයි.මහින්ද රාජපක්ෂ මහතාගේ ජනාධිපතිවරණ ප්‍රතිපත්ති ප්‍රකාශයෙන් කියවුණේ ත්‍රස්තවාදය මුළුමනින්ම පරාජය කර ගෞරවනීය සාමයක් ලබා දී නිදහසේ ජීවත් විය හැකි පරිසරයක් ලබා දෙන බවයි. 2005 දී රාජපක්ෂ මහතා ජයග්‍රහණය කිරීමට එය විශාල බලපෑමක් කළේ ය. 2010 වසරේ දී මහින්ද චින්තන ඉදිරි දැක්ම තුළින් ජනතාවට කියා සිටියේ ත්‍රස්තවාදයෙන් මුළුමනින්ම නිදහස් කරගෙන රට ආසියාවේ ආශ්චර්යය බවට පත්කරන බවයි. ඒ සඳහා අති විශාල ජනවරමක් මහින්ද රාජපක්ෂ මහතාට ලැබුණු අතර පාර්ලිමේන්තුවේ 2/3 ක බහුතරයක් රාජපක්ෂ මහතාගේ ආණ්ඩුවට එමඟින් හිමි විය.මෙම ප්‍රධාන කරුණු දෙකෙන් පෙන්නුම් කෙරෙනුයේ ශ්‍රී ලංකා ජනාධිපති මහින්ද රාජපක්ෂ මහතාගේ සහ ඉන්දීය අග්‍රාමාත්‍ය නරේන්ද්‍ර මෝදි මහතාගේ යම් සමානකම් තිබෙන බවයි. දෙදෙනාම බලයට පත් වන්නේ ජනතාව තුළ පවතින දැඩි කැමැත්ත නිසාය. දෙදෙනාටම ආර්ථිකය ශක්තිමත් කිරීමේ අභියෝගයක් පොදු මහජනතාව විසින් බාර කර ඇත. වසර 30 කට අධික කාලයක් තිස්සේ රට ආර්ථික වශයෙන් ආපස්සට ගමන් කිරීමට සිදු වූයේ කොටි ත්‍රස්තවාදීන්ගේ ත්‍රස්ත ක්‍රියාකාරකම් හේතුවෙනි. එසේ ආපස්සට ගිය ආර්ථිකයක් යළි ගොඩනැගිය හැක්කේ ත්‍රස්තවාදය පරාජය කළ නායකයෙකුට පමණි.නරේන්ද්‍ර මෝදි මහතා දැඩි හින්දු භක්තිකයෙකු වුවද ඔහු ඉන්දියානු මාතාවටත්, මුළු ඉන්දියානු සමාජයටත් දැඩි ලෙස ආදරය කරන සෘජු පුද්ගලයෙකි. මහින්ද රාජපක්ෂ මහතා හොඳ බෞද්ධයෙකු වුවත් ශ්‍රී ලංකා මාතාවටත් සියලු ආගම්වලට හා ජාතීන්ට සියලු ශ්‍රී ලාංකිකයින්ට දැඩි ලෙස ආදරය කරයි.අමෙරිකාවේ අසාධාරණ විදේශ ප්‍රතිපත්ති නිසා නරේන්ද්‍ර මෝදි මහතාට තවමත් අමෙරිකාව වීසා නිකුත් කර නොමැති අතර අමෙරිකාවේ අසාධාරණවලට එරෙහිව මෝදි මහතා විශාල හඬක් නඟා ඇත. මහින්ද රාජපක්ෂ මහතා ද අමෙරිකාව ප්‍රමුඛ බටහිර රටවල අසාධාරණ විදේශ ප්‍රතිපත්තිවලට එරෙහිව ප්‍රබල හඬක් නැඟීය.ඉන්දියාව, චීනය, ශ්‍රී ලංකාව, පාකිස්ථානය ඇතුළු ආසියානු කලාපයේ නව සහයෝගීතාවය ඇතිකර ගන්නා එම රටවල් ඉදිරියට ගෙන යාම සඳහා ප්‍රධාන දායකත්වයක් ලබා දීමට නරේන්ද්‍ර මෝදි මහතාට උදා වී ඇති අවස්ථාවෙන් ඔහු නිසි ප්‍රයෝජන ගන්නවාද? කියා අපි බලා සිටිමු..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=f1406024</link>
    <topic>බුකිය</topic>
    <author>ඩී. එෆ්. කාරියකරවන</author>
    <content>කැසිනෝවටත්, බූරුවාටත් වඩා මහා පරිමාණයෙන් රට පුරා පැතිර ගියේ බුකියේ සූදුවයි. බුකියේ සූදුවය කියන්නේ එංගලන්තයේ දුවන අසුන්ට ඔට්ටු දැමීමේ සූදුවයි.තුරඟ තරගවල ක්‍රීඩාවකුත් සූදුවත් යන දෙක ම ඇත. පළමුවෙන් ම එංගලන්තයේ තුරඟ තරග ඇති වූයේ ක්‍රීඩාවක් වශයෙනි. එය මහ ජාතිකාරයන්ගේ ක්‍රීඩාවක් විය. මේ ක්‍රීඩාවට අසුන් ඉදිරිපත් කරන ලද්දේ රාජ-රාජ මහා මාත්‍යාදින් හෝ වංශාධිපති මහේශාක්‍යයන් විසිනි. රජ පවුලේ ඇත්තෝ ද මේ ජවාධිකයන් අයිතිකරුවෝ වූහ. දැනට ඉන්නා එළිසබෙත් මහ රැජිනට අයත් රේස් අශ්වයෝ ද වෙති. ඇතැම් මහා තුරඟ තරගවලදී මහ රැජන ද රේස් පිටියට යයි.යටත් විජිත යුගයේ දී රේස් ක්‍රීඩාව ලංකාවට හඳුන්වා දෙන ලද්දේ බ්‍රිතාන්‍ය පාලකයන් හා වතුකාර සුද්දන් විසිනි. ලංකාවේ ධන කුවේරයන්, ඉහළ පෙළේ උදවියත් ඉහත කී ඇත්තන්ට එක් වූහ. ධනවත් ලාංකිකයෝ ද රේස් අසුන් අයිතිකරුවෝ වූහ.තුරඟ තරගවල මූලස්ථානය වූයේ කොළඹ කුරුඳුවත්තේ තුරඟ තරග පිටියයි. එය හැඳින්වෙන්නට වූයේ ‘රේස් කෝස්’ යනුවෙනි.මෙවන් රේස් පිටියක් නුවරඑළියේ ඇති කරන ලද්දේ කොළඹ පැත්තේ රස්නෙ වැඩි වන කාලෙට නුවරඑළි යන්නට පුරුදු වූ මහ ජාතියේ ඇත්තන් වෙනුවෙනි. මේවාට අමතර ව ගාල්ලේ ද රේස් පිටියක් වී.කොළඹ මහ තුරඟ පිටියේ මහ ජාතියේ අයට වෙන් වූ සුඛෝපභෝගි අංශය ග්රෑන්ඩ් ස්ටෑන්ඩ් නම් වී. එහි පහසුකම් අනූන විය. එය අව්වෙන් වැස්සෙන් බාධාවක් නැති සැප පහසුකම් ඇති විවිධ අංශවලින් යුක්ත වූයේ ය. රෙස්ටුරන පමණක් නොව මත්පැන්හල් ද විය. එසේම තරග ඇරැඹෙන්නට පෙර දුවන අසුන් ඉන්නා ඉස්තාල ළඟට ගොස් ඒ අසුන් හොඳ හැටි පරීක්ෂා බලන්නට ද පහසුකම් එහි තිබිණි.මේ ග්රෑන්ඩ් ස්ටෑන්ඩ් ගොඩනැගිල්ලට කෙළින් පිටියේ අනෙක් පැත්තේ වූ ගොඩනැඟිලි පහසුකම් නැති පිට්ටනිය සුළු මිනිසුන් සඳහා විය. අව්වට වේළෙන, වැස්සොත් තෙමෙන ඒ කොටස හඳුන්වන ලද්දේ ‘ගාන්ධි කොටුව‘ යන නමිනි. අසුන්ට සුළු ඔට්ටු දමන සුළු මිනිසුන් එහි හිටියේ තෙරපෙන තත්ත්වයේ ය.මේ රේස් පිටිය බල්ලට ගියේ බණ්ඩාරනායක රජයෙන් රේස් ක්‍රීඩාව නීති විරෝධි කළ අවස්ථාවේ ය.කොළඹ මේ රේස් පිටිය රජ වී තිබුණු කාලේ රටේ අන් ප්‍රදේශයන්හි සුළු ප්‍රමාණයෙන් ඇති වූයේ ‘බුකි නම් වූ ඔට්ටු පළවල් ය. කොළඹ දුවන අසුන්ට ඔට්ටු බාර ගැනීම ඒ බුකිවල ද කැරිණි.බණ්ඩාරනායක රජයෙන් රේස් සූදුව තහනම් කැරුණු කල්හි රේස් පිටි වැසී ගිය කල්හි ඉහත කී බුකි ද වැසී ගියේ ය.එහෙත් ඒ තාවකාලිකවය. ඊළඟට සිදු වූයේ එංගලන්තයේ දුවන අසුන්ට මෙහෙ ඔට්ටු අල්ලන අමුතුම ජාතියේ බුකි ක්‍රමයක් පහළ වීම ය. ඒවා යේ කෙරුම්කාරයන් විසින් පිටරට රේස් සහ ජවාධිකයන් ඔවුන්ගේ වයස , බර යන ආදි තොරතුරුත් අයිතිකරුවන් හා පුහුණු කරවන්නවුන් පිළිබඳ තොරතුරුත් දෙන පත්‍රිකා(රේස්කොළ) මුද්‍රණය කර රටපුරා නොමිලයේ බෙදා හැරීමක් ඇරඹිණි.මේ රේස් පත්‍රිකාවලින් ලැබෙන තොරතුරු අනුව ඔට්ටු ඇල්ලීම රට පුරා පැතිර ගියේ ය. ඔට්ටු බාර ගන්නා ලොකු කුඩා බුකි රටේ අස්සක් මුල්ලක් නෑර මහා පරිමාණයෙන් පැතිර ගියේ ය.අද බුකියක් නැති නගරයක් නො ව ගමක් ද සොයා ගන්නට බැරි තරම් ය. සමහර ගමක බුකි දෙක තුනක් ද වේ. විවිධ බුකි නායකයන්ගේ සිතැඟි අනුවය.මේ බුකියේ භයානකම පැත්ත නම් එදිනෙදා වේල හරි හම්බ කැර ගන්නකුට වුව රෑට කන්නට හාල් සේරුවක් ගන්නට ඇති රුපියල් පනහෙන් හැටෙන් නොමිනේෂන් එකක් (ඕල්ඔන් චිට් එකක්) දමන්නට හැකි වීම ය.බිරිය හා ළමයි රෑ බඩගින්නේ ය. මිනිහා පාන්දරින් බුකියට ගිහින් බලන විට ‘එකෙන් ගහලා ගිහින්’ ය.ඒ එසේ වුවද සවස් වන විට යළි ඔහු අසු පිටට නඟී.(ඒ සින්දුව නම් කදිමයි).</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>02</day>
    </date>
    <link>http://www.dinamina.lk/2014/06/02/_art.asp?fn=f1406025</link>
    <topic>තමිල්නාඩුවේ මෝඩි සහ ලෝක් සභාවේ මෝදි</topic>
    <author>සිරි සමන් විජේතුංග</author>
    <content>ජනාධිපති මහින්ද රාජපක්ෂ මැතිතුමා සහ ඉන්දියාවේ නව අග්‍රාමාත්‍ය නරේන්ද්‍ර මෝදි මහතා මැයි 27 දා පෙරවරුවේ දිල්ලි නුවර හයිද්‍රාබාද් මන්දිරයේදී හමු වී ද්විපාර්ශ්වික සාකච්ඡාවල නිරත වූ බව වාර්තා විය. ඉන්දියානු නව අග්‍රාමාත්‍යවරයා විසින් ඉතා උණුසුම් ලෙසින් හා ගෞරවනීය අන්දමින් ශ්‍රී ලංකාවේ ජනාධිපතිතුමා පිළිගත් බව ද මාධ්‍ය මඟින් ප්‍රකාශයට පත් විය. ඉන්දියාව යන නමින් වූ මේ රට ලෙසින් පැවතීමට පෙර පටන්ම ජම්බුද්වීපය භාරත දේශය හා දඹදිව වශයෙන් පැවති සමයේ දී පවා අඛණ්ඩ අවුරුදු 2323ක පෙර කාලයේදී පවා (ඓතිහාසික හා පුරාවිද්‍යාත්මක සාක්ෂිද සමඟ සැලකීමේදී) මේ දෙරට අතර ඉතා සමීප සබඳතාවයක් අනෙකුත් සාක් කලාපීය කිසිම රටකට වඩා පැවති බව පුරාවිද්‍යාත්මක හා ‍ෙඑතිහාසික තොරතුරු අධ්‍යයනයේ යෙදෙන කෙනකුට දක්නට ලැබෙන බව අමුතුවෙන් සඳහන් කළයුතු නොවේ.සැබවින්ම දකුණු ආසියානු සහයෝගිතා සංවිධානය (සාක් කලාපය) ට අයත් රටවල් පිළිබඳ විමසා බලන විට මාලදිවයින හා ශ්‍රී ලංකාව හැර අනෙකුත් සාක් රටවල් සියල්ලම පුරාණකාලයේ භාරත දේශය, භාරත වර්ෂ බ්‍රයටාවර්ත යන නමින් හැඳින් වූ ඒ මහා භූගෝලීය කලාපයට අයත් වන්නේය.ඒ අනුව වත්මන් ඉන්දියාව, පාකිස්ථානය, ඇෆ්ගනිස්ථානය, භූටානය, නේපාලය හා බංග්ලාදේශය යන රටවල සියල්ලම එදා මීට වසර 2320 පමණ ඉහත දී ජම්බුද්වීපය දඹදිව අග රජු ලෙසින් සිටි අසෝක මහා අධිරාජයාගේ පාලන ප්‍රදේශයට අයත් වූ බව පුරාවිද්‍යාත්මක සාක්ෂියකින් අදවනවිට ඔප්පු කළ හැකිව ඇත. එදා මහා ජම්බුද්වීපය ගැන සලකා බලන විට ඉන්දියාව එයින් කොටසක් වුවද ලෝකයේ ඉතා විශාලතම ප්‍රජාතන්ත්‍රීය රටක් ලෙසින් සැලකේ. මේ අපේ දිවයින මෙන් හැටගුණයක් භූමි ප්‍රදේශයට අයත්ය. එසේනම් එදා අසෝක මහා අධිරාජයාට (ක්‍රිස්තු පූර්ව 273 – 232 කාලයේ දී රජ කළ) කොපමණ ප්‍රදේශයක සිය අධිරාජ්‍යය පැතිර තිබුණේ ද යන්න ගැන සිතා ගැනීම අපහසු නැත.සාක් කලාපීය රටවල් සියල්ලට සිය අධිරාජ්‍යය යටතේ පැවති සමයේ දී අසෝක අධිරාජයාගේ කාලයේ දී සිය පියාණන් වූ බින්දුසාර රජුද සිය මුත්තනුවන් වූ චන්ද්‍රගුප්ත රජු විසින් ද පවත්වාගෙන ගිය (පාටලී පුත්ත නගරය අගනුවර ලෙසින් ගෙන ගිය) ඒ රාජ්‍ය පාලන තන්ත්‍රයේ ආශ්වාදය පමණක් නොව ප්‍රතිභාවය ද ආභාසයද භාරත පාලකයින් ගේ සිත්සතන් තුළ මෑතදී බ්‍රිතාන්‍යයින්ගෙන් නිදහස ලබන අවස්ථාවේදී මහත්මා ගාන්ධි - ජවහර්ලාල් නේරු, රාජේන්ද්‍ර ප්‍රසාද්, ශ්‍රී සර්වපල්ලි රාධක්‍රිෂ්ණන් වැනි රාජ්‍ය තාන්ත්‍රිකයින් තුළ ද පැවතුණි. අසෝක රජු විසින් පිහිටුවන ලද ඒ රාජ්‍යතාන්ත්‍රික භූමි ප්‍රදේශය පුරාණ භාරතය ලෙසින් පැවතුණි. අසෝක අධිරාජයා සමයේදී බුදුසමය හා සමීප සබඳතාවයක් පැවැත්වූ නිසා සියලුම පුදබිම්වල මහා රාජකීය වන්දනාවක ගිය බවට ඒ ඒ පුදබිම්වල පිහිටුවන ලද ශිලා ලේඛන වසර දහස් ගණනක් තිස්සේ ජනතාවට ප්‍රකාශ කරමින් සිටින බව කාව්‍යමය ලෙසින් ඉදිරිපත් කර ඇත්තේ භාරතීය ශ්‍රේෂ්ඨ නොබෙල් ත්‍යාගලාභී රවින්ද්‍රනාත් තා‍ගෝර්තුමාය.අසෝක රජතුමා විසින් බුදුරජාණන් වහන්සේ ගේ ප්‍රථම ධර්මදේශනය පැවැත්වූ පුදබිම වූ සාරානාතයෙහි පිහිටු වන ලද ශිලා ස්තම්භ‍ෙය් ශීර්ෂය සිව් දෙසට සිංහනාද පවත්වන සිංහයින්ගේ මූර්තියකි. එහිම ධර්ම චක්‍රය ද දක්නට ලැබේ.මෙකල ඉන්දියාවේ රාජ්‍ය පාලකයින්ට එදා ජම්බුද්වීපයේ භාරතයේ මහා අධිරාජයාණන්ගේ ඉතා යහපත් වූ බලපෑමෙන් මිදෙන්නට හැකි වූයේ නැත. ඒනිසාම එදා අසෝක රජුගේ සාරානාත ශිලා ස්තම්භයේ ශීර්ෂය අද ඉන්දියාවේ රාජ්‍ය ලාංඡනය බවට පත්ව ඇත. එදා ඒ මූර්තියේ තිබූ ධර්ම චක්‍රය අද ඉන්දියාවේ ජාතික ධජයට යොදාගෙන ඇත. අසෝක රජතුමා කිසිවිටෙකත් අනාගත පාලකයින් මෙසේ කරතැයි නොසිතන්නට ඇත. එහෙත් එතුමාගේ ශිලා ලේඛන රැසකම අනාගතයේ තමාගෙන් පැවත එන දරු මුනුබුරු පරම්පරාවට එක්තරා නිවේදනයක් සිය ශිලා ලේඛනවලින් ප්‍රකාශ කර ඇත.“මේ ධර්ම ලිපිය ලියැවීමේ මාගේ අභිප්‍රාය මෙසේය. එනම් මාගේ පුතු දරුමුනුබුරන් කෙනෙක් වෙත්ද ඒ සියලු දෙනාම අලුතෙන් දේශ ජයගැනීමට නොසිතත්වා.‍ අවිබලෙන් කරන ජයග්‍රහණයේදී වුවද ක්ෂමාව හා ඉතා සුළු දඬුවම් ඔවුනට කැමති වේවා. (ධර්මාශෝක - ආචාර්ය ආනන්ද ගුරුගේ පි.687 – 2003)අසෝක රජයුගයේදී දේවානම්පියතිස්ස රජු හා පැවති සබඳතාවය අපට මේ මොහොතේදී නරෙන්ද්‍ර මෝදි හා මහින්ද රාජපක්ෂ යන රාජ්‍යතාන්ත්‍රිකයින් දෙදෙනාගේ ක්‍රියාවන් ගැන සලකා බලනවිට සිහිපත් වේ. අසෝක රජු දේවානම්පියතිස්ස රජු නොදුටු මිතුරෝ වෙති. එහෙත් මෑත දී ඉන්දියානු අගමැති හා ශ්‍රී ලංකාවේ ජනපති හමු වූ මිතුරෝ වූහ. දෙදෙනාම දඬුවම් ලබමින් සිටින ධීවරයින් නිදහස් කිරීමට එකඟව සිටිති.ඉතා බල රජ කෙනෙක් උත්තර භාරතයේ රජ වූ පසුව ඒ රටේ දකුණේම පිහිටි මේ හුදකලා භූමියක පිහිටි රට සමඟ සමීප මිතුරු සබඳතා මිස කිසිම දිනෙක අප රටට අයහපතක් හෝ විරෝධතාවයක් දක්වා නොමැති බව අසෝක රජු අයත් මෞර්ය රාජ යුගය පමණක් නොව ඉන් පසු උදා වූ කුශාන රාජයුගය, ගුප්ත රාජ යුගය (භාරත දේශයේ ස්වර්ණමය යුගය), පල්ලව රාජයුගය, හර්ෂ රාජයුගය ආදී යුගවලදී යහපත් සංස්කෘතික හා ආර්ථික සබඳතා පැවති බව දක්නට ලැබෙන්නකි.උතුරු ඉන්දියාවෙන් කිසිම අවස්ථාවක අප රටට ආක්‍රමණ හෝ විරෝධතා නොතිබුණු බව ඉතිහාසය අපට මතක් කර දෙයි. මහින්දාගමනයට පෙර අසෝක රාජ යුගයේ දී සංස්කෘතික හා රාජතාන්ත්‍රික සුහද ගමනාගමන, ත්‍යාග හුවමාරු සිදු වුවත් කිසිසේත් අවි අමෝරා සටන් කළ බවට සාක්ෂි නැත. මගධයේ මහා අධිරාජයාගේ කාලයේ දී පවා (මෙකල දකුණු ඉන්දියාව අසෝක රජු යටතේ පැවති නිසා ඒ කාලයේ දී (ක්‍රි. පූ. 273 – 232) කිසිදු ආක්‍රමණයක් දක්ෂිණ භාරතයෙන් සිදු වූයේ නැත. එහෙත් ලංකාවට එරෙහිව චෝලයින් ක්‍රි. ව.9 සියවසේදී කළ ආක්‍රමණ සටන් ද ඊට පෙර දුටුගැමුණු රජුට පසු වළගම්බා රාජ සමය, ධාතුසේන රාජ සමය ආදී කාලවල දක්ෂිණ ඉන්දියානු ආක්‍රමණ සිදුවී ඇත. (ගජබා රජුට පෙරද සිදුවිණි) තමිල්නාඩුවේ ජයලලිතා මෝඩියක් ලෙසින් ක්‍රියා කිරීමට ඒ දවස්වල ක්‍රියා කළ නමුදු ඒ සඳහා විරුද්ධවීමට සිංහගේ රජයට නොහැකිවූයේය. මේ නිසා තමිල්නාඩුව අප රටේ ප්‍රශ්නවලදී මධ්‍යම රජය අල්ලේ නැටවීමට තරම් බලවත් වූයේය. එහෙත් අද මෝදිගේ රජය තමිල්නාඩුවේ සිටින ජයලලිතාගේ මතය තුට්ටුවකටවත් මායිම් නොකරන තත්ත්වයක් දැනටමත් උදා වී ඇත. භාරතීය ජනතා පක්ෂය සමස්ත භාරතය පුරා සිය ජන බලය ව්‍යාප්ත කර ඇති බව පමණක් නොව ඒ සඳහා සෘජු නායකත්වයක් ද ලබා දී ඇත.එහෙත් ශ්‍රී ලංකාවේ සුහදතාවය සිය රාජ්‍යයේ අතීතය හා සම්බන්ධ සබඳතාවයන් ද මතක් කර දෙමින් යහපත් ආර්ථික හා සංස්කෘතික සබඳතාවයක් ඇති කර ගැනීමට අවස්ථාව සැලසීමත් මෙතෙක් කල් තමිල්නාඩුවේ මෝඩි ලෙසින් සැලකෙන ජයලලිතාගේ බලපෑමට යටත් නොවීමටත් ලෝක් සභාවේ පැවැති අග්‍රාමාත්‍ය නරේන්ද්‍ර මෝදි මහතා තිරලෙසින්ම අධිෂ්ඨාන කරගෙන සිටින බව ශ්‍රී ලංකාවේ ජනාධිපති මහින්ද රාජපක්ෂ මැතිතුමා එරටට යන අවස්ථාවේ තමිල්නාඩුවේ විරෝධතාකරුවන්ට නායකත්වය දුන් කරුනානිධි ප්‍රමුඛ පන්සියයක් සිරභාරයට ගැනීමෙන්ද පැහැදිලි වේ. මේ අවස්ථාවේදී අප රටට එරෙහි වන ප්‍රාන්ත රාජ්‍යයක දෙමළ ජනතාව නොමග යැවීම ට උත්සාහ කළ අන්දම භාරත ජනතා පක්ෂයේ නායකයා මෙන්ම අග්‍රාමාත්‍යවරයා ද වූ නරේන්ද්‍ර මෝදි මහතාට පැහැදිලිවන්නට ඇත. එසේම මේ රටේ සම්බන්ධන් ද මේ අවස්ථාවේදී කැලඹුණ දියේ මාළු බෑමට උත්සාහ කිරීම ද ඉන්දියානු අග්‍රාමාත්‍යවරයා අවබෝධ කරගන්නවාට සැක නැත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n1406031</link>
    <topic>රුපියල් මිලියන 20,000ක වියදමින් මහින්දෝදය තාක්ෂණ පීඨ 250ක්</topic>
    <author>මහින්ද අලුත්ගෙදර</author>
    <content>ශ්‍රී ලාංකේය නිදහස් අධ්‍යාපනයේ දැවැන්ත සංවර්ධනාත්මක හැරවුම වන මහින්දෝදය තාක්ෂණ පීඨ 250ක් ස්ථාපිත කිරීමේ ව්‍යාපෘතිය ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (2) ආරම්භ කෙරිණි.මහින්ද චින්තන ඉදිරි දැක්මේ සඳහන් දැනුම කේන්ද්‍රිය සංවර්ධන අරමුණු සාක්ෂාත් කරමින් ක්‍රියාත්මක මේ ජාතික ව්‍යාපෘතියේ මූලාරම්භක මහෝත්සවය කොළඹ ලුම්බිණි විද්‍යාලයේ දී පැවැති අතර ඊට සමගාමීව පළාත් මට්ටමින් එම වැඩසටහන ක්‍රියාත්මක කිරීමට රජය පියවර ගෙන ඇත.එම මහින්දෝදය තාක්ෂණික පීඨ 250 මේ වසර (2014) අවසානයට පෙර ඉදිකිරීම් අවසන් කිරීමට  නියමිත අතර එක් තාක්ෂණික පීඨයක් වෙනුවෙන් රුපියල් මිලියන 80 බැඟින් ශ්‍රී ලංකා රජය විසින් වෙන්කරන සම්පූර්ණ මුදල රුපියල් මිලියන 20,000 කි.අනාගත දරු දැරියන් දැනුමින් සන්නද්ධ කරමින් නව ලොවට ප්‍රවිශ්ඨ වීම සහ අනාගත ලෝකය ජය ගැනීමේ අරමුණින් වත්මන් රජයේ සංවර්ධන ක්‍රියාදාමය වන මහින්ද චින්තන ඉදිරි දැක්මට අනුව මේ දැවැන්ත ව්‍යාපෘතිය ක්‍රියාත්මක කරන අතර අධ්‍යාපන අමාත්‍යාංශය එම ව්‍යාපෘතිය ක්‍රියාවට නංවයි.මහින්දෝදය තාක්ෂණික පීඨ 250 ක් ස්ථාපිත කිරීමේ ව්‍යාපෘතියේ මූලාරම්භක මහෝත්සවයට සමඟාමීව කොළඹ ලුම්බිණි විද්‍යාලයේ ඉදිකළ ගෘහස්ථ ක්‍රීඩාගාරය, මහින්දෝදය තාක්ෂණ විද්‍යාගාරය සිසු අයිතියට පත්කිරීම මෙන්ම නව වෙබ් අඩවිය එළිදැක්වීම සහ විද්‍යාලයේ මහින්දෝදය විද්‍යාගාරය තුළ සමරු සටහනක් තැබීම, මහින්දෝදය කලාපීය තොරතුරු හා සන්නිවේදන තාක්ෂණ අධ්‍යාපන මධ්‍යස්ථානය NVQ මධ්‍යස්ථානයක් ලෙස ස්ථාපනය කිරීම ද ජනාධිපති මහින්ද රාජපක්ෂ මහතා අතින් සිදුවිය.මේ අතර ලුම්බිණි නවෝදය සමරු කලාපය ජනාධීපති මහින්ද රාජපක්ෂ මහතා වෙත පිළිගැන් වූ අතර කලා ක්ෂේත්‍රය වෙනුවෙන් දක්වන ලද දායකත්වය වෙනුවෙන් විද්‍යාලයේ ආදි ශිෂ්‍ය සුනිල් සරත් පෙරේරා මහතාට සහ විෂය සමගාමී, විෂය බාහිර ක්‍රියාකාරකම් වෙනුවෙන් දක්ෂතා දැක්වූ ශීෂ්‍ය ශිෂ්‍යාවන් වෙත තිළිණ ප්‍රදානය ද ජනාධිපතිවරයා අතින් සිදුවිණි.ඊට අමතරව විද්‍යාලයේ කටයුතු වෙනුවෙන් දක්වන දායකත්වය අඟයමින් එහි ආදි ශිෂ්‍ය අධ්‍යාපනය ඇමැති බන්දුල ගුණවර්ධන මහතාට ද එම අවස්ථාවට සම්බන්ධවීමේ ඵෙතිහාසික සිදුවීම සිහිපත් කරමින් ජනාධීපති මහින්ද රාජපක්ෂ මහතාට ද විශේෂ තිළිණ ප්‍රදානය කෙරිණි.අධ්‍යාපන නියෝජ්‍ය ඇමැති මොහාන් ලාල් ග්‍රේරු, පාර්ලිමේන්තු මන්ත්‍රීවරුන් වන තිලංග සුමතිපාල, දුමින්ද සිල්වා, බස්නාහිර පළාත් ඇමැති උපාලි කොඩිකාර, අධ්‍යාපන අමාත්‍යාංශයේ ලේකම් අනුර දිසානායක, කොළඹ ලුම්බිණි විද්‍යාලයේ විදුහල්පති ඔෂාර පණ්ඩිතරත්න මහත්වරු ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n1406034</link>
    <topic>මහ වැස්සට 15ක් බිලි</topic>
    <author>උදුලා පීරිස් හා රක්ෂණ ශ්‍රියන්ත</author>
    <content>දිවයිනට බලපා ඇති අයහපත් කාලගුණික තත්ත්වය හේතුවෙන් සිදුවු අනතුරුවලින් කළුතර, මතුගම, අගලවත්ත, බුලත්සිංහල ප්‍රදේශවල පුද්ගලයන් 15දෙනකු ජීවිතක්ෂයට පත්ව දෙදෙනකු අතුරුදන්ව තිබේ.පෙරේදා (1) රාත්‍රී දිවයිනේ විවිධ ප්‍රදේශවලට ඇද හැළුණු වැසි නිසා සිදු වූ පස් කඳු කඩා වැටීම්, ගල් පෙරළීම්, නායයෑම් හා ගස් කඩා වැටීමන් මෙම පුද්ගලයන් මියගොස් ඇති බව ආපදා කළමනාකරණ මධ්‍යස්ථානය පවසයි.මතුගම ප්‍රදේශයේ පස්කඳුවලට යටවීමෙන් පුද්ගලයන් හත් දෙනෙකු මියගොස් ඇති අතර,  බුලත්සිංහල ප්‍රදේශයේ දෙදෙනකු මියගොස් එක් අයකු අතුරුදන්ව ඇත. මීගහතැන්න ප්‍රදේශයේ එක් අයකුද මියගොස් ඇති අතර පස් දෙනකු වෑත්තෑව රෝහලට ඇතුළත් කර ඇත. තලංගම උතුර ධර්මාශෝක මාවතේ පුද්ගලයන්‍ දෙදෙනෙකු බිත්තියකට යටවීමෙන් මරණයට පත්ව ඇත. මිය ගොස් ඇති පුද්ගලයන් අතර කාන්තාවන් සහ කුඩා ළමයින්ද සිටින බව පොලීසිය සඳහන් කරයි .කළුතර දිස්තී‍්‍රක්කයේ වැසියන්ට සහන සැලසීම සඳහා ගුවන් හමුදා හෙලිකොප්ටර් යානා දෙකක් සහ නාවික බෝට්ටු 6ක්ද සමග හමුදා සහන කණ්ඩායම් දහයක් හා ජීවිත ආරක්ෂක කණ්ඩායම් යොදවා විපතට පත්වූවන් මුදා ගැනිමේ කටයුතු ‍ ත්‍රිවිධ හමුදාව පොලීසිය ආපදා කළමණාකාර නිලධාරීන් එක්ව ආරම්භ කර ඇත.වර්ෂාව හේතුවෙන් වැඩිම බලපෑමක් ඇතිවී ඇත්තේ කළුතර දිස්ත්‍රික්කයට වන අතර බෙන්තර ගඟ හා ගිං ගග පිටාර ගැලීම හේතුවෙන් ඒ අවට පහත්බිම් ජලයෙන් යටවී තිබේ. අකුරැස්ස, හිනිදුම , නෙළුව, උඩුගම සහ නාගොඩ යන ප්‍රදේශවල පහත් බිම්ද ජලයෙන් යටවී ඇති අතර මාතර හා ගාල්ල දිස්ත්‍රික්කයේ ද මාර්ග කිහිපයක් ජලයෙන් යටවී ඇති බව ආපදා කළමනාකරණ මධ්‍යස්ථානය ප්‍රකාශ කරයි.මේ අතර කොළඹ , ගම්පහ ඇතුළු දිස්ත්‍රික් ගණනාවක් ජලයෙන් යටවීම හා ගස් කඩා වැටීමෙන් ගල් පෙරළීමෙන් ගමනා ගමනයට බාධා පැමිණ ඇත. පාසල් රැසක්ද වසා දමා තිබේ. කළු, කුකුළේ, ගිං, බෙන්තර, නිල්වලා යන ගංඟාවන් පිටාර මට්ටමට ළංවී ඇති බැවින් එම අවට ප්‍රදේශවාසීන් විමසිල්ලෙන් පසුවන ලෙස ආපදා කළමනාකරණ මධ්‍යස්ථානය දන්වා සිටී.අයහපත් කාලගුණ තත්ත්වය හේතුවෙන් කළුතර දිස්ත්‍රික්කයේ පමණක් පවුල් 1209ක පුද්ගලයන් 4820ක් අවතැන්ව ඇත.විපතට පත්වූවන් වෙත මේවන විට ආහාර ඇතුළු පහසුකම් ආපදා කළමනාකරණ අමාත්‍යාංශය හරහා දිස්ත්‍රික් ලේකම්වරුන් මාර්ගයෙන් ලබාදීමට කටයුතු සලසා ඇතැයිද එම අමාත්‍යාංශය පවසයි.මන්නාරම ,කොළඔ, හම්බන්තොට හා පොතුවිල් දක්වාවන මුහුදු ප්‍රදේශ වල අද (03) සුළගේ වේගය පැයට කිලෝමීටර් 70-80 දක්වා ඉහළ යාහැකි යැයිද මේ තත්වය මත මුහුද රළුවිය හැකි බැවින් මුහුදු ගමන් වලදී ප්‍රවේශම්වන ලෙසද කාලගුණ විද්‍යා දෙපාර්තමේන්තුව අනතුරු අගවයි.සෙසු මුහුදු ප්‍රදේශ වලද මුහුද රළුවිය හැකි යැයි එම දෙපාර්තමේන්තුව කියයි.ඌව , උතුරු මැද , නැගෙනහිර පළාත්වල ගිගුරුම් සහිත වැසි හටගනු ඇතැයිද මධ්‍යම කදුකරයේ බටහිර බෑවුම්වල සුළගේ වේගය විටින් විට වැඩිවිය හැකියැයිද කියන එම දෙපාර්තමේන්තුව ගිගුරුම් සහිත වැසි සමග අකුණු අනතුරු ඇතිවීමේ අවධානමක් බවතින බැවින් අකුණු අනතුරු වලින වැලකීමට අවශ්‍ය පියවර ගන්නා ලෙසද කියයි . විශේෂයෙන් වැසි පවතින අවස්ථාවන්හි එළි මහනේ ගැවසීමන් වලකින ලෙසද කාලගුණ විද්‍යා දෙපාර්තමේන්තුව ජනතාවගෙන් ඉල්ලා සිටී. ‍දිවයින හරහා පෙර මෝසම් තත්ත්වය සක්‍රීයවී ඇති බැවින් ඉදිරි දින කිහිපය තුළ ද මෙලෙස වැසි තත්ත්වයක් බලාපොරොත්තු විය හැකි බව එම දෙපාර්තමේන්තුව අවධාරණය කර සි‍ටී.සබරගමුව , මධ්‍යම පළාත්වලත් ගාල්ල , මාතර දිස්ත්‍රික්ක වලත් වැසි තත්ත්වය මිලි මීටර් 100 දක්වා වැඩිවිය හැකි යැයි කාලගුණ විද්‍යා දෙපාර්තමේන්තුව අනාවරණය කරයි.ඌව , උතුරු මැද හා නැගෙනහිර පළාත්වලත් මධ්‍යම කඳුකරයේ බටහිර බෑවුම් වලත් විටින් විට තද සුළං හමනු ඇති බවත් කාලගුණ විද්‍යා දෙපාර්තමේන්තුව දන්වා සිටී. ආපදා තත්ත්වයෙන් මියගිය අයෙකු වෙනුවෙන් අවසන් කටයුතු සිදු කිරීමට රජය රුපියල් 15000ක මුදලක් ලබා දීමටද රජය කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n1406032</link>
    <topic>කුල දරුවන් 5කට වැඩියෙන් පැවිදි කරවන පන්සල්වලට ආධාර</topic>
    <author>නුවන් කොඩිකාර</author>
    <content>කුල දරුවන් පස් දෙනකුට වැඩි ප්‍රමාණයක් පැවිදි කරවන විහාරස්ථානවලට මුදල් ආධාර ලබා දීමට බුද්ධ ශාසන අමාත්‍යාංශය තීරණය කර තිබේ.එසේ සසුන්ගත වන හාමුදුරුවරුන්ගේ අධ්‍යාපනය සඳහා මෙම මුදල් ලබා දෙන බව අගමැති දි.මු. ජයරත්න මහතා පැවැසීය. දැනට පන්සල් 157 ක් භික්ෂූන් වහන්සේ නොමැතිකම නිසා හුදකලා වී තිබෙන බවත්, මේ නිසා කුල දරුවන් සසුන් ගත කරන විහාරස්ථාන දිරිමත් කිරීම පිණිස මෙම වැඩපිළිවෙළ බුද්ධ ශාසන අමාත්‍යාංශය හරහා ඉදිරියේ දී ක්‍රියාත්මක කරන බවත් අගමැතිවරයා කීවේය.මීට අමතරව යම් සාමනේර හිමිනමකගේ මාපියන් ආර්ථික අගහිගතාවකින් පෙළෙන්නේ නම් ඔවුන්ට නිවාස තනාදිම සිදුකිරීමට විශේෂ වැඩපිළිවෙළක් ආරම්භ කර ඇති බවත් මේ වන විට එවැනි නිවාස රැසක් ඉදිකර දී ඇති බවත් බුද්ධ ශාසන හා ආගමික කටයුතු අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n1406033</link>
    <topic>සරච්චන්ද්‍ර ජන්ම ශත සංවත්සරය ජනපති ප්‍රධානත්වයෙන් අද</topic>
    <author>රක්ෂණ ශ්‍රියන්ත</author>
    <content>මහාචාර්ය එදිරිවීර සරච්චන්ද්‍රයන්ගේ ජන්ම ශත සංවත්සර උළෙල අද (3 )සවස 3.00 ට වෝටර්ස් එජ් හිදී ජනාධිපති මහින්ද රාජපක්ෂ මහතාගේ ප්‍රධානත්වයෙන් හා සංස්කෘතික හා කලා කටයුතු ඇමැති ටී.බී.ඒකනායක මහතා ඇතුළු ප්‍රභූන් රැසකගේ සහභාගීත්වයෙන් පැවැත්වේ. ශ්‍රී ලාංකේය නාට්‍ය, සාහිත්‍ය හා විචාර ක්ෂේත්‍රයේ ප්‍රාමාණික විද්වතෙකු වූ මහාචාර්ය එදිරිවීර සරච්චන්ද්‍රයන්ගේ ජන්ම ශත සංවත්සර උළෙල අද දිනට යෙදී ඇති අතර එම ශත සංවත්සර උළෙල යුනෙස්කෝ සංවිධානය මගින් ද පිළිගෙන ඇත. ඒ අනුව යුනෙස්කෝ සංවිධානයේ පිළිගැනීමට ලක් වූ ප්‍රථම හා එකම ශ්‍රී ලාංකික කලාකරුවා වන්නේ මහාචාර්ය එදිරිවීර සරච්චන්ද්‍රයන්ය.මෙහිදී විශේෂ ගුණසමරු දේශනය මහාචාර්ය ගණනාත් ඔබේසේකර මහතා පවත්වයි.සරච්චන්ද්‍රයන්ගේ ජන්ම ශත සංවත්සරය වෙනුවෙන් වැඩ සටහන් රැසක් විදේශ කටයුතු අමාත්‍යාංශය, සාර්ක් මධ්‍යස්ථානය, රූපවාහිනී පේරාදෙනිය විශ්ව විද්‍යාලයීය ආදි විද්‍යාර්ථීන්, සරච්චන්ද්‍ර පදනම හා ඉන්ට ඇක්ට් ආර්ට් ආයතනයේ සහයෝගයෙන් සංස්කෘතික කටයුතු අමාත්‍යාංශය හා සංස්කෘතික කටයුතු දෙපාර්තමේන්තුව මගින් සංවිධාන කර ඇත.සරච්චන්ද්‍ර ගේ ජන්ම ශත සංවත්සරය වෙනුවෙන් සරච්චන්ද්‍ර සමරු ග්‍රන්ථයක් නිකුත් කිරීම, ජුනි 10 වන දින ප්‍රංශයේ පැරිස් නගරයේ විද්වත් සාකච්ඡාවක් හා මනමේ නාට්‍යය හා සිංහබාහු නාට්‍ය වේදිකාගත කරන අතර සරච්චන්ද්‍රයන් හා මනමේ, සිංහබාහු නාට්‍ය පිළිබඳ විශේෂ වාර්තා සී. ඩී. තැටියක් නිෂ්පාදනය කිරීම හා සරච්චන්ද්‍ර මහතා නමින් කොස්වත්ත, හීනටිකුඹුරේ නාට්‍ය පුහුණු පාසැලක් ආරම්භ කිරීමටත් කටයුතු යොදා ඇති අතර සරච්චන්ද්‍රයන් ලියූ, මෙතෙක් නිෂ්පාදනය නොකළ ලද නට්‍ය 10 ක් නිෂ්පාදන කිරීම හා සරච්චන්ද්‍රයන්ගේ නාට්‍යයන්හි රඟන ලද නළු නිළියන් උදෙසා ජනාධිපති සම්මාන උළෙලක් පැවැත්වීම සිදුකෙරේ.මීට අමතරව සරච්චන්ද්‍රයන්ගේ නාට්‍ය නවදිල්ලිය, ලන්ඩන්, බැංකොක්, පැරිස් හා ටොරොන්ටෝ නගරවල ප්‍රධාන රඟහලවල වේදිකාගත කිරීමටත්, සාර්ක් රටවල ප්‍රවීණ සාහිත්‍යධරයන්ට සරච්චන්ද්‍ර නමින් ද්විවාර්ෂිකව සාහිත්‍ය ත්‍යාගයක් පිරිනැමීමටත් කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n1406035</link>
    <topic>එන මාසයේ සිට පරිසර හිතකාමි ඩීසල්</topic>
    <author>නුවන් කොඩිකාර</author>
    <content>වර්තමානයේ භාවිතා වන ඩීසල් වෙනුවට වෙනත් ඩීසල් වර්ගයක් හඳුන්වාදීම කෙරෙහි ඛණිජ තෙල් කර්මාන්ත අමාත්‍යාංශයේ අවධානය යොමුව තිබේ. මේ වන විට භාවිතා කෙරෙන සාමාන්‍ය ඩීසල් වල පවතින සල්ෆර් ප්‍රමාණය මිලියනයකට 2500ක් පමණ වන බවත් ඒ අනුව හඳුන්වා දෙන නව ඩීසල්වල පවතින සල්ෆර් ප්‍රමාණය මිලියනයකට 500ක් බවත් අමාත්‍යාංශය පවසයි.මීට අමතරව දැනට සුපිරි ඩීසල් භාවිතා වන අතර එහි පවතින පි. පි. එම් අගය හෙවත් සල්ෆර් ප්‍රමාණය මිලියනයකට 500ක් වන අතර එම ප්‍රමාණය මිලියනයකට 10 දක්වා අඩු ඩීසල් හඳුන්වා දීම ද මීට සමඟාමීව සිදුකිරීමට නියමිත බව ඛනිජ තෙල් කර්මාන්ත අමාත්‍යාංශය කියයි . ලබන මාසයේ දි නව හඳුන්වාදීම සිදු කිරීම‍ට නියමිත අතර වෙළදපොළේ දැනට භාවිතා කෙරෙන ඩිසල් මිලටම මෙම නව ඩීසල් හඳුන්වාදීමට නියමිතය.පරිසර හිතකාමි ඩීසල් හඳුන්වාදීමේ අරමුණින් මෙම නව ඩීසල් හඳුන්වාදීමට කටයුතු කරන බව ද ඛණිජ තෙල් කර්මාන්ත අමාත්‍යංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n1406036</link>
    <topic>බට්ටා ලොරියක් මාර ගසක හැපිලා 3ක් මරුට-11ක‍ට තුවාල</topic>
    <author>රක්ෂණ ශ්‍රියන්ත</author>
    <content>අරලගංවිල දිඹුලාගල ප්‍රදේශයේ මගුල්දමන හඳපාන්විලට හැරෙන හංදියේ ඊයේ (2) ඩීමෝ බට්ටා වර්ගයේ ලොරි රථයක් මාර ගසක හැපීමෙන් සිදුවූ අනතුරින් තිදෙනකු මියගොස් ‍එකොළොස් දෙනකු තුවාල ලබා ඇත. මෙම අනතුරින් ලොරි රථයේ රියදුරු ඇතුළු පැමිණි 14 දෙනාටම තුවාල සිදුවී පොළොන්නරුව රෝහලට ඇතුළත් කිරීමේදී තිදෙනකු මියගොස් ඇති බව පොලිසිය පවසයි.අනතුරින් මියගොස් ඇත්තේ ජබුරේවෙල අත්තනකඩවල බකමුණ පදිංචි එකම පවුලේ මව ලියනගේ දමයන්ති සකුන්තලා (32), දුව දිසානායක මුදියන්සෙලාගේ චමෝදි දෙව්මිනි (12), ලොකු තාත්තා දිසානායක මුදියන්සෙලාගේ අබේරත්න බංඩා (40) යන අයයි.දරුවන් හයදෙනෙක්, කාන්තාවෝ තිදෙනෙක් හා පිරිමි දෙදෙනෙක් පොලොන්නරුව රෝහලේ ප්‍රතිකාර ලබති.අරලගංවිල පොලිසිය වැඩිදුර විමර්ශන පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n1406037</link>
    <topic>රාගම දුම්රිය පාර ජලයෙන් යට වෙයි</topic>
    <author>නිමල් රාජපක්ෂ-ශීලා උඩුවර</author>
    <content>රාගම දුම්රිය ස්ථානය අසල දුම්රිය මාර්ගය අධික වර්ෂාව හේතුවෙන් ජලයෙන් යටවීමෙන් ඊයේ අලුයම 4.30 සිට 7.45 දක්වා වු කාලයේ ප්‍රධාන මාර්ගයේ හා පුත්තලම් දුම්රිය මාර්ගයේ දුම්රිය ධාවනයට බාධා ඇති විණ. සිද්ධිය සැලවු වහාම දුම්රිය නියෝජ්‍ය ගමනාගමන අධිකාරී වී. එස්. පොල්වත්ත මහතා එම ස්ථානයට ගොස් අවහිර වු ජලය බසින ස්ථානවලට පිළියම් යෙදීමත් සමඟඋදෑසන 7. 45 ට පමණ දුම්රිය ධාවනය කිරීම පියවර ගෙන ඇත.දුම්රිය මාර්ගයේ ජලය ස්වල්පයක් තිබියදී පලෙයි සිට කොළඹ කොටුව බලා ධාවනය වු අංක 90 දරන රාත්‍රී ශීඝ්‍රගාමී දුම්රිය රාගම දුම්රිය ස්ථානය පසුකර ධාවනය නොකිරීම නිසා දුම්රිය ප්‍රමාදයක් සිදුවු බව ද පොල්වත්ත මහතා පැවැසීය.අදාළ සිද්ධිය වෙනුවෙන් දුම්රිය දෙපාර්තුමේන්තුව පරීක්ෂණයක් පවත්වන බවද පොල්වත්ත මහතා පවසයි. මේ හේතූන් නිසා ප්‍රධාන මාර්ගයේ හා පුත්තලම් මාර්ගයේ සිට කාර්යාල බලා ගමන් කිරීමට පැමිණි මගීන් පැය දෙකහමාරකට ආසන්න කාලයක් ප්‍රමාද වී කාර්යාල වලට යාමට සිදුවිය.මගීන් බොහෝ දෙණෙකුට දුම්රිය ප්‍රමාදය නිසා රතු ඉර වැදී තිබු බවද පැවසෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n1406038</link>
    <topic>මන්නාරමට සුළං බලශක්ති උද්‍යානයක්</topic>
    <author>ක්‍රිස්ටි මහේෂ් ද සිල්වා</author>
    <content>මන්නාරම ප්‍රදේශයේ සුළං බලශක්ති උද්‍යානයක් ඉදිකිරීම කෙරෙහි රජයේ අවධානය යොමු වී තිබේ. ඒ අනුව ආයෝජන මණ්ඩලයේ ව්‍යාපෘතියක් ලෙස මෙම ව්‍යාපෘතිය ක්‍රියාත්මක කිරීමට නියමිතය. විදුලිබල හා බලශක්ති ඇමැතිනි පවිත්‍රා වන්නිආරච්චි මහත්මිය විසින් ඉදිරිපත් කර ඇති සංදේශය පරිසර හා පුනර්ජනනීය බලශක්ති අමාත්‍ය සුසිල් ප්‍රේමජයන්ත මහතාගේ නිරීක්ෂණයට ලක් කර තිබේ.මෙම ව්‍යාපෘතිය මසක් ඇතුළත සොයා බැලීම සඳහා අමාත්‍ය කමිටුවක් පසුගිය දා පත්කර ඇති අතර එහි සභාපතිවරයා වන්නේ අමාත්‍ය බැසිල් රාජපක්ෂ මහතා ය. මෙම කමිටුවේ ඉතිරි සාමාජිකයන් වන්නේ සුසිල් ප්‍රේමජයන්ත, පවිත්‍රා වන්නිආරච්චි ජනක බණ්ඩාර තෙන්නකෝන් හා ලක්ෂ්මන් යාපා අබේවර්ධන යන අමාත්‍යවරුන් ය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n14060314</link>
    <topic>වැස්සෙන් පීඩාවට පත් අයට ජනපති නියමයෙන් සහන</topic>
    <author/>
    <content>පවතින අයහපත් කාලගුණික තත්ත්වයන් හේතුවෙන් දිවයිනේ දිස්ත්‍රික්ක කිහිපයක මේ වන විට සිදුව ඇති ආපදා තත්ත්වයෙන් පීඩාවට පත් වූ පවුල් සම්බන්ධයෙන් කඩිනම් පියවර ගැනීමට ජනාධිපතිතුමාගේ උපදෙස් පරිදි ආපදා කළමනාකරණ මධ්‍යස්ථානය කටයුතු කර තිබෙන බව රජයේ ප්‍රවෘත්ති දෙපාර්තමේන්තුව ප්‍රකාශ කරයි.අධික වර්ෂාව, ජල ගැල්ම හා නාය යෑම් වැනි ස්වාභාවික තත්ත්වයන් හේතුවෙන් පීඩාවට පත් ජනතාවටත් සහ ජීවිත හානියට පත්වූන්ගේ පවුල්වල අයටත් රජය කනගාටුව ප්‍රකාශ කර සිටියි.තවද පීඩාවට පත්වූ ජනතාව වහාම ආරක්ෂක ස්ථානයන් කරා ගෙන යාමට පොලිසිය හා යුද හමුදාව යොදවා ඇති අතර මෙම පවුල් සඳහා සහන සැලසීම ප්‍රාදේශීය ලේකම් කාර්යාල මඟින් සිදු කෙරෙනු ඇත. ඒ අනුව, අවතැන්වූ ජනතාවට අවශ්‍ය පිසූ ආහාර පාන ප්‍රාදේශීය ලේකම් කාර්යාල මඟින් මේ වනවිටත් කඩිනමින් ලබාදීමට පියවර ගෙන ඇත.මෙම පුද්ගලයින්ට අවශ්‍ය කරනු ලබන පිසූ ආහාර පාන හා වියළි ආහාර කිසිදු හිඟයකින් තොරව ලබාදීමටත් කටයුතු කෙරෙන බව ආපදා කළමනාකරණ මධ්‍යස්ථානය දන්වා සිටියි.කාලගුණ විද්‍යා දෙපාරේතමේන්තුව හා ආපදා කළමනාකරණ මධ්‍යස්ථානය විසින් වරින්වර ලබාදෙන කාලගුණික තත්ත්වයන් පිළිබඳ තොරතුරු සම්බන්ධව ජනතාව දැඩි අවධානයෙන් සිටීමෙන් සිදුවිය හැකි හානි අවම කරගැනීමට හැකි බව රජය අවධාරණය කර සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n1406039</link>
    <topic>මිහින්තලේ පොත් දන්සලට ඔබත් දායකවන්න</topic>
    <author/>
    <content>පොසොන් පොහොයදා (12) මිහින්තලේ දී පැවැත්වෙන පොත් දන්සලට පොතක් ලබාදීමෙන් අනුග්‍රහය දක්වන ලෙස අධ්‍යාපන අමාත්‍යාංශය ජනතාවගෙන් ඉල්ලා සිටී.මිහින්තලය වැද පුදා ගැනීමට එන බැතිමතුන් සෑම අයකුටම පොතක් පරිත්‍යාග කිරීම මෙම දන්සලේ දී සිදුකෙරේ.මේ සඳහා පොත් ලබා දෙන ලෙස පාසල් සිසුන්ගෙන් පොත් ප්‍රකාශකයන්ගේ සංගමයෙන් මෙන්ම පරිත්‍යාගශීලින්ගෙන් අමාත්‍යාංශය ඉල්ලීමක් කැර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n14060310</link>
    <topic>කළු-කුකුළේ, ගිං-බෙන්තර, නිල්වලා ගංගා පිටාර මට්ටමට</topic>
    <author>නුවන් කොඩිකාර</author>
    <content>වැසි සහිත කාලගුණික තත්ත්වය හේතුවෙන් කළු, කුකුළේ, ගිං, බෙන්තර හා නිල්වලා ගංඟා පිටාර මට්ටමට ළංව ඇතැයි වාරිමාර්ග දෙපාර්තමේන්තුව පවසයි.පෙරේදා (01) රාත්‍රියේ නොසිතු ලෙස මිලි මීටර් 390 වේගයෙන් ඇදහැළුණු වර්ෂාව හේතුවෙන් කුකුළේ ගඟ පිටාර ගැලීමට ලක් වු බවත් ඉන් අවට ප්‍රදේශයට ගං වතුර තත්ත්වයක් ඇති වු බව වාරිමාර්ග දෙපාර්තුමේන්තුවේ ජල විද්‍යා අධ්‍යක්ෂ ප්‍රේමා හෙට්ටිආරච්චි මහත්මිය පැවැසුවාය.ගිං ගඟ බද්දේගම ප්‍රදේශයෙන් පිටාර ගලා ඇති අතර නිල්වලා ගඟ පානදුගම ප්‍රදේශයෙන් සහ කළු ගඟ මිල්ලකන්ද ප්‍රදේශයෙන් පිටාර ගලා ඇති බව ඒ මහත්මිය කීවාය.දිගින් දිගට වර්ෂාව ඇතිවුන හොත් කැලණි ගංගාවේද ජල මට්ටම ඉහළ යාමක් සිදුවිය හැකි බවත් පිටාර ගැලීම් මට්ටමේ පවතින ගංඟා අවට ජනතාවට ඒ පිළිබඳව අවධාණයෙන් සිටින්නැයි උපදෙස් ලබාදී ඇති බව ද ඒ මහත්මිය ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n14060311</link>
    <topic>විදුලිය බිඳවැටීම් කඩිනමින් සකසන්න</topic>
    <author>චමීර ඇල්ලදෙණිය</author>
    <content>පවතින අධික වැසි සහිත කාලගුණික තත්ත්වය හේතුවෙන් ප්‍රදේශ ගණනාවක සිදුව තිබෙන විදුලිය බිඳවැටීම් කඩිනමින් යථා තත්ත්වයට පත්කරන ලෙස, විදුලිබල හා බලශක්ති ඇමැති පවිත්‍රා වන්නිආරච්චි මහත්මිය ලංකා විදුලිබල මණ්ඩලයේ නිලධාරීන්ට උපදෙස් දී තිබේ.පවතින කාලගුණික තත්ත්වය හමුවේ දිවයිනේ ප්‍රදේශ ගණනාවකින් විදුලිය බිවැටීම් වාර්තා වී ඇත. ප්‍රධාන වශෙයන්ම කළුතර දිස්ත්‍රික්කයේ ප්‍රදේශ ගණනාවක විදුලිය සැපයුමට බාධා එල්ලවී තිබේ. ඒ අනුව පැලවත්ත, පොල්ගම්පොළ, පාලින්ද නුවර, වලල්ලාවිට යන ප්‍රදේශවල ඇති වූ ගංවතුර හා ආපදා තත්ත්වය හේතුවෙන්, මතුගම කොටුමා විදුලි උපපොළට අයත් අංක 5 පෝෂක ප්‍රදේශයේ විදුලි සැපයුම මහජන ආරක්ෂාව පිණිස විසන්ධි කර ඇත.ඉහත ප්‍රදේශ වලට අමතරව බෙල්ලන සිට නෙළුව දක්වාත් ඩාර්ටන්ෆීල්ඩ් සහ කිතුල්ගොඩ ප්‍රදේශවලත් විදුලිය විසන්ධි කිරීමට පියවර ගැනිණි.මීට අමතරව වැලිපැන්න, ඌරගොඩ, ලිහිනියාව, මීගහතැන්න, හොරවල, ඕවිටිගල,බුලත්සිංහල, මහගම, ලෙව්වන්දූව, වලගෙදර, කුකුළේගඟ යන ප්‍රදේශවල ඇතිවූ ගංවතුර හා ආපදා තත්ත්වය හේතුවෙන් පෝෂක අංක 03 ට අයත් විදුලි සැපයුම්ද විසන්ධි කිරීමට ලංකා විදුලිබල මණ්ඩලය පියවර ගෙන තිබේ.පවතින ගංවතුර තත්ත්වය මත ජනතාවගේ ආරක්ෂාව වෙනුවෙන් මෙසේ විදුලිය විසන්ධි කිරීමට සිදුවී ඇති අතර දිවයිනේ සෙසු ප්‍රදේශයන්ගෙන් වාර්තාවන සාමාන්‍යය විදුලි බිඳවැටීම්, කඩිනමින් යථා තත්ත්වයට පත්කිරීමට අවශ්‍ය විධිවිධාන යොදා තිබේ.අකුණු සහිත දැඩි වර්ෂාපතනයක් පවතින අවස්ථා වලදී විදුලි උපකරණ පරිහරණයෙන් හැකිතාක් වැළකී සිටීමෙන්, විදුලිය නිසා සිදුවන හානි අවම කරගැනීමට සහාය වන ලෙස ලංකා විදුලිබල මණ්ඩලය මහජනතාවගෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n14060312</link>
    <topic>හඳුන්වාදෙන ජාතික අධ්‍යාපන ක්‍රමවල වරප්‍රසාද රටේ සෑම දරුවකුටම ලබා දීමට පියවර ගන්නවා</topic>
    <author> මහින්ද අලුත්ගෙදර</author>
    <content>ක්‍රමාණුකූලව රටට, ජාතියට ගැලපෙන ලෙස අධ්‍යාපන ක්‍රමයක් හඳුන්වා දෙන විට එය රටේ සෑම දරුවකුටම ලබාදීමේ වගකීමක් තිබෙන බව ජනාධිපති මහින්ද රාජපක්ෂ මහතා පැවසීය.විශ්වවිද්‍යාලවලට ඇතුළත් නොවන දරුවන් වෙනුවෙන් මහින්දෝදය විද්‍යාගාර, තාක්ෂණ විද්‍යාගාර වැනි ආයතන හඳුන්වා දෙන්නට වත්මන් රජය පියවර ගෙන තිබෙන බව පැවසූ ඒ මහතා එයින් උපරිම ප්‍රයෝජන ලබාගත යුතු බවද එය මේ රටේ දරුවන් වෙනුවෙන් ලැබිය යුතු අයිතියක් බවද ප්‍රකාශ කළේය.ජනාධිපතිවරයා මේ බව සඳහන් කළේ ශ්‍රී ලාංකේය නිදහස් අධ්‍යාපනයේ දැවැන්ත සංවර්ධනාත්මක හැරවුම වන මහින්දෝදය තාක්ෂණික පීඨ 250ක් ස්ථාපිත කිරීමේ ව්‍යාපෘතිය ආරම්භ කිරීම වෙනුවෙන් කොළඹ ලුම්බිණි විද්‍යාලයේ දී ඊයේ (2) පැවැති උත්සවය අමතමිනි.එම මහින්දෝදය තාක්ෂණික පීඨ 250 මේ වසර අවසානයට පෙර ඉදිකිරීමට නියමිත අතර එක් තාක්ෂණික පීඨයක් වෙනුවෙන් රුපියල් මිලියන 80 බැගින් රජය වෙන්කරන සම්පූර්ණ මුදල රුපියල් මිලියන 20,000 කි. මෙහිදී වැඩි දුරටත් අදහස් පළකළ ජනාධිපති මහින්ද රාජපක්ෂ මහතා,අද ඵෙතිහාසික දිනයක්. අධ්‍යාපනයේ අලුත් නැඹුරකට යන අවස්ථාවක්. මම සාමාන්‍යයෙන් මුල්ගල් තියන්න පසුගිය කාලයේ විරුද්ධව සිටියා. එවැනි උත්සවවලට සම්බන්ධ වන්නේ නැහැ. නමුත් මේ අධ්‍යාපනය වෙනුවෙන් කාර්යභාරයක් ඉටුකරන අවස්ථාවක මෙන්ම විශාල ජාතික වැදගත්කමක් පවතින අවස්ථාවක සම්බන්ධවන්න තීරණය කළා. නිදහස් අධ්‍යාපනයේ තවත් ඉදිරියට යාමක් අපි දකිනවා. විශ්වවිද්‍යාලවලට ඇතුළත් වන දරුවන්ගෙන් සියයට 35ක් පමණ කලා අංශයෙන් වෙනවා. අනෙකුත් විෂයන්ට ඉතිරි ප්‍රමාණය යනවා.උසස් පෙළ විභාගයට පෙනී සිටින සිසුන්ගෙන් සියයට 55ක් කලා විෂයන්ට පෙනී සිටිනවා. අපි අතැම් විට දරුවන්ට දොස් නඟනවා. දරුවන් කොන් කරනවා. කලා විෂයන් ඉගෙන ගෙන කුමකට ද යනුවෙන් ප්‍රශ්න කරනවා. විද්‍යාව උගන්වන්නේ නැතිනම්, ඒ සඳහා පහසුකම් නැතිනම්, ඉංග්‍රීසි උගන්වන්න පහසුකම් නැතිනම් සහ එම අධ්‍යාපනය ලබා දෙන්නේ නැතිනම් අපේ දරුවන් ඉංග්‍රීසි සහ විද්‍යා අධ්‍යාපනය ලබන්නේ කොහොම ද ? ගණිතය පිළිබඳ අවබෝධය ලබන්නේ කෙසේ ද ? අපිට විශාල කාර්යභාරයක් තිබුණා.මේ විෂයන් වෙනුවෙන් දරුවන්ට අවශ්‍ය පහසුකම් ලබාදීමේ වගකීමක් අපිට තිබෙනවා. හම්බන්තොට පිළිබඳව කතා කරනවිට 1970 වනවිට ඒ ශ්‍රේණියේ පාසල් එකක් පමණයි තිබුණේ. නමුත් එදා යාපනයේ 37ක් තිබුණා. ඉතිහාසයේ මේ වෙනස අපි දැක්කා. කොළඹ තිබුණු පාසල්වල පහසුකම ගමට තිබුණේ නැහැ. ඒ නිසා ගමෙන් කොළඹට ඇදුනා. අද ප්‍රධාන පාසල්වලට යන්න විශාල තරගයක් තිබෙනවා. ඒ වගේම මේ විද්‍යාගාර හඳුන්වාදුන් පසු ඒ සඳහා ද විශාල ඉල්ලුමක් තිබෙනවා. මේ පාසලට පමණක් 450ක් දැනටමත් ඉල්ලුම් කර තිබෙනවා. මේ වෙනස බලන්න. මේ ලුම්බිණි පාසලට එන්න ඒ තරම් ඉහළ ඉල්ලුමක් අද ඇතිව තිබෙනවා. ඒ මේ විද්‍යාගාර හඳුන්වාදුන් නිසායි. ක්‍රමාණුකූලව රටට, ජාතියට ගැලපෙන ලෙස ක්‍රමානුකූලව අධ්‍යාපනයක් හඳුන්වා දෙන විට එය හැමෝටම ලබාදීමේ වගකීමක් තිබෙනවා.මම කම්කරු ඇමැතිවරයා වශයෙන් සිටිය දී වෘත්තීය පුහුණු අධිකාරිය ස්ථාපිත කළා. එයින් විශ්වවිද්‍යාලය දක්වා යන්න හැකි අධ්‍යාපන ක්‍රමයක් සකස් කළා. සාගර විශ්වවිද්‍යාලයක් ස්ථාපිත කළා. ඒ වෘත්තිය සමඟ යමින් විශ්වවිද්‍යාල දැනුම ලබා ගන්න ඒ තුළින් හැකි වෙනවා. ඒ ඒ වෘත්තීන් හි යෙදෙන පිරිස සඳහා අධායපනය ලබා දෙන්න විශේෂ අවස්ථාවක් ලබා දෙන්න පියවර ගෙන තිබෙනවා. ඒ නිසා අද ඇතැම් දැනුම ඇති දරුවන්ට විශ්ව විද්‍යාලවලට යන්න අවස්ථාවක් නැහැ. නාමල් ගමගේ, කපුගේ වැනි දරුවන්ට විශ්වවිද්‍යාලවලට ඇතුළත් වීමට අවශ්‍යයි.ඒ දැනුම වඩාත් වර්ධනය කරගන්න අවශ්‍ය වෙනවා.කොරියාවෙන් සහ අමෙරිකාවෙන් විශ්වවිද්‍යාල අධ්‍යාපනය ලබන්නට ඒ දරුවාට ශිෂ්‍යත්වයක් ලැබුණා. අපේ විශ්වවිද්‍යාලවලට ඔවුන් ඇතුළත් කර ගන්න බැහැ. මේවා පිළිබඳව සිතා මහින්දෝදය විද්‍යාගාර, තාක්ෂණ විද්‍යාගාර හඳුන්වා දෙන්න පියවර ගෙන තිබෙනවා. එහි උපරිම ප්‍රයෝජන අපි ලබාගත යුතු වෙනවා. එය මේ රටේ දරුවන් වෙනුවෙන් ලැබිය යුතු අයිතියක්. මෙයින් දරුවන්ගේ මෙන්ම රටේ අනාගතය වඩාත් සුබවාදී වනු ඇතැයි මම විශ්වාස කරනවා. මේ විද්‍යාලයට අධ්‍යාපන ඇමැති බන්දුල ගුණවර්ධන මහතා ආදරයෙන් වැඩ කරනවා. ඒ වගේම මේ රටේ සමස්ත දරුවන් වෙනුවෙන් ද ඒ මහතා ආදාරයෙන් කටයුතු කරනවා. ඒ නිසාම ඒ මහතාට මේ රටේ අනාගත පරපුර බාරදී තිබෙනවා. දරුවන් පරීක්ෂණාගාරවල පරීක්ෂණ කරන මී පැටවුන් බවට පත් කරන්න එපා කියා කියනවා. කාලයෙන් කාලයට අධ්‍යාපනයේ වෙනස්කම් ඇති කර තිබෙනවා. එක් කාලයකට ඉංග්‍රීසි පොත ඉවත් කරන්න කියනවා. චක්‍රය එපා කියනවා. තවත් කාලයක දී මේ රටේ ඉතිහාසය උගන්වන්න එපා කියනවා.රටට, ජනතාවට ඉතිහාසය දැනගත යුතු කාර්යයක් නොවේ ද? මේ තත්ත්වයෙන් හැමදාමත් පහළ සිට ඉහළට අධ්‍යාපන ක්‍රමය වෙනස් කරනවා. මේ තත්ත්වයන් නිසා අපේ දරුවන් සැමදා අසරණ වුණා. එයින් බැට කෑවා. මේවා ක්‍රමානුකූලව වෙනස් වියයුතු වෙනවා. දරුවන් පරීක්ෂණවලට ලක් කරන්න අපි කැමැති නැහැ.ඇතැමුන් අපිට චෝදනා කරනවා. බොරු චෝදනාවන් වැඩිකල් ගෙන යන්න බැහැ. අධ්‍යාපනය පුද්ගලීකරණය කරනවා කියනවා. මෙවැනි දේ පිටුපස යායුතු නැහැ. ජනතාව අපිව හඳුනනවා. දරුවන්ට සුබ අනාගතයක් ප්‍රාර්ථනා කරනවා.අධ්‍යාපන ඇමැති බන්දුල ගුණවර්ධන මහතා, අද අපේ රටට ඵෙතිහාසික දිනයක් වෙනවා. ලුම්බිණි විද්‍යාලය ආරම්භ කර වසර 85ක් පමණ වෙනවා. මහින්දාගමනයෙන් පසුව මේ රටේ අධ්‍යාපනය හා මනුස්සකම ඇරැඹී තිබෙනවා. මහා විහාරය, අභයගිරිය, පන්සල පදනම් කරගෙන යමක් හිතන්න, දකින්න, අහන්න බෞද්ධ චින්තනය යටතේ හුරුකර තිබෙනවා. අපිට කෙනෙහිලිකම් කරන ඇතැම් ජාතීන් ගල්ගුහාවල කාලය ගතකරද් දී එදා අපේ රටේ ඉංජිනේරුවන් තාක්ෂණය පදනම් කරගෙන ලෝවාමහාපාය, රුවන්වැලි සෑය, යෝධ ඇළ නිර්මාණය කර තිබෙනවා.මේ රට සියලු අංශයන්ගෙන් ආශ්චර්යය කරා ගමන් කරනවා. එයින් පසු කලෙක අපේ රට විවිධ ජාතීන්ට යටත් වූ පසු 1815 වසරේ දී බ්‍රිතාන්‍යයට ද යටත් වුණා. ඒ අනුව අපේ රට දැවැන්ත පරිහානියකට ලක්වන අතරම අධ්‍යාපනය ද පරිහානියට ලක් වුණා. ඉංග්‍රීසි මාධ්‍යයෙන් පමණක් මිෂනාරි අධ්‍යාපන ක්‍රමය ආරම්භ කළා. ඒ තුළ දේශීය දරුවන්ට අධ්‍යාපනය අහිමි වුණා.බ්‍රිතාන්‍ය මානසිකත්වයෙන් යුතු උගතුන් මේ රටේ බිහිවුණා. දරුවන්ට අසාධාරණකම් සිදුවුණා. වත්මන් ජනාධීපති මහින්ද රාජපක්ෂ මහතාගේ පියාණන් වන ඩී.ඒ රාජපක්ෂ, පිලිප් ගුණවර්ධන සහ සී.ඩබ්ලිව්.ඩබ්ලිව් කන්නංගර මහත්වරුන් රාජ්‍ය මන්ත්‍රණ සභාව වේ නිදහස් අධ්‍යාපනය ස්ථාපිත කරමින් මධ්‍ය විද්‍යාල 54ක් රටපුරා ආරම්භ කළා.ඒ අනුව විභාග කේන්ද්‍රිය අධ්‍යාපන ක්‍රමයක් වෙනුවට ක්‍රීඩාව, සෞද්නර්යය, වඩුවැඩ, ලෝහ, මෝටර් රථ, අත්යන්ත්‍ර, කෘෂිකර්ම උගන්වන තැනට පැමිණ තිබෙනවා. මේ සංකල්පය අනුව පාසල්වලට ද නිපුණතා අධ්‍යාපනයක් ලබා දී තිබෙනවා. කොළඹ නගරයේ පාසලක තිබෙන පහසුකම් මේ රටේ සෑම ප්‍රාදේශීය ලේකම් කොට්ඨාසයකටම අයත් පාසල් තුන බැගින් ලබා දෙන්නට රජය පියවර ගෙන තිබෙනවා. මහින්දෝදය පාසල් 1000ක් සංවර්ධනය කරගෙන යනවා. එදා පෞද්ගලික අංශයේ පැවැති පාසල් රජය වෙත පවරා ගන්නට සිරිමාවෝ බණ්ඩාරනායක මැතිනිය ක්‍රියා කළා.නමුත් මේ තත්ත්වයත් සමඟ එදා විවිධ විරෝධතාවන් මතු වුණා. විභාග කේන්ද්‍රිය අධ්‍යාපන ක්‍රමය වෙනස් කර 1975 වසරේ දී ප්‍රාග් වෘත්තීය අධ්‍යාපනය ආරම්භ කළා. එක්සත් ජාතික පක්ෂය 1977 වසරේ දී බලයට පත් වූ පසු මේ රටට විවෘත ආර්ථිකය හඳුන්වා දුන්නා. කිසිවකුගේ ඇසීමකින් තොරව එතෙක් පැවැති විභාග ඒ ආකාරයෙන් ම වෙනස් නමක් යටතේ පවත්වාගෙන යන්න ඔවුන් තීරණය කළා.මේ රටේ ජනතාවගේ ඉරණම බාරගත් ජනාධිපති මහින්ද රාජපක්ෂ මහතා ජනතාවගේ මූලික අයිතිය ලබා දෙන්න පියවර ගත්තා. මේ රටේ උපදින දරුවන්ට ද බියෙන් සැකයෙන් තොරව ජීවත් වන්න අවස්ථාව ලබා දී තිබෙනවා.අද අපිට බියෙන් සැකයෙන් තොරව ගමන් කරන්න පුළුවන්. එවැනි පසුබිමක ප්‍රාථමික පාසල් 6,500ක් සහ මහින්දෝදය පාසල් 1,000ක් ප්‍රතිනිර්මාණය කරන්න රජය පියවර ගෙන තිබෙනවා. මහින්දෝදය තාක්ෂණ පීඨ 250ක් රට පුරා ආරම්භ කරන්න පියවර ගෙන තිබෙනවා. මීට සමගාමීව සෑම පළාතකම පීඨයන් ආරම්භ කරනවා.ඒ වෙනුවෙන් රජය වැය කරන මුදල රුපියල් කෝටි 2,000ක් පමණ වෙනවා. මේ විද්‍යාලයේ ප්‍රාථමික අංශය පෞද්ගලික අංශය වෙත විකුණා ලුම්බිණි රඟහල ප්‍රතිසංස්කරණය කරන බවට ඇතැමුන් චෝදනා කරනවා. රාජපක්ෂවරුන් ඉවත් කිරීම සඳහා ඩොලර් මත යපෙන අය ජාත්‍යන්තර වශයෙන් විවිධ කුමන්ත්‍රණ ක්‍රියාත්මක කරනවා.මහින්දෝදය තාක්ෂණික පීඨ 250ක් ස්ථාපිත කිරීමේ ව්‍යාපෘතියේ මූලාරම්භක මහෝත්සවයට සමගාමීව කොළඹ ලුම්බිණි විද්‍යාලයේ ඉදිකළ ගෘහස්ථ ක්‍රීඩාගාරය, මහින්දෝදය තාක්ෂණ විද්‍යාගාරය සිසු අයිතියට පත්කිරීම මෙන්ම නව වෙබ් අඩවිය එළිදැක්වීම, සහ විද්‍යාලයේ මහින්දෝදය විද්‍යාගාරයේ සමරු සටහනක් තැබීම, මහින්දෝදය කලාපීය තොරතුරු හා සන්නිවේදන තාක්ෂණ අධ්‍යාපන මධ්‍යස්ථානය NVQ මධ්‍යස්ථානයක් ලෙස ස්ථාපනය කිරීම ද ජනාධිපති මහින්ද රාජපක්ෂ මහතා අතින් සිදුවිය.මේ අතර ලුම්බිණි නවෝදය සමරු කලාපය ජනාධිපති මහින්ද රාජපක්ෂ මහතා වෙත පිළිගැන් වූ අතර කලා ක්ෂේත්‍රය වෙනුවෙන් දක්වන ලද දායකත්වය වෙනුවෙන් විද්‍යාලයේ ආදි ශිෂ්‍ය සුනිල් සරත් පෙරේරා මහතාට සහ විෂය සමගාමී, විෂය භාහිර ක්‍රියාකාරකම් වෙනුවෙන් දක්ෂතා දැක්වූ ශීෂ්‍ය ශිෂ්‍යාවන් වෙත තිළිණ ප්‍රදානය ද ජනාධිපතිවරයා අතින් සිදුවිණි.ඊට අමතරව විද්‍යාලයේ කටයුතු වෙනුවෙන් දක්වන දායකත්වය අගයමින් එහි ආදි ශිෂ්‍ය අධ්‍යාපන ඇමැති බන්දුල ගුණවර්ධන මහතාට ද එම අවස්ථාවට සම්බන්ධවීමේ ඵෙතිහාසික සිදුවීම සිහිපත් කරමින් ජනාධිපති මහින්ද රාජපක්ෂ මහතාට විශේෂ තිළිණ ප්‍රදානයක් සිදු කෙරිණි.අධ්‍යාපන නියෝජ්‍ය ඇමැති මොහාන් ලාල් ග්‍රේරු, පාර්ලිමේන්තු මන්ත්‍රීවරුන් වන තිලංග සුමතිපාල, දුමින්ද සිල්වා, බස්නාහිර පළාත් ඇමැති උපාලි කොඩිකාර, අධ්‍යාපන අමාත්‍යාංශයේ ලේකම් අනුර දිසානායක, කොළඹ ලුම්බිණි විද්‍යාලයේ විදුහල්පති ඔෂාර පණ්ඩිතරත්න මහත්වරුන් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n14060313</link>
    <topic>දේශපාලන මෙවලමක් ලෙස මානව හිමිකම් ‍ෙයාදා ගැනීමෙන් ශ්‍රී ලංකාව පීඩා විඳිනවා</topic>
    <author/>
    <content>ශ්‍රී ලාංකිකයන්ට පමණක් නොව සැළකිය යුතු තරම් පුළුල් පරාසයක පැතිරී පවතින රටවල් රැසක ජනතාවගේ යහපත උදෙසා ත්‍රස්තවාදය මුලිනුපුටා දමා ඇති ශ්‍රී ලංකාව වර්තමානයේ දී මානව හිමිකම් දේශපාලන මෙවලමක් ලෙස යොදා ගැනීම තුළින් දැඩිලෙස පීඩාවිඳිමින් සිටින බව විදේශ කටයුතු ඇමති මහාචාර්ය ජී.එල්.පීරිස් මහතා පවසයි.ඇල්ජීරියාවේ, ඇල්ජීරියස් හි පැවැති නොබැඳි ජාතීන්ගේ ව්‍යාපාරයේ 17 වැනි අමාත්‍ය සමුළුව අමතමින් විදේශ ඇමැතිවරයා මේ බව සඳහන් කළේය.විදේශ කටයුතු ඇමැති මහාචාර්ය ජී.එල්. පීරිස් මහතා ශ්‍රී ලංකාව නියෝජනය කරමින් ඇල්ජීරියාවේ, ඇල්ජීරියස්හි පැවැති නොබැඳි ජාතීන්ගේ ව්‍යාපාරයේ 17 වන අමාත්‍ය සමුළුවට සහභාගී වූ අතර “සාමය සහ සමෘද්ධිය උදෙසා වැඩි දියුණු කළ එක්සත් බව” යන තේමාව යටතේ එම සමුළුව පැවැත්විණි.ඇමැති පීරිස් මහතා සමුළුව අමතමින් 1973 ඇල්ජීයර්ස් සමුළුවේදී, ශ්‍රී ලංකාවට 1976 වසරේදී නොබැඳි ජාතීන්ගේ සමුළුවේ සහභාගීත්වය ලබා දීමට නිර්දේශ කළ බව සිහිපත් කළේය. මේ ව්‍යාපාරයේ මූලධර්ම මත හා අරමුණු කෙරෙහි ඇල්ජීරියාව හා ශ්‍රී ලංකාව යන රටවල් දෙකම අඛණ්ඩව සහ නිරන්තරයෙන් කළ ඇප කැප වීම මෙහිදී හෙතෙම අවධාරණය කර සිටියේය.යම් දේශපාලන පන්තියක් හෝ මතවාදයක් කෙරෙහි වූ හේතු සහගත නොවන අපරීක්ෂාකාරී නැඹුරුවකින් තොරව, කිසියම් සිද්ධියක යෝග්‍යතාව පදනම් කර ගනිමින් ගැටලු පිළිබඳව ඇගයීම හා තීරණ ගැනීම මේ ව්‍යාපාරයේ සාරධර්ම බැව් සඳහන් කළ පීරිස් මහතා මේ ප්‍රවේශය මඟින් ජාත්‍යන්තර ආයතනවල විශ්වාසනීයත්වය සහ ප්‍රතිරූපය වැඩි දියුණු කරලීමෙහිලා වැදගත් කාර්යභාරයක් ඉටු කෙරෙනු ඇති බැව් පැවැසීය. විසඳුම් සොයා ගැනීමේදී සියලු ප්‍රජාවන්ට ගැළපෙන ආකාරයේ එක් විසඳුමක් මත යැපිය නොහැකි බව පැවැසූ හෙතෙම සංස්කෘතිමය විවිධත්වයන් පිළිබඳව හඳුනා ගැනීම අත්‍යවශ්‍ය වන බවද අවධාරණය කළේය.නොබැඳි ජාතීන්ගේ ව්‍යාපාරයේ වටිනාකම රඳා පවතින්නේ, උපයෝගීතාවාදය සහ සාධාරණ කාල රාමුවක් තුළදී ගැටලු විසඳූ, ප්‍රායෝගික ප්‍රතිඵල අත්කරගැනීම අරමුණු කරගත් නොබැඳි ජාතීන්ගේ ව්‍යාපාරයට අයත් රටවල ජනතාව අතර දැඩි අවබෝධයක් ගොඩනංවාලීම මත බව පීරිස් මහතා වැඩිදුරටත් ප්‍රකාශ කළේය.මූලික වශයෙන් ලෝකයේ ඇතැම් රටවල ප්‍රගතියට විශාල වශයෙන් බාධා ඇතිකර පීඩාවක් ගෙන දෙන නොබැඳි ජාතීන්ගේ ව්‍යාපාරයට අයත් රටවල් බහුතරයක් මුහුණ දෙන අනෙකුත් සියලු උවදුරු අභිභවා ගොස් තිබෙන ත්‍රස්තවාදය ඇතුළු ප්‍රධාන ගැටලු යථාර්ථවාදීව හඳුනා ගැනීම ඉතා වැදගත් බවද හෙතෙම පැවැසීය. ජාත්‍යන්තර ප්‍රජාව ත්‍රස්තවාදය මුලිනුපුටා දැමීම අරමුණු කරගත් ක්‍රියාමාර්ග වලට සහාය දැක්වීම සඳහා දැඩි සහ ඉතා පැහැදිලි ආකල්පයක් ගොඩනැගීම අනෙක් කරුණුවලට වඩා ඉතා වැදගත් වන බව ද අවධාරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n14060315</link>
    <topic>පාසල් ළමයින් ප්‍රවාහන රථ විධිමත් කිරීමට කමිටුවක්</topic>
    <author/>
    <content>රට පුරා ධාවනය කෙරෙන පාසල් ළමයින් ප්‍රවාහන රථ නියාමනය කර පොදු ප්‍රතිපත්තියක් යටතේ ක්‍රියාත්මක කිරීම සොයා බැලීමට පෞද්ගලික ප්‍රවාහන සේවා අමාත්‍යාංශයේ ලේකම්වරයා ඇතුළු 14 දෙනෙකුගෙන් යුත් කමිටුවක් පත්කර තිබේ.පාසල් ළමයින් ප්‍රවාහන සේවාව විධිමත් කිරීමේ අරමුණින් පසුගියදා (01) ශ්‍රී ලංකා සංවර්ධන පරිපාලන ආයතනයේ පැවැති පාසල් ළමයින් ප්‍රවාහකයන් දැනුවත් කිරීමේ වැඩමුළුව අවසානයේ පැවැති මාධ්‍ය සාකච්ඡාවේ දී පෞද්ගලික ප්‍රවාහන සේවා අමාත්‍ය සී. බී. රත්නායක මහතා විසින් කමිටුව පිළිබඳ විස්තර පවසන ලදී.මෙම කමිටුව මඟින් රථයේ තත්ත්වානුකූලභාවය, ආරක්ෂාව හා රැකවරණය, හඳුනා ගැනීමේ පොදු නාමපුවරුවක් යෙදීම අයකරනු ලබන මුදල සාධාරණ මුදලක් බවට පත්කිරීම, රථයේ ගමන් කළ හැකි දරුවන් ගණන සහ සියලුම පාසල් දරුවන්ගේ ප්‍රවාහන රථ එක ආයතනයක ලියාපදිංචි කිරීම ඇතුළු සියලුම ක්‍රියාමාර්ගයන් ගැනීමට අවශ්‍ය උපදෙස් අමාත්‍යවරයා විසින් ලබාදී ඇත.මීට අමතරව පාසල් දරුවන් ප්‍රවාහනය කරන රථවාහන පාසල් ආසන්නයේ නවතා තැබීමට අවශ්‍ය යටිතල පහසුකම් රියදුරන්ට හා පාලිකාවන්ට ලබාදීම පිළිබඳවත් පෞද්ගලික ප්‍රවාහන සේවා අමාත්‍යාංශයේ අවධානය යොමුවී ඇත.ප්‍රවාහන රථවලින් පාසල් යන දරුවන්ට ඉදිරියේ දී රක්ෂණ ක්‍රමයක් ඇති කිරීම පිළිබඳවත් අවධානය යොමුව ඇති අතර පාසල් ප්‍රවාහන රථවලට GPS තාක්ෂණය හඳුන්වාදීමට හා සෑම රථයකම ප්‍රථමාධාර පෙට්ටියක් අනිවාර්ය කිරීමටත් කටයුතු කෙරෙනු ඇත. එම රටථවල ගුවන්විදුලි යන්ත්‍රයක් තිබේ නම් ඒ තුළින් දරුවන්ගේ අධ්‍යාපනයට වැදගත් වන දේ පමණක් ප්‍රචාරය කෙරෙන ආකාරයේ වැඩපිළිවෙළක් ද ක්‍රියාත්මක කිරීමට අපේක්ෂිතය.මෙම කමිටුවේ වාර්තාව ජූලි මස 31 වන දිනට පෙර ලබාදීමට උපදෙස් ලබාදී ඇති අතර මේ පිළිබඳ අදහස් හා යෝජනා ඇත්නම් පෞද්ගලික ප්‍රවාහන සේවා අමාත්‍යාංශයට යොමුකරන ලෙස අමාත්‍යවරයා ජනතාවගෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n14060316</link>
    <topic>හේමාලෝක හිමියන්ගේ සුවදුක් විමසයි</topic>
    <author>ඡායාරූපය - ලලිත් වැලිවිටගොඩ</author>
    <content>රෝගාතුරව කොළඹ ජාතික රෝහලේ ප්‍රතිකාර ලබමින් සිටින නාකුළුගමුවේ හේමාලෝක හිමියන්ගේ සුවදුක් විමසීමට ජනාධිපති ආර්යා ශිරන්ති වික්‍රමසිංහ රාජපක්ෂ මහත්මිය ඊයේ (02) පැමිණියාය. එහිදී ශිරන්ති වික්‍රමසිංහ රාජපක්ෂ මහත්මිය හේමාලෝක හිමියන්ගේ සුවදුක් විමසූ අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n14060317</link>
    <topic>වැඳපුදා දළදා සමිඳුන් ජනතා සුවදුක් විමසයි නිරිඳුන්</topic>
    <author>ඡායාරූපය - සුදත් සිල්වා</author>
    <content>ජනාධිපති මහින්ද රාජපක්ෂ මහතා පෙරේදා (01) දළදා සමිඳු වැඳපුදා ගත්තේය. එහිදී ජනාධිපතිතුමා පැමිණ සිටි ජනතාවගේ සුවදුක් විමසූ අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n14060318</link>
    <topic>ආරක්ෂිතව අන්තර්ජාලය භාවිත කිරීම යුගයේ අවශ්‍යතාවක්</topic>
    <author>සුභාෂිණී සේනානායක සහ බොරැල්ල සමූහ</author>
    <content>ආරක්ෂිතව අන්තර්ජාලය භාවිතා කිරීම යුගයේ අවශ්‍යතාවයක් බවත් ලෝකය තුළ සැරිසැරීමට අන්තර්ජාල භාවිතා කිරීම අවශ්‍ය බව අධ්‍යාපන ඇමැති බන්දුල ගුණවර්ධන මහතා පවසයි.ඇමැති ගුණවර්ධන මහතා මේ බව පැවසුවේ පසුගිය 29 වැනිදා බත්තරමුල්ල වෝටර්ස් එජ් හෝටලයේ පැවැති ආරක්ෂිතව අන්තර්ජාල භාවිත කිරීම පිළිබඳව ගුරු සිසු දැනුවත් කිරීමේ වැඩසටහනකට එක් වෙමිණිමේ වැඩසටහන අධ්‍යාපන අමාත්‍යාංශය හා එක්ව මයික්‍රොසොෆ් ආයතනය සංවිධානය කැර තිබුණි.එහිදී ඇමැතිවරයා මෙසේද කීවේය.එක් පාසලක් වැසීම සිරගෙයක දොර ඇරීමක්. මේ තත්ත්වය අපි වෙනස් කළ යුතුයි.පසුගිය කාලයේ වසා තිබු පාසල් 236ක් ආරම්භ කළාට අන්තර්ජාලය හරහා තොරතුරු තාක්ෂණයේ දොරවල් අපි ඇරලා තිබුණාට ඒවා භාවිතය නිසි පරිදි සිදු කරන්නේ නැහැ. අපි මේ ආයතනවලට ස්තූති වන්ත විය යුතුයි මේ වැනි ආරක්ෂිත වැඩමුළු පවැත්වීම ගැන.එක් පාසලකට පරිඝණක 64 බැගින් යුතු මහින්දෝදය පරිඝණක විද්‍යාගාර 1000ක් රට පුරා ඉදි කෙ‍රෙනවා.මහින්ද රාජපක්ෂ ආණ්ඩුව තොරතුරු තාක්ෂණය සඳහා සිසුන් යොමු කිරීමට කටයුතු කර තිබෙනවා. මේ දරුවන් පරිඝණකය නිසි අයුරින් පරිහරණය කරනවාද යන්න ගුරුවරුන් මෙන්ම දෙමාපියන්ද සොයා බැලිය යුතුයි.අනාගතයට හොඳ දරුපිරිසක් මේ වැඩමුළු මගින් බිහි කරනවා. මේ සඳහා මාගේ කෘතඥතාවය පුද කරනවා.මෙම අවස්ථාවට අධ්‍යාපන අමාත්‍යාංශයේ ලේකම් අනුර දිසානායක, මයික්‍රොසොෆ් ආයතනයේ කලාපීය අධ්‍යක්ෂිකා අස්ට්‍රඩ් එස්. ටියුන්ස් මහත්මිය සහ එම ආයතනයේ ශ්‍රී ලංකාවේ නිලධාරීන් ‍කොළඹ ප්‍රධාන පාසල්වල ගුරු මහත්ම මහත්මීන් ඇතුලු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n14060319</link>
    <topic>උතුරේ සංවර්ධන කටයුතු ගැන උගන්ඩා ඇමැතිගේ ප්‍රසාදය</topic>
    <author/>
    <content>උතුරු පළාතේ සිදු කැර තිබෙන සංවර්ධනය පිළිබඳ උගන්ඩාවේ අන්තර්ජාතික කටයුතු පිළිබඳ ඇමැති ඔකෙ‍ලෝ ඔරියෙම් මහතා ප්‍රසාදය පළකෙළේය.ජනාධිපති මහින්ද රාජපක්ෂ මහතා අරලියගහ මන්දිරයේදී ඊයේ (02) හමුවූ අවස්ථාවේදී ඇමැතිවරයා මේ බව කියා තිබේ.“කෙටි කාලයක් තුළ ඔබ කැර ඇති දේ විශිෂ්ටයි. උගන්ඩාවත් 20 වසරක ත්‍රස්තවාදයෙන් පීඩා වින්ඳා. එබැවින් අපට මේ අභියෝග තේරුම් ගන්න පිළිවන්”, ඔරියෙම් මහතා ජනාධිපතිතුමා සමඟ පැවසීය.‍ජනාධිපතිතුමා උගන්ඩාවේ කළ චාරිකාව ගැනත් ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය මේ වසරේ ජනවාරි මස එරට කළ චාරිකාව ගැනත් ඇමැතිවරයා සිය ස්තූතිය පුද කෙළේය.තමා අප්‍රිකානු රටවල කළ චාරිකා ඵලදායී මෙන්ම ආස්වාදජනක වූ බව කී ජනාධිපති රාජපක්ෂ මැතිතුමා, දකුණු - දකුණු සහයෝගිතාව ශක්තිමත් කිරීමේ අවශ්‍යතාව අවධාරණය කෙළේය.රාජපක්ෂ මැතිනිය උගන්ඩාවේ කළ චාරිකාවේදී මසුලිතා වෘත්තීය පුහුණු ආයතනය ඉදිකිරීම සඳහා මුල්ගල තැබුවාය. ඉදිකිරීම් මේ වසරේ නිම කිරීමට සැලසුම් කැර ඇත. ශ්‍රී ලංකා කණ්ඩායම මසුලිතා හි ළමයින් උදෙසා පැවැත්වූ වෛද්‍ය සායනය රාජපක්ෂ මැතිනියගේ නිරීක්ෂණයට ලක් විය.විදේශ ඇමැති මහාචාර්ය ජී.එල්.පීරිස් මහතා, අමාත්‍යාංශයේ ලේකම් ෂෙනුකා සෙනෙවිරත්න මහත්මිය සහ උගන්ඩාවේ ශ්‍රී ලංකා මහ කොමසාරිස් වී. කනනාතන් මහතා සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n14060320</link>
    <topic>එකම දින එකට අවසන් ගමන් ගිය අඹු-සැමි යුවළ</topic>
    <author>සමන්ති මිරියගල්ල කඩුවෙල සමූහ</author>
    <content> නොසිතූ , නොපැතූ ලෙසින් , එකම දිනයක එකට අවසන් ගමන් යමින් අවාසනාවන්ත ඉරණමකට ගොදුරු වූ අඹු සැමි යුවළක් ගැන 180/1/ඩී , ධර්මාශෝක මාවත, තලංගම උතුර හෝකන්දර ප්‍රෙද්ශයෙන් වාර්තා වෙයි.පෙරේදා (02) පාන්දර ඇදහැලුණු අධික වර්ෂාව හේතුවෙන්, නිවස අසල පස් කන්දක් යා කරමින් අසල නිවසක බැඳ තිබූ කළු ගල් තාප්පයක් මේ යුවළ නිදා සිටි කාමරය මත පතිත වීමෙන් මේ අවාසනාවන්ත අනතුර සිදුව ඇත.මෙසේ මිය ගොස් ඇත්තේ නවරත්නගේ ප්‍රේමසිරි (72) සහ ඕ.ජී. ප්‍රේමශීලී (63) අඹු සැමියෝය. මියගිය ප්‍රේමසිරි යන අය රැකියාව ලෙස පොත් අළෙවි කිරීමේ සුළු වෙළෙඳාමක නිරතව සිටි ඇති අතර බිරිය ඕ.ජී. ප්‍රේමශීලි මාල‍ඹේ ප්‍රදේශයේ මල් සැකසුම් ආයතනයක සේවය කර ඇත.මෙම යුවළ පුතුන් දෙදෙනෙක් හා දියණියකගේ මවුපියන් වන අතර , මිය ගිය අඹු සැමි යුවළගේ වැඩිමල් පුතු දිනේෂ් කෝසල නවරත්න(39) වන අතර දෙවන දියණිය (38) පුන්‍යා ගංගානි නවරත්න හා බාල පුතු ජනක ප්‍රියදර්ශන නවරත්න (35) වේ.ඉතාම සමගි සම්පන්නව දිවි ගෙවූ යුවළකි. මෙම අවාසනාවන්ත සිදුවීම ගැන දියණිය පුන්‍යා ගංගානි වේදනා බරව පැවසුවේ මෙවන් අදහසකි.පුන්‍යා ගංගානි නවරත්න (38) දියණිය-මිය ගිහින් තියෙන්නෙ මගෙ අම්මයි තාත්තයි. ඒ දෙන්නා හරිම ආදරෙන් ජීවත් වුණේ. ඒ දෙන්නගෙන් කාටවත් කරදරයක් තිබුණෙ නෑ. අපටත් උදව් කරගෙන අපේ දුක සැප බලාගෙනයි ජීවත් වුණේ. මේ වගේ විපතක් ඒ දෙන්නට වෙයි කියල අපි හීනෙකින් වත් හිතුවෙ නෑ. මේ සිද්ධිය වෙනකොට පාන්දර තුනට , හතරට විතර ඇති. මහ විශාල ශබ්දයක් ඇහුණා .මගෙ ගෙදර තියෙන්නෙත් අම්මලගෙ ගෙදරත් එක්කමයි. සිද්ධිය වෙන වෙලාවෙ මගෙ මල්ලිත් අම්මලගෙ ගෙදර ඉස්තෝප්පු කාමරේ නිදාගෙන හිටියෙ. අම්මගෙයි, තාත්තගෙයි කාමරය තිබුණෙ ටිකක් පිටි පස්සට වෙන්න කුස්සිය ළගින්.කඩා වැටුණු විශාල කළු ගල් වලින් අම්මලගෙ කාමරේ වැහිලා තිබුණා. අහල පහළ අයට කෑ ගහල කතා කරල , ගල් අයින් කරලා අම්මයි, තාත්තයි ඉස්පිරිතාලෙ ගෙනියන කොට පාන්දර පහට විතර ඇති. ඒත් අපට ඒ දෙන්නා බේර ගන්න බැරි වුණා.මේ තාප්පෙ මීට කලින් බිත්ති පුපුරලා කඩා වැටිල තියෙනවා. ඒ ගෙදර අයිති අයට මේ බව කිව්වහම ඒ අය තාත්තට කියල තියෙනවා මුදලාලිගෙ ගේ කැඩුනොත් හදල දෙනවා කියලා . ඒ වෙලාවෙ තාත්ත අහල තියෙනවා අපේ ජීවිත වලට මොනව හරි උනොත් මොකද ? කරන්නෙ කියල. එයාලනම් කිවුවෙ තාප්පෙ නිසි ප්‍රමිතියට හදල තියෙනවා කියල.අදාල තැන් වලින් අවශ්‍ය අනුමැතියත් අරගෙනයි හදල තියෙන්නෙ. ඒත් එයාලගෙ නොසැලකිල්ලෙන් අපට අපේ මවුපියන් එක මොහොතක දී නැතිවෙලා ගියා. අම්මා හැම වෙලාවෙම කිවුවෙ තාත්ත කලින් මැරුනොත් එයාට ජීවත් වෙන්න බෑ කියල. තාත්ත කිවුවෙත් අම්ම නැතිනම් ජීවත් වෙන්න බෑ කියල. කෙහොම හරි එයාල පතාගෙන ආපු විදියටම එකට අවසන් ගමන් ගියා. මේ දුක අපි කොහොම දරා ගන්නද ? මටයි , අයියටයි, මල්ලිටයි අම්මයි තාත්තායි ගොඩක් අදරෙයි. මේ වගේ අවාසනාවන්ත අවසානයක් ඒ දෙන්නට අත් වුණ එක අපට කොහොමවත් දරා ගන්න බෑ. මගෙ මවුපියන්ගෙ ජීවිතවල වගකීම ගන්නෙ කවුද? මේ දුක අපි කාට ද කියන්නෙ කාට ද ?නුගේගොඩ කොට්ඨාස බාර පොලිස් අධිකාරී මර්වින් වික්‍රමරත්හ මතාගේ අධීක්ෂණයෙන් , සහකාර ‍පොලිස් අධිකාරී වීරසිංහ මහතාගේ මෙහෙයවීමෙන් , පොලිස් පරීක්ෂක යූ.බී.එම්. වික්‍රමසිංහ, උ.පො.ප සිසිර කුමාර, පො.සැ. 27850 රංජිත්, 72441 රාජපක්ෂ, සහ 88333 රත්නායක ඇතුළු තලංගම පොලිසියේ නිලධාරිහු වැඩි දුර පරික්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=n14060321</link>
    <topic>වැසි ජලයෙන් රාගම වැසේ</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=r1406031</link>
    <topic>දුමට තිත</topic>
    <author>ඡායාරූප - වැලිමඩ සමූහආර්. රාජමන්ත්‍රී</author>
    <content>ලෝක දුම්වැටි විරෝධී දිනය සමරමින් වැලිමඩ විජය විදුහලේ සිසු සිසුවියන් වැලිමඩ නගරයේ දී පා ගමනක නියැළිණි.දුම්වැටි භාවිතයෙන් සිදුවන හානී පිළිබඳ කරුණු ඇතුළත් පුවරු ඔසවා ගෙන දුම්වැටියෙන් ඉවත්වන ලෙසට වැඩිහිටියන්ගෙන් ඉල්ලා සිටිමින් එම විද්‍යාලයේ සිසුන් 1000ක පමණ දෙනා වැලිමඩ නගරයේ සංචාරය කරන අයුරු. ඡායාරූපවලින් දැක්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=r1406032</link>
    <topic>බන්ධනාගාර රැඳවියන්ගේ නිවාස කොල්ල කන කල්ලියක සැකකරුවන් තිදෙනෙක් අත්අඩංගුවට</topic>
    <author>සීගිරිය විශේෂ සහ ඉන්දික පොල්කොටුව</author>
    <content>බන්ධනාගාර හා විශේෂ පොලිස් විමර්ශන ඒකකයේ නිලධාරීන් බව පවසා දැනට සිරගතවී හා බන්ධනාගාර ගතවී සිටින රැඳවියන්ගේ සහ සැකකරුවන්ගේ නිවාස පරීක්ෂාවට ලක්කරන බව පවසමින් එම නිවාස කොල්ලකන සංවිධානාත්මක කල්ලියක තිදෙනකු පසුගියදා දඹුල්ල පොලිසිය මගින් සැකපිට අත්අඩංගුවට ගෙන තිබේ.මහාධිකරණ නියෝග අනුව බන්ධනාගාර කොමසාරිස්වරයාගේ විශේෂ අවසර පත්‍රය ලෙස ව්‍යාජ ලිපියක් සකසා දැනට රිමාන්ඩ් භාරයේ සිටින සැකකරුවන්ගේ නම සඳහන් කැර නිවස පරීක්ෂා කිරීමට නිවැසියන්ගේ සහය මේ නිලධාරින්ට ලබාදෙන ලෙස ලියූ ලිපිය රැගෙන මේ තිදෙනා දඹුල්ලට පැමිණ ඇත්තේ දැනට රිමාන්ඩ් බන්ධනාගාරයේ සිටින අයකුගේ නිවෙස කොල්ලකෑමට බව පොලිස් පරීක්ෂණවලදී හෙළිවී තිබේ.කල්ලියේ සිටින 29 හැවිරිදි කාන්තාව මරදාන ප්‍රදේශයේ පදිංචිකාරිණියක් වන අතර ඇය සාරියක් ඇඳ වෙස්වලාගෙන සිට ඇත්තේ අපරාධ පරීක්ෂණ දෙපාර්තමේන්තු කාන්තාවක් ලෙසයි. කාන්තාවන් පමණක් සිටින නිවෙස්වලට ඇතුළුවීම ඔවුන්ගේ සැක දුරුකිරීම සඳහා බව පරීක්ෂණවලදී හෙළිවී ඇත.අනෙකුත් සැකකරුවන් දෙදෙනා කඩුවෙල බෝමිරිය ප්‍රදේශයේ පදිංචිකරුවන් වන අතර ඔවුන්ට විරුද්ධව මත්කුඩු හා කොල්ලකෑම් ගණනාවක් පිළිබඳව නඩු රැසක් විවිධ ප්‍රදේශවල අධිකරණවල පවතින බව පොලිසිය කියයි.දඹුල්ල පහළවැව ග්‍රාමසේවා වසමේ ග්‍රාම නිලධාරිවරයාගේ දැනුම්දීම අනුව මේ තිදෙනා සැකපිට අත්අඩංගුවට ගෙන ප්‍රශ්න කිරීමේදී මේ ජාවාරම හෙළිවී ඇත. එවැනි සිදුවීම්වලට මුහුණපා ඇත්නම් ඒ පිළිබඳව ළඟම තියෙන පොලිසියට දැනුම්දෙන ලෙස පොලිසිය මහජනතාවගෙන් ඉල්ලා සිටී.එක් සැකකරුවකු සතුව තිබී මත්කුඩු පැකට් එකක්ද සොයාගෙන ඇත. මොවුන් සතුව දැනට බන්ධනාගාර ගතවී සිටින අයගේ නඩු වාර්තා කීපයක්ද පොලිසිය සොයාගෙන තිබේ.දඹුල්ල සහකාර පොලිස් අධිකාරී පී. කේ. ඥාණසේන මහතාගේ උපදෙස් පරිදි දඹුල්ල මූලස්ථාන පොලිස් පරීක්ෂක සාරානාත් සමරකෝන්, නොවිසඳුණු අපරාධ අංශයේ ස්ථානාධිපති උප පොලිස් පරීක්ෂක ජේ. ඇලෝසියස් මහත්වරුන් ඇතුළු නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=r1406033</link>
    <topic>මංගල යෝජනාවෙන් පැමිණි හොර මනමාලයා තරුණියගේ රන්බඩු පැහැරගෙන</topic>
    <author>අසේල කුරුළුවංශ</author>
    <content>පුවත්පතක පළ වූ මංගල යෝජනාවක් මගින් තරුණියක හඳුනාගෙන ඇයට විවාහ පොරොන්දු දී රවටා නොර්වුඩ් ගෝර්ති වතුයායේ පාළු ස්ථානයකට රැගෙන ගොස් අතපය ගැට ගසා ඇය සතු රන් ආභරණ පැහැරගෙන ගිය අයකු අත් අඩංගුවට ගැනීමට පොලිසිය පරීක්ෂණ පවත්වයි.හැටන් ප්‍රදේශයේ පාසලක ලිපිකාරිනියක ලෙස සේවය කරන තරුණිය පොලිසියට පවසා ඇත්තේ අදාළ තරුණයා හැටන් නගරයට පැමිණ තමන්ට සිසිල් බීම වර්ගයක් පානය කරන්නට දීමෙන් පසු සිදු වූ දෙය පිළිබඳව නිශ්චිත මතකයක් නොමැති බවයි.මංගල යෝජනාවට අනුව දුරකථනයෙන් දින 10ක් පමණ කතාකර මිත්‍රවීමෙන් පසු තරුණයා තමන්ව දකින්නට අවශ්‍යය බව පවසා හැටන් නගරයට පැමිණෙන ලෙස ඉල්ලීමක් කළ බවත් ඒ අනුව එහි ගිය අවස්ථාවේ මෙම සිද්ධිය වූ බවත් ඇය පොලිසියට පවසා ඇත‍.ගැටගසා තිබූ අත්පා අසීරුවෙන් ලිහා ගැනීමෙන් පසු අසල්වැසි නිවෙසකට ගොස් ඔවුන්ගේ උදව් උපකාර ඇතිව තරුණිය පොලිසියට පැමිණ තිබේ.සිද්ධිය සම්බන්ධයෙන් වෙතත් කිසිවකු අත්අඩංගුවට ගෙන නොමැති අතර නොර්වුඩ් පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=r1406034</link>
    <topic>උස්සන්ගොඩට කඩා වැදුණු වන අලියා ගම් රැසක ජනතාව බිය වද්දයි</topic>
    <author>ලුණම සමූහ - සනත් ගමගේ</author>
    <content>අම්බලන්තොට උස්සන්ගොඩ ජාතික උද්‍යානයට හදිසියේ කඩා වැදුණු වන අලියෙක් නිසා උද්‍යානය අවට ගම් රැසක ජනතාව මහත් භීතියට පත්ව සිටිති.වසර තිහ - හතළිහකට පසු වන අලියෙකු මෙසේ මේ ප්‍රදේශ‍යට පැමිණීම ජනතාවට නුහුරු අත්දැකීමකි.වැලිපටන්විල, ලුණම, නෝනාගම, කිවුල, කළමැටිය, රැකව ප්‍රදේශවල ජනතාව අලියාගේ පැමිණීමත් සමඟ කලබල වී සිටිති.පසුගියදා අලුයම වැලිපටන්විල උස්සන්ගොඩ කන්ද ප්‍රදේශයෙන් පැමිණි වන අලියා උස්සන්ගොඩ කන්ද ප්‍රදේශයෙන් ලුණම මුල්ලෙකුඹුර ගම්මානයට යාබද කැලයේ එදින දවස ම ගත කර සිටි බව වනජීවී නිලධාරීහු පවසති.අඩි හතක් පමණ උස තනි අලියා ‍මෙලෙස නුපුරුදු ප්‍රදේශයකට ගම් වැදීම නිසා අලියා එළවීමේ කටයුතුවලට ද බාධා පවතී. ජන ශුන්‍ය ප්‍රදේශ නොමැතිකම එයට ප්‍රධාන හේතුව වී තිබේ.මේ සම්බන්ධව දකුණු කලාපය භාර සහකාර වනජීවී අධ්‍යක්ෂ ප්‍රසන්න විමලදාස මහතා කියා සිටියේ හම්බන්තොට ප්‍රදේශයේ කැලෑ අහිමි වූ වන අලින් දැනට කැලය සොයා ගෙන විවිධ ප්‍රදේශවලට යන බවයි. මේ වන අලියා ද මීට පෙර හොර රහසේ ම උස්සන්ගොඩ ප්‍රදේශයට පැමිණ ඇති බවට පරණ අලිබෙටි හමුවීමෙන් සනාථ වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=r1406035</link>
    <topic>වැළලී යන්නට ගිය අපරාධයක සුලමුල හෙළි කළ ‘රොනී’</topic>
    <author>@ ඉමදූව සමුහ ලංකින්ද නානායක්කාර</author>
    <content>විවිධ වර්ගයේ අපරාධකරුවන් ලෝකයේ ඕනෑම තැනක සිටිති. කුමන ලෙසකින් සිදු කර ද අපරාධය අපරාධයක්මය. නවීන තාක්ෂණය සමඟින් ලෝකය ඉදිරයට යද්දී ඒ හා සමානවම අපරාධ ප්‍රමාණය ද ඉහළ ගොස් ඇත. අපරාධ මැඩලීමට හා පාලනය කිරීමට පොලිසිය සහ ආරක්ෂක අංශ උත්සාහ කළද ඔවුන්ගේ ඇස් වලට පවා වැලි ගසමින් අපරාධකරුවන් තම ඉලක්ය සොයා ගනී.පසුගිය සතියේ ගාල්ල ඇල්පිටිය ප්‍රදේශයේ සිදු වූයේ ද පොළොව නුහුලන අපරාධයකි. ලේ කිරි කර පොවා සරසවි අධ්‍යාපනය කරා යැවූ තම දියණිය සරසවියට යමින් සිටිය දීම ඝාතනය කර තිබිණි. මෙය අපරාධකරු ඉතා සූක්ෂ්ම ආකාරයෙන් සිදු කර තිබුණි. මෙහි දී පොලිසියේ සහායට ආවේ ගාල්ල පොලිස් නිල සුනඛ අංශයේ ‘රොනී’ ය. රොනී මේ මහා අපරාධය අපරාධ කරුගේ කටින්ම කියවීමට තරම් දක්ෂ විය.රොනී යනු 2010 වර්ෂයේ අගෝස්තු මස 24 දින නෙදර්ලන්තයේ උපත ලද ෂෙපර්ඩ් වර්ගයේ සුනඛයෙකි. ඔහු 2012වසරේ ලංකාවට ආනයනය කරනු ලබන්නේ පොලිස් නිල සුනඛ අංශයටය. එසේ පැමිණෙන රොනී මහනුවර නිල සුනඛ මූලස්ථානයේ අධ්‍යක්ෂ පොලිස් අධිකාරී සිසිර වීරකෝන් මහතාගේ පූර්ණ අධීක්ෂණය යටතේ වසරක පුහුණුවක් සම්පුර්ණ කරයි.ඉන් අනතුරුව පැවැත්වෙන පරීක්ෂණයෙන් සමත් වන රොනී ශ්‍රී ලංකා පොලිසියේ සුනඛ ඒකකයේ පොලිස් කොස්තාපල් සම්පත් සමීර සමඟ ද පුහුණුව ලබා ගාල්ල පොලිස් නිල සුනඛ අංශයට පැමිණෙයි. ඒ අනුව මේ වන විට වසරකට වැඩි කාලයක් ගාල්ල නිල සුනඛ අංශයේ රොනී සේවය කරමින් සිටී.මේ අතරතුර සිදුවන ඇල්පිටිය සරසවි සිසුවියගේ ඝාතනය පොලිසියට මහත් ප්‍රහේලිකාවක් විය. ඝාතකයා අදාළ ස්ථානයේ කිසිවක් ඉතිරි නෙකර යන්නට තරම් සූක්ෂ්ම වීම නිසා පොලිසිය තවත් අපහසුතාවට පත්විය. තරමක හෝ සැකකරුවකු වූ මියගිය සරසවි සිසුවියගේ පෙම්වතාගෙන් ද පොලිසිය ප්‍රශ්න කරන ලදී.ඔහුගේ පිළිතුර වූයේ ද එය තමා නොකර බවත් තමාට ද තම පෙම්වතිය අහිමි වී ඇති බවය. අවසානයේ පොලිසියේ තීරණය කරනුයේ පොලිස් නිල සුනඛයන් කැඳවීමටය. ඒ අනුව අම්බලන්ගොඩ නිල සුනඛ ඒකකයේ අදාළ නිලධාරියා නිවාඩු ලබා සිටීම නිසා මේ භාර දූර කටයුත්ත පැවරෙන්නේ ගාල්ලටය.ගාල්ල මූලස්ථාන පොලිස් පරීක්ෂක උදයකුමාර මහතාගේ පූර්ණ අනුදැනුම ඇතිව ගාල්ල නිල සුනඛ ඒකකයේ ස්ථානාධිපති පොලිස් පරීක්ෂක ලෙස්ලි රණසිංහ මහතා, රොනීගේ භාරකරු වන පොලිස් කොස්තාපල් සම්පත් සමීර සහ රොනී ඇලිපිටිය අපරාධ ස්ථානය වෙත යයි.ඉන් පසු ව සිද්දිය පැහැදිලි කර ගාල්ල නිල සුනඛ ඒකකයේ ස්ථානාධිපති පොලිස් පරීක්ෂක ලෙස්ලි රණසිංහ මහතා හා රොනීගේ භාරකරු වන පොලිස් කොස්තාපල් සම්පත් සමීර මෙසෙ‍් පැවැසීය.අපි සිද්ධිය වූ ස්ථානයට යන විට එම ස්ථානයේ විශාල පිරිසක් රැස්ව සිටියා. අදාළ ස්ථානය පරීක්ෂා කළත් නිල සුනඛයාට ඉව කළ හැකි කිසිම දෙයක් එම ස්ථානයේ දමා නොයෑමට තරම් අපරාධකරු දක්ෂ වී තිබෙනවා.දහස් ගාණක් අප දිහා බලා සිටිය දී මෙය විසදීමට නොහැකි වීම අපට ලොකු මදි පුංචිකමක් බවද අපට සිතුනා. කෙසේ වූවත් මෑතක සිට නිල සුනඛයන් පුහුණු කර නවීන තාක්ෂණික ක්‍රම මඟින් අපරාධකරුවන් හසුකරන ක්‍රමය අපි මෙහිදී යොදා ගත්තා.ඒ අනුව ලබා දුන් ඉව අනුව එම ස්ථනයෙන් මීටර් 10ක් පමණ ඈතට ගිය රොනී එක් පුද්ගලයකු ළඟ නතර වුණා. ඔහුගේ කකුලේ යටි පතුලේ සිට දණහිස දක්වා ඉව කර රොනී ඔහු ඉදිරියේ අසුන් ගත්තා. එසේ අසුන් ගන්නේ ඔහු අපරාධකාරයා බව අපට පෙන්වීමටයි. වහාම ක්‍රියාත්මක වූ පොලිසිය ඔහු අත්අඩංගුවට ගත්තා.එදිනම උදෑසන ප්‍රශ්න කිරීමේ දී කිසවක් නොකී ඔහු තමා කර අපරාධය පිළිබද පාපොච්චාරනයක් සිදු කළා. ඒ අනුව රොනී ගේ ක්‍රමයට තවත් අපරාධයක සුල මුල හසුවුණා. ඡායාරූප - ඉමදූව සමූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=r1406036</link>
    <topic>ලාංකේය ඉතිහාසය පිළිබඳ සංකල්ප ඇතුළත් කෞතුකාගාරයක් අකුරැස්සට</topic>
    <author>@ අකුරැස්ස සමූහ තේජා විද්‍යාරූප</author>
    <content>ශ්‍රී ලාංකේය ඉතිහාසය පිළිබඳ සංකල්ප කෞතුකාගාරයක් අකුරැස්සේ ඇල්ගිරිය කහවිල්ගොඩ පුරාණ විහාරස්ථානය ආශ්‍රිතව ස්ථාපිත කෙරේ.මේ කෞතුකාගාරය ආරම්භ කිරීමේ මූලික අරමුණ ලාංකීය ඉතිහාසය පිළිබද ශාස්ත්‍රීය දැනුම උපක්‍රමශීලිව ජනතාව තුළට කාවැද්දීමයි.සියලුම වයස් හා අධ්‍යාපනික මට්ටම්වල ජනතාවට ලාංකීය උරුමය පිළිබඳ ශාස්ත්‍රීය අවබෝධයක්මේ සංකල්ප කෞතුකාගාරය තුළින් ලබාදීමට බලාපොරොත්තු වෙයි.ඇල්ගිරිය කහවිල්ගොඩ පුරාණ විහාරාධිපති පරදුව ජිනරතන හිමියන්ගේ සංකල්පයකට හා මග පෙන්වීම යටතේ ඉදි කෙරෙන මේ කෞතුකාගාරයට පුරා විද්‍යා දෙපාර්තමේන්තුව අනුග්‍රහය දක්වයි.පුස්තකාලය, ශ්‍රවණාගාරය, අවන්හල, සණිපාරක්ෂක පහසුකම් ආදිය ස්ථාපිත කෙරේ.කෞතුකාගාර පරිශ්‍රය තුළ ප්‍රදේශවාසීන්ගේ ආර්ථික තත්ත්වය වැඩි දියුණු කිරීම සඳහා වෙළද කුටි ඉදිකිරීමටත්,ජලය, විදුලිය, දුරකතන ආදී යටිතල පහසුකම් සැලසීමටත්, කෞතුකාගාර තේමාවට අනුරූප වන පරිදි භූ දර්ශන ආදී අංගයන් සකස් කිරීමටත් කටයුතු යොදා ඇත.මෙහි මුල් අදියරේ ඉදිකිරීම් කටයුතු සඳහා රුපියල් දස ලක්ෂ 347.5ක් වැය කෙරෙන අතර දෙවෙනි හා පසු අදියර සඳහා රුපියල් දස ලක්ෂ 1040ක් වැය කිරීමට අපේක්ෂිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=s1406031</link>
    <topic>ශ්‍රී ලංකා-එංගලන්ත තීරණාත්මක තරගය අද</topic>
    <author/>
    <content>ශ්‍රී ලංකාව හා එංගලන්තය අතර ජාත්‍යන්තර එක්දින ක්‍රිකට් තරගමාලාවේ ජයග්‍රාහකයන් තීරණය කෙරෙන තීරණාත්මක තරගය අද බර්මිංහැම් නුවර එජ්බැස්ටන් ක්‍රීඩාංගණයේදී පැවැත්වේ.තරග පහකින් සමන්විත තරගමාලාවේ තරග හතරක් අවසානයේ දෙපිල තරග දෙක බැගින් සම තත්ත්වයේ සිටින බැවින් ඉතාමත් සටන්කාමී තරගයක් අද අවසාන තරගයේදී දැක බලා ගත හැකිවනු ඇත. ශ්‍රී ලංකා වේලාවෙන් පස්වරු 6.30 ට තරගය ආරම්භ වෙයි.ලන්ඩනයේ ලෝඩ්ස් ක්‍රීඩාංගණයේදී පැවැති සිවුවැනි තරගය ලකුණු 7කින් ජයග්‍රහණය කිරීමට ශ්‍රී ලංකාව සමත් වීමත් සමග තරගමාලාව සම තත්ත්වයට පිවිසියේය. දෙපිලෙන්ම ශතක දෙකක් වාර්තා වූ මේ තරගයේදී ශ්‍රී ලංකාව කඩුලු 9 ට ලකුණු 300ක් වාර්තා කළ අතර එංගලන්තය කඩුලු 8කට ලකුණු 293කට දැවී ගියේය. කුමාර් සංගක්කාර ලකුණු 112ක් රැස්කර ගෙන ලෝඩ්ස් ක්‍රීඩාංගණයේ ඔහුගේ පළමු ජාත්‍යන්තර ශතකය වාර්තා කළ අතර ප්‍රතිවාදී පිල වෙනුවෙන් ජොස් බට්ලර් ලකුණු 121ක් ලබා ගත්තේය.බට්ලර්ගේ ඉනිම ලෝඩ්ස් පිටියේ වාර්තා වූ වේගවත්ම ශතකය විය. ඔහුගේ පළමු ජාත්‍යන්තර එක්දින ක්‍රිකට් ශතකය වූ මෙය එංගලන්තය වෙනුවෙන් මෙතෙක් ක්‍රීඩා කෙරුනු වේගවත්ම ශතකයද විය. එහෙත්, ලකුණු හඹා යාමේ අවසන් අවස්ථාවලදී ඉතාමත් තියුණු මුහුණුවරක් ගත් තරගයේ ජය ග්‍රහණය කරගෙන සිටීමට ශ්‍රී ලංකා කණ්ඩායම සමත් විය.එය ජාත්‍යන්තර එක්දින ක්‍රිකට් තරග බිමේ තවත් ඉතාමත්ම ත්‍රාසජනක තරගයක් විය.තිලකරත්න ඩිල්ෂාන් හා කුමාර් සංගක්කාර ශ්‍රී ලංකාවට ජයග්‍රාහී වේදිකාවක් සකස් කර දුන්හ. එහෙත් ජොස් බට්ලර් විශිෂ්ට පිතිහරඹයක නියැලෙමින් එංගලන්තය ජයග්‍රහණය අභියසටම ගෙන ආවේය.නමුත් අවසන් ඕවරයේදී කලබල නොවී සිටීමට ලසිත් මාලිංග සමත් විය. නුවන් කුලසේකරගේ පන්දු යැවීමද ඉහළ අඩියක තිබිණි.කුලසේකර එංගලන්ත ඉනිමේ අවසාන ඕවරයට පෙර ඕවරයේදී තියුණු අභියෝගයක් එල්ල කළ අතර ඒ හේතුවෙන් මාලිංගගේ තරඟාවසාන ඕවරය එංගලන්තයට අමතර පීඩනයක් ගෙන ආවේය.“මාලිංග හා කුලසේකර අපේ පන්දු බළඇණියේ සිටින වඩාත්ම පළපුරුදු ක්‍රීඩකයෝයි. එය තරගය අවසානයේ අපට වැදගත් වුණා.අපේ දඟ පන්දු යවන්නන්ද හොඳින් ක්‍රීඩා කළා.මේ තරගයෙන් ධනාත්මක දේවල් බොහොමයක් අපට තීරණාත්මක තරගයට ගෙන යන්න පුළුවනි” යැයිශ්‍රී ලංකා නායකඇන්ජලෝ මැතිව්ස් කියයි..</content>
  </post></root>