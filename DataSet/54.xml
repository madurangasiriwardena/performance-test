<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=f1110012</link>
    <topic>අද (01) ට යෙදෙන ලෝක ළමා දිනය නිමිත්තෙනි</topic>
    <author/>
    <content>අද ළමයා අනාගතයේ වැඩිහිටියෙකි. මවු කුසෙන් මෙලොවට බිහිවූ දා සිට ළමයාට අසන්නට දකින්නට ලැබෙන අනේක විධ වස්තූන් මෙන්ම ස්වාභාවික සම්පත් මගින් ඔවුන්ගේ (යම් යම් දැනීම් මෙන්ම හැඩරුව හා ශබ්ද, සුවඳ ආදියෙන්) හැසිරීම් රටාවේ වෙනසක් ඇතිකරන අතර ඒ අනුව ක්‍රියාත්මක වේ. මේ තත්ත්වය තවදුරටත් වර්ධනය වීමෙන් ළමයා පරිසරය සහ පුද්ගලයන් පිළිබඳ මූලික දැනීමක් මෙන්ම හඳුනා ගැනීමක් ද කරනු ලබයි. ඒ අනුව ඇතිවන බැඳීම් මුළු ජීවිත කාලය පුරාම පවත්වාගනු ලබයි. ඒවා යහපත් ආකාරයට සංවර්ධනය කොට ඉදිරියට ගෙනයාමට උදව්දීම වැඩිහිටියන්ගේ මෙහෙවරකි. ඒ කාර්යය වැඩිහිටියන්ගෙන් ඉටුවේද? ඒ පිළිබඳ විමසිල්ලෙන් යුතුව ක්‍රියාත්මකවීම වැඩිහිටියන් වූ අපිට නොවටින්නේ ද?සියල්ල ඒ ආකාරයෙන් සිදුවෙයි. නමුත් ළමා හිංසනය, ළමා අපචාර, ළමා ශ්‍රමය සූරාකෑම ආදිය එසේම පවතී. ඌන සංවර්ධිත රටවල් මෙන්ම සංවර්ධිත රටවලද එකිනෙකා පරයමින් ළමා හිංසන විෂමාකාරයෙන් සිදුවේ. සාම්ප්‍රදායික ළමයා මෙන්ම අද ළමයා පිළිබඳ සුළු වෙනස්කම් පැවතියද මූලික අවශ්‍යතා සමානය. එම ළමා අවශ්‍යතා වැඩිහිටියන් වූ අපෙන් ඉටුවේද? ආදරය, ආරක්‍ෂාව, කරුණාව, මනා පෝෂණය , ඇදුම් පැළදුම් වැනි අවශ්‍යතා සපුරාදීම, අධ්‍යාපනය ඉදුම් හිටුම් වැනි අනේක විධ වූ දේ ලබාදීම මගින් ළමා සංවර්ධනය ඇතිකළ හැකිය. මේවා සෑම ළමයකුටම එකසේ ලැබේද? මෙය හුදෙක් වැඩිහිටියන් මඟින් සොයා බැලිය යුතුව ඇත. මෙම අවශ්‍යතා එකසේ කෙසේ වෙතත් සෑම ළමයකුටම අවමයෙන් වත් ලැබේද යන්න සොයා බැලිය යුතුය.සමාජ විසමතාවවිශේෂයෙන්ම විවෘත ආර්ථිකය සමඟ ඇතිවන සමාජ විපර්යාස නිසා වැඩිපුරම අසරණ වන්නේ ළමා පරපුරයි. හේතුව ඇති නැති පරතරය වැඩිවීමෙන් ළමා සමවයස් කණ්ඩායම්වල ඇතිවන විෂමතාවයයි. මේ නිසා විවිධ මානසික තත්ත්වයන් මත ළමයින් ක්‍රියාත්මක වීම සිදු වේ. එය මූලික ළමා ගැටලුවලට හේතු සාධක වේ. මවුපිය දරිද්‍රතාවයට මුහුණ දෙන ළමයින් ළමා තත්ත්වය ඉවත ලා ශ්‍රමිකයන් වන අවස්ථා එමට ඇත්තේ මේ සමාජ විෂමතාව නිසයි.ළමයාට ළමයකු මෙන් හැදෙන්නට වැඩෙන්නට ඉඩදිය යුතුය. ළමයකු මෙන් හිතන්නට පතන්නට අවස්ථාව දිය යුතුය. එයට ඉඩ නොදෙන්නේ වැඩිහිටි සමාජයයි.මවුපියන් දරුවා රසවතකු, ගුණවතකු, සහෘදයකු කිරීමට වඩා ඔවුන් උනන්දු වන්නේ බලවතකු පොහොසතකු කිරීමටය. එහෙයින් වැඩිහිටියන්ගේ සිහින මාලිගාව වූ සිරමැදිරියක් තුළ කොටුකර දවසින් වැඩි කොටසක් තරග විභාගවලින් දිනවනන්ට පුරුදු පුහුණු කරන බවක් පෙනෙන්නට තිබේ. එහෙයින් ළමයාට ළමා අවදියේ ඔහුට උරුමකම් අහිමි කර ඇත. සෙල්ලම් කරන්නට, දුවන්නට පනින්නට, නටන්නට, ගස්නඟින්නට ඔහු තුළ ඇති ආශාව මවුපිය අවශ්‍යතාවලින් ගැටගසා විලංගුලා දොස්තරවරයකු , ඉංජිනේරුවකු, ගණකාධිකාරිවරයකු කිරීමට උත්සාහ කරනු දක්නට ලැබේ.එක්තරා ප්‍රකට රුසියන් මගපෙන්වීමක් මතකයට නැගේ. සෑම ළමයකුගේම දිනයේ පැය විසිහතර කොටස් හතරකට බෙදා දක්වා තිබේ.“ හැම ළමයකුම පැය 6 ක් සෙල්ලම් කළ යුතුය. පැය හයක් ඉගෙනීම් කළ යුතුය. පැය හයක් මවුපියන් ඇසුරේ සිටිය යුතුය” පැය හයක් නිදි සුව විඳීය යුතුය.එවිට ඒ ළමයා සමාජානුයෝගී පූර්ණ මිනිසෙකු බවට පත් වේ.අපේ සමාජය මුදලට, පොහොසත්කමට ප්‍රමුඛත්වයක් ලබාදෙන විවෘත ආර්ථික සමාජයක් නිසාවෙන් හැම මව්පිය වැඩිහිටියෙකුම පාහේ දරුවාගේ කාලය උදුරාගෙන අමතර ඉගෙනීම්වලට පමණක් කොටුකර ඇත. ඒ නිසා ළමයාට ළමා කාලය ගෙවන්නට සිදුව ඇත්තේ මවුපිය වැඩිහිටි අනසකට යටත්ව වහල් දරුවකු ලෙසිනි.මේ ගැන සිතන විට අපේ ළමා කාලය සිහි වේ. ගමේ බඩ වැටි, කැලෑරොද, කඳුහෙල් ගඟ, ඔය , කුඹුරුයාය අපට සුන්දර මනස්කාන්ත ස්ථානයන්ය. පේර , දං , හිඹුටු, කජු පුහුලන්, වෙරලු , බකිනි, වැලවරකා, සිත්සේ යහළු හිත මිතුරන් සමඟ කා බී ඇළේ දොළේ පැන පිහිනා ඔරු පැද වැසි කාලයට කෙහෙල් කඳන්වලින් සෑදු පාරු පැද සිත්සේ සතුටු වූ සැටිත්, සෙල්ලමට අපි එකිනෙකා පොර ඇල්ලූ සැටිත් සිහිපත් වනවිට ඇතිවනුයේ කිව නොහැකි මානසික සුවයකි.ගමේ සෙල්ලම්කඩදාසි ගුලිකර පන්දු සාදා පන්දු ගැසුවෙමු. චක්ගුඩු, සුරං පැන්නෙමු. සෙල්ලම් ගෙවල් සෑදුවෙමු. ඒ නිසා අප සිත්පුරා ළමා කාලය පිරිපුන් ආකාරයෙන් සපුරා ගත්තෙමු. ඒ සියල්ල අතරම වැඩිහිටියන්ට, මවුපියන්ට , පතපොතට වැන්දෙමු. දහම් පාසල් ගියෙමු. සෑම පොහෝ දිනකම ගෙදර සියල්ලන් සමඟ පන්සල් ගියෙමු.අද ළමයාට ඒ ළමා ලෝකය තිබේද? සත්තකින්ම නැත. ගඟ ගලන හැටි, ඔය පිරී උතුරන හැටි, නාමල් පිපී දසත සුවඳ කරවන හැටි අපි දෑසින්ම දැක නාමල් සුවඳ විඳ ඒ පිළිබඳ දැනීමත් ලැබුවෙමු. එහි චමත්කාරයෙන් සිතට එන අදහස් කවියට, කතාවට , රචනයට නැඟුවෙමු. ඒ සඳහා ගුරුවරයෙක් අවශ්‍ය නොවීය. සොබා දහම මගින්ඒ දැනුවත්කම, අධ්‍යාපනය අපට ලබාදුනි.ඇළේ, පැලේ, කැලේ, කොරටුවේ, වෙල් ඉපනැල්ලේ , කමතේ දුව පැන ඇවිඳිමින් ක්‍රියාත්මකව ඒ ඒ දේවල් හා ඇවතුම් දැක අසා දැනගෙන පුරුදු පුහුණුවක් ලැබූ අතර ඒවාට ආදරය, කරුණාව, දයාව, ලෙංගතුකම දැක්වීමටද ස්වභාව ධර්මය මඟින් අපිට අවස්ථාව සලසන ලදී. ඒ සඳහා අප කාලය යොදා ගතිමු. එහෙයින් අප පුද්ගලයන්ට, වැඩිහිටියන්ට, ගහකොළට, ඇළට දොළට, සතා සිව්පාවාට ආදරයක්, සෙනෙහසක්, ඇල්මක් දැක්වීමට නිසඟයෙන්ම පුරුදු වීමු.එහෙත් අද ළමයා ? අද ළමයා වැඩිහිටියකු වී පුස්තකාලයට ගිනිතබයි. ගෙවල් ගිනිතබයි. ගස් කපයි. ලයිට් කනු පෙරළයි, දුරකථන කම්බි කපයි, ළමා අපචාර මේ ආදි නොමිනිස්කම් රාශියක් සිදුකරයි. එසේ වූයේ ඇයි?ළමයාට ළමයකු සේ හැදෙන්නට “ වැඩෙන්නට , රසවිඳින්නට , අත්දකින්නට හෝ ඒවාට නැඹුරුවන්නට අවස්ථාව නොදීමය.අවිවේකී පරිසරයඅපේ ළමා කාලයේ අප සෙල්ලම් කළේ අපිම සාදාගත් අපේම නිර්මාණ සමඟයි. පොල්පිති ගොනා එලවීම, පහුරු (පාරු) පැදීම , බඹරය කැරකීම, රූංපෙත්ත සමඟ දිවීම, පොල්පිති අශ්වයාගෙන් කඳුබැසීම (පොල්පිති පැදීම) සරුංගල් ඇරීම ආදී ක්‍රීඩා සඳහා අපිම නිර්මාණය කරගත් ක්‍රීඩා භාණ්ඩ යොදාගතිමු. වත්මන් ළමයින්ට ඒවා කිරීමට හැකියාවක් මෙන්ම වෙලාවක්ද නැත. සරුංගලය, බඹරය, රූං පෙත්ත පිටරටින් ගෙනේ, වෙසක් කාලය අපට ඉතාමත් සුන්දරය. විවිධ වර්ගයේ වෙසක් කූඩු සාදා ඉටිපන්දම් හෝ මැටි පහන්වලින් ආලෝකමත්කර ඒවා දැකීමෙන් ලබන සතුට, සිත් සැනසිල්ල, බුද්ධාලම්බන පී‍්‍රතිය ළමා අපට කෙතරම් වටින්නේද? අගනේද?එහෙත් අද? ළමයින්ට එවන් වින්දනයක් හෝ මානසික තෘප්තියක් ලැබේ ද? වැඩිහිටියන් වූ අප මේ ගැන සිතිය යුතු නොවේ ද? ළමා දිනයක් ඇතත් ළමා ලෝකයක් නැත. ළමා ලෝකයක් සහිත ළමා දිනයක් ඇති කිරීමට උත්සාහ ගනිමු..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=f1110013</link>
    <topic>වරද දුටු තැන දඬුවමද ?</topic>
    <author>නිලූකා ඩී. තිලකරත්න සෙව් ද චිල්ඩ්රන් වැඩමු‍්‍රළුව ඇසුරිනි.</author>
    <content>ළමයින් උදෙසා සොඳුරු ළමා ලෝකයක් තනන්නට අවැසි මා හැඟි කතිකාවන් අද වැනි දිනෙක තැන තැන රැව් දෙයි. ඒ ලෝක ළමා දිනය අදට යෙදී ඇති බැවිනි. එහෙත් එදිනට පමණක් සීමානොවිය යුතු මාතෘකාවක් ලෙස දරුවන් කෙරේ කොයි කාගේත් දෑස් නිරන්තර හැරපියා තබාගත යුතුය. ඒ හෙට දවසේ අනාගතය සඳහාය. යහපත් සමාජයක් උදෙසා දරුවන් ඇති දැඩි කිරිමේ දී මවුපියෝ උභතෝකෝටිකයනට හසුවෙති. බොහෝ ගැටලු මවුපියන් ගේ අධ්‍යාපනික හා බුද්ධි මට්ටම මත රඳා පවතී. එසේම මවුපියන් ගේ ගතානුගතික ගති ස්වභාවයන් සමාජීය හරපද්ධතීන් සහ සමාජීය මට්ටම් දරුවන් ගේ අනාගතය සරු නිසරු කිරීමෙහි ලා බලපාන ප්‍රමුඛ කාරණා බව හඳුනා ගත හැකිය.ඔබ කෙතරම් දුරට ඔබේ දරුවා කෙරෙහි නිසි අවධානය ලබා දෙනවාදැයි කෙනකු ප්‍රශ්න කළ විට පැහැදිලි නිරවුල් පිලිතුරක් ඔබට දිය හැකිද? එම පිළිතුරෙහි “මම වැරැද්ද දුටු තැන පාරක් දෙනවා“යැයි කෙනකු කියනු ඇත. හැඳි නොගා හදන හොද්දට වඩා හැඳී ගගා හදන හොද්ද රස යැයි මේ අතුරින් ඇසෙන ප්‍රකට කතාවකි. මේ නිසාම ‘දඬුවම’ ඕනෑම වැරැද්දකට ඔබින කදිම කසාය බව බොහෝ දෙනකු ගේ විශ්වාසය යි. දඬුවමක් දෙනු ලබන්නේ විනයට එරෙහිව ය. එහි අපේක්ෂා අර්ථය වූයේ ඉගෙනීම සඳහා දරුවන් යොමු කරගැනීම හෝ වැරැදි අවබෝධ කරදීම හෝ හැඩ ගස්වා ගැනීම විය හැකිය. එහෙත් දඬුවම හෙවත් දණ්ඩනය තුළින් එම අපේක්ෂා සාර්ථකව මුදුන් පමුණුවා ගත හැකි වූයේදැයි සැක සහිතය.වැරැද්දක් උදෙසා වේදනාකාරී අත්දැකීමක් සමඟ පාලනයකින් තොරව දරුවන් තලා පෙලා දැමීම දණ්ඩනයේ දී සිදුවේ. විවිධ ආයුධ භාවිතයෙන් පහර දීම, තල්ලු කිරීම, කෙනිත්තීම, පිළිස්සීම,, දණගස්වා තැබීම ආදී දණ්ඩන ක්‍රමවේද මීට අයත්ය.එහෙත් ශික්ෂණයේ දී සිදුවන්නේ දරුවන්ට හැබෑ මාර්ගෝපදේශනයක් ,ඉගැන්වීමක්,ලබා දීමය. දරුවන් හදා වඩා ගන්නා ක්‍රමවේදයෙහිම එක් කොටසක් ලෙස ශික්ෂණය හඳුනා ගත හැකිය. වැරැද්දක් සඳහා ලබන දණ්ඩනය මඟින් දරවන් ඊට බයේ බලහත්කාරයෙන් වැරැදිවලට එළඹීමෙන් වැළකී සිටිනවා විනා හරි වැරැද්ද නිසි ලෙස අවබෝධ කරගැනිමක් සිදු වන්නේ නැත. එහෙත් බොහොමයක් මවුපියවරුන්ගේ අදහස ‘එයාට ගැහුවට බැන්නට පුතා දන්නව අපි එයාට ආදරෙයි කියල’.ඔවුන් තේරුම් කර ගත යුතු ප්‍රධාන කාරණය මෙයයි. එනම් ප්‍රචණ්ඩත්වය යනු ප්‍රචණ්ඩත්වයම බවය. මෙවැනි ක්‍රියාකාරකම් තුළින් කළඑලි බසින්නේ වෛරය සහ ක්‍රෝධයෙන් පිරිපුන් ප්‍රචණ්ඩකාරී අනාගත පරපුරක් බව ඔවුන් තරයේ වටහා ගත යුතුය.දරුවනට ගහන්නට බනින්නට එපා නම් කළ යුත්තේ කුමක් දැයි වටහා ගත යුතුය. ඒ අනුව දරුවන්ගේ විවිධ වයස් ඛාණ්ඩ අනුව සලකා බලා උපක්‍රමික ක්‍රමවේද භාවිත කළ හැකිය.අවස්ථානුකූලව යම්කිසි කාල පරාසයකට දරුවා එම පරිසරයෙන් ඉවත් කළ හැකිය. ඊට අමතරව කුඩා දරුවන් උදෙසා නෝටි කෝණ, නෝටි චෙයාර් භාවිත කළ හැකිය.දඟ වැඩ කළොත් අර මුල්ලේ විනාඩි දහයක් ඉන්න වෙනවා යැයි දරුවා වැරැද්දෙන් ව්ළක්වා ගැනීම කළ හැකිය.ඊළඟ වැදගත් කරුණ වන්නේ ධනාත්මක මා පිය භාවයයි.” පුතා අද හොඳට බත් කෑවොත් මම ඔයාට රතු තරුවක් දෙනවා. ඔයා රතුª තරු දහයක් ගත්තොත් මම ඔයාව සත්තු වත්ත බලන්න එක්ක යනවා” යි කියමින් දරුවා පෙළඹවීම කළ හැකිය. එසේම දරුවන් ට වන පොරොන්දු ඉටු කිරීමටත් ඔබ වගබලා ගත යුතුය . එතුළින් දරුවාගේ විශ්වාසය දිනා ගැනීමෙන් ශික්ෂණයෙහි ඔහු මෙහෙය වීම ඉතා සාර්ථකව වනු ඇත.එසේම නිසි අවධානය නොදීම තුළින් වැරැදි උළුප්පා ලීමෙන් මඟහැරීම තවත් එක් ක්‍රම වේදයකි.මෙවැනි විවිධ ක්‍රමෝපායයන් ඔස්සේ දරුවන් දණ්ඩණයෙන් තොරව ශික්ෂණය කරා මෙහෙය විය හැකිය.මානසික අපහසුතාවන්ට ලක්වීමෙන් , ආත්ම අභිමානයට හානි පැමිණවීමෙන් බිහිවන සෘණාත්මක මිනිසුන් ගේ ප්‍රමාණය අවම කරගන්නට හැකි වනවා නියතය.මෙහිදී කුසලතා පිරුණු මාපියභාවය මූලික සාධකය වන බව කිව යුතුය.මන්ද ගැටලු විසදා ගැනීමේ කුසලතාව, සහයෝගී ඉගැන්වීම් පරිසරයක් ඇති කිරීමේ හැකියාව, උණුසුමෙන් යුතු ධනාත්මක මා පිය සබඳතාවන්, ඒ තුළ අන්තර්ගත වීම ඊට ප්‍රධාන හේතුවයි.කුසලතා පිරිපුන් , ශික්ෂණයෙන් හෙබි දරු පරපුරක් බිහිකිරීමේ වගකීම මේ මුළු මහත් සමාජ පද්ධතියටම ඇත. එහිලා නිර්මාණශීලි ඇගයීමක් දරුවාට අවැසිය. නිසි අවධානය, නිසි ආරක්ෂාව, සේම ළමා අයිතීන් සුරැකෙන සමාජයක් අවැසිය. ඔබ දණ්ඩනයට ලක්වීමට අකමැති ය. එසේ කල දරුවන් ඊට කෙලෙස එකඟ වේද? කුරිරු දණ්ඩනයෙන් තොර ශික්ෂණය දක්වා ළමා ලෝකය මෙහෙය වී නම් උදාවන ලෝකය සැබෑම සොඳුරු තෝතැන්නක් වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=f1110014</link>
    <topic>කෝටි 12ක වියදමින් නුගේගොඩට නවීනතම වෙළෙඳ සංකීර්ණයක්</topic>
    <author>ධර්මන් වික්‍රමරත්න</author>
    <content>ආර්ථික සංවර්ධන අමාත්‍යාංශයේ මූල්‍ය ප්‍රතිපාදන යටතේ රුපියල් දශලක්ෂ 115ක් වැයකරමින් නුගේගොඩ ඉදිකරන ලද නවීනතම වෙළෙඳ සංකීර්ණය ලබන සතියේ දී විවෘතවීමට නියමිතය. මේ ලිපිය ඒ නිමිත්තෙනි.උදෑසන පැහැබරය. එය කිරි සයුරෙන් මතුවුණු බුබුලක් සේ ය. නුගේගොඩ ජනතා පොළ සැරසී සිටියේ විසිතුරු රුක් අත්තන මල්වලින් සැරසී මනාලියක් ලෙසිනි. නුගේගොඩ නගරය ද නව ජනතා පොළේ නවෝදයේ හිරු කිරණින් විකසිත වී ඇත. සංවර්ධනයේ නව පරිවර්තනයකට නුගේගොඩ දැන් ලක්වෙමින් පවතී.නුගේගොඩ නම පටබැදුනේ සිංහල රජකාලයේ නුග ගස් රැසක් ඒ ආශ්‍රිතව තිබූ බැවිනි. ජනතා පොළ අවට අම්බලමේ වත්ත විය. පෘතුගිසින් නවාතැන් ගත් බැවින් එසේ හැඳීන්විණි. පාදුක්කේ සිට පුංචි කෝච්චියෙන් පැමිණි පිරිසක් මෙහි එළවළු වෙළෙඳාම් කිරීම ඇරඹුවේ 1968 දී පමණය. 1970 ඔවුහු ද පදික වෙළෙඳාමට පැමිණියහ. නුගේගොඩ නගරයේ දැනට ඇති මහල් තුනක මධ්‍යම වෙළෙඳ සැල ඉදිකිරීමට මුල්ගල තැබුවේ 1973 දෙසැම්බර් 17 වැනිදාය.මධ්‍යම වෙළෙඳ පොළ මහල් 03කින් යුතුව දශලක්ෂ 04ක් වැය කරමින් 1977 මාර්තු 04 වැනිදා විවෘත විය. තෙමහල් වෙළෙඳ සංකීර්ණයේ ද පහත මහලේ එලවළු කුටි තිබුණ ද ඒවායේ තිබූ එලවළු මිල අධික විය. පාරිභෝගිකයෝ ජනතා පොළට ම යළි ඇදී ගියහ.ජනතා පොළේ වෙළෙඳුන්ගේ අයිතීන් වෙනුවෙන් 1995 දී ශ්‍රී ජයවර්ධනපුර සමූපකාර ජනතා පොළ එක්සත් වෙළෙඳ සංගමය බිහිවිය. එහි නියමුවා වූයේ නිසල්ක සුමිත්‍රාරච්චිය. ඔහුගේ දැඩි කැපවීම හේතුවෙන් වෙළෙඳන්ට හිමි වූ සහන බොහෝ ය. දිනකට කඩ බක්කියකට කුලිය රුපියල් 15 සිට 60 කි. එම මුදල බැරවූයේ සමුපාකාර ගිණුමටය. නුගේගොඩ පොළේ 2010 නොවැම්බර් මස සිටි සමිතියට අයත් වෙළෙඳුන් සංඛ්‍යාව 174 කි. තවත් 82ක් දුම්රිය පොළ පටුමගේ අනවසරෙන් වෙළෙඳාමේ යෙදිණි. ඉන් 17 දෙනෙකු පාරේ කීර සහ කොස් වෙළෙඳාමේ යෙදුණ අයයි.දෙල්කද සති පොළ පැවැත්වූයේ ඉරිදා පමණි. දිනකට 10,000 ක පමණ පිරිසක් නුගේගොඩ පොළට පැමිණෙති. සති අන්තයන්හි එය දෙගුණයකි.ජනතා පොළ විකල්ප ස්ථානයකට ගෙන යෑමේ අරමුණින් ශ්‍රී ජයවර්ධනපුර නගර සභාව නාවල වැලි පොළ අසල නව වෙළෙඳ සංකීර්ණයක් ඉදිකළේ ය. කඩ කාමර 114ක් ගොඩනැගිණි. ලලිත් ඇතුලත්මුදලි ඇමැතිතුමා එය විවෘත කළේ ය. ඒ 1987 ජූලි 07 වැනිදාය. මෙම වෙළෙඳ සැල් ඉදිරිපිට වැලි ලොරි සිය ගණනක් පලිහක්සේ දිස්විය. මාස 06කින් නාවල පොළ වැසී ගියේ ය. කෝට්ටේ නගර සභාව නාවල පොළ සඳහා වැයකළ රුපියල් කෝටියක ආසන්න ජනතා බදු මුදල් හිරු දුටු පිනි මෙන් වියැකී ගියේ ය.නුගේගොඩ ජනතා පොළ සමුපාකාර බදුකරුගෙන් ලබාගෙන යළි කෝට්ටේ එජාප නගර සභාවට පවරාගති. ඒ 2003 පෙබරවාරි මස 07 වැනිදාය. යළි එය සන්ධාන රජය මගින් 2006 පෙබරවාරි 27 වැනිදා සමුපාකාර බදුකරුට පවරාදුණි.2006 මාර්තු 24 වැනිදා ජනතා පොළ නවීකරණය සඳහා යෝධ සැලැස්මක් ක්‍රියාවට නඟන බව කියමින් පළාතේ දේශපාලන බලධාරීන් මුල්ගලක් තැබූහ. අතීතයේ දී නගර නිර්මාණ සංස්කෘතියක් අපට තිබිණි. එහෙත් එය පසුකාලීනව වෙනස් විය. නව සියවසට ඔබින අන්දමින් මාතෘ සායන, පාසල් සිසුන්ගේ සනීපාරක්ෂක පහසුකම්, නව බස්නැවතුම් පොළවල්, මහින්ද රාජපක්ෂ ජනාධිපතිතුමාගේ මග පෙන්වීම යටතේ ආර්ථික සංවර්ධන අමාත්‍යාංශය මගින් ඉදිකරමින් පවතී. මෙම නව පුනරුදයේ අදිසි හස්තය වූයේ ආර්ථික සංවර්ධන ඇමැති බැසිල් රාජපක්ෂයන් ය. රුසියානු ආතෝපදේශකයක සඳහන් වනුයේ හොඳ දෙයක් වෙනුවට හොඳ දෙයක් ලබාදීම සියල්ලන්ට ම කල හැකි වූව ද නරක දෙයක් වෙනුවට හොඳ දෙයක් ලබාදිය හැක්කේ එඩිතර අයට පමණක් බවය.දිවයින පුරා පදික වෙළෙදාමේ නිතර වෙළෙඳුන් සඳහා ද ස්ථිර වෙළෙඳ කුටි ඉදිකිරීමට ආර්ථික සංවර්ධන අමාත්‍යාංශය මගින් වැයකර ඇති මුදල දශලක්ෂ 3200 කි. අදියර 05ක් යටතේ ඉදිකර ඇති වෙළෙඳ කුටි සංඛ්‍යාව 1,200 කි. මෙම සියලු කටයුතු සිදු කිරීමට නායකත්වය දෙනු ලැබුයේ ස්වයං නියුක්තිකයින්ගේ සම්මේලනයේ සභාපති මහින්ද කහඳගමගේ ය. ඉදිරියේ දී විවිධ නගරවල පදික වේදිකාවේ නිරත දහස් ගණනක තවත් වෙළෙඳ කුටි ඉදිවනු ඇත.නුගේගොඩ ජනතා පොළට වැයකළ මුදල රුපියල් දශලක්ෂ 115 කි. එය වර්ග අඩි 15,300 කින් සමන්විතය. එය අක්කරයකට ආසන්නය. වෙළෙඳසැල් සංඛ්‍යාව 202 කි. වාහන 30ක් නතර කළ හැකිය. වෙළෙඳසැල් සඳහා ගබඩා පහසුකම් ය. එළවළු, මාළු සේදීමට ගනු ලබන්නේ රැස් කරගත් වැසි ජලයයි.ලීටර් 400ක් වැසි ජලය පිරවිය හැකි ටැංකිවලින් එය සමන්විතය. එකතුවන කුණු බැහැර කිරීමට විශේෂ වැඩසටහනකි.  පොළ අවට පාරවල් කාපට්කර මගී වේදිකාවන් ද තනා සියලු යටිතල පහසුකම්වලින් සම්පූර්ණය. දුම්රිය පොළ ඉදිරිපිට වර්ග අඩි 8,000 ක අලංකාර උද්‍යානයක් නිර්මාණය කිරීම ද එයට අයත් ය. පසුපසින් බැද ඇති කොන්ක්‍රීට් තාප්පය මීටර් 80ක් දිගය. මෙය නුගේගොඩ ජනතා පොළට පැමිණි ජනතාව දිගුකලෙක සිට දුටු සිහිනයයි.මෙවැනි වැඩසටහන් මගින් නොයෙක් නව මං පෙත් හෙට දිනයේ දී තව තවත් එළි පෙහෙළි වනු ඇත. නැවුම් පැතිකඩකින් ආර්ථික සංවර්ධනය දෙස ජනතාව යොමුකිරීමට ගත් මෙවැනි ප්‍රයත්නයන්ට බැසිල් රාජපක්ෂ ඇමැතිතුමාට සැමගේ ප්‍රණාමය නිතැතින් හිමිවනු ඇත. ජනතා පොළ අසල රේල්වේ පටුමග ඉදිරිපිට පර්චසයක මිල ඉකුත් වසරේ ලක්ෂ 20කි. පර්චසයක මිල අද ලක්ෂ 30කි.ජනතා පොළ සමග යටිතල පහසුකම් නොසිතූ ලෙස සංවර්ධනය වී මාර්ග අවහිරතා ඉවත්වීම එයට හේතුවය.නුගේගොඩ දුම්රිය ස්ථානයෙන් දිනකට 1717ක් පමණ දුම්රියට ගොඩවෙති. ඉන් 1000 ක් පමණ සීසන් පත් හිමියන් ය. එමෙන් ම දෛනිකව 3,000ක් පමණ දෙනා දුම්රිය ස්ථානයෙන් පිටව යති.ජනතා පොළ අපූර්ව ගාම්භීරත්වයක් නගරයට දැන් එක්කර ඇත. නෙතට ප්‍රිය උපදවන අපූර්ව නගරයක් බවට නුගේගොඩ දැන් පත්වී ඇත. මෙය ජනතා පොළ පාරිභෝගිකයින්ට අස්වැසිල්ලකි. ස්වයං රැකියාලාභින්ට අත්වැලකි. නගරයට අලංකාරයකි. මෙම පොළේ ඉදිවන කටයුතු නිරීක්ෂණයට බැසිල් රාජපක්ෂ ඇමැතිතුමා ඉකුත් මාර්තු 02 සහ සැප්තැම්බර් 09 හදිසියේ ම පැමිණි බව දුටු නගර වැසියන් ඔහු පිළිගත්තේ හද පිරි සතුටකිනි.මෙවැනි අසිරිමත් ජනතා පොළක් නිර්මාණය කරන ලද්දේ ශ්‍රී ලංකා රාජ්‍ය ඉංජිනේරු සංස්ථාවය.නුගේගොඩ ජනතා පොළේ භාරව කටයුතු කළේ ජ්‍යෙෂ්ඨ ව්‍යාපාර කළමනාකරු තිලක් දයාවංශය. වාස්තු විද්‍යාඥයා දර්ශනී ගමගේ ය. ව්‍යාපෘති ඉංජිනේරුවරයා ජේ. සී. කන්නංගරය. ඉදිකිරීම් අධිකාරි ජේ. ඇම්. කුමාරසිරිය. එම කණ්ඩායමට නායකත්වය දුන්නේ සංස්ථාවේ සභාපති ජගත් පෙරේරා ය. වැඩ කටයුතු ඇරඹුවේ ඉකුත් වසරේ නොවැම්බර් 17 වැනිදා ය. අදියර තුනකින් එය ක්‍රියාත්මක විය.නුගේගොඩ ජනතා පොළ ද දැන් කාන්තියෙන් බබලන වටකුරු මුතු පලසක් වැනිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=f1110015</link>
    <topic>ජයග්‍රහණය ස්ථිරයි</topic>
    <author>ප්‍රභාත් විතානච්චි හිනිදුම විශේෂ</author>
    <content>පුරා වසර 21 ගාල්ල නගර සභාවේ නාගරික මන්ත්‍රී, නියෝජ්‍ය නගරාධිපති සහ නගරාධිපති වරයකු වශයෙන් සේවය කළ කැලුම් සෙනෙවිරත්න මහතා රුහුණු විශ්වවිද්‍යාලයේ ආර්ථික විද්‍යාව පිළිබඳව පශ්චාත් උපාධිධරයෙකි. මෙවරද ගාල්ල මහ නගර සභාවේ පුරපති ධුරයට ජනතා කැමැත්ත අපේක්‍ෂා කරමින් සිටී. ඒ පිළිබඳව ඔහු සමඟ කළ කතාබහකි මේ.* මෙවර ඡන්ද ව්‍යාපාරය කෙසේද?ඉතා සාර්ථකයි. ජයග්‍රහණය ගැන කිසිම සැකයක් නැහැ. වත්මන් ආණ්ඩුව ගාල්ල නගරයට කළ සේවය ජනතාව හොඳින් දන්නවා. ඒ වගේම නගරයේ දැවෙන ප්‍රශ්න අපි හඳුනාගෙන ඒවා විසදීමට කටයුතු කළා. ඒනිසා කවුරු මොනව කිව්වත් මෙවර අතිවිශිෂ්ට ජයග්‍රහණයක් අපි ලබනවා. අපි එක්සත් ජනතා නිදහස් සන්ධානය මෙවර නගර සභාවට ඉදිරිපත් කරල තියෙන්නේ දැනුමින්, බුද්ධියෙන් පිරිපුන් උගත් කණ්ඩායමක්. මේ කණ්ඩායම ඉතා සාර්ථක ලෙස ඡන්ද ව්‍යාපාරය කරගෙන යනවා. අපේ ජයග්‍රහණය ස්ථිරයි.* ඔබ මීට පෙර වසර ගණනාවක් නගරාධිපති සහ නියෝජ්‍ය නගරාධිපති වී හිටියා. ඒ කාලය තුළ ගාල්ලට දැනෙන විදියේ සේවාවක් කළා කියලා ඔබ හිතනවද?ඇත්තටම ඔව්. ලංකාවේ කිසිම නගරාධිපතිවරයකු නොකරපු වැඩ කොටසක් මම නගරාධිපතිවරයා වශයෙන් සිටි කාලය තුළ කළා. මම ගාල්ල නගර සභාවට ඉඩම් අක්කර දහතුන හමාරක් (13 1/2 ) අත්කර දුන්නා. නගරයේ කුණු කසල ප්‍රශ්න විසඳන්න නගරාධිපතිවරු කාටවත් කරන්න බැරි වූ දෙයක් ඒක. ඉඩම ගත්තා විතරක් නෙමෙයි කසල ප්‍රශ්නය විසඳන්න අවශ්‍ය සේවක සංඛ්‍යාවද විධිමත් කළා.ඒ වගේම ශ්‍රී ලංකාවේ පළමු වතාවට ගොඩනැඟිලි සුන්බුන් ප්‍රතිචක්‍රීකරණ ව්‍යාපෘතියක් හඳුන්වා දීලා ඒ තුළින් නගරයේ පරණ නිවාස - ගොඩනැඟිලි ඉවත් කරන ද්‍රව්‍ය ප්‍රතිචක්‍රීකරණය කරන්න කටයුතු සිදු කළා. ඒ වගේම කඩදාසි ප්‍රතිචක්‍රීකරණ වැඩසටහන්ද ගාල්ල – දඹල්ල ප්‍රදේශයේ ආරම්භ කළා.ඒ වගේම ධර්මපාල උද්‍යානය උසස් පාරිසරික තත්ත්වය යටතේ සංවර්ධනය කළා. අද වෙනකොට ලොකු කුඩා ඕනැම කෙනෙකුට උද්‍යානයට ගිහිල්ල විනෝද වෙන්න පුළුවන්. ඒ වගේම හියාර ජලාශ පරිශ්‍රයේ අංගසම්පූර්ණ පාරිසරික අධ්‍යයන මධ්‍යස්ථානයක් ඉදිකිරීම ඒ තුළින් පාසල් ළමයින්ට පවා විශාල දැනුමක් ලබා දෙන තෝතැන්නක් බවට පත් කරන්න මට පුළුවන් වූණා.ඉතින් වසර දෙකක් වැනි කෙටි කාලයක් තුළ අතිවිශාල වැඩකොටසක් කළා කියලා මම අද සතුටින් ඉන්නේ. ඒ වගේම ගාල්ලේ ජනතාව දන්නවා මම වැඩක් කරපු කෙනෙක් කියලා. ඒ හින්දා මගේ ජයග්‍රහණය ස්ථිරයි.* ඒ වගේම අපිට මතකයි, ඔබ නගරාධිපතිව සිටි අවධියේ ගාල්ලට කරන්න හැදුව යම් යම් සංවර්ධන කටයුතු ආරම්භ කරලත් නැවත නවතා දැමුවා. ඔබ එහෙම කළේ ගාල්ලේ ජනතාව ගැන කළකිරිලද?ගාල්ලේ ජනතාව තමයි මාව අවුරුදු විසි එකක් තිස්සේ ගාල්ල නගර සභාව තුළ පොදු ජන සේවකයෙක් ලෙස තෝරා පත්කර හැරියේ. ඔවුන් වෙනුවෙන් සේවයක් කරන්න තමයි, මම මෙවරත් නගර සභාවට තරඟ වදින්නේ. ජනතාවට සේවය කරන්න ගියාම යම් යම් පොදු වැඩ කිරීමේදී ප්‍රශ්නවලට මුහුණදෙන්න වෙනවා. මේ වගේ පොදු වැඩවලදී යම් යම් සංවර්ධන කටයුතු නතර කිරීමට සිදු වුණත් ඒ දේවල් තුළින් ගාල්ලේ ජනතාවට හානියක් වෙන්න මම කටයුතු කරල නැහැ. ඒ බව ගාල්ලේ ජනතාව හොඳින්ම දන්නවා.* ගාල්ල නගර සභාව දීර්ඝ කාලයක් එක්සත් ජාතික පක්‍ෂ බලකොටුවක්, මෙවරද ඔවුන් එම බලය රැක ගැනීමට කටයුතු කරනවා. ඔවුන් කියන්නේ ගාල්ල නගර සභාවේ බලය ලෙහෙසියෙන්ම එක්සත් ජාතික පක්‍ෂය ජය ගන්නා බව, ඔබ මොකද කියන්නේ ඒ ගැන?ගාල්ලේ ඉන්නේ බුද්ධිමත් ජනතාවක් ඉන්නනේ උගත් මිනිසුන් පිරිසක්. දේශපාලනය අන්ධ විදියට කරන අය නෙමෙයි. බොහොම විවෘත මනසකින් දේශපාලනය දිහා බලන කොට්ඨාසයක්. ඒ අය දැන් සන්සන්දනය කරනවා එක්සත් ජාතික පක්‍ෂය බලය තියෙන කාලයේ කරපු කියපු දේවලුත්, මහින්ද චින්තන වැඩ පිළිවෙළ යටතේ මුළු රටේම මේ සිද්ධවෙන යෝධ සංවර්ධන වැඩසටහන පිළිබඳවත් අද ජනතාවට හොඳින් පේනවා. ඒ තුළින් ගාල්ල නගරයේ සිද්ධ වෙන සංවර්ධන කටයුතු ජනතාවට හොඳින් දැනෙනවා. ඒ අනුව මිනිස්සු සංසන්දනය කරනවා ඒ යුග පිළිබඳව. එතනදි ගව් ගාණක් ඉස්සරහින් ඉන්නවා එක්සත් ජනතා නිදහස් සන්ධානය. නගරයට අලුත් යමක් හඳුන්වල දීපු, නගරයට අලුත් යමක් කරන්න කටයුතු කරපු මේ රජය ගැන ජනතාව විශාල පැහැදීමකින් ඉන්නේ. ඒ වගේම රජයත්, පළාත් සභාවත් එක පැත්තක තියෙද්දි, නගර සභාව තවත් පැත්තකට දෙනවයි කියන්නේ විහිළුවක්. දැනට දකුණේ නගර ගණනාවක් සංවර්ධනය කරනවා. ඒ අතරින් ගාල්ල නගරය විශේෂීත ස්ථානයක් ගන්නවා. එහෙම සංවර්ධනය වෙන ගාල්ල නගරය එක්සත් ජාතික පක්‍ෂයට දීල ආපසු අවුරුදු ගණනාවක් ආපස්සට ගෙනියන්න ජනතාව සූදානම් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>01</day>
    </date>
    <link>http://www.dinamina.lk/2011/10/01/_art.asp?fn=f1110016</link>
    <topic>ජනතා අභිවෘද්ධිය මගේ පැතුමයි</topic>
    <author>නදීෂානි ප්‍රියංගිකා</author>
    <content>ශ්‍රී ලාංකීය ඉතිහාසයේ ශ්‍රේෂ්ඨතම පුරවරයක් යැයි අවිවාදයෙන් පිළිගන්නා වූ කෝට්ටේ පුරවරයේ ඉපිද, ගංගොඩවිල ශ්‍රී රේවත විද්‍යාලයෙන් හා නුගේගොඩ ශාන්ත ජෝන් විද්‍යාලයෙන් උසස් අධ්‍යාපනය ලැබූ හෙතෙම, කොළඹ විශ්වවිද්‍යාලයේ උපාධිධාරයෙකි. මනෝ විද්‍යාව පිළිබඳ පශ්චාත් උපාධිධාරයකුද වන ඔහු, කොළඹ විශ්වවිද්‍යාලයේ පරිපාලන සහකාර හා ශිෂ්‍ය උපදේශකවරයකු ලෙස කලක් කටයුතු කළේය. ඉන් ඉක්බිති ඇමැති ගාමිණි ලොකුගේ මහතාගේ මහජන සම්බන්ධතා ලේකම්වරයකු ලෙසින් කටයුතු කරන ඔහු කෝට්ටේ මහනගර සභාවේ ආණ්ඩු පක්ෂයේ හා විපක්ෂයේ මන්ත්‍රීවරයෙකි. දශක දෙකකට ආසන්න කාලයක් ක්‍රියාකාරි දේශපාලනයේ නියැලුණු පේ‍්‍රමලාල් අතුකෝරළ නම් වන ඔහු ශ්‍රී ජයවර්ධනපුර කෝට්ටේ මහනගර සභාවට මෙවර එක්සත් ජනතා නිදහස් සන්ධානයෙන් තරග වදියි. මේ සංවාදය ඔහු සමඟිනි.* ඔබ දේශපාලන වේදිකාවට ප්‍රවේශ වූ ආකාරය සිහි කළොත් ?මට දේශපාලනයේ ගුරුවරු නැහැ. නමුත්, එක් සුවිශේෂී සිද්ධියක් නිසාවෙන් දේශපාලනය පිළිබඳ පැහැදීමක් ඇතිවුණා. 1989 වර්ෂයේදී වර්තමාන කම්කරු හා කම්කරු සබඳතා ඇමැති ගාමිණි ලොකුගේ මහතාව මට හමුවුණේ මිත්‍රයකුගේ අවශ්‍යතාවයකදීයි. එතැනදී මම තේරුම් ගත්තා සමාජයට යමක් කරන්න පුළුවන් හොඳම ස්ථානය දේශපාලනය කියලා.1985 වසර වෙද්දි මම කෝට්ටේ මැතිවරණ කොට්ඨාසය භාර තරුණ සේවා නිලධාරියකු ලෙස කටයුතු කළා. ඒ නිසා යෞවන සමාජ හරහා තරුණයන් වෙනුවෙන් විශාල වැඩ කොටසක් කරන්න මට පුළුවන් වුණා. 1991 නගර සභා මැතිවරණයේදී දේශපාලනයට එන්න සවියක් වුණේ ඔවුන්.මම වසර 18 ක කාලයක සිටම කෝට්ටේ මහ නගර සභාවේ ආණ්ඩු පක්ෂයේ වගේම විපක්ෂයේ මන්ත්‍රීවරයකු ලෙසත් සේවය කළා. එතනදී ලත් අත්දැකීම් සම්භාරය සුවිශාලයි. මට මා ගැන හොඳ විශ්වාසයක් හා ආත්ම ශක්තියක් තියෙනවා. එය මට ඉතා වැදගත්.* ඔබ විසින් ඉටුකරන ලද සංවර්ධන ව්‍යාපෘති මොනවාද?මම පසුගිය වසර කිහිපය තුළ ප්‍රදේශයේ සංවර්ධන ව්‍යාපෘති රැසක් දියත් කළා. මම මගේ සංවර්ධන ව්‍යාපෘතිවලදී ප්‍රමුඛත්වයක් ලබාදුන්නේ ජනතාවගේ යටිතල පහසුකම් දියුණු කිරීම කෙරෙහියි. ඒ යටතේ මහාමාර්ගවල කානු පද්ධති ඉදිකිරීමත්, පාරවල් ප්‍රතිසංස්කරණය කිරීමත් සිදුකළා.* ඔබ අපේක්ෂා කරන පරිදි ශ්‍රී ජයවර්ධනපුර කෝට්ටේ ආදරණීය ජනතාව වෙනුවෙන් වන ඉදිරි සැලසුම් මොනවාද?ශ්‍රී ජයවර්ධනපුරය පරමාදර්ශී අගනගරයක් බවට පත්කිරීම මගේ දැක්මයි. මට අවශ්‍ය වෙන්නේ කෝට්ටේ අගනුවර සැබෑ අගනුවරක් ලෙස දියුණු කිරීමයි. ඒ යටතේ, යටිතල පහසුකම් වැඩිදියුණු කරමින් දූෂණ හා නාස්තිය පිටු දකිමින් ජනතාවගේ ජනජීවිතය සුඛිත මුදිත කිරීමට මා බලාපොරොත්තු වෙනවා. ඒ වගේම මාර්ග දෙපස අලංකරණය කිරීම තුළින් හිතකාමී පරිසරයක් නිර්මාණය කළ හැකියි.ඉදිරි කාලසීමාව තුළදී, ජනතා අදහස්වලට ගරු කරමින් ජනතා අවශ්‍යතා නිවැරැදිව හඳුනා ගනිමින්, සංවර්ධන ක්‍රියාවලිය දියත් කිරීමට මා අපේක්ෂා කරනවා. “අතට ඔප්පුව හිතට පත්තුව“ සංකල්පය යටතේ ඔප්පු ප්‍රදානය කිරීමට කටයුතු කරනවා. ඒ අතර, අපේ තරුණ තරුණියන්ට තියෙන ප්‍රධාන ගැටලුවක් තමයි රැකී රක්ෂා හිඟය. ඒ නිසාවෙන් “විරැකියාවට අත” සංකල්පය යටතේ තරුණ තරුණියන්ට රැකියා අවස්ථා ලබාදීමත් මගේ අරමුණක්.* ප්‍රදේශයේ තරුණ තරුණියන්ගේ සුබසාධනය වෙනුවෙන් කළ හැකි දේ මොනවාද?ශ්‍රී ලංකාව කියන්නේ පුංචි රටක්. මේ පුංචි රටේ විශේෂ දක්ෂතා තියෙන දරු දැරියන් රාශියක් ඉන්නවා. ඒ අතරින් කෝට්ටේ බල ප්‍රදේශය කියන්නේ අති දක්ෂ ක්‍රීඩක ක්‍රීඩිකාවන් රැසක් ජීවත්වන ප්‍රදේශයක්. නමුත් ඔවුන්ව ජාත්‍යන්තර තලයට සහ ජාතික මට්ටමට ඔසවා තැබීමට තරම් සුදුසු වැඩපිළිවෙළක් දකින්න ලැබෙන්නේ නැහැ. මම දකින විදිහට කෝට්ටේ පුරවරයට අංගසම්පුර්ණ ක්‍රීඩාගාරයක් සහිත ක්‍රීඩාංගණයක් තිබීම අත්‍යවශ්‍යයි. මම දකින විදිහට අපට හිමි අපේ සම්පත තමයි චන්ද්‍රා සිල්වා ක්‍රීඩාංගණය. ඒ නිසා එම ක්‍රීඩාපිටිය සංවර්ධනය කඩිනම් කිරීම මගේ එක් අරමුණක් වෙනවා. ඊට අමතරව අනිකුත් ක්‍රීඩාංගණත් ක්‍රීඩක ක්‍රීඩිකාවන්ගේ අවශ්‍යතා මුදුන් පමුණුවා ගත හැකි ආකාරයට සංවර්ධනය කළ යුතුයි. මම දැනටමත් රාත්‍රි කාලයේ ක්‍රීඩා කරන්න පුළුවන් විදිහට අංගම්පිටිය ක්‍රීඩාංගණයට විදුලි ආලෝක පද්ධතියක් සවිකළා. ඒ විතරක් නෙවෙයි අවශ්‍ය පහසුකම් ඇති කිරීම සඳහා නාගරික ක්‍රීඩා දෙපාර්තමේන්තුවක් ඇති කරනවා. ඒ වගේම පිහිනුම් තටාකයක දැඩි අවශ්‍යතාවයක් පවතිනවා. අංගසම්පුර්ණ පිහිනුම් තටාකයක් ඉදිකිරීමට මා උත්සාහ කරන්නේ ඒ නිසයි.* ජනතාවගේ ආර්ථික තත්ත්වය නගාසිටුවීම වෙනුවෙන් ඔබගේ අවධානය යොමුවී ඇත්තේ කුමන අංශ කෙරෙහිද?අපිට ජනතාවගේ ආර්ථික තත්ත්වය නගාසිටුවීම කියන වගකීමෙන් මිදෙන්න අපට බැහැ. ඒ නිසා පිටකෝට්ටේ දැනට පවතින වෙළෙඳ සංකීර්ණය, සියලු පහසුකම් සහිතව නැවත අලුත්වැඩියා කිරීමට මම සූදානම්. ඒ වගේම ජනතාවට මේ වනවිට විශාල ගැටලුවක් වෙලා තියෙන්නේ බදු බරයි. බදු ක්‍රමය සාධාරණ විය යුතුයි වගේම බදු අයකර ගන්නා පාර්ශ්වයන්හී ඕනෑ එපාකම් සොයා බලන්නත් ඕනේ.අපිට නවීන තාක්ෂණය – උපයෝගී කර ගනිමින්, බදු මුදල් බැංකු හරහා ගෙවන්න ක්‍රමවේදයක් අපි සකස් කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n1110031</link>
    <topic>දළදා පුදබිමේ දී ජනපති ජාතියට දැනුම් දෙයි</topic>
    <author>අසේල කුරුළුවංශ සහ ඉන්දික පොල්කොටුව</author>
    <content>ශ්‍රී ලංකාවේ, මන්නාරම් මුහුදු තීරය ආශි‍්‍රතව විශාල ප්‍රමාණයේ ස්වභාවික ගෑස් නිධියක් හමුවු බව ජනාධිපති මහින්ද රාජපක්ෂ මහතා ඓතිහාසික මහනුවර දී ඊයේ (2) ප්‍රකාශයට පත් කළේය.වසරක පමණ කාලයක් තිස්සේ කළ පරීක්ෂණ මල්ඵල ගන්වමින් මේ නිධිය සොයා ගත් බවට තොරතුරු අදාළ පර්යේෂකයන් තමාට නිල වශයෙන් දැනුම් දුන් බව ජනාධිපතිවරයා ප්‍රකාශ කළේය.තෙල් සහ ගෑස් ශ්‍රී ලංකා මුහුදෙන් සොයා ගෙන දින හතක් තුළ රජයට දැනුම් දිය යුතුයි යන කොන්දේසිය ප්‍රකාරව පර්යේෂකයන් ඊයේ (02) උදෑසන තමාට දැනුම් දුන් මේ සුබ ආරංචිය උතුම් දළදා සමිඳුන් වැඩ සිටින මහනුවර සිට ජනතාවට දැනුම් දීමට ලැබීමත් භාග්‍යක් බවත් ජනාධිපතිවරයා පැවැසීය.ජනාධිපතිවරයා මේ අදහස් පළ කළේ මහනුවර ජනාධිපති මන්දිරයේදී ඊයේ පැවැති ජන හමුවකට එක්වෙමිනි. තෙල් සම්පත සෙවීම සඳහා ළිං තුනක් මඟින් කැණීම් සිදුකරන බවත් දළදා වහන්සේගේ පිහිටෙන් අපට එයද ස්ථිර ලෙසම ලැබෙනු ඇති බවත් ජනාධිපතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n1110032</link>
    <topic>අමද්‍යප දිනය අදයි</topic>
    <author/>
    <content>නිවහල් ජාතියක් කරා යන ගමනට ත්‍රස්තවාදයෙන් තරමටම මත්ද්‍රව්‍යයෙන් ද බලපෑමක් එල්ල වූ බව ජනාධිපති මහින්ද රාජපක්ෂ මහතා පවසයි.ජාතිය වෙලා ගැනීමට මඟ බලා සිටි ඒ ව්‍යසනයට එරෙහිව දැඩි තීන්දු රජය විසින් ගන්නා ලද බව සිහිපත් කරන ජනාධිපතිවරයා එම නීතින්ට පූර්ණ සහයෝගය ලබා දී මත්ද්‍රව්‍ය පිටු දැකීමට එක්වන්න යැයි සියලු දෙනාගෙන් ඉල්ලා සිටියි. ජනාධිපතිවරයා මෙසේ ප්‍රකාශ කරන්නේ ලෝක අමද්‍යප දිනය වෙනුවෙන් පණිවිඩයක් නිකුත් කරමිනි. එම නිවේදනයේ වැඩිදුරටත් මෙසේ ද දැක්වේ.ලෝක අමද්‍යප දිනය වෙනුවෙන් පණිවිඩයක් නිකුත් කිරීමට ලැබීම මහත් සතුටකි. නිදහස් අප මාතෘ භූමියට සැබෑ නිදහස උදාවන්නේ ජාතිය නිවහල් වූ විටය. නිවහල් ජාතියක් කරා යන ගමනට ත්‍රස්තවාදය තරම් වූ බලපෑමක් එල්ල වී තිබුණේ නීති විරෝධි මත්ද්‍රව්‍යවලිනි. ජාතිය වෙළා ගැනීමට මඟ බලා සිටි ඒ ව්‍යසනයට එරෙහිව දැඩි තීන්දු තීරණ රජය ගෙන තිබේ. මාතෘ භූමියට ආදරය කරන සැමගේ සහාය නොඅඩුව ඒ සඳහා ලැබුණු බව සිහිපත් කරන්නේ මහත් සතුටිනි.ජාතික මත්ද්‍රව්‍ය නිවාරණ ප්‍රතිපත්තියක් අද රටේ ක්‍රියාත්මක ය. එසේම මත්ද්‍රව්‍ය භාවිත කරන්නන්ට, මත්ද්‍රව්‍ය ව්‍යාපාර කරන්නන්ට නීතියේ රැහැනින් ගැළවිය නොහැකි සේ ඉතා සැලසුම් සහගත වැඩපිළිවෙළක් සකස් කර තිබේ. රටේ ශ්‍රම බළකාය මත් උවදුරින් බේරා ගැනීම රටේ සංවර්ධනය සඳහා වු වටිනාම කාර්යභාරයකි. සෞඛ්‍ය පරිහානිය සේම ආර්ථික පරිහානියට ද ජනතාව ඇද දමන්නේ මත් උවදුරයි. ගමේ පමණක් නොව නගරයේ ද දුප්පත්කමට විශාල වශයෙන් බලපා ඇත්තේ මතට ඇබ්බැහි වීම බව ඉතා පැහැදිලිය.මත්ද්‍රව්‍ය භාවිතය පිටු දැකීම සමස්ත සමාජයට ම පැවරුණු පොදු වගකීමකි. ඒ සඳහා නිවස, පාසල, තරුණ සමාජ කණ්ඩායම් තුළින් විශාල සහයෝගයක් අවශ්‍යය. මතට එරෙහි නීතිය සාර්ථකව ක්‍රියාත්මක කළහැකි වන්නේ සමාජයේ ජීවත්වෙන ජනතාවගේ සහයෝගයෙනි.රටේ මත් භාවිතය පිටු දැකීමේ නීතියට සමාජයේ පූර්ණ සහයෝගය ලබා දීමේ අරමුණ සාර්ථක කර ගැනීමට එක්වන්නැයි ලෝක අමද්‍යප දිනය වෙනුවෙන් මම ඔබ සැමට ආරාධනා කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n1110033</link>
    <topic>වැඩිහිටි හිංසනය වැඩිවෙලා</topic>
    <author>නුවන් කොඩිකාර</author>
    <content>වැඩිහිටියන්ට නොසැලකීම හා වධ හිංසනයට ලක්කිරීම සම්බන්ධයෙන් දිනකට පැමිණිලි 10 ක් පමණ ජාතික වැඩිහිටි ලේකම් කාර්යාලයට ලැබෙන බව අගමැති දි. මු. ජයරත්න මහතා පැවැසීය.වැඩිහිටියන්ට සිදුවන හිංසනයන් වැළැක්වීම සඳහා සමාජ සේවා දෙපාර්තමේන්තුව සමඟ එක්ව වැඩසටහන් රැසක් සැලැසුම් කරමින් සිටින බව අගමැතිවරයා “දිනමිණ” ට සඳහන් කළේය.2050 වර්ෂය වන විට මෙරට වැඩිහිටි ජනගහණය සියයට 25 ක් දක්වා ඉහළ යනු ඇති බවත්, ඊට මුහුණ දීම සඳහා නිසි වැඩපිළිවෙළක් සකස් කිරීමේ අවශ්‍යතාව පවතින බවත්, අගමැතිවරයා පෙන්වා දෙයි.දැනටමත් මෙරට වැඩිහිටි ජනගහණය සියයට 9. 6 ක් බව කී අගමැතිවරයා, වැඩිහිටියන්ගේ ගැටලු පිළිබඳව ලැබෙන පැමිණිලි සංඛ්‍යාව දිනෙන් දින ඉහළ යමින් පවතින බව පවසයි. වැඩිහිටියන් වූ පලියට එම පිරිස් සමාජයේ කොන් කිරීමට ඉඩ ලබා දිය නොහැකි බවත්, ඔවුන් සතු දැනුමෙන් රටට හා සමාජයට ප්‍රයෝජනයක් ගත යුතු බවත් ඒ මහතා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n1110034</link>
    <topic>අපේ පොල් නිෂ්පාදනවලට ලෝක වෙළෙඳ පොළේ ඉහළ ඉල්ලුමක්</topic>
    <author/>
    <content>පොල් ආශි‍්‍රත දේශීය ආහාර හා නිෂ්පාදනවලට ලෝක වෙළෙඳපළේ ඉහළ ඉල්ලුමක් පවතින්නේ යැයි පොල් සංවර්ධන හා ජනතා වතු සංවර්ධන අමාත්‍යාංශය පවසයි.පොල් ගෙඩියේ සියලු කොටස්වලින් උපරිම ඵල නෙළා ගනිමින් මේ කර්මාන්ත ශාලාවල්හි විවිධ ආහාර, බීම වර්ග ඇතුළු ආහාර නිෂ්පාදන 40 කට අධික සංඛ්‍යාවක් නිපදවනු ලබන අතර එම සියලුම නිෂ්පාදන යුරෝපය හා අමෙරිකාව ඇතුළු අනෙකුත් රටවලට ආනයනය කිරීමෙන් වසරකට රු. බිලියන 1.5ක විදේශ විනිමයක් උපයන බවත් අමාත්‍යාංශය කියයි. ජාත්‍යන්තර ප්‍රමිතීන්ට අනුව විදේශ වෙළෙඳපොළ ජය ගත හැකි නිෂ්පාදන පිළිබඳව පුහුණුවක් ග්‍රාමීය ජනතාවට ලබා දී ඔවුන්ගේ නිෂ්පාදන සඳහා වෙළෙඳපොළක් හිමිකර දීම පිළිබඳ ද පොල් කර්මාන්ත හා ජනතා වතු සංවර්ධන ඇමැති ජගත් පුෂ්පකුමාර මහතා කර්මාන්ත ශාලා හිමියන් සමඟ සාකච්ඡා කර තිබේ.මේ වැඩපිළිවෙළ තුළින් ඊට දායක වන සෑම පුද්ගලයකුටම අවම වශයෙන් මාසික ආදායම රු. 5000 කින් ඉහළ නැංවීමට තමා අපේක්ෂා කරන බවත්, “කප්රුක පුරවර” වැඩසටහන යටතේ ද මේ වැඩපිළිවෙළ වහා ක්‍රියාත්මක කිරීමට පියවර ගත යුතු බවත් ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n1110035</link>
    <topic>ලෝක ජනාවාස දිනය අද</topic>
    <author>චන්දිමා එදිරිමාන්න</author>
    <content>ලෝක ජනාවාස දිනය අදට (3) යෙදී ඇත. නගර හා දේශගුණික වෙනස්වීම් යනුවෙන් එක්සත් ජාතීන්ගේ සංවිධානය මෙවර ලෝක ජනාවාස දින තේමාව වශයෙන් නම් කර ඇත.ජනාවාස හා දේශගුණික වෙනස්වීම් තේමාව ඔස්සේ ජනාවාස දින සැමරුම් උත්සවය කතානායක චමල් රාජපක්ෂ සහ නිවාස හා පොදු පහසුකම්, ඉදිකිරීම් හා ඉංජිනේරු සේවා ඇමැති විමල් වීරවංශ මහත්වරුන්ගේ ප්‍රධානත්වයෙන් කොළඹ, බණ්ඩාරනායක ජාත්‍යන්තර සම්මන්ත්‍රණ ශාලාවේදී පැවැත්වේ.ලෝක ජනාවාස දිනයට සමගාමීව සැප්තැම්බර් 27 දින සිට ඔක්තෝම්බර් 03 වෙනිදා දක්වා විශේෂ ජනාවාස සතියක් රජය විසින් නම් කරන ලද අතර ජනාවාස සතිය මුල්කරගෙන වැඩසටහන් රැසක් දිවයින පුරා සංවිධානය කර ඇත.කොළඹ ජනාවාස දියුණු කිරීම සඳහා රුපියල් මිලියන 100 ක මුදලක් වෙන්කර ඇති අතර කොළඹ ඇතුළු දිස්ත්‍රික්ක කිහිපයකම නව ජනාවාස ඉදිකිරීම් ආරම්භ වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n1110036</link>
    <topic>උද්ධමනය තවත් පහතට</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ උද්ධමනය තවදුරටත් පහතට වැටී තිබෙන බව ශ්‍රී ලංකා මහ බංකුව පෙන්වා දෙයි.පසුගිය අගෝස්තු මාසය අවසන් වන විට සියයට 7.0 ක්ව පැවති මේ රටේ උද්ධමනය සැප්තැම්බර් මාසය අවසන් වන විට එම අගය සියයට 6.4 දක්වා පහත වැටී තිබෙන බව ශ්‍රී ලංකා මහ බැංකුවේ සංඛ්‍යාලේඛන දෙපාර්තමේන්තුව පෙන්වා දෙයි.වර්තමාන රජය ගෙන යන ආර්ථික සංවර්ධන වැඩ පිළිවෙළ මෙන්ම රටපුරා නිෂ්පාදනය ඉහළ නැඟීම ඇතුළු සෑම අංශයකම ප්‍රගතියක් පෙන්නුම් කිරීම හේතුවෙන් මේ තත්ත්වය ළඟා කර ගැනීමට හැකි වී තිබෙන බවද එම දෙපාර්තමේන්තුව සඳහන් කරයි. මේ අතර 2011 වර්ෂය අවසන් වන විට ශ්‍රී ලංකාවේ උද්ධමනය තවදුරටත් පහළ යනු ඇතැයි ශ්‍රී ලංකා මහ බැංකුව විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n1110037</link>
    <topic>වියට්නාම ජනපති 13දා ශ්‍රී ලංකාවේ</topic>
    <author>මහින්ද අලුත්ගෙදර</author>
    <content>තෙදින නිල සංචාරයක් සඳහා වියට්නාම ජනාධිපති ට්‍රොන්ග් ටැන්ග් සෑන්ග් මහතා ලබන 13 දා ශ්‍රී ලංකාවට පැමිණීමට නියමිතව ඇත.වියට්නාම් ජනාධිපතිවරයා සමඟ එරට ව්‍යාපාරිකයන් පිරිසක් හා ඉහළ පෙළේ නියෝජිතයන් පිරිසක්ද මේ සංචාරය සඳහා සහභාගී වීමට නියමිත බව විදේශ කටයුතු .අමාත්‍යාංශය පවසයි. ශ්‍රී ලංකාවේ රැඳී සිටින කාලය තුළ වියට්නාම් ජනාධිපතිවරයා ශ්‍රී ලංකා ජනාධිපති මහින්ද රාජපක්ෂ මහතා ඇතුළු මැති ඇමතිවරුන් රැසක් සමඟ ද්වීපාර්ශ්වික සාකච්ඡා පැවැත්වීමට නියමිත බව ද එම අමාත්‍යාංශය සඳහන් කරයි.ඊට අමතරව වියට්නාම ජනාධිපතිවරයාගේ පැමිණීමත් සමඟ වියට්නාමය සහ ?ශ්‍රී ලංකාව අතර ද්වීපාර්ශික වශයෙන් වැදගත් ගිවිසුම් කිහිපයකටද අස්සන් කිරීමට නියමිතය. මේ අතර ට්‍රොන්ග් ටැන්ග් සෑන්ග් මහතා ශ්‍රී ලංකා වියට්නාම ව්‍යාපාරික සංසදයේ සැසියකට සහභාගි වීමට නියමිත බව සඳහන් කරන විදේශ කටයුතු අමාත්‍යාංශය ශ්‍රී ලංකා වියට්නාම ව්‍යාපාරික සබඳතා වර්ධනය කර ගැනීමේ දිනය ලෙස මේ මස 14 දා නම් කිරීමටද බලාපොරොත්තු වෙයි.දෙරට අතර වෙළෙඳ හා ආයෝජන කටයුතු වර්ධනය කර ගැනීමේ අපේක්ෂාවෙන් ශ්‍රී ලංකා වියට්නාම ව්‍යාපාරික සංසදය පිහිටුවා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n1110038</link>
    <topic>සෞඛ්‍ය සතිය ඇරැඹෙයි</topic>
    <author>සන්ධ්‍යා කරුණාරත්න සහ අසේල කුරුළුවංශ</author>
    <content>ජාතික සෞඛ්‍ය සතිය අදින් (3) ආරම්භ වේ. මහජන සේවක සබඳතා දවස ලෙස අද දිනය නම් කර තිබේ.ආණ්ඩු පක්ෂයේ හා විපක්ෂයේ සියලුම මැති ඇමැතිවරු තම ආසනවල පිහිටි රෝහල්වල අඩුපාඩු හා දුෂ්කර තා පෞද්ගලිකවම සහභාගි වී සොයාබැලීමට මෙදිනදී කටයුතු කරන ලෙස සෞඛ්‍ය ඇමැති මෛත්‍රීපාල සිරිසේන මහතා ඉල්ලීමක් කර තිබේ.අද (3 ) සිට 09 වැනිදා දක්වා සතිය ජාතික සෞඛ්‍ය සතිය ලෙස නම් කර ඇත. ඊට සමගාමීව ජාතික මදුරු මර්දන සතිය ද මේ සතිය තුළ ක්‍රියාත්මක කරන බව සෞඛ්‍ය අමාත්‍යාංශය පවසයි. ජාතික සෞඛ්‍ය සතිය මහනුවර මහ රෝහලේ දී අද (3 දා) සෞඛ්‍ය ඇමැතිවරයාගේ ප්‍රධානත්වයෙන් ආරම්භ කෙරේ.මහජන සේවක සබඳතා දවස ලෙස නම් කර ඇති අද දවස තුළ දී සමස්ත සෞඛ්‍ය සේවා ආයතනවලට අදාළ දේශපාලන අධිකාරිය, රෝහල් සංවර්ධන කමිටු, සේවක උපදේශක සභා ඇතුළු කණ්ඩායම් රැස්ව කණ්ඩායම් සබඳතාව දියුණු කර ගැනීමත්, ඒ ඒ රෝහල්වල තිබෙන අඩුපාඩු හා දුෂ්කරතා හඳුනාගැනීමත්, අවශ්‍ය දත්ත හා තොරතුරු රැස්කිරීමත්, ඒ පිළිබඳ වාර්තා සකස් කිරීමත් සිදුකෙරේ.ජාතික සෞඛ්‍ය සතියට සමගාමීව ක්‍රියාත්මක කරන ජාතික මදුරු මර්දන සතිය තුළ සෑම ප්‍රදේශයකම නිවාස, ගෙවතු හා වෙනත් පරිශ්‍ර පරීක්ෂා කිරීම සඳහා සෞඛ්‍ය බලධාරින් සමඟ පොලිස් නිලධාරින් ඇතුළු ආරක්ෂක අංශවල නිලධාරින් නිවෙස් වෙත පැමිණීම ද සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n11100314</link>
    <topic>ස්වයං රැකියා ලාභීන්ට අලුත් ණය ක්‍රමයක්</topic>
    <author>පණ්ඩුක සමරසේකර</author>
    <content>ස්වයං රැකියා නියුක්තිකයන් වෙනුවෙන් සහනදායී පොලී අනුපාතයකට රුපියල් 25,000 සිට ලක්ෂ 5 දක්වා වූ ණය මුදලක් ලබා දීමට ලංකා බැංකුව තීරණය කර ඇත.ආර්ථික සංවර්ධන අමාත්‍යාංශය ස්වයං රැකියා නියුක්තිකයන්ගේ සම්මේලනය හා මුදල් අමාත්‍යාංශය එක්ව කරන ලද සාකච්ඡාවක ප්‍රතිඵලයක් ලෙස මේ ණය මුදල ලබාදීමට පියවර ගෙන තිබේ.ස්වයං රැකියා නියුක්තිකයන්ගේ සම්මේලනයේ සාමාජිකත්වය දරන ස්වයං රැකියාවක නියුතු ඕනෑම කෙනෙකුට මේ සඳහා අයැදුම් කළ හැකි අතර ස්වයං රැකියාව වැඩි දියුණු කිරීම සඳහා මෙම ණය මුදල ලබා දේ. තම ස්වයං රැකියාවේ නියුතු ප්‍රදේශයට ආසන්නයේම ඇති ලංකා බැංකුවෙන් මේ ණය මුදල ලබා ගත හැකිය.මේ සඳහා ඇපකරුවන් අවශ්‍ය නොවන අතර ස්වයං රැකියා සම්මේලනය ඇපකරු ලෙස කටයුතු කරනු ඇත.ඊට අමතරව වාහන, ව්‍යාපාරික ස්ථාන, යන්ත්‍රෝපකරන, ස්වයං රැකියාවට අවශ්‍ය උපකරණ මිලදී ගැනීමේ පහසුකම් සැපයීම උපදෙස් සහ මඟ පෙන්වීම් ද එම සම්මේලනය මඟින් සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n11100315</link>
    <topic>යුද හමුදාවේ 4500ක් සාම සාධක හමුදාවට</topic>
    <author>භක්ති ධර්මපි‍්‍රය මෙන්ඩිස් අනුරාධපුර සිට</author>
    <content>හයිටි සහ ලෙබනනයේ සේවයේ යෙදී සිටින එක්සත් ජාතීන්ගේ සාම සාධක හමුදාවට යැවීම සඳහා පුහුණුව ලද යුද හමුදා සෙබළුන් සහ නිලධාරීන් හාරදහස් පන්සීයක් මෙවර ශ්‍රී ලංකාවෙන් යවන බව යුද හමුදාපති ලුතිනන් ජනරාල් ජගත් ජයසූරිය මහතා පවසයි.මේ වන විට එම පිරිස සූදානම්කර තිබෙන බවත් යුද හමුදාපතිවරයා අනාවරණය කළේය.හයිටි රජය සඳහා හත්සිය පනහ බැගින් වූ කණ්ඩායම් පහක් ද ලෙබනනය සඳහා එකසිය පනහ බැගින් වූ කණ්ඩායම් පහක් ද මෙලෙස පුහුණුව ලබා කණ්ඩායම්ගත කර ඇතැයි යුද හමුදාපතිවරයා අවධාරණය කළේය.62 වැනි යුද හමුදා සංවත්සරයට සමගාමීව පෙරේදා (01) අනුරාධපුරයේ ජය ශ්‍රී මහා බෝධින් වහන්සේ අභියස පැවැති යුද හමුදා ධජවලට සෙත් පැතීමේ උත්සවයෙන් අනතුරුව මාධ්‍යවේදීන් සමඟ සුහද කතා බහක යෙදෙමින් ජගත් ජයසූරිය මහතා මේ තොරතුරු අනාවරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n11100316</link>
    <topic>දේශයට ආදරය කරන සැවොම ලක් මවගේ දරුවෝයි</topic>
    <author/>
    <content>මේ දේශයට ආදරය කරන සැවොම ශ්‍රී ලංකා මාතාවගේ දරුවන් බවත්, සෑම දෙනාම සම අයිතිවාසිකම් ඇතිව ආත්මගරුත්වයකින් ජීවත්වනු දැකීම තමාගේ අවශ්‍යතාවය බවත් ජනාධිපති මහින්ද රාජපක්‍ෂ මහතා මහනුවර මුස්ලිම් ජනතාව අමතමින් පැවසීය.ජනාධිපතිවරයා මේ බව ප්‍රකාශ කෙළේ ඊයේ (2) පරිසර නියෝජ්‍ය ඇමැති අබ්දුල් කාදර් මහතාගේ නිවෙසේ දී හමු වූ මුස්ලිම් ජනතාව දමිළ බසින් ආමන්ත්‍රණය කරමිනි.එහිදී වැඩිදුරටත් අදහස් දැක්වූ ජනාධිපතිතුමා ජාතීන් අතර සමගිය නැති කිරීමට ඇතැමුන් උත්සාහ කළ ද, අපගේ සමඟිය එදා වගේම අදත් එලෙසම පවතින බවත්, මුස්ලිම් ජනතාව අපගේ සහෝදරයන් ලෙස ජීවත් වන බවත් පැවසීය. හැඟීම්වලට වහල් නොවී සැමවිටම බුද්ධියට මුල් තැන දෙමින් කටයුතු කිරීම ද ඉතා වැදගත් බව පෙන්වා දුන් ජනාධිපතිතුමා, මේ රට තුළ දැන් ජාති, ආගම් හා කුල භේද නොමැති බවත් පැවසී ය. ප්‍රථමයෙන් මධ්‍යම පළාත තුළ මුස්ලිම් අධ්‍යාපන අංශයක් ද ආරම්භ කළ බව සඳහන් කළ ජනාධිපතිතුමා රජය ගැන විශ්වාසය තබා කටයුතු කරන්න යැයි ද ඒ ජනතාවගෙන් ඉල්ලා සිටියේ ය.මේ අවස්ථාවට මහනුවර දිස්ත්‍රික් එක්සත් ජනතා නිදහස් සන්ධානයේ ක්‍රියාකාරීහු රැසක් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n11100317</link>
    <topic>එල්ටීටීඊ බලපෑම් මත වැරැදි මඟකට යොමු වූ තරුණ තරුණියන් සමාජගත කරන්නට හැකිවීම සතුටක්</topic>
    <author>ධනුෂ්ක ගොඩකුඹුර</author>
    <content>එල්.ටී.ටී.ඊ. සංවිධානයේ බලපෑම් මත වැරැදි මඟකට යොමු වූ සියලු දෙනා සමාජයට වැඩදායී පුරවැසියන් ලෙස නැවතත් සමාජ ගත කරන්නට හැකි වීම සතුටට කරුණක් බව ජනාධිපති මහින්ද රාජපක්ෂ මහතා පැවැසීය.මේ කිසිවකු තමාගේ සතුරකු ලෙස නොසළකන බව පැවැසූ ජනාධිපතිවරයා ඔවුන් සියලුදෙනාට සාමාන්‍ය පුරවැසියන්ට හිමි සියලු වරප්‍රසාද හිමි බවත් ඊට අවහිරතාවක් ඇති වන්නට කිසිදා ඉඩ නොතබන බවත් කීවේය.ජනාධිපතිවරයා මේ අදහස් පළ කළේ පුනරුත්ථාපන අභ්‍යාසලාභීන් 1800 දෙනකු සමාජ ගත කිරීමේ අවස්ථාවට අරලියගහ මන්දිරයේ දී ඉකුත් 30 දා එක්වෙමිනි.ජනාධිපතිවරයා එහිදී වැඩිදුරටත් මෙසේද පැවැසීය.අද ඔබට අමතක නොවන විශේෂ දිනයක්. ඒ වගේම මේ කාලයත් ඉතාම විශේෂ කාලයක්. විශේෂයෙන්ම හින්දු ආගමිකයන්ට. නව රාත්‍රි පූජා පවත්වන සතිය මේ. මම මුලින්ම ඔබ සැම අරලියගහ මන්දිරයට පැමිණීම ගැන සතුටු වෙනවා. ඒ වගේම මම ඔබගේ අනාගතයට පළමු කොටම සුබ පතන්නට කැමතියි.අපි මේ රටේ ජනතාව මහා ඉතිහාසයකට උරුමකම් කියන මිනිස්සු. අපි අතර ඉතාම සුහද සන්හිඳියාවක් තිබුණා. ඉතිහාසයේ අපි යම් යම් අවස්ථාවලදී මේ සන්හිඳියාව බිඳීමට සිදුවීම් ඇති වුනත්, අපි එකට හිතන්න පුරුදු වුණා. එකට වැඩ කළා. රටේ සමෘද්ධිය වෙනුවෙන් එකමුතුව කැපවුණා. අපේ නායකයෝ ඊට මඟ පෙන්වා දුන්නා. අපි රටක් හැටියට ඉදිරියට පය තැබුවේ ඉතිහාසයේ අඩුපාඩු ඇතිවුන තැන් මතක් කරලාම නෙවෙයි. ඒ තැන් අමතක කරලා අඩුපාඩු හදාගෙන බව අමතක කරන්න එපා.හැමෝම කැමති නිදහස් ජීවිත ගතකරන්න. දූ දරුවන් එක්ක මාපියන් සමඟ සතුටින් ඉන්න. අපි දන්නවා ඒ අවස්ථාව ඔබට අහිමි වුණා. ඒ ඔබේ වරදින් නොවන බව අපි දන්නවා. අපි ඒවා හාර අවුස්සමින් බලලා වේදනා විඳින්නට වැඩක් නැතැයි කියලයි මම හිතන්නේ. අපි ඊට වෛර කළාට ක්‍රෝධ කළාට ඔබට හෝ අපට ලැබෙන දෙයක් නෑ. ඉතිහාසය මතක් කරමින් අඬලා වැඩක් නැහැ. ඔබ කළ යුත්තේ ඒ අඳුරු අතීතය අමතක කරලා අලුත් ජීවිතයකට එකතු වෙන එක.ඔබගේ අපේක්ෂා අපි තේරුම් ගත්තේ අද නොවෙයි. ඒ නිසයි මානුෂිය මෙහෙයුම අවස්ථාවේදීම අපි සමඟ එකතුවෙන්න ඔබට අවස්ථාව ලබාදුන්නෙ. එසේම ඔබ වාගේ පිරිසකගේ ජීවිත රැක දෙන්න වගේම, ඔබව පුනරුත්ථාපනය කරලා හැකිතාක් ඉක්මනින් එළියට යවන්න සූදානම් කළේ. පිරිස 12000කට කිට්ටු ප්‍රමාණයක්, තව සුළු පුමාණයක් හැර අනික් සියලු දෙනාටම අද මව්පියන් අතරට යන්නට වාසනාව ලැබුණා. ඔබ අද නිදහස් වෙන්නේ සටන් බිමේ සිටි සටන් කරුවන් ලෙස නොවෙයි. ඔබ යන්නේ පුහුණුවක් ලබාගත්ත සාමාන්‍ය පුරවැසියෙක් හැටියටයි.අදින් පස්සේ ඔබට මේ රටේ සාමාන්‍ය පුරවැසියන් හැටියට හිමි සියලුම වරප්‍රසාද හිමිවෙනවා. කිසිම අවහිරතාවක් ඇතිවෙන්න විදිහක් නෑ.තුන්ලක්ෂ ගණනාවකට කිට්ටු ගණනක් මානුෂීය මෙහෙයුම පැවැති අවස්ථාවේ දී අපේ පැතිවලට එහි අවසාන දවසේ ආවා. එයින් 12,000ක් පමණ අපි පුනරුත්ථාපනය කරන්නට කටයුතු ආරම්භ කළා. මේ අයවලුන් පුනරුත්ථාපනය කිරීම අභියෝගයක් වුණා.ලෝකයේ වෙන රටවලට වඩා ඉක්මනින් ඒ කටයුතු නිමාකොට අපට ඔවුන් සමාජගත කරන්න පුළුවන්කම ලැබුණා. ඒ අපි ළඟට ආපු ඔබ කිසිවෙක් සතුරන් හැටියට දැක්කේ නැහැ. ඔබට නිවැරැදි ම¼ඟ පෙන්වන්න පහසුවුනෙත් ඒ අවබෝධයෙන්ම බව මම කියන්න ඕනෑ.ලෝකයේ සටන්කරුවන් පුනරුත්ථාපනය කරන සියලුම න්‍යායන්ට, ප්‍රමිතීන්ට, ආචාර ධර්මයන්ට අනුකූලවයි අපි ඔබව පුනරුත්ථාපනය කළේ.විවිධ කණ්ඩායම් අපි මොනවද කරන්නේ කියන එක බලාගෙන හිටියා. සුළු හෝ අතපසුවීමක් වෙනකන් තමයි ඔවුන් බලාගෙන හිටියේ. ඒ නිසා අපට බාර වූ සියලු දෙනාම පුනරුත්ථාපනය කරලා මවුපියන්ට බාර දෙන වෙලාවේ ඔබගේ අනාගතය ගැන සුබවාදීව බලන්න අපි සූදානම්. එසේම ඔවුන් රටට සමාජයට වැඩදායී පුද්ගලයන් හැටියටයි සමාජගත කරන්නේ.ඔබ එදා තුවක්කුව අතට ගත්තා. අද අපි ඒ වෙනුවට මේසන් හැන්ද, ලඹ කැටය, කියත, යතු කැටය හා අනෙකුත් කර්මාන්ත හුරු කරලා තමයි ඔබව ඉදිරියට යවන්නේ.ඇඳුම් මැසීම, ගෙවතු අලංකරණය වාගේ වෘත්තීය දැනුමත් මේ අයට ලබා දීලා තියෙන බව මට දැනගන්න ලැබුණා. භාෂාව, අංක ගණිතය, සාමාන්‍ය දැනීම පිළිබඳව. ඒ පමණක් නොවෙයි මූලික භාෂාවන් වගේම අංක ගණිතය, සාමාන්‍ය දැනීම පිළිබඳවත් අධ්‍යාපනයක් ලබා දුන්නා.සමහරු විශ්වවිද්‍යාලයට ඇතුල් වුණා. ඔබ එක පැත්තකින් නවාතැන් ලබා ;ගන වෘත්තීය පුහුණුවක් ලබාගත් පිරිසක් වශයෙන් ඔබ එළියට එනවා. එදා විනාශ වුන වෙල්, පාරවල්, පාසල් අද අලුතින් හදන්න පටන් අරගෙන. තමන්ට ජීවත් විය හැකි වාතාවරණයකට මේ ප්‍රදේශ දියුණු කරමින් පවතිනවාඅපේ බලාපොරොත්තුව හැම ගෙදරකටම විදුලිය ලබා දෙන්න. උතුරු නැඟෙනහිර දකුණේ වේවා මේ සියලු දෙනාම මේ රටේ පුරවැසියෝ. දකුණට එක විදිහකටත්, උතුරට එක විදිහකටත් සලකන්න මම සූදානම් නැහැ. ඔබත් අපිත් එකතු වෙලා මේ රට ගොඩනැඟිය යුතුයි. අද නිදහසේ එහා මෙහා යන්නට පුළුවන්කම තියෙනවා. අපි ඔබට රැකියා අවස්ථා සඳහා පසුබිමක් සකස් කරමින් සිටිනවා. ඒ කටයුත්ත අපි වගකීමෙන් යුතුව ඉටු කරනවා. ඒ නිසා මේ රට ගොඩනැඟීම ඔබටත්, අපටත් සියලු දෙනාටම බාරයි.ඔබට පමණක් නොව, මේ රටේ ඉපදෙන්න ඉන්නා වූ සියලු ම දරුවන්ට මෙ රට බාර දෙන්න ඕනේ. කිහිප දෙනෙකුගේ උවමනාවන් ඉටු කිරීම සඳහා ලක්ෂ ගණන් ජීවිත පූජා කරන්නට ඉඩතියන්නට පුලුවන්කමක් නැහැ. සමාජය මල් යහනාවක් නොවෙයි. ඒ සමාජය තුළ ඔබට කටුක ජීවිතයකට මුහුණපාන්නට වෙයි. නොයෙක් පිරිස් ඔබව ඩැහැ ගන්න මහන්සි ගනියි. ඒවායින් මිදී ඔබගේ මවුපියන් සමඟ හොඳ පුරවැසියන් වශයෙන් ජීවත්වීමට කටයුතු කරන්න.දමිළ බසින්අරලියගහ මන්දිරයට පැමිණි ඔබ හැමෝම මම ආදරයෙන් පිළිගන්නවා. අද ඔබ ඉදිරිපිට කතා කිරීමට ලැබීම ගැන මා ඉතාමත්ම සන්තෝෂ වෙනවා.අද ඔබ හැම දෙනාටම ඉතාමත්ම සතුටුදායක දවසක්. ඒ වගේම මටත් සතුටුදායක දවසක්. කඳවුරුවල හිටපු කිහිප දෙනෙක්ම අද තම තමන්ගේ මවුපියන් සමඟ, නෑ හිතවතුන් සමඟ ගෙවල් බලා යන හොඳ දවසක්. ත්‍රස්තවාදීන් ඔබලාව වැරදි මාර්ගයේ ගෙන ගියා. ඒ නිසා ඔබලා විඳි දුක් ගැහැට, දුක් වේදනා කියන්න බැරි තරම්.තරණ තරුණියන් කිහිප දෙනෙක්ම අද ඉතා සතුටින් තම නිවෙස් බලා යනවා. ඔබගේ දරුවන් දැන් බලහත්කාරයෙන් එල්ටීටීඊ යට බඳවා ගන්න බැහැ.දැන් බෝම්බ පිපිරෙන්නෙත් නැහැ. වෙඩි හඬ ඇහෙන්නෙත් නැහැ. හැමෝටම නිදහසේ ජීවත් වෙන්න පුළුවනි.මීට පස්සේ ඔබ හැමෝම හොඳින් ජීවත් වෙන්න ඕන. වැරැදි මාර්ගවලට යොමු වෙන්න එපා. ඒක ඉතාමත්ම වැදගත් වෙනවා.පුනරුත්ථාපනය ලබා ගත් සමහර අය රැකියා ලබා ගෙන පිට රටවල්වලට ගියා. ඔබලා දැන් පුනරුත්ථාපනය වූ වෘත්තීය පුහුණුව ලබාගත් තරුණ තරුණියෝ. දැන් ඔබ හැම දෙනාටම ස්වයං රැකියාවල යෙදී ජීවත් වෙන්නත් පුළුවනි. එයට අවශ්‍ය ණය පහසුකම් ද ඔබලාට ලබා ගන්න පුළුවනි.මේ රටේ පමණක් නොවෙයි පිටරට ගියත් ඔබේ පුහුණුව අනිවාර්යයෙන්ම ඔබට උපකාර වෙනවා.මවයි, පියයි, ගුරුවරු තමයි දෙවියෝ. ඔබේ මවුපියන්වත්, ගුරුවරුන්වත් කවදාවත් අමතක කරන්න එපා.අවුරුදු 02ක් තිස්සේ ඔබලා ලබා ගත්තු වෘත්තීය පුහුණුව ජීවිතයේ කවදාවත් අමතක කරන්න බැහැ. ඔබලා තව තවත් ඉගෙන ගන්න ඕන. මේ රටේ හොඳ තනතුරු ලබා ගන්න ඕන.ඔබගේ අනාගතය සම්බන්ධයෙන් අපි තව තවත් සහාය ලබා දෙනවා. ඔබ හැමෝම අලුත්ම ජිවිතයක් ආරම්භ කරන්න ඕන.පටු දේශපාලන අදහස් නැතිව ඔබලා ජිවත් වෙන්න ඕන. හැම ජාතියකටම අයත් ජනතාවත් එක්ක සොහොයුරන් ලෙස සාමයෙන් ජීවත් වෙන්න ඕන.ඔබ හැම දෙනාටම අනිවාර්යයෙන්ම සුබ අනාගතයක් උදා වෙනවා. හැමවිටම ඔබ මා කෙරෙහි විශ්වාසය තබන්න.අපි හැමෝම එකම මවකගේ දරුවන් හැටියට එක් වී සතුටින් ජීවත් වෙමු.පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා:- පුනරුත්ථාපන මධ්‍යස්ථානවල පුහුණුව ලබා අදින් පසු තමන්ගේ ගම්බිම්වලට යන මේ දරුවන්ට අද ඉතාම පී‍්‍රතිදායක දවසක්. ඔවුන් සමාජයට යන්නේ ජනාධිපතිතුමාගේ ආශිර්වාදය සහිතව. ඒ අවස්ථාව ලබා දීමට ජනාධිපතිතුමා ඉතා හෘදයංගමව මේ දවස වෙන් කළා. එම පුනරුත්ථාපන වැඩසටහන අපේ ඩිව් ගුණසේකර මහතාගේ පුරෝගාමීත්වය මත අරඹා සාර්ථකව නිම කරන්න ලැබීම සතුටක්.අපිට මේ පුනරුත්ථාපන වැඩපිළිවෙළක් ඉදිරියට ගෙන යන්න ලැබෙන්නේ නෑ අපි මානුෂික මෙහෙවරක් රටේ නොකළා නම්. අපේ මෙහෙයුම් අමානුෂික වුණා නම් මේ කඳවුරුවලට එන්න කිසිවෙක් ඉතිරි වෙන්නේ නෑ. ඒ නිසා දරුණු ත්‍රස්තවාදය හමුවේ අපේ රණවිරුවන් විවිධ පරිත්‍යාග කරමින් කළ ඒ මෙහෙවර අපි සිහිපත් කරන්න ඕනේ.ඒ නිසා යුද්ධයෙන් පසු ජාතියට ඉතා වටිනා තරුණ පිරිසක් පුනරුත්ථාපනයට ඉතුරු වුණා. ජනාධිපතිතුමා අපට උපදෙස් දුන්නේ මේ තරුණයන්ට තමන්ගේ දරුවන් විදියට සළකන්න කියලයි. ඒ නිසා මානුෂික හැඟීමෙන් යුතුව මේ පුනරුත්ථාපන ක්‍රියාවලිය ලෝකයට ආදර්ශයක් වන පරිදි ක්‍රියාත්මක වුණා. අපේ දරුවන් මේ මධ්‍යස්ථානවලදී හමුදා නිලධාරීන්ට, නිලධාරිනියන්ට අම්මා, තාත්තා කියා කතා කළා. ඒ ආදරය ඔවුන්ගේ හැඟීම් වෙනස් කළා.පුනරුත්ථාපන මධ්‍යස්ථානවල දී ඔවුන්ට අපි විවිධ පුහුණුවීම් දුන්නා. කාර්මික, තාක්ෂණ, කලා, ක්‍රීඩා පුහුණුව දුන්නා. සමාජගත වන පුරවැසියකුට අවශ්‍ය සියලු වටිනාකම් අපි ඔවුන්ට ලබා දුන්නා. අපි ඔවුන්ට අවශ්‍ය මූලික පහසුකම් සලසන්න පළමු අදියරේ රුපියල් මිලියන 100ක් වැය කළා.අපි ඒ පුනරුත්ථාපන ක්‍රියාවලිය පසුගිය කාලයේ මධ්‍යස්ථානයෙන් පිටතට විවෘත කළා. උතුරේ තරුණයන් දකුණටත් දකුණේ තරුණයන් උතුරටත් ගෙන ගියා. ඒ තුළින් ජාතීන් අතර සුහදතාව ඇති කළා. මේ සංචාරවලදී මේ දරුවන් විශාල අත්දැකීම් ප්‍රමාණයක් ලබා ගත්තා. දකුණේ සංවර්ධනය ගැන විශාල අවබෝධයක් ලැබුවා. ඒ පුනරුත්ථාපන ක්‍රියාවලිය අපේ රටට, ශිෂ්ඨාචාරයට ගැළපෙන අයුරු මෙහෙයවූවා.අපිට අමතක කරන්න බෑ 1971 දකුණේ වූ අරගලය. ඒකට යොමු වූ තරුණයන් පුනරුත්ථාපනය කරන්න වසර තුන හතරක් ගියා.නමුත් වසර දෙකක් තුළ ඉතා සාර්ථකව මේ අවිගත් තරුණයන් පුනරුත්ථාපන මධ්‍යස්ථානවලින් යන්නේ ඉතා සාර්ථකව පුනරුත්ථාපනය වීමෙන් අනතුරුවයි.පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශ ලේකම් ඒ. දිසානායක මහතා:- පුනරුත්ථාපන අභ්‍යාසලාභීන් 1800ක් තරම් විශාල පිරිසක් එකවර සමාජගත කෙරෙන ඓතිහාසික දිනය අදයි. මේ උත්සවය සංවිධාන කරන්න වුණේ කෙටි කාලයක් තුළදීයි. ජනාධිපතිතුමාගේ අවසරය ලැබුණු වහාම අපි විදේශ තානාපතිවරුන්ට ආරාධනා කළා. මේ රටට නිදහස උදා කර ගත්තේ සියලු ජනවර්ග එකතු වෙලයි. එයින් පසුව අපේ රට තුළ නොයෙක් ගැටලු පැන නැ¼ගුණා.එහෙම වුණත් දියුණු රටවල් සියලු ජාතීන් සමඟියෙන් සිටියා. අපේ රටවල ජනවර්ග අතර ගැටුම් ඇති වෙලා ප්‍රශ්න වුණාම ඒ අය අපිට ආයුධ විකිණුවා. දිළිඳු බවේ විශම චක්‍රය රට තුළ ඇති වුණා. මේ තත්ත්වය නැති වුණේ ජනාධිපතිතුමා බලයට පත් වූ පසුයි. අද සියලුදෙනා සමඟියෙන් ජීවත් වෙනවා.පුනරුත්ථාපන අභ්‍යාසලාභී සෙල්වරාසා සෙල්වදීපන්:- අද අපගේ ජීවිතයේ අමතක නොවන විශේෂ දවසක්. දීර්ඝ කාලයකට පසු අපි අපේ නිවෙස්වලට යනවා. එල්.ටී.ටී.ඊ.යේ බලකිරීම මත වැරැදි මඟක ගිය අපට ජනාධිපතිතුමා සමාව දී තිබෙනවා. ඇමැතිතුමා අපිට දෙමළෙන් කතා කළා වගේ මමත් සිංහලෙන් කතා කරන්න කැමැතියි. මීට වසර දෙකකට කලින් අපි එල්.ටී.ටී.ඊ.යේ බලපෑම මත යුද්ධයට සම්බන්ධ වුණා.යුද්ධය අවසන් වීමත් සමඟ අපි හමුදාවට බාර දුන්නා. ජනාධිපතිතුමා අපිට සමාව දුන්නා. අපි පුනරුත්ථාපන මධ්‍යස්ථානවල දී අපට පුහුණුව දුන්නා. රැකබලා ගත්තා. කෑම බීම දුන්නා. කිසි අඩුපාඩුවක් වුණේ නැහැ. ඇමැතිතුමා, කොමසාරිස්තුමා නිතරම අප ගැන සොයා බැලුවා.ගජධීර ඇමැතිතුමා අපිව කඳවුරු මානසිකත්වයෙන් බැහැර කළා. ඔවුන් අප සමඟ සමීපව කටයුතු කළා. ඔවුන් අපිව දකුණට අරගෙන ගියා. ප්‍රථම වරට දුම්රියෙන් ගියා. කතරගම දක්වා ගියා. අපට දකුණේ සිංහල ජනතාව දැක්වූ ආදරය, මිත්‍රත්වය ගැන ඉතාම සතුටුයි.සිංහල දෙමළ සමාජ තුළ මේ මිත්‍රත්වය තහවුරු කිරීමට ජනාධිපතිතුමා ගෙන යන මේ වැඩපිළිවෙළ අපේ ගම්බිම්වලට රැගෙන යාමට අප බලාපොරොත්තු වෙනවා.නැවත ගම්බිම්වලට යන අපට ආර්ථික ශක්තියක් හා සමාජයේ පිළිගැනීමක් අවශ්‍යයි. ජනාධිපතිතුමා ඉදිරියටත් අප රැක බලා ගනී කියා අපට විශ්වාසයි.මැති ඇමැතිවරු, තානාපතිවරු, ත්‍රිවිධ හමුදාපතිවරු ඇතුළු පිරිසක් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n1110039</link>
    <topic>අතීත දුර්වලතා මගහැර වඩාත් ශීලාචාරව ජීවත්වීම නවීනත්වය වැළඳගැනීමයි</topic>
    <author>මහින්ද අලුත්ගෙදර</author>
    <content>අපේ අනාගත පරපුර නවීනත්වය වැළඳ ගන්නවා යනු විදේශ රටවලින් පැමිණෙන සෑම දෙයක්ම අනුගමනය කිරීම නොවන බව ජනාධිපති මහින්ද රාජපක්‍ෂ මහතා අවධාරණය කළේය.නවීනකම යනු අතීතයේ පැවැති දුර්වලතා මඟහැර වඩ වඩාත් ශීලාචාරව ජීවත්වීම බවද ජනාධිපතිවරයා පෙන්වා දුන්නේය.ජනාධිපතිවරයා මේ බව සඳහන් කළේ අරලියගහ මන්දිරයේදී පෙරේදා (01) පැවැති ලෝක ළමා දිනය - 2011 ජාතික උත්සවය අමතමිනි.“මේ දරු කාගේ නුඹගේ අපගේ සුරකිමු රටදැය වගේ” යන්න තේමාව කරගනිමින් පැවැති මෙම ජාතික උළෙල ළමා සංවර්ධන හා කාන්තා කටයුතු අමාත්‍යාංශය සංවිධාන කර තිබුණි.එහිදී ජනාධිපති මහින්ද රාජපක්‍ෂ මහතා මෙසේද කීවේය.ලෝක ළමා දිනය සැමරීම වෙනුවෙන් මේ ස්ථානයට පැමිණි සියලුම දරු දැරියන්ට මගේ ප්‍රණාමය පිරිනමනවා. පුංචි ඇටේ පැළවෙනා, පුංචි පැළේ ගස වෙනා, පුංචි ළමෝ ප¼ඩිවෙනා ආදී වශයෙන් අපි කුඩා කාලයේදී අසා තිබෙනවා. පුංචි දරු දරියන් පිරිසක් අනාගත රට බාර ගන්නා යෝධ පුරවැසියන් ලෙස ලොකු වෙනවා.සතියේ සෑම දිනෙකම අරලියගහ මන්දිරය බලන්න පාසල් දරු දැරියන් විශාල ප්‍රමාණයක් පැමිණෙනවා. මේ දරුවන් දෙස බලන විට අපේ අනාගතය මෙහෙයවන දරුවන්යැයි හැඟෙනවා. ඇත්තමට අපි ඔවුන් දෙස බලන්න ඕන. මේ දරුවන් අනාගතයේ විද්‍යාඥයන්, වෛද්‍යවරුන්, කලාකරුවන්, ක්‍රීඩකයන්, පඬිවරුන් බවට පත්වෙනවා.මීට දින කිහිපයකට පෙර අපේ පාසල් දරුවන් කොළඹදී සිතුවමක් නිර්මාණය කළා. අනාගතයේ දී කොළඹ නගරය දකින ආකාරය ඔවුන්ගේ තේමාව වුණා. මේ දරුවන් අනාගතයේදී කොළඹ නගරය දකින ආකාරය එහිදී සිතුවමට නැඟුවා. එම දරුවන් බලාපොරොත්තු වන ආකාරයේ කොළඹ නගරයක් නිර්මාණය කිරීම පාලකයන්ගේ වගකීමක්.මේ දරු දැරියන් වෙනුවෙන් අපි පාලනය කළ යුතු වෙනවා. එම චිත්‍රය දෙස බැලූ විට ඔවුන්ගේ අදහස් කෙරෙහි විශාල ගෞරවයක් ඇති වෙනවා. ඔබත් කවදා හෝ මෙවැනි වැදගත් ස්ථානයකට පැමිණෙන බව සිතා ගත යුතුයි.ඒ අධිෂ්ඨානය හදවතේ රඳවා ගත යුතුයි. ලෝකයේ බොහෝ දෙනෙක් සාර්ථකත්වයට පත්ව තිබෙන්නේ ඔවුන්ගේ කුඩා කාලයේදී ඇති කරගත් හැඟීම් හා ආශාවන් මතයි.ඒ ගමන යන්නට අවස්ථාව තිබෙනවා. අවශ්‍ය වන්නේ උනන්දුව හා කැපවීමයි. සෑම සාර්ථක මිනිසෙක්ම කම්මැලිකමෙන් ඈත්වුණු අයෙක්. බුදුරජාණන් වහන්සේ ප්‍රමුඛව ලෝකයට මඟ කියා දුන් බොහෝ පිරිසක් තම ජීවිතය සාර්ථක කරගෙන තිබෙන්නේ උදෑසනින්ම තම ජීවිකාව ආරම්භ කර ගනිමින්.නිවෙසක අම්මා තමයි වේලාසනින්ම අවදිවෙන්නේ. ඒ වගේම අම්මා නින්දට යන්නේ අන්තිමට. අපි අම්මා අනුගමනය කළ යුතුයි. කම්මැලිකමින් තොරව තම දින චර්යාව කරගෙන යාම තම මවට කරන ලොකුම ගෞරවයයි.සෑම දිනක්ම අර්ථවත්ව යොදා ගන්නා අතරේ අපේ නීරෝගීකම පිළිබඳවද අවධානය යොමු කළ යුතුයි. පොතේම ඇලීගැලී සිටිය යුතු නැහැ. ක්‍රීඩාවට මෙන්ම විෂය බාහිර ක්‍රියාකාරකම්වලද නිරත විය යුතුයි. දරුවන්ට කුඩා කාලයේදී ව්‍යායාම, ක්‍රීඩාව අවශ්‍යයි. ඒ නිසා ඒවාටද ඉඩ ලබාදිය යුතුයි.එසේ නොමැතිව නීරෝගී දරු පරපුරක් බිහිකරන්න අමාරුයි. අපි වසංගත රෝග පිළිබඳව අසා තිබෙනවා. අද ඒවා මිහිතලයෙන් ඉවත්වී තිබෙනවා. අද රෝග වැඩි ප්‍රමාණයක් ඇති වී තිබෙන්නේ අපේ වැරැදි පුරුදු නිසයි. කොළඹ දරුවන්ගෙන් සියයට 16 ක් දියවැඩියාවෙන් පෙළෙනවා. ඇයි මේ තත්ත්වයට හේතුව කුමක්ද ව්‍යායායාම නොමැති කමයි.මෙය ක්‍රමයෙන් ඉවත්විය යුතුයි. ඒ සඳහා මවුපියන් උදවු කළ යුතුයි. සමස්ථ ජාතියේම දරුවන් ව්‍යායාම සඳහා පුරුදු වන්නේ නම් මවුපියන්ද ඊට හුරු වෙනවා. පසුගිය දිනෙක පුවත්පතක පළ වූ ලිපියක් මා දැක්කා. තමන්ගේ දරුවා විභාගයෙන් අසමත් වූ නිසා පියා එල්ලී මියගොස් තිබෙනවා. තවත් අයෙක් වස පානය කර තිබෙනවා. මේ අයගේ දරුවන් පංති කාමරයට පමණක් සීමාවුණු දරුවන් කියලයි මම දකින්නේ.ඉක්මනින්ම කලකිරෙනවා. පරාජය පිළිගන්න කැමැති නැහැ. නමුත් ක්‍රීඩාවකට යොමු වන්නේ නම් පරාජය පිළිගන්නවා. ජයග්‍රහණයෙන් ඕනෑවට වඩා උදම් අනන්නේ නැහැ. ඒ සඳහා පුරුදු විය යුතුයි. ඒ වගේම උනන්දු කළ යුතුයි.එසේ නොමැති නම් පරාජය වූ විට නැඟිටින්න දන්නේ නැහැ. පැරදි පැරදි නැඟිටින්න පුරුදු විය යුතු වෙනවා.ලබන වසරේ දී අපි අපේ දරුවන් වෙනුවෙන් සෑම දිස්ත්‍රික්කයකම ක්‍රීඩා සංකීර්ණ ඇති කරනවා. ඒ සඳහා ව්‍යායාම් මධ්‍යස්ථාන, පිහිනුම් තටාක ඇතුළු සෑම පහසුකමක්ම ලබා දෙනවා. දරුවන්ට එය විශාල ප්‍රයෝජනයක් වේවි. අපි සාර්ථක ජීවිතයක් ගොඩනඟා ගැනීමෙන් එය අපිට පමණක් නොව රටට ද වැදගත් වෙනවා.අපේ ජීවිතයෙන් කොටසක් රටට, ජාතියට, ආගමට හා භාෂාවට අයත් වෙනවා. කුඩා කාලයේ සිට ම අපේ අපේ මවු භාෂාවට, මාතෘ භූමියට ආදරය කළ යුතුයි. ජාතියක පැවැත්මක් තිබෙන මවු භාෂාව කෙරෙහි විශේෂ අවධානය යොමු කළ යුතුයි. ඇතැම් විද්‍යාඥයන් තම විද්‍යාත්මක සොයා ගැනීම් කර තිබෙන්නේ තම මවු භාෂාව තුළ සිටයි. ඇතැම් විට මවු භාෂාව අමතක කරනවා.අපේ භාෂාව රැක ගන්නා අතර තුර අනෙකුත් භාෂාවන් ඉගෙන ගත යුතුයි. එසේ නොමැතිව ජාත්‍යන්තරය සමඟ ගනුදෙනු කරන්න බැහැ. ජාතික අධ්‍යාපන ආයතනය තුළ සමීක්ෂණයක දී අත් අකුරුවල සියයට 18 ක් වැරැදි තිබුණ බවට සොයාගෙන තිබෙනවා. සිංහල, දෙමළ, කියා වෙනසක් නැහැ. මේක හොඳ තත්ත්වයක් නොවේ. අපේ භාෂාව දැන ගත්තා වගේ ම වෙනත් භාෂාවක් දැනගැනීම ද වැදගත්.මවු භාෂාව මෙන්ම අනෙකුත් භාෂාවන් ද දරුවන්ට ඉගැන්විය යුතුයි. අපි අතර විවිධ ජාතීන්, විවිධ ආගමිකයන් ඉන්නවා. සියලු දෙනාම එකට ජීවත්විය යුතු ලෝකයේ තනි පාටක් ලස්සන නැහැ. විවිධ පාට පැවතිය යුතුයි. දේදුන්නත් ලස්සන වී තිබෙන්නේ පාට කිහිපයක් තිබෙන නිසයි.සෑම ජාතියකටම, ආගමකටම, භාෂාවකටම ගරු කරන අපේ රට ලස්සනයි. අපේ දරුවන් පුංචි කාලයේ දී සිංහල, දෙමළ, මුස්ලිම් ආදී ලෙස පාසල්වලට වර්ගීකරණය කරනවා. නමුත් වයස අවුරුදු 20 ක් 21 ක් වූ පසුව ජාතීන් එක්විය යුතුයි කියා පවසනවා.අපේ අධ්‍යාපන විශේෂඥයන්, ආගමික නායකයන් මේ ගැන සිතන්න කාලය ඇවිත්. ඒ වගේම මේ දරුවන්ගෙන් ඉල්ලන්නේ කිසි විටෙකත් වාසි ගන්න මවු බිම පාවා නොදෙන ලෙසයි. අපේ මවුබිම ගැන සුළුවෙන් හිතන්න එපා. ඇතැම් පිරිස් ලංකාවට පැමිණි පසු තමන් සිටි රට මෙලෙසයි කියා උජාරුවට පවසනවා. නමුත් දැන් ඒ තත්ත්වය ටික ටික අවම වී තිබෙනවා.අපේ රට ගැන හැඟීම් තිබෙන්නේ අඩුවෙන්. අපි මේ යන දියුණුවෙන් ලෝකයේ දියුණු රටවල් සමඟ තරග කිරීමට හැකි විය යුතුයි. ඒ සඳහා ආත්ම විශ්වාසය ගොඩනඟා ගත යුතුයි. 30 වසරක යුද්ධයෙන් ජය ගත් අපේ රට නිදහස් හා සාමකාමී පරිසරයක ඉතාම වේගයෙන් සංවර්ධනය කරා ගමන් කරනවා.ඒ සඳහා නවීන ශ්‍රී ලංකාවක් ගොඩනැඟිය යුතුයි. අපේ නව පරපුර නවීන වෙනවා යනු විදේශ රටවලින් පැමිණෙන සෑම දෙයම අනුගමනය කිරීම නොව අතීත දුර්වලකම් මඟ හැර වඩ වඩාත් ශීලාචාර ලෙස ජීවත්වීම යි. ඒ වගේම අපි අනෙකුත් ආගම්වලට සිනාසිය යුතු නැහැ. අනුන්ට පහර දුන් පසු අපිට ලැබෙන්නේ කුමක් ද? අපි අපේ චාරිත්‍රවලට ගරු කළ යුතුයි.ඇතැම් විට අපි වැඩිහිටියන්ට කරන ආමන්ත්‍රණ වලදී අතැමුන් ඔච්චම් කරනවා. මම එදා ප්‍රකාශ කළේ මේ රටේ දරුවන්ගේ ආඩම්බරකාර තාත්තා මමයි කියලයි. අදත් එය ප්‍රකාශ කරනවා. ඇතැමුන් එය සමච්චලයට ලක් කරනවා. අපි සිනාසෙන්නේ කාටද යන්න සිතා බැලිය යුතුයි.වර්තමාන රජය අලුතින් පාසල් 6000 ක් ගොඩනඟාගෙන යනවා. එයින් පාසල් 1000 ක් ද්විතියික පාසල් ලෙස සංවර්ධනය කරනවා. එවැන්නක් කරන්නේ මේ රටේ දරුවන් වෙනුවෙනි. සිංහල, දෙමළ භාෂාවන් වගේම ඉංගි‍්‍රසි හා තොරතුරු තාක්ෂණය ද පාසල් දරුවන්ට ලබා දිය යුතුයි. ඒ සඳහා අවශ්‍ය පහසුකම් පාසල්වලට ලබා දෙනවා.දැනටමත් පාසල් 3500 කට පරිගණක ලබා දී තිබෙනවා. පසුගිය 2005 වසරේ දී සියයට 5 ක් වූ තොරතුරු තාක්ෂණ සාක්ෂරතාව අද වන විට සියයට 40 දක්වා වර්ධනය වී තිබෙනවා. ඒ වගේම අපි අපේ දරුවන් වෙනුවෙන් මතට තිත තැබුවා. සමාජයේ දරුවන්ට හිරිහැර කිරීම නවතා දැමිය යුතුයි. ඊට අවශ්‍ය පියවර ගන්නවා.එදා මේ රටේ දරුවන් යුද්ධයට ඇදගෙන ගියා. නමුත් අද ඒ දරුවන්ට නිදහසේ ජීවත් විය හැකි පරිසරයක් නිර්මාණය කර දී තිබෙනවා. ඒ වගේම 10000 කට වැඩි පිරිසක් සමාජ ගත කර තිබෙනවා.දරුවන්ට හිංසා කරන්නන් පිළිබඳ දැනුම්වත් කිරීම සඳහා හදිසි ආරක්ෂක සේවයක් ක්‍රියාත්මක වෙනවා.අපේ දරුවන් වෙනුවෙන් ඉටු කළ යුතු යුතුකම් තිබෙනවා. විදේශ රටවල සිටින ශ්‍රී ලාංකික දරුවන් ඒ ඒ රටවල සැප පහසුකම් පසෙක දමා අද ලංකාවට කැඳවාගෙන එනවා. එසේ රැගෙන එන්නේ එම දරුවන් පෝෂණය කළ යුතු පරිසරය ශ්‍රී ලංකාවේ තිබෙන බවට විශ්වාස කරලයි. අපේ සංස්කෘතිය විනාශ කරන්න බැහැ. ගුණධර්මවලින් ඈත් වී දරුවන් හදන්නත් බැහැ.නොයෙක් ආකාරයේ විකෘති ජීවන රටාවකට දරුවන් ඇද ගන්නා බලවේග අද අපේ රටේ ද ක්‍රියාත්මකයි. මානව අයිතීන් ගැන පෙන්වන්න ඔවුන් උත්සාහ කරනවා. නමුත් රටක සංස්කෘතික, ආගමික බැඳීම් නැති කරන්න ඉඩ දෙන්න බැහැ. මවුපියන් තම දූ දරුවන් සම්බන්ධයෙන් මීට වඩා සොයා බැලිය යුතුයි. අපේ දරුවන් කොන් කිරීමෙන් නොව ආදරය කිරීමෙන් මෙය කළ හැකියි. ඒ සඳහා ඔබට විශාල වගකීමක් තිබෙනවා.එක්තරා දරුවෙකුගෙන් විමසීමේදී ඒ දරුවා සඳහන් කළේ තම මව විදේශ රැකියාවක් කරන බවයි. ඒ වගේම එම දරුවා ප්‍රකාශ කළේ තමන්ට ඩොලර්වලට වඩා තම මව අගේ යන්නයි. අපේ වටිනාම සම්පත දරුවන්. ඒ වගේම දරුවන්ගේ වටිනාම සම්පත තමන්ගේ මව හා පියා යි. ඒ නිසා දරුවන් වෙනුවෙන් මේ රට ගොඩනැඟිය යුතු ය.අපේ මවුවරු, පියවරු තම දරුවන්ට මීට වඩා ආදරය කළ යුතු කාලය එළැඹ තිබෙනවා. එවිට දරුවා වැඩිහිටියන්ට සලකන සමාජයක් නිර්මාණය වෙනවා. වැඩිහිටියන් පාරේ දමා යන තත්ත්වයක් අද රටේ තිබෙනවා. එවැනි කනගාටුදායක තත්ත්වයෙන් මුදා ගැනීමේ වැඩපිළිවෙළකට රජය ක්‍රියා කළ යුතු වෙනවා.දරුවන්ට යුතුකම සේම දරුවන්ගේ මවුපියන්ට යුතුකම ඉටු කළ යුතුයි. එවිට අපේ රට වඩා ලස්සන, හොඳ රටක් බවට පත් වෙනවා.ළමා සංවර්ධන හා කාන්තා කටයුතු ඇමැති තිස්ස කරලියද්ද මහතා - අද පවත්වන ලෝක ළමා දින උළෙල පවත්වන්නේ අපිට සැබෑ නිදහස ලැබීමෙන් පසුව පවත්වන උත්කර්ෂවත්ම උළෙලයි. අද අපි බියෙන් සැකෙන් තොරව ජීවත් වෙනවා. දීර්ඝ කාලීන යුද්ධයෙන් රට පුරා විශාල දරුවන් පිරිසක් අවතැන් වුණා. අපිට විශාල වැඩ කොටසක් තිබෙනවා ඔවුන් වෙනුවෙන්.රටේ පැවැති යුදමය තත්ත්වය හේතුවෙන් අහිංසක දරුවන්ට වන්දිගෙවන්න වුණා. මේ සෑම දෙයකටම සාධාරණ විසඳුමක් දෙන්න ජනාධිපති මහින්ද රාජපක්‍ෂ මහතා එඩිතර තීන්දුවක් ගත්තා. දරුවන්ට සිදුවන හිරිහැර ගැන නිතර නිතර වාර්තා වෙනවා. ඒ දරුවන් ආරක්ෂා කිරීම අපේ වගකීමක්.දරු හිංසනය ළමා අපචාර මේ රටේ තිබුණා. නමුත් මාධ්‍ය මඟින් ඊටත් වඩා යුදමය තොරතුරු වාර්තා කළා. දරුවන්ට වන හිංසනය ගැන තොරතුරු ලබා දෙන්න ළමා රක්ෂණ අධිකාරිය මඟින් 1919 දුරකථන අංකය ලබා දී තිබෙනවා. ඒ නිසා අපි ළමා හිංසනය පිටු දැකිය යුතුයි.දරුවන් වෙනුවෙන් ජාතික ළමා ගීතයක්, ළමා කොඩියක් හඳුන්වා දෙනවා. මේ වෙනුවෙන් සමරු මුද්දරයක් නිකුත් කෙරෙනවා. ඒ වගේම කොඩි සතියක් ප්‍රකාශයට පත් කරමින් එහි මුල්ම කොඩිය ජනාධිපතිතුමාට පිළිගන්වනවා.මේ රට වෙනුවෙන් කැපවූ අයගේ ළමා කාලය ගෙවුණු ආකාරය ගැන කුඩා දරුවන් දැනුම්වත් කිරීමේ අරමුණින් පුංචි ග්‍රන්ථයක් එළි දක්වා තිබෙනවා. 41 දෙනෙකුගේ කුඩා අවධිය ගැන එහි අන්තර්ගත වෙනවා. පිපි තඹරන යනුවෙන් ඒ ග්‍රන්ථය නම් කර තිබෙනවා.පසුගිය කාලේ විවිධ ආයතන ජාත්‍යන්තරයට ගෙන ගියේ අපේ රටට අහිතකර දේවල්, අද අපි අපේ රටේ දරුවන්ගේ දැක්ම ගැන එළිදක්වනවා. ඇතැම් විදේශීය රටවල් මෙවැනි තත්ත්වයන් හමුවේ විවිධ ප්‍රයෝජන ලබා ගන්නවා. නමුත් අද අහිංසක දරුවන් දුක් විඳින රටවල් කීපයක් තිබෙනවා.ළමා සංවර්ධන හා කාන්තා කටයුතු අමාත්‍යාංශයේ ලේකම් සුමිත්‍රා රාහුබද්ධ මහත්මිය - මේ වසර පුරාම ළමයි වෙනුවෙන් විශේෂ වැඩසටහන් සිදු කරනවා. ඒ වගේම දරුවන් වෙනුවෙන් කීර්තිමත් චරිත 41 ක් තෝරාගෙන ඔවුන්ගේ ළමා කාලය ඇතුළත් කරමින් නිර්මාණය කළ කෘතියක් එළි දක්වනවා. අපි උත්සාහ කරන්නේ පී‍්‍රතිමත් දරු පරපුරක් බිහි කිරීමටයි. එවැනි පී‍්‍රතිමත් දරුවන්ගේ ඡායාරූප ඇතුළත් ග්‍රන්ථයක්ද එළිදැක්වෙනවා.ආචාර්ය චාරිකා මාරසිංහ මහත්මිය - සෑම දිනෙකම ළමයි 22000ක් බඩගින්න නිසා මිය යනවා. ඒවගේම තවත් ළමයි ලක්ෂ ගණනක් අනාරක්ෂිතව ජීවත් වෙනවා. මිලියන 120ක් දරුවන්ට තම පාසල් කාලය අහිමි වී තිබෙනවා. මිලියන ගණනක් රෝගවලින් මිය යනවා.මේ වන විට 100 කට වැඩි ප්‍රමාණයක් ලෝකයේ යුද්ධ පැවතියා. ඒ හේතුවෙන් ළමයින්ට ජීවත්විමේ අවස්ථාව අහිමි වී තිබෙනවා. මිලියන 6ක් කථනාබාධිත, දෘෂ්‍යාබාධිත තත්ත්වයට පත්ව තිබෙනවා. අපේ දරුවන් විවිධ අභියෝග මධ්‍යයේයි ජීවත් වන්නේ.සත්ත්ව විශේෂ සෑම මොහොතකම මිහිකතින් සමුගන්නවා. පරිසරය විනාශ වුවහොත් අපිට ජීවත් වීමේ කාලය සීමා වෙනවා. අපේ මිහිතලයට අවශ්‍ය වන්නේ පරිසරය, සතුන් පිළිබඳව සිතන පරපුරක්. මට ඉන්නේ සතුරෝ තුන්දෙනෙක් බවට මහත්මා ගාන්ධි තුමා කියා තිබෙනවා. ‘ බ්‍රිතාන්‍ය ජාතිකයන්, ඉන්දීය ජාතිකයන්ද එහිදී සතුරන් ලෙස නම් කර තිබෙනවා.ජනාධිපති මහින්ද රාජපක්‍ෂ මහතාගේ ප්‍රධානත්වයෙන් පැවැති ලෝක ළමා දින ජාතික උළෙලේදී දරු දැරියන් වෙනුවෙන් ජාතික ළමා ගීතයක් හඳුන්වාදීම, ජාතික ළමා කොඩියක් හඳුන්වා දීම, ළමාදින සමරු මුද්දරයක් නිකුත් කිරීම මෙන්ම ළමා සංවර්ධන අරමුදල සඳහා කොඩි දිනයක් පැවැත්වීමට පියවර ගැනීම ආදිය සිදු කෙරිණි.ළමා දිනය නිමිත්තෙන් කොඩි අලෙවි කිරීමක් සිදු කෙරෙන අතර එහි මුල්ම කොඩිය ජනාධිපති මහින්ද රාජපක්ෂ මහතා වෙත පැළඳවිය. ඊට අමතරව ශ්‍රී ලංකාවේ ජනපි‍්‍රය හා විද්වත් පුද්ගලයින් 41 දෙනෙකුගේ ළමා කාලය ඇතුළත් කොට නිර්මාණය කළ “ පිපි තඹරන” නම් ග්‍රන්ථය එළිදැක්වීම ද මෙහිදී සිදුවිණි.මේ අතර ශ්‍රී ලංකාවේ ළමයින්ගේ විවිධ ඡායාරූප ඇතුළත් ග්‍රන්ථයක් එළිදැක්වීමද මෙම ළමා දින සැමරුම් උළෙලට සමගාමීව සිදු කෙරිණි.කැළණිය විශ්විද්‍යාලයේ කුලපති මාහාචාර්ය වැලමියාවේ කුසලධම්ම නාහිමි, ජනාධිපති ආර්යා ශිරන්ති රාජපක්ෂ, තැපැල් සේවා ඇමති ජීවන් කුමාරතුංග, ළමා සංවර්ධන හා කාන්තා කටයුතු නියෝජ්‍ය්‍ය ඇමැති එච්. එල්. ඒ. එම්. හිස්බුල්ලා ,, පාර්ලිමේන්තු මන්ත්‍රී දුමින්ද සිල්වා, ජනාධිපති ලේකම් ලලිත් වීරතුංග, ළමා සංවර්ධන හා කාන්තා කටයුතු අමාත්‍යාංශයේ ලේකම් සුමිත්‍රා රාහු බද්ධ මහත්ම මහත්මීහු විදේශීය තානාපතිවරු හා මහ කොමසාරිස්වරු , කලාකරුවෝ , විද්වත්හු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n11100310</link>
    <topic>දක්ෂිණ අධිවේගෙ වැඩ කරන චීන ජාතිකයන් දඩයමේ යන බවට චෝදනා</topic>
    <author>ලංකින්ද නානායක්කාර – ඉමදූව සමූහ</author>
    <content>දක්‍ෂිණ අධිවේගී මාර්ගය ඉදිකිරීම සඳහා දායකවීමට මෙරට පැමිණ සිටින චීන ජාතිකයන් ආගමික හා සංස්කෘතික සමාජ ගැටලු ඇති වන අයුරින් විවිධ අපචාර සිදුකරන බවට ඉමදුව සම්බන්ධීකරන රැස්වීමේ දී චෝදනා එල්ල විය.දක්ෂිණ අධිවේගී මගේ සිට වැඩ කරමින් සිටින චීන ජාතිකයෝ මඟ දෙපස නිවෙස් වලට හා ඉඩම් වලට අනවසරයෙන් ඇතුළු වීම, ප්‍රදේශයේ කුඹුරුවල හා ගොඩබිම් වල සැරිසරන අහිංසක සතුන් අල්ලා සතුන් දඩයම් කර ආහාරයට ගැනීම, තලගොයන්, ඉබ්බන්, ගැරඩියන්, දියකඩතිවල සිටින කුඩා මසුන් අල්ලා ගෙන ආහාරයට ගැනීම නිසා ගම්වාසින්ගෙන් පැමිණිලි රැසක් ලැබී ඇතැයි ඉමදුව ප්‍රාදේශීය ලේකම් ධම්මික වීරකෝන් මහතා කියයි. ග්‍රාම නිලධාරි වරුන් සමෘද්ධි ගොවි නියාමකවරුන්ද, මේ සම්බන්ධයෙන් පැමිණිලි කර ඇතැයි හෙතෙම කියයි.නියෝජ්‍ය කතානායක චන්දිම වීරක්කොඩි මහතා පැවසුවේ දක්‍ෂිණ අධිවේගී මාර්ගයේ නිලධාරීන්ට මේ සම්බන්ධයෙන් දන්වා යවා ඇති බවත්, ඉමදුව අහංගම, හබරාදූව, යක්කලමුල්ල, කනන්කේ හා බෝගහගොඩ පොලිස් ස්ථානාධිපතිවරුන් හරහා සතුන් දඩයම් කරන චීන ජාතිකයන් සඳහා නීතිමය පියවර ගන්නා ලෙසට ඔවුන්ට උපදෙස් දුන් බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n11100311</link>
    <topic>යාපනයේ මත්ස්‍ය අස්වනු මිලදී ගැනීම ක්‍රමවත් කරන්න ජංගම ශීතාගාර හයක්</topic>
    <author>බුද්ධිකා ඉඹුලාන</author>
    <content>මෙම වසර අවසන් වීමට පෙර යාපනයේ ධීවරයිනට ජංගම ශීතාගාර 06 ක් ලබාදීමට කටයුතු යොදා ඇති බව ධීවර හා ජලජ සම්පත් සංවර්ධන ඇමැති රාජිත සේනාරත්න මහතා පවසයි.එහිදී මෙම ජංගම ශීතාගාර සහිත වාහන ධීවර තොටුපොළ වෙතම පැමිණ ධීවරයාගේ මත්ස්‍ය අස්වැන්න මිලදී ගැනීමේ පහසුකම් සැපයෙන බවද ඇමැතිවරයා පෙන්වා දෙයි.මන්නාරම දිස්ත්‍රික්කයේ ද ධීවරයින් සඳහා ද ශීතාගාර පහසුකම් ස්ථාපිත කිරීම කඩිනමින් සිදුකරන අතර, ඉදිරි කාලයේ දී උතුරු නැඟෙනහිර පළාත්වල ධීවර ජනතාව වෙනුවෙන් අයිස් නිෂ්පාදනාගාර ලබාදීමටත් සැලසුම් කර ඇති බව ද ඇමැතිවරයා කියයි.කැනේඩියානු මුල්‍ය ආධාර මත ධීවර කොටුපළ දියුණු කිරීමේ ව්‍යාපෘතිය මගින් රුපියල් ලක්‍ෂ 280 ක වියදමින් මුලතිව් දිස්ත්‍රික් ධීවර කාර්යාලය සංවර්ධනය කිරීමද සිදු කෙරුණු අතර කරීටාස් ආයතනයේ අනුග්‍රහයෙන් ධීවර කාර්මිකයන් 26 දෙනකුට එක්දින ධීවර යාත්‍රා 26, එන්ජින් 26 ක් හා දැල් ආම්පන්න කට්ටල 26 ක් ලබාදීමද තමන් සිදුකළ බවද ඇමැතිවරයා පවසයි.මේ සියලු සංවර්ධන කාර්යයන් තුළින් ධීවර කාර්මිකයාගේ සංවර්ධනය මෙන්ම රටේ සවිමත් කිරීමද අරමුණ බව ද ඇමැතිවරයා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n11100312</link>
    <topic>අපේ මුලික අරමුණ ගුණාත්මක පුවත්පතක් මිස වෙළෙඳ දැන්වීම් පසුපස හඹා යාම නොවේ</topic>
    <author>ජීවනී පතිරණ</author>
    <content>ලේක්හවුස් පුවත්පත් අනෙක් පුවත්පත් වගේ දැන්වීම් පස්සේ දුවන්නේ නෑ. ඒ නිසා විශාල වෙනසක් අපේ පුවත්පත්වල තිබෙනවා. කවුරු කොහොම කීවත් පත්තර මහ ගෙදර කවදාවත් වැටෙන ආයතනයක් නොවේ යැයි ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතා ප්‍රකාශ කළේය.2010 වසරේ පහේ ශිෂ්‍යත්ව සමතුන් සඳහා පදක්කම් හා තිළිණ ප්‍රදානයට එක්වෙමින් හෙතෙම මේ අදහස් පළ කළේය.ලේක්හවුස් ආයතනයේ සේවක සේවිකාවන්ගේ දූ දරුවන් සඳහා වාර්ෂිකව පවත්වන මේ තිළිණ ප්‍රදානය මෙවර පැවැත්වූයේ 11 වැනි වරටය. විභාග දෙපාර්තමේන්තුවේ නිර්නායකයන්ට අනුව තෝරාගත් දූ දරුවන් 23 දෙනෙක් සඳහා පදක්කම් හා ත්‍යාග පිරිනැමුණි.ලේක්හවුස් ආයතන පරිශ්‍රයේ පසුගියදා (30) පෙරවරුවේ පැවති මේ උත්සවයේදී වැඩිදුරටත් අදහස් දැක්වූ සීලරත්න සෙනරත් මහතාතමාගේ පාසල් ජීවිතය කියන්නේ ස්වර්ණමය යුගයක්. ඒ කාලයේ දරුවන්ට තියෙන එකම දේ තමයි හොඳින් අධ්‍යාපනය ලැබීම. ඔබ ශිෂ්‍යත්වය සමත් කියන්නේ ජීවිතයේ පළවෙනි කඩ ඉම පසු කළා කියන එකයි.මේ විභාගය සුළුවෙන් තකන්න බෑ. දරුවන් ඉගෙන ගන්න දේවල් සමහර අවස්ථාවල වැඩිහිටියන්ට අමතක වෙනවා.කුඩා කල සිටම දරුවන් විවිධ චරිත කතා කියවන්න පුරුදු විය යුතුයි. ජයමිණ ශිෂ්‍යත්ව පුවත්පත ඉතිහාසයේ ප්‍රථම වතාවට පහේ ශිෂ්‍යත්වය ඉලක්ක කරගෙන ආරම්භ කළ එකක්. අපේ ආයතනය ගුණාත්මක දෙයක් රටට දෙන පත්තර ආයතනයක්.දරුවනි ඔබ සතුටු වන්න, ඔබේ අම්ම තාත්ත වැඩ කරන මේ ආයතනය ගැන. මේ ආයතනය හොඳ නැකතකින් ආරම්භ කළ ආයතනයක්.ඔබේ මුළු ජීවිත කාලයටම මේ ලද ජයග්‍රහණය අමතක කරන්න එපා. ඉදිරියට තැබූ පය පිටුපසට නොතබා රටට දැයට සමයට සේවය කළ හැකි පුරවැසියන් වන්න ඔබට හැකි වේවායි සමස්ථ ආයතනය වෙනුවෙන් අප ප්‍රාර්ථනා කරනවා.ප්‍රතිපාදන අරමුදලේ ලේකම් සරත් මණ්ඩලවත්ත මහතාවසර එකොලහක් තිස්සේ අපි ශිෂ්‍යත්ව සමත් දූ පුතුන්ට ත්‍යාග හා ප්‍රතිපාදන ලබා දෙනවා. මේ කාර්යයට ආයතනයේ සභාපතිතුමා ඇතුළු අධ්‍යක්ෂ මණ්ඩලයෙන් විශේෂ දායකත්වයක් ලැබෙනවා. දරුවන්ගේ අභිවෘද්ධිය වෙනුවෙනුයි අප මේ සියල්ල කරන්නේ. මේ තුළින්සමාජයට වටිනා පුරවැසියන් බිහි කිරීම අපේ බලාපොරොත්තුවයි.ප්‍රතිපාදන අරමුදලේ සභාපති හේමන්ත ඩෙප් මහතාඔබ කළ කැප කිරීම් වල ප්‍රතිඵල අද ලැබී තිබෙනවා. ඔබ අද එක් කඩ ඉමක් තරණය කර තිබෙනවා. අනාගතයට අවශ්‍ය අපට මෙවැනි දරුවනුයි. මෙවැනි කඩ ඉමක් පසු කිරීමට දෙමාපියනුත් විශාල කැපකිරීම් කර තිබෙනවා.දූ දරුවන්ගේ අනාගතය සැකසීම සඳහා අද අපේ ආයතනයෙන් විශාල ප්‍රවේශයක් හා අඩිතාලමක් ලැබී තිබෙනවා. ඔබ අධ්‍යාපනයෙන් ඉහළට යන විට සාරධර්ම, හැදියාව, ගුණධර්ම රැකගෙන ඉදිරියට යන්න අධිෂ්ඨාන කරගන්න.ටී. එම්. සී. හංසික සිසුවා හා දරුවෙකුගේ පියෙක්ද මෙහිදී අදහස් දැක්වූ අතර ලේක්හවුස් ආයතනයේ සභාපති බන්දුල පද්මකුමාර මහතා ප්‍රමුඛ අධ්‍යක්ෂ මණ්ඩල සාමාජිකයින් නිලධාරින් දෙමාපියන් ඇතුළු පිරිසක් මේ අවස්ථාවට සහභාගි වූහ.    .</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n11100313</link>
    <topic>ඇමැති විමල් වීරවංශ ගෙන් වන්දි ඉල්ලා පැවරූ නඩුව නිශ්ප්‍රභ කරයි</topic>
    <author>රෝෂන් තුෂාර</author>
    <content>ඉදිකිරීම් ඉංජිනේරු සේවා නිවාස හා පොදු පහසුකම් ඇමැති ජාතික නිදහස් පෙරමුණේ නායක විමල් වීරවංශ මහතාට එරෙහිව රුපියල් ලක්ෂ පන්සීයක වන්දියක් ඉල්ලා හිටපු බටලන්ද විද්‍යාපීඨ සේනා විධායක වන්නි බටසේනා ආඥාාපති මේජර් ජනරාල් වසන්ත විමලසිරි පෙරේරා මහතා පැවරූ අපහාස නඩුව කොළඹ දිසා අධිකරණය ගාස්තුවට යටත්ව නිශ්ප්‍රභා කළේය.රජයේ හා දේශපාලනඥයින්ගේ වැරදි රාජකාරී කටයුතු දැන ගැනීමට මහජනතාවට පූර්ණ අයිතියක් ඇති බවත් ඒ අනුව විත්තිකාර විමල් වීරවංශ මහතා මහජනතාව ඉදිරියේ තබා ඇති කරුණු මගින් අපහාස නඩු නිමිත්තක් ඉස්මතු නොවන බවත් සඳහන් කරමින් නඩුව නිශ්ප්‍රභා කර ඇත.කොළඹ හිටපු ප්‍රධාන දිසා විනිසුරු දැනට ගාල්ල අභියාචන මහාධිකරණ විනිසුරු ලෆාර් තාහීර් මහතා මේ නිශ්ප්‍රභා කිරීමේ තීන්දුව නිකුත් කළේය. කොළඹ අතිරේක දිසා විනිසුරු ටී. ඩී. ගුණසේකර මහතා ඉදිරියේදී නඩු තීන්දුව ප්‍රකාශයට පත් කළේය.2004 පෙබරවාරි 09 දින ජාතික රූපවාහිනියේ ‘විසංවාදය’ වැඩසටහනට සහභාගි වූ විමල් වීරවංශ මහතා කරන ලද ප්‍රකාශ ද්වේෂ සහගත බවත් හමුදා සෙබළකුගේ ශක්තිය හීන කරන බවත් ක්‍රියාන්විතයේ යෙදි සිටි වීර සෙබළකු ලෙස එමගින් සිදුවූ හානියට රුපියල් කෝටි පහක වන්දියක් අය කර දෙන ලෙසත් ඉල්ලා නඩුව පවරා තිබිණි. පැමිණිල්ලට විරෝධය දක්වමින් නඩුවට කරුණු ඉදිරිපත් කළ විමල් වීරවංශ මහතා මේ විසංවාදය වැඩසටහන මැතිවරණ සමයකදී ප්‍රචාරය වූ බව සඳහන් කළේය.මහජන ඡන්දය අපේක්ෂා කරන පුද්ගලයකු ලෙස රටට ජාතියට ආදරය කරන කුරිරු එල්ටීටීඊ ත්‍රස්තවාදය තුරන් කිරීමට කටයුතු කරන හමුදාවට ආදරය කරන පුද්ගලයකු ලෙස කටයුතු කළ තමන් රනිල් වික්‍රමසිංහ මහතාගේ වැරදි සහගත ක්‍රියා ජනතාව ඉදිරියේ තැබීමට මේ විසංවාදය වැඩසටහන යොදා ගත් බවද වීරවංශ මහතා සාක්ෂි ඉදිරිපත් කළේය. කොටි හිතවාදීව කටයුතු කළ වික්‍රමසිංහ මහතා සිදු කළ එක් වැරදි සහගත ක්‍රියාවක් ජනතාව ඉදිරියේ තැබීමහැර පැමිණිලිකාර මේජර් ජනරාල්වරයාට අපහාස කිරීමේ හිංසන චේතනාවක් තමන් තුළ නොවූ බවද සරවංශ මහතා පැවසීය.කනගරායකුලම් ඇතුළු වන්නි ප්‍රදේශයේ යුද හමුදා කඳවුරු රැසක් කොටි ත්‍රස්තවාදීන් අතට පත්වීම හිටපු ජනාධිපති තුමිය වන්නි ආඥාාපතිවරයාව අනිවාර්ය නිවාඩු යැවීම හා 2002 වසරේදී කොටි ත්‍රස්තයින් සමග රනිල් වික්‍රමසිංහ මහතා සටන් විරාමයකට යෑම හා ශ්‍රී ලංකා ආයෝජන මණ්ඩලයේ ඉහළ තනතුරක් පිළිබඳව වීරවංශ මහතා විසංවාදයේදී කරුණු දක්වා ඇත.රනිල් වික්‍රමසිංහ මහතාගේ වැරදි මහජනතාවට ඉදිරිපත් කිරීමට පමණක් එම කරුණු විසංවාදයේදී ඉදිරිපත් කළබව සාක්ෂි දෙමින් සඳහන් කළ වීරවංශ මහතා අපේක්ෂකයකුගේ වැරදි පෙන්වීම තම අයිතියක් බවද පැවසීය.විත්තිකාර වීරවංශ මහතා පැමිණිලිකරුට අපහාස කිරීමේ චේතනාවෙන් හෝ ද්වේශයෙන් කටයුතු කළ බවට නඩුව මගින් ඔප්පු නොවන බවද තීන්දුවේ සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n11100318</link>
    <topic>දේශීය ආයුර්වේද වෙදකමේ තොරතුරු ජාත්‍යන්තරයට එක් කිරීමට පියවර</topic>
    <author>මානෙල් පුෂ්ප කුමාරි</author>
    <content>දේශීය ආයුර්වේද වෙදකමෙහි සහ වෛද්‍යවරුන්ගේ තොරතුරු ජාත්‍යන්තරයට එක් කිරීමට මේ වන විටත් පියවර ගෙන ඇති බව දේශීය වෛද්‍ය ඇමැති සාලින්ද දිසානායක මහතා ප්‍රකාශ කරයි.ඉකුත්දා ගාලු මුවදොර හෝටලයේ පැවැති මාධ්‍ය හමුවේදී, ඇමැතිවරයා මේ බව ප්‍රකාශ කෙළේය.වැඩිදුරටත් අදහස් දක්වමින් දිසානායක මහතා කියා සිටියේ, වසර 2012 ටෙලිකොම් දුරකථන නාමාවලිය දේශීය වෙදකම ප්‍රවර්ධනයට එක්වීම මහත් භාග්‍යයක් බවයි.දේශීය වෙදකම ප්‍රවර්ධනය ටෙලිකොම් දුරකථන නාමාවලියේ මුල් කවරයට සීමා නොකොට නාමාවලිය ඇතුළත දේශීය වෛද්‍ය ශිල්පීන්ගේ වැදගත්කම දේශීය වෛද්‍යවරුන් ගේ විස්තර, බෙහෙත් පැළෑටි ඖෂධ වර්ග පිළිබඳ තොරතුරු ද මෙහි ඇතුළත් කරනු ඇත. වසර 2012 වෙනුවෙන් ටෙලිකොම් රේන්බෝ පේජර්ස් මගින් හෙළ වෙදකමට ලබාදුන් ඒ ශක්තිය රටේ සංවර්ධනයට ද ඉවහල් වෙයි.ජනාධිපති මහින්ද රාජපක්ෂ මහතා මහින්ද චින්තන ප්‍රතිපත්ති ප්‍රකාශයෙහි 54 වෙනි පිටුවෙහි සඳහන් කර ඇත්තේ ලොවටම ආඩම්බරයෙන් දායාද කළ හැකි මහ¼ඟු දේශීය වෛද්‍ය ක්‍රමයක් අප සතුව ඇති බවත් එම දැනුම සංරක්ෂණය කිරීමත් එය ලොවට බෙදා හැරීම ඔහුගේ වගකීම බවයි. මෙය සාක්ෂාත් කර ගැනීම සඳහා ශ්‍රී ලංකා ටෙලිකොම් ආයතනයේ රේන්බෝ පේජර්ස් නව වසරට ලබා දී ඇති අවස්ථාව අගය කොට සලකන බවද ඇමැතිවරයා පවසයි.සංචාරක ව්‍යාපාරයට සමගාමීව දේශීය වෙදකම අද ඉදිරියට යමින් පවතියි. එයද ආයුර්වේදය ශක්තිමත් කිරීමට අත්වැලක් වී ඇත. අද දේශීය වෙදකමට පර්යේෂණ හා තාක්ෂණය සම්බන්ධ කළ යුතු වන බවත් සඳහන් කළේය.ඒ අනුව ටෙලිකොම් දුරකථන නාමාවලියේ මුල් කවර පිටපත එළිදැක්වීමත් දේශීය වෛද්‍ය අමාත්‍යාංශයේ නවීකරණය වූ වෙබ් අඩවිය සයිබර් අවකාශයට මුදා හැරීමත් සිදු විය.දේශීය වෛද්‍ය අමාත්‍යාංශයේ නියෝජ්‍ය ඇමැති පණ්ඩු බණ්ඩාරනායක මහතා:-අත් බෙහෙත් පිළිබඳ තොරතුරු ජනතාව අතට පත් කිරීමට රේන්බෝ පේජස් මගින් බලාපොරොත්තු වන බවද කීය.දේශීය වෛද්‍ය අමාත්‍යාංශයේ ලේකම් බන්දුල දහනායක මහතා:-වසර 2012 ට මේ ආයතනය අප හා අත්වැල් බැඳගනිමින් එහි මුල් පිටුව අප වෙනුවෙන් වෙන් කිරීම හෙළ වෙදකමට කළ උපහාරයක් බවද සඳහන් කළේය.ඉඹ්ඊ රේන්බෝ පේජස් ප්‍රධාන විධායක නිලධාරී මල්රාජ් බලපිටිය මහතා:–රටේ ඇති වැදගත් දේට ප්‍රමුඛස්ථානයක් දීම අපේ යුතුකමයි. එනිසා ඉතා වටිනා දේශීය වෛද්‍ය ක්‍රමයට අපිත් සම්බන්ධ වීමට තීරණය කළා.අමාත්‍යාංශයේ අතිරේක ලේකම් මල්කාන්ති ඒකනායක, ආයුර්වේද ඖෂධ සංස්ථාවේ සභාපති සෝමවීර චන්ද්‍රසිරි මහත්ම මහත්මීහු ඇතුළු නිලධාරීහු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=n11100319</link>
    <topic>දුෂ්කර අවස්ථාවලදී ශ්‍රී ලංකාවට පිහිටවීම චීනය නිරතුරුව සිදුකළා</topic>
    <author>අනුර පේ‍්‍රමලාල්</author>
    <content>ශ්‍රී ලංකාව හා චීනය අතර පවතින මිතුදම ඓතිහාසික එකක් බව ශ්‍රී ලංකා ප්‍රජාතාන්ත්‍රික සමාජවාදී ජනරජයේ අගමැති දි. මු. ජයරත්න මහතා සඳහන් කළේය.එදා 1949 දී මාඕසේතුං රජය පිහිටුවලා කටයුතු ආරම්භ කරද්දී එස්. ඩබ්ලිව්. ආර්. ඩී. බණ්ඩාරනායක මහතා ඉදිරියට පැමිණ එය පිළිගත් අයුරු සිහිපත් කළේය.මහතා මේ අදහස් පල කළේ කොළඹ නව නගර ශාලාවේදී පැවැති චීන සමූහාණ්ඩුවේ 62 වන ජාතික දින සැමරුම වෙනුවෙන් ශ්‍රී ලංකා චීන සමාජ හා සංස්කෘතික සහයෝගිතා සංගමය සංවිධානය කළ සැමරුම් උත්සවයට සහභාගි වෙමින්ය.එහිදී වැඩිදුරටත් අදහස් දැක්වූ අගමැති දි. මු. ජයරත්න මහතා ගම්පොළ ප්‍රදේශයත් සමඟද චීනය සුවිශේෂී මිතුදමක් තිබෙන බව සිහිපත් කළේය.ගම්පොළ විදුලි බලාගාරය චීනයෙන් ලබාදුන් ත්‍යාගයක් බව පැවසූ අගමැතිවරයා වර්ෂ 1952 චීන සහල් ශ්‍රී ලංකා රබර් ගිවිසුමෙන් රටට ජාත්‍යන්තර පිළිගැනීමක් ඇතිකිරීමට හැකිවූ බව පැවැසීය.පසුව සිරිමාවෝ ආර්. ඩී. බණ්ඩාරනායක මැතිනියගේ පාලන සමයේ ශ්‍රී ලංකා චීන මිතුදම වර්ධනය වූ ආකාරය පිළිබඳ පැහැදිලි කළේය.චීනයේ භාණ්ඩ බටහිර ඇතුළු විදේශ රටවලට අපනයනය කිරීමේදී ශ්‍රී ලංකාව මධ්‍යස්ථානයක් ලෙස යොදාගත් බව පෙන්වා දුන් අගමැතිවරයා ශ්‍රී ලංකාව මුහුණපෑ අසීරු අවස්ථාවලදී චීනය පෙරට පැමිණ උදව් උපකාර කළ බව පැවැසීය.එදා එක්සත් ජාතීන්ගේ සංවිධානය චීනය නොපිළිගත් අතර තායිවානය පිළිගෙන තිබුණි. නමුත් බණ්ඩාරනායක මහතා එ.ජාතීන්ගේ සංවිධානය හමුවේ පැවසුවේ චීනය පිළිගත යුතු බවය.ශ්‍රී ලංකාව මුහුණදුන් අතිදුෂ්කර ගැටලුව වූ වසර තිහක් තිස්සේ පැවැති යුද්ධය අවසන් කිරීමට චීනය ලබාදුන් සහය ඉතාම අනර්ඝ බව දන්වා සිටියේය. වත්මන් ජනාධිපති මහින්ද රාජපක්ෂ මහතා චීන සබඳතා තව තවත් වර්ධනය කර ගැනීමට කටයුතු කළ අයුරු ප්‍රශංසනීය බව හෙතෙම අවධාරණය කළේය.හම්බන්තොට වරාය ඉදිකිරීමට චීනය ලබාදුන් ප්‍රදානය පිළිබඳ ඇතැමුන් යම් යම් දේ ප්‍රකාශ කළා වගේම එදා අම්පාරේදී ඩී. එස්. සේනානායක මහතා ඉදිකළ සේනානායක සමුද්‍රය පිළිබඳ යම් යම් කතා ගෙතූ බව කීවේය.සේනානායක සමුද්‍රය නිසා අම්පාරේ ජනතාවගේ ජීවිත සැපවත් වී තිබෙන අයුරු පෙන්වා දුන් ජයරත්න මහතා හම්බන්තොට වරාය මේ රටේ ධන උල්පතක් බැවින් ද්වේශ සහගත ලෙස කරන විවේචන පිළිබඳව සැලකිලිමත් නොවිය යුතු බව පැවැසීය.උතුරු පළාතේ ලක්ෂ 9 ක්ද නැඟෙනහිර පළාතේ ලක්ෂ 5 ක් පමණ දෙමළ ජනතාව සිටින අතර අනෙකුත් ප්‍රදේශවලද සිංහල හා මුස්ලිම් ජනතාව සමඟ එක්ව සිටින අතර කිසිදු අයකුට මොනයම් හෝ අසාධාරණයක් අයුක්තියක් වෙන්න ජනාධිපති මහින්ද රාජපක්ෂ මහතා කටයුතු කර නැතැයි පැවැසීය.ශ්‍රී ලංකාව සියලුම රටවල් සමඟ සහයෝගයෙන් කටයුතු කරන අතර කිසිදු වෛර සහගත සිතුවිල්ලකින් යුතුව කටයුතු නොකරන බව පැවැසීය.සියලු දුෂ්කර ක්‍රියා මැඩගෙන රටේ වෙසෙන සෑම මිනිසකුටම යුක්තිය, සාධාරණය ඉටුකිරීමට ක්‍රියාකරන ජනාධිපති මහින්ද රාජපක්ෂ මහතාට එරෙහිවන්න හෘදයසාක්ෂියට අනුව විරුද්ධ විය හැකි දැයි ප්‍රශ්න කළේය.ජනමාධ්‍යවේදීන් වන සීලරත්න සෙනරත්, වසන්ත ප්‍රිය රාමනායක කුල ශ්‍රී කාරියවසම්, අරියනන්ද දොඹගහවත්ත, සුජීව මාලගේ යන මහත්වරුන්ගේ සේවයද මෙහිදී ඇගයීමට ලක් කෙරිණි. චීන සමූහාණ්ඩුවේ 62 වන ජාතික දින සැමරුම හා චීන කොමියුනිස්ට් පක්ෂයේ 90 වෙනි සංවත්සරය වෙනුවෙන් පාසල් දරුවන් අතර හා විවෘත රචනා හා වෙනත් නිර්මාණ සඳහා ත්‍යාග ප්‍රදානයක්ද පැමිණි අමුත්තන් අතින් සිදුවිය.මහිදී ජනාධිපති සහකාර ලේකම් හේමසිරි ජයලත් මහතාටද විශේෂ තිළිණයක් ප්‍රදානය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=r1110031</link>
    <topic>රජය නගර සභාවට ප්‍රතිපාදන දී ඇතත් එයින් නිසි ප්‍රායෝජනයක් ගෙන නැහැ</topic>
    <author>මහනුවර විශේෂ</author>
    <content>ජනාධිපති මහින්ද රාජපක්ෂ මහතා මහනුවර නගර සංවර්ධනයට විශාල මුදලක් ලබාදී ඇතත් එයින් නිසි ප්‍රයෝජනයක් ගෙන නැත. නගර සභාවට අයිති මාර්ග පවා රජයෙන් සංවර්ධනය කර ඇති අතර ගුවන් පාලම් කිහිපයක්ද නගරය තුළ සාදා ඇත.රජයේ මුදල් නගර සභාවට දී ඇතත් නගර සභාව එයින් නිසි ප්‍රයෝජනයක් ගෙන නැති බව මධ්‍යම පළාත් ප්‍රධාන ඇමැති සරත් ඒකනායක මහතා පසුගියදා මහනුවර මහයියාවේ මහ නගර සභා රැලියක් අමතමින් ප්‍රකාශ කළේය.වැඩිදුරටත් කරුණු දැක්වු ප්‍රධාන ඇමැතිවරයා මහනුවර නගර සභාවේ බලය වසර 58 ට වැඩි කාලයක් එක්සත් ජාතික පක්ෂයට තිබුණ නමුත් මේ පාලන කාලය තුළ ජනතාව ලැබු වරප්‍රසාද ප්‍රතිපාදන දෙස ආපසු හැරී බැලීමේදී ජනතාවට හරි හැටි සංවර්ධනයක් මහනුවර මහ නගර සභාවෙන් සිදුවී නැහැ. ජනතාව අද එය හොඳින් තේරුම් ගෙන තිබෙනවා. නගරයේ පිබිදීමක් නැත්තේ නගර සභාවේ වරදින්. මහනුවර මහ නගර සභාවට අයත් මධ්‍යම වෙළෙඳ පොළ එදා ආසියාවේ හොඳම මධ්‍යම වෙළෙඳ පොළ බවට පත්වී තිබුණා. නමුත් අද සති පොළකටත් වඩා අන්ත තත්ත්වයට පත්වී තිබෙන බව ප්‍රධාන ඇමැතිවරයා පැවසීය.දුගී දුප්පත් අයට ජීවත්වන්න ඉඩක් නැහැ. මෙවැනි දැවැන්ත පසුබෑමක් මහනගර සභාව තුළ තියෙන්නේ. එම නිසා ජනතාවට වෙනසක් අවශ්‍යයි. ගාටන නගර සභාවක් වෙනුවට කඩිසර නගර සභාවක් මහනුවර සංවර්ධනය කිරීමට අවශ්‍ය වී තිබෙනවා.ආයතනයක් ලෙස මහනුවර මහ නගර සභාවේ බලයෙහි වෙනසක් මෙවර ඇති කරන බවට කිසිදු සැකයක් නැත. රටේ සිදුවන දැවැන්ත සංවර්ධනයත් සමග මහනුවරත් පෙරට ගෙන යන්න ඕනේ කියන හැඟීමෙන් බදු ගෙවන ජනතාව එ. ජා. ප. අකාර්යක්ෂම පාලනයට එරෙහිව පෙළ ගැසෙමෙන් සිටිනවා. පළමු ජනාධිපතිවරණයේදී ජනාධිපතිතුමා ඡන්ද එක්ලක්ෂ හැට දහසකින් දිනලා දෙවැනි වරටත් ඒ වගේ දහ ගුණයටත් වැඩි ඡන්ද ප්‍රමාණයකින් ජය ගත්තා. දිනෙන් දින ජනප්‍රියතාව වැඩි වෙනවා. මේ රජය තුළ පාර්ලිමේන්තුව, පළාත් සභාව යන සියලු ආයතනවල බලය හිමිවී ඇත්තේ සන්ධානයටයි. පළාත් පාලන බලධාරියා ලෙස පළාත තුළ ක්‍රියා කරන්නේ ප්‍රධාන ඇමැතිවරයායි. ඒ නිසා මහනුවර නගරය වගේම මාතලේ සහ නුවරඑළිය ජනතාව රජය සමග අත්වැල් බැඳ වැඩ කිරීමට වගේම ශ්‍රී ලංකාව ආසියාවේ ඓශ්චර්ය රටක් කරන්න කැමැත්තෙන් සිටිනවා. බදු ගෙවන මහ නගර සභාවේ අහිංසක ජනතාවගේ මූලික මිනිස් අයිතිවාසිකම් ආරක්ෂා කිරීමට බැරි පක්ෂයක් ජනතාව නොමග යවමින් තවදුරටත් බලය ඉල්ලීම විහිළුවක් බව ප්‍රධාන ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=r1110032</link>
    <topic>කාණු පද්ධතිය හා කසළ අපහරණය විධිමත් කිරීම මගේ පළමු කාර්යයයි</topic>
    <author>කොළොන්නාව සමූහ ඒ. සුමනසේන</author>
    <content>කොටිකාවත්ත - මුල්ලේරියාව ප්‍රාදේශීය සභා බල ප්‍රදේශයේ ඇති කාණු පද්ධතිය හා කසල අපහරණය විධිමත් කිරීම තම පළමු කාර්ය භාරය බව කොටිකාවත්ත මුල්ලේරියාව ප්‍රාදේශීය සභාවට එක්සත් ජනතා නිදහස් සන්ධානයේ අංක 16 න් තරග කරන ප්‍රින්ස් ගුණසේකර මහතා පවසයි.මේ දිනවල සිය මැතිවරණ ප්‍රචාරක කටයුතු ගෙයින් ගෙට යමින් සිදු කරන අතරතුරදී ගොතටුවේ ප්‍රදේශවාසීන් යොමු කළ ප්‍රශ්නයකට පිළිතුරු දෙමින් ප්‍රින්ස් ගුණසේකර මහතා මේ බව පැවැසීය.කාණු පද්ධතිය විධිමත් නොවීම හේතුවෙන් ඩෙංගු වැනි මාරාන්තික රෝගවලට ජනතාව යොමුවීම සිදුවන හෙයින් ප්‍රාදේශීය සභාව වහාම කාණු පද්ධති පිළිසකර කිරීම ආරම්භ කළ යුතුව ඇතැයි ඒ මහතා පැවැසීය.කසළ අපහරණය සඳහා කුණු ට්‍රැක්ටරය කළට වේලාවට නොපැමිණෙන බව ප්‍රදේශවාසීන් යොමු කළ ප්‍රශ්නයකට පිළිතුරු දුන් ගුණසේකර මහතා පැවැසුවේ නිසි කාලසටහනකට ට්‍රැක්ටර් ධාවනය සිදු කිරීමට පියවර ගන්නා බවයි.“වසර 18ක් ප්‍රාදේශීය සභාවේ මන්ත්‍රීවරයෙකු ලෙස මා කටයුතු කරනවා. මෙවර තරගවදින සන්ධාන කණ්ඩායමේ පැරණිතම මන්ත්‍රීවරයෙක් නිසා අත්දැකීම් රාශියක් මා සතුයි. කොන්ත්‍රාත්වලට ගිජු පිරිස් මාගේ මැතිවරණයට සහය පිණිස යොදාගෙන නෑ. ඉඩම් ගොඩකරන මුදලාලිලා හා වෙනත් සමාජ විරෝධී ජාවාරම්කරුවන්ගෙන් මා මුදල් ලබාගෙන නෑ.ඒ නිසා ප්‍රාදේශීය සභාවේ ඍජු පාලනයක් මට ඇති කළ හැකියි. ඒ සඳහා ජනතාවගේ මනාපය මා බලාපොරොත්තු වනවා” යැයි ප්‍රින්ස් ගුණසේකර මහතා වැඩිදුරටත් පැවැසීය.පි‍්‍රන්ස් ගුණසේකර මහතා ප්‍රාදේශීය සභාවට පසුගිය කාලයේ සිදුකළ යෝජනාවක් අනුව ගොතටුව සුසාන භූමිය සංවර්ධනයට රුපියල් ලක්ෂ 40ක් වෙන්කිරීම පිළිබඳ ගොතටුව ප්‍රදේශවාසීහු මෙහිදී ගුණසේකර මහතාට ස්තුතිය පුද කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=r1110033</link>
    <topic>රට පුරා ද්විතීය පාසල් සියල්ලටම ළඟදීම පරිගණක විද්‍යාගාර</topic>
    <author>වාද්දුව සමුහ එස්. ආර්. පියදාස</author>
    <content>ද්විතීය පාසල් ව්‍යාපෘතියට තෝරාගෙන සිටින පාසල් වල තොරතුරු තාක්ෂණය ඉගැන්වීමට ගුරුවරු බඳවා ගන්නා අතර ඒ පාසල්වලට පරිගණක පනහ බැගින් ලබාදී පරිගණක විද්‍යාගාර ආරම්භ කරන බවත් අධ්‍යාපන ඇමැති බන්දුල ගුණවර්ධන මහතා වාද්දුව මොරොන්තුඩුව ධම්මානන්ද නවෝද්‍යා විද්‍යාලයේ පැවැති ඒ විදුහලේ සිසුන්ගේ දෙමාපිය හමුවකදී කීවේයද්විතීයික පාසල් ව්‍යාපෘතියට තෝරාගෙන තිබෙන ධම්මානන්ද නවෝද්‍යා විද්‍යාලයේ නිරීක්ෂණ චාරිකාවක නිරත වෙමින් අධ්‍යාපන ඇමැතිවරයා මේ බව ප්‍රකාශ කළේය.වරාය හා මහාමාර්ග නියෝජ්‍ය අමාත්‍ය රෝහිත පී. අබේගුණවර්ධන මහතාගේ ආරාධනයෙන් අධ්‍යාපන ඇමැතිවරයා මේ නිරීක්ෂණ චාරිකාවට සහභාගි විය.තොරතුරු තාක්ෂණය, විද්‍යාව, ගණිතය සහ ඉංග්‍රීසි යන විෂයන් සඳහා අලුතින් ගුරුවරුන් බඳවා ගන්නා අතර ඒ සඳහා සම්මුඛ පරීක්ෂණ පැවැත්වෙන බවත් ද්විතියික පාසල් දාහට ඇතුලත් කර ඇති පාසල් වලට විද්‍යාගාර තුනබැගින් ලබාදෙන බවද පැවසු අධ්‍යාපන ඇමැතිවරයා දිවයිනේ සෑම ප්‍රාදේශීය ලේකම් කොටඨාසයකටම මේ ද්විතියික පාසල් දෙක බැගින් ආරම්භ කරන බවත් ද්විතියික පාසලක් කරන පාසලකට ලබන වසරේ අලුතින් ළමයින් ඇතුළු කර ගන්නේ නැති බවද ද්විතියික පාසල් අවට පාසල් පහක් මිතුරු පාසල් වශයෙන් සලකා සංවර්ධනය කර ඒවා පෝෂිත පාසල් ලෙස නම් කර නව වසරට අලුතින් ළමයින් එම පෝෂිත පාසල්වලට ඇතුළු කරගන්නා බවද පැවසීය.මේ ක්‍රමය ක්‍රියාත්මක වූ පසුව වැසී ගෙන යන පාසල් සංවර්ධනය වී නව පණක් ලබන බවද ලංකාවේ පාසල් පද්ධතියේ දරුවෝ දහසකට වඩා ඇති පාසල් 25 % ක් තිබෙන බවත් වසරකට දරුවන් තුන් ලක්ෂ පනස් දාහක් අලුතින් පාසල්වලට ඇතුළු වන බවත් ඒ පිරිසෙන් නියමිත කාලයේදී විශ්වවිද්‍යාල වල ඇතුලත් වීමේ වාසනාව හිමි වන්නේ විසි දෙදහසක් වැනි සුළු පිරිසකට බවද ඇමැතිවරයා පැවසීය.කන්නන්ගර මහතාගේ නිදහස් අධ්‍යාපන ක්‍රමය පිළිබඳව එහිදී කථා කළ අධ්‍යාපන ඇමැතිවරයා කන්නන්ගර මහතා තුන්කල් බලා කටයුතු කල අමාත්‍යවරයෙක් බවත් එතුමා රටේ මධ්‍ය විද්‍යාල පනස් හතරක් ආරම්භ කල බවද ඒ මධ්‍ය විද්‍යාල වලින් පුස්සෝ බිහිකර නැති බවත් මධ්‍ය විද්‍යාල මිශ්‍ර පාසල් බවද එවැනි පාසලක අධ්‍යාපනය ලැබීම මානව ගුණ ධර්ම පිහිටීමට හේතුවන අතර මිශ්‍ර පාසලක ඉගෙනීමෙන් ළමයාගේ ලැජ්ජා බය දෙක ඇති වන බවද පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=r1110034</link>
    <topic>ඇසළ මංගල්‍යය උත්සවාකාරයෙන්</topic>
    <author>ඌව වෙල්ලස්ස සමූහ වජිර උමගිලිය</author>
    <content>වසර 3000 කට වඩා ඉපැරැණි ඓතිහාසික වටිනාකමක් ඇති ලොකු අනුහස් පඟුරේ අලුත් බණ්ඩාර දේවාලයේ ඇසළ මංගල්‍යය වසර 83 කට පසු උත්සවශි‍්‍රයෙන් පැවැත්වීමට දේවාල කමිටුව සමත් විය.මහියංගණ යකුන් ජීවත් වූ කාලයට සමාන කාලයකදී මේ ප්‍රදේශයේ ද යක්කු ජීවත් වී ඇති අතර ඔවුන්ගෙන් නරයන්ට විවිධ බලපෑම් එල්ල වී ඇති බව ජනවහරේ පවතී. එම කාලය ඇතුළත මියගිය ආත්මයන් විසින් කතරගම දෙවියන්ගෙන් දේව ආශිර්වාදය ලබාගෙන ප්‍රාදේශීය පාලකයෙකු වශයෙන් පඟුරේ අලුත් බණ්ඩාර දේවාලය ඉදිකර එම භූමියේ සිට ප්‍රාදේශීය පාලනය කර ඇත්තේ කතරගම දෙවියන්ගේ ඇසුර සමගිනි.මොනරාගල දිස්ත්‍රික්කයේ මතුගම ප්‍රාදේශීය ලේකම් කොට්ඨාසයේ පුබ්බාර ග්‍රාම නිලධාරි වසමේ දේවාලේගොඩ ගම්ගොඩල්ලහි මේ ලොකු අනුහස් ඇති පගුරේ අලුත් බණ්ඩාර දේවාලය පිහිටා ඇත.ලොකු අනුහස් පඟුරේ අලුත් බණ්ඩාර දේවාලයේ අනුසාශක ඩී.එම්.චන්ද්‍රසේන මහතා මෙසේ කීවේ ය.මහියංගණයේ යක්ෂ ඇදිහිලි සමයේ මේ ප්‍රදේශයේද එදා යක්ෂයන් ජීවත් වෙලා තියනවා.බුදු රජාණන් වහන්සේ මහියංගනයට වැඩම කර යකුන් දමනය කළත් මෙම ප්‍රදේශයේ ජනතාවට යකුන්ගෙන් විවිධ පීඩාවන් අත් වී තිබෙනවා. මේ කාලය වනවිට පඟුරේ අලුත් බණ්ඩාර දේවාලය ඉදිකරගෙන මලගිය ආත්මයත් දෙවි කෙනකු වශයෙන් ආත්මයන් ලබාගෙන මෙම ප්‍රදේශයේ ජනතාවගේ ගොවිතැනට හා ජනයා ආරක්ෂා කිරීමට කටයුතු කිරීම සඳහා යකුන් සමග විශාල ගැටුම් ඇති කරමින් ඔවුන් පාලනය කර ගෙන ගිය බව ජනවහරේ සඳහන් වෙනවා.2011 සම්බුද්ධත්ව ජයන්තිය සැමරුම් සතිය ඇතුළතදී දේවාලය යළි ගොඩනැගීමට ගම්වැසියෝ කටයුතු කළා. ඒ අනුව අංග සම්පූර්ණ බුදු මැදුර කතරගම දේවාලය පඟුරේ අලුත් බණ්ඩාර දේවාලය , පත්තිනි දේවාලය වශයෙන් දේවාල මන්ධිර තුනක් ඉදිකර එම භූමියේ සිට වසර 83 කට පසු දෙවියන් කැඳවා දින තුනක පෙරහර පවත්වා ගමට රටට සෙත ශාන්තිය උදා කිරීමට අපට දෙවියන්ගේ ආශිර්වාදය ලැබුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=r1110035</link>
    <topic>වෙන්නප්පුවේ බැංකුවකට ආ කතක් රවටා රුපියල් විසි එක් ලක්ෂයක් වංචා කරලා</topic>
    <author>පුත්තලම සමූහ ඩබ්ලිව්.සී.බී. ප්‍රනාන්දු</author>
    <content>වෙන්නප්පුව ප්‍රදේශයේ රාජ්‍ය බැංකුවක මුදල් තැම්පත් කිරීමට පැමිණි කාන්තාවක් රවටා ඇය සතුව තිබූ රුපියල් විසි එක් ලක්ෂ පනස් එක් දහසක මුදලක් වංචා කළ බව කියන එම බැංකුවේ නිලධාරීන් දෙදෙනකු සහ එයට සහාය දුන් තවත් පුද්ගලයකු රිමාන්ඩ් කරන ලෙස මාරවිල දිසා විනිසුරු අමාලි රණවීර මහත්මිය නියෝග කළා ය.රිමාන්ඩ් කෙරුණේ වෙන්නප්පුව නගරයේ රාජ්‍ය බැංකුවක සේවය කළ නිලධාරීන් දෙදෙනෙක් සහ නයිනමඩම ප්‍රදේශයේ පුද්ගලයෙක්ය.මාරවිල පදිංචිකාරියක වන පැමිණිලිකාරිය 2007 වසරේදී රුපියල් 21,51,000ක මුදලක් ස්ථාවර තැම්පතුවක දැමීමට වෙන්නප්පුව නගරයේ පිහිටි රාජ්‍ය බැංකුවකට පැමිණි අවස්ථාවේ එම බැංකුවේ සේවය කරමින් සිටි මෙම නිලධාරීන් දෙදෙනා ස්ථාවර ගිණුම් සඳහා මෙම බැංකුවෙන් ගෙවන පොළි මුදලට වඩා ඉහළ පොලියක් ගෙවන වෙනත් බැංකුවක් තිබෙන බව පවසා මුදල් එම බැංකුවේ තැම්පත් කිරීමට ඇය එකඟ කරවාගෙන මුදල ඇගෙන් වංචාකර ඇති බවත් එයට තැරැව්කරුවකු වශයෙන් නයිනමඩමේ පදිංචි පුද්ගලයකු එක්කරගෙන ඇත. බැංකු නිලධාරීන් ඇයගෙන් ලබා ගත් මුදලින් රුපියල් 9,66000ක් ආපසු බාරදී ඇති බවත් වෙන්නප්පුව සහකාර පොලිස් අධිකාරි කාර්යාලයේ වංචා විමර්ශන අංශය චූදිතයින් අධිකරණයට ඉදිරිපත් කරමින් අධිකරණයට දන්වා ඇත.සිද්ධිය වූ අවස්ථාවේ කරන ලද පැමිණිල්ල පිළිබඳව ප්‍රමාණවත් විමර්ශනයක් සිදු නොකළ බව පැමිණිලිකාරිය පොලිස්පතිවරයාටත්, ජනාධිපතිවරයාටත් දන්වා යවා ඇත. එහි ප්‍රතිඵලයක් වශයෙන් වෙන්නප්පුව සහකාර පොලිස් අධිකාරි කාර්යාලයේ වංචා විමර්ශන අංශය සිද්ධිය පිළිබඳව යළි විමර්ශනය කර චූදිතයන් අධිකරණයට ඉදිරිපත් කර ඇත.වෙන්නප්පුව සහකාර පොලිස් අධිකාරි කාර්යාලයේ වංචා විමර්ශන අංශයේ පොලිස් පරීක්ෂක පුෂ්පානන්ද මහතා සමඟ ඉන්ද්‍රසිරි සේනාරත්න, මංජුල හෙට්ටිආරච්චි යන නීතිඥවරුන් පැමිණිල්ල වෙනුවෙන් පෙනී සිටි අතර, ගාමිණි අර්ථනායක, ලලන්ත සරත්චන්ද්‍ර, සමන් පාලි අමරසිංහ, ඇලෙක්ස් නිශාන්ත යන නීතිඥවරුන් විත්තිකරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=r1110036</link>
    <topic>මාස එකොළහකට පෙර විසිදහසකට විකුණූ ගවයා දුරුකතර ගෙවාගෙන හාම්පුතා සොයාගෙන ඇවිත්</topic>
    <author>තෙන්නකෝන් කුලසේකර</author>
    <content>අයිතිකරු විසින් විකුණන ලද ගවයකු මාස එකොළහකට පසු කිලෝ මීටර් හතළිහක් දුර ගෙවා තම ස්වාමියා සොයා පැමිණි පුවතක් මහවැලි සී කලාපයෙන් වාර්තා වේ.සී කලාපයේ සමනලතැන්න ගොවි ගම්මානයේ ඩී.ජී.කරුණාරත්න ගොවි මහතා තම ගව පට්ටියේ ගවයකු ගිරාඳුරුකෝට්ටේ පදියතලාව පාරේ ගොවියකුට රුපියල් විසි දහසකට අලවි කළේ ය.මාස එකොළහකට පමණ පසු විකුණූ ගවයා නිවස ඉදිරිපිට සිටින බව දුටු දරුවකු ඒ පිළිබඳ කරුණාරත්න මහතාට දැනුම් දී ඇත. ගොවියා නිවසින් එළියට එද්දී ගොවියා වෙත පැමිණි ගවයා ස්වාමියාගේ දෙපා ලෙවකන්නට විය. ගවයා මිලදී ගත් පදියතලාව පාරේ ගොවියා තම නමින් ගවයාගේ පිටේ ‘හණ’ ගසා තිබිණ.ආපසු නිවසට පැමිණි ගවයාව තම ගාලට දැමූ ගොවි මහතා පදියතලාව පාරේ ගොවියාව ගෙන්වා තමා ගත් මුදල ආපසු දී ඇත.ගොන් වස්සා තම නෑදෑ සනුහරේ සමග ඉතා සතුටෙන් දුව පැන ඇවිදිමින් සිටින බව වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=r1110037</link>
    <topic>හෘද රෝගී දරුවන් පෙන්වා හොර සම්මාදම් එකතු කරති</topic>
    <author>පාණදුර සමූහ – කපිල සෝමරත්න</author>
    <content>හෘද රෝගී දරුවන් ශල්‍යකර්මවලට භාජනය කරනවා යැයි පවසමින් වෑන් රථවලින් පාණදුර නගරයට පැමිණ රුපියල් 20 බැගින් ටිකට් අලෙවි කරමින් මහජනතාව රවටමින් මුදල් අයකරන පුද්ගලයන් අත්අඩංගුවට ගෙන පාණදුර අධිකරණයට ඉදිරිපත් කිරීමට පාණදුර පොලිසිය තීරණය කර ඇත.මේ මුදල් වංචා කිරීම මහා පරිමානයේ ජාවාරමකි. මේ රෝගීන් වෑන් රථවල දමාගෙන පාණදුර නගරයට ගෙන විත් තරුණ තරුණියන් යොදවා ටිකට් අලෙවි කරන ආයතනය පිහිටුවා ඇත්ත් කොළඹ ප්‍රදේශයේය. වෑන් රථ හයක රෝගීන් හයදෙනෙකු දමාගෙන තරුණ තරුණියන් 25 දෙනෙකු සමඟ දිවයිනේ නොයෙක් ප්‍රදේශවලට දිනපතා පිටත්කර යවමින් මේ ජාවාරම කරගෙන ගොස් තිබේ.ඔවුන් උපයන මුදලින් සියයට පනහක් ආයතන හිමියාට ලැබෙන අතර ඉතිරි සියයට පනහ ටිකට් අලෙවි කරන තරුණ තරුණියන් අතර බෙදාදෙනු ලැබේ. දිනකට මේ කණ්ඩායම් විසින් රුපියල් ලක්ෂයකට වැඩි මුදලක් ටිකට්පත් අලෙවි කර මුදල් උපයන බව වාර්තා වේ.රෝගී දරුවකු මුවාවෙන් රුපියල් 20 ක ටිකට් එකක් අලෙවි කර මුදල් වංචා කිරීම ගැන පාණදුර පොලිසිය විසින් අත්අඩංගුවට ගනු ලැබූ එන්. කැලුම් ප්‍රියංකර නැමැත්තා පාණදුර මහේස්ත්‍රාත් අධිකරණය මගින් දින 14 ක් රක්ෂිත බන්ධනාගාරගත කිරීමෙන් පසු ඇප මත මුදාහැරිය මහේස්ත්‍රාත්වරයා ඔහුට නඩු පවරන ලෙස පාණදුර පොලිසියට උපදෙස් දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=r1110038</link>
    <topic>වෙරිමතින් බසයට ගොඩවූ මහතුන් අයියාගෙන් සිංදු සාදයක්</topic>
    <author>ඉංගිරිය මධ්‍යම සමූහ පි‍්‍රයදර්ශනී කහවල</author>
    <content>මහතුන් අයියා ගමේ කාගේත් හොඳහිත දිනාගත් අයෙකි. හැමදාම හවසට ගන්නා මත්පැන් බෝතල් කාලක්, භාගයක් හැරුණුකොට ඔහුගේ වෙන කිවයුතු තරමේ වැරැද්දක් නොතිබුණි.බඹර පදමට සූර්වූ විට බොහෝ දෙනෙකුගේ මුවින් පිටවන නොසරුප් වදන් වෙනුවට මහතුන් අයියාගේ මුවින් පිටවූයේ ගී - සිංදුවල කොටස්ය. අවස්ථාවට, වෙලාවට ගැලපෙන ලෙස ගී කීමට තරම් සිහියක්, කොතරම් සූර්වී සිටියදී වුවද ඔහුට තිබුණි. මේ එවන් වූ මොහොතක සිදුවූ රසවත් සිදුවීමකි.වෙලාව රාත්‍රී 7.30ට පමණ වන්නට ඇත. යහළුවන් සමඟ එක්ව ඇති පදමට මධුවිතෙන් සප්පායම් වී සිටි මහතුන් අයියා කළුවරේම පාරට පැමිණියේ ආපසු නිවෙසට යාමටය. රාත්‍රී කාලය නිසා ඔහු ගොඩවැදුණු බසයේ මගීන් සිටියේද කීප දෙනෙක් පමණි. වෙරිමත වැඩි නිසාදෝ, නැති තරුණ කමක් සිතට නගාගත් මහතුන් අයියා පා පුවරුවේ පහළම පඩියට වී තනි අතින් හා තනි කකුලකින් එල්ලී සිටියේ තමනුත් හොඳ වැඩකාරයෙක් බව බසයේ අයට ඒත්තු ගැන්වීමටය.“බෝතලේ, මගේ බෝතලේ... ඔබ නොවෙදෝ මගෙ පපුවේ ගිනි නිවුවේ...” ගී පදයක්ද ඔහුගේ මුවින් පිටවිය.“මේ අන්කල්, ඔතනින් උඩට නගින්න. නැත්නම් වැටිලා අඬු කඩාගන්න. කෙළින් කටින් ඉන්නවත් බෑ. කිව්වහම අහලා උඩට නගින්න. ඕගොල්ලො වැටුණම අමාරුවෙ වැටෙන්නෙ ඕගොල්ලො නෙවෙයි අපි” ඒ කොන්දොස්තරගේ හඬය.“කොන්දොස්තර මාමා, බසයේ රියැදුරු මහතා...” මහතුන් අයියා ඊළඟට පටන් ගත්තේ මේ දිනවල ඉතාමත් ජනපි‍්‍රය “කොටුව“ සිංදුව කීමටය.“නඟිනවා හලෝ උඩට, ඔතනින් පොඩ්ඩක් ලෙස්සුවොත් ඔහේට තරු පෙනෙයි” කොන්දොස්තර යළි කෑ ගැසීය.“තරුද නිදන මහ රෑ... නිදන මහද නිදි නෑ...”කොන්දොස්තර පවසන වදන් අතරින් එක වචනයක් අල්ලා ගෙන, ගීත ගයන මහතුන් අයියාව බසයේ සිටි මගීන්ටද මහත් විනෝදයක් විය.“කනෙන් ඇදලා බිමට දාන්නද? නැත්නම් උඩට නගිනවද?” දැන්නම් කොන්දොස්තරගේ රතු කට්ට පැනීමට ආසන්නය.“අල්ලගෙන කණ හොල්ලනවා මං කිව්වොත් බෑ කියා... බෑ කියා” මහතුන් අයියාගේ මුවින් පිටවද්දී මුළු බස් රථයම සිනා සාගරයක ගිලුණි.ඕන දෙයක් කරගන්නවා, මම යනවා කියමින් කොන්දොස්තර එතැනින් ඉවත්විය.“ඔබ යන්නම යන්නට යනවානම්... මට ඉන්න කියන්නට බෑනෙ ඉතිං”මහතුන් අයියා ඔහුට පිළිතුරු දුනි.මදවේලාවක් ගතවිය.“මේ කොල්ලෝ, මාව ඔන්න ඔය ඉස්සරහින් ඩ්රොප් කරලා යනවද” මහතුන් අයියා මහ හඬින් පැවසුවේ රියදුරු, කොන්දොස්තර ඇතුළු මුළු බසයටම ඇසෙන්නටය.ඩ්රොප් කරන්න ගාණට මචං, අල්ලපන් බස් එක ඉස්සරහ බෝක්කුව අයිනට. කොන්දොස්තර, රියැදුරුට පැවසු දේ බසයේ ඉදිරි අසුන්වල සිටි අයට හොඳින් ඇසුණත්, මහතුන් අයියාට නෑසිණි.ඉදිරියේ ඇති බෝක්කුවේ පැති බැමි නොමැත. බසය නැවතුණි. තිත්ත කළුවරේ මහතුන් අයියා අඩිය තිබ්බේ බෝක්කුවටය.“ජබෝස්...”මහ හඬින් ඔහු දිය පහරට ඇද වැටුණි.“ඒයි, චණ්ඩියා, මොකෝ, දැන් කට වැහිලද? කියනවකො බලන්න දැන් තව සිංදුවක්.”කොන්දොස්තර තැන සමච්චලයට පවසද්දී, සැම දෙනාම සවන් යොමා සිටියේ මහතුන් අයියාගෙන් ලැබෙන පිළිතුර වෙතටය.“ඔරුවක පාවෙන රෑ ඝණ අඳුරේ... තොටියෙකි මා මේ සීතල වතුරේ”මහතුන් අයියාගේ මුවින් පිටවෙද්දී, “මූ නම් හැදෙන එකෙක් නෙමෙයි” යනුවෙන් පැවසූ රියදුරු තැන බසය ඉදිරියට පැදවූයේ සැමගේ උසුළුවිසුළු හා සිනා හඬ මැදය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=s1110031</link>
    <topic>සමාප්ති උළෙල අද ජනපති ප්‍රධානත්වයෙන්</topic>
    <author>ජගත් ගුණවර්ධන</author>
    <content>සමස්ත ලංකා පාසල් ක්‍රීඩා 2011 සමාප්ති උළෙල අද (3) ජනාධිපති මහින්ද රාජපක්‍ෂ මහතාගේ ප්‍රධානත්වයෙන් හෝමාගම දියගම මහින්ද රාජපක්‍ෂ ක්‍රීඩාංගණයේදී පැවැත්වේ.පුරා දින 4 ක් තිස්සේ පැවැති මේ ක්‍රීඩා උළෙලේ සමාප්ති සමාචාරය පාසල් සිසු දරු දැරියන්ගේ අලංකාර සංස්කෘතික සංදර්ශනයකින් නිමාවට පත්වීමට නියමිතය.අවසාන දිනය වන අද අවසාන තරග 39 ක් පැවැත්වීමට නියමිතය.ඊයේ තෙවැනි දිනය අවසන් වන විට නව තරග වාර්තා 17 ක් බිහිකිරීමට ද, එක් තරග වාර්තාවක් සමකිරීමට ද ක්‍රීඩක ක්‍රීඩිකාවෝ සමත් වූහ.අවුරුදු 19 න් පහළ බාලක යගුලිය දැමීමේ තරගයේදී බස්නාහිර පළාතේ රෝයල් ඉන්ස්ටිටියුට් ජාත්‍යන්තර පාසලේ ඩී. සංජුන සුමනවීර මීටර් 13.88 කින් නව තරග වාර්තාවක් බිහිකිරීමට සමත් විය. මීට පෙර එම වාර්තාව බිංගිරිය ශ්‍රී සරණංකර ජාතික පාසලේ ඔෂාන් රජිත පෙරේරා පිහිටුවා තිබුණි.අවුරුදු 17 න් පහළ බාලිකා කවපෙත්ත විසිකිරීමේ තරගයේදී මධ්‍යම පළාතේ ගලේවෙල මැදි විදුහලේ කවීදා කුමාරි මීටර් 37.22 කින් නව තරග වාර්තාවකට හිමිකම් කීවේ කොළඹ සාන්ත බ්‍රිජට් කන්‍යාරාමයේ අමන්ති ඕෂදි සිල්වා මීටර් 35.52 කින් තබා තිබූ වාර්තාව බිඳ දමමිනි.අවුරුදු 19 න් පහළ බාලක රිටි පැනීමේ තරගයේදී මධ්‍යම පළාතේ වලල ඒ. මැණික්හින්න මැදි විදුහලේ එම්. එච්. අයි. සඳරුවන් නව තරග වාර්තාවක් බිහිකළේ මීටර් 4.00 ක දක්‍ෂතාව පෙන්වමිනි. 2008 වසරේදී එම විදුහලේම එන්. ටී. සඳරුවන් මීටර් 3.87 කින් තබා තිබූ වාර්තාව බිඳවැටිණි.අවුරුදු 19 න් පහළ බාලක මීටර් 400 කඩුලු මතින් දිවීමේ තරගයේදී බස්නාහිර පළාතේ හොරණ තක්ෂිලා මැදි විදුහලේ ළහිරු ප්‍රසන්නජිත් තත්පර 53.82 කින් නව තරග වාර්තාවක් බිහිකළේ 2010 වසරේ මහනුවර ත්‍රිත්ව විද්‍යාලයේ එම්. එච්. ශලිම්ඩීන් තත්පර 53.93 කින් තබා තිබූ වාර්තාව අභිබවා යමිනි.19 න් පහළ මීටර් 400 කඩුලු මතින් දිවීමේ බාලිකා තරගයේදී සබරගමුව පළාතේ සුමනා බාලිකා විදුහලේ එන්. ගිම්හානි ජයතිලක විනාඩි 1:02.72 කින් නව තරග වාර්තාවක් බිහිකළේ පසුගිය වසරේ ඇය විසින්ම තබා තිබූ විනාඩි 1:03.22 ක වාර්තාව බිඳ දමමිනි.සබරගමුව පළාතේ රත්නපුර කුමර විදුහලේ යූ. කුමාර අවුරුදු 17 න් පහළ බාලක දුර පැනීමේ දී මීටර් 7.07 ක දුරක් වාර්තා කරමින් නව තරග වාර්තාවක් බිහිකිරීමට සමත් විය.මේ අනුව 1996 වසරේදී වේයන්ගොඩ සාන්ත මරියා විදුහලේ දුමින්ද ප්‍රසාද් සිල්වා මීටර් 7.06 කින් තබා තිබූ වාර්තාව බිඳ වැටිණි.අවුරුදු 17 න් පහළ බාලිකා තුන්පිම්ම පැනීමේ තරගයේදී බස්නාහිර පළාතේ මීගමුව ආවේ මරියා බාලිකා විදුහලේ විදූෂා ලක්ෂානි මීටර් 11.48 කින් නව තරග වාර්තාවක් බිහිකිරීමට සමත් වූයේ 2009 වසරේදී මාතර සාන්ත මරියා කන්‍යාරාමයේ අධීෂා ඉසුරු මීටර් 11.29 කින් තබා තිබූ වාර්තාව බිඳ දමමිනි.උතුරු පළාතේ යාපනය අරුණෝදය විද්‍යාලයේ එස්. තනූෂා අවුරුදු 21 න් පහළ රිටි පැනීමේ බාලිකා තරගයේදී මීටර් 3.10 කින් නව තරග වාර්තාවක් බිහිකළාය. ඇය විසින් අභිබවා ගියේ 2009 වසරේදී කොළඹ යශෝදරා බාලිකාවේ ඉෂාරා උදයංගනී මීටර් 2.90 කින් තබා තිබූ වාර්තාවය. අවුරුදු 19 න් පහළ රිටි පැනීමේ බාලිකා තරගයේදී ද උතුරු පළාතේ යාපනය අරුණෝදය විද්‍යාලයේ ඒ. පවිත්‍රා මීටර් 3.00 ක් වාර්තා කරමින් 2009 වසරේදී එම විද්‍යාලයේම එස්. තනූෂා විසින් මීටර් 2.81 කින් තබා තිබූ වාර්තාව බිඳ දැමීය. මධ්‍යම පළාතේ ගන්නෝරුව රණබිම රාජකීය විද්‍යාලයේ ජේ. එන්. රන්දෙනිය අවුරුදු 19 න් පහළ බාලක මීටර් 110 කඩුලු පැනීමේ තරගයේදී තත්පර 14.41 කින් නව තරග වාර්තාවක් බිහිකරමින් 1992 වසරේදී බම්බලපිටිය සාන්ත පීතර විදුහලේ මහේෂ් පෙරේරා තත්පර 14.46 කින් තබා තිබූ වාර්තාව බිඳ දැමීය. (මෙය මූලික තරගයකි) බස්නාහිර පළාතේ කොළඹ ගේට්වේ ජාත්‍යන්තර පාසලේ නදීශානි හෙන්ඩර්සන් තත්පර 56.09 කින් අවුරුදු 19 න් පහළ බාලිකා මීටර් 400 තරගයේදී නව තරග වාර්තාවක් බිහිකරමින් 2005 වසරේදී මාදම්පේ සේනානායක මැදි විදුහලේ චන්ද්‍රිකා සුභාෂිණි තත්පර 56.79 කින් තබා තිබූ වාර්තාව බිඳ දැමීය. (මෙය අවසන් පූර්ව තරගයකි)අවුරුදු 19 න් පහළ උස පැනීමේ තරගයේදී බස්නාහිර පළාතේ හංවැල්ල රාජසිංහ මැදි විදුහලේ මිලාන් දිසානායක මීටර් 2.15 කින් නව තරග වාර්තාවක් බිහිකිරීමට සමත් විය.මීට පෙර එම වාර්තාව 2003 වසරේදී මීගමුව මාරිස්ටෙලා විදුහලේ සෙනරත් ප්‍රනාන්දු සහ මහනුවර ධර්මරාජ විදුහලේ අයි. සී. සොයිසා හා 2010 වසරේදී මිලාන් දසනායක විසින්ම මීටර් 2.08 කින් තබා තිබූ වාර්තාව බිඳ වැටුණි. තරගාවලිය සඳහා මෙවර හඳුන්වා දුන් මීටර් 5000 දිවීම තරගයන්හි අවුරුදු 19 න් පහළ බාලක වාර්තාවට හිමිකම් කීමට මධ්‍යම පළාතේ කටුගස්තොට ශ්‍රී රාහුල විද්‍යාලයේ එම්. කේ. සෙනෙවිරත්නට හැකි විය. දක්‍ෂතාවය විනාඩි 18:02.32 කි. 21 න් පහළ බාලිකා මීටර් 5000 නව වාර්තාවට හිමිකම් කීවේ ඌව පළාතේ වැල්ලවාය කුමාරදාස මහ විදුහලේ අජන්තා සංජීවනීය. දක්‍ෂතාවය විනාඩි 18:55.00 කි. අවුරුදු 15 න් පහළ බාලිකා මීටර් 100 සහාය දිවීමේ තරගයේදී සබරගමුව පළාතේ කෑගල්ල සාන්ත ජෝශප් බාලිකා විදුහල් කණ්ඩායම තත්පර 51.20 කින් 2006 වසරේදී කොළඹ කාන්තා විද්‍යාල කණ්ඩායම තත්පර 51.28 කින් තබා තිබූ වාර්තාව බිඳ දැමීය.අවුරුදු 19 න් පහළ බාලිකා මීටර් 100 සහාය දිවීමේ තරගයේදී සබරගමුව පළාතේ කෑගල්ල සාන්ත ජෝශප් බාලිකා කණ්ඩායම තත්පර 48.34 කින් 2008 වසරේදී එම විද්‍යාල කණ්ඩායම විසින් තත්පර 49.47 කින් තබා තිබූ වාර්තාව බිඳ දැමීය.අවුරුදු 15 න් පහළ මීටර් 200 බාලක තරගයේදී බස්නාහිර පළාතේ කොළඹ ආනන්ද විද්‍යාලයේ අරෝශ් කාරියවසම් තත්පර 23.52 කින් නව තරග වාර්තාවක් බිහිකරමින් 2002 වසරේදී ගල්කිස්ස සාන්ත තෝමස් විදුහලේ එස්. ආර්. මාකලන්ද හා එම විදුහලේම රුවන් ගුණසිංහ 2006 වසරේදී තත්පර 23.54 කින් තබා තිබූ වාර්තාව බිඳ දැමීය.උතුරුමැද පළාතේ ගලෙන්බිඳුණුවැව මහ විදුහලේ එන්. එම්. සිරිවර්ධන අවුරුදු 19 න් පහළ බාලිකා උස පැනීමේ තරගයේදී තරග වාර්තාවත් සම කිරීමට සමත් වූවාය.2002 වසරේදී දික්වැල්ල විජිත මැදි විදුහලේ තරංගා විනෝදනී හා කුරුණෑගල මලියදේව බාලිකා විදුහලේ පි‍්‍රයංගිකා මධුවන්ති මීටර් 1.70 කින් එම වාර්තාව තබා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=s1110032</link>
    <topic>අර්ධ අවසන් පූර්ව වටය 8වැනිදා ඇරැඹේ</topic>
    <author/>
    <content>ජාත්‍යන්තර රගර් පිටියේ මහා සැණකෙළිය වන ලෝක කුසලාන රගර් තරගාවලියේ වඩාත් උණුසුම් සහ උද්වේගකාරී අර්ධ අවසන් පූර්ව වටයේ තරග 8 සහ 9 දෙදින පැවැත්වීමට නියමිතය.සත්කාරක නවසීලන්තය සහ ප්‍රංශය ‘ඒ’ කාණ්ඩයෙන් ද, එංගලන්තය හා ආර්ජන්ටිනාව ‘බී’ කාණ්ඩයෙන් ද, අයර්ලන්තය සහ ඔස්ට්‍රේලියාව ‘සී’ කාණ්ඩයෙන් ද පසුගිය තරගාවලියේ සූරයන් වූ දකුණු අපි‍්‍රකාව සහ වේල්සය ‘ඩී’ කාණ්ඩයෙන් ද අර්ධ අවසන් පූර්ව වටයට සුදුසුකම් ලබා සිටිති.ඊයේ (2) පැවැති මූලික වටයේ අවසන් තරගවලදී නවසීලන්තය ලකුණු 79 – 15 ක් ලෙස කැනඩාව පරාජය කිරීමට සමත් වූ අතර ජෝර්ජියාව ලකුණු 7 – 25 ක් ලෙස ආර්ජන්ටිනාව හමුවේ පරාජයට පත් විය.’සී’ කාණ්ඩයේ මූලික වටයේ අවසන් තරගයේදී ලකුණු 36 – 6 ක් ලෙස ඉතාලිය පරාජය කිරීමට අයර්ලන්තය සමත් වූ අතර ෆීජි රාජ්‍යයට එරෙහිව ලකුණු 66 – 0 ක විශිෂ්ට ජයක් අත්කර ගැනීමට වේල්සය සමත් විය.මේ අනුව 8 වැනිදා අයර්ලන්තය සහ වේල්සයත්, එංගලන්තය සහ ප්‍රංශයත් තරග වදින අතර 9 වැනිදා දකුණු අපි‍්‍රකාව සහ ඔස්ට්‍රේලියාවත්, නවසීලන්තය සහ ආර්ජන්ටිනාවත් තරග වදිති.තරගාවලියේ පළමු අවසන් පූර්ව තරගය 15 වැනිදා පැවැත්වෙන අතර 16 වැනිදා දෙවැනි අවසන් පූර්ව තරගය පැවැත්වේ.අවසන් මහා තරගය 23 වැනිදා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=s1110033</link>
    <topic>ශ්‍රී ලංකා යොවුන් ක්‍රිකට් පිල ඔස්ට්‍රේලියාව පරදවයි</topic>
    <author/>
    <content>ළහිරු මධුසංඛගේ දක්‍ෂ පිතිහරඹයත්, සාරංග රාජගුරුගේ විශිෂ්ට පන්දු යැවීමත් හේතුවෙන් ඉන්දියාවේ පැවැත්වෙන අවුරුදු 19 න් පහළ සිව්කොන් ක්‍රිකට් තරගාවලියේදී ඔස්ට්‍රේලියාව පරදවා ලකුණු 86 ක ජයක් අත්කර ගැනීමට ශ්‍රී ලංකා 19 න් පහළ කණ්ඩායම සමත් විය.පළමුව පන්දුවට පහර දුන් ශ්‍රී ලංකා පිල ඕවර 48.4 කදී ලකුණු 225 කට දැවී ගිය අතර ලකුණු 226 ක ජයග්‍රාහී ඉලකක්ය හඹා ගිය ඔස්ට්‍රේලියාව ඕවර 37.3 කදී ලකුණු 139 කට දවාලීමට ශ්‍රී ලංකා පන්දු යවන්නන් සමත් වූහ. සාරංග රාජගුරු ලකුණු 28 කට කඩුලු 4 ක් දවාලීය.ශ්‍රී ලංකා ඉනිමේදී ළහිරු මධුසංඛ නොදැවී ලකුණු 56 ක් ලබා ගත්තේය.ඔස්ට්‍රේලියානු ඉනිමේ අවසන් කඩුලු 6 ලකුණු 23 ක් ඇතුළත බිඳ දැමීමට ශ්‍රී ලංකා පන්දු යවන්නන් සමත් වූහ. රාජගුරුට අනගි සහයක් ලබා දුන් තරිඳු කෞෂාල් ලකුණු 15 කට කඩුලු 2 ක් දවාලූ අතර හේෂාන් වන්නිආරච්චි, ළහිරු මධුසංඛ සහ අමිල අපෝන්සු එක් කඩුල්ල බැගින් දවාලූහ.ශ්‍රී ලංකාව හා බටහිර ඉන්දීය කොදෙව් පිල අතර තරගය අද (3) පැවැත්වේ.ශ්‍රී ලංකාව 225 (ඕවර 48.4) - ළහිරු මධුසංඛ නොදැවී 56, නිරෝෂන් දික්වැල්ල 23, තරිඳු කෞෂාල් 23 (බිලී ස්ටැන්ලේක් 37/4)ඔස්ට්‍රේලියාව 139 (ඕවර 37.3) - ට්‍රේවිස් හෙඩ් 39, (සාරංග රාජගුරු 28/4, තරිඳු කෞෂාල් 15/2).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=s1110034</link>
    <topic>අන්තර් පාසල් මයිලෝ රගර් තරගාවලිය</topic>
    <author/>
    <content>විශිෂ්ට ක්‍රීඩා රටාවක නිරත වූ ත්‍රිත්ව විදුහල් කණ්ඩායම සමස්ත ලංකා අන්තර් පාසල් පිලිමලුන් පිටුදැකීමේ රගර් තරගාවලියේ අවසන් මහා තරගයේදී ඉසිපතන විදුහල ලකුණු 21 – 10 ක් ලෙස පරාජයට පත්කරමින් මයිලෝ ජනාධිපති කුසලානය හිමිකර ගත්තේය.පසුගියදා රාජකීය විදුහල් ක්‍රීඩා සංකීර්ණයේ පැවැති මේ තරගයේ ආරම්භයේ සිටම පෙරමුණ ගත් ත්‍රිත්ව විදුහල් ක්‍රීඩකයන් තරගයේ පළමු භාගය නිමාවන විටත් ලකුණු 11 – 7 ක් ලෙස පෙරමුණේ සිටියේය.ත්‍රිත්ව විදුහල ලැබූ ලකුණු සංඛ්‍යාවට උත්සාහක දිනුම් 3 ක් සහ දඬුවම් පහර 2 ක් ඇතුළත් විය. ඩිල්ෂාන් කැලණියගොඩ, නිසිල කරුණාතිලක සහ රන්දික අල්විස් උත්සාහක දිනුම් වාර්තා කළ අතර රෙෂාන් වීරකෝන් දඬුවම් පහර 2 ක් එල්ල කළේය.ඉසිපතන විදුහල ලැබූ ලකුණු සංඛ්‍යාවට ගෝලයක් සහ දඬුවම් පහරක් ඇතුළත් වූ අතර දඬුවම් පහර ප්‍රසාද් දේවින්ද විසින් ද, ප්‍රවර්තන ගෝලය චානක කුමාර විසින් ද, අත්කර ගනු ලැබීය.ශ්‍රී ලංකා පාසල් රගර් සංගමය විසින් සංවිධානය කරනු ලැබූ මේ තරගාවලියට පූර්ණ අනුග්‍රාහකත්වය සපයනු ලැබුවේ නෙස්ලේ ලංකා සමාගම විසිනි.ත්‍යාග ප්‍රදානෝත්සවය හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්‍ෂ මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=s1110035</link>
    <topic>සුපිරි 8ට පැමිණී ශ්‍රී ලංකා කණ්ඩායමට පිළිගැනීමේ උත්සවයක්</topic>
    <author>ඡායාරූපය – කුමාරිසිරි ප්‍රසාද්</author>
    <content>ඉරානයේ ටෙහෙරාන් නුවර පැවැති 16 වැනි ආසියානු වොලිබෝල් (පිරිමි) සූරතාවලියේ සුපිරි රටවල් 8 අතරට පැමිණීමට සමත් වූ ශ්‍රී ලංකා කණ්ඩායම පිළිගැනීමේ උත්සවයක් පසුගියදා බණ්ඩාරනායක ජාත්‍යන්තර ගුවන් තොටුපලේදී පැවැත්විණි.ශ්‍රී ලංකා කණ්ඩායම පිළිගැනීම සඳහා පැමිණ සිටි ශ්‍රී ලංකා වොලිබෝල් සම්මේලනයේ සභාපති හා විදේශ රැකියා ප්‍රවර්ධන අමාත්‍ය ඩිලාන් පෙරේරා මහතා ඇතුළු වොලිබෝල් සම්මේලනයේ නිලධාරීහු ශ්‍රී ලංකා වොලිබෝල් පිල සමීර දිසානායක (නායක – වරාය අධිකාරිය), ෂමිල් මලින්ද (උපනායක – දුම්රිය දෙපාර්තමේන්තුව), තාරක අබේකෝන් (ගුවන් හමුදාව), ජනිත් සුරත්, චමින්ද පුෂ්පකුමාර, නිලංග සංජය, ඒ. ඩබ්. ලක්‍ෂාන් (වරාය අධිකාරිය), ගයාන් මධුසංක, දීප්ති රොමේෂ්, චානක මධුසංඛ, මොරිස් චාමින්ද, දිනූ ද සිල්වා (නාවික හමුදාව), ලලිත් පියුම් පෙරේරා (කළමනාකරු), කුමාර වෙන්ඩකෝන් (ප්‍රධාන පුහුණුකරු), එස්. එල්. ඒ. සුමිත් (සහය පුහුණුකරු) කාලික වසන්තපි‍්‍රය (ශාරීරික අභ්‍යාස පුහුණුකරු), ටී. සී. හේවා (ජාත්‍යන්තර විනිසුරු).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=f1110031</link>
    <topic>නිදහස් සෞඛ්‍ය සේවාවක සද්කාර්යය</topic>
    <author/>
    <content>අධිෂ්ඨානශීලී සහ නිර්භය නායකත්වය හමුවේ අප තිස් වසරක යුද්ධය ජය ගත්තෙමු.එය මුළු ලොවටම පොදුය. එහෙත් මිනිසාගේ නිරෝගී සම්පතට එරෙහි අපගේ සාමකාමී යුද්ධය තවම අවසන් නැත.එළඹෙන ඔක්තෝබර් 03 සිට 09 දක්වා දීපව්‍යාප්ත සෞඛ්‍ය සතියක් ක්‍රියාත්මක කෙරෙනුයේ එවන් මානසිකත්වයක් යටතේය. එහිලා පසුතලය සැකසෙනුයේ විවිධ හැඩතල ඔස්සේය.අපගේ නිදහස් සෞඛ්‍ය සේවාව අතිශය ශක්තිමත්ය. ජනතාවට අවැසි සියලු සෞඛ්‍ය සේවාවන් ලබාදීම නිදහස් සෞඛ්‍ය ප්‍රතිපත්තියේ මූලික වගකීමකි. පොදු විපත් අවස්ථාවන්හි නිදහස් සෞඛ්‍ය සේවාවෙන් ඉටුකෙරෙන ප්‍රබල මෙහෙවර මිල කළ නොහැකිය. යුද සමයේත් ජනාකීර්ණ ස්ථානයන්හි බෝම්බ පිපිරීම සිදුවුණු අවස්ථාවලදීත් සුනාමි ව්‍යසනය හමුවේදීත් අපේ නිදහස් සෞඛ්‍ය සේවාව ක්‍රියාත්මක වූ ආකාරය අප සියැසින් දුටුවෙමු. එහි කාර්යක්ෂමතාව සහ පරිත්‍යාගශීලී බව එදා මුළු ලෝකයම දුටුවේය.එහෙත් අප අභියස පවත්නා මහා ඛේදවාචකය වන්නේ නිදහස් සෞඛ්‍ය සේවාවට එරෙහි ආඩාපාලි කියන්නන්ය. පදනම් විරහිතව නැගෙන මෙම චෝදනා හමුවේ කවර අවංක මහජන සේවාවක් වූවද කලකිරීමට පසුබෑමට පත්වනු වැලකීම අසීරුය.අප රටේ විශේෂඥ වෛද්‍ය සේවාව - පරිපූරක වෛද්‍ය සේවාව - හෙද සේවාව සහ අතුරු වෛද්‍ය සේවාව ඇතුළු සියලු ක්ෂේත්‍රයන්හි සේවයේ නියලෙන අති බහුතරය අනලස්ව අවංකව ඉමහත් කැපවීමකින් ස්වකීය වෘත්තීය මෙහෙවර ජනතාවගේ සුවසෙත වෙනුවෙන් පූජා කරති. බාහිරව බලන බොහෝ දෙනා මේ යථාර්ථය ස්පර්ශ කරන්නේ නැත. එක්ලක්ෂ පනස් දහසක් තරම් වන අප මානව සම්පත රටේ ජනතාව වෙනුවෙන් ඇතැම්විට අවම පහසුකම් යටතේ ඉටුකරන උත්තම සේවාව අගය නොකිරීම සැබවින්ම කනගාටුදායකය.එක්ලක්ෂ පනස් දහසක් පමණ වන කාර්ය මණ්ඩලයක් තුළ යම් අවම ප්‍රතිශතයක් නියෝජනය කරනු ලබන අතලොස්සකගේ වැරදි අඩුපාඩු හුවා දක්වමින් බහුතරයකගේ මානව හිතවාදී සත්කාර ලඝු කොට සැලකීම කිසිදු ආචාර ධර්මයකට එකඟ නොවේ.ජීවිතයෙහි ඉරණම අභියස ජීවිතයක් බේරා ගන්නට කරනු ලබන ප්‍රතිකාර අතිශය සංකීර්ණය, බැරෑරුම්ය. එක් නිමේශයක කාල පරාසය තුළ බොහෝ දේ සිදුවිය හැකිය. මෙය ඇතැමුන් තේරුම් ගන්නේ නැත. තවමත් අපේ ඇතමුන් ජීවත් වන්නේ යථාවබෝධයට බොහෝ දුරස්ථවය.අපේ නිදහස් සෞඛ්‍ය සේවාව තුළ ඒ සඳහා ප්‍රතිකාර නොමැත.ජලය සියලු ජීවීන්ගේ පැවැත්ම සඳහා අවශ්‍ය මූලික සාධකයකි. ජලයෙන් සැලසෙන මිල කළ නොහැකි මෙහෙය පිළිබඳ කිසිවකු කථා නොකරති. එහෙත් වර්ෂා කාලයේ දී ඇති වන ගංවතුර තරම් මිනිසාට අප්‍රසන්න තවත් දෙයක් නොමැත. මිනිස් ජීවිතයේ ගති ස්වභාවය එසේය.සැම රෝගයක්ම යනු - සෑම රෝග වසංගතයක්ම යනු නිදහස් සෞඛ්‍ය සේවාවට වැය ශිර්ෂයකි. රෝගියකුගේ රෝග නිරීක්ෂණයේ සිට ඒ සඳහා කෙරෙන වෛද්‍ය පරීක්ෂණ, ඖෂධ, ආහාර, නවාතැන්, සත්කාර කටයුතු සඳහා රජය වාර්ෂිකව වැයකරන මුදල් ප්‍රමාණය අතිවිශාලය. ජාතික මහ රෝහලේ, ශික්ෂණ රෝහල්, ප්‍රාදේශීය, දිස්ත්‍රික් රෝහල් ඇතුළු රටේ දැනට ක්‍රියාත්මක මුළු රෝහල් සංඛ්‍යාව එක්දහස් හතලිස් දෙකකි (1042). රෝහල් සතු ඇඳන් සංඛ්‍යාව හැට නමදහස් පන්සිය එකකි (69501). කොළඹ ජාතික මහ රෝහල ඇතුළුව ඈත ගම්බද ප්‍රාථමික වෛද්‍ය ඒකක දක්වා මෙම ප්‍රතිකාර ජාලය ව්‍යාප්තව තිබේ.දිවයින පුරා උතුරු නැඟෙනහිරද ඇතුළුව වෛද්‍ය විශේෂඥවරු එක්දහස් දෙසිය දහසයක්ද (1216) වෛද්‍ය නිලධාරින් එකොළොස්දහස් හත්සිය අසූ දෙදෙනෙක්ද (11782) හෙද සේවයේ විසිහත් දහස් හාරසිය අනූ හතරක්ද (27494) සේවයේ යෙදෙති. මේ හැරෙන්නට රසායනාගාර ශිල්පීන්, තාක්ෂණික නිලධාරින්, උපස්ථායකයින්, කම්කරු ශ්‍රේණියේ කාර්ය මණ්ඩල රියදුරන් නඩත්තු සේවාවන් වැනි වෘත්තීන්හී තව සිය දහස් ගණන් නියැලෙති.නිදහස් සෞඛ්‍ය සේවය යනු දවසේ පැය විසි හතර පුරා සක්‍රීය ක්‍රියාකාරිත්වයෙන් යුතු අතිශය සංකීර්ණ ක්‍රියාන්විතයකි. තත්පරයක ප්‍රමාදය වටිනා මිනිස් ජීවිතයක පැවැත්ම කෙරෙහි තීරණාත්මක සාධකයක් වන්නේය. එහෙයින් අතපසුවීම්වලට හෝ ප්‍රමාදයන්ට ඉඩක් නැත. එය රාජකාරිමය වෘත්තීය ආයතන පරිපාලන රෙගුලාසි පද්ධතිය අතික්‍රමනය කොට විහිද යන මානුෂීය පරමෝත්තම සේවාවකි.මේ අතිසංකීර්ණ මෙන්ම අතිශය බරපතළ වෘත්තීය පිළිබඳ යමෙකුට සැබෑ ලෙස අවබෝධ වන්නටනම් රෝහලක දෛනික ක්‍රියාකාරිත්වය මැනවින් නිරීක්ෂණය කළ යුතුය.රෝහල් කාර්ය මණ්ඩලය හැරෙන්නට අන් කිසිවකු රෝහලකට පැමිණෙන්නේ සිය කැමැත්තෙන් නොවේ. එලෙසින්ම රෝහලක පරිසරය මෙන්ම එහි කාර්ය මණ්ඩලයේ වෘත්තීය තෘප්තිමත්භාවයද පාරිසරික වටපිටාවද රෝගී මනසට උචිත සේ පවත්වා ගත යුතුය.මේ වෙනුවෙන් රජය සිය ජාතික අයවැයෙන් මුදාහරින මුලික සම්පත් ප්‍රමාණය සුළු පටු නොවේ. සෘජුවම රෝගීන්ට ප්‍රතිකාර කරනවා සේම මහජන සෞඛ්‍ය සේවාවකට පැවරෙන තවත් බරපතළ වගකීමක් වන්නේ ඩෙංගු මැලේරියා වැනි මදුරු වසංගතද වෙනත් රෝග කාරක තත්ත්වයන් මැඩපැවැත්වීම සඳහාද දියත් කෙරෙන ව්‍යාපෘතීන් සාර්ථකව පවත්වා ගෙන යාමය.මැලේරියා මදුරුවා මර්දනය කිරීමට අපට වසර අසූවක අත්දැකීම් ලබන්නට සිදුවිය. එනම් මැලේරියා මදුරුවා මර්දනය වූයේ වසර අසුවක මර්දන ව්‍යාපාරයක ප්‍රතිඵලයක් ලෙසිනි. ඩෙංගු මදුරුවා මර්දනය පැය විසි හතරෙන් කරන්නයැයි ඇතැම්හු පවසති. එහෙත් මැලේරියා මදුරුවාට මෙන් දිගු කලක් එයට නොගෙන අවම වශයෙන් ඉදිරි වසර තුනක් තුළ ඩෙංගු මදුරුවා තුරන් කිරීමේ වගකීම අප භාරගෙන ඇත. විවේඛකයින් කෙසේ කීවද පසුගිය වසරට වඩා මේ වසරේ එනම් 2011 50% කින් ඩෙංගු රෝගීන් හා මරණ පහළ බැසී ඇත. ඒ ජනාධිපති කාර්ය සාධන බලකායේ ප්‍රතිඵලයකි.පකිස්තානු රාජ්‍ය ඩෙංගු මර්දනය සඳහා අපේ වෛද්‍යවරු ඉල්ලා සිටියේ අප ගෙන ගිය වැඩපිළිවෙළහි සාර්ථකත්වය දැකීමෙනි. මීට සති 2 කට පෙර වෛද්‍යවරුන් එකොළොස් දෙනෙක් ඩෙංගු මර්දන උපකරණ සමඟ පකිස්ථානයට යැවූ අතර දෙවන වෛද්‍ය කණ්ඩායමද පකිස්තානය බලා පිටත් වී ඇත.පිළිකා - හෘද රෝග - වකුගඩු රෝග සඳහා සිදුකෙරෙන ප්‍රතිකාර සහ ශල්‍ය කර්ම සඳහා නිදහස් සෞඛ්‍ය සේවාවට දරන්නට වන පිරිවැය අතිමහත්ය. ඇතැම්විට එබදු රෝගයකින් පෙලෙන ඇතැම් රෝගියකු සඳහා රජයට දරන්නට සිදුවන වියදම රුපියල් මිලියන දහය හෙවත් ලක්ෂ සියයක් ඉක්මවන අවස්ථාද හමුවේ.රෝහල් කාර්ය මණ්ඩල සේම වෛද්‍යවරුන්ගේ පුහුණුව හෙද හෙදි පුහුණුව ජලය විදුලිය ගොඩනැගිලි නඩත්තුව අපගේ දර්ශන පථයට එකවර ගෝචර වන අති විශාල වැය ශීර්ෂයන්ය. එසේම වාහන ඉන්ධන හා ප්‍රවාහන සේවාව සඳහා වැයවන මුදල් ප්‍රමාණයද අනිවාර්ය වියදම් ලේඛනයන්ට අනුගතය.මහින්ද චින්තන දැක්මේ හැට එක්වන පිටුවේ නිදහස් සෞඛ්‍ය සේවාව ජනාධිපතිතුමාගේ ජාතික ප්‍රමුඛතාවන් අතරට එක්වන්නේ මෙසේය.“නිදහස් සෞඛ්‍ය සේවය සුරකීම මගේ වගකීම වන අතර උස් පහත් බේදයකින් තොරව සෑම දෙනෙකුටම යහපත් සෞඛ්‍ය සේවාවක් ලැබීමට ඇති අයිතිය තහවුරු කිරීම මාගේ වගකීමය.”රාජ්‍ය අංශයේ සෞඛ්‍ය සේවය ගුණාත්මක බවින් හා ප්‍රමාණාත්මක අතින් වර්ධනය කිරීමට පියවර ගන්නෙමු.2005 වසරේ එතුමන් මහින්ද චින්තන දැක්ම ඔස්සේ ක්‍රියාත්මක කරන ලද වැඩපිළිවෙළ අද මල්ඵල දරා ඇති බව අපේ නිදහස් සෞඛ්‍ය සේවාව විධිමත්ව මැදිහත්ව නිරීක්ෂණය කරන්නෙකුට සක්සුදක් සේ ප්‍රත්‍යක්ෂ වනවාට කිසිදු තර්කයක් නොමැත. නිදහස් සෞඛ්‍ය සේවාව පූර්ණ ලෙසම ජනතා සුව සෙත වෙනුවෙන් අතිමහත් කැපවීමක නිරතවන අතර ප්‍රමාණාත්මකව මෙන්ම ගුණාත්මකවද එහි ප්‍රතිලාභ ජනතාව අත්විඳිමින් සිටිති. අද එහි පූර්ණ වරප්‍රසාද භුක්ති විඳින්නේ අප ජනතාවය.විවිධ ක්ෂේත්‍රයන් තුළ පසුගිය කාලයන් තුල අප ලබා ඇති ප්‍රගතිය විශ්මය ජනකය. මාතෘ මරණ හා ළදරු මරණ අනුපාතය අවම මට්ටමකට ගෙනඒම, රෝග නිවාරණය හා වැළැක්වීම, ප්‍රාථමික සෞඛ්‍ය සේවාව ප්‍රවර්ධනය, විශේෂයෙන් වසංගත රෝග වැළැක්වීම, බෝවන රෝග තුලින් සිදුවන මරණ ප්‍රතිශතය අවම කිරීම, ඉතා අඩු පහසුකම් සහිත දුෂ්කර සහ කටුක ජීවත ගත කරන ජනතාවට සෞඛ්‍ය සේවයෙන් ලැබිය යුතු සේවා වඩා ශක්තිමත් හා විධිමත් කිරීම, අප විසින් ගෙවී ගිය කෙටි කාලය තුළ මහත් කැපවීමකින් ඉටු කර ඇත. ජාතික සෞඛ්‍ය භාරය විසින් ඉලක්ක ගත දර්ශකයට අදාළව අන්තර්ජාතික වශයෙන් අප ලබා ඇති ප්‍රගතිය මහත් ඉහළ අගයක් ගනී.අලුත්ම දත්ත වාර්තා අනුව අපේ ජනතාව සතු ආයු අපේක්ෂාව පිරිමි සඳහා අවුරුදු 70.3 වන අතර කාන්තාවන් සඳහා 77.9 කි. ජාතික අයවැයෙන් නිදහස් සෞඛ්‍ය සේවයට දේශීය වශයෙන් පිරිනැමෙන අතිවිශාල මුදල් ප්‍රමාණයට (රුපියල් බිලියන සියය ඉක්මවන) අමතරව විදේශීය වශයෙන් අන්තර්ජාතික ප්‍රදානයන් ඔස්සේ ලැබෙන ලෝක සෞඛ්‍ය සංවිධානයේ ආධාර ප්‍රමුඛ යුනිසෙෆ් (UNICEF) ආයතනය ඇතුළු රාජ්‍ය නොවන සංවිධාන සහ ස්වේච්ඡා සංවිධාන මගින් පිරිනැමෙන මූල්‍යාධාරද මානව හා භෞතික සම්පත්ද අපට ඉමහත් ශක්තියක් බැව් එකී ආයතන වෙත කෘතඥතා පූර්වකව සිහිපත් කිරීමට කැමැත්තෙමු.පසුගිය වසරකට වැඩි කාලයක් සෞඛ්‍ය ඇමැතිවරයා ලෙස කටයුතු කිරීමේදී ලැබු අත්දැකීම් අනුව ජනතාවගේ ඉදිරි සෞඛ්‍ය සේවාවන් ශක්තිමත් කිරීම සඳහා වැදගත් තීරණ කිහිපයක් ගැනීමට හැකිවිය. ඒ අතර ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් ජාතික පෝෂණ සභාව පිහිටුවීම ප්‍රමුඛ කාර්යයකි. මෙරට ජනතාවගේ මන්දපෝෂණය තුරන් කිරීම සඳහා මේ වනවිට ජාතික පෝෂණ සභාව හරහා ඉතා පුළුල් වු වැදගත් සැලැස්මක් ක්‍රියාත්මක වේ.එමෙන්ම ඩෙංගු මදුරුවාගේ ව්‍යාප්තිය පිළිබඳව තිබූ බරපතළ තත්ත්වය අවම කරමින් මදුරු මර්දන සාර්ථකත්වයක් අප ලබා ඇත. එයට හේතු වූයේද මදුරු මර්දනය පිළිබඳ ජනාධිපති කාර්ය සාධක බලකායයි. මේ සඳහා ආරක්ෂක, පළාත් පාලන, අධ්‍යාපන, පරිසර, තරුණ සේවා, ජනමාධ්‍ය, ආපදා කළමනාකරණ සහ සියලු පළාත් සභාවලත් ජනතාවගේ නොමද සහයත් ලැබීම පසුගිය වසරට වඩා 50% කින් රෝගීන් හා මරණ අවම කිරීමට ලැබීම එහි ප්‍රතිඵලයයි.සෞඛ්‍ය අමාත්‍යාංශය නව ප්‍රතිපත්ති තුළ ප්‍රතිකාර අංශය ශක්තිමත් කිරීම මෙන්ම රෝග වැළැක්වීම සඳහා නිවාරණ අංශය ශක්තිමත් කිරීම අත්‍යවශ්‍ය කාර්යයකි. එනම් ප්‍රාථමික සෞඛ්‍ය සේවාව ශක්තිමත් කිරීමය. ප්‍රජා සෞඛ්‍ය සේවා වෛද්‍ය නිලධාරින් ප්‍රමුඛ අපේ ක්ෂේත්‍ර නිලධාරින් හරහා ප්‍රාථමික සෞඛ්‍ය සේවාව වැඩි දියුණු කිරීමට අප ප්‍රමුඛත්වය දී ඇත.තවද සෞඛ්‍ය සේවාවේ අවශ්‍ය පරිවර්තනයක් සඳහා අනිවාර්යයෙන් කළ යුතු ඖෂධ ප්‍රතිපත්තිය ක්‍රියාත්මක කිරීම සඳහා නව කෙටුම්පතෙහි වැඩ කටයුතු මේ වනවිට අවසන් වී ඇත.විශේෂයෙන් මහාචාර්ය සේනක බිබිලේ ඖෂධ ප්‍රතිපත්තිය ක්‍රියාත්මක කිරීම සඳහා මේ වසර අවසාන වීමට පෙර නව පනත පාර්ලිමේන්තුවට ඉදිරිපත් කිරීමට බලාපොරොත්තු වේ.මද්‍යසාර සහ දුම්වැටි පානය අවම කිරීම සහ යෝජිත නව පනතෙහිද කටයුතු මේ වනවි අවසන්ය. මදුරු මර්දනය සඳහා දැනට තිබෙන නීති රීති ප්‍රමාණවත් නොවන බැවින්ඊට අදාළ පනතෙහි ද සංශෝධන දැනට අවසන් කර තිබේ. එකී පනත් තුන ඇතුළු නව පනත් හතක් ඉදිරි මාස කිහිපය තුළ ස්ථිර වශයෙන්ම සම්මත කිරීමට මම අදහස් කරමි.තවද සෞඛ්‍ය සේවයේ රජය විසින් කරනු ලබන අතිමහත් මුල්‍ය ආයෝජනය මෙන්ම මිල කළ නොහැකි මානව සම්පත්හි කැපවීම බොහෝ අය අගය නොකරති.ඇතැම් අවස්ථාවලදී එක් රෝගියෙක් සඳහා රජය රුපියල් ලක්ෂ සියයකට වැඩි ප්‍රමාණයක් වැය කරයි. එමෙන්ම ධ්ඍර්‍ථ / ඛ්ඊ ඇතුළු සාමාන්‍ය ඔ අඒක සඳහා පමණක් පෞද්ගලික රෝහලකට රෝගියෙක් වැය මුදල කොතෙක්දැයි ජනතාව දනී. අධික ඖෂධ මිල, තාක්ෂණික උපකරණ වැය, මිල කර නොහැකි වෛද්‍යවරයා, හෙද නිලධාරින් ඇතුළු කාර්ය මණ්ඩලවල දැනුම අවබෝධය සහ අත්දැකීම කොතෙක්දැයි කවුරුන් ගණනය කරන්නේද?එවන් අතිවිශාල සේවාවක් දෙකෝටියකට ආසන්න මෙරට ජනතාව වෙනුවෙන් නිදහස් සෞඛ්‍ය සේවාවෙන් ඉටුකෙරේ. ලොව කිසියම් රටක සිදුනොවන තවත් කරුණක් විශේෂයෙන් සඳහන් කර යුතුය. මෙරට පැමිණෙන සංචාරකයින් ඇතුළු විදේශිකයින් කොතෙකුත් මුදල් තිබුණද ඔවුන්ද නොමිලේ වෛද්‍ය ප්‍රතිකාර ලබා ගනී. මෙරට මහා ධනපති පවුල්වල අයද නිදහස් සෞඛ්‍ය සේවාවෙන් නොමිලේ ප්‍රතිකාර ලබන්නෝය.අභියෝග රැසක් මධ්‍යයේ වූවද නිදහස් සෞඛ්‍ය සේවාව විධිමත්ව හා කාර්යක්ෂමව පවත්වාගෙන යාම මහින්ද රාජපක්ෂ රජයේ ජනතා හිතවාදී ප්‍රතිපත්තියයි. එසේම නිදහස් සෞඛ්‍ය සේවාවේ සියලු ප්‍රතිලාභ මේ රටේ අඩු වරප්‍රසාද සහිතව දුෂ්කර දිවිපෙවෙත් ගත කරන ජනතාව වෙත ගලා යා යුතුª බව රජයේ පිළිගැනීමය. එහිලා සියලු දෙනා කොන්දේසි විරහිතව තම සේවය නොපිරිහෙළා මානව දයාවෙන් ඉටුකළ යුතුය යන්න රජයේ අභිලාශයයි. එය සියයට සියයක්ම සාර්ථකව ඉටුකරන්නට අප සැම මනුෂ්‍යත්වයේ නාමයෙන් බැඳී සිටිමු..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=f1110033</link>
    <topic>රූපවාහිනිය දරුවන්ගේ පරිකල්පන ශක්තිය හීන කරනවා</topic>
    <author/>
    <content>එදා මිහිඳු හිමියන් ලංකාවට වැඩිය අවස්ථාවේ දේවානම්පියතිස්ස රජතුමා අතරත් මිහිඳු හිමියන් අතරත් හොඳ සංවාදයක් ඇතිවිය. සන්නිවේදනයක් සිදුවිය.අද වන විට සන්නිවේදනයට විද්‍යුත් තාක්ෂණයත් එකතු වී ඇත. විද්‍යුත් තාක්ෂණ සන්නිවේදනයෙන් සමාජයට සිදුවී ඇති බලපෑම පිළිබඳ සාකච්ඡා කිරීමට අද ධර්ම සභාවට වැඩම කරන්නේ ගොතටුව මහා විද්‍යාලයේ ආචාර්ය, ගොතටුව ඇල්හේන රතනසාර විහාරය, කිරුලපන බෞද්ධාලෝක විහාරය, තිස්සමහාරාම මෝලකැපුපතාන ගංගාතිලක රජමහ විහාරය යන විහාරයන්හි අධිපති තිහගොඩ භද්දිය හිමියෝය.පෙරට වඩා අද අප රටේ සන්නිවේදනය ඉතාම දියුණු තත්ත්වයට පත්වී තිබෙනවා. මෙයින් අප බලාපොරොත්තු වන්නේ කුමක්ද? ගුවන් විදුලිය, රූපවාහිනිය, පුවත්පත්, දුරකථනය, අන්තර්ජාලය අපේ ජීවිතවලට බද්ධ වී තිබෙනවා. මෙයින් බලාපොරාත්තු වෙන්නේ තොරතුරු දැනගැනීම, අධ්‍යාපනය, විනෝදය ලබා ගැනීමයි. ලෝකයේ සහ අපේ වටපිටාවේ එදිනෙදා තොරතුරු සිදුවීම් අප දැනගන්න ඕනෑ. අපිත් ලෝකයේ කොටස්කාරයෝ අධ්‍යාපනය, අලුත් සොයාගැනීම්, විනෝදාංශ අවශ්‍යයි. ඒ සඳහා පෙළඹවීම් අවශ්‍යයි . යහපත් පෙළඹවීම් මෙන්ම අයහපත් පෙළඹවීම් ද ඒ අතර තිබෙනවා. මාධ්‍ය මඟින් හොඳ පුරුදු සාරධර්ම උගන්වනවා; ගොවිතැන් කටයුතු පිළිබඳ ජනතාව උනන්දු කරනවා; පසුගිය කාලවල දුම්බීම මත්ද්‍රව්‍ය පානය කිරීම ආදියෙන් ජනතාවට වන හිරිහැර පිළිබඳ යහපත් පෙළඹීමක් කළා. එමනිසා ජනතාව යහපත් පැත්තට යොමු වුණා.ඒත් ඇතැම් රූපවාහිනී නාලිකා සහ ගුවන් විදුලි නාලිකා මේ පෙළඹවීම අයහපත් පැත්තට අනුබල දෙන අයුරින් ප්‍රචාරය කරනවා. මේ නිසා බාල පරපුර මෙන්ම වැඩිහිටි පරපුරත් නොදැනුවත්කමින් වැරැදි ආකල්ප හිසට ගෙන කටයුතු කරනවා. මේ නිසා මුළු මහත් සමාජයම විශාල පසුබෑමකට මෙන්ම සෝදා පාළුවකට ගොදුරු වී සිටිනවා.මේකට ප්‍රධාන හේතුව තමයි මිනිස්සු ආගම ධර්මයෙන් දුරස්වීම. ඉස්සර අපට හුරුපුරුදු ජීවන රටාවක් තිබුණා. සිංහල බෞද්ධ පවුල්වල නිවසේ සියලු දෙනා හවසට සියලු වැඩකටයුතු නිමකර අතපය සෝදා ගෙන මානසික සුවයක් පතා බුදුන් පිදුවා. මල් පහන් පූජා කළා. අද කී දෙනාද ඒවා කරන්නේ? එදා වැඩිහිටියන් කෑම පිළියෙල කරනවා. ළමයි පොත පත පාඩම් කරනවා. රෑට සියලු දෙනාම එකතුවී කෑම කන ගමන් රටේ තොටේ තොරතුරු පවුලේ අවශ්‍යතාවයන් පිළිබඳ කතා කරනවා. ඒ අවස්ථාවේ පවුලේ සාමාජිකයන් අතර සන්නිවේදනයක් ඇති වෙනවා. ඒ සංවාදය හරිම සුන්දරයි.ඒත් අද ඊට හාත්පසින්ම වෙනස්. රූපවාහිනිය වටා එක් රැස් වෙනවා. පෙරකී සංවාද මොකුත් නැහැ. රූපවාහිනි නාට්‍යවල සංවාදයි දකින්නේ. අද නිවස බෝඩිමක් බවට පත් වී තිබෙනවා. මව්පියන්ට ළමයින්ට ළමයින්ගෙ ප්‍රශ්න ගැන කතාකරන්න වෙලාවක් නැහැ. රූප මාධ්‍යයේ ටෙලි නාට්‍යවලත් මිනිස් සිත් අවුල් කරන චරිත තියෙන්නේ.ඇත්තටම ඔව්. මේ ළඟදී මට මහත්තයෙක් ඇවිත් කිව්වා අපේ ගෙදර රෑට කන්නේ රෑ11.30 ට විතර කියලා. ඒ මොකද දන්නවද ඒ ගෙදර නෝනා හැන්දෑවේ පෙන්වන සියලු ටෙලිනාට්‍ය බලල තමයි රෑට කෑම බෙදන්නේ. නාට්‍ය බලනවා විතරක් නොවෙයි ඊට පහුවෙනිදාට බස් එකේ, දුම්රියේ, ඔෆීස්එකේ, පොළේ හැම තැනම උදේ වරුවම කතා කරන්නේ ඊයෙ රෑ වරු ගානක් තිස්සේ බලපු ටෙලි නාට්‍ය ගැනයි. තියෙන දුක් මදිවට ටෙලි නාට්‍ය වලිනුත් තවත් 3 දුක් එකතු කර ගන්නවා.කන්න බොන්නවත් - නාන්න රෙදි හෝදන්නවත් ළමයි බලන්නවත් සිහියක් බුද්ධියක් නැහැ. දරුවෝ, මව්පියෝ මහත්තයා ගැන කල්පනා කරන්නේ නැතිව කම්මුලේ අත තියාගෙන කරන්නේ අර ටෙලි නාට්‍යයේ අද මොකද වෙන්නේ කියලා හිතන එකයි. ගෙදර දොර වැඩ කරගෙන හොඳ සිහිබුද්ධිය ඇතිව හිටිය අපේ අම්මලාට වෙච්ච මේ නස්පැත්තිය මොකක්ද?ඇතැම් නිවේදක නිවේදිකාවන් නළු නිළියන් කරන කියන දේවල් සිංහලත් නොවේ, ඉංගී‍්‍රසිත් නොවේ. මේවාට අපි කියන්න් “සිංගිරිසි “ කියායි.ළමයා කියන්නේ වයස අවුරුදු 10 - 19 අතර කෙනකුටයි. අපේ ළමයින්ගෙන් 95% වැඩි ප්‍රමාණයක් රූපවාහිනිය නරඹනවා. මේ අතර 20% ප්‍රමාණයක් රූපවාහිනිය නරඹන්නේ හවස 4 - 6 අතරයි. තව 51% රූපවාහිනිය ඉදිරියේ වාඩිවෙන්නේ හැන්දෑවේ 6 - 8 අතරයි. ඉතිරි 25% රාත්‍රී 8 - 10 අතර මේ පිරිසට එකතු වෙනවා. මෙයින් පෙනී ගිය කරුණක් තමයි ළමයින්ගෙන් 75% වැඩි ප්‍රමාරණයක් නරඹන්නේ වැඩිහිටි වැඩසටහන් මේක බරපතළ තත්ත්වයක්. මේ නිසා ළමයින් ඉක්මනින් වැඩිහිටියන් වෙනවා.මේ නිසා කියන්නත් කනගාටුයි; දරුවන්ගේ කියවීමේ රුචිකත්වය මේ වෙනකොට අඩුවෙලා තියෙනවා. අපේ දරුවෝ පෙළ පොත් වලට විතරක් සීමාවෙලා. මට මතකයි අපි පුංචිකාලේ කියෙව්වේ ජාතික වීරයන් ගැන. කතාන්තර ඒවායේ හැම තැනකම තිබුණේ ජාතික හැඟීම් ඇතිවන වචන ළමා කතන්දරයක් කියවන විට ළමයාගේ සිතේ රූප මාලාවක් මැවෙනවා. මේ රූප මාලාව මැවෙන නිසාම ළමයාට නිර්මාණශීලි හැකියාව ලැබෙනවා. ඒ මඟින් ඔහුට ගැටලු විසඳා ගැනීමේ හැකියාවක් නිතැතින්ම ලැබෙනවා.රූපවාහිනියෙන් ප්‍රචාරය වන ළමා කතන්දර හෝ වෙනත් කතන්දර නැරැඹීමෙන් සහ එයට සවන් දීමෙන් මේ කිසිම හැකියාවක් ළමයාට ලැබෙන්නේ නැහැ. මන්ද කතන්දරයට අදාළ රූප මාලාවක් නැරැඹීමට ලැබෙන නිසා. මේ හේතුවෙන් රූප මවා ගැනීමේ හැකියාව හෙවත් පරිකල්පන ශක්තිය ළමයාගේ සිතේ ගොඩනැඟෙන්නේ නැහැ.රූපවාහිනියට ඇබ්බැහිවීම තුළින් බොහෝ දරුවන්ට ප්‍රශ්න රැසකට මුහුණ දීමට සිදුවී තිබෙන බව අද විද්‍යාත්මකවද ඔප්පු වී තිබෙනවා. ඒවා තමයි එකතැන වැඩි වේලාවක් රැඳී සිටීමට නොහැකි වීම, නිතර තරහා යාම, අමතක වීම, කල්පනා ශක්තිය අඩුවීම, නිතර සිහිනෙන් බිය වීම, මෙවැනි තත්ත්වයකින් දරුවා මුදා ගැනීමට නම් දරුවන්ට රූපවාහිනිය සමඟ ගැවසීම දිනකට පැයකට පමණ සීමා කළ යුතු බව ඔවුන් පවසනවා.දරුවෙක් හැදීමේ මූලික වගකීම තියෙන්නේ මවුපියන්ටයි. ඒත් අද බොහෝ මවුපියන් කරන්නේ සමාජ රැල්ලට දරුවා යොමුකිරීමයි. මේ නිසා දරුවන් අයාලේ යන තත්ත්වයට පත්වෙලා තියෙනවා. එහෙන් ශිෂ්‍යත්වය අනික් පැත්තෙන් විවිධ ස්ටාර් තරග ඊට අමතරව දැන්වීම් විකිණීමට ළමයින් පමණක් නොව මව්කුස තුළ සිටින දරු කළල පවා විකුණමින් දැන්වීම් කරණයේ යෙදී සිටිනවා. මව්පියන්ගේ වරදින් එහෙම වෙලා තියෙන්නේ. සිඟාලෝවාද සූත්‍රයේදී දේශනා කළ ආකාරයට මවුපියන් විසින් දරුවන් වෙනුවෙන් ඉටුකළ යුතු යුතුකම් පහක් තිබෙනවා. මෙයින් පළමුවැන්න දරුවන් පවින් වළක්වාලීමයි. දරුවන් වළක්වාලීම පමණක් ප්‍රමාණවත් නැහැ. ඔවුන් කුසලයෙහි යහපත් ක්‍රියාවෙහි නිරත කළ යුතුයි. චාම්බව , සුවච කීකරු බව, සුහද සමඟිබව බදු එකිනෙකට සම්බන්ධ යහපත් ගති පැවතුම් කුඩා දරුවන්ගේ සිතට කාවද්දන්නට ඕනෑ.මවුපියන් සතු තුන්වන යුතුකම නම් දරුවනට හොඳ අධ්‍යාපනයක් ලබාදීමයි. මෙය දරුවන් සඳහා දිය හැකි විශිෂ්ටතම දායාදයයි.දරුවන්ට නිසි කල වයස පැමිණි විට විවාහ කරදීම මවුපියන්ගේ සතරවන යුතුකම ලෙස සිඟාලෝවාද සූත්‍රයේ දැක්වෙනවා. පස්වන යුතුකම නම් නියම අවස්ථාවේදී වස්තුව දේපොළ ආදිය නිසි පරිදි දරුවන්ට පවරා දීම.ඉහත කරුණුවලට අමතරව දරුවන් හදා වඩා ගැනීමේදී මවුපියන් බුදුන් වහන්සේ විසින් අනුදැන වදාළ “සතර බ්‍රහ්ම විහරණ” ප්‍රගුණ කළ යුතුයි. මේ සතර බ්‍රහ්ම විහරණ නම් මෙත්තා, කරුණා, මුදිතා උපේක්ඛායි. මවුපියන් මේ සතර බ්‍රහ්ම විහරණ දරුවන් කෙරෙහි පතුරුවන විට දරුවන් ද ඊට අනුකූල යහපත් ප්‍රතික්‍රියා දක්වනවා. එවිට ගෙදර ඉතා සුහද ප්‍රසන්න වාතාවරණයක් ඇතිවනු ඒකාන්තයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=f1110032</link>
    <topic>ජනාවාස ඉලක්ක සපුරාලමු</topic>
    <author/>
    <content>ලෝක ජනාවාස දිනය අදට යෙදේ. මේ ලිපිය ඒ නිමිත්තෙනිඑක්සත් ජාතීන්ගේ සංවිධානයේ මඟ පෙන්වීම යටතේ මානව ජනාවාස කොමිසම ජනාවාස දිනයක් වසර 1986 දී ප්‍රකාශයට පත් කරන ලදී. එදින පටන් පුරා වසර 26 ක් තිස්සේ ලෝකයේ විවිධ රටවල විවිධ රාජ්‍යයන් මුල්කරගෙන මේ දිනය පවත්වනු ලැබේ. මේ සැමරුම සිදුකරන්නේ සෑම වසරකම ඔක්තෝම්බර් මස පළමු සඳුදා දිනයේදී ය.ඒ අනුව අද, ඒ සැමැරුම් දිනයයි.ලෝක ජනාවාස දින ප්‍රධාන සැමැරුම් ජාත්‍යන්තර උත්සවය අද මෙක්සිකෝව රාජ්‍යයේදී පැවැත්වේ. ඊට සමගාමීව මුළු ලොව පුරා සෑම රටක ම උත්සව පැවැත්වෙන අතර අප රටේ ඉකුත් සැප්තැම්බර් මස 27 වැනිදා සිට අද දක්වා පුරා සතියක් මේ සැමැරුම පැවැත්වීය.ලෝක ජනාවාස දිනය විශේෂිත වූ තේමාවක් ඔස්සේ වසරින් වසර පැවැත්වේ. ඒ තේමාව තෝරා ගනු ලබන්නේ ලෝක ජනගහනයේ වැඩිවීම සහ ජනාවාස හිමිකම සම්බන්ධිත කරුණක් මුල් කොට ගෙනය. මේ දිනය දා සෑම රටක්ම තෝරා ගන්නා තේමාව ඔස්සේ අරමුණු කර ගනුයේ තම තමන්ග් රටේ ජනාවාසවල ජීවත්වෙන ජනතාවගේ නිවාස පහසුකම් ඒ හා බැඳුණු යටිතල පහසුකම්, සමාජීය සංවර්ධනය ඇති කිරීම උදෙසා ය.මෙවර ජනාවාස දින තේමාව නගර සහ දේශගුණික වෙනස්කම් මැයෙන් මූලිකව යොදාගනිමින් ජනාවාස ප්‍රවර්ධනය සඳහා කතිකාවතකට මුල පුරන්නක් බවට පත්කිරීමට ලොව සෑම රටක්ම සූදානම් වී හමාරය. එනමුත් ශ්‍රී ලංකාවේ අප මෙහි ඇති කාලීන හා අපේකම ගලපා ගනිමින් නගර සහ සීමාවට ඒ හා යමින් ඒ වෙනුවට ජනාවාස යන වචනය යොදා ගැණිනි. අද අප කතිකා කරනුයේ ජනාවාස සහ දේශගුණික වෙනස්කම් යන පුළුල් මාතෘකාවක් ඔස්සේ ය.ශ්‍රී ලංකාව ජනාවාස සංවර්ධනයට මෙන් ම ඒහා බැදුණු දේශගුණික බලපෑම්වලට ශක්තිමත් ව මුහුණදීමට සමත්කම් දැක්වූ රාජ්‍යයකි. වසර 2004 දෙසැම්බර් 26 වැනිදා හට ගත් සුනාමි ව්‍යසනයෙන් විනාශයට පත් මානව ජනාවාස වෙනුවට අලුතින් ජනාවාස ඉදිකිරීමේදී අප මහත් ප්‍රගතියක් අත්කරගත් බව ඊට සැපැයිය හැකි හොඳම උදාහරණය වේ.දේශගුණික බලපෑම් හමුවේ මානව ජනාවාස පිළියෙළ කිරීම සහ කරුණ සම්බන්ධව හා ඉන් එල්ලවන බලපැම්, හානි අවම කිරීම් සම්බන්ධව තාක්‍ෂණික හා ප්‍රායෝගික ක්‍රියාකාරකම් ඉටු කළ හැකිය යන්න හොඳ තත්ත්වයක ශ්‍රී ලංකාව සිටින්නීය. එය කාගේත් පැසසුමකට ලක් වූ කරුණක් වූ බවද මෙහිදී නිහතමානීව ප්‍රකාශයට පත් කරන්නට කැමැත්තෙමි.මෙවර ජනාවාස දිනය දා ජනාවාස සම්බන්ධයෙන් මතුවන විවිධ ගැටළු ඒවාට ලබාදෙන විකල්ප විසඳුම්, ක්‍රියාමාර්ග පිළිබඳව පුළුල් කතිකාවතක් ගොඩනගා නැඟීමට අප බලාපොරොත්තු වේ. ඒ අනුව ජනාවාස ක්ෂේත්‍රය හා බැඳුණු සේවා සපයන විද්වතුන්, බුද්ධිමතුන් වෙනත් පාර්ශවකරුවන්, පාසල් දරු දැරියන් ප්‍රමුඛ මේ රටේ හුදු මහත් ජනතාව දැනුවත් කිරීම සඳහා අප කටයුතු කොට ඇත. මෙහිදී විශේෂයෙන් දේශපාලන අධිකාරියේ රාජ්‍ය නිලධාරි සමූහයාගේ දැනුවත් බව දියුණු කිරීම සඳහා ද වැඩි බරක් යොදා ගන්නා ලදී. එය මානව ජනාවාස ඉදිකිරීම, සංවර්ධනය කිරීම සහ කරුණු ඉටු කර ගැනීමේදී පුළුල් මෙහෙවරක් වනු ඇති බව අපගේ විශ්වාසයයි.ශ්‍රී ලංකාවේ පස්වැනි විධායක ජනාධිපතිවරයා ලෙස වසර 2005 නොවැම්බර් මස 17 වැනිදා පැවැති ජනාධිපතිවරණයෙන් තේරී පත්වූ ජනාධිපති මහින්ද රාජපක්‍ෂ මහතාගේ මහින්ද චින්තන ජාතික ප්‍රතිපත්තියට ඇතුළත් මෙරට ජනාවාස පිළිබඳ සිහින සැබෑ කිරීමට ද එය විශාල පිටුබලයක් වනු ඇතැයි අපි කල්පනා කළෙමු. අතිගරු ජනාධිපතිතුමාගේ දැක්ම ශ්‍රී ලංකාවේ සෑම පවුලක්ම නිවාසයක හිමිකාරකම සහිත පවුලක් බවට පත් කිරීම ය.මේ ජාතික දැක්ම සාක්‍ෂත්කර ගැනීම සඳහා ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශය විසින් සුවිශේෂ දායකත්වයක් ගත වූ කාලසීමාවේ ලබාදී ඇත. එය වඩාත් දෙගුණ තෙගුණ, කොට ලබාදීම අද දවසේ අපගේ පරම පිවිතුරු වැඩපිළිවෙළ වේ.අප අමාත්‍යාංශයේ අමාත්‍ය විමල් වීරවංශ මහතාගේ උපදෙස් හා මඟ පෙන්වීම් යටතේ, ක්‍රියාත්මක කරනු ලබන ප්‍රධාන ම ව්‍යාපෘතිය වනුයේ ජන සෙවණ නිවාස දස ලක්‍ෂයේ ජාතික ජනාවාස සංවර්ධන වැඩසටහනයි.ගඩොලින් ඉදිකරන ඉදිකිරීමක හිමිකමක් ඇති ජනතාවකට වඩා ඊට එහා ගිය විවිධ වූ පරමාර්ථයන් සහිත නිවාසයක සෙවණක අයිතිය උරුමය සෑම පවුලකටම ලබාදිය යුතුය යන ප්‍රතිපත්තියේ පිහිටා අප කටයුතු කොට ඇත.ඒ අනුව සෑම ජනාවාසයකම ජීවත්වෙන ජනතාවගේ මූලික පොදු යටිතල පහසුකම් නංවාලීම ඔවුන් සමාජ සාරධර්ම , ගුණදහම් වලින් යුතු පිරිසක් බවට පත්කිරීම හා විශේෂයෙන් ආර්ථික වශයෙන් ශක්තිමත් වූ රටට වැඩදායී සත්පුරුෂ පුරවැසියන් පිරිසක් බවට පත්කිරීම හා විශේෂයෙන් ආර්ථික වශයෙන් ශක්තිමත් වූ රටට වැඩදායී, සත්පුරුෂ පිරිසක් ලෙස දැයට දායාද කරලීම මේ වැඩපිළිවෙලේ උදාර අරමුණ වී තිබේ.මේ අරමුණ සපුරා ගැනීම අරබයා අප අමාත්‍යාංශය විවිධ අමාත්‍යාංශ සංවිධාන හා එක්ව ක්‍රියාත්මක කළ වැඩසටහන් ගණන සුවිශාලය. ඉන් රටට ලද සහනය මිල කළ නොහැකි එකකි.ජනාවාස ක්ෂේත්‍රයේ නවෝදයක් ඇතිකොට, ඒ හරහා ජාතික ආර්ථිකයේ ප්‍රගමනයට ලබාදෙන දායකත්වය දිනෙන් දින වැඩිකර ගැනීම අප අමාත්‍යාංශයේ දැක්ම වී ඇත. එය දියුණු ජාතියක් ගොඩනැඟීමේ කාර්යයේදී විශාල දායකත්වයක් සැපැයීමක් ද වනු ඇත.ඒ අනුව මුළු රටේම පරිපාලන දිස්ත්‍රික් 25 හිම මෙන්ම ප්‍රාදේශීය ලේකම් කොට්ඨාස 334 තුළම ජන සෙවණ නිවාස දස ලක්‍ෂයේ ජාතික ජනාවාස සංවර්ධන වැඩපිළිවෙළ ක්‍රියාත්මකය.දරිද්‍රතාවයෙන් පෙළෙන පවුල්වලට පවා නව නිවසක උරුමය හිමිකරදීම මෙහි ඇති බලාපොරොත්තුවයි. අඩු ආදායම් ලාභී පවුල් මෙන්ම මේ දිනවල වැඩි වශයෙන් කථාබහ කරන නාගරික මෙන්ම පැල්පත්වල ජීවත්වන ජනතාවටත් වාසයට සුදුසු නිවහනක් උරුම කරදීම, කඳුරට වතුවල ලයිස් කාමරවල ජීවත්වෙන පිරිසට තනි තනි නිවාස ලබාදීම මේ අනුව අප බලාපොරොත්තු වේ. අප ඒ බලාපොරොත්තු දිනෙන් දින සපලකර ගනිමින් සිටියි.රජයේ සේවකයන්ට, මෙන්ම ඉඩමක් හිමි නිවසක් ඉදිකර ගැනීමට ගැටලු ඇති මධ්‍යම මට්ටමේ ආදායම් ලබන්නන්ට පවා පොදුවේ රටපුරාම එක මිටකට බැඳුණු නිවාස සංවර්ධන වැඩසටහනක් අප ක්‍රියාත්මක කොට ඇත.උතුරු - නැඟෙනහිර යළි පදිංචි වූවන්ට, ආදිවාසි ජනතාවට, පවා අප නිවසක හිමිකම ලබාදීමට පියවරගෙන ඇත.එපමණක් නොව, විහාරස්ථානවල සිටින අඩු ආයාදම් ලාභී දායක පවුල්වලට පවා නිවාසක හිමිකම ලබාදීමේ සමාජ සේවා අප සිදු කොට තිබේ.ජාතික නිවාස සංවර්ධනයේ අවශ්‍යතාවය පුළුල්ව හා මැනවින් හඳුනාගත් ජාතික නිවාස සංවර්ධන අධිකාරිය නාගරික ජනාවාස සංවර්ධන අධිකාරිය යන ආයතන සියල්ල මේ සඳහා ඒකාමෙන්ම කැපවී උනන්දුවෙන් ක්‍රියා කරන බව මේ මොහොතේ සඳහන් කරනුයේ සතුටිනි. මේ සියලුදෙනාගේ එකම ප්‍රාර්ථනාව වසර 2016 වන විට ඉලක්කගත ආර්ථික හා සමාජ සංවර්ධන මට්ටමට ළඟා වූ පවුලක් රටේ බිහිකරලීමට දායක වීම වේ.ඔබ අප කවුරුත් දන්නා පරිදි ශ්‍රී ලංකාවට නිදහස ලැබී ගත වූ වසර 63 කාලය ඇතුළත අප රට අභියෝග රැසකට මුහුණදී තිබේ. ඒ අතුරින් පුරා වසර 30 ක් තිස්සේ පැවැතුණු මහා ම්ලේච්ඡ කුරිරු යුද්ධමය ප්‍රවාහය ජනාධිපතිතුමාගේ නිර්භීත හා සෘජු නායකත්වය හා රණවිරුවන්ගේ උදාර වූ කැප කිරීම් හමුවේ කොටි ත්‍රස්තවාදය පරාජයට පත් වී හමාරය. ඉන්පසුව පෙරදාට වඩා වැඩි අවධානයක් රටේ ආර්ථික යටිතල හා මානව සම්පත්වලට යොමු කැරිණි. ලංකා ඉතිහාසයේ රටේ සම්පත් සංවර්ධනයට වැය කළ විශාලතම ආයෝජන මුදල වැය කරන කාලසීමාව බවට මේ වසර 2005 - 2011 කාලසීමාව පත්වී හමාරය.ඉදිරියේ දී ඊටත් වඩා වැඩි මුදලක් මේ සඳහා යොදවනු බවට සැකයක් නොමැත. එවන් කාලපරිච්ඡේකයක් අප කවුරුත් මීට පෙර දැක නොමැති බව සඳහන් කළහොත් එය මුසාවක් නොවනු ඇත.මේ අයුරින් රටේ සංවර්ධනයට මුදල් යොදවන කාලපරිච්ඡේදයක මානව ජනාවාස ක්ෂේත්‍රය දියුණු කිරීමට පියවර තබා තිබීම වැදගත්ය. අදට යෙදෙන ලෝක ජනාවාස දිනයට සමගාමීව පුරා සතියක් අප අමාත්‍යාංශය හා ඒකාබද්ධව විශාල වැඩකොටසක් ඉටු කෙළේය.ඒ අනුව ජනාවාස සංවර්ධනය ආශි‍්‍රතව පුළුල් ජාතික කතිකාවතක් අප ගොඩනැඟුවෙමු. විශේෂයෙන් රාජ්‍ය ඉංජිනේරු සංස්ථාව, සියලුම ඉංජිනේරු සේවා සපයන වෘත්තිකයින්, සම්බන්ධ කරගනිමින් දේශගුණික විපර්යාසයන්ට මුහුණදිය හැකි පරිදි තිරසාර ජනාවාස සංවර්ධනයක් ඇති කරලීමට බලපාන කරුණු පිළිබඳ සම්මන්ත්‍රණ සංවාද, වැඩමුළු පැවැත්විය. ඒවාට විශ්ව විද්‍යාලවල සහභාගිත්වය ලබාගත හැකිය.මෙරට තිබෙන සියලුම පාසල්වල දරු දැරියෝ සම්බන්ධ කර ගනිමින් මේ මාතෘකාව පිළිබඳව ඔවුන්ට දැනුවත් බවක් ලබා දුනි.අප අමාත්‍ය විමල් වීරවංශ මහතාගේ ආරාධනාවෙන් ජනාධිපතිතුමාගේ ප්‍රධානත්වයෙන් අද කොළඹ බණ්ඩාරනායක අනුස්මරණ අන්තර් ජාතික සම්මන්ත්‍රණ ශාලා පරිශ්‍රයේ පිහිටි සිරිමාවෝ ආර්. ඩී. බණ්ඩාරනායක සම්මන්ත්‍රණ ශාලාවේදී මේ ජනාවාස දින සැමැරුම් මාලාවේ අවසාන මහෝත්සවය පැවැන් වේ. එහිදී විශේෂයෙන් ජනාවාස සම්බන්ධයෙන් මුල් දින කවරයක් නිකුත් කෙරේ. ජනාවාසකරණය පිළිබඳව රටපුරා ජාතික මට්ටමින් පැවැති චිත්‍ර, රචනා, නිර්මාණ තරගවලින් ජයගත් පිරිසට තෑගි හා සහතික පත්‍ර ප්‍රදානය කිරීම ද සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=f1110034</link>
    <topic>දිළිඳුභාවය තුරන් කර නව ආරක ව්‍යාපෘති ඇති කරනවා</topic>
    <author/>
    <content>වේදිකා නාට්‍ය තුළින් රංගනයට පිවිසි කුමාර කරුණානන්ද අද පුංචි තිරයේ මෙන්ම රිදී තිරයේද කැපී පෙනෙන චරිතයකි. තම හැකියාවෙන් ප්‍රේක්ෂකයා පිනවූ ඔහු සමස්ත ජනතාවට සේවය කිරීමට මෙවර කොළඹ මහ නගර සභාවේ එක්සත් ජනතා නිදහස් සන්ධාන අපේක්ෂකයකු ලෙස තරග වදියි. මේ ඔහු සමඟ කළ සාකච්ඡාවකි.පොඩි කාලෙ ඉඳලම මම සමාජශීලී කෙනෙක්. පාසලේදීත් හැම වැඩකදීම මම නායකත්වය අරගෙන වැඩ කරනවා. ඒ අනුව මහා පරිමාණ වැඩ කටයුතුවලදීත් නායකත්වය ගෙන ක්‍රියා කළා. පසුව ශ්‍රී. ල. නි. ප. යේ ක්‍රියාකාරී සාමාජිකයකු හැටියට කටයුතු කළා.කිරුළපන ගම්මානයේ ජනතාවගේ පොදු සේවා පිළිබඳ ඉතා උනන්දුවෙන් වැඩ කටයුතු කළ නිසාත්, ගමේ ජනතාවගේ ඉල්ලීම නිසාත් 2002 වසරේදී කොළඹ මහ නගර සභාවට ශ්‍රී. ල. නි. ප යෙන් නැඟෙනහිර කොළඹ ආසනයට අපේක්‍ෂකයකු හැටියට ඉදිරිපත් වුණා. එහිදී මා හතරවන ස්ථානයට පත් වී ජයග්‍රහණය කළා.මේ දක්වා කොළඹ නගරයේ ජනතාවට, කොළඹ මහ නගර සභාව හරහා මගේ උපරිම ශක්තියෙන් කැප වී සේවය සලසා තිබෙනවා.ඇත්තෙන්ම ඔව්.මම මෙවරත් විශිෂ්ට ජයග්‍රහණයක් ලබනවා.මා තේරී පත්වීමෙන් පසුව නැඟෙනහිර කොළඹ ජනතාව ප්‍රමුඛව කොළඹ නගර සීමා බල ප්‍රදේශය තුළ ජීවත්වන ජනතාවට වඩාත් සුබවාදී ජීවිතයකට සරිලන පරිදි කොළඹ නගරය වැඩි දියුණු කිරීමට බලාපොරොත්තු වෙනවා. එය අප පක්‍ෂයේ ප්‍රතිපත්තිය සමඟ බද්ධ වී කරන ක්‍රියාවකි. නගර සංවර්ධනය වෙනුවෙන් නිවැරැදි ක්‍රියා මාර්ග සඳහා දායක වෙනවා.මේ හැරුණු විට දුගී දුප්පත් ජනතාවගේ සෞඛ්‍ය පහසුකම් වඩාත් හොඳ මට්ටමකට ගෙන ඒමටත් මා බලාපොරොත්තු වෙනවා.මෙහිදී දුගී දුප්පත් ජනතාව සඳහා ක්‍රියාත්මක කර ඇති වැඩිහිටි නිවාස, ළදරු අධ්‍යාපන පාසල් සහ ක්‍රීඩා කෞශල්‍යයන් නංවන ව්‍යාපෘති, දිළිඳු භාවය තුරන් කිරීමේ නව ආරක ව්‍යාපෘති ඇතිකිරීමටත් මම බලාපොරොත්තු වෙනවා.මගේ පියාත් මවත් ජීවතුන් අතර නැහැ. මේ අවස්ථාවේ මට ඒක තදින්ම දැනෙනවා. පිරිමි පස්දෙනෙකුගෙන් යුතු පවුලේ මම බාලයා. මට තව අක්කා කෙනෙක් ඉන්නවා.මම විවාහකයි. මගේ බිරිඳ චාන්දනී සේපාලිකා. අපිට පුතෙකුයි, දුවල දෙන්නෙකුයි ඉන්නවා. පුතා ඉසිපතන විද්‍යාලයේ උසස් පෙළ විභාගය කරලා ප්‍රතිඵල එනකං ඉන්නවා. එක් දුවෙක් සාමාන්‍ය පෙළ විභාගය සමත් වී උසස් පෙළ විභාගයට සූදානම් වෙනවා. පුංචි දියණිය 5 වසරෙ ඉගෙනුම ලබනවා. ඔවුන් දෙදෙනා නුගේගොඩ අනුලා විද්‍යාලයේ ඉගෙනුම ලබනවා.ඔව්. ඒ ගැන අපි පස්සෙ කතා කරමු.පළාත් පාලන මැතිවරණයකින් තමන්ගේ ප්‍රදේශයට නියෝජිතයකු පත් කර ගැනීමත්, පළාත් මහ මැතිවරණයකින් නියෝජිතයකු පත්කර ගැනීමත් අතර සුවිශේෂී වෙනසක් තියෙනවා.පළාත් පාලන ආයතනයට කෙනෙකු පත්කර ගැනීමේදී තමාගේ ගමේ ජීවත්වන මානව හිතවාදී පුද්ගලයකු පත්කර ගත යුතුයි යන්නයි මගේ හැඟීම. එහිදී එම පුද්ගලයා නිතර හමු වී තම අවශ්‍යතා පිළිබඳ සාකච්ඡා කිරීමටත්, සුහදව ඇසුරු කිරීමටත් හැකි වෙනවා. ඒ වගේම ඔහු ළඟ තිබිය යුතු ගුණාංග අතර මිනිස්කම අගය කිරීම වඩාත් වැදගත්.මෙහිදී කිවයුතු කාරණයක් තියෙනවා. 1970 දශකයෙන් පසු අද දේශපාලනය ජරාජීර්ණ තත්ත්වයට පත් වී ඇත්තේ යහගුණ මැකී ඇත්තේත් ඉහත කී ලක්‍ෂණයන්ගෙන් යුතු පුද්ගලයන් නියෝජිතයන් හැටියට පත් කර නොගැනීම නිසයි.මා ඉපදුණේ මාතර මාකඳුර ගම්මානයේ. මූලික අධ්‍යාපනය ලැබුවේ මාකඳුර මහා විද්‍යාලයෙන්. පසුව උසස් පෙළ අධ්‍යාපනය හැදෑරීම සඳහා කොළඹ ලුම්බිණි විද්‍යාලයට ඇතුළත් වුණා. ඉන් අනතුරුව ගමනාගමන මණ්ඩලයේ ප්‍රධාන කාර්යාලයේ ගිණුම් ලිපිකරුවකු ලෙස සේවයට බැඳුණා.1980 වර්ෂයේ මම වේදිකා රංගන ශිල්පියකු හැටියට කලා ක්ෂේත්‍රයට පිවිසෙනවා. ඒ වන විට ලංකාවේ අගනුවර තිබුණු හොඳම රංග ශාලාව ලුම්බිණි රංග ශාලාවයි. මම ලුම්බිණි විද්‍යාලයේ ඉගෙන ගත් අවධියේ එහි රංග ශාලාවේ වේදිකාගත කළ වේදිකා නාට්‍ය නැරඹීමට පුරුදු වුණා. එයින් ලත් වින්දනය තුළින් මා ද ඒ කෙරෙහි යොමු වුණා. 1970 දශකයේ වේදිකා නාට්‍ය හා ගීත ගායනාවල තිබූ අරුත්බරතාව නිසා අපේ ජීවිතවලට හොඳ දේ එකතු වුණා. වින්දනය ඉහළ මට්ටමකට ආවේ, ඒ කාලයේ හොඳ නිර්මාණ එළිබැසීම නිසයි. ඒවා අපේ බුද්ධිය, මනස සහ රසඥතාව වර්ධනයට ඉවහල් වුණා.මම ප්‍රථම වතාවට රෝහණ දන්දෙණිය මහතා රචනා කළ විමලරත්න අධිකාරි අධ්‍යක්‍ෂණය කළ “පරාස්ස” නාට්‍යයෙන් ප්‍රසිද්ධ වේදිකාවට අවතීර්ණ වුණා. එයින් මා දීර්ඝ ගමනක් ගියා. ඊට පසු බන්දුල විතානගේ ගේ “වැනීසියේ වෙළෙන්දා”, “සෙනෙහෙබර ඩොලී” නාට්‍යවලත්, විල්සන් ගුණරත්නගේ “පොකුරු වැස්ස”, රෙජිනෝල්ඩ් ජයමාන්නගේ “විකල් සමය”, අසෝක නිශ්ශංකගේ “නිරෝ රඟමඬල”, අසෝක සෙනරත් මුදලිගේ “සිකියුරිටි සින්නතම්බි”, කේ. බී. හේරත්ගේ “නාග ගුරුළා”, “දෝන කතරිනා”, සුනිල් චන්ද්‍රසිරිගේ “ගිනි දඬු සෙවණ” ඇතුළු විශාල වේදිකා නාට්‍ය ප්‍රමාණයක රංගන ශිල්පියෙකු හැටියට රංගනයෙන් දායක වෙනවා.රූප මාධ්‍ය කලාව තුළ පුංචි තිරයේ රංගන ශිල්පියෙක් හැටියට 1980 දශකයේ සම්බන්ධ වෙනවා. මේ අනුව ඒකාංගික ටෙලිනාට්‍ය රැසක මේ වන විට රඟපාලා තිබෙනවා. මෙහිදී “රන් කහවණු”, “මිහිකතගේ දරුවෝ” වැනි ටෙලි වෘතාන්ත ආරම්භකයන් ලෙස සඳහන් කළ හැකියි. “සංක්‍රාන්ති” නම් ඒකාංගික රූපවාහිනී නාට්‍යයේත් රඟපානවා. ප්‍රසන්න විතානගේ මහතා අධ්‍යක්‍ෂණය කළ “පුරහඳ කළුවර” චිත්‍රපටයේ ජෝ අබේවික්‍රමයන්ගේ ලොකු බෑණාගේ චරිතයත් මා රඟපෑවා.මේ දක්වා වසර 37 ක් මා රංගන ශිල්පියෙක් හැටියට සේවය කර තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=f1110035</link>
    <topic>ජනතාවගේ සෞඛ්‍ය තත්ත්වය ඉහළ නැංවීම මගේ අරමුණයි</topic>
    <author>නදීෂාණි ප්‍රියංගිකා ඡායාරූපය-සමන් ශ්‍රී වෙදගේ</author>
    <content>කුඩා වියේ සිට පියාගේ අඩිපාරේ යමින් දේශපාලනයේ මුල් පොත් තැබූ ඔහු, බෙලිඅත්ත ග්‍රාමයට නෑකම් කියන්නෙකි. තරුණ සවිය, ජවය සමඟින් ගමට, රටට වැඩක් කරන්නට ඔහුට අවැසි විය. සෞඛ්‍ය ක්ෂේත්‍රයේ බොහෝ ඇසූ පිරූ අත්දැකීම් ඇත්තකු වූ හෙතෙම, ජනතාවට සේවයක් ඉටු කළේ තම කාලය ශ්‍රමය වැය කරමිනි. විවිධ රාජ්‍ය සම්බන්ධතා සහ ජාත්‍යන්තර සම්බන්ධතා තුළින් දෙහිවල - ගල්කිස්ස නගර සභා බල ප්‍රදේශයේ ආදරණීය ජනතාව වෙනුවෙන් යමක් කරන්නට ඔහු ප්‍රථම වරට දේශපාලන ක්ෂේත්‍රයට ක්‍රියාකාරී ලෙසින් සපැමිණෙන්නේ මෙවරය. මේ සංවාදය, දෙහිවල, ගල්කිස්ස මහ නගර සභාවේ එ.ජ.නි.ස අපේක්ෂක සහබන්ධු ප්‍රියන්ත මහතා සමඟයි.මට මතක විදිහට මම දේශපාලනයට ප්‍රවේශ වුණේ අවුරුදු හතේදී. අපේ මුල්ගම බෙලිඅත්ත. මගේ පියා මහින්ද මහත්තයත් එක්ක දේශපාලනේ කරපු කෙනෙක්. 1977 දී වර්තමාන ජනපතිතුමාගේ දේශපාලන කටයුතුවලදී අපිත් ඒ පසුපස ගියා. 1988 – 89 කාලය තුළ පැවැති භීෂණ සමය තුළදී ප්‍රදේශයේ බොහෝ තරුණයෝ ඊට බිලිවුණා. ඒ නිසා ඒ කාලයේදී අපි ගමෙන් කොළඹට ආවා. පාසල් අධ්‍යාපනයෙන් අනතුරුව මම කොළඹ විශ්වවිද්‍යාලයෙන් වෛද්‍ය පීඨයේ අධ්‍යාපනය හදාරලා ඖෂධවේදී විභාගය සමත් වුණා. ඒ අතරේ දී 1994 මැතිවරණය ආවා. එවක් පටන් අද දක්වා පැවැති ජනාධිපතිවරණ, මහ මැතිවරණවලදී මම පක්ෂය වෙනුවෙන් ක්‍රියාකාරීව වැඩ කළා. මේ ආකාරයට ජනාධිපතිතුමන් සමඟ කටයුතු කරද්දී පසුගිය 2010 ජනවාරි 26 වනදා, ජනාධිපතිතුමා අවධාරණය කළා තරුණ කොටස් දේශපාලනයට එන්න ඕනේ කියලා.අපි යුද්ධය ජයග්‍රහණය කළා. ඊළඟට ආර්ථික යුද්ධය ජයග්‍රහණය කරන්න ඕනේ. ආසියාවේ ආශ්චර්ය කරා යන්නට සෞභාග්‍යමත් රටක්, සුන්දර නගරයක් සහ යහපත් මිනිසෙක් බිහිවිය යුතුයි. ජනාධිපතිතුමාගේ සහ අපේ දේශපාලන ගමන ගොඩනැඟුණේ “යහපත් මිනිසා” කියන සංකල්පයත් එක්ක. ඒ හරහා තමයි මම ජනාධිපතිතුමන්ගේ ඇරයුමෙන් ප්‍රථම වතාවට දේශපාලන වේදිකාවට ප්‍රවේශ වුණේ.මේ ගමනට මට විශාල ශක්තියක් වුණේ ජනපතිතුමන්ගේ සංකල්පයන් සහ ආශිර්වාදයන්, ඒ වගේම මම වසර 9ක කාලයක් තුළ සෞඛ්‍ය ක්ෂේත්‍රය දියුණු කරන්න, සෞඛ්‍යමත් ජනතාවක් බිහිකිරීම වෙනුවෙන් නොමිලේ රට පුරා සම්මන්ත්‍රණ, වෛද්‍ය සායන සහ පාසල් මට්ටමින් දරුවන්ට සෞඛ්‍ය අධ්‍යාපනය ලබාදීලා තියෙනවා. ඊට අමතරව පොදු වැඩ කටයුතු රාශියක් කළා. මම කවදාවත් මගේ දරුවකුගේ උපන්දිනයකදී උපන්දින සාදයක් පැවැත්වූවේ නැහැ. ඒ වෙනුවට ඒ මුදලින් ප්‍රදේශයේ දුප්පත්, දක්ෂ දරුවකුට ශිෂ්‍යත්වයක් ලබා දුන්නා.ඒ වගේම මම ජාත්‍යන්තර සිංහ සමාජය 306 /සී 2 දිස්ත්‍රික්කයත් එක්ක එකතු වෙලා එහි සෞඛ්‍ය අනුකමිටුවේ සභාපති ලෙස කටයුතු කරනවා. රට පුරා ඇස් කණ්ණාඩි බෙදාදීම්, ජංගම සායනවලට සම්බන්ධ වුණා.විශේෂයෙන් ම මෙවර මැතිවරණය තුළ දෙහිවල – ගල්කිස්ස නගර සභාවට හිමිවන්නේ ප්‍රමුඛස්ථානයක්. ආදායම, ජනගහනය සහ ජනගහන විවිධත්වය තුළින් එය දෙවැනි වන්නේ කොළඹට පමණයි.නමුත්, රෝගී තත්ත්වයන්ගෙන් ප්‍රමුඛස්ථානය හිමිවෙලා තියෙන්නෙත් දෙහිවල – ගල්කිස්ස මහ නගර සභා බල ප්‍රදේශයටයි. ඒ නිසා ඩෙංගු කලාපයක් විදිහටයි අද මේ ප්‍රදේශය නම් දරන්නේ, මම හිතන ආකාරයට මෙම තත්ත්වයට වගකිව යුතු වන්නේ මෙම නගර සභාව තුළ පෙර පැවැති පාලක පක්ෂයයි.ඔවුන් වැඩිම ආදායම් බදු ප්‍රමාණයක් උපයා ගන්නේ මෙම ප්‍රදේශයෙන්. අද දෙහිවල-ගල්කිස්ස මහ නගර සභාව සතුව ඇති මුල්‍යමය අංශය ඉහළයි. ඒත්, තවම කුණු කසල ප්‍රශ්නයවත්, ඩෙංගු ප්‍රශ්නයවත් විසඳිලා නම් නැහැ. ඒ වෙනුවෙන් මුදල් වෙන් කරලත් නැහැ.මම දකින විදිහට එසේ වීමට හේතුව තමයි පෙර පාලක පක්ෂ හිතුවා සෞඛ්‍යමත් ජනතාවක් බිහිවුණොත් ප්‍රසාදය ආණ්ඩුවට කියලා. එතැන ඩෙංගු ව්‍යාප්ත වී ජීවිත හානි සිදුවන විට අප්‍රසාදය මතුවන්නේ මහ ආණ්ඩුවටයි. ඔවුන්ට අවශ්‍ය වුණේ එයයි.ඔවුන්ට ඩෙංගු මර්දනයට නිසි වැඩපිළිවෙළක් තිබුණේ නැහැ.මගේ දේශපාලන ගමන් මඟේ මූලික තේමා පාඨය තමයි සෞඛ්‍යමත් මිනිසකු බිහිකිරීම. සෞඛ්‍යමත් දරුවන් පිරිසක් බිහිකිරීම එහි දී ප්‍රමුඛ වෙනවා. ජනාධිපතිතුමන් වරින් වර අනාවරණය කළ කාරණයක් තමයි මේ ප්‍රදේශය ඩෙංගු කලාපයක් නොවිය යුතුයි කියලා.මම මසකට එක් විශේෂ දිනයක් වෙන් කරනවා කළ යුතු පොදු වැඩපිළිවෙළ සාකච්ඡා කිරීම සම්බන්ධයෙන්. ඊට අමතරව සතියකට එක් දිනක් අනිවාර්ය මහජන දිනයක් මා වෙන් කරනවා.රත්මලාන, දෙහිවල ප්‍රදේශවල එ.ජා.ප පාක්ෂිකයෝ විශාල ප්‍රමානයක් මේ වෙද්දි අතරමං වෙලා ඉන්නවා.නිසි නායකත්වයක් නැතුව ඒ නිසා ඔවුන්ට මම ලොකු බලාපොරොත්තුවක්. ඒ නිසා ඒ බලාපොරොත්තුවලට අර්ථයක් එක් කරන්න මට පුළුවන් වේවි කියලා මම හිතනවා.ඒ හරහා මම ප්‍රදේශයේ දේශපාලන අධිකාරියේ සහය ලබා ගනිමින්, විවිධ ක්ෂේත්‍ර නියෝජනය වන පරිදි උපදේශක මණ්ඩලයක් පත්කරන්න බලාපොරොත්තු වෙනවා. එතැනින් මම බලාපොරොත්තු වෙන්නේ ඒ හරහා මට අවශ්‍ය උපදේශකත්වය ලබාගැනීමටයි. එය ඉදිරි ගමනට ශක්තියක්.මම දකින විදිහට මගේ ප්‍රතිපත්ති සහ වැඩපිළිවෙළවල් තිස් එකක් තියෙනවා. ඒ තුළ ප්‍රදේශය වෙනුවෙන් කළ හැකි පොදු වැඩකටයුතු, කුණු කසළ ප්‍රශ්නයට විසඳුම්, සෞඛ්‍ය ගැටලුවලට විසඳුම්, මහජන යහපත උදෙසා කළ හැකි වූත්, ප්‍රදේශය ගොඩනැංවිය හැකි වූත් සියලු වැඩපිළිවෙළවල් ඒ තුළ අන්තර්ගතයි.ඒ වගේම තමයි මේ ප්‍රදේශය පැල්පත්වාසීන්ගෙන් බහුලයි’ ඔවුන් වෙනුවෙන් නිවාස ක්‍රමවේදයක් අත්‍යවශ්‍යයි. අනාරක්ෂිත බවෙන් මිදී ආරක්ෂිත නිවාස ක්‍රමයකට ඔවුන්ව ගෙන යා යුතුයි. මා සතුව ජාත්‍යන්තර සබඳතා රැසක් පවතිනවා. විශේෂයෙන්ම, කොරියාවේ අන්දොං කියන නගරයත් සමඟ මා ඇතිකර ගෙන තිබුණු සබඳතා තුළින් ඔවුන්ගේ ආධාර උපකාර ලබා ගත හැකි තත්ත්වයක් පවතිනවා. ඔවුන් දෙහිවල - ගල්කිස්ස මහ නගර සභා බලප්‍රදේශය සුන්දර කිරීමට, නිවාස ක්‍රමවේදයකට සහය දක්වන්න කැමැත්ත ප්‍රකාශ කරලා තියෙනවා. එතනින් උපරිම ප්‍රයෝජන මට මේ ආදරණීය ජනතාව වෙනුවෙන් ලබාදිය හැකියි.විශේෂයෙන් මේ ප්‍රදේශයේ එක් කොටසක තරුණ ප්‍රජාව මත් පැන්වලට සහ මත්ද්‍රව්‍යවලට යොමු වුණු පිරිසක්. මම දකින විදිහට ඔවුන් දුරාචාරයට යොමු වෙන්නේ විවේකයේදී කරන්න දෙයක් නැති හින්දයි. ඒ නිසා අපි දැනගන්න ඕනේ.ඔවුන් වෙනුවෙන් නිසි වැඩපිළිවෙළ ක්‍රියාත්මක කරන්න. සමිති සමාගම් හරහා හෝ වෙනත් පාර්ශ්වයන් හරහා හෝ ආර්ථික සමාජයීය දියුණුව වෙනුවෙන් යමක් කිරීමට ධනාත්මක ආකල්ප ඔවුන්ගේ සිත්තුළට එක්කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>03</day>
    </date>
    <link>http://www.dinamina.lk/2011/10/03/_art.asp?fn=f1110036</link>
    <topic>ජයග්‍රහණයක් නොව විජයග්‍රහණයක්</topic>
    <author/>
    <content>පළාත් පාලන මැතිවරණයට දින ළංවන්න ළංවන්න මාතර මහ නගර සභා මැතිවරණයේ උණුසුම ද වැඩිවෙමින් පවතී.සියලු පක්ෂ හා පක්ෂ නියෝජිතයන් පිළිබඳ නගර සභා බලප්‍රදේශයේ ජනතාව අතර ද උනන්දුව වැඩිවෙමින් පවතී. කථා බහට ලක්වන අපේක්ෂකයින් අතර එ.ජ.නි.ස යෙන් ඉදිරිපත් වී සිටින හිටපු නියෝජ්‍ය පුරපති චතුර කරුණාරත්න මහතා ද කැපී පෙනෙන චරිතයකි. ඔහු නගර සභාවේ හිටපු ජ්‍යෙෂ්ඨතම මන්ත්‍රීවරයා ද වේ. මේ ඔහු සමඟ කළ සාකච්ඡාවකි.මා වසර විස්සක පමණ කාලයක් නගර සභාව නියොජනය කළා. සභාපතිවරු, නගරාධිපතිවරු කිහිප දෙනෙක් සමඟ ඒ කාලය තුළ වැඩ කළා. ඒ සෑම අවස්ථාවේදීම සභාවේ නායකත්වය සමඟ සුහදව සහයෝගයෙන් වැඩ කළා.ඔවුන් ජනතාවට නගරයට අහිතකර ලෙස යමක් සැලසුම් කළ සෑම අවස්ථාවකම ඒවා නිවැරැදි කරන්න උත්සාහ කළා. නමුත් පසුගිය කාලවකවානුවල සභාවේ නායකත්වය පිල් මාරු කරද්දී මා නොසැලී එ.ජ.නි.ස ය වෙනුවෙන් පෙනී සිටියා.ඔව්, මට විවිධ ආකාරයට ආරාධනා ලැබුණා. ශ්‍රී.ල.නි.ප යේ මාතර හිටපු ප්‍රබල ඇමැතිවරයකු වූ මංගල සමරවීර මහතා සමඟ එකට සිටි මා එතුමා එ.ජා.ප.ට ගිය වෙලේත් හිටපු පුරපති උපුල් නිශාන්ත මහතා ජෙනරාල් ෆොන්සේකාගේ ජයග්‍රහණයට එක්වෙද්දීත් මා ජනාධිපතිතුමාගේ ජයග්‍රහණයට ඇප කැප වෙමින් කටයුතු කළා. කිසිවිටකත් ශ්‍රී.ල.නි.ප, එ.ජ.නි.ස අතහැර ගියේ නැහැ. විවිධ වරප්‍රසාද තනතුරු ලාභ අපේක්ෂාවෙන් මා මගේ පක්ෂය පාවා දුන්නේ නැහැ.මා මුලින් සඳහන් කළා වගේ වසර විස්සක් නගර සභාව නියෝජනය කරමින් මනා පළපුරුද්දක් හා අත්දැකීම් ඇති අයකු හැටියට නගර සභා ඉතිහාසයේ සිහිනෙන්වත් සිතන්නට බැරි දැවැන්ත විශ්මිත සුන්දර සංවර්ධනයක් ජනාධිපතිතුමාගේ අනුග්‍රහය යටතේ මේ වන විට සිදුවී තිබෙනවා. තව තවත් සුවිශේෂී ව්‍යාපෘතින් ක්‍රියාත්මක වෙමින් පවතින බව එඩිතරව ප්‍රකාශ කරනවා.මීට වසරකට දෙකකට පෙර මාතරට ආගිය පිටස්තර අයකු අද මාතරට ආවොත් මේ මාතරදැයි විමතියට පත්වන බව කීවොත් නිවැරැදියි.මාතරට බරපතළ ගැටලුවක් වූ දිනපතා ගොඩගැසුණු ටොන් ගණන් කැළි කසළ අපේ ජීවනාලිය බඳු නිල්වලා ගං ඉවුරේ කඳු ගණන් ගොඩ ගසන්ටයි සිද්ධ වුණේ. ඉන් සිදු වූ පරිසර විනාශය සෞඛ්‍ය තර්ජනය කියා නිම කළ නොහැකියි. කෝ අද ඒ කුණු කඳු තිබුණ තැනවත් හොයා ගන්න පුළුවන්ද?.ඒ වගේම නගරයේ මංමාවත්වල කුණු ගොඩවල් තිබෙනවා. නිල්වලා ගං තීරයේ ඒ කුණු කඳු ඉවත් වී ඒ මත පරිසර හිතකාමී ගඟබඩ උද්‍යානයක්, මාතරට අභිනව අංග සම්පූර්ණ නගර ශාලාවක්, ක්‍රීඩාපිටියක්, ටිකක් දුරට ගියාම අක්කර ගණනාවක වැවක් ඉදිකිරීම ආරම්භ වී තිබෙනවා.මාතර බ්‍රෝඩ්වේ පාරේ කාලාන්තරයක් ඇනහිට තිබුණ පුළුල් කිරීම අද ලෝකයේ දියුණු රටවල මාර්ගයකට නොදෙවෙනි වන්න මං තීරු හයකින් අංග සම්පූර්ණ ලෙස සුන්දර ලෙස පුළුල් කර අවසන් කර තිබෙනවා. බල ප්‍රදේශයේ අතුරු මාර්ග වැඩි ප්‍රතිශතයක් කාපට් කර කොන්ක්‍රීට් කර සංවර්ධනය කර අවසන්.නගරයේ වට රවුම් ඓතිහාසික කොටුව අලංකාර ලෙස සකස් කර අවසන්. උයන්වත්ත ක්‍රීඩාංගණය, සනත් ජයසූරිය ක්‍රීඩාංගණය ප්‍රතිනිර්මාණය කරමින් පවතිනවා. මාර්ග අවහිරතා අනතුරු වළකා ලීමට විදුලි සංඥා පද්ධති සවි කර තිබෙනවා.පානීය ජල, විදුලි ප්‍රශ්න නැහැ. තවත් කිවයුතු සංවර්ධන ව්‍යාපෘතීන් රැසක් තිබෙනවා. ඒවා කීවොත් ඔබට තව පිටු ගණනාවක් ලියන්නට වේවි.දහස් ගණන් මිලියන සංඛ්‍යාත මේ දැවැන්ත සංවර්ධන ව්‍යාපෘතීන් මේ කපේට නගර සභාවට ලැබෙන සොච්චම් ආදායමෙන් ක්‍රියාත්මක කරනවා තබා සිතන්ටවත් බැහැ. ජනාධිපතිතුමන් මහින්ද චින්තන ප්‍රතිපත්ති මාලාවේ මාතර අභිමානවත් නගරයක් කරන බවට දුන් පොරොන්දුව සැබෑ කරමින් මේ අති විශාල ධන සම්භාරය වෙන් කරදී තිබෙනවා.දිස්ත්‍රික්කයේ දේශපාලන නායක අමාත්‍ය ඩලස් අලහප්පෙරුම දිස්ත්‍රික්කයේ අනෙකුත් අමාත්‍යවරුන්ටත් මහින්ද යාපා අබේවර්ධන, චන්ද්‍රසිරි ගජදීර, ලක්ෂ්මන් යාපා අබේවර්ධන, මාතර ප්‍රධාන සංවිධායක පාර්ලිමේන්තු මන්ත්‍රී සනත් ජයසූරිය යන මහත්වරුන්ගේ පූර්ණ දායකත්වය ආර්ථික සංවර්ධන අමාත්‍ය බැසිල් රාජපක්ෂ මහතාගේ මඟ පෙන්වීම අමාත්‍යාංශ හරහා මූල්‍ය ප්‍රතිපාදන ලබා දීම නොවුණානම් අපිට තාමත් හිමිවන්නේ ඒ නොදියුණු මාතර නගරයයි.අපට තරගයක් නැහැ. අපි ඒකාන්ත වශයෙන් ජයග්‍රහණයක් නොව විජයග්‍රහණයක් හිමිකර ගන්නවා. එ.ජා.ප.ටත්, ජ.වි.පෙ.ටත් අත්වන්නේ කනගාටුදායක ඉරණමක්. සිදුකර ඇති සංවර්ධනයට කෘතගුණ දන්නා ජනතාවගේ ආශිර්වාදයත් සිදු කෙරෙමින් පවතින අනෙකුත් සංවර්ධන කටයුතු අවසන් කිරීමටත් පළාත් සභාව බලය පවතින එ.ජ.නි.ස.ටම ලබා දිය යුතු යැයි මාතර බුද්ධිමත් ජනතාව අවබෝධ කරගෙන තිබෙනවා.ලෝකයේ දියුණු නගර අතරට වේගයෙන් ඉදිරියට යන නූතන මාතර නගරයට ඒ සඳහා ශක්තිය ලබා දෙන ලෙස එ.ජ.නි.ස දක්ෂ පළපුරුදු බුද්ධිමත් අපේක්ෂකයින්ට අවස්ථාව ලබාදෙන්න කියා මා මාතර නගරවාසී ජනතාවගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=n1110041</link>
    <topic>කෝටි හතහමාරකඩිජිටල් වංචාවක්</topic>
    <author>විජයානි එදිරිසිංහ සහ බණ්ඩාරගම සමූහ බිමල් ශ්‍යාමන් ජයසිංහ</author>
    <content>මහරගම නාවින්න තුන් මහල් ගොඩනැගිල්ලක ව්‍යාජ විදේශ රැකියා උපදේශන සේවා මධ්‍යස්ථානයක් පවත්වාගෙන යමින් කැනඩා රටේ රැකියා ලබා දෙන බව පවසා පුද්ගලයන් රැසකගෙන් රුපියල් හත්කෝටි පනස්ලක්‍ෂයක මුදලක් වංචා කළ පුද්ගලයකු පසුගිය සිකුරාදා (30) අමෙරිකා එක්සත් ජනපදයට පලා ගොස් ඇතැයි මිරිහාන විශේෂ අපරාධ විමර්ශන අංශය කියයි.එම සැකකරුට ආධාර අනුබල දුන් බව කියන කාන්තාවක් ඇතුළු පුද්ගලයන් අටදෙනකු පොලිසිය මගින් අත්අඩංගුවට ගෙන ඇත.අත්අඩංගුවට ගත් පිරිස අතර ප්‍රධාන සැකකරුගේ පියා හා මස්සිනා වන බව පොලිසිය කියයි.සති අන්ත පුවත්පත්වල දැන්වීම් පළකර විදේශ රැකියා උපදේශන ලබාදීමේ මුවාවෙන් මේ සැකකරු එක් පුද්ගලයකුගෙන් රුපියල් ලක්‍ෂ හතර – පහ ආදී වශයෙන් ලබාගෙන කැනඩා රටේ විවිධ තනතුරු ලබා දෙන බව පවසා ඇති බව පොලිසිය කියයි. සැකකරුට එසේ මුදල් ලබා දුන් පුද්ගලයන්ට කැනඩා තානාපති කාර්යාලය වෙත යාම සඳහා සිකුරාදා (30) පැමිණෙන ලෙස දන්වා මේ සැකකරු රටින් පලාගොස් ඇති බව පොලිස් පරීක්‍ෂණවලදී අනාවරණය වී තිබේ.මේ සැකකරුට සියලුම බැංකුවල ගිණුම් තිබෙන බව පවසන පොලිසිය කොළඹ පුද්ගලික බැංකුවකින් රුපියල් ලක්‍ෂ පනස් හතරක චෙක්පතක් මාරු කිරීමට සැකකරුගේ පියා හා මස්සිනා පැමිණ සිටියදී අත්අඩංගුවට ගත් බව පොලිසිය කියයි.එම චෙක්පත සැකකරු අත්සන් කළ එකක් බව පොලිසිය පවසයි. ඔවුන් දෙදෙනා භාරයේ තිබියදී සැකකරු අත්සන් කරන ලද චෙක් පොත් දෙකක් ද පොලිසිය භාරයට ගෙන ඇත.අත්අඩංගුවට ගත් කාන්තාව විදේශ උපදේශන සේවා මධ්‍යස්ථානයේ සහකාර තනතුරක් දරන මාසිකව රුපියල් පනස්දහසක වේතනයක් ලබන බව පොලිසිය කියයි.සැකකරුට විරුද්ධව පැමිණිලි 38 ක් මේ වන විට ලැබී ඇති බව පොලිසිය සඳහන් කරයි.නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහතාගේ උපදෙස් මත මිරිහාන විශේෂ අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්‍ෂක සෑම් ජයවීර, පොලිස් පරීක්‍ෂක අනුර පෙරේරා, සුනිල් කරුණාතිලක, පොලිස් කොස්තාපල් අනුර - සමරවීර – අජිත් - සම්පත් මහත්වරු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=n1110042</link>
    <topic>වෛද්‍ය වර්ජනයටවාරණ නියෝගයක්</topic>
    <author>රෝෂන් තුෂාර</author>
    <content>රජයේ රෝහල්වල වෛද්‍යවරුන් සිය රාජකාරී කටයුතුවලින් ඉවත් වෙමින් අද (04) දින සිට ක්‍රියාත්මක කිරීමට නියමිතව තිබූ වැඩ වර්ජනය අත්හිටුවමින් වාරණ නියෝගයක් කොළඹ දිසා අධිකරණය ඊයේ (3) නිකුත් කළේ ය.කොළඹ ජාතික රෝහල, පළාත්, දිස්ත්‍රික්, ප්‍රාදේශීය හා ග්‍රාමීය රෝහල්වල ශීක්ෂණ රෝහල්වල හා විශේෂ රෝහල්වල වෛද්‍යවරුන් සාමාජිකත්වය දරන රජයේ වෛද්‍ය නිලධාරීන් ගේ සංගමයට මේ වාරණය නිකුත් කෙරිණි.ශ්‍රී ජයවර්ධනපුර මහ රෝහලේ ස්වසනාශි‍්‍රත රෝගයකට සායනික ප්‍රතිකාර ලබන නුගේගොඩ පදිංචි ජුලියානා දහනායක මහත්මිය පැවරූ නඩුවක් සලකා බැලූ කොළඹ ප්‍රධාන දිසා විනිසුරු රංජිත් එන්. වතුපොළ මහතා මේ වාරණය නිකුත් කළේ ය. රජයේ වෛද්‍ය නිලධාරීන්ගේ සංගමය විත්තිය කරමින් නඩුව පවරා තිබිණි. විත්තිකාර වෛද්‍ය සංගමයේ සභාපති වෛද්‍ය අනුරුද්ධ පාදෙනිය මහතාගේ පුද්ගලික ලිපි ගොනුව අල්ලස් හෝ දූෂණ චෝදනා විමර්ශන කොමිෂන් සභාව මඟින් රැගෙන යාම මුල් කරගෙන එම සංගමය ක්‍රියාත්මක කරන වෘත්තීය සමිති ක්‍රියාමාර්ගය නීති විරෝධී බවත්, වෛද්‍ය ආචාර ධර්මවලට පටහැනි බවත් සඳහන් කරමින් නඩුව පැවරී තිබිණි. රජයේ රෝහල්වලින් ප්‍රතිකාර ලබන තමන් ඇතුළු පුරවැසියන්ට වෛද්‍ය ප්‍රතිකාර අඛණ්ඩව කිරීමට රජයේ වෛද්‍යවරු නීතියෙන් බැඳී සිටින බවද, එක් වෛද්‍යවරයකු සම්බන්ධයෙන් නීතිය ක්‍රියාත්මක කරන ආයතනයක් ගෙන ඇති පියවරකට එරෙහි වීම සදාචාර සම්පන්න නොවන බවද පැමිණිලිකාරිය සඳහන් කරයි.නීතිඥ සුමිත්‍රා රත්නසේකර මහත්මිය මගින් පැවරූ මේ නඩුව වෙනුවෙන් ජනාධිපති නීතිඥ සී. ආර්. ද සිල්වා මහතා අධිකරණය හමුවේ කරුණු දැක් වීය.විත්තිකාර සංගමය වැඩ වර්ජනය කරන බවට සංගමයේ ලේකම්වරයා සති අන්ත පුවත්පත්වලට දැනුම් දී ඇති බව පැමිණිල්ලෙන් කරුණු ඉදිරිපත් කෙරිණි.පැමිණිල්ල වෙනුවෙන් මෙසේ ද කරුණු ඉදිරිපත් කෙරිණි.අල්ලස් හෝ දූෂණ විමර්ශන කොමිෂම මගින් වෛද්‍ය පාදෙනිය මහතාගේ ලිපි ගොනුව රැගෙන යාම 1994 අංක 19 දරන අල්ලස් පනතේ 5 වන වගන්තියට අනුකූල බවත්, රජයේ නිලධාරියකුගේ ලිපි ගොනුවක් රැගෙන යාමට එම කොමිසමට නීත්‍යානුකූලව ඇති අයිතියට අභියෝග කිරීමට නීතිමය ක්‍රියා මාර්ගයක් ගැනීම වෙනුවට අහිංසක රෝගීන් ගේ නීතිමය අයිතිවාසිකම් උල්ලංඝනය කිරීම නීති විරෝධී වෛද්‍ය ආචාර ධර්ම විරෝධී වේ.සමස්ත වෛද්‍ය වෘත්තියට හෝ වෛද්‍යවරුන්ට බල නොපාන කරුණක් මුල්කර ගනිමින් නීත්‍යානුකූල පියවරක් අභියෝගයට ලක් කර ඇති වර්ජනයේ යටි අරමුණ වනුයේ අල්ලස් කොමිසමේ නිසි බලතල ක්‍රියාත්මක කිරීම වැලැක්වීම වේ.අල්ලස් කොමිසම මගින් ලිපි ගොනුව රැගෙන යාම, පරීක්ෂණ පැවැත්වීම 1935 අංක 14 දරන වෘත්තීය සමිති පනතේ දෙවන වගන්තිය යටතේ කියැවෙන වැටුප් නොගෙවීමක්, සේවා කොන්දේසි කඩ කිරීමක් හෝ මොනයම් කාර්මික ආරවුලක් නොවන බව සඳහන් කරන පැමිණිලිකාරිය, එසේ වැඩ වර්ජනය කිරීම තමන්ට අඛණ්ඩ ප්‍රතිකාර ලබාදෙන බවට රජය නිකුත් කළ ප්‍රතිකාර ගිවිසුම උල්ලංඝනය කිරීමක් බවද පැවසුවා ය.කරුණු සලකා බැලූ ප්‍රධාන දිසා විනිසුරු රංජිත් වතුපොළ මහතා විත්තිකරුවන්ට අතුරු තහනම් දැන්වීම් හා සිතාසි නිකුත් කරමින් ලබන 17 දින දක්වා වාරණ නියෝගයක් නිකුත් කළේ ය. වාරණ නියෝගය පිළිබඳව විත්තිකාර සංගමයේ ලේකම් වරයාට දුරකථනයෙන් දැනුම් දෙන ලෙස ද නියෝග කෙරිණි. පැමිණිල්ල වෙනුවෙන් නලින් අමරජීව, චන්දන පෙරේරා හා රොනල්ඩ් පෙරේරා නීතිඥවරු ද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=n1110043</link>
    <topic>සෞඛ්‍ය සතියේ සුපිරිසුදු දිනය අද</topic>
    <author>සන්ධ්‍යා කරුණාරත්න</author>
    <content>ජාතික සෞඛ්‍ය සතියේ දෙවන දිනය අදට (4) යෙදී ඇත. සුපිරිසුදු දිනය ලෙස අද දවස නම් කර තිබේ.සෞඛ්‍ය අමාත්‍යාංශය ඇතුළු රට පුරා පිහිටි සියලුම රෝහල්වල අනවශ්‍ය දෑ ඉවත් කර අවශ්‍ය දෑ පමණක් පිළිවෙළට තබාගනිමින් සෞඛ්‍ය ආයතන පිරිසුදුව තබාගැනීම මේ දිනයේ අරමුණ වේ.පළාත් සෞඛ්‍ය අමාත්‍යාංශ අනුගමනය කරන ක්‍රමවේදය සෞඛ්‍ය අමාත්‍යාංශයේ නිලධාරින් ද අනුගමනය කිරීමට කටයුතු කරන ලෙස සෞඛ්‍ය ඇමැති මෛත්‍රීපාල සිරිසේන මහතා උපදෙස් ලබා දී ඇත.පළාත් සෞඛ්‍ය අමාත්‍යාංශයන්හි සියලුම තොරතුරු පරිගණක ගතකර අනවශ්‍ය ලිපිගොනු ඉවත් කර එම කාර්යාල පිරිසිදුව තබා ගැනීමට කටයුතු කර ඇති බවත්, එසේ සෞඛ්‍ය අමාත්‍යාංශයේ ද සියලුම තොරතුරු පරිගණක ගතකරමින් කාර්යාල පිරිසිදුව තබා ගන්නා ලෙසට තමා උපදෙස් දී ඇති බවත් ඇමැතිවරයා පවසයි.ජාතික සෞඛ්‍ය සතියට සමගාමීව ක්‍රියාත්මක කරන ජාතික මදුරු මර්දන සතියේ දෙවැනි දිනය ද අදට (04 දා) යෙදී තිබේ. මදුරු මර්දන කටයුතු සිදුකිරීම සඳහා නිවාස, රජයේ ආයතන ඇතුළු සියලුම පරිශ්‍ර පිරිසුදු කිරීම් අද දිනයේදී සිදු කරන බව ද සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=n1110044</link>
    <topic>රාජකාරියේ යෙදී සිටි කොස්තාපල්කපා කොටා මරා දමලා</topic>
    <author>විජයානි එදිරිසිංහ, භක්ති ධර්මපි‍්‍රය මෙන්ඩිස් සහ රක්ෂණ ශි‍්‍රයන්ත</author>
    <content>මොරටුව මෝදර පොලිස් මුරපොළට අනුයුක්තව සේවය කළ පොලිස් කොස්තාපල්වරයකු රාජකාරියේ යෙදී සිටි අවස්ථාවේ කඩුවලින් කපා කොටා ඊයේ (03) අලුයම ඝාතනය කර තිබේ.මෙසේ ඝාතනයට ලක්වී ඇත්තේ කහවත්තේ පදිංචි එම්. වී. චන්ද්‍රවිමල සමරවික්‍රම (28) යන පොලිස් කොස්තාපල්වරයා බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි මැක්සි ප්‍රොක්ටර් මහතා “දිනමිණ” ට පැවසීය. පොලිස් මුරපොළ වෙත ලැබී තිබුණ පැමිණිල්ලක් පිළිබඳ විමර්ශන පැවැත්වීමට පොලිස් නිලධාරීන් පිරිසක් මෝදර ප්‍රදේශයේ නිවසක් වෙත යමින් සිටි අවස්ථාවේ දෙපාර්ශ්වයක් අතර ඇතිවූ ගැටුම්කාරී තත්ත්වයක් සමථයකට පත්කිරීමට උත්සාහ කර ඇතැයි පොලිසිය පවසයි.එහිදී එම දෙපාර්ශ්වය අතර සිටි පුද්ගලයකු කුපිත වී මියගිය පොලිස් නිලධාරියාට කඩුවකින් පහර දී ඇතැයි පැවසේ. එම ගැටුමට මැදිවූ එක් පාර්ශ්වයක පුද්ගලයකු තුවාල ලබා පානදුර රෝහලට ඇතුළු කර ඇත. මේ වන විට එම ප්‍රදේශයේ ආරක්‍ෂාව තර කර ඇති අතර සැකකරුවන් සොයා මොරටුව පොලිසිය විශේෂ මෙහෙයුමක් ආරම්භ කර තිබේ.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=n1110045</link>
    <topic>ඡන්ද නීති කැඩූ 175ක්-වාහන 37ක් අත්අඩංගුවට</topic>
    <author>භක්ති ධර්මපි‍්‍රය මෙන්ඩිස් සහ රක්ෂණ ශි‍්‍රයන්ත</author>
    <content>මෙවර මැතිවරණය පැවැත්වෙන පළාත් පාලන ආයතන විසිතුනේ මැතිවරණ නීතිරීති උල්ලංඝනය කිරීමේ චෝදනා යටතේ මේ වනවිට පුද්ගලයන් එකසිය හැත්තෑවක් සහ රථ වාහන තිස් හතක් අත්අඩංගුවට ගෙන තිබේ.4 වැනි පිටුවටමැතිවරණ ප්‍රචණ්ඩ ක්‍රියා සහ නීති උල්ලංඝනය කිරීමේ එකසිය විසි හතරක් පමණ පොලිස් මැතිවරණ කාර්යංශය වෙත ලැබී ඇතැයි එහි ප්‍රධානි ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතා පැවසීය.මෙම මැතිවරණ ප්‍රචණ්ඩ ක්‍රියා සහ නීති උල්ලංඝනය වීම් සම්බන්ධව ලැබී ඇති පැමිණිළි වල සැලකිය යුතු මට්ටමේ චෝදනා කිසිවක් නැතැයි පොලිසිය පවසයි. මැතිවරණය සම්බන්ධයෙන් සැලකිය යුතු මට්ටමේ පැමිණිල්ලක් නොලැබීම හොඳ ප්‍රවනතාවයක් බව පවසන පොලිසිය මැතිවරණ ප්‍රචණ්ඩ ක්‍රියා වල නිරත නොවන ලෙස ආධාරකරුවන්ගෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=n1110046</link>
    <topic>හම්බන්තොට මහ පල්ලිය ඉවත්කරන සැලැස්මක් නැහැ</topic>
    <author>මහින්ද අලුත්ගෙදර</author>
    <content>හම්බන්තොට නව නගරයේ පිහිටි මහ පල්ලිය ඉවත් කිරීමේ රජයේ සැලසුමක් තිබෙන බවට එක්සත් ජාතික පක්ෂය ගෙනයන ප්‍රචාරයන් මුළුමනින්ම අසත්‍යයක් බව රජය අවධාරණය කරයි.බංකොලොත් දේශපාලනය තවදුරටත් ප්‍රදර්ශනය කරමින් මැතිවරණයක් ආසන්න වන විට මෙවැනි අසත්‍ය තොරතුරු ප්‍රචාරය කිරීම එක්සත් ජාතික පක්ෂයේ සාමාන්‍ය පිළිවෙත බව පාර්ලිමේන්තු මන්ත්‍රී ඒ. එච්. එම්. අස්වර් මහතා පවසයි. සුනාමියෙන් විනාශයට පත්වීමෙන් පසුව ප්‍රතිසංස්කරණය කළ මෙම මහ පල්ලිය කඩා ඉවත් කිරීමේ කිසිඳු සැළසුමක් රජයට නොමැති බව පවසන මන්ත්‍රීවරයා ඡන්දය ලබා ගැනීමේ අරමුණින් ඔවුන් මෙවැනි ප්‍රචාරයන් ගෙන යන බවද කියා සිටී.මෙවැනි ප්‍රචාරයන් රාජ්‍ය ද්‍රෝහී බව පෙන්වා දෙන ඒ. එච්. එම්. අස්වර් මහතා එවැනි ප්‍රචාරයන් ගෙන යන පුද්ගලයන් සඳහා නීතියෙන් දඬුවම් ලබාදිය යුතු බව ද සඳහන් කරයි.මේ සම්බන්ධයෙන් තමා හම්බන්තොට පොලීසියට පැමිණිල්ලක් ද ඉදිරිපත් කළ බවත්, මෙහි සත්‍යතාව පිළිබඳ ජනතාව දැනුවත් කිරීමට පියවර ගන්නා බවත් හෙතෙම පවසයි.කොළඹ මහ නගර සභාවේ මැතිවරණයට සමඟාමීව කොළඹ පිහිටි පැල්පත් කඩා ඉවත් කිරීම සඳහා රජය ක්‍රියා කරන බවට එක්සත් ජාතික පක්ෂය ප්‍රචාරය කර තිබෙන බවත්, එලෙස කිසිඳු පැල්පත් වාසියෙකු කොළඹ නගරයෙන් ඉවත් කිරීමකින් තොරව ඔවුනට වඩා හොඳ නිවෙසක් ලබා දෙන බවට ජනාධිපති මහින්ද රාජපක්ෂ මහතා ප්‍රකාශයක් කර තිබෙන බවත් හෙතෙම ප්‍රකාශ කරයි.මේ ආකාරයේ අසත්‍ය ප්‍රචාරයන් ගෙන යමින් ඡන්ද ලබා ගැනීම සඳහා උත්සාහ කරන එක්සත් ජාතික පක්ෂයේ ප්‍රතිපත්ති අනුමත නොකරන බව කී ඒ මහතා එවැනි ප්‍රචාරයන් තුළින් බුද්ධිමත් ජනතාව මුලා කළ නොහැකි බවද කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=n1110047</link>
    <topic>වැලිකඩ හිරගෙදර ඇතුළේකප්පම් ජාවාරම් 30ක්</topic>
    <author>විජයානි එදිරිසිංහ</author>
    <content>බන්ධනාගාරයේ සිට දුරකතන මගින් ගෙන ගිය කප්පම් ජාවාරම් 30ක තොරතුරු පොලිසිය සොයාගෙන තිබේ.වැලිකඩ හිරගෙදර සිට ක්‍රියාත්මක වූ මේ කප්පම් ජාලයේ තොරතුරු සොයාගත් මිරිහාන විශේෂ විමර්ශන ඒකකය එම තොරතුරුවලට අනුව මේ සියල්ල දුරකතන මගින් සිදුකළ ඒවා බවටත්, මේ සිදුවීම් තිහම නුගේගොඩ ප්‍රදේශයෙන් සිදු වී ඇති බවත් සොයාගෙන තිබේ.බන්ධනාගාරයේ දඬුවම් විඳින එක් සිරකරුවෙක් බොරලැස්ගමුව ප්‍රදේශයේ ව්‍යාපාරිකයකුගෙන් ඊයේ (03) පෙරවරුවේද කප්පමක් ඉල්ලා තිබේ. කරාටි ධම්මික නමින් පෙනී සිටින පාතාල නායකයකුගේ නමින් මේ කප්පම ඉල්ලා ඇත. ඔහු රුපියල් 25,000 ක රීලෝඩ් එකක් දැමීමට දුරකතන අංකයක් ලබා දී තිබේ. එම දුරකතන අංකය සිරකරුගේ නැන්දම්මාගේ නමින් තිබෙන එකකි. එම දුරකතනය ලබා දී ඇත්තේ සිරකරුගේ බිරිය විසිනි.මේ දුරකතනය සිරකරුට යවා ඇත්තේ අලුත්කඩේ නඩුවකට පැමිණි සිරකරුවකුගේ මාර්ගයෙනි. මේ රීලෝඩ් කප්පම ලබා දෙන ලෙස ඉල්ලා මරණීය තර්ජනයට ලක්වූ බොරලැස්ගමුවේ ව්‍යාපාරිකයා මිරිහාන පොලිසියට පැමිණිලි කර තිබේ.මෙසේ රීලෝඩ් කප්පම් ඉල්ලූ සිරකරුගේ බිරිය රිමාන්ඩ් භාරයට පත්කිරීමට නියමිතව තිබූ අතර, අධිකරණයේ නියමය අනුව සිරකරුගෙන් ද ප්‍රශ්න කිරීමට නියමිතය.නුගේගොඩ ප්‍රදේශය බාර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතාගේ උපදෙස් සහ අධීක්‍ෂණය යටතේ නුගේගොඩ කොට්ඨාස නොවිසඳුන විශේෂ අපරාධ විමර්ශන ඒකකයේ ස්ථානාධිපති පොලිස් පරීක්‍ෂක අජිත් මෙත්තානන්ද, උප පොලිස් පරීක්‍ෂකවරුන් වන වසන්ත, අශාම් සහ පොලිස් කොස්තාපල් හේමන්ත ඇතුළු කණ්ඩායමක් වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=n1110048</link>
    <topic>අමුතු අංග රක්ෂණයක්</topic>
    <author/>
    <content>ශරීරාංග රක්ෂණය කර ගැන්ම බටහිර නළු නිළියන් රැසකගේ සිරිතක්.එක්සත් ජනපදයේ රියැලිටි ටී.වී. තාරකාවක හා නිරූපිකාවක වන හෝලි මැඩිසන් ස්වකීය උඩුකය ශරීරාංගයක් රක්ෂණය කරගෙන ඇත්තේ ඩොලර් මිලියනයකටය.ලාස්වේගාස්හි රූපවාහිනී නිෂ්පාදනයකට එක්වී සිටින ඇය පවසන්නේ යම් හෙයකින් මෙම අදාල ශරීරාංගයට හානියක් සිදු වුණොත් මාස ගණනාවකට යළි රංගනයේ යෙදීමට නොහැකි වීමෙන් ඩොලර් මිලියන ගණනක් අහිමි විය හැකි බවයි. එහෙයින් තමාට හිමි මෙම වත්කම රක්ෂණය කර ගන්නා බවයි, ඇය වැඩිදුරටත් පවසා ඇත්තේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=n1110049</link>
    <topic>ඉලෙක්ට්‍රොනික් මෘත ශරීරාගාරය</topic>
    <author/>
    <content>මියගිය බව සලකා වැරැදීමෙන් පුද්ගලයන් මෘතශරීරාගාර ගත කළ විරල අවස්ථා කීපයක් මෙරටින්ද වාර්තා වී ඇත.එහෙත් මෙවන් අවස්ථාවකදී පණපිටින් පුද්ගලයන් වැළලීයාමට ඉඩ ඇති අතර එම අත්දැකීමේ බිය වෙලාගත් තුර්කියේ ග්‍රාමීය නගරයක් දැන් ඔවුන්ගේ මෘත ශරීරාගාරයට නවතම උපකරණයක් සවිකර තිබේ. එය විද්යුත් චලන දර්ශකයක් හා අනතුරු හැඟවුම් නළා හඬකි.මේ අනුව මලට්යා නම් මේ නගරයේ පිහිටි, මෘත ශරීරාගාරයට වැරදීමකින් මියගිය බව සලකා පුද්ගලයකුගේ සිරුර ඇතුල් කිරීමෙන් පසු ඔහුගේ සුළු චලනයක් වුව අනාවරණය කරගත හැකිව ඇත. දිගු සිහි මුර්ජා තත්ත්වයන් යටතේ මියගිය බවට වෛද්‍ය නිර්දේශය ලත් සිරුරක් මෘතශරීරාගාර ගත කිරීමෙන් පසු එම සිරුරේ සුළු චලනයක් හෝ වුව මෙම විද්යුත් චලන දර්ශකයෙන් හා අනතුරු නළා හඬින් වහා අනාවරණය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=n11100410</link>
    <topic>මල් කැකුළකට තැලූනරුම පියෙක්</topic>
    <author>ගම්පොළ සමූහ</author>
    <content>ලෝක ළමා දින සමරු දිනයේදී නාවලපිටිය පොලිස් ස්ථානාධිපති උදය වික්‍රමසේකර මහතාට ලැබුණු පණිවිඩයකින් කියවුනේ අමානුෂික වධ බන්ධනයන්ට ලක්වන 8 හැවිරිදි දරුවකු නාවලපිටිය රඹුක්පිටිය ප්‍රදේශයේ සිටින බවකි.වහාම එම ස්ථානයට පොලිස් කණ්ඩායමක් පිටත් කර හැරියද එම නිවසේ සිටි පියා පවසා ඇත්තේ එවැනි කෙනෙකු නිවසේ නොමැති බව ය.පොලිස් ස්ථානාධිපති වරයාට දැනුණු දැඩි සැකයක් නිසා උපදෙස් කීපයක් දී නැවතත් ඊයේ (03) උදෑසන පොලිස් කණ්ඩායමක් එම ස්ථානයට පිටත් කර නිවසේ සිටි ළමයින් දැඩි පරීක්ෂාවකට ලක් කිරීමේදී එක් දරුවෙකුගේ ඇඟ හා හිස දැඩි ලෙස තුවාල වී ඉදිමී තිබෙන අයුරු දක්නට ලැබී ප්‍රශ්න කිරීමේදී පියා ගාංචුවක් සහිත බඳ පටියකින් පහර දීම නිසා මෙසේ තුවාල වී ඉදිමී ඇති බව එම දරුවා පවසා තිබේ.පොලිස් ස්ථානාධිපතිවරයා පියාගෙන් මේ පිළිබඳව විමසා සිටියදී ඔහු පවසා ඇත්තේ අපේ දරුවන්ට අපි ගහන්නේ නැතුව කවුරු ගහන්නද? ගහන්නේ නැතුව මුන් හදන්න බෑ ආදී වශයෙනි.නිවසේ සිටි දරුවන් සිව් දෙනාගෙන් පහර කෑ දරුවා අනෙක් අයට වඩා වෙනසක් ඇති බව දැනී ඒ පිළිබඳව ගෙහිමියන්ගෙන් විමසීමේදී මේ පියා පවසා ඇත්තේ මට දරුවෝ තුන් දෙනයි ඉන්නේ. ඒ අය ටිකක් කළු පාටයි. මෙයා අරන් හදා ගත්තේ එයා ටිකක් සුදු පාටයි වශයෙනි.තොරතුරු සොයා බැලීමේදී මුල් කාලයේ දී මොවුන්ට දරුවන් නොසිටි නිසා මේ දරුවා රුපියල් 7000 ක් ගෙවා අරන් හදාගෙන ඇති බවත් මොහුගේ පළමු විවාහක බිරිය මිය ගිය පසු සිදුකර ගත් දෙවන විවාහයේදී අනෙකුත් ළමයින් තිදෙනා ලැබී ඇති බවත්ය.ත්‍රි රෝද රියදුරෙකු වූ මේ පියාගෙන් දරුවාට නිතර අමානුෂික වධ දීම් සිදුවන බවද අනාවරණය වීමෙන් පසු ඔහු අත්අඩංගුවට ගෙන තිබේ.මේ කුඩා පිරිමි දරුවා පොලිසිය වෙත රැගෙන ආ පසු පොලිසියේ සිටින බොහෝ අයගෙන් ළමා දින වෙනුවෙන් ඔහුට තෑගිබෝග ලැබුණු අතර, මෙම කුඩා දරුවා පසුව ප්‍රතිකාර සඳහා නාවලපිටිය මූලික රෝහලට ඇතුළත් කර ඇති අතර, නාවලපිටිය මහේස්ත්‍රාත් අධිකරණය වෙත ඉදිරිපත් කොට පරිවාස භාරය වෙත පත්කිරීමට කටයුතු යොදා ඇත.අත්අඩංගුවට ගත් පියා නාවලපිටිය ප්‍රධාන මහේස්ත්‍රාත් පූර්ණිමා පරණගමගේ මහත්මිය වෙත ඊයේ (03) ඉදිරිපත් කිරීමට නියමිතය.නාවලපිටිය පොලිස් ස්ථානාධිපති උදය වික්‍රමසේකර, කාන්තා උප පොලිස් පරීක්ෂක මල්වත්ත, පොලිස් සැරයන් වරුන් වන විජේසූරිය, අජිත්, පි‍්‍රයන්ත, කාන්තා පොලිස් කොස්තාපල් නදීෂිකා යන නිලධාරීහු පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=n11100411</link>
    <topic>අසම්මත ආස්වාදය</topic>
    <author/>
    <content>ඇඟිලි ඉරීමෙන් ඔහු මහත් ආශ්වාදයක් ලද්දේ ය. එහෙත් ඒ තමාගේ ඇඟිලි නොවේ. කාන්තාවන් ගේ ඇඟිලිය.එද අතැ’ඟිලි නොව ඔවුන්ගේ පා’ඟිලිය. එක්සත් ජනපදයේ ආකන්සාස් හි ‘පා’ඟිලි උරන සමලිංගිකයා” යනුවෙන් සුපතළ, 50 හැවිරිදි, මයිකල් රොබට් වයට් නම් ඔහු 1990 ගණන් වලදී අත්අඩංගුවට පත්ව තිබුණේ කාන්තාවන්ට හිරිහැර කරමින් ඔවුන්ගේ පා’ඟිලි ඉරීම නිසා ය.දැන් දශකයක පමණ කාලයකින් පසු පසුගියදා පොලීසිය යළි ඔහු අත්අඩංගුවට ගත්තේ සාප්පුවක සිටි කාන්තාවන් දෙදෙනෙකුට හිරිහැර වන පරිදි ඔවුන්ගේ පාද ගැන වර්ණනා කරමින් පා’ඟිලි උරා බීමට ඉල්ලා සිටීම නිසා ය. මේ කාන්තාවන් ඡායාරූපයකින් ඔහු හඳුනාගෙන තිබිණ. ඔවුන්ගේ පැමිණිල්ල මත ඔහු අත්අඩංගුවට ගැන්මට පොලීසිය පෙළඹී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=n11100412</link>
    <topic>කොටි හමක් ළඟ තබාගෙනරු. 30,000ක් දඩ කයි</topic>
    <author>ගම්පහ සංචාරක නිමල් ජයසිංහ</author>
    <content>මැරීමට තහනම් සතෙකු වූ කොටියෙකුගේ කොටි සමක් ළඟ තබාගැනීමේ චෝදනාව මත වැලිවේරිය ප්‍රදේශයේ පුද්ගලයකු ගම්පහ අධිකරණයට ඉදිරිපත් කර තිබුණි.චෝදනාවට වරද පිළිගත් පුද්ගලයාට රුපියල් 30,000/-ක දඩයක් ගම්පහ අතිරේක මහේස්ත්‍රාත් ඉන්දික අත්තනායක මහතා නියම කළේය. පැමිණිල්ල වැලිවේරිය පොලිසියෙනි. දඩ නියම වූයේ කේ. නිරෝෂන් නමැත්තෙකුට ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=r1110041</link>
    <topic>රත්තොට විදුලිය නඩත්තු ඒකකයේඉඩකඩ ප්‍රමාණවත් නැතිව ගැටලු</topic>
    <author/>
    <content>රත්තොට අඹගඟකෝරලේ සහ ලග්ගල පල්ලේගම යන ප්‍රාදේශීය ලේකම් කොට්ඨාසවල ජනතාවට සේවය සලසන රත්තොට කුරුවාබ් පිහිටි ලංකා විදුලිබල මණ්ඩලයේ බිදවැටීම් හා නඩත්තු ඒකකයේ කාර්ය මණ්ඩලයට ප්‍රමාණවත් පහසුකම් නැත.රත්තොට ප්‍රාදේශීය සභා මඟින් කලකට පෙර ඉදිකළ කුඩා කාමරයක මේ නඩත්තු ඒකකය පවත්වාගෙන යයි.කාර්ය මණ්ඩලය දස දෙනකු සඳහා ඇත්තේ කුඩා කාමරයක සීමිත ඉඩකඩ ය. ඔවුන්ට එහි නිදාගැනීමට හී හැරීමටවත් කිසිදු ඉඩකඩක් නැත. උපකරණ හා ඇදුම් පැළඳුම් ගොඩ ගසා ඇත්තේ ද එහි ය. මොවුන් සඳහා ඇති වැසිකිළිය ජරාවාස වී තිබේ. එය බලවත් සෞඛ්‍ය ප්‍රශ්නයක් වී ඇත. වැසිකිළියේ දොර ගැලවී ගොසිනි.මෙම ඒකකයට යාබදව පෙර පාසලක් පවත්වාගෙන යයි. දවස් පහේම එහි ගැවසෙන මව්වරුන් නිසා මේ කාර්ය මණ්ඩලයේ අයට ආවරණයක් නැති කුඩා කුටියේ සිට ඇඳුම් මාරුකිරීම පවා කළ නොහැකිය.සුවිශාල සේවයක් සලසන මෙහි කාර්ය මණ්ඩලය සඳහා පහසුකම් සහිත ස්ථානයක් ලබාදීමට ලංකා විදුලිබල මණ්ඩලය බලධාරීන්ගේ අවධානය යොමු කරන්නැයි ප්‍රදේශයේ විදුලි පාරිභෝගික ජනතාව බලධාරීන්ගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=r1110042</link>
    <topic>පවුල් 4000කට සෙත සදමින් බදුල්ල අංදෙණිය පාලම ජනතා අයිතියට</topic>
    <author/>
    <content>බදුල්ල මහනගර බල සීමාවත් බදුල්ල ප්‍රාදේශීය සභා බල සීමාවත් සම්බන්ධ කරමින් රු. ලක්ෂ 770ක වියදමින් ඉදිකළ බදුල්ල අන්දෙණිය පාලම වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා විසින් පසුගියදා ජනතා අයිතියට පවරන ලදී.මේ පාලම ඉදිකර ඇත්තේ සුන්දර බදුලුඔය හරහාය. බදුල්ල කෝරළේ නමින් හැඳින්වෙන ග්‍රාම සේවා වසම් 8ක පවුල් 4000 කට පමණ බදුල්ල නගරයට කඩිනමින් ගමනාගමන පහසුකම් සලසා ගැනීමට මේ නිසා අවස්ථාව උදාවී තිබේ’වැසි දිනවලට බදුලුඔය පිටාර ගැලීම හේතුවෙන් සාමාන්‍ය ජනතාවට මෙන්ම පාසල් දරුවන්ටද කිලෝමීටර් 30ක පමණ දුරක් ගෙවා අති දුෂ්කර මාර්ග ඔස්සේ බදුල්ලට පැමිණීමට සිදුව තිබුණි. එමෙන්ම කිහිප වරක් ජල ගැලීම් හේතුවෙන් ජීවිත ගණනාවක්ද හානිවී ඇති බව වාර්තා වේ. නමුත් මේ පාලම ඉදිකො ජනතා අයිතියට පැවරීමෙන් පසු ඉතා කෙටි වේලාවකින් පහසුවෙන් බදුල්ල නගරයට පැමිණීමටද හැකියාව ලැබී තිබේ.වාරිමාර්ග හා ජල සම්පත්කළමනාකරණ ඇමැති නිමල් සිරිපාල ද සිල්වා මහතාගේ විශේෂ ඉල්ලීමකට අනුව වරාය හා මහාමාර්ග අමාත්‍යාංශශයේ ප්‍රතිපාදන යටතේ රු. ලක්ෂ 770 ලබාදී ඇති අතර පාලමේ ඉදිකිරීම් කටයුතු ඉතා ප්‍රමිතියකින් යුතුව රාජ්‍ය සංවර්ධන හා නිර්මාණ නීතිගත සංස්ථාව විසින් මාස 3ක් වැනි කාලයක් ඇතුළත නිම කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=r1110043</link>
    <topic>ඇඟිලි දෙකෙන් දෙහි කපා කපුවා මැජික් පෙන්නලා</topic>
    <author>ඉමදුව සමූහලන්කින්ද නානායක්කාර</author>
    <content>බුලත්ගම මහතා වයස අවුරුදු 35ක පමණ වූ පුද්ගලයෙකි. අකුරු සාස්තරේ එතරම් නොදත් හෙතෙම කළුතර දිස්ත්‍රික්කයේ ගමක ජීවත් විය.බුලත්ගම මහතා හිටි හැටියේම දේව ආරූඪයෙන් හාස්කම් කරන යන්ත්‍ර මන්ත්‍ර ගුරු කම්වල බලයෙන් විස්කම් පෙන්වන පුද්ගලයකු ලෙස ප්‍රදේශයේ ප්‍රසිද්ධ විය. බුලත්ගමගේ දේවාලය පිළිබඳව එකී දේවාලයේ හාස්කම් පිළිබඳව අසා දැනගත් පිරිස් ඔවුන්ගේ ජීවිතයට ඇති වී ඇති ප්‍රශ්න විසඳා ගන්නට පිරිස් දිනපතා බුලත්ගම කපුමහතා හමුවන්නට පැමිණියහ.දෙහි කැපීම, ඇප නූල් බැඳීම, දේව ආරූඪයෙන් සිදු කරන අතර, දබර ඇඟිල්ල හා මැදඟිල්ල අතර දෙහි ගෙඩිය තබා ඇල්ලීමෙන් ආතුරයන් නරයන් බලා සිටියදීම කරන්නා වූ විශ්මය ජනක දෙහි කැපිල්ල අසනා දකිනා ඔවුන්ට මහත් විජ්ජාවක්ම වූහ. දේව ආරූඪයෙන් මේ සියල්ල කරන්නා වූ බුලත්ගම දේව කපු මහතා රෝගීන් සුවපත් කිරීමට ද හැකි බවටද රාවයක් පැතිරිණි.කපු මහතාගේ දෙහි කැපීමේ අරුමය නිසාවෙන් දෙමහල් අංග සම්පූර්ණ නිවසක් තැනවෙන අතර සුදු පැහැති සැප මෝටර් රථයක හිමිකරු වන්නට අපේ කපු මහතාට ගතවන්නේ වසර දෙකකටත් වඩා අඩු කාලයකි.විදුල අධි මමෝවිද්‍යා සංගමයේ සිව් දෙනා සමගින් කුලපති මහතා ද එහි ගියහ. ඔවුහු ගරු සරුව දේවාලයෙහි අදුරු කුටියෙහි බිම වාඩි වූහ. තමුන් ආ කාරණය පවසන්න යයි කපු මහතා කීය. අපේ නිවසට ඇති වී තිබෙන භූත දෝෂයන් පිළිබඳව අහන්න තමයි අපි ආවේ. අපට කරුණාකර විසඳුමක් දෙන්න. යැයි කුලපති මහතා කීය. දුම් කබලට සුවඳ දුම් දමමින් කපු මහතා දේව ආරූඪ වන්නට වූහ. කපු මහතා දේව ආරූඪ වන ආකාරය ජංගම දුරකථන වලින් පටිගත කිරීමට හා දර්ශන ගැනීමට ද විදුල සාමාජිකයෝ කටයුතු කළහ. කපු මහතාගේ සහයකයාගේ සහයෝගයෙන් ගෙන්වා ගත් දෙහි ගෙඩි හතක් ගත් කපු මහතා දබරගිල්ල හා මැදගිල්ල අතර දෙහි තබා කැපීය. එකින් එක දෙහි කපන්නට විය. කැපූ දෙහි ගෙඩියක් කුලපති මහතා අතට ගත්තේය. කපු මහතාගේ කාර්ය නිමා විය.කුලපති මහතා ප්‍රමුඛ පිරිස දේවාල භූමියෙන් ඉවත්ව තම කණ්ඩායම පැමිණි රියට ගොඩ වූහ. සුවඳ කුඩින් දවටා තිබූ දෙහි ගෙඩිය අතට ගත් හෙතෙම එය පරීක්ෂා කර බැලීය. දෙහි ගෙඩිය තැනින් තැන සිදුරු කිහිපයක් දැකිය හැකි විය. කපුවාගේ අතවැසියා ගෙන එන්නේ ඉදිකටුවෙන් ඇන සකසා යළිත් ගෙඩි ආකාරයට සැකසූ සුවඳ කුඩ තැවරූ දෙහි ගෙඩිය.සියල්ල හඳුනාගත් කුලපති මහතා ප්‍රමුඛ පිරිස අපේ කාලයේ බුලත්ගම දේව ආරූඪ උත්තම කපු මහතා ඇඟිලි දෙකෙන් දෙහි කපන කපුකමේ ශාස්ත්‍රය ඔහු මනාව අවබෝධ කරගත්තේය.රුහුණු විශ්වවිද්‍යාලයේ ශිෂ්‍ය ඩබ්ලිව්. වී.ටී. නයනරංග මහතාට අපගේ ස්තුතිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=r1110044</link>
    <topic>සේවකයන් තුන් සීයකට රැකියා නෑවගකිව යුත්තන් නිහඬයි</topic>
    <author>අකුරැස්ස මධ්‍යම විශේෂවිජිත සල්ගාදු</author>
    <content>අකුරැස්ස - දෙනියාය මාර්ගයට මායිම්ව පිහිටි හුලංදාව වතුයාය පරිහානියට පත්වෙමින් පවතින අතර, වතුයාය සතුව තිබූ තේ කර්මාන්ත ශාලාවද වසා දමා ඇති බව එහි සේවකයෝ පෙන්වා දෙති.බ්‍රිතාන්‍ය පාලකයකු වූ නෝර්ත්වේ මහතාගේ පාලනය යටතේ පවත්වාගෙන ගිය හුලංදාව වතුයාය, අක්කර 1500ක් පමණ විය.රජයේ ඉඩම් ප්‍රතිපත්තියට අනුව වතුයාය ඉඩම් ප්‍රතිසංස්කරණ කොමිෂන් සභා පාලනයට පත්වුණි. අනතුරුව, වැවිලි සංස්ථා පාලනයටද, පෞද්ගලික සමාගමක පාලනයට ද නතු විය. නෙළා ගත් අමු තේ දළු එදා වතුයායේම කම්හලින් අඹරා ගෙන තේ නිෂ්්පාදනය කළ අතර, පන්සියයක පමණ සේවකයෝ සේවය කළහ. සේවක නිවාස සංකීර්ණයක් ද ස්ථාපිතව ඇත.අද එම තත්ත්වය වෙනස් වී ඇත. තේ, රබර්, කුරුඳු වගාවට පමණක් වෙන්කර තිබූ ඉඩමෙන් අක්කර 350ක පමණ ප්‍රමාණයක් කටුපොල් වගාව සඳහා යොදා ගෙන ඇත.කටුපොල් කිලෝවකට රුපියල් 26ක මුදලක් ලැබෙන අතර, මසකට රුපියල් ලක්‍ෂ 29ක පමණ මාසික ආදායමක් ලැබේ. එමගින් වතුයාය නඩත්තු කෙරීගෙන යාමට හැකි බව නිලධාරියෙක් කීවේය.කම්හල වසාදැමීම නිසා තුන්සියයක පමණ පිරිසකට සේවය අහිමි වී ඇත. වතුයායේ නිවාස සංකීර්ණයේ පදිංචිව සිටින බොහෝ කම්කරු පිරිස් පාලකයින්ට හොර රහසේ පිට වතුවල සහ නිවෙස්වල රැකියා සොයා යන බව දැන ගන්නට ලැබුණි.වතුයායේ තේ ගස්වල වල් බිහිවෙමින් පවතී. රබර් වගාව කෙරෙහි ද ක්‍රමවත් බවක් නොමැත.පාළු තේ ඉඩම්වල නැවත වගාවන් ඇති කළ යුතු බවත්, පාලකයින්ගේ නොසැලකිලිමත් භාවය හා උනන්දුවක් ඇතිව කටයුතු නොකිරීම නිසා මෙවන් තත්ත්වයක් උදාවී ඇති බව සේවකයෝ පවසති.ඇතැමුන් වතුයායේ ඉඩම් කට්ටි අල්ලාගෙන ඇති බව අවට පදිංචිකරුවෝ පැවසූහ. සේවය අහිමිවූ සේවකයෝ පෙරමග බලා සිටිනුයේ වසා දැමුණු කම්හල යළි විවෘත වන තුරුය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=r1110045</link>
    <topic>ස්ත්‍රීයට වහ වැටුණු සැරයන්ට ස්ථාන මාරුවක්</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>එක්තරා පොලිසියක සැරයන්වරයකු එම පොලිසියේම කාන්තා පොලිස් කොස්තාපල්වරියක් සමඟ අනියම් සම්බන්ධතාවක් පවත්වාගෙන ගොස් තිබේ.මෙය අදාළ පොලිසියේ අය අතරද දන්නා කාරණාවකි.මෙම සැරයන්වරයා සේවය කළ සෑම පොලිස්ථානයකම මේ පුරුද්ද කරගෙන යෑම නිසා ඔහුට එක් පොලිස්ථානයක වැඩි කලක් සේවය කිරීමට ද නොහැකිවී ඇත.විවාහකයකු වූ මෙම පුද්ගලයා තම ගමේ පොලිසියේම සේවය කරමින් මේ සම්බන්ධතාව පවත්වාගෙන ගිය අතර, ගමේ කාන්තාවන් කිහිප දෙනෙක් සමඟ ද මෙවැනි ඇසුරු පවත්වාගෙන යන බව පොලිසියේ අයම කියති.කෙසේ හෝ මෙම පොලිස් කාන්තාව අතරවූ සම්බන්ධතාවය ඔහු ගේ බිරියට දැන ගන්නට ලැබිණි.යක්ෂාවේස වූ තැනැත්තියක සේ ඇය පොලිස්ථානයට පැමිණ අදාළ පොලිස් කාන්තාවට පහර දෙන්නට පටන් ගෙන ඇත.මෙය දුටු සැරයන්වරයා තම බිරියගෙන්, පොලිස් කාන්තාව බේරාගත් නමුත් ඇය සැමියාට ද කුඩයෙන් පහර දුන්නේය. පොලිසියේ අය බොහෝ අපහසුවෙන් ආරවුල සමථයකට පත්කර ගත් නමුත්, උසස් නිලධාරීන්ගේ නියෝගය මත අදාළ පොලිස් සැරයන්වරයා ඔහුගේ ගමට ආසන්න වෙනත් පොලිසියකට මාරුකර ඇති බවටද වාර්තාවේ.මෙවැනි සේවයට නොගැලපෙන නිලධාරීන් සිටීම පොලිස් සංහතියටම කැලලක් බව පොලිසියේ අයම කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=s1110041</link>
    <topic>බාලක සූරතාව මීගමුව මාරිස්ටෙලා විදුහලට</topic>
    <author>ජගත් ගුණවර්ධන</author>
    <content>2011 සමස්ත ලංකා පාසල් ක්‍රීඩා උළෙලේ මලල ක්‍රීඩා බාලක සමස්ත සූරතාව බස්නාහිර පළාතේ මීගමුව මාරිස්ටෙලා විදුහලටත්, බාලිකා සමස්ත සූරතාව සබරගමුව පළාතේ සුමනා බාලිකා මහ විදුහලටත් හිමි විය.මලල ක්‍රීඩා පළාත් සමස්ත සූරතාව හිමිවූයේ ලකුණු 728ක් ලබාගත් බස්නාහිර පළාතටයි.හෝමාගම දියගම මහින්ද රාජපක්ෂ ජාත්‍යන්තර ක්‍රීඩාංගණයේ සිවු දිනක් තිස්සේ පැවැති මෙවර සමස්ත ලංකා පාසල් ක්‍රීඩා උළෙලේ දී නව තරග වාර්තා 24ක් බිහිවිණි. එක් වාර්තාවක් සම කෙරිණි.සමස්ත ලංකා පාසල් ක්‍රීඩා උළෙලේ සමාප්ති උත්සවය හා ත්‍යාග ප්‍රදානය අගමැති දි. මු. ජයරත්න මහතාගේ ප්‍රධානත්වයෙන් ඊයේ පැවැත්විණි. අධ්‍යාපන අමාත්‍ය බන්දුල ගුණවර්ධන සහ බස්නාහිර පළාත් ක්‍රීඩා අමාත්‍ය උපාලි කොඩිකාර යන මහත්වරු ද මේ අවස්ථාවට එක් වූහ.මෙවර ක්‍රීඩා උළෙලේ දක්ෂතම මලල ක්‍රීඩකයා ලෙස බස්නාහිර පළාතේ හංවැල්ල රාජසිංහ මධ්‍ය මහා විද්‍යාලයේ මිලාන් ධනුෂ්ක දිසානායක තේරුණු අතර දක්ෂතම මලල ක්‍රීඩිකාව ලෙස කොළඹ ගේට්වේ ජාත්‍යන්තර පාසලේ නදීශානි හෙන්ඩර්සන් සම්මාන ලබා ගත්තාය.මිලාන් ධනුෂ්ක අවුරුදු 19න් පහළ බාලක උස පැනීමේ තරගයේ දී මීටර් 2.15ක නව තරග වාර්තාවක් බිහි කළ අතර නදීශානි හෙන්ඩර්සන් අවුරුදු 19න් පහළ බාලිකා මීටර් 400 තරගයේ දී තත්පර 55.76ක නව තරග වාර්තාවක් බිහිකිරීමට සමත් වූවාය.මීටර් 400 සහාය දිවීමේ තරගවල දී නව තරග වාර්තා 4ක් බිහිවීම විශේෂත්වයකි.අවුරුදු 15න් පහළ බාලිකා මීටර් 400 ඔ 4තරගයේ දී සබරගමුව පළාතේ කෑගල්ල සාන්ත ජෝසප් බාලිකා කණ්ඩායම විනාඩි 16.77 නව තරග වාර්තාවක් බිහිකළ අතර මේ තරගය ක්‍රීඩා උළෙලට ඇතුළත් වූයේ මේ වසරේ දීය.අවුරුදු 15න් පහළ බාලක මීටර් 400 ඔ 4 තරගයේ දී බස්නාහිර පළාතේ මීගමුව මාරිස්ටෙලා විද්‍යාලයීය කණ්ඩායම විනාඩි 3: 41:89කින් නව තරග වාර්තාවක් බිහිකළේය. මේ තරගයද මේ වසරේ ආරම්භ විය.අවුරුදු 17න් පහළ බාලක මීටර් 400 ඔ 4තරගයේ දී වත්තල ලයිසියම් ජාත්‍යන්තර පාසල් කණ්ඩායම විනාඩි 3:29:34කින් නව තරග වාර්තාවක් බිහිකළේ 2008 වසරේ දී කොළඹ සාන්ත බෙනඩික් විද්‍යාලයීය කණ්ඩායම විනාඩි 3:29:49කින් තබා තිබූ වාර්තාව අභිභවා යමිනි.අවුරුදු 19න් පහළ බාලිකා මීටර් 400 ඔ 4තරගයේ දී කෑගල්ල සාන්ත ජෝසප් බාලිකා කණ්ඩායම විනාඩි 3:57:44කින් නව තරග වාර්තාවක් බිහිකරමින් 2005 වසරේ දී මාදම්පේ සේනානායක මැදි විදුහල් කණ්ඩායම විනාඩි 4:00:98කින් තබා තිබූ වාර්තාව බිඳදැමීය.අවුරුදු 15 න් පහළ බාලිකා මීටර් 400 දිවීම තරගයේදී ගාල්ල වැල්ලෙතොට සුගතානන්ද විද්‍යාලයේ පී. ජී. එන්. මදුශිකා තත්පර 59.74 කින් නව තරග වාර්තාවක් බිහිකරමින් 2008 වසරේදී කෑගල්ල සාන්ත ජෝසප් බාලිකා විද්‍යාලයේ ආර්. එම්. එස්. කේ. රත්නායක තත්පර 60.10 කින් තබා තිබූ වාර්තාව බිඳ හෙළීය. අවුරුදු 15 න් පහළ බාලක මීටර් 400 තරගයේදී වෙන්නප්පුව ජෙනින්ස් ජාත්‍යන්තර පාසලේ ඒ. එම්. ෂෙහාන් ලක්‍ෂිත තත්පර 52.35 කින් නව තරග වාර්තාවක් බිහිකරමින් 1994 වසරේදී අම්බලන්ගොඩ ධර්මාශෝක විදුහලේ නදීක සුභාෂණ අමරසේකර තත්පර 52.6 කින් තබා තිබූ වාර්තාව බිඳ හෙළීය.මෙවර අවුරුදු 19 න් පහළ මීටර් 110 කඩුලු මතින් දිවීමේ තරගයේදී මධ්‍යම පළාතේ රණබිම රාජකීය විද්‍යාලයේ සුපුන් විරාජ් රන්දෙනිය අවසන් පූර්ව තරගයේදී නව තරග වාර්තාවක් බිහිකළ අතර, අවසන් තරගයේදී තත්පර 14.34 කින් එම වාර්තාව අලුත් කරන ලදී.බස්නාහිර පළාතේ බම්බලපිටිය සාන්ත පීතර විදුහලේ මහේෂ් පෙරේරා තත්පර 14.46 කින් පෙර වාර්තාවට හිමිකම් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=s1110042</link>
    <topic>ශ්‍රී ලංකාවට එරෙහිව ටෙස්ට් තරගමාලාවට උමාර් අක්මාල් නෑ</topic>
    <author/>
    <content>ශ්‍රී ලංකාවට එරෙහිව එක්සත් අරාබි එමීර් රාජ්‍යයේදී පැවැත්වීමට නියමිත ත්‍රිත්ව ටෙස්ට් ක්‍රිකට් තරගමාලාවට සහභාගි වන පාකිස්තාන කණ්ඩායමෙන් පිතිකරු උමාර් අක්මාල් ඉවත් කර තිබේ. පාකිස්තාන 15 දෙනාගේ කණ්ඩායමට ෂොයිබ් මලික් එක්ව සිටී.මෑතකදී අවසන් වූ පාකිස්තාන පිලේ සිම්බාබ්වේ සංචාරය සඳහා විවේක ගන්වා තිබූ පන්දු යවන්නන් කිහිප දෙනකු ශ්‍රී ලංකාවට එරෙහි ටෙස්ට් තරග සඳහා යළි කැඳවා තිබේ. උමාර් ගුල් හා වහබ් රියාස් යළි කණ්ඩායමට එක්වන අතර ඔවුන් වේග පන්දු යවන අයිසාස් චීමා හා ජුනයිඩ් ඛාන් සමග එක්වනු ඇත.සොහායිල් ටන්විර් හෝ ටන්විර් අහමඩ් ට කණ්ඩායමේ ස්ථානයක් අහිමි වී තිබේ. වමතින් දඟ පන්දු යවන අබ්දුර් රහ්මාන් ද යළි කණ්ඩායමට එක්ව සිටී. මොහමඩ් හෆීස් හා ටව්ෆීක් උමාර් සමග තෙවැනි ආරම්භක පිතිකරුවකු ලෙසින් ඉම්රාන් ෆර්හාට් කණ්ඩායමේ රඳවා ගෙන තිබේ.උමාර් අක්මාල් කණ්ඩායමට ඇතුළත් කර නොගැනීම නිසා මැද පිතිකරු පෙලේ ස්ථානයක් සඳහා අසාඩ් ෂෆීක් හා ෂොයිබ් මලික් තරග වදිනු ඇත.පාකිස්තාන ටෙස්ට් සංචිතය මෙසේ ය. මොහමඩ් හෆීස්, ටව්ෆීක් උමාර්, ඉම්රාන් ෆර්හත්, අසාර් අලි, යූනුස් ඛාන්, මිස්බා උල් හක් (නායක), අසාඩ් ෂෆික්, අද්නන් අක්මාල් (කඩුලු රකින්නා), ෂොයිබ් මලික්, සයීඩ් අජ්මාල්, අබ්දුර් රෙහමාන්, අයිසාස් චීමා, වහාබ් රයිස්, උමාර් ගුල්, ජුනයිඩ් ඛාන්. අතිරේක ක්‍රීඩකයෝ : ටන්විර් අහමඩ්, මොහමඩ් ටල්හා, සෆ්රාස් අහමඩ් (කඩුලු රකින්නා) , යසිර් ෂා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=s1110043</link>
    <topic>කු/මලියදේව විදුහල පාපන්දු සූරතාව දිනා ගනී</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>ගෝල 1 – 0 ක් ලෙස කොළඹ ආනන්ද විද්‍යාලය පැරදවූ කුරුණෑගල මලියදේව විදුහල විසින් ධර්මරාජ විදුහලේ 125 වන සංවත්සරය නිමිත්තෙන් පැවැත්වූ දීප ව්‍යාප්ත පාසල් සත් සාමාජික පාපන්දු සූරතාව දිනා ගනු ලැබීය.ප්ලේට් සුරතාවට හිමි කම් කීමට කොළඹ සහිරා විදුහලට හැකි වූයේ ගෝල 3 – 0 ක් ලෙස ගම්පොළ ජිනරාජ පිල පරදවමිණි.බෝල් සූරතාව ගෝල 2 – 0 ක් ලෙස ගම්පොළ වික්‍රමබාහු විදුහල දිනා ගනු ලැබුවේ කින්නියා මැදි විදුහල පරදවමිණි.මහනුවර බෝගම්බර ක්‍රීඩාංගණයේ දී දින 2 ක් තිස්සේ පැවති මෙම සත් සාමාජික පාපන්දු තරගාවලිය සඳහා දිවයිනේ පාසල් 32 ක් ඉදිරිපත් වී තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=s1110044</link>
    <topic>‘ සීගිරිය රැලි ’ තරගාවලියේ මෝටර් රථ සූරතාව පසිඳු පීරිස්ට</topic>
    <author/>
    <content>ස්ලාඩර් වාර්ෂික සූරතාවලියේ අවසන් තරගාවලිය වන සීගිරිය රැලි මෝටර් ක්‍රොස් තරගාවලියේ මෝටර් රථ අංශයේ ප්‍රධානතම තරග ඉසව් දෙකෙහිම ජය අත් කරගත් පසිඳු පීරිස් තරගාවලියේ හොඳම මෝටර් රථ ධාවකයාට හිමි සම්මානය දිනා ගත්තේ ය.ක්‍රීඩා ලෝලීන් මෙන්ම ක්‍රීඩකයන්ගේද අවධානයට ලක් වූ වට 8 කින් යුත් එස්.එල්. ජී. ටී. කාණ්ඩයේ අශ්ව බල 3500 ට අයත් මේ තීරණාත්මක තරග ඉසව් දෙකෙහි ජයග්‍රහණයත් සමඟ ස්ලාඩර් වාර්ෂික සම්මාන උළෙලේ හොඳම ධාවකයා වීමේ ඉලක්කය කරා සේන්දු වීමට ද පසිඳු පීරිස් සමත් විය.ඔහුගේ ප්‍රබලතම ප්‍රතිවාදි ධාවක දිනේෂ් දෙහෙරගොඩ මේ තරග දෙකෙහිදීම දෙවැනි ස්ථානය අත් කර ගත්තේ ය.මේ අතර ස්ලාඩර් වාර්ෂික සූරතාවලිය අශ්ව බල 125 - 250 ඉසව්වේ හොඳම යතුරු පැදි ධාවකයා වීමට දැඩි සටනක නිරතව සිටි ඉන්දියාවේ කේ.පී. අරවින්ද හා සී.එස්. සන්තෝෂ් අතර පැවැති තරගයෙන් සන්තෝෂ්ට ජය අත් කර දෙමින් තරගාවලියේ හොඳම යතුරු පැදි ධාවකයා සම්මානය ඔහුට හිමි විය.වට 8 කින් යුත් මේ එම්.එක්ස් කාණ්ඩයේ පළමු යතුරු පැදි තරගයෙන් සන්තෝෂ් ජය ගත් අතර දෙවැනි තරගයේදී ඔහු දෙවැනි ස්ථානයට පත් කරමින් අරවින්ද ජය අත් කර ගත්තේ ය.එම්.එක්ස් කාණ්ඩයේ අශ්ව බල 85 - 125 ට අයත් වට 4 කින් යුත් 16 න් පහළ යතුරු පැදි අංශයේ තරග දෙකෙහිදීම ජය අත් කර ගැනීමට ශෙහාන් සී.අධිකාරි සමත් විය. ඊට අමතරව අශ්ව බල 125 ට අයත් තරගයෙන් ජය ගැනීමට ද ඔහු සමත් විය.සූරතා ඉසව්වේ අශ්ව බල 1600 ට අයත් එස්.එල්. එච්. කාණ්ඩයේ වට 6 කින් යුත් මෝටර් රථ තරග ඉසව් දෙකෙහි ජය අෂාන් සිල්වා අත්කර ගත් අතර එම තරග දෙකෙහිදීම දෙවැනි ස්ථානය හිමි කර ගැනීමට පසිඳු පීරිස් සමත් විය.නරඹන්නන් අතර වැඩි අවධානය යොමු වූ 10 න් පහළ යතුරු පැදි ඉසව්වේ ජය හිමි වූයේ ශෙවින් අභිෂේක් වානගුරුටය.ශ්‍රී ලංකා ගුවන් හමුදාව විසින් තෙවැනි වරටත් සංවිධානය කරනු ලැබූ සීගිරිය රැලි මෝටර් ක්‍රොස් තරගාවලිය ශ්‍රී ලංකා මෝටර් රථ හා යතුරු පැදි ධාවකයන්ගේ සංගමයේ පූර්ණ අධීක්ෂණය යටතේ පැවැත්විණි.ත්‍යාග ප්‍රදානෝත්සවයේ ප්‍රධාන ආරාධිත ලෙස ගුවන් හමුදාපති එයාර් මාෂල් හර්ෂ අබේවික්‍රම මහතා සහභාගි වූ අතර ගුවන් හමුදා මෝටර් රථ හා යතුරු පැදි ධාවන සංගමයේ සභාපති එයාර් වයිස් මාෂල් රෝහිත රණසිංහ, සීගිරිය ගුවන් හමුදා කඳවුරේ අණදෙන නිලධාරී චමින්ද්‍ර ද සිල්වා යන මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=s1110045</link>
    <topic>ශේන් වෝන් යුග දිවියට</topic>
    <author>ලන්ඩනය (ඒ. එෆ්.පී.)</author>
    <content>ඔස්ට්‍රේලියාවේ හිටපු සුපිරි දඟපන්දු යවන්නා වන ශේන් වෝන් සහ බ්‍රිතාන්‍ය නිළි ලිස් හර්ලි විවාහවීමට තීරණය කර ඇත. ස්කොට්ලන්ත සංචාරයක් අතරතුර දී වෝන් සිය පෙම්වතිය වූ ලිස්ට විවාහ යෝජනාව කළ බව ඒ. එෆ්.පී. පුවත් සේවය තහවුරු කළේය.ස්කොට්ලන්තයේ ගොල්ෆ් තරගාවලියකට සහභාගි වූ වෝන් එදින රාත්‍රියේ ලිස් සමඟ ප්‍රේමනීය රැයක් ගත කිරිමට ස්කොට්ලන්තයේ සාන්ත ඇන්ඩෲස් හී සුපිරි හෝටලයකට ගිය අවස්ථාවේදී ඔහු මේ විවාහ යෝජනාව කළේය.ලිස් මේ යෝජනාව පිළිගැනීමත් සමඟ ඒ මොහොතේ හෝටලයේ රාත්‍රී ආහාර ගැනීම සඳහා පැමිණ සිටි සෙසු අමුත්තන් අසුන්වලින් නැගිට ඔවුනට අත්පොළසන් දුන් බවට ද වාර්තා වේ.42 හැවිරිදි වෝන්් 46 හැවිරිදි සිය පෙම්වතියට දුන් විවාහ ගිවිස ගැනීමේ මුදුව දියමන්ති හා නිල් මැණික්වලින් අලංකාර වූ එකකි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=s1110046</link>
    <topic>විද්‍යාර්ථ විදුහලට පළමු ඉනිමේ ජයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර ධර්මරාජ – විද්‍යාර්ථ විදුහල් ක්‍රිකට් තරගයේදී විද්‍යාර්ථ විදුහලේ කේෂාන් ගමගේ ලකුණු 126 ක් ලබාගැනීමේ හේතුවෙන් පළමු ඉනිමේ ජය විද්‍යාර්ථ විදුහල හිමිකර ගත්තේය.විද්‍යාර්ථ පළමු ඉනිම (ඕවර් 84) සියල්ලන්ම දැවී 266 - කේෂාන් ගමගේ 126, ආර්. දිසානායක 36, ආර්. බණ්ඩාර 25, (එල්. සිල්වා 62/3, ඩී. ලංකා 64/3)ධර්මරාජ පළමු ඉනිම සියල්ලන්ම දැවී ලකුණු 107 (ඕවර් 32) – එන්. කරුණාරත්න 36, කේ. රත්නායක 20, (අයි. වීරසිංහ 32/4, සී. රූපසිංහ 11/3)ධර්මරාජ දෙවැනි ඉනිම (ඕවර් 51) 113/1 – එස්. ගුණසේකර නොදැවී 63, එල්. විජේසිරි 41.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=s1110047</link>
    <topic>අන්තර් මධ්‍යම බොක්සිං තරගාවලිය -හේරත්-හංසිකා හොඳම ක්‍රීඩක ක්‍රීඩිකා සම්මාන දිනති</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය විසින් සංවිධානය කරනු ලැබූ අන්තර් මධ්‍යම කාන්තා හා පිරිමි බොක්සිං තරගාවලියේ හොඳම බොක්සිං ක්‍රීඩකයාට හිමි සම්මානය දිනාගැනීමට විද්‍යාර්ථ විදුහලේ එච්. එම්. ඩී. වී. ආර්. හේරත් සමත් වූ අතර මාස් සදර්න් ක්‍රීඩා සමාජයේ කේ. ඒ. කේ. හංසිකා හොඳම ක්‍රීඩිකාව ලෙස සම්මාන දිනා ගත්තාය.ක්‍රීඩා සමාජ 42 ක ක්‍රීඩකයන් 184 ක් සහ ක්‍රීඩිකාවන් 58 ක් තරග වැදුණු මේ තරගාවලියේ හොඳම පරාජිත ක්‍රීඩකයා ලෙස යුද හමුදා ‘රතු’ කණ්ඩායමේ කේ. එම්. ඩී. ජයරංග තේරී පත් විය. යුද හමුදාවේ එච්. එස්. පි‍්‍රයදර්ශනී හොඳම පරාජිත ක්‍රීඩිකාවට හිමි සම්මානය දිනා ගත්තාය.පසුගියදා සුගතදාස ගෘහස්ත ක්‍රීඩාංගණයේ පැවැති මේ තරගාවලියේදී පිරිමි බර පංති 10 ක තරග ඉසව්වලදී රන් පදක්කම් 3 ක් අත්කර ගැනීමට යුද හමුදාව සමත් වූ අතර පොලිසිය බර පංති 2 ක රන් පදක්කම් හිමිකර ගත්තේය. ස්ලිම් ලයින්, විද්‍යාර්ථ, යුනිචෙලා, ගුවන් හමුදාව සහ කිංග්ස්වුඩ් විදුහල රන් පදක්කම බැගින් දිනා ගත්හ.කාන්තා තරග ඉසව්වේ බර පංති 9 කදී රන් පදක්කම් 3 බැගින් අත්කර ගැනීමට මාස් සදර්න් ක්‍රීඩා සමාජය සහ නාවික හමුදාව සමත් විය. පොලිසිය රන් පදක්කම් 2 ක් හිමිකර ගත් අතර කේ. ඩී. යූ. කණ්ඩායමට එක් රන් පදක්කමක් හිමිවිය.ත්‍යාග ප්‍රදානෝත්සවයේ ප්‍රධාන ආරාධිත ලෙස ආධුනික බොක්සිං සංගමයේ වෛද්‍ය කොමිසම් සභාපති සහ ආසියානු බොක්සිං සම්මේලන වෛද්‍ය කොමිසමේ හිටපු ලේකම් වෛද්‍ය එෆ්. ඒ. රාජකුලේන්ද්‍ර මහතා සහභාගි විය.රන් පදක්කම් දිනූ ක්‍රීඩක ක්‍රීඩිකාවන් මෙසේය.පිරිමිකි. ග්‍රෑ. 49 - සී. ඒ. ඩී. මධුසංඛ (ස්ලිම් ලයින්), කි. ග්‍රෑ. 52 – එච්. එම්. වී. ඩී. ආර්. හේරත් (විද්‍යාර්ථ), කි. ග්‍රෑ. 56 – ඩබ්. ඩී. ඩී. වීරසිංහ (පොලිසිය), කි. ග්‍රෑ. 60 – ඩී. එල්. එස්. ජයසිංහ (පොලිසිය), කි. ග්‍රෑ. 64 – එම්. වයි. එම්. ඩිල්ෂාන් (ගුවන්), කි. ග්‍රෑ. 69 – ටී. ආර්. මධුසංඛ (කිංග්ස්වුඩ්), කි. ග්‍රෑ. 75 – ඩී. එම්. එස්. දිසානායක (යුනිචෙලා), කි. ග්‍රෑ. 81 - කේ. වී. පි‍්‍රයන්ත (යුද) කි. ග්‍රෑ. 91 – පී. පී. අයි. ප්‍රේමසිංහ (යුද), කි. ග්‍රෑ. 91 ට වැඩි එරංග (යුද)කාන්තාකි. ග්‍රෑ 48 – ජී. ඩී. අයි. සඳකැළුම් (පොලිසිය), කි. ග්‍රෑ. 51 - ජේ. ඩී. අයි. මධුෂිකා (නාවික), කි. ග්‍රෑ. 54 – එස්. පී. ඩබ්. ගුනෙත්ති (පොලිසිය), කි. ග්‍රෑ. 57 - කේ. ඒ. කේ. හංසිකා (මාස් සදර්න්), කි. ග්‍රෑ. 60 – එච්. එම්. එන්. ඩී. පි‍්‍රයශාන්ත (කේ. ඩී. යූ.), කි. ග්‍රෑ. 64 - ජේ. පී. එම්. ඩී. ජයවීර (නාවික), කි. ග්‍රෑ. 69 – එස්. සී. එස්. සිරිවර්ධන (නාවික), කි. ග්‍රෑ. 75 – ජී. එච්. ටී. එන්. ධර්මසේන (මාස් සදර්න්), කි. ග්‍රෑ. 81 - ජේ. ජී. ඩී. ජේ. දර්ශනී (මාස් සදර්න්).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=f1110041</link>
    <topic>නගරය හදන්න සමාන්තර දැක්මක් අවශ්‍යයි</topic>
    <author>සාකච්ඡා කළේ චන්දන ජයවීර ඡායාරූප-රොෂාන් පිටිපන</author>
    <content>* “කොළඹ නගරය විශිෂ්ට පුරවරයක් කරමු” කියන එ.ජ.නි. සන්ධාන පුරපති අපේක්‍ෂක ප්‍රතිපත්ති කතිකාව ඒක පාක්‍ෂික ලියැවිල්ලක්ද? මේ සඳහා පුරවැසියන්ගෙ අදහස් ලබාගෙන තිබෙනවාද?මේ ප්‍රකාශනය කෙටුම්පතක්. එය සකස්කිරීමට බුද්ධිමතුන් කිහිපදෙනෙක් දායක වුණා. දැන් ඒක මහජනයා ඉදිරියේ තිබෙනවා. ඕන කෙනකුට ප්‍රතිචාර දක්වන්න පුළුවන්. අවසාන ප්‍රකාශනය සකස් වෙන්නෙ ඒ ප්‍රතිචාරත් සැලකිල්ලට අරගෙනයි.* පුරපති අපේක්‍ෂකයාගේ ප්‍රතිපත්ති කතිකාව සකස් කිරීමේදී අවධානය යොමු කළ කරුණු මොනවාද?මේ ලියැවිල්ල සකස් කිරීමේදී අපි ප්‍රමුඛතාව දුන්නේ පුරවැසි අවශ්‍යතා සඳහායි. එතැනදී වුණත් අපි ප්‍රමුඛතා අනුපිළිවෙළක් සකස් කරන්නේ නැහැ. හඳුනාගත් අවශ්‍යතා අතරින් වඩා ප්‍රමුඛ දේවල් තීරණය කළ යුත්තෙ පුරවැසියෝයි. අපි ඒ සඳහා ක්‍රමවේදයක් සකස්කර තිබෙනවා. ලැබෙන ප්‍රතිචාර අනුව අනුපිළිවෙළ සකස් කරන්න අපි සූදානම්.අපිට මෙතැනදී කොටස් තුනක් ගැන කතා කරන්න පුළුවන්. මුලින්ම නගර සභාවෙ කටයුතු කාර්යක්‍ෂමව ඉටුකිරීම ගැන. නගර සභාවට වැඩක් කරගැනීමට යාමේදී එය දූෂණයෙන් තොරව හා කාර්යක්ෂමව ඉටුකර ගැනීම ගැන නගරයේ ජීවත්වන ජනතාව අතර උනන්දුවක් තිබෙනවා. ඊට අදාළ සිදුවිය යුතු පරිවර්තනයන් ගැන අපි මේ ලියැවිල්ලෙන් සාකච්ඡා කරනවා.තවත් සමහර විෂයන් නගරයේ වැසියන්ට ඉතාම සමීප වුවත් එය 100%ක්ම නගර සභාවට පමණක් තනිව විසඳිය නොහැකියි. ගංවතුර ප්‍රශ්නය එවැනි ප්‍රශ්නයක්. මේ සඳහා මධ්‍යම රජයේ හා පළාත් සභාවෙ උදව් අවශ්‍යයි. දැනටමත් ඔබ නොදන්නවා වුණාට රජය රුපියල් කෝටි 1500ක් යොදවලා කොළඹ හා තදාසන්න නගර ජලයෙන් යටවෙන එක වළක්වන්න වැඩපිළිවෙළක් ;ගනයනවා. අපිට කොළඹ නගරය විදිහට ඒකට දායක පුළුවන් වෙන්නේ සමාන්තර දැක්මක් දෙගොල්ලන්ටම තිබුණොත් පමණයි.* ප්‍රතිපත්ති සම්පාදකයන් හැටියට ඔබලා මේ සංවාදය ගෙන යන්නෙ අන්තර්ජාලයේ. එය කොතරම් දුරට සාර්ථකද?අපි මේ සාකච්ඡාව ගෙන යන්න උදව් කර ගන්න එක මාධ්‍යයක් පමණයි අන්තර්ජාලය. ඊට අමතරව මිලින්ද මොරගොඩ මහතා දිනපතාම ජනතාව හමුවෙලා ඔවුන්ගේ අදහස් සෘජුවම විමසනවා. ඒවා අපේ වැඩපිළිවෙළට එකතු කර ගන්නවා.එතැනදී ජනතාව නගරය ඇතුළෙ ගමනාගමනය විධිමත් කරන්න නගර සභාවට මැදිහත්වෙන්න කියලා ඉල්ලා සිටියා. නගර සභාව පාලනය වෙන්නෙ ආඥා පණතකින්. ඒක අනුව අපිට කරන්න පුළුවන් ප්‍රවාහන කටයුත්තක් සංවිධානය කිරීම පමණයි. අපි තිබෙන පෞද්ගලික බස් රථ සේවයක් සම්බන්ධ කරගෙන, රජයේ සහයෝගයත් ලබාගෙන ගුණාත්මක බස් සේවයක් ඇති කිරීමට කටයුතු කරනවා. ගොඩක් ප්‍රදේශවල රාත්‍රී බස් සේවා ගැන ගැටලු තිබෙනවා. මේ ක්‍ෂේත්‍රය ගැන තියෙන අපේ අත්දැකීම් යොදාගෙන ඒකට සාර්ථක විසඳුමක් දෙනවා.* පුද්ගලික ටැක්සි ධාවන සේවයක් ඇති කිරීම තුළ ත්‍රිරෝද රථ කර්මාන්තයට අනතුරක් වේ යැයි එම සේවයේ නියුතු ශ්‍රමිකයන් තුළ බියක් ඇතිවී තිබෙනවා. ඒ සඳහා නගරාධිපති අපේක්‍ෂකවරයා දෙන විසඳුම කුමක්ද?ත්‍රිරෝද රථ රියැදුරන්ගේ සංවිධාන සමඟ අපි ඔවුන්ට බලපාන ප්‍රශ්න ගැන කතා කළා. ඒ වගේම ත්‍රිරෝද රථ රියැදුරන් අය කරන මිල ගණන් ගැන මගීන්ටත් ප්‍රශ්න තිබෙනවා. අපි පාරිභෝගිකයන්ට වගේම රියැදුරන්ටත් සෙතක් වෙන විදිහට මේ ප්‍රශ්නයට යෝජනා ප්‍රසිද්ධියේ ඉදිරිපත් කරලා තිබෙනවා.ඔවුන්ගේ ජීවනෝපාය මාර්ගය තව විධිමත් කරලා කරගෙන යන්න අවශ්‍ය උදව් ලබාදෙනවා මිසක් රැකියාවට අනතුරක් වෙන පියවරක් ගන්නේ නැහැ කියලා මිලින්ද මොරගොඩ මහතා පොරොන්දුවක් දුන්නා.* කොළඹ නගරයේ බොහෝ ආහාර පිළියෙල කරන ස්ථානවල තත්ත්වය සෞඛ්‍යාරක්‍ෂිත නැහැ. බලය ලැබීමෙන් පසු මේ තත්ත්වය වෙනස් කරන්න ඔබලා මොනවද කරන්නේ?නගරය ඇතුළෙ ආහාර අලෙවි කරන ස්ථාන සඳහා අවම මට්ටමේ සනීපාරක්‍ෂක ක්‍රමවේදයක් ඇති කරනවා. ආහාර පිළියෙල කරන්නන් දැනුම්වත් කරන්න වැඩපිළිවෙළක් සකස් කරනවා.එතැනින් එහාට ආහාර අලෙවි කරන ස්ථාන වර්ග කරන්න වැඩපිළිවෙළක් සකස් කරන්න ඕන. හැමදේටම නීති ගෙන එන්න වුවමනා නැහැ. ඒක අපිට අධ්‍යාපනයෙන් හා ප්‍රචාරණයෙන් කරන්න පුළුවන්.* මිලින්ද මොරගොඩ මහතා තොරතුරු දැන ගැනීමේ අයිතිය වෙනුවෙන් පෙනී සිටිනවා. නමුත් මේ පනත පාර්ලිමේන්තුවේදී පරාජය වුණා. මධ්‍යම රජය ප්‍රතික්ෂේප කළ දෙයක් පළාත් පාලන ආයතනයක් ක්‍රියාත්මක කරන්නෙ කොහොමද?මේ ප්‍රකාශනයේ තොරතුරු දැනගැනීමේ අයිතිය ගැන කතා කරන කොට අපි එයින් අදහස් කරන්නෙ නගර සභා වපසරියට අදාළවයි. ඕනෑම සංකීර්ණ යමක් ආරම්භ කළ යුත්තෙ කුඩා තැනකින්. මුලින් නියමු ව්‍යාපෘතියක් හැටියට කරලා එහි අඩුපාඩු විමසා බලා ඒ අනුව අනෙකුත් ක්ෂේත්‍රවලට අදාළ කර ගැනීම ප්‍රබුද්ධ සම්ප්‍රදායයි.මෙවැනි සංකීර්ණ කටයුත්තකට කොළඹ නගර සභාව ආරම්භ කළවිට එහි සාර්ථකත්වය මත අවශ්‍ය වෙනස්කම් කර අනෙකුත් ආයතනවලටත් ව්‍යාප්ත කළ හැකියි. මිලින්ද මොරගොඩ මහතා ඡන්දය ඉල්ලන්නෙ කොළඹ නගර සභාවට නිසා ඔහුට එයින් බාහිර දේවල් ගැන පොරොන්දු දෙන්න අයිතියක් නැහැ.* ‘පුරවැසි ප්‍රඥප්තිය’ ක්‍රියාත්මක කරන්න නවීන තාක්‍ෂණය යොදා ගන්නෙ කොහොමද?පරිපාලන ක්‍රමවේදය සරල හා කාර්යක්‍ෂම කරන්න තාක්ෂණය යොදා ගන්නව. නගර සභාව ගන්න සෑම තීරණයක් ගැනම පුරවැසියන්ට හේතු ඉදිරිපත් කරන අභියාචනා ක්‍රමයක් ඇති කරනවා.ඊට අමතරව සේවා ඉල්ලීම් ඉටුකිරීමට නියමිත කාලයක් ලබාදෙනවා. බිඳවැටීම් හා මහජන උපයෝගීතාවෙන් දන්වන්න 1919 වැනි තොරතුරු මධ්‍යස්ථානයක් ඇති කරනව.* පළාත් පාලන මැතිවරණයකදී බොහෝවිට අපේක්‍ෂකයන්ගෙන් ලැබෙන්නේ පොරොන්දු. ඒවා සමහරක් ප්‍රාදේශීය තලයට අදාළත් නැහැ. මෙයින් වෙනස්ව එ. ජ. නි. ස. අපේක්‍ෂකයා වැඩපිළිවෙළක් ඉදිරිපත් කිරීමට හේතුව කුමක්ද?මම මිලින්ද මොරගොඩ මහතාගේ මැතිවරණ ක්‍රියාදාමයට හවුල් වෙන්නෙ නගරයේ පුරවැසියෙක් විදිහටයි. අපිට අවශ්‍යයි ජීවත්වෙන නගරය නූතන අවශ්‍යතාවන්ට ගැළපෙන පවිත්‍ර, අලංකාර පුරවරයක් කරන්න. ඒක කරන්න වැඩපිළිවෙළක් එක්සත් ජනතා සන්ධානයට තිබෙනවා. ඒ නිසා අපේ සහය ඔහුට ලැබෙනවා.මේකට ජාතික තලයේ දේශපාලනය අවශ්‍ය නැහැ. මෙතැන තිබෙන්නෙ සේවා සැපයීම පිළිබඳ ප්‍රශ්නයක්. බලය ගන්න පුද්ගලයාට ඒ ගැන දැක්මක් තිබිය යුතුයි. අපිට අවලාද ටිකක් මිසක් අනික් පැත්තෙන් ඒ වගේ දැක්මක් වෙන්නේ නැහැ.* බලය ලබා ගැනීමට කුමනාකාරයේ ප්‍රතිපත්ති ප්‍රකාශන ඉදිරිපත් කළත් බලයට පත්වූ පසු වෙනත් වැඩපිළිවෙළක් ක්‍රියාත්මක වන බව විපක්‍ෂය පවසනවා. මේ වැඩපිළිවෙළ සකස් කිරීමට මූලික වූවෙක් ලෙස ඒ ගැන ඔබේ අදහස කුමක්ද?ඒ චෝදනාව මම අහලා තිබෙනවා. වැඩපිළිවෙළක් නැති කෙනෙක් වැඩපිළිවෙළක් තියෙන කෙනෙකුට ඒ වගේ දෙයක් තියන එක ගැන මම පුදුම වෙන්නේ නැහැ.මේකෙ තියෙන්නෙ නිකන් හිස් වචන නෙවෙයි. මෙවැනි ප්‍රතිපත්ති ප්‍රකාශන සකස් වෙන්නෙ දේශපාලන බලධාරීන් ගන්න තීරණ අනුවයි. ප්‍රතිපත්ති සම්පාදකයෙක් හැටියට මම ජාත්‍යන්තර සමුළුවලදී හා අමාත්‍යාංශ වාර්ෂික වැඩ සැළැස්ම සකස් කිරීමේදී ඒ ගැන අවධානය යොමු කරනවා දැකලා තිබෙනවා. මෙතැන කරුණු දෙකක් තිබෙනවා, මිලින්ද මොරගොඩ මහතා කියන්නේ “අපි මේ ගැන සාකච්ඡා කරමු” කියලයි. මේක කතිකාවක්. මහජනයාට එයට සම්බන්ධ වෙන්න පුළුවන්. ඒ නිසා එය ඔවුන්ගේ මනසට යනවා. එතකොට එය අමතක කරන්න අමාරුයි. අපි කතා කරන්නේ “හාල් සේරු දෙකක් දෙනවා වගේ” ආකර්ෂණීය සටන් පාඨ නෙමෙයි. ඊට වැඩිය සංකීර්ණ දේවල් මෙතැන ලියැවිලා තිබෙනවා. ඒ මතකයන් තිබෙයි කියලා අපි බලාපොරොත්තු වෙනවා. ඒක මේ කතා කරන ප්‍රශ්නයට එක විසඳුමක් වේවි. බලය අරන් වෙන වැඩපිළිවෙළක් සකස් කරන්න නම් මහන්සිවෙලා මේ වගේ වැඩක් කරන්න වුවමනා නැහැ නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=f1110042</link>
    <topic>අපි අභිමානවත් අග නගරයක්නිර්මාණය කරනවා</topic>
    <author>සංවාද සටහන ධම්මික සෙනෙවිරත්න ඡායාරූපය නිශ්ශංක විජේරත්න</author>
    <content>* කොළඹ නගරයේ වතු ආශ්‍රිතව ජීවත්වන ජනයා ගේ ප්‍රශ්නය කොළඹ නගර සභා මැතිවරණයේ දී දේශපාලන වේදිකාවල මතු කෙරෙමින් තියෙනවා. ඔබ මේ ප්‍රශ්නය දකින්නෙ මොන විදිහට ද?රටක අග නගරයට විශේෂ පෙනුමක්, පෞරුෂයක් අවශ්‍යයයි. එමෙන් ම සෙසු පහසුකම් ද ඉහළ මට්ටමකින් තිබිය යුතුයි. නමුත් අපේ අගනගරය ලෙස කොළඹ, විද්‍යාත්මකව හා දිගුකාලීන සංවිධිත නගරයක් ලෙස වර්ධනය වුණේ නෑ. ඒ වෙනුවට සිදු වුණේ කොළඹ නගරයේ පාලනය ගෙන ගිය දේශපාලන කණ්ඩායම තමන් ගේ දේශපාලන බල වපසරිය තර කර ගැනීම සඳහාත්, වෙනත් වුවමනාකම් සපුරා ගැනීම සඳහාත් ඉතාමත් පටු ආකාරයට ක්‍රියාකිරීම පමණයි. තව දුරටත් එම අසංවිධිත බව, අපිළිවෙළ පවත්වාගනිමින් තමන් ගේ බල වුවමනාවන් සපුරා ගැනීමේ දුෂ්ට වෑයමක ඔවුන් යෙදී සිටිනවා. රට ගැන හෝ ජනතාව ගැන නොසිතන විපක්ෂය මේ අවිධිමත් බව මත යැපීමට දරණ ප්‍රයත්නය පෙනෙන්න තියෙනවා.කොළඹ නගරයේ වතු 1612 ක් තියෙනවා. කොළඹ ජීවත් වන ජනයාගෙන් සියයට 50ක් විතර ජීවත් වෙන්නෙ මේ වතුවල. ඇත්තට ම ඒ තැන් ජීවත් වීමට සුදුසු තැන් නෙවෙයි. ඒ ජීවිතය මිනිස් ජීවිතවලට නිගාවක්, නිගරුවක්. පර්චස් එකක ගෙවල් 5 – 6ක් විතර තියෙනවා. ඒ කියන්නෙ එක් පවුලක් ජීවත් වෙන්නෙ වර්ග අඩි 40 – 50 ක විතර. ජීවිතයේ සකලාකාර දුඞඛිත බව මේ වතු ජීවිතය ආශ්‍රිතව අත්දකින්න පුලුවන්. ඒවායේ ජීවත් වන ජනයාට සුබවාදී, ජනතාත්මක සිතිවිල්ලක් පවා උපදින්නේ නෑ. සමාජ විරෝධී සහ ව්‍යසනකාරී කණ්ඩායම් සිතා මතා පවත්වාගෙන යාමට මේ තත්ත්වය දිගට ම පැවතීම හේතුවක්. ඒක තමන් ගේ බලවුවමනාවන් සඳහා දේශපාලනය කරන අයට නම් වාසිදායකයි.* රජය මේ කාරණය අවබෝධ කරගෙන තිබෙනවා ද? මොන විදිහේ වැඩපිළිවෙළක් ද මේ තත්ත්වය නිමා කිරීම සඳහා රජයට තියෙන්නෙ?ගරු ජනාධිපතිතුමා මේ තත්ත්වය මනාව තේරුම් ගත්තා. එතුමා ගේ පළමු ධූර කාලය ඇතුළත ත්‍රස්තවාදයෙන් රට නිදහස් කර ගැනීමේ අභියෝගය එතුමා ඉදිරිපිට තිබුණා. එය සාර්ථකව ජය ගැනීමෙන් පසු දෙවන ධුර කාලය තුළ රට ගොඩනැඟීමේ කාර්යය එතුමා ගේ නායකත්වය යටතේ සාර්ථකව පෙරට යමින් තිබෙනවා. සිදුවෙමින් ඇති වෙනස කොළඹ දී ද දකින්න පුලුවන්.ආරක්ෂක අමාත්‍යංශයේ මෙහෙයවීමෙන්, නාගරික සංවර්ධන අධිකාරිය, නිවාස සංවර්ධන අධිකාරිය, පරිසර අධිකාරිය ආදී රාජ්‍ය ආයතන කොළඹ පෞරුෂයත් ඇති නගරයක් ලෙස ගොඩන¼ඟමින් පවතිනවා. මේ වෙනස ඇති වෙන්නෙ භෞතිකව පමණක් නෙවෙයි. කොළඹ ජීවත් වන ජනයා අගනගරයට සුදුසු පුරවැසියන් බවට පත් කිරීමත් එහි අරමුණක්. ඒ පිළිබඳ ගැඹුරු අවධානයක් යොමු කර මේ වැඩපිළිවෙළ ක්‍රියාවට නැංවෙමින් තිබෙනවා.මීට ටික කලකට පෙර සතියේ දින හතම පුවත්පත්වලත්, ගුවන් විදුලි, රූපවාහිනී නාලිකාවල පැය ගණනකුත් වැය වුණේ කොළඹ කැළි කසළ ප්‍රශ්නය ගැන කතා කරන්නට . නමුත් දැන් ඒ ප්‍රශ්නයට සාර්ථක විසඳුම් ලබාදෙමින් තියෙනවා. තව දුරටත් කසළ ප්‍රශ්නයක් වෙලා තියෙන්නෙ කසළ බවට පත් වූ මිනිසුන්ට පමණයි.* වතු ආශ්‍රිත ජනතාව ඒ තැන්වලින් ඉවත් කිරීමට රජය කටයුතු කරන්නේ යැයි ද එම ඉඩම් බහුජාතික සමාගම්වලට පවරන බව ද විපක්ෂය මතු කරන ප්‍රධාන චෝදනාවක්. මේ ගැන ඔබ මොකද කියන්නෙ?ජාතික නිවාස සංවර්ධන අධිකාරිය සතුව කොළඹ, මහල් නිවාස සහ සෙසු නිවාස යෝජනා ක්‍රම ගණනාවක් තියෙනවා. තවත් යෝජනා ක්‍රම ක්‍රියාත්මකයි. වතු ආශ්‍රිත ජනයා ඒ තැන්වලින් ඉවත් කිරීමේ වැඩපිළිවෙළක් හෝ එම ඉඩම් බහුජාතික සමාගම්වලට ලබා දීමේ කිසිදු වැඩපිළිවෙළක් රජයට නෑ. එසේ කරනවා යැයි කීම අමූලික අසත්‍යයක්. ඒ චෝදනාව තරයේ ප්‍රතික්ෂේප කරනවා. එක් එක් අයගේ වුවමනාවන් සඳහා අහිංසක ජනයා ඛේදනීය ඉරණමක ගිල්වා තබන ඔය වැනි ප්‍රචාර කරන අය රඳා පවතින්නේ මේ අහිංසක ජනයාට විවිධ දේශපාලන ගුණ්ඩු දීලා.කොළඹ වතු 1612 ම ඉන්න ජනයා ජීවත් වෙන්නෙ වළක. මෙතෙක් කොළඹ නගරයේ පාලනය දැරූ දේශපාලන පක්ෂය කළේ මේ වළ අලුත්වැඩියා කරන එක විතරයි. එහෙම අලුත්වැඩියා කරමින් ඔවුන් හැමදාම ඒ වළේ ම තිබ්බා. එමඟින් තමන් ගේ දේශපාලන පැවැත්ම තහවුරු කර ගත්තා. නමුත්, ගරු ජනාධිපතිතුමා මේ වළ වළක් ලෙස දැක්කා. දැක්කා පමණක් නෙවෙයි, මේ ජනතාව වළෙන් ගොඩගැනීමේ ක්‍රියාමාර්ගයටත් අවතීර්ණ වුණා. අග නගරයේ අභිමානය, පෞරුෂය ගොඩනඟන්න නම් වළේ සිටින මිනිසුන් ඉන් ගොඩගෙන ඔවුන්ගේ අභිමානයත් ගොඩනැඟිය යුතුයි.* ඒ සඳහා ජාතික නිවාස සංවර්ධන අධිකාරිය කටයුතු කරමින් සිටින්නෙ මොන විදිහට ද?කොළඹ මහල් නිවාස සහ අඩු කුළී නිවාස ඉදි වුණේ පීටර් කෙනමන් ඇමැතිතුමා ගේ කාලයේ ඉඳලා. පසුව ප්‍රේමදාස - ජයවර්ධන ජනාධිපතිවරුන් ඒවා ඉඳිකළා. හැබැයි මේ නිවාස 30 අවුරුද්දක් තිස්සේ ගර්හිත වුණා. වාසයට නුසුදුසු තත්ත්වයට පත් වුණා. සර්පන්ටයින්, සොයිසාපුර, මාළිගාවත්ත ආදී නිවාස හැදුවාට නිසි අලුත්වැඩියාවක් නෑ. කොළඹ නගරය පාලනය කළ අය මේ නාගරික පුරවැසි ජීවිතය ගැන සිතුවේ නෑ. ඔවුන් දැක්කේ කොල්ලුපිටිය හා කොළඹ හත විතරයි. නමුත් මේ රජය මේ ජනතාව ගැන සිතනවා. ඒ ජන ජීවිතත් සමඟ බැඳුන සංවර්ධනයක් තමයි ක්‍රියාත්මක කරමින් තියෙන්නෙ. අගනුවර හෞතිකව නංවන අතර ජීවිතත් උසස් මට්ටමකට ගැනීමේ වැඩපිළිවෙළක් ඉදිරියට යනවා. ඉදිකිරීම් ඉංජිනේරු සේවා, නිවාස හා පොදු පහසුකම් අමාත්‍යවරයා හැටියට විමල් වීරවංශ අමාත්‍යතුමා දීර්ඝ කාලයක් කොළඹ පුරවැසි ජීවිතය පෙළූ මේ ප්‍රශ්න තේරුම් ගත්තා. එම ප්‍රශ්න පිළිබඳ මනා අධ්‍යයනයක් කළා. ඒවා ගැන කරුණු දැක්වූවා. ගරු ජනාධිපතිතුමා මේ තත්ත්වය පිළිගනිමින් පසුගිය අය වැයෙන් මිලියන 1000ක් වෙන් කළා. එම ප්‍රතිපාදනවලින් මාළිගාවත්තේ නිවාස ඒකක 1800ක පහසුකම් අලුත්වැඩියාවට රුපියල් මිලියන 200ක් වැය කර නංවනවා.සොයිසාපුර නිවාස යෝජනා ක්‍රමයට මිලියන 100ක් ද, සර්පන්ටයින් නිවාස සඳහා මිලියන 30ක් ද, අඩු කුලී නිවාස සඳහා මිලියන 10 ක් ද ආදී වශයෙන් වැය කරමින් මේ කටයුතු දැන් සිදු වෙමින් තියෙනවා. ඒවායේ අරමුණ කොළඹ පුරවැසි ජීවිතය ශක්තිමත් කිරීමයි. අග නගරයට ගැලපෙන පුරවැසියකු නිර්මාණය කිරීමයි. ‘නඟමු පුරවර’ වැනි වැඩසටහන් ඔස්සේ නිවාස අමාත්‍යංශය ඉදිරියට ගෙන යමින් තිබෙන්නේත් මේ වැඩපිළිවෙලයි.කොළඹ නගරය මෙන් ම ජන ජීවිතය ද නංවන රජයේ වැඩපිළිවෙළට අනුව කිසි ලෙසකින්වත් වතු ජනයා ඒ තැන්වලින් ඉවත් කිරීමක් සිදුවන්නේ නෑ. ඔවුන් සිටින ප්‍රදේශවල ම නව මහල් නිවාස ඉදිකර දෙන බව ගරු ජනාධිපතිතුමා පැහැදිලිව ප්‍රකාශ කළා.* රජය මඟින් ක්‍රියාත්මක වැඩපිළිවෙල පෙරට ගෙනයාමේ වැදගත්කම පැහැදිලි කරන්නේ කෙසේද?දැනට ජීවත් වන වර්ග අඩි 40 – 50 නිවාස වෙනුවට වර්ග අඩි 1000 – 1200 ක නිවසක් මේ ජනතාවට ලැබෙනවා. ඉතාමත් විද්‍යාත්මක ලෙසයි අපි මේ මහල් නිවාස ඉදි කරන්නෙ. අපි වගේ ම නාගරික සංවර්ධන අධිකාරියත් අපේ අනෙක් සහෝදර ආයතනය වන නාගරික ජනාවාස සංවර්ධන අධිකාරියත් මේ වැඩවල යෙදෙමින් ඉන්නෙ. ගරු ඇමැතිතුමා ගේ උපදෙසින් ‘ස්වශක්ති මානව සංවර්ධන වැඩසටහන’ ක්‍රියාත්මක කරන්නේ මේ වැඩපිළිවෙළට ශක්තියක් ලෙසයි. සමාජ විද්‍යා උපාධිධාරීන් 30 පුහුණුවක් ලබා මේ වැඩපිළිවෙලට යොදවා තිබෙනවා. ඔවුන් පවුල් මට්ටම දක්වා ම යනවා. මේ ජන ජීවිත සමාජ, දේශපාලන, සංස්කෘතික, ආර්ථික ආදී සෑම අංශයකින් ම උසස් මට්ටමකට ගැනීම අරමුණයි. මෙහි දී අප නියැළී සිටින්නේ ජාතියට අභිමානවත් අගනගරයක් නිර්මාණය කිරීමේ කාර්යයයි. ඇහැට පෙනෙන අතින් අල්ලන්න පුළුවන් සංවර්ධනයක් දැන් කොළඹ සිදුවෙමින් තියෙනවා. කොළඹ ජීවත්වන ජනතාවට මේ වෙනස තේරුම් ගැනීමට පුලුවන්. භෞතිකව දියුණු වෙත් ම, පුරවැසි ජීවිතත් ගොඩනැඟුණු දුරාචාර, අපචාරවලින් තොර විනයගරුක අගනගරයක් නිර්මාණය වෙමින් තිබිය දී එය වැළැක්වීමට කොළඹ ජනතාවට අවශ්‍යතාවක් නෑ. අපට කියන්න තියෙන්නෙ තල වපුරන අය තලත් මෙනේරි වපුරන අය මෙනේරිත් නෙළා ගනීවි කියන එකයි. තල වපුරල මෙනේරි ගන්න බෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=f1110043</link>
    <topic>කොලොම්පුරයේනොනිදන උප නගරය</topic>
    <author>ආචාර්ය ගාමිණී කාරියවසම්</author>
    <content>රෑ තුන්යම පාළුව ජනශූන්‍යතාව රජයන කොලොම්පුරය යළි ජනාකීර්ණ වන්නේ උදෑසන හයේ කණිසම ද පසු වී තවත් විනාඩි ගණනක් ගත වූ පසුව ය. දිනපතා විවිධ අවශ්‍යතා සඳහා කොලොම්පුරයට ඇදී එන ජනගහනය ලක්ෂ 05 ට ආසන්න ය. මේ පිරිස සිය කටයුතු නිමවා සවස් යාමයේ නගරයෙන් නික්ම ගිය කල්හි පුරවරය යලි දිගු නිහඬතාවය වැළඳ ගනී.එනමුදු රෑ තුන්යම නොනිදන සුළු, සුවිශේෂී සංස්කෘතිකයකට උරුමකම් කියන, කොලොම් පුරවරය සිය නිජබිම කරගත් ජන පරම්පරාවක් ද වේ. ඒ කවුරුන්ද ? ශත වර්ෂාධික කාලයක් පරම්පරා ගණනාවක් කොළඹ තම නිජබිම කොට වාසය කළ ඔවුහු වතු ජනාවාස පදිංචිකරුවන් ය. අයිතිය කඩදාසි කැබැල්ලකින් ඔප්පු කරගත නොහැකි වුණ ද එම ජනාවාස ඔවුන්ගේ භුක්තියට සවි වී ඇත.පුළුල් මංමාවත්කොළඹ නම ඇසුණු පමණින් අපට මැවී පෙනෙන්නේ වරාය නැංගුරම්ලා තිබෙන නැව්වල කුඹගස්, පුළුල් මංමාවත්, කඩපිල්, අහසට උසට නැගුණු ගොඩනැගිළිය. කොළඹින් අප දෙසවනට ඇසෙන්නේ කඩපිල්වල එක්රොක් වූ ජනතාව ගේ ඝෝෂාවයි. රථ වාහන වලින් කම්හල්වලින් නික්මෙන ගෝරනාඩු ශබ්දයන් ය.1505 දී පෘතුගීසීන්ද, 1596 දී ලන්දේසීන්ද, 1796 දී ඉංග්‍රීසි ජාතිකයන් ද කොලොම්පුරය පාලනය කළහ. අප යටපත් කර ගෙන සිටි විදේශිකයන් සියලු දෙනා ගේ ම අදහස වූයේ ඔබට හිමි සකල සම්පත් තම මවු රට වෙත පැටවීමය. ඒ සඳහා කොළඹ වරාය ද, බඩු යැවීමට පාරවල්, ඇල මාර්ග දියුණු කිරීමට ඔවුහු මුල් තැන දී ක්‍රියා කළහ.වරායට උතුරු දෙසින් පිහිටි මෝදර, මට්ටක්කුලිය, වැනි ප්‍රදේශවල සුවිසල් ගබඩා කළහ. 1948 දී සිංහල හා දෙමළ නායකයින් එකමුතුව නිදහස ලබා ගැනීමට ක්‍රියා කළහ. ඉන් අනතුරුව ද නාගරිකයෙහි අඩු ආදායම්ලාභීන්ගේ ඕනෑ එපාකම් සොයා බැලීමට කිසිවෙකු ගේ වැඩි අවධානයක් යොමු නොවී ය. 1871 දී 98847 ක් වූ කොළඹ ජනගහනය 2011 වන විට හත් ගුණයකින් වැඩිවී ඇත.කොළඹ නගරයෙ හි ජනගහනය අධික වීම නිසා දුගී දුප්පත් පවුල්වලට නගරයෙ හි දියුණු වූ ප්‍රදේශවල ජීවත් වීමට නිවසක් තනා ගැනීම කිසිසේත්ම කළ නොහැකි විය. නගරයෙහි වාණිජ කටයුතු සඳහා අවශ්‍ය තම ශ්‍රමය ලබාදීම ඔවුන් ගේ ජීවනෝපාය විය. එබැවින් ඔවුනට නගරයෙන් බැහැරට පදිංචි වීමට ද හැකියාවක් නොවී ය.ඔව්හු වගුරු බිම්වල සහ ඇල ඉවුරු දෙපස අටවා ගත් කුඩා නිවාසවල ඉතා කටුක ජීවිතයක් ගත කරති. වර්තමානයේ දී කොළඹ නගරයෙහි වතු ජනාවාස ලෙස ව්‍යාප්තව ඇත්තේ මෙම නිවාසයන් ය.2011 වසර වන විට අගනුවර වතු ජනාවාස සංඛ්‍යාව 1614 දක්වා වර්ධනය විය. එහි 53659 ක් වූ නිවාසයන්ගේ පවුල් 77612 කට අයත් පුද්ගලයින් තුන්ලක්ෂ අසූදහසකට ආසන්න පිරිසක් කටුක දිවි පෙවෙතක නිමග්නව සිටිති. කොළඹ ජනගහනය මේ වන විට ලක්ෂ 774500 දක්වා වර්ධනය වී ඇත. කොළඹ මුළු ජනගහනයෙන් අඩකට ආසන්න සංඛ්‍යාවක් දිවි ගෙවන්නේ වතු ජනාවාස ආශ්‍රිතව ය. කොළඹ නගරයේ මුළු භූමි ප්‍රමාණය වූ හෙක්ටයාර් (37.31) න් සැලකිය යුතු ප්‍රතිශතයක් වතු ජනාවාසවලින් වැසී ඇත.විවිධ ජාතීන්මේ වතු ජනාවාසයන්ගේ පදිංචිකරුවන් විවිධ ජාතීන්ට අයත් විවිධ භාෂා කථා කරන විවිධ ආගම් අදහන පිරිස්වලින් සම්මිශ්‍රණය වූ ජන සමූහයකි. එම බහු ජාතික බහු ආගමික පිරිස් සහජීවනයෙන් වාසය කිරීම කැපී පෙනෙන ලක්ෂණයකි. මීට දශක තුනකට පමණ පෙර දිවයිනෙ හි ඇති වූ ජාතිවාදී අරගල අවස්ථාවේ මෙම ජනාවාසවල සුළු ජාතීන්ට කිසිදු හිරිහැරයක් නොවීම ඔවුන්ගේ ජාතික සහජීවනය ප්‍රකට කරවන කදිම අවස්ථාවකි. ඔවුනට ආගමක් දහමක් නොමැති යැයි අවලාද නගන්නෝ ද නැත්තේ නොවේ. එසේ වුව ද වතු ජනාවාස ආශ්‍රිතව අධ්‍යයනෙහි යෙදුණු අයට පැහැදිලි වූයේ ඔවුන් තුළ තමන් අදහස ආගම් කෙරෙහි දැඩි භක්තියක් පවතින බව ය. වතු ජනාවාස මැදින් වැටී ඇති පටු පාරවල් අසල ස්ථාන ගත කර ඇති බුද්ධ ප්‍රතිමා කතෝලික මෙන්ම හින්දු දේව ප්‍රතිමා ආගමික භක්තිය තහවුරු කරන කදිම සාධකයන් ය.මොවුහු සිය දිවි පෙවෙත සකසා ගැනීම පිණිස නගරයේ අවිධිමත් අංශයේ ඹඛ්යාවන් හි මෙන්ම නුපුහුණු කම්කරු ව්‍යාපෘතින්හි නිරතව සිටිති. කම්කරුවන් මෙන් ම සුළු වෙළෙඳාම, මේසන් කාර්මික වෘත්තීන් හි වැඩි වශයෙන් සිය ජීවනෝපාය සලසා ගනිති. දුර්ලභ අන්දමේ රැකියා විශේෂයක යෙදී සිටින වතු ජනාවාසිකයින් පිරිසක් ද අපට හෙට්ටිවීදියේ දී මුණ ගැසිණි. සවස් යාමයේ හෙට්ටිවීදියේ ස්වර්ණාභරණ වෙළෙඳ සල් වැසූ පසුව මේ පිරිස පැමිණ හෙට්ටිවීදියේ ඇති මහා මාර්ගයෙන් අතුගා එකතු කර ගන්නා දූවිලි බඳුන්වල දමාගෙන සුරක්ෂිතව ගෙන යාම ඔවුන් ගේ රැකියාවයි. හෙට්ටිවීදියේ රන් කරුවන් රන් ආභරණ කැටයම් කැපීමේ දී සුළගේ විසිරී යන රන් කුඩු මෙම දූවිලි හා සම්මිශ්‍රණයව පවතින බැවින් ඔවුහු පෙනේරයකින් එම දූවිලි පෙරා රන්කුඩු එක්රැස්කර ඒවා අලෙවි කර දිවි පෙවෙත ගැට ගසා ගනිති.සියලු පහසුකම්වතු ජනාවාසයන් ගේ අක්‍රමවත් ලෙස පැතිරි නිවාස වැඩි ප්‍රතිශතයක් මිනිස් වාසයට යෝග්‍ය ඒවා නොවේ. බොහෝ පවුල්වල සාමාජික සංඛ්‍යාව වැඩි බැවින් රාත්‍රියේ සියලු දෙනාට ම එකවර නිදා ගැනීමේ අයිතිඩ ද ඔවුනට අහිමි ය. පවුලේ පිරිසක් නිදා ගන්නේ වරු දෙකකට ය. පළමු පිරිස මධ්‍යම රාත්‍රිය තෙක් නිදන අතර එම පවුලේම සෙසු පිරිස නින්ද සඳහා තම වාරය එළඹෙන තුරා අවදි ව සිටිති. ඔවුහු මධ්‍යම රාත්‍රිය එළඹෙන තුරා කාඩ් සෙල්ලම් කරති. ඇතැමෙක් මහා මාර්ගයේ බෝල ගසති. එබැවින්වතු ජනාවාස රාත්‍රියෙහි නොනිදන සංස්කෘතියක් ඇති උප නගරයක් ලෙස ද හැඳින්විය හැකි ය. වතු ජනාවාසීන් මුහුණ පා සිටින යථෝක්ත ගැටලු මැනවින් අවබෝධ කරගත් ජනාධිපති මහින්ද රාජපක්ෂ මැතිතුමා ඔවුන් වෙනුවෙන් සියලු පහසුකම් සහිත නිවාස ඔවුන් පදිංචිවී සිටින ස්ථානයේම ඉදි කරදීමට පුළුල් සැලැස්මක් සකස් කර එහි ඉදිකිරීම් ආරම්භ කිරීමට අදාල බලධාරීන්ට උපදෙස් දී ඇත.මේ සැලැස්ම ඵලදායක අන්දමින් ක්‍රියාත්මක කිරීමේ මූලික වගකීම පැවරෙන්නේ කොළඹ මහ නගර සභාව මත ය. එබැවින් එළඹෙන මහනගර සභා මැතිවරණයේ දී පුළුල් දැක්මක් ඇති පවත්නා රජයේ අනුග්‍රහය ලද හැකි පුරපති අපේක්ෂකයකු හා ඔහු ගේ නායකත්වයෙන් යුත් කණ්ඩායමක් පත් කර ගැනීමට තීරණයක් ගැනීමේ භාරධූර කාර්යය ඡන්දදායකයා අත රඳා පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>04</day>
    </date>
    <link>http://www.dinamina.lk/2011/10/04/_art.asp?fn=f1110044</link>
    <topic>අත්තටු කැපූසමනල ලෝකය</topic>
    <author/>
    <content>ළමා ජීවිත ආරක්‍ෂා කර ගැනීම අද විශාල අභියෝගයක්ව පවතී. බැලු බැලු දෙසින් අද ඇසෙන්නේ දරුවා ජීවත් විය යුතු සුන්දර ළමා ලෝකය වැඩිහිටියන් විසින් ම විනාශ කර ඇති බවකි. මේ තත්ත්වය තුළ අපට පෙනී යන වැදගත් කරුණු කීපයකි. ඒ අතර මවුපියන් ප්‍රධාන කොට ඇති පවුලේ අයගෙන් හා පිටස්තරයින්ගෙන් පැමිණෙන නොයෙකුත් හිංසනයන්ට පීඩනයන්ට දරුවන් ගොදුරුවීම, රිය අනතුරුවලින් බහුලව සිදුවන ළමා මරණ සහ මවුපියන් තුළ පවත්නා නොසැලකිලිමත්කම හා අනවබෝධය නිසා සිදුවන ළමා විපත් ප්‍රධාන තැනක් ගනී.ම්ලේච්ඡයින් අතර පවා දක්නට නොලැබෙන තිරශ්චීන ගති පැවතුම් ඇති මිනිසුන්, මවුපියන් අතර පවා දැකිය හැකිය. දම්වැල්වලින් දරුවන් ගේ දෙපා දෙඅත් බැඳ අවුරුදු ගණන් කාමර තුළ හිරකර තබන, යකඩ කූරු ගිනියම් කොට තම දරුවන් පුළුස්සා දමන, අමානුෂික අන්දමින් දරුවන්ට පහර දෙමින් වධ හිංසා පමුණුවන, බිළිඳු දරුවන් ලඳු කැලෑවලට වීසිකර දමන, වැසිකිළි තුළට දමා යන, මරා වළලා දමන මේ ආදි වශයෙන් ම්ලේච්ඡයින් ගෙන් දරුවන්ට සිදුවන විවිධ වධ හිංසා මහ පොළොව නොඋසුලන තරම් ය. කහවණු සොයා මවුවරුන් විදේශ ගත වීම, දරුවන් විවිධ වධ හිංසා අතවරයනට ගොදුරු වීමට හේතු සාධක වීම, මව හෝ පියා හෝ නැති තැන පුංචි අම්මාගෙන් බාප්පාගෙන් පැමිණෙන වධ හිංසා තරවටු තර්ජන, නොමේරූ බාල දරුවන් මෙහෙකාර සේවයේ යෙදවීම, තැරැව්කාරයින්ට දරුවන් විකුණා දැමීම, පවුල නඩත්තු කර ගැනීම සඳහා කුලීවැඩවල දරුවන් යෙදවීම, මවුපියන් ගෙන් වැඩිහිටියන් ගෙන් තම දූ දරුවන්ට සිදුවන ළමා අපචාර, ළමා අපයෝජන කෙතෙක් ද? මේ ආදි වශයෙන් පවුලේ අයගෙන් ළමා පරපුරට සිදුවන ගැහැට වධ හිංසා කියා නිම කළ නොහැකි ය.කම්පම් ගැනීම සඳහා දරුවන් පැහැර ගෙන යෑම අද වනවිට සාමාන්‍ය දෙයක් බවට පත්ව ඇත.කුඩා දරුවන් පැහැර ගැනීම් තුළ මානසික කායික වශයෙන් දරුවාට සිදුවන පීඩනය හිංසනය හා භය චකිතය සුළු පටු නොවේ. කප්පම් කරුවන් ඉල්ලා සිටින මුදල තම ඉඩකඩම් කන කර විකුණා දමා හෝ ඔවුන්ට ලබාදී තම දරුවාගේ ජීවිතය බේරා ගැනීමට මවුපියන්ට සිදුවන අවස්ථා කෙතෙක් ද? මේ අන්දමින් බාල වයස්කාර දරුවන් විවිධ වධහිංසාවලට හා පීඩනයන්ට පත් වෙන මිනිස් වෙසින් පෙනී සිටින මේ නර රකුසන්ට අධමයින්ට දිය යුතු දඬුවම් කවරේ ද? ඇසින් දුටු සාක්ෂි අනුව නඩු විභාගයකින් තොරව මේ මිනිස් රකුසන්ට දිය හැකි ඉහළ ම දඬුවම් දීමට හැකිවන පරිදි නීති රීති අණ පනත් සැකසිය යුතු ය.රිය අනතුරුවලින් සිදු වන ළමා මරණ වැඩිවෙමින් පවතී. නගරබද මහා මාර්ගයට යාබදව පිහිටි පාසල්වලට ඇතුළු වන දොරටු අසල ඇති කහ ඉර මාරුවීමේ දී පාසල් දරුවන් රිය අනතුරුවලට භාජනය වන අවස්ථා එමට දැකිය හැකි ය. බසයක් පැමිණෙන තුරු මහාමාර්ගය අයිනේ හෝ මගී බස් නැවතුමක හෝ රැඳී බලා සිටින පාසල් දරුවන් යටකර ගෙන යන අවස්ථා ගැන අසන්න දකින්න ලැබේ. මෙයට අමතරව ත්‍රීවිල් යතුරුපැදි හා වෙනත් වාහන අනතුරුවලින් සිදුවන ළමා මරණ සංඛ්‍යාව ද වැඩි වෙමින් පවතී. සංවරයක්, වගකීමක් නොමැතිව මාර්ග නීති නොතකා නොසැලකිිමත්ව හෝ බීමත්ම හෝ රිය පදවන රියදුරන්ගේ බලපත්‍ර අවලංගුකොට ඔවුන් නියුතු සේවාවන් ගෙන් පහ කර දැමීමට හැකිවන පරිදි නීති රීති සැකසිය යුතුව ඇත.මවුපියන් තුළ පවත්නා අනවබෝධය හා නොසැලකිලිමත්කම නිසා වාර්ෂිකව සිදුවන ළමා මරණ සංඛ්‍යාව කෙතෙක් ද? ආවරණයක් නැති ලාම්පු කුප්පි දැල්වීමෙන් හා ගිනි මෙලවීමට යාමෙන් ගින්නෙන් පිළිස්සී කුඩා දරුවන් මියයන අවස්ථා දැකිය හැකිය. පැසෙන උණු ජලය ඇති භාජන, උණු තේ වතුර වැනි දෑ ඇෙඟ් පෙරළා ගැනීමෙන් පිළිස්සී විපතට කරදරයට පත්වන කුඩා දරුවන් ගැන අසන්න ලැබේ. ආවරණයක් නැති ළිංවලට, නිවස අසලින් ගලා බස්නා දිය පාරවල්වලට වැටීමෙන්, ගංගා වැව් මුහුදු ආදි ජලාශවල නෑමට යාමෙන් සිදුවන ළමා මරණ ගැන මෙන්ම, අපරික්ෂාකාරීව නිවස තුළ තබා ඇති කෘමි නාශක තෙල් වර්ග පානය කිරීමෙන් සිදු වන ළමා මරණ ගැන ප්‍රවෘත්තීන් ද අසන්න ලැබේ. මේ අන්දමින් අවාසනාවන්ත ලෙස අකල් ළමා මරණ සිදුවන්නේ මවුපියන් ගේ හා වැඩියිටියන් ගේ නොසැලකිලිමත්කමෙනි.කුඩා දරුවන්ට රෝගයක් වැළඳුණු විට රෝහලකට ගෙන ගොස් නිසි අවස්ථාවට වෛද්‍ය ප්‍රතිකාර නොගෙන වෙළඳපොළේ ඇති පෙති වර්ග දෙමින්, කැලෑකොල මිරිකා දෙමින් දරුවා ගේ රෝගය උත්සන්න වනතෙක් බලා සිටින මවුපියන් කොතෙකුත් දැකිය හැකිය. නොදැනුවත්කම නිසා හෝ නොසැලකිල්ල ඬසා හෝ සිදු වන ළමා මරණ සම්බන්ධයෙන් වැඩිහිටියන්ට කිසිදු සමාවක් දිය යුතු නැත.ජාතියේ ප්‍රාණ ජීවය වන ළමා පරපුර අප ආරක්ෂා කරගත යුතු ය. සැකෙන් බියෙන් තොරව, රැකවරණය ලබමින් මවුපිය සෙනෙහස ආදරය ලබමින් අපේ දරුවන්ට ජීවත්වීමට සුදුසු පරිසරයක් තුළ සුන්දර ළමා ලෝකයක් ගොඩනගා දීම මවුපිය, වැඩිහිටි අප සියලු දෙනා ගේම යුතුකම හා වගකීම බව මෙහිලා අවධාරණයෙන් අපි සිහිපත් කරමු.එම්. විජේදාස.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=n1110051</link>
    <topic>මා පන්සල් වටා කටු කම්බි ගැසූ අයෙක් නොවෙයි</topic>
    <author>ධනුෂ්ක ගොඩකුඹුර හම්බන්තොට සිට</author>
    <content>කවුරු කුමන චෝදනා කළත් තමා පන්සල්, පල්ලි, කෝවිල් ඉදි කළ අයකු මිස පන්සල් වටා කටු කම්බි ගැසූ අයකු නොවන බව ජනාධිපති මහින්ද රාජපක්ෂ මහතා අවධාරණය කරයි.මැතිවරණ සමයේ මෙවැනි කටකතා, මඩ ප්‍රහාර එල්ල වීම පුදුමයට කරුණක් නොවන බව පැවැසූ ජනාධිපතිවරයා මේ මඩ ප්‍රහාරවලින් තමා සෙලවිය නොහැකි බවත් සඳහන් කරයි. ඡන්ද බලාගෙන ජනතාවට සේවය කිරීම සිය ප්‍රතිපත්තිය නොවන බව පැවැසූ ජනාධිපතිවරයා ජාති, ආගම්, කුල, පක්ෂ භේද සළකා රටක් සංවර්ධනය කළ නොහැකි බවත් රට සංවර්ධනය කිරීමේදී තමා සියලු භේද අතහරින බවත් පවසයි.ජනාධිපතිවරයා මේ අදහස් පළ කළේ හම්බන්තොට, සිරිබෝපුර ඉදි කෙරුණු මාගම් රුහුණුපුර පරිපාලන සංකීර්ණය විවෘත කිරීමේ අවස්ථාවට ඊයේ (04) එක් වෙමිනි.මාගම් රුහුණුපුර නගර සංවර්ධන සැලැස්ම යටතේ කොරියානු ණය ආධාර යටතේ ඉදිකෙරුණු මේ සංකීර්ණය සඳහා වැය කෙරුණු මුදල රුපියල් ලක්ෂ 2900 කි. අක්කර 67 ක භූමි භාගයක ඉදිකර ඇති මේ සංකීර්ණය රාජ්‍ය හා රාජ්‍ය නොවන ආයතන 45 කට කාර්යාලීය පහසුකම් සලසයි. කාර්යාල සංකීර්ණයට අමතරව හම්බන්තොට මහ නගර සභාව, මහජන පුස්තකාලය හා මහ ලේකම් කාර්යාලයද මීට යාබදව ඉදි කර ඇත.කාර්යාල සංකීර්ණය වර්ග අඩි දෙලක්ෂ අනූඑක් දහස් නවසිය අසූපහක පැතිර තිබේ.එහි සේවය කරන ප්‍රධාන නිලධාරීන් 25 දෙනකුට අංග සම්පූර්ණ නිල නිවාස 25 ක්ද ඉදිකර ඇත.තමා සේවය කරන්නේ හම්බන්තොටට පමණක් නොව මුළු රටට බව පැවැසූ ජනාධිපතිවරයා කොළඹට සීමා වී තිබූ සංවර්ධනය අද ගමට ගෙන ගොස් ඇති බව පැවැසූවේය.සුළු දෙනකුගේ වැරැදි නිසා සමස්ථ රාජ්‍ය සේවය අපහාසයට ලක් වන බවත් එවැනි වැරැදි කරන නිලධාරීන්ට නීත්‍යනුකූල පියවර ගත යුතු බවත් ජනාධිපතිවරයා අවධාරණය කළේය.කතානායක චමල් රාජපක්ෂ, ඇමැතිවරුන් වන ඩබ්ලිව්. ඩී. ජේ. සෙනෙවිරත්න, මහාචාර්ය ජී. එල්. පීරිස්, මහින්ද අමරවීර, නියෝජ්‍ය ඇමැති නිරූපමා රාජපක්ෂ, දකුණු පළාත් ආණ්ඩුකාර කුමාරි බාලසූරිය, පාර්ලිමේන්තු මන්ත්‍රීවරුන් වන නාමල් රාජපක්ෂ, වී. කේ. ඉන්දික මහත්ම මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=n1110058</link>
    <topic>විදුලිය උත්පාදනයට මන්නාරමේ ගෑස්</topic>
    <author>සිතාරා සේනානි සහ අනුර ප්‍රේමලාල්</author>
    <content>මන්නාරම් ද්‍රෝණිය ආශ්‍රිතව සොයාගෙන ඇති ස්වාභිවික ගෑස් නිධියෙහි ගෑස් ගොඩට ගැනීමෙන් පසු දැනට ඩීසල් මඟින් විදුලිය ජනනය කරන කෙරවලපිටිය, කැලණිතිස්ස ඇතුළු බලාගාර තුනක මෙගාවොට් 630ක විදුලිය ස්වාභාවික වායු දහනයෙන් උත්පාදනය කර ගැනීමට හැකිවෙතැයි එක්සත් ජනතා නිදහස් සන්ධානයේ මහ ලේකම්, ඛනිජතෙල් කර්මාන්ත ඇමැති සුසිල් ප්‍රේමජයන්ත මහතා පවසයි.මේ සඳහා විදුලිබල හා බලශක්ති අමාත්‍යාංශය ඉදිරියේදී අවශ්‍ය පියවර ගනු ඇතැයිද හෙතෙම පැවැසීය. එක්සත් ජනතා නිදහස් සන්ධානය මහවැලි කේන්ද්‍රයේ ඊයේ (4) පැවැත්වූ මාධ්‍ය හමුවේදී හෙතෙම මේ බව පැවැසීය. ඒ මහතා මෙසේද කීවේය.ඊයේ (4) පැවැත්වූ මාධ්‍ය හමුවේදී හෙතෙම මේ බව පැවැසීය. ඒ මහතා මෙසේද කීවේය.මන්නාරම් ද්‍රොණියෙන් සොයාගත් ස්වාභාවික ගෑස් මුහුදු පතුලෙන් ගොඩට ගෙන ප්‍රයෝජනයට ගතහොත් අප රටට ඉදිරි කාලයේ අඩු පිරිවැයකින් බොහෝ බලශක්ති අවශ්‍යතා සපුරාගත හැකියි.මේ පිළිබඳ කැණීම් කර තිබෙන ඉන්දියාවේ කෙයාන් සමාගම මුහුදේ මීටර් 1354ක් ගැඹුරින් තිබී මේ ස්වාභාවික ගෑස් නිධිය සොයාගෙන තිබෙනවා. ඔවුන් ශ්‍රී ලංකා රජය සමඟ ගිවිසුමකට එළැඹී තිබෙනවා. ඒ ගිවිසුම අනුව ගෑස් හෝ තෙල් සොයා ගත හොත් ඉතා ඉක්මනින් ඒ බව රජයට දැන්විය යුතුව තිබෙනවා.ඒ අනුව සමාගම ජනාධිපති ලේකම් කාර්යාලයට ඉකුත් ඉරිදා දන්වා සිටියා. මේක දේශපාලන වාසි ලබා ගැනීමට හදිසියේ ප්‍රසිද්ධ කළ දෙයක් නොවෙයි. සන්නිවේදනය ඉතා දියුණු මට්ටමක පවතින මෙවන් අවධියක මේ තොරතුරු සඟවන්න කාටවත් බෑ. වෙබ් අඩවිවල ඒ තොරතුරු ඇතුළත් වෙනවා.තෙල් සම්පත ඉතා ශීඝ්‍රයෙන් හීන වෙමින් යන මෙවැනි අවධියක මේ සම්පත මතු කර ගැනීම අප රට ලැබූ විශාල ජයග්‍රහණයක්.න්‍යෂ්ටික බලාගාර අරඹන්න එපා යැයි යුරෝපය පුරා මතයක් ගොඩ නැඟෙමින් තිබෙන මොහොතක, ස්වාභාවික ගෑස් කෙරෙහි ලෝකය වැඩි වැඩියෙන් යොමු වෙන අවස්ථාවක මේ නිධිය හමුවීම විශේෂ සිද්ධියක්.කෙරවලපිටිය විදුලි බලාගාරය, කැලණිතිස්ස හා පෑලියගොඩ පිහිටි අනෙක් පෞද්ගලික විදුලි බලාගාරයේ විදුලි නිෂ්පාදනය සඳහා ඩීසල් වෙනුවට ස්වාභාවික ගෑස් යොදා ගැනීමට අපට මෙයින් අවස්ථාව උදා කර ගත හැකියි. මේ ස්ථානවලින් මෙගාවොට් 630ක විදුලිය උත්පාදනයක් සිදු කෙරෙනවා. ජල විදුලියට පසු ලාභදායී බලශක්තිය බවට ඉදිරියේදී ස්වාභාවික වායු බලශක්තිය පත් වෙනවා. ප්‍රවාහන කටයුතු සඳහාත් යොදා ගත හැකියි. මෙයින් කාබන් වායු විමෝචනය අඩු නිසා පරිසරයටත් වඩා හිතකරයි. අතිරික්තය අපනයනය කිරීමෙන් ආදායමක් ද ලබා ගත හැකියි.මෙහි කාබන් විමෝචනය (නිකුත්වීම) අඩු නිසා වායු ගෝලයට එක්වන කාබන් ඩයොක්සයිඩ් ප්‍රමාණය තුනෙන් දෙකකින් අඩුකර ගත හැකියි.ගෑස් මුහුදෙන් ගොඩට ගැනීමට විශාල වියදමක් දැරිය යුතු වෙනවා. දැනට ළිං 3 ක් සොයා ගෙන ඇති නිසා ඒවා මතුකර ගැනීමට තවත් සමාගම් ඉදිරියේදී සම්බන්ධ කර ගැනීමට සිදු වේවි යැයිද පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=n1110059</link>
    <topic>පහසුකම් සපිරි බස් නැවතුමක්රටේ සෑම දිස්ත්‍රික්කයකටම</topic>
    <author>මහින්ද අලුත්ගෙදර</author>
    <content>අති නවීන පහසුකම්වලින් සපිරි එක් බස් නැවතුම්පොළක් හෝ රටේ සෑම දිස්ත්‍රික්කයකම ඉදිකිරීමට පියවර ගන්නා බව ආර්ථික සංවර්ධන ඇමැති බැසිල් රාජපක්‍ෂ මහතා පවසයි.ජනාධිපති මහින්ද රාජපක්‍ෂ මහතාගේ නායකත්වයෙන් යුතු වර්තමාන රජය ජනතාවට අවශ්‍ය සියලු පහසුකම් ලබාදීම සඳහා දැනටමත් පියවර රැසක් ගෙන තිබෙන බවද ඒ මහතා කීය. ඇමැතිවරයා මේ තොරතුරු අනාවරණය කළේ මීගමුව නගරයේ ඉදිකරන ලද අති නවීන බස් නැවතුම්පළ ජනතා අයිතියට පත් කිරීමේ අවස්ථාවට ප්‍රධාන ආරාධිතයා වශයෙන් සහභාගි වෙමිනි.අතිනවීන පහසුකම්වලින් සපිරි මෙම බස් නැවතුම්පළ වෙනුවෙන් වැය කර තිබෙන මුදල රුපියල් මිලියන 220කි. ආර්ථික සංවර්ධන ඇමැති බැසිල් රාජපක්‍ෂ මහතාගේ උපදෙස් හා මගපෙන්වීම පරිදි ඉදිකිරීම් ආරම්භ කළ මෙම නවීන බස්නැවතුම් පළ මහල් තුනකින් සමන්විත වන අතර සමස්ථ ඉඩ ප්‍රමාණය වර්ග අඩි 60,000කින් සමන්විත වේ. ඊට අමතරව විදුලි පඩිපෙළ, සිනමා හලක්, ව්‍යාපාරික ස්ථාන 78කින් යුතු සාප්පු සංකීර්ණයක්, රථවාහන නැවත්වීමේ පහසුකම, විවෘත අවන්හලක්, පොදු වැසිකිලි 14ක්, සේවක වැසිකිලි 36කින් සමන්විත මීගමුව නව බස් නැවතුම් පළ රූපවාහිනී පහසුකම්වලින් ද සමන්විත ය.ඊට අමතරව සේවක විවේකාගාර, කාර්යාල පහසුකම්වලින් ද සමන්විත වේ. ශ්‍රී ලංකාවේ මෙතෙක් ඉදි කෙරුණු අති නවීනතම බස් නැවතුම්පළ මෙය බව සඳහන් කළ ආර්ථික සංවර්ධන ඇමැති බැසිල් රාජපක්ෂ මහතා ජනාධිපති මහින්ද රාජපක්ෂ මහතාගේ සංකල්පයකට අනුව ඇරැඹි මහින්ද චින්තන සංවර්ධන වැඩ පිළිවෙළ හරහා මෙම ප්‍රදේශයට අවශ්‍ය වෙළඳ සංකීර්ණ, මාතෘ හා ළමා සායන මධ්‍යස්ථාන, පෙරපාසල් ආදිය මෙන්ම පාසල්වලට අවශ්‍ය සෑම පහසුකමක්ම ලබාදීමට පියවර ගන්නා බව කීවේය.මේ වසර අවසන් වන විට එම සංවර්ධන කටයුතුවලින් වැඩි ප්‍රමාණයක් ක්‍රියාත්මක කර අවසන් වනු ඇතැයි විශ්වාසය පළ කළ ආර්ථික සංවර්ධන ඇමැතිවරයා එය රටේ ආර්ථික සංවර්ධනයට විශාල ශක්තියක් මෙන්ම ජනතාවට ෂශාල පහසුවක් බවද පැවසීය.සමාජ සේවා ඇමැති ෆීලික්ස් පෙරේරා, මහජන සම්බන්ධතා හා මහජන කටයුතු ඇමැති ආචාර්ය මර්වින් සිල්වා, බස්නාහිර පළාත් ප්‍රධාන ඇමැති ප්‍රසන්න රණතුංග, නියෝජ්‍ය ඇමතිවරුන් වන පණ්ඩු බණ්ඩාරනායක, ලසන්ත අලගියවන්න, සරණ ගුණවර්ධන, ඩුලිප් විජේසේකර, පාර්ලිමේන්තු මන්ත්‍රිනී සුදර්ශනී ප්‍රනාන්දුපුල්ලේ, පාර්ලිමේන්තු මන්ත්‍රී රුවන් රණතුංග, පාර්ලිමේන්තු මන්ත්‍රී වසන්ත සේනානායක, බස්නාහිර පළාත් ඇමැති නිමල් ලන්සා මහත්ම මහත්මීහු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=n1110052</link>
    <topic>කිඹුල් රාළත්ඉස්කෝලේ ගිහිං</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද මුතූර් විශේෂ ආර්. ආර්. ජේ. රාජසිංහ</author>
    <content>මුතූර්, පට්ටිතිඩල් මහා විද්‍යාලයක පන්ති කාමරයකට වැදී සිටි කිඹුලකු නිසා සිසුන්ගේ ආරක්ෂාවට පෙරේදා (3) පොලිසිය යෙදීමට සිදුවී තිබේ.පෙරේදා (3) උදෑසන පාසලට පැමිණි සිසුන් තම තමන්ගේ පන්ති කාමර කරා යද්දී එක් පන්ති කාමරයක සිටි මේ කිඹුලා දැක සිසුන් ගුරුවරුන්ට දැනුම් දීමෙන් පසුසිසුන්ගේ ආරක්ෂාවට පොලිසිය යොදවා පසුව කන්තලේ වන ජීවි නිලධාරීන්ට දැනුම් දී ඇත. වනජීවි අඩවි සහකාර ජේ. ඒ. පී. විජේකුමාර මහතාගේ ප්‍රධානත්වයෙන් එම ස්ථානයට පැමිණි වන ජීවි කණ්ඩායම අඩි හතක් දිගැති මේ කිඹුලා අල්ලාගෙන සෝමාවති රක්ෂිතයට මුදාහැරීමට කටයුතු කළේය.මේ කිඹුලා අල්ලා ගැනීමට වනනජීවි අඩවි සහකාර ජේ. ඒ. පී. විජේකුමාර මහතාගේ මෙහෙයවීමෙන් වනජීවි නියාමකවරුන්වන ධම්මික වනසිංහ, ඩී. එම්. පියසිරි, සිවිල් ආරක්ෂක භටයන් වන සංජය, පුලස්ථි, චන්දන හා සමන් යන නිලධාරීන් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=n1110053</link>
    <topic>තරුණ ජීවිත රැක ගන්නකනේරු ගස් කපන්න</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>ඇඹිලිපිටිය නව නගරයේ උදා කළ ගම්මානයේ නිවාස කීපයක මායිම්වලට සිටුවා තිබූ කනේරු ගස් විනාශ කරන ලෙස හදිසි මරණ පරීක්ෂක ටී. එම්. හරින්ද්‍ර ලක්මින තෙන්නකෝන් මහතා පොලිසියට නියම කළේය. පේ‍්‍රම සම්බන්ධතාව බිඳවැටීම නිසා 20 හැවිරිදි තරුණියක් සිය දිවි හානි කර ගැනීමේ සිද්ධියකින් පසු ඔහු මේ නියෝගය කර තිබේ.මරණ පරීක්ෂකවරයාගේ දැනුම්දීමට අනුව පොලිසිය විසින් කනේරු ගස් විනාශ කර දැමීම ඊයේ අරඹා ඇත.ඇඹිලිපිටිය නව නගරයේ උදා කළ ගම්මානයේ නිවෙසක මායිමට සිටුවා තිබූ කනේරු ගසක ඇට කෑමෙන් මේ තරුණිය මිය ගිය බව හදිසි මරණ පරීක්ෂණයේදී අනාවරණය විය. ඇඹිලිපිටිය රෝහලේ අසාධ්‍ය තත්ත්වයෙන් සිටි තරුණිය පෞද්ගලික ගිලන් රථයකින් කොළඹ ජාතික රෝහල වෙත රැගෙන යද්දී ඇයගේ තත්ත්වය බරපතළ වූ නිසා කහවත්ත මූලික රෝහලට ඇතුළු කරන ලදී.ඇය මිය ගොස් සිටි බව වෛද්‍යවරුන් පැවසුහ. මිය ගිය තරුණිය ලියන ලද ලිපියක්ද හදිසි මරණ පරික්ෂණයට ඉදිරිපත් කර තිබුණි.තරුණ වයසේ වටිනා ජීවිත අහිමි කරන පරිසරය ඉවත් කිරීම මෙම අවාසනාවන්ත මරණයෙන් අදාර්ශයක් කරගත යුතු බව හදිසි මරණ පරීක්ෂකවරයා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=n1110054</link>
    <topic>කොරියා භාෂා විභාගය15-16 දිනවල</topic>
    <author>මහින්ද අලුත්ගෙදර</author>
    <content>කොරියානු භාෂා ප්‍රවීණතා විභාගය දැඩි පොලිස් ආරක්ෂාවක් මධ්‍යයේ ලබන 15 හා 16 දිනයන්හි දී පැවැත්වීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන ඇත. පොලිසියේ 600ක් මේ වෙනුවෙන් යොදවන අතර නව වැනි වරටත් පැවැත්වෙන භාෂා ප්‍රවීණතා විභාගය කොරියානු මානව සම්පත් සංවර්ධන ආයතනය මඟින් පවත්වන බවද විදේශ සේවා නියුක්ති කාර්යාංශය සඳහන් කරයි.විදේශ සේවා නියුක්ති කාර්යාංශයේ සභාපති නීතීඥ කිංස්ලි රණවක හා කොළඹ දිශාව භාර නියෝජ්‍ය පොලිස්පති අනුර සේනානායක මහත්වරුන්ගේ මූලිකත්වයෙන් පැවති සාකච්ඡාවකදී මෙලෙස පොලිස් ආරක්ෂාව ලබා දීමට තීරණය විය. කොරියානු භාෂා ප්‍රවීණතා විභාගයේදී ඇතිවිය හැකි නීති විරෝධී ක්‍රියාවන් වැළැක්වීම සඳහා පොලිස් නිලධාරීන් දැනුවත් කිරීමටද පියවර ගෙන ඇතැයි විදේශ සේවා නියුක්ති කාර්යාංශය කියයි.ජංගම දුරකථන හෝ වෙනයම් තාක්ෂණික උපකරණ උපයෝගී කරගෙන විවිධ වංචාවන් සිදු කිරීමට යම් අයකු ක්‍රියා කරන්නේ නම් ඒ සම්බන්ධයෙන් දැඩි ක්‍රියාමාර්ග ගන්නා බවද එම කාර්යාංශය කියා සිටී.මේ විභාගය කොළඹදී මධ්‍යස්ථාන 10 ක පැවැත්වෙන අතර ඒ සඳහා අයදුම්කරුවන් 50770ක් පෙනී සිටීමට නියමිතය.මෙලෙස වාර්තා වන සිද්ධීන් සම්බන්ධයෙන් 0112 433342, 0112 322322, 0112 864118 හා 0773 140300 දුරකථන අංකයන්ට දැනුම් දෙන ලෙසද විදේශ සේවා නියුක්ති කාර්යාංශය ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=n1110055</link>
    <topic>නුවරඑළියටත්ගුවන් තොටක්</topic>
    <author/>
    <content>නුවරඑළියටත් නව අභ්‍යන්තර ගුවන් තොටුපළක් ලබා දෙන බව ජනාධිපති මහින්ද රාජපක්ෂ මහතා පවසයි. මේ සඳහා සුදුසු ස්ථානයක් සොයා බලා තමන් වෙත දන්වන ලෙස එතුමා එම දිස්ත්‍රික්කයේ ඇමැතිවරුන් වෙත උපදෙස් දී ඇත.ජනාධිපති මහින්ද රාජපක්ෂ මහතා මේ උපදෙස් ලබා දී ඇත්තේ නුවරඑළිය ප්‍රදේශයේ දේශපාලන ක්‍රියාකාරීන්, ව්‍යාපාරිකයන්, වෘත්තිකයන් සහ දිස්ත්‍රික් මැති ඇමැතිවරුන් සමඟ නුවරඑළිය ජනාධිපති මන්දිරයේදී පෙරේදා (03) පැවැති සාකච්ඡාවේදීය.නුවරඑළිය දිස්ත්‍රික්කයට සංචාරක කර්මාන්තයේ ඉහළ ප්‍රතිඵල අත්කර දී ශීඝ්‍රයෙන් දියුණු වන ආර්ථිකයේ කොටස් කරුවන් බවට එම දිස්ත්‍රික්කයේ ජනතාවත් පත් කර ගැනීම තම අරමුණ බව ජනාධිපතිතුමන් මෙහිදී පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=n1110056</link>
    <topic>පුනරුත්ථාපනය වූ එල්ටීටීඊ යේ 1000ක් නිවෙස් වෙත යති</topic>
    <author>වවුනියාව මධ්‍යම විශේෂ බණ්ඩාර විපුලසේන</author>
    <content>දින දෙකකට ඉහත දී සමාජගත කළ පුනරුත්ථාපනය වූ එල්. ටී. ටී. ඊ. සාමාජිකයන් දහසක් ඊයේ (3) සවස තම නිවෙස් බලා පිටත් වූහ. මේ පිරිස පසුගිය මානුෂීය මෙහෙයුමේදී යුද හමුදාව වෙත භාරවීමෙන් අනතුරුව වවුනියාව පුනරුත්ථාපන කඳවුරුවලදී විවිධ වෘත්තීය පුහුණු පාඨමාලා හැදෑරූහ.මේ පිරිස තම නිවෙස් බලා යන අවස්ථාවේදී යුද හමුදාව විසින් වියළි සලාක හා රසකැවිලි අඩංගු තෑගි මල්ලක් ද වවුනියාවේදී ලබා දුන් අතර ප්‍රවාහන පහසුකම් නොමිලයේ සපයා දී තිබේ.මේ පිරිස යාපනය, මන්නාරම, මුලතිව් හා වවුනියාව දිස්ත්‍රික්කවල පදිංචිකරුවෝ වෙති. කිසිමදාක තමන්ට නිදහසක් ලැබේ යැයි විශ්වාසයක් නොතිබූ බවත්, ජනාධිපති ප්‍රමුඛ රජයත්, යුද හමුදාවත්, ඉතා උසස් අන්දමින් තමන්ට සැළකූ බවත් ඔවුන් ආපසු යන ගමනේදී සිහිපත් කළ අතර ඒ පිළිබඳ තම ස්තූතිය ද පළකළහ. ඉදිරියේදී ඉතා යහපත් ලෙස සමාජයේ ජීවත් වෙමින් රජය ගෙන යන සංවර්ධන ක්‍රියාදාමයට තම දායකත්වය ද ඉහළම අන්දමින් ලබා දෙන බව ඔවුන් විශේෂයෙන් එහිදී සිහිපත් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=n1110057</link>
    <topic>‘බලු’ දැන්වීම්</topic>
    <author/>
    <content>මිනිසාගේ ළඟම මිතුරාත් හොඳම මිතුරාත් බල්ලා ය. එනිසාම බල්ලන් ඉලක්ක කර ගත් ප්‍රචාරක දැන්වීම් කලාවකට ලොව සුපතල නෙස්ලේ සමාගම පෙළඹී තිබේ.මේ අනුව ඔවුන් දැන් බල්ලන් සඳහාම වෙන්වූ ලොව පළමුවන රූපවාහිනී වෙළෙඳ දැන්වීම නිර්මාණය කර තිබේ. ඔස්ට්‍රේලියාවේදී පළමුවරට විකාශනය කිරීමට නියමිත මේ බලු දැන්වීමට අධි සංඛ්‍යාත ශබ්ද ඇතුළත් කර ඇත්තේ බල්ලන්ගේ අවධානය යොමා ගැන්මට හැකිවන පරිදිය.බල්ලන් ආකර්ෂණය කෙරෙන හඬ තුනක් එම දැන්වීමට යොදාගත් බව පැවසී ඇත. සමහර සෙල්ලම් බඩු මිරිකූ විට මීයෙකුගෙන් නැෙඟන හඬ වැනි හඬක් නිකුත් කිරීම මින් එකකි. ඊට වඩා ඉහළ හඬක් ද මීළඟට යොදාගෙන ඇති අතර තෙවැන්න මිනිසාට පහසුවෙන් නෑසෙන මුත් බල්ලන්ට වහා ග්‍රහණය වන සංඛ්‍යාතයකින් යුත් හඬකි. එමඟින් බල්ලන් රූපවාහිනිය වෙත ආකර්ෂණය කොටගෙන ඔවුන් සඳහාම නිපදවන ලද අයිස් ක්‍රීම් ආදිය කෙරේ උඋන් ආසක්ත කරගැන්ම අදාළ සමාගමේ අභිප්‍රාය වී තිබේ.බෙල්ජියමේ වොලෝනියා ප්‍රාන්තයේ රාජ්‍ය සේවකයන්ට අලුත් නීතියක් පැනවී තිබේ. ඒ අනුව දුම්පානය සඳහා හෝ රාජකාරි පරිශ්‍රයෙන් බැහැරවන හැම අවස්ථාවකම ඔවුනට වේලාව සටහන් කිරීමට සිදුව ඇත. යළි පැමිණෙන වේලාවද ඔවුන් සටහන් කළ යුතු අතර එම කාල සීමාවට අදාළව වැටුප් කප්පාදුවක්ද සිදු වන්නේ ය. මෙය දුම්පානය කරන්නන් කෙරෙහි අසාධාරණ බලපෑමක් ඇති කරන්නක් බවට විරෝධය පළ කරන වෘත්තීය සංගම් එමඟින් දුම්පානය අධෛරයමත් කළ නොහැකි බවත් තේ පානයට හෝ වැසිකිළි අවශ්‍යතාවට යොමු වන්නන්ටත් මේ නව නීතිය බලපානු ඇති බවත් පෙන්වා දී ඇත.යුක්‍රේනයේ ලුගාන්ස්ක් නම් නගරයේ නගර සභා රැස්වීමකදී කතා කිරීම තහනම් කෙරුණු ප්‍රජා නායකයකු ඔහු සභා ගැබින් ඉවත් කිරීමට පැමිණි ආරක්ෂකයකුගේ සුළැඟිල්ලෙන් කොටසක් වෙන් වන තුරු එය සපා කෑ බව වාර්තා වී තිබේ.සුප්‍රසිද්ධ ආහාර අලෙවි කරන සාප්පුවක් නගරයෙන් බැහැරට ගෙන යාමේ යෝජනාවකදී ඊට එරෙහිව නැගී සිටි මිකේල් පැෂ්චුක් නම් මේ සහිකයා දිගින් දිගටම කතා කිරීමට දරන ලද උත්සාහය වළකාලමින් ඔහුට සභා ගැබින් පිටවන ලෙස නියෝග කෙරී තිබේ.අදාළ නියෝගය නොතකා කතා කිරීමට ගිය ඔහු උස්සාගෙන ගොස් එළියට දමන ලෙස ආරක්ෂකයින්ට අණ කෙරී ඇත.ආරක්ෂකයන් ඔහු ඔසවා ගනිත්ම ඔවුන් සමග පොර බැදූ ඔහු එක් ආරක්ෂකයකුගේ සුළැඟිල්ලෙන් කොටසක් වෙන් වෙන්නට හපා ඇත. තවත් කීප දෙනෙකුගේම අත් ඔහු විසින් සපා කා තිබේ.පසුව පොලිස් අත්අඩංගුවට පත් සහිකයා දැන් මනෝචිකිත්සකයකු හමුවට පමුණුවා තිබේ. තුවාල ලත් ආරක්ෂකයාගේ සුළැඟිල්ල යා කිරීමට වෛද්‍යවරුන් උත්සාහ දරන බවද පැවසී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=n11100513</link>
    <topic>අලුගෝසු තනතුරට අයදුම්පත් ලබන සතියේ</topic>
    <author>බුද්ධිකා ඉඹුලාන</author>
    <content>පුරප්පාඩු වී ඇති ‘අලුගෝසු’ තනතුරට අයදුම්පත් කැඳවීම ලබන සතියේදී සිදු කිරීමට පුනරුත්ථාපන හා බන්ධානාගර ප්‍රතිසංස්කරණ අමාත්‍යාංශය කටයුතු යොදා ඇත.මේ අනුව ප්‍රසිද්ධ පුවත්පත් දැන්වීම් මගින් අලුගෝසු තනතුරු සඳහා වූ අයදුම්පත් පළ කිරීම ලබන සතියේදී සිදුවනු ඇති බව එම අමාත්‍යාංශයේ ලේකම්  ඒ. දිසානායක මහතා කියයි.අලුගෝසු තනතුරු 02ක් සඳහා බන්ධනාගාර දෙපාර්තමේන්තුවේ පුරප්පාඩු ඇති බවත් බොහෝ විට එම නාමය වෙනස් කොට නව හැඳින්වීමේ නාමයක්ද සහිතව මෙම තනතුරු පුරප්පාඩු සඳහා අයදුම්කරුවන් බඳවාගනු ඇති බවත් දිසානායක මහතා පවසයි. 1976 සිට මරණ දඬුවම ක්‍රියත්මක වී නොමැති අතර, බරපතළ වැරැදි හේතුවෙන් මරණ දඬුවම් නියම වූ 357 දෙනකු වැලිකඩ සහ බෝගම්බර බන්ධනාගාරයන්හි වෙයි. බන්ධනාගාර දෙපාර්තමේන්තුව සිදු කළ සමීක්‍ෂණයකින් ජනතාවගේ 80%ක ප්‍රතිශතයක් මරණ දඬුවම මෙරට තුළ ක්‍රියාත්මක කිරීමට පක්ෂ බව හෙළි වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=n11100514</link>
    <topic>තෛ‍්‍රභාෂා කෙටුම්පතටඔබේ අදහස් දෙන්න</topic>
    <author/>
    <content>තෛ‍්‍රභාෂික ශ්‍රී ලංකාවක් නිර්මාණය කිරීම සඳහා ක්‍රියාත්මක කරන දස අවුරුදු ජාතික වැඩපිළිවෙළෙහි කෙටුම්පතට ඇතුළත් කිරීම සඳහා මහජන අදහස් ලබා දෙන ලෙස එම වැඩපිළිවෙළෙහි සම්බන්ධීකාරක, ජනාධිපති උපදේශක සුනිමල් ප්‍රනාන්දු මහතා ඉල්ලීමක් කරයි.ජනාධිපතිවරයාගේ උපදෙසින් ජනාධිපති ලේකම් ලලිත් වීරතුංග මහතාගේ මෙහෙයවීමෙන් මේ වැඩපිළිවෙළ ක්‍රියාත්මක කෙරෙන අතර මෙහි නිල වෙබ් අඩවිය වන www.info.gov.lk හරහා සැලැස්මේ කෙටුම්පත ජනතාවට දැකගත හැකිය.2011 ඔක්තෝබර් 12 වැනි දිනට පෙර මේ සඳහා වන ජනතා ප්‍රතිචාර ඉදිරිපත් කරන ලෙස ද සුනිමල් ප්‍රනාන්දු මහතා දන්වා සිටී. තෛ‍්‍රභාෂික ශ්‍රී ලංකාවක් උදෙසා වන දස අවුරුදු ජාතික සැලැස්ම නිදහසින් පසු ශ්‍රී ලංකාවේ රාජ්‍ය නායකයකු ආරම්භ කළ මෙරට භාෂා සැලැසුම්කරණය පිළිබඳ පළමු විස්තරාත්මක ලේඛනය බව පවසන සුනිමල් ප්‍රනාන්දු මහතා මේ වැඩපිළිවෙළ සඳහා දක්වන ජනතා දායකත්වය බෙහෙවින් අගය කරයි.මෙරට සියලු පුරවැසියන් තෛ‍්‍රභාෂික නිපුණතාව හා ප්‍රවීණතාව අත්කර ගැනීම සඳහා දිරිගන්වනු පිණිස ජනාධිපතිවරයා විසින් මෙහෙයවන ජාතික පුරෝගාමී ප්‍රයත්නය සඳහා මෙමඟින් පදනම දැමෙන බව ද වැඩසටහනේ සම්බන්ධීකාරක සුනිමල් ප්‍රනාන්දු මහතා වැඩිදුරටත් දන්වා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=n11100510</link>
    <topic>රාජකාරි ඉටුකරන්න ගිය මගේ පුතාකපාකොටා මරන්න හේතුව කුමක්ද?</topic>
    <author>රත්නපුර දිසා විශේෂ - නිරෝෂන පෙරේරා</author>
    <content>මගේ පුතා පොලිසියේ රාජකාරි ඉටුකරන්න ගියා මිස කාටවත් වරදක් කරන්න ගියේ නැහැ. මගේ පොඩි පුතාට මෙහෙම අපරාධයක් කළේ ඇයි මොරටු මෝදර සුනාමි නිවාස සංකීර්ණයේ දෙපාර්ශ්වයක් අතර ඇති වූ ගැටුමක් සමථයට පත් කිරීමට ගොස් කඩු පහරකින් මිය ගිය පොලිස් කොස්තාපල්වරයාගේ මව තම පුතුගේ අකල් වියෝව නිසා වාවාගත නොහැකි ශෝකයෙන් හඬා වැළපෙන අයුරු හදකම්පා කරවන සුළුය.රාජකාරි ඉටුකිරීමට ගොස් ජීවිතයෙන් වන්දි ගෙවීමට සිදුවූ පොලිස් කොස්තාපල් එන්.ජී. චන්ද්‍රවිමල සමරවික්‍රම මහතා කහවත්ත දිවුල්වල ගමේ පදිංචිකරුවෙකි.29 හැවිරිදි චන්ද්‍රවිමල ගමේ කොයි කවුරුන් අතරත් ප්‍රසාදය දිනා ගත්තෙකි.සිවු දෙනෙකුගෙන් යුත් පවුලේ දෙවැනි දරුවා චන්ද්‍රවිමලය. ඔහුට වැඩිමහල් සොහොයුරෙක් හා බාල සොහොයුරියක් සිටිති. මව සහ වැඩිමහල් සොහොයුරා සමඟ චන්ද්‍රවිමල නිවසේ සිටියේ ය. නැගණිය බලන්ගොඩ වැලිගෙපොලට ගියේ විවාහපත් වූ පසුවය. චන්ද්‍රවිමලගේ පියා මියගොස් හරියටම පස් වසරක් ගතවේ.පවුලේ බර කරට ගෙන කටයුතු කළේ කොස්තාපල්වරයාය. ඔහුගේ මව ඩබ්ලිව්. ඒ. සෝමාවතී මහත්මිය තම පුතුගේ වියෝව ගැන හැඬූ කඳුළින් මෙලෙස කීවා ය.පොඩි පුතා පොලිසියට බැඳිලා වසර තුනක් පමණ වෙනවා.මෝදර පොලිසියේ ඒ වසර තුනම සේවය කළා. මීට සති දෙකකට පමණ පෙර පුතා ගෙදර ආවා. මාසයකට වරක් පුතා ගෙදර ඇවිත් යනවා. දින හතරක් පහක් එතකොට ගෙදර ඉන්නවා. මෙවර නිවාඩුවට ඇවිත් වෙනදා වාගේම ගමේ ඥාතීන් , මිතුරන් හමුවීමට ගියා. පන්සලටත් ගියා. ගමේ පාර හදන්න පටන් ගෙන තිබුණ නිසා ඒ ගැන සතුටු වුණා.පසුගිය 3වැනිදා උදේ නවයට විතර කහවත්ත පොලිසියෙන් නිලධාරින් දෙදෙනෙකු පැමිණ පුතාට කරදරයක් වෙලා පානදුර රෝහලට යන්න කිව්වා. මගේ ලොකු පුතා සමග ගමේ කිහිප දෙනෙකු පානදුරට ගියා.ඊට පසු මට ආරංචි වුණා පොඩි පුතාට පහරදීලා මරා දමලා කියා. රංඩුවක් බේරන්න ගිහින් පුතාට මේ විපත සිදුවී තිබෙනවා. රංඩුවක් බේරන්න ගිහින් පුතාගේ ජීවිතය අහිමි වුණා. ඇයි මගේ අහිංසක දරුවාට මෙවැනි විපතක් කළේ ?මියගිය චන්ද්‍රවිමල මහතාගේ වැඩිමහල් සොහොයුරු ඉන්දික පි‍්‍රයන්ත කුමාර (32) මහතා - මම ජීවත් වුණේ කුලී වැඩ කරලා. අම්මා සහ මම ජීවත් කරවන්න මල්ලි උදවු කළා. හැම මාසයකම වියදමට මුදල් ගෙනත් දෙනවා. මල්ලි අවිවාහකයි. මමත් අවිවාහකයි. ගැටුමක් තියෙන තැනකට ආයුධයක්වත් නැතිව නිලධාරින් ගොස් තිබෙනවා. මරණය කොහොම වුණත් අපට මල්ලි නැතිවීම පමණයි අවසානයට සිදු වුණේ.චන්ද්‍රවිමල මහතාගේ දේහය පෙරේදා (3) රාත්‍රි කහවත්තේදී නිවසට රැගෙන විත් තිබිණි. මෝදර සුනාමි නිවාස සංකීර්ණයේ දැරියක් වැඩිවියට පත්වීම නිමිත්තෙන් පැවැති උත්සවයකදී දෙපාර්ශ්වයක් අතර හටගත් ගැටුමක් සමථයට පත්කිරීමට ගියසමරවික්‍රම මහතා එහි සිටි පිරිසක් විසින් කපාකොටා මෙලෙස මරා දමා තිබේ. පානදුර රෝහලට රැගෙන යනවිටත් ඔහු මෙලොවින් සමුගෙන තිබුණු බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=n11100511</link>
    <topic>ගිනස් වාර්තාවක් පිහිටුවීමට අලව්වේ ජයසිංහ වෑයමක</topic>
    <author>අලව්ව විශේෂ – ඒ. කීර්තිසිංහ</author>
    <content>ගිනස් වාර්තාවක් තැබීමට වෙර දරන අලව්වේ මඩවල රංජිත් කුමාර ජයසිංහ (39) මහතා පැය 6ක් පොළව යට සිට අලව්ව මහජන ක්‍රීඩාංගණයේදී ඊයේ (4දා) ලංකා වාර්තාවක් පිහිටුවීය.අලව්ව මහජන ක්‍රීඩාංගණයේදී ඊයේ උදෑසන 6.00ට අඩි 3ක් ගැඹුරැති, අඩි 6ක් දිග වළක් තුළ මිහිදන්වූ ජයසිංහ මහතා ඉන් ගොඩආවේ පස්වරු 12.00ටය.ජයසිංහ මහතා මිහිදන් වුන වළ මත පස් දමා දර සෑයක්ද ගසා විශාල ගිනි මැලයක්ද ගසන ලදී. තමා මීට පෙර පැය 3ක්, පැය 5ක් පොළව යට සිට ඇති බවත් පැය 10ක් පොළව යට සිට ගිනස් වාර්තාවක් තැබීම තම අරමුණ බවත් කීය.මෙය දැනටමත් ශ්‍රී ලංකා වාර්තාවක් බවත් මේ සම්බන්ධ විස්තර ගිනස් වාර්තා කමිටුවට ඉදිරිපත් කරන බවත් ත්‍රාසජනක ක්‍රීඩා පරීක්‍ෂක වෛද්‍ය සුදත් සම්පත් මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=n11100512</link>
    <topic>නීති විරෝධීව මෙරටට ගෙනාරු.මිලියන 210ක සිගරට්විනාශ කිරීමට පියවර</topic>
    <author>කොළොන්නාව සමූහ ඒ. සුමනසේන</author>
    <content>ශ්‍රී ලංකා රේගුව විසින් ඉකුත් මාස පහක කාලය තුළ අත්අඩංගුවට ගන්නා ලද නීති විරෝධීව ආනයනය කළ රුපියල් මිලියන 210ක වටිනා කමකින් යුත් සිගරැට් මිලියන 14.1ක තොගයක් රාජසන්තක කිරීමෙන් අනතුරුව ඒවා විනාශ කොට දැමීම සඳහා ඊයේ 03දා දහවල් ලංකා දුම්කොළ සමාගමට බාරදීම සිදු කෙරිණි.මෙම සිගරැට් තොගය ශ්‍රී ලංකා රේගුවේ මධ්‍ය බුද්ධි ඒකකය, විශේෂ කාර්ය අංශය හා සුපරීක්‍ෂා ඒකකයේද අධික්ෂණය යටතේ අත්අඩංගුවට ගැණුනි.උපක්‍රමශීලිව සැකයට බඳුන් නොවන ආකාරයෙන් විවිධ ප්‍රසිද්ධ සමාගම්වල නම් ව්‍යාජ ලෙස භාවිතා කරමින් මෙම සිගරැට් තොගය ඇතුළත් කන්ටේනර දෙක මෙරටට ගෙන්වා ඇති බව නියෝජ්‍ය රේගු අධිකාරී සනත් ප්‍රනාන්දු මහතා කියයි. මෙම සිගරැට් තොගය මෙරට අලෙවි වුවා නම් එයින් රජයට සිදුවෙන අලාභය රුපියල් මිලියන 105ක් බවද කී ඒ මහතා ශ්‍රී ලංකා රේගුව , සුරාබදු දෙපාර්තමේන්තුව හා ජාතික දුම්වැටි හා මධ්‍යසාර අධිකාරියේ අධීක්ෂණය යටතේ ලබන 5දා ලංකා දුම්කොළ සමාගම මගින් විනිවිද ආකාරයට විනාශ කොට දැමීමට නියමිත බවද කීය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=r1110051</link>
    <topic>මත්ද්‍රව්‍ය මුසු සිසිල් බීම බසයේ දී බොන්නට දී මහලු යුවළක් සතු භාණ්ඩ පැහැරගන්න හදලා</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>මත්ද්‍රව්‍ය මුසු පානය බොන්නට දී වයෝවෘද්ධ යුවළක් සතු දේපළ කොල්ලකෑමට තැත්කළේ යැයි කියන තැනැත්තෙකු ලබන 10 දක්වා රක්ෂිත බන්ධනාගාර ගත කිරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේය.මෙලෙස රක්ෂිත බන්ධනාගාර ගත වූයේ ගාල්ල අකුරැස්ස ප්‍රදේශයේ පදිංචිකරුවෙකි.වයස්ගත යුවළ කොළඹ බස්රථ ගාලෙන් පේදුරුතුඩුවට යෑමට ලංගම බසයකට ගොඩවී ඇත.මෙම යුවළ යමක්කමක් තියන අය ලෙස සැරසී සිටි අතර දරු මුණුබුරන්ට ගෙනයෑමට නොයෙක් දේ දමා අසුරන ලද බෑග් කීපයක් ද සන්තකයේ තිබී ඇත. බසයේ දී පේදුරුතුඩුව බලා යන තරුණ මගියකු එම යුවළ සමඟ කථාබහ කර සමීප සම්බන්ධතාවක් ඇතිකර ගත්තේය.මගී තරුණයා මෙම යුවළට හිතවත්කම මත යමක් බොන්නට දීමෙන් දෙදෙනා සිහිසුන් වී තිබේ. මේ දෙස බලාගෙන සිටි එක් මගියකු සිදුවුන සිද්ධිය ගැන බසයේ අනිකුත් මගීන් දැනුවත් කළේය.තරුණයා දුන් බීම පානය කිරීමෙන් වයෝවෘද්ධ යුවළ සිහිමුර්ජා වූ බව බසයේ කථාබහට ලක්වන විට එම තරුණයා බසයෙන් බැසයෑමට සූදානම් විය.පේදුරුතුඩුව දක්වා ප්‍රවේශ පත්‍ර ලබාගෙන සීදුව ප්‍රදේශයෙන් බසයෙන් බැසීමට සූදානම් වන්නේ මන්දැයි කොන්දොස්තර මහතාද ඔහුගෙන් ප්‍රශ්න කළ විට ඔහු තැති ගත්තේය. මගීහු කීපදෙනෙක් ඔහු අල්ලාගෙන මීගමු පොලිසියට බාරදුන් අතර පොලිසියේ උපදෙස් මත යුවළ මීගමු දිසා රෝහලට ඇතුළත් කෙරිණි. මීගමු පොලිසියේ උප පොලිස් පරීක්ෂක රංජිත් ප්‍රේමසිරි මහතා සැකකරු අධිකරණයට ඉදිරිපත් කර පැමිණිල්ල මෙහෙයවන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=r1110052</link>
    <topic>සිර මැදිරියෙන්පැනගිය සැකකරු ජා ඇළ දී කොටුවෙයි</topic>
    <author>ජා–ඇළ මධ්‍යම</author>
    <content>පසුගියදා ජා–ඇළ දඬුගම ප්‍රදේශයේදී ජා-ඇළ පොලිසිය සිදු කළ මෙහෙයුමකින් වෙන්නප්පුව පොලිසියේ සිර මැදිරියෙන් පැන ගිය සැකකරුවකු අත්අඩංගුවට ගැනීමට ජා–ඇළ පොලිසිය සමත්ව ඇත.මත්කුඩුවලට සහ ගංජාවලට ඇබ්බැහි වූ සැකකරු සොරකම් කිහිපයක්ම හේතුකොටගෙන වෙන්නප්පුව පොලිසිය අත්අඩංගුවට ගෙන තිබුණි.සැකකරු වෙන්නප්පුව පොලිසියෙන් පැන යෑමෙන් අනතුරුව ජා- ඇළ පොලිසිය මොහු අත්අඩංගුවට ගෙන ඇත්තේ වහටියගම මුතුරාජ වෙල්යායේ මඩවගුරක සැඟවී සිටියදීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=r1110053</link>
    <topic>මාළු වෙළෙඳ පොළටඑන පාරිභෝගිකයන්ටඅසාධාරණයක්</topic>
    <author>උතුරු කොළඹ සමූහ</author>
    <content>පෑලියගොඩ පිහිටි නව මාළු වෙළෙඳපොළ වෙත දිනපතා පාපැදිවලින් පැමිණෙන පාරිභෝගික ජනතාවට සිදුවන අසාධාරණ ක්‍රියාවක් පිළිබඳව ඔවුහු මහත් කනස්සල්ලකට පත්ව සිටිති.පාපැදි නතර කර තැබීම සඳහා මෙම ස්ථානයේ විශාල ඉඩ ප්‍රමාණයක් වෙන්කර තිබේ.එතැන නවතා තබන පාපැදියකින් රුපියල් 10ක මුදලක් එක්තරා සංවිධානාත්මක පිරිසක් විසින් සිරිතක් වශයෙන් බලෙන් අය කර ගනු ලබයි. ඒ සඳහා රිසිට් පතක් නිකුත් කිරීමක් සිදුවන්නේ ද නැත.මේ හැරුණු විට තවත් කට්ටියක් මෙතැන ගාල් කරන පාපැදි අගුල් නොදමා (ලොක් නොකර) තබන ලෙස ජනතාවට බල කරන බවද පැවසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=r1110054</link>
    <topic>සර් මම අලුතින් ෆෝන් එකක් ගත්තා: මේ මුලින්ම ගන්න කෝල් එක</topic>
    <author>තිලකරත්න ලියනපටබැඳි පොල්ගහවෙල සමූහ</author>
    <content>තමා විසින් මිළදී ගත් අලුත් ජංගම දුරකථනයෙන් අලුයම දෙකට පමණ ප්‍රදේශයේ ප්‍රධාන ඇමැතිවරයාට මංගල දුරකථන ඇමතුම ලබා දුන් පුද්ගලයෙකු ගැන පුවතක් පසුගියදා වාර්තා විය. වාර්තා වන අන්දමට සිද්ධිය මෙසේය.අදාළ කාලසීමාව මැතිවරණ සමයෙකි. දිවා කළ රැස්වීම් රැසකට සහභාගි වීමෙන් අනතුරුව රාත්‍රි දොළහට ඇමැතිවරයා නින්දට වැටිණ.තද නින්දේ සිටි ප්‍රධාන ඇමැතිවරයාට රාත්‍රි 2ට පමණ තම ජංගම දුරකථනයේ නාදය ඇසෙන්නට විය. ඕනෑම වෙලාවක ජනතාව වෙනුවෙන් කැපව සිටින ඇමැතිවරයා කඩිනමින් අවදිව දුරකථනය ළඟට ගියේ, “කාට හෝ හදිස්සියක් වෙන්න ඇති” යැයි තමාටම කියා ගනිමින් දුරකථනය අතට ගත්තේය.“සර්... සර්... මම... කුමාර සර් ඉතින්...”“හරි... හරි.. කුමාර මොකක්ද ප්‍රශ්නය, කාට හරි කරදරයක් ද?“නැහැ... නැහැ... සර් කිසිම කරදරයක් නැහැ”“එහෙනම් මේ මහා රෑ කෝල් කළේ ඇයි...”“නෑ... සර්... මම අලුතින් සෙලියුලර් ෆෝන් එකක් ගත්තා... මේ සර්ට මුලින්ම කෝල් කළේ සර්... ගුඩ් නයිට්” යැ’යි කුමර පිළිතුරු දෙමින් දුරකථනය විසන්ධි කළේය.“මෙහෙමත් මිනිස්සු” කියූ ප්‍රධාන ඇමැතිවරයා සිනහවක් සමඟම නින්දට වැටිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=r1110055</link>
    <topic>වීරකොඩියාන ස්ත්‍රි දූෂණ නඩුවේ සැකකරුටමහාධිකරණයෙන් හය වසරක සිර දඬුවම්</topic>
    <author>කුරුණෑගල මධ්‍යම විශේෂ – ආරියපාල වංශතිලක</author>
    <content>අධිකරණය හමුවේ වරද පිළිගත් වීරකොඩියාන ස්ත්‍රී දූෂණ නඩුවේ විත්තිකරුට වසර 6ක බරපතළ සිර දඬුවම් නියම කළ වයඹ පළාත් බද කුරුණෑගල මහාධිකරණ විනිසුරු එල්. යූ. ජයසූරිය මහතා එකී සිර දඬුවම වසර 20 කට අත්හිටුවමින් රුපියල් 5000 ක දඩයක් ගෙවන ලෙසට විත්තිකරුට නියම කරන ලදී.දඩ මුදල් සහ සිර දඬුවමට අමතරව අගතියට පත් කාන්තාවට රුපියල් ලක්ෂ එක හමාරක වන්දියක් ගෙවන ලෙසටද නියෝග කළේය.එම දඩ මුදල් සහ වන්දි නොගෙව්වොත් තවත් වසර 4 කින් සිර දඬුවම් දීර්ග කරන බවද විනිසුරුවරයා කීවේය.2006/06/26 දින හෝ ඊට ආසන්න දිනයකදී කුලියාපිටිය පොලිස් බල ප්‍රදේශයේ වීරකොඩියානේ වයස අවුරුදු 26 ක එක්දරු මවක් දෙවතාවක් දූෂණය කිරීමේ චෝදනාව යටතේ සැකකරු මේ නඩුවෙන් චෝදනා ලැබ සිටියෝය.දඩ මුදල් සහ වන්දි ගෙවීමට තම සේවාදායකයා කැමැත්තෙන් සිටින බැව් විත්තියේ නීතිඥවරයා මෙහිදී කියා සිටියේය.එයට අවසර දුන් විනිසුරුවරයා මුදල් ගෙවා එනතෙක් ඔහු අධිකරණ ශාලාවේ රඳවා ගන්නා ලෙසට බන්ධනාගාර නිලධාරින්ට නියම කළේය.දඩ මුදල් උසාවියට ගෙවූ විත්තිකරු වන්දි මුදල රුපියල් එක්ලක්ෂ පනස් දාහ කාන්තාවගේ නමින් ජාතික ඉතිරි කිරීමේ බැංකුවේ තැම්පත් කොට ලදුපත අධිකරණයට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=r1110056</link>
    <topic>‘ෆෙ‍්‍රන්ඩ්ෂිප්’ එක තිතටම වැඩ කරලාමනාලයාගෙන් මිතුරන්ට නවක වදය</topic>
    <author>බර්ටි ලයනල් උඩුගම්පොළ</author>
    <content>මධුසමය ගත කර නිවෙස බලා පැමිණෙන නව යුවළ පිළිගැනීමට මිතුරෝ සියල්ල සූදානම් කළහ.රතු මලින් සැරසූ මංගල රථය බුදු පිළිම හන්දියට ළඟා විය. මිතුරන් සියල්ල කඩිසර වූහ. පිරිසක් වෙඩි පත්තු කළහ. තවත් කොටසක් සිසිල් බීම සූදානම් කළහ. මිතුරන් දෙදෙනෙක් ඇවිත් පොල්කටුමාලය මනාලයාගේ කරේ දැමීය. අනෙකා රතු වද මල් පොකුරක් මනාලියගේ අතට දුන්නේය. තවත් දෙදෙනෙක් මල් බන්දේසී දෙකක් රැගෙන විත් යුවල අතට දුන්හ.මල් වට්ටිය අතට ගත් සැණින් මනාලයා දෝවනය කරවීමට සහ අත් සේදීමට ජලය ගෙන එන ලෙස මිතුරන්ට කීය. හඳුන්කූරු පොල්තෙල් පහන් තැටි පහන් වැටි ගෙනෙන ලෙසටද මනාලයා මිතුරන්ට අණ කළේය. මිතුරෝ ඊට එකඟ වූහ.සියල්ල සූදානම් කොට ගත් මනාලයා මිතුරන් සියලු දෙනාම කැඳවා මල් බන්දේසි අත ගැස්සවූවේය. ගාථා පාඨ කියමින් මල් පුජා කළේය. මිතුරෝද බිම වාඩිවී ඔහු අනුව ගාථා කීහ.සිසිල් බීම පානය කර අවසානයේදී යුවල මලින් සරසා සූදානම් කර තිබූ මංගල කරත්තයක් වෙත කැඳවාගෙන යැවිණි.මනාලිය කරත්තයට ගොඩ කරවූයේ මනාලයාය. අපි දෙගොල්ලන්ගේ ‘ෆ්‍රෙන්ඩ් ෂිප්’ එක හරියට ඔප්පු වෙන්නෙ අපි දෙන්නාම මේ කරත්තයට පටවා ඇදගෙන ගියොත් තමයි කියා මනාලයා හඬගා කීවේය. වැඩිදුර නොසිතූ මිතුරන්ද ‘හරි මචං උඹ කියන ඕන දේකට අපි රෙඩි’ කියමින් එකඟ වූහ.පටන් ගත් තැන සිටම කරත්තය ඇදිය යුත්තේ කඳුගැටය මතටය. මිතුරන් මාරුවෙන් මාරුවට ගී ගයමින් කරත්තය ඇදගෙන යන්නට වූහ.මනාලයා කරත්තය මත සිට හනික යමන් පුල්ලි ගොනෝ මෙල්ල නොවී තරගෙටා ගීතය ගයමින් මනාලිය සමග නටන්නට විය. මිතුරන්ගේ උද්යෝගයද වැඩි විය. ඔවුහු යුවල සහිත කරත්තය පාර දිගේ කඳු මුදුන ඉදිරියටම ඇදගෙන ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=r1110057</link>
    <topic>දුව පැන දඟලන වයසේ මට ඉන්නට සිදුවුණා රෝද පුටුවේ</topic>
    <author/>
    <content>‘ඉස්කෝලෙදි මගේ දණහිස් දෙක පණ නැතුව දවසක් වැටුණා. එදායින් පස්සේ මට නැගිටින්න බැහැ. ඇවිදින්න බෑ. දැන් අවුරුදු තුනක් වෙනවා. එතකොට මම හිටියේ දෙකේ පන්තියේ. මට ගෙදර ඉන්න බැහැ. ඉගෙන ගන්න ආසයි. ඒ හින්දම රෝද පුටුවෙන් ඉස්කෝලේ යනවා යැයි හොරණ ලබුගම පදිංචි කවීෂ උදයංග පුතු කීවේය.ට්‍රැක්ටර රියැදුරකු වන ආර්. ඩී. විමලරත්න සහ සජීවා සමන් කුමාරිගේ වැඩිමල් පුතු කවීෂ උදයංගය. ලබුගම විජිත විද්‍යාලයේ 05 වසරේ කවීෂ ඉගෙනුම ලබයි. හදිසියේ ඇතිවූ රෝගී තත්ත්වයක් නිසා කවීෂට රෝද පුටුවේ පිහිට පැතීමට සිදු විය.දේශීය බටහිර වෛද්‍යවරු වෙත ගොස් වසර කිහිපයක් ප්‍රතිකාර ලබා දුන්නත් කවීෂ සුවවන ලකුණක් පෙනෙන්නට නැත.එහෙත් කවීෂට නම් ගෙදර ඉන්නට බැරිය. ඔහුට වුවමනා පාසල් ගොස් ඉගෙන ගන්නටය. සජීවා සිය බාල දියණිය පෙර පාසල වෙත ඇරලවා රෝද පුටුවක් තල්ලු කරගෙන කවීෂ පාසල කරා රැගෙන එයි. පාසල් අවන්තුරුම කුඩා දරුවාද රැගෙන ඈ කවීෂ සමග රෝද පුටුවත් තල්ලු කරගෙන නිවෙසට යන්නීය.කවීෂගේ මව සජීවා සමන් කුමාරි මෙසේ කීවායපුතාට කිසි ලෙඩක් තිබුණේ නැහැ. එක පාරටම දණහිස් පණ නැති වුණා. ඊට පස්සේම නැගිටින්න බැහැ. ඉංග්‍රීසි බෙහෙත් කළා. සිංහල බෙහෙත් තාමත් කරනවා. තෙල් බේත් ගානවා. සිංහල වෙද මහත්වරු කියන්නේ ව්‍යායාම මගින් යථා තත්ත්වයට පත් විය හැකි බවයි. මහත්තයා රස්සාව කරන්නේ කුලී රියදුරෙක් විදියට. බෙහෙත්වලටත් ගෙදර වියදමටත් ඒ මුදල මදි. මට ළමයි දාලා රැකියාවකට යන්න විදියක් නැහැ.කවීෂ මෙසේ කීවේය.පාසලේ යාලුවෝ මට ගොඩක් ආදරෙයි. ටොයිලට් එකට පවා මාව උස්සගෙන යන්නේ මගේ යාලුවෝ. අම්මා නැති වෙලාවට එයාලා තමා මට උදවු කරන්නේ. මට මේ වගේ යාලුවෝ ටිකක් ලැබුණෙ මගේ වාසනාවට..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=r1110058</link>
    <topic>මාවනැල්ල ඩෙංගු රෝගීන් 26ක්</topic>
    <author>අලුත්නුවර සමූහ – ඒ. ඇම්. ටිකිරිබණ්ඩා</author>
    <content>මාවනැල්ල අවට ප්‍රදේශයේ ඩෙංගු රෝගී යැයි සැකකරන රෝගීන් 58 දෙනෙක් හමුවී සිටිති. ඔවුන්ට අවශ්‍ය සියලු ප්‍රතිකාර ද ලබාදී තිබෙනවා. දැනට රොගීන් 26 දෙනෙක් වාර්තා වී තිබේ. ඉන් කිසිවකු මරණයට පත්වී නැතැයි මාවනැල්ල මහජන සෞඛ්‍ය පරීක්ෂක ජයන්ත ආරියසේන මහතා පැවැසීය.ඒ මහතා එසේ පැවැසුවේ මාවනැල්ල ප්‍රාදේශීය සභා කාර්යාලයේ ප්‍රාදේශීය සභා මන්ත්‍රීවරුන්, පොලිසිය සහ මාධ්‍යවේදීන් දැනුවත් කිරීමේ උත්සවයකට සහභාගි වෙමිනි. මදුරු මර්දනය සඳහා වැඩසටහන් රැසක් ජාතික සෞඛ්‍ය සතිය තුළ පැවැත්වීමට මාවනැල්ල සෞඛ්‍ය වෛද්‍ය නිලධාරි කාර්යාලය කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=r1110059</link>
    <topic>වැලිවේරිය හොරෙන් වැලි ගොඩ දැමුවැයිලක්ෂ දෙකක් දඩ</topic>
    <author>ගම්පහ සංචාරක – නිමල් ජයසිංහ</author>
    <content>වැලිවේරිය පොලිස් බල ප්‍රදේශයේදී තරුණයන් හතර දෙනකු බලපත් නොලබා ඇළකින් වැලි ගොඩ දැමීමේ චෝදනාව මත ගම්පහ අධිකරණයට ඉදිරිපත් කර තිබුණි.චෝදනාවට වරද පිළිගත් අයට එක් අයකුට රුපියල් 50000 පනස් දහස බැගින් 4 දෙනාටම රුපියල් දෙලක්ෂයක දඩ මුදලක් ගම්පහ අතිරේක මහේස්ත්‍රාත් ඉන්දික අත්තනායක මහතා නියම කළේය. පැමිණිල්ල වැලිවේරිය පොලිසියෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=r11100510</link>
    <topic>හිරගෙදරට යැවීමට කුඩු ගෙනා කත රිමාන්ඩ්</topic>
    <author>අත්තනගල්ල විශේෂ ජයවීර සුගතපාල</author>
    <content>සිර ගෙදරට යැවීම සඳහා තම ගමන් මල්ලේ හෙරොයින් ග්‍රෑම් 6ක් සහ මිලිග්‍රෑම් 13 ක් සඟවා ගෙන සිටි කාන්තාවක් අත්තනගල්ල මහේස්ත්‍රාත් අධිකරණ භූමියේ රැඳී සිටියදී වේයන්ගොඩ පොලිසිය විසින් අත්අඩංගුවට ගන්නා ලදී.ඇය මේ මස 12 වැනි දින දක්වා රිමාන්ඩ් භාරයේ තබන ලෙස අත්තනගල්ල මහේස්ත්‍රාත් සහ අතිරේක දිසා විනිසුරු ඩී. ඒ. රුවන් පතිරණ මහතා (28 දා) නියෝග කෙළේය.මේ කාන්තාවගේ පුතුන් දෙදෙනකු ගිනි අවි ළඟ තබා ගැනීමේ චෝදනාවක් මත රිමාන්ඩ් භාරයේ සිටී. මෙම කාන්තාව අධිකරණ භූමියට පැමිණි දිනය එම පුතුන් දෙදෙනා නැවත අධිකරණයට ඉදිරිපත් කිරීමට නියමිත දිනය විය. එදින මෙම හෙරොයින් පැකට් සිරගෙදර අලෙවි කිරීම සඳහා තම පුතුන් දෙදෙනා අත එහි යැවීම සඳහා රැගෙන ආ බව ද සැකකාරියගෙන් ප්‍රශ්න කිරීමේදී හෙළි විය.පැමිණිල්ල ඉදිරිපත් කළ වේයන්ගොඩ පොලිසියේ අපරාධ විමර්ශන අංශයේ සැරයන් කුමාරසිරි මහතා අධිකරණයට දැන්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=r11100511</link>
    <topic>මාවනැල්ල – ගම්පොළ මාර්ගයකවදා ඉදිවෙයි ද?</topic>
    <author>රඹුක්කන සමූහ පත්මසේකර නිශ්ශංක</author>
    <content>අගමැති දි. මු. ජයරත්න මහතා තම මැතිවරණ කොට්ඨාසයට යාම සඳහා භාවිතා කරන කෙටිම මාර්ගය වන මාවනැල්ල හෙම්මාතගම හරහා ගම්පල මාර්ගය ඉදිකිරීමට වැඩ ආරම්භ කිරීම පිණිස සමරු ඵලක නිරාවරණය කෙරිණි. එහෙත් අවුරුද්දයි මාස හතක් ගෙවිලත් තවමත් පස් පිඩැල්ලක්වත් කපා නැත.මාවනැල්ලෙන් ආරම්භ වන ප්‍රධාන මාර්ගය කේන්ද්‍ර කොටගෙන ගම්මාන හතක ජනතාව මෙම මාර්ගය භාවිතා කරනුයේ දැඩි අපහසුතා මැදය. මේ වනවිට රුපියල් කෝටි හතක මුදලක් ද මේ මාර්ගය සංවර්ධනයට වෙන්කර ඇත. එම මුදල කොන්ත්‍රාත් කරුවකුට ලබාදී ඇති නමුදු ටෙන්ඩර් පටිපාටියේ දෝෂයක් නිසා වැඩ ඇරඹීමට නොහැකි බවද පැවැසේ.මේ පිළිබඳව අදහස් දැක්වූ ෆාරුක් අබ්දුල් ලතිෆ් මහතා:-මේ මාර්ගයේ වැඩ ආරම්භ කරලා මේ වනවිට අවුරුදු එකහමාරකටත් වැඩියි. ඒත් වැඩේ වෙන පාටක් නම් නැහැ. මේ පාරෙන් තමයි අග්‍රාමාත්‍යතුමන් බොහෝ අවස්ථාවල ගමන් කරන්නේ. අනිත් එක අම්බුළුවාව සංචාරක පුරවරයට යන එන දෙස් විදෙස් සංචාරකයෝ විශාල පිරිසක් ද මේ මාර්ගයේ ගමන් කරනවා.මේ පාර භාවිතයෙන්, ගම්මාන හතක දහස් ගණන් ජනතාව ගමන් බිමන් යනවා. දිනකට පෞද්ගලික හා ලංගම බස් ගමන්වාර හතළිහක් පමණ ධාවනය වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=s1110051</link>
    <topic>තහනම් උත්තේජක භාවිතය ක්‍රීඩා වෛද්‍ය ඒකකයේ දුර්වලතාවක්</topic>
    <author>ෆවුස් මොහොමඩ්</author>
    <content>මෙරට ක්‍රීඩකයන් තහනම් උත්තේජක භාවිත කිරීමේ චෝදනාවන්ට හසුවීමෙන් ක්‍රීඩාවත් පොදුවේ රටත් අපකීර්තියට ලක්වීම සම්පූර්ණයෙන්ම ක්‍රීඩා වෛද්‍ය ඒකකයේ හිටපු නිලධාරීන්ගේ දුර්වලතා මත සිදුවූවක් බව ක්‍රීඩා අමාත්‍ය මහින්දානන්ද අළුත්ගමගේ මහතා ‘දිනමිණ’ට ඊයේ ප්‍රකාශ කළේය.ක්‍රීඩා අමාත්‍යාංශයට අයත් ක්‍රීඩා වෛද්‍ය ඒකකයේ අතීතයේ සිටි සේවකයන් පවා ක්‍රීඩකයන්ට තහනම් උත්තේජක අලෙවි කොට ඇතැයි පැවසූ ක්‍රීඩා ඇමැතිවරයා ජාතික හා ජාත්‍යන්තර ක්‍රීඩා තරග සඳහා යොමු කිරීමේදී ක්‍රීඩකයන් සහ ඔවුන්ගේ පුහුණුකරුවන් තහනම් උත්තේජක භාවිතය සම්බන්ධව නිසියාකාරව දැනුවත් නොකිරීමෙන් බරපතළ ප්‍රශ්න ගණනාවක් උද්ගත වූ බව සඳහන් කළේය.ක්‍රීඩා වෛද්‍ය ඒකකයේ දුර්වල පරිපාලනය සම්බන්ධව ක්‍රීඩකයන් සහ ක්‍රීඩා සංගම් වෙතින් අමාත්‍යවරයාට පැමිණිලි රාශියක් ලැබී තිබිණි.ක්‍රීඩාවේ උන්නතිය වෙනුවෙන් සහ අනාගතයේ රටට කීර්තියක් අත් කර දීමට උපන් හපන් කම් ඇති යොවුන් ක්‍රීඩක ක්‍රීඩිකාවන් රැක ගැනීම සඳහා නිවැරදි පරිපාලනයකින් යුත් කාර්යක්ෂම ක්‍රීඩා වෛද්‍ය ඒකකයක අවශ්‍යතාව මත වහාම එහි සියළුම නිලධාරීන් ඉවත් කිරීමට ඇමැතිවරයා පසුගියදා පියවර ගත්තේය.මේ අනුව ක්‍රීඩා වෛද්‍ය ඒකකයේ අධ්‍යක්ෂ ජෙනරාල් වෛද්‍ය ගීතාංජන මෙන්ඩිස් මහතා ඇතුළු නිලධාරීන් ඇමැතිවරයා විසින් ඉවත් කරනු ලැබූ අතර ක්‍රීඩා වෛද්‍ය ඒකකයේ නව අධ්‍යක්ෂ ජෙනරාල් ලෙස මහාචාර්ය අර්ජුන ද සිල්වා මහතා පත්කර ඇත.ක්‍රීඩා වෛද්‍ය ඒකකයේ පසුගිය පරිපාලනය තුළ මෙරට ක්‍රීඩකයන් ගණනාවක් තහනම් උත්තේජක චෝදනාවලට හසු වූහ.ශ්‍රී ලංකා ක්‍රිකට් පිලේ ආරම්භක පිතිකරුවකු වන උපුල් තරංග, පොදු රාජ්‍ය මණ්ඩලීය ක්‍රීඩා උළෙලේ රන්පදක්කම් දිනූ මංජු වන්නිආරච්චි, බර ඉසිලීමේ ක්‍රීඩක චින්තන ගීතාල් සහ මෙරට රගර් පිටියේ විශිෂ්ට ක්‍රීඩකයන් කීපදෙනෙකුද මෙසේ තහනම් උත්තේජක චෝදනාවලට වැරදිකරුවන් වී තරග තහනමකට ලක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=s1110052</link>
    <topic>රාජ්‍ය සේවක ශාරීරික යෝග්‍යතාවර්ධන වැඩ සටහන හෙට සිට</topic>
    <author/>
    <content>දස ලක්ෂයක් පමණ වන රජයේ සේවකයන්ගේ ශාරීරික යෝග්‍යතා වර්ධනය කර මනා සෞඛ්‍ය තත්ත්වයකින් පිරිපුන් රාජ්‍ය සේවාවක් බිහි කිරීමේ අරමුණින් ක්‍රීඩා අමාත්‍යාංශයේ මෙහෙයවීමෙන් ජනාධිපතිතුමාගේ උපදෙස් පරිදි ශාරීරික සුවතා නියමු වැඩසටහනක් හෙට (6) සිට ක්‍රියාත්මක කෙරෙන බව ක්‍රීඩා අමාත්‍යාංශය නිවේදනය කළේ ය.අධික මේදය, අස්ථි දුබලතා, අධික රුධිර පීඩනය, දියවැඩියාව, කොලෙස්ටරෝල්, හදවත් රෝග, මානසික ආතතිය, ස්නායු ආබාධ වැනි රෝග තත්ත්වයන් පාලනය කිරීම සඳහා රජයේ සේවකයින් ව්‍යායාමවලට යොමු කෙරෙන අතර මානසික ආතතියෙන් තොරව කාර්යක්ෂමව දෛනික රාජකාරී කටයුතු කෙරෙන පරිසරයක් රාජ්‍ය සේවාව තුළ බිහිකිරීම මෙම වැඩපිළිවෙලේ අරමුණු යැයි ක්‍රීඩා අමාත්‍යාංශය පවසයි.ක්‍රීඩාව තුළින් උසස් මානසික වර්ධනයක් ඇතිකර නිරෝගී, කාර්යක්ෂම රාජ්‍ය සේවකයෙකු බවට පත් කිරීම සඳහා ක්‍රියාත්මක වන ශාරීරික සුවතා වැඩසටහන සතියේ දින 02 ක් ශාරීරික අභ්‍යාස පුහුණු වැඩසටහනකට යොමු කරන අතර මෙම වැඩසටහන මඟින් සෑම සේවකයෙකුම වෛද්‍ය පරීක්ෂණයකටද භාජනය කර පුද්ගලික වෛද්‍ය ලිපි ගොනුවක් පවත්වාගෙන යමින් ක්‍රීඩාව තුළින් ලබන සුවතාවය මාස 03 කට වරක් අධීක්ෂණය කිරීමට කටයුතු කරන බව ක්‍රීඩා අමාත්‍යාංශ නිවේදනයේ වැඩි දුරටත් සඳහන් වේ.ආහාර පාලනය හා සමබල ආහාර ගැනීම පිළිබඳව දැනුමක් ලබා දෙන අතරම ශාරීරික සුවතා වර්ධනය කිරීමට අවශ්‍ය දැනුම දේශන, සම්මන්ත්‍රණ ඇසුරෙන් ලබා දීමට ක්‍රීඩා අමාත්‍යාංශය කටයුතු කරයි. ක්‍රීඩා සංවර්ධන දෙපාර්තමේන්තුවේ සහ ක්‍රීඩා අමාත්‍යාංශ නිලධාරීන් 250 ක් සම්බන්ධ කරගෙන ක්‍රියාත්මක වන නියමු ව්‍යාපෘතිය වසරක කාලයක් පැවැත්වෙන අතර ජනාධිපතිතුමාගේ උපදෙස් පරිදි සෑම රජයේ සේවකයෙකුම මෙම වැඩසටහනට සම්බන්ධ කර විශේෂ ව්‍යාපෘතියක් ඉදිරියේදී ක්‍රියාත්මක කරන බව ක්‍රීඩා අමාත්‍ය මහින්දානන්ද අලුත්ගමගේ මහතා පවසයි.නියමු ව්‍යාපෘතිය හෙට පෙ.ව. 9.00 ට ටොරින්ටන් චතුරස්‍රයේ ක්‍රීඩා සංවර්ධන දෙපාර්තමේන්තුවේ ක්‍රීඩාංගනයේදී ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=s1110053</link>
    <topic>ශ්‍රී ලංකාවට එරෙහි පාකිස්තාන ක්‍රිකට්පුහුණුකරු තනතුරට මොෂින් ඛාන්</topic>
    <author/>
    <content>ශ්‍රී ලංකාවට එරෙහිව මේ මස ඇරැඹෙන ටෙස්ට් හා ජාත්‍යන්තර එක්දින ක්‍රිකට් තරගමාලාව සඳහා පාකිස්තාන කණ්ඩායමේ අතුරු පුහුණුකරු ලෙස එරට ප්‍රධාන ක්‍රිකට් තේරීම් නිලධාරි මොෂින් ඛාන් පත්කොට තිබේ. මේ පත්වීම සිදුකර ඇත්තේ ඛාන් විසින් පාකිස්තාන ක්‍රිකට් කණ්ඩායම ප්‍රකාශයට පත් කිරීමෙන් දිනකට පසුවය.56 හැවිරිදි ඛාන්, පසුගිය මස පාකිස්තාන කණ්ඩායමේ සිම්බාබ්වේ ක්‍රිකට් සංචාරයෙන් පසුව වෛද්‍ය හේතුන් මත පුහුණුකරු තනතුරෙන් ඉවත් වූ වකාර් යූනුස් වෙනුවට කටයුතු කරනු ඇත. ඛාන් පාකිස්තාන කණ්ඩායමේ පුහුණුකරු ලෙස කටයුතු කරන්නේ ශ්‍රී ලංකාව සමග තරගමාලාවට පමණක් බව පවසන පාකිස්තාන ක්‍රිකට් මණ්ඩලය එය “පූර්ණ කාලීන පුහුණුකරුවකු පත්කර ගන්නා තෙක් පමණක් ‘ගත්’ පියවරකැයි ප්‍රකාශ කරයි.හිටපු පාකිස්තාන ආරම්භක පිතිකරුවකු වන මොෂින් ඛාන් 1977 සිට 1986 දක්වා කාලය තුළ ටෙස්ට් තරග 46ක් හා එක්දින තරග 75කට ක්‍රීඩා කර තිබේ. 2010 වසරේදී ඔහු ප්‍රධාන ක්‍රිකට් තේරීම් නිලධාරියා ලෙස වැඩ බාර ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=s1110054</link>
    <topic>වෙරළ ක්‍රීඩා උළෙලටකායවර්ධන ක්‍රීඩකයෝ 6ක්</topic>
    <author/>
    <content>හම්බන්තොටදී මේ මස 08 වන දින සිට 14 වන දින දක්වා පැවැත්වෙන ආසියානු වෙරළ ක්‍රීඩා උළෙල වෙනුවෙන් කාය වර්ධන තරග සඳහා බර පන්ති හයක් නියෝජනය කරමින් ක්‍රීඩකයින් සය දෙනෙකු සහභාගි වන බව කායවර්ධන හා ශාරීරික යෝග්‍යතා සම්මේලනයේ ලේකම් කපිල කුමාරගේ මහතා පවසයි.ලෝක අයෝම ශූර ප්‍රසන්න පීරිස් කිලෝ ග්‍රෑම් 65 බර පන්තිය නියෝජනය කරමින් තරග වැදීමට නියමිතය. සුරේෂ් කරුණාතිලක කි.ග්‍රෑම් 60 ද, ලසන්ත ෆොන්සේකා ක්‍රි. ග්‍රෑම් 70 ද, සංජීව රුවන් කුමාර කි. ග්‍රෑම් 75 ද, චානක පීටර් කි. ග්‍රෑම් 80 ද, උදාර මෙන්ඩිස් කි. ග්‍රෑම් 85 ද, තරගාවලියට සහභාගි වන සෙසු ක්‍රීඩකයෝ වෙති.මේ ක්‍රීඩකයින් සය දෙනා අමාත්‍යාංශයේ පූර්ණ අනුග්‍රහය යටතේ කොළඹ ටොරින්ටන් හි පිහිටි ක්‍රීඩා සංවර්ධන දෙපාර්තමේන්තුවේ කායවර්ධන හා ශක්ති වර්ධන මධ්‍යස්ථානයේ නේවාසික පුහුණුව ලබමින් සිටින අතර ඔවුන් මේ මස 06වන දින හම්බන්තොට බලා පිටත් වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=s1110055</link>
    <topic>මැරඩෝනා පාපන්දු ලෝලියෙකුටපයින් ගසයි</topic>
    <author/>
    <content>ඩුබායි හි පාපන්දු ලෝලියෙකුට පයින් ගැසීම සම්බන්ධයෙන් ඔහුගෙන් සමාව ගන්නා ලෙසට ආජන්ටිනාවේ හිටපු පාපන්දු තරුව වන ඩියෙගෝ මැරඩෝනා ට බලකර තිබේ. අල්වසල් පාපන්දු කණ්ඩායමේ කළමනාකරු ලෙස කටයුතු කරන මැරඩෝනාගේ රුව දැක ගැනීම පිණිස ක්‍රීඩා ලෝලියකු නිරතුරුවම, පිටියේ තිබූ බැනරයක් ඔසවමින් සිටීම නිසා කෝපයට පත්වූ මැරඩෝනා එම පාපන්දු ලෝලියාට පයින් පහර දී තිබේ.එම බැනරය එවා තිබුනේ මැරඩෝනාගේ දියණියන් විසිනි. ඔහුගේ මුණුබුරාගේ විශේෂ පණිවිඩයක් එහි සඳහන්ව තිබිණි. ක්‍රීඩා ලෝලියා එය එහෙට මෙහෙට කරද්දී මැරඩෝනා ට කේන්ති ගොස් තිබේ. පසුව මැරඩෝනා සමාව ඉල්ලමින් මෙසේ පවසා තිබේ: “මම හැඟීම්බර කෙනෙක්. මේ මගේ හැටියි. ක්‍රීඩකයකු මෙන්ම පුහුණුකරුවකු ලෙසිනුත් මම සැමවිටම ක්‍රියා කර ඇත්තේ මෙලෙසිනුයි.සමහර විට මට හැඟෙනවා මම අල්වසල් ක්‍රීඩකයෙක් කියලා.” “ඒ බැනරය මැන්චෙස්ටර් හා ආජන්ටිනාවේ සිටින මගේ මගේ මුණුබුරා හා මගේ දියණියන්ගෙනුයි. ඔවුන් එයින් අදහස් කර ඇත්තේ මා කරන ඕනෑම දෙයකට ඔවුන් මට ‘සපෝට්’ කරනවා කියලයි.” “මා විසින් රිදවනු ලැබූ ක්‍රීඩා ලෝලියාගෙන් මා සමාව ඉල්ලනවා. නමුත් ඒ බැනරය පේන්න තිබෙන්න මට ඕන කළා” මැරඩෝනා වැඩි දුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=s1110056</link>
    <topic>ශ්‍රී ලංකා 19න් පහළ පිලට කඩුලු 2ක ජයක්</topic>
    <author/>
    <content>ඉන්දියාවේ පැවැත්වෙන අවුරුදු 19න් පහළ සිව්කොන් තරගාවලියේදී බටහිර ඉන්දීය කොදෙව් 19න් පහළ පිල කඩුලු 2කින් පරාජය කිරීමට ශ්‍රී ලංකා 19න් පහළ ක්‍රිකට් පිලට හැකිවිය.පළමුව පන්දුවට පහර දුන් බටහිර ඉන්දීය කොදෙව් 19න් පහළ පිල ඕවර 50කදී කඩුලු 8ක් දැවී ලකුණු 258ක් රැස් කළ අතර කවීම් හොඩ්ගේ නොදැවි ලකුණු 80ක් ද ජස්ටින් ග්‍රෙවිස් ලකුණු 90ක්, ක්‍රැගිග් බ්‍රැදවේට් ලකුණු 38ක් ද රැස්කළහ.පන්දු යැවීමේදී ළහිරු මධුශංක ලකුණු 49කට කඩුලු 3ක් ද අමිල අපෝන්සු ලකුණු 39කට කඩුලු 2ක් ද බිද හෙලීය. පිළිතුරු ඉනිම ක්‍රීඩා කළ ශ්‍රී ලංකා 19න් පහළ ක්‍රිකට් ඕවර 48.3කදී කඩුලු 8ක් දැවී ලකුණු 259ක් රැස් කරමින් ජයග්‍රහණය අත් කර ගත්තේය. සඳුන් වීරක්කොඩි ලකුණු 47ක් ද, ළහිරු මධුශංක ලකුණු 42ක් ද, ශෙහාන් ප්‍රනාන්දු ලකුණු 40ක් ද, දුලීක තිස්සකුට්ටිගේ ලකුණු 31ක් ද රැස් කළහ. පන්දු යැවීමේදී කේල් මෙයාර්ස් ලකුණු 44කට කඩුලු 3ක් ද ජොන් කැම්බෙල් ලකුණු 31කට කඩුලු 2ක් ද බිඳ හෙලීය.බටහිර ඉන්දීය කොදෙව් 19න් පහළ පිල – කඩුලු 8ක් දැවී (ඕවර 50) 258 - කවීම් ගෙඩුගේ (නොදැවි) 80 ජස්ටින් ග්‍රෙවිස් 90 ක්‍රැගිග් බ්‍රැදවේට් 38 (ළහිරු මධුශංක 49/3, අමිල අපෝන්සු 39/2)ශ්‍රී ලංකා 19න් පහළ ක්‍රිකට් පිල – කඩුලු 8ක් දැවී (ඕවර 48.3) 259 - සඳුන් වීරක්කොඩි 47, ළහිරු මධුශංක 42, ශෙහාන් ප්‍රනාන්දු 40, දුලීක තිස්සකුට්ටිගේ 31 (කේල් මෙයාර්ස් 44/3, ජොන් කැම්බෙල් 31/2).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=s1110057</link>
    <topic>‘සතුට’ ආබාධිත යොවුන් කඳවුර6දා වාරියපොළ දී ආරම්භ වේ</topic>
    <author>මහරගම විශේෂ වේහැල්ලේ පියතිලක</author>
    <content>ආබාධිත තරුණ තරුණියන්ට ජීවන අභියෝග ජය ගැනීම සඳහා අතදීමක් වශයෙන්, ඔවුන් සර්ව ශක්තීන්ගෙන් බලගැන්වීම සඳහා බැහැරගත ක්‍රියාකාරකම් පුරුදු පුහුණු කිරීම සඳහා ජාතික තරුණ සේවා සභාව “සතුට” නමින් ආබාධිත යොවුන් කඳවුරු ව්‍යාපෘතියක් ආරම්භ කරයි.මෙහි පළමුවැන්න ඔක්තෝබර් මස 6 – 7 – 8 සහ 9 යන දිනවල වයඹ වාරියපොළ පිහිටි පුහුණු මධ්‍යස්ථානයේදී පැවැත්වේ.මේ සඳහා දිවයිනම නියෝජනය කරනු ලබන ආබාධිත තරුණ තරුණියන් 100ක් සහ ඔවුන්ට සහායවීමට සාමාන්‍ය තරුණ තරුණියන් 50 දෙනෙක් තෝරාගෙන ඇත. නායකත්වය, සෞන්දර්ය පුහුණුව, ක්‍රීඩා පුහුණුවට බාහිරව ජීවිත අභියෝගවලට මුහුණදීම සඳහා බැහැරගත ක්‍රියාකාරකම් පිළිබඳව පුහුණුවක් ලබාදීමට නියමිතය.මේ සඳහා බැහැරගත ක්‍රියාකාරකම් පිළිබඳ ප්‍රවීණයින් සම්පත් දායකයින් ලෙස කටයුතු කරති. ‘ජීවිත ජය ගැනීමට ආබාධිත භාවය අවහිරයක් නොවේ’ යන්න මෙම ආබාධිත යොවුන් කඳවුරේ තේමාවයි. ආබාධිත තරුණයින් සඳහා මෙවන් යොවුන් කඳවුරක් ශ්‍රී ලංකාවේ පැවැත්වෙන ප්‍රථම අවස්ථාව මෙය බව ජාතික තරුණ සේවා සභාවේ සභාපති අධ්‍යක්ෂ ජනරාල් නීතිඥ ලලිත් පියුම් පෙරේරා මහතා දිනමිණ ට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=s1110058</link>
    <topic>ක්‍රීඩාව ජීවිතය කරගෙනපිටියේදීම අවසන් ගමන් ගියගණේමුල්ලේ වික්‍රමපාල</topic>
    <author>උදුලා පීරිස්</author>
    <content>ප්‍රවීණයන්ගේ මලල ක්‍රීඩා උළෙලට 25 වැනි වරටත් සහභාගිවෙමින් සිටියදී හදිසි හෘදයාබාධයකින් ක්‍රීඩා පිටිය තුළදීම අවසන් ගමන් ගිය ප්‍රවීණ මලල ක්‍රීඩකයකු පිළිබඳ ශෝචනීය පුවතක් පසුගියදා හෝමාගම දියගම මහින්ද රාජපක්ෂ ක්‍රීඩාංගණයේදී අසන්නට ලැබුණි.ගණේමුල්ල ගලහිටියාව පදිංචිව සිටි 70 හැවිරිදි ඩී. ජේ. ඩී. වික්‍රමපාල මහතා ප්‍රවීණයන්ගේ මලල ක්‍රීඩා තරගාවලියට සහභාගී වෙමින් සිටියදී මෙලෙස අවසන් ගමන් ගියේය.ඔහු ඒ වන විටත් ප්‍රවීණයන්ගේ දුර පැනීමේ තරගයට සහභාගී වී ලෝකඩ පදක්කමක් දිනා ගැනීමට සමත් වී සිටියේය.ගම්පහ දිස්ත්‍රික්කය නියෝජනය කරමින් ප්‍රවීණයන්ගේ මලල ක්‍රීඩා තරගාවලියට සහභාගී වූ ඔහු මලල ක්‍රීඩා වාර්තා 3ක් පිහිටුවා තිබේ. 2004 වසරේදී අවුරුදු 60න් ඉහළ රිටි පැනීම තරගයෙන් ද 2006 වසරේදී අවුරුදු 65 න් ඉහළ රිටි පැනීමේ තරගයෙන් ද එම වසරේදීම මීටර් 100 ධාවන තරගයෙන් ද වාර්තාවන්ට හිමිකම් කියන්නේ ඔහුය.ඉන්දියාව, මැලේසියාව හා තායිලන්තය යන රටවල විදෙස් සංචාර කිහිපයකට සහභාගී වී ඇති වික්‍රමපාල මහතා ශ්‍රී ලංකාව නියෝජනය කරමින් ජයග්‍රහණ රැසක් අත්කර ගෙන ඇත.ක්‍රීඩාවට යොමු වී ක්‍රීඩාව තුළම ජීවත් වෙමින් ක්‍රීඩා පිටිය තුළදීම මියගිය මේ අපූරු මිනිසා, තමා සමඟින් ජය පැරදුම බෙදා හදා ගනිමින් ක්‍රීඩාශීලී දිවියක් ගත කළ බව වික්‍රමපාල මහත්මිය සිහිකරන්නේ දෑසට නැෙඟන කඳුළු සමඟිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=s1110059</link>
    <topic>ජනසතු සේවා ‘ග්‍රෑන්ඩ්ස් ලෑම්ස්’ කැරම් ශූරතාවලිය සූරයා අජිත්-සූරිය යෂිකා</topic>
    <author>ජගත් ගුණවර්ධන</author>
    <content>ජනසතු සේවා කැරම් සංගමය මගින් පවත්වන ලද 2011 වසරේ ජනසතු සේවා ‘ග්‍රෑන්ඩ්ස් ලෑම්ස්’ කැරම් සූරතාවලායේ පිරිමි කේවල සූරතාවලය ලංකා ඛනිජතෙල් නීතිගත සංස්ථාවේ අජිත් චන්ද්‍රසෝම විසින් දිනාගත් අතර, කාන්තා කේවල සූරතාවය ලංකා විදුලිබල මණ්ඩලයේ යෂිකා රාහුබද්ධ විසින් දිනාගන්නා ලදී.කොළඹ 01, යෝක් වීදියේ පිහිටි ලංකා බැංකු ක්‍රීඩා සමාජ පරිශ්‍රයේදී පවත්වන ලද මේ සූරතාවලියේ පිරිමි කේවල අනුසූරතාවය, ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශයේ එච්.ඩබ්. ලලිත් කුමාර විසින් දිනාගත් අතර, තෙවන ස්ථානය ලංකා ගමනාගමන මණ්ඩලයේ ආර්.ඒ.ජේ. වික්‍රමසිංහට හිමිවිය. කාන්තා කේවල අනුසූරතාවය රාජ්‍ය ඉංජිනේරු සංස්ථාවේ කල්‍යාණි අමරසිංහ විසින් ද, තෙවන ස්ථානය ලංකා ගමනාගමන මණ්ඩලයේ කේ.චම්පා කුමාරි විසින් ද දිනා ගන්නා ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=f1110051</link>
    <topic>උගුල් ඇටවූ පක්ෂයට සමුදීම ගැන දුකක් නෑ</topic>
    <author>සාකච්ඡාකළේ උදිත ගුණවර්ධන ඡායාරූප සුලෝචන ගමගේ</author>
    <content>එජාපයේ ප්‍රකට සාමාජිකයකු හා හිටපු ඇමැතිවරයකු වන මොහොමඩ් මහරුෆ් මහතා කොළඹ මහ නගර සභා මැතිවරණය සහ ඔහුට එජාපයෙන් ඉවත්ව නිදහස් සන්ධානයට එක්වීමට හේතු වූ කරුණු පිළිබඳ සිදුකළ සාකච්ඡාවකි මේ.* එක්සත් ජාතික පක්‍ෂය තුළ දීර්ඝ කාලයක් ක්‍රියාකාරී ලෙස කටයුතු කළ ඔබ එම පක්‍ෂය අතහැර එක්සත් ජනතා නිදහස් සන්ධානයට එක්වයි තරග කරන්නේ. ඔබ එජාපය අත්හැරීමට හේතු වුණේ කුමන ආකාරයේ තත්ත්වයක්ද?මේ තත්ත්වය මූලික වුණේ පසුගිය මහ මැතිවරණයේදී ඇති වූ තත්ත්වයක්. සාම්ප්‍රදායිකව හැමදාම කොළඹ මුස්ලිම් අපේක්‍ෂකයන් දෙන්නයි තරග කළේ. ඒ නිසා මුස්ලිම්වරු ප්‍රමාණය බෙදීගියේ නැහැ. එහෙත් පසුගිය මහ මැතිවරණයේදී මුස්ලිම් අපේක්‍ෂකයන් තුන් දෙනෙක් තරග කළා. මා ඒ ගැන රනිල් වික්‍රමසිංහ මහතාට මගේ විරෝධය පළ කළා. එහිදී රනිල් වික්‍රමසිංහ මහතා මට ප්‍රකාශ කළා මහරුෆ් ඔයා බය වෙන්න එපා මම ඔයාට කොළඹ නගරාධිපති ධුරයට තරග කරන්න අවස්ථාව ලබා දෙන්නම් කියලා. ඔහු එදා මට ස්ථිර පොරොන්දුවක් ලබා දුන්නා. එහෙත් මහ නගර සභා මැතිවරණය තරග කරන්න නාම යෝජනා ඉදිරිපත් කරද්දී පුරපති ධුරයට නාම යෝජනා කැඳවද්දී මගේ නම ලැයිස්තුව තුළ තිබුණේ නැහැ.මට ඒ වෙද්දී ආරංචිය ඇවිත් තිබුණා. මාව කපලා මුසාමිල් මහතා පත් කරන්න යනවා කියලා. මට මුල ඉඳන් සැකයක් තිබුණා රනිල් වික්‍රමසිංහ මහතාගේ වචනය ගැන. ඔහු සාමාන්‍යයෙන් කියන දේ කරන මිනිහෙක්වත් කරන දේ කියන මිනිහෙක්වත් නොවෙයි. තවත් යූ. ඇන්. පී. එකේ හිතවතෙක් මගෙන් විමසා සිටියා ඔයාට නඩු තියෙනවද කියලා. මා කිව්වා මට නඩු නැහැ එහෙම ඇහුවේ ඇයි කියලා. ඔහු කීවා මට ඔයාගේ පුරපති ධුර අපේක්‍ෂකත්වය දෙන්න මම සීල් එක ගහලා දෙන්නම් හැබැයි මිලියන තුනක් ඕනෑ කියලා. මම මෙතැනදී තමයි තීරණය කළේ මේ විදියට බාල්දු වෙවී ඉන්න ඕනේ නැහැ කියලා. එදා තමයි මම එජාපය අතහැර එක්සත් ජනතා නිදහස් සන්ධානයට එක් වුණේ.මට පුරපති ධුර අපේක්ෂකත්වය ලබා නොදීම පිටුපස තිබූ තවත් කාරණයක් වුණේ මම සජිත් ප්‍රේමදාස මහතා සමඟ ළඟ හිතවත්කමක් පවත්වාගෙන ගියා යැයි ඇති වූ සැකය මේ විතරක් නොවෙයි කොළඹ දිස්ත්‍රික්කයේ එජාප ප්‍රබලයෙක් සහ දෙමළ ජාතික මන්ත්‍රීවරයෙක් මට විරුද්ධව දිගින් දිගටම කුමන්ත්‍රණය කළා. ඒත් මා අද සතුටු වෙනවා මේ වගේ පහත් පෙළේ පුද්ගලයන් අතහැර සන්ධානයට එකතුවීමටත් ජනාධිපතිතුමා සමඟ එක්ව වැඩ කිරීමටත් පුළුවන්වීම පිළිබඳව.* එහෙත් එජාපයේ නායකත්වය කියන්නේ නගරාධිපති ධුර අපේක්‍ෂකත්වය ලබාදුන්නේ නාමයෝජනා මණ්ඩලයේ තීරණය හා ඒකඡන්ද අනුමැතිය අනුව බව සඳහන් කළා. මේ ප්‍රකාශය සත්‍යයක්ද?මේ කතාව අමුලික බොරුවක්. ඡන්දයක් තියන්න ඕනෑකමක් තිබුණේ නැහැ. ඒ වෙද්දී රනිල් වික්‍රමසිංහ මහතා ඇතුළු නායකත්වය තීරණය කර තිබුණේ මට අපේක්‍ෂකත්වය නොදී මුසම්මිල් මහතාට නගරාධිපති ධුරය ලබාදීමට. එහෙත් එජාපය මෙය වැසීමට තමයි නාම යෝජනා මණ්ඩලය ට ගොස් ඡන්දයක් පැවැත්වූ බවට මේ විදිහේ ප්‍රචාරයක් ගෙන යන්නේ.මේ ඡන්ද විමසීම පැවැත්වූවා යයි කියූ දිනය වන විටත් මුසාම්මිල් මහතා පළාත් සභා මන්තී‍්‍ර ධුරයෙන් ඉල්ලා අස්වීමේ ලිපිය භාරදීලයි තිබුණේ. මේ සිදුවීමෙන් පමණක් වුවත් අපට සිතා ගන්න පුළුවන් මෙය සැළැසුම් සහගත දෙයක් බව.* මේ නාමයෝජනා මණ්ඩලයට සජිත් පේ‍්‍රමදාස මහතා සහභාගි වී සිටියාද? ඔහු මේ අවස්ථාවේදී මොන විදියේ ප්‍රතිචාරයක් ද දැක්වූයේ?එතැනට සජිත් ප්‍රේමදාස මහතා සහභාගි වුණා. ඔහු එතැනදී පැහැදිලිව ප්‍රකාශ කළා මහරුෆ්ට යම් පොරොන්දුවක් ලබාදී ඇත්නම් ඒ පොරොන්දුව ඉටුකිරීම යුතුකමක් බව. එහෙත් පක්‍ෂයෙන් හා පක්‍ෂ නායකත්වයෙන් මා වෙත ලබාදුන් කිසිදු පොරොන්දුවක් ඉටුවුණේ නැහැ.* එක්සත් ජනතා නිදහස් සන්ධානය මේ වන විට ඉතාමත් තරගකාරී මැතිවරණ රටාවකට යොමුවෙලා තිබෙනවා. මේ තත්ත්වය තුළ මෙවර කොළඹ මහ නගර සභාවේ බලය ඇතුළු සෙසු නාගරික ප්‍රදේශවල බලය ලබා ගැනීම සන්ධානයට ඇති හැකියාව මොන වගේද?අල්ලා දෙවියන්ගේ පිහිට හා ආශිර්වාදය නිසාත් මහජනතාවගේ කැමැත්ත හා ආශිර්වාදය නිසාත් එක්සත් ජනතා නිදහස් සන්ධානය මෙවර මැතිවරණයෙන් අතිවිශිෂ්ට ජයග්‍රහණයක් ලබා ගැනීමට පුළුවන්කම තිබෙනවා.එක්සත් ජනතා නිදහස් සන්ධානය ගම් මට්ටමින් නගර මට්ටමින් විශාල සංවර්ධනයක් සිදුකර තිබෙනවා වගේම තවත් විශාල සැළසුම් ප්‍රමාණයක් සූදානම් ව තිබෙනවා. ඒ සියලු සැළැසුම් ක්‍රියාත්මක කිරීමට නම් මේ සියලු ආයතනවල බලය එක්සත් ජනතා නිදහස් සන්ධානයට හිමිවිය යුතුයි. කොළඹ නගරය ඉතාමත් තීරණාත්මක අවස්ථාවක තිබෙන්නේ. රජයේ මැදිහත්වීම මුල් කර ගනිමින්. සංවර්ධන සැළැසුමකට යොමුව තිබෙනවා. මේ සියල්ල සාර්ථක කර ගැනීමට නම් කොළඹ මහ නගර සභාවේ බලය සන්ධානයට හිමිවිය යුතුයි. ඔබට පුද්ගලික දේශපාලනයක් තිබෙන්න පුළුවන්. එය මහ මැතිවරණයේදී ජනාධිපතිවරණයේදී ක්‍රියාත්මක කළ හැකියි. එහෙත් මෙවර තිබෙන්නේ තමන්ගේ ගම නගරය සංවර්ධනය ක්‍රියාත්මක කිරීමේ අවස්ථාවයි. මේ මොහොතේ අප මේ ගැන අවධානය යොමුකර කටයුතු කළ යුතුයි.* ඔබ ඔවැනි දෙයක් කීවත් දශක පහක් තිස්සේ කොළඹ මහ නගර සභාව ජයගෙන තිබෙන්නේ එජාපය විසිනුයි. පසුගිය මහ මැතිවරණයේ ප්‍රතිඵලය සලකා බැලුවත් කොළඹ මහ නගර සභා සීමාව තුළ එජාපය වැඩි ඡන්ද 59000 ක් ඉදිරියෙන් සිටින්නේ. මේ තත්ත්වය තුළ ඔබ ඉහත කියූ වෙනස සිදුවිය හැකිද ?මෙවර එක්සත් ජාතික පක්ෂයට එදා තිබූ බලය හා ශක්තිය නැහැ. එදා එජාපය සමග මුස්ලිම් කොංග්‍රසය, මනෝගණේෂන් මහතාගේ පක්ෂය සිටියා. එහෙත් අද මේ හැමෝම වෙන් වෙන්වයි තරග කරන්නේ. මේ නිසා එජාපයට යම් ශක්තියක් තිබුණානම් එය දියව යනවා. එපමණක් නොවෙයි එජාපයේ ප්‍රබල සාමාජිකයන් විශාල පිරිසක් එයින් ඉවත්ව සන්ධානය යටතේ තරග කරන්නේ. මම, මිලින්ද මොරගොඩ, අසාද් සාලි වැනි අයත් ඒ අතර ඉන්නවා. එම්. එච්. මොහොමඩ්, සිරිසේන කුරේ වැනි අයත් අද සහයෝගය පල කරන්නේ සන්ධානයටයි. මේ සියල්ල නිසා එජාපයේ ඡන්ද පදනම දෙදරා ගොස් අවසානයි. මේ දේවල් සලකා බලා මධ්‍යස්ථව සිතා බලද්දී එජාපයේ අවසානය මේ මැතිවරණයත් සමග අවසන් වීම වළක්වන්න බැහැ.* රනිල් වික්‍රමසිංහ මහතාගේ නායකත්වය පිළිබඳ ඔබ සිතන්නේ මොන විදිහටද ?ඔහු කියන දේ නොකරන නොකරන දේ කියන වංචනික අදහස් ඇති චරිතයක්. එවැනි නායකයකු යටතේ එජාපය වැනි පක්ෂයකට ඉදිරි ගමනක් නැහැ. කපටිකම් සහිතව දේශපාලනය කරද්දී එම පුද්ගලයාගේ දේශපාලන අනාගතය ශක්තිමත් වන්නේ නැහැ.මට අද එක් අනාවැකියක් කියන්න පුළුවන්. එජාපය කොළඹ මහ නගර සභාව පරාජය වන විට ඔක්තෝබර් නව වෙනිදාට රනිල් වික්‍රමසිංහ මහතාට නායකත්වය අතහැර ගෙදර යාමට සිදු වෙනවා. එහෙම නොවුණොත් පාක්ෂිකයෝ ඔහුව ගෙදර යැවීමට පෙළ ගැසෙන එක වැළැක්වීමට හැකියාවක් ලැබෙන්නේ නැහැ.* මුස්ලිම් ජාතිකයකු එජාපයෙන් පුරපති ධුරයට තරග කිරීම තුළ ඔහුට මුස්ලිම් ජාතිකයන්ගේ සහයෝගය ලැබීමේ ප්‍රවණතාවයක් තිබෙනවා. මේ පසුබිම මුසම්මිල් මහතාට වාසියක් නොවේද ?මෙවැනි මතයක් ඇති කිරීමට එජාපය උත්සාහ කළත් එය අසාර්ථකවයි තිබෙන්නේ. මුස්ලිම්, සිංහල, දෙමළ කියා භේදයක් නැහැ. කොළඹ පුරපති ධුරයට පත්විය යුත්තේ සුදුසුකම් උගත්කම් බුද්ධිමත්කම් තිබිය යුතු පුද්ගලයෙක්. මෙතැනදී ජාතිය කුමක්ද කියා සැලකිය යුතු නැහැ. මුස්ලිම් ජනතාව වුවත් ඡන්දය දෙන්නේ වැදගත් මුස්ලිම්වරයකුට. මුස්ලිම් ජාතිකයකු වූ පමණින් නොවැදගත් පුද්ගලයකුට මුස්ලිම් ජනතාව ඡන්දය ලබා දෙන්නේ නැහැ.* ඔබ මාධ්‍ය ඔස්සේ මීට පෙර ප්‍රකාශ කළා ‘රහස් රැසක්’ හෙළිකරන බවට. එහෙත් ඒ රහස් ඔබ තවමත් හෙළිදරව් කළේ නැහැ ?රනිල් වික්‍රමසිංහ මහතාට මම විවාදයක් සඳහා අභියෝගයක් කළා. එහෙත් ඔහු විවිධ දේවල් කියමින් එයින් මග හැර ගියා. රනිල් මහතාට මට මුහුණ දී විවාදයක් කිරීමට ශක්තියක් නැහැ. රනිල්ගේ ක්‍රියාකාරකම් පිළිබඳ රහස් රැසක් තිබෙනවා. ළඟදීම ඒ රහස් හෙළිකරනවා. බොහෝ ගනුදෙනු පිළිබඳව ඔප්පු කළ හැකි සාක්ෂි මා ළඟ තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=f1110052</link>
    <topic>ඇම්. ජී. මෙන්ඩිස් ජන්ම ශත සංවත්සරය නිමිත්තෙනි. </topic>
    <author>සුගතපාල මැන්දිස්</author>
    <content>කොළඹ වරායේ වාප්පු අංශයේ කම්කරුවෝ වැඩ වරා “බාන් ඔරලෝසු කණුව“ අසලට රොක් වී හඬ නඟා සටන් පාඨ කියමින් සිටිති. මේ මිනිසුන් වෙත ආ තරුණයන් දෙදෙනෙකි. එක් අයෙක් සිංහල ය. අනෙකා දෙමළ ය. වර්ජනයට හේතුව දෙමළ තරුණයා කම්කරුවකුගෙන් විමසී ය. ඔහු ද පිළිතුරු දුන්නේ දෙමළ බසිනි. පාලකයන්ගේ අකටයුතුකම් හේතුවෙන් ඔවුන් වැඩ වරා වරායෙන් එළියට පැමිණ සිටින්නේ යයි කම්කරුවෙක් කී ය. එදා දවස 1940 ජූනි මස 21 වැනිදායි.”ඇයි ගුණසිංහ මහත්තයා?”සිංහල තරුණයා ප්‍රශ්නයක් මතු කළේ ය.”උන්නැහේ ගැන කතා කරලා වැඩක් නෑ” ඔහු කම්කරුවන් කීප දෙනෙකුගෙන් ම එකවර ලද උත්තරයයි.”එහෙනං උඹලා වෙනුවෙන් අපි පෙනී ඉන්නවද?” දෙමළ තරුණයා ඇසුවේ දෙමළ බසිනි.”ඒක තමයි අපි මේ කල්පනා කර කර ඉන්නේ. අනේ කොච්චර ලොකු දෙයක් ද?” වර්ජකයන්ගෙන් ඔවුන් ලද පිළිතුරයි. තරුණයන් දෙදෙනාට සිය ප්‍රසාදය පළ කරමින් ඔවුහු එක හඬින් කීහ.”හොඳයි අපි සූදානම්. අපි ගිහින් කම්කරු පාලක මුණගැහිලා මේ ප්‍රශ්නය ඔහුට ඉදිරිපත් කරන්නම්” යයි පැවසූ තරුණයන් දෙදෙනාගෙන් එකෙක් කම්කරු මහ ලේකම් කාර්යාලය කරා පා නැඟී ය. කම්කරු පාලක ජිම්සන් හමුවට ගොස් තමන් කවුරුන්ද යන වගත් පැමිණි කාරණයත් සැළ කළේය.”මම ඇම්. ජී. මැන්ඩිස්” ඔහු ඉංගී‍්‍රසියෙන් සුද්දාට පැවසුවේ ය.”වරායේ කම්කරු ප්‍රශ්න කතා කරන්න පුළුවන් ඒ කට්ටියේ නියෝජිතයා වන ඒ. ජී. ගුණසිංහ මහතාට විතරයි. ගුණසිංහ මහතා හැර වෙන කවුරුන්වත් එක්ක අපට සාකච්ඡා නෑ” ජිම්සන් ආඩම්බරකාර මූණක් එල්ලාගෙන පිළිතුරු දුන්නේ මහත් උජාරුවෙන්. ඔහු තමන් කරා ආ තරුණයා නොසලකා හරිමින් වඩාත් හොඳට හරි බරි ගැහී පුටුවේ ඒ පැත්තට මේ පැත්තට හැරී නොසතුටින් මෙන් බිම බලා ගත්තේ ය.”ආ එහෙමදැයි” ඔලොක්කුවට මෙන් ඇසූ ඇම්. ජී. යළි ඛාන් ඔරලෝසු කණුව අසලට එන විට කම්කරුවෝ දෑස් දල්වා ගෙන නොඉවසිල්ලෙන් බලා සිටියහ.”සහෝදරවරුනි, මම එක්ක විතරක් කතා කරන්න කම්කරු පාලක කැමති නැහැ කීවා. ඒ හින්දා සහෝදරවරු ඔක්කෝම ගිහින් කම්කරු පාලකට දුක්ගැනවිල්ල කියන්න” ඇම්. ජී. ගේ මුවින් ඒ වචන ටික පිට වූ සැණින් දාහක් තරම් කම්කරු සේනාව කම්කරු පාලක ජිම්සන් සොයා කම්කරු මහ ලේකම් කාර්යාලයට ඉගිලුණහ. දැන් කම්කරු මහ ලේකම් කාර්යාලයේ කොරිඩෝරයේත් ඒ අවටත් අතුරු සිදුරු නැතිව වරායේ වාප්පු අංශයේ කම්කරුවන්ගෙන් පිරී ගොසිනි. දාඩියෙන් පිරුණු ඒ මිනිසුන් සිටින්නේ නිරාවරණය වූ උඩු කයෙනි. මුළු කාර්යාලයේ ම රාජකාරි ඇන හිටියේ ය. කම්කරුවන්ගේ ඝෝෂාව ජිම්සන් නම් වූ ඒ ඉංගී‍්‍රසි ජාතිකයාටත් ඔහුගේ අන්තේවාසිකයනටත් මහත් වූ කන්කරච්චලයෙකි.තමන්ගේ උද්දච්චකමත්, මෝඩකමත් නිසා සිදු වී ඇති අවුල කම්කරු පාලකට වැටහීමට මහ වෙලාවක් ගියේ නැත. ඔහු වහා සිය කාර්යාල කාර්ය සහායකු කැඳවා ඇම්. ජී. මැන්ඩිස් මහතා කැඳවාගෙන එන්නැයි විධාන කළේ ය. ඇම්. ජී. යටි හිතින් හිනා වෙමින් ජිම්සන් ඉදිරියේ පෙනී සිටියේ ය. කම්කරු පාලක ඇම්. ජී. ගෙන් කම්කරුවන් වැඩ වර්ජනය කරන්නට හේතුව විමසී ය. ඔහු සුද්දාට කම්කරු ගැටලුව පැහැදිලි කළේ ය.”මේ මිනිස්සුන්ට නැව් බඩු බානවටත් පටවනවටත් ගෙවන ගාන වැඩි කරන්න කියලයි කියන්නේ. ඒ අය කියන්නේ බාන, පටවන එක මුට්ටයකට සත පහක් ගෙවන්න කියලා. ඒක බොහෝම සාධාරණ ඉල්ලීමක්”ඇම්. ජී. එසේ කී පසු සුද්දා නැව් බඩු බෑම් පැටවිම් කොන්ත්‍රාත් සමාගම් හිමියන් සමඟ දුරකතන සංවාදයක යෙදී මුට්ටයකට සත දෙකක් දෙන්න ඔවුන් සූදානම් බව කීය. ඇම්. ජී. ඊට විරුද්ධ වූයේ ය. කේවල් කිරීමෙන් පසු සත තුනක් ගෙවන්නට කොම්පැනිකාරයන් සූදානම් බව ජිම්සන් නැවත වතාවක් දුරකතනයෙන් සාකච්ඡා කොට දැන්නුවේ ය.ඒ ගණන තාවකාලිකව භාර ගන්නට කම්කරුවන්ගේ ද කැමැත්ත ඇතිව ඇම්. ජී. ඊට එකඟ විය. කම්කරුවෝ මහත් සතුටකින් යුක්තව ඇම්. ජී. මැන්ඩිස් හා රාමනාදන් ද පෙරටු කොට ප්‍රයිස් පිටිය කරා ආහ. එහි දී ඇම්. ජී. මැන්ඩිස්, රාමනාදන් හා ඔවුනගේ තවත් සගයකු වූ ඉබ්‍රාහිම් ද කම්කරුවන් ඇමතුවේ දොස්තර ඇස්. ඒ. වික්‍රමසිංහ මහතාගේ ප්‍රධානත්වයෙන් පැවති රැස්වීමේදී ය. එදා ඔවුන් “වරාය කම්කරු සමිතිය” ද පිහිටුවා ගන්නා ලදී.මේ ලාංකේය කම්කරු පන්ති ව්‍යාපාරයේ සැබෑ නායකයා වූ ඇම්. ජී. මැන්ඩිස් මහතාගේ මෙහෙයවීමෙන් කෙරුණු එක කම්කරු හටනකි. මෙවන් හටන් සිය ගණනක් කළ ඇම්. ජී. මැන්ඩිස් මහතා කම්කරුවන් වෙනුවෙන් කළ කැපවීම් හේතුවෙන් රැජිනගේ බෝඩිමේ කල්දේරම් බතෙහි රහ බැලුවේ තමන්ට කිසිදු වාසියක් ලාභ ප්‍රයෝජනයක් අපේක්‍ෂාවෙන් නොවේ. හුදෙක් ලාංකේය වාමාංශික ව්‍යාපාරයේ, සමාජවාදී ව්‍යාපාරයේ, කොමියුනිස්ට් ව්‍යාපාරයේ, උන්නතිය සඳහා යි.විටෙක ඔහු කම්කරුවන් තිස් හතළිස් දාහක් කැටිව දැවැන්ත පෙළපාළියකින් ගියේ රාජ්‍ය මන්ත්‍රණ සභාවේ මැති ඇමැතිවරුන් සොයා ගෙනයි. ඒ කම්කරු පන්තියට දිනකට පැය අටේ සේවයක් ලබා ගැනීමටයි. දවස් දාහතරක අනියම් නිවාඩු ලබා ගන්නටයි. දින හතක වෛද්‍ය නිවාඩු දිනා ගන්නටයි. අතිකාල පැයකට පැය එකහමාරක දීමනාව ඉල්ලීමටයි. ජාතික නිවාඩු දිනවලට වැටුප් සහිත නිවාඩු ලබාගැනීම උදෙසායි. ඒ ඔක්කොමටත් ඉහළින් වූ යෝජනාව ලංකාවට නිදහස දියව් යන්නයි.* අධිරාජ්‍ය විරෝධී අරගලයලාංකේය ජනතාව දැනුවත් කරන්නට ඇරමුණ “සම සමාජය” පත්තරේ කතුකම දරමින් පත්තර පිටු ගණන් ලිපි ලිව්වේය. “නවශක්ති” හා “ජනශක්ති” පුවත්පත් ඇරඹුවේ ය. ඒ පුවත්පත් ඔස්සේ ජනතාවට දේශපාලන අවබෝධ දෙමින් අධිරාජ්‍ය විරෝධී අරගලයට ලාංකේය ජන සමාජය සූදානම් කළේ ය.න්‍යායික ගැටුමක් හේතුවෙන් දොස්තර ඇස්. ඒ. වික්‍රමසිංහ, උඩකැන්දවල සිරි සරණංකර හිමිපාණන් ප්‍රමුඛ පිරිසක් සමඟ තමන් සම ලේකම් ධුරය ද දැරූ සම සමාජ පක්‍ෂයෙන් ඉවත් වී කලම්බු වර්කර්ස් ක්ලබ් මෙන්ම “සිලොන් සෝෂලිස්ට් පක්‍ෂය, යුනයිටඩ් සේෂලිස්ට් පක්‍ෂයත් බිහි කර අනතුරුව ලංකා කොමියුනිස්ට් පක්‍ෂය ගොඩනැඟීමෙහිලා පුරෝගාමී විය.මේ සියල්ලට මුල පිරුණු නීතිඥ ඊලියන් පෙරේරා 1931 දී පමණක් කරගෙන ගිය “සූරිය මල්” ව්‍යාපාරය යළි ගොඩනඟන්නට පෙරමුණ ගත් පිරිසේ ප්‍රධානියකු ද වූයේ ඇම්. ජී. ය. වහල් මෙහෙයක නියැළී සිටි අලුත්කඩේ බී. සී. සී. කම්කරුවන්ගේ අයිතිවාසිකම් දිනා දීමට බී. සී. සී. තෙල් මෝලේ කම්කරු සමිතිය පිහිටුවීය. එහි සභාපති තනතුර බාර ගත්තේ ඔහු ය. ආදම්ජි ලුක්මන්ජි කොම්පැනියේ කම්කරුවන්ට හිමිකම් ලබාගන්නට එහි වෘත්තීය සමිති ඇරඹී ය. සී. ඩබ්ලිව්. මැකී සමාගමේ මෙන් ම බෲක්බොන්ඩ්, හේලීස්, හැරිසන් ක්‍රොස් ෆීල්ඩ්, මයිමූන් මෙන්ම මැක්වුඩ් ඇතුළු කොළඹ රටේ පිහිටි ප්‍රධාන සුදු කොම්පැනිවල කම්කරුවන් එක්කොට කම්කරු සමිති පිහිටුවා ඒවායේ සභාපතිකම දරමින් ඔවුනගේ අයිතිවාසිකම් දිනා දෙන්නට ඇම්. ජී. කළ කැපවීම බොහෝ ය. සමස්ත ලංකා මුද්‍රණ ශිල්පීන්ගේ සමිතිය පිහිටුවන ලද්දේ ඇම්. ජී. මැන්ඩිස් විසිනි.ලංකා වෘත්තීය සමිති සම්මේලනයේ නායකයා වූයේ ද රැකියා නැති දහස් ගණනක් වෙනුවෙන් සංවිධානය බිහි කළේ මේ අභීත මිනිසා ය.ඇම්. ජී. ලියූ ලිපියක් නව ශක්ති පත්තරේ පළ විය. ඒ 1940 නොවැම්බර් 07 වැනිදාට යෙදී තිබුණු ඔක්තෝබර් විප්ලවය සැමරීම වෙනුවෙනි. ඔවුන් විසින් මුද්‍රණය කළ යුනයිටඩ් සෝශලිස්ට් නමින් යුත් ඉංග්‍රීසි පුවත්පතේ ද ඔහුගේ ඒ ලිපිය ඉංග්‍රීසියෙන් පළ වී තිබුණි. ඒ පත්තර දෙකෙහි ම ඇම්. ජී. තීරු ලිපි දෙකක්ද ලියුවේ ය. එයින් කියැවුණේ සෝවියට් දේශයේ කම්කරු සමිතියක ක්‍රියාකාරීත්වය ද කම්කරු පන්තියේ මෙහෙයවීමෙන් එරටේ පාලනය අති සාර්ථකව පවත්වාගෙන යන අයුරු ද දිගු විස්තරයකින් යුක්තව ඔහු ඒ ලිපියේ අන්තර්ගත කළේය.* නිවැරැදි තීරණයපොලිස් ඇසට වැලි ගසා පොලිස් කනින් රිංගා උසාවිය දිහාවට ගිය ඇම්. ජී. කෙළන් ම ගියේ වේල්ල වීදියේ පිහිටි නිවසකටයි. ඒ නිවසේ හිමිකරු වූ සුප්‍රකට උපහාස නවකතා කෙටි කතාකරු ටී. ජී. ඩබ්ලිව්. ද සිල්වා මහතා යි. සිය ජාතික ඇඳුම මාරු කොට කොට කලිසමකින් හා මේස් බැනියමකින් සැරසුණු ඔහු වතුර සහිත කුප්පියක් ගෙන හිසෙහි සිට තුවායක් පොරවා ගත්තේය. දැන් ඔහු රෝහලේ සිට එන රෝගියකු යයි දකිනා කවරෙක් වුව සිතති. ඇම්. ජී. ගේ මිතුරකු වූ ටී. ජී. ඩබ්ලිව්. ඔහුගේ කොට කලිසම් සාක්කුවට රුපියල් විසි පහක් දැම්මේ ය. ටී. ජී. ඩබ්ලිව්. ගේ නිවසින් පාරට පිවිසි හේ රික්ෂෝවකට ගොඩ වී පෑලියගොඩට යා යුතු යයි රික්ෂෝකරුට දැන්වුවේ ය. පෑලියගොඩට ගිය ඔහු පේෂප් හා ක්‍රිෂ්ණන් යන සගයන් දෙදෙනකු මුලිච්චි විය. ඔවුන් සිය සගයා සබන් මෝලක් ඇතුළට රිංග විය.මැදියම් රැයේ ඔහු පෑලියගොඩින් පුත්තලම බලා ධාවනය වූ බස් රියකට ගොඩ වැදුණි. බසයේ දී ඇම්. ජී. අසුන් ගත් යාබද අසුනේ හුන්නේ පොලිස් රාළහාමි කෙනෙකි. ඇම්. ජී. අත වූ තුවායෙන් හිසත් දෙකම්මුලුත් වසා ගෙන බොරු නින්දකට වැටුණේය. ඊට පස්සේ ඔහු ගියේ අනුරාධපුරයටයි.නිවන්තක චේතිය පිරිවෙන්පති බූස්සේ ධම්මරක්ඛිත නාහිමිපාණන් හමු විය. හාමුදුරුවන් වහන්සේට ඇම්. ජී. ගේ ඥාතීත්වයක් ඇති හෙයින් ඔහු උන් වහන්සේ බැහැ දැක සියලු විස්තර කීයේ ය. අධිරාජ්‍ය විරෝධී සංඝ පීතෘවරයකු සේ පතළ හාමුදුරුවෝ ඔහුට රැකවරණය සැලසූහ. සුද්දන් විසින් ශ්‍රී මහ බෝ සමිඳුන් විනාශ කිරීමේ දුෂ්ට අරමුණෙන් එහි ශාඛාවක් කපා දමන්නට එවූ පුද්ගලයාට පස්සෙන් පන්න පන්නා පහර දී එළවා දමා සුද්දන්ට ද මතක සිටින පාඩමක් ඉගැන්වූ හාමුදුරුවෝ හිතවත් වෙල් විදානේවරයකු කැඳවා ඇම්. ජී. ට රැකියාවක් සොයා දෙන සේ ඉල්ලා සිටියහ.ඔහු ඇම්. ජී. කැටිව ගොස් කුඹුරු යායක වැඩ කරන්නට පැවරුවේය.සුද්දන්ගේ පොලිස් හමුදාව ඇම්. ජී. නම් භයානක මිනිහා සොයා මුළු ගිරුවා පත්තුව ම පීරුවේ ය. ඒ ඔහු ගැන පතළ කෙරුණු කටකතාවක් හේතුවෙනි. මේ අතරේ ගෙන්දගම් පොළොව ම උණුසුම් කරමින් කොළඹ රටේ පෞද්ගලික අංශයේ වැඩ වර්ජන රැල්ලක් පැතිරෙන්නට විය. එක තැනක් හේලි කොම්පැනියයි. එහි වර්ජකයන් එක්ක හාම්පුතුන් සාකච්ඡාවකට සූදානම් වූවත් වර්ජිත කම්කරුවන් හා කම්කරු කාන්තාවන් එක හඬින් කීවේ අපේ නායකයා මැන්දිස් මහත්තයා නැතිව මොනම සාකච්ඡාවකටවත් අපි සූදානම් නෑ යනුවෙනි.* ජනතා සේවයඇම්. ජී. මැන්ඩිස් මහතා 1960, 1965, 1970 මහා මැතිවරණවල දී ශ්‍රී ලංකාවේ කොමියුනිස්ට් පක්ෂයේ තරුව ලකුණින් රජ්ගම ඡන්ද කොට්ඨාශයට තරග කළේය. පළමු ඡන්ද දෙකේදී ම ඔහුට පරාජය උරුම විය. ඒ ඉතා සුළු ඡන්ද ප්‍රමාණයකිනි. එහෙත් තුන් වැනි වර ඔහු රජ්ගම ආසනයේ මහජන නියෝජිතයා සේ ජයග්‍රහණය අත්කර ගත්තේ ඒ මහ මැතිවරණයේදී වැඩිම ඡන්ද ගත් ජයග්‍රාහකයන් අතරේ සිව්වැනි ස්ථානය ලබා ගෙනයි. ඔහු පාර්ලිමේන්තුවේ මන්ත්‍රීවරයකු සේ ජනතාවට සේවය කළ සත් වසරක කාලය තුළ වංචාව, දූෂණය, අක්‍රමිකතා කිසිවකට ඉඩක් කඩක් නොතබා සැබෑ ජනතා පුත්‍රයකු සේ කළ මෙහෙය පරමාදර්ශීය.මේ උතුම් කොමියුනිස්ට්වාදියා උදාර මිනිසා මෙලොවට බිහිවූයේ අදින් අවුරුදු සියයකට පෙර දවසකයි. ඒ 1911 ඔක්තෝබර් මස 03 වැනිදා ය. රජ්ගම ආසනයේ බූස්ස වැල්ලබඩ ප්‍රභූ පවුලක උපත ලද ඇම්. ජී. ට ඉතා සැපවත් දිවියක් ගත කරන්නට හැකියාව තිබුණ ද මේ මිනිසා ඒ සියල්ල ඉවත ලා වේල් ගණන් සා ගින්නේ සිටිමින් මහා දුක් කන්දරාවක් ඉවසමින් ලාංකේය පොදු මහජනතාවට වඩා යහපත් හෙට දවසකින් යුත් සමාජ ක්‍රමයක් බිහි කර දෙන්නට කළ කැපවීම කෙසේ නම් බැහැර කළ හැකිද ? ඔහු අප අතර නැතත් මේ මිනිසා විසින් ලාංකේය ජන සමාජයට කම්කරු පන්තිය ප්‍රමුඛ වැඩ කරන ජනතාවට ලබා දුන් අයිතිවාසිකම් වරප්‍රසාද මේ කප පවතින තුරු තහවුරුව පවතිනු ඇතැයි ද ලැබෙනු ඇතැයි ද හිමිකම තිබෙනු ඇතැයිද සටහන් කළ යුත්තේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=f1110053</link>
    <topic>මහින්ද චින්තනය සැබෑවක් කරනවා</topic>
    <author>ජෙනට් ජයසිංහ නිට්ටඹුව සමූහ</author>
    <content>ඔහු නමින් එරංග චානක සේනානායකය. සියනෑ කෝරළයේ හදවත බඳු ගම්පහ මහ නගර සභාවේ හිටපු පුරපති ඔහුය. ලාබාලතම පුරපති ද ඔහුය. අහඹු සිදුවීමකින් දේශපාලන බිමට ප්‍රවේශ වූ ඔහු සත්‍ය සත්‍ය ලෙසින් දැක උදාර ජනතා මෙහෙවරක අපේක්ෂාවෙන් කටයුතු කළ අයෙකි. මහින්ද චින්තනය ශක්තිමත් කළ අයෙකි. ඒ නිසාවෙන් මෙවරද ගම්පහ මහ නගර සභාවේ ඉහළම ජනතා ප්‍රසාදය අපේක්ෂාවෙන් ඔහු එ.ජ. නි. ස.තරග වදී. මේ සංවාදය ඔහු සමඟිනි.* ඔබ දේශපාලනයට ප්‍රවේශ වූ ආකාරය සිහිපත් කළොත් ?ගියවර මා පළාත් පාලන මැතිවරණය සඳහා ඉදිරිපත් වුණේ අහම්බෙන්. ගම්පහ ප්‍රාදේශීය සභාවේ හිටපු විපක්ෂ නායක හා ගම්පහ මහ නගර සභාවේ නියෝජ්‍ය පුරපති ලෙස කටයුතු කළේ මගේ පියා වන සෝමසිරි සේනානායකයි. ඔහු ගම්පහ වෙනුවෙන් විශාල සේවාවක් කළ කෙනෙක්. අපි කිසි කෙනෙක් බලාපොරොත්තු නොවුණු මොහොතකදී ඔහු අභාවප්‍රාප්ත වුණා.ඉන් ඉක්බිති පැවැති පළාත් පාලන මැතිවරණයේදී පියාගේ අඩුව පුරවන්න මට දේශපාලනයට එන්න කියලා බහුතරයක් පාක්ෂිකයෝ ඉල්ලා සිටියා. ඒ වෙද්දි මම පාසල් අධ්‍යාපනය නිම කළා පමණයි.හැම දෙනාගේම ඉල්ලීම්වලට කන් දෙමින් මම එවර 35 න් පහළ කණ්ඩායමට නාම යෝජනා ලබා දුන්නා.  මගේ පළමු මැතිවරණය එය වුණත් නියෝජ්‍ය පුරපති වෙන්න තරම් මනාප මට ලැබුණා.ඒ වෙද්දී ගම්පහ මහ නගර සභාවට එ. ජ. නි. ස. නාම යෝජනා ලැයිස්තුව ප්‍රතික්ෂේප වෙලා තිබුණේ. ඒ හින්දා එ. ජා. ප. පහසු ජයක් ලැබුණා. ඒ මොහොතේ නගරාධිපති ලෙස කටයුතු කළ අජිත් මාන්නප්පෙරුම මහතා බස්නාහිර පළාත් සභාවට තරග කිරීම සඳහා නගරාධිපති තනතුරෙන් ඉවත් වුණා. එවකට උප නගරාධිපති ලෙස කටයුතු කළ මම නගරාධිපති ලෙස පත් වුණා.* නමුත් එදා එ. ජා. ප. පාක්ෂිකයෙක් වුණ ඔබ අද එ. ජ. නි. ස. වෙනුවෙන් තරග වදිනවා. ඒ වගේම නියෝජ්‍ය නගරාධිපති ලෙස එ. ජා. ප. පත්වුණ ඔබ ප්‍රථම ගමන අවසන් කළේ එ. ජ. නි. ස. ගම්පහ පුරපති ලෙසටයි. මේ වෙනස ඔබ දකින්නේ කොහොමද ?මම පක්ෂ මාරු කළේ මගේ පාක්ෂිකයන්ට යම් සාධාරණයක් ඉටු කළ යුතු නිසයි. එදා මා වටා සිටි බහුතරයක් එ. ජා. ප. සාමාජිකයන් මා සමඟ පැමිණ එ. ජ. නි. ස. සාමාජිකත්වය ලබා ගත්තා. අදත් ඔවුන් මා වටා සිටිනවා.අපි ජනතා නියෝජිතයන් විදිහට යම් පළාත් පාලන ආයතනයකට තෝරාපත් කර ගන්නේ ජනතාවගේ පොදු අවශ්‍යතා ඉටු කර ගන්නයි. අපේ අරමුණ තිබිය යුත්තේ එතැනයි. එදා මා වටා සිටි පිරිසට වඩා වැඩි පිරිසක් අද මා වටා ඉන්නවා. ඒ වගේම තමයි වර්තමානයේ මහින්ද චින්තන ප්‍රතිපත්තිය හරහා ගමත් නගරයත් එකසේ සංවර්ධනය වෙනවා. ඒ සංවර්ධනයේ ප්‍රතිලාභ අයිති මහජනතාවටයි. ඒ ප්‍රතිඵල සාර්ථකව ඔවුන්ට ළඟා කරදීම අපේ යුතුකමක් වගේම වගකීමක්. ඉන් මිදෙන්න අපට බැහැ.* සියනෑ කෝරළයේ සංවර්ධනය වෙනුවෙන් මෙතෙක් ඔබ කළ ව්‍යාපෘති මොනවාද ? ඒ පිළිබඳව ජනතාව තෘප්තිමත්ද ?ඇත්තෙන්ම ඔව්. තිස් වසරක යුධ මානසිකත්වයෙන් මිදුණු ජනතාවට දැන් අවශ්‍ය වෙන්නේ ශීඝ්‍ර සංවර්ධනයක්. මහින්ද චින්තනය හරහා ඒ දේ මැනවින් ඉටු වනවා. ඒ අතර ගම්පහ නවෝදයේ පෙර ගමන්කරු වුණේ බැසිල් රාජපක්ෂ ඇමැතිතුමයි. මේ සියලු සංකලනයන්ගේ ප්‍රතිඵලය ලෙස ශීඝ්‍ර සංවර්ධනය ගම්පහ පුරවරට හිමි වුණා. සියනෑ කෝරළයේ අග නගරය වන්නේ ගම්පහ. මෙම නගරය වටා ඓතිහාසික වටිනාකම් ඇති ස්ථාන රාශියක් තියෙනවා. නමුත් පැවැති එ. ජා. ප. පාලන සමයේදී ඒ වටිනාකම් නිවැරැදිව හඳුනාගෙන තිබුණේ නැහැ. ඒ වගේම ගමේ ක්‍රීඩකයාට නිසි තැනක් උරුම කරලා දීලා තිබුණේ නැහැ. ජාතික හා ජාත්‍යන්තර මට්ටමට යන්න දිරිදීමක් ඔවුන්ට අවශ්‍ය වුණා. ඒ දිරිදීම ඔවුන්ට ලැබුණේ මහින්ද රාජපක්ෂ යුගයේ ආරම්භයත් සමඟයි.මම හිතන විදිහට මගේ ඉලක්ක මම බලාපොරොත්තු වුණාටත් වැඩිය ප්‍රශස්තව ඉටු කර ගන්න මට හැකි වුණා.ගම්පහට ගුවන් පාලමක් හදන්න මුල් ගල තිබ්බේ මම පුංචි කාලේදීයි. විවිධ දේශපාලනික හැල හැප්පීම් නිසා මා නියෝජ්‍ය නගරාධිපති වන විටත් එහි වැඩ කටයුතු නිම වෙලා තිබුණේ නැහැ. නමුත් ආර්ථික සංවර්ධන ඇමැති ලෙස බැසිල් රාජපක්ෂ මහතා ගම්පහ නවෝදයට නායකත්වය දීමත් සමග ඒ බලාපොරොත්තුව යථාර්ථයක් වුණා. ඒ වගේම ගම්පහ නගරයේ සියලු පාරවල් සංවර්ධනය කර කාපට් කළා. දුෂ්කර මාර්ග සංවර්ධනය වුණා.නගර සීමාව තුළ ඇති සියලුම රාජ්‍ය ආයතනයන්හි තිබූ අඩුපාඩු සපුරා ඒවා ගෞරවණීය ස්ථාන බවට පත් කළා. විහාරස්ථාන, පල්ලි ආදි වූ සිද්ධස්ථානත්, පාසල් ආදි පොදු ස්ථානවලත් පැවැති අඩුපාඩු සම්පූර්ණ වුණා. ජලය, විදුලිය සෞඛ්‍ය පහසුකම් වැනි අවශ්‍යතා ඉටු කරමින් සැමට සාධාරණයක් ඉටු කළා. කෙටියෙන්ම කියනවා නම් ගම්පහ නගරයට නව තරුණ පෙනුමක් ලැබුණා. අඳුර දුරු වුණා.* වර්තමානයේදී ඔබේ වැඩපිළිවෙළත් සමඟ ජනතාව සිටී යැයි ඔබ විශ්වාස කරනවාද ?ඇත්තෙන්ම මම එය විශ්වාස කරනවා. මම පක්ෂ පාට මාරු කළේ ජනතාව වෙනුවෙන්. ජනතා අවශ්‍යතා තෘප්තිමත් කර දුන්නා මිසක් මම කිසි විටකත් ඔවුන්ගේ බලාපොරොත්තු කඩ කළේ නැහැ. ප්‍රතිවිරුද්ධ අදහස් දරන පිරිස් මා පිළිබඳ විවිධ ආකාරයේ අභූත චෝදනා නැගුවත් මේ පුරවරය සංවර්ධනය වනු දකින්න කැමැති පිරිස් මාත් එක්ක ඉන්නවා. තරුණ පෙළ ශක්තිමත් පවුරක් වගේ මා සමඟ අත්වැල් බැඳගෙන සිටීම මට විශාල ධෛර්යයක්.මම මාව දකින්නේ නිහතමානී චරිතයක් විදිහටයි. මම අවංකයි. සුහදශීලීයි. ඒ නිසා මා සමඟ සිටින ජනතාව මෙවරත් මාව ඉහළම තැනක ඔසවා තබන බව මට විශ්වාසයි.* ඔබගේ එම ප්‍රාර්ථනාව මල්පල ගැන්වී ඔබ ගම්පහ පුරපති වුවහොත් ගම්පහ නාගරික ජනතාවගේ හෙට දවස සුබදායක කිරීම සඳහා ඔබ සතු පැහැදිලි වැඩ පිළිවෙළක් තිබෙනවාද ?මහින්ද චින්තන ඉදිරි දැක්ම යටතේ මේ රට ආසියාවේ ආශ්චර්යවත්ම රට බවට පත් වන විට එයට සමගාමීව සියනෑ කෝරළයේ අග නගරය වන ගම්පහ පුරවරයෙහි ජනතාවට සුව පහසු ජීවිත ගෙන යාමට හැකි වන අන්දමේ ඉලක්කයන් රැසක් මා සතුව තිබෙනවා. ඒවා දීර්ඝ කාලීන හා කෙටි කාලීන ව්‍යාපෘති වශයෙන් ක්‍රියාත්මක කිරීමට හැකි අන්දමින් සැලසුම් කර තිබෙනවා.* ඒවා අතර ඇති කෙටි කාලීන සැලසුම් මොනවාද ?විදුලිය, ජලය සහ ගිනි සම්බන්ධයෙන් පැය 24 පුරාම ක්‍රියාත්මක නාගරික හදිසි සේවා සැපයුම් ඒකකයක් ස්ථාපිත කිරීම, විධිමත් අපද්‍රව්‍ය හා කළමනාකරණ පද්ධතියක් මගින් නාගරික ජනතාවගේ සෞඛ්‍ය හා පොදු පහසුකම් උසස් කිරීම සඳහා නොමිලේ සෞඛ්‍ය හා සනීපාරක්ෂක පහසුකම් ලබාදීම, දැනට ජල මුද්‍රිත වැසිකිළි නොමැති පවුල් සඳහා නොමිලේ වැසිකිළි කට්ටල ලබාදීම සහ පොදු වැසිකිළි නොමැති ස්ථාන 10 ක් සඳහා පොදු වැසිකිළි ඉදිකිරීම සිදු කරනවා. ඒ වගේම යළිත් ගම්පහ නගරයට ගංවතුර තර්ජනය ඒමට නොහැකි වනසේ ගංවතුර පාලක පද්ධතියක් ඉදි කිරීම, බැසිල් රාජපක්ෂ මැතිතුමාගේ ප්‍රතිපාදන මගින් නගර සභා බල ප්‍රදේශය තුළ ඇති සියලුම මාර්ග කාපට් කිරීම මිනිස් ජීවිත හා දේපොළ සොර සතුරන්ගෙන් ආරක්ෂා කරදීම සදහා ගම්පහ මූලස්ථාන පොලිසිය හා එක්ව ආරක්ෂක ඒකකයක් පිහිටුවා ඒ මගින් අඛණ්ඩ රාත්‍රී මුර සංචාරයක් පවත්වා ගෙන යාම නගර සභාවේ සේවාවන් සඳහා සේවකයින් බඳවා ගැනීමේදී නාගරික අඩු ආදායම්ලාභීන් වෙත ඉහළ ප්‍රමුඛත්වයක්දීම සහ සියලු පහසුකම් සහිතව ලංකාවේ විශාලතම පුස්තකාලය නගර සභා භූමියේ ඇති කිරීම ආදී ව්‍යාපෘති ද ක්‍රියාත්මක කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=f1110054</link>
    <topic>මේ සටන පීඩිත ජනතාව වෙනුවෙන්මයි</topic>
    <author>අනුර පේ‍්‍රමලාල්</author>
    <content>මෙවර පළාත් පාලන මතිවරණයේ දී සියලු ජාතීන් එක්වූ ස්වයං රැකියා නගර බලයක් ගොඩනැගීම පිණිස කොළඹ මහ නගර සභාවට එක්සත් ජනතා නිදහස් සන්ධානයෙන් ඉදිරිපත් කර තිබෙන මහින්ද කහඳගම මහතා සමඟ සිදුකෙරෙන සුහද කතාබහකි මේ.* ස්වයංරැකියා නියුක්තිකයන්ගේ සම්මේලනයේ නියෝජිතයකු ලෙස ඔබ මැතිවරණයට ඉදිරිපත් වුණේ ඇයි?ඇත්තෙන්ම මෙරට ඉතිහාසයේ සිටම පදික වෙළෙන්දා, වට්ටි අම්මා කත් වෙළෙන්දා, ජංගම වෙළෙන්දා වැනි ස්වයං රැකියාලාභීන්, කාගේත් අවධානයට ලක්නොවුණු එහෙත් කාටත් බරක් නොවී අහිංසකව ජීවත් වූ පිරිසක්.මෑත ඉතිහාසයේ අපි දැකපූ දෙයක් තමයි, විශේෂයෙන්ම අව්වට වැස්සට වේලෙන තෙමෙන පදික වෙළෙන්දා දූවිලි කාගෙන විවිධ ලෙඩ රෝග වැළඳගෙන තම අඹුදරුවන් සුරැකීම සඳහා කරන අරගලය. ඔවුන්ට විවිධ බලපෑම් කරමින් පාතාල මැරයන්, කප්පම්කරුවන්, මත්ද්‍රව්‍ය ජාවාරම්කරුවන් මේ අයගේ කර මතින් ඒ අයගේ කාර්යන් කරගත් අතර ඊට දේශපාලකයින්ගේ සහයෝගය නොලැබුණා යැයි කාටත් කිව නොහැකියි.මේ සියලු තාඩන පීඩන මැද අසංවිධානාත්මක වූ මොවුන්ව පදික වේදිකාවෙන් ඉවත් කිරීම සඳහා පැවැති රජයන් පොලිසිය යොදාගෙන සිදුකළ අසාධාරණකම්වලට අපි ලක්වුණා.අනතුරුව මේ පීඩිත ජනතාව නියෝජනය කළ අයෙක් හැටියට මගේ සිතේ දැඩි අධිෂ්ඨානයක් ඇතිකර ගත්තා අපි සියලු දෙනා කවදාහරි මේ සමාජයේ පිළිගත් පිරිසක් බවට පත්වෙනවා කියන එක ඒ සඳහා මම ස්වයංරැකියා නියුක්තිකයන්ගේ සම්මේලනය බිහිකරලා පදික වෙළෙඳුන්, නාටාමිවරු, ත්‍රිරෝද රියැදුරන්, ජංගම වෙළෙඳුන්, වඩු කාර්මිකයින්, ඇඳුම් මසන්නන් ඇතුළු සියලුම අය එකම සංවිධානයකට ගෙනැල්ලා මේ සුවිශේෂී ජන අරගලය ආරම්භ කළා.අපි මේ පීඩිත ජනතාවගේ දුක් අදෝනාව ජනාධිපතිතුමාට ඉදිරිපත් කළා. පසුව එතුමා ක්‍රම ක්‍රමයෙන් අපිට අරලියගහ මැදුරේ දොර විවෘත කරලා මේ ජනතාව ඛේදනීය තත්ත්වයෙන් මුදා ගන්න ඉතාම පැහැදිලි ක්‍රමවත් ශක්තිමත් වැඩපිළිවෙළක් හඳුන්වා දුන්නා.ඒ අනුව අපේ ගැටලු සාකච්ඡා කිරීම සඳහා අපේ නියෝජිතයකු කොළඹ නගර සභාව වැනි සුවිශේෂ ආයතනයක සිටිය යුතු බව ස්වයං රැකියා නියුක්තිකයන්ගේ සම්මේලනය තීරණය කළ බැවින් ඊට මාව ඉදිරිපත් කර තිබෙනවා.* එහෙත් තවත් අලෙවි කුටි නොලැබුණු පිරිසක් ඉන්නවා නේද?තවමත් මේ ස්වයංරැකියා මධ්‍යස්ථාන ඉදිකිරීමේ ප්‍රමාදයක් නිසා දුක්විඳින බොහෝ දෙනෙකු සිටිනවා. දැනට පිටකොටුව බෝධිය අසල, බෝධිරාජ මාවත, පස්වෙනි හරස්වීදිය, වැල්ලවත්ත, බොරැල්ල, ජාතික රෝහල අසල ඇතුළු සමහර ඒවා ඉදිකරලා අවසානයි. තව ඒවා ඉදිකරමින් සිටිනවා. ඉතිරි වී සිටින අයටත් හැකි ඉක්මනට අලෙවි කුටි ලබාදෙනවා කියන පොරොන්දුව ඉතා වගකීමෙන් ප්‍රකාශ කරනවා.* කොළඹ නගර සභාවේ මෙතෙක් පැවැති පාලනය පිළිබඳ ඔබගේ ආකල්පය කුමක්ද?කොළඹ පදිංචිකරුවෙක් හැටියට කොළඹ නගර සභාව ඉතිහාසයේ සිටම පාලනය කළේ එක්සත් ජාතික පක්ෂයයි. අද ඒ පක්ෂයේ නායකයින් වේදිකාවල කතා කරන්නේ මැරිලා ඉපදිලා වගේ. ඒ ගොල්ලෝ හිතනවා සැමදාම කොළඹ නගරයේ ජනතාව සිටින්න ඕනේ පැල්පත්වල, මුඩුක්කු පරිසර තුළ කුණු කාණු උතුරා යමින් ගඳගහන, කුණු කඳු තිබෙන, වැසිකිළි පහසුකම් නැති පරිසරය තුළ බව. නමුත් ආරක්ෂක ලේකම්තුමා වසර 1 1/2 ක් පමණ කෙටි කාලයක් තුළ විශාල වෙනසක් කළා.* කොළඹ නගරයේ ඉඩම් විකිණීමක් හා පැල්පත්වාසීන් ඉවත් කිරීමක් පිළිබඳ කටකතාවක් පැතිරෙනවා නේද?සත්‍ය වශයෙන්ම ඔව්. මේ කට කතා අමූලික බොරු වූවත් ජනතාව මුලාවෙන්න පුළුවන්. ඒ ගැන රජයේ වගකිව යුතු අය ඒ සඳහා දැඩි පියවරක් වහාම ගත යුතුයි.මේ සම්බන්ධයෙන් ස්වයංරැකියා සම්මේලනය ලෙස නගර වැසියන් ජනතාව දැනුවත් කිරීමේ විශාල වැඩපිළිවෙළක් ආරම්භ කොට තිබෙන අතර කොළඹ නගරයේ දැවැන්ත පා ගමනක් පැවැත්වීමට බලාපොරොත්තු වෙනවා.* කොම්පඤ්ඤවීදියේ පැල්පත් ඉවත් කරනවිට ඔබ සම්මේලනය ඉටුකළ කාර්යභාරය කුමක්ද?අපේ උද්ඝෝෂණ පවත්වමින් විරෝධය පළ කළා. ඒ අහිංසක ජනතාව වෙනුවෙන්. අපෙත් ඉල්ලීම වන්නේ නිවාස ඉදිකරලා මේ අයව ඉවත් කළානම් හොඳ බවයි.නමුත් එ.ජා.ප.යේ අයනම් කිඹුල් කඳුළු හෙළන එක පමණයි කරන්නේ. මේ පීඩිත මිනිසුන්ව මුලාකරන කට කතා පතුරුවනවා. ඔවුන්ගේ ජීවිත උසස් මට්ටමකට ගේන්න වැඩපිළිවෙළක් නැහැ.* ඔබ සම්මේලනය ගෘහණියන් සඳහා ගෘහස්ථ ස්වයංරැකියා වැඩපිළිවෙළක් හඳුන්වාදී තිබෙනවා නේද?විශේෂ පොලී සහන ලබාදෙමින් ස්වයංරැකියා ණය ගැනීමේ අවස්ථාද ඇති කොට මල් වගාව, ලිපිකවර ඇලවීම, ඇඳුම් මැසීම, ආහාර නිෂ්පාදනය වැනි ගෘහස්ථ ස්වයංරැකියාකරුවන් සඳහා ශක්තිමත් වැඩපිළිවෙළකට මූලික අත්තිවාරම දමා තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=f1110055</link>
    <topic>බොරු දේශපාලන කතාවලට රැවටෙන්න එපා</topic>
    <author>සටහන චන්ද්‍ර ශ්‍රී අසෝක බණ්ඩාර හිඳගොඩ මාතලේ දිසා විශේෂ</author>
    <content>මෙවර මාතලේ මහ නගර සභා ඡන්දයට එ.ජ.නි.සන්ධාන කණ්ඩායමේ නායකත්වය ගෙන තරඟ වදින්නේ හිටපු පුරපති මොහොමඩ් හිල්මි කරීම් මහතායි. අඛණ්ඩව දෙවතාවක් මාතලේ පුරපති තනතුර දැරූ ඔහු මෙවර තෙවන වරටත් තරඟ වඳීයි. මොහොමඩ් හිල්මි කරීම්, මහතා සමඟ කළ කතා බහකි මේ.* ඔබ දෙවරක් අඛණ්ඩව මාතලේ පුරපති තනතුර දැරුවා. තුන්වෙනි අවස්ථාවටත් ඔබ තරඟ වදින්නේ ඇයි?මම 2001 සිට 2011 දක්වා පාලන කාල දෙකක පුරපති තනතුර දැරුවා. මේ තුන්වන අවස්ථාව. මගේ අනුගාමිකයන් බොහෝ දෙනෙකු මෙය දකින්නේ හැට්ට්‍රික් ජයග්‍රහණයක් ලෙසයි. මීට පෙර අඛණ්ඩව තෙවතාවක් පුරපති තනතුරට තරඟ කළ අයෙක් නැහැ. තුන්වන වතාවටත් තරඟ කරන්න මගේ අදහසක් තිබුණේ නැහැ. ජනාධිපතිතුමා විශේෂ ඉල්ලීමක් කළා. ඒ ඉල්ලීම නිසයි මම නැවත තරඟ කරන්න සිතුවේ. එතුමා කෙරෙහි මගේ ඇති ගෞරවයත්, එතුමා මා කෙරෙහි තැබූ විශ්වාසයත් නිසයි මම නැවතත් මෙවර තරඟ කරන්නේ. කොහොම වුණත් අඛණ්ඩව තුන්වන වරටත් තරඟ වැදීම විශේෂ අවස්ථාවක් ලෙස මමත් දකිනවා.* ඒ හැට්ට්‍රික් ජයග්‍රහණය මෙවර ඔබට ස්ථීරද..?සන්ධානය අති විශිෂ්ට ලෙස මෙවර මාතලේ මහ නගර සභාව දිනනවා. ඒ තුළ මගේ ජයග්‍රහණය ගැන මට කිසිදු සැකයක් නැහැ. මාතලේ නගරය සිංහල , මුස්ලිම්, දෙමළ ජනයා සමගියෙන් වෙසෙන භූමියක්. ඒ ජනයාගේ සහයෝගය එදා වගේ අදත් මට ලැබී තිබෙනවා. ඒ නිසා ඔය කියන හැට්ට්‍රික් එක ගැන බය වෙන්න දෙයක් නැහැ.* මාතලේ නගරයේ සංවර්ධනය ගැන ඔබ සෑහීමකට පත් වෙනවාද?මාතලේ නගරයේ පැවැති ප්‍රශ්න ගණනාවකටම ස්ථීර විසැඳුම් ලබාදීමට අපට හැකි වුණා. ඒ ගැන මම සතුටු වෙනවා. ඒ වගේම නොවිසඳුණු ප්‍රශ්න ගණනාවක්ම තියෙනවා. ඒ ප්‍රශ්නවලට විසඳුමක් ලැබී නොමැති එක පමණක් මතුපිටින් පෙනෙන්නට තිබුණත්, ඒ සියල්ල ගැනම සාකච්ඡා කරලා තීන්දු තීරණ අරගෙනයි තියෙන්නේ. ඒවාට විසඳුම් ඉදිරි පාලන කාලය තුළදී අනිවාර්්‍යයෙන්ම ලබා දෙනවා.* නව පාලනයක් තුළ සිදු කෙරෙන නව සංවර්ධන කටයුතු මොනවද?නගර මධ්‍යයේ ඇති වාහන තද බදය අවම කිරීමට පියවර යෙදිය යුතුයි. ඒ සඳහා හඳුනාගෙන ඇති ප්‍රදේශවල රථගාල් පිහිටුවීමට පියවර යොදනවා. ඒ සඳහා අතුරු මාර්ග පද්ධතියද සංවර්ධනය කරනවා. නගරයේ ප්‍රධානතම විදී දෙක පුළුල් කිරීමේ බාධා මේ වනවිට හඳුනාගෙන තිබෙනවා.එම ප්‍රතිසංස්කරණ කටයුතු කඩිනම් කර මාතලේ නගර අලංකාරයට මුල් තැනක් දෙනවා. මාතලේ පොදු වෙළඳ සංකීර්ණය අංග සම්පූර්ණ කිරීමටත් පියවර යොදනවා. නගරයේ කාණු පද්ධතිය වගේම පදික වේදිකා මහජනයාට ආරක්ෂිත හා පහසු ලෙස සකස් කිරීමට පියවර යොදනවා. මේ වගේ ජනතාවට සෙත සැළසෙන සේවාවන් රැසක් මෙවර අපේ ජයග්‍රහණයත් සමඟ මේ වසර අවසානයට පෙර ආරම්භ කරනවා.* මෙවර එ.ජ.නි. සන්ධානයේ ජයග්‍රහණය ගැන ඔබ කියන්නේ මොකක්ද?කිසිම සැකයක් නැහැ අපට අපේ ජයග්‍රහණය ස්ථීරයි. එය සෑම අතකින්ම විශිෂ්ට ජයග්‍රහණයක් කරගත යුතුයි. අද අපි වෙහෙසෙන්නේ ඒ සඳහායි. ඒ නිසා ආදරණීය මාතලේ ජනතාවගෙන් මම මේ ඉල්ලීම කරනවා. බොරු දේශපාලන කතා වලට රැවටෙන්න එපා. මේ ඡන්දය මාතලේ අපේ නගරය හදා ගන්න තියෙන එකක්. නැතිව පක්ෂ පරද්දන්න නොවෙයි. නගරය හදාගත්තනම් අපට ජනාධිපතිතුමාගේ, මේ ආණ්ඩුවේ, මැතිඇමැතිවරුන්ගේ , මධ්‍යම පළාත් සභාවේ උදව් උපකාර ලබාගත යුතුයි. ඒ සඳහා ශක්තියක් තියෙන්නේ සන්ධානයේ අපට විතරයි. ඒ නිසා අපි විශ්වාස කරලා බුලත් කොළයට ඡන්දය දෙන ලෙස මාතලේ නාගරික ජනතාවගෙන් මම ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>05</day>
    </date>
    <link>http://www.dinamina.lk/2011/10/05/_art.asp?fn=f1110056</link>
    <topic>ලෝක දේශපාලනයේ අද්විතීය නායකයා</topic>
    <author>ගාමිනී ගුණසේකර</author>
    <content>මෑත ලෝක දේශපාලන ඉතිහාසයේ අද්විතීය දේශපාලන නායකයා වශයෙන් ඉතිහාසයට එක්වන දුර්ලභ ගණයේ මිනිසා වනුයේ මහින්ද රාජපක්ෂය. එසේ වන්නට හේතු රාශියක් ඔහු ස්වකීය කෙටි පාලන සමය තුළ ලොවට පෙන්වා ඇත. ලොවම පරාජය කළ නොහැකි යැයි සිතූ, ලොවම පරාජය කළ නොහැකි බවට ලොව හැම නායකයකුම, හැම යුද්ධ විශේෂඥයකුම ප්‍රකාශ කළ එල්.ටී.ටී.ඊ. සංවිධානයත්, එහි ම්ලේච්ඡ නායක ප්‍රභාකරනුත් මුළුමනින්ම පරාජය කිරීමට මහින්ද රාජපක්ෂ මහතා හා ඔහුගේ සහෝදර ආරක්ෂක ලේකම් ගෝඨාභය රාජපක්ෂ සමත්වූහ. මෙය ලෝකයට අදහාගත නොහැකි කරුණක් විය. එසේම ප්‍රභාකරන් ඝාතනයට ලක්වීම ලෝකයට හීනෙන්වත් සිතාගත හැකි කරුණක් නොවීය.ත්‍රස්තවාදය යුද්ධමය වශයෙන් පරාජය කළ නොහැක්කක් බවට දේශපාලන විද්‍යාවේ සඳහන් කරුණකි. එහෙත් එයත් බොරු කිරීමට ජනපති මහින්දත් ආරක්ෂක ලේකම් ගෝඨාභයත් සමත්වූවා. මේවා ලෝකයේ ඇතැම් නායකයන්ට ඔරොත්තු දෙන්නක් නොවීය. ඒ නිසා ප්‍රභා මැරුණු දවසේ සිටම, කොටි සංවිධානය ලංකාවෙන් සහමුලින්ම ඉවර කළ දවසේ සිටම කොටියාට කිරි පෙව්, කොටියාට ආලය ලීලය පෑ ලෝකයේ ඇතැම් නායකයන්ට එය මහත් සිත් රිදුමක් විය.ඒ නිසා කුමන උප්පරවැට්ටියක් දමා හෝ ලංකාවට අංචියක් ඇදීමට මෙම පිරිස් මාන බලමින් සිටී. එහෙත් ඒවා හරියන්නේ නැත.ලෝකයම බියෙන් සලිත කළ කොටියා පැරද වූ ලංකාවට ලෝකයම උදව් කළ යුතුය. අමු අමුවේ ජනයා ඝාතනය කළ, නායකයන් ඝාතනය කළ, දළදාවට හා ශ්‍රී මහා බෝධියට ප්‍රහාර එල්ල කළ රජිව් ගාන්ධි ඝාතනය කළ, ලලිත්, ගාමිණි, පේ‍්‍රමදාස, කදිරගාමර් ඝාතනය කළ, කොටියාට වචනයකින් හෝ පක්ෂපාතිත්වය දැක්වීම අනුවණකමකි. පාපයකි. එය ශිෂ්ට සමාජයම පිළිකුල් කරන්නකි. අද එක්සත් ජාතීන්ගේ සංවිධානය මානව හිමිකම් කඩවුනා යනාදි වශයෙන් බහුභූත විමර්ශන කරන්නට යන්නේ කුමන නීතියක, රීතියක සදාචාරයක පිහිටා ද යන්න දනන් තුඩග රැව්දෙන ප්‍රශ්නයකි.ඇත්තටම මෙලෙස අත්තනෝමතික හා අයුක්ති සහගත ලෙස ලෝක සංවිධානයක නියෝජිතයන් ක්‍රියා කළ යුතු නැත. ඔවුන් ක්‍රියා කළ යුත්තේ නීතියට, සදාචාරයට හා යුක්තියට බරවය. ඉන් පිටත ක්‍රියාකිරීමේ බලයක් ඔවුන් භාවිතා නොකළ යුතුය. එසේ අනිසි බලයක් පාවිච්චි කරනවිට ලෝක ජනතාව තුළත් එම ලෝක සංවිධානය ගැන තිබෙන විශ්වාසය හා ගෞරවය බිඳවැටෙනු ඇත. එය ලෝක සාමය හා සංහිඳියාව රකින්නට බිහිවූ සංවිධානයක පැවැත්මට හිතකර නොවේ. ඒවායින් කළ යුත්තේ ගැඹුරින් හා විශ්ලේෂණාත්මකව කටයුතු කිරීම හා තීරණ ගැනීමයි.මහින්ද රාජපක්ෂ මහතා දරුණුම ත්‍රස්තයා පරාජය කළා පමණක් නොවේ. යුද්ධය කරමින්, එය ජය ගනිමින් ලෝක ආර්ථික අවපාතයද පවතිත්දි අපේ රටේ එකම මිනිහෙකුවත් බඩගින්නේ තැබුවේ නැත. එකම බැංකුවක්වත් වැසුවේ නැත. එකම රාජ්‍ය ආයතනයක්වත් අකර්මන්‍ය කළේ නැත. එකම රාජ්‍ය සේවකයකුවත් ඉවත් කළේ නැත.එහෙත් යුරෝපයේත්, අමෙරිකාවෙත් බැංකු වැසුණි. වෙළෙඳ පොළ කඩා වැටුණි. සේවකයන්ගේ රැකියා අහිමිවුණි. ජීවන බර වැඩිවුණි. මේ ආකාරයට මුළු දියුණු රාජ්‍යයන්වලම ආර්ථිකයන් දෙදරා ගොස් එම රටවල ආර්ථික අස්ථාවර බව රජවිය. එහෙත් ලංකාවේ රාජ්‍ය නායකයා ස්වකීය රටේ ආර්ථිකය ශක්තිමත් කරමින්, ආර්ථික සංවර්ධන ව්‍යාපෘතීන් නිසිපරිදි ක්‍රියාත්මක කරමින් කටයුතු කළේය. මෙය ලෝක ආර්ථික අවපාතයක් තිබෙද්දි කළ විශිෂ්ට කටයුත්තක් නොවේද.ලංකාවේ විශාලම සංවර්ධන කටයුතු රැසක් වේගයෙන් ක්‍රියාත්මක වන යුගයක් වනුයේ ජනපති මහින්දගේ කාලයයි. ඔහු අධිවේගී මාර්ග තනමින්, වරායවල් ගොඩනගමින්, ග්‍රාමීය ප්‍රදේශ නගාසිටුවමින්, අවතැන් වූ ජනයා නැවත පදිංචි කරමින්, නව විදුලිබල ව්‍යාපෘති තනමින්, නව නිවාස යෝජනා ක්‍රම ක්‍රියාත්මක කරමින්, කොළඹ ඇතුළු ලංකාවේ නගර සංවර්ධන කටයුතු ක්‍රමවත්ව සැලසුම්සහගත ලෙස ප්‍රතිනිර්මාණය කරමින් ගෙන යන වැඩසටහන කාගේත් පැසසුමට ලක්කළ යුතුය.තවද ඉතිහාසයේ නොවු විරූ ලෙස ග්‍රාමීය ප්‍රදේශ විශාල පුනර්ජීවනයකට භාජනය වෙමින් තිබේ. ගැමියා කොන්කළ යුගය අවසන් වෙමින් ගැමියාට සමාජයේ නිසිතැන ලැබෙන යුගය නිර්මාණය කරන්නට ජනපති මහින්ද සමත්වී ඇත. ඔහුට ඒ සඳහා අනගි සහයක් සිය සොහොයුරු බැසිල්ගෙන් ලැබෙන ආකාරයක් පෙනෙන්නට ඇත. බැසිල්ගේ ආර්ථික සංවර්ධන අමාත්‍යාංශය මුළු රටම ආවරණය වන අයුරින් සංවර්ධන ව්‍යාපෘති රැසක් ක්‍රියාත්මක කරමින් තිබෙනු දක්නට ලැබෙන අතර එය පෙර කිසිම අමාත්‍යාංශයකින් නොවුණු ආකාරයේ වැඩකොටසක් බව කිව හැකිය. එසේම ඒවා මැනවින් සම්බන්ධීකරණය වන අයුරු ද දක්නට ලැබේ. එය පැසසිය යුත්තකි.ජනපති මහින්දට අභියෝග කළ හැකි එකම නායකයෙකුවත් විපක්ෂයේ නැත. විපක්ෂ නායකයා නිකම්ම නිකම් පුස්සකු බව පෙනේ. ඔහුගේ දේශපාලනයේ මෙලෝ රහක් නැත. ජනතාවට ඔහු අරහංය. තම පාක්ෂිකයා තුළවත් ඔහුට මනාපයක් නැත.මේ නිසා ඔහු ආණ්ඩු පක්ෂයේ සිටින පසුපෙළ මන්ත්‍රීන්ටවත් අභියෝගයක් නොවනු ඇත. තවද විපක්ෂයේ නැගී එන චරිත ද තිබෙන බවක් පෙනෙන්නට නැත. එසේ තිබුණත් දුර්වල පෞරුෂයකින් හෙබි එජාප නායකයා තම පක්ෂ නායක බලතල යොදමින්, ඔවුන්ව කොටවමින් අර්බුද ඇතිකරමින් ඔවුන්ව කපා දමමින් සිටී. එහෙත් ආණ්ඩු පක්ෂයේ සියලු දෙවෙනි පෙළ තරුණ නායකයන් ඉදිරියට ගැනීමට ජනපති මහින්ද කැපවී ඇති සැටියක් දැකිය හැකිය.ආණ්ඩු පක්ෂය තුළ ජනපති මහින්ද ඇරුණාම ජනාදරයට හා ගෞරවයට පත් නායකයන් රැසකි. දිනේෂ් ගුණවර්ධන, ඩිව් ගුණසේකර, මහාචාර්ය තිස්ස විතාරණ, සරත් අමුණුගම, දොස්තර රාජිත සේනාරත්න, මෛත්‍රිපාල සිරිසේන, අලෙවි මව්ලානා වැන්නෝ එබඳු අයයි. ඔවුහු ආණ්ඩු පාක්ෂිකයන්ගේ මෙන්ම විපක්ෂිකයන්ගේද ගෞරවය දිනාගෙන ඇත. එහෙත් විපක්ෂයේ සිටියා නම් එසේ සිටියේ රුක්මන් සේනානායක මහතා පමණි. ඔහු රනිල් විසින් කපා හැර ඇත.මේ අතින් බලන කල ආණ්ඩු පක්ෂය තව දශක ගණනාවක් යනතුරු ශක්තියෙන් හීන නොවනු ඇත. අද එජාපය කළ යුතුව ඇත්තේ සන්ධානයේ සාමාජිකත්වය ලබා රට වෙනුවෙන් යමක් කරන්නට එකතු වීමය. එය අසරණත්වයට පත්වී සිටින එජාප පාක්ෂිකයන්ට සහනයක් ගෙන දෙනු ඇත. එහෙත් විපක්ෂ නායකත්වයේ රස තනියෙන් භුක්ති විඳින රනිල් එය කෙසේවත් නොකරනු ඇත. විපක්ෂ නායක කමේ වරප්‍රසාද ඇමතිකමකින් නොලැබෙන බව රනිල් හොඳින් දනී.ජයගත නොහැකිම යැයි සිතූ යුද්ධයද දිනා ලෝක ආර්ථික අවපාතයක් හමුවේ ලංකා ආර්ථිකයද ශක්තිමත් කරමින්, ජනතාව බඩගින්නේ නොතබමින්, රාජ්‍ය ආයතන ශක්තිමත් කරමින් හා රාජ්‍ය අංශයට සේවකයන් බඳවා ගනිමින් මහින්ද රාජපක්ෂ මහතා ගෙන යන දැක්මක් සහිත ආර්ථික හා දේශපාලන ක්‍රියාදාමය නිසා ලංකාවේ ජාති, පක්ෂ හා කුල ගෝත්‍ර බෙදීමකින් තොරව ජනතාව ජනපති වටා රොක්වී සිටී.එසේම දැක්මක් රහිතව, යන්නන් වාලේ යන නිද්‍රෝපගත විපක්ෂ නායකයකු හා එජාපයක් වටා ජනතාව රොක්වීමක් කිසිසේත්ම අපේක්ෂා කළ නොහැකිය. එජාපයේ වර්තමාන තත්ත්වය වනුයේ ඒ තුළින් තව තවත් ජනතාව ඉවත්ව යාම හා දුරස්වීමයි. එදා නගරය කේන්ද්‍ර කරගත් බලයක් තිබූ එජාපයට අද නගරයේ බලයද මුළුමනින්ම ගිලිහෙමින් ඇත. ඒ බව මෙවර නගර සභා මැතිවරණවලින් මොනවට කියාපානු ඇත. එජාපයේ අද දර්ශනය වී ඇත්තේ එකිනෙකා පරයා බෙලි කපා ගැනීමේ නාටකයකි. එසේ නැතිව රට හා ජනතාව ඉදිරියට ගෙන යන දර්ශනයක් නොවේය.අද රටේ ජනතාවට අවශ්‍ය ආර්ථික සංවර්ධනය සන්ධාන ආණ්ඩුව ඉටුකරමින් ඇත. උතුරේත් දකුණේත් සමබර සංවර්ධනයක් ඇති කිරීම උදෙසා ජනපති මහින්ද කැපවී සිටී.ඒ බව ලංකාවම ආවරණය වන අයුරින් සිදුවන දැවැන්ත සංවර්ධන ව්‍යාපෘතිවලින් පෙනී යයි. ග්‍රාමීය සංවර්ධන වැඩසටහන්, මහා පරිමාණ, සුළු පරිමාණ, මධ්‍යම පරිමාණ කර්මාන්ත නැංවීම, කෘෂිකාර්මික අංශයට නව පනක් ලබාදීම, වාරි කර්මාන්ත දියුණු කිරීම, අපනයන වෙළෙදාම වර්ධනය කිරීම, ගොවි ජනතාවගේ ආදායම් වැඩි කිරීම වැනි නොයෙක් ආකාරයන්හි දියුණුවක් අද ලංකාවේ දක්නට ලැබේ. එසේම ලොවම යම් යම් අසහනකාරී ව්‍යාකූලතාවයන්ට භාජනය වනවිට ලංකාව සාමකාමී සහජීවනයකින් යුතුව ඉදිරියට ගෙනයාමට ජනාධිපතිතුමා ප්‍රමුඛ සන්ධාන නායකයන් සමත්ව තිබෙන බව කුමන දේශපාලන කෝණයකින් විමසා බැලූවද පෙනී යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=n1110061</link>
    <topic>වාරියපොළදී ලොරි 2ක් ගැටී 6ක් මරුට</topic>
    <author>භක්ති මෙන්ඩිස්, අනුර ප්‍රේමලාල්, මහින්ද අලුත්ගෙදර හා පණ්ඩුක සමරසේකර</author>
    <content>කුරුණෑගල – පුත්තලම ප්‍රධාන මාර්ගයේ වාරියපොළ පොලීසිය අසල දී ඊයේ (05) සවස ලොරි රථ දෙකක් මුහුණට මුහුණ ගැටීමෙන් කුඩා දැරියක් ඇතුළුව පුද්ගලයෝ හයදෙනෙක් මරණයට පත්වූහ.කුඩා ලොරියක් සහ විශාල ලොරියක් මෙසේ ගැටී ඇති අතර කුඩා ලොරියේ පැමිණි පිරිස අනතුරෙන් මරණයට පත්ව ඇත. ඔවුන් එකිනෙකාට ඥාතීන් වන අය බවත් වාර්තා වේ. මියගිය පිරිස ආනමඩුව ප්‍රදේශයේ පැවැති අවමංගල්‍යයකට සහභාගි වී ආපසු එමින් සිටියදී මේ අනතුරට ලක්ව ඇත. සිය නිවෙසට නුදුරු ස්ථානයකදී අනතුර සිදුව තිබේ.කාන්තාවන් තිදෙනකු, කුඩා දැරියක් සහ පිරිමි පුද්ගලයන් දෙදෙනකු සිද්ධියෙන් මෙලෙස මියගොස් ඇති අතර ඔවුන් වාරියපොළ මාස්පොත සහ භද්දුවත්ත ප්‍රදේශයේ පදිංචිකරුවෝ වෙති.මියගොස් ඇත්තේ ඒ.එච්. සිරිසේන (46), ඒ.එච්. සෝමාවතී (45) , එන්. රන්මැණිකේ (80), සමන් සුරවීර (41), හේමන්ති අබේසිංහ (46) හා සිත්මී සුරවීර (2 1/2) යන අය බවද පොලිසිය කියයි.අනතුරට පත් අනෙක් ලොරිය කුරුණෑගල සිට පුත්තලම බලා ධාවනය වෙමින් තිබී ඇත. අනතුරට හේතුව මෙතෙක් අනාවරණය වී නොමැත.අනතුර සිදු වීමත් සමඟ වාරියපොළ පොලිසියේ නිලධාරීන් සහ ප්‍රදේශවාසීන් එක්ව තුවාලකරුවන් වාරියපොළ මූලික රෝහල වෙත ගෙනගොස් ඇතත් ඒ වන විට පුද්ගලයන් හයදෙනාම මියගොස් ඇති බව පැවසේ.අනතුරෙන් කුඩා ලොරි රථයේ ඉදිරි පස සම්පූර්ණයෙන්ම විනාශ වී ගොස් ඇතැයි පොලිසිය පවසයි.අනතුර සම්බන්ධයෙන් වාරියපොළ පොලීසිය පුළුල් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=n1110062</link>
    <topic>රාජ්‍ය නායකයා කොළඹ පොදු ජනතාව හමුවෙයි</topic>
    <author>මහින්ද අලුත්ගෙදර</author>
    <content>පවතින ගැටලු හා වර්තමාන තත්ත්වය සොයා බැලීමේ අරමුණින් ජනාධිපති මහින්ද රාජපක්‍ෂ මහතා ඊයේ (5) කොළඹ නගරයේ පැල්පත් නිවාස ආශි‍්‍රත ප්‍රදේශ කිහිපයක චාරිකාවක නිරත විය.මාළිගාවත්ත, ඇපල්වත්ත, සෝමාලියාව වත්ත, මෝදර, වැල්ලවත්ත, මයුර පෙදෙස ආදී ප්‍රදේශ කිහිපයක, නිරීක්ෂණ චාරිකාවක නිරතවූ ජනාධිපතිවරයා එම ප්‍රදේශයන්හි පවතින ගැටලු සම්බන්ධයෙන් කඩිනම් විසඳුම් ලබාදීම කෙරෙහි විශේෂ අවධානය යොමු කළේය.පැල්පත්වාසීන් වෙසෙන නිවාසයන්හි තත්ත්වය සොයා බැලීමට ගිය මහින්ද රාජපක්‍ෂ මහතාට ඒ ඒ ප්‍රදේශයන්හිදී උණුසුම් පිළිගැනීමක් ලැබුණු අතර සියලු ජාතීන් නියෝජනය කරමින් කුඩා දරු දැරියන් විසින් බුලත් හුරුල්ලක් දී ඒ මහතා පිළිගත්තේය.කොළඹ නගරයේ වෙසෙන පැල්පත්වාසී ජනතාවට ඔවුන් පදිංචි ස්ථානයන්ට වඩා හොඳ නිවෙසක් ලබාදීම රජයේ අරමුණ වී තිබෙන අතර එම ස්ථානවලින් කිසිවෙකු ඉවත් නොකරන බව ජනාධිපති මහින්ද රාජපක්‍ෂ මහතා ප්‍රකාශ කර ඇත.පැල්පත්වාසීන් වෙත නිවාස ලබාදීමට අමතරව කොළඹ නගරය ලෝකයේ දියුණුම හා අලංකාර නගරයක් බවට පත්කිරීම ද රජයේ එක් අරමුණක් වී තිබෙන අතර ජනාධිපති මහින්ද රාජපක්‍ෂ මහතා ඒ සඳහා අවශ්‍ය උපදෙස් හා මගපෙන්වීම ලබාදී තිබේ.ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන, පරිසර නියෝජ්‍ය ඇමැති ෆයිසර් මුස්තාෆා, පාර්ලිමේන්තු මන්ත්‍රීවරුන් වන නාමල් රාජපක්‍ෂ, දුමින්ද සිල්වා, එක්සත් ජනතා නිදහස් සන්ධාන කොළඹ මහ නගර සභා අපේක්ෂක මොහොමඩ් මහරුෆ් මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=n1110063</link>
    <topic>ප්‍රචාරක කටයුතු තහනම්:ආධාරකරුවන් බිල්ලට දෙන්න එපා!</topic>
    <author>අසේල කුරුළුවංශ</author>
    <content>මැතිවරණ ප්‍රචාරක කටයුතු තහනම් කර තිබෙන අවස්ථාවේ නීති විරෝධී ලෙස ප්‍රචාරක කටයුතුවලට අනුබල දී තම ආධාරකරුවන් බිල්ලට නොදෙන ලෙස ජ්‍යෙෂ්ඨ නියෝජ්‍ය පොලිස්පති (මැතිවරණ) ගාමිණී නවරත්න මහතා සියලු අපේක්‍ෂකයින්ගෙන් ඉල්ලීමක් කරයි.මැතිවරණ ප්‍රචාරක කටයුතු සිදුකිරීමට ලබා දුන් කාලය නිමවීමෙන් පසු අපේක්‍ෂකයින් බහුතරයක් නීතියට ගරුකර කටයුතු කරන බවත්, සුළු පිරිසක් මෙම නීති උල්ලංඝනය කරන බවත් ඒ මහතා කීය.පාට, පක්‍ෂ හෝ තරාතිරම නොබලා මැතිවරණ නීති උල්ලංඝනය කරන්නන් අත්අඩංගුවට ගැනීම සඳහා පොලිස් ස්ථානවලට උපදෙස් ලබා දී ඇති බව ද නවරත්න මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=n1110064</link>
    <topic>දුම්රිය රියැදුරුගේ දක්‍ෂතාවෙන්පාසල් සිසුවියගේ දිවි ගැලවේ</topic>
    <author>නිමල් රාජපක්‍ෂ</author>
    <content>දුම්රිය ළඟ එනු දැක කලබල වූ පාසල් ශිෂ්‍යාවක් දුම්රිය මාර්ගයේ නිදාගැනීමත් සමඟම දුම්රිය රියදුරුගේ දක්‍ෂතාවය නිසා ඇයගේ ජීවිතය බේරා ගැනීමට හැකිවී ඇතැයි වාර්තා වෙයි.පාසල් දැරියන් තිදෙනකු අලව්ව දුම්රිය අනතුර සිදුවූ ස්ථානය අසලින් දුම්රිය මාර්ගය හරහා ඊයේ (05) පෙරවරු 6.45ට පමණ පාර මාරුවීමට ගොස් ඇත.රඹුක්කන සිට කොළඹ කොටුව දක්වා එස් 11 වර්ගයේ දුම්රියක් ඒ මොහොතේ ළඟම එනු දැක දැරියන් දෙදෙනකු දුම්රියේ නොගැටී අහකට පැන තිබේ. එක් දැරියකට පාර මාරුවීමට වේලාවක් නොමැති බැවින් දුම්රිය මාර්ගයේ නිදාගෙන තිබේ.එස් 11 වර්ගයේ දුම්රිය වේගයෙන් පැමිණියද රියදුරු දුම්රිය ඒ මොහොතේම දුම්රිය නතර කිරීමට සමත් වී තිබේ.දුම්රිය එක් මැදිරියක් පසු කොට නතර කළද දෙවන දුම්රිය මැදිරිය යට දහසය හැවිරිදි පාසල් දැරිය සිටිනු දුටු දුම්රිය රියැදුරු හා මගීන් විශ්මයකින් බේරුණා යැයි පවසමින් දැරිය දුම්රිය යටින් එළියට ගෙන තිබේ.සීරීම් තුවාල ලබා සිටි දැරිය කම්පනය නිසා අලව්ව රෝහලට ප්‍රතිකාර සඳහා ඇතුළු කොට ඇතැයි ද වාර්තා වෙයි.එස් 11 වර්ගයේ දුම්රියේ තිරිංග තද කළ නිසා පාසල් දැරියකගේ ජීවිතයක් බේරා ගැනීමට හැකි වූයේ නම් අලව්ව දුම්රිය අනතුර සිදුවූයේ කෙසේද යන්න කා හටත් කුතුහලයක්ව පවතිනු නොඅනුමාන යැයි දුම්රිය සේවකයෝ ද මගීහු ද පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=n1110065</link>
    <topic>ඡන්දෙ තිබෙන ප්‍රදේශවල පාසල් හෙට නිවාඩු</topic>
    <author>දයා පෙරේරා</author>
    <content>පළාත් පාලන ආයතන බල ප්‍රදේශ විසි තුනක පාසල් වලට හෙට (7) නිවාඩු දිනයක් බව අධ්‍යාපන අමාත්‍යාංශය කියයි. සෙනසුරාදා (8) පැවැත්වෙන පළාත් පාලන ආයතන විසි තුනක ඡන්දය නිමිත්තෙන් එම පාසල් වසා තැබෙන බව අධ්‍යාපන අමාත්‍යාශය වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=n1110066</link>
    <topic>මැතිවරණය දාසුරාසල් වැසේ</topic>
    <author>නිමල් රාජපක්ෂ</author>
    <content>ඡන්දය පැවැත්වෙන බල ප්‍රදේශවල ඡන්දය දින (8) සුරාසල් වසා තැබීමට සුරාබදු කොමසාරිස් ජෙනරාල් වසන්ත හපුආරච්චි මහතා තීරණය කොට ඇත.එදිනට බලපත්‍ර කොන්දේසි කඩ කරමින් මත්පැන් අලෙවි කරන්නන් නීතියේ රැහැනට ගැනීම සඳහා විශේෂ සුරාබදු කණ්ඩායම් යොදවා ඇතැයි සුරාබදු මාධ්‍ය ප්‍රකාශක ප්‍රභාත් ජයවික්‍රම මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=n1110067</link>
    <topic>‘බන්ධනාගාරය’ නාමයවෙනස් කිරීමට පියවර</topic>
    <author>බුද්ධිකා ඉඹුලාන</author>
    <content>‘බන්ධනාගාරය’ නාමය වෙනස් කිරීම සඳහා පුනරුත්ථාපන හා බන්ධනාගාර අමාත්‍යාංශය කටයුතු සැලසුම් කර තිබේ.මිනිසුන් සිරකර තබන ස්ථානයක් ලෙස මේ ස්ථාන හැඳීන්වීම සුදුසු නොවන බව ජනාධිපති මහින්ද රාජපක්‍ෂ මහතා ද අවධාරණය කර ඇති බැවින් ‘බන්ධනාගාරය’ වෙනුවට යෙදිය හැකි අර්ථවත් නමක් මේ සඳහා යෝජනා වෙමින් තිබෙන බව පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශයේ ලේකම් ඒ. දිසානායක මහතා ‘දිනමිණ’ට කීය.යම් වරදකට අධිකරණය මඟින් දඬුවම් නියම කොට ඔවුන්ව සිරගෙවල් සඳහා යොමුකරවන්නේ නිසි පුනරුත්ථාපනයක් ලබාදී සමාජයේ උසස් යහපත් මනුෂ්‍යයකු ලෙස යළි සමාජගත කිරීම ඒ තුළින් සිදුකිරීමට බවත් ‘බන්ධනාගාරය’ යන වචනයෙන් දැක්වෙන අර්ථය එයට වඩා කටොර බවත් දිසානායක මහතා පැවැසීය.විදේශ රටවල පවා Prison (බන්ධනාගාරය) යන නාමය සිරගෙවල් සඳහා යෙදීම දැන් ඉවත් කර ඇති අතර, එම රටවල් ඒ සඳහා ‘Correction Centers, Rebahilitation Centers’ යන නාම භාවිතා කරන බවද දිසානායක මහතා පෙන්වා දුන්නේය.මේ අර්ථ සහිතව කියැවෙන නාමයක් ඉතා ඉක්මනින් ‘බන්ධනාගාර’ නාමය සඳහා යෙදවෙන බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=n1110068</link>
    <topic>කොස්තාපල් මැරූ සැකකරුගේදේහය ගමට ගෙන ඒමවළක්වමින් තහනම් නියෝගයක්</topic>
    <author>පාණදුර කපිල සෝමරත්න</author>
    <content>මොරටුව පොලිසියේ නිලධාරීන්ගේ අත්අඩංගුවේ සිටියදී බොල්ගොඩ ගඟට පැන සියදිවි නසාගත්තේ යැයි කියන පොලිස් කොස්තාපල් චන්දවිමල සමරවික්‍රම මහතාගේ ඝාතනයේ සැකකරු වූ ලලිත් ජයන්තගේ මළ සිරුර භූමදානය සඳහා මොරටුව මෝදර එගොඩඋයන ප්‍රදේශයට ගෙන යෑම තහනම් කරමින් මොරටුව මහේස්ත්‍රාත් අධිකරණය ද තහනම් නියෝගයක් නිකුත් කළේය.ඔහුගේ මළ සිරුර මේ ප්‍රදේශයට ගෙන එන්නට එපා යැයි ඥාතීන්ට බල කරමින් ප්‍රදේශවාසීන් උද්ඝෝෂණයක් ආරම්භ කර ඇත. මේ පිළිබඳව මොරටුව පොලිසිය අධිකරණයට කරුණු වාර්තා කළේය. ඒ අනුව මහේස්ත්‍රාත්වරයා අධිකරණ නියෝගයක් නිකුත් කළේය.ඒ අනුව මෝදර එගොඩඋයන ප්‍රදේශයේ මළසිරුර සොහොන් පිටියේ ආදාහනය නොකර වෙනත් ප්‍රදේශයක සොහොන් පිටියක භූමදානය කරන ලෙසට නියෝගයක් නිකුත් කර ඇත. මළ සිරුර පාණදුර මූලික රෝහලේ මෘත ශරීරාගාරයේ තබා ඇත. කිසිවෙකු මළ සිරුර බාරගෙන නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=n1110069</link>
    <topic>‘නොබෙල්’ ජය ඇසුණේ මාධ්‍යයෙන්</topic>
    <author/>
    <content>භෞතික විද්‍යාව සඳහා වන නොබෙල් ත්‍යාගය මෙවර තිදෙනකු අතර බෙදී ගොස් ඇති අතර, ඉන් එක් අයකු වන අමෙරිකානු භෞතික විද්‍යාඥ සාවුල් පර්ල්මටර්ට පෙරේදා තමා එක් ජයග්‍රාහකයකු බව දැනගන්නට ලැබී ඇත්තේ නොබෙල් ත්‍යාග කමිටුවෙන් නොව ස්වීඩන මාධ්‍ය මාර්ගයෙනි.කැලිෆොර්නියානු වේලාවෙන් අලුයම තුනට පමණ ඔහු ඇමතූ ස්වීඩන වාර්තාකරුවකු ඔහුට සුබ පැතූ විට ඒ කුමක් සඳහා දැයි ඔහු ප්‍රශ්න කර තිබේ.කැලිෆෝර්නියා සරසවියේ භෞතික විද්‍යා මහාචාර්යවරයා වන පර්ල්මටර් පවසන්නේ ඉන් පසු මාධ්‍යකරුවන් 10 දෙනකු පමණ ඔහු ඇමතූ බවය. මේ වනවිට ස්වීඩනයේ ස්ටොක්හෝම් හි නොබෙල් ත්‍යාග කමිටුවේ ප්‍රකාශය නිකුත්ව පැයක්වත් ගතව නොතිබිණ.මේ අතර ඔහුගේ බිරිය අන්තර්ජාලයට පිවිසෙමින් එහි සත්‍යාසත්‍යතාව විමසා තිබේ. ඉනිදු එය තහවුරු වීමෙන් පැයකට පසුවයි නොබෙල් ත්‍යාග කමිටුව ඔහුට ජයග්‍රහණය පිළිබඳ පුවත දන්වා ඇත්තේ. 52 හැවිරිදි පර්ල්මටර් කීවේ මෙය වැරදි දුරකතන අංකයක් ඔවුන් සතුව තිබීමෙන් සිදුව ඇති අත්වැරැද්දක් බවය.ඔහු සමඟ පර්යේෂණයන්හි නියැලි සගයකුගෙන් ඔවුන් ලබාගෙන තිබුණු දුරකතන අංකය ඔහු විසින් භාවිතයෙන් අත් හැර දමන ලද්දකි.විශ්වය පුළුල් වීමේ ක්‍රියාවලිය වේගවත් වන බව තහවුරු කෙරෙන පර්යේෂණ වෙනුවෙන් ඔහුට අමතරව එක්සත් ජනපදයේ ඇඩම් රියෙස් හා අමෙරිකා - ඔස්ට්‍රේලියානු ජාතික බ්‍රයන් ෂිමිඩ් ට මෙවර සමසේ භෞතික විද්‍යාව සඳහා වන නොබෙල් ත්‍යාගය පිරිනැමී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=n11100610</link>
    <topic>වැලිකඩ බන්ධනාගාරයේතවත් කප්පම් ජාවාරමක්</topic>
    <author>විජයානි එදිරිසිංහ</author>
    <content>වැලිකඩ බන්ධනාගාරයේ සිට සිදුකෙරුණු තවත් කප්පම් ජාවාරමක් මිරිහාන විශේෂ අපරාධ මෙහෙයුම් ඒකකය මගින් අනාවරණය කරගෙන ඊට සම්බන්ධ සැකකරුවන් තිදෙනකු ඊයේ (05) අත්අඩංගුවට ගෙන තිබේ.ඊයේ පස්වරුවේ කොටිකාවත්ත ප්‍රදේශයේ ව්‍යාපාරිකයකුගෙන් රුපියල් ලක්ෂයක කප්පමක් ඉල්ලා එය ලබා ගැනීම සම්බන්ධයෙන් මෙම සැකකරුවන් මෙසේ අත්අඩංගුවට ගෙන ඇත.එම ව්‍යාපාරිකයාට ත්‍රිරෝද රථ රියදුරෙකු හරහා දුරකතන ඇමැතුමක් දුන් වැලිකඩ බන්ධනාගාරයේ සිටින සිරකරුවකු තමා කරාටේ ධම්මිකගේ ගෝලයකු බව පවසා බියගන්වා මරණීය තර්ජන එල්ලකර එම කප්පම් මුදල ඉල්ලා ඇත.ව්‍යාපාරිකයා කප්පම් මුදලෙන් කොටසක් එනම් රුපියල් පනස්දාහක මුදලක් ලබාදීමෙන් අනතුරුව පොලිසියට කළ පැමිණිල්ලක් මත මෙම පරීක්‍ෂණ ආරම්භ කෙරිණ.එහිදී හෙළිදරව් වූයේ බන්ධනාගාර සිරකරුවා ත්‍රිරෝද රථ රියදුරු සහ තවත් පුද්ගලයින් හරහා ව්‍යාපාරිකයින්ට දුරකතන ඇමැතුම් දී මෙසේ කප්පම් ලබා ගැනීමේ ජාවාරම දිගටම කරගෙන ගොස් ඇති බවයි. ඔහු ගාල්ලේ වෛද්‍යවරයා මැරුවේ තමාගේ කණ්ඩායමක් බවද ව්‍යාපාරිකයාට තර්ජනය කරමින් පවසා ඇත.කප්පම් මුදල් ලබා ගැනීමට සහාය වූ කාන්තාවක් ද තවත් තිදෙනෙක් ද මෙසේ අත්අඩංගුවට ගෙන තිබේ. මේ වනවිට මෙම සිරකරුවා ව්‍යාපාරිකයින් හතලිහකට වැඩි පිරිසකගෙන් කප්පම් ලබාගෙන ඇති බවද හෙළිවී තිබේ. අධිකරණයෙන් අවසර ලබාගෙන මොහුගෙන් ප්‍රශ්න කිරීමට පොලිසිය බලාපොරොත්තුවේ.නුගේගොඩ ප්‍රදේශය භාර ජ්‍යෙෂ්ඨ පොලිස් අධිකාරී දේශබන්ධු තෙන්නකෝන් මහතාගේ උපදෙස් සහ අධීක්ෂණය යටතේ මිරිහාන නොවිසඳුනු විශේෂ අපරාධ මෙහෙයුම් ඒකකයේ ස්ථානාධිපති පොලිස් පරීක්‍ෂක අජිත් මෙත්තානන්ද, පොලිස් කොස්තාපල් වසන්ත ඇතුළු කණ්ඩායමක් පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=n11100611</link>
    <topic>පහර දීමකින් මරණය සිදු වී ඇති බවට අධිකරණ වෛද්‍යවරයා තීරණය කරයි</topic>
    <author>ඉංගිරිය මධ්‍යම සමූහ - පි‍්‍රයදර්ශනී කහවල</author>
    <content>රෝගී තත්ත්වයෙන් යුතුව ඉකුත් 30 වන දා ඉංගිරිය රෝහලට ඇතුළත් කිරීමෙන් අනතුරුව මෙම මස 01 වන දින මියගිය තිදරු පියෙකුගේ මරණය සම්බන්ධයෙන් පශ්චාත් මරණ පරීක්‍ෂණය පැවැත්වූ පාණදුර මුලික රෝහලේ අධිකරණ වෛද්‍ය නිලධාරී එම්. සුබ්‍රමනියම් මහතා, එය පහරදීමකින් සිදුවූ මරණයක් බවට තීරණය ලබා දෙන ලදී. (03දා). ඒ අනුව එම මරණය සම්බන්ධයෙන් සැකපිට මියගිය පුද්ගලයාගේ පුත්‍රයකු වන 32 හැවිරිදි තරුණයකු ඉංගිරිය පොලිසිය විසින් අත්අඩංගුවට ගෙන තිබේ.මෙසේ මිය ගොස් ඇත්තේ ඉංගිරිය, ශාන්ත පීතර ජනපදයේ පදිංචිව සිටි 59 හැවිරිදි ජේ. ඒ. කුලසිංහ නැමති තිදරු පියෙකි. සිද්ධිය සම්බන්ධයෙන් කරුණු විමසීමේදී මියගිය පුද්ගලයා සහ සැකකරු අතර නිතර නිතර බහින් බස් වීම්, ආරවුල් ඇති වන බව අනාවරණය වී ඇත.ඒ අනුව ඉකුත් 29 දා, මියගිය පුද්ගලයා සහ සැකකරු අතර පුද්ගලික ආරවුලක් මත සිදුවු බහින් බස් වීමක් ඇති වී ඇති අතර එහිදී මෙම සැකකරු විසින් තම පියාට පහර දීමක් සිදු කර තිබේ.ඉන්පසු ඇති වූ රෝගී තත්ත්වයක් මත මෙම පුද්ගලයා ඉංගිරිය රෝහලෙන් ප්‍රතිකාර ලබා ගෙන ඇති අතර පසුව මිය ගොස් ඇත.පාණදුර ජ්‍යෙෂ්ඨ පොලිස් අධිකාරි එච්. එම්. ධර්මසේන සහ හොරණ සහකාර පොලිස් අධිකාරි සමන් රත්නායක යන මහත්වරුන්ගේ උපදෙස් පරිදි ඉංගිරිය පොලිස් ස්ථානාධිපති උදය කුමාර මහතාගේ මෙහෙයවීමෙන් අපරාධ විමර්ශන අංශයේ ස්ථානාධිපති කේ. ජී. විජේරත්න, පො. සැ. 55238 රූපසේන, පොලිස් කොස්තාපල්වරුන් වන 29018 නිලන්ත, 42933 රාමනායක, 36610 විරාජ්, 42260 රංජිත්, 424 අරුණ කුමාර, 41120 ආනන්ද, 1524 කුමාරි සහ 1697 අයිරාංගනී යන මහත්ම මහත්මිහු විසින් සිද්ධිය සම්බන්ධයෙන් පරීක්ෂණ කටයුතු මෙහෙයවති.සැකකරු අධිකරණය හමුවට පැමිණවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=n11100612</link>
    <topic>රහස් පොලිසියෙන් බව පවසාමගී ජනතාවගේ බඩු කොල්ල කාලා</topic>
    <author>චන්ද්‍රිකා පෙරේරා - පණ්ඩුක සමරසේකර</author>
    <content>රහස් පොලීසියෙන් බව හඟවා පාරේ ගමන් ගන්නා කාන්තාවන් හා පිරිමින් ත්‍රීවිල් රථයක නංවාගෙන ගොස් රුපියල් ලක්ෂ 60කට අධික වටිනා රන් භාණ්ඩ කොල්ල කෑ කොල්ල කල්ලියක තිදෙනෙක් පෙරේදා (04) අත්අඩංගුවට ගෙන තිබේ.දෙමටගොඩ පොලීසියේ බුද්ධි අංශයට ලද තොරතුරකට අනුව අත්අඩංගුවට ගත් මෙම කොල්ල කල්ලිය සිය ත්‍රිවිල් රථය පාරේ ගමන් ගන්නා අතරතුර හදිසියේ පදිකයන් වෙත කඩා පැන තමා රහස් පොලිසියෙන් බව පවසා ත්‍රීවිල් රථයේ නංවාගෙන ගොස් පාලු පෙදෙසකදී රන්භාණ්ඩ කොල්ල කා පලා යයි.වසරක පමණ කාලයක සිට මෙම කොල්ලකෑම් සිදු කර ඇති අතර එසේ කොල්ලකන රන්භාණ්ඩ පවුම් 106ක තොරතුරු සැකකරුවන් විසින් පොලීසියට හෙළි කර ඇත.රන්භාණ්ඩ කොල්ලකා එම භාණ්ඩ උකස් මධ්‍යස්ථානවලට උකසට තබා ඇති අතර එම රිසිට් පත්ද පොලීසිය භාරයට ගෙන තිබේ. සමහර උකස් කළ රන් භාණ්ඩ කොල්ලකරුවන් විසින් දින දෙක තුනකින් බේරා ගෙනද ඇත.මෙම සැකකරුවන් තිදෙනා ඊයේ (05) අළුත්කඩේ මහේස්ත්‍රාත් අධිකරණයට ඉදිරිපත් කළ අතර මෙම 14 දින දක්වා ඔවුන් රක්ෂිත බන්ධනාගාර ගත කළ බව දෙමටගොඩ පොලීසිය පවසයි.කොළඹ අපරාධ කොට්ඨාස භාර පොලිස් අධිකාරි බී. ආර්. එල්. රණවීර සහකාර පොලිස් අධිකාරී නුවන් එදිරිසිංහ දෙමටගොඩ පොලිස් ස්ථානාධිපති ප්‍රධාන පොලිස් පරීක්ෂක ලලිත් ඔබේසේකර අපරාධ විමර්ශන අංශයේ ස්ථානාධිපති පොලිස් පරීක්ෂක ධනංජය පෙරමුණ උපපොලිස් පරීක්ෂක ජනිත් සිල්වා පො. සැරයන්වරුන්වන 27290 බණ්ඩාර පූජිත 15515 ආනන්ද, පො.කො. රාජපක්ෂ යන නිලධාරීහු වැඩිදුර විමර්ශන සිදු කරති.කොල්ල කෑමට ලක්වූ රන් භාණ්ඩ හිමිකරුවන් දෙමටගොඩ පොලිස්ථානයට පැමිණෙන ලෙස දෙමටගොඩ පොලීසිය මහජනතාවට දන්වා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=n11100613</link>
    <topic>වැසිකිළියකයෙන් මිලියන 10ක්</topic>
    <author/>
    <content>ජපානයේ සකාඩෝ නගරයේ ආබාධිතයන් සඳහා ම වෙන් වූ ප්‍රසිද්ධ වැසිකිළියකින් පසුගියදා ඩොලර් 1,31,000ක් වටිනා මුදල් මිටියක් හමු වී තිබිණ. යෙන් මිලියන 10ක මේ මුදල ප්ලාස්ටික් ෂොපිං බෑගයක දමා තිබී ඇත.එය කිසිවකුට හෝ අමතකව ගිය එකක් නොව නිර්නාමික දානපතියකු විසින් ඕනාකමින්ම දමා ගොස් තිබුණකි. එහි විශේෂත්වය වූයේ ඒ සමග සටහනක් ද තිබීම යි. ඉකුත් මාර්තු භූමිකම්පාව හා සුනාමි ඛෙදවාචකයෙන් විපතට පත්වූවන් ගේ පිහිටට එම මුදල යොදවන ලෙස ඉන් උපදෙස් දී තිබිණ.එම අතින් ලියූ සටහනේ මෙසේ ද විය. “මා හුදෙකලාව සිටින්නෙක්. අනාගතය ගැන මගේ බලාපොරොත්තුක් නැහැ. ඒ නිසා මේ මුදල ටොහෝකු ජනතාව වෙනුවෙන් යොදාගන්න.”මෙහි සඳහන් ටොහෝකු ව 20,000ක ජනතාවක් මියගිය භූමිකම්පාව හා සුනාමියෙන් විනාශ වූ කලාපය යි.නගර බලධාරීන් ප්‍රකාශ කර ඇත්තේ මේ දානපතියා කවරකු ද යන්න පිළිබඳව ඉඟියක් හෝ නැති නමුත් ඔහුට තුති පුදන අතර තෙමසකදී ඔහු ඊට හිමිකම් නොකීවොත් එය රතුකුරුසයයට බාර දෙන බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=n11100614</link>
    <topic>මිනී අළු සිතුවම් දැක්මක්</topic>
    <author/>
    <content>රෝමන් ටයික් චෙක් රාජ්‍යයේ මතභේදාත්මක චිත්‍රශිල්පියෙකි. පසුගියදා “ප්‍රාග්” ජාතික කලාගාරයේ විවෘතවුණු ඔහුගේ චිත්‍ර ප්‍රදර්ශනය කාගේත් විමතියට හේතුවූයේ ඒ සියල්ලම මිනී අළුවලින් නිර්මාණය වී තිබුණු බැවිනි.හය හැවිරිදිව සිටියදී සිය මව මියගිය 37 හැවිරිදි ටයික්, ප්‍රදර්ශනය සඳහා සැකසූ හැඳින්වීමේ මෙසේ ලියා තිබිණි.“හය හැවිරිදි වියේදී සිය මව මියගිය පුද්ගලයකු තම ජීවිත කාලයේදීම ඇය දකින්නේ අළුබඳුනක් ලෙස පමණයි. ඔහු ඇය ගැන දැනගන්නේ ඡායාරූපවලින් පමණයි. එහෙත් ඇය අළුබඳුනින් මුදවන ක්‍රමයක් තිබිය යුතුයි”.ඔහු, අඳුරු පසුබිමක, ඡායාගත මුහුණු ලෙස මිනී අළුවලින් නිමවන ලද චිත්‍ර 19ක් ප්‍රදර්ශනයට තබා තිබිණි.1960 ගණන්වලදීද චෙක් චිත්‍රශිල්පීන් සමහරකු මිනී අළු මාධ්‍යයෙන් චිත්‍ර නිමවා ඇත්තෙන් මෙහි පුදුමයක් නැතැයි කලාගාර පාලක පවසයි. ටයික් චිත්‍ර නිමැයීමට අවශ්‍ය මිනී අළු සොයාගෙන තිබුණේ අළුබඳුන්වල අතිරික්තය විසිකෙරී තිබුණු කුණු බක්කිවලින්ය.මේ චිත්‍ර ප්‍රදර්ශනයේ තවත් විශේෂත්වයක් වූයේ ටයික් ඊට සහභාගි නොවීමයි. ඔහු තුළ පැවති චෛතසික කැළඹිල්ල ඊට හේතුවීයැයි පැවසී තිබේ. ඔහුගේ ඉල්ලීම පරිදි මේ චිත්‍ර නොවිකුණන බව පවසන කලාගාර පාලකයා ප්‍රදර්ශනය අවසානයේ මියගිය අයගේ ගරුත්වය සුරැකෙන පරිදි චිත්‍රවල අළු විසුරුවාලන බව කියා තිබිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=r1110061</link>
    <topic>නෝනා... කෝ සල්ලි - මේ රොටි කෑල්ලක් නේ</topic>
    <author>තිලකරත්න ලියනපටබැදපොල්ගහවෙල සමූහ</author>
    <content>උදෑසන පාසල වෙත යෑමට බස් රථයට ගොඩවූ ගුරුතුමියක් ටිකට් ලබාගැනීම සඳහා “රොටි කැබැල්ලක්” කොන්දොස්තර මහතාට ලබාදීමේ සිද්ධියක් වාර්තා විය.කමලාවතී ගුරුතුමිය කඩිනමින් ගෙදර සිට දිව ආවේ ඈතින් ආ බස් රථයට ගොඩවීම සඳහාය. තරමක් ප්‍රමාද වී ඇහැරුණු ඇයට එදා දිවා ආහාරය ද සකසා ගැනීමට නොහැකි විය. බසයට ගොඩවූ ඇය අසුනක වාඩි විය.“නෝනා කොහෙන්ද බහින්නේ” යැයි කොන්දොස්තර ඇසීය.“ආ... මල්ලී මට කුරුණෑගලට ටිකට් එකක් දෙන්න” යැයි පැවසීය.“නෝනා රුපියල් 20 ක් දෙන්න” යැයි කොන්දොස්තර මහතා පවසත්ම “ආ මෙන්න සල්ලි” යැයි කමලාවතී මහත්මිය කොන්දොස්තර මහතාට දෙන ලදී.“නෝනා... නෝනා මේ මොකක්ද? මෙතන සල්ලි නෑනේ, මේ රොටි කෑල්ලක්නේ මට දුන්නේ” කියත්ම බසයේ සැමට සිනහව නතර කර ගන්නට බැරි විය. “අනේ මට වැරදුනා” කියා යළිත් කොන්දොස්තර මහතාට මුදල් දුන් ඇය, “අනේ බලන්නකෝ මම අද හදිස්සියේ දුවගෙන ආවේ... අම්මා උයලා දුන්න රොටිය කකා ආවේ. මට අමතක වෙලා මුදල් කියා දුන්නේ රොටි කෑල්ලක්නේ... මට සමාවෙන්න මල්ලී...” කියත්ම බසයේ සිටි අයට පහළ වූ සිනහව තවත් දෙගුණ තෙගුණ වන්නට විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=r1110062</link>
    <topic>කෑගල්ල කච්චේරි භූමියේවැසිකිළියට දොරක් නැත</topic>
    <author>පත්මසේකර නිශ්ශංක රඹුක්කන සමූහ</author>
    <content>ලොකු මුදලක් වියදමක් කර සාදා තිබෙන වැසිකිළියක් කෑගල්ල කච්චේරි භූමියේ ඇත.එය අන් කිසි තැනක් නොව, කෑගල්ල කච්චේරියේ කාර්ය මණ්ඩලයට වෙන්කර ඇති වැසිකිළියයි.හැබැයි මෙහි තවත් අපූර්වත්වය නම් ඉහත ඡායාරූපයෙන් දැක්වෙන සුව පහසු වැසිකිළි දෙක පිහිටි කාමරයට පොදු එක දොරක් මිස ඉහත ඡායාරූපයෙන් දැක්වෙන වැසිකිළි කුටියට දොරක් නැතිකමය.කෑගල්ල කච්චේරියේ කාලේ කා දමමින් එදිනෙදා රාජකාරි ඉටුකරවා ගැනීමට එන මහජනතාවට වැඩ නොකරන රාජ්‍ය සේවකයෝ නැතුවා නොවෙයි. ඒ පිරිසට නම් සුව පහසුවේ ඉඳගෙන ඉන්න මෙය හොඳම තෝතැන්නකි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=r1110063</link>
    <topic>කරන්දෙණියේ දොස්තර ඝාතනය කොන්ත්‍රාත්තුවක්?</topic>
    <author>අවි. එම්. වී. සී. ගුණසේකර නෙළුව සමූව</author>
    <content>කරන්දෙණිය පමණක් නොවන මුළු පළාතම හඬවා ප්‍රියන්ත ප්‍රසාද් ජයසිංහ නම් වූ මානව හිතවාදී වෛද්‍යවරයා පසුගියදා සැන්දෑ යාමයේ දැයෙන් සමුගත්තේය.කෙනකු මිය යන විට හඬා වැලපෙන්නේ මවුපියන් සොහොයුරු සොහොයුරියන්, දරුවන් බිරින්දෑවරුන් හා හිතවතුන්ය. එහෙත් මේ වෛද්‍යවරයාගේ වියෝවෙන් මුළු ප්‍රදේශයේම ලොකු පොඩි වැඩිහිටි දුප්පත් පොහොසත් සියලු දෙනාම හඬා වැලපෙති.මේ හඬා වැලපෙන හදවතින් සෝකවන අය අතර නැවත පදිංචි කිරීමේ අමාත්‍ය ගුණරත්න වීරකෝන් මහතාද පළාත් සභා මන්ත්‍රීවරුද ප්‍රාදේශීය සභා සභාපතිවරු ඇතුළු මන්ත්‍රීවරුද වෙති. හදවතින් හෝ හඬා නොවැලපුණානම් ඇත්තේ මේ අපරධය කළ සාහසිකයන් හා ඊට අනුබල දුන් එවුන් පමණි. ඔවුන් ද සිහිනයෙන් හෝ යටිහිතින් හඬා වැලෙපනු නො අනුමානය.දිවා රෑ නිරතුරුවම සිය ආදරණීය මෑණියන්ගේ දුක සැප සොයා බැලූ ප්‍රසාද් ජයසිංහ මහතා නිරතුරුවම කරන්දෙණිය රෝහලේ රෝගීන් සුවපත් කරන්නටත් සිය පෞද්ගලික බෙහෙත් ශාලාවට එන රෝගීන් සුවපත් කරන්නටත් කටයුතු කෙළේ මුදල් බලාගෙන හෝ වෙනත් ලාභ ප්‍රයෝජන බලාපොරොත්තුවම නොවේ.එහෙත් ඔහු එතරම් මානව හිතවාදියෙකු වුවද නොසිතූ නොවු විරූ ලෙස කුරිරු සාහසිකයෙකුගේ වෙඩි පහරවලට ලක්ව මියයන්නට ඔහුට සිදු විය.ඔහුට වෙඩි තබා ඝාතනය කළ දිනම අලුයම තුනට පමණ කරන්දෙණිය ප්‍රදේශයේම තවත් ස්ථාන දෙකකට වෙඩි තබා ඇත. එකක් සුජාතා නිමාලි තිලකහෙට්ටි මහත්මියගේ නිවසය. ඔවුන් පෞද්ගලික වෛද්‍ය ආයතනයක් පවත්වාගෙන යන පවුලකි. අනෙක් ස්ථානය වෛද්‍ය ප්‍රසන්න විජයසිංහ මහතා කරන්දෙණිය මෙඩිකල් සෙන්ටර් නමින් පවත්වාගෙන යන පෞද්ගලික බෙහෙත් ශාලාවයි. මේ දෙපළෙහිම කිසිවකුටත් හානියක් සිදු වී නැත.කෙසේ නමුත් මෙම අපරාධය පිළිබඳව පරීක්ෂණ පවත්වන්නට විශේෂ පොලිස් කණ්ඩායම් තුනක් මේ වන විට යොදවා තිබේ.ආරක්ෂක ලේකම්තුමාගේ උපදෙස් මත දකුණු පළාත් භාර නියෝජ්‍ය පොලිස්පති විජය අමරසිංහ මහතාගේ ඉල්ලීම මත කොළඹ අපරාධ විමර්ශන ඒකකයේ නිලධාරීන් පහළොස් දෙනෙකු මේ වන විට පරීක්ෂණ පවත්වති. ඊට අමතරව ඇල්පිටිය ජ්‍යෙෂ්ඨ පොලිස් අධිකාරී එම්. එන්. සිසිර කුමාර මහතාගේ මෙහෙයවීමෙන් විශේෂ පොලිස් කණ්ඩායම් දෙකක් පරීක්ෂණ පවත්වති. කරන්දෙණිය පොලිස් ස්ථානාධිපති අජිත් ප්‍රියන්ත මහතා විසින් විශාල පිරිසකගෙන් මෙම සිද්ධිය පිළිබඳව තොරතුරු ලබාගෙන ඇත.ප්‍රසාද් ජයසිංහ වෛද්‍යවරයාගේ ඝාතනය සිදුකරන්නට හේතුවන්නට ඇතැයි සිතෙන සියලු මූලාශ්‍රයන් ඔස්සේ මෙම කණ්ඩායම් මේ වන විට පරීක්ෂණ පවත්වමින් සිටිති.ඇල්පිටිය ජ්‍යෙෂ්ඨ පොලිස් අධිකාරී සිසිර කුමාර මහතා ප්‍රකාශ කළේ මොන ආකාරයෙන් මෙම අපරාධකරුවන් සැඟවී ඉන්නට උත්සාහ කළත් ඉතා ඉක්මනින්ම මේ අපරාධකරුවන් නීතියේ රැහැනට හසුකරගෙන ඔවුන්ට නීතියෙන් උපරිම දඬුවම් ලබාදෙන්නට පොලිස් දෙපාර්තමේන්තුව කටයුතු කරන බවය.වෛද්‍යවරයා ඝාතනය කීරීමත් ඊට පසු අනෙක් ස්ථාන දෙකට වෙඩි තබා තිබීමත් පොලිසිය නොමඟ යැවීමට සිදුකළ එකක්ද? එසේ නැත්නම් වෛද්‍යවරයාගේ ඝාතනය හෙළාදැකීමට හෝ ඉන් කුපිත වූ පිරිසක් විසින් සිදුකළ අපරාධයක්ද යන්න පිළිබඳව ද පරීක්ෂණ පවත්වන පොලිස් කණ්ඩායම්වල අවධානය යොමුවී තිබේ.එසේම මෙම වෛද්‍යවරයා මෙතරම් කුරිරු අයුරින් ඝාතනය කරන්නට තරම් කෙනෙකු පියවර ගත්තේ කුමන හේතුවක් නිසාද යන්න පිළිබඳව සැකසිතිය හැකි සියලු පැති කෙරෙහි මේ කණ්ඩායම්වල අවධානය යොමු කර ඇතැයි ද දැනගන්නට තිබේ.මෙම අපරාධකරුවන් ඉක්මනින් සොයන්න ප්‍රදේශයේ දේශපාලන අධිකාරියද ආරක්ෂක අංශවලට උපරිම සහාය දක්වා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=r1110064</link>
    <topic>‘ෆෙ‍්‍රන්ඩ්ෂිප්’ එක තිතටම වැඩ කරලාමනාලයාගෙන් මිතුරන්ට නවක වදය</topic>
    <author>බර්ටි ලයනල් උඩුගම්පොළ</author>
    <content>මධුසමය ගත කර නිවෙස බලා පැමිණෙන නව යුවළ පිළිගැනීමට මිතුරෝ සියල්ල සූදානම් කළහ.රතු මලින් සැරසූ මංගල රථය බුදු පිළිම හන්දියට ළඟා විය. මිතුරන් සියල්ල කඩිසර වූහ. පිරිසක් වෙඩි පත්තු කළහ. තවත් කොටසක් සිසිල් බීම සූදානම් කළහ.මිතුරන් දෙදෙනෙක් ඇවිත් පොල්කටුමාලය මනාලයාගේ කරේ දැමීය. අනෙකා රතු වද මල් පොකුරක් මනාලියගේ අතට දුන්නේය. තවත් දෙදෙනෙක් මල් බන්දේසී දෙකක් රැගෙන විත් යුවල අතට දුන්හ.මල් වට්ටිය අතට ගත් සැණින් මනාලයා දෝවනය කරවීමට සහ අත් සේදීමට ජලය ගෙන එන ලෙස මිතුරන්ට කීය. හඳුන්කූරු පොල්තෙල් පහන් තැටි පහන් වැටි ගෙනෙන ලෙසටද මනාලයා මිතුරන්ට අණ කළේය. මිතුරෝ ඊට එකඟ වූහ.සියල්ල සූදානම් කොට ගත් මනාලයා මිතුරන් සියලු දෙනාම කැඳවා මල් බන්දේසි අත ගැස්සවූවේය. ගාථා පාඨ කියමින් මල් පුජා කළේය.මිතුරෝද බිම වාඩිවී ඔහු අනුව ගාථා කීහ.සිසිල් බීම පානය කර අවසානයේදී යුවල මලින් සරසා සූදානම් කර තිබූ මංගල කරත්තයක් වෙත කැඳවාගෙන යැවිණි.මනාලිය කරත්තයට ගොඩ කරවූයේ මනාලයාය. අපි දෙගොල්ලන්ගේ ‘ෆ්‍රෙන්ඩ් ෂිප්’ එක හරියට ඔප්පු වෙන්නෙ අපි දෙන්නාම මේ කරත්තයට පටවා ඇදගෙන ගියොත් තමයි කියා මනාලයා හඬගා කීවේය. වැඩිදුර නොසිතූ මිතුරන්ද ‘හරි මචං උඹ කියන ඕන දේකට අපි රෙඩි’ කියමින් එකඟ වූහ.පටන් ගත් තැන සිටම කරත්තය ඇදිය යුත්තේ කඳුගැටය මතටය. මිතුරන් මාරුවෙන් මාරුවට ගී ගයමින් කරත්තය ඇදගෙන යන්නට වූහ.මනාලයා කරත්තය මත සිට හනික යමන් පුල්ලි ගොනෝ මෙල්ල නොවී තරගෙටා ගීතය ගයමින් මනාලිය සමග නටන්නට විය. මිතුරන්ගේ උද්යෝගයද වැඩි විය.ඔවුහු යුවල සහිත කරත්තය පාර දිගේ කඳු මුදුන ඉදිරියටම ඇදගෙන ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=r1110065</link>
    <topic>මීරිගම සාහිත්‍ය උත්සවයටවසම් 149ක නියෝජනයක්</topic>
    <author>මීරිගම සමූහ – නිමල් විජයරත්න</author>
    <content>වත්මන් ලෝකයේ පරිගණකය, විවිධ කලා නිර්මාණ කළ හැකි ප්‍රබල කලා මාධ්‍යයක් බවට පත්ව ඇති බවත්, එහෙත්, ශ්‍රී ලංකාවේ රූපවාහිනි හා එෆ්.එම්. නාලිකා බොහොමයක් අවර ගනයේ කලා නිර්මාණ එළිදක්වන නිසා ඒවා ඉතා ප්‍රවේශමෙන් පරිහරණය කළ යුතු බවත් ප්‍රවීණ රංගන ශිල්පී ජයලත් මනෝරත්න මහතා කීවේය.ඒ මහතා එසේ පැවැසුවේ පසුගියදා මීරිගම යොවුන් නිකේතනයේදී පැවැති ගම්පහ දිසාවේ මීරිගම ප්‍රාදේශීය සාහිත්‍ය උත්සවයේ ආරාධිත දේශනය පවත්වමිනි.මීරිගම ප්‍රාදේශීය ලේකම් කාර්යාලයේ සාහිත්‍ය හා සංස්කෘතික බල මණ්ඩලය විසින්, මෙම සාහිත්‍ය හා කලා උත්සවය සංවිධානය කොට තිබුණි.ග්‍රාම සේවා වසම් 149ක සංස්කෘතික සංසද සාමාජික සාමාජිකාවෝ සහ පාසල් සිසු සිසුවියෝ විශාල පිරිසක් මේ අවස්ථාවට සහභාගි වී සිටියහ.මෙහිදී මනෝරත්න මහතා මෙසේද කීවේය.ගේදොර, වතුපිටි, යානවාහන වැනි භෞතික දේවල් ජීවිතයට එක්කර ගැනීමෙන් පමණක් ජීවිතයක් සම්පූර්ණ වෙන්නේ නෑ. ජීවිතයක් සම්පූර්ණ වීමට නම් අධ්‍යාත්මික පෝෂණයද අත්‍යවශ්‍යයි. අද පවතින දඩිබිඩි, ඉක්මන් ප්‍රවේගකාරී සමාජයේ ජීවත්වන සැමට ඔවුන්ගේ සිත්වලට සැනසිල්ලක් ලබා ගැනීමට කලාව, සාහිත්‍ය හා සෞන්දර්ය ඉතා වැදගත් වෙනවා.යමෙකුට ආගම ධර්මය මෙන්ම කලාව හා සාහිත්‍යයද ඉතා අත්‍යවශ්‍යයි. කලාකරුවා ඔවුන්ගේ ජීවිතයේ ලබන තියුණු අත්දැකුම් හා සිතුවිලි කිසිදිනක තමා පමණක් සතුකර ගත්තේ නැහැ.ඔහු ඒවා බොහෝ පිරිසක් අතරේ පූජා කරනවා.සැබෑ කලාකරුවා ලොවට සත්‍ය හා රමනීයත්වය කියා දෙනවා. කලාව යනු ආත්ම ගණනාවකට ඉගෙන ගත නොහැකි ඉතා ගැඹුරු හා සංකීර්ණ විෂයයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=s1110061</link>
    <topic>සියැට් ශ්‍රී ලංකා ක්‍රිකට් සම්මාන උළෙලපිට පිට තෙවැනි වතාවටත් නොවැම්බරයේදී</topic>
    <author>වර්නන් ගුණසේකර</author>
    <content>ජාත්‍යන්තර මෙන්ම දේශීය ක්‍රිකට් තරග බිමේද සුවිශේෂී දස්කම් දක්වන ක්‍රීඩකයින් අගය කෙරෙන ශ්‍රී ලංකාවේ එක ම සම්මාන ප්‍රදානය වන ‘සියැට් ශ්‍රී ලංකා ක්‍රිකට්’ සම්මාන උළෙල අඛණ්ඩව තෙවැනි වතාවටත් ලබන නොවැම්බර් මස 29 වැනි දින බත්තරමුල්ල වෝටර්ස් එජ් හිදී පැවැත්වේ.ක්‍රිකට් ක්‍රීඩාව සඳහා උපරිම දායකත්වය දක්වන සියැට් ශ්‍රී ලංකා සමාගමේ අනුග්‍රාහකත්වය යටතේ පවත්වනු ලබන මේ සම්මාන උළෙලේදී සම්මාන 81ක් ප්‍රදානය කිරීමට නියමිතය. මේ සඳහා සලකා බැලෙන්නේ 2010 ජූලි මාසයේ සිට 2011 ජූලි මාසය දක්වා කාලය තුළ දැක්වූ දෙස් විදෙස් දක්ෂතාවයන්ය.ජාත්‍යන්තර ටෙස්ට් හා එක්දින ක්‍රිකට් තරගවල විශිෂ්ටතම පිතිකරු හා පන්දු යවන්නා, වසරේ නැගී එන ක්‍රිකට් ක්‍රීඩකයා, ජාත්‍යන්තර තලයේ වසරේ විශිෂ්ටතම ක්‍රිකට් ක්‍රීඩිකාව හා වසරේ විශිෂ්ටතම කණිෂ්ඨ ක්‍රිකට් ක්‍රීඩකයා යන ඛාණ්ඩ යටතේ මෙවරත් ශ්‍රී ලංකා ක්‍රිකට් සම්මාන පිරිනැමෙනු ඇත.එමෙන්ම, වයස අවුරුදු 23න් පහළ තරගාවලිය, කාන්තා තරග, ප්‍රිමියර් ලීග් ‘ඒ’ හා ‘බී’ කාණ්ඩ යටතේ පැවැති තරගාවලිය, ප්‍රිමියර් ලීග් සීමිත ඕවර ‘ඒ’ හා ‘බී’ කාණ්ඩ යටතේ පැවැති තරගාවලිය පමණක් නොව ‘සරා’ කුසලාන සීමිත ඕවර හා ලීග් තරගාවලිය සඳහාද සම්මාන පිරිනැමීමට නියමිතය.මීට අමතරව, මෙම සම්මාන උළෙලේ වඩාත් ම ආකර්ශනීය සම්මානය වන ජනතාවගේ වසරේ ක්‍රිකට් ක්‍රීඩකයා සඳහා ප්‍රදානය කෙරෙන ‘සියැට් පීපල්ස් ප්ලෙයර් ඔෆ් ද ඉයර්’ සම්මානය සඳහා ජයග්‍රාහකයා පසුගිය වසරේදී මෙන්ම ජනතාව එවනු ලබන කෙටි පණිවිඩ (එස්.එම්.එස්.) මනාපවලින් තෝරා ගැනෙනු ඇත. මේ සඳහා ඔක්තෝබර් මස 22 සිට නොවැම්බර් 25 දක්වා වන සති 5ක කාලය ඇතුළත එස්.එම්.එස්. මනාප එවීමට ජනතාවට ඉඩ සැලසේ.ජනතාවගේ වසරේ ක්‍රිකට් ක්‍රීඩකයා සම්මානය සඳහා ශ්‍රී ලංකා ක්‍රිකට් තේරීම් කමිටුව විසින් නම් කරනු ලබන ශ්‍රී ලංකා ක්‍රිකට් ආයතනය සමග කොන්ත්‍රාත් අස්සන් කර ඇති ක්‍රීඩකයන් 100 දෙනාගෙන් කෙනෙකු එස්.එම්.එස්. මනාප මගින් තෝරා ගැනෙනු ඇති බවත් මේ එස්.එම්.එස්. ගණනය ස්වාධීන විගණන ඬලධාරියකුගේ අධීක්ෂණය යටතේ සිදු කෙරෙනු ඇති බවත් ‘සියැට් ශ්‍රී ලංකා ක්‍රිකට් සම්මාන උළෙල’ පිළිබඳව කොළඹ සිනමන් ග්‍රෑන්ඩ් හෝටලයේ ඊයේ පැවැති මාධ්‍ය හමුවේදී ශ්‍රී ලංකා ක්‍රිකට් සභාපති උපාලි ධර්මදාස මහතා කියා සිටියේය.මේ ක්‍රීඩකයින් 100 දෙනාගේ නම් ළඟදීම ප්‍රකාශයට පත් කරන බවද ඒ මහතා පැවසීය.“ක්‍රිකට් ක්‍රීඩාවේ දක්ෂයින් මෙන්ම නැගී එන ක්‍රීඩකයින් හා ජාත්‍යන්තර මෙන්ම දේශීය මට්ටමින් දස්කම් දක්වන ක්‍රීඩකයින්ද අගය කරමින් ඔවුන් දිරිගැන්වීම සඳහා සියැට් විසින් ලබා දෙන මේ දායකත්වය ඉහළින්ම අගය කරනවා. ක්‍රිකට් ක්‍රීඩාව හා ක්‍රීඩකයින් ඉහළ තලයකට ගෙන ඒමේදී පුද්ගලික අංශයට ලබා දිය හැකි දායකත්වය කොතරම් වැදගත්දැයි මේ සම්මාන උළෙලින් පිළිඹිබු වෙනවා” යැයිද ධර්මදාස මහතා ප්‍රකාශ කළේය.සියැට් ශ්‍රී ලංකා ක්‍රිකට් සම්මාන උළෙල ප්‍රථම වතාවට පැවතියේ 2009 වසරේදීය. එහිදී තිලකරත්න ඩිල්ෂාන් වසරේ ක්‍රිකට් ක්‍රීඩකයා ලෙස සම්මාන ලැබීය.අනතුරුව 2010 වසරේදී පැවැති සම්මාන උළෙලේදී වසරේ ක්‍රිකට් ක්‍රීඩකයා සම්මානය දිනා ගත්තේ කුමාර් සංගක්කාර ය.ශ්‍රී ලංකා ක්‍රිකට් කණ්ඩායමේ උප නායක ඇන්ජලෝ මැතිව්ස් මෙහිදී කතා කරමින්, “මේ සම්මාන උළෙලේ පසුගිය දෙවතාවේදීම සම්මානලාභියකු ලෙසින් මා පෞද්ගලිකව සියැට් ශ්‍රී ලංකා ක්‍රිකට් සම්මාන උළෙල අගය කරනවා” යැයි කියා සිටියේය.ශ්‍රී ලංකා ක්‍රිකට් ආයතනය හා සියැට් ශ්‍රී ලංකා සමාගම අතර තිබෙන මේ සබඳතාව තව තවත් වර්ධනය වනු ඇතැයි යන්න තමාගේ ප්‍රාර්ථනය බවද මැතිව්ස් පවසා සිටියේය.සියැට් ශ්‍රී ලංකා සමාගමේ කළමනාකාර අධ්‍යක්ෂ හා ප්‍රධාන විධායක නිලධාරී එන්.සී.වෙනුගෝපාල්, අලෙවි හා වෙළඳ උප සභාපති රවි ඩඩ්ලානි, ශ්‍රී ලංකා ක්‍රිකට් ආයතනයේ ලේකම් ප්‍රකාශ් ෂාෆ්ටර් හා ශ්‍රී ලංකා ක්‍රිකට් ක්‍රීඩකයින්ගේ සංගමයේ උප සභාපති කෙන් ද අල්විස් යන මහත්වරුද මෙහිදී කරුණු දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=s1110062</link>
    <topic>ශ්‍රී ලංකාවේ උත්සාහයටඔස්ට්‍රේලියාව ආශ්‍රිත රටවල සහාය</topic>
    <author/>
    <content>2018 වසරේ පොදු රාජ්‍ය මණ්ඩලීය ක්‍රීඩා උළෙලේ සත්කාරකත්වය ලබා ගැනීමේ ශ්‍රී ලංකවේ උත්සාහයට ඔස්ට්‍රේලියාව ආශ්‍රිත රටවල පොදු රාජ්‍ය මණ්ඩලීය නියෝජිතයන්ගේ සහයෝගය එක්ව තිබේ.පසුගිය සතියේ ශ්‍රී ලංකාවට පැමිණි ඔස්ට්‍රේලියාව ආශ්‍රිත රටවල නියෝජිතයෝ වැඩි වෙමින් තිබෙන ‘හම්බන්තොට 2018’ සහාය පළකරන්නන්ගේ ලැයිස්තුවට එක්ව සිටිති.මේ ක්‍රීඩා උළෙලේ සත්කාරකත්වය ලබා ගැනීමට උත්සාහ කරන අනෙක් නගරය වන ඔස්ට්‍රේලියාවේ ගෝල්ඩ් කෝස්ට් වෙත සමුහ වශයෙන් සිය සහයෝගය පළ කිරීමට පසුගිය 2010 වසරේ ඔක්තෝබරයේ ඔවුන් එකඟත්වය පළකර ඇතත් ශ්‍රී ලංකාවේ ප්‍රගතිය දැක ගැනීමෙන් පසුව ඔවුන් ඒ ගැන යළි කල්පනා කර බැලීමට තීරණය කර තිබේ.“ඔබ සිතනවාට වඩා වැඩි ඡන්ද ප්‍රමාණයක් අවසානයේදී ඔබට ලැබේවි කියා මා සිතනවා” යැයි පැපුවා නිව් ගිණියාව නියෝජනය කරන ග්‍රැහැම් ඔස්බෝර්න් පවසයි.ශ්‍රී ලංකාව පිළිබඳව තමන් දන්නා දේවල් සහ අසන්නට ලැබුනු දෑ තමන් මෙහි පැමිණීමෙන් පසුව වෙනස් වූ බව සැමොවා රට නියෝජනය කරන නිකෝ පැලමො කියා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=s1110063</link>
    <topic>මධ්‍ය ප්‍රදේශ්-ශ්‍රී ලංකා ක්‍රිකට් සංවර්ධනඑක්දින තරගයක් අද තර්ස්ටන් පිටියේදී</topic>
    <author/>
    <content>ඉන්දියාවේ මධ්‍ය ප්‍රදේශ් ක්‍රිකට් කණ්ඩායම හා ශ්‍රී ලංකා ක්‍රිකට් සංවර්ධන කණ්ඩායම අතර සුහද එක්දින තරගයක් අද (6) පෙරවරු 8.30 සිට කොළඹ තර්ස්ටන් විදුහල් ක්‍රීඩා පිටියේදී පැවැත්වේ.ශ්‍රී ලංකා ක්‍රිකට් සංවර්ධන සංචිතය මෙසේය: උපුල් තරංග (නායක), මහේල උඩවත්ත, දිමුත් කරුණාරත්න, සමිර සොයිසා (කඩුලු රකින්නා), චාමර කපුගෙදර, ජීවන් මෙන්ඩිස්, කෝසල කුලසේකර, ඩිල්රුවන් පෙරේරා, තිසර පෙරේරා, තරංග ලක්ෂිත, කනිෂ්ක ඇල්විටිගල, ශෙහාන් ජයසූරිය, සචිත් පතිරණ, ඉසුරු උදාන, චින්තක පෙරේරා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=s1110064</link>
    <topic>මහජන බැංකු කැරම් සූරතාවලිය</topic>
    <author/>
    <content>මහජන බැංකු ක්‍රීඩා සමාජය මෙහෙයවූ වාර්ෂික කැරම් සූරතාවලියේදී මහජන බැංකුව බටහිර කලාප 2 කාර්යාලයේ සුනන්ද කෝදාගොඩ පරදවා 2011 වසරේ පිරිමි කේවල කැරම් සූරතාව දිනා ගැනීමට මහජන බැංකුව ජාත්‍යන්තර අංශයේ මාරියස් පෙරේරා සමත්විය.මේ සුරතාවලිය ජනසතු සේවා කැරම් සංගමයේ අධීක්ෂණය යටතේ පසුගියදා කොළඹ 10 ඩීන්ස් පාරේ පිහිටි මහජන බැංකු ක්‍රීඩා සමාජ පරිශ්‍රයේදී පවත්වන ලදී.පිරිමි යුගල තරගයේදී සුනන්ද කෝදාගොඩ සහ ලින්ටන් හපුආරච්චි පරදවා ජත්‍යන්තර අංශයේ එම්. පී. නිහාල් ප්‍රේමසිරි සමග එක්ව පිරිමි යුගල සූරතාවද දිනාගත් මාරියස් පෙරේරා මේ සූරතාවලියේදී ද්විත්ව සූරතා හිමිකර ගැනීමට සමත්විය. ජාත්‍යන්තර අංශයේ ඉන්ද්‍රානි ප්‍රනාන්දු පරදවා කාන්තා කේවල කැරම් සූරතාව හිමිකර ගත් මහජන බැංකුව මූල්‍ය කළමණාකරණ දෙපාර්තමේන්තුවේ ශ්‍රියානි ධර්මවංශ එතෙර ගනුදෙනු අංශයේ ලින්ටන් හපුආරච්චි සමග එක්ව සුනන්ද කෝදාගොඩ හා පද්මිණි හොරනගේ පරදවා මිශ්‍ර යුගල සූරතාව ද දිනා ගනිමින් මෙවර මහජන බැංකු කැරම් සූරතාවලියේදී ද්විත්ව සූරතා දිනා ගැනීමට සමත් විය.තරග ප්‍රතිඵලපිරිම් කේවල සූරතාව - මාරියස් පෙරේරා, අනුසූරතාව - සුනන්ද කෝදාගොඩකාන්තා කේවල සූරතාව - ශ්‍රියානි ධර්මවංශ, අනුසූරතාව - ඉන්ද්‍රානි ප්‍රනාන්දුපිරිමි යුගල සූරතාව - මාරියස් පෙරේරා/ එම්. ජී. එන්. පේ‍්‍රමසිරි, අනුසූරතාව - සුනන්ද කෝදාගොඩ / ලින්ටන් හපුආරච්චිකාන්තා යුගල සූරතාව - පද්මිණි හොරනගේ / ඉන්ද්‍රානි ප්‍රනාන්දු, අනුසූරතාව - ශ්‍රියානි ධර්මවංශ / සුදර්මා මලවිආරච්චිමිශ්‍ර යුගල සූරතාව ලින්ටන් හපුආරච්චි / ශි‍්‍රයානි ධර්මවංශ, අනුසූරතාව - සුනන්ද කෝදාගොඩ / පද්මිණි හොරනගේ.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=s1110065</link>
    <topic>ආසියානු විශ්වවිද්‍යාලයීය නෙට්බෝල් තරගාවලියේ අපේ කට්ටිය</topic>
    <author/>
    <content>ආසියානු විශ්වවිද්‍යාලයීය නෙට්බෝල් තරගාවලිය මේ මස 9සිට 16 දක්වා මැලේසියාවේ පෙනාග් නගරයේදී පැවැත්වෙන අතර ඒ සඳහා ශ්‍රී ලංකාව නියෝජනය කරමින් සහභාගී වන කණ්ඩායම පළමු පෙළ (වමේ සිට දකුණට) ආශා ඇන්තනි, ඩබ්ලිව්. නදීෂා දිල්ශානි ද සිල්වා (නායිකාව කොළඹ විශ්ව විද්‍යාලය), අයිරාංගනි රූපසිංහ (කළමණාකාරිනි) කේ.ඩී.ආර්.සී. රත්නමුදලි (ලේකම් ශ්‍රී ලංකා විශ්වවිද්‍යාල ක්‍රීඩා සම්මේලනය) සුනිල් ගුණවර්ධන (අධ්‍යක්ෂ ජනරාල් ක්‍රීඩා හා කුසලතා සංවර්ධන) බී.කේ. සමන්තා ප්‍රින්සි ලාලනි (පුහුණුකාරිනි), යන මහත්ම මහත්මීන් සමග ඩබ්ලිව්.එස්. එරංගා ක්‍රිෂාන්ති ප්‍රනාන්දු (උප නායිකා සබරගමුව විශ්වවිද්‍යාලය), නෞචලි රාජපක්ෂ දෙවන පෙළ (වමේ සිට දකුණට) ඒ.ඒ.සී. සඳුනිකා, ආර්.එස්.ඩී.එස්. අබේවික්‍රම, කේ.ඒ.බී.එන්. කුලසූරිය, එච්.වයි. චමෝදි, ඒ.එස්.බී. වන්නිනායක, ඩී.එස්. විතාරණ, එන්.සී. වීරසූරිය, එච්.එම්. බිහේෂා ප්‍රසාඳි හේරත්. ඡායාරූපය-නිශ්ශංක විජේරත්න.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=s1110066</link>
    <topic>රාජගිරිය හේවාවිතාරණ මහා විද්‍යාලයේ පාපන්දු සූරයෝ</topic>
    <author/>
    <content>අධ්‍යාපන අමාත්‍යාංශයේ මෙහෙයවීමෙන් පසුගියදා බදුල්ලේ පැවැති සමස්ත ලංකා පාසල් පාපන්දු තරගාවලියේ වයස අවුරුදු 15 න් පහළ හා අවුරුදු 17 න් පහළ සූරතාවයන් දෙකම රාජගිරිය හේවාවිතාරණ මහා විද්‍යාලයේ පාපන්දු කණ්ඩායම්වලට හිමිවිය. එම කණ්ඩායම් පිළිගැනීම සඳහා විද්‍යාලීය අනගාරික ධර්මපාල ශාලාවේ පැවැති උත්සවයේදී විද්‍යාලීය ආදි ශිෂ්‍ය සංගමයේ සභාපති හා කෝට්ටේ මහ නගර සභාවේ හිටපු නියෝජ්‍ය නගරාධිපති ජනක රණවක මහතා අතින් අවුරුදු 15 න් පහළ කණ්ඩායමේ නායක ඩිලාන් මදුශංක සූරතා කුසලානය ලබාගත් අයුරු. වයස අවුරුදු 17න් පහළ සූරතාව එහි කණ්ඩායම් නායක ඩිල්ෂාන්, නිසල් විසින් ලබාගත් අයුරු. (දකුණේ), ශ්‍රී ලංකා පාසල් පාපන්දු සම්මේලනයේ තරුණ කටයුතු භාර අධ්‍යක්ෂ ආර්. එම්. යූ. මහින්දපාල, විදුහල්පති යූ. ඩී. ඩී. පී. ආරියරත්න හා පුහුණුකරු නවෝදන පීරිස් යන මහත්වරු ද පසෙකින් සිටිති. ඡායාරූපය – නන්ද ඒකනායක කෝට්ටේ මධ්‍යම සමූහ.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=s1110067</link>
    <topic>යොවුන් ක්‍රීඩා උළෙලේමැරතන් තරග 16 දා</topic>
    <author>මහරගම විශේෂ</author>
    <content>ජාතික තරුණ සේවා සභාව සංවිධානය කරනු ලබන XXIII වන ජාතික යෞවන ක්‍රීඩා උළෙල හා සමගාමීව පැවැත්වෙන යොවුන් මැරතන් තරග (කාන්තා/පිරිමි) මේ මස 16වන දින පෙරවරු 8ට කොට්ටාව බස් නැවතුම්පළ අසලින් ආරම්භ කෙරේ.මේ සඳහා පිරිමි තරගකරුවන් 160ක් සහ කාන්තා තරගකාරියන් 75 දෙනෙක් සහභාගි වෙති.දිවයින පුරා පැවැති මේ තරගාවලියට 6000කට අධික පිරිසක් සහභාගි වී ඇත. පිරිමි තරගයේ දුර ප්‍රමාණය කිලෝමීටර් 42.195 කි. කාන්තා තරගයේ දුර ප්‍රමාණය කිලෝමීටර් 21.0975ක් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=s1110068</link>
    <topic>වෙරළ වොලිබෝල් කණ්ඩායම් 4ක් හම්බන්තොට දී තරග බිමට</topic>
    <author>බන්ධුල ගුණසේකර සමග හම්බන්තොට දිස්ත්‍රික් සමූහ</author>
    <content>පළමු දකුණු ආසියානු වෙරළ ක්‍රීඩා උළෙලේ වෙරළ වොලිබෝල් Beach Volleyball තරගාවලිය සඳහා ශ්‍රී ලංකාව නියෝජනය කරමින් කණ්ඩායම් 4 ක් ඉදිරිපත් වී සිටී.මේ ක්‍රීඩා උළෙලේ ප්‍රධාන තරඟ ඉසව් අතරට එක්වන වෙරළ වොලිබෝල් තරගයට කාන්තා අංශයෙන් සත්කාරක ශ්‍රී ලංකාව, නේපාලය, මාලදිවයින, ඇෆ්ගනිස්තානය යන රටවල් තර¼ඟ වැදීමට නියමිතය. පිරිමි අංශයෙන් සත්කාරක දේශය වූ ශ්‍රී ලංකාවත් – ඉන්දියාව - නේපාලය, මාලදිවයින සහ ඇෆ්ගනිස්ථානයත් යන රටවල් තරඟ වදිති.වෙරළ වොලිබෝල් තරඟ වෙනුවෙන් ශ්‍රී ලංකාවෙන් පිරිමි කණ්ඩායම් දෙකක් තරඟ වදින අතර මේ කණ්ඩායම් දෙකට සම්පත් පීරිස්, පුබුදු ඒකනායක, වසන්ත රත්නපාල සහ මහේෂ් පෙරේරා ද ඇතුළත් වේ.කාන්තා කණ්ඩායම් දෙකට (02) ඇතුළත්වන ක්‍රීඩිකාවන් අතරට ගීතිකා ගුණසිංහ, තක්ෂිලා ගුණසිංහ, සාගරිකා ගුණසිංහ, සහ ඩබ්ලිව්. ඩබ්ලිව්. සුජීවා යන ක්‍රීඩිකාවෝ ද එක්වෙති.මෙවර ආසියානු වෙරළ ක්‍රීඩා උළෙලේදී වොලිබෝල් තරඟ රන් පදක්කම් දිනා ගැනීමට ශ්‍රී ලංකාව බොහෝ ඉඩ කඩ පවතින බව වොලිබෝල් සම්මේලනයේ ලේකම් සුසිල් රණසිංහ මහතා ‘දිනමිණ’ ට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=s1110069</link>
    <topic>අයෝජන මණ්ඩල පිලට ලකුණු 68ක ජයක්</topic>
    <author/>
    <content>ජනසතු සේවා ලීග් ක්‍රිකට් තරගාවලියේදී ආයෝජන මණ්ඩල කණ්ඩායම සමග ලංකා බැංකුව අතර පැවැති තරගයේදී ආයෝජන මණ්ඩල කණ්ඩායම ලකුණු 68ක ජයක් ලැබීය.පානදුර ක්‍රීඩාංගණයේදී පැවැති මේ තරගයේදී පළමුව පන්දුවට පහර දුන් ආයෝජන මණ්ඩල කණ්ඩායම ඕවර 38කදී කඩුලු 9ක් දැවී ලකුණු 249ක් රැස් කළ අතර ලංකා බැංකු කණ්ඩායම ඕවර 38කදී කඩුලු 9ක් දැවි රැස් කර ගනු ලැබුවේ ලකුණු 181ක් පමණි.ආයෝජන මණ්ඩල කණ්ඩායම කඩුලු 9ක් දැවී (ඕවර 38) – 249 ලලිත් කොළඹගේ 88, සුරංග පුණ්‍යවර්ධන 37, රංග ලක්මාල් 33 (ඒ. අබේරත්න 25/2)ලංකා බැංකු කණ්ඩායම කඩුලු 9ක් දැවී (ඕවර 38) 181 - ජේ. ඩී. සිල්වා 58, රංගන 23 (කුමාර පෙරේරා 31/6)නාගරික සංවර්ධන අධිකාරි පිලට ජයනාගරික සංවර්ධන අධිකාරි පිල හා ශ්‍රී ලංකා රක්ෂණ සංස්ථා පිල අතර පැවැති තරගයේදී කඩුලු 5ක ජයක් අත් කර ගැනීමට නාගරික සංවර්ධන අධිකාරි පිලට හැකිවිය.පළමුව පන්දුවට පහර දුන් ශ්‍රී ලංකා රක්ෂණ සංස්ථා පිල ඕවර 39කදී සියලු දෙනා දැවී ලකුණු 187 ක් රැස් කළේය.පිළිතුරු ඉනිම ක්‍රීඩා කළ නාගරික සංවර්ධන අධිකාරි පිල ඕවර 35 කදී කඩුලු 5 ක් පමණක් දැවී ලකුණු 193 ක් ලබා ගනිමින් ජය වාර්තා කළේය.දිනුෂ්ක සුදර්ශන ලකුණු 44 ක් ද බුද්ධික කොළමුන්න ලකුණු 37 ක් ද රැස් කළහ. පන්දු යැවීමේදී මධුෂික ජයලත් ලකුණු 20කට කඩුලු 2 ක් දවා ගත්තේය.ශ්‍රී ලංකා රක්ෂණ සංස්ථා පිල (ඕවර 39) සියලු දෙනා දැවී 187 - ඩේලියන් ලුවිස් 36, මධුෂික ජයලත් 30 (ඉන්දික ලක්මාල් 25/3, බුද්ධික කොළමුන්න 30/2, අසංක කටුගම්පල 34/2)නාගරික සංවර්ධන අධිකාරි පිල (ඕවර 35) කඩුලු 5ක් දැවී 193 - දිනුෂ්ක සුදර්ශන 44, බුද්ධික කොළමුන්න 37 (මධුෂික ජයලත් 20/2).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=s11100610</link>
    <topic>යුද හමුදා ආබාධිත ක්‍රීඩා උළෙලේ සූරතාව ගජබා රෙජිමේන්තුව දිනාගනී</topic>
    <author>මංජුල හිරිපිටියහෝමාගම සංචාරක</author>
    <content>යුද හමුදාවේ ආබාධිත රණවිරු ක්‍රීඩකයන් වෙනුවෙන් පවත්වන ලබන, යුද හමුදා පැරා ක්‍රීඩා තරඟවලියේ මෙවර (2011) සමස්ත සූරතාවය ලකුණු 473 ලබාගත් ගජබා රෙජිමේන්තුවට හිමි විය. තරඟාවලියේ අනුසූරතාවය ලකුණු 380 ලබා ගත් ශ්‍රී ලංකා පාබල හමුදාව හිමි කර ගත්තේ ය. හෝමාගම දියගම මහින්ද රාජපක්ෂ ජාත්‍යන්තර ක්‍රීඩා සංකීර්ණයේදී දින දෙකක් පුරා පැවැති මෙම තරඟාවලියේ ප්‍රතිඵල මෙසේ ය.පිහිණුම්ඉනෙන් පහළින් අප්‍රාණික කාණ්ඩයේ දක්ෂතම පිහිණුම් ක්‍රීඩකයා ඒ. එම්. වසන්ත කුමාරඑක් අතක් අහිමි කාණ්ඩයේ දක්ෂතම පිහිණුම් ක්‍රීඩකයා පී.ඩී.ඒ.පී. කුමාරසිරිදණහිසට ඉහළින් පාදයක් අහිමි කාණ්ඩයේ දක්ෂතම පිහිණුම් ක්‍රීඩකයා කේ.එම්.කුමාරසිරිදණහිසට පහළින් පාදයක් අහිමි කාණ්ඩයේ දක්ෂතම පිහිණුම් ක්‍රීඩකයා කේ.එම්.තිලකරත්නපූර්ණ දෘශ්‍යාබාධිත කාණ්ඩයේ දක්ෂතම පිහිණුම් ක්‍රීඩකයා - කේ.වී.එල්.සෝමරත්නඅර්ධ දෘශ්‍යාබාධිත කාණ්ඩයේ - දක්ෂතම පිහිණුම් ක්‍රීඩකයා - එස්.සී. මල්ලවආරච්චිඑක් ඇසක් අහිමි කාණ්ඩයේ දක්ෂතම පිහිණුම් ක්‍රීඩකයා ඩබ්ලිව්. ආර්.කේ.කේ. ක්‍රිෂාන්තශ්‍රවණාබාධිත කාණ්ඩයේ දක්ෂතම පිහිණුම් ක්‍රීඩකයා උදය කුමාරබැඩ්මින්ටන්රෝද පුටුවට සීමා වූ කාණ්ඩයේ දක්ෂතම ක්‍රීඩකයා කේ.එස්. වීරසිංහදණහිසට ඉහළින් පාදයක් අහිමි කාණ්ඩයේ දක්ෂතම ක්‍රීඩකයා ඊ.එම්.කේ. එදිරිසිංහදණහිසට පහළින් පාදයක් අහිමි කාණ්ඩයේ දක්ෂතම ක්‍රීඩකයා එම්.එම්.කේ.කුමාරඅතක් අහිමි කාණ්ඩයේ දක්ෂතම ක්‍රීඩකයින් කේ. කරුණාදාස, ප්‍රනාන්දුමේස පන්දුරෝද පුටුවට සීමා වූ කාණ්ඩයේ දක්ෂතම ක්‍රීඩකයා එස්.බී. මාදුරාවේදණහිසට ඉහළින් පාදයක් අහිමි කාණ්ඩයේ දක්ෂතම ක්‍රීඩකයා - ජේ.ඩී. අතුලදණහිසට පහළින් පාදයක් අහිමි කාණ්ඩයේ දක්ෂතම ක්‍රීඩකයා ජේ.සිල්වාඅතක් අහිමි කාණ්ඩයේ දක්ෂතම ක්‍රීඩකයා කරුණාදාසක්‍රිකට්තරඟාවලියේ වීරයා - කේ.එම්. සිමන් කුමාර හොඳම පිතිකරු - එම්.එස්.විජේරත්න හොඳම පන්දු යවන්නා - එස්.එම්.එස්. සෝමසිරිරෝද පුටු පැසිපන්දුදක්ෂතම ක්‍රීඩකයා - ඊ.එම්.කේ. එදිරිසිංහරෝද පුටු ටෙනිස්දක්ෂතම ක්‍රීඩකයා - ඩී.එම්.ගාමිණීසවි එසවීමදක්ෂතම සවි ඔසවන්නා - ඩී.එම්.ටී.එස්.බී. දිසානායකවොලිබෝල්දක්ෂතම ක්‍රීඩකයා - පී.එච්.කේ.ජයතිස්ස දක්ෂතම ප්‍රහාරකයා - රෝහණ ශ්‍රීරාම් - දක්ෂතම පිරිනමන්නා - ආර්.පී.ඩී.පී.එල්. විජේරත්නදුණුවිදීමදක්ෂතම දුණුශිල්පියා විමලසූරියවායුරයිෆිල්දක්ෂතම වෙඩික්කරු - ඊ.ඒ.ඩී.කේ.සූරිය කුමාරවෙරළ වොලිබෝල්දක්ෂතම ක්‍රීඩකයා - එම්.ඩබ්ලිව්.එස්.පි‍්‍රයංකරරෝද පුටු මැරතන්ඩබ්ලිව්.එම්.ජයතිලක බණ්ඩාපාපැදිපුෂ්පකුමාරතරඟාවලියේ දක්ෂතම ක්‍රීඩකයාඑස්.බී. මධුරාවේ -2010 - වසරේ - අති විශිෂ්ට ක්‍රීඩකයායූ.පී.පී. සංජයතරඟාවලියේ ජය සංකේත ප්‍රදානය කිරීම යුද හමුදාපති ලුතිනන් ජෙනරාල් ජගත් ජයසූරිය මහතාගේ ප්‍රධානත්වයෙන් පැවැති අතර, මේ අවස්ථාවට යුද හමුදා ප්‍රධාන මාණ්ඩලික නිලධාරි, ශ්‍රී ලංකා පාබල හමුදා රෙජිමේන්තු අධිපති මේජර් ජෙනරාල් දයා රත්නායක මහතා ඇතුළු ජේ්‍යෂ්ඨ හමුදා නිලධාරීන් රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=f1110061</link>
    <topic>මහනුවර ජය නියතයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>* රටේ වාණිජ හා පරිපාලන අගනගරයන් හිද ඇතුළුව විශේෂයෙන් නාගරික පදනම නියෝජනය වන පරිදි පළාත් පාලන ආයතන ගණනාවක මැතිවරණය 8 වැනිදා පැවැත්වෙනවා. රට වේගවත් ඉදිරි ගමනක යෙදී සිටියදී පැවැත්වෙන මේ මැතිවරණවල වැදගත්කම ඔබ පැහැදිලි කරන්නේ කෙසේ ද?රට සංවර්ධනය කරා පියනඟමින් තිබියදී මේ මැතිවරණය පැවැත්වෙන්නේ. ඒ සංවර්ධන ගමනට දායක වීමේදී මේ මහ නගර සභා නගර සභා වලට වැදගත් කාර්යභාරයක් තිබනවා. රටක ආර්ථික දියුණුව ඉක්මනින්ම දැනෙන්නෙත් මහ නගර සභා, නගර සභා වලටයි. බොහෝ විට රැකියා උත්පාදන වීමත් ඒ ආශි‍්‍රතව සිදුවෙනවා. අපේ රටේ ආර්ථිකයෙන් සියයට 50% ක් පමණ බස්නාහිර පළාත කේන්ද්‍රකොට පවතිනවා. එයිනුත් වැඩි ප්‍රමාණයට කොළඹ දායක වෙනවා. ඊළඟට නුවර , බදුල්ල ආදී සෙසු ප්‍රධාන නගරවලටත් මේ සංවර්ධන ගමනට දායක වී ඉක්මනින් ප්‍රතිලාභ ලැබීමට පුළුවන්කම ලැබෙනවා.මේ වනවිට ආර්ථික සංවර්ධන අමාත්‍යාංශය මඟින් ක්‍රියාත්මක දිවිනැඟුම, ගමනැඟුම ආදී වැඩපිළිවෙළ හරහා ඉතාමත් සමබර ව නගරයට වගේම ගමටත් සංවර්ධනය යොමුකරමින් පවතිනවා. ඒ අතිනුත් මේ රජය වෙනස්. වෙනත් රටවල නගරය දියුණු වනවිට ගම තවත් පහළට යනවා. නමුත් මෙහෙ නගරයට මෙන්ම ගමත් ඉහළට යනවා. නාගරික මෙන්ම ග්‍රාමීය ජන ජීවිත උසස් මට්ටමකට ගනිමින් තියෙනවා. ඊට අවශ්‍ය උපාය මාර්ග ක්‍රියාත්මක කරමින් පවතිනවා.දැන් අපි ස්වයංපෝෂිත රටක්. 1948 දී අපි නිදහස ලබන විට රටින් සහල් ටොන් ලක්‍ෂ 80 ක් ගෙනාවා. ඒ කාලයේ සහල් දේශපාලනයක් තිබුණා. කට්ටියක් සහල් සේරුවක් දෙන්නම් කියනකොට අනෙක් කට්ටිය සේරු 2 ක් ම දෙනවා කිව්වා. හඳෙන් හරි සහල් ගේනවා කියලත් කිව්වා.ජාත්‍යන්තර වෙළෙඳ පොළෙන් අපට සහල් අඩු මිලට ගන්න පුළුවන්කම තිබුණත් එසේ නොකරන්නේ අපේ ගොවියා ගැන හිතලා අපි ගොවියාට හොඳ මිලකුත් දුන්නා. පොහොර සහනාධාර දුන්නා. ලෝකයේ ආහාර අර්බුදයක් තියෙද්දී, ආහාර සඳහා ඇති ඉල්ලුම ශීඝ්‍ර ලෙස ඉහළයමින් තිබෙද්දී තමයි අපි සහලින් ස්වයංපෝෂිත වෙන්නෙ. ඒ කියන්නේ අපේ නිෂ්පාදනය විදේශ වෙළෙඳපොළට ගෙනයාමට හොඳ පසුබිමක් තියෙනවා. අපේ සහල්වලට හොඳ ඉල්ලුමකුත් ඇති බව පැහැදිලියි. පසුගියදා ඩුබායි වෙළෙඳ අමාත්‍යතුමා අපේ රතු සහල් උයන්න ඔහුට පුළුවන් බව මා සමඟ කිව්වා. කළින් පාකිස්තානයේ බාස්මතීවලට තිබූ ඉල්ලුම අපේ රතු සහල් වලට ලැබෙමින් තියෙනවා. ඒ වගේ ඉල්ලුමක් ලැබෙන කොට තමයි සමහර පිස්සො ආසනික් ගැන කතා කරන්න ගත්තෙ.රට දැක්මක් ඇතිව පෙරට යමින් තිබෙන්නෙ ඒ ප්‍රතිඵල දැනටමත් පෙනෙන්න පටන් අරන්. මේ පළාත් පාලන ආයතන හරහාත් ඒ ගමන ශක්තිමත් කළ යුතු බවත් එමඟින් තමාටද ප්‍රතිලාභ අත්වන බවත් නාගරික ජනතාව දැන් තේරුම් ගෙන අවසන්.* නාගරික ජනයාට මේ මැතිවරණය තම යහපත සඳහා මෙන්ම රටේ යහපත සඳහා ද මෙහෙයවා ගැනීමේ අවකාශයක් තියෙනවාද?මේ මැතිවරණයෙන් නාගරික ජනතාවට තමන්ට අවශ්‍ය සේවා ලබාගැනීමට තමන්ට අවශ්‍ය වැඩ කොටස ඉටුකර ගැනීමට අවශ්‍ය සංවිධාන රටාව ගොඩනැඟීම සිදුවෙනවා. ඒ සඳහා තමන් තෝරාගත යුත්තේ කවුදැයි නාගරික ජනතාව හොඳට තේරුම් අරන් ඉන්නෙ. මේ දේවල් වෙන්න නම් රජයත් සමඟ සම්බන්ධව යන පළාත් පාලන ආයතන තිබිය යුතු බව ඔවුන් දන්නවා. ඒ සඳහා ඉහළ සිට පහළට මනා සම්බන්ධීකරණයක්, කළමනාකරණයක් අවශ්‍යයි. බොරු පොරොන්දු වලින් එය කරන්න බෑ. විපක්‍ෂයට තියෙන්නෙ බොරු පොරොන්දු ගොඩක් විතරයි . රජයට දැක්මක් සහ වැඩ පිළිවෙළක් තියෙනවා.අපේ කොළඹ අපේක්‍ෂක ලැයිස්තුවයි එජාප ලැයිස්තුවයි සන්සන්දනය කර බලන්න. දක්‍ෂ කළමනාකරණ හැකියාවක් ඇති එක්කෙනෙක් වත් විපක්ෂයට නෑ. ගංජා කාරයො, කුඩු කාරයො එක්ක සම්බන්ධතා පැවැත්වුවාට, කඩා වඩා සංස්කෘතියක් වෙනුවෙන් පෙනී සිටියාට නගර හදන්න බෑ. නගර හදන්න වෘත්තිකයන් අවශ්‍යයයි. අපේ ලැයිස්තු දිහා හොඳට බලන්න. ඒවයෙ ඉන්නෙ එහෙම සුදුස්සො. අනෙක් පැත්තෙ ඉන්නෙ පාතාල, කැසිනෝ, දූෂණය වෙනුවෙන් පෙනීසිටින අය.* මෙවර මහනුවරදී මොන විදිහේ ප්‍රතිඵලයක් අපේක්‍ෂා කරනවාද?මහනුවර නගර සභා මැතිවරණය ගැන කළ විශ්වවිද්‍යාල සමීක්‍ෂණයකට අනුව එක්සත් ජනතා නිදහස් සන්ධානය සියයට 78 කින් මහනුවර ජයගන්නවා. අපේ ආණ්ඩුව විශාල වැඩකොටසක් සෙංකඩගල, මහනුවර ආසනවල කළා. දිලුම් අමුණුගම මන්ත්‍රීතුමා සෙංකඩගල විශාල වශයෙන් සංවර්ධන කටයුතු කළා. මාර්ග, ජලසම්පාදන ව්‍යාපෘති ඇති කළා. ජපන් ආධාර යටතේ නුවරට ජල ව්‍යාපෘතියක් ඇතිකර විශාල මුදලක් ආයෝජනය කර ජල ප්‍රශ්නය විසඳුවා. මේවා ගැන එජාපයට සිතා ගන්නවත් බෑ. මේ හැම දෙයක් ගැනම මහනුවර ජනතාව දන්නවා.* පසුගියදා පැවැති ලෝක බැංකු සහ අන්තර් ජාතික මූල්‍ය අරමුදලේ නිව්යෝක් සමුළුවට ඔබ සහභාගි වුණා. ශ්‍රී ලංකා ආර්ථිකය පිළිබඳ එහිදී ලැබුණු ඇගයීම කෙබඳුද?පසුගියදා වොෂින්ටන් නුවරදී අන්තර් ජාතික මූල්‍ය අරමුදලේ හා ලෝක බැංකුවේ සමුළුව පැවැත්වුණා. මේ ආයතන දෙක වසරකට දෙවතාවක් අප්‍රේල් සහ සැප්තැම්බර් මාස වලදි මේ විදිහට රැස්වෙනවා. ඉන් වඩාත් වැදගත් සැප්තැම්බර් සමුළුව. මොකද, ඒ වනවට වර්ෂයේ ආර්ථික ප්‍රවණතා පිළිබඳ හොඳ ඉඟි පළවී ඇති නිසා මේ සමුළුවේදී ලංකාවේ ආර්ථික සංවර්ධනය ගැන සියලු දෙනා ඉතාමත් ප්‍රශංසාත්මකව කතා කළා. ලෝක ආර්ථිකයේ දියුණු යැයි සම්මත බටහිර රටවල ආර්ථිකයේ විශාල පසුබැස්මක් 2008 දී ඇතිවුණා. එය 2009 දීත් එලෙසම තිබී 2010 දී යම් පිබිදීමක් ඇති වුණා. නමුත් මේ වසර වනවිට යළි මේ බලවත් රටවල ආර්ථිකය අර්බුදයට ලකුණු පහළ වෙලා. 2008 දී මේ අර්බුදය ඇතිවුණේ අමෙරිකාවේ මූල්‍ය වෙළඳපොළ කේන්ද්‍ර කරගනිමිනුයි. අමෙරිකාවේ ආර්ථිකයට දරන්න බැරි තරම් ණය දීම ඊට හේතු වුණා. වාහන, නිවාස මිලට ගන්න දීපු ණය ආපසු අයකර ගැනීමට ඒ මූල්‍ය ආයතන අසමත් වුණා. ප්‍රතිඵලය වුණේ අමෙරිකානු ආර්ථිකයේ විශාල පසුබැස්මක් ඇතිවීම.* නමුත් ආසියා කලාපයේ ආර්ථිකයේ පිබිදීමක් දැකිය හැකියි.ඔව්, බටහිර ආර්ථිකය අර්බුදයට යන අතර චීනය, ඉන්දියාව මුල්කොටගත් ආසියානු ආර්ථිකය පිබිදීමක් පෙන්නුම් කරනවා. ආසියා ආර්ථිකයේ දෙවන පෙළ රටවල් වන වියට්නාමය, තායිලන්තය, මැලේසියාව, පිලිපීනය ආදී රටවලත් ඒ ප්‍රබෝධය දක්නට පුලුවන්. ශ්‍රී ලංකාවත් තවදුරටත් ඌන සංවර්ධිත රටක් නෙවෙයි. අපි දැන් මධ්‍යම මට්ටමේ ආර්ථිකයක් ඇති රටක් ලෙස ඉදිරියට ඇවිත්. ඒක නව තත්ත්වයක් හරියට ළමා වියේ සිට යොවුන් වියට එළැඹීම වගෙයි.* නිව්යෝක් සමුළුවට සමගාමීව ද්විපාර්ශ්විකව සිදුවූ සාකච්ඡා පිළිබඳ සඳහන් කළ හැකි ද?චීන සහ ඉන්දීය විදේශ අමාත්‍යවරු සමඟත් ජපාන විදේශ අමාත්‍යංශයේ ඉහළ නිලධාරීන් සමඟත්, අපට ආධාර දෙන තවත් රටවල් කිහිපයක නියෝජිතයන් සමඟත් සාකච්ඡඡා කළා. චීනය හම්බන්තොට වරායේ දෙවන අදියර ආරම්භ කිරීම පිළිබඳ සුබවාදී ප්‍රතිචාර දැක්වූවා. කොළඹ – කටුනායක සහ දක්‍ෂිණ අධිවේගී මාර්ග කටයුතු මාතර – බෙලිඅත්ත දුම්රිය ව්‍යාපෘතිය ආදී විශාල ව්‍යාපෘති වලට සහාය ආධාර ලැබෙනවා. නොරච්චෝලේ පළමු පියවර අවසන්. අලුත් ව්‍යාපෘතීන් සඳහාත් ආධාර ලබාදීමට අප අතර ඇති සමීප සබඳතාව ඔස්සේ එම ආධාර දෙන රටවල් එකගවන බව අපට විශ්වාසයි.මේ වගේ දැවැන්ත ව්‍යාපෘති සාර්ථක වන විට අපේ ණය බර අඩුකර ගත හැකියි. එවිට තව තවත් අලුත් ව්‍යාපෘතිවලට යාමටත් පුලුවන්. ඉන්දු – ලංකා ආර්ථික සබඳතා දැන් මනාව ශක්තිමත්. ඉන්දියාවත් අපට විශාල ලෙස මුදල් ආධාර ලබා දීමට සූදානම්. අමෙරිකානු ඩොලර් බිලියන ගණනක ආධාර ඊට අයත්. කොළඹ – මාතර දුම්රිය ව්‍යාපෘතියටත් ඉන්දීය ආධාර ලැබෙනවා. උතුරේ දුම්රිය මාර්ග සංවර්ධනයට, කන්කසන්තුරේ වරාය ව්‍යාපෘතියට, පලාලි ගුවන්තොටුපොළ ව්‍යාපෘතියට සහ නිවාස ලක්‍ෂයක් ඉදිකිරීම සඳහාත් රුපියල් බිලියන ගණනක් ලබාදීමට ඉන්දියාව සූදානම්. සාම්පූර් බලාගාරයට අදාළ ගිවිසුම්ද අස්සන් කර තිබෙනවා.ලොව ශීඝ්‍ර ආර්ථික වර්ධනයක් ඇති රටවල් දෙකම අපේ සමීප අසල්වැසියන් හා මිතුරන් ලෙස මේ අන්දමින් අපට ආධාර කිරීම ගැන අපට ඇත්තේ ආඩම්බරයක්. අපේ ආධාර චිත්‍රය වෙනස්වෙමින් ඇති බවත් මෙයින් පෙනෙනවා. කළින් අපි ලෝක බැංකුව සහහ බටහිර රටවල් මත විශාල ලෙස රඳා පැවතුණත් දැන් තත්ත්වය වෙනස්. ඉරානය උමා ඔය ව්‍යාපෘතියට ආධාර කරනවා. මේ තත්ත්වය අලුත් මොඩලයක් ලෙස හඳුනා දෙන්න පුලුවන්. සපුගස්කන්ද පිරිපහදුවේ නවීකරණය ආදී ව්‍යාපෘති ඉදිරි ඉලක්ක ලෙස තියෙනවා. මේ ආධාර අපට ලැබෙන්නේ අඩුපොලී මත සහ දිගුකාලීන ණය පදනමෙන් . එය අපට වාසිදායකයි.* අපේ ආර්ථිකයේ සුබදායී වර්ධනය පිළිබිඹු වන වෙනත් කාරණා මොනවාද?අපේ විදේශ සංචිත දිනපතා ඉහළ යමින් තියෙනවා. පසුගිය කාලයේ අපි ධ්ර්ඉ එකෙන් ඇ. ඩො. බිලියන 2.6 ක ණය මුදලක් ගත්තා. නමුත් ඊටත් වඩා විදේශයන්හි සිටින අපේ සේවා නියුක්තිකයන් රටට විනිමය එවමින් තිබෙනවා. සංචාරක ව්‍යාපාරයේ විශාල වර්ධනයක් තියෙනවා. විදේශ ආයෝජන වැඩිවෙමින් තිබෙනවා. මහාපරිමාණ හෝටල් 5 – 6 ක් ඇරැඹීමට නියමිතයි. දේශීය වශයෙන් අපේ බැංකු හරහා ව්‍යාපාර සඳහා ලබාදෙන ණය ප්‍රතිලාබ ආදිය ඉහළ ගියත් ඒකෙ ප්‍රතිඵලයක් ලෙස කොළඹ – නුවර ආදී ප්‍රධාන නගරවල අලුත් ව්‍යාපාර කඩ - සාප්පු ඇතිවෙමින් තියෙනවා.කොළඹ දැන් විශාල වෙනසක් ඇති වී තියෙනවා. මනා කළමනාකරණයකින් යුතුව ශ්‍රී ලංකා ආර්ථිකය වර්ධනය වෙමින් ඇති බව විපක්‍ෂය අමතක කළාට ලෝකයම පිළිගන්නවා. ලෝකයේ පිළිගත් සමීක්‍ෂණ වාර්තාවලට අනුව සංඛ්‍යාත්මකව මේ ප්‍රගතිය විනිශ්චය කෙරී තිබෙනවා. ඇති වී ඇති වර්ධනයත් සම¼ඟ මහබැංකුව හරහා ඇ. ඩො. බිලියන 1 ක බැඳුම්කරයක් ඉතිහාසයේ අඩුම පොලියට ලෝක වෙළඳපොළෙන් ගැනීමටත් හැකි වුණා. මේ බිලියනය ගත්තෙ බිලියන 7 ක් තරඟකරද්දී. ඒ නිසා අපේ ආර්ථිකයේ මේ ජයග්‍රහණ වෙනුවෙන් ජනාධිපතිතුමාටත් අපේ මූල්‍ය ආයතනවලටත් අපි ස්තූතිවන්ත විය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=f1110062</link>
    <topic>සුළු ජාතීන්ට හොඳින්ම සලකනපක්ෂය සන්ධානයයි</topic>
    <author>සාකච්ඡා කෙළේ උදිත ගුණවර්ධන ඡායාරූප -ලලිත් සී. ගමගේ</author>
    <content>* කොළඹ මහ නගර සභාවේ මැතිවරණයෙන් එක්සත් ජනතා නිදහස් සන්ධානයට ජයග්‍රහණය කිරීමට පුළුවන්කමක් ඇතැයි ඔබ විශ්වාස කරනවාද?අනිවාර්යෙන්ම අපට ජයග්‍රහණය කරන්න පුළුවන්. දැනට ඇති දේශපාලන වාතාවරණය සලකා බලද්දි මුළු රටේම වගේ කොළඹදීත් අපට ජයග්‍රහණය කරන්න පුළුවන්. එය නිකම් කියන දෙයක් නොවෙයි. හේතු සාධක ඇතිවයි කියන්නේ. මේ වෙද්දි නිදහස් සන්ධානය අතිශය ස්ථාවර තත්ත්වයකයි තිබෙන්නේ. එහෙත් එජාපය තුළ එවැනි ස්ථාවරත්වයක් නැහැ වගේම නිසි නායකත්වයකුත් නැහැ. එජාපය ඉතාමත් අසංවිධානාත්මක තත්ත්වයකයි තිබෙන්නේ. මේ සියල්ල සලකා බලද්දි සන්ධානයේ ජයග්‍රහණය ස්ථාවරයි. අපට ඒ ගැන විශ්වාසයි.ඉදිරි දින කිහිපයේ දී අපට මෙහි සත්‍ය තත්ත්වය හොඳින් දැක ගැනීමට පුළුවන්. සන්ධානයේ ජයග්‍රහණය ඒ තරමටම විශ්වාසයි.එදා කොළඹ එක්සත් ජාතික පක්ෂයේ කොළඹ බලය ආරක්ෂාවෙලා තිබුණේ නිකම් නොවේ. රණසිංහ ප්‍රේමදාස, ජේ. ආර්. ජයවර්ධන, වී. ඒ. සුගතදාස, එම්. එච්. මොහොමඩ් වගේ දැවැන්ත දේශපාලන චරිත නිසා. ඒත් අද ඒ කිසිදු ප්‍රසිද්ධ දේශපාලන චරිතයක් නැහැ. මොහොමඩ් මහතා, ඔහුගේ පුතුන් ඇතුලු පිරිසක් සන්ධානයට විශාල සහයෝගයක් ලබා දෙනවා. මේ හැම දෙයක්ම සලකා බලද්දි එජාපයේ කොළඹ බලය ගිලිහීයාම ඉතාමත් නිශ්චිත හා ස්ථිර දෙයක් බවට පත්ව තිබෙන්නේ.එක්සත් ජාතික පක්ෂයට අවශ්‍ය වෙලා තිබෙන්නේ කොළඹ ජනතාව සැමදාම පැල්පතේ, වත්තේ සිරකර තැබීමටත්, එමඟින් තමන්ගේ දේශපාලන න්‍යාය පත්‍රය ආරක්ෂා කර ගැනීම පමණයි. ඔවුන්ට ඒ හැර වෙනත් විකල්පයක් නැහැ.මුස්ලිම්, දෙමළ හා සිංහල සියල්ලන්ටම කොළඹ නගරය තුළ සතුටින් හා සමාදානයෙන් තමන්ගේ ජන ජීවිතය පවත්වාගෙන යාමට පුළුවන් වෙලා තිබෙනවා. කොළඹ නගරය පමණක් නොවෙයි නැෙඟනහිර ප්‍රදේශය පුරා මුස්ලිම් නගර, ගම්මාන තිබෙනවා. එදා හවස පහ, හය වෙද්දි මුළු නගරයම පාලුයි. කොළඹ වුණත් එහෙමයි. ඒත් ජනාධිපතිතුමාගේ පාලනය තුළ ඒ තත්ත්වය සම්පූර්ණයෙන්ම වෙනස් වෙලා තිබෙන්නේ. මේ හැම දෙයක් පිළිබඳව ජනතාව හොඳ අවබෝධයෙන් සිටින්නේ.අද පවුල් පාලනයක් ගැන විපක්ෂය දිගින් දිගටම චෝදනා කරනවා. ඒත් රාජපක්ෂ පාලනය තරම් රටට සේවය කළ පවුලක් නොමැති තරම්. ජනාධිපතිතුමා, ගෝඨාභය, බැසිල් රාජපක්ෂ, චමල් රාජපක්ෂ, නාමල් රාජපක්ෂ යන මහත්වරු විවිධ ඉසව්වලින් රටට සේවය සිදු කරමින් සිටින්නේ.එජාපයේ නායකත්වය කෙතරම් ගුණමකු ද කියලා පෙන්වා දීමට හොඳම උදාහරණයක් තිබෙනවා. විජිත කදිරගොන්න මහතා ප්‍රේමදාසවාදියෙක් බවට හංවඩු ගසා ඔහුව ලැයිස්තුවෙන් ඉවත් කළා. මෙය ඉතාමත් නරක දෙයක්. දේශපාලනය පිළිබඳව අවබෝධයක් ඇති කෙනෙක් මෙවැනි දෙයක් කරන්නේ නැහැ. කොළඹ නගරය තුළ ප්‍රේමදාස හිතවාදින් ඕනෑතරම් ඉන්නවා. ප්‍රේමදාස නමට ආදරය කරන අය. ඉතින් පේ‍්‍රමදාස චින්තනය අමතක කර කොළඹ නගරය ජයග්‍රහණය කිරීමට උත්සාහ කිරීම වැරැදි දේශපාලන උපක්‍රමයක් විදිහට හඳුන්වන්න පුළුවන්.* එහෙත් එජාප පුරපති අපේක්ෂක මුසාමිල් මහතා මුස්ලිම් ජාතිකයකු වීම තුළ කොළඹ නගරයේ මුස්ලිම් ඡන්ද ආකර්ශනය කර ගැනීමට පුළුවන්කම තිබීම නිසා ඔහුට මේ සටනේදී වාසියක් ලබා ගැනීමට පුළුවන් නේද?එය එහෙම නොවෙයි මුස්ලිම් ජාතිකයකු වූවා කියා මුසාමිල් මහතාට මුස්ලිම් ඡන්ද දිනා ගන්න බැහැ. අනෙක දෙමළ, සිංහල සහයක් නැතිව කාටවත් කොළඹ ජයගන්න බැහැ. ඒත් මුසාමිල් මහතාට ඒ විදිහේ පුළුල් දේශපාලන අවබෝධයක් බුද්ධියක් නැහැ. ඒ නිසා තමයි ඔහු නාමයෝජනා භාරදුන් විගසම කීවේ, මෙවර මුස්ලිම් පුරපතිවරයෙක් පත් කර ගැනීමට මුස්ලිම් ජනතාවට අවස්ථාවක් ලැබිලා තිබෙනවා කියා. මෙය ඉතාමත් මෝඩ ප්‍රකාශයක්. ඔහුගේ පරාජය සහතික කරන්න මේ ප්‍රකාශයම වුණත් ප්‍රමාණවත්. මුසාමිල් මහතාට රනිල් වික්‍රමසිංහ මහතාගේ සහයෝගයක් හෝ හිතවත්කමක් නැහැ. ඔහුට මේ අවස්ථාව ලැබුණේ නොදී බැරිම නිසා. වෙනත් විදිහකට කියතොත් කපන්න බැරි අත සිඹින්න දරණ උත්සාහයක් විදිහට තමයි මුසාමිල් මහතා පුරපති ධුර අපේක්ෂකත්වයට පත්කිරීම හඳුන්වා දෙන්න පුළුවන්කම තිබෙන්නේ.* මංගල සමරවීර මහතා, රනිල් වික්‍රමසිංහ මහතා සම¼ඟ එක්ව එජාපය ශක්තිමත් හා නව මුහුණුවරක් සහිත දේශපාලන පක්ෂයක් බවට පත් කිරීමට සැලසුම් කරමින් ඉන්නවා. එජාපයේ හිටපු සාමාජිකයකු විදිහට මේ ගැන ඔබේ අදහස කුමක්ද?මංගල සමරවීර මහතා එජාපයට ආගමනය වන්නේම එජාපයේ අවමංගල කටයුතු කරන්නටයි. එදා එජාපයට ගහන තරමක් මඩ ගැසුවේ මංගල සමරවීර මහතා. රනිල්ට බෑ බෑ කියලා විශාල මතයක් රටපුරා අරගෙන ගියා. ඒ මතයත් එජාපයේ පසුබෑමට විශාල ලෙස බලපෑවා.මෙවැනි පුද්ගලයකු සමඟ රනිල් වික්‍රමසිංහ මහතා එක්ව එජාපය ගොඩනැගීමට උත්සාහ කරන එක විහිලුවක් විදිහට තමයි හඳුන්වාදීමට හැකියාව තිබෙන්නේ.අද ආණ්ඩුවට විරුද්ධව ජාත්‍යන්තර හා ජාතික මට්ටමින් සිදු කරන කුමන්ත්‍රණ පිටුපස සිටින්නේ මංගල සමරවීර මහතායි. ඔහුට අවශ්‍යව තිබෙන්නේ රට අවුලට දමා හෝ තමන්ගේ කුහක දේශපාලන අරමුණු ඉෂ්ඨ කර ගැනීමයි.මුස්ලිම් අපත් රටට ආදරෙයි. අපි ඉපදෙන්නෙත් මේ මහ පොළොව උඩ. මැරෙන්නෙත් මේ පොළොව මත. මහමද්තුමා කියලා තිබෙනවා තමන් උපන් බිමට ආදරය කරන්න කියලා.* කොළඹ අඩු පහසුකම් සහිත නිවාස ඉවත් කිරීමට ආණ්ඩුව සැලැසුම් සහගතව ක්‍රියාත්මක වන බවට චෝදනාවක් තිබෙනවා. කොළඹ නගරය පිළිබඳව හොඳ අවබෝධයක් ඇති පුද්ගලයකු විදිහට ඔබේ අදහස කුමක්ද?මෙය ඉතාමත් සැලැසුම් සහගතව සහ සූක්ෂම ආකාරයට ගොතන ලද බොරුවක්. මේ බොරුවේ කිසිම පදනමක් නැහැ. අපට අවශ්‍ය වෙලා තිබෙන්නේ කොළඹ ජනතාවට සුවපහසුබවක් ගෞරවයෙන් යුතුව ජීවත්විය හැකි පසුබිමක් ඇති කිරීමයි. මෙය අප නිකම් කියන දෙයක් නොවෙයි. සැලැසුම් සහගතව ඇති කරනු ලබන වැඩපිළිවෙළක්. එයට අවශ්‍ය කරන මූලික කටයුතු දැනටමත් සූදානම් කර තිබෙන්නේ.රජය දැනටමත් නිවාස සංකීර්ණ රාශියක් ඉදිකර තිබෙනවා. ඒවායේ පදිංචිව සිටින්නේ පිට පළත්වලින් ආපු අය නොවෙයි. කොළඹ නගරය තුළ අඩු පහසුකම් නිවාසවල පදිංචිව සිටි අය.විපක්ෂය විසින් මේ විදිහේ අසත්‍ය ප්‍රචාරයන් රැගෙන යන්නේ දුෂ්ඨ හා කුහක පිළිවෙත් අනුගමනය කරමින්. ඒ හැර මෙතැන වෙනත් කිසිදු දෙයක් නැහැ. අපට අවශ්‍ය වෙලා තිබෙන්නේ කොළඹ නගරයත් එහි ජනතාවත් නූතනයට ගැළපෙන විදිහට සකස් කිරීමයි.* කොළඹ නගරයේ ඇති ප්‍රකට ගැටලුවක් බවට පත්ව ඇත්තේ කසළ ගැටලුව සහ නගරයේ අලංකාරය ඉහළ නැංවීම යන කරුණුයි. මේ පිළිබඳව ආණ්ඩුව පාර්ශවයෙන් මොන විදිහේ වැඩපිළිවෙළක් ද ආරම්භ කර තිබෙන්නේ?නගර අලංකරණය පිළිබඳව විශේෂ වැඩපිළිවෙළක් රජය ආරම්භ කර තිබෙනවා. ඒ සඳහා ආරක්ෂක ලේකම් ගෝඨාභය රාජපක්ෂ මහතා වැඩපිළිවෙළක් ආරම්භ කර තිබෙනවා. බ්ලූමැන්ඩල් කුණු කන්ද ඇතිවුණේ එජාපය කොළඹ නගරය පාලනය කළ අවදියේදි. ඒ කාලයේ දී කසළ ඉවත් කිරීමට නිශ්චිත වැඩපිළිවෙළක් තිබුණේ නැහැ. කසළ නිසා කොළඹ නගරයේ අලංකාරය සම්පූර්ණයෙන්ම නැති වුණා. එපමණක් නොවෙයි කොළඹ අවිධිමත් ලෙස සංවර්ධනය කිරීමේ වැඩපිළිවෙළක් තමයි එජාපය ආරම්භ කළේ. එහි ප්‍රතිඵලයක් තමයි කොළඹ ජරාජීර්ණ නගරයක් බවට පත්වීම.ඒත් දැන් රජය කොළඹ සංවර්ධනය හා අලංකාරය සඳහා විශේෂ වැඩපිළිවෙළක් ආරම්භ කර තිබෙන්නේ. අද වනවිටත් එහි ප්‍රතිඵල අපේ ඇස් ඉදිරියේදීම දක්නට තිබෙනවා. අපට අවශ්‍ය වෙලා තිබෙන්නේ තවදුරටත් මේ වැඩපිළිවෙළ ඉදිරියට රැගෙන යාමයි. ඒ වැඩපිළිවෙළ රජයට පමණක් තනිව රැගෙන යන්න බැහැ. එයට කොළඹ මහ නගර සභාවේ සහයෝගයද අවශ්‍ය වෙනවා. ඒ සඳහා කොළඹ නගරයේ පාලනයට මධ්‍යම රජය සමඟ එක්ව කටයුතු කළ හැකි මහ නගර සභා පාලනයත් අවශ්‍ය වෙනවා.* එජාපයේ කොළඹ ප්‍රබලයකු වූ ඔබ එම පක්ෂය අතහැර එක්සත් ජනතා නිදහස් සන්ධානයට එක්වුණේ ඇයි?මා ප්‍රතිපත්ති ගරුක දේශපාලනය කරන පුද්ගලයෙක්. මගේ මූලික ප්‍රතිපත්තිය තමයි මහජනතාවට සේවය සැලසීම. ඒ සඳහා අවශ්‍ය පසුබිම ඇති හැකියාව ඇති දේශපාලන පක්ෂය සංවිධානය තමයි මා තෝරා ගත්තේ. ඒ නිසා තමයි මා එජාපය අතහැර සන්ධානය සමඟ එක්වුණේ. රනිල් වික්‍රමසිංහ මහතාට මැතිවරණයක් ජයගැනීමට හෝ ඒ සඳහා අවශ්‍යතාවයක් නැහැ. එවැනි නායකයකු යටතේ දේශපාලනය කිරීම නිශ්ඵල දෙයක් විදිහටයි සලකන්න පුළුවන් වෙන්නේ.එජාපය කියන්නේ කලක් තිස්සේ දැවැන්ත දේශපාලන පක්ෂයක් විදිහට තිබූ දේශපාලන පක්ෂ්‍ය්‍යක්. එවැනි දේශපාලන පක්ෂයක් විනාශ වුණේ අතරමං වුණේ රනිල් වික්‍රමසිංහ මහතාගේ නායකත්වය නිසයි. පසුගිය ජනාධිපතිවරණයේ දී මේ ඉපැරණි දැවැන්ත දේශපාලන පක්ෂයට බැරිවුණා පක්ෂයෙන් අපේක්ෂකයෙක් ඉදිරිපත් කිරීමට. එජාපය ඉදිරිපත් කළේ ආනයනය කළ අපේක්ෂකයෙක්.ජනාධිපතිතුමා අපට ඇරියුම් කළා එන්න ඇවිත් එකට එකතුවෙලා වැඩ කරමු කියලා. ඒ අනුව තමයි අප එජාපය අතහැර එක්සත් ජනතා නිදහස් සන්ධානයෙන් මහජන සේවය ආරම්භ කිරීමට තීරණය කළේ.මා විශ්වාස කරනවා එක්සත් ජනතා නිදහස් සන්ධානය තමයි සුළු ජාතීන්ට හොඳින්ම සලකන දේශපාලන පක්ෂය කියලා.* ආර්ථික ගැටලු, උද්ධමනය ආදි කරුණු මූලිකව සලකා බලද්දි එම ප්‍රශ්න ප්‍රබල ලෙස බලපා තිබෙන්නේ නාගරික ප්‍රජාවටයි. මේ තත්ත්වය තුළ ඔබ කියන තරමේ යහපත් ප්‍රතිචාරයක් ආණ්ඩු පක්ෂයට ඡන්ද දායකයාගේ පාර්ශවයෙන් ලැබෙයිද?අනිවාර්යයෙන්ම සුළු සුළු ප්‍රශ්න තිබුණත් ජනතාව මෝඩ විදිහට තමන්ගේ ඡන්ද බලය පාවිච්චි කරන්නේ නැහැ. ජනතාව දන්නවා තමන්ගේ ප්‍රශ්නවලට විසඳුම් ලබාදෙන්න පුළුවන්කම තිබෙන්නේ මේ ආණ්ඩුවටයි. තවත් අවුරුදු හයක් ගතවනතුරු ජනාධිපතිතුමා එම ධුරය දරනවා. මධ්‍යම ආණ්ඩුවට 2/3 බලයක් තිබෙනවා. පළාත් සභාවලත් බලය ඇත්තේ ආණ්ඩුවටයි. මේ හැම දෙයක්ම සලකා බලද්දි මෙවර නාගරික මැතිවරණයේ දී ආණ්ඩු පක්ෂයට අනිවාර්යයෙන්ම විශිෂ්ට ජයග්‍රහණයක් ලබන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=f1110063</link>
    <topic>කොළොම්පුර දැන් සුරපුරයකි</topic>
    <author>කේ. ඩී. අල්ගම</author>
    <content>2010 ජනවාරි ජනාධිපතිවරණයෙත්, අපේ‍්‍රල් මහ මැතිවරණයේදීත් සමීක්‍ෂණ වාර්තාවලින් මා තහවුරු කළ ජයග්‍රාහී ප්‍රතිශතය හරියටම නිවැරැදි වූවා මෙන්, මෙවරද 65%කින් එජනිසය ජය ගන්නා බව කිව හැකි ය.කොළොම්පුරයේ ඉතිහාසය යළි යළිත් කියවීම අපට වැදගත්වන්නේ, අප කියවන කතා පුවත් රස විඳිය හැකි නිසාම නොවේ. ඉතිහාසයෙන් අපට උගත හැකි බොහෝ පාඩම් ද තිබෙන නිසාය.අතීත සමාජයේ ආර්ථික, දේශපාලන, සාමාජීය, සංස්කෘතික තත්ත්වයන් මැනවින් කිරා බලද්දී දසක දහයකට වඩා අතීතයක් ඇති කොළඹ මහ නගර සභාව දැනට දසක 06කට ප්‍රථම සිදුවී ඇති සංවර්ධනය නම් අගය කළ යුතුය. ඊට පසුව කොළඹ මහ නගර සභාව අඛණ්ඩව පාලනය කළේ එක්සත් ජාතික පක්‍ෂයයි.එහෙත් පොදු ජනතාවට හිතකර සංවර්ධනයක් සිදු වූයේම නැත. එදා සිට මේ සඳහා කිසිම පිළියමක් නොකළ නිසාත්, ජනාකීර්ණවීම නිසාත් දිළිඳු පැල්පත් වර්ධනය විය. එයට සම්පූර්ණයෙන්ම වගකිව යුත්තේ එක්සත් ජාතික පක්‍ෂයයි.එදා එජාපය ආර්ථික වර්ධනය කළේ රාත්‍රී සමාජ ශාලා, සූදුපළවල්, බලපත්‍ර සහිතව පවත්වාගෙන යාමට අවසර දීමෙනි. එසේම පරිසර දූෂණය, ගැටකපන්නන්, පාතාලකරුවන්ගෙන් අඩුවක් නොවීය. එදා රාජ්‍ය නායකයාගේ අණට ක්‍රියාකළ පාතාල කල්ලියක් සිටියේය. ඒ අය ඔවුන්ගෙන් නම්වලින්ම මුළු රටම දැනගෙන සිටියේ ය. එදා කොළඹ නගරයට ඇතුළු වනවිට දරාගත නොහැකි දුර්ගන්ධයක් තිබුණි. එජාපයේ පාලකයන් වායු සමනය කළ වාහනවල යනවිට, ඔවුන්ට පෙනුණේ සුරපුරයකි. කිසිම අඩුපාඩුවක් දුටුවේම නැත. වත්මන් රාජ්‍ය නායකයෝ මුඩුක්කු පැල්පත් හා දුඟඳ හමන ඇළමාර්ග අසලටම පාගමනින් ගොස් සමීක්‍ෂණය කළහ. ඊට පසු ඒවා ප්‍රමිතියකට අනුව ලහි ලහියේ සංවර්ධනය කළේය. ඒ අතර මුඩුක්කු ගෙවල්වල වාසය කරන ජනතාව සඳහා ගෙවල් 35,000ක් ද ඉදිවෙමින් පවතී.මේ අතර සැබෑ එජාපයත්, බොරු එජාප පාක්‍ෂිකයනුත් මුඩුක්කු පැල්පත්වලට පාගමනින් ගොස් කුලියට මල්මාලා පළඳවාගෙන, ඔවුන්ගේ චින්තනය එළිදක්වයි. එජාපය බලයට ආවොත් රජයෙන් අලුත් නිවාස සාදාදෙන එක නතර කර, පැල්පත්වලම ජීවත් වීමට බාධාවකින් තොරව ඉඩකඩ සලසා දීම ඔවුන්ගේ ප්‍රථම අභිප්‍රායයි.කිසිම එක්සත් කමක් නැති, බලලෝභයෙන් උදම් අණන එජාපය අටවැනිදා වනතුරු සිහින පුරයක රජ කරමින් සිටී. ජවිපෙ ගැන නම් කතා කිරීමට දෙයක් නැත.ඔවුන් අතීතයේදී කළ ප්‍රචණ්ඩ ක්‍රියාවලට දැන් දැන් විපාක ලැබෙමින් පවතී. දිට්ඨ ධම්ම වේදනීය කර්මය ඇස් පනාපිටම විපත් දෙන සැටි පෙන්නුම් කරයි. මෙවන් තත්ත්වයක් තුළ සියලු දෙනාගේම ඇප මුදල් රාජසන්තක වනු ඇත.මීට දසක හයකට ප්‍රථම ‘කොළොම්පුරේ ශි‍්‍රයා - බොහොම ලස්සනයි කොළොම්පුරේ ශි‍්‍රයා’ කියූ උතුමෝ අප අතර දැන් නැත.එජාප සමයේ කොළොම්පුරය දුර්ගන්ධයෙන් යුතු පුරවරයක් විය. වත්මන් ජනාධිපතිතුමාගේ සමීක්‍ෂණයෙන් පසු, එතුමාණන්ගේ උපදෙස් මත, ගෝඨාභය රාජපක්‍ෂය මැතිතුමා, කොළොම්පුරය අදහාගන්නා බැරි තරමට සංවර්ධනය කර ඇත. ඒ නිසාම දැන් කොළොම්පුරය සුරපුරයක් යැයි කීවොත් එය නිවැරැදිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=f1110064</link>
    <topic>බී.එච්.බණ්ඩාර 30 වන ගුණ සැමරුමවෙනුවෙන් තබන මතක සටහනක්</topic>
    <author/>
    <content>දේශීය වෛද්‍යවරයකු ලෙස තම ජීවන වෘත්තිය ආරම්භ කළ බී.එච්. බණ්ඩාර නම් වූ ඒ පරිණත දේශපාලනඥයා දිවංගත අගමැති එස්.ඩබ්ලිව්.ආර්.ඩී.බණ්ඩාරනායක ශ්‍රීමතාණන්ගේ ඇරයුමෙන් ඒ ගමන් මගේ යමින් දේශපාලන දිවියට ඇතුල් වෙමින් 1960 වසරේ බදුල්ල ආසනය නියෝජනය කරමින් පාර්ලිමේන්තු මැතිවරණයට අවතීර්ණ විය.ලගතු ත්‍රිකෝණ සටනකට අභීතව මුහුණ දුන් මොහු ලංකා සම සමාජ පක්ෂයේ හා එක්සත් ජාතික පක්ෂයෙන් තරඟ කළ ප්‍රතිගාමීන් දෙදෙනාම පරාජය කර බදුල්ල ශ්‍රී ලංකා නිදහස් පක්ෂ ප්‍රථම පාර්ලිමේන්තු මන්ත්‍රිවරයා ලෙස බදුල්ල ආසනයට තේරී පත් විය. 1960 සිට 1977 දක්වා බදුල්ල මහජන මන්ත්‍රීවරයා ලෙසද 1970 සිට 1977 දක්වා කාලය තුළ නිවාස හා ඉදිකිරීම් කටයුතු පිළිබඳ නියෝජ්‍ය අමාත්‍යවරයා ලෙසද කටයුතු කළේ ය.මේ කාලය තුළ බී.එච්. බණ්ඩාර මහතා විසින් විශාල සේවයක් බදුල්ල ආසනයට ද බදුල්ල ජනතාවට ද ඉටුකරන ලදී. අදටද බණ්ඩාර මහතාගේ කාල සීමාව තුළ නිර්මාණය වූ ව්‍යාපෘති බදුල්ල ආසනය තුළ දැක ගැනීමට හැකිය. එයින් ප්‍රධාන වූ කිහිපයක් වනුයේ බදුල්ල කාර්මික විද්‍යාලය , බණ්ඩාර පුර නිවාස සංකීර්ණය , සතොස, ආරෝග්‍යශාලා සංවර්ධනය , මුතියංගණ රජ මහා විහාර සංවර්ධනයයි. එම වකවානුව තුළ නව පාසල් ගොඩනැගිලි , නව මහා මාර්ග, නව බස් සේවා, වෙහෙර විහාරයන්හි පුණර්ජීවනය සඳහා ආගමික කටයුතු සහ අනෙකුත් විශාල සංවර්ධන කටයුතු රාශියක් බදුල්ල අසනය තුළ සිදු විය.නිහතමානී හා නිහඬ දේශපාලන නායකයකු වූ බී.එච්. බණ්ඩාර මැතිතුමා ගමට හා ගමේ ජනතාවට දැක් වූයේ පුදුම ඇල්මකි. බදුලු ජනතාව මෙතුමාට කෙතරම් ඇල්මක් දැක්වූයේද කියතොත් 1960 සිට 1977 දක්වා කිසිම ප්‍රතිගාමියකුට මොහු පරාජය කිරීමට ඉඩ නොදුන්නේ ය. බී.එච්.බණ්ඩාර මහතා අභාප්‍රාප්ත වී අද දිනට 30 වසරක් ගෙවුණත් එතුමාගේ ශ්‍රී නාමය අදටත් බදුලු ජනතාවගේ හදවත් තුළ රැඳී ඇති බව නොඅනුමානයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=f1110065</link>
    <topic>කොළඹ පැල්පත් ජනයාට සුන්දර අනාගතයක්</topic>
    <author>උපුල් ජනක ජයසිංහ</author>
    <content>කොළඹ මහ නගර සභා ඡන්ද විමසීම එළඹෙන 08 වැනිදාට යෙදී ඇත. අන් කිසිම කලෙක නැති තරමේ උණුසුමක් මේ මැතිවරණය හරහා කොළඹ නගරය තුළ පැතිර යා යුතු වුවත්, එවැනි තත්ත්වයක් අද කොළඹ නගරය තුළ දක්නට නැත. ඊට ප්‍රධාන හේතුව මෙය තනි අශ්වයාගේ ඡන්දයක් බවට පත්කර තිබීමයි.එ.ජා.පයේ ඇවිලී ඇති අභ්‍යන්තර ගිනි අවුල කොළඹ ඡන්ද උණුසුම සිසිල් කර, නිද්‍රාවකට දැමීමට හේතු විය. විශේෂයෙන් එ.ජා.ප.පාක්ෂිකයන් අද යන එන මං නැතිව, දේශපාලනව නන්නත්තාර වී සිටී. මහරූෆ් වැනි මැද කොළඹ ජන පදනම අල්ලගෙන සිටි එ.ජා.ප. නායකයන් රජය සමඟ එක්වීම නිසා, එ.ජා.පක්ෂ දේශපාලනයේ නොසැලෙන බල කොටුව වූ මැද කොළඹ අද ලෙඩ කුකුලෙකු ගානට වැටී ඇත. ප්‍රේමදාස මහතා ගොඩ නැඟූ මැද කොළඹ කොළ බල කොටුව රැකගෙන සිටි සිරිසේන කුරේ මහතා, සිය පුතා ද සමඟ අද ආණ්ඩුවට සම්බන්ධ වීම නිසා, මැද කොළඹ එ.ජා.ප. උද්‍යෝගයේ අර්බුදය තීව්‍ර වී ඇත.නගර සංවර්ධනයඅද එ.ජා.ප.ය, රජයට එරෙහිව සිය ප්‍රධාන තේමාව ලෙස ඉදිරියට ගෙන ඇත්තේ නගරයේ පැල්පත් ජනයාගේ නිවාස රැක ගැනීමය. කොළඹ පැල්පත්වාසීන් බහුතරය දේශපාලන වශයෙන් ඉන්නේ එ.ජා.ප. ය සමඟ බව පසුගිය ඡන්ද අපට කියා දී ඇත. ඊට ප්‍රධාන හේතුවක් වන්නේ ශ්‍රී.ල.නි.ප. ය එදා සිට ම නාගරික චූල ජනපද සංස්කෘතියට සංවේදී, සමීප ජන නායකයන් බිහි නොකිරීමය. එහෙත් අද වන විට එම තත්ත්වය වෙනස්ව ඇත. ශ්‍රී.ල.නි.ප දේශපාලන නායකත්වය,කළ මේ දේශපාලන වරද, නොසලකා හැරීම, නිවැරැදි කිරීමට ඉතිහාසය මගින් ම ජනාධිපතිතුමාට පවරා ඇත. එම නිවැරැදි කිරීම අද අරඹා ඇති විට අපට දැනෙන්නේ, තිලංග සුමතිපාල , දුමින්ද සිල්වා වැනි නාගරික චූල දේශපාලනයේ ජන පදනමක් ඇති, එම ජනපද ස්පර්ශ කරන දේශපාලනඥයන් මෙවර කොළඹ ඡන්දයේ වැඩි බරක් අදින නිසා ය.ගෝඨාභය රාජපක්ෂ ලේකම්තුමාගේ අගනගර සංවර්ධන සැලැස්ම අද එ.ජා.පයේ අමු වෛරයට හා කෝපයට හේතු වී ඇත.එසේ වී ඇත්තේ එම නගර සංවර්ධන සැලැස්ම ක්‍රියාත්මක වීමත් සමඟ, එ.ජා.ප.ය දශක ගණනාවක් නඩත්තු කළ එ.ජා.ප. ඡන්ද බල කොටුව විනාශ වී යන නිසා ය. ගෝඨාභය මහතා අද පාරට බැස, ජනතාවට මේ සංවර්ධන සැලැස්මේ යථාර්ථය කියා දෙමින් සිටී. ඒ ඇසිල්ලේ මේ නාගරික ජනතාව එම විසැඳුම පිළිගැනීමත්, නගරයේ එ.ජා.ප ඡන්ද ව්‍යාපාරය ශුන්‍ය භාවයට ඇද දැමීමට සමත් වී ඇත.එ.ජා.පයට නගරයේ පැල්පත්වාසීන්ගේ නිවාස ප්‍රශ්නය ගැන කඳුළු හෙලන්නට නොව, සිය ප්‍රතිපත්ති ප්‍රකාශයට හෝ ඒ පිළිබඳව ඇතුළත් කරන්න අයිතියක් නොමැත.උත්පත්තියේ සිටම කොළඹ නගර සභාව පාලනය කළේ එ.ජා.පයට හෝ ඊට නෑකම් කියන බටහිර හෝ මෙරට නාගරික ප්‍රභූ පැලැන්තියේ නියෝජිතයන්ය. 1954 දී පමණක් එක් වරක්, මාස කිහිපයක් පමණක් ආචාර්ය ඇන්.ඇම්. පෙරේරා මහතා නගරාධිපති විය. සෙසු කිසිම අවස්ථාවක ශ්‍රී.ල.නි.ප ය හෝ එ.ජා.ප යේ නොවන කිසිම අයෙකු කොළඹ පාලනය කර නැත.වසර 10 ට ආසන්න කාලයක් කොළඹ පාලනය කළ අය හා එ.ජා.පයේ නායකයන් ගෙවුණු කාලය තුළ මේ පැල්පත්වාසීන් කී දෙනෙකුට, නිවාස තනා දුන්නාද? දළ වශයෙන් නගරයේ පැල්පත් 65,000 ඇති බව කිය වේ. සැබෑ සංඛ්‍යාව මීට වඩා ඉහළය. මේ පැල්පත්වාසීන් අද ඊයෙක මේවායේ පදිංචි වූ අය නොවේ. කොළඹ නගරයත්, වටිනාකමක් ඇති බිමක් බවට පත් කළේ, මුඩුක්කු පැල්පත් අටවා ගෙන, පරම්පරා ගණනාවක් ජීවත් වන මේ මිනිසුන්ය.කොළඹ පැල්පත්වාසීන්ට කියා, එ.ජා.ප ආණ්ඩු හැදූ මහල් නිවාස දුන්නේ කාටද? මාලිගාවත්තේ මහල් නිවාස හදන්න පෙර ඒ අසල තිබූ අබේසිංහාරාම වත්ත, තවමත් තිබූ පරිදිමය. වෑකන්දේ හැදූ මහල් නිවාස, වෑකන්දේ වතුවල අයට දුන්නාද? වැල්ලවත්තේ රොක්සිවත්තේ මහල් නිවාසවල ඉන්නේ ඒ පැත්තේ මුඩුක්කු පැල්පත්වල හිටිය අය ද? ගල්වල පැත්තේ හැදූ තට්ටු නිවාස දුන්නේ කාටද? ඒ පැත්තේ තවමත් මුඩුක්කු තියෙන්නේ එ.ජා.පයේ නිවාස වැඩ පිළිවෙළ හොඳකම නිසා නොවේද?නිවාස වැඩ සටහනනිවාස වැඩසටහනේ මහා පීතෘ වූ රණසිංහ ප්‍රේමදාස මහතා හැදූ ගෙවල් ඔහුගේ දේශපාලනයට අතහිත දුන් පැල්පත්වල ජනයාගෙන් කී දෙනෙකුට දුන්නා ද? පැල්පත්වල මිනිස්සුන්ව රැවටුවේ එ.ජා.ප. නොවේද? කොළඹ නගර සභාව වෙනුවෙන් කම්කරුවන්ට හා නාගරික සේවකයන්ට බ්‍රිතාන්‍ය පාලන කාලයේ දී හැදූ පේලි ගෙවල් හැර, මේ එ.ජා.පය නගරයේ සැබෑ උරුමකරුවන්ට ගෙවල් දුන්නා ද? සැබවින් ම මේ ප්‍රශ්නවලට නිසි පිළිතුරු සපයා දීමට ඔවුන්ට හැකියාවක් නැත.එපමණක් නොව, නගරයේ පැලපත්වාසීන් නගරයෙන් පිටමං කළත්, නගරයේම අහු මුළුවල පොදි ගැස්වූයේත් එ.ජා.ප. ආණ්ඩුව නොවේ ද?වැල්ලවත්ත, ඇළ ඉවුරේ සිටි අය අත්තිඩියට, බඩෝවිටට තල්ලු කළේ කවුද? කළුබෝවිලට පලවා හැරියේ කවුද? මේ වගුරු බිම්වලට අත්‍යාවශ්‍ය මූලික පහසුකම් අදවත් ලබාදී නොමැත.ගංගාරාම බේරේ වැව අසල සිටි මිනිසුන්ගේ ගෙවල් ගිනි ගත් පසු, වොක්ෂෝල් වීදියේ ගබඩා පිටි පස්සේ, ඇළ ඉවුරේ ගෙවල් හදා ගන්න කියා, ඒ මිනිසුන්ව ඒ අස්සට ගාල් කළේ ප්‍රේමදාස පාලන යුගයේදීය. ඒ මිනිසුන්ට ගෙයක් දීමට නොහැකි වුණේ ඇයි? ස්ටේට්ස් පුරට මේ අයව ගෙනගියේ මේ නගරයේ පැල්පත්වල මිනිස්සුන්ව ය. නව ගම්පුරට යැව්වේ නගරයේ මිනිසුන්ව නෙමෙයිද? මිනිස්සුන්ව නගරයේ අවතැන් කරලා, ඒ ඉඩම් ධනපති ව්‍යාපාරිකයන්ට තුට්ටු දෙකට දුන්නේ, එ.ජා.ප. ආණ්ඩුව සමයේදී ය. මේ හා සම්බන්ධ උදාහරණ ඕනෑ තරම් පෙන්වා දීමට හැකි ය.පැල්පත් වාසීන්නගරයේ පැල්පත් වාසීන්ගේ ගෙවල් ගැන හඬන රනිල් වික්‍රමසිංහ මහතා, මීට පෙර කෙදිනක හෝ කොළඹ නගරයේ පීඩාවට පත් මිනිසුන් සමඟ පැය භාගයක් කතා කර තිබෙනවාද?නගරයේ පදික වේදිකාවල කඩ හදා ඒවා ලක්ෂ ගණන්වලට විකුණුවේ එ.ජා.ප. පාලකයන් ය. ඒ වනවිට එම බිම් කොටස්වල ජීවිකාව ගෙනගිය මිනිසුන් එලවා දැම්මේ ද මේ අයමය.අතීතයේදී මේ ‘පැල්පත් පොකුරු’ කඩා බිඳ දමා එම තැන්වලින් එකී ජනයා පළවා හැරීමට එ.ජා.ප. නායකයන් , අනු නායකයන් මේ මිනිසුන් හට පැවසූ මුසාව වූයේ, මේ ගෙවල් කඩන්නේ Flat  දීම සඳහා යැයි පවසමිනි. නිවාස සම්පූර්ණයෙන්ම කඩා සමතලා කර, දැමීමට කටයුතු කරයි. ඒ අනුව යම් දෙයක් සම්පූර්ණයෙන් කඩා දැමීම, බිඳ දැමීම, විනාශ කිරීම , අවසන් කිරීමට නාගරික චූල ජන වහරේ Flat කිරීම ලෙස යොදා ගැනේ.මහින්ද රාජපක්ෂ රජයේ නව නාගරික සංවර්ධන සැලැස්ම තුළ නාගරික පැල්පත්වාසියා නගරයේ අත්‍යාවශ්‍ය සාධකයක් ලෙස සලකා ඇත. ගෝඨාභය රාජපක්ෂ ලේකම්තුමා වරක් රූපවාහිනී සම්මුඛ සාකච්ඡාවක දී එහි සමාජ, ආර්ථික, සංස්කෘතික හැඩ හුරුව අපූරුවට විදාරණය කර ඇත.යහපත් වටපිටාවක්මේ පැල්පත්වාසීන් නගරයෙන් පිටමන් කළොත්, කොළඹ මළ නගරයක් (Dead Town) විය හැකිය. නගරයේ සජීවි බව රැක ගන්නේ මේ පැල්පත්වාසීන් බව, වත්මන් රජය මනාව අවබෝධ කරගෙන ඇත.මේ වනවිට අවශ්‍ය කරන්නේ, මේ ජනයාව සිටින ස්ථානයෙන් වඩා යහපත් වට පිටාවකට ඇතුළු කර, ඔවුන්ගේ සමාජ, සංස්කෘතික වටාපිටාව දියුණු තලයකට ඔසොවා තැබීමය. ඒ මඟින් ඔවුන්ගේ පවුල්වල විශාල පරිවර්තනයක් සිදු වනු ඇත. ඒ දරුවන් වඩා ගෞරවනීය ජීවන රටාවකට ඇතුළු වනුයේ එවිට ය. ගෞරවයෙන් යුතු වැඩිහිටි සමාජයකට ඔවුන්ට හෙට ඇතුළත් විය හැක්කේ, අද ඔවුන් සිටින ගර්හිත සමාජ තලයෙන් ගලවා ගතහොත් පමණි.ඒ කාර්ය කළ හැක්කේ හා කිරීමට අවශ්‍යතාවක් ඇත්තේ මහින්ද රාජපක්ෂ ජනාධිපතිතුමාට පමණි. ඒ බව සක් සුදක් සේ පැහැදිලිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>06</day>
    </date>
    <link>http://www.dinamina.lk/2011/10/06/_art.asp?fn=f1110066</link>
    <topic>කොළඹ වැසියන් රජවන දවස</topic>
    <author>උපනන්ද නන්දිමිත්‍ර</author>
    <content>කොළඹ නගරය කලක සිට අසරණව සිටියි. පාලකයන්ගේ පිහිට පැතූ අහිංසක මිනිසුන්ට යන එන මං නොමැත. නගරයේ බොහෝ ජනතාව ජීවත්වනවායැයි කියන්නට බැරි තරම්ය. ඔවුන්ට සිදුවී තිබෙන්නේ යන්තම් පණ - නළ රැක ගන්නටයි. හුස්ම ගන්නටවත් බැරිතරමට ඔවුන්ගේ ජීවන පරිසරය දූෂණය වී ඇත.එවැනි නගරයක, දේශපාලන තරග බිමට බසින බොහෝ දෙනා, ජනයාගේ දුක තව තවත් වැඩිකරති. ඔවුන් කරන්නේ, අමාරුවෙන් ජීවිතය අල්ලාගෙන සිටින, පීඩිත ජනතාවගේ අසරණකම තමන්ගේ වාසියට හරවා ගැනීමයි.ඒ නපුරු දේශපාලන පොරකාරයෝ, දුගඳ හමන කාණු අද්දර දිවි ගෙවන අහිංසකයන්ට ලස්සන සිහින පෙන්වති. ඔවුන්ට ඕනෑ කරන්නේ නගර වැසියන්ගේ මනාපය කෙසේ හෝ සූරා කෑමටය. ඉන්පසු ඒ අසරණ මිනිසුන්ට කුමක් වුවත් ඔවුන්ට කම් නැත. ඒ කෲර දේශපාලන වෙස් ගත් අයට, ජනතාවගේ දුක පෙනෙන්නට පටන් ගන්නේ ඡන්දයක් ආවිටදීය.එහෙත්, ජනාධිපතිතුමා ජනතාවට ලබාදෙන ලද සාමයේ එළිය කොළඹ නගරයට ගෙන එන මහත්මා චරිතයක් අද කොළඹට හිමි වී ඇත.ඔහු , මහින්ද රාජපක්‍ෂ ජනාධිපතිතුමාගේ, ජනතා මෙහෙය, පිළිගත් මහතෙකි. ඔහුට, දේශපාලනයෙන් ලබන්නට වාසියක් නැත.ඒ ජනහද හඳුනන දේශපාලනවේදියාට, පංකාවල සුළං වැදි සනීපගෙන සිටිය හැකිය. එහෙත් ඔහුට ඕනෑකරන්නේ ජනතාවට සුවය දෙන මඟක් සකස් කරන්නටය.ජනාධිපතිතුමා, තිස් වසරක සටනක් නිමාකොට, මේ නගරයේ වැසියන්ටත්, ශ්‍රී ලංකාවේ හැමෝටමත් බියෙන් තොරව හුස්ම ගන්නට මඟක් සකසා දුන් ආකාරය මේ දේශපාලන මහත්මයාට පෙනුනේය. මේ මහත්මා දේශපාලනඥයා ඒ ජනාධිපතිතුමාගේ මෙහෙය දකින්නේ ශ්‍රී ලංකාවට අලුත් යුගයක්, නව පණක් ලබාදීමක් හැටියටයි.ජනාධිපතිතුමාගේ මාර්ගයේ යමින්, කොළඹ නගරයට නව පණක් ලබා දෙන්නට අධිෂ්ඨාන කරගත් මහත්මා දේශපාලනඥයා මිලින්ද මොරගොඩ නම් වන්නේය.හිසට නිසි සෙවණක් නැතිව, කඳු උස කුණු කන්දල් ගොඩවල් අද්දර, දිළිඳුකමෙන් ගොඩ එන්නට බැරිව සිටින නගර වැසියන්ගේ දුක ගැන මේ දේශපාලනඥයා කම්පා වන්නේය.ඔහු කොළඹට අවුත් සිටින්නේ, ජනාධිපතිතුමාගෙන් ලබාගත් ආලෝකයත් රැගෙනයි. ඒ එළියෙන් ඔබගේ ජීවිත ආලෝකමත් කරන්නටයි. මේ නායකයා නියම ජනහිතකාමියෙකි.ඔහු පොරොන්දු දෙන්නට එන කෙනෙක් නොවේ. ඔබගෙන් වරම් ලැබූ දවසේ සිට, ඔබගේ ජීවිතවල ප්‍රශ්න නිරාකරණය කරන්නට ඔහු සියල්ල සූදානම් කරගෙන සිටියි.අඳුරුව, අපවිත්‍රව, තිබුණු නගරය, කාටත් ආඩම්බර විය හැකි මහා පුරවරයක් කරන්නට නිශ්ශබ්දව කැපවීගෙන සිටින ගෝඨාභය රාජපක්‍ෂ මහතාගේ ආදර්ශය, දැනටමත් මිලින්ද මොරගොඩ දේශපාලඥයා හොඳින් අවබෝධ කරගෙන සිටියි.ඒ නිසා, ඔබගේ මනාපයේ සහය ලැබුණු දින පටන්ම, දුකින් ගොඩ එන්නට පිහිට වන්නට ඔහු සැරසී සිටින්නේය.ඔහු සෘජුවම වැඩට බසින නායකයෙකි. ජනපතිතුමන්ගේ ආශිර්වාදය ලබාගෙන සිටින්නෙකි. ගෝඨාභය රාජපක්‍ෂ මහතාගේ සහාය ලබන්නෙකි. පැහැදිලි පෙනුමක් ඇති කෙනෙකි. ඔබගේ නගරයේ දුක දුරලන්නට දැනටම සියලු සැලැසුම්, පිඹුරුපත් සකසාගෙන සිටින කෙනෙකි. කළ යුතු දේ නිවැරැදි ලෙස, ඉතා හොඳින් සහ මුලින්ම දැනගෙන සිටින නායකයෙකි. මොහු කිසි දිනෙකවත් නගරයත්, ඔබත් අතහැර යන්නේ නැත. ඔහුට වුවමනා කරන්නේ ඔබගේ දිවිපෙවෙත සරුකර, ඔබ ජීවත්වන පෙදෙස් මිනිසුන්ට වාසය කළ හැකි සේ පවිත්‍ර කර, ලස්සන කර ශ්‍රේෂ්ඨ නගරයේ ඔබගේම හිතවතෙකු සේ ජීවත් වන්නටයි. මෙතුමා පටන් ගත්තද සිටම නරගය සරුසාර කරන්නට පෙරුම් පුරාගෙන ආ කෙනෙකි. වෙසෙසින්ම, කොළඹ නගරයේ වතු 1614 වාසය කරන ජනතාවගේ ජීවිත ගොඩ ගැනීම මිලින්ද මොරගොඩ ප්‍රතිපත්තියේ පළමුවැනි පියවර වෙයි.නගරයේ වැඩියෙන්ම දුක්විඳීන්නේ ඔවුන් බව ඔහු ඉතා හොඳින්ම දන්නේය. දුක් දොම්නස් - රෝගාබාධවලින් පිරි පැල්පත්වලින් ඔබ මුදාගෙන, ඔබගේ ආදරණීය දූ - දරුවන්ටත් අලංකාර ජීවිතයක් හදා දෙන්නට ඕනෑ බව ඔහු හොඳින් ම දනී. එය ඉෂ්ට සිද්ධ කරන්නට ඔහු දැඩි ලෙස අධිෂ්ඨාන කර ගෙන සිටී.එතුමා බලන්නේ ඔබ ගැන පමණක් නොවේ. ඔබගේ මනාපය කෙසේ හෝ ලබා ගැනීම ගැන පමණක් සැළකිළිමත්වීම ඔහුට පුරුදු නැත. ඔබගේ දූ දරු පරම්පරාවට, යහතින් ජීවත්වන්නට මඟක් සැකසීම අරමුණයි.ජීවන බර උසුලාගන්නා පිණිස ඔබටත්, ඔබගේ දූ දරුවන්ටත් රැකි - රක්‍ෂා පහසුකම් ලබාදීම මිලින්ද මොරගොඩ සැලැස්මේ ප්‍රධාන අංශයකි. මේ මහා නගරය සුරක්‍ෂිත, අලංකාර පුරවරයක් කළවිට, ලෝකයේ නොයෙක් පෙදෙස්වලින් සංචාරකයන්, වැඩි වැඩියෙන් මෙහි පැමිණෙති. එවිට, නගරයේ කාගේත් අතමිට සරු වන්නේය.ඔබගේ නගරය ගැන ඔබට මහත් ආඩම්බරයක් ඇති වන්නේය.ලෙඩ - රෝගවලින් බේරාගෙන, වෙහෙස මහන්සිවී රැකියාවක යෙදෙමින්, යමක් කමක් හරිහම්බකර ගන්නට අත දීමට ඔහු අදත් සූදානම්ය. හෙටත් සූදානම්ය. කවදාටත් සූදානම්ය.ඒ සඳහා අපේ නායකයෝත්, රට රටවල නායකයෝත් මිලින්ද මොරගොඩ මහතාට හැමවිටම සහාය වෙති. දැනටමත් ඒ සහාය ,, පිහිට ලබා දීමට ඔවුන් සූදානම්ය.මිලින්ද මොරගොඩ මහතා පවිත්‍ර පාලනයට හැමදාම කැපවී සිටින්නේකි. ඔහු නගරයේ නිලධාරීන් සියලු දෙනාම , ඒ පවිත්‍ර පාලනයේ කොටස්කරුවන් කර ගනී. ඔහු හමුවන්නට ඔබ පැමිණෙන්නට ඕනෑ නැත. මෙයට පෙර තිබුණු සිරිත වෙනස් කර එතුමා ඔබ හමුවන්නට පැමිණේ.ඔබගේ දොරකඩටම පැමිණ, දුක - සැප සොයා බැලීම ඔහුගේ ශෛලියයි.ඕනෑම වේලාවකදී ඔබට මිලින්ද මේ මහත්මා දේශපාලනඥයා හමුවී, අවශ්‍ය සහාය ලබාගත හැකිය. මේ වනවිට ඔබට කිරීමට ඇත්තේ, ඔබට පිහිට වන්නට, එන මොරගොඩ මහතාට උපකාර කිරීමටය. ඔබ ඒ මහත්මා දේශපාලනඥයාට උපකාර කළවිට, ඔබ එතුමාට ඉමක් කොණක් නැතිව පින්දෙනු ඇත. ඔබගේ ආදරණීය දූ දරුවෝත්, මේ නගරයේ යහතින් ජීවත් වෙමින් එතුමාටත් ඔබටත් ආශිර්වාද කරනු ඇත.එක මොහොතක මනාපයකින්, මේ මහා සුන්දර පුරවරය, සදාකාලීකව වාසනාවන්ත පෙදෙසක් කරගත හැකිය. ඒ සඳහා ඔබට කළ හැක්කේ උපකාර කිරීමය.එවිට එතුමා සදාකාලිකවම, ඔබටත්, ඔබගේ දූ-දරු පරපුරටත් මේ මහා පුරවරයටත් සදාකාලික වාසනාව උදා කර දෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=n1110071</link>
    <topic>විභාග දෙපාර්තමේන්තුව අනුමත කළ එකම ශිෂ්‍යත්ව පුවත්පත ‘විදුනැණ’ යි</topic>
    <author>සමන්මලී පි‍්‍රයශාන්ති</author>
    <content>විභාග දෙපාර්තමේන්තුව අනුමත කළ, මෙරට පළ කෙරෙන එකම ශිෂ්‍යත්ව පුවත්පත ‘විදුනැණ’ බව විභාග කොමසාරිස් (පාලන) සනත් පූජිත මහතා පවසයි.විභාග කොමසාරිස් ජෙනරාල්වරයා මේ අනුමැතිය වෙනත් කිසිම ආයතනයකට ලබා දී නැතැයි ද ඒ මහතා ප්‍රකාශ කරයි. පහ වසර ශිෂ්‍යත්ව විභාගයට මුහුණ දෙන සිසුන් වෙනුවෙන් ලේක්හවුස් ආයතනය මඟින් හඳුන්වා දෙන ‘විදුනැණ’ පුවත්පත එළිදැක්වීමේ උත්සවයට ඊයේ (06) සහභාගි වෙමින් හෙතෙම මේ බව සඳහන් කළේය.මෙයට අමතරව විභාග දෙපාර්තමේන්තුව පවත්වන සාමාන්‍ය පෙළ හා උසස් පෙළ විභාගවලට අයත් ප්‍රශ්න පත්‍ර හා ලකුණු දීමේ පටිපාටිය අනුසාරයෙන් සකස් කරන ප්‍රශ්නෝත්තර පොත් මුද්‍රණය කිරීමේ හා අලෙවි කිරීමේ අයිතියද ලේක්හවුස් ආයතනයට විභාග කොමසාරිස් ජෙනරාල්වරයා විසින් ලබාදී තිබේ.මේ සඳහා වූ බලපත්‍රය විභාග කොමසාරිස් ජෙනරාල්වරයා පසුගියදා නිකුත් කර තිබේ.ශ්‍රී ලංකාවේ අස්සක් මුල්ලක් නෑර සියලුම ප්‍රදේශවල ජනතාවගේ අතට පත්වන දිනමිණ, සිළුමිණ වැනි පරිණත පුවත්පත් පළ කරන ලේක්හවුස් ආයතනයට මේ බලපත්‍රය ලබාදීමට හැකිවීම පිළිබඳව සතුටට පත්වන බවත් සනත් පූජිත මහතා ප්‍රකාශ කළේය.ජය පවත්වන තරග විභාගවලදී අපේක්ෂකයන්ට විභාගයට මුහුණ දීමට සුදුසු දැනීම හා ශක්තිය ‘විදුනැණ’ වැනි පුවත්පත් එළිදැක්වීමෙන් ලැබෙන බවත් ඒ සඳහා උරදෙන ලේක්හවුස් ආයතනයට ස්තුතිවන්ත වන බවත් හෙතෙම පැවැසීය.ගුණාත්මකභාවයෙන් යුතු, නිවැරැදි පිළිගැනීමක් සහිත දේ 5 වසර ශිෂ්‍යත්වයට මුහුණ දෙන දරුවන්ට ලබා දෙන්නට “විදුනැණ” පුවත්පතට හැකියාවක් ඇතැයි ද ඒ කාර්යය ඉටු කිරීමට විභාග දෙපාර්තමේන්තුව උපරිමයෙන් සහාය දෙන්නේ යැයි ද ඒ මහතා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=n1110072</link>
    <topic>බාල පෙට්රල්වලින් හානි වූ වාහනවලට වන්දි දීම ඇරැඹෙයි</topic>
    <author/>
    <content>බාල පෙට්‍රල් භාවිතයෙන් හානියට පත් වාහන සඳහා එම වාහන හිමියන්ට වන්දි ලබාදීම දෙමටගොඩ සිපෙට්කෝ නිවහනේ දී ඊයේ (6) ආරම්භ විය.ඛනිජ තෙල් කර්මාන්ත අමාත්‍යාංශයේ උපදෙස් මත මේ වන්දි ලබාදීම ආරම්භ කර ඇත. පසුගිය ජුනි මස 18 වැනිදා සිට සැප්තැම්බර් මස 05 වැනිදා දක්වා ඛනිජ තෙල් නීතිගත සංස්ථාවේ ක්‍ෂණික ඇමතුම් අංකයට සහ ලිඛිතව ලබා දුන් පැමිණිලි සඳහා අදියර කිහිපයකින් වන්දි ලබාදීමට කටයුතු සංවිධාන කර ඇත.සංස්ථාව ඉල්ලා සිටි ලේඛන නිසි පරිදි සම්පූර්ණ කළ වාහන හිමිකරුවන් සඳහා ඊයේ (6) සිට වන්දි පිරිනැමීමට ඛනිජ තෙල් නීතිගත සංස්ථාව කටයුතු කරයි.වන්දි ඉල්ලුම්කරුවන්ට ලිඛිතව වන්දි හිමිකම් සම්බන්ධව ඉදිරියේ දී දැනුම් දීමට නියමිතය. සිපෙට්කෝ පාරිභෝගිකයන්ගේ පහසුව තකා පිට ප්‍රදේශවල වන්දි ඉල්ලුම්කරුවන්ට චෙක්පත් ඛනිජතෙල් සංස්ථා ප්‍රාදේශීය කාර්යාල මඟින් ලබාදීමට පියවර ගනු තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=n1110073</link>
    <topic>ගුරුවරයකුට පහරදීමට එරෙහිව ඇළපාත ජනතාව වීදි බසිති</topic>
    <author>රත්නපුර දිසා විශේෂ – නිරෝෂණ පෙරේරා වී. රාජදොරේ – රත්නපුර විශේෂ</author>
    <content>පාසල් ගුªªරුවරයකුට පහරදීමට එරෙහිව ලෝක ගුරු දිනය සැමරුනු ඊයේ රත්නපුර ඇළපාත දී විරෝධතාවයක් පැවැත්විණි.දෙමාපියන් හා ප්‍රදේශවාසීන් දහසකට වැඩි පිරිසක් රත්නපුර ඇළපාත පලාවෙල මාර්ගය හරස් කර විරෝධය දැක්වීම නිසා එම මාර්ගයේ වාහන ගමන් කිරීම සම්පූර්ණයෙන්ම නතර වී තිබේ. ඊයේ උදේ 9 සිට දහවල් 12 පසුවන තෙක් මේ විරෝධතාව පැවැත් වූ අතර විරෝධතාකරුවෝ මාර්ගය මැද ටයර් පුලුස්සා දමා තිබිණි.ප්‍රහාරයට ලක්වූ ඇළපාත විදුහලේ ගුරුවරයා රත්නපුර මහා රෝහලේ ප්‍රතිකාර ලබමින් සිටී. පොලිසියට කළ පැමිණිල්ලට අනුව සැකකරුවන් තිදෙනෙකු අත්අඩංගුවට ගෙන අධිකරණයට ඉදිරිපත් කළ බව රත්නපුර මූලස්ථාන පොලිස් පරීක්ෂක සේනක වීරසිංහ මහතා පැවැසීය. විරෝධතාව දැක්වීමට පෙර දිනයේදී සැකකරුවන් අධිකරණයට ඉදිරිපත් කළ බව ඔහු කීය. පොලිසියට ගත හැකි ක්‍රියාමාර්ග ගෙන අවසන් බවද මූලස්ථාන පොලිස් පරීක්ෂකවරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=n1110074</link>
    <topic>සෝයා බෝංචි කිලෝවක් රුපියල් 70ට වැඩියෙන්මිලදී ගන්න රජය සැරසෙයි</topic>
    <author/>
    <content>සෝයා බෝංචි මිල ස්ථාවරව පවත්වා ගැනීමට සෝයා බෝංචි කිලෝවක් රුපියල් 70කට වැඩියෙන් මිලදී ගැනීමට රජය තීරණය කර තිබේ.මිල ස්ථාවරව පවත්වා ගැනීමට සඳහා ජනාධිපති මහින්ද රාජපක්ෂ මහතා දුන් උපදෙස් මත මුදල් අමාත්‍යාංශ ලේකම් ආචාර්ය පී. බී. ජයසුන්දර මහතාගේ ප්‍රධානත්වයෙන් පැවැති සාකච්ඡාවකදී මේ තීරණය ගෙන ඇත. අනුරාධපුර දිස්ත්‍රික්කයේ සෝයා බෝංචි අස්වැන්න වැඩි වීම හේතුවෙන් සෝයා බෝංචි කිලෝවක මිල රුපියල් 40ක් දක්වා පහත බැස ඇත.ගලෙන්බිඳුනුවැව ප්‍රදේශයේ හුරුළුවැව ගොවි සමාජය මඟින් සෝයා බෝංචි මිලදී ගෙන ත්‍රිපෝෂ නිපදවීමේ ක්‍රියාවකට යොමු වීමත් සමග මීට අදාළ මුදල් සංවර්ධන බැංකුව මගින් වෙන් කරදීමට මේ රැස්වීමේදී තීරණය වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=n1110075</link>
    <topic>හිඟ බදු ආදායම්වලින් ගම්පොළ නගර සභාවට දින 10කදී ලක්ෂ 75ක්</topic>
    <author>ගම්පොළ සමූහ</author>
    <content>ගම්පොළ නගර සභාවට අයවිය යුතුව තිබූ හිඟ බදු ආදායම් රැස් කිරීම සඳහා ක්‍රියාත්මක කළ දේපළ තහනම් ක්‍රියාමාර්ග යටතේ දින 10කදී රුපියල් ලක්ෂ 75ක් අය කර ගැනීමට හැකි වූ බව නගර සභා ආදායම් අංශය සඳහන් කරයි.වසර ගණනාවක් පුරා නගර සභාවට ගෙවීමට ඇති බදු මුදල ලක්ෂ 350කට අධික බව නගරාධිපති සරත් ගාමිණී හෙට්ටිආරච්චි මහතා සඳහන් කළේ ය.ආදායම් අංශය මඟින් මේ මුදල් නගර සභාවට ගෙවන ලෙස මහජනයා දැනුවත් කළ ද ඔවුන් දිගින් දිගටම මේ ගෙවීම් පැහැර හැර ඇති නිසා පළාත් පාලන ආදායම් ප්‍රවර්ධන වැඩසටහන් යටතේ දේපළ තහනම් කිරීමේ නිවේදන නිකුත් කිරීමෙන් පසු මේ මුදල් අය වී තිබේ.මේ වැඩසටහන් යටතේ වෙළෙඳසල් හා විවිධ ආයතන වැටලීම් කළ අතර එහිදී ආයතන ගණනාවක දේපළ ද තහනම් කිරීමට පියවර ගනු ලැබීය.ඒ අතරින් රුපියල් ලක්ෂ 10 කට ආසන්නව බදු ගෙවීමට තිබූ ජයමාලපුර ඇඟලුම් කර්මාන්තය සතු නවීන පන්නයේ ලොරි රථයක් සභාවට පවරා ගෙන එය වෙන්දේසි කිරීමටද පියවර ගෙන තිබේ.රුපියල් විසිපන්දහසේ සිට ලක්ෂ දහය දක්වා හිඟ වරිපනම් ගෙවීමට තිබූ ආයතන මෙසේ වැටලීම් කළ අතර රුපියල් දස දහසේ සිට විසිපන්දහස දක්වා බදු පැහැර හැර ඇති ආයතන වැටලීමට සැලසුම් කොට තිබෙන බව ආදායම් අංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=n1110076</link>
    <topic>හජ් පළමු නඩයට ශ්‍රී ලාංකිකයෝ 160ක්</topic>
    <author>කුමාරසිරි ප්‍රසාද් - ගුවන් තොටුපල සමූහ</author>
    <content>හජ් වන්දනාව සඳහා ශ්‍රී ලාංකික මුස්ලිම් බැතිමතුන් එකසිය හැටක් රැගත් පළමු ගුවන් යානය ඊයේ (6) සෞදි අරාබිය බලා පිටත්ව ගියෙය.සෞදි ගුවන් සේවයේ එස්. වී. 781 ගුවන් යානයෙන් පිටත්ව ගිය පළමු බැතිමත් කණ්ඩායමට සුබ පැතීමට ඇමැති ඒ. එච්. එම්. ෆවුසි මහතා ගුවන් තොටුපළට පැමිණියේය.මෙවර 3800ක පිරිසකට හජ් වන්දනාව සඳහා අනුමැතිය ලැබී ඇති බවත් එය පසුගිය වසරට වඩා 2000ක අඩුවීමක් බවත් පැවැසූ ෆවුසි ඇමැතිවරයා, එක් වතාවක් හෝ හජ් වන්දනාවේ නොගිය බැතිමතුන් සඳහා මෙවර මූලිකත්වය ලබාදුන් බව පැවැසීය.පසුගිය වසරේ සිදුවූ අඩුපාඩු සලකා මෙවර හජ් වන්දනා චාරිකා සංවිධානය සඳහා නියෝජිතයන් හය දෙනකු පත් කළ බවත් එක් අයකුගෙන් රුපියල් 3,80,000ක මුදලක් පමණක් අය කිරීමට නියම කළ බවත් ඇමැතිවරයා පැවැසීය.එහෙත් සමහර නියෝජිතයන් ඊට වඩා වැඩි මුදල් අය කර ඇති බවට පැමිණිලි ලැබී ඇති නිසා ඒ පිළිබඳව විධිමත් පරීක්ෂණයක් පවත්වන බවද ඔහු පැවැසීය.ජනාධිපති මහින්ද රාජපක්ෂ මහතා ඇතුළු කැබිනට් මණ්ඩලය ස¼මඟ සාකච්ඡා කර ඉදිරියේ දී හජ් වන්දනා සංචාරය රජය මඟින් සංවිධානය කිරීමට ඇති හැකියාව පිළිබඳව සොයා බලන බව ඇමැති ඒ. එච්. එම්. ෆවුසි මහතා ගුවන් තොටුපළේ දී වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=n1110077</link>
    <topic>දිනමිණ පුවතට මහ ඇමැතිගේ ක්ෂණික ප්‍රතිචාර</topic>
    <author/>
    <content>ලෝක ළමා දිනයදා ගුරුවරයාගේ කනේ පහරින් සිසුවා රෝහලේ’ මැයෙන් ඊයේ (6) දිනමිණ මුල් පිටුවේ පළවූ ප්‍රවෘත්තිය පිළිබඳ විශේෂ අවධානය යොමු කැර ඇති දකුණු පළාත් මහ ඇමැති ශාන් විජයලාල් ද සිල්වා මහතා ඒ පිළිබඳ වහාම පරීක්‍ෂණයක් සිදු කරන ලෙස පළාත් ප්‍රධාන ලේකම්වරයාට උපදෙස් දී ඇත.පළාත් ප්‍රධාන ලේකම්වරයා ඒ අනුව පළාත් අධ්‍යාපන ලේකම්වරයා හා පළාත් අධ්‍යාපන අධ්‍යක්‍ෂවරයා මගින් ඉදිරි ක්‍රියාමාර්ග ගැනීමට නියමිත ය. එසේම දැනට රෝහල්ගත කර ඇති සිසුවාට අවශ්‍ය වෛද්‍ය ප්‍රතිකාර සියල්ල නොඅඩුව ලබාදීමට පෞද්ගලිකව මැදිහත්වී කටයුතු කරන ලෙස මහ ඇමැතිවරයා පළාත් සෞඛ්‍ය ලේකම් හා පළාත් සෞඛ්‍ය අධ්‍යක්‍ෂවරයාටත් උපදෙස් ලබාදී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=n1110078</link>
    <topic>කුහක බලවේගවලට නොරැවටී බුද්ධිමත්ව ඡන්දය පාවිච්චි කරන්න</topic>
    <author>ජයසිරි පේදුරුආරච්චිගේ – ගන්දර සමූහ</author>
    <content>විශ්වාසවන්ත රටක් හා බැබලෙන අනාගතයක පෙරනිමිති දකිමින් තිබෙන මොහොතක පැවැත්වෙන පළාත් පාලන මැතිවරණයේ දී ජනතාව මනා සංයමයකින් හා වගකීමකින් යුතුව කටයුතු කිරීමේ අවශ්‍යතාව දැඩිව පෙනී යන බව ශ්‍යාමෝපාලී මහා නිකායේ ශ්‍රී රෝහණ පාර්ශවයේ මහා නායක රුහුණු විශ්වවිද්‍යාලයේ කුලපති අත්තුඩාවේ සිරි රාහුල මහ නාහිමියෝ පවසති.රටේ නිර්මාණය වෙමින් තිබෙන දිදුලන අනාගතයේ පෙරනිමිති හා දැනට ක්‍රියාත්මක වෙමින් තිබෙන සංවර්ධනය දැකීමෙන් තම අනාගතය දේශපාලනික වශයෙන් අඳුරු වනු දකින ඇතැමුන්ගේ ක්‍රියා කළාපය එය කෙසේ හෝ විනාශ කර දැමීම බැවින් ජනතාව එය හොදින් තේරුම් ගත යුතු බව ද නාහිමියෝ පවසති.රටට පැහැදිලි හා විශ්වාසනීය නායකත්වයක් බිහි වී තිබෙන මෙවන් වකවානුවක දේශීය හා විදේශීය බලවේග කුමන්ත්‍රණකාරී ලෙස ක්‍රියා කරනු දැකගත හැකි බැවින් තම වටිනා ඡන්දය එම කුමන්ත්‍රණකාරීන් ඉතා කපටි ලෙස ඩැහැගෙන තම අරමුණු කරා යාමට මග සලසා ගත හැකි බැවින් මෙවර මැතිවරණය තීරණාත්මක බව ද මහ නාහිමියෝ පෙන්වා දෙති.මේ වන විටත් විවිධ අපවාද, චෝදනා ඉදිරිපත් කර තිබීම එහි අවස්ථාවන් බව පෙන්වා දෙන රාහුල නාහිමියෝ ඡන්දදායකයා අතින් සිදුවන වරදකින් යළිත් රට අස්ථාවරත්ත්වයකට ඇදවැටිය හැකි බවද කියති.මැතිවරණය දූෂණය, භීෂණය හා ජනතා බිය ගැන්වීම් ඇති නොවන අයුරින් පවත්වා නිවැරදි තීන්දුවකට ජනතා කැමැත්ත ලබා ගැනීම රජයේ මෙන් ම විපක්ෂයේ ද යුතුකම බැවින් ඒ කෙරෙහි වැඩි උනන්දුවක් දක්වන ලෙස ද රාහුල මහ නාහිමියෝ ඉල්ලා සිටිති.අපේ රාජ්‍ය නායකයාට සේම අපේ රණවිරුවන්ට ද විදේශවල නඩු පවරමින් රට අස්ථාවර කර තම කුහක අරමුණු ඉටුකර ගන්නට මාන බලන ද්‍රෝහීන්ට තම අරමුණු ඉටුකර ගන්නට කිසිදු ඉඩක් නොතබා තම ප්‍රජාතන්ත්‍රීය අයිතිය නිසියාකාරව භාවිත කර මෙවර පළාත් පාලන මැතිවරණය රට ගොඩනගන හා ලෝකයට හොඳ පණිවුඩයක් ලබාදෙන මැතිවරණයක් බවට පත් කරන්නට හොඳ අවබෝධයෙන් අත්වැල් බැඳගන්නා ලෙස ද මහ නාහිමියෝ සියලු දෙනාට දන්වා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=n1110079</link>
    <topic>ආසියාවේ පවිත්‍රම නගර අතුරින් ප්‍රමුඛ ස්ථානය කොළඹට</topic>
    <author>චමීර ඇල්ලදෙණිය</author>
    <content>ආසියාවේ පවිත්‍රම නගර අතර කොළඹ නගරයට ප්‍රමුඛ ස්ථානයක් ලැබී ඇතැයි ආරක්ෂක ලේකම් ගෝඨාභය රාජපක්ෂ මහතා පවසයි.වසර ගණනාවක්ම කොළඹ නගරය කිසිදු සංවර්ධනයක් වී නොතිබුණ බවත්, 2010 වසරේදි නාගරික සංවර්ධන අධිකාරිය ආරක්ෂක අමාත්‍යංශයට පත් කිරිමත් සමඟ මෙරට නගර දැවැන්ත සංවර්ධනයකට නතුවී තිබෙන බවත්, ලේකම්වරයා සඳහන් කළේය.නගර සභාවලට වෙන් කළ මුදලින් ඒ ඒ නගර සභා සංවර්ධනය කිරීම ආරක්ෂක අමාත්‍යංශය මඟින් සිදු කළ බවත්, නගර සභා සංවර්ධනයට ඒ මුදල් ප්‍රමාණවත් බවත් රාජපක්ෂ මහතා අනාවරණය කළේය.නගරසභා සඳහා වෙන් කළ මුදල් දීර්ඝ කාලයක් තිස්සේ වෙනත් සමාගම් වලට ලබා දෙමින් විශාල මුදල් වංචා සිදුවී ඇති බවත් ලේකම්වරයා පෙන්වා දුන්නේය.ආරක්ෂක ලේකම්වරයා මේ අදහස් පළ කළේ දෙහිවල ගල්කිස්ස නගර සංවර්ධන සඳහා වූ ප්‍රදේශයේ පෙරේදා (05) පැවති විද්වත් සම්මන්ත්‍රණයකදීය. නගර සභා බලය රජයට තිබීමෙන් ආරක්ෂක අමාත්‍යංශයට එම නගර සභා සංවර්ධනයට ඍජුවම දායක විය හැකි බවත් ගෝඨාභය රාජපක්ෂ මහතා අනාවරණය කළේය.නගර සංවර්ධනයේදී පුරවැසි කමිටු මඟින් නගරයේ අවශ්‍යතාවන් පිළිබඳව අවබෝධයක් ලබා ගත හැකි බවත්, ඉදිරි සංවර්ධනවලදී ඒ ඒ නගර සංවර්ධනවලදී එම ප්‍රදේශවල ජනතාව සහභාගි කරගන්නා බවත් හෙතෙම සඳහන් කළේය.කොළඹ සහ කෝට්ටේ නගර මේ වනවිටත් සීඝ්‍රසංවර්ධනයක් වි තිබෙන බවත් එහි ප්‍රතිඵල සියලු ජනතාව භුක්ති විඳීන බවත් ගෝඨාභය රාජපක්ෂ මහතා හෙළි කළේය.රත්මලාන ප්‍රාදේශීය සංවර්ධන කමිටුවේ සභාපති විදුලිබල හා බලශක්ති ඇමැති පාඨලි චම්පික රණවක මහතා, අද වන විට කොළඹ නගර කෝට්ටේ නගරය සංවර්ධනය වෙලා තිබෙනවා. ඒ බව අපට ;පනෙනවා. නමුත් වසර විස්සකින් තිහකින් දුටුව දෙහිවල ගල්කිස්ස තවමත් එහෙම්මමයි.මහින්ද චින්තනය යටතේ අද සෑම නගරයක්ම සංවර්ධනය වෙමින් තිබෙන්නේ විශේෂයෙන් මේ ප්‍රදේශයේ තිබෙන්නේ පුංචි වැස්සකටවත් ඔරොත්තු නොදෙන කාණු පද්ධතියක්. ඒවා සියල්ල සංවර්ධනය කිරීමට රජය පිඹුරුපත් සකසා තිබෙනවා. මීට අමතරව දෙහිවල ගල්කිස්ස ප්‍රදේශය සංචාරක පුරවරයක් ලෙස සංවර්ධනය කිරිමටත් රජය කටයුතු කරමින් සිටිනවා.මේ ප්‍රදේශයේ තිබෙන සතුන් වත්ත හා වෙරළ තීරය සංචාරක කර්මාන්තය දියුණ කරන්න හොඳම තෝතැන්නක්. ඒ සියලු දේවල් කරන්න පුළුවන් වෙන්නේ නගර සභා බලය රජයට ආවොත් විතරයි.නගර සභා කියන්නේ රජයේ යාන්ත්‍රණයේ කොටසක්. සියලුම යාන්ත්‍රණ එක දිශාවකට ගමන් කරද්දී එක් යාන්ත්‍රණයක් අනෙක් පැත්තට ගමන් කළොත් සියලු යාන්ත්‍රණ කඩා වැටෙනවා. ඒ නිසා අපි මේ විද්වත් ජනතාවගෙන් ඉල්ලා සිටින්නේ මේ ප්‍රදේශයේ නගර සභා බලය රජයට ලබා දෙන ලෙසයි.ගල්කිස්ස හෝටලයේ දී පැවති මේ අවස්ථාවට ප්‍රදේශයේ විද්වත් පිරිසක් සහභාගිවූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=n11100710</link>
    <topic> සෑම දිස්ත්‍රික්කයකටම පහසුකම් ඇති සතිපොළක්</topic>
    <author>නුවන් කොඩිකාර සහකොට්ටේ මධ්‍යම සමූහ නන්ද ඒකනායක</author>
    <content>අති නවීන පහසුකම්වලින් සමන්විත සතිපොළක් සෑම දිස්ත්‍රික්කයකම ස්ථාපිත කිරීමට පියවර ගන්නා බව ආර්ථික සංවර්ධන ඇමැති බැසිල් රාජපක්ෂ මහතා පැවැසීය.මේ මගින් පාරිභෝගිකයා මෙන්ම වෙළෙඳ ව්‍යාපාරිකයා ආර්ථිකයට දායක කර ගැනීම රජයේ අරමුණ බව හෙතෙම කීවේය.රුපියල් කෝටි 11 ක වියදමින් ප්‍රතිසංස්කරණය කරන ලද නුගේගොඩ සතිපොළ ජනතා අයිතියට පැවරීමේ අවස්ථාවට පෙරේදා (05) එක්වෙමින් ඇමැතිවරයා එසේ ප්‍රකාශ කළේය.රාජ්‍ය අංශයට ඉදිකිරීම් ලබාදීමට ඇතැම් පිරිස් අකමැත්තක් දක්වන බව පැවසූ ඒ මහතා, එහෙත් රාජ්‍ය ඉංජිනේරු සංස්ථාවට තමන් ලබා දුන් කාර්යය නිසි පරිදි ඉටු කර ඇති බව සඳහන් කළේය.ගුණාත්මක හා ප්‍රමිතියෙන් යුතු ආහාර භෝග පාරිභෝගිකයාට පහසු මිලට ලබා දීම ව්‍යාපාරිකයාගේ යුතුකම බවත්, ඊට නිසි ඇගයීමක් ලබා දීම පාරිභෝගිකයාගේ වගකීමක් බවත්, රාජපක්ෂ මහතා අවධාරණය කළේය.නගරයට පමණක් සීමා වී තිබුණු සංවර්ධනය ග්‍රාමීය ප්‍රදේශ කරා ගෙන යාමට වත්මන් රජයට හැකි වුණ බවත් ඇමැතිවරයා පැවැසීය.ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා,නුගේගොඩ සතිපොළට වසර 41 ක ඉතිහාසයක් තියෙනවා. කෝට්ටේ මන්ත්‍රීවරයා ලෙස පත්වුණ ස්ටැන්ලි තිලකරත්න මහතා ජයග්‍රහණයෙන් පසු පළමු රැස්වීම පැවැත්වූවේ මේ ස්ථානයේයි. ඒ වගේම දුම්රිය දෙපාර්තුමේන්තුවේ ටෙනිස් කෝට් එක තිබුණේත් මේ අසලයි.අඩු මිලට ආහාර ද්‍රව්‍ය ලබාගන්න ජනතාව දුර ප්‍රදේශවල ඉඳලා මෙහි පැමිණි බවට සාක්ෂි තියෙනවා. මෙය විනාශයට පත්වුණේ 1977 න් පසුවයි. ඇතැම් අය මේ ස්ථානය තමන්ගේ දේශපාලන කටයුතු සඳහා යොදා ගත්තා. ඒ නිසා විවිධ ගැටලු අතිවුණා.මගේ දේශපාලන ජිවිතයේ කිසි දිනක ජන්දයක් ඉල්ලගෙන නුගේගොඩ සතිපොළට පැමිණිලා නැහැ. මේ වන විට ආර්ථික සංවර්ධන අමාත්‍යාංශයෙන් කෝට්ටේ බල ප්‍රදේශයට පමණක් සංවර්ධනයට රුපියල් ලක්ෂ 2000 ක් ලබා දී තියෙනවා.මාර්ග 22 ක් මේ වන විට කාපට් කරමින් තිබෙනවා. තවත් දැවැන්ත සංවර්ධන ව්‍යාපෘති රැසක් සැළසුම් කර තිබෙනවා.ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා -සාම්ප්‍රදායික පොළෙන් බැහැරව නවීන පහසුකම්වලින් සමන්විත පොළක් සෑම ප්‍රදේශයක ස්ථාපිත කිරීම රජයේ ඉලක්කය වී තියෙනවා.හිටපු විදේශ කටයුතු ඇමැති රෝහිත බෝගොල්ලාගම මහතා ද අදහස් පළ කළේය.මැති ඇමැතිවරුන්, පළාත් සභා මැති ඇමැතිවරුන්, නාගරීක මන්ත්‍රීවරුන් ඇතුළු විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=n11100711</link>
    <topic>බම්බලපිටිය සිරි වජිරාරාමයේ ‘කියැවුම්සල’ ජනපති අතින් විවෘත කැරේ</topic>
    <author>උපාලි කරුණාරත්න</author>
    <content>බම්බලපිටිය සිරි වජිරාරාමයේ “දේශමාන්‍ය එන්. යූ. ජයවර්ධන කියැවුම්සල” (නුවණ කුටිය) පෙරේදා (05) ජනාධිපති මහින්ද රාජපක්‍ෂ මහතා අතින් විවෘත කැරිණි.ශ්‍රී ලංකා අමරපුර මහා සංඝසභාවේ උත්තරීතර මහානායක අග්ගමහා පණ්ඩිත දවුල්දෙන ඤාණිස්සර නාහිමියෝ සහ කෝට්ටේ කල්‍යාණි සාම ගී‍්‍ර ධර්ම මහා සංඝ සභාවේ මහා නායක අග්ගමහා පණ්ඩිත බෙල්ලන ශ්‍රී ඤාණවිමල නාහිමියෝ, මෙම උත්සවයේ මුලසුන හෙබවූහ. අග්ගමහා පණ්ඩිත කොටුගොඩ ධම්මාවාස අනුනාහිමි, අම්බලන්ගොඩ සුමංගල නාහිමි, ආචාර්ය ඉත්තෑපාන ධම්මාලංකාර අනුනාහිමි, මහාචාර්ය බෙල්ලන්විල විමලරතන නාහිමි, ත්‍රිකුණාමලේ ආනන්ද අනුනාහිමි ඇතුළු නායක හිමිවරුන් සහ මහා සංඝරත්නය ආරක්ෂක ලේකම් ගෝඨාභය රාජපක්‍ෂ, ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන, එක්සත් ජනතා නිදහස් සන්ධානයේ කොළඹ නගරාධිපති ධූරාපේක්ෂක මිලින්ද මොරගොඩ මහත්වරුන් ඇතුළු විශාල පිරිසක් මේ අවස්ථාවට සහභාගි වූහ.2600 සම්බුද්ධත්ව ජයන්ති වර්ෂය සිහි කිරීම හා අග්ගමහා පණ්ඩිත මඩිහේ පඤ්ඤාසීහ මහ නාහිමියන්ට උපහාර පිණිස දේශමාන්‍ය එන්. යූ. ජයවර්ධන නුවණ කුටිය එන්. යූ. ජයවර්ධන භාරය විසින් කරවා සිරි වජිරාරාම පුස්තකාලයට පූජා කර ඇත.සිරි වජිරාරාමාධිපති ත්‍රිකුණාමලේ ආනන්ද අනුනාහිමියන් පිළිගැනීමේ කතාව කරමින් ප්‍රකාශ කළේ ජනාධිපති මහින්ද රාජපක්‍ෂ මහතාගේ උපදෙස් මත 2600 සම්බුද්ධත්ව ජයන්තිය නිමිත්තෙන් රට පුරා විවිධ බෞද්ධ වැඩ සටහන් ක්‍රියාත්මක වන බවයි. පැළෑණේ වජිරඤාණ නාහිමියෝ ආරම්භ කරන ලද වජිරාරාමය බුද්ධශාසනය වෙනුවෙන් විශාල මෙහෙයක් ඉටු කරන බවද නාහිමියෝ ප්‍රකාශ කළහ.මිලින්ද මොරගොඩ මහතා සිරි වජිරාරාමයේ උන්නතිය සඳහා විශාල මෙහෙයක් සිදු කරන බව ද උන්වහන්සේ පැවසූහ. අග්ගමහා පණ්ඩිත කොටුගොඩ ධම්මාවාස අනුනාහිමියන් මෙහිදී පැවසුයේ රටේ බිහිවූ නායකයන්, උගතුන් බොහෝ දෙනෙකු කුඩා කළ බම්බලපිටිය සිරි වජිරාරාමයේ සිටි උගත් භික්ෂූන් වහන්සේලාගේ උපදෙස්, අනුශාසනා ලැබූ අය බවයි. වජිරාරාමයේ භික්ෂූන් වහන්සේලා විදෙස් රටවලද ධර්ම ප්‍රචාරය සඳහා විශාල කාර්යභාරයක් සිදු කරන බවද අනුනාහිමියෝ මෙහිදී ප්‍රකාශ කළහ. මිලින්ද මොරගොඩ මහතා බම්බලපිටිය සිරි වජිරාරාමයේ මෑතකදී ඇති වූ දියුණුවට විශාල දායකත්වයක් ලබාදී ඇති බවද කොටුගොඩ ධම්මාවාස අනුනාහිමියෝ පැවසූහ.ආචාර්ය ඉත්තෑපාන ධම්මාලංකාර අනුනාහිමියෝ ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=n11100712</link>
    <topic>ටියුෂන් කඩවලට ගොස් දුක්විඳින දරුවන්ට විදුනැණ පුවත්පත විශාල සහනයක්</topic>
    <author>සමන්මලී ප්‍රියශාන්ති</author>
    <content>ශිෂ්‍යත්ව විභාගය සමත්වීමට තැන තැන ඇති ටියුෂන් කඩවලට ගොස් දුක්විඳින දරු දැරියන්ට ලේක්හවුස් ආයතනය එළිදැක්වූ “විදුනැණ” ශිෂ්‍යත්ව පුවත්පත විශාල සහනයක් වනු ඇතැයි අධ්‍යාපන නියෝජ්‍ය ඇමැති විජිත් විජිතමුණි සොයිසා මහතා පැවසීය.අපේ දරුවන්ට අත්වැලක් වන්නට කටයුතු කළ ලේක්හවුස් ආයතනයට ස්තුතිය පළ කරන බවත් හොඳම දේ දරුවන්ට දෙන්නට උත්සාහ දරන ලේක්හවුස් ආයතනයට ඕනෑම සහයෝගයක් ලබා දෙන බවත් නියෝජ්‍ය ඇමැතිවරයා පැවසීය.පහවසර ශිෂ්‍යත්ව විභාගයට පෙනී සිටින සිසුන් වෙනුවෙන් ලේක්හවුස් ආයතනය පළ කරන ‘විදුනැණ” පුවත්පත එළි දැක්වීමේ උත්සවයට එක් වෙමින් ඊයේ (06) හෙතෙම මේ බව ප්‍රකාශ කළේය.එහිදී නියෝජ්‍ය ඇමැතිවරයා ප්‍රකාශ කළේ අද මේ රටේ දරුවන් විභාග නිසා දැඩි පීඩනයකට පත්ව සිටින බවයි.වෙනත් රටවල දරුවන් ඉගෙන ගන්නා බවත් අපේ රටේ දරුවන්ට අපි උගන්වන බවත් කී ඒ මහතා මේ වෙනස නිසාම අපේ රටේ දරුවන් පීඩනයට ලක්ව සිටින බවද පැවසීය.අද අපේ රටේ දරුවන්ට ජින්නාගේ හා උපාලිගේ පුංචි කාලය නොලැබෙන බවත් අධ්‍යාපනය දරුවන්ගේ කායික හා මානසික වර්ධනයට බාධාවක් වී තිබෙන බවත් ඒ මහතා කීවේය. අපේ දරුවන් තුළ බුද්ධිය හා දක්ෂතාව තිබුණත් පන්ති කාමරයේදී දරුවන්ට ඉගන ගැනීම අසීරු බව පැවසූ ඒ මහතා ඒ බව තේරුම් නොගෙන ශිෂ්‍යත්ව විභාගය මවුපියන් තරගයක් බවට පත් කර තිබෙන බව ද සඳහන් කෙළේය.අද ලේක්හවුස් ආයතනය තුළ අලුත් විදිහට හිතන්නට හැකි පිරිසක් සිටින බැවින් ගතානුගතික සිතුවිලිවලින් බැහැරව කටයුතු කිරීමට හැකියාවක් ඇතැයි ද හෙතෙම කීවේය.මේ රට ආසියාවේ ආශ්චර්යය කිරීමට ජනාධිපතිවරයා උත්සාහ දරන මේ අවස්ථාවේ එහි මානව සම්පත නිර්මාණය කිරීමේ වගකීම ගුරුවරුන්ට පැවරෙන බව ද නියෝජ්‍ය ඇමැතිවරයා පැවසීය.සිසුන්ගේ දැනුම වර්ධනය කිරීම ගුරුවරුන්ට බාර කාර්යයක් බවත් හෙතෙම ප්‍රකාශ කළේය.මෙහිදී අදහස් දැක්වූ ලේක්හවුස් ආයතනයේ සභාපති බන්දුල පද්මකුමාර මහතා-පහ වසර ශිෂ්‍යත්ව විභාගය දරුවන්ට බර වැඩිද කියලා හිතන කණ්ඩායමේ මමත් ඉන්නවා. විදෙස් රටවල දරුවන් අධ්‍යාපනය ලබන ආකාරය හා ඒ වයසේ අපේ දරුවන් ශිෂ්‍යත්ව විභාගයට මුහුණ දෙන ආකරය දැක ඇති නිසා මා ඒ විදිහට හිතුවා. මේ විභාගය දරුවන්ට විශාල පීඩනයක් එල්ල කරන බවට මා හිතනවා.ඒ පිළිබඳ අදහස් පළකිරීමෙන් පමණක් පළක් නැති නිසා ශිෂ්‍යත්ව දරුවන්ට සහනයක් හා අත්වැලක් සැපයීම වෙනුවෙන් අප අද “විදුනැණ” පුවත්පත ආරම්භ කළා. ඒ සඳහා උපරිම සුදුසුකම් ලේක්හවුස් ආයතනයට තිබෙනවා.රජයේ තොරතුරු පොදු ජනතාවට ලබාදීම පමණයි ලේක්හවුස් ආයතනයේ කාර්යභාරය කියලා බොහෝ දෙනා හිතනවා. නමුත් අපේ කාර්යභාරය ඊට වඩා ප්‍රබලයි. රජයේ සංවර්ධන පුවත් ජනතාවට ලබාදීම අපේ පළමුවැනි කාර්යයයි.අපි යුද්ධය අවස්ථාවේ රණවිරුවන්ගේ චිත්ත ධෛර්යය වර්ධනය කරන්නට කටයුතු කළා. එමෙන්ම මේ රටේ දරු දැරියන් වෙනුවෙනුත් යමක් කළ යුතු බව හැඟුණු නිසා අපි විදුනැණ පුවත්පත ආරම්භ කළා. මෙය අපි සලකන්නේ ජාතික සේවයක් ලෙසයි.පත්තර මහ ගෙදර කීර්තිය සදාකාලික කීර්තියක් බවට පත් කළ හැකි කාර්යයන් රැසක් අපි මේ වන විට ඉටු කර තිබෙනවා. අපි හොඳ දේ කරන විට විරුද්ධ වන අය සිටියත් බාධක මැඩගෙන අපි ඒ දේවල් කරනවා. ඒ නිසා මෙවැනි පුවත්පත් කිහිපයක් අපි ඉදිරියේ දී එළි දක්වනවා. ඒ සඳහා විභාග දෙපාර්තමේන්තුවේ සහය අපට අවශ්‍ය වෙනවා.විභාග කොමසාරිස් (පාලන) සනත් පූජිත මහතා - ”විදුනැණ” පුවත්පත භාවිතා කර ගුරුවරුන්ට පුළුවන් සිසුන්ට අලුත් යමක් උගන්වන්නට. අපි ශිෂ්‍යත්ව විභාගය පැවැත්වූවේ දක්ෂයන් හඳුනා ගැනීමට වුවත් අද වන විට එය ජනප්‍රිය පාසල් තෝරා ගැනීමේ කඩඉමක් බවට පත් වෙලා.ශිෂ්‍යත්ව විභාගයේ දී අපි ප්‍රවීනතාවය මැන බැලීම සඳහාත් ප්‍රශ්න පත්‍රයක් ලබා දෙනවා. බොහෝ දෙනා එයට දොස් පවරනවා. නමුත් විෂය නිර්දේශය අනුව දෙන ප්‍රශ්න පත්‍රයට ළමයි ලකුණු ගන්නේ ඉතාමත් අඩුවෙන්. ළමයි වැඩි ලකුණු ගන්නේ මේ ප්‍රවීනතාවය මණින ප්‍රශ්න පත්‍රයෙනුයි. මෙවැනි පුවත්පතක් දරුවන් අතට පත් කිරීමේ කටයුතු සම්බන්ධීකරණය කළ මාධ්‍යවේදී දයා පෙරේරා මහතාට විශේෂ ස්තුතිය මා පිරිනමනවා.මෙහිදී කර්තෘ මණ්ඩල අධ්‍යක්‍ෂ සීලරත්න සෙනරත්, සාමාන්‍යාධිකාරි අභය අමරදාස මහත්වරු ද කතා කළහ.”විදුනැණ” පුවත්පතේ මුල් පිටපත එහි කර්තෘ හේමාලි විජේරත්න මහත්මිය විසින් මෙහිදී සභාපති බන්දුල පද්මකුමාර මහතාට පිරිනැමූ අතර සභාපතිවරයා නියෝජ්‍ය අධ්‍යාපන ඇමැති විජිත් විජිතමුණි සොයිසා මහතාට “විදුනැණ” පුවත්පත පිළිගැන්වී ය.ආනන්ද විදුහලේ හා සී. ඩබ්ලිව්. ඩබ්ලිව්. කන්නන්ගර විදුහලේ 5 වසර සිසුන් මේ අවස්ථාවට සහභාගි වූ අතර ඔවුන් සියලු දෙනාට මෙහිදී “විදුනැණ” පුවත්පත ලබාදීමට පියවර ගෙන තිබිණි.මේ වසරේ පැවැති ශිෂ්‍යත්ව විභාගයෙන් දිවයිනෙන්ම පළමුවැනියා වූ කළුතර මිරිස්වත්ත විදුහලේ විහංගි මෙත්මි ශිෂ්‍යාවට ලේක්හවුස් ආයතනයේ සභාපති බන්දුල පද්මකුමාර මහතා විසින් විශේෂ ත්‍යාගයක් ද මේ අවස්ථාවේ දී ලබා දුන්නේ ය.විභාග කොමසාරිස් ජෙනරාල් අනුර එදිරිසිංහ, ලේක්හවුස් ආයතනයේ නීති අධ්‍යක්‍ෂ, නීතිඥ රසාංග හරිස්චන්ද්‍ර, මෙහෙයුම් අධ්‍යක්‍ෂ උපුල් දිසානායක ඇතුළු අධ්‍යක්‍ෂ මණ්ඩල නිලධාරීන්, කර්තෘ මණ්ඩල පරිපාලන නිලධාරී රෝහණ ආර්යරත්න, දිනමිණ ප්‍රධාන කර්තෘ මහින්ද අබේසුන්දර, සිළුමිණ ප්‍රධාන කර්තෘ කරුණාදාස සූරියආරච්චි, තිනකරන් ප්‍රධාන කර්තෘ තිලෙයිනාදන් යන මහත්ම මහත්මීහු ඇතුළු පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=n11100713</link>
    <topic>ඇපල් පරිගණක නිර්මාතෘ ස්ටීව් ජෝබ් අභාවප්‍රාප්ත වේ</topic>
    <author/>
    <content>ඇපල් පරිගණක සමාගමේ නිර්මාතෘ ස්ටීව් ජෝබ් මහතා ඊයේ (06) අභාවප්‍රාප්ත විය. පිළිකා රෝගයකින් පෙළුණ ස්ටීව් ජෝබ් මහතා මිය යන විට 56 වැනි වියේ පසු විය. අසනීප තත්ත්වය හේතුවෙන් ඔහු පසුගිය අගෝස්තු මාසයේ සිට ඇපල් සමාගමේ දැරූ තනතුරුවලින් ඉවත්ව විවේක සුවයෙන් පසු විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=r1110071</link>
    <topic>සිරිකඳුර වත්තේ සුනාමි නිවාසවලදිවි ගෙවීම අවදානම්</topic>
    <author>බද්දේගම මධ්‍යම විශේෂ ජයමින් පතිරගේ</author>
    <content>වතුරට දැම්මොත් උඩපාවෙන අඟල් දෙකක් පමණ ඝනකම ඇති සිමෙන්ති මිශ්‍ර ලෑලි වර්ගයකින් සුනාමි නිවාස එකසිය හතළිස් හයක් රාජ්‍ය නොවන ආයතනයක් මගින් සිරිකදුර වත්තේ ඉදිකර ඇත.මේ පිළිබඳ අදහස් දැක්වූ ධීවර කාර්මික එච්.ඩබ්. සරත් නන්ද මහතාසුනාමියට හසු වුණාට වඩා එයට විශාල සුනාමියකට මුහුණ දෙන්න වෙලා. මේ හදල දීපු බිත්තිවලට ඇඟිල්ලෙන් ඇන්නත් හිල්වෙනවා. මේ බිත්තිවලින් කුඩු හැලෙනවා. ඒ කුඩුවලට කුඩා ළමයින් විතරක් නෙමේ අපිත් ලෙඩ වෙනවා. මේ නිවාස කිසිම ප්‍රමිතියකට හදපු ඒවා නොවේ.තව මාස පහක් හයක් යන කොට ගෙවල් ටික බිමට සමතලා වෙනවා. මේ ගෙවල්වලට කණු හතරක් යකඩෙන් සිටුවලා. ඒවා දිරලා, ඒක උඩ තමා තියෙන්නේ. අපි ඉල්ලා සිටින්නේ මේ නිවාස බලා අපට ගෙවල් සාදා දෙන්න කියායි.කුමාරකන්ද ප්‍රදේශයේ පදිංචි ලක්මාල් මහතාමූදු යන වල්ලම්වලට අවශ්‍ය උපකරණ ද්‍රව්‍ය සපයනවා. වල්ලවට මාළු ලැබුණොත් රුපියල් පන්සීයක් පමණ ලැබෙනවා. මාළු නැති දවසට රුපියලක් වත් ලැබෙන්නේ නැහැ.මගේ බිරියයි මේ දරුවයි සමග මව ජීවත්වන්නේ හරිම බයෙන්. යකඩ බට දිරලා බිත්ති කඩා හැලෙනවා. විදුලිය ඇති මීටර් පෙට්ටිය කඩා වැටෙනවාට ලී කරුවක් ගහල අපි සමහරක් වැසි දිනවල ඉන්නෙම හරිම බයෙන් යැයි ඔහු පැවසුවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=r1110072</link>
    <topic>මහියංගණය නගරයේ කාණු පද්ධතියේ කසළ ගොඩගැහිලා</topic>
    <author>මහඔය විශේෂ ඇල්. එච්. චÁද්‍රරත්න</author>
    <content>මහියංගණ පුදබිම සමීපයේ ම පිහිටි මහියංගණ නගරය කුණු කසළින් පිරි ඉතාමත් අපිරිසුදු නගරයක් බවට පත්ව ඇත.වෙළෙඳ පොළ භූමියේ අතුරු මාර්ග ඔස්සේ කුණු කසළ හා පොලිතින් අප ද්‍රව්‍ය තැන් තැන්වල ගොඩගැසී ඇති අතර දෙනෝ දාහක් මගී ජනයා ගැවසෙන ප්‍රධාන බස් නැවතුම් පොළ අසල කාණු පද්ධතිය පණුවන් ඉහඳ මැස්සන් හා මදුරුවන්ගේ ඡන්ම භූමියක් වී ඇත.නරාවළක් බඳු මේ කාණු පද්ධතියේ කොන්ක්‍රීට් ආවරණ ගලවා ඉවත දමා ඇත. දෙපසින් එකතු වන කුණු කසළ කාණු පද්ධතිය කරා ගොඩ ගැසෙමින් පවතී.මේ තත්ත්වය නිසා බස් නැවතුම් පොළ වෙත එන මගී ජනයාගේ මෙන්ම දෙපස වෙළෙඳසල් හිමියන්ගේ සෞඛ්‍යයටද අහිතකර බලපෑම් සිදුවෙන හෙයින් ලංකාවේ ඉතාම වැදගත් පුදබිමක් මෙන් ම ජනාකීර්ණ නගරයක් වූ මහියංගණය කුණු කසළින් තොර අලංකාර නගරයක් කිරීමට අදාළ බලධාරීන්ගේ දැඩි අවධානය වහා යොමු විය යුතුව ඇත.එමෙන්ම මැසි මදුරු ආකරයක් බඳු කාණු පද්ධතිය සමීපයේ තිබෙන ප්‍රධාන බස් නැවතුම්පොළද පිරිසුදුව හා සෞඛ්‍ය ආරක්‍ෂණ ක්‍රමවේදයන්ට අනුව අලංකාර ලෙස තබා ගැනීමට ලංගම ඩිපෝ අධිකාරින් පෞද්ගලික බස් රථ ගාලේ පිරිසිදු බව හා අලංකාරත්වය ආදර්ශයට ගත යුතුව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=r1110073</link>
    <topic>නව ආරකින් සිත්තම්කරනඅම්බලන්ගොඩ සිත්තරා</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>ශ්‍රී ලාංකීය චිත්‍ර කලාවේ මෙතෙක් අපට හමු නොවුණු නව චිත්‍ර ශෛල්‍යයක් (සම්ප්‍රදායක්) නිර්මාණය කළ ප්‍රතිභාපූර්ණ චිත්‍ර ශිල්පියකු පසුගියදා අපට හමුවිය.දකුණු පළාත් කර්මාන්ත අමාත්‍යාංශය ජාතික ශිල්ප සභාව එක්ව පසුගියදා ගාල්ල නගර සභා ශාලාවේ පැවැති දකුණු පළාත් කර්මාන්ත ප්‍රදර්ශනයේ දී මේ නිර්මාණශීලී චිත්‍ර ශිල්පියාගේ කුසලතාවයන් දැකගත හැකි විය.ඔහු නමින් අම්බලංගොඩ කළුවඩුමුල්ලේ ප්‍රසන්න කාලිංග කාරියවසම් ය. පනස් හත් විය ඉක්මවා සිටින සෞන්දර්්‍ය විශ්වවිද්‍යාලයේ ආදි උපාධිධාරී ගුරුවරයකු වන ඔහු චිත්‍ර ශිල්පය වෙන්ව මූර්ති කලාවද මනාසේ ප්‍රගුණ කළ අයෙකි.කාලිංග ප්‍රසන්න මහතා තම නිර්මාණකරණය ගැන මෙසේ අදහස් දැක්වීය.ගැමි බෞද්ධ සංකල්පය මාගේ සතුවම් සම්ප්‍රදායයි.චීනය, ජපානය, ටිබෙටය, බුරුමය, නේපාලය, කාම්බෝජය, යන රටවල පවත්නා චිත්‍ර කලා සම්ප්‍රදායන් හා අනුරාධපුර තිවංකය මහියංගණය ධාතු ගර්භයෙහි ඇති චිත්‍ර හා සීගිරි චිත්‍රකලාවත් ගැන ස්වයං අධ්‍යයනයන් කොට ඒ සියල්ල මිශ්‍රණය කොට මෙම නව චිත්‍ර ශෛලය නිර්මාණය කළා.අද චිත්‍රකලාව හා නිර්මාණකරුවන් බොහෝවිට වාණිජමය පැත්තට නැඹුරු වෙලා. මේ නිසා ප්‍රතිභාපූර්ණ සම්භාව්‍ය චිත්‍රකලාව විනාශ වී හුදෙක් වාණිජමය සර්ව පිත්තල නිර්මාණයන් හා නිර්මාණ කරුවන් බිහිවීම අවාසනාවන්ත තත්ත්ත්වයක් උදා වෙලා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=r1110074</link>
    <topic>පොලිස් ජංගම සේවයහෙම්මාතගමදී</topic>
    <author>අලුත්නුවර සමූහ : ඒ. ඇම්. ටිකිරි බණ්ඩා</author>
    <content>හෙම්මාතගම පොලිසිය සහ සිවිල් ආරක්ෂක කමිටුව ඒකාබද්ධව සංවිධානය කරනු ලැබූ ‘සුරකිමු ශ්‍රී ලංකා’ පොලිස් ජංගම සේවය හෙම්මාතගම ගිනිහප්පිටිය දේවී බාලිකා විද්‍යාලයේදී පැවැත්විණි.මාවනැල්ල ප්‍රාදේශීය ලේකම් කාර්යාලය ප්‍රාදේශීය සභාව හෙම්මාතගම මාවනැල්ල රජයේ රෝහල් හෙම්මාතගම මාවනැල්ල පොලිස් ස්ථාන ඇතුළු රාජ්‍ය සහ ජනතා සංවිධාන එයට සහයෝගය දක්වන ලදී.එදින හෙම්මාතගම පොලිස් බල ප්‍රදේශයේ වෙසෙන ජනතාවට අවශ්‍ය ජාතික හැදුනුම්පත් හා වැඩිහිටි හැඳුනුම්පත් ලබාදීම, ඉඩම් ආරවුල් සුළු පැමිණිලි, පහසුවෙන් නිරාකරණය කරදීම, ගොවීන් සඳහා නොමිලේ පැළ බෙදා දීම, අක්ෂි සායන පවත්වා නොමිලේ ප්‍රතිකාර ලබා දීම, ඇස් කණ්ණාඩි ලබාදීම, විවාහ සහතික ලබා දීම සිදු කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=r1110075</link>
    <topic>ලබුකොටුව නිවාස සංකීර්ණයේ පවුල් රැසකට තවම ඔප්පු නෑ</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන, හූරීමළුව, ලබුකොටුව නිවාස යෝජනා ක්‍රමයේ පදිංචිව සිටින පවුල් රැසකට ඔවුන් පදිංචි නිවාස සඳහා ඔප්පු නොලැබීමෙන් ඔවුහු දුෂ්කරතා රැසකට පත්ව සිටිති.රඹුක්කන ප්‍රාදේශීය සභාවට අයත් මෙම නිවාස යෝජනා ක්‍රමයේ සිංහල, දෙමළ හා මුස්ලිම් පවුල් රැසක් දැනට වසර තිහක පමණ කලයක සිට මෙහි පදිංචිව සිටින අතර, මෙතෙක් ඔවුන්ගෙන් බොහෝ දෙනකුට එහි අයිතිය හිමිව නැත.ලබුකොටුව නිවාස සංකීර්ණයේ පදිංචි විශ්වවිද්‍යාල ශිෂ්‍යයකු වන මොහොමඩ් නව්ෆල් මහතා:- ”අපි ඉපදෙන්නත් කලින් අපේ මවුපියන් මෙහි පදිංචියට පැමිණ තිබෙනවා. මෙම නිවාස සංකීර්ණයේ නිවාස තිස් හතරක් තිබෙනවා.ඉන් දෙකෙන් පංගුවකට පමණ තවමත් සින්නක්කර ඔප්පු ලැබී නැහැ. මේ නිවාස දැනට අවුරුදු තිහක් විතර පැරැණියි. දැන් ඒවා බොහොමයක් අලුත්වැඩියා කළ යුතු තත්ත්වයේ තිබෙන්නේ. ඒත් සින්නක්කර අයතිය නොමැති නිසා අලුතින් කොටසක් ඉදිකිරීමට හෝ අලුත්වැඩියාවක් කළ නොහැකියි.“ලබාදී ඇති නිවාසවල ඉඩකඩ ප්‍රමාණවත් නැහැ. අලුතින් කොටසක් නිවසට එකතු කිරීමට අප උත්සාහ කළත් එය අතරමග නවතා දැමීමට සිදුවුණා.”.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=s1110071</link>
    <topic>පළමු දකුණු ආසියානු වෙරළ ක්‍රීඩා උළෙල ජනපති ප්‍රධානත්වයෙන් හෙට ඇරැඹේ</topic>
    <author>ජගත් ගුණවර්ධන</author>
    <content>ප්‍රථම දකුණු ආසියානු වෙරළ ක්‍රීඩා උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් හම්බන්තොට වෙරළ පරිශ්‍රයේදී හෙට (8) ආරම්භ වෙයි.තරගාවලියේ සමාරම්භය හෙට පස්වරු 6.00 සිදු වන අතර 9 වැනිදා පැසිපන්දු, අශ්වාරෝහක, කබඩි, රුවල් ඔරු, වොලිබෝල් හා පාපන්දු තරග ආරම්භ වීමට නියමිතය.10 වැනිදා කායවර්ධන, පිහිනුම්, පැසිපන්දු, අශ්වාරෝහක, පාපන්දු, කබඩි, රුවල් ඔරු තරග පැවැත්වේ.කායවර්ධන, බාස්කට්බෝල්, කබඩි, අත්පන්දු, රුවල් ඔරු හා ජිවිතාරක්ෂක තරග 11වැනිදා පැවැත් වීමට නියමිතය.12 වැනිදා බාස්කට්බෝල්, කායවර්ධන, අශ්වාරෝහක, අත්පන්දු, ජිවිතාරක්ෂක සහ රුවල් ඔරු තරග පැවැත්වේ.නෙට්බෝල්, අශ්වාරෝහක හා අත්පන්දු තරග 13 වැනිදා පැවැත්වෙන අතර 14 වැනිදා නෙට්බෝල් අවසන් තරග හා සමාප්ති උළෙල පැවැත්වෙනුයේ කථානායක චමල් රාජපක්ෂ මහතාගේ ප්‍රධානත්වයෙනි.ශ්‍රී ලංකාවේ බලාපොරොත්තු රැසක් සමගින් දකුණු ආසියානු පළමු වෙරළ ක්‍රීඩා උළෙලේදී සෑම තරගයක්ම නියෝජනය කිරීමට ක්‍රීඩක ක්‍රීඩිකාවන් ඉදිරිපත් වී සිටින අතර ලෝක සූර කායවර්ධන ක්‍රීඩක ප්‍රසන්න පීරිස් මෙන්ම ආසියානු සූරයින්ගෙන් සමන්විත කායවර්ධන ක්‍රීඩකයන් 6 දෙනෙකුගෙන් යුත් කණ්ඩායමක් ද, බොලිබෝල් රන් පදක්කම් බලාපොරොත්තුව සහිතව කණ්ඩායම් 4ක්ද තරගාවලියට එක්වී සිටිති.දකුණු ආසියානු කලාපීය රටවල් අටම සහභාගි වන මේ තරගාවලියේදි තරග ඉසව් 12ක් සඳහා ක්‍රීඩක ක්‍රීඩිකාවන් 400ක් පමණ සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=s1110072</link>
    <topic>කෙන්යාවේ ජෙෆ්රි-ගුවන් හමුදාවේ දීපානි කොළඹ මැරතන් තරගය ජය ගනිති</topic>
    <author/>
    <content>කිලෝමීටර් 42ක දුරින් යුත් කොළඹ මැරතන් විවෘත තරගයේ පිරිමි අංශයේ ජයග්‍රහණය පැය 2කුත් මිනිත්තු 28ක් සහ තත්පර 8කින් තරගය නිමාකළ කෙන්යාවේ බර්ඩ්න් ජෙෆ්රිට හිමිවූ අතර කාන්තා අංශයේ ජය අත්කර ගැනීමට ගුවන් හමුදාවේ රුවිනි දීපානි සමත්වූවාය. ඇය වාර්තා කළ කාලය පැය 2කුත් මිනිත්තු 57ක් සහ තත්පර 28කි.ශ්‍රී ලංකා ස්පෝර්ට්ස්ට්‍රයිසන් ආයතනය විසින් 11වැනි වරටත් සංවිධානය කරනු ලැබූ මේ තරගාවලියේ විවෘත මැරතන් පිරිමි අංශයේ පළමු ස්ථානයේ සිට 6වැනි ස්ථානය දක්වා ජය අත්කරගනු ලැබුවේ මැරතන් තරගවලට උපන් හපන්කම් දක්වන කෙන්යානු ක්‍රීඩකයන් විසිනි.කාන්තා තරගයේ පළමු, දෙවැනි හා තෙවැනි ස්ථාන ශ්‍රී ලංකා ක්‍රීඩිකාවන් විසින් හිමිකරගනු ලැබූහ. පිරිමි තරග අංශයේ දෙවැනි ස්ථානය දිනාගනු ලැබුවේ පසුගිය වසරේ සූරයා වූ කිමුතායි කෙනඩිය. තෙවැනි ස්ථානය කොගෝ කිබෙටෙසිකි ට හිමිවිය.කාන්තා තරග අංශයේ දෙවැනි ස්ථානය අත්කරගනු ලැබුවේ නාවික හමුදාවේ ලක්මිණි බෝගහවත්ත විසිනි. තෙවැනි ස්ථානය නිලානි ප්‍රියදර්ශණිට හිමිවිය.කොළඹ සිට මීගමුව දක්වා පැවැති කොළඹ මැරතන් තරගාවලියේ අර්ධ මැරතන් පිරිමි තරගයේ ජය අත්කරගනු ලැබුවේ යුද හමුදාවේ එච්.එම්.සමන් කුමාරය. දෙවැනි ස්ථානය ජී.ඩී.පී. සෝමරත්නට හිමිවූ අතර එම්. සිවරාජ්ට තෙවැනි ස්ථානය අත්විය.අර්ධ මැරතන් කාන්තා තරගය ජය ගැනීමට පොලිසියේ සී.එම්. වීරකෝන් සමත්වූවාය. දෙවැනි ස්ථානය නාවික හමුදාවේ එන්.ඩබ්.එන්. කුමාරිට හිමිවූ අතර බී.ඩී.ජී.කේ. ඒකනායකට තුන්වැනි ස්ථානය හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=s1110073</link>
    <topic>‘අළු බඳුන’ වීර ග්‍රැහැම් ඩිලී මිය යයි</topic>
    <author/>
    <content>හිටපු එංගලන්ත වේග පන්දු යවන්නකු වූ ග්‍රැහැම් ඩිලී කෙටි කලක් රෝගාතුරව සිටීමෙන් පසුව මිය ගොස් තිබේ. මිය යන විට ඔහුගේ වයස අවුරුදු 52ක් විය.සිය පරම්පරාවේ වේගවත්ම පන්දු යවන්නකු වූ ඩිලී, එංගලන්තය වෙනුවෙන් 29.78ක සාමාන්‍යයකින් යුතුව ටෙස්ට් කඩුලු 138ක් ලබා ගත්තේය. එහෙත් එංගලන්තය වෙනුවෙන් ඔහුගේ අමතක නොවන හොඳම දායකත්වය වාර්තා වූයේ පිත්තෙනි.1981 වසරේ හෙඩිංලි හිදී ඔස්ට්‍රේලියාවට එරෙහිව ජනප්‍රිය ‘අළු බඳුන’ ජයග්‍රහණයක් කරා යාමට එංගලන්තයට උපකාරී වෙමින් ඩිලී, ලකුණු 117ක සබඳතාවක් වෙනුවෙන් ඉයන් බොතම් ට සහාය වෙමින් ලකුණු 56ක් රැස් කිරීමට සමත් විය.දස වසරක ජාත්‍යන්තර ක්‍රීඩා දිවියක් තුළ ඩිලී ටෙස්ට් තරග 41කට හා එක්දින තරග 36කට සහභාගි විය.හෙඩිංලි තරගයට අමතරව ඔහු 1986 – 87 ජයග්‍රාහී ‘අළු බඳුන’ තරගාවලියේ බ්‍රිස්බේන් හි පැවැති පළමු ටෙස්ට් තරගයේදී ප්‍රධාන කාර්යභාරයක් ඉටු කරමින් පළමු ඉනිමේදී ලකුණු 68කට කඩුලු 5ක් ලබා ගත් අතර ඔහුගේ මේ පන්දු යැවීම නිසා ඔස්ට්‍රේලියාවට පිට පිට දෙවැනි වතාවටත් පන්දුවට පහර දීමට සිදුවිය.ඩිලීගේ සම්පූර්ණ පළමු පෙළ ක්‍රීඩා දිවිය තුළදී ඔහු කෙන්ට්, වූස්ටර්ෂයර්, එංගලන්තය හා නටාල් කණ්ඩායම් වෙනුවෙන් 26.84ක සාමාන්‍යයකින් යුතුව කඩුලු 648ක් ලබා ගත්තේය. ආතරයිටිස් රෝගය හේතුවෙන් ඩිලී 1992 වසරේදී තරග බිමෙන් සමු ගත්තේය.ඉන්පසුව පුහුණුකරු ක්ෂේත්‍රයට පිවිසි ඔහු එංගලන්ත කණ්ඩායමේ සහාය පුහුණුකරු ලෙස කටයුතු කළේය.එංගලන්ත කාන්තා ක්‍රිකට් කණ්ඩායමේ පන්දු යැවීමේ පුහුණුකරු ලෙසින්ද ඩිලී කලක් කටයුතු කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=s1110074</link>
    <topic>එටිසලාට් කුසලාන සය සාමාජික ක්‍රිකට් තරගාවලියට අයදුම්පත් කැඳවේ</topic>
    <author>කිත්සිරි වනසිංහ</author>
    <content>අනුරාධපුර මෙට්රෝ සිංහ සමාජයේ සංවිධානත්වයෙන් එටිසලාට් දුරකථන සමාගමේ අනුග්‍රහය ඇතිව “එටිසලාට් කුසලාන” සය සාමාජික සැහැල්ලු පන්දු ක්‍රිකට් තරගාවලිය සඳහා අයදුම්පත්‍ර භාරගැනීම මේ දිනවල සිදු කෙරේ.රාජ්‍ය හා රාජ්‍ය නොවන ආයතන, ත්‍රිවිධ හමුදාව සහ පොලිසියට සම්බන්ධ අනුරාධපුර දිස්ත්‍රික්කයේ සේවකයින් හට මෙම තරගාවලියට සහභාගී වීමට හැකියාව ඇත. මෙසේ ඉදිරිපත් වන කණ්ඩායමක් ක්‍රීඩකයින් 08 දෙනෙකුගෙන් සමන්විත විය යුතුය.තරගාවලියේ ජයග්‍රාහි කණ්ඩායමට මුදලින් රුපියල් 25000ක් සමඟ එටිසලාට් කුසලානය පිරිනැමීමට නියමිතය. දෙවැනි ස්ථානයට මුදලින් රුපියල් 20000 ක්ද තෙවැනි හා සිව්වැනි ස්ථානයට රුපියල් 5000 බැගින් වූ මුදල් ත්‍යාගද පිරිනැමීමට නියමිතය.අනුරාධපුර නව බස් නැවතුම් පළ අසල සමනල ගොඩනැඟිල්ලේ පිහිටි එටිසලාට් කාර්යාලයට හෝ අනුරාධපුර ග්‍රෑන්ඩ් සංචාරක නිවාඩු නිකේතනයට අයදුම්පත් භාරදීම සිදුකළ හැකිය.තරගය සඳහා අයදුම්පත් භාර ගැනීම ලබන 10 වැනිදායින් අවසන් වේ.වැඩි විස්තර සඳහා මෙට්රෝ සිංහ සමාජයේ ව්‍යාපෘති සභාපති නීතිඥ දිමුතු බණ්ඩාර 0776646569 සහ ලේකම් නිහාල් ලෙව්කේ 0722504004 යන මහත්වරුන්ගෙන් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=f1110071</link>
    <topic>ගිනි අවිය නිහඬ වීප්‍රාර්ථනා මල් පිපුණු දා</topic>
    <author>සමන්මලී කරුණානායක සහ නූර් නිසාම් ඡායාරූප නලින් හේවාපතිරණ</author>
    <content>ඔවුහු එකා පසුපස එකා පෙළ ගැසී ශික්ෂිත ලීලාවෙන් අරලියගහ මන්දිර පරිශ්‍රයට ඇතුළු වෙමින් උන්හ. ඒ මුහුණුවල පෙනුණේ කාලයක් තිස්සේ බොහෝ පීඩාවන්ට ලක්ව තිබූ සිත් හා සිරුරු එයින් මිදුණු බවෙහි සැනසීම ය. ජීවිතය කොයිවේලේ අහිමි වේදෝයි යන සිතිවිල්ලෙහි බියෙන් විඩාපත් වූ බවක් කියාපාන ඒ ඇස් තම අනාගතය ආලෝකමත් වන්නට යන ආකාරය පිළිබඳ සතුට මුසු විස්මයෙන් බැබළිණි. ලජ්ජාශීලීව අප හා සිනාසුණු ඔවුන්ගේ මුහුණු සැබැවින්ම අහිංසක වූ බව කිව යුතුය.අප මේ දුටුවේ අන් කිසිවෙකු නොව, එදා ත්‍රස්තවාදය පතුරුවන්නට එල්. ටී. ටී. ඊ. ය විසින් සිය ග්‍රහණයට ගන්නා ලද දමිළ තරුණ තරුණියන් ය. ත්‍රස්තවාදය පරාජය කරනු වස් රජය විසින් දියත් කෙරුණු මානුෂීය මෙහෙයුමේ අවසන් අදියරේදී රජයේ හමුදාවන්ගේ භාරයට පැමිණි මේ තරුණ තරුණියන් පුනරුත්ථාපනය කර නිදහස් පුරවැසියන් ලෙස නැවත සමාජයට එකතු කිරීමේ ඓතිහාසික අවස්ථාවක් පසුගියදා අරලියගහ මන්දිරයේදී පැවැත්විණි.හිටපු එල්. ටී. ටී. ඊ. සාමාජික සාමාජිකාවන් 12,000කට ආසන්න ප්‍රමාණයකගෙන් 8500ක් පමණ මේ වන විට පුනරුත්ථාපනය කර ඔවුන්ගේ ළඟම ඥාතීන් වෙත භාරදී හමාරය. අප දුටුවේ පසුගිය 30 වැනිදා එසේ ඥාතීන් වෙත යාමට අවස්ථාව ලද තරුණ තරුණියන් 1800කගෙන් සමන්විත පිරිසකි.ගෙදර යන්නේ හරිම සතුටෙන්“මම උසස් පෙළ විභාගෙ කරලා ඉවර වෙලා පරිගණක පාඨමාලාවක් හදාරන එක ගැන හිත හිතා ඉන්න කාලෙදි තමයි මාව එල්. ටී. ටී. ඊ. යෙන් බලහත්කාරෙන් අල්ලාගෙන ගියේ’ ඒ 2007 අවුරුද්දේ. ඔවුන් අල්ලගෙන එන හැම කෙනාටම දෙන මූලික පුහුණූව මටත් දුන්නා. ඒක හරිම කටුක අත්දැකීමක්.මම හැම වෙලාවෙම හිතුවෙ ගෙදර එන එක ගැන. කොම්පියුටර් ඉගෙන ගෙන ඒ අංශයේ රස්සාවක් කරන්න මම ගොඩක් කැමැත්තෙන් හිටියෙ.රජයේ හමුදාව එල්. ටී. ටී. ඊ. ය අල්ලගෙන හිටපු ප්‍රදේශයට ඇතුළු වෙනකොට ඔවුන්ට භාර වෙන්න මට අවස්ථාවක් ලැබුණා. පුනරුත්ථාපන කඳවුරේ සිටින කාලය තුළ මට පරිගණක පාඨමාලාවක් හදාරන්න අවස්ථාවක් ලැබුණා.ඒ විතරක් නෙවෙයි. මනෝ උපදේශනය පිළිබඳ පාඨමාලාවක් හැදෑරීමට වගේම ඉංගී‍්‍රසි ඉගෙන ගන්නත් මට අවස්ථාව ලැබුණා. අද මම ආපහු ගෙදර යන්නෙ ගොඩක් සතුටින්” යැයි කීවේ 22 හැවිරිදි රූමත් තරුණියක වූ තුෂාරි රාමචන්ද්‍රන් ය. ඈ වවුනියාවේ ය.“මගෙ දරුවා අද මේ තත්වෙ ඉන්න එක ගැන මට දැනෙන්නෙ පුදුම සතුටක්.” ඇගේ මව අපට කීවේ එපමණකි. ඇගේ මුහුණේ පිරී තිබූ සතුට අපට කිසි දිනෙක අමතක නොවේ.33 හැවිරිදි ශ්‍රීධරන් අපට පැවසුවේ ද තවත් එවැනිම කතාවකි. “මං දරුවො දෙන්නෙක් ඉන්න පියෙක්. අපි පදිංචි වෙලා හිටියෙ මුලතිවුවල. මම බස් රියදුරෙක් හැටියට තමයි රස්සාව කළේ...මේ අතරෙ තමයි එල්. ටී. ටී. ඊ. එක මාව අල්ලගෙන ගියේ. ඔවුන්ගෙ මූලික පුහුණුවෙන් පස්සේ මට එල්. ටී. ටී. ඊ. යෙ ලොරි රියදුරෙක් හැටියට වැඩ කරන්න සිදුවුණා.දරු සෙනෙහසහිමිවීම සතුටක්හරිම අසීරු ජීවිතයක් ඒ දිනවල ගත කළේ. හරියට කෑමක් බීමක් නැතිව කැළෑවල රෑ නිදිමැරුවා. මගෙ දරුවො දෙන්නා මතක් වෙනකොට මට දැනුණෙ පුදුම වේදනාවක්. උන් දෙන්නම පොඩියි. මගෙ පුතාට වයස අවුරුදු 6යි. දුවට 11යි.ඒත් මට එල්. ටී. ටී. ඊ. එක එක්ක ඉන්නවා ඇරෙන්න විකල්පයක් තිබුණෙ නෑ. එයින් නිදහස ලබලා අද මේ විදියට ආපහු ගෙදර යන්න ලැබුණු එක ගැන මට දැනෙන්නෙ පුදුම සතුටක්. ඒ කාලෙ මම හිතුවෙ මට මගෙ දරුවො දෙන්නා ආයෙ දකින්න ලැබෙන එකක් නෑ කියලයි. අද උදාවුණු මේ අවස්ථාව මට එක අතකින් පුදුමයක්වගේ...විශ්වමඩුහි 21 හැවිරිදි මහේශ්වරන්ට කිලිනොච්චිහි 20 හැවිරිදි කරන්ට හා 27 හැවිරිදි වෙනුගෝපාල්ට මෙන්ම මඩකළපුවේ 28 හැවිරිදි නල්ලයියාට කියන්නට තිබුණේද මෙවැනි ම කතා ය. එල්. ටී. ටී. ඊ. යෙන් මහේශ්වරන්ව පැහැරගෙන යන විට ඔහු සිටියේ 10 වැනි ශ්‍රේණියේ ය.ළමා සොල්දාදුවෙකු ලෙස ද, තරුණයෙකු ලෙසද රජයේ හමුදාවට භාර වනතුරු ඔහු මුහුණ පෑ ජීවිත අවදානම ගැන කතා ඔහු අප හා පැවසී ය.කරන්, එල්. ටී. ටී. ඊ. ය විසින් බලහත්කාරයෙන් ගෙන යන විට ඔහුට වයස අවුරුදු 18 කි. “මගෙ තාත්තා නෑ. මට ඉන්නෙ අම්මා විතරයි. අම්මා ළඟට ආයෙත් යන්න ලැබුණු එක ගැන මට සතුටුයි” යැයි ඔහු කීවේ ය.මගෙත් එක්කමල්ලිත් හිටියානම්...“මම ඕ ලෙවල් විභාගෙ පාස් කරලා ඒ ලෙවල්වලට පාඩම් කරමින් ඉන්නකොට තමයි එල්. ටී. ටී. ඊ ය මාව බලෙන් අරගෙන ගියේ. මගෙ මල්ලිවත් එයාලා අල්ලගෙන ගියා. මල්ලි සටනෙදි මැරුණා...මම මාස 9ක් වගේ කාලයක් තමයි එතන හිටියෙ. මට ලොකු බයක් දැනුණා මගෙ ජීවිතෙන් කොයි වෙලාවෙ හරි නැතිවෙයිද කියලා. මට ඕන වුණේ ඉගෙන ගන්න මිසක් සටන් කරන්න නෙවෙයි.අවසානෙදි එල්. ටී. ටී. ඊ. එකෙන් ගැලවිලා හමුදාවට භාර වෙන්න අවස්ථාවක් ලැබුණු එක ගැන මම සතුටු වෙනවා. මගෙ ජීවිතේ බේරුණේ ඒ නිසයි...” ඒ 28 හැවිරිදි මයුරු ය. ඔහු යාපනේ වැසියෙකි.“මට වගේම මගෙ මල්ලිටත් මා එක්ක අද ගෙදර යන්න ලැබුණා නම්!”මිනීමරු ත්‍රස්තවාදී බලවේගයකින් නිදහස් වීමේ සැනසීමත්, ජීවිතයේ තමන් බලාපොරොත්තු වූ ගමන බාධාවකින් තොරව යාමට දැන් අවස්ථාව උදාවී තිබීමත් පිළිබඳ ඔවුන් පැවසුවේ එසේය.ත්‍රස්තවාදය වෙනුවෙන් එදා යටපත් කොට දමා තිබූ සහජ හැකියාවන්වල ප්‍රමාණය කොතෙක්ද යන්න කියාපාමින් ශාන්තලිංගම් කෝපුලන් මෙදා විශිෂ්ට ගායනයක්ද, රංගනයක් ද ඉදිරිපත් කළේය. තාරුණ්‍යයේ සුන්දර පේ‍්‍රමයට එතෙක් ඉඩක් නොලත් තරුණයෝ මෙදා රතු රෝස මල්ගෙන වේදිකාවේ නැටූහ.ඔවුන්ගේ හඬෙහි ද ඉරියවුවෙහි ද පෙනෙන්නට තිබුණේ ජීවිතයේ තමාට කැමැති දෙයක් කරන්නට ලත් ‘නිදහස’ භුත්ති විඳීමේ පී‍්‍රතිය ය.රජය මඟින් පුනරුත්ථාපනය කරන්නට යෙදුණු 12,000කට ආසන්න හිටපු එල්. ටී. ටී. ඊ. සාමාජික සාමාජිකාවන්ට ඔවුන්ගේ කැමැත්ත පරිදි කෘෂිකාර්මික, මෝටර් කාර්මික, පෙදරේරු, පරිගණක, හස්ත කර්මාන්ත ආදී ක්ෂේත්‍රවලින් පමණක් නොව, මනෝ උපදේශන පාඨමාලා මඟින් ද වෘත්තීය පුහුණුව ලබාදී තිබුණි.නිදහසේ හුස්ම පොදක්එල්. ටී. ටී. ඊ ය විසින් අධ්‍යාපනය කඩාකප්පල් කෙරුණු මෙම තරුණ තරුණියන්ට විශේෂ අධ්‍යාපනික වැඩසටහන් සැපයීමෙන් අනතුරුව අ. පො. ස. සාමාන්‍ය පෙළ හා උසස් පෙළ විභාගවලට පෙනී සිටීමේ අවස්ථාව ද මෙහිදී උදා කර දෙනු ලැබිණි.ඒ අනුව 2010 වසරේ සාමාන්‍ය පෙළ විභාගය සඳහා 175 දෙනෙකු පෙනී සිටි අතර ඔවුන්ගෙන් 38ක් සියලුම විෂයයන්ගෙන් සමත් විය. 2010 උසස් පෙළ සඳහා පෙනී සිටි 361 දෙනකුගෙන් 222ක් ඉන් සමත් වූ අතර ඉන් ගණිත අංශයෙන් එක් අයෙක් ද, ජීව විද්‍යා අංශයෙන් එක් අයෙක් ද ඇතුළුව කලා හා වාණිජ අංශවලින් ද 15 දෙනෙක් සරසවි වරම් ලැබීම සුවිශේෂී ය.අවිනිශ්චිතව, මරණ බිය සමඟ ගෙවුණු දුෂ්කර යුගයක අවසානයේ මවුපියනට තම දරුවන් ලැබී තිබිණි. බිරියනට තම සැමියන් ලැබී තිබිණි. කුඩා දරුවන්ට තම පියා නැවත දකින්නට වාසනාව උදාවී විණි.මේ හමුවීම් අතර අපට දැනුණු දෙයක් තිබේ. ඒ, අපේ සහෝදරයන් අපට නැවත හමුවී ඇති බවය. මිලේච්ඡ ත්‍රස්තවාදයක් විසින් කාලයක් තිස්සේ අපෙන් ඈත්කොට දමා සිටි අපේම කොල්ලන්, කෙල්ලන් පුරුදු සහෝදරත්වයෙන් අපට මුණගැසී තිබෙන බවය.දැන් ඉතිං අපට තනි නැත. රුදුරු ත්‍රස්තවාදයක පරාජයත් සමඟ ශ්‍රීලක් මාතාවගේ දරුවෝ සහෝදරත්වයෙන් යළි එකතු වී ඇත. ඔවුන් එකාවන්ව ලක් මව ඉදිරියට ගෙන යනු ඇත. මන්ද ඒ සඳහා මෙතෙක් තිබූ බාධා රටේ නායකත්වයේ හස්තය විසින් ඉවත් කොට දමා නව මංපෙත් විවර කොට තිබෙන බැවිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=f1110072</link>
    <topic/>
    <author/>
    <content>ටවර් හෝල් රඟහල පදනමේ, ටවර් නාට්‍ය හා රංගකලා පාසල ඉදිරිපත් කරන මහාචාර්ය එම්.එච්. ගුණතිලක රචනා කර, නීතිඥ ඩග්ලස් සිරිවර්ධන අධ්‍යක්ෂණය කළ “සක්කාය දිට්ඨි” නාට්‍යයේ විශේෂ දර්ශනයක් මේ මස 08 වැනි දින සවස 6.30 ට මරදාන ටවර් රඟහලේ දී වේදිකාගත වේ. මේ එම නාට්‍ය නිෂ්පාදනය ගැන කෙරුණු සාකච්ඡාවකි.අපි 2007 සිට සෑම වසරකම නාට්‍ය පාඨමාලාවෙ කොටසක් හැටියට සිසුන් යොදාගෙන නාට්‍යයක් නිෂ්පාදනය කරන සම්ප්‍රදායක් පවත්වගෙන ගියා. ගොදුරු, අන්තිම රාත්‍රිය, විදුර නෘත්‍ය හා පුලතිසි අභිමන, යුනෙස්කෝ වාර්තා රංගය බිහි වුණේ ඒ අනුවයි. මේ එතරම් මහජනතාව අතරට ගියේ නැහැ. ප්‍රචාරාත්මක අවශ්‍යයතා මත ඒ නාට්‍යය බිහිවීම ඒ සඳහා බලපාන්න ඇති.පාඨමාලාව හදාරණ තරුණ තරුණියන්ගේ දක්ෂතා ජනතාව අතරට ගෙන යන්න මාධ්‍යයක් අපි හොයමින් හිටියා. ඊළඟට පාඨමාලාව නිම කරන සිසුන් වෘත්තීය නාට්‍යකරුවන් කරන්නේ කොහොමද කියන ගැටලුව ඊළඟට අපි ඉදිරියේ තිබුණා.අපි ඉන්දියාවෙ ගිය අවස්ථාවක ඉන්දීය ජාතික නාට්‍යය පාසල ඔවුන්ගේ සිසුන් වෘත්තීය නාට්‍යකරුවන් කිරීමට ගන්න පියවරයන් ගැන අධ්‍යයනය කළා. ටවර් වෘත්තීයාභිමුඛ නාට්‍ය සංසදය (Tower Repertory theatre) බිහි වන්නේ ඒ අනුවයි. රංගන පාඨමාලාවේ අතීත ශිෂ්‍යයෝ නාට්‍ය කලාවට ඇතුල් කිරීම සංසදය හරහා ඉටු වෙනවා. ‘සක්කාය දිට්ඨි’ එහි ආරම්භක පියවරයි.දේශීය නාට්‍ය ආභාෂය යොදාගත යුත්තේ දේශීය නාට්‍ය කලාව පෝෂණය කිරීම සඳහායි. අපේ අනන්‍යතාවය හොඳින්ම ප්‍රදර්ශනය වෙන්නේ දේශීය ජන නාට්‍ය සම්ප්‍රදායෙන් නිෂ්පාදනය කරන නාට්‍ය වලින්.විශ්ව නාට්‍ය රටාවම ගෙතී ඇත්තේ සරල රීතියක් තුළයි. ඒ නිසා සරල ජන ශ්‍රැතියක් ආශ්‍රයෙන් නිර්මාණයක් මඟින් වුවත් අපිට පරිපූර්ණ නාට්‍යමය අත්දැකීමක් ලබා දෙන්න පුළුවන්.“සක්කාය දිට්ඨි” දේශීය නාට්‍යය සම්ප්‍රදාය මත රචනා වූ සාර්ථක නාට්‍යයක්. අපිට අමුතුවෙන් එකතු කරන්න හෝ අඩු කරන්න දෙයක් මේ පිටපතේ නැහැ. මහාචාර්ය එම්.එච්. ගුණතිලක කෝලම් නාට්‍ය කලාව පිළිබඳ ප්‍රවීණයෙක්. ඔහු ඒ පරිචය සාර්ථක ලෙස මේ නාට්‍ය රචනා කිරීමේදී යොදාගෙන තිබෙනවා.අනිත් කරුණ තමයි මේ නාට්‍යය මුල් වරට නිෂ්පාදනය වූයේ විදේශීය නාට්‍ය කලාව දේශීය නාට්‍යය කලාවේ පෝෂණය සඳහා දායක කරගත යුතු ආකාරය පිළිබඳ සංවාදයක් පැවැති යුගයකයි. 60 දශකයේ පැවැති මේ සංවාදයට මහාචාර්ය එදිරිවීර සරච්චන්ද්‍ර, ගුණසේන ගලප්පත්ති, සුගතපාල ද සිල්වා, දයානන්ද ගුණවර්ධන වැනි ප්‍රමුඛ නාට්‍යකරුවන් සම්බන්ධ වුණා. පැවැති පසුබිමක නිර්මාණය වූ නාට්‍යයක් නැවත නිෂ්පාදනය කිරීම වඩාත් උචිතයි කියලා අපි කල්පනා කළා.ගතවූ දශක හතර ඇතුලෙදි අපේ සමාජයේ ගති සොබාවයන් වෙනස් වුණා. නාට්‍යය කෞතුක භාණ්ඩයක් නෙවෙයි. ඒ නිසා එදා දෙය වර්තමානයට ගැලපෙන පරිදි ගළපා ගත හැකියි.නිෂ්පාදනයේදී කෝලම් සම්ප්‍රදායට අමතරව නවීන තාක්ෂණික ක්‍රමවේදයන් ද යොදා ගත්තා. ඊට අමතරව ටෙලි නාට්‍යය වගේ දෙයක් සමාජයට බලපාන ආකාරය ගැන වගේම සිනමාවෙ තිබෙන හාස්‍යමය ලක්ෂණ නාට්‍යට මුසු කරගත හැකි ආකාරය ගැන අත්හදා බැලීමක් මේ නිෂ්පාදනයේදී මම කළා.වර්තමාන නාට්‍යකරුවෝ නාට්‍ය නිෂ්පාදනයට වැඩිය උනන්දුවෙන්නේ ප්‍රචාරය ගැනයි. ඔවුන් නාට්‍යය කරන්න පටන් ගන්න කළින් පත්තර පිටු පුරවන්න පටන් ගන්නවා. නාට්‍ය සාර්ථක අසාර්ථකභාවය මේ පිරිසට වැදගත් නැහැ.80 දශකය දක්වාම නාට්‍යය අලෙවි කළේ නාට්‍යය නිෂ්පාදකයාමයි. අද කොටස් වෙළඳපළට වගේම නාට්‍යයටත් තැරැව්කරුවන් සිටිනවා. නාට්‍යකරුවන් නාට්‍යය හදන්නේ ඔවුන්ට වුවමනා ආකාරයටයි. ඔවුන් නාට්‍යය ජනතාව අතරට අරන් යන්න ලොකු සේවයක් කරනවා. වැරැද්ද වාණිජ අරමුණු ඉදිරියට ගැනීමයි.මේ වෙලාවේ රටේ මාකට් වෙන්නේ අපේ දේවල්. ඉස්සර යුරෝපීය සම්ප්‍රදායෙන් හැදුණු නිවාස වල තැන අද දේශීය සම්ප්‍රදායේ ඉදිකිරීම් අරගෙන තිබෙනවා. ක්ෂණික ආහාර විකුණන ස්වයං සේවා වෙළඳ සැල්වලට පවා අම්බලම, මහගෙදර , ගමේ කඩේ වගේ නම් යෙදිලා තිබෙනවා. මේ ඔක්කොගෙන්ම පේන්නේ ගමේ කමට තැනක් ලැබිලා තිබෙන බවයි.ඒක බලපා තිබෙන්නේ දේශපාලන කාරණයකට වඩා සමාජ විද්‍යාත්මක හේතුවක්. මේ ආකාරයට අපෙන් ඈත්ව ගිය ගැමිකම ගැන මිනිසුන්ට ආමන්ත්‍රණය කරන්න පුළුවන් ජන රංගය හරහායි. වෙන දේවල් මාකට් වෙනවට වඩා අපේ දෙයක් මාකට් වෙන එක හොඳයි.මේ නාට්‍යයෙන් එදා හිටපු මුදලිතුමා, ගුරුතුමා වැනි චරිත ආකර්ෂණීය චරිත බවට පත් කර තිබෙනවා.මේක තමන්ගේ වැරැදි වහගන්න කියන කතාවක්. ඔය කතාව මීට දශක දෙක තුනකට කළින් ඇත්තයි. එහෙම තියෙද්දිත් අපේ රටේ දක්ෂතා තිබෙන නළු නිළියන් පිරිසක් බිහි වුණා. ඔවුන් නාට්‍ය කලාව අධ්‍යයනයෙන්ම රංගනය ගැන ඉගෙන ගත්තා.නමුත් ටෙලි නාට්‍ය හරහා රංගනයට පැමිණ සිටින වර්තමාන පරම්පාරාවට රංගනය ගැන එහෙම ඉගෙන ගන්න වුවමනාවක් තිබෙන බව පේන්නේ නැහැ. කැලණිය විශ්වවිදා්‍යාලයේ, සෞන්දර්ය විශ්වවිද්‍යාලයේ, කොළඹ හා පේරාදෙණි විශ්වවිද්‍යාලවල රංගනය පිළිබඳ පාඨාමාලා තිබෙනවා. ඒ විශ්වවිද්‍යාලවලට ඇතුල්වීමට සුදුසුකම් නොමැති අයට ටවර් පදනමේ පාඨමාලාව සම්පූර්ණ කර විවෘත විශ්වවිද්‍යාලයෙන් උපාධියක් ගන්න පුළුවන්. නාට්‍ය හා රංග කලාව පාසල්වල 6 පන්තියේ සිට උසස් පෙළ දක්වා උගන්වනවා. එතකොට නාට්‍ය ඉගෙන ගන්න තැනක් නැහැයි කියන්න බැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>07</day>
    </date>
    <link>http://www.dinamina.lk/2011/10/07/_art.asp?fn=f1110073</link>
    <topic>දුක් සැප කුමන්දා අසන නිරිෙඳී වෙන කොයින්දා...</topic>
    <author>ඡායාරූප - සුදත් සිල්වා</author>
    <content>කොළඹ ජනතාවගේ ගැටලු සොයා බැලීමේ අරමුණෙන් ජනාධිපති මහින්ද රාජපක්ෂ මහතා කොළඹ නගරයේ පැල්පත් නිවාස ආශි‍්‍රත සංචාරයක පෙරේදා (5) නිරත විය. ජනාධිපතිවරයාගේ එම සංචාරයේ සුවිශේෂී අවස්ථා කිහිපයකි මේ. .</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=n1110081</link>
    <topic>ශ්‍රී ලංකාව දින 11,000ක්ත්‍රස්තවාදයෙන් බැට කෑවා</topic>
    <author>ධනුෂ්ක ගොඩකුඹුර සහ ජීවනී පතිරණ</author>
    <content>ශ්‍රී ලංකාව දින 11,000 ක් ත්‍රස්තවාදීන්ගෙන් දරුණු ලෙස බැට කෑ බව අමතක කරන ඇතැමුන් යුද්ධයේ අවසාන දින 14රේ සිදුවූ දේ පමණක් ප්‍රශ්න කිරීම කනගාටුවට කරුණක් යැයි ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා පැවැසීය. ත්‍රස්තවාදීන් මේ දින 11,000 ඇතුළත ආගමික නායකයන්, දේශපාලනඥයන්, විද්වතුන්, කලාකරුවන් ඝාතනය කරමින් ජනතාවගේ නිදහස උදුරා ගනිමින් අතිශය දරුණු ආකාරයෙන් කටයුතු කිරීම සම්බන්ධයෙන් කිසිවකු ප්‍රශ්න නොකරන බවත් ඇමැතිවරයා සඳහන් කළේය.වසර තිහක් තිස්සේ අහිමිව තිබූ නිදහස දිනා දී සියලු ජාතීන්ට සාමයෙන් ජීවත් වීමට ජනාධිපති මහින්ද රාජපක්ෂ මහතා ඉඩ සලසා දුන් පසු මේ අවසන් දින 14 ක් පිළිබඳ කතා කිරීමේ අවශ්‍යතාව කුමක්දැයි ඇමැතිවරයා ප්‍රශ්න කළේය.පුද්ගලයන් හත් අට දෙනකුට සිදුවූ දේ සම්බන්ධයෙන් පුන පුනා ප්‍රශ්න කරන චැනල් 4 වැනි මාධ්‍ය දහස් ගණනකගේ ඝාතනයන්ට සම්බන්ධ 7800 ක් පුනරුත්ථාපනය කර නැවත සමාජයට එක් කිරීම පිළිබඳව නිහඬ පිළිවෙතක් අනුගමනය කරන බව පැවැසීය.ඇමැතිවරයා මේ අදහස් පළ කළේ ඇමැති මණ්ඩල තීරණ දැනුම් දීමේ මාධ්‍ය හමුවට රජයේ ප්‍රවෘත්ති දෙපාර්තමේන්තුවේදී ඊයේ (07) එක් වෙමිනි. ජනාධිපතිවරයාට එරෙහිව ඇතැම් මාධ්‍ය විවිධ අපහාස කරන බව පැවසූ ඇමැතිවරයා රටත් ජාතියත් නිදහස් කර දුන් රාජ්‍ය නායකයා පාවා දීම මාධ්‍ය නිදහසකට අයත්දැයි ප්‍රශ්න කළේය.මුදල් ගෙවා හෝ මෙවැනි අසත්‍ය ප්‍රචාර ගෙන යාමට ඇතැමුන් කටයුතු කරන බව පැවසූ ඇමැතිවරයා මාධ්‍යවේදීන්ගෙන් සියයට අනූනමයක්ම සංවේදී මිනිසුන් බව දන්නා නමුත් මෙවැනි වැරැදි කටයුතුවල යෙදෙන අයත් සුළු පිරිසක් සිටින බව පැවැසීය.රජයේ ප්‍රවෘත්ති අධ්‍යක්ෂ ජෙනරාල් මහාචාර්ය ආරියරත්න ඇතුගල මහතා ද මේ අවස්ථාවට එක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=n1110082</link>
    <topic>කටකතාවලට වැට බඳින්නැයිජනපතිගෙන් උපදෙස්</topic>
    <author>ධනුෂ්ක ගොඩකුඹුර හා ජීවනී පතිරණ</author>
    <content>කටකතා පැතිරවීම මඟින් ජනතාව නොමඟ යැවීමේ උත්සාහයන් වැළැක්වීමට අවශ්‍ය පියවර වහාම ගන්නා ලෙස ජනාධිපති මහින්ද රාජපක්ෂ මහතා අදාළ නිලධාරීන්ට උපදෙස් දී තිබේ.මෙවැනි උත්සාහයන් සම්බන්ධයෙන් අවධානයෙන් සිටින ලෙස ජනාධිපතිවරයා ඇමැති මණ්ඩලයට උපදෙස් දුන් බව ප්‍රවෘත්ති හා ජනමාධ්‍ය ඇමැති කෙහෙලිය රඹුක්වැල්ල මහතා පැවසීය.ජාතීන් අතර කටකතා මඟින් ආගම් අතර, ජාතීන් අතර ප්‍රශ්න ඇති කරන උත්සාහයක් පවතින බවට බුද්ධි අංශ ලබා දුන් වාර්තා අනුව ජනාධිපතිවරයා මේ උපදෙස් දුන් බවත් ඇමැතිවරයා කීවේය.ඇමැතිවරයා මේ අදහස් පළ කළේ රජයේ ප්‍රවෘත්ති දෙපාර්තමේන්තුවේදී ඊයේ (07) පැවැති මාධ්‍ය හමුවකට එක් වෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=n1110083</link>
    <topic>2012 අය වැය 18දා පාර්ලිමේන්තුවට</topic>
    <author>ධනුෂ්ක ගොඩකුඹුර සහ ජීවනී පතිරණ</author>
    <content>දෙදහස් දොළහ වසර සඳහා වන අයවැය විසර්ජන පනත් කෙටුම්පත ඔක්තෝබර් 18 වැනි දින පාර්ලිමේන්තුවට ඉදිරිපත් කිරීමට රජය තීරණය කර ඇත. අයවැය යෝජනා දෙවැනි වර කියැවීම නොවැම්බර් 21 වැනි දින සිදු කිරීමට නියමිතය. 2012 වර්ෂයේ සමස්ත රාජ්‍ය ආදායම රුපියල් බිලියන 1115 ක් වන අතර සමස්ත වියදම රුපියල් බිලියන 2220 ක් වේ. 2012 වසරේ ප්‍රාග්ධන වියදම රුපියල් බිලියන 1111 ක් වන අතර සංවර්ධන ව්‍යාපෘති සඳහා රාජ්‍ය ආයෝජනය රුපියල් බිලියන 541 ක් වේ.වැටුප් මෙන්ම රාජ්‍ය සේවක බඳවා ගැනීම් ඉහළ දැමීමට මෙවර අයවැයෙන් අදහස් කරන බව ප්‍රවෘත්ති හා ජනමාධ්‍ය ඇමැති කෙහෙලිය රඹුක්වැල්ල මහතා පැවසීය.ජනාධිපති මහින්ද රාජපක්ෂ මහතා මුදල් හා ක්‍රමසම්පාදන ඇමැතිවරයා වශයෙන් ඉදිරිපත් කළ යෝජනාව ඇමැති මණ්ඩලය අනුමත කළ බව රජයේ ප්‍රවෘත්ති දෙපාර්තමේන්තුවේ ඊයේ (07) පැවැති මාධ්‍ය හමුවකදී ඇමැතිවරයා පැවසීය.අය වැය හිඟය දළ දේශීය නිෂ්පාදිතයෙන් සියයට 6. 2 ක මට්ටමේ පවත්වා ගැනීමේ අරමුණ ඇතිව 2012 අය වැය ඇස්තමේන්තු සකස් කිරීමට නියමිතය.ආර්ථික වර්ධන වේගය සියයට 8 ක හා වාර්ෂික උද්ධමන වේගය සියයට 6 ත් 7 ත් අතර මට්ටමක පවත්වා ගැනීම ඉලක්කය වේ.2012 වසරට මුල් තැන දෙමින් 2012 – 2014 තුන් අවුරුදු රාමුව ඇතුළත වියදම් කළමනාකරණය කිරීමට අවශ්‍ය පියවර ගැනීමට නියමිත අතර නව ව්‍යාපෘති සඳහා සම්පත් වෙන් කිරීමට ප්‍රථම දැනට ක්‍රියාත්මක සංවර්ධන ව්‍යාපෘති අවසන් කිරීමට ප්‍රමුඛතාව දීමට රජය අදහස් කරයි.ඒ අනුව රජයේ වියදම්, අත්තිකාරම් ගිණුම් සීමා හා දළ ණය ගැනීම් අවශ්‍යතා ඇතුළත් 2012 අය වැය විසර්ජන පනත් කෙටුම්පත ගැසට් පත්‍රයේ පළ කර පාර්ලිමේන්තුව වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=n1110084</link>
    <topic>නීතිය අතට ගැනීමටකිසිවකුට ඉඩ දෙනු බෑ</topic>
    <author/>
    <content>ජනතාව පීඩාවට පත් කරමින් හැසිරෙන්නට පොලිසියට ඉඩ දිය නොහැකි බැවින් නව වැඩපිළිවෙළක් සඳහා රජයේ අවධානය යොමු වී ඇතැයි ජනමාධ්‍ය හා තොරතුරු ඇමැති කෙහෙලිය රඹුක්වැල්ල මහතා පවසයි.එහෙත් ජනතාවටද නීතිය අතට ගෙන කටයුතු කිරීමට කිසිසේත් ඉඩදිය නොහැකි බවද හෙතෙම අවධාරණය කරයි.පසුගියදා දොම්පේ පොලිසියේ සිදු වූ සිදුවීම සම්බන්ධයෙන් මාධ්‍යවේදියකු නැ ගූ ප්‍රශ්නයකට පිළිතුරු දෙමින් අමාත්‍යවරයා මේ බව සඳහන් කළේය.පොලිස් සේවය පිළිබඳව මිනිසුන්ගේ විශ්වාසයේ අඩුවීමක් ඇතැයි පෙන්වා දෙන අමාත්‍යවරයා, මෙවැනි අවස්ථාවක පොලිස්පතිවරයාගේ ස්ථාවරය පිළිබඳව තමා සතුටට පත් වන බවද ප්‍රකාශ කළේය.කැරලිකාර මානසිකත්වයෙන් යුත් දෙතුන් දෙනකු එක් වී ආරවුල් ඇති කිරීමේ ප්‍රවණතාවක් දක්නට ලැබෙන බවද ඊයේ(07) රජයේ ප්‍රවෘත්ති දෙපාර්තමේන්තුවේ පැවති කැබිනට් තීරණ දැනුම් දීමේ මාධ්‍ය හමුව අමතමින් රඹුක්වැල්ල මහතා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=n1110085</link>
    <topic>මණ්ඩලය වී මෙට්‍රික් ටොන්76,000ක් අරන්</topic>
    <author>විජයානි එදිරිසිංහ</author>
    <content>වී අලෙවි මණ්ඩලය මෙවර අස්වැන්නෙන් වී මෙට්‍රික් ටොන් හැත්තෑහයදහසක් මිලදී ගෙන තිබේ.මේ වන විට රට පුරා වී මිලදී ගැනීම් අවසන් වෙමින් පවතී. වී අලෙවි මණ්ඩලය විශාල වශයෙන් වී මිලදී ගැනීම් සිදු කළ නිසා පෞද්ගලික අංශයට ගිය කන්නවල දී තරම් විශාල වී ප්‍රමාණයක් මිලදී ගැනීමට නොහැකි විය.එම නිසා මේ වන විට පෞද්ගලික අංශය ඔවුන්ගේ වී රුපියල් 31 – 34 අතර මිලකට මිලදී ගනිති.පෞද්ගලික සහල් මෝල් හිමියන්ට වී නොමැති වීම නිසා වී අලෙවි මණ්ඩලය මිලදී ගත් වී තොග වැඩි මිලට ඉල්ලා තිබේ.උපරිම ලාභයක් තබාගත හැකිනම් පමණක් ඉදිරියේදී ඒවා පෞද්ගලික අංශයට විකිණීමට මණ්ඩලය බලාපොරොත්තු වෙයි.වී අලෙවි මණ්ඩලය සතුව තිබූ වී සංචිත සහ මෙවර වී අලෙවි මණ්ඩලය මිලදී ගත් වී තොග ඇතුළුව රජය සතු වී සංචිතය මෙටි‍්‍රක් ටොන් ලක්ෂ දෙක ඉක්මවා තිබේ.අතිරික්ත වී වලින් සකස් කළ පළමු සහල් තොගය දැනටමත් අපනයනය කර ඇති අතර එහි දෙවන තොගයද අපනයනය කිරීමට සූදානම් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=n1110086</link>
    <topic>කොළඹ මත්කුඩු මඩින්නවිශේෂ වැඩපිළිවෙළක්</topic>
    <author>ධනුුෂ්ක ගොඩකුඹුර</author>
    <content>මත්කුඩු ජාවාරම්කරුවන් නිසා කොළඹ ජනතාවට මතුව ඇති ගැටලුකාරී තත්ත්වය ඉක්මණින් අවසන් කිරීමට විශේෂ වැඩපිළිවෙළක් ක්‍රියාවට නංවන ලෙස ජනාධිපති මහින්ද රාජපක්ෂ මහතා සුරාබදු නිලධාරීන්ට නියෝග කර ඇත.ජනාධිපති මහින්ද රාජපක්ෂ මෙම නියෝගය ලබාදී ඇත්තේ සුරාබදු සැරයන් හා නියාමක සංගමයේ 60 වන සංවත්සරය වෙනුවෙන් මුද්දරයක් හා සමරු කවරයක් නිකුත් කිරීමේ උත්සවයට අරලියගහ මන්දිරයේදී පෙරේදා (07) එක් වෙමිනි.මත්කුඩු වැනි නීති විරෝධී මත්ද්‍රව්‍ය හේතුවෙන් කොළඹ නගරය අවට ජනතාව විශාල ලෙස පීඩාවට පත් වන බව ජනාධිපතිවරයා මෙහිදී පෙන්වා දී තිබේ.ජනතාව එම උවදුරුවලින් බේරා ගැනීම සඳහා සුරාබදු නිලධාරීන්ගේ සහාය අවශ්‍ය බවත් ජනාධිපතිවරයා වැඩිදුරටත් පවසා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=n1110087</link>
    <topic>බුදු අම්මෝඅංක එක එපෝ</topic>
    <author/>
    <content>සැමුවෙල් සැන්ඩෙස් ස්පාඤ්ඤයේ පාපැදි ශූරයාය. 2008 ඔලිම්පික් ශූරයා වූයේද ඔහුය. චීන බීජිං පාපැදි සවාරියට සහභාගී වීමට ඔහුට අවස්ථාව ලැබුණේ තරගකරුගේ ඇඳුමෙහි දක්වන අංක 1 ටය. එහෙත් අංක 1 න් තරගවැදීම ඔහු ප්‍රතික්ෂේප කර තිබේ. ඒ වෙනුවට අංක 8 න් තරග වැදීමට ඔහු කැමැත්ත ප්‍රකාශ කර ඇත.ඊට හේතුව වී ඇත්තේ අංක 8 චීනයේ වාසනාවන්ත සංඛ්‍යාවක් ලෙස සලකන බැවිනි.“චීන ලෝලීන් හැමවිටම සොයන්නේ අංක 8යි. එහෙයින් මා කැමති අංක 8 ටයි” ඔහු කීවේය.කෙසේ වෙතත් චීන සවාරිය තමන්ට බෙහෙවින් තරගකාරී වනු ඇති බව ඔහු පවසයි. මේ තරගය කඳු නගින්නන්ට වඩා තැන්නේ යන්නන්ට වාසිදායක වනු ඇතැයිද ඔහු කීවේය.  ඔක්සිජන් නොමැතිව ජීවත්විය හැකි බැක්ටීරියාවක අභ්‍යන්තර ක්‍රියාවලිය විමසුමට ලක්කළ විද්‍යාඥයින් පිරිසකට මුත්‍ර සංයෝජනයක් වන ඇමෝනියම්, රොකට් ඉන්ධනයක් වන හයිඩ්‍රසීන් බවට පෙරළීමේ හැකියාවක් ඌ සතුව ඇති බව සොයා ගැන්මට හැකිව ඇත. ඇනමොක්ස් නම් මේ ක්ෂුද්‍ර ජීවියා මුලින්ම 1990 ගණන්වලදී සොයාගත් මුත් උන්ගේ මෙම රහස්‍ය ක්‍රියාවලිය අනාවරණය කර ගැන්මට කාලයක් ගතව තිබේ.ඒ අනුව නෙදර්ලන්තයේ නිජ්මෙගෙන් හි රැඩ්බෝඩ් විශ්වවිද්‍යාලයේ පර්යේෂකයන් විසින් මෙම ක්ෂුද්‍ර ජීවියාගේ ඉන්ධන නිපදවීමේ සූත්‍රයට අදාළ අණුක යාන්ත්‍රණය හඳුනාගෙන තිබේ. මේබව සනාථ කිරීමට ගත් වෑයම වික්‍රමයක් ලෙස ඔවුන් හඳුන්වා ඇත.මේ සදහා නව අත්හදාබැලීම් ක්‍රම වේදයන් රැසක් යොදාගත් බවත් අවසානයේ පියකරු රක්තවර්ණ මිශ්‍රණයක් වන හයිඩ්‍රසින් ඉන්ධනය නිපදවෙන සංකීර්ණ ප්‍රෝටීන ක්‍රියාවලිය හඳුනාගැන්මට හැකිවූ බවත් ඔවුන් කියා ඇත.ඔවුන්ගේ සොයාගැන්ම නාසා ආයතනයේ දැඩි කුතුහලයට හේතුවුණත් පසුව එම කුතුහලය වියැකීගියේ ක්ෂුද්‍ර ප්‍රාණීන්ට නිපදවිය හැකි හයිඩ්‍රසින් ප්‍රමාණය බෙහෙවින් සුළුවන අතර අඟහරුග්‍රහයා වෙත රොකට්ටුවක් ගෙන යාමටවත් එය ප්‍රමාණවත් නොවන බව ප්‍රකාශවීමෙන් පසුවය.කෙසේ වෙතත් මෙම ඇන මොක්ස් බැක්ටීරියාව ජලය පිරිසිදු කිරීම සඳහා වාණිජ මට්ටමෙන් භාවිතාවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=n1110088</link>
    <topic>සරත් ෆොන්සේකාගේ සුදු කොඩි ප්‍රකාශයජාතිවාදී හැඟීම් අවුස්සන සුළුයි</topic>
    <author>ශිරෝමි අබයසිංහ</author>
    <content>අවුරුදු 30ක් තිස්සේ පැවති යුද්ධය නිමවී නව නිදහස් දේශයක් ආරම්භ වෙමින් පවතින සමයක නිවී යන යුද ගිනි දැල් නැවත අවුළුවාලන සුළු ප්‍රකාශයක් කිරීම රටේ පුරවැසියෙකු විසින් නොකළ යුතු බව නියෝජ්‍ය සොලිසිටර් ජනරාල් බුවනෙක අළුවිහාරේ මහතා කොළඹ මහධිකරණයේදී ඊයේ (07) ප්‍රකාශ කළේය.එවැනි ප්‍රකාශයක් කිරීම ජාතිවාදී ක්‍රියාවක් බවද ප්‍රකාශ කළ ඒ මහතා ශ්‍රී ලංකා යුද හමුදාවට දායකත්වය දුන් පුද්ගලයකු වශයෙන් සරත් ෆොන්සේකා මහතා කර ඇති සුදුකොඩි ප්‍රකාශය ජාතිවාදී හැඟීම් ඇති කිරීමට හේතුවන බවද කීය.යුද පිටියේ සිටි මාධ්‍යවේදියකුගෙන් තමන්ට එම සුදුකොඩි කථාව ආරංචි වූ බවත් ඒ ගැන වැඩිදුර නොදන්නා බවත් විත්තිකරු සන්ඩේ ලීඩර් කර්තෘ ෆෙඩ්රිකා ජෑන්ස්ට කියා තිබූ බවද අළුවිහාරේ මහතා කීය.එවැනි ප්‍රකාශයක් කිරීමද කට කතාවක් පැතිර වීමක් වෙනවා. එම ප්‍රකාශය අසත්‍ය ව්‍යාජ එකක් බව පැමිණිල්ල ඔප්පු කර තිබෙනවා. ගෝඨාභය රාජපක්ෂ සහ ශවේන්ද්‍ර සිල්වාගේ සාක්ෂියෙන් ඒ බව ඔප්පු වෙනවා යැයිද නියෝජ්‍ය සොලිසිටර් ජනරාල්වරයා කීය.සුදු කොඩි ප්‍රකාශය සම්බන්ධයෙන් හිටපු හමුදාපති සරත් ෆොන්සේකා මහතාට එරෙහිව විභාග වන නඩුවේ පැමිණිල්ලේ දේශනය පවත්වමින් අළුවිහාරේ මහතා එසේ කීය.සම්පූර්ණ වාර්තාව සඳුදා (10) පත්‍රයේ පළවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=n1110089</link>
    <topic>පැල්පත් ප්‍රශ්නයට විසඳුමතට්ටු නිවාස බවට සැක නෑ</topic>
    <author/>
    <content>කොළඹ නගරයේ දැනටමත් ඇති කර තිබෙන වෙනස ඇඟට දැනෙන යහපත් වෙනසකි. මීට පෙර කවදාවත් නැති තරමට කොළඹ පිරිසුදුය. පාර වල් අයිනේ කුණු ගොඩගැසීම නතර වී තිබේ. ධනවතුන් ජීවත් වන කොළඹ 07 පමණක්නොව දුප්පතුන් ජීවත්වන බොරැල්ල වනාතමුල්ල පවා පිරිසුදුය. කොළඹ නගරය ක්‍රමයෙන් අලංකාර නගරයක් බවට පරිවර්තනය වෙමින් තිබෙන බවද පෙනෙන්නට තිබේ.රාවය කර්තෘ වික්ටර් අයිවන් මහතා එසේ කියා සිටින්නේ කොළඹ නගර සංවර්ධන විවාදය හිසින් පළ කර ඇති ලිපියෙනි.කොළඹ නගරය ලස්සන කරන්නට ගෝඨාභය රාජපක්ෂ මහතා දියත් කර ඇති වැඩපිළිවෙළ ඉහළින් අගය කරන වික්ටර් අයිවන් මහතා ගෝඨාභය රාජපක්ෂ මහතා ගැන මෙසේ සඳහන් කර සිටී.ගෝඨාභය රාජපක්ෂ යුද්ධයේ දී ලොකු භූමිකාවක් රඟපෑමද සංවර්ධන කාර්යයකදී එවැනි සාර්ථක භූමිකාවක් රඟපෑමට ඔහුට හැකි යැයි මා මුලදී විශ්වාස කළේ නැහැ.එහෙත් ඔහු එම විෂයට ද දක්ෂයකු බව ඔහු සනාථ කර තිබේ.රාජපක්ෂ පවුලේ අය සතුටු කිරීමට මෙවැන්නක් නොලියන බව කියන වික්ටර් අයිවන් මහතා හොඳ දෙයක් කවුරු කළද එය අගය කළ යුතු බව කියා සිටී.කොළඹ නගරයේ වතු පැල්පත් හා මුඩුක්කුවල ජීවත් වන පවුල් සංඛ්‍යාව 66000 ක් බවත් එක පවුලකට වැටෙන පුද්ගලයන් සංඛ්‍යාව පහක් ලෙස සැලකුවද ඒ ගණයට වැටෙන ජනගහනයේ සංඛ්‍යාව තුන්ලක්ෂ තිස්දහසක් බවත් අයිවන් මහතා එම ලිපියෙන් කියා සිටී.මුළු පවුලක්ම ජීවත්වන්නේ මිනිසුන් ගොඩනැගිලි හා වැසිකිලිද ඇතුලුව වර්ග අඩි 91.16 ක භූමි ප්‍රමාණයකය. මෙය ඉතාමත් ඛේදජනක තත්ත්වයක් බව අමුතුවෙන් කිවයුතු නැත. මේ තත්ත්වය වෙනස් කළ යුතුය.ඊට තිබෙන විසඳුම තට්ටු නිවාස බවට සැකයක් තිබිය නොහැකි බවද අයිවන් මහතා කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=n11100810</link>
    <topic>ද්විපාර්ශ්වීය ආර්ථික සහයෝගිතාවකටචෙක් රජය සමඟ සාකච්ඡා</topic>
    <author>සුභාෂිනි සේනානායක</author>
    <content>චෙක් ජනරජය හා ශ්‍රී ලංකා රජය අතර ද්විපාර්ශ්වීය ආර්ථික සහයෝගිතාවයන් වර්ධනය කරගැනීම සම්බන්ධයෙන් සාකච්ඡා පැවැත්වේ.ජනාධිපති මහින්ද රාජපක්ෂ සමඟ මේ සම්බන්ධව විශේෂ සාකච්ඡාවක් පැවැත්වීම සඳහා චෙක් ජනරජයේ කර්මාන්ත ඇමැති මාටින් කොකොමරික් මහතා මේ මස 13 දා ශ්‍රී ලංකාවට පැමිණේ.එක්සත් ජනතා නිදහස් සන්ධානයේ මහලේකම් ඛනිජ තෙල් කර්මාන්ත අමාත්‍ය සුසිල් පේ‍්‍රමජයන්ත් මහතා චෙක් ජනරජයේ ඇමැතිවරයා පිළිගැනීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=n11100811</link>
    <topic>පරිගණක හොරෙක් කුරුණෑගල දී කොටු වෙයි</topic>
    <author>බණ්ඩාරගම සමූහ - විමල් ශ්‍යාමන් ජයසිංහ</author>
    <content>පාසල්වලට පරිගණක මිලදී ගන්නා මුවාවෙන් ව්‍යාපාරිකයන් මුලාකොට රුපියල් ලක්ෂ හයකට ආසන්න පරිගණක සොරාගෙන පලාගිය සැකකරු කුරුණෑගලදී අත්අඩංගුවට ගත් බව බොරලැස්ගමුව පොලිසිය කියයි.සැකකරු සොරාගත් පරිගණක හා ප්‍රවාහනයට යොදා ගත් ත්‍රි රෝද රථයද පොලිසිය මගින් සොයා ගෙන ඇත.සැකකරු ව්‍යාපාරික ආයතනවලට ගොස් වැඩි මිල සඳහන් කර ඇති මිල ගණන් සහිත රිසිට් පෙන්වා එයට වඩා කීයක් හෝ අඩු මුදලකට පරිගණක ලබා දෙන්නේනම්, විදුහල්පතිවරයා කැමැති කරවාගෙන ව්‍යාපාරිකයාගෙන් අඩු මිල ගණන් ලබා ගෙන පිටව ගොස් පසුදින භාණ්ඩ ලබා ගැනීමට පැමිණෙන බව පොලිසිය කියයි.එසේ පැමිණි සැකකරු භාණ්ඩවලට මුදල් ලබාදීම සඳහා සේවකයෙකු ද ලබා දෙන ලෙස ව්‍යාපාරිකයාට පවසා එම සේවකයා ද කැටිව ත්‍රි රෝද රථයෙන්ම පාසලක් අසලට ගොස් ටික වේලාවක් රැඳී සිට සේවකයා මග හැර භාණ්ඩ රැගෙන පලා ගොස් ඇති බව පොලිස් පරීක්ෂණ වලදී අනාවරණය වී ඇත.සැකකරු වයස අවුරුදු 35 කුරුණෑගල පදිංචි පුද්ගලයෙකි.නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහතාගේ උපදෙස් මත බොරලැස්ගමුව පොලිසියේ ස්ථානාධිපති පොලිස් පරීක්ෂක කුමාර ඇපලකොටුව, අපරාධ අංශයේ ස්ථානාධිපති උප පොලිස් පරීක්ෂක ජී. විජේරත්න, උප පොලිස් පරීක්ෂක සිල්වා, පොලිස් කොස්තාපල් 78830 විශාන් කාන්තා සිවිල් ආරක්ෂක නිල්මිණි මහත්ම මහත්මීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=n11100812</link>
    <topic>මා ඔයේ වැලි ගොඩ දමනයන්ත්‍රයක් අත්අඩංගුවට</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>බම්බුකුලිය ජලාශය පිටුපස මා ඔයේ අඟල් 6 ක විශ්කම්භය ඇති අඩි 28 ක් දිග බටයක් ජලාශය යටට යොදා පැයකට වැලි කියුබ් 25 ක් 30 ක් නීති විරෝධී ලෙස ගොඩ දමන යන්ත්‍රයක් කොච්චිකඩේ පොලිසිය අත්අඩංගුවට ගෙන ඇත.කොච්චිකඩේ පොලිසියේ ස්ථානාධිපති ප්‍රධාන පොලිස් පරීක්ෂක විජේසූරිය මහතාගේ උපදෙස් පිට උප පොලිස් පරීක්ෂක හේරත්, පොලිස් සැරයන් වරුන් වන ප්‍රනාන්දු, ගුණසිංහ පොලිස් කොස්තාපල් වරුන් වන අබේරත්න, සඳරුවන් යන නිලධාරි කණ්ඩායම මෙම වැටලීම කර ඇත.සැකකරු අත්අඩංගුවට ගැනීමට විශේෂ විමර්ශනයක් සිදුකරන බව පොලිස් ස්ථානාධිපති විජේසූරිය මහතා පැවසීය. අත්අඩංගුවට ගත් යන්ත්‍රය කොච්චිකඩේ පොලිස් භූමියේ තබා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=n11100813</link>
    <topic>පාසල් ඇඳුමෙන් ආ සිසුවියපෙම්වතා සමඟ යද්දී කොටුවෙලා</topic>
    <author>මුන්නේශ්වරම සමූහ – ඊ. සී. ප්‍රනාන්දු</author>
    <content>හලාවත පෞද්ගලික බස් රථ ගාලේ පොදු වැසිකිළියට පාසල් නිල ඇඳුමින් සැරසී පාසල් පොත් බෑගයක් ද ගෙන ඇතුළුවූ දැරියක් ඇඳුම් මාරුකර පිටතට පැමිණ තරුණයකු සමඟ බස් ගාලෙන් පිටතට යන අතරේදී අත්අඩංගුවට ගත් බව හලාවත නගර පොලිස් මුරපල කියයි.සැකකටයුතු තරුණ යුවළක් පිළිබඳව ලද තොරතුරක් අනුව ඔවුන් අත්අඩංගුවට ගෙන ඇත. ප්‍රශ්න කිරීමේදී දැරිය 16 වියේ පසුවූ පඬුවස්නුවර ප්‍රදේශයේ පාසලක ඉගෙනුම ලබන බවත්, තරුණයා 22 හැවිරිදි වියේ පසුවූ නාවික ක්ෂේත්‍රයේ සේවය කරන්නෙකු බවත් අනාවරණය විය.දැරිය සුදු පාවහන් හා මේස් දමා සිටි බැවින් ඇය සිසුවියක බව දැනගත් නිසා ඔවුන්ගේ හොරය හෙළිවී ඇත. පසුව පොලිසිය දෙදෙනාගේම පවුල්වල අය ගෙන්වා තරයේ අවවාද කර දෙදෙනා මුදාහැරිය බව පොලිස් මුරපල කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=n11100814</link>
    <topic>වාහන කොල්ල කල්ලියකටහොරණ පොලිසිය දැල එළයි</topic>
    <author>හොරණ විශේෂ එම්. ඩී. වී. විජයනාථ</author>
    <content>වාහන කුලියට සපයන ආයතන වලින් වාහන රැගෙන රියදුරුට අතරමගදී නිදිපෙති දැමූ බීම වර්ගයක්පානය කිරීමට සලස්වා කොල්ලකන සංවිධානාත්මක කොල්ල කල්ලියක් හොරණ පොලිසිය මගින් අත්අඩංගුවට ගෙන ඇත.හැටන් ප්‍රදේශයේ පදිංචි ප්‍රධාන සැකකරු සමග සැකකරුවන් පස් දෙනකු පොලිස් අත්අඩංගුවට ගෙන ඇත.ඔවුන් විසින් හොරණ හා අවිස්සාවේල්ල ප්‍රදේශවලදී සොරකම් කළ වෑන් රථ දෙකක්ද පොලිසිය සොයාගෙන ඇත.මේ වෑන් රථ සොරාගෙන ඒවායේ පැහැය හා වාහන අංකය වෙනස් කර විකිණීමේ ජාවාරමක මොවුන් නියැලී සිටින බව පොලිසිය කළ විමර්ශන වලදී අනාවරණය වී ඇත.අත්අඩංගුවට පත් සැකකරුවන් ප්‍රශ්න කිරීමෙන් අනතුරුව හොරණ අධිකරණය වෙත ඉදිරිපත් කිරීමට නියමිතයි.පානදුර ජ්‍යෙෂ්ඨ පොලිස් අධිකාරී එම්. එම්. ධර්මසේන, හොරණ සහකාර පොලිස් අධිකාරී සමන්ත රත්නායක යන මහත්වරුන්ගේ උපදෙස් පරිදි හොරණ මූ. පො. ප. එම්. ගුණසේකර මහතා ඇතුළු නිලධාරීහු වැඩිදුර පරීක්ෂණ සිදු කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=r1110081</link>
    <topic>එකම අංකයේ ලොරි රථ දෙකේසැකකරුවන්ට හාරලක්‍ෂයක ඇප</topic>
    <author>කළුතර දිසා සමූහ - දයාරත්න කුමාරසිංහ</author>
    <content>බස්නාහිර පළාත් බුද්ධි අංශයෙන් අඟුරුවාතොට පොලිස් ස්ථානයට ලැබුණු තොරතුරක් අනුව කරන ලද පරීක්‍ෂණයකින් පසු සොයා ගනු ලැබූ ව්‍යාජ අන්දමින් එකම අංක තහඩුව සවිකරන ලද ලොරි රථ දෙක පිළිබඳ නඩු විභාගය හොරණ මහේස්ත්‍රාත් අධිකරණයේදී පසුගියදා නැවතත් විභාගයට ගැනිණි. එම අවස්ථාවේ වාහන දෙකේ මුල් අයිතිකරුවන් කවුරුන්දැයි සොයා විමර්ශනයක් කර ඒ පිළිබඳ වාර්තාවක් අධිකරණයට ඉදිරිපත් කරන ලෙස මහේස්ත්‍රාත් මහින්ද පී. රණසිංහ මහතා පාණදුර පොලිස් විශේෂ අපරාධ අංශයට නියෝග කළේය.අඟුරුවාතොට ලබුගම ප්‍රදේශයේ හා කළුතර කටුබැද්ද ප්‍රදේශයේ තිබී සොයාගනු ලැබූ ලොරි රථ දෙක අඟුරුවාතොට පොලිසිය මගින් කොළඹ රජයේ රස පරීක්‍ෂකවරයාට ඉදිරිපත් කිරීමෙන් පසු වාහනවල සවිකර ඇත්තේ ව්‍යාජ අංක තහඩු බැව් නිර්දේශ කිරීමෙන් පසු එම ලොරි රථ ළඟ තබාගෙන සිටි උක්වත්තගේ උපසේන ප්‍රනාන්දු හා කාරියකරවනගේ සුසන්ත ඉලංගතිලක නැමැති සැකකරුවන් දෙදෙනාට එක් අයෙකුට ලක්‍ෂ දෙකක ශරීර ඇප මත මුදාහැරිණි.පාණදුර කොට්ඨාස භාර පොලිස් අධිකාරි එච්. ඒ. ධර්මසේන මහතාගේ උපදෙස් අනුව සහකාර පොලිස් අධිකාරි අබයරත්න දිසානායක, අඟුරුවාතොට මූලස්ථාන පොලිස් පරීක්‍ෂක අජිත් කුමාර, සැරයන් පි‍්‍රයන්කර, සැරයන් දයානන්ද යන මහත්වරු ඇතුළු පොලිස් නිලධාරී කණ්ඩායමක් මේ සිද්ධිය සම්බන්ධව පරීක්‍ෂණ පැවැත්වූහ. අඟුරුවාතොට පොලිසියේ සැරයන් ජයන්ත පෙරේරා මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=r1110082</link>
    <topic>ඉංගිරිය-කිරිගල බස් නැවතුමකැළෑවෙන් වැසී ගිහින්</topic>
    <author>ඉංගිරිය විශේෂ කේ.ටී.ඩී. දර්ශන</author>
    <content>මාර්ග අංක 125 ඉංගිරිය - කොළඹ මාර්ගයෙහි කිරිගල සාගර පලන්සූරිය විද්‍යාලය අසල බස් නැවතුම්පොළේ මගී ආවරණය අවට කැළෑවෙන් වැසී තිබේ.කිරිගල හොර වන වගා රක්ෂිතයට යාබදව පිහිටා ඇති මේ බස් මගී ආවරණය පරිහරණය කරනු ලබන ජනතාව පෙන්වා දෙන්නේ මගී ආවරණ ගොඩනැඟිල්ල වට කර ගනිමින් කැළෑව පැතිරී ගොස් තිබීම නිසා විෂ ඝෝර සර්පයන් පවා ඒ අසල ගැවසෙන බවය.ඉංගිරිය නගරය වෙත යාමට පැමිණෙන කිරිගල, බටුගම්පල වැනි ගම්වල ජනතාව මෙන්ම අසල සාගර පලන්සූරිය විදුහලේ දරුවන්ද පාසල නිමවී නිවෙස් වෙත යාමට බස් රථයක් පැමිණෙන තුරු රැඳී සිටිනුයේ මෙහිය. ඒ නිසා මෙය ඉතා අනතුරුදායක බව ප්‍රදේශවාසීහු පෙන්වා දෙති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=r1110083</link>
    <topic>බස් ටිකට් පතකටමගියා සහ කොන්දොස්තර පැටලිලා</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>රඹුක්කන ප්‍රධාන බස් නැවතුම්පොළින් ඉකුත් දිනක සවස 4.10 ට පමණ මාවනැල්ල බලා ධාවනය වූ බස් රථයේ සිටි මගියකුට අපූරු අකරතැබ්බයකට මුහුණපෑමට සිදුවිය.මගියා තම සුපුරුදු ගමනාන්තය පවසා මුදල් දී ටිකට්පතක් ඉල්ලීය. එවිට කොන්දොස්තර ඔහු වෙත පැමිණ ටිකට් පතක් ඔහු අත තැබීය. ටිකට්පත අතට ගත් මගියා එය පරීක්‍ෂා කර මේ මම ඉල්ලපු ගමනාන්තයේ ටිකට්පත නොවේ.මම ඉල්ලුවේ කැබැල්ලවත්තට. ටිකට්පත මට එපා. මගේ ඉතිරි මුදල් දෙන්න කියා හඬ නැඟීය. කොන්දොස්තර ඔහු වෙත පැමිණ නෑ ඔයා ඉල්ලුවේ මේ ටිකට්පත. මේක ගන්න යැයි පෙරැත්ත කළහ. මගියාද සැර හඬකින් නෑ නෑ මට එපා, මගේ ඉතුරු සල්ලි දෙන්න කියා කෑ ගැසීය.බස් රථයේ සිටි මගීනට ඔවුන්ගේ මේ ගැටුම දෙස බලා සිටිනවා හැර කරන්නට දෙයක් නොමැති විය. අවසානයේ කොන්දොස්තර ජයගෙන තමන් කැඩූ ටිකට්පත මගියා අත තැබීය. උරණ වූ මගියා තම ගමනාන්තයෙන් බැස කොන්දොස්තරට නොසෑහෙන ලෙස බැණ වැදුණේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=r1110084</link>
    <topic>වැල්ලව මිනීමැරුම් නඩුවේවිත්තිකරුට මරණ දඬුවම</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>මිනිස් ඝාතනයක් සම්බන්ධයෙන් අධිකරණය මග හැර සිටි විත්තිකරුවකුට කුරුණෑගල මහාධිකරණ විනිසුරු එල්. යු. ජයසුරිය මහතා විසින් මරණ දඬුවම නියම කරන ලදී.වැල්ලව පොලිස් වසමේ හල්පොළ රණවීර ආරච්චිලාගේ රත්නපාල නැමැති මේ විත්තිකරු මකුල්ගස්යායේ බෝගහගෙදර ධනපාල නැමැති අයගේ ගෙල කොහු ලණුවකින් සිරකොට ඝාතනය කිරීමේ සිද්ධියක් සම්බන්ධයෙන් චෝදනා ලැබ අධිකරණය මග හැර සිට ඇත.1996 / 07 / 27 දින හෝ ඊට ආසන්න දිනයකදී පෙරියකඩුනැලව ගල් මෝලක වැඩ කරමින් සිටි මකුල්ගස්යායේ බෝගහගෙදර ධනපාල නැමැති අයගේ ගෙල කොහු ලණුවකින් සිර කොට මරා දැමීම සම්බන්ධයෙන් විත්තිකරුට එරෙහිව වැල්ලව පොලිසිය මගින් 296 වැනි වගන්තිය යටතේ මේ නඩුව ගොනු කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=r1110085</link>
    <topic>බීමතින් රේල්පාරේ වාඩිවී දුම්වැටියක්බොමින් සිටි අය දුම්රියේ හැපී මරුට</topic>
    <author>උතුරු කොළඹ සමූහ ඒ. මදුරවීරන්</author>
    <content>රාත්‍රි කාලයේ දුම්රිය මාර්ගයක රේල් පීල්ල මත වාඩිවී සිගරැට්ටුවක් උරමින් සිටි පුද්ගලයකු ධාවනය වූ දුම්රියක හැපීමෙන් බරපතළ තුවාල ලැබ මිය ගිය පුවතක් කොළඹ ජාතික රෝහලෙන් වාර්තා වේ.කොළඹ නාගරික අතිරේක හදිසි මරණ පරීක්ෂක අෂ්රොප් රූමි මහතා හමුවේ පැවැත්වූ මරණ පරීක්ෂණයේදී අනාවරණය වූ අන්දමට සිද්ධිය මෙසේය.කංකානම්ලාගේ පියසිරි නැමැති මේ පුද්ගලයාගේ වයස අවුරුදු 57කි. ඔහු ස්ථිර රැකියාවක් කළේ නැත. ස්වයංරැකියාවක් ලෙස පිංතූර රාමු කර අලෙවි කිරීම ඔහුගේ ජීවිකාව විය. එමගින් ලැබුණු සුළු ආදායමෙන් අනියම් බිරිය සමග කුලී නිවෙසක පදිංචිව සිටි අතර ඔවුනට දරුවන් නොමැත.එදා ඔහුට ආදායම් සරු දිනයක් විය. දිනපතා මත්පැන්වල රස බලන ඔහු එදින ඉස්තරම් වර්ගයේ අරක්කු බෝතලයක්ම මිලදී ගෙනාවේය. එදින මුළු දවස පුරාම ඔහු එය පානය කොට ඇත්තේ අද මට ජොලි දවසක් යැයි අනියම් බිරියට කියමිනි.රාත්‍රි 9 ට පමණ දුම්වැටියක් මිලදී ගැනීම සඳහා කඩය දෙසට ගිය ඔහු බොහෝ වේලාවක් ගත වනතුරුත් යළි නොපැමිණි නිසා රේල් පාර පැත්තට ගිය අනියම් බිරියට දක්නට ලැබුණේ කිසිවිට නොසිතූ දෙයකි.තුවාල ලැබ සිටි සැමියා කට්ටියක් විසින් ඔසවා ගෙන දුම්රියට දමනු ඇය දුටුවාය.පුත්තලම සිට කොළඹ බලා ධාවනය වෙමින් තිබු දුම්රියක හැපීමෙන් මේ පුද්ගලයා මිය ගොස් තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=r1110086</link>
    <topic>ඉංගිරියට අංග සම්පූර්ණ පුස්තකාලයක්</topic>
    <author>ඉංගිරිය සමූහ – කුමාරි ගමගේ</author>
    <content>ඉංගිරිය පැරැණි පුස්තකාල ගොඩනැඟිල්ල වෙනුවට අංග සම්පූර්ණ ගොඩනැඟිල්ලක් සහ ශ්‍රවණාගාරයක් ඉදිකිරීමේ කටයුතු නිමවෙමින් තිබේ. මෙය ලබන ජනවාරි මාසය ඇතුළත දී විවෘත කිරීමට බලාපොරොත්තු වන බව හොරණ ප්‍රාදේශීය සභාවේ සභාපති යාමිත් චන්දන හතුරුසිංහ මහතා පැවැසීය. ආසියානු බැංකු ණය ආධාර රුපියල් ලක්‍ෂ 480 ක් මේ සඳහා වැය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=r1110087</link>
    <topic>උණුවතුර බෝතලයේ රහස හෙළිවෙලාගුරුතුමාට තරු පෙනිලා</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>නගරයට ආසන්න පාසලක සේවය කරන ගුරුවරයෙක් දිනපතා උණුසුම් බෝතලයක දමා තේ හෝ කෝපි වෙනුවට වෙනත් යමක් ගෙන එන්න පුරුදුව සිටියේය.නිවසේ සිට පාසල වෙත යතුරු පැදියෙන් පැමිණෙන මේ ගුරුවරයා සිසුන්ට ටිකක් තදින් සැරයෙන් කතා කරයි. සහෝදර අනිකුත් ගුරුවර ගුරුවරියන් සමග සුහදව කථා බහ කළත් කිසිදා ඔවුන් සමග එකට තේ බීමට හෝ කෑම ගැනීමට නොයයි.එහෙත් ඒ ගැන කිසිවකු හෝ කිසිදා එම ගුරු මහතාගෙන් විමසීමක් නොකරති. කාලච්ඡේදයක් අවසන් කර ගුරු විවේකාගාරයට යන මේ ගුරු මහතා උණුසුම් බෝතලයෙන් එහි උඩු පියනට ටිකක් දමාගෙන පානය කර නැවත එය වසා තබා ඊළඟ කටයුත්තට යයි.දිනක් තරුණ ගුරුවරයෙක් සහ තවත් ගුරු මහත්වරුන් කිහිප දෙනෙක් මෙහි රහස සොයා බලන්න තීරණය කළේ විහිළුවට මෙනි. ‘තිත’ තැබූ දෙයක් එම උණුසුම් බෝතලයේ වීය.තරුණ ගුරු මහතා ඇතුළු කණ්ඩායම බෝතලයෙන් ටික ටික උඩු පියනට දමා රස බැලූහ. කෙමෙන් එය ඉවර වූයේ ඔවුන් ද නොදැනීමය.එදින විවේක වේලාව පැමිණි විට ගුරු මහතා පැමිණ තම උණුසුම් බෝතලය අතට ගත්තේය. එහි වෙනසක් ඇති බවත් තමා පෙර තිබූ ස්ථානයේ නොව වෙනත් තැනක තබා තිබීමත් ගැන සැක සිතූහ. එහෙත් පෙර පරිදි උඩු පියනට වත් කරන්න යමක් එහි නොවීය. මේ අසමත්ජාති වැඩේ කළේ කවුදැයි ඔහු අදටත් නොදනී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=r1110088</link>
    <topic>නිවාස අධිකාරියෙන්මහනුවර පවුල් 291කට ණය</topic>
    <author>තිලක් පුෂ්ප කුමාර සේනානායක</author>
    <content>මේ වසරේදී ලක්ෂ 40,000ක් නිවාස ප්‍රශ්නය විසඳීමට වෙන්කර තිබෙනවා. ආසියාවේ ආශ්චර්යය කරා යන ගමනේදී රාජ්‍ය සේවකයන්ගේ ආකල්ප වෙනස් විය යුතු යැයි නිවාස ඉදිකිරීම් හා පොදු පහසුකම් අමාත්‍යාංශයේ සම්බන්ධීකරණ ලේකම් නිමල් ප්‍රේමවංශ මහතා පැවසීය.ඒ මහතා මේ බව කීවේ පසුගියදා මහනුවර ඊ.ඇල් සේනානායක ළමා පුස්තකාල ශාලාවේදී පැවැති ජාතික නිවාස සංවර්ධන අධිකාරියේ මහනුවර දිස්ත්‍රික්කයේ ජන සෙවණ උපහාර ණය ප්‍රදානය කිරීමේ උත්සවය අමතමිනි.ප්‍රේමවංශ මහතා මෙසේ ද පැවැසීය.අපේ රටේ රාජ්‍ය සේවකයන් අතර තවමත් අලුත් රටක් කියලා හඳුනානොගත් පිරිසක් ඉන්නවා. සමහර රාජ්‍ය සේවකයන්ගේ ආකල්ප තවමත් ප්‍රාථමික තත්ත්වයේ තියෙන්නේ. ඒවා රටේ සංවර්ධන ක්‍රියාදාමයට අනුව ඉදිරියට යායුතුයි. වෙනස් විය යුතුයි. ජාතික නිවාස සංවර්ධන අධිකාරියෙන් රුපියල් මිලියන 102ක මුදලක් මහනුවර දිස්ත්‍රික්කයට යොදා තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=r1110089</link>
    <topic>දරුවන් තුන් දෙනෙක් හැදුවා ඒත්.... එයාලා අද මට සලකන්නේ නෑ</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>ජාත්‍යන්තර වැඩිහිටි දිනයදා වැඩිහිටි නිවාසයක සිටි නේවාසික වැඩිහිටියකුගෙන් ශෝකජනක කථාවක් අසන්නට ලැබිණි.එය මෙසේය.අරණායක ඊරියබැද්ද ප්‍රදේශයේ වයස අවුරුදු 88 ක් පමණ වූ වැඩිහිටියකු මීට මාස තුනකට ඉහත දී වැඩිහිටි නිවාසයට ඇතුළත්ව තිබේ. වැඩිහිටි නිවාසයට ඇතුළත් වු දින සිට දුකෙන් කාලය ගත කරමින් සිටියදී ලෝක වැඩිහිටි දිනය සහ ලෝක ළමා දිනය සමරමින් පැවැති උත්සවයේදී ඔහු හඬන්නට විය. හඬන්නේ ඇයි දැයි ඔහුගෙන් විසූ විට මෙසේ කීවේය.මට පුතාලා දෙන්නයි එක දුවකුයි ඉන්නවා. ඒ වගේම මිණිබිරි මුණුපුරන් ද ඉන්නවා.දුව උපාධිධාරි ගුරුවරියක්. ලොකු පුතා බැංකු නිලධාරියෙක්. අනෙක් පුතා සමුපකාර පරීක්ෂකවරයෙක්. මගේ තිබුණු සියලුම දෑ මම දරුවන් තුන් දෙනාට බෙදලා දුන්නා. ඒත් අද මම අසරණ වෙලා.කුඩාකල සිට දරුවන් රැක බලා ගනිමින් පෝෂණය කරමින් උගන්වා රජයේ උසස් රැකියාවලටත් යොමු කිරීමෙන් පසු ඒ දරුවන් සිය මවුපියන්ට මෙසේ සැලකීම නම් කනගාටුවට කරුණකි.වැඩිහිටියන්ට නොසලකන මෙවැනි දූ දරුවන් නීතිය මගට ගෙන යෑමට කටයුතු කරන ලෙස එම සිද්ධිය දෙස බලා සිටි කවුරුත් කීහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=s1110081</link>
    <topic>ආසියානු වෙරළ ක්‍රීඩා උළෙලෙන් පසු හම්බන්තොටට නව වෙරළ උද්‍යානයක්</topic>
    <author>සනත් ගමගේ ලුණම සමූහ පී. ඩබ්. කොඩිතුවක්කු හම්බන්තොට දිස්ත්‍රික් සමූහ</author>
    <content>“කටු පඳුරු සහිත විශාල ලඳු බිමක් හැටියට තිබුණු මේ ප්‍රදේශය සම්පූර්ණයෙන්ම සංවර්ධනය කරලා ඉතිහාසගතවන ජාත්‍යන්තර ක්‍රීඩා උළෙලක් පැවැත්වීමට අපිට හැකියාව ලැබී තිබෙන අතර මේ ක්‍රීඩා උළෙලෙන් පසුව මේ ප්‍රදේශය වෙරළ උද්‍යානයක් බවට පත් කිරීමට පියවර ගන්නවා”“පසුගිය කාලයේ ඇතැම් මාධ්‍ය ඔස්සේ (දිනමිණ නොවේ) මේ ක්‍රීඩා උළෙල සම්බන්ධව නොයෙකුත් විවේචන එල්ල වුණා. කලට වේලාවට ක්‍රීඩා උළෙල පැවැත්වීමට හැකියාවක් ලැබේදැයි ප්‍රශ්න කොට තිබුණා. මම ආරාධනා කරනවා ඒ මාධ්‍යවලට කොළඹ ඉදගෙන විවේචනය කරන්නෙ නැතුව මෙහේට ඇවිත් බලන්න කියලා”හම්බන්තොට දී අද (8) ඇරැඹෙන දකුණු ආසියාවේ ප්‍රථම වෙරළ ක්‍රීඩා උළෙල වෙනුවෙන් හම්බන්තොට පීකොක් බීච් හෝටලයේදී ඊයේ (7) පස්වරුවේ පැවැති අවසන් මාධ්‍ය හමුවේදී විදේශ රැකියා ප්‍රවර්ධන හා සුබසාධන අමාත්‍ය ඩිලාන් පෙරේරා මහතා ප්‍රකාශ කළේය.දකුණු ආසියාවේ ප්‍රථම වෙරළ ක්‍රීඩා උළෙලේ වැඩිම රන් පදක්කම් ප්‍රමාණයක් දිනා ගැනීමට ශ්‍රී ලංකාවට හැකිවනු ඇතැයි මාධ්‍ය හමුවට සහභාගි වූ ක්‍රීඩා අමාත්‍ය මහින්දානන්ද අලුත්ගමගේ මහතා සඳහන් කළේය.“මේ ක්‍රීඩා උළෙල පැවැත්වීම සඳහා විශාල කාර්යභාරයක් ඉටු කරනු ලැබුවේ හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතායි.ඒ මහතාගේ දායකත්වය හා කැපවීම මත ඉතා ඉක්මනින් මේ ප්‍රදේශයේ ජාත්‍යන්තර ක්‍රීඩා උළෙලක් පැවැත්වීමට අපිට හැකියාව ලැබුණා”“රටවල් 8 ක ක්‍රීඩක ක්‍රීඩිකාවන් 500 ක් මේ ක්‍රීඩා උළෙලට සහභාගි වෙනවා. මුලින් තරග ඉසව් 12 ක් ඇතුලත්ව තිබුණත් ඒක 10 දක්වා අඩු කිරීමට අපිට සිදුවී තිබෙනවා. තුන්ප්‍රයාම තරග ඉසව්වට රටවල් 4 ක සහභාගීත්වය නොලැබීම නිසා එය තරගාවලියෙන් ඉවත් කර තිබෙනවා. ශ්‍රී ලංකා ක්‍රීඩකයන් තහනම් උත්තේජන භාවිතා කිරීමේ චෝදනාවට හසුවීමෙන් පසුව බර ඉසිලීමේ තරග ඉසව්වත් තරගාවලියෙන් ඉවත් කිරීමට පියවර ගත්තා” ක්‍රීඩා අමාත්‍යවරයා සඳහන් කළේය.හම්බන්තොට දිස්ත්‍රික් ලේකම් ආර්. එම්. ඩී. බී. මීගස්මුල්ල, දකුණු පළාත භාර ජ්‍යෙෂ්ඨ නියෝජ්‍ය පොලිස්පති ලලිත් ජයසිංහ යන මහත්වරුද මේ අවස්ථාවට එක්වූහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=s1110082</link>
    <topic>ගාල්ලේ ‘දූවිලි’ තණතීරුව ගැනජගත් ක්‍රිකට් කවුන්සලයෙන් අවවාද</topic>
    <author/>
    <content>පසුගිය අගෝස්තු 31 සිට සැප්තැම්බර් 3 දක්වා ගාල්ලේදී ක්‍රීඩා කෙරුණු ශ්‍රී ලංකා – ඔස්ට්‍රේලියා පළමු ටෙස්ට් ක්‍රිකට් තරගය සඳහා “දුර්වල” තණතීරුවක් සකස් කිරීම පිළිබඳව ශ්‍රී ලංකා ක්‍රිකට් ආයතනයට ජගත් ක්‍රිකට් කවුන්සලය විසින් නිළ වශයෙන් අවවාද කොට තිබේ.ජගත් ක්‍රිකට් කවුන්සලයේ තණතීරු පිළිබඳ විශේෂඥ ඇන්ඩි ඇට්කින්සන් මේ මස අගදී ගාලු තණතීරුව පරීක්ෂා කරනු ඇති අතර ඉන්පසු ඔහු තණතීරුව නිවැරදි එකක් බවට පත් කිරීමට අවශ්‍ය පියවර නිර්දේශ කරනු ඇත.ඇට්කින්සන් විසින් ඉදිරිපත් කරන නිර්දේශ කිසිවක් ඇත්නම් ඒ අනුව කටයුතු කළ බව තහවුරු කරමින් හ්‍රී ලංකා ක්‍රිකට් ආයතනය විසින් ඊළඟ ජාත්‍යන්තර තරගය ගාල්ලේ පැවැත්වීමට පෙර වාර්තාවක් ඉදිරිපත් කළ යුතු වෙයි.“තරගය සඳහා සකස් කළ තණතීරුව ‘දුර්වල’ එකක් ලෙස වර්ග කළ යුතු බවට අප තීරණය කර තියෙනවා” ජගත් ක්‍රිකට් කවුන්සලයේ ක්‍රිකට් සඳහා සාමාන්‍යාධිකාරී ඩේවිඩ් රිචඩ්සන් නිවේදනයක් නිකුත් කරමින් කියා සිටියේය.ගාල්ල තණතීරුව මෙවැනි පරීක්ෂාවකට ලක්වූ ප්‍රථම අවස්ථාව මෙය වන බැවින් ඒ සඳහා වන දඩය අවවාද කිරීමකට පමණක් සීමා කෙරුණු බවද රිචඩ්සන් කියා සිටියේය.ජගත් ක්‍රිකට් කවුන්සලය විසින් අතීතයේදී මීට වඩා බරපතළ දඩ නියම කර ඇත. 2010 වසරේ ජනවාරියේ පැවැති ශ්‍රී ලංකා – ඉන්දියා ජාත්‍යන්තර එක්දින තරගයක් “අනතුරුදායක” තණතීරුවක් නිසා අහෝසි කිරීමට සිදුවීමෙන් පසුව කිසිම ජාත්‍යන්තර තරගයක් පැවැත්වීම ෆෙරොස්ෂා කොට්ලා ක්‍රීඩාංගණයට තහනම් කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=s1110083</link>
    <topic>ලෝක කුසලාන රගර්අර්ධ අවසන් පූර්ව තරග අද ඇරැඹේ</topic>
    <author/>
    <content>ජාත්‍යන්තර රගර් පිටියේ මහා සැණකෙළිය වන ලෝක කුසලාන රගර් තරගාවලියේ උණුසුම් අර්ධ අවසන් පූර්ව වටය අද (08) ආරම්භ වේ.අයර්ලන්ත - වේල්ස් අතර තරගය සහ එංගලන්ත – ප්‍රංශ අතර තරගය අද පැවැත්වෙන අතර නවසීලන්ත ආර්ජන්ටිනා අතර තරගය සහ දකුණු අපි‍්‍රකා - ඔස්ට්‍රේලියා අතර තරගය හෙට (9) පැවැත්වේ.තරගාවලියේ පළමු අවසන් පූර්ව තරගය 15 වැනිදා පැවැත්වෙන අතර දෙවැනි අවසන් පූර්ව තරගය 16 වැනිදා පැවැත්වේ. අවසන් මහා තරගය 23 වැනිදා පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=s1110084</link>
    <topic>19න් පහළ සිවුකොන් ක්‍රිකට් තරගාවලියේශ්‍රී ලංකා-ඉන්දීය අවසන් මහා තරගය හෙට</topic>
    <author/>
    <content>ඉන්දියාවේ පැවැත්වෙන අවුරුදු 19 න් පහළ සිවුකොන් ක්‍රිකට් තරගාවලියේ අවසන් මහා තරගය ශ්‍රී ලංකාව සහ ඉන්දියාව අතර හෙට (9) ඉන්දියාවේ විශාකාපත්නම් හිදී පැවැත්වේ.කෙසේ වෙතත් ඊයේ පැවැති මූලික වටයේ අවසන් තරගයේදී ඕස්ට්‍රේලියානු පිල කඩුලු 2 කින් ශ්‍රී ලංකාව පරාජය කිරීමට සමත් විය.පළමුව පන්දුවට පහර දුන් ශ්‍රී ලංකාව ඕවර 50 අවසානයේ කඩුලු 8 ක් දැවී ලකුණු 296 ක් රැස් කෙළේය. විශිෂ්ඨ පිති හරඹයක යෙදුණු ඇන්ජලෝ ජයසිංහ නොදැවී ලකුණු 102 ක් රැස්කිරීමට සමත් විය. පිළිතුරු ඉනිම ක්‍රීඩා කළ ඕස්ට්‍රේලියාව ඕවර 49 කදී කඩුලු 8 ක් දැවී ජයග්‍රාහි ඉලක්කය සපුරා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=s1110085</link>
    <topic>පාසල් 16 න් පහළ රගර් තරගාවලියේඅවසන් තරගයට සා. පීතර-විද්‍යා විදුහල</topic>
    <author>ෆවුස් මොහොමඩ්</author>
    <content>කේරි විදුහලට එරෙහිව ලකුණු 36 – 0 ක ජයක් වාර්තා කළ සාන්ත පීතර විදුහලත්, පානදුර රාජකීය විදුහල ලකුණු 15 - 3 ක් ලෙස පරාජය කළ විද්‍යා විදුහලත් බස්නාහිර පළාත් රගර් සංගමය විසින් සංවිධානය කරනු ලැබූ අවුරුදු 16 න් පහළ ආරාධිත පාසල් රගර් තරගාවලියේ අවසන් මහා තරගය සුදුසුකම් ලබාගැනීමට සමත් විය.හැව්ලොක්ස් පිටියේ පැවැති පළමු අවසන් පූර්ව තරගයේදී ලකුණු නොලැබූ කේරි විදුහලට එරෙහිව ගෝල 3 ක් සහ උත්සාහක දිනුම් 3 ක් වාර්තා කිරීමට සාන්ත පීතර විදුහල සමත් විය.දෙවැනි අවසන් පූර්ව තරගයේ දී විද්‍යා විදුහල උත්සාහ දිනුම් 3 ක් වාර්තා කළ අතර පානදුර රාජකීය විදුහල වාර්තා කරනු ලැබුවේ දඬුවම් පහරක් පමණි.අවසන් මහා තරගය 15 වැනිදා පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=s1110086</link>
    <topic>ජාත්‍යන්තර විවෘත පාසල් කරාතේ අනුසූරතාව ශ්‍රී ලංකාවට</topic>
    <author>කුමාරසිරි ප්‍රසාද් ගුවන් තොටුපළ සමූහ</author>
    <content>සිංගප්පූරුවේ පැවැති දෙවැනි එස්. එස්. කේ. ජාත්‍යන්තර කරාතේ විවෘත තරගාවලිය නියෝජනය කළ ශ්‍රී ලංකා පාසල් කරාතේ දෝ සංගමයේ ක්‍රීඩක ක්‍රීඩිකාවන් රන් පදක්කමක්, රිදී පදක්කම් 2 ක් හා ලෝකඩ පදක්කම් 17 ක් දිනාගනිමින් තරගාවලියේ අනු සූරතාව අත් කර ගැනීමට සමත් වූහ.ශ්‍රී ලංකාව හිමි වූ රන් පදක්කම කුරුණෑගල මලියදේව විදුහලේ ඒ. යූ. අමරසිංහ අවුරුදු 12 – 13 වයස් කාණ්ඩයේ කාතා ඉසව්වෙන් දිනා ගත්තේය. එම විදුහලේම කේ. පී. පී. පතිරණ අවුරුදු 12 – 13 වයස් කාණ්ඩයේ කාතා ඉසව්වේ සහ මලියදේව බාලිකා විදුහලේ ලක්මිනි රූපසිංහ කිලෝ ග්‍රෑම් 61ට අඩු කාතා තරග ඉසව්වේ රිදී පදක්කම් දිනාගැනීමට සමත් වූහ. රටවල් 10ක පාසල් කණ්ඩායම් සහභාගි වූ මේ තරගාවලියේ සූරතාව ඉන්දුනීසියාවට හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=s1110087</link>
    <topic>ජනාධිපති කුසලාන වෙළෙඳ සේවාපිහිනුම් සූරතාවලිය 16දා</topic>
    <author>ජගත් ගුණවර්ධන</author>
    <content>තර්ස්ටන් විද්‍යාලයීය පිහිනුම් සමාජය 5වැනි වරටත් සංවිධානය කරනු ලබන ජනාධිපති කුසලාන වෙළඳ සේවා පිහිනුම් තරගාවලිය මේ මස 16 දා තර්ස්ටන් විද්‍යාලයීය පිහිනුම් තටාකාංගනයේදී පැවැත්වේ. තරගාවලිය විවිධ වයස් කාණ්ඩ යටතේ විවිධ ඉසව් 73ක් යටතේ කාන්තා පිරිමි දෙඅංශයෙන්ම තරග පැවැත්වේ.ශ්‍රී ලංකා ජල ක්‍රීඩා සංගමයේ (SLASU) හා ජාත්‍යන්තර පිහිනුම් සම්මේලනයේ (FINA) නීතිරීති අනුව පැවැත්වෙන මේ තරගාවලියේ දී වෙළඳ සේවා ආයතනවල මාස 6කට වැඩි කාලයෙක් සේවයේ නියුතු සේවක අර්ථ සාධක අරමුදල් අංකය හිමි ඕනෑම සේවකයකුට ඉදිරිපත් විය හැකි අතර තරගයේදී පළමු ස්ථාන 6 ලබා ගන්නා තරග කරුවන්ට ලැකුණු ලබාදීමට සංවිධායක කමිටුව මේ වසරේ සිට කටයුතු කර තිබේ.තරගාවලිය පැවැත්වූ ඉකුත් වසර 4 තුළදීම ජෝන් කීල්ස් සමාගම සූරතා කුසලානය ලබාගත් අතර මාස් හෝල්ඩිං සමාගම පසුගිය වසර 2 ක තුළ දෙවැනි ස්ථානය ලබාගෙන ඇත.තරගාවලිය පිළිබඳ මාධ්‍ය දැනුවත් කිරීමේ හමුවක් පසුගියදා කොළඹ එස්. එස්. සී. ක්‍රීඩා සංකීර්ණයේදී පැවැත්විණි.තරගාවලිය සඳහා ප්‍රධාන අනුග්‍රහය මොබිටෙල් ටෙලිකොම් සමාගම ලබා දෙන අතර සම අනුග්‍රාහකත්වය නවලෝක පෞද්ගලික රෝහල හා ප්‍රයිම් ලෑන්ඩ්ස් පෞද්ගලික සමාගම් විසින් ලබා දෙනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=s1110088</link>
    <topic>ප්‍රීමා චැම්පියන්ස් කුසලාන 15 න් පහළදිස්ත්‍රික් හා පළාත් ක්‍රිකට් තරග 18දා සිට</topic>
    <author>ෆවුස් මොහොමඩ්</author>
    <content>අනාගතයේ ජාතික තලයේ ක්‍රිකට් තරු බිහිකරන ප්‍රධානතම පාසල් ක්‍රිකට් තරගාවලියක් වන ප්‍රීමා චැම්පියන්ස් කුසලාන අවුරුදු 15 න් පහළ දිස්ත්‍රික් හා පළාත් ක්‍රිකට් තරගාවලිය මේ මස 18 වැනිදා ආරම්භ වීමට නියමිතය.තෝරාගත් පාසල් ක්‍රීඩකයන්ගෙන් සමන්විත කණ්ඩායම් 26ක් සහභාගි වන දිස්ත්‍රික් තරගාවලියේ දස්කම් දක්වන ක්‍රීඩකයන් පළාත් තරගාවලිය සඳහා සහභාගි වන කණ්ඩායම් 10 ට ඇතුළත් වනු ඇත.මේ අනුව ක්‍රීඩකයන් 500කට අධික සංඛ්‍යාවකට 5 වැනි වරට පවත්වනු ලබන මෙවර ප්‍රීමා දිස්ත්‍රිත් හා පළාත් තරගාවලියේ දොරටු විවර වී තිබේ.මේ ක්‍රීඩකයන්ගේ දක්ෂතා හඳුනා ගැනීමේ අරමුණින් මේ වනවිටත් ප්‍රීමා සමූහ ව්‍යාපාරයේ අනුග්‍රහයෙන් රටපුරා පුහුණු කඳවුරු 30 ක් පවත්වා ඇත.ශ්‍රී ලංකා ක්‍රිකට් ආයතනය වාර්ෂික තරග කාල සටහනේ වැදගත් තරගාවලියක් ලෙස ප්‍රීමා 15 න් පහළ දිස්ත්‍රික් සහ පළාත් ක්‍රීඩා තරගාවලියට හැඳින්වීය හැකි බව තරගාවලිය සම්බන්ධයෙන් පැවැති මාධ්‍ය හමුවේදී ශ්‍රී ලංකා ක්‍රිකට් අතුරු කමිටු සභාපති උපාලි ධර්මදාස මහතා ප්‍රකාශ කළේය.ප්‍රීමා සමූහ ව්‍යාපාරය සහ ශ්‍රී ලංකා ක්‍රිකට් ආයතනය එක්ව පවත්වනු ලබන මේ තරගාවලියේ සිය අනුග්‍රාහකත්වය 2012 වසරරේදී නිමාවට පත්වීමට නියමිත වූවද මෙරටට යොවුන් ක්‍රීඩිකාවන්ට අනාගතයේදී ජාතික මට්ටමේ විශිෂ්ඨතම ක්‍රීඩකයන් වීම සඳහා තවදුරටත් එම ගිවිසුම දීර්ඝ කිරීමට සූදානමින් සිටින බව ප්‍රීමා සමූහ ව්‍යාපාරයේ (ශ්‍රී ලංකා) සමූහ සාමාන්‍යාධිකාරී තන් බෙන් චූආන් මහතා ප්‍රකාශ කළේය.ප්‍රීමා සමුහ ව්‍යාපාරය් සිලෝන් ඇංග්‍රෝ ඉන්ඩස්ට්‍රීස් හී සාමාන්‍යාධිකාරී ෂූන් ටියන් ෂිං ජ්‍යෙෂ්ඨ වෙළෙඳ හා අලෙවි කළමනාකරු සජිත් ගුණරත්න, සුනිල් ලීනියාගොඩ හා ශ්‍රී ලංකා ක්‍රිකට් අතුරු කමිටු ලේකම් ප්‍රකාශ් ෂාෆ්ටර් යන මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=f1110081</link>
    <topic>එජාප බළකොටු දෙදරනපළාත් පාලන මැතිවරණය</topic>
    <author>සටහන චන්දන ජයවීර</author>
    <content>පළාත් පාලන ආයතන යනුවෙන් හඳුන්වන මහ නගර සභා, නගර සභා සහ ප්‍රාදේශීය සභා සඳහා නියෝජිතයන් තෝරා ගැනීමේ ඡන්දයේ අවසන් වටය අද පැවැත්වේ. මහනගර සභා කිහිපයක හා ප්‍රාදේශීය සභා අතලොස්සක හැරෙන්නට අනෙක් ඒවායේ මැතිවරණ පැවැත්වූයේ වසරේ මුල් කාර්තුවේය. හේතු කිහිපයක් නිසා මැතිවරණය අදියර තුනකින් පැවැත්වීමට සිදුවිය.මුල් වටයේ නාම යෝජනා කැඳවූ පළාත් පාලන ආයතන සමහරක, නාමයෝජනා ප්‍රතික්ෂේප වූයේය. අපේක්ෂකයන් නාම යෝජනා නැවත සළකා බැලීම සඳහා අධිකරණය වෙත යොමු වූයෙන්, උසාවි තීන්දුව ප්‍රකාශ වන තෙක් අදාළ ප්‍රදේශවල මැතිවරණ කල් දැමිණ.ඉතිරි මහ නගර සභා කිහිපයේ ඡන්ද කල්ගතවීමට හේතු වූයේ වෙනස්ම ආකාරයක කරුණකි.සිවු වසරකට වරක් පැවැත්වෙන ක්‍රිකට් ලෝක ශූරතාව, ශ්‍රී ලංකාවේ පැවැත්වීම එයට හේතු විය. සංවිධායකයන් තරග පැවැත්වීමට යොදා ගෙන තිබුණු ක්‍රීඩාංගණ බොහොමයක් මැතිවරණ පැවත්වීමට නියමිත මහ නගර සභා බල ප්‍රදේශ ආශ්‍රිතව පිහිටා තිබිණි. ඒ ගැන සැලකිල්ලට ගෙන, අදාළ ප්‍රදේශවල මැතිවරණ පසුවට පැවැත්වීමට දේශපාලන පක්ෂ පොදු සම්මුතියක් ඇති කර ගත්තේය.මෙලෙස විවිධ හේතු නිසා දිවයින පුරාම එකවර ඡන්දය පැවැත්වීමට නොහැකි වුණද, මේ වන විට උතුරු, නැඟෙනහිරද ඇතුළුව ඉතිරි පළාත් පාලන ආයතන සියල්ල සඳහාම මැතිවරණ පවත්වා ඇත.යුද්ධය නිමවී ඉතා කොටි කාලයක් තුළ උතුරු හා නැඟෙනහිර පළාත්වල පළාත් පාලන හා පළාත් සභා ඡන්ද පවත්වා, රට ගමන් කරන සමස්ත ගමනට උතුරේ ජනතාවද සම්බන්ධ කරගැනීම වැදගත් පියවරකි.එක් එක් නාගරික ප්‍රදේශ සහ ගම්බද ප්‍රදේශවල සුළු සුළු පාලන කටයුතු මහ ආණ්ඩුවෙන් වෙන් කර කුඩා පාලන ඒකකවලට පැවරීම ආරම්භ වූයේ යටත් විජිත පාලන කාලයේ සිටය.නගර සභා, පළාත් ආණ්ඩු හා ගම් කාර්ය සභා යනුවෙන් හඳුන්වන ලද එම ආයතනවලට අදාළ ප්‍රදේශවල මාර්ග නඩත්තුව, සනීපාරක්ෂාව පවත්වාගෙන යාම, සෞඛ්‍ය පහසුකම් සැලැසීම, කැළි කසළ බැහැර කිරීම, ඉදිකිරීම් අනුමත කිරීම භාරවිය.පරිපාලන ව්‍යුහයපසු කාලයකදී මේ පළාත් පාලන ඒකකවල නම් මහ නගර සභා (Municipal Council) නගරසභා (Urban Council) හා සුළු නගර සභා (Town Council) ලෙස වෙනස් විය. අර්ධ නාගරික ප්‍රදේශවල පිහිටි සුළු නගර සභා, පසුව ප්‍රාදේශීය සභා ලෙස හැඳින්විණි.මේ පරිපාලන ව්‍යුහය එසේම පවතිද්දී, 77 බලයට පත් ජයවර්ධන රජය දිස්ත්‍රික් සංවර්ධන සභා නමින් දිස්ත්‍රික්කය මූලික කරගත් පරිපාලන ඒකකයක් පිහිටුවුවද, විවේචන එල්ලවීම නිසා ඔවුන් විසින්ම එම ක්‍රමය අහෝසි කරන ලදී.පසුව ඔවුන් පළාත් මූලික කරගෙන පළාත් සභා පාලන ක්‍රමයක් පිහිටුවිය. 1978 ඇති කළ ආණ්ඩු වෙනස නිසා මැතිවරණ ක්‍රමය කේවල ක්‍රමයෙන් සමානුපාතික ක්‍රමයකට මාරු විය.මේ අනුව කුඩාම පරිපාලන ඒකකය වන පළාත් පාලන ඡන්දය පැවැත්වෙන්නේ ද සමානුපාතික ක්‍රමය මත පදනම්වය.දිවයිනේ ක්‍රියාත්මක වන පළාත් පාලන ආයතන ගණන 330කි. ඉන් 18 ක් මහ නගර සභාය. 42ක් නගර සභාය. ප්‍රාදේශීය සභා ගණන 270කි. මේ වනවිට පවත්වා ඇති මැතිවරණවලින් අති බහුතරයක් ජයග්‍රහණය කර ඇත්තේ එක්සත් ජනතා නිදහස් සන්ධානයයි.එම පළාත් පාලන මැතිවරණයේ සමස්ත ඡන්ද ප්‍රතිඵලය සලකා බැලීමේදී පැහැදිලිව පෙනෙන කරුණක් වන්නේ, රජය ඔවුන් යටතේ තිබුණු කිසිම පළාත් පාලන ආයතනයක් පරාජය නොවීමය. 2006 පළාත් පාලන ඡන්දයේදී ඔවුන්ට පාලන බලය හිමිවූ ප්‍රදේශවල 2011 ඡන්දයේදී ආණ්ඩුව ජයග්‍රහණය කරනු ලැබුවේ, නියෝජිතයන් ගණන ඉහළ නංවා ගනිමිනි.ඉන් සමහර පළාත් පාලන ආයතනයක සියලුම සභිකයන් පත්වූයේ රජයේ හවුල්කාර පක්ෂ අතරිනි. ඊට අතිරේකව මෙවර ඡන්ද ප්‍රතිඵලයේ දැකිය හැකි අනෙකුත් විශේෂත්වය වනුයේ දීර්ඝ කාලයක් විපක්ෂයේ බල කඳවුරු බවට පත්ව තිබූ ප්‍රදේශ ක්‍රම ක්‍රමයෙන් ආණ්ඩුවේ කඳවුරු බවට පත්වන බවක් පෙනෙන්නට තිබීමය. ඒ අතරින් කිහිපයක් එ.ජා.පය ජයග්‍රහණය කළ බියගම ප්‍රාදේශීය සභාව හා ජ.වි.පෙට අයත්ව තිබූ තිස්සමහාරාම ප්‍රාදේශීය සභාව වේ.මහ මැතිවරණ හෝ ජනාධිපතිවරණ ජයග්‍රහණයෙන් පසු එළැඹෙන පළාත් පාලන මැතිවරණය, රටේ බලය හිමිවූ පක්ෂයට හිමිවීම සාමාන්‍ය දෙයකි. පුංචි ඡන්දයකින් ආණ්ඩු පෙරළිය නොහැකි වා පමණක් නොව, තිබෙන ආණ්ඩුවට බලපෑමක් කිරීමද කළ නොහැකි බව කාටත් වඩා හොඳින් දන්නේ ඡන්ද දායකයන්ය.ගමේ බලය2005 මැතිවරණයේදී රජය සමඟ එකට කටයුතු කළ ජ.වි.පෙය, අනතුරුව පැවැති පළාත් පාලන ඡන්දයේදී වෙනම තරග කළේ ‘ගමේ බලය’ ලබා ගැනීමට ය. ඔවුන්ට එම ආයතනවල ලැබී තිබුණු සභිකයින් සංඛ්‍යාව පහළ අගයකට වැටීමෙන් ඡන්ද දායකයන් දැක්වූ සංඥාව වූයේ පළාත් පාලන ඡන්දයකදී විරුද්ධ පක්ෂයකට නොව, වෙනම තරග කරන රජයේ හවුල්කාර පක්ෂයකට වුවද බලය ලබා දීමට ඔවුන් සූදානම් නැති බවය.මේ තත්ත්වය 2001 පළාත් පාලන ඡන්දයේ දී ද ප්‍රදර්ශනය විය. එම වසරේ පැවැති මහ මැතිවරණය එ.ජා.පය ජයගත් අතර, ඉන් අනතුරුව පැවැති පළාත් පාලන මැතිවරණයේ දී ආයතන බහුතරයක බලය ලබා ගැනීමට එම පක්ෂය සමත්විය.ශ්‍රී.ල.නි.පයට, යූ.ඇන්.පියට පමණක් නොව, සම සමාජ - කොමියුනිස්ට් පක්ෂවලටද වාසිදායක ඡන්ද කොට්ඨාස ඇත. පක්ෂයක ප්‍රාදේශීය ජන පදනම තීරණය වීම කෙරෙහි කරුණු කිහිපයක් බලපායි. සක්‍රීය ශාඛා සමිති ජාලයක් තිබීම, ප්‍රාදේශීය තලයේ ජනප්‍රිය නායකයන් සිටීම හා ඔවුන්ට ජනතා ගැටලුවලට විසැඳුම් ලබා දිය හැකි ආකාරයේ දේශපාලන බලයක් තිබීම මේ අතර වේ.සම සමාජ පක්ෂය තුන් කෝරලයේ ජන පදනමක් ගොඩනඟා ගත්තේ මැලේරියා වසංගතයේදී ජනයා ද හවුල්කරගෙන, සාර්ථක ව්‍යාපාරයක් ගෙනයාම නිසාය. 56 තරම් නොවුණත් ඔවුන්ට වර්තමානයේ ද එම ප්‍රදේශවල ජන පදනමක් ඇත.ප්‍රාදේශීය තලයේ හා ජාතික තලයේ ගැටලුවලට ප්‍රතිචාර දක්වන ආකාරය අනුව, පක්ෂයක බල කඳවුරක් වුවද දියවී යා හැකිය. පසුකාලයක එ.ජා.ප.යේ කඳවුරක් යැයි වරනැඟෙන මැද කොළඹ සුදු වැල්ල, දකුණුකොළඹ හා බොරැල්ල 50 – 60 දශකවල ප්‍රබල වාමාංශික කඳවුරුය.ඒ.ඊ, ගුණසිංහ, පීටර් කෙනමන්, බර්නාඩ් සොයිසා හා අචාර්ය එන්.එම්. පෙරේරා වැනි දේශපාලකයන් මේ කොට්ඨාසවලින් කොළඹ නගර සභාව මෙන්ම, රාජ්‍ය මන්ත්‍රණ සභාවද නියෝජනය කළේය.යූ.ඇන්.පියට මේ ප්‍රදේශවල දේශපාලන පදනමක් සකස් කර දුන්නේ එම්.එච්. මොහොමඩ්, ආර්.ප්‍රේමදාස හා සිරිසේන කුෙර්ය. ඔවුන්ගෙන් ආර්. ප්‍රේමදාස මහතා අද ජීවතුන් අතර නැත. කුරේ හා මොහොමඩ් දෙපල සක්‍රීය දේශපාලනයේ නොයෙදුණද, ඔවුන්ට එ.ජා.ප පාක්ෂිකයන් තුළ විශාල පිළිගැනීමක් ඇත.දේශපාලන කඳවුරක බලය මාරු කිරීමට ඔවුන් දෙපළට තීරණාත්මක හැකියාවක් ඇත.කොළඹ, ගම්පහ, මහනුවර, හම්බන්තොට, මාතලේ, නුවරඑළිය, ගාල්ල, මාතර, අම්පාර, කුරුණෑගල, අනුරාධපුර, බදුල්ල හා රත්නපුර දිස්ත්‍රික්කයන්හි පළාත් පාලන ආයතන 23 ක් සඳහා අද ඡන්දය පැවැත්වේ. ඒ අතර මහ නගර සභා 17ක්, එක් නගර සභාවක් හා ප්‍රාදේශීය සභා 5 ක් වේ. වර්තමානය වනවිටද මේ පළාත් පාලන ආයතන බහුතරයක් පාලනය කරන්නේ එජනිසයයි.ඡන්දය පැවැත්වෙන ප්‍රදේශ අතරින් කොළඹ, මහනුවර හා නුවරඑළිය නගර සභාව හැරෙන්නට, අනෙකුත් නගර සභා හා ප්‍රාදේශීය සභා ප්‍රදේශ රජය ජයග්‍රහණය කර ඇත.2005න් පසු එ.ජා.ප. යට බලය හිමිව තිබූ පළාත් පාලන ආයතන කිහිපයකම බලය එ.ජ.නි. සයට හිමිව ඇත.2006 පළාත් පාලන මැතිවරණයේදී වසර 54 කට පසු හලාවත නගර සභාවේ බලය එ.ජ.නි.ස.යට හිමි විය.හම්බන්තොට නගර සභාවේ බලය සන්ධානයට හිමි වූයේ වසර 45 කට පසුවය. එමෙන් ම ඔවුන් වසර 42කට පසු 2006 කුරුණෑගල මහ නගර සභාවේ බලය ලබා ගත්තේය. එවැනි දීර්ඝ ඉතිහාසයකට පසු එජනිසය බලය ලබාගත් මහ නගර සභා අතර, මාතලේ හා බදුල්ල ද වේ.බල කඳවුරුඑක්සත් ජාතික පක්ෂය ඔවුන්ගේ පරවේණිගත බල කඳවුරුවලින් ඇද වැටීම කෙරෙහි බලපෑ ප්‍රධාන සාධකය දිගින් දිගටම ලැබූ මහ මැතිවරණ හා ජනාධිපතිවරණ පරාජයයි. අනෙක් කරුණ වන්නේ නායකත්ව අර්බුදයයි. ජනතාවට ආමන්ත්‍රණය කළ හැකි ඔවුන්ගේ ආකර්ෂණීය නායකයන් දැන් ඉන්නේ ආණ්ඩු පක්ෂයේය.එ.ජා.පයේ නායකත්ව අර්බුදය හා කට්ටිවාදි ස්වරූපය මෙවර මැතිවරණයේ නාමයෝජනා ලැයිස්තුවලින් ද මනාව පෙනේ. රනිල් වික්‍රමසිංහ මහතාගේ නායකත්වය නොපිළිගන්නා එ.ජා.පයේ සජිත් පිල, කෝට්ටේ මාතර හා කොළඹට විකල්ප ලැයිස්තුද ඉදිරිපත් කර ඇත.ඒ වගේම ඔවුන් සමඟ මෙයට පෙර එක්ව තරගකළ මනෝගනේෂන්ගේ ප්‍රජාත්නත්‍රවාදී ජනතා පෙරමුණ හා ශ්‍රී ලංකා මුස්ලිම් කොංග්‍රසය තරග කරන්නේ වෙනම ම ය. එය එ.ජා.පයට අවාසිදායක අයුරින් බලපායි. එමෙන්ම නුවරඑළිය වැනි නගර සභාවක ඔවුන්ට බලය හිමිවූයේ කම්කරු කොංග්‍රසයේ හා කඳුරට ජනතා පෙරමුණේ සහය නිසාය. අද ඔවුහු සන්ධානය සමඟ එක්ව සිටිති.පූර්ව මැතිවරණ ප්‍රචණ්ඩ ක්‍රියා අවම වීම හා අයථා ප්‍රචාරක ක්‍රියා පාලනය කිරීමට හැකිවීම, ඡන්දය ප්‍රකාශ කිරීමට හැඳුනුම්පත අනිවාර්ය කර තිබීම, පිරිසුදු ඡන්දයකට මඟපෑදී ඇත.මැතිවරණ දෙපාර්තමේන්තුව, පොලිස් දෙපාර්තමේන්තුව, රජය හා දේශපාලන පක්ෂවල කැපවීමෙන් ලබාගත් මේ සාමකාමී වාතාවරණය, මැතිවරණයෙන් පසුවද පවත්වාගෙන යාම වැදගත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=f1110082</link>
    <topic>කොළඹ යනු ඓතිහාසික පුරවරයකි</topic>
    <author>හර්ෂිනී පුෂ්පමාලා ආරච්චිගේ විශ්‍රාම වැටුප් නිලධාරි විශ්‍රාම වැටුප් දෙපාර්තමේන්තුව</author>
    <content>මුහුදු තීරය නැමීමෙන් කැලණි ගං මෝය අසල සැදි වරාය, චීනයෙන්, ඉන්දියාවෙන් සහ අරාබියෙන් පැමිණි නැව්වලට ලැඟුම් ස්ථානයක් විය. “තොට” නැතිනම් “වරාය” යන අදහසැති “කොළඹ යන නාමය එනිසාම නගරයට ලැබුණා විය හැකි ය. නො එසේ නම් රොබට් නොක්ස් පවසන පරිද්දෙන් බටහිර දිශාවේ පිහිටි ඵල හට නොගැනෙන කොළ පමණක් ඇති අඹ ගස නිසා (කොළ + අඹ), නගරය කොළඹ වූවා වන්නට ද හැකි ය. කෙසේ වෙතත් මුල් කාලීනව කොළඹ ගැන සඳහන් වනුයේ මුස්ලිම් ජනාවාසයක් ලෙසට ය. කෝට්ටේ රජුගෙන් අවසර ලබාගන්නා පෘතුගීසි ආණ්ඩුකාරවරයා, කබොක් ගලින් සහ මැටියෙන් කොළඹ කොටු පවුරක් තනනුයේ ද මුස්ලිම්වරුන්ගෙන් ආරක්‍ෂාවීම සඳහා ය.පසුකාලීනව ඔවුන් විසින් තවත් කොටුවක් තනනු ලබන්නේ ක්‍රිස්තියානින් ආරක්‍ෂා කිරීම සඳහා ය.ලන්දේසින් විසින් කොළඹ අත්පත් කර ගැනීමෙන් අනතුරුව නගරයේ තිබූ කොටු පවුරු ප්‍රමාණය අඩු කරන්නට යෙදුණි. කොළඹ කොටුවේ හා පිටකොටුවේ ඉඩම් අයිතිය මලබාර්වරුන්ට හා යෝනකයන්ට අහිමි කරමින් ලන්දේසි ප්‍රකාශනයක් ද ඔවුන් විසින් නිකුත් කළ අතර 1832 අංක 02 දරන බ්‍රිතාන්‍ය රෙගුලාසිය මගින් එය අවලංගු කරන ලදී.ක්‍රි. ව. 1796 දී බ්‍රිතාන්‍යයන් කොළඹ අල්ලාගත් අතර 1815න් පසු මුළු දිවයිනේ ම අගනගරය වූයේ කොළඹය. නගරයේ පාලනය අයකැමියකු වෙත භාර කළ අතර 1833 සිට නගරය පාලනය කරන ලද්දේ බස්නාහිර පළාතේ ආණ්ඩුවේ ඒජන්තවරයා විසිනි. විවිධ ආගම් අදහන විවිධ භාෂා කථා කරන අතිවිශාල ජන සංඛ්‍යාවක් එකල ද කොළඹ තම වාසභවන කොට ගත්හ.මහ නගර සභා පනතක්‍රි. ව. 1848 දී බ්‍රිතාන්‍යයන්ට එරෙහිව ලක්දිව ඇතිවූ කැරැල්ලට හේතු වූ කරුණු සොයාබැලීම පිණිස විශේෂ කමිටුවක් පත් කළ අතර එහි නිර්දේශ පිළිබඳව අවධානය යොමුකළ බ්‍රිතාන්‍ය පාර්ලිමේන්තුව කොළඹට මහා නගර සභාවක් ලබාදිය යුතු බවට පනතක්1850 දී සම්මත කරන්නට යෙදුණි. ඉන් වසර 15 කට පසුව එනම් ක්‍රි. ව. 1865 දී කොළඹ මහා නගර සභාව සංස්ථාපනය කිරීම සඳහා සර් හර්කියුලස් රොබින්සන් විසින් ව්‍යවස්ථාදායක සභාව වෙත පනතක් ඉදිරිපත් කරන ලදී.වර්ෂ 1865 නොවැම්බර් මස 25 දින ප්‍රසිද්ධ කරන ලද නිවේදනයකින් කොළඹ නගරයේ නාගරික සීමාවන් නිවේදනය කෙරුණු අතර 1865 දෙසැම්බර් 08 දින, නාගරික මන්ත්‍රීවරුන් ලෙස ඉදිරිපත්වීමට සුදුසුකම් ලබා ඇති ගෘහ මූලිකයන්ගේ ලේඛනයක් පිළියෙළ කිරීම සඳහා කමිටු රැස්වීමක් කච්චේරියේ දී පැවැත්වුණි.කමිටුව විසින් පිළියෙළ කරන ලද ලැයිස්තු පරීක්‍ෂා කර බැලීමට හා අවශ්‍ය සංශෝධනයන් සඳහා එකී ලැයිස්තු, පුරා දින 14ක් කච්චේරියේ ප්‍රදර්ශනය කරනු ලැබීය.  දින 14 ඉකුත්වූ පසු ඒ ඒ කොට්ඨාසයන් නියෝජනය කරන නාගරික මන්ත්‍රීවරුන් තෝරා පත්කරගැනීම සඳහා වෙන් වෙන් වශයෙන් “රැස්වීම්” පැවැත්වෙන බව රජයේ ගැසට් පත්‍රයේ හා පුවත්පත්වල පළ කෙරුණි. 1866 ජනවාරි 12 – 15 දක්වා මෙකී ඡන්ද විමසීමේ රැස්වීම් පැවති අතර මූලාසනය හොබවන ලද්දේ රජයේ දිසාපතිවරයා විසිනි.වර්ෂ 1866 ජනවාරි 05 දින ආණ්ඩුකාරවරයා විසින් පත් කරන ලද නාගරික මන්ත්‍රීවරුන් නම් කළ අතර, සී. පී ලෙයාඩ් (රජයේ දිසාපති, බස්නාහිර පළාත), දොස්තර ඩබ්ලිව්. පී. චාස්ලි (ප්‍රධාන සිවිල් වෛද්‍ය නිලධාරියා), එච්. ඒ. එවට් (මහා මාර්ග කොමසාරිස් හා වැඩබලන ප්‍රධාන ඉන්ජිනේරු, ටී. බර්වික් (නියෝජ්‍ය රාජ්‍ය නීතිඥ) ජේ. ජේ. ගි‍්‍රන් ලින්ග්ටන් (සර්වෙයර් ජනරාල් සහායක) යන අය එසේ පත් වූහ.පළමු ඡන්ද රැස්වීමපළමුවැනි ඡන්ද රැස්වීම සංවිධානය කරන ලද්දේ මරදානෙ ඡන්ද දායකයන් විසිනි. එම රැස්වීම අරගලවලින් තොර ඉතා සාමකාමි එකක් විය. පසුව රැස්වීම් මාලාවක් ම පැවතිණි.කොටුව කොට්ඨාසය සඳහා නියෝජිතයන් තෝරා පත්කර ගැනීම පිණිස ශාලාවක් තුළ රැස්වීමකින් මැතිවරණය ආරම්භ කළ අතර රජයේ දිසාපති සී. පී. ලෙයාඩ් මහතා ඡන්ද විමසීම අරඹන්නට විය. එකල රහස් ඡන්ද ක්‍රමයක් නොවූ අතර එක් එක් ඡන්ද දායකයා විසින් තමන් කැමති අපේක්‍ෂකයාගේ නම කියවන ලදී. පිටකොටුවේ පැවති ඡන්ද රැස්වීම ඉතා උණූසුම් වූ අතර කොඩි හා සටන් පාඨ ලියූ පුවරු රැගත් යාන වාහන එහා මෙහා යමින් තිබුණි. ඡන්ද රැස්වීම ආරම්භ වූ කච්චේරිය 2000 කට අධික පිරිසකගෙන් පිරී පැවත ඇත. කෙසේ වෙතත් ඡන්ද විමසීම පස්වරු 7.00 වනතුරුම පැවතී ඇත.කොටුව කොට්ඨාසය සඳහා නියෝජිතයන් තෝරා පත්කර ගැනීම පිණිස ශාලාවක් තුළ රැස්වීමකින් මැතිවරණය ආරම්භ කළ අතර රජයේ දිසාපති සී. පී. ලෙයාඩ් මහතා ඡන්ද විමසීම අරඹන්නට විය. එකල රහස් ඡන්ද ක්‍රමයක් නොවූ අතර එක් එක් ඡන්ද දායකයා විසින් තමන් කැමති අපේක්‍ෂකයාගේ නම කියවන ලදී. පිටකොටුවේ පැවති ඡන්ද රැස්වීම ඉතා උණූසුම් වූ අතර කොඩි හා සටන් පාඨ ලියූ පුවරු රැගත් යාන වාහන එහා මෙහා යමින් තිබුණි. ඡන්ද රැස්වීම ආරම්භ වූ කච්චේරිය 2000 කට අධික පිරිසකගෙන් පිරී පැවත ඇත. කෙසේ වෙතත් ඡන්ද විමසීම පස්වරු 7.00 වනතුරුම පැවතී ඇත.ඒ අනුව කොළඹ මහා නගර සභාවට පළමුවරට තෝරාගත් මන්ත්‍රීන් වූයේ, සී. ඇල්. ෆර්ඩිනන්ඩස් (කොල්ලුපිටිය), දොස්තර ඇෆ්. ඩබ්ලිව්. විලීස්පෝඩ් (කොම්පඤ්ඤවීදිය), ජේ. ඩබ්ලිව්. වෙන් (කොටුව), ඇෆ්. ජේ. ද සේරම් (සාන්ත බස්තියම) දොස්තර ජේ. ඩබ්ලිව්. වැන්ගේසල් (පිටකොටුව), ඇස්. තම්බයියා (සාන්ත පාවුළු), සී. ඒ. ලෝරන්ස් (කොටන්ඩිනා), ජේ. ඩී. අල්විස්, (නිව් බසාර්), ඇන්. සී. ලුස් (මරදාන) යන්නන් ය.1865 අංක 17 දරන ආඥා පනතින් සංස්ථාපිත කොළඹ මහා නගර සභාවේ පළමු රැස්වීම 1866 ජනවාරි මස 16 දින පැවැත්විණ. රජයේ දිසාපති, පත්කළ මන්ත්‍රී සී. පී. ලෙයාඩ් මහතා පළමු සභාපති වූ අතර පළමු නාගරික ලේකම් වූයේ සැමුවෙල් ග්‍රෙනියර් මහතා ය.ප්‍රථම නගර සභාවමුල් කාලීනව නගර සභාව සතු නාගරික ශාලාවක් නො වීය. එම අවශ්‍යතාවය ඉටුකරනු වස් රජයේ ගෘහනිර්මාණ ශිල්පි ජේ. ජී. ස්මිදර් මහතා විසින් සකස් කරන ලද සැළැස්මකට අනුව පිටකොටුව කෙලින් වීදියේ ඉදිකරන ලද නගර ශාලාව 1873 දී ආණ්ඩුකාරතුමා විසින් විවෘත කරන ලදී. පසුකාලීනව නගර සභාව වෙත වූ වැඩකටයුතු සමඟ එම නගර ශාලාව ප්‍රමාණවත් නො වූයේන් නව නගර ශාලාවක අවශ්‍යතාවය මතු විය. ඒ සඳහා විවිධ ස්ථාන යෝජනා වූ අතර නගර මධ්‍යය වූ, ජනාකීර්ණ පෙදෙසක් නොවූ වික්ටෝරියා උද්‍යානය අසල භූමි භාගයක් ඒ සඳහා තෝරාගන්නා ලදී. ඒ සමඟ ම නගර ශාලාව සඳහා සැලසුම් ඉදිරිපත් කිරීමට තරගයක් සූදානම් කළ අතර සිංගප්පූරුවේ රැල්ප් බූටි සහ සමාගමේ ඇස්. ජේ. එඩ්වර්ඩ්ස් මහතා විසින් ඉදිරිපත් කරන ලද සැලසුමට අනුව නගර ශාලාව ගොඩනගන ලදී. එවකට සභාපති ටී. රීඩ් මහතා විසින් මුල්ගල තබන ලද ගොඩනැඟිල්ලේ ඉදිකිරීම් කටයුතු 1924 දී ඒ. ඒ. ගැමන් සහ සමාගමට පවරන ලද අතර 1928දී නව ගොඩනැගිල්ලේ පදිංචි වීමට අවස්ථාව ලැබුණි.ජේම්ස් මැන්සර්ජ් නම් එහි ආරම්භක ඉන්ජිනේරුවරයා විසින් 1892දී කොළඹ කාණු ක්‍රමය ආරම්භ කරන ලදී. 1872 සිට කොළඹ නගරය ගෑස් මගින් ආලෝකමත් කෙරිණි. 1900 ජනවාරි 13දා විටෝල් බවුස්ටඩ් සමාගම විසින් නගරයේ ජනතාව උදෙසා ට්‍රෑම් රථ සේවය ආරම්භ කරන ලදී. බවුස්ටඩ් සහෝදර සමාගමට මුදල් ගෙවීමෙන් අනතුරුව 1944 සැප්තැම්බර් 01 දින ට්‍රෑම් රථ සේවය කොළඹ නගර සභාව වෙත පවරා ගනු ලැබුණි. නගරයේ ඇති ප්‍රවාහන තදබදය දුරුලනු පිණිස විටෝල් බවුස්ටඩ් සමාගම විසින් පවත්වාගෙන යනු ලබන ට්‍රොලි බස් රථ සේවාව 1953/07/22 දින සභාව විසින් පවරා ගන්නට යෙදුණි. එයද අලාභ ලැබුයෙන් 1965 ජනවාරි 01 දින සේවාව අහෝසි කර දැමිණි. 1886 ජූලි මාසයේ කොළඹ නගරයේ ජල සම්පාදන ක්‍රමය ඇරඹිණි.අක්‍රමවත් පාලනයක්‍රමවත් පාලනයක් නොමැතිකම නිසා කොටුව හා පිටකොටුව ප්‍රදේශ ක්‍රම ක්‍රමයෙන් තදබද වන්නට විය. හිතුමනාපයට ගොඩනැගිලි ඉදිකිරීම නිසා ඊට පෙර මහා සැළැස්මකට අනුව ඉදිකිරීම් කළ ප්‍රදේශ ද මුඩුක්කු බවට පත් විය. 1869 දී නගර කොටු පවුර බිඳ දැමීමෙන් අනතුරුව කොටුවේ වූ අවසන් පැල්පත් වාසියා ද ඉවත් කරන්නට විය. වැඩකරන ස්ථානවලට ළඟාවිය හැකි පොදු ප්‍රවාහන ක්‍රමයක් නො මැති වූ නිසාත්, එනිසා ම වැඩ කරන ස්ථාන අසල ජීවත්වීම අත්‍යවශ්‍ය වූ නිසාත් මුඩුක්කු හා පේළි ගෙවල් ඇති විය. වර්ෂ 1920 සිට ම විසඳන්නට තිබූ බරපතළ ම ප්‍රශ්නය වූයේ ද නිවාස ප්‍රශ්නය යි.ඒ පිළිබඳ ව මධ්‍යම රජයෙන් උපකාරයක් නො ලබා තනිව විසඳීම නගර සභාවට කළ නො හැකි අසීරු කටයුත්තක් විය.1935 අංක 06 දරන කොළඹ නාගරික සභා (සංස්ථාපනය) ආඥා පනත සම්මත වනතුරුත් නගර සභාවේ සභාපතිවරයා ආණ්ඩුකාරවරයා විසින් පත්කරන්නට යෙදුන අතර 1935න් පසුව නගරාධිපතිවරයා වශයෙන් ගැනෙන ඡන්දයෙන් තෝරාගත් සභාපතිවරයකු සහ උප නගරාධිපතිවරයකු පත්කර ගැනීමට අවස්ථාව උදාවිය. එලෙස තෝරාගත් පළමුවන නගරාධිපතිවරයා වූයේ වෛද්‍ය ආර්. සරවනමුත්තු මහතා ය. ඒ වනවිට දේශපාලන පක්‍ෂ ක්‍රමය පැවති අතර 1935 සිටම කොළඹ මහා නගර සභාවේ ආධිපත්‍ය පතුරවන ලද්දේ එක්සත් ජාතික පක්ෂය විසිනි. 1954 අගෝස්තු මස සිට 1956 පෙබරවාරි මස දක්වා කෙටි කාලයක් ඇන්. ඇම්. පෙරේරා මහතා නගරාධිපති ධුරය දැරුවේ ඉහත කී සම්ප්‍රදාය කෙටි කලකට හෝ වෙනස් කරමිනි.සර් රිචඩ් මෝගන්, සර් සැමුවෙල් ග්‍රෙනියර්, හෙක්ටර් ජයවර්ධන, ඇෆ්. ආර්. සේනානායක, සර් ජේම්ස් පීරිස්, සර්. හෙන්රි ද මැල්, ජේ. ආර්. ජයවර්ධනගේ පියා වූ ඊ. ඩබ්ලිව්. ජයවර්ධන, ඇන්. ඇම්. පෙරේරා, විවියන් ගුණවර්ධන වැනි කීර්තිමත්හු කොළඹ නාගරික මන්ත්‍රීවරුන් ලෙස කටයුතු කළහ.පසුකලෙක අගමැති ධුරය දැරූ එස්. ඩබ්ලිව්. ආර්. ඩී. බණ්ඩාරනායක, විධායක ජනාධිපති ධුර දැරූ ජේ. ආර්. ජයවර්ධන සහ ආර්. පේ‍්‍රමදාස යන මහත්වරු ද කොළඹ මහා නගර සභාවේ නාගරික මන්ත්‍රීවරු ලෙස කටයුතු කළෝ වෙති.මහා නගර සභාව වෙත සේවකයන් බඳවාගැනීම, වැටුප් ගෙවීම, උසස්වීම් ප්‍රදානය කිරීම, පශ්චාත් විශ්‍රාමික සුබසාධන ක්‍රම ක්‍රියාත්මක කිරීම යනාදිය සිදු කරන ලද්දේ කොළඹ මහා නගර සභා ව්‍යවස්ථාව හා අතුරු ව්‍යවස්ථා අනුව ය.පළාත් පාලන ආයතන සියල්ල පොදු ප්‍රතිපත්තියක් යටතට ගෙන එමින් 1945 අංක 43 දරන පළාත් පාලන සේවා ආඥාපනත සම්මත වීමත් සමඟ සේවකයන් බඳවා ගැනීම ආදිය වූ කටයුතු සඳහා නගර සභාවට තිබූ බලය ඉන් ඉවත් වුණි. එය ස්වතන්ත්‍ර පාලන ක්‍රමය ආපසු හැරවීමේ ප්‍රතිගාමි පියවරක් ලෙස දක්වමින් කොළඹ, මහනුවර සහ ගාල්ල යන මහා නගර සභාවන් සිය විරෝධය පළ කළත් ඊට අවධානය ලක් නොකළ රජය 1946 අපේ‍්‍රල් 01 දින සිට පළාත් පාලන සේවය ක්‍රියාත්මක කරන ලදී. එහෙත් ලක්දිව ප්‍රථම මහා නගර සභාව ලෙසත්, විධිමත්ව ස්ථාපිත ලක්දිව ප්‍රථම පළාත් පාලන ආයතනය ලෙසත්, කොළඹ මහා නගර සභාව සෙසු පළාත් පාලන ආයතන පරයා අබිසෙස් ලබයි.කෙසේ වෙතත් අතීතයේ මෙන්ම අදටත් කොළඹ යනු බහු සංස්කෘතික උරුමයකි. අනුරපුර, පොළොන්නරුව තරම් ඓතිහාසික කියවීමකට කොළඹ බඳුන් වී නැතත්, කොළඹ යනු සැබෑ ඓතිහාසික පුරවයකි. එනිසාම කොළඹත්, කොළඹ මහා නගර සභාවත්, දේශපාලන අදිසි හස්තයන්ගෙනුත්, සංවර්ධනයේ අතුරු ප්‍රතිඵලයන්ගෙනුත් දූෂ්‍ය නොවී චිරාත් කාලයක් යෙහෙන් වැජඹිය යුත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>08</day>
    </date>
    <link>http://www.dinamina.lk/2011/10/08/_art.asp?fn=f1110083</link>
    <topic>දේශපාලන කරළියේ ‘පුංචි’ නමැති මිතුරා</topic>
    <author>චමල් එස්. ජයසුන්දර මහජන සම්බන්ධතා නිලධාරී ධීවර හා ජලජ සම්පත් අමාත්‍යංශය</author>
    <content>උත්තරීතර තෛ‍්‍රයිනිකායික සංඝ සභාවේ අනුමැතියෙන් “ප්‍රභූ සම්මාන උපාධි මණ්ඩලය” වාර්ෂිකව පිරිනමනු ලබන ගෞරවනාම උපාධි සන්නස් පත්‍ර ප්‍රදානොත්සවය පසුගිය 2011. 09. 01 දින සේරුවිල මංගල රජමහා විහාරස්ථානයේදී අභිමානවත් ආකාරයෙන් පැවැත්විණ. ජාතික සමඟිය හා ආගමික සහජීවනය කුළු ගැන්වෙන පරිදි සංවිධානය කර තිබූ එහිදී බෞද්ධ, කතෝලික, හින්දු, ඉස්ලාම් යන ප්‍රධාන ආගමික කොටස් නියෝජනය වන පරිදි ගෞරවනාම ප්‍රදානය විශේෂත්වයක් වන අතර 160ක් වූ එම සම්මානලාභීන් අතරින් විශේෂතම සම්මාන උපාධිය හිමිවූයේ ධීවර හා ජලජ සම්පත් සංවර්ධන නියෝජ්‍ය අමාත්‍ය හා ත්‍රිකුණාමලය දිස්ත්‍රික් පාර්ලිමේන්තු මන්ත්‍රී සුසන්ත පුංචිනිලමෙ මහතාටය. ත්‍රිකුණාමලය දිස්ත්‍රික් සංවර්ධන කමිටුවේ සම සභාපති තනතුරු හොබවන ඔහු සේරුවිල ඓතිහාසික මංගල රජමහා විහාරස්ථ දායක සමිතියේ සභාපති තනතුරද හොබවයි. ඒ අනුව එදින ඔහු “සමාජ සුබසාධන, දේශාභිමානී, මානව හිතවාදී, අසරණ සරණ, විශ්ව කීර්ති, ශ්‍රී ජනරංජන, දේශමාන්‍ය සම්මාන ආචාර්ය” සහ විශේෂිත වූ ගෞරව නාම උපාධියෙන් පිදුම් ලැබීය. එතුමා ඇතුළු සර්වාගමික ගෞරවනාමධාරීන් පිළිගැනීම 2011. 10. 08 (අද) පෙ. ව. 9.00 ට ත්‍රිකුණාමලය නගර ශාලාවේදී අභිමානවත් ලෙස පැවැත්වීමට කටයුතු සූදානම් කර ඇති අතර මෙම ලිපිය එය වෙනුවෙනි.පුංචි මිනිසුන්ගේ මහ ඇමැති ලෙසින් විරුදාවලි ලත් පාර්ලිමේන්තු මන්ත්‍රීවරයෙකු, නියෝජ්‍ය අමාත්‍යවරයකු මෙන්ම සබරගමු පළාත් සභාවේ ප්‍රධාන අමාත්‍යවරයකුව සිටි දිවංගත ජී. වී. පුංචිනිලමෙ මහතාගේ හා කමලා දෙහෙරගොඩ මහත්මියගේ ජ්‍යෙෂ්ඨ පුතනුවන් ලෙස සබරගමු පළාතේ සමන් දෙව් අඩවියට අයත් රත්නපුරේදී උපත ලද සුසන්ත පුංචිනිලමෙ මහතා උපතින්ම අභියෝගාත්මක චරිත ලක්‍ෂණ පෙන්නුම් කළේය. රත්නපුර පර්ගසන් විද්‍යාලයෙන් මූලික අධ්‍යාපනය ලැබූ ඔහු පසුව කොල්ලුපිටිය ශාන්ත තෝමස් විද්‍යාලයෙන් සහ ගල්කිස්ස ශාන්ත තෝමස් යන විද්‍යාලවලින් සිය අනාගත ගමන මුවහත් කර ගත්තේය.පසුව පියතුමන්ගේ ව්‍යාපාරික කටයුතුවලට සහය දෙමින් රත්නපුර ප්‍රදේශයේ කැපී පෙනෙන චරිතයක් බවට පත් වූ සුසන්ත පුංචිනිලමෙ මහතාගේ දේශපාලන ආගමනය සිදුවූයේද ඒ වන විට රට තුළ උද්ගතව පැවැති අරාජික තත්ත්වය හමුවේ නිර්භීත, එඩිතර, තරුණ දේශපාලනඥයන්ගේ දැඩි අවශ්‍යතාවක් තිබූ යුගයකය.  ඔහුගේ දේශපාලනයේ ප්‍රථම කඩඉම 1988 පැවැති අතුරු මැතිවරණය වුවද පාසල් වියේ සිටම නායකත්ව ගති ලක්‍ෂණ පෙන්නුම් කළේ අයුක්තියට, අසාධාරණයට, පුහු චණ්ඩිකම්වලට එරෙහිව පොඩි මිනිසා වෙනුවෙන් පෙනී සිටි නිසාවෙනි. මොහුගේ සුවිශේෂී ලක්‍ෂණයක් වූවේ ගමේ පැල්පතටත්, වත්තේ ලැයිමටත්, නගරෙ මැදුරටත් සමව ඇහුම්කන් දීමය.සිය පියාගේ අඩිපාරේ යමින් තමන්ටමය කියා දේශපාලන මාවතක් විවර කරගත් සුසන්ත පුංචිනිලමෙ මහතාට තිබූ ලොකුම ශක්තිය ගිලිහී ගියේ 1993 ජූලි මස 18 වන දිනය. එනම් සබරගමු පළාතේ ප්‍රධාන අමාත්‍යව සිටි තම පියාණන් වූ ජී. වී. පුංචිනිලමෙ මහතාගේ හදිසි අභාවය සිදුවීම ය. කිසි දිනෙක පෙරට තැබූ පය පසු පසට ගෙන නැති සුසන්ත පුංචිනිලමෙ මහතා ඉන් වසරකට පමණ පසු එනම් 1994. 08. 16 දින පැවැති පාර්ලිමේන්තු මැතිවරණයට ඉදිරිපත්ව මනාප 57,000ක් ලබා ගනිමින් සිය පියාගෙන් හිස්වූ ජනතා මෙහෙවර නැවත ආරම්භ කළේය. එතැන් සිට පාර්ලිමේන්තු මන්ත්‍රීවරයකු වශයෙන් රත්නපුර දිස්ත්‍රික්කයේ හා එම ජනතාවගේ අභිවෘද්ධිය වෙනුවෙන් කැපවූ හෙතෙම යම් යම් විරුද්ධවාදීන්ගේ සැලසුම්ගත කුමන්ත්‍රණවලට හසුව සිරබත් කෑ අවස්ථාවන් ද වෙති.එතැන් සිට පැවැති සෑම මැතිවරණයකදීම අඛණ්ඩව පාර්ලිමේන්තුව නියෝජනය කිරීමේ වරම් ලද පුංචිනිලමෙ මහතා 2002 – 2004 රනිල් වික්‍රමසිංහ රජයේ කුඩා පරිමාණ වතු සංවර්ධන අමාත්‍ය තනතුරු හෙබවීය. කුඩා තේ වතු හිමියන්ගේ මුදලින් ආරම්භ කර තිබූ තේ ශක්ති අරමුදල එතෙක් පවත්වාගෙන යා නොහැකි තත්ත්වයට පත්ව එම තේ වතු හිමියන් යෙදවූ මුදලට ලැබිය යුතු ප්‍රතිලාභ පවා දිගින් දිගටම නොගෙවා තිබූ යුගයක මනා කළමනාකරණයක් ඇති කරමින් තේ ශක්ති ඉතිහාසයේ ප්‍රථමවරට ලාභාංශ බෙදාදීම සිහිපත් කළ යුතුමය.සුසන්ත පුංචිනිලමෙ මහතාගේ සුවිශේෂී ලක්‍ෂණයක් වනුයේ විපක්‍ෂයේ සිටින විට රජයට බැණ වැදීමත්, රජයක් කරන විට විපක්‍ෂයට බැණවැදීමත් යන සංදර්ශනාත්මක ක්‍රියාවන්ගෙන් තොර අයෙකු වීමය. එහෙයින් දේශපාලන කරලිය තුළ සුසන්ත පුංචිනිලමෙ මහතා “පුංචි නමැති මිතුරකු” වූවා මිස කිසිවෙකුටත් හතුරකු නොවීය.මොහුගේ දේශපාලන ගමන් මඟ නව මාවතකට යොමු වනුයේ 2006 ජූලි මස 06 දිනය. ඒ මුළු රටම වෙලාගෙන තිබූ ත්‍රස්තවාදයෙන් රටත්, ජාතියත්, ආගමත් නිදහස් කර ගැනීමේ බාරදුර වගකීමට ශක්තිය ලබා දෙන ලෙස ජනාධිපති මහින්ද රාජපක්‍ෂ මහතා කළ ජාති හිතෛෂී විවෘත ආරාධනයත් සමගිනි. එදින එක්සත් ජනතා නිදහස් සන්ධාන රජය හා එක්වූ පුංචිනිලමෙ මහතා මන්ත්‍රී තනතුරෙහිම සිට රජයට ශක්තිය දුන්ආකාරය ප්‍රසංශා කටයුතුය. ඔහුගේ සේවය වඩා සාරවත්ව ලබා ගැනීම අරමුණු කර ගනිමින් ග්‍රාමීය ආර්ථික ප්‍රවර්ධන නියෝජ්‍ය අමාත්‍ය තනතුරට පත්කරනු ලැබූ එතුමා පසුව ජනතා වතු කළමනාකරණ හා සංවර්ධන නියෝජ්‍ය අමාත්‍ය තනතුරට පත් කෙරිණි.එහෙත් මෙය ඔහුගේ සේවයට ප්‍රමාණවත් නොවනු ඇතැයි සිතූ රජය ජාතිය ගොඩනැඟීමේ අමාත්‍ය ධුරයට පත් කරමින් නැඟෙනහිර කලාපයේ සංවර්ධන කටයුතු බාරවිය. ඒ වනවිටත් බිම්බෝම්බ, මරඋගුල්, වෙඩික්කරුවන්, ගස්බෝම්බ නැඟෙනහිර පුරාම විසිරී තිබුණි. එම පළාතේම බොහෝ දේශපාලනඥයන් හා යම් යම් නිලධාරීන් පැවැති අවදානම ගැන සිතා ආරක්‍ෂා සහිතව ස්ථානගත වී සිටියද නියම මහජන නියෝජිතයකු ලෙසින් පුංචිනිලමෙ මහතා ගමට පය තබා ඇත්ත හඳුනා ගත්තේ ය. සමහර ගම්වල ජනතාවට රජයේ අමාත්‍යවරයකු පියවි ඇසින් දැක ගැනීමට ලැබුණේ ප්‍රථම වතාවට බව දෙමළ ජාතික ගැමියන්ගේ මුවින් අසන්නට ලැබීම කෙතරම් ශෝචනීයද යන්න සිතා ගත හැකිය.ගම හැඳින, කරපු වැඩ හා ඒවා පිළිබඳ ජනතා අදහස් කෙසේද යන්න සොයා සිය රජයේ සංවර්ධන වැඩ පිළිවෙළ දියත් කරනු ලැබූවේ සියල්ල සැමට විවෘත කෙරෙමිනි. 2009. 01. 12 දින ත්‍රිකුණාමලයට ආසනයේ ශ්‍රී. ල. නි. ප සංවිධායක තනතුර ලද පසුව රජයේ සංවර්ධන කටයුතු සමඟම දේශපාලන කටයුතුද දියත් කළ ඔහු 2010 වසරේ පැවැති පාර්ලිමේන්තු මැතිවරණයට ඉදිරිපත්ව ත්‍රිකුණාමලය ආගන්තුකයෙකු වුවද ඉහළින්ම ජයග්‍රහණය කළේය. ත්‍රිකුණාමලය ආසනය නියෝජනය කළ ශ්‍රී. ල. නි. ප. සංවිධායකවරයෙකු දිස්ත්‍රික්කයේ මනාප ගෙන ජයග්‍රහණය කළ ප්‍රථම අවස්ථාවද මෙය වීම ඓතිහාසික සිද්ධියකි.ඉනික්බිති ධීවර හා ජලජ සම්පත් සංවර්ධන නියෝජ්‍ය අමාත්‍ය තනතුර ලද ඔහු රටේ අනෙකුත් ප්‍රදේශවලට සාපේක්ෂව උතුරු - නැඟෙනහිර වෙනුවෙන් වැඩි කැප කිරීමක් කරයි. ඔහු තම පෞද්ගලික ධනය හැකි පමණින් එකතු කර අසරණ - සරණය වෙනුවෙන්ම ආයතන ගත කර තිබේ. මහා භාරකාර දෙපාර්තමේන්තුවේ ආරම්භ කර ඇති සොබාවිපත් අරමුදල් භාරය, හදිසි විපත් කළමනාකරණ ඒකකය සහ සුසන්ත පුංචිනිලමෙ පදනම ඒ සඳහා නිදසුන් ලෙස දැක්විය හැකිය.එලෙසින්ම පීඩිත පන්තියේ අසරණ මිනිසුන්ට සේම සතා සිවුපාවුණට ද ස්වභාව ධර්මයටද ඔහු දක්වනුයේ ඉමහත් ආදරයකි. සෙනෙහසකි. ඒ බව ඔහුගේ නිවසට යන ඕනෑම අයෙකුට දැක ගත හැකිය. කොළඹ විජේරාම මාවතේ ඇමති නිල නිවාස අතර පිහිටි ඔහුගේ නිවස සතුන් වත්තක සිරිය ගෙන ඇති අතර අවට දරුවන්ටද මෙය සුන්දර අත්දැකීමක් වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=n1110101</link>
    <topic>දුමින්දගේ සැත්කම සාර්ථකයි</topic>
    <author>සන්ධ්‍යා කරුණාරත්න</author>
    <content>මුල්ලේරියාවේ වෙඩි තැබීමේ සිද්ධියේදී හිසට වෙඩි වැදුන දුමින්ද සිල්වා මහතාට ශ්‍රී ජයවර්ධනපුර රෝහලේදී පැය හතර හමාරක සැත්කමක් සිදු කළ අතර එම සැත්කම සාර්ථක වූ බව රෝහලේ අධ්‍යක්ෂ වෛද්‍ය සචින්ද්‍ර ගමගේ මහතා පැවසීය.මේ සැත්කම සාර්ථක වීමෙන් පසුව ඔහුගේ ජීවිතය පිළිබඳ පැවති අවදානම පහව ගිය බව ද, ඔහු දැනට දැඩි සත්කාර ඒකකයේ ප්‍රතිකාර ලබන බව ද ඒ මහතා ප්‍රකාශ කළේය.දුමින්ද සිල්වා මහතා සිහි මූර්ජා තත්ත්වයෙන් පසුවන නිසා ඔහුගේ මොළයට සිදුව තිබෙන හානිය පිළිබඳ කිසිවක් දැනට ප්‍රකාශ කළ නොහැකි යැයි ද හෙතෙම කීය.මේ සැත්කම සඳහා ස්නායු සම්බන්ධ විශේෂඥ ශල්‍ය වෛද්‍ය මහේෂි විජේසේකර, වෛද්‍ය හිමාෂ කුලරත්න (ජාතික රෝහල), වෛද්‍ය ජීවනි රාජසිංහ, වෛද්‍ය කණිෂ්ක ඉන්ද්‍රරත්න මහත්ම මහත්මීහූ සහභාගි වූහ.මේ දෙපිරිස අතර ගැටුම නිසා තවත් පුද්ගලයන් පස්දෙනකු කොළඹ ජාතික රෝහලට ඇතුළත් කළ බව එහි වැඩ බලන අධ්‍යක්ෂිකා වෛද්‍ය සුජාතා සේනාරත්න මහත්මිය ප්‍රකාශ කළාය.ඉන් එක් අයකු මියගොස් ඇත. තවත් දෙදෙනකුට සැත්කම් සිදු කිරීමෙන් පසුව දැඩි සත්කාර ඒකකවල ප්‍රතිකාර ලබති. තවත් එක් අයකු සාමාන්‍ය වාට්ටුවක ප්‍රතිකාර ලබන බවත්, අනෙක් පුද්ගලයා ප්‍රතිකාර ලබා රෝහලෙන් පිටව ගිය බවත් අධ්‍යක්ෂවරිය පැවැසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=n1110102</link>
    <topic>කොළඹ පුරපති අපේක්ෂකත්වයට ජනපතිගේ මුල්ම ඇරියුම භාරතටයි</topic>
    <author/>
    <content>කොළඹ නගර සභාවට එක්සත් ජනතා නිදහස් සන්ධානයෙන් තරග කිරීමට ජනාධිපතිතුමා මුලින්ම ආරාධනා කළේ ලක්ෂ්මන් ප්‍රේමචන්ද්‍ර මහතා ට බව අනාවරණය වෙයි.මේ අපේක්ෂකත්වය බාර ගන්නැයි ජනාධිපතිවරයා කීපවිටක්ම කළ ඉල්ලීමට අකමැත්ත පළ කළ ප්‍රේමචන්ද්‍ර මහතා එය තමාට ජය ගැනීම දුෂ්කර බව ප්‍රකාශ කර තිබේ.මහ මැතිවරණයෙන් මින් පෙර තරග කර පරාජයට පත් වූ බව ද ඔහු සිහිපත් කර ඇත.එතැනින් නොනැවතුණු ඔහු කොළඹ නගර සභා අපේක්ෂකත්වය තිලංග සුමතිපාලට හෝ දුමින්ද සිල්වාට දෙන්නැයි ජනාධිපතිගෙන් ඉල්ලා සිටියේ ය.මිලින්ද මොරගොඩ මහතාගේ නම අපේක්ෂකත්වයට ඉදිරිපත් කළේ ඉන් පසුව බව දේශපාලන ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=n11101010</link>
    <topic>දරුවන්ගේ පිරිපුන් දක්ෂතා කලාවට අලුත් ආරම්භයක්</topic>
    <author>ජීවනී පතිරණ</author>
    <content>කුඩා දරුවන්ගේ දක්ෂතා, නිර්මාණ මෙන්ම ඔවුන්ගේ අලුත් අදහස්ද කලා ක්ෂේත්‍රයට කදිම ආරම්භයක් යැයි සංස්කෘතික හා කලා කටයුතු ඇමැති ටී. බී. ඒකනායක මහතා ප්‍රකාශ කළේය.මේ උත්තේජනය නාට්‍ය ක්ෂේත්‍රයට වැදගත් ප්‍රවේශයක පෙරගමනක් යැයිද හෙතෙම සදහන් කළේය.අමාත්‍යවරයා මේ අදහස් පළ කළේ පසුගියදා ජෝන් ද සිල්වා සමරු රඟහලේ පැවති ජාතික නාට්‍ය උළෙලේ සම්මාන ප්‍රදානෝත්සවයේ ප්‍රධාන ආරාධිත අමුත්තා ලෙස සහභාගි වෙමිනි.16 වැනි වරටත් පැවති ළමා නාට්‍ය උළෙලේ ප්‍රථම වතාවට සිංහල, දමිළ හා ඉංග්‍රීසි යන මාධ්‍ය ත්‍රිත්වයෙන්ම නිර්මාණ ඉදිරිපත් කෙරිණි.විවෘත හා සීමිත යන අංශවලින් පැවති නාට්‍ය තරග සඳහා සම්මාන හා කුසලතා සම්මාන පිරිනැමුණු අතර සීමිත අංශයේ වසරේ හොඳම ළමා නාට්‍යය වූයේ හොරණ විද්‍යාරත්න විශ්වවිද්‍යාල පීඨය ඉදිරිපත් කළ ගමගේ පුබුදු සුභාෂණ කුරුගලගේ “චුටි බබා ලොකු ළමයෙක්” ළමා නාට්‍යයයි.එම නාට්‍යයේම රඟපෑ ළමා නළු එම්. දුලාජ් චාමර හසලංක සිසුවා වසරේ හොඳම ළමා නළුවා ලෙස සම්මාන ලැබීය.වසරේ හොඳම ළමා නිළිය ලෙස 2011 ජාතික ළමා නාට්‍ය උළෙලේදී මෙවර සම්මාන ලැබුවේ ශාන්ත ලෝරන්ස් කන්‍යාරාමය ඉදිරිපත් කළ “අංකලුත් අපේ සීයා වගේමයි” ළමා නාට්‍යයේ ගුරුවරියගේ චරිතය නිරූපණය කළ අවිශ්කා සුලෝචනී ජයසිංහ සිසුවියයි.ගිරිඋල්ල ළමා හා යොවුන් රංග පීඨය ඉදිරිපත්කළ සොඳුරු ලොකුපෝතාගම ගේ “නුවන්ගේ මිතුරෝ හත්දෙනා” ළමා නාට්‍යය විවෘත අංශයේ වසරේ හොඳම ළමා නාට්‍යය වූ අතර විවෘත අංශයෙන් වසරේ හොඳම ළමා නළුවා වූයේ ගිරිඋල්ල ළමා හා යොවුන් රංග පීඨය ඉදිරිපත් කළ “නුවන්ගේ මිතුරෝ හත්දෙනා” ළමා නාට්‍යයේ නුවන්ගේ චරිතය නිරූපණය කළ සොඳුරු ලොකුපෝතාගම සිසුවායි. නාලක ස්වර්ණාතිලක ගේ “මම වෙනම මලක්” ළමා නාට්‍යයේ ගිම්හානිගේ චරිතය නිරූපණය කළ තිසුරු ලාවන්‍යා විවෘත අංශයේ වසරේ හොඳම ළමා නිළිය විය.සම්මාන උළෙලේ දී වැඩිදුරටත් අදහස් දැක්වූ ඇමැති ටී. බී. ඒකනායක මහතා මෙසේද කීය.උතුර, නැගෙනහිර හා දකුණ සියලු පළාත්වල දරුවන්ගේ ශක්තිය මේ ඬර්මාණවලින් ඉදිරිපත් වුණා. දරුවන්ගේ සහජ කුසලතා තරගකාරී මට්ටමින් ඔපමට්ම් වූ මොහොතක්. ඵලදායි බලාපොරොත්තු තැබිය හැකි අංකුර නිර්මාණ ශිල්පීන් බිහිවන යුගයක් මෙය.මෙවැනි ළමා නිර්මාණ ජාතික හා ජාත්‍යන්තර තලයට ගෙනයාමට කටයුතු කරන්න කියා මා ඉල්ලා සිටිනවා. අද නාට්‍ය ක්ෂේත්‍රයේ මහත් උද්දීපනයක් දක්නට ලැබෙනවා. ඒ සඳහා අවශ්‍ය පසුබිම නිර්මාණය කිරීම රජයක වගේම අපේ අමාත්‍යාංශයේත් වගකීමයි.ඒ වගේම මේ ක්ෂේත්‍රයට වෙනදාට වඩා වැඩි මුදල් ප්‍රමාණයක් වෙන් කිරීමට ජනාධිපතිතුමා කටයුතු කර තිබෙනවා. සංස්කෘතික හා කලා කටයුතු අමාත්‍යාංශයේ ලේකම් විමල් රූබසිංහ මහතාජනාධිපතිතුමා මහින්ද චින්තනයේ සඳහන් කළ අයුරින් මෙරට කලා ක්ෂේත්‍රයේ අරමුණු සාක්ෂාත් වෙමින් පවතිනවා. මෙය අපේ රටේ සමස්ත ජනතාවගේ මානවීය අදහස්වල දියුණුව තුළින් ප්‍රබුද්ධ ජනතාවක් ලෝකයට බිහි කිරීමට හැකිවන පෙර නිමිති පහළ වී තිබෙනවා. වසරින් වසර මේ රටේ නාට්‍ය ක්ෂේත්‍රය දියුණුවෙන් දියුණුවට පත්වෙමින් හොඳ ශිල්පීන් බිහිවේවායි ප්‍රාර්ථනා කරනවා.ජාතික නාට්‍ය අනුමණ්ඩලයේ සභාපති ශ්‍රියන්ත මෙන්ඩිස් මහතාඅද දරුවන්ගේ රසඥතාවය ඉහළ මට්ටමක පවතිනවා. දරුවන්ගේ හික්මීම, ඉවසීම, සෞන්දර්යාත්මක රසය නාට්‍ය නිර්මාණ තුළින් ඔප මට්ටම් කරගත හැකියි. ඒ වගේම පැහැදිලි ජීවිත දර්ශනයක් හඳුනාගන්නටත් එමගින් උසස් සමාජයක් කරා ගමන් කිරීමටත් ඔබට හැකිවේවි.අද කොළඹ නිෂ්පාදනය වන නාට්‍ය කල්මුනේත් කල්මුනේ නිෂ්පාදනය වන නාට්‍ය කොළඹත් පෙන්වීම වැඩි ඈතක නොවෙයි. අලුයට වෛරයේ ගිනි පුළිඟු නිවා දැමීමට මෙය කදිම අවස්ථාවක්. ඒ වගේම ශ්‍රී ලංකා ළමා නාට්‍ය කලාවේ ඓතිහාසික සන්ධිස්ථානයක්.සංස්කෘතික කටයුතු අධ්‍යක්ෂ විජිත් කනුගල මහතාද මෙහිදී අදහස් දැක්වූ අතර ශ්‍රීීලංකා කලා මණ්ඩලයේ සභාපති මහාචාර්ය කාලෝ ෆොන්සේකා, ප්‍රවීණ රංගන ශිල්පිණි අයිරාංගනී සේරසිංහ, ටවර් හෝල් රඟහල පදනමේ අධ්‍යක්ෂ නීතිඥ ඩග්ලස් සිරිවර්ධන යන මහත්වරු ඇතුළු කලාකරුවන් ගුරුභවතුන් පාසල් සිසුන් දෙමාපියන් ඇතුළු විශාල පිරිසක් මේ අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=n11101011</link>
    <topic>ලිබර්ටි ප්ලාසා බෞද්ධ මධ්‍යස්ථානය ථේරවාදී බුදුදහමේ පෝෂණයට බාධාවක්</topic>
    <author>සිරන්ජනි කුමාරි</author>
    <content>කොල්ලුපිටිය ලිබර්ටි ප්ලාසාහි පවත්වාගෙන යනු ලබන බෞද්ධ ආගමික මධ්‍යස්ථානය ථේරවාදි බුදු දහම පෝෂණයට හා නඩත්තු කිරිමට බාධාවක් බවත් එකී ආයතනය බුදු දහම විකෘති වන අන්දමේ ක්‍රියා කිරිමේ හේතුව මත එහි භාරය අවලංගු කිරිම සදහා මහා භාරකාරත්ව දෙපාර්තමේන්තුව කටයුතුකර ඇති බවට කොල්ලුපිටිය පොලිසිය පසුගියදා කොටුව මහේස්ත්‍රාත් ලංකා ජයරත්න මෙනවිය හමුවේ වැඩිදුර වාර්තාවක් මගින් කරුණු දැක්විය. තවද පුද්ගලයන්ගේ ප්‍රකාශ අනුව ලබා ගත් මුදලට වඩා අඩුමුදලක් භාරයේ අරමුණු ඉෂ්ඨ කිරිම සදහා රුපියල් 110000ක මුදලක් පමණක් තැන්පත් කර ඇති බවට තොරතුරු අනාවරණය වී ඇතැයි පොලිසිය අධිකරණය හමුවේ දැන්වීය.මීට අමතරව මෙම ආයතනයේ භාරකාර ලක්ෂ්මන් නිල්ලේගොඩ යන අය මෙම ස්ථානයට වන්දනාමාන කිරිමට පැමිණි කාන්තාවකට සිදු කළ අතවරයක් පිළිබඳව ළමා හා කාන්තා කර්යංශය මගින් අධිකරණයට කරුණු වාර්තා කිරිමක් සම්බන්ධයෙන් ද තොරතුරු අනාවරණය කර ගත් බවට අපරාධ අංශයේ ස්ථානාධිපති කුලසේකර මහතා මහේස්ත්‍රාත්වරිය හමුවේ පැවසීය. ඉකුත් (24) වන දින ලිබර්ටි ප්ලාසාහි නිව්රන් සෝසු බෞද්ධ මධ්‍යස්ථානයේ ආගමික කටයුතු අත්හිටුවන ලෙසට සිංහල රාවය ජාතික සංවිධානයේ සමාජිකයින් හා මීට ප්‍රථම එම මධ්‍යස්ථානයේ වැදුම් පිදුම් කළ බැතිමතුන් පිරිසක් විරෝධතාවක නිරත වූ බවට පොලිසිය අධිකරණයට කරුණු වාර්තා කර තිබිණ.මහායාන බුද්ධ ධර්මය අදහන ස්ථානයක් වන මෙය සද්ධර්ම කුණ්ඩරික සුත්‍රය පිළිබදව බැතිමතුන්ට අවබෝධ කර දෙන බවත් එය අවබෝධ කර ගත් අයගෙන් පමණක් සාමාජිකත්වය සදහා මුදල් අය කරන බවට මධ්‍යස්ථානය සදහන් කර තිබේ.අදාළ කරුණු සළකා බැලු මහේස්ත්‍රාත්වරිය සාක්කිකරුවන් සදහන් කළ ආකාරයේ වංචාවක් සපරාධි සාවද්‍ය පරිහරණයක් හා ව්ශ්වාසය කඩකිරිමක් හෝ මොනයම් ආකාරයේ අපරාධයක් අපචාරයක් සිදුවී ඇද්දැයි යන්න සම්බන්ධයෙන් විමර්ශනයක් පවත්වා ඉදිරි කටයුතු සදහා නීතිපතිවරයා වෙත ඉදිරිපත් කර උපදෙස් ලබා ගන්නා ලෙසට පොලිසියට නියම කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=n11101012</link>
    <topic>වැරැදි චර්යාවන් බෙහෙත්වලින් වෙනස් කළ නොහැකියි</topic>
    <author>කැස්බෑව සංචාරක ධර්මසිරි සුරවීර</author>
    <content>අද ලංකාවේ 10 දෙනෙකුගෙන් 7 දෙනෙකු මිය යන්නේ බෝ නොවන රෝග වලින් බවත්, ඉන් වැඩිදෙනා මද්‍යසාරය සහ දුම්වැටි පාවිච්චි කරන පියවරුන් බවත් ධර්ම විජය පදනමේ සභාපති සහ අමද්‍යප මහා සභාවේ නියෝජ්‍ය සභාපති ආචාර්ය ඕල්කට් ගුණසේකර මහතා පැවසීය.ඒ මහතා මේ බව සඳහන් කළේ ලෝක අමද්‍යප දිනය නිමිත්තෙන් කැස්බෑව ප්‍රාදේශීය ලේකම් කොට්ඨාසය තුළ ශ්‍රී ලංකා අමද්‍යප තරුණ සංවිධානයේ ප්‍රාදේශීය අමද්‍යප සංවිධානයක් පිහිටුවීම සහ මත්පැන් පානයෙහි ආදීනව පිළිබඳව ප්‍රදේශයේ පාසල් සිසුන් දැනුවත් කිරීම සඳහා කැස්බෑව ප්‍රාදේශීය ලේකම් කාර්යාලීය ශ්‍රවණාගාරයේදී පසුගියදා (3) පැවැති වැඩසටහනේ සමාරම්භක අවස්ථාවට සහභාගි වෙමිනි.පිලියන්දල මධ්‍ය විද්‍යාලය ශ්‍රීමත් ජෝන් කොතලාවල විද්‍යාලය ධර්මසේන ආටිගල බාලිකා විද්‍යාලය සහ ධර්මරාජ විද්‍යාලය යන විද්‍යාලවල ශිෂ්‍ය ශිෂ්‍යාවන් මෙම වැඩසටහනට සහභාගි වූහ.ශ්‍රී ලංකා තරුණ අමද්‍යප සංවිධානයේ මෙහෙයවීමෙන් කැස්බෑව ප්‍රාදේශීය ලේකම් කාර්යාලය මෙම වැඩසටහන සංවිධානය කර තිබුණි.සමස්ත ලංකා අමද්‍යප මහා සභාවේ සභාපති ආචාර්ය මාදුළුවාවේ සෝභිත නාහිමියන්ගේ ප්‍රධානත්වයෙන් මෙය පැවැත්විණි. එහිදී ආචාර්ය ඕල්කට් ගුණසේකර මහතා මෙසේද පැවසීය.අද ලෝකයේ බෝවන රෝගවලට වඩා බෝ නොවන රෝග ප්‍රශ්නයක් වී තිබෙනවා. මේ රෝග ඇතිවීමට ප්‍රධාන හේතුව මිනිසාගේ වැරැදි චර්යාවන්. මේ චර්යාවන් බෙහෙත් එන්නත් කිරීමෙන් වෙනස් කළ නොහැකියි.ඒ වැරැදි චර්යාවන් වෙනස් කළ යුත්තේ මිනිසාමයි.ලෝක සෞඛ්‍ය සංවිධානය විසින් මේ බෝ නොවන රෝග තත්ත්වයන්ට හේතුවන වැරැදි චරියාවන් 4 ක් සඳහන් කර තිබෙනවා. ඒ දුම්වැටිය මද්‍යසාරය වැරැදි ආහාර පිළිවෙත සහ ව්‍යායාම අඩුකමයි.ලෝක සෞඛ්‍ය සංවිධානය සඳහන් කරන අන්දමට වර්ෂයකට මිලියන 57 ක් මිය යනවා.ඉන් මිලියන 36 ක් මිය යන්නේ හෘදයාබාධ පිළිකා ඇදුම වැනි රෝග වලින්. මෙය අද මුළු ලෝකයේම ව්‍යවසනයක් බවට පත්ව තිබෙනවා.මිනිසාගේ වැරැදි චරියාවන් බෙහෙත් එන්නත් කිරීමෙන් වෙනස් කළ ;නාහැකියි.එය වෙනස් කළ හැක්කේ පන්සිල් නැමැති එන්නතෙන් පමණයි.දෙමාපියන් තම දරුවන්ට කුඩා අවදියේම නිසි අයුරින් පන්සිල් නැමැති එන්නත ලබාදිය යුතුයි. එවිට මේ වැරැදි චර්යාවන් සිදුවන්නේ නැහැ.අද ලංකාවේ 10 දෙනෙකුගෙන් 7 දෙනෙකු මිය යන්නේ බෝ නොවන රෝගවලින්. ඉන් වැඩි දෙනෙකු මද්‍යසාරය හා දුම්වැටි පාවිච්චි කරන පියවරුන් එනිසා මධ්‍යසාරයේ ආදීනව පිළිබඳව සියලු දෙනාම දැනුවත් විය යුතුයි.එවගේම දුම්වැටිවල වැරැදි ආහාරවල සහ ව්‍යායාම අඩුකමේ ආදීනව පිළිබඳව අප දැනගත යුතුයි.ශ්‍රී ලංකා අමද්‍යප මහ සභාවේ සභාපති ආචාර්ය මාදුළුවාවේ සෝභිත නාහිමි මෙරටේ ජීවත්වන තමන්ට ආදරය කරන කිසිවෙකු මත්පැන් මත්කුඩු බොන්නේ නැහැ එවගේම දුම්වැටි උරන්නේ නැහැ.බේබද්දන් මත්කුඩු බොන්නත් දුම්වැටි උරන්නත් අපි පිළිකුල් කළ යුතුයි මේ අමද්‍යප සංවිධාන අප බිහි කරන්නේ අලුත් තරුණ පරපුරක් නිර්මාණය කිරීමටයි. එනිසා ඔබ සියලු දෙනා මේ අමද්‍යප සංවිධානයෙහි සාමාජික සාමාජිකාවන් වී අනාගතයේදී මේ ලංකාව මත්පැන්නැති මත්කුඩු නැති සිගරට් නොබොන ආසියාවේ ආශ්චර්යමත් ධර්මද්වීපයක් බවට පත් කරන්න.කැස්බෑව ප්‍රාදේශීය ලේකම් එල්. ඒ කලුකපු ආරච්චි මහතා කථා කරමින් මාදුළුවාවේ සෝභිත නාහිමියන්ගේ ඉල්ලීමක් පරිදි කැස්බෑව ප්‍රාදේශීය ලේකම් කාර්යාලය මෙම උදාර වැඩසටහන සංවිධානය කළ බවත් අමද්‍යප සංවිධානයේ සෑම කටයුත්තකටම කැස්බෑව ප්‍රාදේශීය ලේකම් කාර්යාලයේ පූර්ණ සහයෝගය සැමදා ලබාදෙන බවත් කීය.කැස්බෑව ශාසනාරක්ෂක බල මණ්ඩලයේ ලේඛකාධිකාරී ශාස්ත්‍රවේදී ගොම්බද්දල දමිත හිමි ඇතුළු මහා සංඝරත්නය සුරාබදු දෙපාර්තමේන්තුවේ නිලධාරීහු ශ්‍රී ලංකා තරුණ අමද්‍යප සංවිධානයේ නිලධාරීහු, ගුරුභවතුන් ඇතුළු ආරාධිත අමුත්තෝ රැසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=n11101013</link>
    <topic>කිලිනොච්චි-හෝමාගම පාසල් සිසු සිසුවියෝ ‘දෙනුවර මිතුරෝ’ කඳවුරට එක් වෙති</topic>
    <author>සමන්මලී ප්‍රියශාන්ති</author>
    <content>කිලිනොච්චියේ හා හෝමාගම පාසල් දරුවන් තුළ දිගුකල් පවතින මිතුදමක් ගොඩනැංවීම මෙන්ම ඔවුන් අතර සහජීවනය හා සමාදානය ඇති කිරීම අරමුණු කොට ගෙන මීපේ කළමනාකරණ පුහුණු මධ්‍යස්ථානයේ පැවැති ‘දෙනුවර මිතුරෝ’ කඳවුරු මාලාව පසුගිය දා සාර්ථකව නිමාවට පත්විණි.අධ්‍යාපන අමාත්‍යාංශය හා මදර් ශ්‍රී ලංකා පදනම එක්ව මෙම කඳවුරු මාලාව දින 5 ක් පුරා පැවැත් වූ අතර මෙම කඳවුරට කිළිනොච්චියේ පාසල් 10 ක් හෝමාගම පාසල් 10ක අධ්‍යාපනය ලබන සිසුහු 200 ක් සහභාගි වූහ.‘දෙනුවර මිතුරෝ’ කඳවුරේ පවත්වන ලද විවිධ ක්‍රියාකාරකම් හා දේශන විවිධ ජනවර්ගයන් හා ආගම් නියෝජනය කළ මෙම දරුවන් අතර සබඳතාවයන් ගොඩනැංවීමට ඉවහල් වී තිබිණ.මෙහි දේශන පැවැත්වීමට විවිධ ගිහි පැවිදි විද්වතුන් සහභාගි වූ අතර මෙම දේශනවලදී සෑම ආගමකටම ගරු කිරීමේ වැදගත්කම පැහැදිලි කෙරුණි.මෙහිදී සසුන්ට යෝග හා භාවනා, ගීත, නැටුම්, ක්‍රීඩා, විකට ඇඳුම්, චිත්‍ර ආදී ක්‍රියාකාරකම් රැසකට දායක වීමට අවස්ථාව ලැබුණු අතර කඳවුර අවසන් දිනයේ දී දරුවන්ට ඔවුන්ගේ අත්දැකීම් පිළිබඳව නිදහසේ අදහස් දැක්වීමට අවස්ථාව ලැබිණි.භාෂා ගැටලුව නිසා සන්නිවේදනය තරමක් අපහසු වුවද කඳවුර පැවැති කාලයේ දී තමන් දැඩි සතුටින් සිටි බව මෙයට සහභාගී වූ සිසු සිසුවියෝ ප්‍රකාශ කළහ.මෙහිදී අදහස් දැක්වූ මීගොඩ මහ විදුහලේ 11 වැනි වසරේ ඉගෙනුම ලබන දුලාජ් සචින්ත සිසුවා ප්‍රකාශ කළේ දෙනුවර මිතුරෝ වැඩසටහන අප අතර සහයෝගය, සහජීවනය හා සාමය ඇති වන්නට ඉවහල් වූ බවයි.භාෂාමය ගැටලුව තිබුණත් මිතුරන්ට කිවයුතු දේ වෙනත් ආකාරවලින් හෝ කියාගන්නට හැකි වූ බවත් පැවසු එම සිසුවා මේ මිතුදම ඉදිරියට පවත්වාගෙන යාමට කටයුතු කරන බවද කීවේය.මෙහිදී අදහස් දැක්වූ කිලිනොච්චියේ ශාන්ත තෙරේසා කාන්තා ෂද්‍යාලයේ අනුෂා විජේකුමාර් ශිෂ්‍යාව -අපි කොළඹ එද්දී බයෙන් ආවත් මේ වැඩසටහනට සම්බන්ධ වුණාට පස්සේ බය නැතිවුණා. අපට සිංහල සහෝදරයන් සමඟ ගතකරන්න ලැබුණෙ ඉතා කුඩා කාලයක් පමණයි. මේ පුහුණුව තව කාලයක් තිබුණා නම් කැමැතියි. සිංහල සහෝදරයින් හරිම යහපත්. ඒ අය අපිව ඒ අයගේ පාසලට එක්ක ගියා. සිංහල කෑම කන්න දුන්නා.ශාන්ත තෙරේසා කාන්තා විදුහලේ ආර්. ශර්මිනි ශිෂ්‍යාව -සිංහල සහෝදරයින් මෙපමණ හොඳ බව අපි දැනගෙන හිටියේ නෑ. එදා වගේ නෙවෙයි සිංහල සහෝදරයින් ආශ්‍රය කරන්න අද අපට කිසිම ප්‍රශ්නයක් නැහැ. මේ අය හරිම හොඳයි.කඳවුරේ අවසන් දිනයට එක්වෙමින් කතා කළ නැවත පදිංචි කිරීමේ කටයුතු පිළිබඳ නියෝජ්‍ය ඇමැති විනයාගමුර්ති මුරලිදරන් මහතා ප්‍රකාශ කළේ - අපට මේ අවස්ථාව ලැබුණේ වසර 30 කට පසුයි. අපට දැන් උතුරේ සිට නැගෙනහිරත් නැගෙනහිර සිට දකුණටත් යන්න කිසිම තහනමක් නැහැ. අපට සමගියෙන් ඉන්න භාෂාව ප්‍රශ්නයක් නැති බවයි.මේ සිසුන් මෙන් අධ්‍යාපනය ලැබූ අවධියේ අකැමැත්තෙන්ම තමන්ට යුද්ධයට බැඳෙන්නට සිදුවූ බව කි හෙතෙම එවැනි තත්ත්වයක් අද දරුවන්ට උදාවන්නේ නැති බවත් කීවේය.උතුරු නැගෙනහිර සංවර්ධනය කිරීම සඳහා ජනාධිපතිතුමා වැඩසටහන් රැසක් ක්‍රියාත්මක කරන බව පැවසූ ඒ මහතා ජනාධිපතිතුමා මේ රටේ දරුවන්ගේ තාත්තා මෙන් කටයුතු කිරීම සතුටට කරුණක් බව ද කීය. මෙහිදී මදර් ශ්‍රී ලංකා පදනමේ සභාපති ජානකි කුරුප්පු මහත්මිය ඇතුළු කිහිප දෙනෙක් ද අදහස් පළ කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=n11101014</link>
    <topic>අද ෆේස් බුක්වලින් කතා කරන්නෙත් ගොවිතැන් ගැනයි</topic>
    <author>ලංකින්ද නානායක්කාර ඉමදූව සමූහ</author>
    <content>ජනාධිපතිතුමාගේ දිවි නැගුම වැඩසටහනත් එක්ක තමන්ගේ ගෙවත්ත වගා කරගන්න හැමෝම යොමුවෙලා. දැන් ඔය තරුණ තරුණියන් එකතු වෙලා බලන ෆේස් බුක් එකේ, කථා වෙන්නෙත් ගොවිතැන ගැන තමයි. ඉස්සර තරුණ තරුණියෝ ෆේස් බුක් එකට දැම්මේ තමන් ගියපු විනෝද ගමනක්. එහෙම නැත්නම් පි‍්‍රය සම්භාෂණයක දී, උත්සවයක දී, ගත්ත ඡායාරූප. එහෙමත් නැත්නම් එක එක පැත්තට කැරකිල ගන්න තමන්ගේම ඡායාරූප ටිකක්. ඒත් අද තත්ත්වය හුඟක් වෙනස් වෙලා. මේ ළ¼ඟදි මමත් ඔය ෆේස්බුක් වෙබ් අඩවියට ගියා. අපිත් පරිගණකයක් ළඟට ගියහම බලනවා ඉතින් මේ වයෙ මොනවද වෙන්නෙ කියලා. දැන් හුඟක් තරුණ තරුණියන්ගේ ෆේස් බුක් ගිණුම් වලට දාල තියෙන්නේ තමන්ගේ ගෙවත්ත වගා කරපු හැටි. තමන්ගේ වගාවෙන් ලබපු සරු අස්වැන්නේ ඡායාරූප. ගොඩක් අය ඒ ඡායාරූප ෆේස් බුක් එකට එකතු කරල තිබුණෙ ලොකු අභිමානයකින්. ඒ ඡායාරූප ගැන අනෙක් යහළුවන්ට විස්තර කරල තියෙන විදියෙන්ම ඒක පැහැදිලි වෙනවා. මේක හොඳ ප්‍රවණතාවයක්. තරුණ තරුණියන් ගොවිකමට ආකර්ෂණය වීම මේ රටේ අනාගතය පිළිබඳව සුබවාදීව හිතන්න ඉඩ ඉතිරි කරනවා.ශ්‍රී ලංකා දක්ෂිණ සංවර්ධන අධිකාරිය විසින් දිවි නැගුම ජාතික වැඩසටහනට සමගාමීව කෘෂිකර්ම අමාත්‍යාංශයේ බීජ සහතික කිරීමේ ඒකකය හා එක්ව සංවිධානය කළ දේශීය බීජ සැපයුම් ඒකක සහ රෝපණ ද්‍රව්‍ය සැපයුම් කරුවන් දැනුවත් කිරීමේ වැඩසටහනේ සමාරම්භක උළෙල අමතමින් කෘෂිකර්ම සංවර්ධන අමාත්‍ය මහින්ද යාපා අබේවර්ධන මහතා පැවැසීය.එහිදී තවදුරටත් අදහස් දැක්වූ එතුමා, තරුණ පෙළ ගොවිතැනට යොමුවීම ජාතියේ වාසනාවක්. මේ රටේ ගොවිතැනට තරුණ ජවය තමයි මෙච්චර කාලයක් අඩුපාඩුවක් වෙලා තිබුණෙ. අතිගරු ජනාධිපතිතුමන්ගේ දිවි නැගුම වැඩසටහන ඔස්සේ අද ඒ සඳහා හොඳ ප්‍රවේශයක් ලැබිල තියෙනවා. තව මාස 14ක් ඉදිරියට කන්න ප්‍රමාණවත් තරම් අද අපේ රටේ වී අස්වැන්නේ අතිරික්තයක් තියෙනවා. දැන් එළවළු මිල හුඟක් බැහැලා. ඒ වගේම ගුණාත්මක තත්වයෙන් යුක්ත එළවළු පැළ හා බීජ වලට විශාල ඉල්ලුමක් තියෙනවා. දක්ෂිණ සංවර්ධන අධිකාරිය මේ ලබල දෙන දැනුමත් අරගෙන, හොඳ නජ පැළ නිෂ්පාදනය කරන්න කියල ඔබ සියලු දෙනාගෙන්ම මම ඉල්ලනවා. ශිල්පීය දැනුම ලැබුනම ඒක ලොකු දෙයක් නෙවෙයි. අද එළවළු විකුණනවටත් වඩා පහසුවෙන් එළවළු පැළ විකුණන්න පුළුවන්. ඒ තරම් ලොකු ඉල්ලුමක් අද වෙළෙඳ පොළේ තියෙනවා.දිවි නැගුම වැඩසටහන යටතේ ශ්‍රී ලංකා දක්ෂිණ සංවර්ධන අධිකාරිය මෙම වැඩ සටහන ක්‍රියාවට නංවා ඇත. ග්‍රාමීයව පවත්වාගෙන යන දේශීය බීජ සැපයුම් ඒකක හා රෝපණ ද්‍රව්‍ය සැපයුම් කරුවන් දැනුවත් කිරීම මෙන්ම, වෙළඳ පොළ අවශ්‍යතාවයට අනුව ගුණාත්මක බීජ පැළ නිෂ්පාදනය සඳහා ඔවුන්ව දිරි ගැන්වීම මෙම වැඩසටහනේ අරමුණයි. ශ්‍රී ලංකා දක්ෂිණ සංවර්ධන අධිකාරිය විසින් දිවි නැගුම වැඩසටහන යටතේ ගාල්ල, මාතර, හම්බන්තොට, මොණරාගල යන දිස්ත්‍රික්ක තුළ ස්ථාපිත කිරීමට යෝජිත ගෘහ ආර්ථික ඒකක පහළොස් දහසක ගොවීන් අතරින්, තොරාගත් ගොවීන් 280 අධික පිරිසක් මෙම අවස්ථාවට සහභාගී වී සිටියහ. ඔවුන් සඳහා පුහුණු මධ්‍යස්ථාන 04ක් තුළදී බීජ හා රෝපණ ද්‍රව්‍යය නිෂ්පාදනය හා බද්ධ පළතුරු පැළ නිෂ්පාදනය යන ක්ෂේත්‍රයන් ඔස්සේ පුහුණුව ලබා දෙති.දකුණු පළාත් කෘෂිකර්ම අමාත්‍ය බිංදු වීරසිංහ-පසුගිය කාල වකවානුවේදී ගොවිකම අපේ මිනිස්සුන්ගෙන් ඈත් වෙමින් තිබුණෙ. හැමදාම සුපර් මාර්කට් එකට ගිහිල්ල එළවළු ටික ගන්න ක්‍රමය වෙනස් කරලා, තමන්ගේ ගෙවත්තේ වගා කරගන්න තමන්ට අවශ්‍ය එළවළු ටික සෞඛ්‍ය ආරක්ෂිතව හදාගන්න ක්‍රමයට අද අපේ මිනිස්සු හුරු වෙමින් ඉන්නවා. ඒ අතිගරු ජනාධිපතිතුමාගේ දිවි නැගුම ජාතික වැඩසටහන එක්ක ඉස්සර අපේ රට පෙරදිග ධාන්‍යාගාරය බවට පත්වෙලා තිබුණෙ. යළිත් ඒ ස්වර්ණමය යුගයට යන්න අපි හැමෝම එකතු වෙන්න ඕන. මේ වගේ වැඩසටහන් එක්ක ඒක ලොකු දෙයක් නෙමෙයි.පසුගිය කාලේ විපක්ෂයේ අය දේශපාලන වේදිකාවට එළවළු ගෙනැල්ල කෑ ගහල දේශපාලන වාසි ගන්න හැදුවා. දිවි නැගුම වැඩසටහන පටන් ගනිත්දී කිවුවා, ආණ්ඩුව බලෙන් මිනිස්සුන්ගේ ඉඩම් වල වගාකරන්න යනව කියල අවලාද නැගුවා. අද ඒ අයට කථාකරන්න දෙයක් ඉතිරි වෙලා නෑ. දිවි නැගුම වැඩසටහනත් එක්ක එළවළු මිල හොඳටම බැහැලා. දකුණේ පවුල් 120000 අතරේ දිවි නැගුම වැඩසටහන ඍජුවම ක්‍රියාත්මක වෙනවා. ඒ යටතේ සෑම ප්‍රදේශයකම තරුණ ගොවි සමාජ පිහිටුවන්නට අපි සැලසුම් කරල තියෙනවා. අද තරුණ පරපුර පරිගණකයට වගේම ගොවිතැනටත් යොමු වෙලා තියෙනවා.දක්ෂිණ සංවර්ධන අධිකාරිය මේ කරන්නෙ ජාතික වගකීමක්. දේශීය බීජ යළි ගොවීන්ට ලබා දෙන්න ගන්න උත්සාහය ප්‍රශංසනීයයි. මෙම පුහුණුවෙන් පස්සේ ඔබ සියලු දෙනාටම පුළුවන් ගුණාත්මක බීජ හා පැළ නිෂ්පාදනය කරන්න.ශ්‍රී ලංකා දක්ෂිණ සංවර්ධන අධිකාරියේ සභාපති ඒ. ජී. එස්’ රංජිත් ගුණසේකර -ලෝකයේ ප්‍රබල රටවල් වල ආර්ථිකයන් එකපිට එක වැටෙත්දී, අපි තාමත් කෙලින් ඉන්නවා. ඒ විතරක් නෙමෙයි ආර්ථික වර්ධනයකුත් අත්කරගෙන තිබෙනවා. ඒ ඔබතුමාලට පිං සිද්ධවෙන්න. අපේ ගොවි රජවරු තමයි මේ රටේ සම්පත, ඔබේ දහඩිය මහන්සිය තමයි මේ රටේ ආර්ථිකය ශක්තිමත් කරන ප්‍රධාන සාධකයක් වෙලා තියෙන්නෙ.කුරහන් සුවඳ, ගැමි සුවඳ හදුනන නායකයෙක් අද අපේ රටේ නායකයා වෙලා ඉන්නෙ. එතුමාගේ පියා දේශපාලනයට එන්න නාම යෝජනා පතට අස්සන් තැබුවේ වක්කඩින් අත සෝදාගෙන. ගොවිකම එතුමට ජීවිතය වගෙ. ඒ වගේ නායකයෙක් ලබන්න අපි පින් කරල තියෙනවා. අද දවසේ ඔබ සියලු දෙනා ලබන මේ දැනුම උපයෝගී කරගෙන ගමට ගිහිල්ල ගුණාත්මක බවෙන් පරිපූර්ණ බීජ හා පැළ නිෂ්පාදනය කරන්න.ඒ දැනුම භාවිතයට ගන්න. ඔබ සියලුදෙනා දිවි නැගුම වැඩසටහන එක්ක ඇති වෙලා තියෙන බීජ හා පැළ ඉල්ලුමට සාර්ථකව මූණදෙන්න ඉදිරියේ දී පෙරමුණ ගනීවි කියල මම විශ්වාස කරනවා.වැලිගම නගර ශාලා පරිශ්‍රයේදී පැවැති මෙම සමාරම්භක උළෙලට කෘෂිකර්ම අමාත්‍යාංශයේ නිලධාරී මහත්වරුන්, ප්‍රාදේශීය දේශපාලඥයන් රැසක් ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=r1110101</link>
    <topic>මැදිරිගිරියේ වැව් බැම්මක් හාරා නිධන් සෙවූ සැකකරු දින 14ක් රක්ෂිත බන්ධනාගාරයට</topic>
    <author>ඇලහැර සමූහ සරත් වෙලගෙදර</author>
    <content>මැදිරිගිරිය වඩිගවැව බැම්ම හාරා නිදන් වස්තු ගැනීමට තැත් කළ පුද්ගලයෙක් මැදිරිගිරිය පොලිසියෙන් අත්අඩංගුවට ගෙන ඇත.අත්අඩංගුවට ගත් සැකකරු නිදන් වස්තු ගැනීම සඳහා වැව් බැම්ම අඩි 7 පමණ ගැඹුරට හාරා ඇති බව පොලිසිය කියයි.ඇටඹඔය ප්‍රදේශයේ පදිංචි මෙම සැකකරු සහ නිදන් වස්තු ගැනීමට උපයෝගි කර ගත් උපකරණ හිඟුරක්ගොඩ මහේස්ත්‍රාත් හා අතිරේක දිසා විනිසුරුවරයා හමුවට ඉදිරිපත් කළ පසු 18 දින දක්වා රක්ෂිත බන්ධනාගාරගත කෙරුණි.පොළොන්නරුව ජ්‍යෙෂ්ඨ පොලිස් අධිකාරි සරත් කුමාර ජෝෂප් මහතාගේ උපදෙස් පරිදි මැදිරිගිරිය පොලිසියේ ස්ථානාධිපති පොලිස් පරීක්ෂක නිපුන දෙහිගම, සැරයන් 87420 ගාමිණි යන මහතුන් ඇතුළු පොලිස් කණ්ඩායමක් මෙම වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=r1110102</link>
    <topic>රට ගිහින් පැමිණි බිරියගේ ලෙඩේ සැමියාගේ ගුටි බැට පූජාවෙන් සනීප වෙලා</topic>
    <author>එම්. ඒ. ආර්. මනුකුලසූරිය හිරියාල සමූහ</author>
    <content>මැදපෙරදිග රැකියාවකට ගොස් සිටි කාන්තාවක් වසර පහකට පසු ආපසු පැමිණියා ය.නිවෙසට පැමිණි විගසම ඇය සිය දරු දෙදෙනා ගැන සැමියා ගෙන් විමසුවේ මෙසේ ය.“දරු දෙක මොක...”බිරියගේ මේ අන්ඩර දෙමළ භාෂාව ඇසීමෙන් සැමියා අන්දුන් කුන්දුන් විය.ගසේ තිබූ කොස් ගෙඩියක් දුටු ඇය“මේ බෝල බෝල මොක...” කියා සැමියා ගෙන් ඇසුවාය.සැමියා මහත් සේ කෝපයට පත් විය.“මේ කෙටි කාලෙට මේකිට සිංහලත් අමතක වෙලා” ඔහු තමාටම කියා ගත්තේය.“ෂර්ට් එක ඉරිල මොක...” යළිත් ඇය සිය අපභ්‍රංශ භාෂාව පටන් ගත්තාය.ඔහුගේ ඉවසීමේ සීමාව පැන්නේ ය. ඇගේ කෙස් වැටියෙන් අල්ලා ගත් ඔහු ඇයට පහර කීපයක් ගැසුවේ ය.ඒ සමඟම ඇය “බුදු මාමේ මෙන්න මාව මරන්න හදනවෝ... මාව බේරා ගනියෝ...” යනුවෙන් යටි ගිරියෙන් කෑ ගසමින් අසල පිහිටි සිය ඥාතියෙකුගේ නිවෙස කරා දිව ගියා ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=r1110103</link>
    <topic>බහින්බස් වී මාමණ්ඩිය ඝාතනය කළ බෑණාට අවුරුදු දෙකක සිර දඬුවමක්</topic>
    <author>පාණදුර සමූහ කපිල සෝමරත්න</author>
    <content>බහින්බස් වීමකට පසුව මාමණ්ඩියට පිහියෙන් ඇන මොරටුවේදී මරා දැමූ බෑණා අධිකරණය හමුවේවරද පිළිගත්තේය.නඩුව විභාග කළ පාණදුර පළාත්බද මහාධිකරණ විනිසුරු අමල් තිලකරත්න මහතා මෙම විත්තිකරුට අවුරුදු දෙකක සිර දඬඳවමක් සහ රුපියල් දහදාහක දඩයක් නියම කළේය.ඔහු අනියම් මිනීමැරුමක් සිදු කිරීමේ අධිචෝදනාව සම්බන්ධයෙන් වරද පිළිගත් නිසාත් පෙර වැරැදි නොමැති නිසාත් ලිහිල් දඬුවමක් නියම කරන බව විනිසුරුවරයා පැවසීය.මෙසේ දඬුවම් නියම වූයේ මොරටුවේ පදිංචි පත්තිනි හේවාගේ උපුල් ප්‍රියන්ත සිල්වා නැමැත්තාටය. ඔහු අධිචෝදනා ලබා සිටියේ වර්ෂ 2003. 09. 26 දින ඔහුගේ මාමණ්ඩිය වූ ඇම්. විල්බට් ප්‍රනාන්දු නැමැත්තාට පිහියකින් ඇන මරා දැමීම ගැනය. පිහි පහරවල් අටක් මරණකරුගේ ශරීරයේ තිබූ බව අධිකරණ වෛද්‍ය වාර්තාවේ සඳහන් වී තිබිණ.රජයේ නීතිඥ රංග බණ්ඩාර මහතා පැමිණිල්ල වෙනුවෙන් අධිකරණයට කරුණු ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=r1110104</link>
    <topic>‘සර්පයෙක් දෂ්ඨ කළා’ යැයි කියා ඇති සැමියා වේදනාවෙන් ගොඩට ආ බව මිතුරෙක් කීවා</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>දුක වේදනාව තිබෙන තැනට තවත් දුකම තුරුළු වුණු අනුවේදනීය කතාවක් දෑලතුර ප්‍රදේශයෙන් අසන්නට ලැබුණි. පසුගිය 27 වෙනිදා ගම්පහ ප්‍රදේශයේ කොස්ඕවිට කලුකටුව ජලාසයේ ඇළමාර්ග සංවර්ධන කටයුතුවල යෙදෙමින් සිටි පිරිසකගෙන් කේ. රෝගුස් පෙරේරා නැමැති 47 හැවිරිදි පස් දරු පියකු විෂඝෝර පොළඟකු දෂ්ඨ කිරීම නිසා ගම්පහ රෝහලට ඇතුළු කරන ලදුව මිය යෑමෙන් අනතුරුව මුළු දෑලතුරම බලවත් කම්පාවට පත්ව ඇත.සර්ප විස ශරීර ගතවීමෙන් දිවියෙන් සදහටම සමුගත්ත රෝගුස් මහතා ගේ දයාබර බිරිය වන එම්. කේ. ජයසින්තා රානි මහත්මිය හඬා වැලපෙමින් මෙසේ පැවසුවාය.1985 වසරේ අපිි දෙන්න දැන හඳුණාගෙන තමයි විවාහ ජීවිතයට පිවිසියේ. එදා ඉඳල මේ අවාසනාවන්ත සිද්ධිය සිදුවූ මොහොත දක්වා අපි දරුවන් 5 දෙනෙක් එක්ක මේ පුංචි ලෑලි ගෙදර මොනතරම් දුක් වින්දත් ජීවත් වුණේ දුක පැණි රසයි කියන සිතුවිල්ලෙනුයි.එදා ඉඳලම එයා කළේ කුලී වැඩම තමයි. මුලදී ධීවර රැකියාවක් කළා. එයා නිතරම බැලුවේ මගෙත් දරුවන්ගෙත් කුසගින්න ගැනයි.දුක, වේදනාව උරගාල බීල පුරුදු අපට මේ දුක නම් කෙසේවත් දරාගන්න බැහැ. දෑලතුර දෙව්මැදුරේ කැප කර ඇති රෝගුස් මුනිතුමාගේ නමින් මගේ මහත්තය ගේ නම මුල්කර ගන්න තරමි එයා ආගම දහමට හරිම ලැදියි. මහත්තයාගේ තාත්තට වයස 87 යි එයා තාමත් ජීවත් වෙනවා. දරු 5 දෙනත් එක්ක අපි 8 දෙනෙක් දුක බෙදාගෙන ජීවත් වූණේ මගේ රත්තරං මහත්තයාගෙ ශ්‍රම ශක්තියෙන් තමයි.එයා ජීවතුන් අතර සිටියදී මේ ලෑලි ගේ වෙනුවට පුංචියට හරි ගලෙන් පොඩි ගෙයක් හදාගන්න හරියට සිහින මැව්වා. ඒ සිහින මාලිගා බිඳවැටිලා හරියට අපේ ප්‍රාර්ථනා සිහිනෙන් ගෑ සුවඳක් බවට පත්වුණා.මගේ මහත්තය සහෝදර ප්‍රේමය හදවතින් උතුරා ගිය කෙනෙක්. ඒ වගේ දේව වාක්‍ය අනුව අසල්වැසියාට මහත් ආදරයක් දක්වපු එයා අද නිහඬයි. බත් මුලක් බැඳගෙන උදෙන්ම පසුගිය 27 වෙනිදා වැඩට ගිය මගෙ මහත්තය පසුවද මෙහෙම මිනී පෙට්ටියක ඒවි කියල අපි සිහිනයකින් වත් හිතුවේ නැහැ.මෙයා ගමේ පොදු වැඩවලදී නිතරම හිටියේ ඉදිරියෙන්ය. අනේ ඒ පව්කාර පොළඟා අපිව අසරණ කළා.රෝගුස් පෙරේරා මහතාගේ කොන්ත්‍රාත්කරු වන කේ. ආර්. එස්. පෙරේරා මහතා.ගම්පහ ගොවිජන සේවා සංවර්ධන වැඩසටහන යටතේ මගෙ ළඟ සේවකයන් 20දෙනෙක් විතර වැඩ කළා. මේ මිය ගිය රෝගුස් පෙරේරා මහතා ඒ අතර සිටි හොඳ ක්‍රියාකාරී සේවකයෙක්. කා අතරත් ප්‍රියජනක වෙලාවට වැඩ කරන නිහතමානී කෙනෙක්. පසුගිය 27 වෙනිදා මේ කම්කරු පිරිසව මා යොදවා තිබුණේ ගම්පහ මේකලා සිනමා ශාලාව පිටිපස පඳුරුගාල් සහිත ජලාශයක.සිද්ධිය සිදුවුණේ උදේ වරුවේ 10.00 ට විතර. රෝගුස් තණබිසි සහිත හැල් කට්ටිය කපා යකඩ කොක්කකින් හැල අදින විට අතට සර්පයෙක් ගැහැව්වා කියල වේදනාවෙන් ගොඩට ආවා. ඔහුට දෂ්ට කර ඇත්තේ පොළඟකු බැව් අප දැන ගෙන, මං වහාම වාහනයක දමාගෙන ගම්පහ රෝහල වෙත රැගෙන ගියා.මේ හිතවතා ජීවත් කරවන්න මං හැම පියවරක්ම ගත්තා. නමුත් ඒ සියල්ල විෂ ඝෝර පොළොන් විෂට යට වුණා. පසුදා සවස 5.00ට පමණ ඔහු මිය ගිය බැව් දැනගත්තා.කේ. රෝගුස් පෙරේරා (අක්කරේ) මහතා මුළු දෑලතුරයම හඬවමින් පසුගිය 30 වෙනිදා දෑලතුර රෝමානු කතෝලික සුසාන භූමියේදී අවසන් ගමන් ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=r1110105</link>
    <topic>ප්ලාස්ටික් භාණ්ඩ ගනුදෙනුවකදී දහ නව ලක්ෂයක් වංචා කරලා</topic>
    <author>පාණදුර සමූහ කපිල සෝමරත්න</author>
    <content>ප්ලාස්ටික් භාණ්ඩ ලබා ගැනීමක් සම්බන්ධයෙන් රුපියල් දහනව ලක්ෂ හැත්තෑ හත් දහස් තුන්සිය අසූ පහක මුදලක් වංචා කිරීම සම්බන්ධයෙන් අධිචෝදනා ලබා සිටි මහනුවර පදිංචි විත්තිකරුවකුට පාණදුර පළාත්බද මහාධිකරණ විනිසුරු මාලනී ගුණරත්න මහත්මිය අවුරුදු දහයකට අත්හිටවූ බරපතළ වැඩ ඇතිව අවුරුදු දෙකක සිර දඬුවමක් සහ රුපියල් දහදාහක දඩයක් නියම කළාය.අධිචෝදනාවට වරද පිළිගත් විත්තිකරු අදාළ මුදල කොටස් වශයෙන් පැමිණිලිකරුට විවෘත අධිකරණයේදී ගෙවීමටද පොරොන්දු විය. මේ නඩුවේ විත්තිකරු වූයේ හිටපු මහනුවර නගරාධිපතිවරයකු ගේ පුතෙකු වූ ප්‍රදීප් ගැමුණු මෝහාන්ලාල් දුණුවිල නැමැත්තාය.ඔහු අධිචෝදනා ලබා සිටියේ වර්ෂ 1999 සහ වර්ෂ 2000 අතරතුරදී ප්ලාස්ටික් භාණ්ඩ අලෙවි කිරීමක් සම්බන්ධයෙන් මොරටුවේදී කේ. ජී. එච්. එමානුවෙල් සෙනරත් රොඩ්රිගු මහතාගෙන් රුපියල් දහනව ලක්ෂ හැත්තෑ හත් දහස් තුන්සිය අසූපහක් සාපරාධි ලෙස වංචා කිරීම සම්බන්ධයෙනි.නීතිපතිවරයා විසින් විත්තිකරුට නඩු පවරා තිබුණි.එකඟ වූ මුදල විවෘත අධිකරණයේදී 30. 09. 11 දින පැමිණිලිකරුට ගෙවා දැම්මේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=r1110106</link>
    <topic>බස් මගීන්ට දුක කියා මුදල් ඉල්ලා පසුම්බියකටත් විදලා</topic>
    <author>මාවනැල්ල සමූහ – පී. සෙනෙවිරත්න</author>
    <content>සෙනසුරාදා දිනය මාවනැල්ල නගරයට ඉතා කලබලකාරීය. ඒ එදින සතිපොළ පැවැත්වෙන බැවිනි. මේ නිසා නගරයට යන – එන පිරිසද වැඩිය. එවැනි සෙනසුරාදා දිනයකදී මාවනැල්ල බස් නැවතුම් පොළේ නවතා තිබූ බස් රථයක සිදුවූ සිදුවීමකි මේ.වයස අවුරුදු 50ක පමණ මවක් දියණියකද සමඟ බස් රථයට ගොඩවිය. බසයේ සිටි පිරිස අමතමින් ඒ මව මෙසේ කීවාය. නෝනාවරුනි, මහතුනි මම දැන් මේ බසයට ගොඩවුණේ මාගේ මෙම ඥාති දියණියට සිදුව ඇති දුක වේදනාව දැනෙන සිද්ධියක් හැමට පවසා සහනයක් ලබා ගන්නයි. මේ දුව ශිෂ්‍යත්ව විභාගයෙන් ඉහළින්ම සමත්වුණා. දැන් මහනුවර විදුහලකට ඇතුල් කරන්න තිබෙනවා.මේ දුවගේ අප්පච්චි උතුරු පෙදෙසේ ඉකුත් සමයේ රැකියාවක් කරන විට කොටින් විසින් මරා දැම්මා. දුවගේ මවද අධික රුධිර පීඩනයෙන් පෙළී දැන් අංශබාගය රෝගය වැළඳී දුකෙන් ජීවත් වෙනවා.මෙම දුවටත් උතුරේ පදිංචි කාලයේ වකුගඩු අමාරුවක් හැදුණා. දැන් එම රෝගයට වකුගඩු සැත්කමක් කැර ගන්න ආධාරයක් කරන්න” කියා බස් රථය තුළ සිටි පිරිස වෙත එම වෛද්‍ය නිර්දේශය යැයි කියන ඡායාපිටපතක් සියලු දෙනා වෙත බෙදා දෙමින් මගීන්ගේ ඔඩොක්කු මත එය තබා ඉදිරියේ සිට පසු පසට බස් රථය තුළ එය බෙදා හැරියේය. ඇගේ එම ආයාචනයට කන්දුන් බස් රථය තුළ සිටි පිරිස් ද රුපියල් 20/=, රුපියල් 50/= ආදි මුදල් නෝට්ටු කාන්තාව අත තැබූහ.ඒ මුදල් දුවගේ කරේ දමාගෙන සිටි මල්ලට ඇය දැමුවාය.මෙසේ සාර්ථක ලෙසට ආධාරමුදලක් එක්කැරගත් කාන්තාව එම දැරියද සමඟ බස් රථයෙන් බැස ගියේ රියැදුරු පැමිණ බස් රථයේ ගමන ඇරඹීමට රථය පණගැන්වූ පසුවය.බස් රථය පණගන්වා අඩි පහක් හයක් ඉදිරියට යනවිට බස් රථයේ සිටි කාන්තාවක් “අනේ ඩ්‍රයිවර් මහත්තයෝ බස් එක නවත්වන්න... අර ගෑනි මගේ පොකට් එක උස්සලා” යැයි කෑගැසුවාය. බස් රථය නැවැත්විණි. ‘අම්මාගේ පොකැට් එකේ කීයක් තිබුණද කොන්දොස්තරවරයා ඇය වෙත පැමිණ විමසුවේය. ‘රුපි: 99/=ක් තිබ්බා. අනෙක් සල්ලිවලට බඩු ගත්තා... යැ’යි ඇය පැවසුවාය.එහෙනම් මෙන්න... මගෙන් රුපි: 100/= ගන්න බස් එක පමා කරන්න බෑ... අපි යමු’යි කියා රියැදුරුට පැවසුවේය.අසල සිටි ගොඩිගමුවේ හිටපු මැම්බර් මහත්තයා ද ඔය අම්මාට මගෙනුත් රුපි: 100/=ක් දෙනවා කියා තවත් මුදලක් ඇය අත තැබුවාය. මෙයින් මේ වියපත් මවගේ පසුතැවිල්ල කලබලය වහාම සංසිඳුනි.එහෙත් මාවනැල්ල බස් නැවතුම්පොළේ සිදුවූ මේ සිද්ධිය මීට පසුව සිදු වීමට ඉඩ නොතැබීම බස්නැවතුම් පොළේ වගකිවයුතු අයගේ වගකීමකි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=s1110101</link>
    <topic>පාපන්දු-වොලිබෝල්-කබඩි තරග ජය ගනිමින් ශ්‍රී ලංකාව සාර්ථක ආරම්භයක් ලබා ගනී</topic>
    <author>ජගත් ගුණවර්ධන හම්බන්තොට සිට</author>
    <content>පාපන්දු, වොලිබෝල් හා කබඩි තරග ජයග්‍රහණය කිරීමට සමත් වූ ශ්‍රී ලංකා ක්‍රීඩක ක්‍රීඩිකාවෝ ප්‍රථම වතාවට පැවැත්වෙන දකුණු ආසියානු වෙරළ ක්‍රීඩා උළෙලේ සාර්ථක ආරම්භයක් ලබා ගැනීමට සමත්ව සිටිති.මේ ක්‍රීඩා උළෙලේ තමන් සහභාගි වූ ප්‍රථම තරග දෙකෙන් ම ජයග්‍රහණ අත්කර ගැනීමට ශ්‍රී ලංකා වෙරළ පාපන්දු කණ්ඩායම සමත් විය. හම්බන්තොට වෙරළ පරිශ්‍රයේදී පැවැති මේ පාපන්දු තරග දෙකේදී ශ්‍රී ලංකාව වෙතින් පරාජය ලැබුවේ නේපාලය හා බංග්ලාදේශයයි.ප්‍රථම වතාවට පැවැත්වෙන මේ ක්‍රීඩා උළෙලේ ආරම්භක ඉසව්ව වූ ශ්‍රී ලංකාව හා නේපාලය අතර වෙරළ පාපන්දු තරගය ගෝල් 11 – 2කින් පහසුවෙන් ජය ගැනීමට ශ්‍රී ලංකා ක්‍රීඩකයෝ සමත් වූහ.ආර්. සෙලර්ගේ නායකත්වයෙන් යුත් ශ්‍රී ලංකා කණ්ඩායමේ ආර්. මාලිංග සිල්වා මේ තරගයේ මෙන්ම දකුණු ආසියානු වෙරළ පාපන්දු තරග බිමේ ද පළමු ගෝලය වාර්තා කළේය. ඉන් නොනැවතුනු ඔහු තවත් ගෝල 2ක් වාර්තා කළ අතර ප්‍රදීප් රුද්‍රිගු ගෝල් 4ක්ද, සෙලර් ගෝල් 2ක්ද, රෝහිත කුමාර හා දිනේෂ් නිලන්ත ගෝල් 1 බැගින්ද ලබා ගත්හ.වෙරළ පාපන්දු තරගාවලියේ දෙවැනි තරගයද ශ්‍රී ලංකාව, බංග්ලාදේශයට එරෙහිව ජය ගත්තේ පහසුවෙනි. එම තරගයේදී ශ්‍රී ලංකාවට ගෝල් 12 – 4ක ජයක් හිමි විය. ජයග්‍රාහී ශ්‍රී ලංකා පිල වෙනුවෙන් නායක සෙලර් ගෝල් 6ක් ලබා ගත් අතර මින් ගෝල් 3ක් ම ඔහු ලබා ගත්තේ පිට පිට වීම විශේෂත්වයක් විය. දිනේෂ් නිලන්ත ගෝල් 2ක්ද ආර්. මාලිංග රුද්‍රිගු, රෝහිත කුමාර, ප්‍රදීප් රුද්‍රිගු හා එම්.නුෆයිස් ගෝල් 1 බැගින්ද ලබා ගත්හ.ශ්‍රී ලංකා ‘අංක 1’ හා ඉන්දියාව ‘අංක 1’ කණ්ඩායම් අතර පැවැති බීච් වොලිබෝල් තරගාවලියේ පළමු තරගයෙන් ශ්‍රී ලංකාවට ලකුණු 2 – 0ක ෂශිෂ්ට ජයක් අත්විය. මේ තරගයේ පළමු වටය අවසානයේ 21 – 8කින්ද, දෙවැනි වටය අවසානයේ 21 – 16කින්ද පෙරමුණේ සිටීමට ශ්‍රී ලංකා පිල සමත් විය.වසන්ත රත්නපාල හා මහේෂ් පෙරේරාගෙන් සමන්විත වූ ශ්‍රී ලංකා ‘අංක 1’ වෙරළ පාපන්දු කණ්ඩායම ඔවුන් සහභාගි වූ පළමු තරගයෙන්ම ජය ගත්තේ අති විශාල පිරිසකගේ ප්‍රීති ඝෝෂා මධ්‍යයේය.ලකුණු 71-19ක් ලෙස නේපාල පිරිමි කබඩි පිල පරාජය කිරීමට ශ්‍රී ලංකා වෙරළ කබඩි පිරිමි පිල සමත්විය. පළමු වටයේ දී ලකුණු 38-06ක් ලෙස ඉදිරියෙන් සිටි ශ්‍රී ලංකාව දෙවැනි වටයේ දී ලකුණු 33ක් රැස් අතර නේපාල කණ්ඩායමට රැස් කරගත හැකිවූයේ ලකුණු 13ක් පමණි.මේ අතර ලකණු 70-34ක් ලෙස එරට කාන්තා කබඩි පිල පරාජය කිරීමට ශ්‍රී ලංකා කාන්තා කබඩි පිල සමත්විය. ශ්‍රී ලංකා පිල පළමු වටයේ දී ලකුණු 34-13ක් ලෙස ඉදිරියට පැමිණි අතර දෙවැනි වටයේ දී ලකුණු 36ක් රැස් කර ගැනීමට සමත්විය.දෙවැනි වටයේ දී නේපාල කණ්ඩායමට රැස්කරගත හැකිවූයේ ලකුණු 21ක් පමණි.භූතානය සමග පැවැති බාස්කට්බෝල් තරගයෙන් ලකුණු 21-7ක ජයක් අත්කර ගැනීමට ශ්‍රී ලංකා බාස්කට්බෝල් පිරිමි කණ්ඩායම සමත් වූවද කාන්තා කණ්ඩායම ලකුණු 12-10ක් ලෙස මාලදිවයින හමුවේ පරාජයට පත්විය.ප්‍රථම දකුණු ආසියානු වෙරළ ක්‍රීඩා උළෙලේ පළමු රන් පදක්කම දිනා ගැනීමට ඊයේ ඉන්දියාවේ ජස්වින්දර් සිං ඛාන් සමත්විය. ඔහු මේ හපන්කම කළේ අශ්වාරෝහක තරගයේ බඥදබ නචඨඨඪදඨ තරග ඉසව්වේදීය. ඉන්දියාවේහිම ජස්වින්දර් සිං ට මේ තරග ඉසව්වේ රිදී පදක්කම හිමිවූ අතර ලෝකඩ පදක්කම අත්කරගනු ලැබුවේ නේපාලයේ දුර්බා ප්‍රසාද් ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=s1110102</link>
    <topic>අභිමානවත් සමාරම්භක උළෙලක්</topic>
    <author>ජගත් ගුණවර්ධන හම්බන්තොට සිට</author>
    <content>ප්‍රථම දකුණු ආසියානු වෙරළ ක්‍රීඩා උළෙලේ සමාරම්භක උළෙල ජනාධිපති මහින්ද රාජපක්‍ෂ මහතාගේ ප්‍රධානත්වයෙන් පෙරේදා (8) හම්බන්තොට වෙරළ පරිශ්‍රයේදී පැවැත්විණි.අභිමානවත් සමාරම්භක උළෙලක් ආරම්භ කරමින් දකුණු පළාතට ආවේණික සාම්ප්‍රදායික සළු පාලිය නර්තනාංගය පෙරටුකොටගත් රටවල් 8ක ක්‍රීඩක ක්‍රීඩිකාවන් හා නිලධාරීන් 500 කගෙන් සමන්විත ආචාර පෙළපාළියකින් උළෙල ආරම්භ වූ අතර දේශීයත්වයට මුල් තැන දෙමින් ශ්‍රී ලාංකික උඩරට හා පහතරට නර්තන සම්ප්‍රදායන්ට අයත් මනරම් සංස්කෘතික සංදර්ශනයකින් සමාරම්භ උළෙල අලංකාර විය.ජනාධිපති මහින්ද රාජපක්‍ෂ මහතා ප්‍රථම දකුණු ආසියා වෙරළ ක්‍රීඩා උළෙල නිල වශයෙන් ආරම්භ කළ අතර ජාතික ඔලිම්පික් කමිටු සභාපති හේමසිරි ප්‍රනාන්දු මහතා පැමිණ සිටි පිරිස පිළිගනිමින් කථා කළ අතර ත්‍රිවිධ හමුදාවේ සහ පොලිසියේ තූර්යවාදනයන් මධ්‍යයේ ජාතික තරුණ සේවා සභාවේ නර්තනයකින් හැඩවෙමින් උළෙලේ තේමා ගීතය ගයනු ලැබීය.අතිවිශාල ජනකායක් මේ සමාරම්භක උළෙල නැරඹීමට හම්බන්තොට වෙරළ තීරයට පැමිණ සිටි අතර මේ අවස්ථාවට ක්‍රීඩා අමාත්‍ය මහින්දානන්ද අළුත්ගමගේ, විදේශ රැකියා ප්‍රවර්ධන ඇමැති ඩිලාන් පෙරේරා, පාර්ලිමේන්තු මන්ත්‍රී නාමල් රාජපක්‍ෂ මහත්වරු ඇතුළු සම්භාවනීය අමුත්තන් රැසක් සහභාගී වූහ.ක්‍රීඩා උළෙලේ ක්‍රීඩක ප්‍රතිඥාව නාවික හමුදාවේ ඩී. ඩී. දිල්හාරා ක්‍රීඩිකාව විසින් ද නිලධාරි ප්‍රතිඥාව ලලිත් වීරසිංහ ලබාදෙමින් උළෙලේ සම්ප්‍රදායන් ඉටුකරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=s1110103</link>
    <topic>නවසීලන්තය-ඔස්ට්‍රේලියාව ප්‍රංශය-වේල්සය අවසන් පූර්ව වටයට</topic>
    <author/>
    <content>පසුගිය ලෝක සූරයන් වන දකුණු අපි‍්‍රකානු කණ්ඩායම ලකුණු 11 – 9 ක් ලෙස පරදවමින් සියුම් ජයක් ලබා ගත් ඔස්ට්‍රේලියාවත්, ආර්ජන්ටිනාවට එරෙහිව ලකුණු 33 – 10 ක දැවැන්ත ජයක් වාර්තා කළ නවසීලන්තයත් ඊයේ නවසීලන්තයේ පැවැත්වෙන ලෝක කුසලාන රගර් තරගාවලියේ අවසන් පූර්ව වටයට සුදුසුකම් ලබා ගත්හ.ඔස්ට්‍රේලියා - දකුණු අපි‍්‍රකා තරගය වෙලිංටන් නගරයේදීත්, නවසීලන්තය හා ආර්ජන්ටිනාව අතර තරගය ඕක්ලන්තයේදීත් පැවැත්විණි.මේ අතර ලෝක කුසලාන රගර් තරගාවලියේ මූලික වටයේ අපරාජිතව සිටි ප්‍රබල අයර්ලන්තය සහ එංගලන්තය අර්ධ අවසන් පූර්ව වටයේදී පරාජය කරමින් අවසන් පූර්ව වටයට සුදුසුකම් ලැබීමට වේල්සය සහ ප්‍රංශය ද සමත් විය.ලකුණු 22 – 10 ක් ලෙස වේල්සය හමුවේ අයර්ලන්තය පරාජය වූූ අතර ප්‍රංශය විසින් එංගලන්තය පරාජය කරනු ලැබුවේ ලකුණු 19 – 12 ක් වශයෙනි.මේ අනුව ලබන 15 වැනිදා ප්‍රංශය සහ වේල්සය පළමු අවසන් පූර්ව තරගයට මුහුණ දෙන අතර නවසීලන්තය සහ ඔස්ට්‍රේලියාව 16 වැනිදා දෙවැනි අවසන් පූර්ව තරගයට සහභාගි වීමට නියමිතය. අවසන් මහා තරගය 23 වැනිදා පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=s1110104</link>
    <topic>අවසන් තරගයෙන් ශ්‍රී ලංකාව ලකුණු 5කින් පරදී</topic>
    <author/>
    <content>ඉන්දියාවේ පැවැති අවුරුදු 19න් පහළ සිව්කොන් ක්‍රිකට් තරගාවලියේ අවසන් මහා තරගයේදී ඉන්දියාව හමුවේ ලකුණු 5ක සියුම් පරාජයක් අත්විඳ ගැනීමට ශ්‍රී ලංකාවට සිදුවිය.පළමුව පන්දුවට පහරදුන් ඉන්දියාව ලකුණු 168කට දවාලීමට ළහිරු මධුසංක ප්‍රමුඛ ශ්‍රී ලංකා පන්දු යවන්නන් සමත් වූවද මුල් පෙළ පිතිකරුවන්ගේ දුර්වල පිතිහරඹය හේතුවෙන් ශ්‍රී ලංකා ඉනිම ලකුණු 163කට සීමාවිය.ලකුණු 27කට ශ්‍රී ලංකා ඉනිමේ පළමු කඩුලු 5 බිඳ වැටුණු මොහොතේ දුලීක තිස්සකුට්ටිගේ සමග එක්වූ පන්දුවෙන් දස්කම් පෑ ළහිරු මධුසංක 6 වැනි කඩුල්ල සඳහා ලකුණු 75ක සම්බන්ධතාවයක් ගොඩ නැගීමට සමත්විය. නමුත් දුලීකගේ දැවීයාමෙන් පසුව ළහිරු ද ලකුණු 63කට දැවී ගිය අතර ඉක්මනින්ම ශ්‍රී ලංකා ඉනිම නිමාවට පත්විය.ඉන්දියාව - 168 සියලුදෙනා දැවී (ඕවර 50 )- ආක්ශ්දීප් නාත් 55, ස්මිට් පටේල් 31 (ළහිරු මධුසංක 17/4, අමිල අපෝන්සු 40/2 )ශ්‍රී ලංකාව - 163 සියලුදෙනා දැවී (ඕවර 46.5 )- ළහිරු මධුසංක 63, දුලීක තිස්සකුට්ටිගේ 29, අමිල අපෝන්සු 21 ( සන්දීප් ශර්මා 23/4, රුෂ් කලාරියා 34/3 )..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=s1110105</link>
    <topic>මව්බිමට කීර්තිය ගෙනා ශිවන්තිට පාසලෙන් උපහාර</topic>
    <author>කෑගල්ල සමූහ පී. එම්. පී. පොල්වත්ත</author>
    <content>ශ්‍රී ලංකාවට කීර්තියක් ගෙන දෙමින් හතරවැනි පොදු රාජ්‍ය මණ්ඩලීය යොවුන් ක්‍රීඩා තරගයේදී මීටර් 400 බාලිකා තරගයෙන් දෙවැනි ස්ථානය ලබා ගනිමින් කෑගල්ල ශාන්ත ජෝශප් බාලිකා විද්‍යාලයේ ආර්. එච්. ශිවන්ති කුමාරි රත්නායක මව්බිමට කීර්තියක් අත්කර දීමට සමත් වූවාය.පසුගියදා එංගලන්තයේ අයිල් ඔෆ් මෑන් දූපතේ පැවැති.මෙම තරගයේ පළමු ස්ථානය උගන්ඩාවද දෙවෙනි ස්ථානය ශ්‍රී ලංකාවද, 3 වැනි ස්ථානය ජැමෙයිකාවද හිමි කර ගන්නා ලදී.ශ්‍රී ලංකාවෙන් දෙවැනි ස්ථානය හිමිකරගත් ශිවන්ති රඹුක්කන හිරිවඩුන්න කනිෂ්ඨ විද්‍යාලයේදී මූලික අධ්‍යාපනය ලබා 7 වන ශ්‍රේණියෙන් පසු කෑගල්ල සාන්ත ජෝශප් බාලිකා මහා විද්‍යාලයෙන් අධ්‍යාපනය ලබයි.මීට පෙර විවිධ අවස්ථාවලදී ක්‍රීඩාවලින් දක්‍ෂතා පෙන්වමින්, 2008 වර්ෂයේ සමස්ත ලංකා මලල ක්‍රීඩා උළෙලේදී මීටර් 400 ධාවන තරගයෙන් නව වාර්තා පිහිටුවමින් රන් පදක්කමද, මීටර් 200 ධාවන තරගයෙන් රන් පදක්කමද, ජාතික කනිෂ්ඨ මලල ක්‍රීඩා උළෙලේදී මීටර් 200න් රන් පදක්කමද, මීටර් 100 ධාවන තරගයෙන් රිදී පදක්කමද , ජෝන් ටාබට් මලල ක්‍රීඩා උළෙලේදී මීටර් 400න් රන් පදක්කමද, මීටර් 200 ධාවන තරගයෙන් රන් පදක්කමද මීටර් 100 ධාවනයෙන් රිදි පදක්කමද දිනා ගනිමින් දක්‍ෂතම ක්‍රීඩිකාව විය.2009 ජාතික කනිෂ්ඨ මලල ක්‍රීඩා තරගයේදී මීටර් 400 පළමු ස්ථානයද මීටර් 200න්පළමු ස්ථානයද දක්‍ෂම ක්‍රීඩිකාවද වූ අතර සමස්ථ ලංකා පාසල් ක්‍රීඩා උළෙලේදී මීටර් 400 පළමු ස්ථානයද, මීටර් 200 දෙවැනි ස්ථානයද ශ්‍රී ලංකා පාසල් ජ්‍යෙෂ්ඨ මලල ක්‍රීඩා උලෙලේදී මීටර් 400න් පළමු ස්ථානයද මීටර් 200න් ප්‍රථම ස්ථානයද හිමිකර ගෙන ඇත.2010 මලල ක්‍රීඩා උළෙලේදී මීටර් 400 දුර දිවීමෙන් පළමු ස්ථානයද මීටර් 200 දෙවැනි ස්ථානයද, කනිෂ්ඨ මලල ක්‍රීඩා උළේලේදී මීටර් 400න් දෙවැනි ස්ථානයද දිනා ගෙන ඇත.2010 ජාතික කනිෂ්ඨ මලල ක්‍රීඩා තරගයේදී මීටර් 400න් ප්‍රථම ස්ථානයද මීටර් 200න් දෙවැනි ස්ථානයද ජ්‍යෙෂ්ඨ මලල ක්‍රීඩා උළෙලේදී 400 දිවිමේදී පළමු ස්ථානයද 200න් ප්‍රථම ස්ථානයද, සමස්ථ ලංකා මලල ක්‍රීඩා උළෙලේදී මීටර් 400න් ප්‍රථම ස්ථානයද, මීටර් 200 ප්‍රථම ස්ථානයද අවුරුදු 18න් පහළ දක්‍ෂතම ක්‍රීඩිකාවද වූවාය.ඇගේ පුහුණුකාරිය ලෙස සාන්ත ජොෂප් බාලිකාවේ ක්‍රීඩා භාර ආචාරිනි ඒ. ඩී. නන්දාවති මහත්මිය කටයුතු කරනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=f1110101</link>
    <topic>ආණ්ඩුවේ ප්‍රතිපත්ති මේ පාරත් අනුමතයි</topic>
    <author/>
    <content>පසුගියදා පැවැති පළාත් පාලන මැතිවරණයෙන් අති විශිෂ්ට ජයග්‍රහණයක් ලබා ගැනීමට එක්සත් ජනතා නිදහස් සන්ධානයට හැකි විය. මේ ජයග්‍රහණය රටේ සංවර්ධනය වේගවත් කිරීමට ඉවහල් කර ගන්නේ කෙසේද, මැතිවරණ ප්‍රතිඵල සම්බන්ධයෙන් විපක්‍ෂය නඟන චෝදනාවලට ආණ්ඩුවේ ප්‍රතිචාර කෙබඳු ද, සහ අනෙක් දේශපාලන පක්‍ෂ ලැබූ ජය පරාජ පිළිබඳ එක්සත් ජනතා නිදහස් සන්ධානයේ මහ ලේකම්, ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා සමඟ කළ සාකච්ඡාවකි.මේ ජයග්‍රහණයෙන් පෙනී යන්නේ ගම වගේම නගරයත් ජනාධිපති මහින්ද රාජපක්‍ෂ මහතාගේ ප්‍රතිපත්ති වගේම ආණ්ඩුවේ සැලැසුම් ද ඉතාමත් ඉහළින් පිළිගෙන තිබෙන බවයි. මේ ඡන්ද ප්‍රතිඵලය ගැඹුරින් සලකා බලද්දී අපට තේරුම් යන සත්‍ය තමයි මේක. විපක්‍ෂය මුලින් කියූ දේ තමයි ඔවුන්ට වාසි තැන නගරය කියන කාරණය. එහෙත් මේ ඡන්ද ප්‍රතිඵලය සමඟ විපක්‍ෂය මතු කළ මේ තර්කය පුපුරා ගොස් තිබෙනවා.එක්සත් ජාතික පක්‍ෂයේ ප්‍රබල බලප්‍රදේශ රැසක බලය මෙවර ඔවුන්ට අහිමි වී තිබෙනවා. මෙය මොන අර්ථයකින් ගත්තත් එජාපය ලැබූ ප්‍රබල පසුබෑමක් විදිහට සලකන්න පුළුවන්. මේ ප්‍රතිඵලවල ඇති පණිවුඩය දැන්වත් තේරුම් ගත යුතුයි. එහෙම නොවුණහොත් ඔවුන්ගේ අනාගත දේශපාලනය අගාධයටම තල්ලු වී යාම වළක්වන්න බැහැ.ඒ වගේම මේ ඡන්ද ප්‍රතිඵලය ආණ්ඩුවට නිකම්ම ලැබුණ ප්‍රතිඵලයක් නොවෙයි. රට සංවර්ධනය කිරීම, සාමය ස්ථාපිත කිරීම සහ සහජීවනය ඇතිකිරීම යන කරුණු පිළිබඳ ජනතාව සිදුකළ ඇගැයීමක් විදිහටයි මෙය සලකන්නේ මහජනතාවට අද අවශ්‍යව ඇත්තේ ආණ්ඩු විරෝධයක් ඉස්මතු කිරීම හෝ ආණ්ඩුව කරන හැම දේටම විරුද්ධ වෙන්න නොවෙයි. තමන්ට තමන්ගේ ගමට නගරයට වැඩදායී යමක් ඉටුකර ගැනීමටයි. ආණ්ඩුව ඒ සඳහා කඩිනමින් සූදානම් විය යුතුයි. දැන් මැතිවරණය ඉවරයි. ගම නගරය සඳහා වැඩ කිරීම තමයි සැමගේ අරමුණ විය යුත්තේ. අප ඒ සඳහා හෙට සිටම කටයුතු කළ යුතුයි.ලැබූ පරාජය වසා ගැනීමටත්, තමන් පත්වූ ලැජ්ජාව අමතක කර ගැනීමටත් තමයි මෙවැනි ආකාරයේ අදහස් පළකරන්නේ. එහෙත් දැනටමත් මැතිවරණ නිරීක්‍ෂණ සංවිධාන මෙන්ම සෙසු පාර්ශ්වයන් ද මහ නගර සභා මැතිවරණය සාධාරණ බවත්, දූෂණ අක්‍රමිකතා නොමැති වූ මැතිවරණයක් විදිහටත් සඳහන් කර තිබුණා. මේ විදියට මධ්‍යස්ථ අය පවා ප්‍රතිචාර දක්වද්දී මැතිවරණය අසාධාරණ බවට එල්ල කරන චෝදනාවලට පදනමක් නැහැ. ඔවුන් තමන්ගේ අඩුපාඩු දුර්වලකම් සඟවන්න තමයි මේ විදිහේ පදනම් විරහිත ප්‍රකාශ කරන්නේ. මැතිවරණයට පෙර සිටම මෙවැනි තත්ත්වයක් මේ විදිහේ පරාජයක් ලබන බව විපක්‍ෂය ඉවෙන් දැනගෙන සිටියා. ඒ නිසා තමයි මැතිවරණයට පෙර සිටම මාධ්‍ය ඔස්සේ මැතිවරණ ව්‍යාපාරය අසාධාරණයි, නීති විරෝධී ප්‍රචාරයන් සිදුවෙනවා වගේ ප්‍රචාර ඇතිකිරීමට උත්සාහ කළේ.සාමාන්‍යයෙන් ශ්‍රී ලංකාව තුළ හැමදාම විපක්‍ෂය හැසිරුණේ මේ විදිහටයි. ඡන්දයෙන් ජය ගැනීමට බැරි වුණාම ඡන්දය අසාධාරණ බවට කෙස් පැළෙන තර්ක ඉදිරිපත් කරනවා.රටක් වේගවත් සංවර්ධන ගමනක් යාමට අවශ්‍ය නම් දේශපාලන ස්ථාවරභාවය ද ඉහළින්ම තිබිය යුතුයි. තිස් අවුරුදු යුද්ධය නිමවීමත් සමඟ ජනතාව ඉල්ලා සිටි මීළඟ ඉල්ලීම වූයේ සංවර්ධන ගමන වේගවත් ලෙස ඉදිරියට රැගෙන යන ලෙසයි. එතැනදී අප ඉල්ලා සිටියා ඒ සඳහා රටට දේශපාලන ස්ථාවරත්වයක් ලබා දෙන්න එයට අවශ්‍ය බලය අපට ලබා දෙන්න කියලා ජනතාව දැන් ඒ යුතුකම ඉෂ්ට කර තිබෙනවා.රජය යුද්ධය පැවැතියදී පවා රටේ සංවර්ධනයට අවශ්‍ය වැඩ කටයුතු රැසක් සිදුකළා. වරාය සංවර්ධනය, දක්‍ෂිණ අධිවේගී මාර්ගය, බලාගාර, ජලාශ රැසක් මේ අතරට ඇතුළත්. ඒ මා කීවේ ප්‍රමුඛ පෙළේ වැඩ කටයුතු ගැන පමණයි. එයට අමතරව ගම් මට්ටමේ සංවර්ධන වැඩ කටයුතු රාශියකට අවශ්‍ය කටයුතු සිදුකළා. ඉදිරියටත් රටට අවශ්‍ය සංවර්ධන වැඩ කඩිනමින් කරගෙන යනවා.ජාතික මැතිවරණයකදී තරම් උනන්දුවක් පළාත් පාලන මැතිවරණයකදී ඇතිවන්නේ නැහැ. උදාහරණයක් විදිහට ජනාධිපතිවරණයක් ගනිමු. ජනාධිපතිවරණයකදී 75%, 80% තරම් ඉහළ ප්‍රතිශතයක් ඡන්දය පාවිච්චි කරනවා. ඒ මැතිවරණය පිළිබඳව ජාතික වශයෙන් ඇතිවන උනන්දුව අනුව තමයි මැතිවරණයේ ඡන්ද ප්‍රකාශ කිරීම ගැන උනන්දුව ඇතිවන්නේ.එහෙත් මෙවර නාගරික ප්‍රදේශවල මැතිවරණය පිළිබඳව උනන්දුවක් තිබුණා. එනිසා තමයි මෙවර පළාත් පාලන මැතිවරණයේදී ඡන්ද ප්‍රකාශ කිරීමේ ප්‍රතිශතය 60% දක්වා වර්ධනය වී තිබුණේ. මෙය හොඳ ප්‍රවනතාවක් විදිහට හඳුන්වන්න පුළුවන්.ජවිපෙ යළි ගොඩඒමට නොහැකි තරම් අගාධයකට වැටී අවසන්. ජවිපෙ පසුගිය කාලය තුළත් ඇදවැටෙමින් තිබුණේ. එම ඇදවැටීමේ තවත් එක් අවස්ථාවක් තමයි මෙවර නගර සභා මැතිවරණයේදී දක්නට ලැබුණේ. ඔවුන් පසුගිය කාලය තුළ කටයුතු කළේ ජනමතයට අවශ්‍ය ආකාරයට නොවෙයි. එහි ප්‍රතිඵලයක් විදිහට තමයි ජ. වි. පෙ. පාර්ලිමේන්තු මන්ත්‍රීවරු පිරිසක් එම පක්‍ෂය අතහැර ආණ්ඩුවට එක්වන්නේ. රට තීරණාත්මක මොහොතකට යොමුව තිබූ අවදියේදී එයින් බැහැරව කටයුතු කිරීම තමයි සිදුවුණේ. එහි ප්‍රතිඵල තමයි අදත් ජ. වි. පෙ. විසින් භුක්ති විඳින්නේ.කොළඹ නගරය දිගු කලක සිට එජාපයට හිමිව තිබූ ඔවුන් ජයග්‍රහණය කළ ප්‍රදේශයක්. පසුගිය කාලය තුළ කොළඹ නගරය සංවර්ධනයත්, ජන ජීවිතය නඟාසිටුවීමත් ආණ්ඩුව විශාල වැඩ ප්‍රමාණයක් කළා වගේම තවත් විශාල වැඩ ප්‍රමාණයක් ඉෂ්ට කිරීමට සැලැසුම් කර තිබෙනවා. එහෙත් මේ දේ කොළඹ ජනතාවට නිසි විදිහට වැටහී නොයන්න ඇති. ඒ නිසයි කොළඹ දී අපට අවාසි සහගත ප්‍රතිඵලයක් ලැබුණේ.එජාපය ඇතුළු විපක්‍ෂයත් ජනතාව මුලාකිරීමටත්, රැවටීමටත් විවිධ ආකාරයේ ගොතන ලද ප්‍රචාර අරගෙන ගියා. මෙයත් මේ තත්ත්වයට හේතු වුණා.ඒ වගේම කොළඹ මහ නගර සභා මැතිවරණයේදී එක්සත් ජනතා නිදහස් සන්ධානය ලැබූ ආසන ප්‍රමාණය ආසන 14 සිට 17 දක්වා ඉහළ ගිහින් තිබෙනවා. වෙනත් විදිහකට කියතොත් පසුගිය 2006 පළාත් පාලන මැතිවරණයේදී අප ලැබූ ඡන්ද ප්‍රතිශතයට වඩා වැඩි ප්‍රතිශතයක් මෙවර හිමිකරගෙන තිබෙනවා.මෙය විශේෂ කාරණයක් විදිහට හඳුන්වන්න පුළුවන්. කොළඹ අවට එජාප බලකොටු විදිහට අවුරුදු තිහ හතළිහ තිබූ කොලොන්නාව, දෙහිවල, ගල්කිස්ස වැනි ප්‍රදේශ ජයග්‍රහණය කිරීමට පුළුවන් වීම ජයග්‍රාහී තත්ත්වයක් විදිහට පෙන්වා දීමට පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=f1110102</link>
    <topic>බෙල්ල ගියත් පොරොන්දු ඉටුකළ භාරත</topic>
    <author/>
    <content>පළාත් පාලන මැතිවරණයේ ජයග්‍රහණය එක්සත් ජනතා නිදහස් සන්ධානය වෙත හිමි වෙත් දී, තවත් අතකින් ශෝකජනක ප්‍රවෘත්තියක් ජනමාධ්‍ය ඔස්සේ පැතිර ගියේ ය. එනම්, භාරත ලක්‍ෂ්මන් ප්‍රේමචන්ද්‍ර නම් ක්‍රියාශීලි වෘත්තීය සමිති උපදේශකයා හා දේශපාලකයා හදිසියේ ම ජීවිතයෙන් සමුගැනීම ය. මේ බරපතළ සිදුවීමත් සමඟ මගේ සිත මාසයකුත් දින කිහිපයකින් අතීතයට ගමන් කළේ ය.ජේ. ආර්. ජයවර්ධන ආණ්ඩුව, විරුද්ධ දේශපාලකයන්ගෙන් පළිගැනීම සඳහා සිදු කළ සිරගත කිරීම් පිළිබඳ සාකච්ඡාවක් කිරීම සඳහා භාරත මහතා මුණ ගැසුණෙමි. ඔහු ඉතා විචක්ෂණ ලෙස කරුණු දැක්වූයේ අතීතය ගැන නිවැරැදි දේශපාලන දැක්මක් ද ඇතිව ය.මීට මසකුත් දින ගණනකට පෙර ඔහු කියූ සැබෑ කතාව මගේ සටහන් පොතෙහි පහත සඳහන් ලෙස ගොනු වී තිබිණි.“ එවකට පැවැති ජේ. ආර්. ජයවර්ධන ජනාධිපතිතුමාගේ රජය, ආණ්ඩුවට අභියෝගයක් විය හැකි සියලු දෙනා ගෙනැවිත් බොරු චෝදනා ගොනු කරමින් සිරකර තැබීමට උත්සාහ කළා. එවකට සහකාර පොලිස් අධිකාරිව සිටි රොනි ගුණසිංහ ප්‍රමුඛ පොලිස් කණ්ඩායමක් පැමිණ මාව අත්අඩංගුවට ගත්තා. මාව රැගෙන ගිහින් රොනි ගුණසිංහ පොලිසියේ බිම හිඳුවා ප්‍රශ්න කළා. මම සියලුම චෝදනා ප්‍රතික්‍ෂෙප කළා.නමුත් ඒ වනවිට බෝම්බ 135ක්, තුවක්කු හතරක්, කඩු කිනිසි යන ආයුධ පොලිසියෙන් දමා මා වැරදිකාරයකු කිරීමට සියලු සැලසුම් සකස් කොට තිබුණා. පැය ගණනක් එක දිගට ප්‍රශ්න කිරීමෙන් අනතුරුව රොනි ගුණසිංහ අපූරු යෝජනාවක් කළා. මං කියන විදියට වැඩ කළොත් උඹට බේරෙන්න පුළුවන් ඔහු කීවා. මා නිශ්ශබ්ද්ධ හිටියා. ඔහු කිසියම් ප්‍රකාශයක් යතුරු ලියනය කොට එය අත්සන් කරන ලෙස මට නියෝග කළා.එහි සඳහන්ව තිබුණේ විජය කුමාරතුංගයන් විසින් එම ආයුධ ගෙනත් දී තමන් ළඟ සුරක්‍ෂිතව තබා ගන්නා ලෙස දැනුම් දුන් බව ය. එය කියවා බලා ප්‍රතික්‍ෂේප කොට, අත්සන් කිරීමට නොහැකි බව දැන්වූවා. එහිදී රොනි ගුණසිංහ කෝප වී මට පහර දීමට සැරසුණා. පසුව මාව රැගෙන ගිහිං (Harbour Police) වරාය පොලිසියේ දවස් 90ක් රඳවා තැබුවා. මේ වන විට විජයකුමාරතුංග පීලික්ස් පෙරේරා වැනි නායකයින් නැක්සලයිට් චෝදනාව මත අත්අඩංගුවට ගෙන තිබුණා. ඔසී අබේගුණසේකර, දේවබණ්ඩාර සේනාරත්න, යසරත්න තෙන්නකෝන් වැනි අය හාල් පොත් මුද්‍රණය කළා යැයි අත්අඩංගුවට ගෙන තිබුණා.වරාය පොලිසියේ දවස් 90ක් රඳවාගෙන හිටියා. වර්තමාන සමාජසේවා ඇමැති ෆීලික්ස් පෙරේරා මහතාත් හාබර් පොලීසියේ රඳවාගෙන සිටියා. ඔහු කුඩා කාමරයක සිරකර වොට් 500ක් බල්බයක් දිවා රෑ පත්තුකරලා තිබුණා.මම දවස් 90ක් කළුවරේ සිටියා. නමුත් එවකට එහි ස්ථානභාර පොලිස් නිලධාරියාව සිටි ජෙරාඩ් ඉග්නේෂස් මහතා අපට නිදා ගැනීමට කොට්ට ගෙනත් දුන්නා. දවස් 90කින් පසු අප සියලු දෙනා ම වැලිකඩ බන්ධනාගාරය වෙත රැගෙන ගියා. මරණීය දඬුවම නියමවූවන් රඳවන සිර මැදිරිවල තමයි අප සිරකර සිටියේ. අප බැලීමට එක් අයෙකුට අවසර දී තිබුණා.ගෙදරින් ගෙනෙන කෑම එක තුන් වේලට ම කෑවා. දවසක් ෆීලික්ස් අයියා ( වර්තමාන සමාජ සේවා ඇමැති ) බලන්න ඔහුගේ නෝනා ආවා. ඔවුන් දෙපස ජේලර්ලා දෙදෙනකු සිටගෙන සිටියා. උප පොලිස් පරීක්‍ෂක වරයකු ඔවුන්ගේ කතාව පටිගත කළා. මෙහිදී ෆීලික්ස් අයියා කරන්නේ ජේ. ආර්. ජයවර්ධනට පරුස වචනයෙන් බණින එක. දිනක් කතාව පටිගත කරන උප පොලිස් පරීක්‍ෂක මහේන්ද්‍ර ගුණසේකරට ෆීලික්ස් අයියා පහර දීමට පැන්නා. උප පොලිස් පරීක්‍ෂක සහ ජේලර් වරුන් පැන දිව්වා. එදා උප පොලිස් පරීක්‍ෂක මහේන්ද්‍ර ගුණසේකර අද ජ්‍යෙෂ්ඨ පොලිස් අධිකාරි වරයෙක්.“ ෆීලික්ස් පෙරේරා මහතාත් මමත් සිටියේ යාබද සිර මැදිරිවල අනෙක් අය විවිධ තැන්වල සිර කර සිටියා.අප දෙදෙනාගේ සිර මැදිරිවලට යාබද සිර මැදිරියේ සිටියේ මැතිව් පීරිස් පියතුමා. එතුමා සිර මැදිරිය තුළ ම ශාරීරකෘත්‍යය කරමින් අපිරිසුදු කරගෙන සිටියා, යාබද සිරමැදිරිවල සිටින අපට එය මහත් හිරිහැරයක් වුණා. ෆීලික්ස් පෙරේරා මහතා ජේලර්වරුන්ට බැණවදිමින් එම සිරමැදිරිය ශුද්ධ පවිත්‍ර කර දෙන මෙන් ඉල්ලා සිටියා.තව හොඳ සිදුවීමක් මගේ මතකයේ තියෙනවා. එදා ජනවාරි පළමු වැනිදා දවසක් ෆීලික්ස් අයියාගේ සහ මගේ සිරමැදිරි අතරින් කුඩා කාණුවක් තිබුණා. එම ඒ කාණුවට කට තියල ෆීලික්ස් අයියේ මම භාරත ඔබට සුබ අලුත් අවුරුද්දක් වේවා කියල සුබ ප්‍රාර්ථනා කළා. හිරේ ඉන්න අපිට අවුරුද්ද සුබ වෙන්නේ කොහොමදැයි ඔහු මගෙන් පෙරළා විමසුවා මට තාම මතකයි.භාරත මහතා දේශපාලනය නිසා බොහෝ අකරතැබ්බවලට මුහුණ දුන්නේ ය. හිරිහැර හා කම්කටොලුවලට මුහුණ දුන්නේ ය. එහෙත් අභියෝගය මැද ම පොරොන්දු ඉටු කිරීමට හැමවිට උත්සාහ කළේ ය. ඔහු වරක් පොලිස් මාංචු පිටින් ම තම පෙම්වතිය බැලීමට ඇයගේ නිවසට ගියේ ය. පොලිස් භටයන් ද කැටුව මාංචු පිටින් පැමිණි තම පෙම්වතා දුටු ඇය බියට පත් වූවේ වුව භාරත කියා සිටියේ “ඔන්න මං පොරොන්දු කැඩුවෙ නෑ!” යන්න ය. සතියකට වරක් තම පෙම්වතිය හමුවීම තරුණ භාරතගේ සිරිත වී තිබිණි.භාරත ප්‍රේමචන්ද්‍ර මහතා නිල වශයෙන් ශ්‍රී.ල.නි.ප දේශපාලනයට පිවිසෙන්නේ 1979 දී ය. ඔහු එදා කොළොන්නාව නගර සභාවට තේරී පත් විය. ඊට පෙර වාම දේශපාලනයේ පක්ෂ කිහිපයක ම නිරත වෙමින් නිර්ධන පන්තිය වෙනුවෙන් සටන් කළේ ය.වෘත්තීය සමිති ක්ෂේත්‍රය ඔහු ගේ දේශපාලනයට මුසුවන්නේ පියා ගේ ආභාසයෙන් ය. භාරත මහතා ගේ පියා වන එම්. වයි. ප්‍රේමචන්ද්‍ර මහතා රට ම හඳුනන වෘත්තීය සමිති ක්‍රියාධරයෙකි. භාරත මහතා ගේ වෘත්තීය සමිති ක්‍රියාකාරිත්වයේ අග්‍ර ඵලය වන්නේ ජනාධිපති වෘත්තීය සමිති අධ්‍යක්ෂ ජනරාල් තනතුර ඔහු වෙත හිමිවීම ය. ජනාධිපති මහින්ද රාජපක්ෂ මහතා ගේ දේශපාලන නායකත්වය කෙරෙහි අසීමිත භක්තියකින් හා විශ්වාසයකින් පසු වූ ප්‍රේමචන්ද්‍ර මහතා පසුගිය කාලය තුළ එම ක්ෂේත්‍රයට මහඟු සේවාවක් ඉටු කළේ ය.භාරත මහතාගේ දේශපාලනය තුළ කැපී පෙනෙන ලක්ෂණයක් තිබේ. එනම්; රටේ සෑම අර්බූදයක් කෙරෙහි ම මතවාදයක් හා වැඩසටහනක් ඔහු සතුවීම ය. ඇතැම් වැඩසටහන් ක්‍රියාත්මක විය. තවත් වැඩසටහන් සැලැසුම් මට්ටමේ පැවැතිණි. අධ්‍යාපනයේ ඇති – නැති පරතරය නැති කිරීම සඳහා “අපේ ලංකා” නමින් වැඩ සටහනක් ක්‍රියාත්මක කැරිණි. භාරත මහතා එහි භාර ධූර වගකීමක් ඉටු කළේ ය. ජන වාර්ගික අර්බූදය විසැඳීම සඳහා සාම වැඩපිළිවෙළෙහි ක්‍රියාකාරිකයකු ලෙස ද ඔහු කටයුතු කළේ ය. ශ්‍රී ලංකා නිදහස් පක්ෂයේ විවේචනාත්මක දෘෂ්ටියක් සහිත තරුණ දේශපාලකයකු ලෙස ද ඔහු ප්‍රකට ය. හැම විට ම කිව යුක්ත කෙළින් කීම ඔහුගේ සිරිත වේ.භාරත ලක්ෂ්මන් ප්‍රේමචන්ද්‍ර වැනි ක්‍රියාශීලී ජව සම්පන්න දේශපාලකයකු රටට අහිමි වීම බලවත් පාඩුවෙකි. ඔහු ගේ හිඩැස පිරවීමට සමතකු සිටිත් දැ’යි සැකයක් අප තුළ පවතී. ශ්‍රී ලංකාවේ නිදහස අපේක්‍ෂා කළ මහ සටනකට තෝතැන්න වූ මුල්ලේරියා ප්‍රදේශය සිය ජීවිත සටනට හා ;ද්්ශපාලන සටනට යොදා ගත් භාරත එම ප්‍රදේශයේ ම වූ සිදුවීමකින් අකාලයේ ජීවිතයෙන් සමු ගත්තේ ය. එදා හෙළයේ නිදහස පතා ලෙයින් තෙත් වූ මුල්ලේරියාව අද භාරතගේ මරණය නිසා කඳුළෙන් තෙත් වී ඇති සෙයක් අපට දැනේ.ආර්. එම්. රත්නායක.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=f1110103</link>
    <topic>දැයට කිරුළ ගමට ගියේ සංවර්ධනයත් සමඟයි</topic>
    <author/>
    <content>අනුරාධපුර ඔයාමඩුව ප්‍රදේශයේ පැවැත්වෙන 2012 දැයට කිරුළ ජාතික සංවර්ධන ප්‍රදර්ශනය සහ අනුරාධපුර දිස්ත්‍රික්කය පුරා ක්‍රියාත්මක කෙරෙන දැයට කිරුළ සංවර්ධන ව්‍යාපෘතියේ ක්‍රියාකාරීත්වය මෙන්ම ඒ සඳහා බලපා ඇති අභියෝග පිළිබඳ දැයට කිරුළ කමිටු සභාපති, විදුලි සංදේශ සහ තොරතුරු තාක්‍ෂණ අමාත්‍ය රංජිත් සියඹලාපිටිය මහතා සමඟ කළ සාකච්ඡාවකි.දැයට කිරුළ සංකල්පය ජනාධිපතිතුමාගෙයි. මෙය ආරම්භ කළේ ප්‍රදර්ශනයක් වශයෙන් පමණයි. අපේ ප්‍රෞඬ ඉතිහාසය අපේ වර්තමානය හා අපේ අනාගත ඉලක්කයන් මොනවාද කියා ප්‍රදර්ශනය හරහා පෙන්නුම් කළා. මෙය තුන්වතාවක් කොළඹ තිබ්බා. බණ්ඩාරනායක සම්මන්ත්‍රණ ශාලාවේ පැවැති මේ ප්‍රදර්ශනයට ශ්‍රී ලංකාවේ නන්දෙසින් ජනතාව ආවා. පසුව ජනාධිපතිතුමා තීරණය කළේ මෙය මීට වඩා සාර්ථක වැඩසටහනක් ලෙස වර්ධනය කරන්න. එහි ප්‍රතිඵලයක් හැටියට එතුමා තීරණය කළා මෙය ගමට ගෙනියන්න.එතුමා ගමට දැයට කිරුළ වැඩසටහන අරගෙන ගියේ ප්‍රදර්ශනයක් වශයෙන් පමණක් නෙවෙයි. ඒ ප්‍රදේශයට දැවැන්ත සංවර්ධනයකුත් අරගෙනයි ගියේ. ඒ නිසා දැයට කිරුළ ප්‍රදර්ශනයට දැවැන්ත සංවර්ධන ව්‍යාපෘති එකතු වූවා. පළමු වැඩසටහන මොනරාගල කළා. දෙවැන්න කළේ බුත්තලදී, එහිදී යම් අතපසුවීමක් වූවානම් ඒක නිවැරැදිකර ගනිමින් 2012 වසරේ දැයට කිරුළ ජාතික ප්‍රදර්ශනය හා සංවර්ධන ව්‍යාපෘතිය අනුරාධපුරයේදී පැවැත්වීමට තීරණය වූවා.හයවෙනි දැයට කිරුළ ප්‍රදර්ශනය අනුරාධපුරයේදී පැවැත්වූවාට පහසුකම් අඩු දිස්ත්‍රික්ක දියුණු කරගෙන යන තුන්වෙනි දැයට කිරුළ ප්‍රදර්ශනය මේකයි. මොනරාගල ගිහිල්ලම බලන්න දැයට කිරුළට සමගාමීව සිදුවී ඇති සංවර්ධනය. බුත්තලත් එහෙමයි. අනුරාධපුරයේ නොසිතූ විරූ සංවර්ධනයක ආරම්භය පේන්නට තිබෙනවා.අනිවාර්යෙන්ම තිබුණ. ප්‍රධාන හේතු තුනයි, මේ ගත වෙන්නේ 2600 වැනි සම්බුද්ධත්ව ජයන්ති වර්ෂය. එහෙනම් පළමුවැන්න තමයි ශ්‍රී ලංකාවට බුදු දහම ලැබුණු තැනට යම් දෙයක් සංරක්‍ෂණයක් කිරීම. දෙවෙනි එක මේ ලංකාවේ පළමු රාජධානිය. මේ පළමු රාජධානියේ පෙර රජ දවස තිබූ ශ්‍රී විභූතිය දැක බලා ගන්න එය සංවර්ධනය කිරීම. ඒ පහසුකම් නැවත ලබාදීම. තුන්වැනි කාරණය වසර තිහක් පුරා පැවැති යුද සමයේ මේ ප්‍රදේශයේ ජනතාව තමයි ත්‍රස්තවාදයට පවුරක් සේ කටයුතු කළේ. මේ මිනිස්සු ත්‍රස්තවාදීන් වැටක් සේ දකුණට එන එක නැවැත්වූවා. ඔවුන් ත්‍රස්තවාදීන්ගෙන් බැටකනකොට හැංගිලා බුදියාගෙන හිටියේ නෑ. ත්‍රස්තවාදීන් ඇවිත් කුඹුරේ වැඩ කරකර ඉද්දි උස්සගෙන ගියා. ඒත් ඔවුන් රටට බත සැපෙවුවා. අපිව රකිමින් රටට බත සපයපු මේ අභිමානවත් අහිංසක මිනිසුන්ට ගෞරවයක්, කෘතවේදිත්වය පළ කරන්නයි අපේ රාජ්‍ය නායකයා අනුරාධපුරයට දැයට කිරුළ ගෙනාවේ. ඒ නිසා දැයට කිරුළ හරහා කොන්ද කෙලින් තියාගෙන මේ වැඩ කරන පිරිසට යෝධ ශක්තියක් අපේ ජනාධිපතිතුªමා ලබලා දීලා තියෙනවා.අනුරාධපුරයට දැයට කිරුළ ගේනවා කියන්නේ ඉතාම දුෂ්කර ප්‍රදේශයක් සංවර්ධනය වුණා කියන එක. ඒ තරම්ම මේ ප්‍රදේශයේ ජනතාව මේ පිළිබඳ දැඩි සතුටකට පත්වෙලයි ඉන්නේ. අපේ ජාතියේ වාසනාවට ලැබුණු නායකයා ගම අමතක නොකරපු නායකයෙක් වීම රට වැසියා ලැබූ ලොකු ජයග්‍රහණයක්.අද බංකොලොත් වූ ඇතැම් පිරිස් ආණ්ඩුවට එරෙහිව කුමක් හෝ දෙයක් ප්‍රචාරය කරනවා. ගී‍්‍රස් යකා කතාව ඒ වගේ දෙයක්. මිත්‍යාවක් මිත්‍යා මතයක් හදලා ජනතාව බිය ගන්වලා ඒක ආණ්ඩුව පිටින් දාලා දේශපාලන වාසියක් ගන්න පුළුවන්ද කියලා බලනවා. මේ වෙනකොට ගී‍්‍රස් යකා භීතිකාව ඉවරයි. ඊට පස්සේ තව එකක් හොයා ගන්නවා. ඒ වාගේ හදාපු මිත්‍යාවක් තමයි ඔය කියන කටකතාවත්.ඔයාමඩුව භූමියට ඇවිත් බලන්න එහි අලි ඉන්නවාද ගස් තියෙනවාද ඛ්යලා. අනුරාධපුරයේ මේ ප්‍රදර්ශනය පැවැත්වීමට තවත් ස්ථාන තුනක් නම්වූවා. මිහින්තලය, මැදවච්චිය, තලාව යන ප්‍රදේශ මේ සඳහා තෝරා ගැනීමට නම් වූ අනෙක් ප්‍රදේශයි. ඔයාමඩුවට වැඩියෙන් මේ ප්‍රදේශවල පහසුකම් තිබුණා. ඒ කියන්නේ ඉක්මනින් ළඟාවීම ප්‍රධාන මාර්ග පිහිටා තිබීම ආදි කරුණු. වැඩ කරන අයට නවාතැන් ගැනීමට පවා මේ ප්‍රදේශ පහසුවූවා. නමුත් මේ ප්‍රදේශවල තේක්ක ගස් තිබුණා. ඒ නිසා ජනාධිපතිතුමා කිව්වා, පරිසරයට කිසිම හානියක් වෙන්න බෑ කියලා. ඒ නිසා මේ ස්ථාන තුනම ඉවත්කරන්න සිද්ධ වුණා. ඔයාමඩුව ප්‍රදේශය අතිදුෂ්කරයි. නමුත් ඒ ස්ථානයේ අක්කර දෙදහක පමණ ගොවිපොළක් තියෙනවා.මේ ගොවි පොළ තුළ අපි වැඩ කරන කොට, පාරක් හදනකොට ගහක් අහුවුනොත් අපි ගහ අයින්කරන්නේ නෑ. පාර වෙනස් කරනවා. මේ විදියට පරිස්සමින් කටයුතු කරද්දියි මේ කතා පතුරවන්නේ. මේ කටකතා කියන අයගෙන් මම ඉල්ලීමක් කරනවා. ඔය කතා කිය කියා ඉන්නේ නැතිව දැනට ඉදිවෙන ප්‍රදර්ශන භූමිය නරඹන්න එන්න අපිත් එක්ක. තිබෙන චෝදනා කියන්න. එහෙම තැනක් අපිට පෙන්වන්න. බොරුවට ජනතාව නොමග යවන්න එපා.මේ සඳහා විවිධ කතා පතුරවනවා. ඉතාම පැහැදිලිව මෙය සිදු කරනවා. මූල්‍ය රෙගුලාසිවලට අනුවයි මුදල් පරිහරණය වෙන්නේ. මෙපමණ දැවැන්ත සංවර්ධන ව්‍යාපෘතියක් සිදු කරන්නේ අමාත්‍යංශ සඳහා වෙන්කර ඇති ප්‍රචාරක මුදල් උපයෝගී කරගෙනයි. අමාත්‍යංශවල ප්‍රචාරක කටයුතුවලට යොදවා ඇති මුදල් සංවර්ධනයට යෙදවීම වරදක්ද? අනෙක මුදල් වැයකරන්නේ ජනතාවගේ සුබසිද්ධිය උදෙසායි. රටේ ජනතාවගේ අවශ්‍යතා සපුරාලීම ආණ්ඩුවක වගකීමක් මෙන්ම යුතුකමක්. එය රටේ ජනතාවගේ ප්‍රසාදයට හේතුවක්. ඔවුන් ඒ වෙනුවෙන් කෘතවේදී වීම දේශපාලන වශයෙන් ආණ්ඩු විරෝධී කණ්ඩායම්වලට අවාසියක් වෙන්න පුළුවන්. ඒකට අපිට කරන්න දෙයක් නෑ.රටකට ජනතාවට සේවයක් කළානම් යහපත් ප්‍රතිචාර ලැබෙයි. ජනතාවට රටට අයහපත් දේ කළොත් අයහපත් ප්‍රතිඵල ලැබෙයි. මේ රට බේරාගත්තේ මහින්ද රාජපක්‍ෂ ජනාධිපතිතුමයි. එතුමාට අදටත් ජනතාවගේ යහපත් ප්‍රතිචාර ලැබෙන්නේ ඒ නිසයි.මේ කරන දැවැන්ත සංවර්ධනයත් සමඟ ඉදිරියෙත් ජනතාව ජනාධිපතිතුමා සමඟ කියන එක අපි කියන්න ඕනේ නෑ.ප්‍රතිලාභ රැසක් තිබෙනවා. දැනටමත් කෙටිකාලීන ප්‍රතිලාභ රැසක් ලැබෙමින් පවතිනවා. මාර්ග, අධ්‍යාපන, නිවාස, ජල විදුලි දීර්ඝකාලීන සැලසුම් හරහා ජනතාවට ලබා දෙනවා. එහි ප්‍රතිඵලයක් ලෙස ඔයාමඩුව රජරට ජනතාවට පමණක් නොව රටේම ජනතාවට ප්‍රතිලාභ ලැබෙන ආකාරයේ මධ්‍යස්ථානයක් වෙනවා. මන්නාරම, යාපනය, වවුනියා, ක්‍රිකුණාමලය, පොලොන්නරුව, පුත්තලම, කුරුණෑගල ආදී දිස්ත්‍රික්කවල ඔයාමඩුව මධ්‍යස්ථානයක් වෙනකොට දකුණ හා සම්බන්ධ කරන ස්ථානයක් වීම විශේෂයි.දැයට කිරුළෙන් පසුව ඔයාමඩුවේ වෙළඳ ආර්ථික මධ්‍යස්ථානයක් ඉදිකරනවා. ප්‍රදර්ශන භූමියේ ඉදිකරන ඉදිකිරීම් දීර්ඝකාලීනව ප්‍රයෝජන ගැනීම සඳහා ඒ ඒ අදාළ ආයතනවලට නිවාඩු නිකේතන හැටියට ප්‍රයෝජනයට ගැනීමට අවස්ථාව සැලසීම තුළින් ශ්‍රීමහබෝධිය, මඩු, ත්‍රිකුණාමලය, උතුර පළාත පොළොන්නරුව වැනි ප්‍රදේශවලට පැමිණෙන පිරිස්වලට නවාතැන් ගැනීමේ පහසුව ලැබීම විශේෂයි. ඒ වාගේම දැවැන්ත පාරවල් ඉදිවීම වැව් නවීකරණය ඒ දීර්ඝකාලීන ප්‍රතිඵලයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=f1110104</link>
    <topic>මොකක්ද මේ ප්‍රශ්න පත්‍ර අවුල</topic>
    <author/>
    <content>කිසියම් වූ රටක සංවර්ධනයේ ශුභාසුබ දිශානතිය තීරණය වන්නේ එරටේ ජනතාවගේ ජීවන තත්ත්වයේ ගුණාත්මක අංශයේ සිදු වූ සංවර්ධනයත් සමගිනි. ඒ සංවර්ධනයේ ගුණාත්මක වර්ධනය වන්නේ සෞඛ්‍ය යටිතල පහසුකම් ආදී සියලු අංශයන්ගේ සංවර්ධනයත් සමගින් අධ්‍යාපන ක්ෂේත්‍රයේද සංවර්ධනික මට්ටමක් තිබුණොතින් පමණකි.ප්‍රාථමික සමාජානුයෝජනය තුළදී ඉගෙනුමේ මූලිකාංග හදාරන දරුවා ඉන් ඉක්බිති ප්‍රවේශ වන්නේ මහා සමාජයටය. සුදු ඇඳුම ඇඳ පාසල් බිමට ප්‍රවේශ වූ දරුවා එතැන් පටන් තම අරමුණු කරා යෑම ආරම්භ කරයි. උගතකු වී රටට වැඩදායි යමක් සිදුකිරීම හැරෙන්නට ඔහු ඉදිරියේ වන අනෙක් අභියෝගය වන්නේ කෙසේ හෝ සරසවි බිමට ප්‍රවේශ වන්නටය.එහෙත් ඒ ගමන් මඟ වූ කලී අතිශය දුෂ්කර වූවකි. හය හතර නොතේරෙන වියේදී කුමක් හෝ කළ මුත් සාමාන්‍ය පෙළ කඩඉම කුමක් හෝ කළ හැකි යුගයක් නොවේ. ඒ මන්ද යත් ජීවිතයේ ඉදිරි ගමන තීරණය කරන ප්‍රධාන සංධිස්ථානය එය වන හෙයිනි. සාමාන්‍ය පෙළ කඩඉමේදී උසස් ලකුණු ලබා ගන්නා දරුවා තම ගමන අරඹන්නේ එතැනිනි. ඔහුට අවශ්‍ය වන්නේ සමාජයේ උසස් යැයි පිළිගන්නා වූ කිසියම් වෘත්තියක නියැලෙන්නටය. ඒ නිසාවෙන් දෝ බොහෝ දෙනෙකු තම අනාගතය තීරණය කරගනු ලබන්නේ විද්‍යා විෂයන් සමගිනි.බොහෝ විට වසරකට උසස් පෙළ හදාරන සිසුන්ගෙන් සරසවි බිමට ප්‍රවේශ වන්නේ ඉතා අවම ප්‍රතිශතයකි. ඒ අවම ප්‍රතිශතය අතරට එන්නට බොහෝ දෙනෙකු උත්සාහ කරති. එහෙත් ඒ හිමිකම ලැබෙනුයේ වාසනා ගුණයත් අධ්‍යාපනයේ උසස් තැනකට යාමේ වරමත් සමගිනි.අපට නිදහස් අධ්‍යාපන ක්‍රමය හඳුන්වා දුන්නේ සී. ඩබ්. ඩබ්. කන්නන්ගර මහතාය. එහි සාර්ථක ප්‍රතිඵල එදාට සාපේක්ෂව අද අපි විඳින්නෙමු. එහෙත් එහි ප්‍රතිලාභ සමසේ සියල්ලන් අතර නොබෙදී එක් ස්ථානයක තැන්පත් වුවහොත් සිදුවන්නේ එක් අංශයකට සිදුවන සංවර්ධනයේ ඉහළ යාමකි. එවිට නිදහස් අධ්‍යාපනයේ ප්‍රතිඵල අපේක්ෂා කළ නොහැකි තරමට දුර්වල වේ.සාමාන්‍යයෙන් ඕනෑම ක්ෂේත්‍රයක අප යමක් අවබෝධ කර ගන්නේ කිසියම් පරාසයක් තුළදීය. කලින් කලට නව ප්‍රතිසංස්කරණයන් ගෙන ඒම අධ්‍යාපන ක්ෂේත්‍රයේ දිගු ගමනකට අතිශය සුබදායකය. ඒ ඉන් යහපත් වූ ප්‍රතිඵල ශිෂ්‍ය ප්‍රජාවට අත්කර ගැනීමට හැකිවන හෙයිනි.ලෝකය වූ කලී දැනුම් ගබඩාවකි. වරින් වර, දිනෙන් දින දැනුම නවීකරණය වේ. ඒ වෙනස් වන ලෝකයේ අලුත් වන දැනුම් ගබඩාව ශිෂ්‍යයින්ට ලබාදීම යුගයේ අවශ්‍යතාවයකි. පාසලක් තුළ විෂය ඉගැන්වෙන්නේ දිනකට කාලඡේද අටකි. සාමාන්‍යයෙන් පැය හයක කාලයකි. ඒ නිසාවෙන් නවීන ක්‍රමෝපායන් විද්‍යා විෂය ඉගෙන ගන්නා විදු සිසුන්ට ලබාදීම කළ යුත්තකි. ඒ සඳහා පවතින විෂය නිර්දේශය වරින් වර අලුත් විය යුතුමය. එනමුත් එතුළින් පැරණි සිසුවාට කිසිදු ආකාරයක හෝ හානියක් නම් සිදු නොවිය යුතුය.දළ වශයෙන් වසරකට අ. පො. ස. (උ/පෙළ) විභාගයට පෙනී සිටින සිසුන් සංඛ්‍යාව ලක්ෂයද ඉක්මවයි. ඒ අතරින් සරසවි වරම් ලබා ගන්නේ විසි දහසකට ආසන්න පිරිසකි. මීට දශක දෙකකට පමණ පෙරාතුව සරසවි වලට සිසුන් තෝරා ගත්තේ ඔවුන් කරන විෂයන්ට ලබාගත් ලකුණුවල ඓක්‍යයෙනි. ඒ කාලවකවානුව තුළ ඓක්‍යය මැනීමට නිශ්චිත සාධකයක් විය. එහෙත් ලකුණක් හෝ ලකුණු දෙකක් මදිව බොහෝ සිසුහු හඬා වැලපූහ. වර්තමානයේ සරසවි ප්‍රවේශ සඳහා සිසුන් තෝරාගනු ලබන්නේ Z – Score මගිනි. Z – Score තුළදී දශමයෙන් හෝ දශම කිහිපයකින් සරසවි වරම් අහිමි වන සිසුහුද සිටිති.හිතකට දුකක් එක් කිරීම එක් අතකට ඔහුට හෝ ඇයට පසුතැවිල්ලකි. Z – Score ක්‍රමවේදය යටතේ බොහෝ විෂයන්ට සාපේක්ෂ සමහර විෂයන්වලට ඉතා ඉහළ අගයක් හිමි වී තිබේ. විද්‍යා, කලා, වානිජ විෂයමාලා ත්‍රිත්වයේම උසස් පෙළ සිසුවාට Z – Score වලට වර්තමානයේදී මුහුණ දෙන්නට සිදුවේ. විෂය කෙරෙහි බර තැබීම එකිනෙකට සාපේක්ෂව වෙනස්ය. එය වසරින් වසර වෙනස් වේ.මෑත කාලීනව විෂය නිර්දේශයන් සියල්ල කාලානුරූපව වෙනස් විය. පැරණි නිර්දේශය තුළ නොතිබුණු නවාංග නව විෂය නිර්දේශයට එකතු විය. සිද්ධාන්ත කොටස් හැරෙන්නට විවිධ ප්‍රායෝගික සංකල්පද නව විෂය නිර්දේශය තුළට එක් විණි. 2011 වසරේදී නව නිර්දේශය යටතේ සිසුහු අ. පො. ස. (උ/පෙළ) විභාගයට පෙනී සිටියහ. ඔවුනට ප්‍රශ්න සැකසෙන රටාව මේ යැයි කියන්නට යම් ආකාරයක හෝ දැනුමක් තිබුණා නම් ඒ අල්ප වශයෙනි. එනමුත් වසර දහයකට අධික කාලයක් තුළ පළ වූ පසුගිය විභාග ප්‍රශ්න පත්‍ර නිරීක්ෂණය කර ඒ ඔස්සේ ප්‍රශ්න රටාව හඳුනාගන්නට සිසුවාට ඉඩ කඩ ලැබිණි.ඒ නිසාවෙන් පැරණි නිර්දේශය යටතේ විභාගයට මුහුණ දෙන සිසුවාට හොඳ හුරුවක් ලැබී තිබිණි. විෂය සංකල්පද ඒ හා බැඳි කරුණු කාරණාද ගුරු මව්පියන් දැන ගත්තේ ප්‍රතිඵල නිකුත් වූ පසුවය. පසුගියදා අවසන් වූ අ. පො. ස. (උ/පෙළ) විභාගයේදී විද්‍යා විෂය හැදෑරූ පැරණි නිර්දේශයට අයත් සිසුනට යම් අසාධාරණයක් වී යැයි මතයක් සමාජය තුළින් ගොඩනැංවෙමින් පවතී. අනෙක් අතට නව විෂය නිර්දේශ පිළිතුරු පරීක්ෂා කළ ගුරු භවතුන් කියා ඇත්තේ අවුරුදු ගණනාවකට පසු ළමයින් ඉතා ඉහළ ලකුණු ගැනීමට සමත්ව ඇති බවය. ඒ ආකාරයට තමන්ගේ රාජකාරිය ඉටු කළ ගුරුවරු කියා සිටින්නේ “එයට හේතුව නව විෂය නිර්දේශයේ ප්‍රශ්න පත්‍ර අතිශය සරල හා පහසු බවය.” දරුවන්ගේ මුහුණු වලද තිබෙන්නේ සිනාවකි.එහෙත් පැරණි නිර්දේශය යටතේ පිළිතුරු සැපයූ සිසුන් වරින් වර මැසිවිලි නගන්නේ ඉන් ඔවුනට සරසවි ප්‍රවේශයේදී යම් තාක් දුරකට අසාධාරණයක් වන බවය. සාමාන්‍යයෙන් පැරණි නිර්දේශයෙන් පිළිතුරු සැපයූ සිසුන් හා නව නිර්දේශයෙන් පිළිතුරු සැපයූ සිසුන් යන දෙඅංශයටම සරසවි වරම් ලබන්නේ එකම Z – Score මට්ටමකිනි. එහිදී විද්‍යා අංශයේ Z – Score අගය ඉතා ඉහළ අගයක් ගන්නා අතර විද්‍යා සිසුවාගේ එකම බලාපොරොත්තුව වන වෛද්‍ය පීඨයට තේරෙන්නේ සමත් සිසුන්ගෙන් සුළුතරයකි. ඒ සඳහා පවතින්නේ දැඩි තරගකාරීත්වයකි. එකී තරගකාරීත්වය තුළ තමන්ට යම් අසාධාරණයක් සිදුවෙතැයි පැරණි නිර්දේශයට පිළිතුරු සැපයූ සිසුහු සිතති.බලධාරීන් දක්වන්නේ විෂය නිර්දේශයන් වෙනස් වුවද ඉන් කිසිදු ආකාරයකට සිසුවාට අසාධාරණයක් සිදු නොවන බවටය. නවීන ලෝකය හා යා විය හැකි පරිදි ද නව දැනුම ගලා එන පරිදි ද නව නිර්දේශය සකසා ඇති බවත් එමගින් සිසුවාගේ දැනුම උසස් මට්ටමක් කරා ගෙන යා හැකි වන බවටත් ඔවුහු උපකල්පනය කරති. පැරණි නිර්දේශය තුළ වූ යම් යම් අසීරුතා මඟ හරවා ගනු වස් නව නිර්දේශය තුළදී ලැබෙන හැකියාව පිළිබඳව ද ඔවුන් තුළ පවතිනුයේ ධනාත්මක ආකල්පයකි.විද්‍යා විෂය ධාරාව හදාරන්නේ අප සිතන ආකාරයට අ. පො. ස. (සා. පෙළ) විභාගයෙන් විශිෂ්ට ලෙස සමත්වන අති බහුතරයක්ය. ඔවුන් එකිනෙකා අතර පවතිනුයේ එකිනෙකට නොදෙවෙනි තරගකාරීත්වයකි. සාමාන්‍යයෙන් අප දන්නා ආකාරයට හොඳින් අධ්‍යයන කටයුතු කළ සිසුවකුට ඒ සාමාර්ථය සිහිනයක් නොවේ. යථාර්ථයකි. එක් තැනක සිතත් තව තැනක ගතත් තබා අධ්‍යයන කටයුතු කළ අයකුට එ එකක් යනු යථාර්ථයකි. ඒ සිහිනයකි. පැරණි නිර්දේශය යටතේ හෝ නව නිර්දේශය යටතේ හෝ වේවා විෂය තුළ අන්තර්ගත වන්නේ එකම සිද්ධාන්තය, එකම සංකල්පයන්ය. න්‍යායාත්මක දේ කවරකුට හෝ කිසි ලෙසකට වෙනස් කළ නොහැකිය. න්‍යාය දැන යන ගමන් මඟකදී අයකු කිසි ලෙසට කිසිදු මොහොතක අතරමං නොවේ.බොහෝ විට පැරණි නිර්දේශයෙන් පිළිතුරු සැපයූ සිසුහු දක්වන්නේ නව නිර්දේශය යටතේ පිළිතුරු සැපයූ සිසුන්ට කාල කළමනාකරණය මනා කොට කර ගත හැකි වන පරිදි ප්‍රශ්න පත්‍ර සැකසී තිබුණු බවය. පැරණි නිර්දේශයෙන් පිළිතුරු සැපයූවන්ටත් නව නිර්දේශයෙන් පිළිතුරු සැපයූ අයටත් හිමි වූයේ එකම කාල සීමාවකි. පෑනේ ඉක්මන්කමත් අතේ වේගවත් බවත් මොලයේ ඉක්මන් ක්‍රියාකාරීත්වයත් හැරුණු කොට ප්‍රශ්න බෙදා කාල කළමනාකරණය කරගන්නට සිසුහු දැනගත යුතුය.කාල කළමනාකරණයෙන් ජයගත්තා වූද විෂයේ න්‍යායාත්මක හා ප්‍රායෝගික කොටස් මනා ලෙස සිතෙහි ධාරණය කරගත් එය මනාව ප්‍රශ්නයන්ට නැගූ සිසුවා සරසවි බිමට ප්‍රවේශ වනු නියතය. එය වෙනස් කරන්නට Z – Score හෝ ප්‍රශ්න පත්‍රයට නොහැකිය.නව නිර්දේශය ආවේ අද ඊයේය. මෙතෙක් කල් වෛද්‍යවරු, ඉංජිනේරුවරු බිහි වූයේ පැරණි නිර්දේශයෙනි. ප්‍රශ්න අංක වෙනස් වූවාට හෝ ප්‍රශ්න රාමුව වෙනස් වූ පමණින් නිර්දේශ ද්විත්වය සසදා බැලුවද සියලු පාර්ශ්වයන්ගේ ප්‍රධාන වගකීම ඇත්තේ වසර දෙකක් අදාළ විෂය හැදෑරූ සිසුවාට මිස වෙන අයකුට නොවන බව අවධාරණයට ගත යුත්තේ එබැවිනි. ඊයේ පෙරේදා පැවැත්වූ අ.පො.ස. (උ/පෙළ) විභාගයේ ඇතැම් ප්‍රශ්න සම්බන්ධයෙන් ගැටලු මතු කර ඇත. මෙයට පාදකවී ඇත්තේ අලුත් හා පරණ නිර්දේශ යටතේ සකස් කර තිබූ ප්‍රශ්න මාලාවයි.සුපුරුදු පරිදි ශිෂ්‍යයන් කියන්නේ ප්‍රශ්නවලට පිළිතුරු ලිවීමට වේලාව මදි බවය. මවුපියෝ ද එය අනුමත කරති. ගුරුවරුන් ප්‍රකාශ කරන්නේ ශිෂ්‍යයන් උත්තර ලියන කාලය කළමණාකරනය කර ගත යුතු බවය. මේ සම්බන්ධයෙන් කිසියම් ගැටලුවක් ඇති බව පමණක් කියන්නට සිදු වන්නේ ඒ ගැන විවිධ මත පල වන නිසාය. එනිසා කාගේත් හිත් හැදෙන සේ විභාග දෙපාර්තමේන්තුව පියවරක් ගත යුතුය.--නිර්දේශයන් වරින් වර වෙනස්වීම සිසුන්ගේ පාර්ශ්වයෙන් සාධාරණයි. ඒ වගේම නව දැනුම සරසවි ප්‍රවේශය ලබන දරුවන්ගේ ඉදිරි ගමනට ශක්තියක්. කාලයක් තිස්සේ පැරණි නිර්දේශය යටතේ සිසුන් විභාගයට මුහුණ දුන්නා. පැරණි ප්‍රශ්න පත්‍ර අධ්‍යයනය කළාම ප්‍රශ්න රටාව ඔවුන්ට මනාව වටහාගත හැකියි. ඒ නිසා නිවැරැදිව උත්තර ලියන්න පුළුවන්.නව නිර්දේශයක් ආපු ගමන් විභාගයට මුහුණ දෙන පාර්ශ්වයන්ට තරමක් අපහසුතා මතු වෙනවා. ඒ ඔවුන් ප්‍රශ්න රටාව හරියට දන්නේ නැහැ. නමුත්, ඔවුන් තමන්ගේ අධ්‍යයන කටයුතු මනාව ඉටුකළා. විභාගයට හොඳින් මුහුණ දුන්නා. පැරණි නිර්දේශයෙන් පෙනී සිටි සමහරෙක් සියල්ල සුළු කොට තැකුවා. තමන් මේ මුහුණ දෙන අවසාන වතාව නිසා වාසියක් බලාපොරොත්තු වුණා. ඒත්, ඒ දේ වුනේ නැහැ. ඒකයි, ප්‍රශ්න මතුකරන්නේ.ප්‍රශ්න පත්‍ර හදන්නේ උගත්, විද්වත් ආචාර්ය මඩුල්ලක්. ඔවුන් සිසුන්ගේ මට්ටම හොඳින් දන්නවා. ඒ නිසා ළමයි හොඳින් උත්තර ලිව්වා නම් කාටවත් ගැටලුවක් නැහැ.--අපි තුන්වෙනි පාර විභාගයට මුහුණ දුන්නු අය. මෙවර මම විභාගයට එන්න කලින් හිතුවෙ පළමු 20 අතරට එන්නයි. දෙවරක්ම මම සරසවි වරම් ලැබුවා. මීට අවුරුදු තුනකට පෙර රසායන විද්‍යා ප්‍රශ්න පත්‍රයයි අද ප්‍රශ්න පත්‍රයයි අරන් බැලුවොත් පැරණි නිර්දේශයෙන් විභාගයට පෙනී සිටි අපට මෙය අසීරුයි. දශම ගානක වෙනසකින් ලොකු දෙයක් වෙන්න පුළුවන්.රසායන විද්‍යා ප්‍රශ්න පත්‍රයේ දී අපි ප්‍රශ්න 60 ක් පැය 2 කදී ලිවිය යුතුයි. නව නිර්දේශය යටතේ ප්‍රශ්න 50 ක් පැය 2 කදී ලිවීම පහුසයි. එතැන ප්‍රශ්න දහයක වාසිය ඔවුන්ට එතන පළමු ප්‍රශ්න 39 දෙපාර්ශ්වයටම සමානයි. ඒ මොහොතේ කාලයේ වැඩි වාසිය හිමි වුණේ ඔවුන්ටයි. මම දන්න විදිහට රචනා ප්‍රශ්න 4 ටම උත්තර ලියපු යාළුවෝ කවුරුවත්ම නැහැ. හැමෝම ලියලා තියෙන්නේ ප්‍රශ්න 2, 2 1 / 2 , 3 ක් වගේ. අපිට ආයෙ වතාවක් විභාගය කරන්නත් බැහැ. ඒ නිසා Z – Score එකේ සාධාරණයක් අවශ්‍යයි.--මම දකින විදිහට අපි හැමෝගෙම හීනයක් තමයි විශ්වවිද්‍යාලවලට ප්‍රවේශ වෙනවා කියන එක. විශේෂයෙන්ම අ. පො. ස. (සා. පෙළ) හොඳ ප්‍රතිඵලයක් අරන් අපි විද්‍යා විෂයන් තෝරා ගත්තේ වෛද්‍යවරයෙක් විතරක් වෙන්න නෙවෙයි. පරණ නිර්දේශයේ තිබුණේ කාලයක් තිස්සේ පැවතගෙන ආ විෂය කොටස්. අලුත් නිර්දේශය ඇත්තටම අලුත්. විවිධ විශ්වවිද්‍යාල අධ්‍යාපනයට යන්න හොඳ ප්‍රවේශයක් නව නිර්දේශය තුළ තියෙනවා. ඒ වගේම ශිෂ්‍ය හිතකාමී ප්‍රශ්න පත්‍රයක් තිබුණේ. වැඩි වාසි තිබුණේ ලකුණු ගන්නයි. දශමය වුණත් අපට වැදගත්.අපි හොඳට පාඩම් කළා නම් විභාගය ජය ගන්නවා කියන එක අමාරු නැහැ.--හොඳට පාඩම් කරපු දරුවෙක්ට කවදාවත් විභාගයක් අසීරු වෙන්නෙ නැහැ. මෙතනදී වැදගත් ප්‍රශ්න ගණනාවක් රටාවටත් නොවේ. ලිවීමේ වේගය නවීන ලෝකයත් එක්ක යන්න නම් නව දැනුම විෂය තුළ අන්තර්ගත වෙන්න ඕනේ. රජය කවදාවත් ඉගෙන ගන්න දරුවකුට අසාධාරණයක් කරන්නේ නැහැ. ඒ නිසා පැරණි නිර්දේශයෙන් හෝ නව නිර්දේශයෙන් විභාගයට මුහුණ දුන් අයට නිසි සාධාරණය ඉටුවේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=f1110105</link>
    <topic>‘උපාධිය’ විලාසිතාවක් නොවේ</topic>
    <author>මුදිත ප්‍රසන්න තිලකරත්න</author>
    <content>තමා ගැන ඉගෙනීම ලොකුම ඉගෙනීම යැයි තිලෝගුරු බුදු රජාණන් වහන්සේ වදාළ සේක. සැබෑම චිත්ත සමාධිය ඇති වන්නේ නරකම දේ බාර ගැනීමෙන් බව ලොව ප්‍රකට ලේඛකයකු වන ඩේලි කානගිගේ කෘතියක සඳහන් වේ. ජීවිත අභිවෘද්ධිය සලසා ගැනීමට එදිනෙදා කළ කී දෑ පිළිබඳව මොහොතක් ස්වයං මන්ත්‍රණයේ යෙදෙන්නැයි මනෝ විද්‍යාවේ පියා ලෙස විරුදාවලී ලද සිග්මන් ප්‍රොයිඩ් ප්‍රකාශ කර තිබේ. සිරිලක දැයේ දූ පුතුන්ගේ නැණ පහන පුබුදුවාලන්නට නිදහස් අධ්‍යාපනය ලබාදිය යුතු යැයි කල්පනා කළ සී. ඩබ්ලිව්. ඩබ්ලිව්. කන්නන්ගර මැතිඳු ජාතියට නිදහස් අධ්‍යාපනය තිළිණ කළේය. ඒ සා විශාල සෑම සිතුවිල්ලක ම පරිශ්‍රමයක ම ගැබ් වී පැවතියේ එකම එක පරමාදර්ශයකි. එනම් දියුණුවේ මං පෙත ඉගෙනීමයි – අධ්‍යාපනයයි වන බවයි.ලෝකය ශීඝ්‍ර සංවර්ධන ක්‍රියාන්විතයක පෙළහර පාමින් සිටී. තාක්ෂණය විසින් ගෝලීයකරණය නැමැති විශ්ව ගම්මාන සංකල්පය ඉදිරිපත් කරමින් ලෝකය එකම එක නිවහනක් බවට පරිවර්තනය කර තිබේ. ගොම දියත්, කිරි දියත්, කහ දියත්, වස විසත් එකසේ සම්මිශ්‍රණය වෙමින් පදමට ලෝකය කැළතී ඇත. බලපුළුවන්කාරයින්ටයි සූත්තරකාරයින්ටයි ලෝකයට මැජික් පෙන්වන කල දසාව උදා වී තිබේ. රන් කෙණ්ඩියේ සිංහ තෙල් වැනි වූ මිනිස් ගුණය සඟවා ගත් මිනිසුන් බබුරන්ට ද මෙත් වඩමින් රාගයෙන් ද්වේශයෙන් මෝහයෙන් ඔද්දල් වූ සැමට අමා පැන් පොවමින් සිටිති. උදාර දූ පුතුන් කරපින්නා ගත් මවුපියන් කප්පරක් බලාපොරොත්තු හිස් මුදුන් හී තබා ගනිමින් ජීවන අරගලයේ යෙදී සිටී. දරුවන් තිඹිරිගෙයි සිටියදීම මවුපියන් නොනවතින අධ්‍යාපන රැල්ලේ කඩඉම් සළකුණු කරමින් පිඹුරුපත් සකසමින් පසුවෙති.දඩබල්ලන් උසිගන්වමින් ‘හෙලෝ... හෙලෝ... කියමින් රිසිවරය නාද වේ. වාහන සමඟ විදුලි වේගයෙන් දරුවන් විභාග ජය ගැනීමේ ධාවන පථයක තරග වදිමින් සිටිති. දරුවන්ගේ මුහුණේ සිනහාව තැතිගැන්මෙන්, කුතුහලයෙන් හා චිත්තා වේගයන්ගෙන් වියැකී ගොස් තිබේ. මවුපියන්ට ආදරය, කරුණාව දක්වන්නටත් දරුවන්ට විවේකය නැති තරමට විභාග මානසිකත්වය වැඩිදියුණු වී ඇත. ටියුෂන් පන්තිවල ගුරුවරුන් දරුවන්ට ‘ආයුබෝවන්’ ද නොකියති.හැඳි නොගැසූ කිරිහොද්ද කෙසේ කැටි ගැසුණත් ඔවුනට කම් නැත. එලෙස ඔවුන් මාසය අවසානයේ යහමින් මුදලක් උපයා ගන්නා බව නොරහසකි. එසේ පවසන්නේ ඔවුන්ගේ දැනුම, කැපවීම අවතක්සේරුවට ලක් කරමින් නොවේ. පවතින සමාජ අධ්‍යාපනික පසුබිමේ ශාප ලද්දෝ ඔවුන් ද වන බැවිනි. එහෙත් මෙම ඊනියා වැඩපිළිවෙළ ප්‍රතිසංශෝධනය කිරීමේ වගකීමෙන් හරි අඩක් ඔවුන් සතුයි. මන්දයත්, දැනුමින් හීන සමාජයට දැනුම, අවබෝධය ලබාදෙන පිරිස ඔවුන් ද වන බැවිනි.මුළු මහත් ලෝකය ම වසර 2050 පමණ වනවිට රුදුරු ආහාර අර්බුදයකට ලක්වන බව ප්‍රසිද්ධ මතයකි. ආහාර සුරක්ෂිතතාවය, වගා දිරිගැන්වීමේ උපාය මාර්ග, පොහොර භාවිතයේ දී සැලකිලිමත් වීම, වසංගත රෝග මැඬපැවැත්ම, උසස් මානව පුරුදු ප්‍රචලිත කිරීම, පරිසර සංරක්ෂණය වැනි කරුණු කෙරෙහි ලෝකයේ අවධානය වැඩි වශයෙන් යොමු වී තිබේ. ශ්‍රී ලංකාව මෙම අභියෝග ජය ගැනීමේ ඉදිරි දස අවුරුදු සැලැස්මකට අනුව මහින්ද චින්තන වැඩපිළිවෙළ තුළ මේ වනවිට කටයුතු දියත් කෙරෙමින් පවතී. එම කාර්යයන් සඳහා විශාල ධනස්කන්ධයක් වැය කරමින් හා ආයෝජනය කරමින් ක්‍රියාවට නංවා තිබේ. ශ්‍රී ලංකාව දකුණු ආසියාවේ ආශ්චර්යය කරා රැගෙන යන මෙම ගමනේ දී රටේ බුද්ධි බලකායේ සක්‍රීය දායකත්වය නොඅඩුව ලබාදිය යුතු වේ.හුදු තරගකාරී මානසිකත්වයට නැඹුරුව තල්ලු වී ගිය උපාධිධාරි අවශ්‍යතාවය රටේ අවශ්‍යතාවයක් මිස රැකියා පෝලිමට එක්වන තවත් එක් සාධකයක් නොවිය යුත්තේ රැකියාවකටත් වඩා රටේ ප්‍රගතියට ඔවුන්ගේ කැපවීම අත්‍යාවශ්‍ය වන මොහොතකය. තමාට, තම පවුලේ සාමාජිකයින්ට, සමාජයට හෝ රටට ඵලදායි නොවූ උපාධි පළදනාවකින් කිනම් ඵලයක්ද? රැකියාව අධිතක්සේරු කිරීම, සේවය පැහැර හැරීම, උද්ඝෝෂණ, අකුරට වැඩ, ලෙඩ නිවාඩු, ඉල්ලීම් ලබාදෙන තුරු අඛණ්ඩ වැඩ වර්ජන, දේශපාලන පළිගැනීම්වලට එරෙහි සත්‍යග්‍රහ එවන් වූ පරමාදර්ශී මහජන සේවාව ලඝු කළ හැකි අදූරදර්ශී අනිසි පූර්වාදර්ශ ඉගෙන ගත්තේ උපාධි අධ්‍යාපනයෙන් නම් එය නිදහස් අධ්‍යාපනයේ දොර කවුළු වසා දැමිය යුතු වාන් දොරටුවක් බව කිව යුතුමයි. අනේකවිධ දුක් පීඩා, මධ්‍යයේ දරුවන්ට සිප් සතර ලබාදෙමින් මවුපියන් විඳි දුක් ගැහැටවලට සාධාරණ මානුෂීය පිළිතුර ‘අනේ පුතේ අපට නැතත් උඹ හොඳට හැදියන්’ කියා වුවත් ඔවුන්ගේ සිතුම් පැතුම් ආවේග ඔවුන්ට ම විෂමකාරී කලහකාරි වේදනාගෙන දෙන සිතුවිලි නම් රටේ මහජනතාවට ‘රාජ්‍ය සේවය’ තුළින් ඔවුන්ගෙන් ඉටුවන කෙන්ගෙඩියක් නැත.රාජ්‍ය සේවයේ වසර 03 ක පරිවාස කාලය ස්ථිර පත්වීම තෙක් කඩඉමක් මිසක තනතුරක රාජකාරි වගකීම් හොඳින් ම හඳුනාගත් ඇගැයීම් කාලසීමාවක් වී නොමැති බැව් පෙනී යයි. උද්ඝෝෂණය කර සටන් වැද, රජයට බල කරමින් ලබාගත් උපාධි රැකියා පත්වීම අවලංගු කර ගැනීමකට ඔවුන්ගෙන් නම් ඉඩක් නැති තරම් ය. වෘත්තීය සමිති ක්‍රියාමාර්ගයන්ගෙන් රජයට යම් තරමකින් හෝ බලපෑමක් එල්ල වේ. එහෙත් අපහසුතාවයන්ට ලක්වෙමින් හෝ රජයට ඔවුන්ගේ සිත් සතුටු කිරීමට සිදුවී තිබේ. නමුත් ගුණාත්මක රාජ්‍ය සේවය පිළිබඳ කල්පනා කිරීමේ දී රජය ක්‍රියාකර ඇත්තේද විටෙක පය බරවාට පිටකර බෙහෙත් බැඳීමක් බව පසක් විය යුතුයි.ඒ පිළිබඳව රජයේ බලධාරින්ගේ අවධානය යොමුවිය යුතු සේම සරසවි අධ්‍යාපනයට පෙරාතුව හා ඉන් පසුව රැකියා වෙළෙඳ පොළ තුළ ද ජනතා අවශ්‍යතා හා ජාතික අභිලාෂය පිළිබඳ උපාධිධරයින්ගේ ආකල්ප නැඹුරුව ඇති කිරීම පිණිස ‘පුනරුත්ථාපන’ ක්‍රියාදාමයකට අවතීර්ණ වීම සුදුසුයැයි සක්සුදක් සේ පෙනී යයි. මෙම යෝජනාව උපාධිධර සෑම සියලු දෙනා කෙරෙහි ම එකසේ නොවන්නට පුළුවන. එය කිසියම් ඇගැයීම් ක්‍රමවේදයක් තුළින් ආකල්ප හා කුසලතා හඳුනා ගැනීම දක්වා වූ වැඩපිළිවෙළකින් ආරම්භ කළ යුතුයි. පැරණි ගුණගරුක සමාජයකට මෙම තත්ත්වය යෝජනා කළ යුතු නොවූවත් විජාතික බලපෑම් හා මුසු වූ වර්තමාන අධ්‍යාපන වෙළෙඳපොළ හමුවේ නීති – රීති ක්‍රමවේද අනුගමනය කළ යුතු යැයි හැඟී යයි. අධ්‍යාපනය බද්ධ විය යුත්තේ මිනිස් බුද්ධියට හා මිනිස් චර්යාවන්ට යන්න වර්තමාන උපාධි පරපුරට ඒත්තු ගැන්වීම රටේ ජාතික සඵලතාවයට බෙහෙවින් ම ඉවහල් වේ.ඊනියා උපාධිධාරින් ඉදිරියේ මහඇඳුරන් ඊටත් වඩා විරාජමාන වුවහොත් බැබළෙන්නේ තනතුරු මිසක හදවත් ඇති මිනිසුන් නොවන වග නෙතට කඳුළක් සේ සහතික විය හැකියි.නිදහස් අධ්‍යාපන තවලමෙන් සැබෑ ජීවන යාත්‍රාවට ගොඩ බට දැයේ යොසුර සොයුරියනි, ලක් මව, නුඹලා දැනුමින් පොහොසතුන් බවට පත් කළේ මේ රටේ සුවහසක් අසරණයින්ගේ ජීවිත සරු කරන්නටයි. ඔවුන්ට අත්වැලක් වන්නටයි. දැයේ බරට උර දෙන්නටයි. ඒ බැව් කිසිවිටක අමතක නොකරමු.එනයින් උපාධිය වනාහී එකෙකු පරයා නැගෙන විලාසිතාවක් නොව ඔබ හිස මත පැළදි දැයේ අභිමානවත් කිරුළ බව යළි යළිත් සිහිපත් කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>10</day>
    </date>
    <link>http://www.dinamina.lk/2011/10/10/_art.asp?fn=f1110106</link>
    <topic>ජනතා පණිවිඩය උණ්ඩය නොවේ ඡන්දයයි</topic>
    <author>- ජයසිරි මුණසිංහ</author>
    <content>ඇති...! යාන්තම්! ඡන්ද සටන් ඉවරයි; යමකු කියනු ඇසේ. මෙලෙස නිමාවට පත් වූයේ මේ වසරේ අවස්්ථා තුනකදී පැවැත් වූ පුංචි ඡන්දයන් ය. මේ මැතිවරණය ඇරඹියේ 2011 මාර්තු 17 වැනිදා පළාත් පාලන ආයතන 235 කිනි. අනතුරුව 2011 ජුලි 22 වැනිදා ආයතන 65 ක ඡන්ද විමැසීම පැවැති අතර, පෙරේදා (08) වැනිදා ආයතන 23 ක එය පැවැත්විණි.මේ ඡන්දයෙන් ජනතාව රටට ලබා දුන් පණිවුඩය කුමක් දැයි විමසා බැලීම කාලෝචිත යැයි අපි කල්පනා කෙළෙමු. ඒ පිළිබඳව තැබෙන සටහනකි.පුංචි ඡන්දයේ පළමු වන අදියර පැවැත්වෙන අවස්ථාව වන විට අප රට ගැන, දේශපාලනය ගැන ජාත්‍යන්තර ක්‍රියාකාරකම් ගැන දෙස් විදෙස් හි කතිකාවක් මතු වී තිබුණි. එදවස ශ්‍රී ලංකා රජය මානුෂීය මෙහෙයුම් අවසානයේ යුද අපරාධ සිදු කළේ යැයි එල්.ටී.ටී.ඊ හිතවාදී ඩයස්පෝරාව ජාත්‍යන්තරයේ මතයක් පතුරුවා, අප රට ලොව ඉදිරියේ අවමානයට ලක් කිරීමට උත්සාහ දරමින් සිටි අවධියකි.එපමණක් නොව, තිස් වසරක් තිස්සේ පැවැති ම්ලේච්ඡ, කුරිරු යුද්ධය පරාජයට පත් කොට නව ජවයකින් රටේ සංවර්ධනය ඇති කිරීමට මුල පිරූ යුගයකි. මේ ගමනේ සාර්ථකත්වයට බෙහෙවින් බලපාන දෙස් විදෙස් ආයෝජන දිනා ගැනීමට ආසන්න මොහොතේ අප රටට මඩ ප්‍රහාරයක් දීමට කොටි ඩයස්පෝරාව සූදානම් වී සිටියේය.මේ රටට වින කරන දුෂ්ඨ බලවේග පරාජයට පත් කිරීමට එදා මුල් වටයේ පුංචි ඡන්ද සටනේ දී රට වැසි ජනතාව ක්‍රියා කළහ. එසේ ක්‍රියා කළේ, මැතිවරණයෙන් විශිෂ්ට ජයක් එක්සත් ජනතා නිදහස් සන්ධානයට අත්කර දී ජනාධිපති මහින්ද රාජපක්‍ෂ මහතාගේ දුරදර්ශී නායකත්වය අප අනුමත කරන බව නොබියව ජාත්‍යන්තරයට ප්‍රදර්ශනය කරමිනි. එදා පුංචි ඡන්දයේ මුල් වටයේ දී කොළඹින් දුර බැහැර ඈත පිටිසර ගම් දනව්වල ජනතාව ලබා දුන් පණිවුඩය එය විය.අපි පළාත් පාලන ආයතන මැතිවරණ මාලාවේ දෙවැන්න, රටට ජාතියට ලබා දුන් පණිවුඩය කුමක් දැයි දැන් කතිකා කරමු.මුලින් සඳහන් කළ පරිදිම එම මැතිවරණය පැවැතියේ ජුලි මස 22 වැනිදා ය. ඒ සඳහා ඉදිරිපත් වූ දේශපාලන පක්‍ෂ, ස්වාධීන කණ්ඩායම් වලටත් වඩා වැඩි වටිනාකමක් එක් වනුයේ මැතිවරණය පැවැත් වූ පළාත් පාලන ආයතන බල ප්‍රදේශය පිළිබඳව සිතූ විට ය. එවර ඡන්දය පැවැතියේ උතුරු - නැඟෙනහිර දෙපළාතේ පළාත් පාලන ආයතන 20 ක් ඇතුළුව තවත් ආයතන 45ක ය.වසර තිහකට වඩා කාලයක් කවුරු පිළිගත්ත ද? එසේ කිරීමට ඇකැමැති වුවද රටේ විශේෂයෙන් උතුරු - නැඟෙනහිර දෙපළාතේ ජනතාවට නිදහසේ ඡන්දය පාවිච්චි කිරීමට අයිතියක් හෝ හිමිකමක් හෝ නොතිබුණැයි කීවද එහි වරදක් නැත.මිනීමරු ප්‍රභාකරන් විසින් තම විසැඳුම අවි බලයෙන් ලබා ගන්නා තැනට දෙමළ ප්‍රජාව තල්ලු කොට තිබූ අතර, ඊට එරෙහිව මත ප්‍රකාශ කළ පිරිසට සිදු වූවේ නිරපරාධයේ මැරුම් කෑමට ය.එවන් ජන කොටසකට තමන්ට නිසි, රිසි සේ තම පාලකයන් පිරිසක් ගම් මට්ටමේ දී තෝරා පත් කර ගැනීමට හැකියාව ලැබුණේ නොඑසේ නම් “උණ්ඩය” වෙනුවට “ ඡන්ද බලය” ගැන බලාපොරොත්තු තැබීමට ඉඩකඩ ලැබුණේ එම මැතිවරණයේ දී ය.ඒ අනුව බලන කළ විශේෂයෙන් උතුරු - නැගෙනහිර ජනතාව ඡන්දය ප්‍රකාශ කරන තැනට කැඳවාගෙන ඒම, ඔවුන්ට අනිසි බලපෑමක් හෝ ඡන්ද මංකොල්ල කෑමක් වැනි අත්දැකීම් ලබන්නට හෝ ඉඩ නොතැබීම එදා සිදු වූ සුවිශේෂතම සිදුවීම ය.ඒ සමඟ දකුණේ පළාත් පාලන ආයතන ජාලයේ බලය රටට හිතැති එක්සත් ජනතා නිදහස් සන්ධානයට හිමිකරදීමෙන් ද ජාත්‍යන්තරයට පණිවුඩයක් යැවිණි. ඒ සන්ධාන රජයේ සමාජ, ආර්ථික වැඩපිළිවෙළ ජනතාව අනුමත කරන බව ය. එපමණක් නොව රජය ගෙන යන සංවර්ධන වැඩපිළිවෙළ වේගවත් කරන ලෙස ද ඡන්දයේ ප්‍රතිඵලය ලබා දුන් පණිවුඩයක් ම විය.අපි පෙරේදා නිමා වූ මැතිවරණයෙන් රටට ලැබුණේ කුමක් දැයි දැන් විමසමු.මෙවර පළාත් පාලන ආයතන 23 ක ඡන්දය පැවැත්විණි. ඉන් ආයතන 20 ක බලය එ.ජ.නි.ස ට හිමි විය.මේ මැතිවරණ සමයේ පැවැති ප්‍රධානම කතිකාව කොළඹ, දෙහිවල, ගල්කිස්ස, කෝට්ටේ ප්‍රධාන තදාසන්න ප්‍රදේශවල අඩු ආදායම්ලාභී ජනතාව ජීවත් වෙන ජනාවාස වෙනුවට තට්ටු නිවාස ලබා දීමේ වැඩපිළිවෙළක් ක්‍රියාත්මක කිරීම ගැනය.ඒ කතිකාව මැතිවරණ පූර්ව ප්‍රචාරක ඇරඹි දිනයේ පටන් එය නිමා කරන දිනය දක්වා එක්සත් ජාතිත පක්‍ෂය ගෙන ගියේ ජනතාව භීතියට පත් කරවමිනි. එනම් ආණ්ඩුව මේ ජනතාව ගේ නිවාස කඩා බිඳ දමා ඔවුන් කොළඹින් පන්නා දමන බවට මත ප්‍රකාශ කරමින් ඔවුහු දේ්ශපාලන වාසි තකා රට ගිනි තැබූහ.ම් මතවාදයට එරෙහිව ජනතාව දිනා ගැනීමට වැඩි බරක් දැරීමට ආණ්ඩුවට සිදු විය. ආණ්ඩුවේ මතයට වඩා ප්‍රබලව මේ විපක්‍ෂයේ බොරු ප්‍රචාරය ජය ගත්තේ, කොළඹ මහ නගර සභා බල ප්‍රදේශයේ ජීවත්වෙන ඡන්දදායක ජනතාව පසු තැවිල්ලේ හිමිකරුවන් බවට පත් කරවමිනි. ඔවුන් ලබාදුන් දේශපාලන නොමේරූ තීන්දුව සම¼ඟ අද පටන් ඔවුන් පසු තැවෙනු ඇත.නාගරික ජනතාවට ඉතා ඉහළ නිවාස, පාසල්, රෝහල්, සනීපාරක්‍ෂක සේවා, පිරිසිදු පානීය ජලය, වැනි පහසුකම් ලබා දීමේ කඩිනම් වැඩපිළිවෙළක් රජය මැතිවරණ සමයේ එළි දක්වා තිබුණි.ඊට අමතරව වඩාත් චිත්තාකර්ෂණීය, අති සුන්දර, රම්‍ය නගරයක් ලෙස කොළඹ ගොඩනැඟීමට සැලසුම් එළිදක්වා තිබුණි. ඒ සියල්ල ඉතා කඩිනමින් ක්‍රියාත්මක කිරීමට මහ නගර සභාවේ බලය ද ආණ්ඩුවේ බලය හිමි පක්‍ෂයට තිබුණා නම් පහසු ය.ඒ පහසුව දැන් ගිලිහී ගොස් ඇත. එනමුත්! කොළඹ මහ නගර සභාවේ බලය අහිමිවුවා යැයි කියා සංවර්ධනය ප්‍රමාද නොකරන ලෙස සෙසු පළාත් පාලන ආයතන විස්සේ ජනතාව ලබා දුන් අති විශිෂ්ට ජනවරම කියා සිටියි.එක්සත් ජාතිත පෙරමුණ සතුව පැවැති කොළ බළකොටු එකින් එක බිඳ වැටිණි. එමෙන්ම ජනතා විමුක්ති පෙරමුණේ ඡන්ද පදනම ගිලා බැස ඇත. සන්ධානය විජයග්‍රහණය ලබා ඇත.මේ ප්‍රතිඵලය ලබාදී ජනතාව ආණ්ඩුවට දුන් පණිවුඩය ළඟා කරගත් ජයග්‍රහණය වඩාත් ශක්තිමත් ව ඉදිරියට ගෙන යෑමට කැප වෙන්න යන්න යි.ජනතාව ආණ්ඩුව සමඟයි. ආණ්ඩුව ජනතාව සමඟ රට, ජාතිය ඉදිරියට රැගෙන යෑමට ඇරඹි වැඩපිළිවෙළ වඩාත් වේගවත් කිරීමට ක්‍රියා කරනු ඇත යන්න ජනතා පැතුමයි. ඒ පැතුම් ඉටුවන දිනය වැඩි ඈතක නොවේ!.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=n1110111</link>
    <topic>භාරතගේ මරණයට හේතුවවෙඩි වැදීමෙන් සිදුවූ බහුවිධ තුවාල</topic>
    <author>කුමුදු හෙට්ටිආරච්චි</author>
    <content>මුල්ලේරියාව වල්පොල ප්‍රදේශයේ හිඹුටාන පටුමගේදී සිදුවූ වෙඩි තැබීමේ සිද්ධියකින් මියගිය ජනාධිපති ජ්‍යෙෂ්ඨ උපදේශක භාරත ලක්ෂ්මන් ප්‍රේමචන්ද්‍ර මහතාගේ මරණය වෙඩි වැදීමෙන් ඇතිවූ බහුවිධ තුවාල හේතුවෙන් සිදුව ඇති බව අධිකරණ වෛද්‍ය නිලධාරී මහාචාර්ය රවීන්ද්‍ර ප්‍රනාන්දු මහතා විසින් අධිකරණය වෙත ඉදිරිපත් කළ කෙටි පශ්චාත් මරණ පරීක්ෂණ වාර්තාවෙන් සඳහන් කැර තිබුණි.භාරත ලක්ෂ්මන් ප්‍රේමචන්ද්‍ර මහතා හා ඒ මහතා සමඟ මියගිය ඒ මහතාගේ පෞද්ගලික ආරක්ෂක නිලධාරීන් දෙදෙනාගේ මරණ සම්බන්ධව සවිස්තරාත්මක පශ්චාත් මරණ පරීක්ෂණ වාර්තාවක් කොළඹ අධිකරණ වෛද්‍ය නිලධාරිවරයා විසින් ඉදිරි දිනයකදී අධිකරණයට ඉදිරිපත් කිරීමට නියමිතය.භාරත ලක්ෂ්මන් ප්‍රේමචන්ද්‍ර මහතාගේ හා ඒ මහතාගේ පෞද්ගලික ආරක්ෂක නිලධාරීන් දෙදෙනාගේ මරණ සම්බන්ධ වැඩිදුරටත් මහේස්ත්‍රාත් පරීක්ෂණය හා සාක්කි කැඳවීම කොටුව මහේස්ත්‍රාත් ලංකා ජයරත්න මෙනෙවිය විසින් ලබන 20 වැනිදාට කල් තබා ඇත.මේ මනුෂ්‍ය ඝාතන සම්බන්ධව රහස් පොලිසිය විසින් වැඩිදුර විමර්ශන කටයුතු සිදුකරන අතර වැඩිදුරටත් මහේස්ත්‍රාත් පරීක්ෂණයේ සාක්කි කැඳවීම කොළඹ ප්‍රධාන මහේස්ත්‍රාත් අධිකරණයේදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=n1110112</link>
    <topic>වෙඩි වැදුණ තවත් අයෙක් මරුට</topic>
    <author>චන්ද්‍රිකා පෙරේරා</author>
    <content>මුල්ලේරියාව හිඹුටාන මාර්ගයේ දී ඉකුත් අට දා සවස සිදු වූ වෙඩි හුවමාරුවේදී තුවාල ලබා කොළඹ ජාතික රෝහලේ දැඩි සත්කාර ඒකකයේ ප්‍රතිකාර ලබමින් සිටි මනිමෙල් කුමාරස්සාමි නමැත්තා ඊයේ (10) උදේ මියගොස් තිබේ.ඝාතනය වු හිටපු පාර්ලිමේන්තු මන්ත්‍රී හා වෘත්තීය සමිති කටයුතු පිළිබඳ ජනාධිපති අධ්‍යක්‍ෂ ජෙනරාල් භාරත ලක්ෂ්මන් ප්‍රේමචන්ද්‍ර මහතාගේ ආධාරකරුවකු වන මියගිය අය රාගම මත්තුමගල ප්‍රදේශයේ පදිංචිව සිටි අයකු බව පොලිසිය පවසයි. සිද්ධියේදී වෙඩි වැදීමෙන් මියගිය සිව්වැන්නා මොහු වේ. භාරත ලක්ෂ්මන් මහතා ද ඔහුගේ ආධාරකරුවන් වූ මොහොමඩ් අස්මි සහ දමිත දර්ශන නමැති දෙදෙනා ද එදිනම මිය ගොස් තිබිණි. භාරත ලක්ෂ්මන් ප්‍රේමචන්ද්‍ර මහතාගේ හා පාර්ලිමේන්තු මන්ත්‍රී දුමින්ද සිල්වා මහතාගේ කණ්ඩායම් දෙක අතර මෙම ගැටුම ඇති වී තිබිණ.එහිදී තුවාල ලැබූ දුමින්ද සිල්වා මහතා අසාධ්‍ය තත්ත්වයෙන් ජයවර්ධනපුර රෝහලේ දැඩි සත්කාර ඒකකයේ ප්‍රතිකාර ලබමින් සිටියි.එහිදී තුවාල ලැබූ පොලිස් නිලධාරීන් දෙදෙනෙක් කොළඹ ජාතික රෝහලේ ප්‍රතිකාර ලබති.ඉන් එක් අයෙක් භාරත ලක්ෂ්මන් ප්‍රේමචන්ද්‍ර මහතාගේ ආරක්‍ෂක නිලධාරියෙකි. අනෙක් අය ගොතටුව පොලිස් මුරපොළේ රාජකාරියේ සිටි නිලධාරියෙකි. සිද්ධිය පිළිබඳ රහස් පොලිිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=n1110113</link>
    <topic>සිද්ධිය වූ තැන පොලිස් නිලධාරීන් සිට නැහැ</topic>
    <author>විජයානි එදිරිසිංහ</author>
    <content>මුල්ලේරියාව වෙඩි තැබීමේ සිද්ධියේදී පොලිස් නිලධාරීන් කිසිවෙකුත් එම ස්ථානයේ නොසිටි බවට රහස් පොලිස් පරීක්‍ෂණවලින් අනාවරණය වී තිබේ.සිද්ධිය වෙන අවස්ථාවේ පොලිසිය එම ස්ථානයේ සිට එම ගැටුම නැවැත්වීමට පියවර නොගත් බවට ඇතැම් පුද්ගලයන් කරන ප්‍රකාශ සම්පූර්ණයෙන් අසත්‍ය බව මෙම පරීක්ෂණවලින් මේ වනවිට හෙළි වී ඇත. සිද්ධියෙන් තුවාල ලබා සිටින පොලිසියේ දෙදෙනා මන්ත්‍රීවරුන්ගේ ආරක්ෂාවට සිටි අයයි.ගැටුමට අදාළ පරීක්ෂණ කටයුතු අපක්ෂපාතීව නිවැරැදිව දැඩි සැළකිල්ලකින් යුතුව කරුණු පුළුල් ලෙස සොයා බලන මෙන් පොලිස්පති ඇන්.කේ. ඉලංගකෝන් මහතා රහස් පොලීසියට දැනුම් දී තිබේ.එම ස්ථානයේ සිදුවූ වෙඩි තැබීමේ සිද්ධිය සහ සිද්ධිය වීමට පෙර දින සිට සිදුවූ සිදුවීම් පිළිබඳ වැදගත් තොරතුරු රැසක් රහස් පොලීසිය මගින් සොයාගෙන තිබේ.මෙහිදී ඇතැම් පුද්ගලයන් විසින් අසත්‍ය තොරතුරුද ගෙනහැර දක්වා තිබේ. මේ නිසා රහස් පොලීසිය දැඩි සැළකිල්ලකින් යුතුව පරීක්ෂණ මෙහෙයවයි.සිද්ධියෙන් මියගිය හිටපු පාර්ලිමේන්තු මන්ත්‍රී භාරත ලක්ෂ්මන් ප්‍රේමචන්ද්‍ර මහතාගේ ආරක්ෂක නිලධාරීන්ගෙන්ද පාර්ලිමේන්තු මන්ත්‍රී දුමින්ද සිල්වා මහතාගේ ආරක්ෂක නිලධාරීන්ගෙන්ද තුවාල ලැබූ සෙසු පිරිසගෙන්ද කට උත්තර ලබාගෙන ඇත.ඔවුන්ගේ ඇඟිලි සළකුණුද ලබාගෙන තිබේ.භාරත ලක්ෂ්මන් ප්‍රේමචන්ද්‍ර මහතාට වෙඩි තැබුවේ කවුද? දුමින්ද සිල්වා මහතාට වෙඩි තැබුවේ කවුද ? කාගේ ගිනි අවි වලින්ද ? යන්නට අදාළ වැදගත් තොරතුරු රැසක් පරීක්ෂණවලදී අනාවරණය කරගෙන තිබේ.මේ අතර එම ස්ථානයේදී වාහනවලට ගිනි තැබීම ඇතුළු අලාභ හානි කළ පුද්ගලයන් පිළිබඳ තොරතුරු ලැබී ඇත. ඔවුන් ඉදිරියේදී අත්අඩංගුවට ගැනීමට රහස් පොලීසිය බලාපොරොත්තු වෙයි.මේ අතර භාරත ලක්ෂ්මන් ප්‍රේමචන්ද්‍ර මහතා සහ දුමින්ද සිල්වා මහතා රැගත් වාහන සිද්ධිය වූ ස්ථානය කරා ගෙනවිත් මෙම ගැටුම ඇති කිරීමට යම් පිරිසකගේ සැලසුමක් තිබුණ ද යන්න හෙළිකර ගැනීමටද පරීක්ෂණ පවත්වන නිලධාරීන් අවධානය යොමුකර තිබේ.රහස් පොලීසියේ නියෝජ්‍ය පොලිස්පති ජයන්ත කුලතිලක මහතාගේ උපදෙස් මත රහස් පොලීසියේ අධ්‍යක්ෂ ජ්‍යෙෂ්ඨ පොලිස් අධිකාරී මහේෂ් පෙරේරා මහතාගේ අධීක්ෂණය යටතේ පරීක්ෂණ සිදුවෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=n1110114</link>
    <topic>ඉන්දීය විදේශ ලේකම්ජනපති හමුවෙයි</topic>
    <author>මහින්ද අලුත්ගෙදර</author>
    <content>නිල සංචාරයක් සඳහා ශ්‍රී ලංකාවට පැමිණි ඉන්දීය විදේශ ලේකම් රන්ජන් මතායි මහතා අරලියගහ මන්දිරයේදී ඊයේ (10) ජනාධිපති මහින්ද රාජපක්‍ෂ මහතා හමුවිය.ඉන්දීය විදේශ කටයුතු අමාත්‍යාංශයේ ලේකම්වරයා වීමෙන් පසුව ඒ මහතා ශ්‍රී ලංකාවට පැමිණි පළමු අවස්ථාව මෙය වන අතර එහිදී ශ්‍රී ලංකාවට හා ඉන්දියාවට පොදුවේ බලපාන කරුණු රැසක් කෙරෙහි අවධානය යොමු කළේය.ආර්ථික සංවර්ධන අමාත්‍යාංශයේදී ඇමැති බැසිල් රාජපක්‍ෂ මහතා හමුවූ රන්ජන් මතායි මහතා ඉන්දීය ආධාර මත උතුරු හා නැඟෙනහිර පළාත්හි ක්‍රියාත්මක සංවර්ධන කටයුතු මෙන්ම වාණිජ, ආයෝජන හා සංචාරක ආදී ක්ෂේත්‍රයන් සම්බන්ධයෙන් ද විශේෂ අවධානයක් යොමු කරන ලදී.තෙදින නිල සංචාරයක් සඳහා පසුගිය (8) දා ශ්‍රී ලංකාවට පැමිණි ඉන්දීය විදේශ ලේකම්වරයා මෙරට දේශපාලඥයන්, විද්වතුන් ඇතුළු පාර්ශ්ව රැසක් සමඟ සාකච්ඡා කළේය.ඊට අමතරව උතුරේ සංචාරයක නිරතවූ ඒ මහතා ඉන්දීය රජයේ ආධාර මත යාපනයේ ක්‍රියාත්මක කෙරෙන සංවර්ධන ව්‍යාපෘති රැසක් නිරීක්ෂණය කළේය. කන්කසන්තුරේ වරාය, උතුරු දුම්රිය මාර්ගය හා නව නිවාස ව්‍යාපෘති ඒ මහතාගේ නිරීක්ෂණයට ලක්වූ සංවර්ධන ව්‍යාපෘති අතර වෙයි.සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් කරුණාතිලක අමුණුගම, ශ්‍රී ලංකාවේ ඉන්දීය මහකොමසාරිස් අශෝක් කේ. කාන්ත මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=n1110115</link>
    <topic>පළමු වසර නාම ලේඛනයඊයේ සිට ප්‍රදර්ශනයට</topic>
    <author>ජීවනී පතිරණ</author>
    <content>2012 වර්ෂය සඳහා පළමු වසරට සිසුන් ඇතුළත් කිරීමේ තාවකාලික නාම ලේඛනය ඊයේ (10) සිට ප්‍රදර්ශනය කිරීමට බස්නාහිර පළාත් අධ්‍යාපන අමාත්‍යාංශය සියලුම පාසල්වලට දැනුම්දී ඇත.ඒ අනුව යම් විරෝධතා ඇත්නම් සති දෙකක කාලයක් ඇතුළත එය ඉදිරිපත් කරන ලෙස පළාත් අධ්‍යාපන අමාත්‍යාංශය දන්වා සිටී.බස්නාහිර පළාතේ පාසල්වලට සිසුන් ඇතුළත් කිරීමේදී විදුහල්පතිවරු චක්‍රලේඛනයට පටහැනිව කටයුතු කරන්නේ නම් ඒ පිළිබඳව තදින්ම ක්‍රියාත්මක වන බවත්, මුදල් වංචාවලට හසු නොවන ලෙසත් බස්නාහිර පළාත් ප්‍රධාන ඇමැති සහ අධ්‍යාපන ඇමැති ප්‍රසන්න රණතුංග මහතා ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=n1110116</link>
    <topic>භාරතගෙ අවමඟුල් කටයුතු හෙට රාජ්‍ය අනුග්‍රහය ඇතිව කොළොන්නාවේදී</topic>
    <author>පණ්ඩුක සමරසේකර</author>
    <content>ඝාතනයට ලක්වූ වෘත්තිය සමිති කටයුතු පිළිබඳ ජනාධිපති අධ්‍යක්ෂක ජෙනරාල් හිටපු පාර්ලිමේන්තු මන්ත්‍රී භාරත ලක්‍ෂ්මන් ප්‍රේමචන්ද්‍ර මහතාගේ අවසන් කටයුතු හෙට (12) වැනි බදාදා සවස 6.00ට කොලොන්නාව උමගිලිය මහජන ක්‍රීඩාංගණයේ දී සිදු කිරීමට නියමිත බව අවමංගල කමිටුව කියා සිටියි.මෛත්‍රීපාල සිරිසේන, බැසිල් රාජපක්ෂ, සුසිල් ප්‍රේමජයන්ත ඇමැතිවරු සහ බස්නාහිර පළාත් මහ ඇමැති ප්‍රසන්න රණතුංග සහ ආණ්ඩුකාර අලවිමව්ලාන යන මහත්වරුන්ගේ සහභාගීත්වයෙන් ඊයේ (10) අවමංගල කමිටුව රැස් වූ අවස්ථාවේ මේ තීරණය ගනු ලැබූ බව අවංගල කමිටු සාමාජික බස්නාහිර පළාත් සභා මන්ත්‍රී රේණුක පෙරේරා මහතා කියයි.හෙට (12) පස්වරු ප්‍රේමචන්ද්‍ර මහතාගේ කොලොන්නාව නිවෙසින් පිටවන අවමංගල පෙරහර දෙමටගොඩ මං සන්ධිය දක්වා පැමිණ මීතොටමුල්ල පාර ඔස්සේ උමගිලිය ක්‍රීඩාංගණයට ගමන් ගනී.අවමංගල පෙරහරට සහභාගි වන පාක්ෂිකයන්, වෘත්තීය සමිති, ස්වේච්ඡා සංවිධාන ආදී සියලු දෙනා 12 දින පස්වරු 2.00ට කොලොන්නාව ඔරලෝසු කණුව අසලට රැස්වන ලෙසද අවමංගල කමිටුව ඉල්ලා සිටියි.භාරත ලක්‍ෂ්මන් ප්‍රේමචන්ද්‍ර මහතාගේ අවසන් කටයුතු පූර්ණ රාජ්‍ය අනුග්‍රහයෙන් පැවැත්වීමට ද අවමංගල කමිටුව තීරණය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=n1110117</link>
    <topic>සංචාරකයෝ 60,219ක්පසුගිය මස ඇවිත්</topic>
    <author>අනුෂා ගුරුසිංහ</author>
    <content>පසුගිය සැප්තැම්බර් මාසයේ පමණක් සංචාරකයෝ 60,219 දෙනෙක් ශ්‍රී ලංකාවට පැමිණියහ.එය පසුගිය වර්ෂයේ සැප්තැම්බර් මාසයට සාපේක්ෂව 27.2% ඉහළ යාමක් ලෙස වාර්තා වේ.මේ වර්ෂයේ ජනවාරි සිට සැප්තැම්බර් දක්වා මාස 9 ඇතුළත සංචාරකයන් 598006 ක් පැමිණ තිබේ. (එය සියයට 34.3ක වැඩි වීමකි.) ගතවූ සැප්තැම්බර් මාසයේ දී ශ්‍රී ලංකාවට පැමිණි සංචාරකයන් ගෙන් 12,323 දෙනෙක්ම ඉන්දියාවේ සිට පැමිණි අය වෙති.මීට අමතරව බටහිර යුරෝපයේ 19,392 ක්, ප්‍රංශයේ 2848 ක්, ජර්මනියේ 3386 ක්, නෙදර්ලන්තයේ 1505 ක්, රුසියාවෙන් 1153 ක්, දකුණු ආසියාතික රටවලින් සංචාරකයන් 18,422 ක් පැමිණ තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=n1110118</link>
    <topic>අපේ දොස්තරලා 10,000ක්පිටරට ලෙඩ්ඩු බලති</topic>
    <author>සන්ධ්‍යා කරුණාරත්න</author>
    <content>මෙරට වෛද්‍යවරු 10,000කට වැඩි ප්‍රමාණයක් විදේශගතව සේවය කරන බව සෞඛ්‍ය අමාත්‍යාංශය පවසයි.අමෙරිකාවේ 2700ක්, එංගලන්තයේ 2500ක්, ඕස්ට්‍රේලියාවේ 1500ක් ලෙස එසේ විදේශගතව සේවය කරන වෛද්‍යවරු අතර වෙති.වැඩිදුර පුහුණුවීම් ඉගෙනීම් කටයුතු ඇතුළු විවිධ හේතු මත විදේශගත වූ මේ වෛද්‍යවරුන්ට නැවත මෙරටට පැමිණ සේවය කරන ලෙස සෞඛ්‍ය ඇමැති මෛත්‍රීපාල සිරිසේන මහතා කාරුණික ඉල්ලීමක් කරයි.වෛද්‍යවරු හිඟය නිසා මෙරට රෝහල් 47ක් පමණ දැනටමත් වසා ඇති බවත් රෝහල්වල සේවය කිරීම සඳහා මෙරට සිටින වෛද්‍යවරු ප්‍රමාණවත් නැති බව රජයේ වෛද්‍ය නිලධාරීන්ගේ සංගමය පවසන බවත් ඇමැතිවරයා පවසයි.කොළඹ ජාතික රෝහලේ සේවය කර විශ්‍රාම යන වෛද්‍යවරුන්ට උපහාර පිදීමේ උත්සවයකට සහභාගි වෙමින් ගෝල්ෆේස් හෝටලයේදී ඇමැතිවරයා මේ බව පෙරේදා (09) ප්‍රකාශ කෙළේය.වෛද්‍යවරු 16,000ක් පමණ මෙරට සෞඛ්‍ය ආයතනවල සේවය කරන්නේ යැයි ද සැත්කම් සිදු කිරීම සඳහා අවශ්‍ය තරම් වෛද්‍යවරු රෝහල්වල නොසිටීම ඇතැම් සැත්කම් ප්‍රමාද වීමට හේතු වන බවත් සෞඛ්‍ය අමාත්‍යාංශය ප්‍රකාශ කරයි.විදේශගතව සිටින තමන්ගේ දුවට, පුතාට, සහෝදරයාට, සහෝදරියට මෙරටට පැමිණ සේවය කරන ලෙස ඥාතීන් ඉල්ලීමක් කරන්නේ නම් එය මේ මවුබිමට දක්වන ගෞරවයක් බවත් ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=n1110119</link>
    <topic>‘සී නෝර්’ සේවකයෝ6 වැනි දිනටත් වැඩ වර්ජනයේ</topic>
    <author>ප්‍රසාද් පූර්ණමාල් - පුත්තලම දිසා සමූහ</author>
    <content>වෙන්නප්පුව ලුණුවිල පිහිටි සීනෝර් කර්මාන්තශාලාවේ සේවකයෝ 06 වන දිනයටත් ඊයේ (10) වැඩ වර්ජනයක නිරත වූහ. ඊයේ (10) පෙරවරුවේ වෙන්නප්පුව දෙමටපිටිය මංසන්ධියට ගිය 1405 ක් පමණ සේවකයෝ හලාවත කොළඹ ප්‍රධාන මාර්ගය හරස් කර ගනිමින් ටයර් පුළුස්සා විරෝධතා දැක්වූහ.ධීවර හා ජලජ සම්පත් අමාත්‍යාංශයේ සීනෝර් ආයතනයේ සිට සම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශයේ නොත්සී ආයතනයට මේ සේවකයන් හා සීනෝර් ආයතනය පැවරීමට විරෝධය පළකිරීම හා 1998 වර්ෂයේ සිට ලබා දීමට නියමිත හිඟ වැටුප් ලබා දෙන ලෙස ඉල්ලමින් මේ සේවකයෝ උද්ඝෝෂණ කරති.ප්‍රධාන මාර්ගය අවහිර කරමින් විරෝධතා දැක්වීම නිසා පැය දෙකක කාලයක් කොළඹ හලාවත මාර්ගයේ ගමනාගමන කටයුතුවලට බාධා සිදුවිණි.මේ අවස්ථාවට පැමිණි රාජ්‍ය සම්පත් හා ව්‍යවසාය සංවර්ධන ඇමැති දයාශි‍්‍රත තිසේරා මහතා සාමකාමීව මාර්ගයේ ගමනාගමන කටයුතුවලට බාධා නොවන අයුරින් විරෝධතා දක්වන ලෙස සේවකයන්ගෙන් ඉල්ලා සිටියේය. මේ පිළිබඳ ජනාධිපතිවරයා දැනුවත් කරන බව ද පැවසීය.මේ උද්ඝෝෂණයට ශ්‍රී ලංකා නිදහස් සේවක සංගමය සමඟ ජාතික සේවක සංගමයේ සේවකයන් ද එක්ව ඇත.ඊයේ (10) පෙරවරු 10.10 ට යෙදුණු සුබ මොහොතින් ආයතන පැවරීමේ ගිවිසුම අත්සන් කිරීමට නියමිතව තිබූ බව ශ්‍රී ලංකා නිදහස් සේවක සංගමයේ සීනොර් ආයතනයේ සභාපති සුනිල් රාජපක්‍ෂ මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=n11101110</link>
    <topic>නරේන්ද්‍රසිංහ රජමහා විහාරයේසුදු හඳුන් ගස කපාගෙන ගිහින්</topic>
    <author>අසේල කුරුළුවංශ</author>
    <content>බලගොල්ල නරේන්ද්‍රසිංහ රජමහා විහාරස්ථ භූමියේ පිහිටි රුපියල් ලක්ෂ 30ක් පමණ වටිනා සුවිසල් සුදු හඳුන් ගසක් ඉකුත් 08දා කිසියම් පිරිසක් විසින් කපාගෙන ඇත.විහාරාධිපති හිමි විසින් බලගොල්ල පොලිසියට කරන ලද පැමිණිල්ල මත පොලිසිය පරීක්‍ෂණ පවත්වන අතර සිද්ධිය සම්බන්ධයෙන් කිසිවකුත් අත්අඩංගුවට ගෙන නොමැත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=r1110111</link>
    <topic>රඹුක්කනමවුපියෝ 600ක්වැඩිහිටි දිනය දා සිල් සමාදන් වෙති</topic>
    <author>රඹුක්කන උතුර සමූහ විපුල කුමාරතුංග</author>
    <content>ජාත්‍යන්තර වැඩිහිටි දිනය සමරමින් වැඩිහිටියන් හයසිය දෙනකු සිල් සමාදන් කරවීමේ පිංකම් මාලාවක් ඉකුත් ලෝක වැඩිහිටි දිනය දා රඹුක්කන බණ්ඩාරනායක ප්‍රජා ශාලාවේදී පැවැත්විණි.“වැඩිහිටි ලෝකය එළිය කරමු” මැයෙන් රඹුක්කන ප්‍රාදේශීය ලේකම් කාර්යාලය ජ්‍යෙෂ්ඨ පුරවැසි ප්‍රාදේශීය බල මණ්ඩලය එක්ව මෙය සංවිධානය කර තිබිණි. රඹුක්කන ප්‍රාදේශීය ලේකම් බී. එම්. පී. එන්. බෙලිගම්මන මහතා සහකාර ප්‍රාදේශීය ලේකම් ජේ. එම්. එස්. ජයසිංහ මහත්මීන්ගේ ආරාධනයෙන් ශ්‍රී ජයවර්ධනපුර විශ්වවිද්‍යාලයේ පාලි හා බෞද්ධ අංශයේ හිටපු කථිකාචාර්ය ගන්තුන උල්ගල පුරාණ විහාරයේ විහාරාධිපති ගන්තුනේ අස්සජී හිමියන් විසින් උදෑසන ධර්ම දේශනාව පැවැත්වූහ.ජ්‍යෙෂ්ඨ පුරවැසි සංවිධානයේ සාමාජික සාමාජිකාවන් අතින් පිළියෙළ වූ දහවල් දානය පිළිගැන්වීමෙන් අනතුරුව දුනුකේවල ශ්‍රී අභයසිංහාරාමාධිපති දුනුකේවල ධම්මධීර හිමියන් විසින් භාවනා හා ධර්ම සාකච්ඡාව සිදු කිරීමෙන් අනතුරුව වැඩසටහන නිමාවට පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=r1110112</link>
    <topic>ටවුන්හෝල් ගිහින් පුරහලෙන් බහිමු !</topic>
    <author>හොරණ සමූහ – බන්ධුල ආර්. ගුලවත්ත</author>
    <content>හොරණ සිට කොළඹ දක්වා ධාවනය විය යුතු බස් රථය පෙරවරු 11.00 නැවැතුම්පොළෙන් පිටත්වීමට තත්පර කීපයක් තිබියදී කාන්තාවක් මොරදෙන්නට පටන් ගත්තාය.”අනේ පොඩ්ඩක් ඉන්න ... පොඩ්ඩක් ඉන්න ... අපේ එක්කෙනෙක් බැහැල ගියා රී - ලෝඩ් එකක් දාගෙන එන්ඩ.බස්රිය මිනිත්තු කීපයක් මහ මඟ මැදය.”කොහේ ගියාද මන්ද? මැටිල්ඩ ... අපි බහිමු ... අනෙක් බස් එකේ යන්ඩ ...” අර කාන්තාව යළිත් කෑගහන්ඩ පටන් ගත්තා ය. එවිට කාන්තාවන් කිහිපදෙනෙක් මගී අසුන්වලින් නැගිට ගත්හ.”ඒයි අර ගෑනු දහයක් විතර බහිනවා. ලෝඩ් එක මෙතෙන්දිම අඩුවෙනවා ... මිනිත්තුවක් ඉමු බං ... පව්නෙ ...”කොන්දොස්තර ඉදිරි පාපුවරුවේ සිට රියැදුරාට රහසින් මෙන් කීවේය.”යකෝ බස් එක පාර මැද්දේ. ට්‍රැපික් සාජන් ආවොත් දඩ කොළේ දෙන්නෙ මට ...””ආ හරි හරි ආව ආව ...” පළමු කාන්තාව යළිත් මොරදුන්නාය. එම කාන්තාවන් පිරිස ආපසු එන කල වෙනත් මගීන් කීපදෙනෙක් තම අසුන්වල වාඩි ගෙන සිටිති.”කොහාටද ...” කොන්දොස්තර රළු හඬින් කාන්තාවගෙන් ප්‍රශ්න කළා ය.”කොහාටද යන්නෙ අපි. ඈ ... මං දන්නෙ නෑ බහින තැන ...””මේ ගොල්ලො කොහෙන්ද බහින්නෙ ...”කොන්දොස්තර ඊළඟ කාන්තාවගෙන් ප්‍රශ්න කළාය.”අපි ටවුන්හෝල් ද බහින්නෙ. මේ ඇස්වාට්ටුවෙන්ද?” ඒ කාන්තාව තවත් කාන්තාවකගෙන් ප්‍රශ්න කළා ය.”මේ ... ඒ ... අපි බහිමු කොහුවලින් ... එතැනින් බැස්සහම ලේසිලු බොරැල්ලට ගිහින් මරදානට යන්ඩ ... එහෙනම් මේ ...””ටවුන්හෝල් ගිහිං පුරහලෙන් බැහැල එතනින් ගියාම ලේසිලු ...” තවත් කාන්තාවක් කතාවට පැන්නා ය.”ඕන මගුල් ගෙදරක යනව මට සල්ලි දීල” කොන්දොස්තර රළු මුහුණින් යුතුව තදින් කතා කළේය.”අපි කට්ටියම මගුල් ගෙදරක තමා යන්නෙ ... මේ ... නිකං යන්න ආව නෙවෙයි ...” තරුබාරු කාන්තාවක් ටිකක් තදින් පැවසුවා ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=r1110113</link>
    <topic>කාමාතුරයන් 30කගෙන් කෙළෙසුණු දැරණියගල දැරියකගෙන්අභිරහස් මරණ 2ක් ගැන හෝඩුවාවක්</topic>
    <author>හෝමාගම සංචාරක – මංජුල හිරිපිටිය</author>
    <content>සීතාවක පොලිස් අධිකාරි කොට්ඨාසයට අයත් දැරණියගල කිරිහේන ගම්මානය කඳු හෙල් ඇල දොල, දිය ඇලි සහිත තේ හා විශාල රබර් වතුවලින් පිරී පවතින සුන්දර ගම්මානයකි.ගම්මානය සුන්දර වුණත් මෙහි වෙසෙන ජනතාවගෙන් වැඩි දෙනකුට ස්ථිර රැකියාවක් හෝ ආදායමක් නොමැතිව දුක් බර ජීවිතයක් ගෙවන නිසා ගම්මානයේ යම් අපරාධයක් ඇති වුවත් ඒ පිළිබඳව එතරම් අවධානයක් යොමු නොකරන තත්ත්වයක් පවතින්නේ ය.මේ ගම්මානයේ වෙසෙන අය අතර, වයස අවුරුදු දහතුනක් වයසැති අචලා දැරිය තම කුඩම්මා භාරයේ හැදී වැඩුණාය. අචලා දැරියගේ පියා මිය ගොස් ඇති අතර, මව වෙනත් ප්‍රදේශයක සිටින බැවින් දැරිය කුඩා කලසිටම තම කුඩම්මා හා බාප්පා විසින් දරුකමට හදා ගත්තේ ය. පසුගිය සැප්තැම්බර් මස දී වැඩි වියට පත් වුවත් දැරියගේ වයසට වඩා රූමත් පෙනුමක් පවතින්නේ ය.දැරිය සිටි නිවස පාළු ප්‍රදේශයක ඇතත් ඊට මද දුරින් පිහිටි නිවෙසක සිටි තරුණ පිරිමි ළමයකු දිනක් දැරියට යමක් පවසා ගෙන්නා ගෙන, වීඩියෝ මාර්ගයෙන් නිල් චිත්‍රපටියක් පෙන්නා තිබේ. ජීවිතයේ කිසිදු දිනක මෙවැනි රූප සහිත දර්ශන නොදුටු දැරියට අනතුරුව පිරිමි ළමයා යම් යෝජනාවක් කර ඇත. ඒ චිත්‍රපටයේ අඩංගු දර්ශන අපි දෙන්නා කරමු කියා ය. එය අකමැත්තෙන් හෝ කර දැරිය නිවෙසට ගොස් සිදු වූ දේ මවට පවසා ඇත.එවිට මව පවසා ඇත්තේ “උඹ ඔය දේ කාටවත් කියන්න එපා කියාය.” අනතුරුව නොදැනීම ප්‍රදේශයේ කැලෑවලට දැරිය රැගෙන ගොස් පුද්ගලයින් තිස් දෙනකුට වඩා සංඛ්‍යාවක් වරින් වර ඇය දූෂණ කර ඇති බව ගම්වාසීන් දැනුවත් වී සිටියත් කුමක් හෝ හේතුවක් මත, මේ පිළිබඳව පොලිසියට දන්වා නොසිටියත්, සීතාවක පොලිස් කොට්ඨාසය භාර පොලිස් අධිකාරි අතුල වීරසිංහ මහතාට සිද්ධිය දැන ගන්නට ලැබී ඇත. ඒ අනුව වහා පියවර ගත් පොලිස් අධිකාරී වීරසිංහ මහතා ප්‍රථමයෙන් දැරියගෙන් සිද්ධිය පිළිබඳව කරුණු විමසීම ආරම්භ කර ඇත.මෙහිදී පෙර සිදු වූ සිදුවීම් සමඟ දැරිය මෙසේ පවසා ඇත. දිනක් හමුදාවකින් පලා පැමිණි ප්‍රදේශයේ අපරාධ සිදු කරන පුද්ගලයකු තේවත්තක් තුළදී තමාට අතවර කරමින් සිටි බව දුටු වැඩිහිටියෙකු එම අපරාධකරුට බැණ දැරියගේ මව හමු වී සිද්ධිය දැන්වීමෙන් පසු එම වැඩිහිටි පුද්ගලයාට අපරාධකරු වෙඩි තැබූ බව දැරිය මෙහිදී පොලිසියට කියා තිබේ. එතෙක් එම මිනී මැරුම සැඟවී තිබූ මිනී මැරුමක් බවට පත් වී තිබී ඇත.එම කාලයේ දීම තවත් පුද්ගලයකු ඇසිඩ් පානය කර ළිඳකට වැටීමෙන් මිය ගිය බවට ප්‍රසිද්ධ මරණයක් පිළිබඳව සැක මතු වීමත් මේ මරණ දෙක පිළිබඳ වෙන වෙනම පරීක්‍ෂණ පැවැත්වීමට සීතාවක කොට්ඨාස භාර පොලිස් අධිකාරී අතුල වීරසිංහ මහතාගේ උපදෙස් මත අවිස්සාවේල්ල පොලිසියේ නොවිසඳුන අපරාධ පරීක්‍ෂණ ඒකකයේ ස්ථානාධිපති උප පොලිස් පරීක්‍ෂක එච්. ඒ. සුජිත් මහතා කටයුතු ආරම්භ කර ඇත.දැරිය දූෂණයට ලක් කිරීමේ පුද්ගලයන් අතරින් දැනට සැකකරුවන් හය දෙනකු හා සිද්ධි සම්දන්ධ කරුණු වසන් කිරීමේ චෝදනාව යටතේ දැරියගේ මව ද අත්අඩංගුවට ගෙන අධිකරණයට ඉදිරිපත් කිරීමෙන් පසු රක්‍ෂිත බන්ධනාගාර ගත කර ඇත. දැරිය අවිස්සාවේල්ල මූලික රෝහලේ අධිකරණ වෛද්‍ය නිලධාරිවරයාට ඉදිරිපත්කළ විට දී ඇය අවස්ථා ගණනක අතවරයට ලක් වී ඇති බව අනාවරණය වී තිබේ.අධිකරණයට ඉදිරිපත් කළ පසු පරිවාස භාරයට පත් කිරීමට නියෝග කර ඇත.සීතාවක කොට්ඨාස භාර පොලිස් අධිකාරි අතුල වීරසිංහ මහතාගේ උපදෙස් මත, උප පොලිස් පරීක්‍ෂක එච්. ඒ. සුජිත්, කොට්ඨාස ළමා හා කාන්තා කාර්යාංශයේ ස්ථානාධිපති කාන්තා පොලිස් පරීක්‍ෂක රසිකා නිලන්ති, පො. සැ. (30489) අමරසේතර, පො. සැ. (51842) සරත්, පො. කො. (48747) සෝමවීර, පො. කො. (26976) වික්ටර්, පො. කො. (36488) ජයකොඩි, කා.පො.කො. (8786) ගීතිකා යන නිලධාරීහු වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=r1110114</link>
    <topic>කඳානේ පුංචි සක්විත්තෙක්ලක්‍ෂ 1500ක් පිල්ලි ගහලා</topic>
    <author>කොච්චිකඩේ විශේෂ – ඩී. මිහිදුකුල</author>
    <content>නවීන පන්නයේ අලුත් වාහන මිලදී ගැනීමට හා අමෙරිකාව ඇතුළු රටවල් ගණනාවකට රැකියා සඳහා යෑමේ අපේක්‍ෂාවෙන් ලක්‍ෂ 1500 කට වැඩි මුදලක් “සක්විති” පුද්ගලයකුට දුන් තින්පස් දෙනෙකු පමණ මීගමුව පොලිස් කොට්ඨාසයේ විශේෂ වංචා විමර්ෂණ ඒකකයට හා පෑලියගොඩ විශේෂ දූෂණ මර්දන ඒකකයට පැමිණිලි කර ඇත.මෙම සැකකරු කඳාන ආනියකන්ද පාර ලිපිනයේ ස්ථිර පදිංචි කරුවෙකි. බිරිය හා ඥාතීන් ද හිතවතුන් ද එක්ව කණ්ඩායමක් වශයෙන් පෙනී සිට මෙම වංචාව කර තිබේ.උගත් ධනවත් පුද්ගලයන් ලෙස මෙම කණ්ඩායම පෙනී සිට ඇත.මෙම කණ්ඩායමට මුදල් දුන් අය අතර නීතිඥයන්, වෛද්‍යවරුන්, ධනවත් ව්‍යාපාරිකයන්ද සිටිති. තිස් පස් දෙනෙකු පමණ වංචාවට හසුව තිබේ.මේ වංචාවට හසුවූ කීප දෙනෙකු මේ තැනැත්තාගෙන් මීට පෙර වෙළෙඳ පොළේ මිලට වඩා ලක්ෂ ගණනාවක් අඩුවට වාහන මිලදී ගත් අය වෙති.ඇතැම් කෙනෙක් වාහන තුනක් මිලදී ගැනීමට මුදල් දී තිබේ. ලක්‍ෂ 70 ලක්ෂ 80 මුදල් දුන් අයද සිටිති. කාන්තාවන් ද මේ අතර ඇත. එකම වාහනය කීප දෙනෙකුට පෙන්වා අත්තිකාරම් මුදල් ද ලබා ගෙන ඇත.මේ අය අතර බොහෝ දෙනෙකු මේ තැනැත්තාගෙන් කලින් වාහන මිලදී ගෙන වැඩි මුදලකට එම වාහන විකුණා ලාභ ලැබූ අය වෙති. සැකකරු සමාජයේ විශ්වාස වන්ත පුද්ගලයකු ලෙස පෙනී සිට තිබේ. ධනවත් ව්‍යාපාරිකයකු ලෙස හැසිරී ඇත.අමෙරිකාව, ජපානය, එංගලන්තය වැනි රටවලට රැකියා සඳහා යෑමට ලක්ෂ ගණන් මුදල් දුන් අයද පැමිණිලිකරුවන් අතර ඇත. මේ සිද්ධියට සම්බන්ධව සිටි සැකකරු හා ඔහුගේ බිරිය ඇතුළත් පවුලේ අය සිටිනා තැනක් දැන ගැනීමට නැත.පොලිස් පරීක්‍ෂණ සිදුවෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=r1110115</link>
    <topic>හොරගොල්ලාගම ප්‍රජා ශාලාවේ පවත්වන මාතෘ සායනය ඉවත් කරන්නැයි බලපෑම්</topic>
    <author>කැලණිය විශේෂ – ලයනල් පී. පෙරේරා</author>
    <content>අත්තනගල්ල මැතිවරණ බල ප්‍රදේශයට අයත් නිට්ටඹුව හොරගොල්ලාගම ප්‍රජා ශාලාවේ පවත්වාගෙන යනු ලබන මාතෘ හා ළමා සායනය නතර කරන ලෙස එම ප්‍රදේශයේ එක්තරා කණ්ඩායමක් බලකරන බව ප්‍රදේශවාසීහු පවසති.එහි සෞඛ්‍ය සේවා නිලධාරිනියන් හා ගැබිනි මාතාවන් මේ නිසා දැඩි බියකට හා අපහසුතාවකට පත්ව සිටිති.මේ මාතෘ හා ළමා සායනය පවත්වාගෙන යනු ලබන්නේ රජයට අනුබද්ධිත ගොඩනැගිල්ලක ය. මේ තත්ත්වය පිළිබඳව එහි සේවය කරනා සෞඛ්‍ය වෛද්‍ය කාර්ය මණ්ඩලයෙන් විමසූ විට ඔවුන් පවසා සිටියේ මේ ස්ථානයේ මෙවැනි තත්ත්වයක් පවතින බවත්, එය මේ ප්‍රදේශයන්හි වෙසෙන ගර්භනී මාතාවන්ට හා ළමා පරපුරට සිදු කරනා මහා අපරාධයක් බවත්ය.මෙහි සේවය සලසන වෛද්‍ය කාර්ය මණ්ඩලයෙන් විමසූ විට ඔවුහු පවසා සිටියේ, හොරගොල්ලාගම ප්‍රජා ශාලාවේ පවත්වා ගෙනයන මෙම වෛද්‍ය සායනය 1982 වසරේ සිට ක්‍රියාත්මක වුවක් බවත්, ග්‍රාම නිලධාරී කොට්ටාස 28 ක ගර්භනී මාතාවන් මේ ස්ථානයට පැමිණ තම සෞඛ්‍ය සේවා හා ත්‍රිපෝෂ ලබා ගැනීමේ කටයුතු අඛණ්ඩව සිදු කරගන්නා බවත් ය.සෑම සතියකම සඳුදා දින 2 ක් හා අඟහරුවාදා දින 2 ක් මසකට 4 වරක් පවත්වා ගෙන යනු ලබන මේ මාතෘ සායනය අත්තනගල්ල කොට්ඨාසයේ හොඳම මාතෘ සායනය ලෙස ද නිර්දේශ කොට ඇත.ඉතා සාර්ථක අන්දමින් සහ කාර්යක්‍ෂම සේවාවක් සලසමින් පවත්වා ගෙන යනු ලබන මේ සායනයට විරුද්ධව කටයුතු කරනුයේ හොරගොල්ලාගම ග්‍රාමයේ පදිංචි අවිනීත පුද්ගලයන් කීප දෙනෙකු යැයි එහි ප්‍රදේශවාසීහු ද දිනමිණ ට පැවසූහ.මේ සම්බන්ධව වැඩිදුර කරුණු දැනගැනීම සඳහා ගම්පහ සෞඛ්‍ය සේවා අධ්‍යක්‍ෂ ඒ. එල්. ඒ. එල්. පත්මසිරි මහතා ගෙන් විමසූ විට ඔහු පවසා සිටියේ මෙවැනි වාතාවරණයක් තමනට කිසිසේත්ම වාර්තා වී නොමැති බවත්, මෙය ප්‍රදේ්ශය භාර සෞඛ්‍ය වෛද්‍ය නිලධාරී තැනගෙන් විමසන බවත් ය.ඒ මොහොතේම හෙතෙම අදාළ නිලධාරියා ගෙන් විමසූ විට ඔහු පවසා සිටියේ මෙය සත්‍යයක් බවත්, ඔක්තෝබර් 4 වැනි දින මේ සායනය ඉවත්කර ගැනීමට තමා කාර්ය මණ්ඩලයට උපදෙස් දුන් බවත්ය. ඒ සඳහා හේතු විමසූ සෞඛ්‍ය සේවා අධ්‍යක්‍ෂවරයා තමා නොදැනුවත්ව මෙවැනි දේ සිදු කරනුයේ මන්දැයි ඔහු ගෙන් විමසීය.ග්‍රාමයේ කීප දෙනෙකු තමනට මෙය ඉවත් කර ගන්නැයි කරනා තර්ජනය මේ සඳහා බලපෑ බවත් ය.එහෙත් සෞඛ්‍ය සේවා අධ්‍යක්‍ෂ පත්මසිරි මහතා පැවසුවේ තමා කිසිසේත්ම මේ මාතෘ හා ළමා සායනය මේ ස්ථානයෙන් ඉවත් කිරීමට ඉඩ නොදෙනා බවත්, අසරණ ගැබිනි මාතාවන් වෙනුවෙන් මෙය මේ ස්ථානයේම රඳවා ගනිමින් එහි තත්ත්වය වඩාත් උසස් අන්දමින් පවත්වාගෙන යන බවත්ය.කෙසේ වෙතත් මේ ගැබිනි මව්වරුන් වෙනුවෙන් දිනමිණ මේ පිළිබඳව මහජන සම්බන්ධතා හා මහජන කටයුතු පිළිබඳ ඇමැති ආචාර්ය මර්වින් සිල්වා මහතා ව දැනුවත් කළ විට හෙතෙම පවසා සිටියේ,ගැබිනි මවුවරුනට මේ සමාජයේ අනුකම්පාවක්, රැකවරණයක් අවශ්‍ය බවත්, ඒ වෙනුවෙන් තමා හා තම අමාත්‍යාංශය ඕනෑම මොහොතක පිළිසරණ වන බවත්ය.මේ ප්‍රශ්නය පිළිබඳව තමා අදාළ නිලධාරීන් හා සාකච්ඡා කොට ගැබිනි මව්වරුනට අවශ්‍ය සියළු පහසුකම් මේ ස්ථානයේ සිටම ලබා ගැනීමට කටයුතු සිදු කරන බැව් පැවසූ මර්වින් සිල්වා මහතා, මෙවන් ප්‍රශ්න පිළිබඳව අවදියෙන් සිටින දිනමිණ ට ස්තුති කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=s1110111</link>
    <topic>උණුසුම් තරගයකින් පසුවශ්‍රී ලංකාවට පාපන්දු රිදී පදක්කම</topic>
    <author>ජගත් ගුණවර්ධනහම්බන්තොට සිට</author>
    <content>පළමු දකුණු ආසියානු වෙරළ ක්‍රීඩා උළෙලේ මුල්ම රන් පදක්කම් දිනා ගැනීමේ අරමුණින් ඊයේ (10) හම්බන්තොට වෙරළ පරිශ්‍රයේදී බංග්ලාදේශය සමග තරග වැදුණු ශ්‍රී ලංකා වෙරළ පාපන්දු පිලට රිදී පදක්කමකින් සෑහීමකට පත්වීමට සිදුවිය.දඬුවම් පහර මගින් ජයග්‍රහණය තීරණය වූ මේ තරගයේදී ශ්‍රී ලංකාව 10-9ක් ලෙස බංග්ලාදේශය හමුවේ පරාජය විය.ලකුණු 6-6ක් ලෙස තරගයේ දෙපිලම සම තත්වයේ පසුවීමේ හේතුවෙන් ලබාදුන් අතිරේක මිනිත්තු 3ක කාලයේ දී ද ලකුණු තත්වය 9-9ක් ලෙස සමවීමෙන් දඬුවම් පහර මගින් ජයග්‍රහණය තීරණය කිරීමට විනිසුරුවන්ට සිදුවිය.අතිශය උණුසුම් මුහුණුවරක් ගත් මේ තරගය අතරතුරදී තරග විනිසුරු තීරණවලට විරෝධය පෑ බංග්ලාදේශ ක්‍රීඩකයන් දෙදෙනකු රතු කාඩ්පත පෙන්වා පිටියෙන් ඉවත් කිරීමට විනිසුරුවන්ට සිදුවී තිබිණි.ඊට අවනත නොවී දිගටම පිටියේ රැඳී සිටීමට අදාල ක්‍රීඩකයන් කටයුතු කිරීමෙන් තත්වය අර්බුදයකට හැරුණු අතර දෙපිලම ලකුණු 6-6 ක් ලෙස සම ලකුණු ලබා සිටි ඒ අවස්ථාවේ විනිසුරු තීරණවලට දැඩි විරෝධය දක්වමින් බංග්ලාදේශ ක්‍රීඩකයන් තරගයෙන් ඉවත්වූහ.පසුව තරග සංවිධායකයන් ගැටළුවට මැදිහත් වී තත්වය සමථයකට පත්කළ අතර මිනිත්තු 10ක පමණ කාලසීමාවකින් අනතුරුව තරගය යළි ආරම්භ කෙරිණි.බාස්කට්බෝල් හා කාන්තා කබඩි අවසන් තරග අදපළමු දකුණු ආසියානු වෙරළ ක්‍රීඩා උළෙලේ රන් පදක්කම් දිනා ගැනීමේ අරමුණින් ශ්‍රී ලංකා බාස්කට්බෝල් හා කාන්තා කබඩි කණ්ඩායම් අද (11) හම්බන්තොට වෙරළ පරිශ්‍ර තරග බිමට පිවිසෙති.ශ්‍රී ලංකා බාස්කට්බෝල් පිරිමි කණ්ඩායම ඉන්දීය බාස්කට්බෝල් පිරිමි කණ්ඩායම සමගත්, ශ්‍රී ලංකා කාන්තා කබඩි කණ්ඩායම ඉන්දීය කාන්තා කබඩි කණ්ඩායම සමගත් තරග වදිනු ඇත.ශ්‍රී ලංකා බාස්කට්බෝල් කණ්ඩායම අවසන් තරගයට පිවිසියේ ලකුණු 19-15කින් මාලදිවයින කණ්ඩායම පරාජය කරමිනි. කාන්තා කබඩි කණ්ඩායම අවසන් තරගයට පිවිසියේ ලකුණු ලකුණු 48-40ක් ලෙස බංග්ලාදේශ කාන්තා කබඩි පිල පරාජයට පත් කරමිනි. ශ්‍රී ලංකාව මෙතෙක් රන් පදක්කමක් දිනා ගැනීමට සමත් නොවූ අතර පදක්කම් සටහනේ පෙරමුණේ පසුවන ඉන්දියාව රන් පදක්කම් 3ක් දිනාගෙන ඇත.මෙතෙක් නිමාවට පත්වූ අවසන් තරග අතරින් රිදී පදක්කම් 3ක් අත්කර ගැනීමට ද ඉන්දියාව සමත්විය.ශ්‍රී ලංකාව රිදී පදක්කමක් සහ ලෝකඩ පදක්කම් 2ක් දිනාගනිමින් 3වැනි ස්ථානයේ පසුවෙයි. නේපාලයට ද එක් ලෝකඩ පදක්කමක් හිමිවිය.පැතුම් එදිරිසිංහට පිහිනුම් මැරතන් ලෝකඩ පදක්කමඊයේ පෙරවරුවේ හම්බන්තොට වෙරළ තීරයේදී පැවැති කිලෝමීටර් 5 ක දුරින් යුත් පිහිනුම් මැරතන් තරගයේදී ඉන්දියාවේ චෙන් මර්වින් රොආක් රන් පදක්කම දිනාගනු ලැබීය. ඔහු පැය 1 මිනිත්තු 05 යි තත්පර 59 කින් තරගය නිම කළ අතර පැය 1:06.36 කින් තරගය නිම කළ ඉන්දියාවේම මන්දාන් ඩිවාසි රිදී පදක්කම දිනාගනු ලැබීය. ශ්‍රී ලංකා ක්‍රීඩක පැතුම් එදිරිසිංහ පැය 1:09.29 කින් තරගය නිම කරමින් ලෝකඩ පදක්කමට හිමිකම් කීය.තුරඟ තරග ලෝකඩ පදක්කම ශ්‍රී ලංකාවටතුරඟ තරගවලදී ඉන්දීය ක්‍රීඩකයන් තවදුරටත් දස්කම් අතරට පැමිණෙමින් තුරඟ බාධක දිවීමේ (Individual Sword) තරගයේදී රන් හා රිදී පදක්කම් දෙකම හිමිකර ගැනීමට සමත් විය. ශ්‍රී ලංකාවට ලෝකඩ පදක්කම හිමිවිය.ජස්වින්දර් සිං බාත් රන් පදක්කම ද, ජස්වින්දර් සිං රිදී පදක්කම ද, සරත් කුමාර ලෝකඩ පදක්කම ද දිනාගනු ලැබීය. මූලික වටයේ තරගයකදී ශ්‍රී ලංකා වෙරළ වොලිබෝල් අංක 2 කණ්ඩායම මාලදිවයින් අංක 2 කණ්ඩායම තරග වට 2 – 0 කින් පරාජය කරනු ලැබීය.සම්පත් පීරිස් හා පුබුදු ඒකනායක තරග වැදුණු මේ තරගයේදී ලකුණු 21 – 13 ක් හා 21 – 10 ක් ලෙස ශ්‍රී ලංකා කණ්ඩායම ජය අත්කර ගනු ලැබීය.තරග වට 2-0ක් ලෙස ඉන්දීය කාන්තා වොලිබෝල් පිල පරාජය කිරීමට ශ්‍රී ලංකා කාන්තා වොලිබෝල් පිල ඊයේ සමත්විය.ඩබ්. ඩබ්. සුජීවා සමග සාගරිකා ගුණසිංහ ඇතුලත් වූ ශ්‍රී ලංකා කාන්තා වොලිබෝල් පිල පළමු වටයේ දී හා දෙවැනි වටයේ දී ලකුණු 21-12ක් බැගින් රැස් කිරීමට සමත්විය.පළමු දකුණු ආසියානු වෙරළ ක්‍රීඩා උළෙල වෙනුවෙන් සමරු මුද්දරය නිකුත් කිරීම අද (11) පෙරවරු 10.30ට තැපැල් අමාත්‍ය ජීවන් කුමාරතුංග මහතාගේ ප්‍රධානත්වයෙන් හම්බන්තොට වෙරළ ක්‍රීඩා පරිශ්‍රයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=s1110112</link>
    <topic>ජාතික යෞවන ක්‍රීඩා 27දා ඇරැඹේ</topic>
    <author>මහරගම විශේෂවේහැල්ලේ පියතිලක</author>
    <content>23 වැනි ජාතික යෞවන ක්‍රීඩා උළෙල මේ මස 27 සිට 30 දක්වා හෝමාගම දියගම මහින්ද රාජපක්‍ෂ ජාත්‍යන්තර ක්‍රීඩාංගනයේ දී පැවැත්වේ මෙහි සමස්ත සූරතාව හිමිකර ගන්නා දිස්ත්‍රික්කයට රු. 150,000 මුදලක් හා අනුසූරතාවයට රු. 100000 මුදලක් පිරිනැමීමට නියමිතය.තවද තරගාවලියේ දී ජාතික වාර්තාවක් ප්‍රථමයෙන් බිඳ හෙළන ක්‍රීඩකයාට හෝ ක්‍රීඩිකාවට නවීන මෝටර් රථයක් පිරිනැමේ.27 වැනි දින පස්වරු 4ට ඇරඹෙන ක්‍රීඩා උළෙල 30 වැනි දින පස්වරු 4 ට පැවැත්වෙන ත්‍යාග සම්මාන හා ජය සංකේත ප්‍රදානයෙන් සමාප්ත වේ.සමාරම්භක උළෙල ජනාධිපති මහින්ද රාජපක්‍ෂ මැතිතුමාගේ ප්‍රධානත්වයෙන් ඇරඹෙන අතර ත්‍යාග ප්‍රදානෝත්සවය 30දා පස්වරු 3ට අගමැති දි. මු. ජයරත්න මහතාගේ ප්‍රධානත්වයෙන් පැවැත්වීමට නියමිත ය.කණ්ඩායම් තරග 14 ක් සහ ජවන හා පිටිය තරග 32 ක් මැරතන්, පාපැදි, ඇවිදීමේ තරග හයක්ද මෙම ක්‍රීඩා උළෙලට ඇතුළත් වේ. ප්‍රථම වතාවට බාස්කට් බෝල්, ඇවිදීමේ, කඹ ඇදීමේ තරග ඉසව් ද මෙවර තරගාවලියට ඇතුළත් කරනු ලැබ ඇත.මෙම ක්‍රීඩා තරගාවලිය ප්‍රාදේශීය, දිස්ත්‍රික් හා ජාතික වශයෙන් පැවැත්වෙන අතර තුන් අදියරේ දී තරග සඳහා සහභාගි වන ක්‍රීඩක ක්‍රීඩිකා සංඛ්‍යාව 10,000 අධික වේ.ශ්‍රී ලංකාවේ පැවැත්වෙන ජාතික මට්ටමේ ක්‍රීඩා උළෙල අතරින් වැඩිම ක්‍රීඩක ක්‍රීඩිකා සංඛ්‍යාවක් සහභාගි වන ක්‍රීඩා උළෙල ජාතික යෞවන ක්‍රීඩා උළෙල ලෙස සැලකේ.මෙහි සම්මාන හා ත්‍යාග ලබන සංඛ්‍යාව 500 කට අධික ය. 30 වන දින පැවැත්වෙන සමාප්ති උත්සවයට තරුණ කටයුතු හා නිපුනතා සංවර්ධන ඇමැති ඩලස් අලහප්පෙරුම, නියෝජ්‍ය්‍ය ඇමැති දුමින්ද දිසානායක, අමාත්‍යාංශයේ ලේකම් එස්. එස්. හේවාපතිරණ සහ ජාතික තරුණ සේවා සභාවේ සභාපති අධ්‍යක්‍ෂ ජනරාල් නීතිඥ ලලිත් පියුම් පෙරේරා යන මහත්වරු ද සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=s1110113</link>
    <topic>ශ්‍රී ලංකා - බංග්ලාදේශ කාන්තාපළමු එක්දින තරගයඅද දඹුල්ලේ දී</topic>
    <author/>
    <content>ශ්‍රී ලංකා කාන්තා සහ බංග්ලාදේශ කාන්තා ක්‍රිකට් කණ්ඩායම් අතර පැවැත්වෙන තරග 3 කින් යුත් එක්දින තරගාවලියේ පළමු තරගය අද (11) දඹුල්ල ජාත්‍යන්තර ක්‍රීඩාංගණයේදී පැවැත්වේ. දෙවැනි තරගය 13 වැනිදා දඹුල්ල ක්‍රීඩාංගණයේදීම පැවැත්වෙන අතර තුන්වැනි සහ අවසන් එක්දින තරගය 14 වැනිදා කුරුණෑගලදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=s1110114</link>
    <topic>20න් පහළ කණ්ඩායමේනායකත්වය රඹුක්වැල්ලට</topic>
    <author/>
    <content>ශ්‍රී ලංකාවේ සංචාරය කිරීමට නියමිත කටාර් රාජ්‍යයේ ජාතික ක්‍රිකට් පිල සම¼ඟ තරග වදින ශ්‍රී ලංකා අවුරුදු 20න් පහළ සංවර්ධනය වෙමින් පවතින ක්‍රිකට් සංචිතයේ නායකත්වයට රමිත් රඹුක්වැල්ල පත් කර ඇත. 15 දෙනකුගෙන් යුත් කණ්ඩායම මෙසේය.රමිත් රඹුක්වැල්ල (නායක), ශෙහාන් ජයසූරිය, ධනංජය ද සිල්වා, හිරාන් වික්‍රමසේකර, යශෝධ ලංකා, ඕෂද ප්‍රනාන්දු, මනෝජ් සරත්චන්ද්‍ර, ළහිරු ජයරත්න, අකිල ජයසුන්දර, සුපුන් මධුසංඛ, උමේෂ් මයුර කාන්ත, කොෂාන් ධනුෂ්ක, චතුරංග කුමාර, මධුක ලියන පතිරණ, ඉෂාන් රංගන..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=s1110115</link>
    <topic>යුද හමුදා ආබාධිත බීච් වොලිබෝල්සූරතාව පාබල හමුදාවට</topic>
    <author>වාද්දුව සමූහකළුතර සමූහ</author>
    <content>ශ්‍රී ලංකා යුද හමුදා බීච් වොලිබෝල් සංගමය මෙහෙයවූ 2011 අන්තර් රෙජිමේන්තු ආබාධිත බීච් වොලිබෝල් තරගාවලියේ සූරතාව ශ්‍රී ලංකා පාබල හමුදා කණ්ඩායමට හිමිවිය.වාද්දුව තල්පිටිය යුද හමුදා නිවාඩු නිකේතන ක්‍රීඩාංගණයේදී යුද හමුදා රෙජිමේන්තු ආබාධිත බීච් වොලිබෝල් කණ්ඩායම් දහසයක සහභාගිත්වයෙන් පැවැති මේ වොලිබෝල් තරගාවලියේ අනුසූරතාව ශ්‍රී ලංකා යුද හමුදාවේ ජාතික ආරක්‍ෂක බලකායට හිමිවිය.හමුදා මාණ්ඩලික ප්‍රධානි දයා රත්නායක මහතා ප්‍රධාන ආරාධිතයා වූ මේ වොලිබෝල් තරගාවලියේ තුන්වැනි ස්ථානය ශ්‍රී ලංකා ගජබා රෙජිමේන්තු ආබාධිත බීච් වොලිබෝල් කණ්ඩායම සතු විය.එම වොලිබෝල් කණ්ඩායම් ලැබූ මේ ජයග්‍රහණ සමඟ ඒ ඒ කණ්ඩායම් තුනට සූරතා කුසලාන සමඟ මුදලින් රුපියල් 30,000/- (සූරතාව), රුපියල් 20,000/- (අනුසූරතාව) සහ තුන්වැනි ස්ථානයට රුපියල් 15,000/- යනුවෙන් මුදල් ත්‍යාග ප්‍රදාන කෙරුණි.මෙම වොලිබෝල් තරගාවලියේ විවිධ අංශවලින් දස්කම් පෑ පහත සඳහන් ක්‍රීඩකයන්ටද ත්‍යාග හිමිවිය.දක්‍ෂතම ප්‍රහාරකයා - ආරක්‍ෂක බලකා කණ්ඩායමේ එම්. එම්. ආනන්දදක්‍ෂතම පන්දු ඔසවන්නා - ශ්‍රී ලංකා පාබල හමුදාවේ ලලිත් කුමාරදක්‍ෂතම පන්දු පිරිනමන්නා - ශ්‍රී ලංකා පාබල හමුදාවේ සමන් කුමාරතරගාවලියේ දක්‍ෂතම ක්‍රීඩකයා - ශ්‍රී ලංකා පාබල හමුදාවේ ඩබ්. එම්. ඒ. පි‍්‍රයංකර.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=s1110116</link>
    <topic>චැම්පියන්ස් ලීග් අවසන් තරගයේදී දෙපිලටම දඩ</topic>
    <author/>
    <content>මුම්බායි ඉන්දියන්ස් පිලට සූරතාව හිමිකර දෙමින් නිමාවට පත් වූ චැම්පියන්ස් ලීග් ඕවර විස්සයි 20 අවසන් මහා තරගයේදී බැංග්ලෝර් හා මුම්බායි දෙපිලම නියමිත කාලය තුළ අවශ්‍ය ඕවර ප්‍රමාණය සම්පූර්ණ නොකිරීමේ හේතුවෙන් දඩ මුදලකට යටත් කිරීමට තරග තීරක රන්ජන් මඩුගල්ලේ කටයුතු කළේය.නියමිත කාලය තුළ අවශ්‍ය ඕවර ප්‍රමාණයට වඩා ඕවර් 2 ක් අඩුවෙන් පන්දු යැවූ මුම්බායි ඉන්දියන්ස් පිලේ ක්‍රීඩකයන්ට අමෙරිකානු ඩොලර් 1500 බැගින් දඩ ගසා තිබූ අතර නායක හර්බජන් සිං ට අමෙරිකානු ඩොලර් 3000 ක දඩයක් පනවා තිබිණි.බැංග්ලෝර් පිල නියමිත කාලය තුළ අවශ්‍ය ඕවර ප්‍රමාණයට වඩා එක් ඕවරයක් අඩුවෙන් පන්දු යවා තිබූ බැවින් ඔවුන්ගේ දඩ මුදල අමෙරිකානු ඩොලර් 750 බැගින් නියම කෙරිණි. නායක ඩැනියෙල් වෙටෝරිගේ දඩ මුදල අමෙරිකානු ඩොලර් 1500 ක් විය.අවසන් මහා තරගයෙන් රෝයල් චැලෙන්ජර්ස් බැංග්ලෝර් පිල ලකුණු 31 කින් පරාජය කරමින් සූරතාව දිනාගැනීමට මුම්බායි ඉන්දියන්ස් පිල සමත් විය.චෙන්නායි නුවර චෙපොක් ක්‍රීඩා පිටියේ පැවැති දිවා /රාත්‍රී අවසන් මහා තරගයේ පළමුව පන්දුවට පහර දුන් මුම්බායි පිල රැස්කරනු ලැබුවේ ලකුණු 139 ක් පමණි.ලකුණු 140 ක ජයග්‍රාහී ඉලක්කයක් හඹා යාමට පිටියට පිවිසි බැංග්ලෝර් පිලේ ආරම්භක පිතිකරු තිලකරත්න ඩිල්ෂාන් හතරේ පහර 5 ක් සමඟ ලකුණු 27 ක් රැස්කරමින් සිටි මොහොතේ ලසිත් මාලිංග ගේ යෝකර් පන්දුවකට කඩුල්ල බිඳී ගියේය. ඉන් අනතුරුව ඉනිම ලකුණු 108 කදී බිඳ වැටිණි. තරගාවලිය පුරාම ලකුණු අතරේ සිටි ක්‍රිස් ගේල් අවසන් තරගයේදී අඩු ලකුණු ගණනකට දැවී යාම ද බැංග්ලෝර් පිලේ පරාජයට හේතුවක් විය.මුම්බායි ඉන්දියන්ස් පිල අවසන් මහා තරගය දක්වා රැගෙන ගිය ලසිත් මාලිංගට තරගාවලියේ වීරයා සම්මානය හිමිවිය. බැංග්ලෝර් ඉනිමේ කඩුලු 3 ක් දවාලූ හර්බජන් සිං තරගයේ වීරයා සම්මානය දිනා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=s1110117</link>
    <topic>දේශීය ආදායම් දෙපාර්තමේන්තු පිලටලකුණු 66ක විශිෂ්ට ජයක්</topic>
    <author/>
    <content>රාජ්‍ය සේවා ක්‍රිකට් තරගාවලියේ ‘ඩී’ කොටසේ තරගවදින දේශීය ආදායම් දෙපාර්තමේන්තු පිල මැනුම් දෙපාර්තමේන්තු පිල ලකුණු 66 කින් පරදවා තරගාවලියේ 3 වැනි ජයග්‍රහණයත් අත්කර ගැනීමට සමත්විය.දේශීය ආදායම් කොමසාරිස් ජෙනරාල් එස්. කන්දෙගෙදර මහතා ද නියෝජනය කළ දේශීය ආදායම් දෙපාර්තමේන්තු පිල පළමුව පන්දුවට පහරදී ඕවර 30.4 කදී ලකුණු 144ක් ලබා ගත්තේය.පිළිතුරු ඉනිම ක්‍රීඩා කළ මැනුම් දෙපාර්තමේන්තු පිල ඕවර 22.5කදී ලකුණු 78කට දැවී ගියේය.පසුගියදා සෞඛ්‍ය දෙපාර්තමේන්තු පිටියේ පැවැති මේ තරගයේදී දේශීය ආදායම් දෙපාර්තමේන්තු පිලේ තිළිණ අමරසිංහ හතරේ පහර 6ක් සහ හයේ පහරක් සමඟ ලකුණු 44ක් රැස් කළ අතර පන්දු යැවීමේදී ද කඩුලු 4ක් දවාලීමට සමත්විය.දේශීය ආදායම් දෙපාර්තමේන්තු පිල – 144 (ඕවර 30.4)තිළිණ අමරසිංහ 44, ඉන්දික ප්‍රනාන්දු 27 (ජගත් රෝහණ 34/4)මැනුම් දෙපාර්තමේන්තුª පිල – 78 (ඕවර 22.5)දුලිප් රෝහණ 25 (තිළිණ අමරසිංහ 25/4, චමින්ද සහබන්දු 9/3, එච්. පීටර්ස් 19/3).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=s1110118</link>
    <topic>සැහැල්ලු පන්දු ක්‍රිකට් සූරතාව රත්තනපිටියට</topic>
    <author>මැදකොළඹ සමූහවයිමන් හෙට්ටිආරච්චි</author>
    <content>උපාලි කොඩිකාර අභියෝගතා සූරතාව සඳහා පැවැති සය සාමාජික සැහැල්ලු පන්දු ක්‍රිකට් තරගාවලියේ සූරතාව දිනාගැනීමට රත්තනපිටිය ක්‍රීඩා සමාජය සමත් විය.කොළඹ දිස්ත්‍රික්කයේ ක්‍රීඩා සමාජ 22 ක් තරග වැදුණු මේ තරගාවලියේ අනුසූරතාව දියගම රන් සමනල ක්‍රීඩා සමාජයට හිමිවිය.ජයග්‍රාහී කණ්ඩායමට කොඩිකාර අභියෝගතා කුසලානය සමඟ මුදලින් රුපියල් 15,000 ක මුදලක් හිමි වූ අතර, අනුසූරයන්ට මුදලින් රුපියල් 10,000 ක මුදලක් හිමි විය. අවසන් තරගයේ වීරයා ලෙස රත්තනපිටියේ ක්‍රීඩා සමාජයේ කොතලාවලත්, තරගාවලියේ වීරයා ලෙස දියගම රන් සමනල ක්‍රීඩා සමාජයේ ක්‍රිෂාන් සංජයත් සම්මාන දිනූහ. බස්නාහිර පළාත් ක්‍රීඩා හා තරුණ කටයුතු අමාත්‍ය උපාලි කොඩිකාර මහතා සහ මහරගම නගර සභා සභාපතිනි කාන්ති කොඩිකාර මහත්මියගේ අනුග්‍රහයෙන් පසුගියදා නාවින්න ක්‍රීඩාංගණයේ පැවැති මේ තරගාවලියේ ත්‍යාග ප්‍රදානෝත්සවය ද එම මහත්ම මහත්මීන්ගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=s1110119</link>
    <topic>මහමායා බාලිකාවර්ණ ප්‍රදානය 13දා</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර මහමායා බාලිකා විදුහල් ක්‍රීඩා වර්ණ ප්‍රදානය කිරීමේ උළෙල ක්‍රීඩා අමාත්‍ය මහින්දානන්ද අළුත්ගමගේ මහතාගේ ප්‍රධානත්වයෙන් 13 වැනිදා පස්වරු 2.00 විද්‍යාල ප්‍රේක්ෂකාගාරයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=s11101110</link>
    <topic>පිහිනුම් තරගාවලිය 30දා</topic>
    <author/>
    <content>කිරිබත්ගොඩ විහාර මහාදේවි බාලිකා විද්‍යාලය විසින් සංවිධානය කරනු ලබන පිහිනුම් තරගාවලිය මෙම මස 30 දා එම විද්‍යාලයීය පිහිනුම් තටාකයේ දී පැවැත්වේ. මෙම තරගාවලිය සඳහා සහභාගි විය හැකි වන්නේ එම විද්‍යාලයේ පිහිනුම් සංගමයේ සාමාජිකයන්ට පමණි අයැදුම්පත් (20) දිනට පෙර යොමුකළ යුතු බවත් වැඩි විස්තර 0114920859දුරකථන අංකයෙන් විමසන්න..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=f1110111</link>
    <topic>ආණ්ඩුව ස්ථාවරයිවිපක්ෂය අස්ථාවරයි</topic>
    <author>සාකච්ඡා කෙළේ ධම්මික සෙනෙවිරත්න ඡායාරූප-රංජිත් අසංක</author>
    <content>* පළාත් පාලන ආයතන 23 ක් සඳහා පැවැති ඡන්ද විමසීමෙන් එක්සත් ජනතා නිදහස් සන්ධානය විශිෂ්ට ලෙස ජයග්‍රහණය කළ සමස්තයක් හැටියට ඔබ මේ ප්‍රතිඵලය විග්‍රහ කරන්නේ කෙසේ ද?මම මේ ප්‍රතිඵලය දකින්නේ මහමැතිවරණයේ හා ජනාධිපතිවරණයේ ප්‍රතිඵලයට සමාන්තරවයි. නැවත වරක් එක්සත් ජනතා නිදහස් සන්ධානය ජයග්‍රහණය කර තිබෙනවා.මේ ප්‍රතිඵලයෙන් කොළඹ සමාජය හා සෙසු ශ්‍රී ලාංකික සමාජය අතර ඇති වෙනස යළිත් පෙන්නුම් කෙරෙන බවත් කිව යුතුයි. මේ ප්‍රතිඵලයත් සමඟ රජය තවදුරටත් ශක්තිමත් වන අතර විපක්ෂය තවදුරටත් ශීඝ්‍ර පරිහානියකට ගමන් කර තිබෙනවා. ආණ්ඩුවේ ඡන්ද පදනම ශක්තිමත් වීම, ලබාගෙන ඇති වැඩි ජන්ද ප්‍රමාණය, විපක්ෂයට නතුව තිබූ බල කොටු ද බිඳ වැටී තිබීම වගේ කාරණා වලින් පෙනෙන්නේ ඉදිරි මහමැතිවරණය සහ ජනාධිපතිවරණය විපක්ෂයට ජයගත හැකිද යන්න විශාල වශයෙන් සැක සහිත බවයි.මේ ප්‍රතිඵලය මඟින් පිළිබිඹුවන තවත් ලක්ෂණයක් තමයි සෙසු ජනවර්ග ප්‍රධාන පක්ෂ දෙකෙන් ක්‍රමිකව ඉවත්වෙමින් ඇති බව. විශේෂයෙන් කොළඹ දී දෙමළ ඡන්ද 26,000ක් පමණ විශාල පදනමක් නැති දෙමළ විපක්ෂ කණ්ඩායමක් ලබා ගත්තා. මේ තත්ත්වය තවදුරටත් වර්ධනය වුවහොත් නැවත වරක් වාර්ගික දේශපාලනයට යොමුවීමේ ඉඩක් ඇති වෙනවා. සජිත් ප්‍රේමදාස මහතා හම්බන්තොටදී ලැබූ පරාජය සහ රනිල් වික්‍රමසිංහ මහතා කොළඹදී ලැබූ ජයග්‍රහණය දෙස බලන විට පැහැදිළිව කිව හැක්කේ වික්‍රමසිංහ මහතාට කොළඹ පදනමක් ඇති අතර ප්‍රේමදාස මහතාට ගැමි පදනමක් පවා නැති බවයි.ජවිපෙ ස්වාධීන කණ්ඩායම් වලටත් වඩා පහළට ඇදවැටීමෙන් පෙනෙන්නේ ඔවුන්ගේ අභ්‍යන්තර දේශපාලන ආරවුල් මතුවීමෙන් ඇති වී ඇති බලපෑමයි. 2004 දී පාර්ලිමේන්තුවේ ආසන 41 ක් දිනා සිටි ජවිපෙ අද ඇද වැටි ඇති තත්ත්වය අනුව ඔවුන්ට එජාපයටත් වඩා අභ්‍යන්තර ප්‍රශ්න බලපා ඇති අයුරු පැහැදිළි වෙනවා.* නාගරික ලුම්පන් පංතියේ ඡන්ද හැසිරීම ගැන විශේෂ අවධානයක් යොමු කරමින් කොළඹ මැතිවරණ ප්‍රතිඵලය පිළිබඳ ඔබේ නිරීක්ෂණය කුමක්ද?කොළඹ තවමත් ලුම්පන් ලෝකයක් බව පෙනෙන්නේ වෙනදා එජාපයට නතුව තිබූ දෙහිවල - ගල්කිස්ස , කොළොන්නාව, මහනුවර ආදී මහ නගර සභා සහ නගර සභා ද මෙවර එජාපයෙන් ගිලිහී තිබියදී වුවද කොළඹ බලය රැක ගැනීමට ඔවුන්ට හැකිවීමෙන් එජාපය සහ සන්ධානය අතර ඡන්ද පරතරය අඩුවුණත් රජයට කොළඹ ප්‍රතිඵලය ගැන සතුටු විය නොහැකි බව මගේ අදහසයි. හේතුව මනෝ ගනේෂන් මහතාගේ පක්ෂයට ලැබුණු ඡන්ද සංඛ්‍යාවත් සමඟ බලන විට ඡන්ද පරතරය තවත් විශාල වන නිසයි.ඒ වගේම මේ මැතිවරණයේදී එජාප ප්‍රබලයන්ව සිටි අය ගණනාවක් සන්ධානයෙන් කොළඹට ඉදිරිපත් වුණත් ඉන් අපේක්ෂිත ප්‍රතිඵලය රජයට ලැබී නැති බවත් කිව යුතුයි. තවද, තවමත් මුස්ලිම් ජාතිකයන් අතර වැඩි බලයක් එජාපයට ඇති බවත් ඔවුන්ට තිබූ දෙමළ ඡන්ද පදනමද යම්තාක් ඇති බවත් මින් පැහැදිළියි.රජය කොළඹ අලංකාර කළත් කොළඹ උසස් යැයි සම්මත පංතිය එහි ඵල ප්‍රයෝජන ලබනවා මිස ඊට කෘතගුණ දක්වා නැති බවත් මේ ප්‍රතිඵලයෙන් පෙනෙන දෙයක්. එයිනුත් පෙනෙන්නේ ඔවුන්ගේ ලුම්පන් මානසිකත්වයයි. එම ප්‍රතිරූපයෙන් තමන්ට ගැලවීමට නොහැකි බවයි. ඔවුන් තවමත් කියා පාන්නේ ඇත්තටම කොළඹ අලංකාර කිරීමේ වැඩි වාසිය ලබන්නේ කොළඹ සුපිරි පංතියයි. ඒ නිසා රජය තවදුරටත් ඒ සමාජය සතුටු කිරීමට යාමෙන් හෝ එජාප පසුබිමක් ඇති අපේක්ෂකයන් ඉදිරිපත් කිරීමෙන් අපේක්ෂිත ප්‍රතිඵලය නොලැබී ඇති බව තේරුම් ගැනීම වැදගත්.”* ආසන්න ජාත්‍යන්තර අත්දැකීම් දෙසටද අවධානය යොමු කරමින් මේ ජනතා ප්‍රතිචාරය මඟින් ශ්‍රී ලංකාවේ ජනයා ජාත්‍යන්තරයට ලබා දී ඇති පණිවිඩය ඔබ තේරුම් කරන්නේ කොහොම ද?ඊජිප්තුව, ටියුනීසියාව, ලිබියාව ආදී රටවල නායකයන්ට ප්‍රජාතන්ත්‍ර විරෝධී බවට, මානුෂීය අයිතීන් උල්ලංඝනය කරන බවට, සුළු ජාතීන් නොතකා ක්‍රියා කරන බවට බටහිර රටවලින් චෝදනා එල්ල වුණා. මෙහිදී අපි බටහිර රටවලින් අපට එල්ල වන අභියෝග ගැනත් සිහි තබා ගත යුතුයි.නමුත්, ඔය කියපු කිසිම රටක නායකයෝ ප්‍රජාතන්ත්‍රවාදීව මැතිවරණ හරහා බලයට පත් වූ අය නොවෙයි. අපේ ජනාධිපතිතුමා දැනට වසර 6 ක් තිස්සේ බලයේ සිටින දෙවරක්ම ප්‍රජාතන්ත්‍රවාදීව විශාල ජනවරමකින් බලයට පත් වූ නායකයෙක් ලෙසයි.පෙර කී රටවල් වලට එරෙහිව බටහිර රටවල් එල්ල කරන චෝදනා අපේ රටට එරෙහිව එල්ල කිරීමේ හැකියාවක් නැත්තේ ජනතාවගේ කැමැත්ත ජනාධිපතිතුමා සහ රජය කෙරෙහි දිගින් දිගටම පළ වී ඇති නිසයි.මේ නිසා බටහිර බලවේගවලට අපේ රටේ පාලනය පෙරළා දැමීම සඳහා උත්සාහ දැරීමට ඇති අවකාශය සීමිතයි. මහින්ද රාජපක්ෂ ජනාධිපතිතුමාටත්, ගෝඨාභය රාජපක්ෂ ආරක්ෂක ලෝකම් තුමාටත් යුද අපරාධ චෝදනා එල්ල කිරීමේ වුවමනාව එම රටවල අධිකරණ ක්‍රියාදාමයන් වෙත ඇතැම් පාර්ශවයන්ට ඉඩ සැළසීමෙන් පැහැදිළි වෙනවා.එසේ වුණත් නායකයා හා රජය මුළු රටේම මෙන් බලය ලබාගෙන, විශාල ජන හා ඡන්ද පදනමක් ඇති බව ලෝකයට පෙන්වීමෙන් විශාල ජනප්‍රසාදයක් ඇති නායකයන් ඉවත් කිරීම දුෂ්කර බව බටහිර රටවලට දැනුම් දෙනවා.තවමත් ජනාධිපතිතුමා කෙරෙහි ශ්‍රී ලාංකීය ජනයා තුළ ඇත්තේ කෘතඥතාවක් මෙන්ම රජයේ ක්‍රියා කලාපය පිළිබඳ ප්‍රසාදයක් බවත් මේ ප්‍රතිඵලය මඟිනුත් ලෝකයට දැනුම් දෙනවා.නමුත්, රජය ආර්ථික වශයෙන් ජනයාට පීඩාකාරී වන තැනකට ගමන් කළහොත් රජයට ලැබී ඇති විශාල බලය ගිලිහීමක් ඒ සමඟ ආරම්භ වෙනවා. ඒ පිළිබඳ මේ රජයට අවබෝධයක් ඇතැයි අප සිතනවා.* පසුගිය 8 වැනිදා පැවැති මැතිවරණයත් සමඟ පළාත් පාලන මැතිවරණ ක්‍රියාවලිය අවසන් වුණා. මේ ආයතන වල සහ ඒවාට පත් වූ නියෝජිතයන්ගේ ඉදිරි කාර්යභාරය කෙසේ විය යුතු ද?මේ කාරණය පැහැදිළි කිරීම සඳහා නිදසුනක් ලෙස අපි කොඹ දෙස බැලුවොත් පළාත් පාලන ආයතනවලට කළ නොහැකි විශාල කාර්යභාරයක්, සේවයක් තනි පුද්ගලයකු ලෙස ඉටුකළ හැකි බව ආරක්ෂක ලේකම් තුමා පැහැදිළිව පෙන්නුම් කර තිබෙනවා. නාගරික සංවර්ධන අධිකාරිය හා අනෙකුත් අදාළ ආයතනත් එක්කර ගනිමින් එතුමා කොළඹ විශාල කාර්යභාරයක් කරගෙන යනවා.ඡන්ද බලයෙන් පත්වූ කෙනෙකුටත් වඩා සාර්ථකව තමාට එය කළහැකි බව එතුමා ප්‍රායෝගිකව පෙන්නුම් කර තිබෙනවා. මේ ආදර්ශය ඉතාමත් වැදගත් බවයි අපගේ අදහස. දක්ෂ පුද්ගලයකුට මහජන ඡන්දයෙන් පත් නොවී වුවද තම කාර්යභාරය ඉටු කළ හැකි බවට ආරක්ෂක ලේකම් තුමා පැහැදිළිව සනාථ කර තිබෙනවා.මහජන නියෝජිතයන්ගේ කාර්යභාරය ගැන සඳහන් කිරීමේදී කොළොන්නාවේදී ඇති වූ අවාසනාවන්ත සිද්ධිය ගැනත් යමක් කිව යුතුයි.ජනතාවගේ ඡන්දයෙන් පත් වූ නියෝජිතයන්ට ගිනි අවි ලබා දෙන්නේ ආරක්ෂාව සඳහායි. මේවා සපයන්නේ ජනතාවගේ මුදලෙන්, ඒවා පරිහරණයේදී ඔවුන්ට විශාල වගකීමක් ඇති බව අමතක නොකළ යුතුයි. ඒ වගකීම කිසිසේත් පැහැර නොහැරිය යුතුයි. බලය අනිසි ලෙස භාවිත කිරීම සිදු නොවිය යුතු දෙයක්. මෙතැනදී මේ ගිනි අවි ඔවුන් එකිනෙකා දෙසටම එල්ල කර ගැනීමක් සිදුවී ඇති බවයි පෙනෙන්නේ.දකුණේ ජවිපෙ කැරලි සමයේ හෝ උතුරේ ත්‍රස්තවාදී තර්ජන නිසා දේශපාලකයන්ට ආරක්ෂාව සැලසීමට අවි ආයුධ අවශ්‍ය වුණත් මේ වනවිට ඒ සෑම තර්ජනයක්ම අවසානයි. දැන් ශ්‍රී ලංකාව දකුණු ආසියාවේ ඇති ආරක්ෂිතම රටයි.ඒ නිසා තවදුරටත් මෙවැනි ගිනි අවි ආරක්ෂාව සඳහා අවශ්‍යද යන්න සිතා බැලිය යුතුයි. එසේම ආරක්ෂාව සඳහා ලබා දී ඇති අවි තම තමන්ම වනසාගන්නා තැනට පාවිච්චි කරනවා නම් එවැනි මහජන නියෝජතයන් කෙරෙහි විශ්වාසය තබන්නේ කෙසේ ද යන්නත් විශාල ප්‍රශ්නයක්. මේ කාරණා ගැන මැනවින් සිතා බලා අවශ්‍ය ක්‍රියාමාර්ග ගත යුතුයි. ඒ අතරට මහජන නියෝජිතයන් ලෙස පත්වන කවුරුත් ආදර්ශවත් දේශපාලනයක යෙදීමට ඉටාගත යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=f1110115</link>
    <topic>වප් පෝදාධර්මානුශාසනාව</topic>
    <author>තෙරුවන් සරණයි ! කුඹුරුගමුවේ වජිර හිමි</author>
    <content>පින්වත්නි,වප් පොහෝ දිනය ශාසන ඉතිහාසයේ ඉතා වැදගත් ආගමික දිනයක් ලෙස පිළිගැනේ. බුද්ධානුශාසනයට අනුව තෙමසක් මුළුල්ලේ වස් එළඹ සිටි භික්ෂූන් වහන්සේලා විනය කර්ම සිදුකොට වස් පවාරණය සිදු කරන්නේ මෙම පෝය දිනයේ දී ය. චීවර මාසය නමින් හැඳින්වෙන කඨින පූජා මහ පින්කම් ආරම්භ කෙරෙන්නේ ද මෙදින සිටය. ඇසළ පෝය දිනයෙන් ආරම්භ වූ මෙකී වකවානුව සෑම ආරාම පන්සලක්ම විවිධ ආගමික වත් පිළිවෙත්වලින් සමන්විතව පවත්වාගෙන යාමට ගිහි පැවිදි දෙපක්‍ෂයම විශේෂ උනන්දුවකින් ක්‍රියා කෙරේ. සම්බුද්ධත්වයෙන් අනතුරුව බුදුරජාණන් වහන්සේ භික්ෂු සංඝයා අමතා මෙවැනි වස්සාන කාලයක් නියම කළේ සම්බුද්ධ ශාසනයේ චිරස්ථිතිය අරමුණු කරගෙන ය. ශාසනයේ පැවැත්ම පවත්නේ විනය මතය. වස්සාන කාලය තුළදී ගිහි පැවිදි දෙපක්‍ෂය ප්‍රතිපත්ති ගරුක විනයානුකූල පැවැත්මකට යොමු කරවන්නේය. අවුරුදු 2600 ක් සම්බුදු සසුන ආරක්‍ෂා වූයේ බුදුරදුන් අනුදැන වදාළ මෙම වත් පිළිවෙත් ආරක්‍ෂා කොට පවත්වාගෙන යාමට ගිහි පැවිදි දෙපක්‍ෂයම දැක්වූ දැඩි පරිශ්‍රමය හා කැපවීම නිසාය.වප් පොහෝ දිනය තවත් වැදගත් කරුණු කිහිපයක් නිසා ශ්‍රී ලංකා බෞද්ධයනට වැදගත් වේ. අනුලා දේවිය ප්‍රධාන කුල කාන්තාවන් සමූහයකට පැවිද්ද ලබා ගැනීම අවශ්‍ය වීම නිසාත්, ශ්‍රී ලාංකික බෞද්ධයනට බෞද්ධ වත් පිළිවෙත් පවත්වාගෙන යාම සඳහා ශ්‍රී මහා බෝධි ශාඛාවක් ලංකාවට වැඩම කරවා ගැනීම සඳහාත් මිහිඳු මාහිමියන් වහන්සේගේ අනුශාසනා පරිදි දෙවන පෑතිස්ස රජු විසින් දූත පිරිසක් දඹදිව අසෝක අධිරාජයන් වෙත යවනු ලැබුවේ ද වප් පොහෝ දිනයකදී ය.මෙම ඉල්ලීමට අනුව සංඝමිත්තා රහත් මෙහෙණිය ප්‍රධාන භික්ෂූන් වහන්සේලා ජය ශ්‍රී මහා බෝධීන් වහන්සේගේ ශාඛාවක් ද රැගෙන ශ්‍රී ලංකාවට පැමිණියෝය. ඉන් අනතුරුව ලක්දිව මෙහෙණි සසුන ආරම්භ විය. ශ්‍රී මහා බෝධීන් වන්සේ අනුරාධපුර මහමෙව්නාවේ රෝපණය කෙරිණි. ජනතාව එය පිළිගත්තේ ජීවමාන බුදුරජාණන් වහන්සේ ලක්දිව වැඩම වූවා සේය. නූතන ලාංකික කාන්තා යම් ප්‍රගතියක්, දියුණුවක් ලබා සිටී ද එය අද වැනි දිනයක කාන්තාවන් සඳහා මෙහෙණි සස්නක් පිහිටුවාලීමට ගත් පියවර නිසා බව සිහිකටයුතුය. එසේම ශ්‍රී ලංකාව පුරා බුදුසමය ව්‍යාප්ත වී තහවුරු වීමට ද හේතු වූයේ ශ්‍රී මහා බෝධිය වැඩම වීම නිසා බව අමතක නොකළ යුතුයි.වප් පෝය හා සබැඳි තවත් වැදගත් ශාසනික සිද්ධියක් නම් ලංකාවේ පවත්වන ලද විනය සංගායනාවයි. දෙවන පෑතිස් රජ විමසූ පැනයකට පිළිතුරු දුන් මිහිඳු මාහිමියෝ ලක්දිව බුදුසමය මුල් බැස ගැනීමට නම් ලක්දිව සිංහල මව්පියන්ට දාව උපන් දරුවන් ද පැවිදිව විනය ඉගෙන ගෙන මේ දිවයිනේදීම විනය උගන්වයි ද එකල්හි බුද්ධ ශාසනය මුල් බැස ගත්තා වන්නේය යි ප්‍රකාශ කළහ. මේ අනුව අවශ්‍ය සියලු විධිවිධාන සලසා අනුබුදු මිහිඳු මාහිමියන් වහන්සේ ප්‍රමුඛ මහාරිට්ඨ සිංහල රහතන් වහන්සේ ඇතුළු භික්ෂු සංඝයා ථූපාරාමයට රැස්ව විනය පිටකය සංගායනා කළෝය.වප් පෝය දිනෙන් වස්සාන කාලය අවසන් වීමත් සමඟ චීවර මාසය ආරම්භ වේ. වස් වැස නිමකළ භික්ෂූන් වහන්සේට දායක පින්වතුන් විසින් චීවර පූජා කිරීම සඳහා මාසයක කාලයක් වෙන් වී ඇත. මෙසේ පූජා කෙරෙන චීවරය කඨිනය නමින් හැඳින්වේ. කඨිනය යනු නොසැලෙන නොබිඳිය හැකි, සිදුරු කළ නොහැකි කුසල කර්මයකට ව්‍යවහාර කරන නාමයකි. වස් වැසවීමේ අග්‍ර ඵලය ලෙස සැලකෙන්නේ මේ කඨින මහා පූජාවයි. මෙය ශාසනික පින්කම් අතර අටමහා කුසල්වලට අයත් පින්කමක් ලෙස ද සැලකේ. කඨින මහා පූජාව පිළිබඳ ධර්මයේ සඳහන් වන්නේ පවතින සියලු දානයන්ගෙන් අග්‍රතම දානය කඨින පූජාව බවය. කඨින චීවර දානයෙන් ශ්‍රේෂ්ඨ වූ පිනක් ද අගනා සම්පත් ද ලැබීමේ වාසනාව උදා වන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=f1110112</link>
    <topic>අහස උසට නැගුණුයෝධ කන්දරිටිගල</topic>
    <author>සටහන සහ සේයාරූ එම්. ඒ. ආර්. මනුකුලසූරිය</author>
    <content>රිටිගල කන්ද උසට උසේ නැගී සිට තමාට පහළින් තිබෙන යෝධ කලවැල් ආදිය දෙස එක් වරක් බලා යළිත් හිස ඔසවා ගත්තේ ය. හාත්පස පරිසරය පුරා දක්නට ඇති රමණීය කොළ පැහැය සිත වශී කරවන සුළු ය. රිටිගල කන්ද නඟින්නට පටන් ගන්නා තැන ඇති “බන්දා පොකුණ” දෙපසට නැවි නැවී සිනාසෙන්නා මෙනි. සුළඟ චාටු කතා කියමින් පොකුණ දෙසට නැඹුරු වන විට රිටිගල කන්ද තමාගේ උස පෙන්වීමට හොඳින් නැගී සිටින්නාක් මෙන් පෙනේ. එහෙත් කන්ද තරණයේ දී අතරමග නතරව කන්ද දෙස බැලූවිට පෙනෙන්නේ තරමක් මිටි අනන්තයකි. යළිත් උස කඳු හිසකි.ඓතිහාසික වශයෙන් ද, පාරිසරික වශයෙන් ද වැදගත් වන රිටිගල අප රටට අලංකාරය ගෙන එන ස්වභාව සෞන්දර්යයෙන් අනූන කඳු වැටියකි.උස් පහත් වෙමින් දිවෙන මේ කඳු පෙළ උතුරුමැද පළාතේ දකුණු දෙස කැකිරාවට නුදුරින් පිහිටා ඇත. මෙහි සිට අනුරාධපුරයට ඇති දුර සැතපුම් 27 කි.මහාවංශය ආදී අපේ පුරාතන ග්‍රන්ථයන් හි “අරිට්ට පබ්බත” නමින් හැඳින්වෙන මේ පර්වතය දේවානම්පියතිස්ස රජුගේ බෑණනුවන් වූ අරිට්ට ඇමැතිවරයා ගේ නමින් හැඳින් වු බැව් ජනප්‍රවාදයෙහි එයි.ශිලාලේඛන පිළිබඳ විශේෂඥයකු වූ ඩී. එම්. ද ඉසෙඩ් වික්‍රමසිංහ විසින් “රිටිගල” යන නම සෑදී ඇති ආකාරය පිළිබඳ මත කිහිපයක් පළ කර තිබේ.“අරිට්ට” යන පාලි වචනයේ අර්ථය “ආරක්ෂාව“ යන්නයි. එම අර්ථයෙන් “අරිට්ට පබ්බත” යන්නෙන් අදහස් කර ඇත්තේ ආරක්ෂා සලසන කන්ද හෝ ‘රැකවරණ කන්ද’ විය හැකි බැව් ඒ මහතා පෙන්වා දෙයි.‘අරිට්ට’ යන පදයේ ‘බිහිසුණු’ යන අර්ථය ද ගැබ්ව ඇති බැවින් මෙය ‘බිහිසුණු පර්වතය’ වශයෙන් ද දැක්විය හැකි බැව් ඔහු වැඩිදුරටත් සඳහන් කර තිබේ. ‘රිටි’ නමැති ගස් වර්ගයක් තිබූ බැවින් “රිටිගල” වූ බවට ද මතයක් දක්වා ඇත.වසර 1500 කට අධික කාලයක් තිස්සේ සුවිශේෂී වැදගත්කමකින් යුතුව පැවැති මේ කඳු අරණ 10 වැනි සියවසේ අගභාගයේ දී මෙන් ම 11 වැනි සියවසේ ආරම්භයේ දී ද ලංකාව ආක්‍රමණය කළ චෝල ජාතිකයන් අතින් විනාශයට පත්විය. එතැන් පටන් 19 වැනි සියවසේ අගභාගය වනතුරු ම මෙය වල්බිහි වී වලස්, දිවි හා අලි ඇතුන් ගේ වාස භූමියක් බවට පත්ව තිබිණ. 1872 වසරේ දී රජයේ මිනින්දෝරුවෙකු වූ ජේම්ස් මැන්ටෙල් මහතා විසින් මේ කඳු මුදුනෙහි පර්යේෂණ මධ්‍යස්ථානයක් (ගණිතය පිළිබඳ) පිහිටුවීමත් සමඟ ම එතෙක් මේ භූමි භාගයේ පැවැති නිහඬ බව බිඳී ගියේ ය.ඊට වසර හයකට පසු ඔහු ගේ සහෝදරයකු වූ ඩී. ජී. මැන්ටෙල් නමැති මිනින්දෝරු මහතා මේ කඳු අරණ පරීක්ෂා කොට වාර්තාවක් ඉදිරිපත් කර ඇත. මේ භූමියේ පැවති නටබුන් පිළිබඳ විස්තරයක් ද එයට ඇතුළත්ව තිබිණි.අනතුරුව පුරාවිද්‍යාඥ එච්. සී. පී. බෙල් මහතා විසින් ද රිටිගල කන්ද පිළිබඳ පර්යේෂණයක් කර ඇත. එම පර්යේෂණය යටතේ සොයා ගත් පුරාවිද්‍යාත්මක තොරතුරු, සිතියම් හා සැලසුම් සහිතව ඔහු විසින් ඉදිරිපත් කරනු ලැබිණි. එම වාර්තාව 1893 දී නිකුත් වූ අතර, එහි රිටිගල පිළිබඳ පුරා විද්‍යාත්මක තොරතුරු ඇතුළත් විය.අපේ ඉතිහාසයේ සඳහන් විරුවන් වූ පණ්ඩුකාභය රජු හා දුටුගැමුණු රජු ගේ නම් ද රිටිගල කන්ද හා බැඳී පවතී. පණ්ඩුකාභය කුමරු තමන්ට එරෙහි වූ මාමාවරුන් සමඟ යුද වැදීමේදීත්, දුටුගැමුණු රජතුමා රට ආක්‍රමණය කළ සොළීන්ට එරෙහිව යුද වැදීමේදීත් මේ රිටිගල කන්ද රැකවරණ ස්ථානයක් ලෙස යොදාගත් බැව් ඉතිහාසයෙහි සඳහන් වේ.මේ සොඳුරු වන පියස පාරිසරික සුන්දරත්වයෙන් ද අතිශය අගනේ ය. මේ කන්ද නැගීම ආරම්භ වනුයේ පුරාවිද්‍යා කාර්යාලය අසල පිහිටි බන්දා පොකුණ ඔස්සේ ය.අති විශාල පොකුණක් වූ මේ ශෛලමය පොකුණ එහි පෙර පැවැති ශ්‍රී විභූතිය කියාපාන්නකි. ගලින් ගල ළං කොට බැඳ සකසා ඇති බැවින් මෙය “බන්දා පොකුණ” නම් වු බැව් කියැවේ. මෙම පොකුණ දැනට පරිසර අමාත්‍යාංශය මඟින් ‘හරිත ගම්මාන’ වැඩසටහන යටතේ පිළිසකර කෙරෙමින් පවතී.එම පොකුණ පසුකොට සැතපුම් එක හමාරක් පමණ කඳු මුදුන කරා යෑමට ඇත්තේ ගල් පඩි පෙළකි. මෙය අතිශයින් ම විශ්මයජනක නිර්මාණයකි. කඳු මුදුනට යෑම වන සංරක්ෂණ දෙපාර්තමේන්තුව මගින් තහනම් කර තිබේ.එම පෙදෙස “දැඩි රක්ෂිතයක්” ලෙස ප්‍රකාශයට පත් කර තිබේ. එකී ගල් පඩිපෙළ දිගේ ඉහළට ගමන් කරන විට සුවිසල් ගොඩනැගිලි රැසක නටබුන් දැකගත හැකි ය.ඒ අතර එදා තිබුණු ආයුර්වේද රෝහලක නටබුන් ද තිබේ. එහෙත් එකී කිසිදු ස්ථානයක ඒ පිළිබඳ හැඳින්වීමක් සඳහන් කර නොතිබීම බලවත් අඩුපාඩුවකි.මග දෙපස වනය පුරා “වෙම්බඩංගා” නමැති යෝධ වැල් විශේෂයක් දැකගත හැකි ය.ඒවා දැවැන්ත නයි, පිඹුරන් මෙන් රූස්ස ගස් වෙලාගෙන තිබෙන අයුරු දකින විට බියක් මෙන් ම සුන්දරත්වයක් ද අප සිත් තුළ ජනිත වෙයි. එහා මෙහා පැද යා හැකි ඔංචිල්ලා සේ වැඩුණු වැල් ද දක්නට ඇත.රිටිගල කඳු ශිඛරය මතට නැග අවට නරඹන්නන්ට මිහින්තලය, රුවන්වැලි සෑය ආදී අනුරාධපුර පුද බිමෙහි පූජනීය ස්ථාන ද, මින්නේරිය, ගිරිතලේ වැව ද දිස් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=f1110113</link>
    <topic>වළගම්බා විහාරය</topic>
    <author>සටහන හා ඡායාරූප සුපුන් ළහිරු ප්‍රකාශ්</author>
    <content>කොළඹ මහනුවර මහා මාර්ගයේ මිරිස්වත්ත මංසන්දියට පැමිණ එතැනින් මාර්ග අංක 205 වතුරුගම බස් පාරට හැරුණු රථය ඉදිරියට ඇදෙයි. කිලෝමීටර් පහක් මිරිස්වත්ත හන්දියේ සිට පැමිණ ඌරුවල වලගම්බා රජමහා විහාරයට යන නම සහිත පුරාවිද්‍යා දෙපාර්තමේන්තුවේ නාමපුරුව අසලට පැමිණීමට තවත් මද වේලාවකින් අපිට හැකිවිය. එතැනින් හැරී මීටර් 100ක් පමණ ගිය තැන අප ගේ ගමනාන්තයයි.ඒ ඉහත සඳහන් පරිදි ඌරුවල වලගම්බා රජමහා විහාරය නම් ඓතිහාසික වුත් සෞන්දර්යාත්මක වූත් ඉපැරැණි පුදබිමයි. සියනෑ කෝරළයේ රජමහා විහාර බොහෝ ප්‍රමාණයක් ඇත. ඒ අතරින් ප්‍රමුඛස්ථානය ගන්නේ වාරණ, පිළිකුත්තුව හා මාලිගාතැන්න බව කීම එතරම් වරදක් නැත. ඒ වෙත බොහෝ සෙයින් බෞද්ධයින් ඇදී එති. නමුත් වාරණ, පිළිකුත්තු තරම්ම හෝ ඊටත් වඩා වැදගත් රජමහා විහාරයක් තවමත් ඉතා අප්‍රකටව පවතියි. ඒ වළගම්බාවයි. ප්‍රධාන මාර්ගයේ පිළිකුත්තු පුදබිමට ඇති මංසන්දිය පසුකළ හොත් නොබෝ දුරකින් පිහිටි මේ සොඳුරු පුදබිමට ඔබටත් පැමිණ වැඳ පුදා ගත හැකියි.සියනෑ කෝරළයේ සෙසු පුදබිම් සේ ම වළගම්බා විහාරයෙ හි ඉතිහාසය සමඟ ද වළගම්බා මහ රජු සම්බන්ධ ය. ඔහු තම සේනා සංවිධානය කරමින් රැඳී සිටි කඳු පන්තියක තැනින් තැන වාරණ, පිළිකුත්තු, මාලිගාතැන්න සේම වළගම්බා විහාරය ද නිර්මාණය කර තිබේ. ස්වභාවික ගල් ගුහා වාසස්ථාන කොටගෙන විධිමත් ලෙස සකසා ගෙන විශේෂයෙන් ඇතුළට ජලය කාන්දු නොවන සේ ඉදිරිපස මුහණත කටාරම් කොටන ලද ගල් ගුහා භාවිතය බුදුදහම මෙරටට පැමිණි වකවානුවේ සිට ම සිදුවිය. ශ්‍රී ලංකාවේ ලෙන් විහාර සම්ප්‍රදායට මුල්ගල් තැබුනේ එලෙසිනි. කටාරම් කෙටු ගල් ගුහා ඉදිරිපසින් බිත්ති බැඳ ආලින්ද තනා පිළිම ගෙවල් හා ලැගුම් ගෙවල් ලෙස භාවිත කරන ලදී.වළගම්බා විහාරයේ අඩි 20ක් පමණ දිග සැතපෙන පිළිම වහන්සේ නිමවා ඇත්තේ ද මේ ලෙන් විහාර සම්ප්‍රදායට අයත් ගොඩනැගිල්ලක ය. එහි බිත්තිවල මහනුවර යුගයට අයත් යැයි සැලකිය හැකි සිතුවම් දක්නා ලැබේ. එනමුත් මේ සිතුවම් මහනුවර යුගයේ සිතුවම් දක්නට ලැබෙන වෙනත් විහාරවල තරම් අස්වාභාවික නොවන අතර තාත්වික ලෙස නිරූපනය කිරීමට උත්සාහ දරා තිබේ. පිළිමගෙයි ශෛලමය වියන නෙළුම් මල් මෝස්තරවලින් අලංකෘත වී ඇති අතර පිහිටි ගලේ ස්වභාවික කඩතොලු සහිත කටුක බව තිබිය දී ම නිවැරදි ජ්‍යාමිතික හැඩයෙන් ඒවා සිතුවම් කර තිබීම විශ්මයජනක ය. ප්‍රතිමා ගෘහය ඉදිරිපස ඇත්තේ බෝධියයි.එය ද ඉපැරැණි බෝධීන් වහන්සේ නමක් බව කිව මනා ය. විහාරස්ථානයේ ප්‍රධාන ගොඩනැගිලි අතරට ධර්ම ශාලාවක් පොහොය ගෙයක් හා සංඝාවාසයක් ද අයත් වේ. මෙහි පොහොය ගෙය ද වසර 200 ක් පමණ පැරැණි යැයි සැලකිය හැකි අතර මහල් දෙකකින් සමන්විත එම ගොඩනැගිල්ල බොහෝ දුරට ඉංග්‍රීසි ගෘහ නිර්මාණ ශිල්පය විද්‍යාමාන කරයි. එහි ඉදිරිපස කළුගල් උපයෝගී කොටගෙන අපූරුවට නිර්මාණය කළ ගල් කණු ද කිහිපයකි. විහාර බිමෙහි සෑම තැනක ම ලොකු කුඩා ගල් පර්වත විශාල ප්‍රමාණයක් නිසලව පවතිමින් නෙතට ගෙනෙන සිතුවම් සුන්දර ය. ඒ අතර වාසය කරන වවුලන් හා වැහිලිහිනින්ද අප්‍රමාණ ය.විහාරයේ වැලි මළුවේ සිට දිවෙන පියගැට පෙළ තරණය කළ විට එහි අන්තය විශාල ගිරි ශිඛරයකි. පියගැට සියක් පමණ තරණය කර මෙහි ළඟා වූ විට චෛත්‍යයකි. එහි සිට අවට පිරික්සු විට හාත්පසම හරිත පැහැ තුරු ගොමුවයි. මෙම කඳු මුදුනට සමාන්තරව තවත් විශාල පර්වතයකි. විසල් පරවල ද්විත්වය අතර ශීඝ්‍ර ප්‍රපාතයකි. පසුබිම අතීත සිහලුන්ගේ ගරිල්ලා සටන් ක්‍රමයන්ගේ ප්‍රයෝජන උපරිමයෙන් ලබා ගත හැකි අයුරක් දක්වන බව සැබෑ ය. යම් කලෙක වලගම්බා රජු සොයා පැමිණි සතුරු බලමුළු සමූල ඝාතනය වන්න මෙම පෙදෙස ඉවහල් වන්නට ද ඇත. ඒ යනු සෑම තැනකට ම වඩා බලකොටුවක් තනාගෙන රැකවරණය සලසා ගන්නට වලගම්බා රජතුමාට මේ විහාරශ්‍රිත කඳු ගැට ඉවහල් වන්නට ඇති බව ය.වළගම්බාවේ සෞන්දර්යාත්මක අගය විඳින්නට නම් මද වෙහෙසකින් කඳු තරණය කළ යුතු ය. වැසි දියෙන් පිරී ගිය පොකුණු ඉතා රමණීය ලෙස දිස්වේ. ගල් මතුපිිටින් ගලා යල දිය සීරාව දහවල් දොළහටත් ගල් කුල සිසිල් කරයි. වැහි වලා පරදා අහසෙහි හිරු දිලෙන්නේ දහසක් කම්කටොළු ආයාසයෙන් මැඩගෙන හිනාහෙන මුවෙකු සේ ය. ඒ සිනහව කඳුළු වැස්සක්ව කොයි වේලේ ඇද හැලෙත් දැයි කිව නොහැකිය.නමුත් පෙර දින කිහිපයෙහිම මොර සූරන වැසි වැස තිබූ බැවින් වැහි වලාකුළු වල රුදුරු බව බොහෝ සෙයින් අඩු වී ගොසිනි. හෝ හෝ හඬින් හමන මඳ වේගවත් සුළඟට මුසුව විහඟ ජනයා තම කූජනය හාත්පස විසුරුවා හරියි. තවත් මොහොතකින් නිහඬතාවයේ දුන්නෙන් නික්මුණු හී සරයක් ගල් තලාව මතින් ඇදී ගොස් පඳුරු ගොන්නක සැඟවුනි. ඒ කැලෑ හාවෙකි. බොහෝ දෙනා පැමිණෙත්ම වියැකී යන පරිසරයේ සුන්දරත්වය හා පාරිශුද්ධත්වය තවමත් නොකිලිටිව වලගම්බා රජමහා විහාරය ආශ්‍රිත පරිසරයෙහි දක්නා ලැබේ.මද විවේකයෙන් පසු මම නැගී සිටියෙමි. උස් ගල් කුලකට නැගුණු විට දිස්වන දසුනෙහි බොහෝ දුරට තැනිතලාව ය. මෑත හරිතය දුර ඈතට යත්ම අහසේ නිලට මුසු වී සැඟ වී යයි. මෑතින් පිළිකුත්තු කඳු ගැටයයි. එහි ගිරිමුදුනෙහි ද කොත් වහන්සේ නමකි. ඈතින් පෙනෙන්නේ අත්තනගල්ලේ කොත් වහන්සේ ය. තැන තැන දිසෙන කොක් කැරළ කතිකාවතින් සියනෑව පුරා ම දම් සිහිලස් පතුරනා සෙයකි.වළගම්බාවෙන් සමුගැනීමට පෙර කිව යුතු විශේෂ යමක් තිබේ. ඔබටත් මෙම පින්බිමෙහි සුන්දරත්වය විඳින්නට ඇරයුමක් තිබේ. නමුත් ඒ ඔබට මේ සුන්දරත්වය ඉවසිය හැකි නම් පමණි. ඒ හැර සුන්දරත්වය විඳින්නට පැමිණ ඒ සුන්දරත්වය වනසා දමා යනවාට වඩා මෙහි නොපැමිණ සිටීමෙන් තවත් බොහෝ කලක් වළගම්බා රජමහා විහාරය නම් මේ සොඳුරු පින්බිම අප්‍රකටව හෝ නොකිලිටිව පවතිනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>11</day>
    </date>
    <link>http://www.dinamina.lk/2011/10/11/_art.asp?fn=f1110114</link>
    <topic>සොබාදහමේ මායාකාරී සුන්දරත්වය සොයාබෙල්ලන ගම්මානයට</topic>
    <author>සටහන සහ ඡායාරූප දුමින්ද ජයවර්ධන</author>
    <content>බෙල්ලන වීදිය බණ්ඩාර යුගය හා බැඳී පස්යොදුන් රටට අයත් ගම් පියසකි. අද එය කළුතර දිස්ත්‍රිතක්යේ පාලින්දනුවර ප්‍රාදේශීය ලේකම් කොට්ඨාසයට අයත් වන්නකි. තෙත් කලාපීය වර්ෂා වනාන්තර, ඇළ දොළ දෙණි, ඕවිටි, බඩවැටි තුළ මේ ගම්මානය සතු සොඳුරු පාරිසරික උරුමයන් සැඟව ඇත. එමෙන් ම වීදිය බණ්ඩාර හා බැඳුණු විවිධ ජනප්‍රවාද, ඇදහිළි හා විශ්වාස අදද මේ ගම්මානයෙහි ශේෂව පවතී. මම ඒ අතීත තොරතුරුත් සොබා සුන්දරත්වයත් සොයා ගියෙමි.ගම්මානය මැදින් ගලායන ඌරුමුල්ල ඇළ මා ඉදිරියෙන් ගලා බසී. ගොවියෝ එහි දියවරින් යාය පණ ගන්වති. ඇළ ඉවුරේ ඇති උණපඳුර, වනමල් මුදා හල සුවඳ කැටිව හමන මද සුළෙඟ් ගීතවත් වෙයි. මෑත සිට ඈතට පැතිරුණු තුරුහිස් සහිත කඳු මුදුන් මත කොළ පැහැයේ සිට නිල් පැහැය තෙක් විසිරුණු වර්ණ රටාවකි. ඇළට ඉදිරියෙන් ඇති කඳු මුදුනෙහි වන විසල් ගල් කුළකි. එයට ඇත්තේ වීදිය බණ්ඩාර යුගය හා බැඳි ඉතිහාසයකි. එකල මේ ප්‍රදේශයට පැමිණෙන සතුරු සේනා පිළිබඳ විමසිලිමත් වීමට මේ ගල්කුළ යොදා ගැනිණි. එදා ‘බලන’ ලෙස හැඳින්වුණු මෙය පසුව “බෙල්ලන” ලෙස වහරට එක් විය.අතුරු ගල, ඇල්ල ගල යන නමින් ද ගැමියෝ මෙම ගල් කුළ හඳුන්වති. කපුරකන්ද ඇල්ල මේ අසලින් ගලා හැලීම නිසා ඊට ඒ නම ලැබී ඇත. මේ දිය ඇල්ල මහල් දෙකකින් යුතු ය. ඇල්ලේ පළමු මහල ගලා හැලෙන තැන රන්තලියක් ඇති බවත් එය වසරකට වරක් මතුවන බවටත් ජනප්‍රවාදයක් පවතී. හිරු මැදියම් වේලාවට මේ දිය ඇල්ල අවට තනිවම ගැවසීමට ගැමියෝ අද ද මැලි වෙති. ඇල්ල අසල ‘මහසොහොන් ගල” නම් කුඩා ගල් පොත්තකි. වසරකට වරක් මෙහි පැමිණෙන ගැමියෝ එහි පූජාවක් පවත්වති. එය අද ද සිදු වන්නකි. එසේ නොකළහොත් ඇල්ලගල අවට රබර්කිරි කපන ගැමියන්ට විවිධ උපද්‍රවයන්ට මුහුණ පෑමට සිදුවන බවට විශ්වාසයක් පවතී.‘හුරුළු ගෙදර’ දේවාලය මේ ගම්මානයේ ඇති තවත් පූජනීය, ඓතිහාසික ස්ථානයකි. අතීතයේ දී මෙහි පැමිණි වීදිය බණ්ඩාර බුලත් හුරුල්ලක් තබා සිය වස්තුවෙන් කොටසක් මෙහි තැන්පත් කළේ ය. හාස්කමකට මෙන් මේ බුලත්හුරුල්ල පැළ විණි. එදා සිට මේ ස්ථානය හුරුළු ගෙදර දේවාලය ලෙස හැඳින්විණි. වස්තුව තැන්පත් කළ තැන “නිධන් ගල” ලෙස අද ද හැඳින් වෙයි. වසරකට වරක් මෙහි පැවැත්වෙන දෙවොල්මඩු උත්සවයකි. ගොවීහු සිය අස්වැන්නේ මුල් භාගය දෙවියන්ට පුදා භාරහාර ඉටු කරති. නව අවුරුද්දේ ගම් වැසියන්ටත් සිය ගොවිතැන් කටයුතුවලටත් හොඳ කළක් යන්නැයි ප්‍රාර්ථනා කරති. තමන්ට එළැඹී ඇති විවිධ අපල උපද්‍රව සඳහා ද දෙවියන්ගේ පිහිට ආරක්ෂාව ලැබීම සඳහා ගම්මු වසර පුරා දෙවොලට පැමිණ පුද පූජා පවත්වති.මරණින් පසු වීදිය බණ්ඩාර දේවාත්මයක උපත්වග මෙහි පවතින තවත් විශ්වාසයකි. මේ විශ්වාසය ඇසුරින් සැකසුණු විවිධ යාතිකා අද ද මේ ගම්මානවල දේවාල ආශ්‍රිත පුදබිම්වල දී අසන්නට ලැබෙයි. “උඩුවෙල් නුවරින් කන්ද සෛල උග්ගල් බඩට උග්ගල් බඩින් සැදැලියට සැදැලියෙන් සුදුවැල්ලට සුදුවැල්ලෙන් තනි වැල්ලටතනි වැල්ලෙන් මාගම් තොටට මාගම් තොටින් සෙල්ලම් දූවට සෙල්ලම් දූවෙන් මඩම් දූවට මඩම් දූවෙන් දෙවිනුවරට දෙවිනුවරින් මැදගල්නුවරට මැදගල් නුවර හරහා පාලින්ද නුවරට අග්‍ර තේවාවන්ත ශ්‍රී වීදිය බණ්ඩාර එක් හස්තයකින් පලිහක්ද එක් හස්තයකින් කඩුවක් ද රැගෙන පරවි පක්ෂියා වාහනාරූඩව වැඩවසන්නා වූ පාලින්ද අධිරාජ්‍යයට අධිපති....” යනුවෙන් ඔවුහු වීදිය බණ්ඩාර දේවාත්තමයාණන්ට කන්නලව් කරති. එය අවසන් වන්නේ දුකට පත් තැනැත්තාට ශක්තිය අභිවෘද්ධිය ළඟා කර දෙන ලෙස ඇයැද වීදිය බණ්ඩාර දේවොත්තමයාණන්ට පිං පෙත් දී අනුමෝදන් කරවීමෙනි.මෙහි වෙසෙන ගැමියන්ගෙන් බොහෝ පිරිසක් අතීත සිංහල රජසමයේ විදාන පරපුරෙන් පැවත එන්නන් බව ඔවුහු පවසති. එදා විදානේ ගමක ප්‍රධානියා විදානේ ලෙස හැඳින්වීය. බෙල්ලන ගම ද එදා විදානේ ගමකි. අදත් එහි වාසය කරන්නන්ගෙන් බොහෝ දෙනා බෙල්ලන විතාන හා විදානගේ යන පරපුරවලට අයත් වෙති. උග්ගල යනුවෙන් හැඳින්වෙන විසල් ගල්කුළ මේ ගම්මානයේ එක් සීමාවකි. ඒ මතට පිවිසෙන්නේ සොබාදහමේ මායාකාරී සෞන්දර්යයෙන් වශීවනු ඇත.වෙල්යාය මැදින් කළු පැහැති මාගලක් එලුවා සේ දිවෙන මගෙහි ගමන් කරන වාහනයක් පෙනෙන්නේ ගිනි පෙට්ටියක් ලෙසිනි. වෙල්යායේ නියරින් වෙන්වුණු ලියදි අපූරු රටාවක් මවයි. කුඩා කඳු ගැටයක් මත තැණුනු ශ්‍රී ධර්මපාල පිරිවෙන්, විහාරස්ථානයේ කොත් කැරැල්ල සුදු පැහැයෙන් බබළයි. ඉන් මඳක් ඔබ්බෙන් ගමේ දරු දැරියන් අකුරු කරන බෙල්ලන මහ විදුහලයි. හිස මතින් නිල් ගුවනේ පා වන උකුස්සෙකු අත දිගු කර අල්ලා ගැනීමට හැකි යැයි සිතෙයි. සුළඟේ පිපී වැනෙන බෝවිටියා මලක් සිය රූ සිරි අපට පෙන්වයි. වෙල්යායට ඔබ්බෙන් ඈතට විසිරුණු කඳු පෙළ මේ සොඳුරු බිම්කඩ වෙන ම භූගෝලීය ඒකකයක් බවට පත්කර තිබේ. මීදුම අඩු දිනක දී නම් නැගෙනහිර දෙසින් සිරිපා කඳු මුදුන නෙත ගැටේ.උග්ගල අවට විසිරුණු වන රොද තෙත් කලාපීය වර්ෂා වනාත්රවලට අයත් වෙයි. සමනළ රුවක හැඩ, විහඟ ගීතයක මිහිර විඳින්නට කැමති අයෙකුට මේ වනරොද කදිම තෝතැන්නකි. මකුණු දැලක රැඳි පිණි බිඳුවක් උදෑසන හිරු එළියේ දිදුළන්නේ මැණික් කැටයක් ලෙසිනි. මෙරටට ආවේණික සමනළ විශේෂ, පක්ෂි විශේෂ, උරග විශේෂ හා ශාක ඛාණ්ඩ සමහරක් මෙම වන ලැහැබ තුළ දී දැකගත හැකි ය. එමෙන් ම මේවායේ ඇති ඖෂධීය ශාක විශේෂ ගම්මුන්ගේ ලෙඩට, දුකට අදටත් පිහිට වෙයි. මේ වන පෙතින් පෝෂණය වන කුඩා දිය දහරාවන් උඩ හඳයා, ලේ තිත්තයා, තල් කොස්සා වැනි මත්ස්‍ය විශේෂවලට වාසභූමි ය.එරබදු මල් පොකුරු හා කොවුල් ගීතය මේ සොඳුරු ගම්පියසට වසන්තය උදා වන වගට ඉඟියකි. එහෙත් රසායනික ද්‍රව්‍යවල අසීමිත භාවිතය හා විවිධ මිනිස් කටයුතු නිසා ඒ සොබා සොඳුරු වග විනාශ වෙමින් පවතී. මේ ගැමි සිරිය, ඒවායේ ඇති අමිල සොබා සම්පත් නූපන් ගැමි දරුවන්ට ද උරුම ය. නූපන් පරපුරේ උරුමයන් සුරැකීම වත්මන් පරපුරට උරුම කාර්යයකි. ඒ සඳහා මෙබඳු ගම්මානවල සොබාදහම ආරක්ෂාකිරීමේ යම් වැඩපිළිවෙළක් අවශ්‍ය ය. පරිසර හිතකාමී වගා ක්‍රමවේද හඳුන්වා දී ඒවා අධීක්ෂණය කළ යුතු ය.එවන් වැඩසටහන් සඳහා දේශපාලන බෙදුම්වලින් තොර සක්‍රීය ප්‍රජා දායකත්වය ලබා ගත හැකි නම් වඩාත් ඵලදායී ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=n1110121</link>
    <topic>ප්‍රභූ ආරක්‍ෂකයන්ටනිල ඇඳුම අනිවාර්යයි</topic>
    <author>රක්ෂණ ශ්‍රියන්ත සහ නුවන් කොඩිකාර</author>
    <content>ප්‍රභූ ආරක්‍ෂක නිලධාරීන් අනිවාර්යයෙන් පොලිස් නිල ඇඳුමෙන් සැරසී සිටිය යුතු බවට පොලිස් දෙපාර්තමේන්තුව නියෝග කර තිබේ. ඇමැති ආරක්‍ෂක කොට්ඨාසය හා පොලිස් ස්ථානවලින් ප්‍රභූ ආරක්‍ෂාව සඳහා යොදවන ආයුධ සහිත නිලධාරීන්ට මේ නීතිය තදින්ම බලපවත්වන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි මැක්ස් ප්‍රොක්ටර් මහතා ‘දිනමිණ’ට පැවැසීය.ඒ මඟින් ඇමැති ආරක්‍ෂක අංශයේ නිලධාරින් හඳුනාගැනීමට පහසුවන අතර රටේ ආරක්‍ෂාවට ද යහපත් ක්‍රියාවක් බව ද මැක්සි ප්‍රොක්ටර් මහතා පවසයි.මුල්ලේරියාවේ පසුගියදා ඇතිවූ වෙඩි තැබීමේ සිද්ධියෙන් හිටපු පාර්ලිමේන්තු මන්ත්‍රීවරයකු වන භාරත ලක්ෂ්මන් ප්‍රේමචන්ද්‍ර මහතා මියයාමත් සමඟ මේ තීරණය ගෙන ඇති අතර ඒ සඳහා ආරක්‍ෂක අමාත්‍යාංශය ද උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=n1110122</link>
    <topic>අවසන් ගෞරවයටදහස් ගණන් පෙළ ගැසෙති</topic>
    <author>සුභාෂිනි සේනානායක</author>
    <content>පසුගිය 08 වැනිදා හිඹුටාන හන්දියේ ඇති වූ වෙඩි තැබීමකින් දැයෙන් සමුගත් භාරත ලක්‍ෂ්මන් ප්‍රේමචන්ද්‍ර මහතාගේ දේහයට ගෞරව දැක්වීම පිණිස දහස් ගණන් පිරිස කොළොන්නාවේ පිහිටි ඒ මහතාගේ නිවසට ඊයේ (11) දවස පුරා ඇදී ආහ. මහා සංඝරත්නය, මැති ඇමැතිවරුන් ඇතුළු දේශපාලඥයෝ, වෘත්තීය සමිති නායකයෝ කොළොන්නාව හා ඒ අවට ගම්වාසී වැඩිහිටි, තරුණ, ළමා පිරිස් ද ඒ අතර වූහ.වෘත්තීය සමිති නායකයකු, හිටපු මන්ත්‍රීවරයකු, ජනාධිපති වෘත්තීය සමිති අධ්‍යක්‍ෂ ජනරාල් වරයකු වූ භාරත ලක්‍ෂ්මන් ප්‍රේමචන්ද්‍ර මහතා සිය දෙමාපියන් සෙවණේ හැදුන වැඩුන කොළොන්නාව නිවසින් අද (12) පස්වරුවේ සදහටම සමු ගනී.ඊයේ වප් පොහෝ දින කොළොන්නාවේ දක්නට ලැබුණු විශේෂ දර්ශනයක් වූයේ පෝය වෙනුවෙන් සිල් සමාදන් වූ උවැසි උවැසියෝ දහවල් දානයට පෙරත් සිල් පවාරණය වූ පසුත් සිය ගණනින් පැමිණ සිය පින්වත් හිතවතාට අවසන් බුහුමන් දැක්වීම ය.එමෙන්ම තමන්ගේ වෘත්තීය සමිති සගයෝ සහ දේශපාලන ආධාරකරුවෝ දේහය නිවසට ගෙන ආ මොහොතේ පටන් අවසන් කටයුතු සිදුවන මොහොත දක්වා එම නිවසේම පසුවීම තවත් සුවිශේෂී සිද්ධියකි.බේදයකින් තොරව සියලු ආගම්වලට එකසේ සැලකූ ලක්‍ෂ්මන් ප්‍රේමචන්ද්‍ර නමැති බෞද්ධයා වෙනුවෙන් ප්‍රදේශයේ මුස්ලිම් ජනතාව මියගියදා පටන් අද (12) දක්වා ආහාර පාන වලින් සංග්‍රහ කරනු දක්නට ලැබුණි.දශක තුනකට ආසන්න කාලයක් දේශපාලන බිමෙත් සිය පියාගේ ආභාෂයෙන් වෘත්තීය සමිති ක්‍ෂෙත්‍රයේත් නොමැකෙන සේවා සටහනක් තැබූ භාරත ලක්‍ෂ්මන් ප්‍රේමචන්ද්‍ර නම්වූ මහජන හිතවතා ගේ අවමඟුල් කටයුතු අද (12) පස්වරුවේ රාජ්‍ය ගෞරව සහිතව කොළොන්නාව උමඟිලිය ක්‍රීඩාංගණයේ දී සිදු කිරීමට නියමිතය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=n1110123</link>
    <topic>ජයවර්ධනපුර රෝහලේනව අධ්‍යක්‍ෂවරු සතියකින්</topic>
    <author>සන්ධ්‍යා කරුණාරත්න</author>
    <content>ශ්‍රීජයවර්ධනපුර මහ රෝහලේ අධ්‍යක්ෂ මණ්ඩලය ඊයේ (11 දා) සිට වහාම විසුරුවා හැරීමට සෞඛ්‍ය ඇමැති මෛත්‍රීපාල සිරිසේන මහතා තීරණය කර ඇත.රෝහලේ අධ්‍යක්ෂ මණ්ඩලයේ හා කළමනාකාරිත්වයේ පූර්ණ ප්‍රතිසංවිධානයක් කිරීමේ අරමුණෙන් මේ තීරණය ගත් බව සෞඛ්‍ය ඇමැතිවරයා පවසයි.නව අධ්‍යක්ෂ මණ්ඩලය ලබන සතියේ පත් කිරීමට පියවර ගන්නා බව ද ඇමැතිවරයා ප්‍රකාශ කරයි.රෝහලට එල්ල වී ඇති විවිධ චෝදනා හා පරිපාලන අර්බුද නිසා ඇමැතිවරයා මේ තීරණය ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=n1110124</link>
    <topic>තුන්දින සංචාරයකටවියට්නාම් ජනපති එයි</topic>
    <author>මහින්ද අලුත්ගෙදර</author>
    <content>තෙදින නිල සංචාරයක් සඳහා වියට්නාම ජනාධිපති ට්‍රොන්ග් ටැන්ග් සෑන්ග් මහතා හෙට (13) ශ්‍රී ලංකාවට පැමිණෙයි.වියට්නාම් ජනාධිපතිවරයා සමඟ එරට ව්‍යාපාරිකයන් පිරිසක් හා ඉහළ පෙළේ නියෝජිතයන් පිරිසක් ද මේ සංචාරය සඳහා සහභාගී වන බව විදේශ කටයුතු අමාත්‍යාංශය පවසයි.ශ්‍රී ලංකාවේ රැඳී සිටින කාලයේදී වියට්නාම් ජනාධිපතිවරයා ජනාධිපති මහින්ද රාජපක්‍ෂ, අගමැති දි. මු. ජයරත්න, කතානායක චමල් රාජපක්ෂ, විදේශ කටයුතු ඇමැති මහාචාර්ය ජී.එල්.පීරිස් මහත්වරු ඇතුළු රජයේ නියෝජිතයන් පිරිසක් සමඟ ද්වීපාර්ශවික සාකච්ඡා පැවැත්වීමට නියමිත බව ද විදේශ කටයුතු අමාත්‍යාංශ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා “දිනමිණ”ට පැවසීය.ඊට අමතරව වියට්නාම ජනාධිපතිවරයාගේ පැමිණීමත් සමඟ වියට්නාමය සහ ?ශ්‍රී ලංකාව අතර ද්වීපාර්ශික වශයෙන් වැදගත් ගිවිසුම් කිහිපයකට ද අත්සන් කිරීමට නියමිතය.මේ අතර ට්‍රොන්ග් ටැන්ග් සෑන්ග් මහතා ශ්‍රී ලංකා වියට්නාම ව්‍යාපාරික සංසදයේ සැසියකට සහභාගි වීමට නියමිත අතර, ශ්‍රී ලංකාවේ වියට්නාම තානාපති කාර්යාලය විවෘත කිරීමේ අවස්ථාවට ද සහභාගි වනු ඇත.වියට්නාම ජනාධිපතිවරයාගේ ශ්‍රී ලංකා සංචාරයට සමඟාමීව ශ්‍රී ලංකා වියට්නාම ව්‍යාපාරික සබඳතා වර්ධනය කර ගැනීමේ දිනය ලෙස මේ මස 14 දා නම් කිරීමට ද බලාපොරොත්තු වෙයි.දෙරට අතර වෙළෙඳ හා ආයෝජන කටයුතු වර්ධනය කර ගැනීමේ අපේක්ෂාවෙන් ශ්‍රී ලංකා වියට්නාම ව්‍යාපාරික සංසදය පිහිටුවා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=n1110125</link>
    <topic>රූපා කරුණාතිලකඅභාවප්‍රාප්ත වෙයි</topic>
    <author>නෙළුව සමුහ</author>
    <content>පාර්ලිමේන්තු මන්ත්‍රීවරයකු කැබිනට් ඇමැතිවරයකු හා බෙන්තර ඇල්පිටිය එක්සත් ජාතික පක්ෂ හිටපු ප්‍රධාන සංවිධායකද වූ රූපා කරුණාතිලක මහතා අභාවප්‍රාප්ත විය. මිය යන විට එතුමා 79 වන වියේ පසු විය.දිගු කලක් දේශපාලනයේ නිරතව සිටි රූපා කරුණාතිලක මහතා ගාල්ල දිසා ඇමැතිවරයා ලෙසත් වැවිලි කර්භාන්ත ඇමැතිවරයා ලෙසත් කටයුතු කළ අතර පසුව දේශපාලන කටයුතුවලින් ඈත්ව සිටියේ ය.එහෙත් පක්ෂයේ කටයුතුවලදී සෑම විටම ඊට සහභාගී විය.රූපා කරුණාතිලක මහතා වත්මන් ගාල්ල දිස්ත්‍රික් පාර්ලිමේන්තු මන්ත්‍රී ගයන්ත කරුණාතිලක මහතාගේ බාප්පාය.අභාවප්‍රාප්ත රූපා කරුණාතිලක මහතාගේ අවසන් කටයුතු හෙට (13) ඇල්පිටියේදී සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=n1110126</link>
    <topic>පොලිස් පැමිණිලි විභාගයටවිශේෂ මෙහෙයුම් ඒකකයක්</topic>
    <author>ඉන්දික පොල්කොටුව</author>
    <content>මධ්‍යම පළාතේ පිහිටි මහනුවර, මාතලේ හා ගම්පොළ පොලිස් කොට්ඨාසයන්හි පොලිස් ස්ථාන 35කට දිනපතා ලැබෙන පැමිණිලි සම්බන්ධයෙන් සොයා බලා විශේෂ විමර්ශන ආරම්භ කිරීම සඳහා මධ්‍යම පළාත භාර නියෝජ්‍ය පොලිස්පති නිහාල් සමරකෝන් මහතා විසින් විශේෂ මෙහෙයුම් ඒකකයක් පත් කරනු ලැබ ඇත.මධ්‍යම දිසා විශේෂ විමර්ශන ඒකකයේ ස්ථානාධිපති ප්‍රධාන පොලිස් පරීක්‍ෂක ගුණරත්න බණ්ඩා මහතා යටතේ මධ්‍යම දිසා අපරාධ මෙහෙයුම් ඒකකය නමින් මේ ඒකකය ක්‍රියාත්මක කෙරේ.මේ අනුව මධ්‍යම දිශාවේ පොලිස් ස්ථාන 35කට දිනපතා වාර්තා වන පැමිණිලි හා අපරාධ සම්බන්ධයෙන් සොයා බලා පරීක්‍ෂණ ආරම්භ කිරීමට මේ ඒකකය පියවර ගනු ලැබේ.ඒ අනුව ඒ ඒ පොලිස් බල ප්‍රදේශයන්ගෙන් වාර්තා වන දරුණු ගණයේ අපරාධ සිද්ධීන් පිළිබඳව මේ ඒකකය පුළුල් පරීක්‍ෂණ ආරම්භ කිරීම සිදු කෙරේ.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ අධීක්‍ෂණය යටතේ නියෝජ්‍ය පොලිස්පති නිහාල් සමරකොන් මහතාගේ උපදෙස් මත ක්‍රියාත්මක වන මේ ඒකකයෙන් දරුණු ගණයේ අපරාධ රැසක් සම්බන්ධයෙන් කරුණු අනාවරණය කර ගැනීමට හැකි වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=n1110127</link>
    <topic>තාත්තාට තෑගි කළගඩාෆිගේ තොප්පිය</topic>
    <author/>
    <content>ලිබියානු සටන තවමත් නිම නැත. එහෙත් කැරලිකරුවන් ට්‍රිපොලි නගරය ද අල්ලාගෙන ඇති අතර ගඩාෆි ආගිය අතක් නැත.කැරලිකරුවන් ට්‍රිපොලිය ග්‍රහණයට ගනිමින් ගඩාෆි ගේ “බැබ් – අල් - අසිසියා” මන්දිරයට පිවිසි අවස්ථාවේ ගඩාෆිගේ නිදන කාමරයෙන් සොයා ගත් විචිත්‍රවත් හමුදා හිස්වැස්මක් පැළඳි කැරලිකරුවකු එය සිහිවටනයක් ලෙස තම පියාට දෙන බව කියා තිබේ.යටි රැවුලකින් හෙබි “අල්-වින්ඩි” නම් මේ කැරලිකරුවා ගඩාෆි මන්දිරය ආක්‍රමණය කළ පිරිස අතරින් එක් අයකු වන අතර ඔවුන් එහි තිබී ගිනි අවි හා තවත් සිහිවටනයන් අත්පත් කරගෙන තිබිණ.ගඩාෆි කුටියට පිවිසි කැරලිකරුවා මෙසේ ප්‍රකාශ කර තිබේ. “මං ගඩාෆි ගේ නිදන කාමරයට පිවිසුනේ අහම්බෙන්. මං හිටි තැන මටම අදහාගන්න බෑ. මේ ගඩාෆි නිදාගත් කාමරය! දෙයියනේ! මටම පුදුමයි. ඉන්පස්සෙ තමයි මට මේ හිස්වැස්ම හම්බ වුණේ.”රතු හා අළු පැහැ හිස් වැස්ම රන් හුයෙන් ගෙත්තම් කර තිබිණ.“මං මේක මගේ පියාට දෙන්නෙ තෑග්ගක් වශයෙන්. එයා ගඩාෆි ගෙත්, එයාගෙ අනුගාමිකයන් ගෙනුත් පීඩනයට පත්ව තිබුණා.” යැයි පැවසූ මේ කැරලිකරුවා, ඔහු ගේ දුර්වර්ණ ටී ෂර්ටයට උඩින් ලොකු රන්මාලයක් පැළඳ සිටි අතර උත්සවයන්හිදී භාවිතා කරන සෙංකෝලයක් වැනි යමක් අත දරා සිටියේ ය.  ලෝකයේ මිටිම කාන්තාව සිටින්නේ එක්සත් ජනපදයේ ඉලිනොයිස් ප්‍රාන්තයේ ය. ඇය සෙ.මී. 69 (අඟල් 27) ක් උස ය. තරග දිරිමත් කිරීම හා නැටුම්, ඇගේ විනෝදාංශය යි. 22 හැවිරිදි ඇය මධ්‍ය ඉලිනොයිස් හි කැස්කසියා විද්‍යාලයේ උගෙනුම ලබයි. නමින් ඇය බ්‍රිජට් ජෝදාන් ය. ඇය දැනට ගිනස් පොතට ඇතුළත් ලොව මිටිම ගැහැනියයි. ඇගේ බාල සොයුරා සෙ. මී. 98 (අඟල් 38) ක් උස විසි හැවිරිදි බ්‍රැඩ් ජෝර්දාන් ය. කරාටේ, ජිම්නාස්ටික්, පැසිපන්දු හා මැජික් ප්‍රයෝග ඔහුගේ විනෝදාංශ ය.දෙදෙනාම කැස්කාසියා විද්‍යාලයේ අධ්‍යාපනය ලබන අතර කුරුමිටි සහලක්ෂණයකට ගොදුරු වූවන් ය. දෙදෙනාගේ තවත් විශේෂත්වයක් වන්නේ ඔවුන් ලොව මිටිම සොයුරු - සොයුරියන් යුවළ බවට ද පත්ව තිබීම යි.මිටි වුවත් තමන් කෙරෙහි පවත්නා විශ්වාසය අනාගතය ගොඩ නැගීමට ඉවහල් වන බව බ්‍රිජට් පවසයි.මීට කලින් ලෝකයේ මිටිම කාන්තාව ලෙස සැලකුනේ තුර්කියේ කඩිර්ලි හි එලිෆ් කොකාමන්ය. ඇය සෙ. මී. 72 (අඟල් 28.5) ක් උස් විය.මෙතෙක් ලෝකයේ ජීවත්ව සිටි මිටිම ගැහැනිය ලෙස වාර්තා පොතට ඇතුළත්ව සිටින්නේ නෙදර්ලන්තයේ පෝලින් මස්ටර්ස් ය. ඇය 1895 දී 19 වියැතිව සිටියදී නියුමෝනියාවෙන් මියෙන විට සෙ.මී. 61 (අඟල් 24) ක් උස් වූවාය.කෙසේ වෙතත් බ්‍රිජට් ජෝර්දාන්ගේ වාර්තාව වැඩි දිනක් නොපවතිනු ඇත. ඒ ඉන්දියාවේ සෙ. මී. 68 (අඟල් 23) ක් උස ජොයිති අම්ගි දෙසැම්බර් මස 18 වැනි වියට එළඹීමත් සමඟ ලොව මිටිම ගැහැනිය ලෙස ගිනස් පොතට ඇතුළත් වන බැවිනි.  ඔස්ට්‍රියානු යෞවනියක රියැදුරු පුහුණුව ලබමින් සිටියදී අහම්බෙන් මෙහෙයුම් රෝදය වැරැදි අතට කැපීමෙන් ඇයත් ඇගේ පියාත් ගමන් ගත් කුඩා මෝටරිය වේගයෙන් ගලාබස්නා ගඟකට පෙරළී මෝටරිය ගඟ දිගේ මීටර් 150ක් පමණ දුර ගසාගෙන යාමෙන් ඔවුනට බියකරු අත්දැකීමකට මුහුණ දෙන්නට සිදුව තිබේ.ඔස්ට්‍රියාවේ ස්ක්ලාඩ්මින් නගරයේ දී ඇතිවූ මේ සිද්ධියේ දී ඊට මුහුණ දුන් 17 හැවිරිදි යෞවනිය හා ඇගේ 50 හැවිරිදි පියා විනාඩි 20ක පමණ කාලයක් තිස්සේ ගං දිය පහරේ ගසාගෙන ගොස් ඇත. ගිනි භටයන් විසින් බැර උපකරණ හා කිමිදුම්කරුවන් යොදා ඔවුන් බේරා ගෙන ඇත. ඇගේ පියා ද ගිනි භටයකු බව සඳහන් ය.ගං දියෙන් ගොඩ ගත් පියාත් දියණියත් කම්පනයට හා සීතලට ගොදුරු වී තිබිණ. කෙසේ වෙතත් ඔවුන් ගේ ජීවිත ගැලවිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=n1110128</link>
    <topic>උතුරේ පාසල් ප්‍රතිසංස්කරණයටඉන්දියාවෙන් කෝටි 18.7ක්</topic>
    <author>මහින්ද අලුත්ගෙදර</author>
    <content>හානියට පත් උතුරු පළාතේ පාසල් ප්‍රතිසංස්කරණය සඳහා ඉන්දීය රජය මඟින් රුපියල් මිලියන 187 ක ආධාරයක් ශ්‍රී ලංකාවට ලබා දී ඇත.මේ මඟින් උතුරු පළාතේ පාසල් 79 ක් ප්‍රතිසංස්කරණය කිරීමට බලාපොරොත්තු වන අතර ඊට අදාළ අවබෝධතා ගිවිසුමට අස්සන් කිරීම ආර්ථික සංවර්ධන ඇමති බැසිල් රාජපක්ෂ හා ශ්‍රී ලංකාවේ ඉන්දීය මහ කොමසාරිස් අශෝක් කේ කාන්ත මහත්වරුන්ගේ ප්‍රධානත්වයෙන් එම අමාත්‍යාංශයේදී පෙරේදා (10) සිදු කෙරිණි.ඉන්දීය රජය මඟින් ලබාදෙන මෙම ආධාරය යටතේ කිලිනොච්චි, මුලතිව් හා වව්නියාව දිස්ත්‍රික්කයන් හි හානියට පත් පාසල් ප්‍රතිසංස්කරණය කිරීමට බලාපොරොත්තු වන බව ආර්ථික සංවර්ධන අමාත්‍යාංශය පවසයි.මේ යටතේ එක් පාසලක් වෙනුවෙන් රුපියල් ලක්ෂ 5 සිට ලක්ෂ 70 දක්වා මුදලක් වෙන් කෙරෙන අතර එම ව්‍යාපෘතිය ඉදිරි මාස 9 ඇතුළත නිම කිරීමට යෝජිතය.උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි, ජනාධිපති කාර්ය සාධක බළකායේ ලේකම් එස්. බී. දිවාරත්න, ආර්ථික සංවර්ධන අමාත්‍යාංශයේ අතිරේක ලේකම් නිහාල් සෝමවීර මහත්වරු සහ ශ්‍රී ලංකාවේ ඉන්දීය මහා කොමසාරිස් කාර්යාලයේ නිලධාරීහු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=n1110129</link>
    <topic>අවිධිමත්ව වැසිකිළි අපද්‍රව්‍යබැහැර කළාට 30,000ක් දඩ</topic>
    <author>අසේල කුරුළුවංශ</author>
    <content>අවිධිමත් ලෙස පරිසරයට වැසිකිළි අපද්‍රව්‍ය බැහැර කිරීමේ සිද්ධියක් සම්බන්ධයෙන් වරදකරු වූ මහනුවර තල්වත්ත ප්‍රදේශයේ හෝටල් හිමියකුට මහනුවර ප්‍රධාන මහේස්ත්‍රාත් එස්. යූ. බී. කරල්ලියද්දි මහතා රුපියල් 30,000/-ක දඩයක් නියම කර තිබේ.තල්වත්තේ පිහිටි අදාළ පුද්ගලයාගේ හෝටලයේ වැසිකිළි නළ උතුරා ගොස් පරිසර දූෂණය වීම සම්බන්ධයෙන් මහනුවර පොලිස් පරිසර ඒකකය මගින් ඔහුට එරෙහිව අධිකරණයේ නඩු පවරා තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=n11101210</link>
    <topic>පොලිස් පරීක්ෂකවරයෙක්ගෙන්පොලිස් කොස්තාපල්ට තර්ජන</topic>
    <author>අසේල කුරුළුවංශ</author>
    <content>පාර අවහිර වන සේ නතර කැර තිබූ වාහනයක් සම්බන්ධයෙන් නීතිය ක්‍රියාත්මක කිරීමට ගිය මහනුවර කොට්ඨාස සංචාරක මහාමාර්ග යතුරුපැදි ඒකකයේ පොලිස් කොස්තාපල්වරයකුට බැණ වැදී තර්ජනය කැර එම වාහනය බලහත්කාරයෙන් රැගෙන යාමට උත්සහ කළ බව කියන පොලිස් පරීක්ෂකවරයකු සම්බන්ධයෙන් මහනුවර පොලිසිය පරීක්ෂණයක් ආරම්භ කැර තිබේ.අදාළ වාහනය පොලිස් පරීක්ෂකවරයාගේ ඥාති පුත්‍රයකුගේ බවද දැන ගන්නට ඇත.මහනුවර ඩී. එස්. සේනානායක වීදිය අවහිර වන සේ වාහනය නතර කැර එහි පැමිණි පුද්ගලයින් දෙදෙනා ජංගම දුරකතන බිල්පතක් ගෙවීමට ගොස් ඇති අතර ඒ සම්බන්ධයෙන් නීතිය ක්‍රියාත්මක කරන්නට ගිය පොලිස් නිලධාරියාට ඔවුන්ද තර්ජනය කැර තිබේ.වාහනය පැදවූ පුද්ගලයාට රියැදුරු බලපත්‍රයක් නොමැති බවද පොලිසිය පවසයි.අදාළ වාහනයේ තිබී රන් පවුම් දෙකක් සහ රුපියල් 15000/- ක මුදලක් අතුරුදන්ව ඇති බවට වාහනයේ පැමිණි පුද්ගලයින් දෙදෙනාද අදාළ රථවාහන පොලිස් නිලධාරියාට එරෙහිව මහනුවර අපරාධ අංශයට පැමිණිල්ලක් කැර තිබේ.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ උපදෙස් මත මහනුවර කොට්ඨාස ජ්‍යෙෂ්ඨ පොලිස් අධිකාරි අයි. එම්. කරුණාරත්න මහතාගේ මෙහෙයවීමෙන් පරීක්ෂණ සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=n11101211</link>
    <topic>විහාර කඩා නිදන් ගන්නාකල්ලියක් පොල්ගහවෙල දී දැලේ</topic>
    <author>නාරම්මල සමූහ – චමින්ද විදානගේ</author>
    <content>රජමහා විහාර කඩා නිදන් වස්තු පැහැර ගන්නා කල්ලියක් පොල්ගහවෙල දී අත්අඩංගුවට ගෙන ඇත.පසුගියදා පොල්ගහවෙල ගෝඨාභය රජමහා විහාරස්ථානය කඩා පලා යාමට උත්සාහ ගත් අවස්ථාවේ ප්‍රදේශවාසීන් හා පොල්ගහවෙල පොලිසිය එක්ව සැකකරුවන් අත්අඩංගුවට ගෙන තිබේ. මෑතකදී රජමහා විහාර ගණනාවක් මොවුන් විසින් විනාශ කර ඇති බවත්, දිවයිනේ තවත් රජමහා විහාර ගණනාවක් විනාශ කර නිදන් වස්තු පැහැර ගැනීමට සැලසුම් සකස් කර තිබූ බවත්, පොල්ගහවෙල, නාරම්මල හා ගිරිඋල්ල පොලිසි එක්ව කළ ප්‍රශ්න කිරීම්වලදී තොරතුරු අනාවරණය වී ඇත.කොළඹ නගරයේ ප්‍රධාන පොත් වෙළෙඳසැලකින් ශ්‍රී ලංකාවේ රජමහා විහාර ගැන සඳහන් පොත්පත් මිලදී ගෙන පරිහරණය කර ඇති මොවුන් රජමහා විහාර හා නිදන් වස්තු ඇති ස්ථාන පිළිබඳව මනා අවබෝධයක් ලබාගෙන තිබේ. තිදෙනෙකුගෙන් සමන්විත මෙම කල්ලියේ දෙදෙනෙක් රජමහා විහාරස්ථාන පරීක්‍ෂා කර බලා ආපසු පැමිණ මහජන අවධානය අඩුවෙන් ලක්වෙන විහාරස්ථාන තෝරාගෙන දින කිහිපයකට පසුව විහාරස්ථාන විනාශ කිරීම සිදුකර ඇත. කුඩා බුද්ධ ප්‍රතිමා තුනක් ඇතුළු භාණ්ඩ කිහිපයක් පොලිසිය විසින් සොයාගෙන ඇත.වයඹ පළාත් භාර ජ්‍යෙෂ්ඨ නියෝජ්‍ය පොලිස්පති පූජිත ජයසුන්දර, කුලියාපිටිය කොට්ඨාස භාර ජ්‍යෙෂ්ඨ පොලිස් අධිකාරි සිරිවර්ධන, සහකාර පොලිස් අධිකාරි පියසිරි ප්‍රනාන්දු යන මහත්වරුන්ගේ මෙහෙයවීම යටතේ පොල්ගහවෙල වැඩබලන පොලිස් ස්ථානාධිපති පො. ප. අරඹගේ, නාරම්මල පොලිස් ස්ථානාධිපති පො. ප. පී. කුමාරදාස, අපරාධ අංශයේ ස්ථානාධිපති පො. ප. නාමල් පෙරේරා, උ. පො. ප. ජයසිංහ ඇතුළු පොලිස් නිලධාරීන් විසින් මෙම වැටලීම සිදුකර සැකකරුවන් අත්අඩංගුවට ගෙන ඇත.සැකකරුවන් හා භාණ්ඩ කුලියාපිටිය මහේස්ත්‍රාත් අධිකරණය වෙත ඉදිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=n11101212</link>
    <topic>ලක්‍ෂ 77ක කප්පමක් ඉල්ලූසැකකරුවෝ හඳුනා ගැනෙති</topic>
    <author>මතුගම සංචාරක</author>
    <content>මතුගම පොලිසියේ සේවය කළ පොලිස් පරීක්‍ෂකවරු දෙදෙනෙකු හා තවත් තිදෙනකු එක්ව රුපියල් ලක්‍ෂ 77 ක කප්පමක් ගැනීමට ගිය සැකකරුවන් පස්දෙනා 7 දා මතුගම මහේස්ත්‍රාත් දමින්ද රාමනායක වැලිගොඩපිටිය මහතා වෙත ඉදිරිපත් කළ පසු ඔක්තෝබර් 17 තෙක් රිමාන්ඩ් භාරයේ තැබීමට නියෝග කෙළේය.සැකකරුවන් පස්දෙනාවම පැමිණිලිකාර අඹු සැමි යුවළ අධිකරණයේ පැවති (7) හඳුනාගැනීමේ පෙරෙට්ටුවේදී හඳුනා ගත්තේය.මෙම සිද්ධියට පොලිස් නිලධාරීන් මුල්ව ඇති නිසා දැඩි ලෙස ආවරණය කළ රියකින් සැකකරුවන් අධිකරණය වෙත ගෙන එන ලදී.මෙම සිද්ධියට සම්බන්ධ සැකකරුවන් වන්නේ පොලිස් පරීක්‍ෂකවරුන් වන සුදත් රෝහණ ජයසිංහ, විමලසිරි වික්‍රමආරච්චි, මිලාන් මල්තික කන්නන්ගර, රොෂාන් කාංචන විජේසේකර, විපුල ලහිරු හෙට්ටිආරච්චි යන පිරිසය.විත්තිකරුවන් වෙනුවෙන් පෙනී සිටි නීතිඥ පුෂ්පකුමාර අමුගොඩ මහතා මෙම පැමිණිල්ල පැරණි නිධාන් සිද්ධියක් සම්බන්ධ ගොතන ලද අසත්‍ය පැමිණිල්ලක් බැවින් සැකකරුවන්ට ඇප ලබා දෙන ලෙස ඉල්ලීමක් කළේය.අනිකුත් සැකකරුවන් වෙනුවෙන් නීතිඥ ඒ. එස්. එම්. මිස්බ (Misbah) , නීතිඥ සුසන්ත ජයසිංහ, ගාමිණි නල්ලපෙරුම, තිස්ස විජේසිංහ, ඉන්දික දොඩංගොඩ යන මහත්වරු පෙනී සිටියහ.පැමිණිලිකරුවන් වෙනුවෙන් පෙනී සිටි නීතිඥ සුනෙත් හපුහෙට්ටි මහතා පැමිණිලිකරුවන්ට දුරකතන මගින් මරණීය තර්ජන එල්ල වී ඇති බව සඳහන් කළේය.අපරාධ පරීක්‍ෂණ දෙපාර්තමේන්තුවේ උප පොලිස් පරීක්‍ෂක එස්. උපාලි මහතා කරුණු දක්වමින් කියා සිටියේ සැකකරුවන් පිළිබඳව පරීක්‍ෂණ කටයුතු අවසන් නැති බවත්, බැංකු ගිණුම් පරීක්‍ෂා කිරීම හා දුරකතන ආයතනවලින් විස්තර ලබාගැනීමට ඇති හෙයින් තවදුරටත් සැකකරුවන් රිමාන්ඩ් භාරයේ තබන ලෙසයි.ඉදිරිපත් වූ කරුණු සැලකිල්ලට ගත් මහේස්ත්‍රාත් දමින්ද රාමනායක වැලිගොඩපිටිය මහතා, සැකකරුවන් මෙම ඔක්තෝබර් 17 දින තෙක් රිමාන්ඩ් භාරයේ තැබීමට නියෝග කෙළේය.ඉකුත් දින අගලවත්තේ දාපිලිගොඩ තම නිවසේ පදිංචිව සිටි මෙම අඹුසැමි යුවළ රාත්‍රී කාලයේ පැමිණි කප්පම්කරුවන් වෑන් රථයකට නංවා පැහැරගෙන යන ලදී. දින දෙකක් තිස්සේ කළුතර, බේරුවල ප්‍රදේශයේ නිවෙස්වල රඳවා තබාගෙන රුපියල් කෝටියක කප්පම් මුදලක් ඉල්ලා එය රුපියල් ලක්‍ෂ 77 දෙන බවට පොරොන්දු වෙමින් පසු යටදොල ප්‍රදේශයට ගෙනවිත් මුදාහැර තිබුණි.දාපිලිගොඩ පදිංචි තුෂාර සංජීව වීරසිංහ හා සෞම්‍ය විරංගනී පෙරියමුල්ල යන අඹුසැමි යුවළ පැහැරගෙන යාමේ සිද්ධිය මතුගම පොලිසියට පැමිණිලි කළ පසු පරීක්‍ෂණ ආරම්භ කළේය.මෙම පැමිණිලිකරුවන් මෙයට පෙර ප්‍රදේශයේ නිධානයක් ගැනීමේ සිද්ධියකට සම්බන්ධ ඇති බව ද ආරංචි පැතිර යන බව ද මතුගම පොලිසියේ කරන ලද පරීක්‍ෂණවලින් ආවරණය වී ඇත. මේ පිළිබඳව අපරාධ පරීක්‍ෂණ දෙපාර්තමේන්තුවෙන් පුළුල් පරීක්‍ෂණයක් කර ගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=n11101213</link>
    <topic>පොහෝ දින අරක්කු විකුණූත්‍රීවීල් රියැදුරෙක් අත්අඩංගුවට</topic>
    <author>ඉන්දික පොල්කොටුව</author>
    <content>කුලී ගමන් යන ත්‍රිරෝද රථ රියදුරකු ලෙස පෙනී සිටිමින් වත්තේගම නගරය තුළ ත්‍රිරෝද රථයක තබා සිල්ලරට අරක්කු අළෙවියේ යෙදුණු අයෙකු ඊයේ (11) පොහෝ දින මධ්‍යම දිසා විශේෂ විමර්ශන ඒකකය මගින් අත්අඩංගුවට ගනු ලැබීය.වත්තේගම නගරය තුළදී අත්අඩංගුවට ගැණුනු සැකකරු සතුව තිබී අරක්කු බෝතල් 03ක් මෙහිදී අත්අඩංගුවට ගනු ලැබ ඇත.ජාවාරම සඳහා යොදා ගැනුණු ත්‍රිරෝද රථයද මෙහිදී අත්අඩංගුවට ගෙන තිබේ.ඊයේ පොහෝ දින මෙම ජංගම තැබෑරුමෙන් අධික මිල ගණන්වලට අරක්කු අළෙවි කැර ඇතැයි පොලිසිය අනාවරණය කර ගනු ලැබ ඇත.ඒ අනුව සාමාන්‍ය මිලට වඩා දෙගුණයක මිල වැඩි කිරීමක් යටතේ මෙම අරක්කු අළෙවි කැර ඇතැයි පොලිසිය පවසයි.මධ්‍යම දිසා නියෝජ්‍ය පොලිස්පති නිහාල් සමරකෝන් මහතාගේ උපදෙස් මත මධ්‍යම දිසා විශේෂ විමර්ශන ඒකකයේ ස්ථානාධිපති ප්‍රධාන පොලිස් පරීක්‍ෂක ගුණරත්න බණ්ඩා මහතාගේ මෙහෙයවීමෙන් පොලිස් පරීක්‍ෂකවරුන් වන එම්. රෆයිතු, එස්. සමරනායක, පොලිස් සැරයන් ආනන්ද 47003 මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=n11101214</link>
    <topic>අද කොළොන්නාවේවිශේෂ රථවාහන සැලැස්මක්</topic>
    <author>පණ්ඩුක සමරසේකර</author>
    <content>හිටපු පාර්ලිමේන්තු මන්ත්‍රී හා වෘත්තීය සමිති කටයුතු පිළිබඳ ජනාධිපති උපදේශක භාරත ලක්ෂ්මන් පේ‍්‍රමචන්ද්‍ර මහතාගේ අවමඟුල් කටයුතු සිදුකෙරෙන අද (12) උදෑසන 9.00 සිට විශේෂ රථවාහන සැලැස්මක් ක්‍රියාත්මක කෙරෙන බව පොලිස් මූලස්ථානය නිවේදනය කරයි.ඒ අනුව කොළොන්නාවේ හන්දියෙන් දෙමටගොඩ දෙසටත්, දෙමටගොඩ සිට සුගුණසාර පාර හන්දිය හරහා කොළොන්නාව හන්දිය දක්වා මාර්ගය සාමාන්‍ය රථවාහන ගමනා ගමනය සඳහා වසා තැබෙනු ඇත. එම මාර්ගයේ අවමංගල්‍ය නිවෙස වෙත පැමිණෙන වාහන පමණක් ඇතුළු කිරීමට නියමිතය.ගොතටුව සිට කොළොන්නාව දෙසට පැමිණෙන වාහන පිරිවෙන හන්දියේදී නවත්වනු ලබන අතර සැහැල්ලු වාහන පමණක් මාර්ගයේ දකුණු තීරුවේ කොළොන්නාව හරහා වැල්ලම්පිටිය දෙසට ගමන් කරවීමට නියමිතය.වැල්ලම්පිටිය හන්දියේ සිට කොළොන්නාව හන්දිය දෙසට කිසිදු බර වාහනයක් ඇතුළු කිරීම සිදුනොකරන අතර එම කොටසේ ගමන් කළ හැක්කේ පදිංචිකරුවන්ට සහ අවමඟුල් නිවෙස වෙත පැමිණෙන වාහන පමණි. අනෙකුත් සියලුම වාහන වැල්ලම්පිටිය හන්දියෙන් ඔරුගොඩවත්ත හරහා කොළඹ දෙසට ධාවනය කරවයි.දෙමටගොඩ සිට කොළොන්නාව දෙසට ගමන් කරන සියලුම බරවාහන තෙල් සංස්ථාව හන්දියෙන් වමට හරවා මීතොටමුල්ල දෙසින් කොළඹ අවිස්සාවේල්ල පරණ පාර දෙසට ධාවනය කරනු ලබයි. සියලු සැහැල්ලු වාහන ගජබාපුර මාර්ගයේ ඔබේසේකරපුර, රාජගිරිය දෙසට ධාවනය කරනු ලබයි.වැල්ලම්පිටිය දෙසට පැමිණෙන සැහැල්ලු වාහන විහාර මාවත ඔස්සේ මීතොටමුල්ල ඩිපෝව හරහා ධාවනය කර කොළඹ – අවිස්සාවේල්ල පරණ පාර වෙත යොමු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=n11101215</link>
    <topic>රෝගීහු 50කට සිවි කාච නොමිලේ</topic>
    <author>අම්පිටිය සමූහ</author>
    <content>මහනුවර අක්‍ෂි රෝහලේ ඇතැම් වෛද්‍යවරු විසින් සමාජසේවා ආයතන මගින් නොමිලේ ලබා දෙන අක්‍ෂිකාච (Lens) ප්‍රතික්ෂේප කිරීම පිළිබඳ අක්‍රමිකතාවයන් පසුගිය මස 27 වැනි දින “දිනමිණ” මගින් හෙළි කරනු ලැබීය.මෙහි ප්‍රතිඵලයක් ලෙස මානව හිතවාදී වෛද්‍යවරු පිරිසක් දිනමිණ ට සිය ස්තුතිය පල කළහ.ඇසේ සුද මතුවීමේ රෝගයෙන් පෙළෙන මහනුවර ප්‍රදේශයේ රෝගීන් 50කට නොමිලේ අක්‍ෂි කාච ලබා දීමට කටයුතු යොදා ඇත.ඇසේ සුද මතුවීමේ රෝගයෙන් පමණක් පෙළෙන මහනුවර ප්‍රදේශයේ රෝගීන්ට මේ සඳහා ඉදිරිපත් විය හැකිය.සිංහ සමාජයට අයත් රෝහලක වෛද්‍යවරුන් විසින් මෙම සැත්කම් සිදු කරනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=r1110121</link>
    <topic>කිරිකැටි දරුවා සමග ගෙදර ආ බිරියටසැමියා අතරමඟදී පහරදී එළවලා</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>මීට දින තුනකට ඉහත දී අවිස්සාවේල්ල රෝහලේදී ප්‍රසූත කළ තම කිරිකැටි දරුවා සමඟ ආපසු නිවෙස බලා යමින් සිටි කාන්තාවකට, අතරමඟ රැක සිටි සිය සැමියා විසින් පහර දී තිබේ. පහරකෑමෙන් පසුව ඒ කාන්තාව යළි රෝහල් ගතකර තිබේ.දර ප්‍රසූතියෙන් පසු නිවෙසට යෑමට ස්වාමිපුරුෂයා නොපැමිණි නිසා ත්‍රීරෝද රථයකින් ඇය නිවෙස බලා යමින් සිට ඇත. වෙනත් ත්‍රීරෝද රථයකින් පැමිණි පුරුෂයා මග හරස් කොට එම කාන්තාවට සහ දරුවාට පහර දී තිබේ. මේ කාන්තාව දෙහිඕවිට දිගල ප්‍රදේශයේ පදිංචිකාරියකි.ප්‍රදේශවාසීන් විසින් ආරවුල සමථයකට පත්කර අසාධ්‍ය තත්ත්වයේ සිටි කාන්තාව දරුවා සමඟ දැරණියගල රෝහලට බාර දී ඇත. අවිස්සාවේල්ල මූලස්ථාන පොලිස් ස්ථානාධිපති අශෝක කුමාර මහතා වහාම ක්‍රියාත්මක වී සැකකරු අත්අඩංගුවට ගෙන අවිස්සාවේල්ල අධිකරණයට ඉදිරිපත් කරන තෙක් පොලිස් රිමාන්ඩ් භාරයේ රඳවා තබා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=r1110122</link>
    <topic>හොරණ- කොට්ටාව දුම්රිය මාර්ගයඉදිකිරීමේ මූලික කටයුතු සොයා බැලේ</topic>
    <author>හොරණ සමූහ බන්ධුල ආර්. ගුලවත්ත</author>
    <content>හොරණ සිට කොට්ටාව දක්වා නව දුම්රිය මාර්ගයක් ඉදිකිරීම සඳහා අවශ්‍ය මූලික කටයුතු දැනට සිදු කෙරෙමින් පවතින වග ප්‍රවාහන ඇමැති කුමාර වෙල්ගම මහතා පවසයි. නව දුම්රිය මාර්ගයේ ඉදිකිරීම් සඳහා ශක්‍යතා අධ්‍යයන කටයුතු මොරටුව විශ්වවිද්‍යාලයේ ඉංජිනේරු පීඨයේ සිසුන් විසින් කරනු ලබන අතර එම කටයුතු අවසන් අදියරේ පවතියි.මාර්ග අංක 280 හොරණ මහරගම මාර්ගයේ දැනට පවතින ප්‍රවාහන ගැටලු නිසා මහජනතාව නොයෙක් දුෂ්කරතාවන්ට මුහුණ දෙන හෙයින් එම ගැටලු අවම කිරීමට නව දුම්රිය සේවාවට හැකි වනු ඇතැයි ජනතාව පවසති. එසේ වුවහොත් මාර්ග අංක 120 හොරණ කොළඹ මාර්ගයේ මගී ප්‍රවාහන අවශ්‍යතා ද විධිමත් වන බවද ජනතාව පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=r1110123</link>
    <topic>වික්ටෝරියා ජලාශයට අපද්‍රව්‍යබැහැරකළ ව්‍යාපාරිකයකුට දඩ</topic>
    <author>කරල්ලියද්ද සමූහ</author>
    <content>වික්ටෝරියා ජලාශයට කාලයක් තිස්සේ අපද්‍රව්‍යය සහිත ජලය බැහැර කළ තෙල්දෙණිය ගගසිරිගම ප්‍රදේශයේ ව්‍යාපාරිකයකුට තෙල්දෙණිය දිසා විනිසුරු හා මහෙස්ත්‍රාත් ප්‍රසන්න ලියනගේ මහතා රුපියල් දසදහසක දඩයක් නියම කෙළේය.තෙල්දෙණිය පොලිසියේ විවිධ පැමිණිලි අංශයේ ස්ථානාධිපති පොලිස් පරීක්‍ෂක බී. එස්. කේ. පෙරේරා මහතා සමඟ පොලිස් සැරයන් දිසානායක මෙම ස්ථානය පරීක්‍ෂා කර නඩු පවරනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=r1110124</link>
    <topic>මංකොල්ල කෑ මාලය පසු දින යළි අයිතිකාරිය අතට</topic>
    <author>කටුගස්තොට සමූහ ගාමිණී චන්ද්‍රසේන</author>
    <content>කටුගස්තොට ප්‍රදේශයේ ගුරුවරියකට සිදු වූ අපූරු සිදුවීමක් මේ. මේ ගුරුවරිය සෑම දිනකම බස්රියෙන් බැස මඳ දුරක පිහිටා ඇති පාසලට පා ගමනින් යන්නීය. ඇය ගමන් ගන්නා එම පාර දෙපස නිවාස දෙක තුනක් හැර එම පෙදෙස නිහඬ පරිසරයකි.දිනක් මේ ගුරුවරිය මේ මාර්ගය දිගේ තනිවම යද්දී තරුණයෙක් පිටුපසින් පැමිණ ඇගේ ගෙල බැඳී මාලය කඩා ගෙන දිව්වේ ය. ගෙලට අත තබා තරුණයා මාලය කඩා ගනිද්දී ගුරුවරිය මඳක් කලබල වුණත් වැඩි සද්දයක් නොකර ගුරුවරිය පාසලට ගොස් සුපුරුදු රාජකාරියේ යෙදී පාසල නිමවීමෙන් පසු නිවෙසට ගියා ය. පසුදා ද ඇය වෙනදා වගේම අර පාර දිගේ තනිවම පාසලට යමින් සිටියාය.ඇය ඉදිරියෙන් ආ පෙර දින මාලය කඩා ගත් තරුණයා ඇගෙන් කඩාගත් මාලය මුහුණට දමා ගසා රෝල්ගෝල් නොදා රත්තරං දාන්න බැරිද? ඇසූ විට ගුරුවරියට සිනා පහළ විය.“දැන් රත්තරං වල ගානෙ හැටියට ඉමිටේෂන් නොදා රත්තරං දාන්නෙ කොහොමද මිනිහො” ඇය කී විට තරුණයා ඉක්මන් ගමනින් නොපෙනී ගියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=r1110125</link>
    <topic>දුරකථන කුලුනක අකුණු සන්නායක තඹ පටිහොරෙන් කපාගෙන ගිය සැකකරු අල්ලයි</topic>
    <author>අත්තනගල්ල විශේෂ – ජයවීර සුගතපාල</author>
    <content>කීනවල ප්‍රදේශයේ දුරකථන කුලුනක අකුණු සන්නායකවල තඹ පටි හොරෙන් කපාගෙන යද්දී වේයන්ගොඩ පොලිසිය අත්අඩංගුවට ගත් සැකකරුවකු මෙම මස 12දා දක්වා රිමාන්ඩ් භාරයට පත්කිරීමට අත්තනගල්ල මහේස්ත්‍රාත් සහ අතිරේක දිසා විනිසුරු ඩී. ඒ. රුවන්පතිරණ මහතා නියෝග කෙළේය.මෙසේ රිමාන්ඩ් භාරයට පත්කෙරුනේ ගම්පහ උඩුගම්පළ ප්‍රදේශයේ පදිංචි අයෙකි.මේ සැකකරු මීට පෙර ගම්පහ ප්‍රදේශයේ ටෙලිකොම් කුලුණකද අකුණු සන්නායක තඹ පටි කැපීමේ සිද්ධියකට සම්බන්ධවූවකු බවත් එම තඹ පටි පුළුස්සා විකෘති කොට පරණ යකඩ බඩු කඩයකට විකුණා තිබී සොයාගත් බවත් එම නඩු භාණ්ඩ අධිකරණයට ඉදිරිපත් කර ඇති බවත් පැමිණිල්ල මෙහෙයවූ වේයන්ගොඩ පොලිසියේ අපරාධ විමර්ශන අංශයේ සැරයන් (3789) කුමාරසිරි මහතා අධිකරණයට දන්වා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=r1110126</link>
    <topic>අලව්ව නාරම්මල සංවර්ධනයටරුපියල් ලක්‍ෂ 320ක්</topic>
    <author>අලව්ව විශේෂ – ඒ. කීර්තිසිංහ</author>
    <content>නාරම්මල ප්‍රාදේ්ශීය ලේකම් කොට්ඨාසයේ යටිතල සංවර්ධන පහසුකම් ඉහළ නැංවීම සඳහා ආර්ථික සංවර්ධන අමාත්‍යාංශය මගින් රුපියල් ලක්‍ෂ තුන්සිය විස්සක් මෙම වසර සඳහා වෙන්කර ඇත.මේ යටතේ ග්‍රාමීය මාර්ග සංවර්ධනය සඳහා රුපියල් ලක්‍ෂ 78 ක් ද, සුළු වාරිමාර්ග කටයුතු සඳහා රුපියල් ලක්‍ෂ 94 ක්ද, ළමා හා මාතෘ සායන සඳහා රුපියල් ලක්‍ෂ 65 ක් ද, පාසල්වල සනීපාරක්‍ෂක කටයුතු සඳහා රුපියල් ලක්‍ෂ 78 ක්ද, පෙර පාසල් සංවර්ධනය සඳහා රුපියල් ලක්‍ෂ 7 ක්ද වෙන්කර ඇතැයි නාරම්මල ප්‍රාදේශීය ලේකම් එල්. එච්. රම්‍යසිරි මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=r1110127</link>
    <topic>දියගම ගිනිතිල්ලාවලමාර්ගය අබලන්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන ප්‍රාදේශීය ලේකම් කොට්ඨාසයටත්, කෑගල්ල ප්‍රාදේශීය ලේකම් කොට්ඨාසයටත් මායිම්ව පිහිටි දියගම ගිනිතිල්ලාවල මාර්ගය දැඩි ලෙස අබලන්ව ඇති හෙයින් එහි ගමන් ගන්නා ජනතාව අසීරුවට පත්ව සිටිති.හිරිවඩුන්න උප නගරය අසලින් දිවෙන මේ මාර්ගය ආරම්භ කරමින් පසුගිය වර්ෂයේ පාලමක් ඉදිකෙරිනි. පාලම අවසන සිට ගිනිතිල්ලාවල දක්වා දිවෙන මේ මාර්ගයේ වැඩි කොටසක් අබලන්ව තිබේ.දියගම, ගිනිතිල්ලාවල, කිවුල්පන, බොලගම, මොලගොඩ යන ගම්මාන කරා ගමන් කිරීමට ඇති කෙටිම මාර්ගය වන්නේ මේ මාර්ගයයි.මේ මාර්ගය සංවර්ධනය කර දෙන්නැයි ප්‍රදේ්ශවාසීහු බලධාරීන් ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=s1110121</link>
    <topic>ශ්‍රී ලංකාවට පළමු රන් පදක්කම ළහිරුගෙන්</topic>
    <author>ජගත් ගුණවර්ධන හම්බන්තොට සිට....</author>
    <content>ජීවිතාරක්ෂක, දිවීම – පිහිනීම – දිවීම හා අයෝමය ගලවාගන්නා තරගවලදී රන් පදක්කම් දිනාගැනීමට ඊයේ (11) ශ්‍රී ලංකාව සමත්විය. නමුත් පස්වරුවේ පැවැති කාන්තා කබඩි – බාස්කට්බෝල් පිරිමි කණ්ඩායම්වල අවසන් මහා තරගවලදී ඉන්දියාව හමුවේ පරාජයට පත්වූ ශ්‍රී ලංකාවට රිදී පදක්කම්වලින් පමණක් සෑහීමකට පත්වීමට සිදුවිය.ශ්‍රී ලංකාවට පළමු රන් පදක්කම හිමිවූයේ ඊයේ පෙරවරු පැවැති ජීවිතාරක්ෂක තරගයේදීය. එම තරගයේ බෝර්ඩ් රේස් අංශයෙන් රන් පදක්කම අත්කර ගැනීමට ප්‍රදීප් ළහිරු ප්‍රනාන්දු සමත්විය.ඉන්දියාවේ දේමුදු චෝදිපල්හි හා පාකිස්තානයේ නයීම් අහමඩ් පිළිවෙළින් රිදී සහ ලෝකඩ පදක්කම් දිනා ගත්හ.පොලිස් ජීවිතාරක්ෂක ඒකකයෙන් ජීවිත ආරක්ෂක තරගාවලිය නියෝජනය කරන ළහිරු පොලිස් විශේෂ බළකායේ උප පොලිස් පරික්ෂකවරයකු ලෙස සේවය කරනු ලබන අතර පානදුර රාජකීය විද්‍යාලයේ ආදි ශිෂ්‍යයෙකි.ශ්‍රී ලංකාවට පළමු රන් පදක්කම ලබාදීමට හැකිවීම ගැන තමා බෙහෙවින් ම සතුටට පත් වී සිටින බවත් පාසල් අවධියේ සිට ම මේ ක්‍රීඩාව සමඟ බද්ධව සිටීම මේ ජයග්‍රහණයේ එකම හේතුව බව ඔහු දිනමිණට පැවසීය.ඔස්ට්‍රේලියානු ජාතික ජෙෆ් මොබ්බ්‍රි මහතා සමඟ ජාතික පුහුණුකරුවන් වූ රොෂාන් විජේසිංහ හා කේ. ඩී. එච්. විජයන්ත මහත්වරුන්ගේ මගපෙන්වීම ළහිරුගේ ජයග්‍රහණය පිටුපස යෝධ සෙවනැල්ලක් වී ඇති බව ද ඔහු වැඩිදුරටත් පැවසීය.අනතුරුව ශ්‍රී ලංකාවට පිට පිට ම තවත් රන් පදක්කම් දෙකක් ලබා දීමට දිවීම – පිහිනීම – දිවීම (run – swim – run) තරගයේ දී සහ අයෝමය ගලවා ගන්නා (Ocan person) තරගවල දී සහන් මලින්ත රූපසිංහ සහ අකිල වටරැක සමත්වූහ.දිවීම – පිහිනීම – දිවීම තරගයේ දී රන් පදක්කම සහන් රූපසිංහට ද ශ්‍රී පලාස් චෞද්රි (බංග්ලාදේශය) හා ශ්‍රී ලංකාවේ සංජීව ප්‍රියසංක පිළිවෙළින් රිදී හා ලෝකඩ පදක්කම් දිනාගත්හ.අයෝමය ගලවාගන්නා තරගයේ දී රන් පදක්කම මෙන් ම රිදී පදක්කම ද ශ්‍රී ලංකාවට හිමි වූ අතර විවෘත තරගයක් වූ මේ ඉසව්වේ තෙවැනි ස්ථානය තරගයට සහභාගි වූ ඉන්දීය ක්‍රීඩිකාවට හිමිවිය.මේ තරගයේ රන් පදක්කම කොළඹ ආනන්ද විද්‍යාලයේ ඉගෙනුම ලබන අකිල වටරැක ද කොළඹ නාලන්ද විද්‍යාලයේ දිල්ෂාන් සමරතුංග රිදී පදක්කම ද ඉන්දීය ක්‍රීඩිකා අම්රින් මලික් ලෝකඩ පදක්කම දිනා ගනු ලැබීය.ඊයේ පස්වරුවේ පැවැති කාන්තා කබඩි අවසන් මහා තරගයෙන් ශ්‍රී ලංකා පිල ලකුණු 57-28ක් ලෙස ඉන්දියාවට පරාජය වූ අතර බාස්කට්බෝල් පිරිමි අවසන් මහා තරගයේ දී ලකුණු 22-16ක් ලෙස ඉන්දියාවට පරාජය විය.ශ්‍රී ලංකා කාන්තා බාස්කට්බෝල් පිලට ලෝකඩ පදක්කමනේපාල කණ්ඩායම ලකුණු 15-11ක් ලෙස පරදවා කාන්තා බාස්කට්බෝල් ලෝකඩ පදක්කම දිනා ගැනීමට ශ්‍රී ලංකාව සමත්විය.ශ්‍රී ලංකා කබඩි පිරිමි කණ්ඩායමට ලෝකඩ පදක්කමහම්බන්තොට වෙරළ පරිශ්‍රයේ දී ඊයේ ශ්‍රී ලංකා කබඩි පිරිමි කණ්ඩායම ලෝකඩ පදක්කම දිනා ගනු ලැබීය. අවසන් පූර්ව තරගයේ දී ලකුණු 40 – 32 ක් ලෙස ඉන්දීය කබඩි කණ්ඩායම ඉදිරියේ ශ්‍රී ලංකාවට ලෝකඩ පදක්කමෙන් සෑහීමට පත්වීමට සිදුවිය.තරගයේ අනෙක් ලෝකඩ පදක්කම නේපාලයට හිමිවිය.ශ්‍රී ලංකා වෙරළ අත්පන්දු (Hand Ball) පිරිමි කණ්ඩායම සහභාගි වූ පළමු තරගයේ දී තරග වට 2 – 0 කින් නේපාලය පරාජය කරනු ලැබීය. ලකුණු තත්ත්වය 21 – 8ක් හා 14 – 2ක් විය.මේ අතර ඉන්දීය අත්පන්දු පිරිමි කණ්ඩායම සමග තරගවැදුණු ඇෆ්ගනිස්තාන කණ්ඩායමට තරග වට 2 – 0 ක පරාජයක් හිමි විය. එහි දී ලකුණු 12 – 8ක් 14 - 8ක් ලෙස ඉන්දීය පිල පෙරමුණට පැමිණියේ ය. කාන්තා වෙරළ කබඩි තරගයේ දී බංග්ලාදේශ පිල හා නේපාල කණ්ඩායම අතර පැවැති තරගය ලකුණු 60 – 21ක් ලෙස බංග්ලාදේශ කණ්ඩායමට ජය හිමි විය. ශ්‍රී ලංකා කාන්තා වෙරළ කබඩි කණ්ඩායම සමඟ ඉන්දීය කණ්ඩායම අතර පැවැති තරගයේ දී ලකුණු 55 – 28ක් ලෙස ඉන්දීය කාන්තා කණ්ඩායම පෙරමුණ ගත් අතර ප්‍රසාද ලකුණු සටහන අනුව ලෝකඩ පදක්කම බංග්ලාදේශයට හා නේපාලයට හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=s1110122</link>
    <topic>වගකීම ජ්‍යෙෂ්ඨ ක්‍රීඩකයන් බාරගත යුතුයි</topic>
    <author/>
    <content>ශ්‍රී ලංකාවේ මීළඟ ක්‍රිකට් ක්‍රීඩක පරම්පරාව පෝෂණය කරන අතරවාරයේ ම ටෙස්ට් තරගවල මෑතකදී ප්‍රදර්ශනය වූ ශ්‍රී ලංකාවේ පසුබෑම නිමා කිරීමේ වගකීම කණ්ඩායමේ ජ්‍යෙෂ්ඨ ක්‍රීඩකයින් මත පැවරී ඇතැයි හිටපු ශ්‍රී ලංකා ක්‍රිකට් නායක මහේල ජයවර්ධන පවසා තිබේ.ශ්‍රී ලංකාවේ අවසාන ටෙස්ට් ජයග්‍රහණය වාර්තා වූයේ 2010 වසරේ ජූලි මාසයේදීය. ඒ, ඉන්දියාවට එරෙහිව ගාල්ලේදීය. මේ වසරේදී ශ්‍රී ලංකාව මවුබිමෙන් පිටතදී එංගලන්තයටත් මෙරටදී ඔස්ට්‍රේලියාවටත් ටෙස්ට් තරගමාලාවන් පරාජය වී තිබේ.“මෙය තාවකාලික එකක් බවට සහතික කර ගන්නා අතරම මීළඟ වසර 10 වෙනුවෙන් තවත් කණ්ඩායමක් ගොඩනැගීමට උත්සාහ කිරීම ජ්‍යෙෂ්ඨ ක්‍රීඩකයන් ලෙසින් අපේ වගකීම බව මා සිතනවා” යනුවෙන් ඩුබායි ක්‍රීඩා නගරය මගින් නිවේදනයක් නිකුත් කරමින් ජයවර්ධන කියා තිබේ. “අපි එච්චර කලක් මෙහි නොඉන්න පුළුවනි. නමුත් අපි ඉන්න කාලය තුළ අපි තවත් කණ්ඩායමක් ගොඩනගන එක ගැනත්, ඒ ක්‍රීඩකයන්ට පහසුකම් ලැබී ඔවුන් ශ්‍රී ලංකාවේ ක්‍රිකට් ක්‍රීඩාව ඊළඟ වසර 10 සිට 15 දක්වා කාලයක් ඉදිරියට ගෙන යනු ඇති බවටත් අප සහතික කර ගත යුතුයි.”“පසුගිය අවුරුදු 20 ඇතුළත ශ්‍රී ලංකා ක්‍රිකට් ක්ෂේත්‍රයේ සෑහෙන සාර්ථකත්වයක් අප ලබාගෙන තියෙන බව මගේ හැඟීමයි. ඒ වෙනුවෙන් දායක වූ පුද්ගලයන් බොහෝ සිටිනවා. අපි එය ඉදිරියට ගෙන ගොස් තියෙනවා. ඊළඟ පරම්පරාවත් ඒ දෙයම කරාවි කියා මම ප්‍රාර්ථනා කරනවා.”එක දිගට ලැබූ පරාජයන්ගෙන් මිදීමට ශ්‍රී ලංකාවට ළඟදීම අවස්ථාවක් උදා වෙයි. ඒ, පාකිස්තානයට එරෙහිව එක්සත් අරාබි එමීර් රාජ්‍යයේදී පැවැත්වෙන ත්‍රිත්ව ටෙස්ට් තරගමාලාවයි. වර්තමාන පසුබෑම තිබියදීත් කණ්ඩායම තව දුරටත් ධනාත්මක මනසින් සිටින බව ජයවර්ධන පවසයි.“ඔව්, අපි අවුරුදු එක හමාරක කාලයක් ටෙස්ට් තරගයක් දිනලා නැහැ. නමුත් අපි ඉතා හොඳ ක්‍රිකට් ක්‍රීඩාවක් කර ඇති බවත් අපට හොඳ අවස්ථා ලැබුණු බවත් මගේ කල්පනාවයි. අපට අවශ්‍යව ඇත්තේ තව පොඩි තල්ලුවක් දාලා තවත් අවස්ථා කිහිපයක් නිර්මාණය කරගෙන ඒවායින් ප්‍රයෝජනය ගැනීමයි.”මුත්තයියා මුරලිදරන්ගේ සමුගැනීම (ඔහුගේ අවසාන ටෙස්ට් තරගය ශ්‍රී ලංකාවේ අවසාන ටෙස්ට් ජයග්‍රහණයද විය) නිසා ඇතිවූ පාඩුවෙන් මිදීම අසීරු කාර්යයක් වී ඇති බවද ජයවර්ධන පිළිගත්තේය. “මුරලි ටෙස්ට් කඩුලු 800ක් ලබා ගෙන තියෙනවා.ලෝක ක්‍රිකට් ක්‍රීඩාවේ වැඩිම කඩුලු ලබා ගත් පන්දු යවන්නා ඔහුයි. එයා කණ්ඩායමේ ඉන්න කොට ඔබ දන්නවා දැඩි පීඩනයක් එල්ල වී තිබෙන අවස්ථාවලදී පවා ඔහු ඔබ වෙනුවෙන් යමක් නිර්මාණය කරාවි කියලා. ඔහු මැජික්කාරයෙක්. පැහැදිලිවම මුරලි නැතිකම ලෙහෙසියෙන් පිරවිය නොහැකි අඩුවක්.”මුරලිදරන්ගේ අඩුව පිරිමසා ගැනීම පිණිස ශ්‍රී ලංකාව පිට දඟ පන්දු යවන සුරාජ් රන්දීව් හා වමතින් දඟ පන්දු යවන රංගන හේරත් දෙසට නැඹුරු වී සිටී. මුරලිගේ කාර්යය මේ දෙදෙනා ඉදිරියට ගෙන යා යුතු බව ජයවර්ධන පවසයි. “ඔවුන් මුරලි එක්ක ක්‍රීඩා කර ඉතා හොඳින් දස්කම් පෑ තරුණ දඟ පන්දු යවන්නන් යුගලයකි. ඔවුන් දැන් වගකීම කරට අරගෙන පන්දු ප්‍රහාරය දියත් කළ යුතුයි.”.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=s1110123</link>
    <topic>ශ්‍රී ලංකා කාන්තා ක්‍රිකට් පිලට ලකුණු 82ක ජයක්</topic>
    <author/>
    <content>ශ්‍රී ලංකා කාන්තා ක්‍රිකට් කණ්ඩායම හා බංග්ලාදේශ කාන්තා ක්‍රිකට් කණ්ඩායම අතර ඊයේ (11) දඹුල්ල ජාත්‍යන්තර ක්‍රීඩාංගණයේ පැවැති පළමු එක්දින තරගයෙන් ලකුණු 82ක විශිෂ්ට ජයක් අත්කර ගැනීමට ශ්‍රී ලංකා කාන්තා පිල සමත් විය.පළමුව පන්දුවට පහර දුන් ශ්‍රී ලංකා පිල කඩුලු 8 කට රැස් කළ ලකුණු 238 හඹා ගිය බංග්ලාදේශ පිලට ඕවර 50 අවසානයේ ලබා ගත හැකිවූයේ කඩුලු 9 කට ලකුණු 156ක් පමණි. ශ්‍රී ලංකා කාන්තා පිලේ හිටපු නායිකා ශෂිකලා සිරිවර්ධන දක්ෂ පිතිහරඹයක නිරත වෙමින් නොදැවී ලකුණු 53ක් රැස් කළ අතර පන්දු යැවීමේ දී බංග්ලාදේශ ක්‍රීඩිකාවන් දෙදෙනෙකු දවා ගැනීමට ද සමත් වූවාය. චමරී අතපත්තු ලකුණු 48ක් රැස් කළාය.බංග්ලාදේශ ඉනිමට වැඩිම තර්ජනය එල්ල කළ සුවිනි ද අල්විස් කඩුලු 3ක් දවාලීය.දෙපිල අතර දෙවැනි එක්දින තරගය හෙට (13) දඹුල්ල ක්‍රීඩාංගණයේදීම පැවැත්වේ.ශ්‍රී ලංකාව - 238/8 (ඕවර 50)ශෂිකලා සිරිවර්ධන නොදැවී 53,චමරී අතපත්තු 48, ඉනෝකා ගලගෙදර 25 (කදීසතුල් කුබ්රා 44/3)බංග්ලාදේශය – 156/9 (ඕවර 50)රුමානා අහමඩ් 35, ලතා මොන්දල් 35, සල්මා කාතුම් 31, (සුවිනි ද අල්විස් 22/3, ශෂිකලා සිරිවර්ධන 33/2).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=s1110124</link>
    <topic>සැමුවෙල්ස්ට යළි පන්දු යැවීමට අවසර</topic>
    <author/>
    <content>සැකසහිත පන්දුයැවීමේ ඉරියව් හේතුවෙන් තහනමට ළක්වී සිටි කොදෙව් පිලේ පිටදඟ පන්දු යවන ක්‍රීඩක මාර්ලන් සැමුවෙල්ස් සම්පූර්ණයෙන්ම නිදොස් කිරීමට ජගත් ක්‍රිකට් කවුන්සිලය තීරණය කළේය.මේ හේතුවෙන් කොදෙව් පිලේ එළැඹෙන බංග්ලාදේශ සංචාරයට එක්වීමට ඔහුට අවස්ථාව ලැබී ඇත.2008 වසරේ දී ඔහුගේ පන්දු යැවීමේ ඉරියව් සැක සහිත බවට අයි.සී.සී යට ලැබුණු වාර්තා අනුව කරනු ස්වාධීන පරික්ෂණයක් පවත්වා තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=s1110125</link>
    <topic>දකුණු ආසියාතික වෙරළ ක්‍රීඩා උළෙලට සමරු කවරයක් හා මුද්දරයක්....</topic>
    <author>ඡායාරූපය –තුෂාර ප්‍රනාන්දු</author>
    <content>ප්‍රථම දකුණු ආසියාතික වෙරළ ක්‍රීඩා උළෙලට සමගාමීව සමරු මුල්දින කවරය හා මුද්දරය හම්බන්තොට වෙරළ පරිශ්‍රයේ ප්‍රධාන ක්‍රීඩාංගණයේ දී ඊයේ නිකුත් කෙරිණි. පළමු මුල්දින කවරය තැපැල්පති එම්. කේ. බී. දිසානායක මහතා ඇමති ජීවන් කුමාරතුංග මහතාට හා ක්‍රීඩා ඇමැති මහින්දානන්ද අළුත්ගමගේ මහතාට පිරිනැමූ අයුරු. මේ අවස්ථාවට තැපැල් අමාත්‍යාංශ ලේකම් හේමසිරි ප්‍රනාන්දු මහතා ද සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=f1110121</link>
    <topic>ආණ්ඩුවේ වැඩපිළිවෙළ මුළු රටම පිළිගත්තා</topic>
    <author>සාකච්ඡා කෙළේ රක්‍ෂණ ශි‍්‍රයන්ත භක්ති මෙන්ඩිස්</author>
    <content>බදුල්ල දිස්ත්‍රික් පාර්ලිමේන්තු මන්ත්‍රී, නාගරික සංවර්ධන අධිකාරියේ අධීක්‍ෂණ මන්ත්‍රී වි. ජ. මු. උදිත් සංජය ලොකුබණ්ඩාර මහතා සමඟ වර්තමාන දේශපාලන තත්ත්වය, පළාත් පාලන මැතිවරණයේදී ලැබූ ප්‍රතිඵල සහ නගර සංවර්ධනය පිළිබඳව සිදුකරනු ලැබූ සාකච්ඡාවකි මේ.* මෙවර පළාත් පාලන මැතිවරණයෙන් ඒ. ජ. නි. ස. ලැබූ අතිවිශාල ජයග්‍රහණය පිළිබඳ ඔබගේ අදහස කුමක්ද?මෙය ජයග්‍රහණයක් ඔබ්බට ගිය විජයග්‍රහණයක් ලෙස නිහතමානීව මා ප්‍රකාශ කරනවා. ජනතාවගෙ අතේ මුදල් ගැවසෙනකොට ඔවුන්ට අවශ්‍ය සියලුම දේ නොඅඩුව සපුරාලන කොට ඔවුන්ගේ සිතේ ඇතිවන සතුට ප්‍රකාශ කරන ප්‍රජාතන්ත්‍රවාදීම ක්‍රමය තමයි ඡන්දය. දැන් ජනතාව ඔවුන්ගේ සතුට එක්සත් ජනතා නිදහස් සන්ධානය විශිෂ්ට ලෙස ජයග්‍රහණය කර පෙන්වීමෙන් ප්‍රකාශ කර තිබෙනවා. ත්‍රස්තවාදයෙන් මුදාගත් මව්බිම මහින්ද චින්තන ජාතික වැඩපිළිවෙළ යටතේ ගමත් නගරයත් එකසේ සංවර්ධනය කරන බව ජනතාව අනුමත කිරීම මෙම විජයග්‍රහණයෙන් ලොවටම හඬනගා කියා තිබෙනවා.* දශක ගණනාවක් එ. ජා. ප. බලකොටු ලෙස පැවතී පළාත් පාලන ආයතන ගණනාවක බලය බිඳ දැමීමට එක්සත් ජනතා සන්ධානයට හැකියාව ලැබී තිබෙනවා, මේ ගැන ඔබේ මතය කුමක්ද?මෙම ජයග්‍රහණය ප්‍රාතිහාර්යක් නොවෙයි. ජනතාව මහින්ද චින්තන ජාතික වැඩපිළිවෙළ අත්දැක, භුක්ති විඳ කොළඹට මෙන්ම ගමටද එන සංවර්ධනය දෑසින් දැක එය තවදුරටත් ජනතාවට අවශ්‍ය බව ප්‍රකාශ කිරීමක් ලෙසයි අපේ ජයග්‍රහණයන් මා දකින්නේ. මහනුවර මහ නගර සභාවේ බලය වසර පනස් අටකට පසු ජනතාව අපට ලබාදී තිබෙනවා. ජනතාවට අවබෝධවී තිබෙනවා වත්මන් රජය මේ ගෙනයන සංවර්ධන සංග්‍රාමයේ නිසි ප්‍රතිඵල ජනතාවට ලැබෙන බව. නුවරඑළිය, බදුල්ල, හම්බන්තොට සිදුවූ සංවර්ධනය ජනතාව අත්විඳිනවා. ඔවුන්ට අවශ්‍ය සියලුම දේ වත්මන් රජය නොඅඩුව ලබාදෙන බව වැටහී තිබෙනවා. කොළඹට කිරි ගමට කැකිරි සංකල්පය අප වෙනස් කර ඇති බව දැන් ජනතාව අනුමත කර තිබෙනවා. කොළඹ සල්ලි අපි ගමට ද ගෙනිහින් තිබෙනවා. ආදායම් බෙදීයාමේ විෂමතාවය අප නැති කර තිබෙනවා. වැඩක් කරන වැඩක් කිරීමට අවශ්‍යතාවයක් ඇති මනුස්සයාගේ පැත්තට දැන් ජනතාව එකතුවී තිබෙනවා.* කොළඹ මහනගර සභාව එ. ජ. නි. ස ට අහිමිව ගියා. මේ තත්වය ඔබ දකින්නේ කෙසේද?සමහර දේශපාලඥයන් ජනතාවට අමූලික බොරු කියමින් ජනතාව බියකර ඔවුන්ව මුලාකර තමයි මේ එ. ජා. ප. ජයග්‍රහණය ලබාගත්තේ. ඔවුන් කටින් බතල හිටවන දේශපාලඥයන් පිරිසක්. ඔවුන් කොළඹ ජනතාව වෙනුවෙන් මොනවද කර තිබෙන්නේ, කරපු කිසිම දෙයක් නෑ. ජනතාව මුලාකර ඔවුන්ගේ ඡන්ද ටික ඩැහැ ගැනීමයි කළේ අප කොළඹ නගර සභාව පැරදුනා කියා කොළඹ ආසියාවේ ආශ්චර්ය කරා ගෙන යන වැඩ පිළිවෙළ කිසිසේත් නවතා දමන්නේ නෑ. නාගරික ජනතාවට ඉතා ඉහළ නිවාස, පාසල්, රෝහල් සනීපාරක්‍ෂක සේවා, පිරිසිදු පානීය ජලය ඇතුළු පහසුකම් ලබාදීමේ වැඩපිළිවෙළ අප තවත් කඩිනමින් ඉටු කරනවා. ටික කාලයකින් එ. ජා. පයේ කෙරුවාව ජනතාවට බලාගත හැකිවේවි. ඊට පසු ඔවුන්ට ඡන්දය දීම පිළිබඳ කොළඹ නගර සභාවට ඡන්දය දුන් එ. ජා. ප. පාක්ෂිකයන් පසුතැවිලි වේවි. නමුත් අප එහි බලය අහිමිවූවා කියා කොළඹ මහනගර සභාවට කරන සංවර්ධනය කිසිසේත් නවතා දමන්නේ නෑ.* මේ වන විට ගම් මට්ටමින් විශාල සංවර්ධන ව්‍යාපෘති ඔබ ආයතනය ක්‍රියාත්මක කර තිබෙනවා නේද? ඒ පිළිබඳව විස්තර කළහොත්?ඇත්තටම නගරය මෙන්ම ගම සංවර්ධනය කිරීම ජනාධිපති මහින්ද රාජපක්‍ෂ මහතාගේ සංකල්පයක්. මේ වනවිට ඒ වෙනුවෙන් විශාල සංවර්ධන ව්‍යාපෘති ක්‍රියාවට නංවා තිබෙනවා. නාගරික සංවර්ධන අධිකාරිය හැටියට අප ඒ සඳහා මූලිකවී කටයුතු කරනවා. මෙතෙක් මේ ආයතනය අක්‍රමිකව ක්‍රියාත්මක වූවා. අද එය ආරක්‍ෂක ලේකම්වරයා විසින් ආරක්‍ෂක අමාත්‍යාංශයට අනුබද්ධ කර තිබෙනවා. අපගේ ඇමැතිවරයා ජනාධිපතිවරයායි. ජනාධිපතිවරයා බලාපොරොත්තු වන සංවර්ධනය ඉටුකිරීමට අප පෙළ ගැසී සිටිනවා. මේ වනවිට නාගරික සංවර්ධන අධිකාරියේ බොහෝ සංවර්ධන වැඩවලට ජනාධිපතිවරයා සෘජුව මැදිහත්වී උපදෙස් ලබා දෙනවා. වසර තිහක යුද්ධය වසර තුනෙන් නිමා කළ ජනාධිපතිවරයාට සංවර්ධන යුද්ධය ද ඉතා පහසුවෙන් ජයගත හැකියි. අප සියලුදෙනා මේ වනවිට මේ රටේ සංවර්ධනය ඉතා පැහැදිලිව දකිනවා. අවිධිමත්ව ක්‍රියාත්මක වුන නාගරික සංවර්ධන අධිකාරියේ ඇතැම් අංශ අද විධිමත්ව ප්‍රයෝජනකාරී විදියට ක්‍රියාත්මක කිරීමට අපට හැකිවී තිබෙනවා.* ත්‍රිවිධ හමුදාව මේ සංවර්ධන කටයුතුවලට සෘජුව මැදිහත්ව සිටිනවා නේද? මේ සඳහා ඔවුන්ගේ දායකත්වය කෙසේද?ඇත්තටම රණවිරුවන් කියන්නේ අමිල සම්පතක්. ඔවුන් නොහිටින්නට අද අපට රටක් නෑ. ඔවුන්ගේ කැපකිරීම් කිසිදා අමතක කරන්න බෑ. එදා යුද්ධය දිනන්නට සහයෝගය දුන් රණවිරුවන් අද සංවර්ධන යුද්ධය සඳහා එක්වෙලා. විශේෂයෙන්ම නගර පිරිසිදු කිරීම්වලදී ක්‍රමවත්ව, විධීමත්ව නගර සංවර්ධනයට මේ විරුවන් එක්වෙලා. කොළඹ, ගාල්ල, මාතර ඇතුළු තවත් නගර රැසක අලංකාර වැඩ සඳහා රණවිරුවන් සිය දායකත්වය නාගරික සංවර්ධන අධිකාරියට ලබාදෙනවා. ඒ ආරක්‍ෂක ලේකම් ගෝඨාභය රාජපක්‍ෂ මහතාගේ මෙහෙයවීමෙන්.* මේ වන විට නගරබද මෙන්ම ගම්බද ජනතාවට විශාල ගැටලුවක් බවට කුණු කසළ ප්‍රශ්නය පත්වී තිබෙනවා. මේ සම්බන්ධයෙන් දීර්ගකාලීන විසඳුම් ඔබ සතුව තිබෙනවාද?ඇත්තටම එය හොඳ ප්‍රශ්නයක්. මේ ගැටලුව ජනතාවට නොවිසඳුන තත්ත්වයකට පත්වෙලා තිබුණෙ.ඒත් මේ වන විට මේ සඳහා අපි දීර්ඝකාලීන සැලසුම් ක්‍රියාත්මක කර තිබෙනවා. කැලිකසල ප්‍රතිචක්‍රීය කරණය කරන්න සෑම නගරයකටම, සෑම පළාත් පාලන ආයතනයකටම එක් වැඩ සටහන බැගින් ක්‍රියාත්මකයි. ඒ කටයුතු අපි ක්‍රියාත්මක කරන්නේ හෙට අනිද්දා ගැන හිතලා නොවෙයි. අපේ සියලුම ව්‍යාපෘති වසර විස්සක් තිහක් ගැන ඉදිරිය හිතලා ක්‍රියාත්මක කරන්නේ. මේවායේ ප්‍රතිඵල අප මෙන්ම අපගේ දුවා දරුවන්ට මනා සේවයක් කිරීමට හැකිවන ව්‍යාපෘතින්. මම හිතනවා මේ රට තව වසර දහයකින් ලෝකයේ ප්‍රධාන රටවල් අතරට ගෙන ඒම සඳහා මෙම ව්‍යාපෘතිය ඉතාමත් වැදගත් වෙයි කියා. ජනතාවගේ සහයද කුණු කසළ ප්‍රශ්නයට ජනතාව විසින්ම ලබාදිය යුතුයි.* රථවාහන තදබදය අද සෑම නගරයක්ම වෙලාගත් ප්‍රශ්නයක්. මේ සඳහා ස්ථිර විසඳුම් නාගරික සංවර්ධන අධිකාරිය සතුව තිබෙනවාද?රජයට ඕනෑම ගැටලුවකට විසදුම් ලබාදීමේ ශක්තියක් මේ වන විට තිබෙනවා. රථවාහන තදබදය පිළිබඳ ගැටලුව ජනතාව විසින්ම ඇතිකර ගත් ප්‍රශ්නයක්. අක්‍රමවත්ව නගරවල ක්‍රියාත්මක වුන රථවාහන සැලසුම් ඒවාට හේතු වුණා. අද ඒ සියල්ල අප වෙනස්කර තිබෙනවා. වාහන තදබදයට හේතු අප සෙව්වා. ඒවාට පිළිතුරු මේ වන විට ලබාදෙමින් තිබෙනවා. ජනතාව හොඳට ම දන්නවා කොළඹ නගරය තුළ ඉකුත් කාලයේ පැවති රථවාහන තදබදය. අප මේ වනවිට එම තදබදය අඩු කිරීමට කටයුතු ක්‍රියාත්මක කර තිබෙනවා. කොළඹ ප්‍රධාන මාර්ග කිහිපයක්ම එක් දිශාවකට රථවාහන ධාවනය කෙරෙන පරිදි අපි සැලසුමක් ඉකුත් වසරේ ක්‍රියාත්මක කළා. අද එය ඉතා සාර්ථකයි. ඒ සියල්ල අප සිදුකළේ අත්හදාබැලීම්වලින් පසුවයි. මේ ආකාරයේ සැලසුම් රැසක් අප ක්‍රියාවට නංවනවා. ඒ තුළින් රථවාහන තදබදයට ස්ථිර විසඳුමක් ලබාදීමට පුළුවන්කමක් ඇතැයි ජනතාවට වැටහෙතැයි මා සිතනවා. එපමණක් නොවෙයි ජනාධිපති මහින්ද රාජපක්‍ෂ මහතාගේ උපදෙස් මත අධිවේගී මාර්ග, ගුවන් පාලම් රැසක් ඉදිවෙමින් පවතිනවා.* නාගරික සංවර්ධනයේදී නව ඉදිකිරීම් මෙන්ම පැල්පත්වාසීන්ට ලබාදෙන සහන මොනවාද?පවතින මාර්ග අන්තර්ජාතික ප්‍රමිතීන්ට අනුව අප පුළුල් කරනවා. සියලුම නව ඉදිකිරීම් සඳහා අප ප්‍රමිතීන් ලබාදී තිබෙනවා. උදාහරණ ලෙස නව ඉදිකිරීම් කිරීමේදී මාර්ගයේ සිට ඊට නියමිත දුරක් මෙන්ම වාහන නැවතීමේ පහසුකම් ගැන පවා අප සොයා බලනවා. පැල්පත් වාසීන් සඳහා අප ඔවුන් සිටින ස්ථානයේම ක්‍රමවත් මහල් නිවාස ලබාදීමට කටයුතු කරනවා. උදාහරණයක් ලෙස ගතහොත් මෙම මහල් නිවාස ක්‍රමය නිසා කුඩා ඉඩ ප්‍රමාණයක විශාල දෙනෙකුට ජීවත්විය හැකි වෙනවා.* සංචාරක කර්මාන්තය නගාසිටුවීමට ඔබ අමාත්‍යාංශය දැඩි උනන්දුවකින් කටයුතු කරනවා නේද?ශ්‍රී ලංකාව කියන්නේ ලෝකයේ සුන්දරම රටක්. අප එම සුන්දරත්වය ලෝකයටම පෙන්වන්න ඕන. කොළඹට ම සීමාවූ සංචාරක කර්මාන්තය අප රට පුරා ව්‍යාප්ත කිරීමට අවශ්‍ය පියවර ගෙන තිබෙනවා. අද බණ්ඩාරවෙල ප්‍රදේශයට දිනකට සංචාරකයන් අඩුම තරමින් 150ක්වත් යන එන තැනක් බවට පත්වී තිබෙනවා. නුවරඑළිය නගරය රුපියල් මිලියන එක්දහස් පන්සීයක් වියදම් කොට වැඩිදියුණු කර ඇති අතර තුරඟ තරග පිටිය පවා අප නවීකරණය කර තිබෙනවා. හම්බන්තොට ලංකාවේ පළමු බීච්පාර්ක් එක ආරම්භ කිරීමට කටයුතු කර තිබෙනවා. සංචාරකයන්ට අවශ්‍ය තොරතුරු ලබාගත හැකි පරිදි අප පුවරු සවිකොට තිබෙනවා. ඔවුන්ට අවශ්‍ය වෙබ් කැෆේ, නැරඹුම් මැදිරි මෙන්ම සංචාරකයන් නොයන ස්ථාන ඔවුන්ට යා හැකි ලෙස අප සංවර්ධනය කරනවා.* නාගරික සංවර්ධන අධිකාරියේ වැඩපිළිවෙළ පිළිබඳ ජනතාව දක්වන ප්‍රතිචාර කෙබඳුද?ඉතා හොඳ ප්‍රතිචාරයක් අපට ජනතාවගෙන් ලැබෙනවා. විශේෂයෙන්ම නගර අලංකරණය පිරිසිදු කිරීම ආදිය පිළිබඳ ජනතාව ඉතාමත් උනන්දුවෙන් අපට සහය ලබාදෙනවා. මේ අපේ දේශයයි කියා ආඩම්බරයක් පෞඩත්වයක් ඇතිවෙන අයුරින් අප කටයුතු කරනවා. ජනතාව තවත් මේ ගැන උනන්දුවෙන් කටයුතු කළයුතුයි. ස්වයං විනයක් හා ආකල්පමය වෙනසක් ඇතිවිය යුතුයි. මේ භූමිය අපේ රට කියන්නේ තමන්ගේ අම්මා කියා සිතිය යුතුයි. එවන් කෙනෙකුට අනිසි ලෙස තැන තැන බුලත් කෙලවත් ගසන්න හිතෙන්නේ නෑ. මේ මම කෙල ගසන්නේ මගේම අම්මාගේ මුහුණටම නේද කියා සිතුවිල්ලක් පහළ විය යුතුයි. අපි අසීරු තීන්දු තීරණ ගෙන තිබෙනවා. පොදු ස්ථානවල දුම් පානය, මත්පැන් පානය තහනම් කොට තිබෙනවා. රටේ කිසිදු ස්ථානයක මත්පැන්හල් අළුතෙන් පිහිටුවීමට අවසර ලබාදෙන්නේ නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=f1110122</link>
    <topic/>
    <author>සංවාදය අනුසාර මාහිංගොඩ</author>
    <content>සරුව පිත්තල කලාවක දෛනික සංස්කෘතික ආහාර වේල බවට පත්කර ගත් මෙරට සමාජය මැදින් පාඨකයා කැඳවාගෙන යන මේ නවකතාව එහි අඳුරු ඇතුළාන්තය වෙතට දීප්තිමත් ආලෝක ධාරාවක් එල්ල කර ඇත යනුවෙන් එරික් ඉලයප්ආරච්චිගේ ‘ලලිත සමය’ නවකතාවේ පසු කවරයෙහි දැක්වෙනවා. විචාරක අවධානයට ලක්වූ එරික් කෙටිකතාකරුවෙකි. කවියෙකි. ශාස්ත්‍රී ලිපි රචකයෙකි. විචාරකයෙකි. “ලලිත සමය” ඔහුගේ සතර වැනි නවකතාවයි.* නවකතාව යනු කවරේද යන්න ගැන පෙරදිග හා අපරදිගදී නොයෙක් නොයෙක් අර්ථ ගැන්වීම් පවතිනවා. නවකතාව පිළිබඳ ඔබගේ අර්ථ ගැන්වීම කවරාකාරද?නවකතාව කියන්නේ භාෂාත්මක වියමනක්. එතකොට... ඒ වගේම භාෂාව තුළින් ලෝකය දකින්නට කරන උත්සාහයක්. මේක භාෂාත්මක ගොඩනැඟීමක් නිසාම භාෂාව විසින් ලෝකයට එකතු කිරීමක් කරනවා.ඒක හරියට අපි හිතමු ජලාශයක්, පිරමීඩයක් ගොඩනඟනවා වගේ ගොඩනැඟීමක්.* නවකතාව විචාරය කිරීමේදී බොහෝ විචාරක පාර්ශ්වයන් අද භාවිතයට ගැනෙන්නේ පැරැණි දෘෂ්ඨින් තුළ සිටයි. පැරැණි විචාරක දෘෂ්ඨින් අදට වලංගු වෙනවාද?කොහොමත් නවකතාව නූතන මාධ්‍යයක්. නවකතාව කලින් තිබුණේ වීර කතා, නැත්නම් ආගමික උපදේශාත්මක කතා. නවකතාව කොහොමත් නූතනවාදී නිර්මාණයක්. නූතනවාදය නැතුව නවකතාවක් ලියන්න බෑ.උදාහරණයක් හැටියට වැඩවසම් ක්‍රමය තුළ නවකතාව පැවතෙන්නේ නෑ. පැවතිච්ච සාහිත්‍ය ප්‍රභේද තමයි මම ඉස්සරලා කිව්වේ.නමුත් මේ නූතන තත්ත්වයන්ගේ වෙනස්වීමත් සමඟ නවකතාවෙත් ස්වරූපය වෙනස් වෙනවා. ආකෘතිය වගේම අන්තර්ගතයත් වෙනස් වෙනවා.කලින් නවකතාව ගත්තොත් ඒවා ජාතික කතිකාවක කොටස් වුණා. රටක පවත්නා කතිකාව විසින් තමයි මේ නවකතාව සාධාරණීය කළේ. නමුත් මේ පැරණි නවකතාව ජාතිත කතිකාවක සාධාරණීය කිරීම බලාපොරොත්තු වෙන්න බෑ. මේක නිසා නූතන නවකතාව ප්‍රබන්ධව පාර්ශ්වය දියුණුවන අතරේම ජාතික කතිකාව පිළිබඳ විවේචනයක් තියෙනවා. මේකට හොඳම උදාහරණය තමයි ඉන්දියාවේ ලියැවෙන නවකතා.* භාෂාත්මක වියමන තුළ ඔබ ගොඩනඟන්නට කැසකවන්නේ කුමක්ද?හුඟාක් වෙලාවට මගේ නවකතා තුළින් මම උත්සාහ කරන්නේ භාෂාත්මක ගොඩනැඟීමක් කරන්නයි.* එක්තරා විචාරකයෙකු ප්‍රකාශ කර තිබුණා ඔබ සාම්ප්‍රදායික යථාර්ථවාදී අච්චුවෙන් පනින්න දැරුවද ඔබේ නවකතා ඒ අච්චුව තුළම ගිලෙමින් පවතින බව?මම විශ්වාස කරන හැටියට යථාර්ථවාදී නවකතාව සම්බන්ධයෙන් එය තවත් වලංගුයි. නමුත් යථාර්ථවාදය ගතහොත් යථාර්ථවාදය වුණත් එයත් භාෂාත්මක ගොඩනැඟීමක්. සමාරූපී වූ සමාජ යථාර්ථවාදී භාෂා ලෝකයක ගොඩනැඟීමක් තමයි එතනත් තියෙන්නේ. නිර්මාණය, ප්‍රබන්ධය සහ ප්‍රබන්ධනාත්මක මෙවලම් පාවිච්චි කිරීමක්. එතකොට ඕනෑම යථාර්ථවාදී නවකතාවක වුණත් ප්‍රබන්ධයේ පසුතලය වෙනුවෙන් මවන ලද ලෝකයක් තමයි පවතින්නේ. (බාහිර ලෝකේ ඒ ආකාරයෙන් නෑ)නවකතාව කියන්නේ ලෝකයේ කැමරා කොපියක් නොවේ. ඊට වඩා විචාරාත්මක නිරූපණයක්. උදාහරණයක් විදිහට අමෙරිකාවේ විචාරකයෙක් වන හැරල්ඩ් බ්ලූම් කියනවා, විලියම් ෂේක්ස්පියර් විසින් මනුෂ්‍යත්වය ප්‍රතිනිර්මාණය කෙරුවයි කියලා. ඒ කියන්නේ ෂේක්ස්පියර් කලින් තිබූ ලෝකය හෝ පසුව තිබෙන ලෝකය ඔහු තරුණ වයසෙන් මියගියා නම් මනුෂ්‍යත්වය වෙනස් හැඩරුවක් ගන්න තිබුණා කියලා.* නූතනයේ පවත්නා විචාර කලාවේ හැඩරුව කුමන විදිහේ එකක්ද?පසුගිය කාලේ, 90 දශකයේ සිට විචාර ලෝකයේ දැවැන්ත පිබිදීමක් ඇතිවුණා. නව දැනුම් සම්භාරයක් බටහිර ලෝකය විසින් නිර්මාණය කරනු ලැබුවා. ඊට හුඟාක් දායක වුණේ ප්‍රංශ හා ජර්මනියේ සිද්ධ වෙච්චි බුද්ධිමය විප්ලවයන්. මේ නිසා සාහිත්‍යයේ තිබුණු වටිනාකම්... විශේෂයෙන් එහි විචාරාත්මක වටිනාකම් වැඩිවුණා. මෙන්න මේ නව දැනුම නිසා විචාරයේ හැඩරුව අද වෙනස්වෙලා තියෙනවා.* නවකතාව සම්බන්ධයෙන් මෙරට පවතින්නේ පැරණි සිද්ධාන්ත මත පදනම් වූ විචාර කලාවක් නොවෙද?තාමත් නවකතාව සම්බන්ධයෙන් නිල විචාර ලෙස සලකන්නේ, සරච්චන්ද්‍රයන්ගේ විචාර සිද්ධාන්තයි. නමුත් අපි ඓතිහාසිකව බැලුවහොත් සරච්චන්ද්‍රයන්ගේ විචාර සිද්ධාන්ත තියෙන්නේ, ඊට පෙර පැවතුණු විචාර සිද්ධාන්ත අතික්‍රමණය කිරීමක්. සරච්චන්ද්‍ර දකිනවා එවකට පැවැති මෙරට පැරණි ගද්‍ය හා පද්‍ය කලා විචාරය කිරීම සඳහා පැවතුණු පැරණි විචාර වේදය තවදුරටත් නවකතා හෝ කෙටිකතා විචාරයට ගැළපෙන්නේ නැති බව. ඒ නිසා ඔහු නව සිද්ධාන්ත නවකතා විචාර සඳහා යොදා ගන්නවා.මේකෙන් පේන්නේ සරච්චන්ද්‍රයන්ගේ විචාරවේදයත් සනාතන විචාර වේදයක් නොවේ, ඔහු විසින් පැරණි දේ අතික්‍රමණය කර සාදාගත් විචාර වේදයක් බවයි. මේ නිසා සරච්චන්ද්‍රයන්ගේ විචාර වේදයටත් අතික්‍රමණ වේදය පොදුයි.ඔහුගෙන් පස්සේ බිහිවුනු මාක්ස්වාදී, මනෝ විශ්ලේෂණවාදී, විසංයෝජනය වැනි විචාරවේද තියෙනවා. සංඥා විචාරවේදයත් තියනවා.මේ විදියට අලුත් විචාර වේදත් එක්කාසු කරගන්න ඕනේ. ඉන්දියාව රවින්ද්‍රනාත් තාගෝර් දිහා බලන්නේ නව විචාර ඇසකින්. එතකොට ලංකාව තාමත් තාගෝර් දිහා බලන්නේ අර පැරණි ඇසින්. උදාහරණයක් ගත්තොත් මේ ළඟදී තාගෝර් පිළිබඳ කෘති එකතුවක් පළවුණා. 50, 60 දසකවල තාගෝර් සම්බන්ධ දේවල පුනරුච්චාරණය කිරීමක්.* ”ලලිත සමය” සාම්ප්‍රදායික යථාර්ථවාදය අතික්‍රමණය කිරීමක් ද?මේකත් යථාර්ථවාදී ශෛලියත් එක්ක ලියූවක්. මෙහි ආකෘතිය සාම්ප්‍රදායික යථාර්ථවාදී නවකතාවකට වඩා වෙනස්. මොකද මේකෙන් කතා කරන්නේ අධි නූතන තත්ත්වයක් ගැන. ඒ කියන්නේ මේකේ ඉතිහාසය පසුවී ගිය අවධියක් ගැන. අනුස්මරණය කිරීම වෙනුවට අප අවට මේ මොහොතේ සිද්ධ වෙන්නේ කුමක්ද කියන එක ඓතිහාසික දෘෂ්ඨියකින් දකින්න මේකෙදී උත්සාහ කළා.* ‘ලලිත සමය’ නවකතාවේ චරිත පාඨකයාට හැඟෙන්නේ ප්‍රබන්ධ නොවන බවත්, වර්තමානයේ පවතින සත්‍ය චරිත ලෙසමයි. සත්‍ය චරිත හරහා ඔබ පාඨකයා ආමන්ත්‍රණය කරන්නට හිතන්නේ ඇයි?මේකට මේ සමකාලීන ජීවිත විෂය කරගත්තේ. එමනිසා සමකාලීන භාවයක් මේ චරිත තුළ තියනවා. මේ චරිත අපට බොහෝ කිට්ටුයි. පාඨකයාට සිද්ධ වෙනවා ඒ චරිත පොඩ්ඩක් දුරස් කරලා බලන්න. උදාහරණයක් විදිහට සම්ප්‍රදායික නවකතාවල තියෙන දුරස්ථව පවතින චරිතයක් පාඨකයා කියවීමේදී ළංකර ගන්න උත්සාහ කරනවා. මගේ නවකතාවේදී තියෙන්නේ ළංවෙලා ඉන්න චරිත ඈත් කරලා බලන්න. මෙහි එන චරිතය කේමදාස මාස්ටර්ගේ කියලා කාට හෝ හිතෙනවා නම් චරිතය දුරස් කරලා තේරුම් ගන්න උත්සහ කරන්න.මෙහි එන අනෙක් චරිතය සමදරා. ඇය මේ යුගයේ අපට හොඳ හැටි හුරු පුරුදු ගායිකාවක්, ටෙලිනාට්‍ය නිළියක්, මෝස්තර නිරූපිකාවක්, නිවේදිකාවක්, මතක් වෙනවා. නමුත් මේ චරිතය දිහා ඈත්වෙලා බලන්න. මොවුන් කවර ඓතිහාසික සත්ත්වයන්ද කියලා. එතකොට මේ චරිත කවර ඓතිහාසික සංදර්භයක ප්‍රතිඵලයක් ද කියා වටහා ගන්න. ඒ හරහා අපේ වර්තමානය දිහා බැලිය හැකි ඓතිහාසික දෘෂ්ඨියක් තමයි ඉල්ලා සිටින්නේ.* නවකතාවට ඔබ ‘ප්‍රවේශයක්‘ හඳුන්වා දී තිබෙනවා. එය පළමුවැනි පරිච්ඡේදය ආරම්භ වීමට පෙර දැක්වෙනවා. ප්‍රවේශය ඇතැම් පාඨකයාට නුහුරු බවක් දැනෙනවා.අපේ වර්තමාන යුගය තමයි ඉතිහාසය විය යුත්තේ. මොකද මේ වර්තමාන ඉතිහාසය අවධියක් විදිහට සැලකුවේ නැතිනම් ගැලවුමක් නෑ.උදාහරණයක් විදිහට මේ කතාවේ දුර්විකාගේ සැමියා ඇයට ආදරය ප්‍රකාශ කරන හැටි තමයි මේ නවකතාවෙන් කියැවෙන්නේ. පළමුවැනි පරිච්ඡේදයට කලින් තමයි “ප්‍රවේශය” පටන් ගන්නේ. එය පාඨකයාට අලුත් අත්දැකීමක්. පොත හොඳින් කියවන්නෙකුට එය නුහුරුවක් වෙන්නේ නෑ.දුර්විකා කියන්නේ සමදරාටම තමයි. ඇය මේ වර්තමාන වානිජ කලාව තුළ සිරගත වෙලා ඉන්නේ. සමදරා හා ඇගේ මිතුරියන්, ශිෂ්‍යාවන් පවා සිරගත වෙලා.සිරගෙයි යතුර තමයි “ලලිත සමය”මෙයින් පුළුවන් රූපවාහිනී නරඹන්නන්ට තමා කවුද කියලා තේරුම් ගන්න. වර්තමාන ගායකයෙකුට, කලා ශිෂ්‍යයෙකුට තමා කවුද කියලා තේරුම් ගන්න.මේක පොඩි ඓතිහාසික ඉංජක්ෂන් එකක්..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=f1110123</link>
    <topic/>
    <author>මහාචාර්ය එම්. කේ. වීරසිංහ පුස්තකාල හා විඥාපන විද්‍යා අධ්‍යානාංශය කැලණිය විශ්වවිද්‍යාලය</author>
    <content>සෑම වර්ෂයකම ඔක්තෝබර් මාසය නම් කර ඇත්තේ ජාතික කියවීම් මාසය යනුවෙනි. ශ්‍රී ලංකා ජාතික පුස්තකාල හා ප්‍රලේඛන සේවා මණ්ඩලය සහ අධ්‍යාපන අමාත්‍යාංශය රජයෙන් කරන ලද ඉල්ලීමට අනුව 2004 වර්ෂයේ සිට කියවීමේ මාසය ආරම්භවිය. කියවීමේ මාසයේ මෙරට ප්‍රධාන නියමුවන් පිරිස වන්නේ පුස්තකාල වෘත්තිකයන්ය. දිවයින පුරා විසිරී සිටින පුස්තකාලවේදීන් සිය ශක්ති පමණින් ඥාණ පමණින් මෙරට ප්‍රජාවගේ කියවීමේ පුරුදු වර්ධනය කරලීම උදෙසා කරනු ලබන්නේ අද්විතීය සේවයකි. මෙම ලිපියෙන් අවධානය කරනු ලබන්නේ පුස්තකාලයන්හි යටගියාව පිළිබඳවය.ලොව ප්‍රමුඛ පෙළේ මතක ගබඩාවන් ඥාණ කෝෂ්ඨාගාර මේ වන විටත් ස්ථාන ගත වී ඇත්තේ ලොව ඉසුරුමත් රාජ්‍යයක් තුළ ය. පුස්තකාලවේදීන්ගේ මුදුන් මල්කඩ යන විැදාවලිය ලත් ලොව දැවැන්තම පුස්තකාලය පිහිටා ඇත්තේ ඇමරිකා එක්සත් ජනපදයේ වොෂින්ටන්වල ය. ඒ කොංග්‍රස් පුස්තකාලයයි.මෙම පුස්තකාලයේ පොත් රාක්ක වල දිග ප්‍රමාණය සැතපුම් 650 ක් වන අතර දිනකට එකතුවන ලේඛන ප්‍රමාණය 22000 පමණය. ලොව තවත් අද්විතීය පුස්තකාලයක් වන බ්‍රිතාන්‍ය පුස්තකාලය සතු එකතුව මිලියන 130 කි. එහි පොත් රාක්කවල දිග කි. මී. 625 කි.එක් පාඨකයෙක් බ්‍රිතාන්‍ය පුස්තකාලයට ගොස් දිනකට තොරතුරු ඒකක 05 ක් පරිශලනය කළහොත් ඔහුට මුලු බ්‍රිතාන්‍යය පුස්තකාලයේම පොත්පත් බැලීම සඳහා වසර 80000 පමණ කල් ගතවනු ඇත.ශ්‍රී ලංකාවේ පවතින පුස්තකාල පද්ධතියේ නායකත්වය ජාතික පුස්තකාලය ඉසිලුවද මෙරට විශාලතම ග්‍රන්ථ එකතුවට හිමිකම් කියන්නේ 1877 දී ආරම්භ වූ ජාතික කෞතුකාගාර පුස්තකාලයයි.අතීත මානවයා ලිවීමට හා කියවීමට පටන්ගත් අවධියේ සිටම පුස්තකාල වල ආරම්භයද සිදුවී ඇතැයි කීම නිවැරැදිය. දැනට හමුවී ඇති පුරා විද්‍යාත්මක සාක්‍ෂි අනුව ලොව පැරණිතම පුස්තකාලය පිහිටා තිබී ඇත්තේ මෙසපොතේමියානු ශිෂ්ටාචාරය තුළය.ඓතිහාසික වාර්තාවලට අනුව ප්‍රථම පුස්තකාලය නිර්මාණය කර ඇත්තේ ඇසිරියානු රජෙක්වූ දෙවන සර්ගන් රජතුමාය. ඉන්පසු බලයට පැමිණියේ අසුර්බනිපාල් රජතුමාය. නිනාවේ නගරය තිබුණේ වර්තමාන ඉරාකයේය. ඔහු සිය රජමාලිගයේ කොටසක රාජකීය පුස්තකාලයක් ආරම්භ කළේය. දෙවන සර්ගන් රජතුමා විසින් නිර්මාණය කළ පුස්තකාලයේ තිබූ මැටි පුවරු ද අසුර්බනිපාල් රජතුමා අත්පත් කර ගත්හ. අසුර්බනිපාල් අධිරාජ්‍යයා ඉතා විධිමත් පුස්තකාලයක් සිය මාලිගයේ බිහිකළ අතර එය ඉතිහාසගත වී ඇත්තේ ලොව ප්‍රථම පුස්තකාලය ලෙසිනි. මැටි පුවරු 30000ට අධික ප්‍රමාණයකින් යුත් පුස්තකාලයක් ගොඩනැගීමට ඔහු සමත් විය. විවිධ විෂයන් සඳහා කාමර වෙන්කර තිබුණි.එහි අඩංගු මැටි පුවරුවල සඳහන් වූයේ විවිධ රාජ්‍යයන් සමඟ ඇතිකරගත් ගිවිසුම්, රාජාවලී, චරිතාපදාන ආදියයි. තවත් කාමරයක අඩංගු වූයේ භූගෝල විද්‍යාව පිළිබඳ තොරතුරු ය. මෙලෙස විවිධ විෂයන් උදෙසා විවිධ කාමර වෙන් ව තිබුණි. මෙම පුස්තකාලය ඇතුළත් විෂයන් වූයේ විද්‍යාව, මිත්‍යා කථා, අභ්‍යාවකාශ විද්‍යාව, ජ්‍යෙතිෂය, ජීව විද්‍යාව, ගණිතය, වෛද්‍ය විද්‍යාව සහ ස්වාභාවික විද්‍යාවන් ය.ක්‍රි. පූ. 612 දී පමණ පර්සියානු ආක්‍රමනිකයන් වූ Chaldeans සහ Medes විසින් නිනාවේ නුවර ආක්‍රමණය කරන ලදී. ඔවුන් අසුර්බනිපාල් රජුගේ මාළිගාවට ගිනි තබා විනාශ කරන ලද අතර එහි ප්‍රතිඵලයක් ලෙස පුස්තකාලය ද විනාශ විය. ලොව ප්‍රථම පුස්තකාලයාධිපතිවරයා කවුරුන්ද යන්නයි. ලොව ප්‍රථම පුස්තකාලයාධිපතිවරයා වීමේ ගෞරවය හිමිවන්නේ ද මෙම අසුර්බනිපාල් අධිරාජ්‍යයාටම ය. ඔහු ඉතා දක්ෂ රණකාමියෙක්ද විය.එයටත් වඩා ඔහු ඉතා උසස් සාක්‍ෂරතාවයකින් හෙබි පුද්ගලයෙක්ද විය. ඔහුගේ පුස්තකාලයේ සියලුම වැඩකටයුතු සිදුවූයේ අසුර්බනිපාල් රජගේ සෘජු අධීක්‍ෂණය යටතේ ය. ඔහු යටතේ එම පුස්තකාලයේ සේවය කළ වෘත්තිකයෝ පිරිසක් ද සිටියහ. එනම් පරිවර්තකයින්, ලේඛකයන් සහ භාෂා විශාරදයින්ය. ඔවුන්ගේ කාර්යය වූයේ විවිධ දේශාන්තරයන්ගෙන් රැගෙන එනු ලැබූ මැටි පුවරු ඇසිරියානු බසට පරිවර්තනය කිරීමයි. මේ සඳහා උපයෝගී කර ගත් ශබ්ද කෝෂ විශේෂයක් ද මෙම පුස්තකාලයේම තිබී හමු වී ඇත. එදා මෙම පුස්තකාලය අධිරාජ්‍යයාගේ සමීපතමයන්ට හා උගතුන්ට විවෘත විය.මේ අනුව බලන කල පුස්තකාල තොරතුරු විෂයේ දැවැන්තයින් වන ශ්‍රීමත් ඇන්තනී පැනසි, මෙල්විල් ඩිව්, එස්. ආර්, රංගනාදන් පමණක් නොව මෙරට මෙම කේෂත්‍රයේ පුරෝගාමීන් වන ඒ. සී. බ්ලෝක්, ඉයන් ගුණතිලක, මහාචාර්ය ඩබ්. බී. දොරකුඹුර මෙන්ම ජාතික කියවීමේ මාසය තුළ සිය යුතුකම් මැනවින් ඉටු කරනු ලබන පුස්තකාලවේදීන් ද අයත්වන්නේ ද අසුර්බනිපාල් රජුගේ පරපුරට යයි කීම නිවැරැදිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>12</day>
    </date>
    <link>http://www.dinamina.lk/2011/10/12/_art.asp?fn=f1110124</link>
    <topic>පුතු සෙනෙහෙ සොයා මග බලන ෆාතිමා</topic>
    <author>සටහන ජීවනී පතිරණ</author>
    <content>මම මගෙ ලොකු පුතාව සොයාගත්තා. එයා ඉන්නේ ස්වීඩ්න්වල. දැන් මට ඕනෙ මගෙ දෙවෙනි පුතාව සොයා ගන්නයි. අනේ මට වාවන්නේ නෑ. දරුවා නිතරම මතක් වෙනවා” යැයි ගාල්ල, කොටුව පදිංචිව සිටි ෆාතිමා ආදම් මහත්මිය හැඬූ කඳුලෙන් ප්‍රකාශ කළාය.ඇය අද පදිංචිව සිටින්නේ ඕලන්ද රටේය. මේ කතාව ආරම්භයටත් පෙර ඇය දෙනෙත කඳුළින් පුරවාගත්තේ මගේ හදවත දැඩි සංවේගයට පත් කරවමිනි. වසර ගණනක් හදවතේ සිරකරගෙන සිටි දරු දුක ඒ අම්මා කඳුලින් පිටකර හැරියද ඇයට තවදුරටත් ගොලුවී සිටීමට නොහැකි විය. ඒ මන්ද යත් අද ඇය සොයා යන්නේ පටාචාරා මෙන් තම කුසෙන් වැදූ දෙවැනි දරුවාය. ඇයගේ මේ කඳුළු කතාවට අප මොහොතක් සවන් දෙමු.“මම සල්ලිකාර පවුලක මුස්ලිම් කාන්තාවක්. 1957 උපන්නේ. අපේ ගෙවල් තිබුණේ ගාල්ලේ කොටුවේ. මම පාසල් ගියේ ගාල්ල සවුත්ලන්ඩ්ස් බාලිකා විද්‍යාලයට. මට අවුරුදු තුනේදී මගේ අම්මා මැරිලා තියෙනවා. තාත්තා මැරෙන කොට මට වයස අවුරුදු දොළහයි.”“ඊට පස්සේ තමයි මගේ ජීවිතයේ දුක්බර කතාව ආරම්භ වන්නේ. දෙමාපියන් නැතිවම දරුවන්ට ජීවිතයක් නෑ. ඒ අවාසනාවන්ත යුගය මටත් එළඹුණා. මාව බලාගත්තේ පුංචි අම්මා. එයා මට පොල් කුඩු දාපු පොල් රොටී කන්ඩ දුන්නේ. මට ඉන්න බෑ. මගෙ අත කැපුවා. පහර දුන්නා. ඔහොම යන කොට මම හමුදාවෙ කෙනෙක් එක්ක යාළුවුණා. පස්සේ එයා උන්නද මළාද කියල දන්නේ නෑ.”“ගාල්ලේ ගෙදර පරිසරය මාව දැඩිව පීඩාවට ලක් කළා. ඉන්නම බැරිතැන මම දවසක් ගෙදර කවුරුත් නැති අතරෙ දොර කඩාගෙන එළියට ආවා. ඇත්තටම ජීවිතය හරිම පුදුමාකාරයි. මම එදා එළියට බැස්සේ ඒ අපායෙ හිරවෙලා ඉන්න බැරි නිසයි. මට නිතරම මගේ අම්මයි තාත්තයි මතක් වුණා. එයාලගේ ආදරය අහිමිවීම මගේ ජීවිතයට විශාල හිඩැසක් වුණා.”“ඔහොම ඉන්න කොට තමයි මට ගාල්ලේ කොටුවේදී ‘යාපා’ රාළහාමි මුණගැසුණේ. එතකොට මට අවුරුදු 19 ක් විතර ඇති. ඔහුට දාව මට මගේ ලොකු පුතා හම්බ වුණා. මේ ලෝකයේ උතුම්ම මව් පදවිය ලැබීමට මා වාසනාවන්ත වුනත් මගේ දරුව හිටියේ කිතුලම්පිටිය ළමා නිවාසයේ. ඔය සිදුවීම වුණේ 1981 අවුරුද්දේ. දවසක් මම දරුවව බලන්න චොක්ලට් අරගෙන ගියා. ඒත් ඒව දෙන්නවත් දෙන්නේ නෑ. ළමයා කොටුවේ පරිවාසෙට ගෙනිච්ච කිව්වා.ඔය විදිහට නැවතත් දරුවව කල්එළියෙ පැත්තේ ළමා නිවාසයකට දැම්මා කිව්වා. ඒත් මට මගේ ලොකු පුතාව බලන්න වුණේ නෑ. පස්සේ මට ආරංචි වුණා මගේ පුතාව ස්වීඩ්න් රටේ යුවලකට විකුණලා කියලා.”ඇයගේ දෙනෙතින් නොනවත්වා කඳුළු වැගිරෙයි. එය දකින කාගේත් හදවත කම්පා කරවන්නකි. ඇය එදා සිට පිස්සියක මෙන් තම කුළුඳුල් දරුවා සොයා දෙන ලෙස නොගිය දෙවොලක් නැති තරම්ය.කෙසේ හෝ කාලය කෙමින් ගෙවීයත්ම ගාල්ල කොටුවේ විදේශිකයන්ට නිමි ඇඳුම් විකුණමින් සිටි ඇයට නැවතත් කණකොකා හඬලන්නට වූවාය.“මම ජිවත්වෙන්න මාර්ගයක් නැති නිසා ගාල්ල කොටුවේ සුද්දන්ට රෙදි විකුණුවා. ඔහොම ඉන්න අතරතුර් දවසක් ‘රාජා’ කියලා මිනිහෙක් බීලා ඇවිල්ල පිහියක් අරගෙන මට තර්ජනය කළා. ඔහොම කාලයක්ගතවෙන කොට මේ මනුස්සයට දාව මට දෙවැනි පුතා ලැබුණා.මට බබා හම්බවෙන කොට ‘වෙල්කම් හවුස්’ කියන ස්ථානයේ තියාගෙන හිටියේ. මම එහෙ ඉඳන් හොරෙන් ගාල්ලට ආව ගියා. ඔය උතරෙදි තමයි ඒ කියන්නේ මගේ දෙවැනි පුතා ඉපදුන 1984 වසරේදී තමයි දරුවව ඩෙන්මාර්ක් රටට විකුණලා කියල දැනගත්තේ.”“මම පිස්සියක් වගේ කෑ ගැහුවා. මගේ දරුවව හොයල දෙන්න කියල. දරු දුක දන්නේ දරුවෙක් කුසින් බිහි කළ අම්ම කෙනෙක් විතරයි. එදා ඉඳන් මම මගේ දෙවැනි පුතා හොයනවා. ඔහු නමින් මොහොමඩ් රිෂාඩ්. උපන්නේ 1984 ජුලි 20 වැනිදා. ගාල්ල මහමෝදර රෝහලේදී.”රාජා ට දාව 1990 වසරේදී ඇය තවත් දියණියක් බිහි කළාය. එම දියණිය අද ඇය රැකවරණයේ පසුවන්නීය. පුංචි දියණිය ගේ පියා වන රාජා මෙලොව හැර යනවාත් සමගම නැවත තනිවූ ෆාතිමා ජීවිතය ගොඩනගා ගන්නට දැඩි වෙහෙසක් දැරුවාය.ගාලු කොටුවේදී අහම්බෙන් හමුවූ ඕල්ද ජාතික ‘ටිනි කෝපර්ස්’ මහතා සමග විවාහ වූ ඇය තම දියණියද කැටුව ඕලන්දය බලා පිටත්ව ගියේ අලුත් ජීවිතයක් ඇරඹීමට සිතාය.“මාව හොයාගෙන ලොකු පුතා ස්වීඩ්න් රටේ ඉඳන් ලංකාවට ඇවිල්ලා තිබුණා. ඔහු ගාලු කොටුවේදී මා පිළිබඳව කීප දෙනෙකුගෙන් විමසලා තියෙනවා. ඒ බව මට දැනුම් දුන්නේ ගාල්ලේ ඉන්න මගේ යාළුවො. ඔහු අවුරුද්දක් තිස්සේ මාව හොයලා තියෙනවා. කැළණියේ පදිංචි වෙලා ඉන්න හේමින්ද්‍රා දිසානායක කියල පෙරකදෝරු නෝන කෙනෙක් තමයි මගේ ලොකු පුතාව හොයල දෙන්න උදව් කළේ’ ඇයට ගොඩාක් පින්.”අද ඇය බෞද්ධ ආගමික කාන්තාවකි. සම්පූර්ණයෙන් අසරණ ජනතාවට පිහිටවීමට ඇය ජීවිතය වෙන්කර අවසන්ය.බුදුරුව ඉදිරියේ දෑත් එක්කර වැඳ ඇයගේ හදවතේ වේදනාව තුනී කරගන්නා බව ඇය පවසයි. පන්සලක බෝ ගසක් යටට වී බෝධි පුජාවක් කිරීම තරම් සැනසුමක් තවත් ඇත්දැයි ඇය අපෙන් විමසුවාය.“මගේ දෙවැනි පුතාගේ ෆොටෝ එකක් වත් නෑ. මගේ ගාලු කොටුවේ කඩේ ගිණි තිබ්බ වෙලාවෙ පුතාගේ පුංචි කාලේ ෆොටෝ ඔක්කම පිච්චුණා. මට දරුවව නිතරම මතක් වෙනවා. ඒක වාවන්නේ නෑ. දරුව හොයල දෙන කෙනෙකුට ලොකු පිනක්. මම ජනාධිපතිතුමාටත් මේ ගැන දන්වනවා. ඔහු සංවේදී නායකයෙක් වගේම දරු දුක හඳුනන තාත්ත කෙනෙක් කියල මම දන්නවා.” “දැන් මගේ ලොකු පුතා මට හම්බවුණා. දුවත් මං ළඟ. දෙවැනි පුතා හම්බ වුනාට පස්සේ මම මහණ වෙන්නයි හිතාගෙන ඉන්නේ” යැයි ඇය අවසන් වශයෙන් මා හට ප්‍රකාශ කළාය. ෆාතිමා මේ මොහොතේත් තම දෙවැනි පුතාත් තමන් ළඟට එනතුරු නෙත් අයා බලා සිටී. දරු දුකේත් දරු සෙනෙහසේත් හැටි එහෙමය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=n1110131</link>
    <topic>ජනතා සෝ සුසුම් මැදභාරත සදහටම සමු ගනී</topic>
    <author>අනුර ප්‍රේමලාල්, නුවන් කොඩිකාර, පණ්ඩුක සමරසේකර, වයිමන් හෙට්ටිආරච්චි සහ කොලොන්නාව සමූහ ඒ. සුමනසේන</author>
    <content>කොලොන්නාව ජනතාවට හා මෙරට වෘත්තිය සමිති ව්‍යාපාරයට නායකත්වය ලබාදුන් ඝාතනයට ලක්වූ හිටපු පාර්ලිමේන්තු මන්ත්‍රී භාරත ලක්ෂ්මන් ප්‍රේමචන්ද්‍ර මහතා ඊයේ (12) සවස මළ හිරු රැස් බැස යන මොහොතේදී සිය උපන්ගම වූ කොලොන්නාවේදී සදහටම දැයෙන් සමුගත්තේය.දස දහස් සංඛ්‍යාත ජනතාවගේ සෝ සුසුම් මධ්‍යයේ කොලොන්නාව උමගිලිය ක්‍රීඩාංගණයේදී භාරත ලක්ෂ්මන් ප්‍රේමචන්ද්‍ර මහතාගේ නිසල දේහය ආදාහනය වූයේ ශෝකී වූ මුළු පරිසරයම කම්පා කරමිනි. හඬා වැටුණු ජනතාවගේ විලාපය කොලොන්නාවට පමණක් නොව මුළු ධරණීතලයටම ඇසුනාක් මෙන් දැනිණි. පූර්ණ රාජ්‍ය අනුග්‍රහයෙන් මෙම අවමංගල්‍ය උත්සවය සිදු කෙරිණි.පුරා සිව් දිනක් කොළොන්නාව සිය නිවසේ නිසලව සිටි භාරත ලක්ෂ්මන් ප්‍රේමචන්ද්‍ර නම් වූ සොඳුරු මිනිසා ඊයේ (12) දහවල් සහෘදයන්ගේ උර මතින් සිය අවසන් ගමන ආරම්භ කළේය. රන්සිවි ගෙය සහිත අවමංගල්‍ය පෙරහැර තෙල් සංස්ථා මංසන්ධියෙන් මීතොටමුල්ල පාර දිගේ උමගිලිය ක්‍රීඩාංගණයේ දොරටුව අභියස දක්වා පැමිණියේය.එතැන් සිට අගමැති දි. මු. ජයරත්න මහතා ප්‍රමුඛ මැති ඇමැති වරුන්ගේ උර මතින් භාරත ලක්ෂ්මන් ප්‍රේමචන්ද්‍ර මහතාගේ නිසල දේහය විශේෂ පීඨිකාව වෙත ගෙන එනු ලැබිණි. ඉන් අනතුරුව කොළොන්නාව අබේසිංහාරාමාධිපති හක්මන විපුලවංශ හිමියෝ පැමිණ සිටි සියලු දෙනා පංචශීලයේ පිහිටුවා ආගමික වතාවත් සිදු කළහ.කෝට්ටේ ශ්‍රී නාග විහාරාධිපති මාදුළුවාවේ සෝභිත, පාලි හා බෞද්ධ විශ්වවිද්‍යාලයේ කථිකාචාර්ය පිටිගල විජිත, මරදාන ශ්‍රී ලංකා ආයතනයේ නාගොඩ අමරවංශ හිමිවරුන් පැවිදි අනුශාසනා පැවැත් වූහ.ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා ජනාධිපති මහින්ද රාජපක්ෂ මහතාගේ ශෝක පණිවුඩය ඉදිරිපත් කිරීමෙන් අනතුරුව අගමැති දි. මු. ජයරත්න, සෞඛ්‍ය ඇමැති මෛත්‍රීපාල සිරිසේන, එජාප නියෝජ්‍ය නායක කරු ජයසූරිය, බස්නාහිර පළාත් ආණ්ඩුකාර අලෙවි මව්ලානා මහත්වරුන් ශෝක සභාව ඇමතූහ.රැස්ව සිටි ජනයාගේ නෙතට කදුළු එක්කරමින් භාරත ලක්ෂ්මන් ප්‍රේමචන්ද්‍ර මහතාගේ දියණිය හිරුණිකා පේ‍්‍රමචන්ද්‍ර, චන්දීප් ප්‍රේමචන්ද්‍ර පුතණුවන්ද අදහස් දක්වද්දී සියල්ලෝ අත්පොලසන් නැගූහ.මළ හිරු බැස යමින් තිබියදී භාරත ලක්ෂ්මන් ප්‍රේමචන්ද්‍ර හෙවත් ලකී අයියා නම් වූ ඒ උත්තුංග යුග පුරුෂයා ජාතියෙන් සමුගනිද්දී හඬා වැටුනේ ඔහුගේ බිරිඳ, දියණිය, පුතුණුවන් පමණක් නොව හදවත් ඇත්තවුන් මුළු ධරණිතලයම කම්පා කරමින් ඔවුන් සමඟ එක්ව හඬා වැටුනෝය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=n1110132</link>
    <topic>දුමින්දගේ තත්ත්වයයහපත් අතට</topic>
    <author>සන්ධ්‍යා කරුණාරත්න</author>
    <content>පාර්ලිමේන්තු මන්ත්‍රී දුමින්ද සිල්වා මහතාගේ සෞඛ්‍ය තත්ත්වය යහපත් අතට හැරෙමින් පවතින බව ශ්‍රී ජයවර්ධනපුර රෝහලේ අධ්‍යක්ෂ වෛද්‍ය සචින්ද්‍ර ගමගේ මහතා පවසයි. වෛද්‍යවරුන්ගේ නිර්දේශය වී තිබේ.ඔහුට සිදු කළ සැත්කමෙහි ප්‍රතිඵල පිළිබඳ වෛද්‍යවරු සෑහිමකට පත්වන බව ද වෛද්‍යවරුන් නිතරම ඔහුගේ සෞඛ්‍ය තත්ත්වය පිළිබඳ දැඩි විමසිල්ලෙන් පසුවන බව ද වෛද්‍ය ගමගේ මහතා ප්‍රකාශ කළේය.ඔහුට සවිකර ඇති යන්ත්‍ර සම්පූර්ණයෙන් ඉවත් කර නොමැති බවත්, ඔහු දැඩි සත්කාර ඒකකයේ ප්‍රතිකාර ලබමින් සිටින බවත් ඒ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=n1110133</link>
    <topic>දෙමළ සන්ධානයේ මානව හිමිකම් පෙත්සමවිභාගයට නොගෙනම ඉවතට</topic>
    <author>රෝෂන් තුෂාර</author>
    <content>ත්‍රස්තවාදය වැළැක්වීමේ පනත යටතේ ගැනෙන නව රෙගුලාසි මගින් මූලික මිනිස් අයිතිවාසිකම් උල්ලංඝනය වන බව පවසමින් දෙමළ ජාතික සන්ධානයේ ලේකම් පාර්ලිමේන්තු මන්ත්‍රී මාවෙයි සේනාධිරාජා මහතා ගොනු කළ පෙත්සම ශේෂ්ඨාධිකරණය ඊයේ (12) විභාගයට නොගෙන ඒකමතිකව නිෂ්ප්‍රභ කෙළේය.රජයේ විධායක හෝ පරිපාලනමය කරුණක් යටතේ නොගැනෙන මහේස්ත්‍රාත්වරයකුගේ බලය සම්බන්ධයෙන් පවරා ඇති පෙත්සම නිෂ්ප්‍රභ කරන ලෙස රජය වෙනුවෙන් කරුණු ඉදිරිපත් කළේ නියෝජ්‍ය සොලිසිටර් ජනරාල් සාවින්ද්‍ර ප්‍රනාන්දු මහතාගේ විරෝධතා පිළිගනිමින් ශේෂ්ඨාධිකරණය මේ නියෝගය නිකුත් කළේය.අගවිනිසුරු ශිරාණි බණ්ඩාරනායක මහත්මිය එස්. අයි. ඉමාම් හා පී. ඒ. රත්නායක මහත්වරුන්ගෙන් සැදුම්ලත් ත්‍රි පුද්ගල ශේෂ්ඨාධිකරණ විනිසුරු මඩුල්ල මෙසේ ඒකමතිකව ගාස්තු රහිතව පෙත්සම නිශ්ප්‍රභ කෙළේය.රජය මගින් හදිසි නීතිය ඉවත් කිරීමෙන් පසුව පසුගිය අගොස්තු 29 දින ගැසට් පත්‍රය මගින් මේ ත්‍රස්තවාදය වැලැක්වීමේ නව රෙගුලාසි ප්‍රකාශයට පත් කළේය.අගොස්තු 29 දින ගැසට් පත්‍රය මගින් ත්‍රස්තවාදය වැලැක්වීමේ පනතට එක්කළ නව රෙගුලාසි මගින් මහේස්ත්‍රාත්වරයකු සතු අභිමතානුසාරි බලය ගිලිහි ගොස් ඇති බවත් අධිකරණ බලය ආරක්ෂක ඇමතිවරයා විසින් උදුරාගෙන ඇති බවත්, එමගින් මූලික මිනිස් අයිතිවාසිකම් කඩවන බවත් සඳහන් කරමින් නඩුව පවරා තිබිණි.ආරක්ෂක ඇමතිවරයා පොලිස්පතිවරයා හා ත්‍රිවිධ හමුදාපතිවරු නීතිපතිවරයා වගඋත්තරකරුවන් කරමින් සෙත්සම ගොනු කර තිබිණි.රජය වෙනුවෙන් පෙනීසිටි නියෝජ්‍ය සොලිසිටර් ජනරාල් සාවින්ද්‍ර ප්‍රනාÁදු මහතා ඊයේ (12) ශේෂ්ඨාධිකරණය හමුවේ මෙසේ විරෝධතා ගොනු කෙළේය.ත්‍රස්තවාදය වැලැක්වීමේ පනතට එක්කළ නව රෙගුලාසි මඟින් ත්‍රස්තවාදී රැඳවියන් අත්අඩංගුවට ගැනීමේ රඳවා තබා ගැනීම් හා පුනරුත්ථාපන පිළිබඳ නියෝග ඉදිරිපත් කරන බවත් එම නියෝග පිළිබඳ තීරණ ගැනීම් රැඳවුම් නියෝග දීර්ඝ කිරීමේ මහේස්ත්‍රාත්වරයාගේ නියෝග මත සිදු කරන බව ශේෂ්ඨාධිකරණයට කරුණු ඉදිරිපත් කෙරිණි.මහේස්ත්‍රාත්වරයකුගේ ක්‍රියාවන් රජයේ විධායක හෝ පරිපාලනමය කරුණු යටතට නොවැටේ. රැඳවියකු රඳවා තබා ගන්නේද? නැද්ද යන්න තීරණය මහේස්ත්‍රාත්වරයකු සතුයි. එම ක්‍රියාවන් විධායක හෝ පරිපාලනමය නොවන බැවින් මේ පෙත්සම පවත්වාගෙන යා නොහැකියි.පෙත්සමේ වගඋත්තරකරුවන් ලෙස අදාල පාර්ශවයන් නම් කරලා නෑ. අදාළ ගැසට් පත්‍රය අධිකරණයට ඉදිරිපත් කරලා නෑ. මේ අනුව පෙත්සම නිශ්ප්‍රභ කරන ලෙසද සොලිසිටර් ජනරාල්වරයා ශ්‍රේෂ්ඨාධීකරණයෙන් ඉල්ලා සිටියේය.පෙත්සම වෙනුවෙන් පෙනී සිටි නීතිඥ එච්. ඒ. සුමන්දිරිම් මහතා “ රජය මගින් ඉවත් කළ හදිසි නීතිය නව මුහුණුවරකින් ත්‍රස්තවාදය වැලැක්වීමේ පනත මගින් හඳුන්වාදී ඇති බවද, අත්තනෝමතික හා මූලික අයිතීන් කඩවන බවද කරුණු ඉදිරිපත් කෙළේය.දෙපාර්ශවයේ කරුණු සලකා බැලු ශේෂ්ඨාධිකරණ ත්‍රි පුද්ගල විනිසුරු මඩුල්ල පෙත්සම ඒකමතිකව විභාගයට නොගෙන නිෂ්ප්‍රභ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=n1110134</link>
    <topic>ඉන්දියාවේ ත්‍රස්තවාදය තුරන් කිරීමට සහාය වන්න</topic>
    <author>මහින්ද අලුත්ගෙදර</author>
    <content>ශ්‍රී ලංකාව ආදර්ශයට ගෙන ත්‍රස්තවාදය තුරන් කිරීම සඳහා සහාය වන්නැයි ඉන්දීය අගමැති ආචාර්ය මන් මෝහන් සිං මහතා ජගත් ප්‍රජාවගෙන් ඉල්ලීමක් කරයි.ත්‍රස්තවාදය තුරන් කිරීම සඳහා තම රට නිරන්තරයෙන් සූදානම් බව පවසන ඉන්දීය අගමැතිවරයා ඒ සඳහා ලොව සියලු රටවල් අත්වැල් බැඳගත යුතු බවද පෙන්වා දෙයි. ආචාර්ය මන්මෝහන් සිං මහතා මේ බව ප්‍රකාශ කර ඇත්තේ ඉන්දියාවේ, නවදිල්ලි නුවරදී පැවති ආරක්ෂක මණ්ඩලය අමතමිනි.ශ්‍රී ලංකාවේ මෙන්ම ඉන්දියාවේ ද ත්‍රස්තවාදය අවසන් කළ යුතු බව පෙන්වා දී තිබෙන ඒ මහතා මේ සඳහා සෑම රටකම සහයෝගය අවශ්‍ය බවත් එහිදී පෙරමුණ ගැනීමට ඉන්දියාව සුදානම් බවත් ඉන්දීය අගමැතිවරයා ප්‍රකාශ කර තිබේ.වසර තිහක කාලයක් ශ්‍රී ලංකාවේ පැවැති ත්‍රස්තවාදය සම්පූර්ණයෙන්ම තුරන් කිරීම සඳහා ශ්‍රී ලංකාව කටයුතු කර ඇති අතර එය අගය කළ යුතු බවද ඉන්දීය අගමැතිවරයා එරට ආරක්ෂක මණ්ඩලය හමුවේ ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=n1110135</link>
    <topic>තාවකාලික වාසි තකා ඇතැමුන් රටට එරෙහි බොරු පතුරනවා</topic>
    <author>චන්ද්‍රිකා පෙරේරා</author>
    <content>යුද ජයග්‍රහණය පිළිබඳ ජාත්‍යන්තරයෙන් එල්ලවන චෝදනා අසත්‍ය බවට තහවුරුකර තිබියදීත් කෙටි කාලීන අවශ්‍යතා මත වැරැදි තොරතුරු පුන පුනා ඉදිරියට ගෙනයන බලවේග ක්‍රියාත්මකව ඇතැයි ආරක්‍ෂක ලේකම් ගෝඨාභය රාජපක්ෂ මහතා පවසයි.ත්‍රිවිධ හමුදාව මානුෂික මෙහෙයුම සිදුකළේ වෘත්තිමය අයුරින් බවද වෙනත් කිසිදු රටක හමුදා නිලධාරීන්ට නැති අත්දැකීම් හා හැකියාවන් මෙහෙයුමට එක් වූ හමුදා නිලධාරීන් සතුව තිබෙන බවද හෙතෙම අවධාරණය කළේය. අපේ ත්‍රිවිධ හමුදාව සමච්චලයට ලක් නොකර මේ අයගේ අත්දැකීම් වෙනත් රටවලින් ලබාගෙන ජාත්‍යන්තරයේ ත්‍රස්තවාදය නැති කිරීමට යොදාගත යුතු බවද ආරක්ෂක ලේකම්වරයා සඳහන් කරයි.ශ්‍රී ලංකාවේ හමුදා කළ ජයග්‍රහණය මඟින් බොහෝ දේ ඉගෙන ගැනීමට ඇති බව බොහෝ රටවල් පවසා ඇති නමුත් යථාර්ථයට මුහුණ දීමට නොහැකිව ඔවුන් අද නිහඬව සිටින බව හෙතෙම සඳහන් කරයි.අපේ රටේ සිටින අපේම සමහර පුද්ගලයන් යුද සමයේ දී හිතාමතාම සිවිල් වැසියන් ඝාතනය කළායැයි කියන චෝදනාවට පක්‍ෂපාතිත්වය දක්වා ක්‍රියා කිරීම කනගාටුදායක බවත් මේ වැරැදි සහගත ප්‍රකාශවලට රජය මෙන්ම ජනතාව රටක් ලෙස මුහුණ දීම වැදගත් කරුණක් බවත් හෙතෙම පෙන්වා දුන්නේය.කෙටි කාලීන අවශ්‍යතා මත වැරැදි කරුණු ඉදිරියට ගෙන යාමෙන් දැය වෙනුවෙන් දිවි පුද කළ රණවිරුවන් අපකීර්තියට පත් වන බව ආරක්‍ෂක ලේකම්වරයා පෙන්වා දුන්නේය.බත්තරමුල්ල වෝටර්ස් ඒජ් හෝටලයේදී ඊයේ (12) පැවැති යුද හමුදා විශේෂ බළකාය මගින් එළිදැක්වූ “ කිසි විටෙකත් සතුරාට යටත් නොවන මා කෘතිය එළි දැක්වීමේ උළෙලට ප්‍රධාන අමුත්තා ලෙස එක් වෙමින් ආරක්ෂක ලේකම්වරයා එම අදහස් පළ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=n1110136</link>
    <topic>ලෝක දෘෂ්ඨි දිනය අද</topic>
    <author/>
    <content>ලෝක දෘෂ්ඨි දිනය අදට(13) යෙදී තිබේ. ඇසේ සුද නිසා ඇතිවන අන්ධභාවය වළක්වමු යන්න මෙවර එහි තේමාව වේ.වෑන් රථ රියැදුරන් මේ නිමිත්තෙන් ජාතික රෝහලේදී අද දින පූර්ණ අක්ෂි පරීක්ෂාවකට ලක් කිරීමට සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි සිදු කැරෙන බව සෞඛ්‍ය අමාත්‍යංශය පවසයි. මේ වැඩසටහනට වෑන් රථ රියැදුරෝ අටසිය දෙනෙක් සහභාගී වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=n1110137</link>
    <topic>උතුර නංවනහදිසි ව්‍යාපෘතියටමිලියන 4927ක්</topic>
    <author>මහින්ද අලුත්ගෙදර</author>
    <content>යුද ගැටුම්වලින් හානියට පත්වූ ප්‍රදේශ ගොඩනැඟීමට ක්‍රියාත්මක ‘හදිසි ව්‍යාපෘතිය’ වෙනුවෙන් මේ වසර (2011) සඳහා රුපියල් මිලියන 4927 ක් වෙන් කර ඇතැයි රජය අවධාරණය කරයි.ජනතා අවශ්‍යතා හඳුනාගෙන ඒ සඳහා මුල්තැන ලබා දෙමින් ඔවුන්ගේ ජීවනෝපාය ශක්තිමත් කිරීම මේ ව්‍යාපෘතිය ක්‍රියාවට නැංවීමේ මූලික අරමුණ බව ආර්ථික සංවර්ධන ඇමැති බැසිල් රාජපක්ෂ මහතා පවසයි.යුද ගැටුම්වලින් හානියට පත්වූ ප්‍රදේශ සඳහා වූ ‘හදිසි ව්‍යාපෘතියේ’ ප්‍රගතිය සම්බන්ධයෙන් ආර්ථික සංවර්ධන අමාත්‍යාංශයේ පැවැති විශේෂ සාකච්ඡාවකදී ඇමැතිවරයා මේ තොරතුරු අනාවරණය කළේය.තිස් වසරක් පුරා ශ්‍රී ලංකාවේ පැවැති යුදමය තත්ත්වය හේතුවෙන් විනාශයට පත් උතුර සහ උතුරු මැද පළාත් නැවත නඟා සිටුවීම වෙනුවෙන් ක්‍රියාත්මක කෙරෙන මේ ව්‍යාපෘතිය ජනාධිපති මහින්ද රාජපක්ෂ මහතාගේ උපදෙස් හා මඟ පෙන්වීම පරිදි ආර්ථික සංවර්ධන ඇමැති බැසිල් රාජපක්ෂ මහතාගේ නායකත්වයෙන් ක්‍රියාත්මක වෙයි.උතුරු ප්‍රදේශයට අයත් යාපනය, කිලිනොච්චිය, මුලතිවු, වවුනියාව සහ මන්නාරම දිස්ත්‍රික්කයන්ද උතුරු මැද පළාතට අයත් අනුරාධපුරයදිස්ත්‍රික්කයේ පිහිටි ප්‍රදේශයන්හි විදුලිය, පානීය ජලය, වාරිමාර්ග, රාජ්‍ය පරිපාලනය හා නීතිය ආදී අංශ වෙනුවෙන් ප්‍රමුඛ වූ යටිතල පහසුකම් සංවර්ධනය කිරීම මේ ව්‍යාපෘතිය යටතේ සිදු කෙරෙන බව ආර්ථික සංවර්ධන අමාත්‍යාංශය කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=n1110138</link>
    <topic>විදේශ රැකියා ලාභීන්ට රක්ෂණ වන්දි ලබාදීමට විශේෂ ඒකකයක්</topic>
    <author>මහින්ද අලුත්ගෙදර</author>
    <content>විදේශ රැකියාලාභීන් සඳහා පිරිනැමෙන රක්ෂණ වන්දි ලබාදීම කඩිනම් කිරීම ශ්‍රී ලංකා විදේශ සේවා නියුක්ති කාර්යාංශය මගින් විශේෂ ඒකකයක් පිහිටුවා ඇත.බත්තරමුල්ල, කොස්වත්තේ පිහිටි විදේශ සේවා නියුක්ති කාර්යාංශ සුබසාධන අංශය තුළ මෙම ඒකකය ස්ථාපිත කර තිබෙන අතර ජාතික රක්ෂණ භාර අරමුදල මේ සඳහා දායකත්වය ලබාදී තිබේ. විදේශ රටවල රැකියා කරන ශ්‍රී ලාංකිකයන්ට සිදුවන අනතුරු හා අසනීප තත්ත්වයන් හේතුවෙන් රක්ෂණ වන්දි ලබා දියයුතු වූවන් වෙනුවෙන් මෙහිදී රක්ෂණ වන්දි පිරිනැමීම කඩිනම් කිරීම සිදුවේ.රක්ෂණ වන්දි වෙනුවෙන් අයදුම් පත්‍රය ශ්‍රී ලංකා විදේශ සේවා නියුක්ති කාර්යාංශයේ සුබසාධන අංශය වෙත බාරදුන් පසුව එය ජාතික රක්ෂණ බාර අරමුදල වෙත යොමුකර රක්ෂණ වන්දි පිරිනැමීමට පියවරගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=n1110139</link>
    <topic>ශ්‍රී ජයවර්ධනපුර රෝහලේනව සභාපති නිමල් බණ්ඩාර</topic>
    <author>සන්ධ්‍යා කරුණාරත්න</author>
    <content>ශ්‍රී ජයවර්ධනපුර මහ රෝහලේ අධ්‍යක්ෂ මණ්ඩලයේ නව සභාපති ලෙස ශ්‍රී ලංකා පරිපාලන සේවයේ ජ්‍යෙෂ්ඨ නිලධාරියකු වන නිමල් බණ්ඩාර මහතා පත්කර ඇත.සෞඛ්‍ය ඇමැති මෛත්‍රීපාල සිරිසේන මහතා විසින් මේ පත්කිරීම ඊයේ (12 දා ) සිදු කර තිබේ. සෞඛ්‍ය ඇමැතිවරයා ගත් ඍජු තීරණයක් මත එම රෝහලේ අධ්‍යක්ෂ මණ්ඩලය පෙරේදා (11) විසුරුවා හරිනු ලැබිණ.ශ්‍රී ලංකා පරිපාලන සේවයේ ජ්‍යෙෂ්ඨ නිලධාරියකු වන නිමල් බණ්ඩාර මහතා මීට පෙර අධ්‍යාපන අමාත්‍යාංශයේ ලේකම්වරයා වශයෙන් ද, පසුව වයඹ පළාත් සභාවේ ප්‍රධාන ලේකම්වරයා ලෙසද කටයුතු කර තිබේ.මේ පත්කිරීමට අමතරව අධ්‍යක්ෂ මණ්ඩල සාමාජිකයකු වශයෙන් සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල මහතා පත්කර ඇත.අධ්‍යක්ෂ මණ්ඩලයේ ඉතිරි සාමාජිකයන් දස දෙනා ලබන සතියේ පත්කෙරේ.මේ නිලධාරින් දෙදෙනාට පත්වීම් ලිපි ප්‍රදානය සෞඛ්‍ය ඇමැතිවරයා අතින් අමාත්‍යාංශයේ දී ඊයේ (12 දා) සිදුකෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=n11101310</link>
    <topic>පල්ලියේදී දැරියකට අතවර කළසැකකාර පූජක අත්අඩංගුවට</topic>
    <author>ඉන්දික පොල්කොටුව</author>
    <content>ආගමික අධ්‍යාපනය සඳහා දඹුල්ල නිකවටවන ප්‍රදේශයේ පල්ලියක් වෙත පැමිණි නව හැවිරිදි දැරියක එම සිද්ධස්ථානය තුළ දී අතවරයට ලක් කළ බැව් කියන පූජකවරයකු දඹුල්ල මූලස්ථාන පොලිසිය මඟින් ඊයේ (12) අත්අඩංගුවට ගෙන තිබේ.අතවරයට ලක් වූ දැරිය දඹුල්ල මූලික රෝහල වෙත ඇතුළත් කර ඇත. දඹුල්ල මූලස්ථාන ප්‍රධාන පොලිස් පරීක්ෂක එන්.ජේ. වීරසිංහ මහතාගේ මෙහෙයවීමෙන් මෙහි වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=n11101311</link>
    <topic>මිහින් ලංකා ගුවන් සේවයබෞද්ධ පුනර්ජීවනයේ ඉදිරි පිම්මක්</topic>
    <author>දඹදිව වන්දනාකරුවෝ පවසති</author>
    <content>සුභාෂිනි සේනානායකමිහින් ලංකා ගුවන් සේවය ස්ථාපිත කිරීම බෞද්ධ පුනරුදය උදෙසා ජනාධිපති මහින්ද රාජපක්ෂ මහතා සිදු කළ තවත් උදාර කාර්යයක් බව දඹදිව වන්දනාවෙන් පසු මෙරටට පැමිණෙන බැතිමත්හු පවසති.දඹදිව වන්දනා සඳහා මිහින් ලංකා ගුවන් සේවය ඉටු කරන උදාර සේවය ඔවුන්ගේ පැසසුමට ලක්වේ. දඹදිව වන්දනාව මීට පෙර දුෂ්කර කාර්යයක් වී තිබුණත් බුද්ධගයාවට සහ බරණැසට සෘජු ගුවන් ගමන් ආරම්භ කිරීම විශාල පහසුවක් වී ඇති බව ඔවුන්ගේ මතයයි. දින ගණන් දුම්රියෙන් ගොස් වන්දනා කිරීම තරමක දුෂ්කර කාර්යයක් නිසා මිහින් ලංකා සෘජු ගුවන් සේවය ඉටු කරන සේවය ඉතා ප්‍රශංසනීය බවද බැතිමතුන්ගේ අදහස වී තිබේ.මිහින් ලංකා ගුවන් සේවය 2009 වසරේදී ආරම්භ කෙරුණි. පැය තුනක් වැනි කෙටි කාලයක් තුළ බුද්ධගයාවට ගුවනින් ළඟා විය හැක. බුද්ධගයාව වැඳපුදා ගන්නා වන්දනාකරුවන්ට ඉන්දියාවේ දේශීය ගුවන්ගමන් මගින් හෝ දුම්රියෙන් ගොස් අනෙකුත් සිද්ධස්ථාන වැඳපුදා ගත හැකි වේ. හින් ලංකා ගුවන් සේවය ආරම්භ කිරීමත් සමග දඹදිව වන්දනාවට දහස් ගණන් පිරිස් පැමිණෙන බව බුද්ධගයා මහාබෝධි විහාරවාසී හේමරතන හිමියෝ පවසති. බෞද්ධ පිරිස් දැඩි උනන්දුවකින් සහ ශ්‍රද්ධාවෙන් දඹදිව වන්දනා සිදු කරන බව පවසන හේමරතන හිමියෝ මිහින් ලංකා ගුවන් සමාගම ශ්‍රී ලංකා බෞද්ධයන්ට ඉමහත් සේවාවක් සිදු කරන බවද පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=n11101312</link>
    <topic>ප්‍රංශයම මවිත කළවැරැද්ද</topic>
    <author/>
    <content>ඉදිරි ප්‍රංශ ජනාධිපතිවරණයේ දී වත්මන් ජනාධිපති නිකොලස් සාකෝසි පරදා ජයග්‍රහණය කරනු ඇති බවට පිළිගනු ලැබ සිටින ඔහුගේ ප්‍රධාන ප්‍රතිවාදියා පසුගියදා සාකෝසිගේ කොන්සර්වැටිව් රජයෙන් ඉදිරිපත් කෙරුණු රාජ්‍ය වියදම් කප්පාදු සැලැස්මට පාර්ලිමේන්තුවේ දී වැරැදීමකින් සහාය පළ කරමින් ඡන්දය ප්‍රකාශ කර තිබේ.පාර්ලිමේන්තු වාර්තාවන් හි දැක්වෙන පරිදි සමාජවාදී මතධාරියකු වන ෆුන්ෂුවා හොලෑත්ඩේ මෙසේ ස්වකීය පක්ෂයට එරෙහිව යමින් කොන්සර්වැටිව් කඳවුරට සහාය දක්වා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=n11101313</link>
    <topic>අයියේ මම ඩ්‍රැකියුලා</topic>
    <author/>
    <content>තමා ඩ්‍රැකියුලා වර්ගයේ ලේ උරා බොන්නියක ලෙස සඳහන් කළ බව පවසන ෆ්ලොරිඩානු කාන්තාවක රෝද පුටුවකින් යන පුද්ගලයකුගේ මුහුණ හා දෑත දරුණු ලෙස සපා කෑම සම්බන්ධයෙන් අඩන්තේට්ටම් කිරීමේ චෝදනා මත නඩු පැවරී තිබේ.ෆ්ලොරිඩාවේ ශාන්ත පීටර්ස්බර්ග් හි පොලිසියට 69 හැවිරිදි මිල්ටන් එලිස් පවසා ඇත්තේජොසෆින් ස්මිත් නම් 22 හැවිරිදි කාන්තාව මහමඟදී හමු වූ අතර වැස්සකින් බේරීමට ආපනශාලාවක බරාඳයේ සෙවන ලැබූ බවය. වැස්ස පායන තෙක් බලාසිටියදී මෝටරයකින් ක්‍රියාත්මක රෝද පුටුවෙහිම තමාට නින්දගිය බවත් හදිසියේ ම යමෙකු ඇගමත ගොඩවනු දැනී ඇහැරෙන විට ස්මිත් ඇගට ගොඩවී සිටිනු දක්නට ලැබුණු බවත් ඔහු වැඩි දුරටත් කීවේය. ඒ තමා ලේ උරාබොන්නියක බව පවසමින් ඇය තමා ගේ මුහුණ හා දෑත් සපාකන්නට වූ බව ද ඔහු කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=r1110131</link>
    <topic>විදෙස් රැකියා පෙන්වා ඊජිප්තුවේ දී අතරමං කරලා</topic>
    <author>කොච්චිකඩේ විශේෂඩී. මිහිඳුකුල</author>
    <content>නිවෙසක් තනාගැනීමේ බලාපොරොත්තුවෙන් සිටි කාන්තාවකට විදේශ රැකියා සඳහා යවන තැනැත්තියක් හමු වී තිබේ.ඊජිප්තුවට කැඳවාගෙන ගොස් එහි ගෘහ සේවිකාවක් ලෙස යෙදවීමට කාන්තාවන් අවශ්‍ය බව සැකකාරිය පැමිණිලිකාර කාන්තාවට දන්වා තිබේ.ලක්‍ෂ පහක් කොටස් වශයෙන් දී ඇය ගමනට සූදානම් වී තිබේ. පැමිණිලිකාරිය සැකකාරිය සමඟ 2010 සැප්. 10 කටුනායක ගුවන් තොටුපළින් ඊජිප්තුව බලා ගියහ.ගුවන් යානයේ ගමන් කරන පැමිණිලිකාරිය ගුවනේ සිට අහසේ මාළිගා තනන්නට විය. සාදන නිවසේ නාන කාමරය හා මුළුතැන්ගෙය ගැන සිතීමට පටන් ගන්නා විට ගුවන් යානය ගමන අන්තය වූ ඊජිප්තුවට ළඟාවිය.සැකකාරිය පැමිණිලිකාරියව ඊජිප්තුවේ නිවෙසකට බාර දී මුදල් වගයක් ද රැගෙන පිටව ගියේය.පැමිණිලිකාරිය එහි ගෘහ සේවයට පත් විය. බලාපොරොත්තු වූ පහසුකම් නැත.මාස 2 1/2 ක් ගතවුවද ඇයට වැටුප් නොලැබුණි. ස්වාමිපුරුෂයාට සියල්ල දන්වා මුදල් ගෙන්වාගෙන ඇය ලංකාවට ගොස් සිද්ධිය මීගමුව පොලිසියේ විශේෂ විමර්ශන ඒකකයට පැමිණිලි කරනු ලැබීය.සැකකාරිය හා එයට අනුබල දුන් තැනැත්තෙක් ද අධිකරණයට ඉදිරිපත් කළ පසු මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා දෙදෙනාව ලක්‍ෂයක මුදල් ඇප හා ලක්‍ෂ හතරක ශරීර ඇප මත මුදාහැරීමට නියෝග කළේය.මුදාහැරීමට නියෝග ලැබුවේ ලක්මාලි මංගලිකා හා ඩබ්ලිව්. කේ. සංජීව බණ්ඩාර නැමැති දෙදෙනෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=r1110132</link>
    <topic>රූමතියක් රැගෙන එන බවට පොරොන්දු වීරුපියල් දහසේ නෝට්ටුවකට විදලා</topic>
    <author/>
    <content>ඉංගිරිය සමූහ - කුමාරි ගමගේඉංගිරිය ප්‍රදේශයේ පදිංචි ඔහු ගමේ ඇවිද විවිධ පළතුරු වර්ග කඩා කොළඹට ගොස් විකුණා ජීවත් වන සුළු ව්‍යාපාරිකයෙකි. වයස අවුරුදු 50ක් පමණ ඇත. තරමක් රූසපුවකින් යුත් බිරියක් ඔහුට සිටිය ද ස්ත්‍රී ලෝලයකු ලෙස කා අතරත් ප්‍රසිද්ධය.දිනපතා පෙරවරු 9ට පමණ නිවෙසෙන් පිටව තේ කොටුවට යන බිරිය නිවෙසට පැමිණෙන්නේ රෑ බෝවීමත් සමඟය.මුදලාලි දිනක් තම හිතවතකුට කතා කොට “ දවල් දවසේ ගෙදර කවුරුවත් නෑ “ වත්තේ කිරි කපන ගෑනියෙක් හරි කමක් නෑ. එපවන්. මම උඹට හොඳට සලකන්නම් “මේ පුද්ගලයාට එදින මුදල් අවශ්‍යතාවක් විය. ඔහුට මුදලාලිගේ පණිවුඩය මතක් විය. “ රුපියල් 1000ක් නම් ෂුවර් “ ඔහු මුදලාලිගේ නිවෙස පැත්තට ඇවිද ගෙන ගියේය. මුදලාලිගේ බිරිය දර මිටියකුත් හිස තබාගෙන වේලාසනින්ම නිවෙසට එන බව ඈත දීම දුටුවේය. මුදලාලිගේ නිවෙසට යාර 50ක් විතර දුරින් දුටු මේ දසුනින් මොහුට ගණදෙවි නුවණ පහළ විය.ඔහු වෙනත් කෙටි පාරකින් මුදලාලිගේ නිවසට , කඩිමුඩියේ ගොඩ විය “ මුදලාලි අර වැඩේ හරි,” තව විනාඩි 10කින් මෙතන මගේ ගතමනාව දෙන්න. දර මිටියකුත් ඔලුවේ තියාගෙන ගෙදර යන ගමන් එනවා කියල කීවේ.මුදලාලි දුන් රුපියල් 1000 නෝට්ටුව, මීට මොලවා ගෙන වහා ඉගිලී ගියේය.මුදලාලි නිවෙස ඉදිරිපිටට වී සිටියේ රූමතිය වහාම ගෙට ගැන්මටය. දර මිටිය බිම තැබූ මුදලාලි බිරිය “ අද ඉක්මනින් වැඩ ටික ඉවර කළා.”මුදලාලි දෙස බලා ගෙට ගොඩ විය. අලුත්ගුත්තේරුවා මාව රැවට්ටුවා. ඔහු තමාටම කියා ගත්තේය.“ ගෑනු පෙරේතයාට හොඳ පාඩමක් උගැන්නුවා “ මුදල් ලබා ගත් තැනැත්තා තැනින් තැන මේ කතාව කියා තිබුණු නිසා දින කීපයක් යනතුරු තම ව්‍යාපාරික කටයුතුවලින් පවා ඈත් වී නිවෙසට වී සිටීමට මුදලාලිට සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=r1110133</link>
    <topic>පිළියන්දල වැඩිහිටියන්ටතෑගි බෝග</topic>
    <author>පිළියන්දල විශේෂ - ෂෙල්ටන් විදිසිංහ</author>
    <content>තරුණ කාලයේ මෙම වැඩිහිටි අම්මලා, තාත්තලා බොහෝ දෙනෙක් විවිධ රාජ්‍ය ආයතනවල තමන්ගේ කාලය, ශ්‍රමය වැය කරමින් රටට විශාල සේවයක් සිදු කළ අයයි.එසේම මේ අයගේ දූ දරුවන් විවිධ ආයතනවල ඉහළ තනතුරු දරමින් රටට සේවය කරන බව කම්කරු හා කම්කරු සබඳතා ඇමැති ගාමිණී ලොකුගේ මහතා පැවැසීය.ඇමැතිවරයා එසේ පවසා සිටියේ පසුගියදාට යෙදී තිබූ ලෝක වැඩිහිටි දිනය සැමරීම සඳහා දිස්ත්‍රික් 306 ඒ. 2 සිංහ සමාජය මගින් පසුගිය 02 වන දින පිළියන්දල සෝමවීර චන්ද්‍රසිරි ක්‍රීඩාංගණයට කැස්බෑව ආසනයේ ජීවත් වන වැඩිහිටියන් කැඳවා තෑගිබෝග දීමට සංවිධානය කොට තිබූ උත්සවයක් අමතමිනි.ඇමැතිවරයා මෙසේද කීය.වැඩිහිටියන් පිළියන්දල ක්‍රීඩාංගණයට කැඳවා ඔවුන්ට ගෞරව කිරීම ඉතා උතුම් කටයුත්තක්.විවිධ වැඩසටහන් ක්‍රියාත්මක කරමින් ඔවුන් සතුටු කිරීම වැඩිහිටි අයට ඉතා සතුටට කරුණක් වනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=r1110134</link>
    <topic>පිරිත්පැන් කළය හිස් බව දැනගත්තේපිරිත අවසන් වුණාට පසුවයි</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>ගිහි පිරිත් දේශනා කිරීමට උපන් හපනෙක් හැටියට සිරිනේරිස් උපාසක මහතාට නොසිතූ ඇබැද්දියකට මුහුණ පෑමට සිදු විය.සිරිනේරිස් උපාසක මහතා පිරිත් කණ්ඩායමේ නායකයාය. දිනක් නිවෙසක පිරිත්දේශනාවක් සිදු කර දෙන ලෙස ආරාධනාවක් ලැබීය. එය බාරගත් සිරිනේරිස් උපාසක මාමා තමන් සමග පිරිත් දේශනාවට යන තම කණ්ඩායමේ අනෙකුත් අයට ද මේ ආරාධනාව කරන්නට විය. කණ්ඩායමේ සෙසු අයද ආරාධනාව පිළිගෙන පිරිතට සූදානම් විය. පිරිත් දිනය උදා විය. සිරිනේරිස් උපාසක මාමා ඇතුළු කණ්ඩායම සුපුරුදු ලෙස පිරිතට ආරාධනා කළ නිවෙසට ගොඩවිය.ඉතාම අලංකාර ලෙස ගොක්කොළ වලින් සකස් කළ පිරිත් මණ්ඩපයක් ඉදි කර එය අලංකාර කිරීම සඳහා විදුලි බල්බ් යොදා තිබිණි. පිරිත් දේශනාවට අවශ්‍ය දෑ පිරිත් මණ්ඩපයේ තැන්පත් කර අනෙකුත් අවශ්‍යතා සොයා බැලීය.සියල්ල සම්පූර්ණය. පිරිත්පැන් කළයද අලංකාර ලෙස සරසා මේසය මත තැන්පත් කර තිබිණි. ඒ දෙස බලමින් සියල්ල සම්පූර්ණ බව වැටහිණි.හරි එහෙනම් පිරිත් කියන්න සියල්ල සූදානම් කෝ මේ ගෙදර උදවිය කවුරුත් ඇවිත් වාඩිවුනානම් පිරිස අමතා කීහ. කවුරුත් ඒ හඬට ගරු කරමින් ඇවිත් වාඩි විය. එහෙනම් පිරිත්පටන්ගන්න කවුරුත් එක්ක අපි සමග පන්සිල් ගන්න යැයි කීහ.මෙලෙස ආරම්භ කරන්නට වූ පිරිත් දේශනාව පසුදින උදෑසන පහයි තිහට පමණ අවසන් කිරීමට හැකි විය.සිරිනේරිස් මහතා තම හඬ අවදි කරමින් පිරිත් දේශනාව අවසන් කවුරුත් එන්න පිරිත් නූල් බඳින්න. ඒ හඬ ඇසූ පමණින් පිරිත් අහන්නට සිටි පිරිස මෙන් තුන් හතර ගුණයක් එක්ව සිටියහ. කවුරුත් එක්ව පිරිත් නූල් ගැට ගැසීය. හරි දැන් එහෙනම් පිරිත්පැන් ගන්නත් එන්න කෝ කියා කියමින් පිරිත් පැන් කළය අතට ගන්නට විය. පිරිත් පැන් කළය කිසිම බරක් නොමැතිව සිරිනේරිස් උපාසක මහතා උත්සහ ගත්තේය.මේසය මත තබා ඒ දෙසට තම ඇස් දෙක යොමුකළහ. ඇස් ලොකු විය. හීන් දහඩිය දැමීය. ළඟ සිටි තම සගයකුට රහසින් සිදුව ඇතිදෑ පැවසීය. ඊයේ රාත්‍රියේ පිරිත් පැන් කළය බැළුවාට කළයේ වතුර තියෙනවාද බලන්න බැරි වුණා.දැන් මොකද කරන්නේ සගයාට කීහ. නලලේ දහඩිය පිසදමමින් පිරිස අතරින් ගේ තුළට ගිය සිරිනේරිස් උපාසක මාමා කිසිම බයක් සැකයක් නැතුව වතුර ජෝගුවක් ගෙනවිත් මේසය මත තබා ටික වේලාවක් සිට ‘කෝ කවුරුත් පිරිත් පැන් ගන්න ආවේ නෑනේ එන්න එන්න කියා ජෝගුවේ වතුර ටිකත් කලයට දැමීය.පෙර දින නිදි වරාගෙන සිටි නිසා කිසිවකුට කළ කී දේ වැටහීමක් නොවීය. පිරිත් පැන්ගැනීමටද පිරිස එක්විය.සියල්ල හොඳින් අවසන් කරන්නට සිරිනේරිස් උපාසක මාමාට පුළුවන් විය. පිරිත් ගෙදර සියල්ල අවසන් කළ නිවෙස් බලා එමින් සිටි පිරිත් කණ්ඩායම සිරිනේරිස් උපාසක මාමාගේ නුවණ නිසා ගුටිනොකා එන්න ලැබුණා යැයි කීහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=r1110135</link>
    <topic>නැන්දණිය අගුපිලට ඇද දැමූ ලේලියටහරි වැරැද්ද පසුව අවබෝධ වෙලා</topic>
    <author>අම්පිටිය සමූහ - සිසිර ජයනාත් පීරිස්</author>
    <content>කුණ්ඩසාලයේ ගල්මඩුව පාර පදිංචි පුද්ගලයකු රැකියාව සඳහා විදේශගත වූයේ තම මහලු මව හා බිරිය නිවසේ සිටියදීය. මදක් අසනීපයෙන් සිටි 60 හැවිරිදි තම මහලු මව හොඳින් බලාකියා ගන්න බවට බිරිය දුන් පොරොන්දුව අනුව හේ හිත හදාගෙන විදේශ රැකියාවට ගියේය.මද කාලයකට පසුව වයෝවෘද්ධ මව රෝගාතුර විය. රෝගය උත්සන්න වී ඇඳට වැටුණු ඇය මළමුත්‍ර පහකිරීම ඇඳේදීම සිදුවීම හේතුවෙන් ලේලිය දැඩි කරදරයකට පත්විය.සිය නැන්දණියගේ මළමුත්‍රාවල දුගඳ නිවස පුරා හමන නිසාත්, ඒවා විටින් විට ඉවත් කිරීම වදයක් වූ නිසාත්, ලේලිය සිය විශාල ගෙදර පැත්තක ලෑලි මඩුවක් අටවා ඉටිකොළවලින් ආවරණය කොට රෝගී නැන්දණිය එහි තැබුවාය. මහලු කාන්තාව එයින් බලවත් අපහසුවට පත්වුවත් කරකියා ගත නොහැකි දෙයක් නොමැති හෙයින් අපා දුක් වින්දාය. ගම්මුන්ගෙන් මේ කරුණු මාධ්‍යවේදියකුට සැලවිය. ඔහු එම නිවසේ ගේට්ටුව අසලට ගොස් එයට තට්ටු කොට ගෙහිමි කාන්තාව ගේට්ටුව අසලට ගෙන්වා ගත්තේය.ගම්මුන්ගෙන් ලබාගත් නම් ගම් තොරතුරු අනුව මේ ......... මල්ලිගේ නෝනා නේද? මමත් ඒ මල්ලි එක්ක එකට වැඩ කළේ. මම නිවාඩුවකට ආවේ. ඒ මල්ලි මට කිව්ව වෙලාවක මෙහාට ගිහිල්ල තොරතුරු විස්තර අහල අම්මගෙයි නෝනගෙයි පින්තූර දෙක තුනක් අරං එවන්න කියල. ඒකයි මං ආවේ කියමින් මාධ්‍යවේදියා සිය කැමරාව බෑගයෙන් එළියට ගත්තේය. කලබලයට පත් කාන්තාව “අනේ අයියේ අම්ම නෑ ගමනක් ගිහිල්ලනේ” කීවාය. නැහැ අර ඔයාලගේ පිළිකන්නේ ඉටිරෙදිවලින් ගහපු මඩුවේ ඉන්නේ අම්ම නෙමෙයිද, වෙන කවුරුවත්ද? කරුණාකරලා බොරු කියන්න එපා.මවුපියන්ගේ අගය, ඔවුන්ට සැලකිය යුතු ආකාරය පිළිබඳ ඇයට සෑහෙන දේශනයක් කළ මාධ්‍යවේදියා දින තුනක් ඇතුළත සිය නැන්දණිය පිරිසිදු කොට ගෙය ඇතුළේ කාමරයකට ගන්න බවටත් ඇයගේ පුතා එවන මුදල්වලින් පෞද්ගලික හෙදියක් ඇයගේ සාත්තු සප්පායම සඳහා යොදවන ලෙස ඇයට දන්වා සිටියාය. නැත්නම් පොලිසියට පැමිණිලි කරන බව ද ඔහු පැවසුවේය.දින හතරකට පසු එම නිවසට ගිය මාධ්‍යකරුවාට එම නැන්දණිය සැප සහිතව ඉන්නා ආකාරය පෙන්වා “අයියේ මින් පස්සේ නම් මම මේ වගේ පව්කාර වැඩ කරන්නේ නැතැයි” ඇය පැවසුවාය.තමන් මහා කුසල කර්මයක් කළා යන තෘප්තිමත් සිතුවිල්ලෙන් යුතුව මාධ්‍යකරුවා ඇගෙන් සමුගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=s1110131</link>
    <topic>ජීවිතාරක්ෂක ක්‍රීඩකයන්ගෙන් රන් පදක්කම් 6ක්</topic>
    <author>ජගත් ගුණවර්ධන හම්බන්තොට සිට...</author>
    <content>ප්‍රථම වතාවට පැවැත්වෙන දකුණු ආසියානු වෙරළ ක්‍රීඩා උළෙලේ ඊයේ පස්වැනි දිනයේදී රන් පදක්කම් 3ක් හා රිදී පදක්කම් 4ක් දිනා ගැනීමට ශ්‍රී ලංකාව සමත් විය. රන් පදක්කම් 3ක් හා රිදී පදක්කම් 2ක් ජීවිතාරක්ෂක කණ්ඩායම් ඉසව්වලින්ද රිදී පදක්කම් 2ක් රුවල් ඔරු තරගවලින්ද වාර්තා විණි.ශ්‍රී ලංකාව ඊයේ වන විට රන් පදක්කම් 6ක් හිමිකර ගෙන සිටි අතර මේ පදක්කම් සියල්ලම වාර්තා වූයේ ජීවිතාරක්ෂක ඉසව්වලින් වීම විශේෂත්වයකි.ජීවිතාරක්ෂක තරග ඉසව්වක් වන වෙරළේ කොඩි තරගයෙන් [Beach Flag] රන් හා රිදී පදක්කම් දෙකම දිනා ගැනීමට ශ්‍රී ලංකාවේ හරිත හසකැළුම් සහ භානුක විජේසුන්දර සමත් වූහ. ඉන්දියාවේ රාජේස් හල්දාර් ලෝකඩ පදක්කම දිනා ගනු ලැබීය.වෙරළ කෙටි දුර (මීටර් 90) ධාවන ඉසව්වේ දී ද ලක් මව රනින් මෙන්ම රිදියෙන් ද සැරසීමට කැළුම් ලක්මාන් හා පි‍්‍රයාන් මෙල් සමත් වූහ. එම තරගයෙන් ද ලෝකඩ පදක්කම ඉන්දියාවේ රාජේස් හල්දාර් ට හිමිවිය.වෙරළ සහාය දිවීමේ තරගයේ දී ද ශ්‍රී ලංකා කණ්ඩායම රන් පදක්කම දිනාගත් අතර එම කණ්ඩායමට පි‍්‍රයාල් මෙල්, තුෂාර ප්‍රනාන්දු, සංජීව පි‍්‍රයසංක හා කැළුම් ලක්මාල් එක්ව සිටියහ.මේ තරගයේ රිදී පදක්කම ඉන්දීය කණ්ඩායම ද ලෝකඩ පදක්කම පාකිස්තාන කණ්ඩායම ද දිනා ගනු ලැබීය.ඉහත සඳහන් කළ ජීවිතාරක්‍ෂක ඉසව් සඳහා ප්‍රමාණවත් කාන්තා කණ්ඩායම් ඉදිරිපත් නොවීම මත කාන්තා තරග නොපැවැත්වුණු අතර එහිදී ඉන්දීය කාන්තා කණ්ඩායම සහභාගි වූ වෙරළේ කොඩි තරගයේ ප්‍රදර්ශන තරගයක් ද පැවැත්විණි. එහිදී ඉන්දියාවේ පූජා දෙව්නි, ඉන්ද්‍රාණි ගංගුලි හා රාජේශ්වරි නශ්කර් පිළිවෙළින් පළමු, දෙවන හා තෙවන ස්ථාන දිනාගත් නමුත් ඔවුන්ට පදක්කම් පිරිනැමීමක් සිදු නොවුණි.රුවල් ඔරු තරගවලින්රිදී පදක්කම් 2ක්රුවල් ඔරු තරගවලදී ශ්‍රී ලංකා ක්‍රීඩකයන්ට තවත් රිදී පදක්කම් 2ක් හිමිවීම ඊයේ දිනයේදී ශ්‍රී ලංකා පදක්කම් සටහන ශක්තිමත් කිරීමට හේතු විය. ‘රුවල් ඔරු සැහැල්ලු’ ඉසව්වේදී චමීර ගුණවර්ධන රිදී පදක්කම දිනා ගත්තේය. මෙහි රන් පදක්කම පාකිස්තානයේ රාජා කසීම්ද, ලෝකඩ පදක්කම මාල දිවයිනේ නෝමන් අබුබකර්ද හිමිකර ගත්හ. ‘රුවල් ඔරු හෙවිවේට්’ ඉසව්වෙන් ප්‍රියන්ත ගුණවර්ධන රිදී පදක්කම දිනා ගැනීමට සමත් වූ අතර එහි රන් පදක්කම පාකිස්තානයේ මොහමඩ් සජ්ජාඩ්ද, ලෝකඩ පදක්කම ඉන්දියාවේ රාම් ලාල්ද හිමිකර ගත්හ.ඊයේ පැවැති අශ්වාරෝහක තරගවලදී පාකිස්තාන ක්‍රීඩකයන් දස්කම් දැක්වීමට සමත් විය. Team lance ඉසව්වේ දී පාකිස්තාන “ඒ” කණ්ඩායමේ හාරුන් බන්ඩියල් මලික් සමග අමීරු මුනව්වර් රන් පදක්කම දිනාගත් අතර පාකිස්තාන “බී” කණ්ඩායමේ සී. එච්. රසීඩ් සහ සහබාෂ් ඛාන් රිදී පදක්කම දිනා ගත්හ. ලෝකඩ පදක්කම ඉන්දියාවේ ජස්වින්දර් සිං සමඟ නාර් සිං දිනා ගනු ලැබීය. මේ අතර ඊයේ සවස පැවැති නෙට්බෝල් මූලික තරගයේදී ඉන්දියාවට එරෙහිව ලකුණු 21 – 12ක ජයක් ලබා ගැනීමට ශ්‍රී ලංකා කණ්ඩායම සමත් විය.ශ්‍රී ලංකාව හා පාකිස්තානය අතර පැවැති හෑන්ඩ්බෝල් මූලික තරගයේ ජය අත්වූයේ පාකිස්තානයටය. ඔවූහු වට 2 – 0ක් ලෙසින් තරගය ජය ගත්හ. ශ්‍රී ලංකා වෙරළ කාන්තා 1 හා 2 කණ්ඩායම් අතර පළමු වටයේ තරගයේදී ශ්‍රී ලංකා අංක 2 කණ්ඩායමට තරගවට 2 – 0 ක ජය හිමි විය.අංක 2 කණ්ඩායම සාගරිකා ගුණසිංහ සහ ඩබ්ලිව්. ඩබ්ලිව්. සුජීවාගෙන් සමන්විත විය. අංක 1 කණ්ඩායමට ගීතිකා ගුණවර්ධන සමග තක්‍ෂිලා ගුණසිංහ තරග කරනු ලැබීය.පිරිමි වෙරළ වොලිබෝල් තරගයේ ශ්‍රී ලංකා අංක 2 කණ්ඩායම සමග නේපාල කණ්ඩායම තරග වැදුණු අවස්ථාව ඉතා තියුණු මුහුණුවරක් ගත් අතර තරගය වට 2 – 1 ක් ලෙස ශ්‍රී ලංකාවට ජය හිමි විය.තරගයේ ලකුණු තත්ත්වය 21 – 12, 24 – 26 ක් හා 15 – 10 ක් විය.මේ තරගයට අංක 2 කණ්ඩායමට පුබුදු ඒකනායක සමග සම්පත් පීරිස් එක්ව සිටියහ.ශ්‍රී ලංකා අංක 1 කණ්ඩායම නියෝජනය කරන මහේෂ් පෙරේරා සහ වසන්ත රත්නපාල ඇෆ්ගනිස්තාන අංක 1 වොලිබෝල් කණ්ඩායම තරග වට 2 – 0 කින් පරාජය කරනු ලැබීය. ලකුණු 21 – 13 ක් හා 21 – 11 ක් ලෙස ශ්‍රී ලංකා අංක 1 කණ්ඩායම පෙරමුණේ පසුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=s1110132</link>
    <topic>ශ්‍රී ලංකා-පාකිස්තාන ක්‍රිකට් තරගමාලාවටඩී.ආර්. එස්. ක්‍රමය භාවිතයට එයි</topic>
    <author/>
    <content>ශ්‍රී ලංකාවට එරෙහිව මේ මස ඇරැඹෙන ක්‍රිකට් තරගමාලාව සඳහා ‘පිටියේ තරග විනිසුරුගේ තීරණ යළි නිරීක්ෂණය කිරීමේ ක්‍රමය (ඩී.ආර්.එස්.)’ භාවිතා කෙරෙනු ඇතැයි පාකිස්තාන ක්‍රිකට් මණ්ඩලය කියයි.මේ ක්‍රමය භාවිතා කිරීම සඳහා වන බරපැන දැරීමට පාකිස්තාන ක්‍රිකට් මණ්ඩලය අනුග්‍රාහකයෙකු සොයා ගෙන ඇති අතර මේ අනුව ‘ඩී.ආර්.එස්.’ ක්‍රමය සම්බන්ධයෙන් අනුග්‍රාහකයෙක් ලබා ගත් පළමු ක්‍රිකට් මණ්ඩලය බවට පාකිස්තානය පත්වෙයි.“ජාත්‍යන්තර ක්‍රිකට් ක්‍රීඩාව සඳහා ජගත් ක්‍රිකට් කවුන්සලය විසින් නිර්දේශ කර තිබෙන තාක්ෂණය පාවිච්චි කිරීමේදී ප්‍රධාන කාර්යභාරයක් ඉටු කිරීමට හැකිවීම පිළිබඳව පාකිස්තාන ක්‍රිකට් මණ්ඩලය සතුටට පත්ව සිටිනවා” යැයි එම මණ්ඩලයේ ප්‍රධාන මෙහෙයුම් නිලධාරියකු වන සුභාන් අහමඩ් නිවේදනයක් මගින් කියා සිටියේය. “පාකිස්තාන ක්‍රිකට් මණ්ඩලය උදාහරණයට ගෙන අනෙකුත් ක්‍රිකට් මණ්ඩලත් ඉදිරියේ පවත්වන ඔවුන්ගේ තරග සඳහා ඩී.ආර්.එස්. ක්‍රමය උපයෝගී කරගනු ඇතැයි අපි ප්‍රාර්ථනා කරනවා.”ලබන වසර මුලදී පැවැත්වෙන එංගලන්තයට එරෙහි ජාත්‍යන්තර එක්දින තරගමාලාව සඳහාද ‘ඩී.ආර්.එස්.’ ක්‍රමය භාවිතා කිරීමට පාකිස්තානය බලාපොරොත්තු වෙයි. “මේ ක්‍රමය භාවිතා කිරීමෙන් අපේ මීළඟ තරගමාලාවල අගය තව තවත් වැඩි වේවි.” ‘ඩී.ආර්.එස්.’ ක්‍රමය යොදා ගැනීමේ පාකිස්තානයේ තීරණය පැමිණියේ මේ ක්‍රමය භාවිතය අනිවාර්ය බවට ජගත් ක්‍රිකට් කවුන්සලය විසින් පනවා තිබූ නීතිය අහෝසි කොට තරගයට සහභාගි වන දෙරටේ කැමැත්ත අනුව පමණක් එම ක්‍රමය භාවිතා කළ හැකි බවට ප්‍රකාශ කළ දිනයේ ම ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=s1110133</link>
    <topic>ජනපති ආරක්ෂක පිලට දුමින්ද ඉන්දික ජය ගෙනේ</topic>
    <author/>
    <content>රාජ්‍ය සේවා ක්‍රිකට් තරගාවලියේ පිට පිටම දෙවැනි ශතකයත් වාර්තා කළ දුමින්ද ඉන්දික පේරාදෙණි විශ්වවිද්‍යාල කණ්ඩායමට එරෙහිව ලකුණු 52 ක ජයග්‍රහණයක් කරා ජනාධිපති ආරක්ෂක කොට්ඨාස කණ්ඩායම රැගෙන ගියේය.තරගාවලියේ ඩී කාණ්ඩයෙන් තරග කළ ජනාධිපති ආරක්ෂක කොට්ඨාසය වාර්තා කළේ සිය අටවැනි ජයග්‍රහණයයි.පේරාදෙණි විශ්ව විද්‍යාල ක්‍රීඩාංගණයේ පැවැති තරගයේ ප්‍රථමයෙන් පන්දුවට පහර දුන් ජනාධිපති ආරක්ෂක කොට්ඨාස කණ්ඩායම පන්දුවාර 40 අවසානයේදී කඩුලු 8ක් දැවී ලකුණු 303 ක් වාර්තා කළේය. විශිෂ්ට ඉනිමක් ක්‍රීඩා කළ දුමින්ද ඉන්දික පන්දු 64 කදී හයේ පහර 7ක් හා හතරේ පහර 12 ක් සහිතව ලකුණු 110 ක් රැස් කළේය.පිළිතුරු ඉනිම ක්‍රීඩා කළ පේරාදෙණි විශ්වවිද්‍යාල කණ්ඩායමට පන්දු වාර 38. 2 කදී සියලුදෙනා දැවී රැස් කර ගත හැකි වූයේ ලකුණු 252 ක් පමණි.ජනාධිපති ආරක්ෂක කොට්ඨාසය 303/8 (ඕවර් 40)දුමින්ද ඉන්දික 110, රුවන් රේණුක 43, සමීර ශිරන්ත 37, නිශාන්ත කුමාර 30, මේනක බණ්ඩාර 25 (ඩී. ගමගේ 32/3)පේරාදෙණි විශ්වවිද්‍යාල කණ්ඩායම (ඕවර 38. 2) සියලු දෙනා දැවී ලකුණු 252ඩබිලිව්. විජේනායක 68, එන්. සුමනරත්න 43(මේනක බණ්ඩාර 44/4).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=s1110134</link>
    <topic>බංග්ලාදේශයට කඩුලු 3ක ජයක්</topic>
    <author>ඩකා (ඒ. එෆ්. පී.)</author>
    <content>නව ක්‍රිකට් නායක මුෂ්ෆිකාර් රහීම්ගේ විශිෂ්ට පිතිහරඹය හේතුවෙන් කොදෙව් පිල සමඟ පැවැති ඕවර විස්සයි 20 තරගයෙන් කඩුලු 3ක ජයක් අත්කර ගැනීමට බංගලාදේශ පිල සමත් විය.පළමුව පන්දුවට පහරදුන් කොදෙව් පිල ඕවර 20 අවසානයේ කඩුලු 8කට ලබාගත් ලකුණු 132ට පිළිතුරු වශයෙන් බංගලාදේශයට ඕවර 19.5කදී කඩුලු 7ක් දැවී ලකුණු 135ක් රැස්කර ගත්තේය.බංගලාදේශ පිලේ නායක රහීම් පන්දු 26කදී හයේ පහර 2ක් සමඟ නොදැවී ලකුණු 41ක් රැස් කරමින් සිය කණ්ඩායම ජයග්‍රහණය කරා මෙහෙය විය.කොදෙව් පිල - 132/8 (ඕවර 20) මාලන් සැමුවෙල්ස් 58 (රසාක් 27/2, ෂෆීයුල් 19/2, ශකීබ් 25/2)බංගලාදේශය - 135/7 (ඕවර 19.5) මුෂ්ෆිකාර් රහීම් නොදැවී 41, මොහොමඩ් අෂ්රාෆුල් 24 ඉම්රුල් කයිස් 22 (රවී රාමිවෝල් 28/2).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=s1110135</link>
    <topic>ජාතික බැඩ්මින්ටන් සූරතාවලිය අද ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා බැඩ්මින්ටන් සංගමය විසින් සංවිධානය කරනු ලබන 59 වැනි ජාතික බැඩ්මින්ටන් සූරතාවලිය අද (13) රාජකීය ක්‍රීඩා සංකීර්ණයේ සහ ශ්‍රී ලංකා බැඩ්මින්ටන් සංගම් පිටියේ දී ආරම්භ වේ.අද සිට 16 දින දක්වා පැවැත්වෙන මේ සූරතාවලියට පිරිමි ඒකල අංශයෙන් අයදුම්පත් 65 ක්ද, පිරිමි යුගල අංශයෙන් අයදුම්පත් 40 ක්ද, කාන්තා ඒකල අංශයෙන් අයදුම්පත් 32 ක්ද, කාන්තා යුගල අංශයෙන් අයදුම්පත් 21 ක්ද, මිශ්‍ර යුගල අංශයෙන් අයදුම්පත් 9 ක්ද මේ වන විට ලැබී ඇතැයි බැඩ්මින්ටන් සංගමය නිවේදනය කළේය. ජාතික මට්ටමේ ක්‍රීඩක ක්‍රීඩිකාවන් තරග වදින මේ සූරතාවලියේදී බැඩ්මින්ටන් සූරයන් වන කරුණාරත්න සොයුරන්ද බැඩ්මින්ටන් සූරිය වන අචිනි රත්නසිරි ද තම කිරුළ රැක ගැනීමේ අරමුණින් යුතුව තරග වදිනු ඇත.පසුගියදා පැවැති ලෝක ජ්‍යෙෂ්ඨ බැඩ්මින්ටන් සූරතාවලියේ විශිෂ්ට ජයක් ලැබූ චන්ද්‍රිකා ද සිල්වා ජාතික සූරතාවලියේ සිය අවසන් ඒකල තරග ඉසව්වට සහභාගි වන අතර තම අවසන් ඒකල තරග ඉසව්ව විශිෂ්ට ජයග්‍රහණයකින් සැමරීමේ අපේක්ෂාවෙන් පසුවන්නීය.නාවික ක්‍රීඩිකාවන් වන තිළිණි ප්‍රමෝදිකා, ලේඛා ශෙහානි සහ කවින්දි ඉෂාදිකා මෙවර තරගාවලියේදී ජ්‍යෙෂ්ඨ ක්‍රීඩිකාවන්ට ප්‍රබල අභියෝගයක් එල්ල කරනු ඇත.ඒකල තරග ඉසව්වෙන් සමුගත් ප්‍රවීණ ක්‍රීඩිකා තිළිණි ජයසිංහ යුගල තරග ඉසව්වට මෙවර සහභාගි වීමට නියමිතය. සූරතාවලියේ අවසන් තරග සහ ත්‍යාග ප්‍රදානොත්සවය 16 වැනිදා පස්වරු 4.30 ට ක්‍රීඩා අමාත්‍ය මහින්දානන්ද අලුත්ගමගේ මහතා සහ ක්‍රීඩා අධ්‍යක්ෂ රංජනී ජයකොඩි මහත්මිය අතින් සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=s1110136</link>
    <topic>පාකිස්තානයට නව ක්‍රිකට් ප්‍රධානියෙක්</topic>
    <author>කරච්චි (ඒ.එෆ්. පී)</author>
    <content>අර්බුද ගණනාවකට මැදි වී සිටින පාකිස්තාන ක්‍රිකට් පාලක මණ්ඩලයේ ප්‍රධානී ඉජාස් බට් වෙනුවට කිසිදාක ක්‍රීඩාවේ නිරතව නොසිටි තම සමීපතම මිතුරකු වන සකා අශ්රෆ් පත් කිරීමට එරට ජනාධිපති ආසිෆ් අලි සර්දාර් පසුගියදා පියවර ගත්තේය. සිය සේවා කාලය තවත් මාස 6කට දීර්ඝ කර ගැනීමට ඉජාස් බට් බලාපොරොත්තු වුව ද වහාම ක්‍රියාත්මක වන පරිදි නව පත්වීම කර ඇතැයි එරට රූපවාහිනිය නිවේදනය කළේය.පාකිස්තාන මහජන පක්ෂ රජයේ විධායක කමිටු සාමාජිකයකු වන 59 හැවිරිදි අෂ්රෆ් නව තනතුර භාර ගැනීමෙන් අනතුරුව පවසා සිටියේ අපකීර්තියට ලක්වී ඇති පාකිස්තාන ක්‍රිකට් ක්‍රීඩාවේ ප්‍රතිරූපයට ජාත්‍යන්තර මට්ටමේ ගෞරවයක් ලබා දීම තම පළමු අරමුණ වන බවය.73 හැවිරිදි ඉජාස් බට්ගේ සේවා කාලය නිමාවට පත්වූයේ වසර 3ක අර්බුදකාරී කාල පරිච්ඡේදයකින් පසුවය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=s1110137</link>
    <topic>යුද හමුදා පැරා තරගාවලියේසූරතාව ගජබා රෙජිමේන්තුවට</topic>
    <author>මහින්ද අලුත්ගෙදර</author>
    <content>‘අන්තර් රෙජිමේන්තු පැරා තරගාවලිය – 2011 සමස්ත සූරතාව දිනා ගැනීමට ඉතිහාසයේ පළමු වරට ශ්‍රී ලංකා යුද හමුදාවේ ගජබා රෙජිමේන්තුව සමත්විය.ආබාධිත තත්ත්වයට පත් වීරෝදාර රණවිරුවන්ගේ චිත්ත ධෛර්යය ඉහළ නැංවීමේ අරමුණින් පසුගිය 1998 වසරේ සිට පවත්වන මේ ක්‍රීඩා උළෙලේ සමාප්ති උළෙල යුද හමුදාපති ලුතිනන් ජනරාල් ජගත් ජයසූරිය මහතාගේ ප්‍රධානත්වයෙන් දියගම මහින්ද රාජපක්ෂ මහතාගේ ප්‍රධානත්වයෙන් පසුගියදා පැවැත්විණි.රෙජිමේන්තු රැසක ක්‍රීඩක ක්‍රීඩිකාවෝ මේ සඳහා සහභාගි වී ඇති අතර ශ්‍රී ලංකා සන්නාහ සන්නද්ධ බලකාය, ශ්‍රී ලංකා කාලතුවක්කු හමුදාව, ශ්‍රී ලංකා සංඥා බලකාය, ශ්‍රී ලංකා ඉංජිනේරු රෙජිමේන්තුව, ශ්‍රී ලංකා පාබල හමුදාව, ශ්‍රී ලංකා සිංහ රෙජිමේන්තුව, ගැමුණු හේවා බලකාය, ගජබා රෙජිමේන්තුව, විජයබා පාබල රෙජිමේන්තුව, කමාන්ඩෝ රෙජිමේන්තුව, විශේෂ බලකාය, යාන්ත්‍රික පාබල රෙජිමේන්තුව හා ශ්‍රී ලංකා ජාතික ආරක්ෂක බලමුළුව ඒ අතර වෙති.මේ වසරේ පැවැති පැරා ක්‍රීඩා තරගාවලියේ දී පළමු වරට රෝද පුටු පැසිපන්දු, බැඩ්මින්ටන් හා මලල ක්‍රීඩා සූරතාවන් සම¼ඟ රන් පදක්කම් 65ක්, රිදී පදක්කම් 60ක් හා ලෝකඩ පදක්කම් 50ක් සම¼ඟ සමස්ත පදක්කම් 175ක් දිනාගෙන ඇති අතර නව වාර්තා 27ක් පිහිටුවා ඇත. වන්නි ආඥාපති, ගජබා රෙජිමේන්තු අධිපති හා විශේෂ බලකා රෙජිමේන්තු අධිපති මේජර් ජනරාල් සුමේධ පෙරේරා මහතාගේ පූර්ණ අධීක්ෂණය යටතේ 58 සේනාංකාධිපති බ්‍රිගේඩියර් නිශ්ශංක රණවන, රෙජිමේන්තු මූලස්ථාන බල ඇණියේ අණදෙන නිලධාරී ලුතිනන් කර්නල් කනිෂ්ක බණ්ඩාර හා ක්‍රීඩා බාර නිලධාරී මේජර් තුෂාන්ත දසනායක මහත්වරු මේ තරගාවලිය සාර්ථක කරගැනීමට දායක වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=s1110138</link>
    <topic>යතුරුපැදියෙන් දස්කම් පාන ධම්මික සුරේෂ්</topic>
    <author>ගුණරත්න ලියනආරච්චිකුරුණෑගල දිස්ත්‍රික් සංචාරක</author>
    <content>මෝටර් රථ ධාවන තරගයෙන් සඳහා ආධුනිකයකු ලෙස එක්වී ජයග්‍රහන රැසක් අත් කර ගත් ධම්මික සුරේෂ් පසුගියදා සාලියපුරදි ගජබා මෝටර් රථ තරගාවලියේදී 125 අංශයෙන් ප්‍රථම ස්ථානය දිනා ගැනීමට සමත්විය.ධාවන තරග 52කට පමණ සහභාගී වී ඉන් ජයග්‍රහණ 48ක් ලබා ඇති ධම්මික සුරේෂ් ජාතික තලයේදී මෙන්ම ජාත්‍යන්තර තලයේදී මෝටර් රථ ධාවන තරගයන් වෙනුවෙන් ඉදිරිපත් වී රටට කීර්තියක් අත්කරදීමේ බලාපොරොත්තු ඇතිව පුහුණුවීම් කටයුතු කරමින් සිටියි. මෝටර් රථ ධාවන තරගයන්ට සහභාගීවීමට ප්‍රමාණවත් ආර්ථික ශක්තියක් නොමැතිවුවද කැබතිගොල්ලෑව සමන්සිරි මෝටර්ස් අධිපතිතුමාගෙන් හා කුරුණෑගල රුක්මාල් සුසන්ත සිල්වා මහත්වරුන්ගෙන් ලද සහාය ඔහු අගය කරන අතර තම ක්‍රීඩා දිවියට අනුග්‍රාහකයකු ලැබේනම් ඔහුගේ ක්‍රීඩා දිවය මීට වඩා සාර්ථක වනු ඇතැයි ඔහු විශ්වාස කරයි.2001 වසරේදී මෝටර් රථ ධාවන තරගයන්ට අවතීර්ණ වී යතුරුපැදි ධාවන තරගයන් හි පෙරළිකාර ජයග්‍රහණ රැසක් අත්කර ගත් ධම්මික සුරේෂ් 0725792030 දුරකතන අංකයෙන් ඇමැතිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=f1110131</link>
    <topic>හෙට දිනන කොළඹටඅද සූදානම් වීම</topic>
    <author>රාමන්</author>
    <content>පළාත් පාලන මැතිවරණය අවසන් වූයේ එක්සත් ජනතා නිදහස් සන්ධාන ආණ්ඩුවේ බලය තවත් වර්ධනය කරමින්. මෙවර මැතිවරණය පැවතුණේ විශේෂයෙන්ම නාගරික ප්‍රදේශවල. සාමාන්‍යයෙන් සම්ප්‍රදායිකව එක්සත් ජාතික පක්ෂය සතු වූ මහනුවර, නුවරඑළිය වැනි නගර සභාත් මෙවර සන්ධානය ජය ගනු ලැබීම විශේෂ සිදුවීමක්. මැතිවරණය පැවැති නාගරික ප්‍රදේශ 23 න් 22 කම බලය හිමි වූයේ ස්ධානයට. එක්සත් ජාතික පක්ෂයට රැක ගත හැකි වූයේ කොළඹ නගර සභාවේ බලය පමණයි. එය ද 57 % ක් ව පැවැති ඡන්ද ප්‍රතිශතය 42 % කට අඩු කර ගනිමින්. සන්ධානය ඇතුළු අනෙක් කණ්ඩායම් 58 % ක ඡන්ද ප්‍රතිශතයක් ලබා ගෙන තිබෙනවා. එහෙත් කොළඹ දී එක්සත් ජනතා නිදහස් සන්ධානයට එක්සත් ජාතික පක්ෂය අභිබවා ඡන්ද ලබා ගැනීමට නොහැකි වී තිබෙනවා.කොළඹ හැර මැතිවරණය පැවැති අනෙක් නගරවල ජතාව රජයේ සංවර්ධන වැඩ පිළිවෙළට තම අනුමැතිය ලබා දී තිබෙනවා. මේ වන විට තනි කණ්ඩායමක් ලෙස එක්සත් ජනතා නිදහස් සන්ධානය රටේ පහළම පරිපාලන ඒකකයේ සිට පාර්ලිමේන්තුව දක්වා ම මහජන ආයතනවල බලය විධායක බලය සමඟ හිමිකර ගෙන තිබෙනවා. වසර 6 ක විධායක බලයත් සමග ගත් කළ මෑත ඉතිහාසයේ කිසිදු රජයක් හිමි කර නොගත් බලයක් මේ වන විට මේ රජය සතුයි. ජාතික සංවර්ධනය ගමට ගෙනයාමේ දී දේශපාලන වශයෙන් කිසිදු ගැටලුවක් දක්නට ලැබෙන්නේ නැහැ. ඒ සමඟ ම වසර කීපයක් තිස්සේ පැවැති මැතිවරණ ක්‍රියාවලිය අවසන් වන්නේ රජයේ බලය දිගින් දිගටම ශක්තිමත් කරමින්. මේ අනුව ජනතාවගේ ප්‍රශ්න විසඳීමේ පැත්තෙන් කලකට පසුව ශක්තිමත් ආණ්ඩුවක් රටට ලැබී තිබෙනවා. එසේ ම ඉතිහාසයේ නොමැති ආර්ථික සංවර්ධන වේගයක් ද මේ වසරේ වත්මන් රජය යටතේ වාර්තා කිරීමට නියමිතයි. දැනටමත් අනාවැකි පළ වී තිබෙන්නේ එය 8.3 % ක් වන බවයි. එසේ ම උද්ධමනය පසුගිය මාසවලට සාපේක්ෂව අඩු වෙලා. රටේ සෑම තැනම කිසියම් වූ සංවර්ධන කටයුත්තක් සිදු වෙමින් පවතින බව ද පවසන්නේ අතිශෝක්තියකින් නොවෙයි. එය කොළඹ නගරය තුළ ද සිදු වෙමින් පවතිනවා. එහෙත් කොළඹ නගරයේ බලය මේ තරම් ශක්තිමත් පදනමක් තුළ වුවද ලබා ගැනීමට රජය අපොහොසත් වුණා.එසේ ම එක්සත් ජනතා නිදහස් සන්ධානය වෙනුවෙන් දැවැන්ත ශක්තියක් යොදවනු ලැබුවා. ඒත් කොළඹ ජයගත නොහැකි වුණා. රටපුරා අති දැවැන්ත ජයග්‍රහණයක් ලබා සිටිය දී වුව ද රජයට කොළඹ ජයගත නොහැකි වූයේ මන්දැයි කල්පනා කිරීම ද වැදගත්. මේ සඳහා රජයෙන් ඉදිරිපත් කරනු ලැබුවේ ප්‍රබල නගරාධිපති අපේක්ෂකයෙක්. ඔහු දර්ශනයක් වැඩ පිළිවෙළක් ඇති අයෙක්. ආණ්ඩුව කොළඹ ඉදිරිපත් කරනු ලැබූ සංවර්ධන සැලැස්ම ද ප්‍රායෝගිකයි. කොළඹ ජනතාවට අදට වඩා හොඳ හෙට දවසක් එමගින් නිර්මාණය කිරීමේ ප්‍රායෝගික හැකියාව ද රජය සතුයි. කොළඹ නගරයේ ආදායමෙන් කොළඹ සංවර්ධනය කරන්න බැහැ. ඒ බව කොළඹ ජනයා නොදන්නවා නොවෙයි. ඔවුන් පැල්පත් මුඩුක්කුවලින් සමන්විත ප්‍රදේශවල සදාකල් ජීවත් වීමට කැමැත්තක් දක්වන බවත් මේ ප්‍රතිඵලයෙන් හැගෙන්නේ ද නැහැ. 77000 ක් සන්ධානයට ඡන්දය දුන්නේ සදාකාලිකව පැල්පතේ ජීවත් වීමට නොවෙයි. එම පිරිස බුලත් කොළය තෝරා ගනු ලැබුවේ ද අලුත් බලාපොරොත්තු ඇතිවයි. එහෙත් බහුතරයක් මේ කිසිවකට එකඟ වී නැහැ. නැතිනම් පිළිගෙන නැහැ. ඊට ප්‍රබල හේතුවක් වී තිබෙන්නේ අවිශ්වාසයයි. එම අවිශ්වාසය ගොඩනැඟුණේ රජය මීට වසරකට පෙර සිට කොළඹ නාගරික මැතිවරණය ගැන කල්පනා කිරීමෙන් තොරව සමහර කටයුතු නිසා බවයි පෙනෙන්නේ. සමහර ක්‍රියා සිදු වූයේ ජනතාව පොල් කුඩු ලෙස සලකාගෙන.කොළඹ පැල්පත් සම්බන්ධයෙන් සමීක්ෂණය කළ අය හැසිරුණේ එම පැල්පත් වාසීන්ට නගරය අහිමිවේය යන සැකය මතු වන විදියට. අඩුම ගානේ නාගරික සංවර්ධන අධිකාරියවත් විධිමත් ලෙස මීට සම්බන්ධ කර ගත්තේ නැහැ. එසේ ම වතු දෙක තුනක ජනයා ඉවත් කරනු ලැබුවා. ඒවා උසාවි නියෝගයක් මත විය හැකියි. නීත්‍යානුකූල ගත් කළ සමහර වතු රජයේ ඉඩම්වල පැල්පත් අටවාගත් අනවසර ඉදි කිරීම්, එහෙත් ඊට පොදු පහසුකම් ලබා දී තිබෙන්නේ දේශපාලන මැදිහත් වීමෙන්. මේ නිසා ඔවුනට අනවසර වුව ද රාජ්‍ය අනුග්‍රහය ලැබී තිබුණා. එකවර හෝ දැනුම් දීමකින් හෝ ඔවුන් එම ස්ථානවලින් ඉවත් කිරීම ගැන ඊට සම්බන්ධ වූවන් නොසිතූ ආකාරයට පැල්පත් ජනයා කම්පනයට පත්ව සිටියා. ඒ වෙනුවට නිවාස ඉදි කරනවාය කියූ සමහර තැනක දක්නට ලැබුණේ මුල්ගල පමණයි. මේ නිසා ඉදි කිරීම් අවසන් වනතුරු සමහර අයට නැවත තවත් තැනක අටවා ගනු ලැබු තාවකාලික නිවාස වල ජීවත් වීමට සිදු වී තිබුණා. පැල්පත් ඉවත් කිරීම සෙල්ලම් ගෙවල් කඩා දැමීමක් සේ සමහර නිලධාරීන් කල්පනා කරන්න ඇති. මේ සරල පටු කල්පනාවන් නිසා සෑම පැල්පත් වාසියෙකුටම ඡන්දයක් හිමි බව කල්පනා නොවන්නත් ඇති. ඒ බව ඔවුන්ම කියාදීමටවත් කිසිම පක්ෂයකට අයත් නාගරික මන්ත්‍රීවරු කොමසාරිස් පාලනය නිසා කොළඹ සිටියේ නැහැ. පදික වේදිකාවේ වෙළෙඳාම හා ත්‍රීවිලර් පාක් වෙනස් වීම ආදී කාරණා ද පැල්පත් වාසීන්ගේ නිහඬ විරෝධයට හේතුª වුණා.සමහර තැනක කොළඹ පැල්පත් ඉවත් වීමට පටන් ගත්තේ මෑත ක දී පමණක් නොවෙයි. ඛෙත්තාරාමය හා සුගතදාස ක්‍රීඩා සංකීර්ණ සංවර්ධනය වන විට ගුණසිංහපුරය හා මාලිගාවත්ත වැනි ප්‍රදේශ සංවර්ධනය වන විටත් පැල්පත් ඉවත් කරනු ලැබුවේ. එහි දී සිදු වූ වෙනස ඉවත් කිරීමට පෙර ඔවුන්ට තට්ටු නිවාසයක් හිමිවීමයි. මෙවර එය සිදු වුණේ නැහැ. මේ වෙනස පැහැදිලි කර දීමට එක්සත් ජාතික පක්ෂය සමත් වුණා. මේ මැතිවරණ සමයේ ආණ්ඩුව කොළඹ ඉදිරිපත් කරන ලද්දේ සැබැවින්ම ප්‍රායෝගික සැලැස්මක. මිලින්ද මොරගොඩ මහතා එය ක්‍රියාත්මක කිරීමට සූදානම් වූයේ දේශපාලනයෙන් තොරවයි. ඔහු මධ්‍යස්ථව කටයුතු කරන දේශපාලන මැතිවරණවලට පමණක් උපයෝගී කරගන්නා නායකයෙක්. මේ නිසා ඔහු ඒ සම්බන්ධයෙන් දෙන පොරොන්දුව පිළිගත හැකියි. විශ්වාස කළ හැකියි. එම පොරොන්දුවේ හා ප්‍රායෝගික නාගරික සංවර්ධන සැලසුම් දෙස කොළඹ ජනයා කල්පනා කළේ සැකයෙන්. ඔවුන්ගේ ඇස්පනාපිට දකින්ට ලැබුණු අත්දැකීම්වලින්. එම අත්දැකීම්වලින් කම්පනයට පත් ව සිටි කොළඹ ජනයා සුවපත් කිරීමට ආණ්ඩුවේ නාගරික සැලැස්ම ශක්තිමත් වුණත් ඒ සම්බන්ධයෙන් දෙන ලද දේශපාලන පොරොන්දු දෙස බැලුවේ සැකයෙන්. වෙන විදියකට ඔවුන් පවසන්නට ඇත්තේ අප අපද්‍රව්‍යලෙස නොසලකන්න කියා දැයි කියන්න දන්නේ නැහැ.මේ නිසා ජනතාවගේ සහභාගීත්වයෙන් තොරව කෙතරම් යහපත් වැඩ සටහනක් වුව ද මහජන කෝපය හා කම්පනයට හේතු විය හැකි බවයි කොළඹින් නිකුත් වෙන්නේ හොඳ පණිවිඩයක්. එක්සත් ජාතික පක්ෂය වගකීමකින් තොරව මේ සියල්ලේ ම වාසිය නෙළාගත්තා. ඔවුන් කතා කළේ ඉවත් කරන ලද මාළු වෙළෙඳ සැල නැවත කොළඹට ගෙන ඒමටයි. මැනිං වෙළෙඳ සැල අපායක් වුව ද එතැනම තැබීමටයි. එක් පැල්පතක්වත් ඉවත් කිරීමෙන් තොරව පවතින ලෙසින් ම පවත්වා ගෙන යෑමටයි. නැත්නම් පැල්පත් වැසියන් සදා කාලිකවම පැල්පතේ තබා ගැනීමටයි. නැවතත් අසංවිධානාත්මක පදික වෙළෙඳාම සුපුරුදු තැන්වලට ගෙන ඒමටයි. නැතිනම් පැරණි කාලකන්නි කල දසාවම කොළඹ ජනතාවට උදා කිරීමටයි. ජනතාව ඊට පක්ෂපාතී වූවා සේ පෙනි යන්නේ කොළඹින් ඉවත් වීමට ඇති බිය නිසා බවයි පෙනෙන්නේ.සන්ධානයට බලය දී කොළඹින් පිට වනවාට වඩා පැල්පතේ ම ජීවත් වී කොළඹ වාසය කිරීම සුදුසුයැයි ඔවුන් කල්පනා කරන්න ඇති. එසේ නොවන බව ආණ්ඩුව පුන පුනා කිවා ද ඒ පිළිබඳ ඇති සැකය වෙනස් කර ගැනීමට තරම් රජයේ පොරොන්දු මේ මොහොතේ ශක්තිමත් වී නැහැ. ඊට හේතුව දේශපාලනයෙන් තොරව නිලධාරීවාදය වර්තමානයේ කොළඹ ජනයාට අත්දැකීමට හේතු වූ බවයි පෙනෙන්නේ. මෙය ආණ්ඩුවකට ඉගෙන ගන්නවා නම් හොඳ පාඩමක්. බලය හුදකලාවේ සමතලා කරනු ලබන ගල් රෝලක් ලෙස නොව ජනතා සහභාගීත්වයෙන් ක්‍රියාත්මක කරනු ලබන මෙවලමක් සේ භාවිත කිරීමේ වැදගත් කම කොළඹ මැතිවරණ ප්‍රතිඵලයෙන් පැහැදිලි වෙනවා වගෙයි.එක්සත් ජාතික පක්ෂය ගෙන ගියේ ද කොළඹ ජනයාගේ හැඟීම් අවුස්සන දේශපාලනයක්. එම දේශපාලනය තුළ ද ඔවුන්ට ගොඩ ඒමක් නැහැ. ඔවුන්ගේ සූදානම් කොළඹ ජනයාට එදා වේල දේශපාලනයක් හිමි කර දීම මේ මැතිවරණ සටනේ දී පැහැදිලි වුණා. කොළඹ මේ රටේ අගනගරයයි. එහි සංවර්ධනය ආයෝජන ප්‍රවර්ධනයට සංචාරක ව්‍යාපාරයට බලපානවා.එසේ ම කොළඹ වාණිජ නගරයක් සේ සංවර්ධනය කිරීමේ සැලැස්මෙන් රජයට ඉවත් වීමට බැහැ. ඒ පිළිබඳ කථිකාවක් කොළඹ ජනයා සමඟ ඇරැඹීමට මේ මැතිවරණ ප්‍රතිඵලය බාධාවක් කර ගත යුතු නැහැ. එය අවශ්‍ය නම් හෙට දිනන කොළඹට අද සිටම සූදානම් වීමක් බවට පත් කර ගත හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=f1110132</link>
    <topic>ගණඳුර දුරලානැණස පෑදූ ඇදුරිඳු</topic>
    <author>එල්.ඒ.ඩී. කරුණාදාස ප්‍රධාන ව්‍යාපෘති නිලධාරිපර්යේෂණ සහ සංවර්ධන ජාතික අධ්‍යාපන ආයතනය</author>
    <content>ශ්‍රී ලංකාවට නිදහස් අධ්‍යාපන ක්‍රමය හඳුන්වා දී, අප රටේ අධ්‍යාපනයට පුනරුදයක් උදාකර, චිරන්තන බමුණු කුලය බිඳ හළ, ශ්‍රී ලංකාවේ විශ්ව කීර්තිමත් අධ්‍යාපන දාර්ශනිකයා බවට පත් වූයේ ආචාර්ය සී. ඩබ්ලිව්.ඩබ්ලිව්.කන්නන්ගර මහතා ය. මේ ලිපිය ඔහුගේ උත්තුංග මෙහෙවර වෙනුවෙනි.ක්‍රිස්තෝපර් විලියම් විජේකෝන් ළදරුවා උපන්නේ 1884 ඔක්තෝබර් 13 වැනි දින අම්බලන්ගොඩ රන්දොඹේදී ය. ඔහුගේ පියා වූයේ ජෝන් ඩැනියල් විජේකෝන් ය. පවුලේ තුන්වැනි දරුවා ලෙස ඔහු මෙලොව එළිය දුටුවේ ය.අම්බලන්ගොඩ වෙස්ලි විද්‍යාලයෙන් මූලික අධ්‍යාපනය ලැබූ කන්නන්ගර 1898 දී ගාල්ලේ රිච්මන්ඩ් විද්‍යාලයට පිවිසෙන්නේ ශිෂ්‍යත්වයක් ලැබීම නිසා ය. ඔහු ශිෂ්‍යයකු වශයෙන් අති ශූරයකු ලෙස සුවිශේෂී දස්කම් පෑ බවට නිදසුන් බොහෝ ය.ආගමික රචනය උදෙසා වන ‘පාක් ශිෂ්‍යත්වය ‘ 1900, 1902 හා 1903 යන වර්ෂවලදී ද, ‘ගුණවර්ධන ශිෂ්‍යත්වය’ 1900,1901 හා 1903 වර්ෂවලදී , ගණිත විෂය උදෙසා ද, ඉංගී‍්‍රසි විෂය උදෙසා වන ‘ජුබිලි ශිෂ්‍යත්වය’ 19011 දී ද, පොදු ප්‍රවීණතා ශිෂ්‍යත්වය 1900, හා 1901 දී ද, පිට පිටම ඔහු සතු කර ගැනීමට සමත් වී තිබේ. ඒ හැර චරිතවත්ම ශිෂ්‍යයාට හිමි විදුහල්පති ත්‍යාගයද ඔහුටම හිමි විය.ක්‍රීඩාපිටියේදී ද, විවාද කණ්ඩායම්වලදීද, වේදිකාවේදී ද, සහජ කුසලතා දැක් වූ කනන්ගර සිසුවා, හැදෙන ගස අංකුර අවදියේදීම ප්‍රදර්ශනය කළේ ය.1903 දී රිච්මන්ඩ් ක්‍රිකට් කණ්ඩායමේ නායකත්වයට පත් කන්නන්ගර, වොලිබෝල් ක්‍රීඩාවට ද හපනෙකු විය. විද්‍යාලීය විවාද කණ්ඩායමේදී චතුර කථිකයකු වූ ඔහු, වේදිකා නාට්‍යවල ද රඟපෑවේ ය. පසු කලෙක කවියකු වශයෙන් ද ප්‍රකට වූ මෙතුමා, ලතින්, ජ්‍යාමිතිය හා වීජ ගණිතයට අතිශයින්ම දස්කම් පෑවේ ය.කොතරම් කුසලතාවලින් හෙබි වුවද, උපන් පවුල් පසුබිම හා බ්‍රිතාන්‍ය පාලන යුගයේ පැවැති සමාජ පසුබිම, ඔහු වැනි උපතින්ම දක්ෂයකුට වුව ද, ඉදිරියට යාමට දුෂ්කරතා ඇති කළේ ය.1904 දී තම ගුරු පියස වූ රිච්මන්ඩ් විද්‍යාලයේ ගණිත විෂය ඉගැන්වීම සඳහා පත්වීමක් ලද කන්නන්ගර තරුණයා, එය සතුටින් බාර ගත්තේ ය. එහෙත් ඔහුගේ අධ්‍යාපනික පිපාසය ඉන් නතර නොවී ය. නීතිය හැදෑරීමට ඔහු අදිටන් කර ගත්තේ ය. මොරටුව වේල්ස් කුමර විද්‍යාලයට ද, පසුව වෙස්ලි විද්‍යාලයට ද අර්ධකාලීන ගුරුවරයකු වශයෙන් සේවයට පැමිණීමට ඔහු කටයුතු කර ඇත.1910 දී ගුරු වෘත්තියෙන් නීති වෘත්තියට පිවිසි කන්නන්ගර මහතා, ප්‍රථමයෙන්ම ගාලු අධිකරණයට පත්වීම් ලැබුවේ ය.සමාජ සේවා කටයුතුවලින් ජනපි‍්‍රයත්වයට පත් කන්නන්ගර මහතා, 1917 දී ගාලු දිසා සංගමය නමින් දේශපාලන සංගමයක් පිහිටුවීය. 1930 වනවිට ලංකා ජාතික සංගමයේ සභාපති තනතුරට පත් ඔහු, සිංහල මහා සභාවේ උප සභාපති ලෙසටද පත්විය. 1931 දී ඩොනමෝර් ආණ්ඩුක්‍රම ව්‍යවස්ථාව යටතේ ප්‍රථම සර්වජන ඡන්දයෙන් සිය ප්‍රතිවාදියාට වඩා දෙගුණයක් වැඩි ඡන්ද ලබා, ගාල්ල ජයගෙන, එහි මන්ත්‍රී පදවියට පත්විය.මන්ත්‍රීවරයකු වශයෙන් මහජන නියෝජිත කාර්යභාරය මැනවින් ඉටුකළ කන්නන්ගර මැතිතුමා, තැබෑරුම් වැසීමේ පනත, අනාචාර අපරාධ පනත, බෞද්ධාගමික දින නිවාඩු පනත, ආදායම් බදු සහන සැලැසීමේ පනත යන ප්‍රගතිශීලී පනත් සඳහා සහයෝගය ලබා දී තිබේ.සුදු අධිරාජ්‍යවාදීන්ගේ පාලන සමයෙහි, යුරෝපීය ඇඳුමට ආවඩන අවධියක, සුදු පාලකයන්ගේ නීති රීති නොතකා ජාතික ඇඳුම්න් පාර්ලිමේන්තු සභා ගැබට පැමිණි කන්න්ගර මැතිතුමා, සුදු අධිරාජ්‍යවාදීන්ගේ සභා රීතීන්ට පටහැනිව ක්‍රියාකරමින්, සිය ජාතික ඇඳුමට ගරු කළේ ය. මෙය ශ්‍රී ලංකා පාර්ලිමේන්තු ඉතිහාසයේ වාර්තාගත සිද්ධියක් බවට පත් විය. කන්නන්ගර මැතිතුමා පාර්ලිමේන්තුවේ ගතකළ වසර 23 කාලය තුළ, එකද සභාවාරයක් නොහැර සහභාගි වීමෙන් වාර්තාවක් තබා ඇත.ඩොනමෝර් ආණ්ඩුක්‍රමය යටතේ පත්කළ අධ්‍යාපන කාරක සභාවේ සභාපති පදවිය හිමිවූවේ කන්නන්ගර මැතිතුමාට ය.1931 සිට 1947 වනතෙක්ම පුරා වසර 17 ක්ම අඛණ්ඩව ශ්‍රී ලංකාවේ අධ්‍යාපන ඇමැති ධූරය හෙබ වූ කන්නන්ගර ඇමැතිතුමා, ප්‍රථමයෙන් අධ්‍යාපන ඇමැති ධූරයට පත් ශ්‍රී ලාංකිකයා ද වේ.අධ්‍යාපනය ප්‍රජාතන්ත්‍රීයකරණය කන්නන්ගර දර්ශනයේ හරය යි. උසස් සමාජ පිළිගැනීමක් ලැබීමට ඉංගී‍්‍රසි භාෂාවෙන් ඉගෙනීමටත්, ක්‍රිස්තු භක්තිකයකු වීමටත්, අවශ්‍ය නොවේ යැයි කන්නන්ගර ඇමැතිතුමාගේ අදහස විය.ලොව සෙසු දියුණු රටවල දරුවන් ලැබූ අධ්‍යාපනය උදෙසා වන වරප්‍රසාද අපේ දරුවන්ට ලබාදීම කන්නන්ගර ඇමැතිතුමාගේ අභිප්‍රාය වී තිබුණි.කන්නන්ගර ඇමැතිතුමා කිසිවිටෙකත් තමාගේ මුල අමතක කළේ නැත.“ශිෂ්‍යත්වය නොලැබිණි නම් මා වැනි දුප්පත් පන්තියේ කෙනෙකුට උසස් අධ්‍යාපනයක් කිසිසේත් නොලැබෙන බැවින්, රටේ සෑම දරුවකුටම ඒ වරප්‍රසාදය උදාකරදීම මගේ එකම අරමුණයි” කන්නන්ගර ඇමැතිතුමා පැවැසීය.1923 සිට 1947 තෙක්ම රාජ්‍ය මන්ත්‍රණ සභාවේ ද, 1931 සිට 1947 වන තෙක්ම අධ්‍යාපන ඇමැතිවරයකු ලෙස ද, 1952 සිට 1956 තෙක්ම පළාත් පාලන හා නිවාස ඇමැතිවරයා ලෙස ද ක්‍රියා කළ කන්නන්ගර මහජන නියෝජිතයා, පාර්ලිමේන්තුවේ ඔහුගේ දීර්ඝතම දෙසුම පවත්වා තිබෙන්නේ අධ්‍යාපන ප්‍රතිසංස්කරණ යෝජනා සම්බන්ධයෙනි.ස්ව භාෂාවෙන්ම අධ්‍යාපනය දීමටත්, අධ්‍යාපනයේ සම අවස්ථා සැලැසීමටත්, නොමිලේම අධ්‍යාපනය දීමටත්, දක්ෂ දරුවන්ට ඉහළටම අධ්‍යාපනය ලබා දීමටත්, 1946 ඔක්තෝබර් 06 වැනි දින නිදහස් අධ්‍යාපන පනත ඉදිරිපත් කෙරිණි.“අපේ අරමුණ නිදහස් ජාතියක් බිහි කිරීමට නම්, ඒ කටයුත්ත අප පාසලෙන් ආරම්භ කරමු. ජනතාව දැනුවත් කරමු. ජාතික අධ්‍යාපනය සාරයෙන් ආගමික විය යුතුය. ස්ව භාෂාවෙන් දේශාභිමානී විය යුතුය. එසේම අතීතයෙන් ආභාෂය ලැබිය යුතු ය.”යන්න කන්නන්ගර ඇමැතිතුමාගේ අධ්‍යාපනික චින්තනයයි.නිදහස් අධ්‍යාපන වාර්තා, නිදහස් අධ්‍යාපනය නමැති මුතු ඇටය තැන්පත්කොට තිබෙන කරඬුව ලෙස හැඳීන් වූ විට, එහි ‘මුතු ඇටය’ ලෙසින් එතුමා හැඳින්වූවේ බාලාංශයේ සිට විශ්වවිද්‍යාලය තෙක් නොමිලයේ අධ්‍යාපනය ලබා දීමයි.“අන් සියලුම යෝජනා අතර ශ්‍රේෂ්ඨතම යෝජනාව එයයි.” යනුවෙන් කන්නන්ගර ඇමැතිතුමා වරක් පවසා තිබේ.සියලු දෙනාටම සම අධ්‍යාපන අවස්ථා සලසාදීම අභිමතාර්ථය කරගත් නිදහස් අධ්‍යාපන යෝජනාවලින්, ශ්‍රමාභිමානයෙන් යුතු, විද්‍යාත්මක කෘෂි කර්මය උගත්, දේශීය සංස්කෘතිය පිළිබඳ ඇල්මක් ඇති, තම මවුබස හා සාහිත්‍යය ගැන අභිමානයක් ඇති ජනතාවක් බිහි කරලීම කන්නන්ගර අධ්‍යාපන දර්ශනයේ අභිමතාර්ථය වී තිබේ.“සෑම පුද්ගලයකුම සාක්ෂරතාවයෙන් යුතු අයකු බවට පත් කිරීම අපගේ අරමුණ විය යුතුයැ’යි කන්නන්ගර ඇමැතිතුමාගේ අදහස විය. 1945 අගෝ; 28 වැනි දින රාජ්‍ය මන්ත්‍රණ සභාව පිළිගත් නිදහස් අධ්‍යාපන පනත, 1945 ඔක්තෝබර් 13 වැනි දින සිට ක්‍රියාත්මක කෙරිණි.1945 ඔක්තෝබර් 01 වැනි දා සිට දිවයිනේ සියලු ම පාසල්වල ප්‍රාථමික පන්තිවලට අධ්‍යාපන මාධ්‍ය ලෙස මවුබස භාවිත කළයුතු බව එතුමාගේ අදහස වුණි. එය ක්‍රියාවට නැංවීමට කන්නන්ගර මැතිතුමා සමත් විය.එකල රටේ ජාතික ආදායමින් 5% ක් වැය කරමින් (වැඩිම මුදල ) ආසියාවේ අධ්‍යාපනය අතින් දියුණුම රට බවට ශ්‍රී ලංකාව පත් කරලීමට ඔහු සමත් විය. මුස්ලිම් ජනතාව සඳහා ස්වභාෂාව මගින් සිය කටයුතු කර ගැනීමට අවස්ථා රැසක් ඇතිකර, මුස්ලිම් ගුරු විදුහලක් ද ස්ථාපනය කරමින්, ශ්‍රී ලංකාවේ ජාතික සමගිය ඇති කිරීමට එතුමා පදනම දැමුවේ ය.1934 දී අසරණ සරණ ආඥාපනත ගෙන එමින්, සියලුම ජාතීන් නියෝජනය වන ලෙස දිළිඳු දරුවන්ට පිළිසරණ විය. මේ දරුවන්ගේ මන්දපෝෂණය දුරු කරලීමට දිවා ආහාරයද නොමිලයේම සැපැයී ය.දෙමළ පාසල්වල සිංහලත්, සිංහල පාසල්වල දෙමළත් ඉගැන්වීමට කන්නන්ගර ඇමැතිතුමා නිර්දේශ කළේ ය. මේ නිර්දේශ සැබවින්ම එදා සිට ක්‍රියාත්මක විණිනම්, අප රටේ ජාතිවාදී අර්බුදයක් කිසිදා ඇති නොවනු ඇත.එදා පැවැති ලංකා වෛද්‍ය විද්‍යාලය හා යුනිවර්සිටි කොලීජිය ඒකාබද්ධ කර, ලංකා විශ්වවිද්‍යාලය පිහිටුවීමේ පනත ද, 1942 අංක 20 දරණ පනතින් ඉදිරිපත් ව, 1942 මාර්තු 05 වැනිදා සම්මත විය. ශ්‍රී ලංකාවේ ප්‍රථම ස්වාධීන හා පරිපූර්ණ විශ්ව විද්‍යාලය පිහිටුවීමට එතුමා ක්‍රියා කළේ එපරිද්දෙන් ය. මධ්‍ය විද්‍යාල පිහිටුවීමද එතුමාගේ සංකල්පයකි.කන්නන්ගර ශ්‍රීමතාණන්ට, තමා විසින් ම ස්ථාපනය කළ ලංකා විශ්වවිද්‍යාලය මගින්, එහි දෙවැනි උපාධි ප්‍රදානෝත්සවයේදී එතුමාට ආචාර්ය උපාධියකින් පිරිනමනු ලැබීය.1946 ඔක්තෝබර් 06 වැනි දින නිදහස් අධ්‍යාපන පනත ඉදිරිපත් කරමින් එතුමා පැවැසූ වදන් මගින් දුප්පත් ජනතාවගේ දරු පරපුර වෙනුවෙන් කළ මෙහෙය මොනවට පැහැදිලි වනු ඇත. “...... මේ අවස්ථාවේ ලංකාවේ අධ්‍යාපනය පිළිබඳ මේ සංදේශය නිමාවට පත් කරමින්, මේ පුරසාරම් වචන ටික කීමට මට අවසර දුන මැනවි.අධික මිලට දුන් අධ්‍යාපනය ලංකාවේ රාජ්‍ය මන්ත්‍රණ සභාව විසින් නොමිලයේ දීමට සලස්වන ලදී. වැසූ පොතක් සේ තිබූ එය, විවෘත ලිපියක් බවට පත් කරන ලදි. පොහොසතුන්ගේ ඒකාධිකාරයක්ව පැවැති එය දුප්පතුන්ගේ නිත්‍ය උරුමයක් බවට පත් කරන ලදී”.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=f1110133</link>
    <topic>බණ්ඩාරනායක මැතිදුන් අවසන් සුසුම් හෙළූ අයුරු</topic>
    <author>ජායාරූපය නිශ්ශංක විජේරත්න</author>
    <content>1959 සැප්තැම්බර් 25 ඔහුට හොදට මතකය.ඒ හිටපු අගමැති එස්.ඩබ්ලිව්.ආර්.ඩී.බණ්ඩාරනායක ශ්‍රීමතාණන්ට රොස්මිඩ් පෙදෙසේ පිහිටි එතුමාගේ නිවසේදී ශ්‍රමණ වේශදාරියකු වෙඩි පහර එල්ල කිරීම සිදු වූයේ මෙදින නිසාය.බණ්ඩාරනායක ශ්‍රීමතාණන්ගේ 52 වැනි ගුණ සමරුව ඉකුත් 25 වැනිදා යෙදී තිබුණි.බණ්ඩාරනායක ශ්‍රීමතාණන් කොළඹ මහ රෝහලට ඇතුළත් කළ අවස්ථාව එදා රෝහලේ සාත්තු සේවකයකු ලෙස සේවය කළ සිමියෙල් රණවක සිහිපත් කරන්නේ මෙසේ ය.“බණ්ඩාරනායක මැතිතුමා රෝහල් ගත කිරීමෙන් පසු එතුමාව ශල්‍යකර්මයකට භාජනය කළේ වෛද්‍ය පී’.ආර්.ඇන්තනීස් මහතායි.ශල්‍යකර්මයෙන් පසු එතුමා ඇතුළත් කරන්නට මර්චන්ට් වාට්ටුවේ ඉඩ තිබුණේ නෑ. ඒත් එදින මර්චන්ට් වාට්ටුවේ අංක 9 කාමරයේ ප්‍රතිකාර ලබමින් සිටි හිටපු ජනාධිපති ජේ.ආර්.ජයවර්ධන මහතා සිය කැමැත්තෙන්ම බණ්ඩාරනායක ශ්‍රීමතාණන්ට සිය කාමරය ලබා දෙන්නට ඉදිරිපත් වුණා.එතුමා ශල්‍යකර්මයට මුහුණ දීමෙන් පසු සිහිය ලැබ රෝහල් කාර්ය මණ්ඩලය සමග කතා කළ හැටි රණමුක සිහිකරන්නේ කනගාටුවෙනි.වෛද්‍යවරු එතුමාගේ දිවි බේරා ගන්නට දැරූ උත්සාහය නිෂ්ඵල වූ හැටි රණමුඛ සිහි කරයි.බණ්ඩාරනායක ශ්‍රීමතාණන් තමාට වෙඩි තැබූ පුද්ගලයා එසේ කළේ ඇයි දැයි විමසූ බව ඔහු පවසයි. එතුමාගේ තත්ත්වය ක්‍රමයෙන් අයහපත් අතට හැරෙන්නට පටන්ගත් ආකාරය, සැප්තැම්බර් 26 වැනිදා උදෑසන 6.30ට පමණ එතුමා මෙලොව හැර ගිය ආකාරයත් රණමුකට හොදට මතකය.බණ්ඩාරනායක ශ්‍රීමතාණන්ගේ අවසන් මොහොත ගැන සිහිවන විට තම නෙතට අදත් කදුළු නැගෙන බව දැනට 95 වැනි වියේ පසුවන රණමුක සදහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>13</day>
    </date>
    <link>http://www.dinamina.lk/2011/10/13/_art.asp?fn=f1110134</link>
    <topic>ලොව දකින නෙත - සැමට දුන් විද්වතා</topic>
    <author>උපාලි උඩුගමසූරිය විදුහල්පති -බප/මතු උඩුගම කනිෂ්ඨ විද්‍යාලය</author>
    <content>ක්‍රිස්ටෝපර් විලියම් විජේකෝන් කන්නන්ගර සහෝදර සහෝදරියන් නව දෙනෙකුගෙන් සමන්විතව උපත ලැබීය. ඔහුගේ පියා ඉත්තෑපාන ලූල්බද්දූව උපත ලැබූ සැදැහැවත් බෞද්ධයෙක් වූ දොන් ඩැනියෙල් විජේකෝන් මහතා ය. මව ක්‍රිස්තු භක්තික වෑවල විබදූ වලව්වේ එමලී විජේසිංහ විය. අම්බලන්ගොඩ වෙස්ලියානු උසස් පාසලින් හා රිච්මන්ඩ් විද්‍යාලයෙන් මුලික අධ්‍යාපනය ලැබීය. මුල් කාලයේ දී ක්‍රිස්තු භක්තිකයෙකු වූ මෙතුමා, කතෝලික ආගම දැනුම හොඳම ශිෂ්‍යාට පිරිනැමෙන පාක් ශිෂ්‍යත්වය දිනාගැනීමට සමත්විය. එහෙත්, 1917 දී ඔහු නිල වශයෙන්ම බුදුදහම වැළැඳ ගත්තේ ය.පාසල් කාලය තුළ දී ඔහු ගණිත විෂයට ඉතා දක්ෂයෙක් විය. 1902 දී පවත්වන ලද ක්‍රේම්බ්‍රිජ් සීනියර් විභාගයේ ගණිත අංශයෙන් බ්‍රිතාන්‍ය අධිරාජ්‍ය ලැයිස්තුවෙන්ම පළමුවැනියා විය. ඔහු විද්‍යාලයේ ක්‍රිකට් කණ්ඩායමේ නායකයා විය. එසේම අත්පන්දු වර්ණ දිනාගත් ක්‍රීඩකයෙකි. 1904 ආරම්භ කරන ලද ගාලු සංග්‍රාමය යනුවෙන් හැඳින් වූ රිච්මන්ඩ් - මහින්ද ක්‍රිකට් තරගයේ රිච්මන්ඩ් පිලේ නායකයා ද විය. මොහු දක්ෂ විවාද කරුවෙකි. ප්‍රතිභාපූර්ණ නළුවෙකි. 1900 දී ඔහු පාසලේ ශිෂ්‍ය නායකයකු ලෙස ඩැරල් දේව ගැතිතුමා විසින් පත්කර ගන්නා ලදී.1904 දී රිච්මන්ඩ් විදුහල්පති ජේම්ස් හෝන් ඩැරල් මහතා ක්‍රිස්ටෝපර්ව තම කාමරයට කැඳවා , “රිච්මන්ඩ් විද්‍යාලය දැනුම හා පෞරුෂය හා ප්‍රඥාව අතින් ඔබට විපුල සේවයක් කර ඇත. ඉන් කොටසක් පෙරලා රිච්මන්ඩ් විද්‍යාලයට දීමට ඔබට කාලය එළැඹ ඇත.” යැයි පැවසීය. මේ අනුව ක්‍රිස්ටෝපර් රිච්මන්ඩ් විද්‍යාලයේ ගුරුවරයකු ලෙස සේවය ඇරැඹීය. පසුව වේල්ස් කුමාර විදුහලේ හා වෙස්ලි විදුහලේ කීර්තිමත් ගණිත ගුරුවරයකු ලෙස ද සේවය කළේ ය. එකල ඔහුගේ විශිෂ්ට ගෝලයන් අතර ලංකාවේ ප්‍රථම ලාංකික අග්‍රාණ්ඩුකාර ශ්‍රීමත් ඔලිවර් ගුණතිලක මහතා ද විය.අහම්බෙන් මෙන් දේශපාලනයට ආ මෙතුමා, ගාල්ලේ ප්‍රථම දේශපාලන සංගමය වූ ගාලු ජාතික සංගමයේ ලේකම් වශයෙන් පත්විය. 1922 දී ඔහු මහනුවර වාසල මුදලි ජේ.ඩී. වීරසූරිය මහතාගේ දියණිය වූ ඊඩ්න් වීරසූරිය මෙනෙවිය සමගින් විවාහ විණි. 1923 වන විට දේශපාලනයට ඒමට සෑම අතින්ම ඔහු පරිණත විය. මුල් වරට 1923 දී රාජ්‍ය මන්ත්‍රණ සභාවට දකුණු පළාතේ මහජන නියෝජිතයා ලෙස ඡන්ද 1969 ක් දිනාගන්නා විට, ඔහුගේ ප්‍රතිවාදී අපේක්ෂකයා දිනා ගත්තේ ඡන්ද 115 කි. දෙවනුව 1924 දී ද, තෙවනුව 1931 දී ද, සිව් වැනුව 1936 දී ද, පස්වනුව 1952 දී ද කන්නන්ගර මහතා වසර 28 ක් රාජ්‍ය මන්ත්‍රණ සභාව නියෝජනය කළේ ය. ඉන් වසර 16 ක්ම අධ්‍යාපන ඇමැතිවරයා ලෙස කටයුතු කර තිබේ. ලංකාවේ නව යුගයක ආරම්භය වූ 1930 වසරේදී ලංකා ජාතික සංගමයේ සභාපති ධූරයට කන්නන්ගර මහතා තෝපා පත් කර ගන්නා ලදී.1931 වසරේ කන්නන්ගර මහතාගේ ඡන්ද රැස්වීමක් ඇමතූ ඩී.එස්.සේනානායක මහතා ප්‍රකාශ කළේ, නිතරගයෙන් පත්විය යුතු කෙනෙකු මුළු මහත් රටේම සිටින්නේ නම් ඒ කන්නන්ගර මහතා වන බවයි. එහි දී බණ්ඩාරනායක මහතා ප්‍රකාශ කළේ රාජ්‍ය මන්ත්‍රණ සභාවේ මුළු රටම නියෝජනය කිරීමට පුද්ගලයන් පස් දෙනෙකු තෝරන ලෙස තමාට කීවොත්, තමා කන්නන්ගර මහතා ඒ අතරට අනිවාර්යෙන්ම පත්කරන බවයි.1944 වර්ෂයේ දී නිදහස් අධ්‍යාපන පනත රාජ්‍ය මන්ත්‍රණ සභාවේ දී සම්මත වූ විට ඔහුගේ දේශනය අවසන් කළේ මෙසේ ය.“ගඩොලින් තනා තිබූ රෝමය කිරි ගරුඩවලින් නිමකළ බව ශ්‍රේෂ්ඨ ඔගස්ටස් අධිරාජයා ආඩම්බරයෙන් පැවැසීය. මිල අධිකව තිබූ අධ්‍යාපනයේ මිල අඩු කළ බවත්, වසා තිබූ පොතක් පරිදි අපට දිස් වූ අධ්‍යාපනය විවෘත ලියවිල්ලක් බවට පත් කළ බවත්, ධනවත් අයට උරුමව පැවැති අධ්‍යාපනය දිළිදු අයගේ උරුමය බවට පැමිණ වූ බවත්, ආඩම්බරයෙන් පැවැසීමට රාජ්‍ය මන්ත්‍රණ සභාවේ දී හැකි වූ විට, ඒ ආත්ම වර්ණනාව ඔගස්ටස් අධිරාජයාගේ ආත්ම වර්ණනාවට වඩා කොතරම් ශ්‍රේෂ්ට ද?”මේ දෙසුම අසාගෙන ගැලරියේ සිටි ඉන්දීය රජයේ නියෝජිතයා වූ එම්.එස්. ආනේ මහතා, කන්නන්ගර මහතා වෙත පැමිණ ඔහුගේ දෑතින්ම අල්ලාගෙන මෙසේ පැවැසීය” ඔබ ඉන්දියාවේ සිටියේ නම් දෙවියෙකු ලෙස වැඳුම් පිදුම් ලබනු ඇත. “1946 දෙසැම්බර් මාසයේ ඉන්දීය රජයේ ආරාධනයකට අනුව කල්කටා විශ්වවිද්‍යාලයේ දේශනයකදී, ලංකාවේ නිදහස් අධ්‍යාපන පනත අනුමතවීම පිළිබඳ මෙසේ පැවැසීය. “මගේ රටේ ඉතා විශාල හා බලගතු පිරිසක් දිගින් දිගටම ගෙනගිය, ඉතා දැඩි විරෝධතා පැවැතිය ද එසේම ආක්‍රෝෂ පරිභව මිථ්‍යපවාද, නිග්‍රහකිරීම් හා සමච්චල් පැවතියද, තම මාපියන්ගේ වත් පොහොසත්කම් හා තරාතිරම නොතකා රටේ සියලුම ළමයින්ට බාලාංශයේ සිට විශ්වවිද්‍යාලය දක්වා අධ්‍යාපන ඉණිමඟෙහි මුදුන්පෙත්ත දක්වා නැගීමේ සමාන අවස්ථා සලසන නිදහස් අධ්‍යාපන ක්‍රමයක් සඳහාත්, නිවහල්, එක්සත් හා ස්වාධීන ජාතියක් ගොඩනැංවීමේදී අත්‍යවශ්‍ය මූලික කාරණයක් වශයෙන් එම ක්‍රමයත් තුළ අපේ ජාතිය, භාෂාවකට හිමිවිය යුතු තැන ඒවාට ලබාදීමටත්, ලංකාවේ රාජ්‍ය මන්ත්‍රණ සභාවේ අනුමැතිය ලබා ගැනීමටත් මා සමත්ව ඇති බව ඉතා සතුටින් ප්‍රකාශ කර සිටිමි.”ඔහු විවිධ බලවත් පුද්ගලයන්ගේ බාධාකිරීම් මැද තම අවසාන ඉලක්කය ජය ගැනීමට සමත් වූ ශ්‍රේෂ්ඨ ශ්‍රී ලාංකිකයෙක් විය. 1945 දී රාජ්‍ය මන්ත්‍රණ සභාවේ දී ඔහු ප්‍රකාශ කළේ සෑම ළමයෙකුටම තම මවු භාෂාවෙන් අධ්‍යාපනය ලබාදීම, සෑම රාජ්‍යයකම යුතුකම වන බවයි. දිවයිනේ ජනයාට වැඩි වශයෙන් ස්වභාෂා අධ්‍යාපනයක් ලබාදීම කෙරෙහි තමා සහ තමාගේ විධායක කාරක සභාවට හැකි සෑම උත්සාහයක්ම දරන බවද පැවසීය. එවකට ඔහුගේ සටන් පාඨය වූයේ “භාෂාවක් නැතිනම් ජාතියක් නැතිය” යන්නයි.මේසා විශාල සේවයක් තම භාෂාව හා අධ්‍යාපනය කෙරේ යොමු කළ මේ ශත වර්ෂයේ මෙරට බිහි වූ මහා ප්‍රාඥයා ඔහු ය. නිදහස් අධ්‍යාපනයේ පියා යන විරුදාවලිය ඔහු වෙත පිරිනැමීමට තරම් මේ රටේ පොදු ජනතාව ඔහුගේ මෙහෙවර ඇගැයීමට ලක් කළේ ය. රටට, ජාතියට විශාල සේවාවක් කළ සී.ඩබ්.ඩබ්. කන්නන්ගර ශ්‍රීමතානන් 1969 සැප්තැම්බර් 23 වැනි දින අප අතරින් වියෝ වූයේ, තවත් සියවසකට ඔහුගේ මතක මේ දෙරණ මත දිග හරිමිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=n1110141</link>
    <topic>පෞද්ගලික වෛද්‍ය විද්‍යාලයක් ආරම්භ කිරීමේ වරදක් නැහැ</topic>
    <author/>
    <content>වෛද්‍ය උපාධිය ලබා ගැනීමට පිටරට අධ්‍යාපනය ලබාගත නොහැකි අය වෙනුවෙන් පෞද්ගලික වෛද්‍ය විද්‍යාලයක් ආරම්භ කිරීමේ වරදක් නැතැයි ජනාධිපති මහින්ද රාජපක්ෂ මහතා කියයි.නිදහස් අධ්‍යාපනය කිසිසේත් අහිමි නොකරන බව පැවසූ ජනාධිපතිතුමා ප්‍රමිතියක් සහිතව වෛද්‍ය විද්‍යාලය ආරම්භ කළ යුතු බවද කීය.මෙම පෞද්ගලික වෛද්‍ය විද්‍යාලයට වෛද්‍යවරුන් විරුද්ධ නේදැයි මාධ්‍ය ප්‍රධානීන් ප්‍රශ්න කළ විට පිළිතුරු දුන් සෞඛ්‍ය ඇමැති මෛත්‍රීපාල සිරිසේන ඔවුන් කියන්නේ පෞද්ගලික වෛද්‍ය විද්‍යාලයක් ප්‍රමිතියකින් යුක්ත විය යුතු බව යයි කීය.වෛද්‍යවරුන්ගේ අනෙක් ඉල්ලීම රෝහලකි. මාලබේ පෞද්ගලික වෛද්‍ය විද්‍යාලයට අනුබද්ධ රෝහලක් දැන් ඉදිකරගෙන යනවා යැයිද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=n1110142</link>
    <topic>ජනාධිපති-ජනමාධ්‍ය ප්‍රධානී සුහද හමුවෙන්...</topic>
    <author>මහින්ද අබේසුන්දර</author>
    <content>පළාත් පාලන පළාත් සභා මෙන්ම පාර්ලිමේන්තු මැතිවරණවලදී දැන් ඇණකොටා ගන්නේ ආණ්ඩුපක්ෂය සහ විපක්ෂය නොවේ. ආණ්ඩු පක්ෂයේම අයයි. නැතිනම් විපක්ෂයේම අයයි. මැතිවරණ ක්‍රමයේ අලුත්ම සංස්කෘතිය එය බවට පත්වී තිබෙන බව ජනාධිපති මහින්ද රාජපක්‍ෂ මහතා ප්‍රකාශ කරයි.මනාප ක්‍රමය සහ මැතිවරණ ක්‍රමය වෙනස් කිරීම ගැන ජනමාධ්‍ය ප්‍රධානීන් ප්‍රශ්න කළ අවස්ථාවේ අදහස් පළකළ ජනාධිපති එම අදහස් පළ කළේය. ගණන්කාරයන්, චණ්ඩින්, කප්පම්කාරයන් දේශපාලනයට පිවිස ඇත්තේද මේ මැතිවරණ ක්‍රමය යටතේ බව ජනාධිපති කියා සිටියේය. එක පැත්තකින් චොප්පෙගෙ පුතා දමනවා - අනෙක් පැත්තෙන් පාලගේ පුතා දමනවා. අලුත් මැතිවරණ ක්‍රමය ඒකයි. දේශපාලනඥයන් හුරුවී සිටින්නේද ඒකට යයි ප්‍රකාශ කළ ජනාධිපතිතුමා මනාප ක්‍රමය නිසා එකම පැත්තේ අය මරා ගන්නවා යැයි ද කීය.නගරසභා දෙකක හැර අනෙකුත් පළාත් පාලන ආයතනවල වැඩිම මනාප ලබාගත් අයට ප්‍රධාන තනතුරු ලබා දෙනබව ජනපති මහින්ද රාජපක්ෂ මහතා කියයි. දෙවැනි තැනට මනාප ලබා ගත් අය නියෝජ්‍ය තනතුරු සඳහා පත්කිරීමට පියවර ගනු ඇත.එහෙත් ඇමැතිවරුන්ගේ සහෝදරයන් හෝ ඥාතීන් වැඩිපුර මනාප ගත්තද ප්‍රතිපත්තියක් ලෙස ඔවුන් ප්‍රධාන තනතුරුවලට පත් නොවෙන බවද ජනාධිපතිතුමා ඊයේ මාධ්‍ය ප්‍රධානීන්ට දැනුම් දුන්නේය. කෙසේ හෝ ගම්පහ සහ මීගමුව නගර සභාවල වැඩිම මනාපගත් අයට ප්‍රධාන තනතුරු නොලැබෙනු ඇත. එයට හේතුව ඔවුන් ඇමැතිවරුන්ගේ ඥාතීන් වීමය. මීට කලින් අවස්ථාවලදී පවිත්‍රා වන්නිආරච්චි ඇමැතිනියගේ හා ඩබ්ලිව්.ඩී.ජේ. සෙනෙවිරත්න ඇමැතිවරයාගේ ඥාතීන්ටද පළාත් පාලන ආයතන ප්‍රධාන තනතුරු නොදුන් බව ශ්‍රීලනිප මහ ලේකම් අමාත්‍ය මෛත්‍රීපාල සිරිසේන මහතා කීය.කොළඹ නගර සභාව පමණක් ආණ්ඩුව පරාජයට පත් වූවේ කුමන හේතුවක් නිසාදැයි ඊයේ ජනාධිපති හමුවූ ජනමාධ්‍ය කර්තෘවරු ජනාධිපතිවරයාගෙන් ප්‍රශ්න කළහ.එම ප්‍රශ්නයට සිනාමුසුව පිළිතුරු දුන් ජනාධිපති මහින්ද රාජපක්‍ෂ මහතා “කොහොම ද දිනන්නේ අර ගොල්ලෝ පාරට බැහැල ඡන්ද කළානේ. සමහරු ත්‍රීවිල් වලිනුත් ඡන්ද ව්‍යාපාරය කළා” යයි කීය.මෙහිදී කර්තෘවරයකු ගේ තවත් ප්‍රශ්නයකට පිළිතුරු දුන් ජනාධිපතිවරයා නගර සභාව පරාජය වුවත් ආණ්ඩුවෙන් කොළඹට ඉටු විය යුතු සියලු සේවාවන් ලබා දෙන බව කීවේය.“අපේ වගකීම ජනතාවට සේවය කිරීමයි. එය කොළඹටත් අප ඉටු කරනවා. ඒත් නගර සභාවට අයිති සේවාවන් නගර සභාවට භාර දී අප අයින් වෙනවා යයි ද මහින්ද රාජපක්ෂ මහතා කීය.දැනට ක්‍රියාත්මක ඇතැම් අන්තර් ජාල වෙබ් අඩවි ගැන මහින්ද රාජපක්ෂ මහතා සිය අප්‍රසාදය පළ කළේ ය. පිටරට සිට ක්‍රියාත්මක වුවද මේ වෙබ් අඩවිවලට තොරතුරු සපයන්නේ මෙහි සිටින මාධ්‍ය ඔස්තාර්ලා බව ජනාධිපතිතුමා කීවේ ය.ඒවා ඉතාමත් පහත් තත්ත්වෙට පත්වෙලා. එම වෙබ් අඩවිවල පළවන්නේ පට්ට පල් බොරු බවද රාජපක්ෂ මහතා අවධාරණය කළේ ය.ඉන්දීය ධීවරයන් සහ ශ්‍රී ලංකා ධීවරයන් සම්බන්ධ ප්‍රශ්නය සාකච්ඡා මඟින් විසඳුමක් ලබා ගැනීමට අපේක්ෂා කරන බව ජනාධිපති කියයි.කොටි ත්‍රස්තවාදය නිමාවට පත් කිරීමෙන් පසු ධීවර ප්‍රශ්නය උද්ගතවූ බව ප්‍රකාශ කරන ජනාධිපතිතුමා මේ සම්බන්ධයෙන් තමාගේ පෞද්ගලික මතය ජනමාධ්‍ය ප්‍රධානීන්ට හෙළිකර සිටියේ ය.“ධීවර ප්‍රශ්නය ගැන ජනාධිපති හැටියට නොව පෞද්ගලිකව මතය කියන්න කැමැතියි. මම මේ මතයේ දිගටම හිටියා. තාමත් ඉන්නවා. මාළුවාට දේශ සීමා නැහැ. ධීවරයාටත් එහෙමමයි. මාළුවා පීනාගෙන යනවා. ධීවරයාත් ඒ පසුපස යනවා. ඒ නිසා මෙයට එකම විසඳුම ධීවරයන් එක්වී සාකච්ඡා කිරීමයි.”.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=n1110143</link>
    <topic>ජ’පුර රෝහලේ පාලනය වෙනස් කළේ අසමඟිය හා දුර්වල පාලනය නිසයි</topic>
    <author/>
    <content>අසමගිය හා දුර්වල පාලනය මත ශ්‍රී ජයවර්ධනපුර රෝහලේ අධ්‍යක්ෂ මණ්ඩලය වෙනස් කිරීමට සිදුවූ බව සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කරයි.එසේ තනතුරු දෙකත් වන අධ්‍යක්ෂ තනතුර සහ නියෝජ්‍ය අධ්‍යක්ෂ තනතුර සඳහා අලුත් පත්වීම් දෙකක් කරන්නට පියවර ගත් බව ඔහු කියයි.හිටපු අධ්‍යක්ෂ සහ නියෝජ්‍ය අධ්‍යක්ෂ යන දෙදෙනාම ජයවර්ධනපුර රෝහලේ එම තනතුරු අවුරුදු 15කටවැඩි කාලයක් දරා තිබීම නිසා පරිපාලන දුර්වලතා මතුවූ බව සිරිසේන මහතා කීය. මේ රෝහලේ පරිාපාලන දුර්වලතා ගැන වාර්තාවක් ලබා ගෙනයි මේ වෙනස්කම් කරන්නේ.ආයතනය පාලනය කරන අය එකිනෙකාගේ මූණවත් බලන්නේ නෑ. ඉතින් ආයතනයක් කොහොම පාලනය කරන්නදැයි සෞඛ්‍ය ඇමැතිවරයා ප්‍රශ්න කළේය.අලුත් අධ්‍යක්ෂ මණ්ඩලයක් ළඟදීම පත්කරන බව ඒ මහතා කීය.ජයවර්ධනපුර රෝහලේ අධ්‍යක්ෂ මණ්ඩලය හදිසියේ විසුරුවා හැරීම ගැන ඊයේ අරලියගහමන්දිරයේදී පැවැති මාධ්‍ය ප්‍රධානී හුමවේදී මේ පිළිබඳව ජනාධිපතිතුමාගෙන් ප්‍රශ්න කළහ. එයට පිළිතුරු දීමට ඇමැතිවරයා කැඳවන ලෙස ජනාධිපතිතුමා උපදෙස් දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=n1110144</link>
    <topic>‘දිනමිණ සියවසක මුල්පිටු’ ‘සියවසක කතුවරු’ ග්‍රන්ථ දොරට වැඩීම 19දා</topic>
    <author/>
    <content>දිනමිණ සියවස් සමරුව නිමිත්තෙන් සම්පාදිත ‘දිනමිණ සියවසක මුල් පිටු’ හා ‘දිනමිණ සියවසක කතුවරු’ ග්‍රන්ථද්වය 2011 ඔක්තෝබර් 19 වැනි දා (බදාදා) පස්වරු 3.30ට ශ්‍රී ලංකා පදනම් ආයතන ශ්‍රවණාගාරයේදී එළිදැක්වේ.පෑලියගොඩ විද්‍යාලංකාර පරිවේණාධිපති, කැලණිය විශ්වවිද්‍යාලයේ කුලපති, කොළඹ හලාවත දෙදිසාවේ ප්‍රධාන සංඝනායක ආචාර්ය වැලමිටියාවේ කුසලධම්ම නාහිමිපාණන්ගේ ප්‍රධානත්වයෙන් උත්සවය පැවැත්වේ.ප්‍රවීණ මාධ්‍යවේදී එඩ්මන්ඩ් රණසිංහ හා කොළඹ විශ්වවිද්‍යාලයේ දේශපාලන විද්‍යා අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය ධම්ම දිසානායක මහත්වරු එහිදී විශේෂ දේශන පවත්වති.ලංකාවේ සීමාසහිත එක්සත් ප්‍රවෘත්ති පත්‍ර සමාගමේ (ලේක්හවුස්) සභාපති ජ්‍යෙෂ්ඨ මාධ්‍යවේදී බන්දුල පද්මකුමාර, කර්තෘ මණ්ඩල අධ්‍යක්‍ෂ ප්‍රවීණ මාධ්‍යවේදී සීලරත්න සෙනරත්, දිනමිණ ප්‍රධාන කර්තෘ මහින්ද අබේසුන්දර මහත්වරුන් ද උත්සව සභාව ඇමැතීමට නියමිතය.දිනමිණ හිටපු කර්තෘවරුන් ඇතුළු විශාල පිරිසක් මේ අවස්ථාවට ඇරියුම් ලැබ සිටිති. ‘දිනමිණ සියවසක මුල් පිටු’ සම්පාදනය දිනමිණ සම කර්තෘ සම්පත් දිප්පිටිගොඩගෙනි. ‘දිනමිණ සියවසක කතුවරු’ නවයුගය කර්තෘ ඉන්දික කුඩාහෙට්ටිගේ සංස්කරණයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=n1110145</link>
    <topic>දුමින්දගේ කෘත්‍රිම ස්වසන යන්ත්‍ර ඉවත් කරයි</topic>
    <author>සන්ධ්‍යා කරුණාරත්න</author>
    <content>පාර්ලිමේන්තු මන්ත්‍රී දුමින්ද සිල්වා මහතාට කෘත්‍රිම ස්වසනය ලබාදීම සඳහා සවිකර තිබූ යන්ත්‍රය ඉවත් කිරීමට වෛද්‍ය කණ්ඩායම කටයුතු කර ඇත.මේ යන්ත්‍රයේ ආධාරයක් නොමැතිව ඔහු හුස්ම ගැනීම සිදුකරන නිසා එය ඉවත් කිරීමට වෛද්‍යවරුන් කටයුතු කළ බව ශ්‍රී ජයවර්ධනපුර රෝහලේ අධ්‍යක්‍ෂ වෛද්‍ය සචින්ද්‍ර ගමගේ මහතා පවසයි.කෘත්‍රිම ස්වසනය ලබාදීමේ යන්ත්‍රය ඉවත් කළත්, ස්වසන ක්‍රියාවලිය පිළිබඳ වෛද්‍යවරුන් දැඩි විමසිල්ලෙන් පසුවන බවත්, අවශ්‍ය වුවහොත් නැවතත් යන්ත්‍රය සවිකරන බවත් ඒ මහතා ප්‍රකාශ කළේය.දුමින්ද සිල්වා මහතාට වැඩිදුර ප්‍රතිකාර ලබාදීම සඳහා විදේශ රටකට රැගෙන යාමට තරම් සුදුසු සෞඛ්‍ය තත්ත්වයක් නොමැති බවත්, තව සති දෙක තුනක කාලයකින් ඔහු ප්‍රතිකාර සඳහා විදේශ රටකට රැගෙන යා හැකි බවත් වෛද්‍ය ගමගේ මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=n1110146</link>
    <topic>වැඩබලන විදුහල්පතින්ට සාධාරණත්වයක්</topic>
    <author>සිතාරා සේනානි සහ ස්වර්ණා විජේකෝන්</author>
    <content>වැඩ බලන විදුහල්පතිවරුන් ලෙස දීර්ඝ කාලයක්් සේවයේ යෙදී සිටින විදුහල්පතිවරුන්ට සාධාරණත්වය ඉටුකරන බව රජයේ මාධ්‍ය ප්‍රකාශක, ඇමැති කෙහෙළිය රඹුක්වැල්ල මහතා පවසයි.වැඩබලන විදුහල්පතිවරුන්ගේ ගැටලුව පිළිබඳ ජනාධිපති මහින්ද රාජපක්ෂ මහතාගේ විශේෂ අවධානය යොමුව ඇතැයිද කී ඇමැතිවරයා එම පිරිසට සාධාරණත්වය ඉටු විය යුතු බවට එතුමා පැහැදිලි ස්ථාවරයක සිටින බවද කීවේය.ඇමැති මණ්ඩල රැස්වීමේදී ජනාධිපති මහින්ද රාජපක්ෂ මහතා මේ සම්බන්ධයෙන් විශේෂ අවධානය යොමු කළ බවද කීවේය. ඇමැති කෙහෙළිය රඹුක්වැල්ල මහතා මේ බව පැවැසුවේ ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (13) පැවැති මාධ්‍ය හමුවේදී මේ පිළිබඳ මතු කැරුණු ප්‍රශ්නයකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=n1110148</link>
    <topic>හදිසි අනතුරකදී අංක 110 ඇමැතීමෙන් විනාඩි 10කින් ගිලන් රථයක්</topic>
    <author>සන්ධ්‍යා කරුණාරත්න</author>
    <content>හදිසි අනතුරකට ලක්වූ අයකුට රෝහලට යෑම සඳහා ගිලන් රථයක් අවශ්‍ය නම් 110 දුරකථන අංකය ඇමතීමෙන් අනතුර සිදු වූ ස්ථානයට විනාඩි දහයක් ඇතුළත ගිලන් රථයක් පැමිණෙන බව සෞඛ්‍ය අමාත්‍යාංශය පවසයි.කොළඹ, ගාල්ල, කුරුණෑගල යන දිස්ත්‍රික්කවල මේ ප්‍රවාහන පහසුකම දැනට ක්‍රියාත්මක වන අතර නොමිලේ ගිලන් රථ ප්‍රවාහන පහසුකම් මෙහිදී සපයනු ලැබේ.විශේෂයෙන්ම හදිසි අනතුරකට ලක්වන්නන් ආරක්‍ෂාකාරී ලෙස රෝහලට රැගෙන ඒමේ අවශ්‍යතාව ඉටුකිරීම සඳහා මේ ප්‍රවාහන පහසුකම් ආරම්භ කර ඇති බව කොළඹ ජාතික රෝහලේ විකලාංග හා අනතුරු පිළිබඳ විශේෂඥ වෛද්‍ය නරේන්ද්‍ර පින්තු මහතා පැවැසුවේය. දහවැනි ආසියානු සුෂුම්නා අනතුරු පිළිබඳ අන්තර්ජාල සමුළුව පිළිබඳ පැවති සම්මන්ත්‍රණයක් අමතමින් සෞඛ්‍ය අධ්‍යාපන කාර්යාංශයේදී ඊයේ (13 දා) මේ බව ප්‍රකාශ කළේය.මේ ගිලන් රථ සේවය ඉදිරි කාලය තුළ රට පුරා ක්‍රියාත්මක කිරීමට අවශ්‍ය පහසුකම් සැලැසීමට සෞඛ්‍ය අමාත්‍යාංශය කටයුතු කරන බව ද ඔහු කීය.දවස පුරා ඕනෑම වෙලාවක ක්‍රියාත්මක වන මේ සේවාව මගින් රෝගීන්ට විශාල සේවයක් සැපයෙන බව ජාතික රෝහලේ විකලාංග හා අනතුරු පිළිබඳ විශේෂඥ ශල්‍ය වෛද්‍ය ජී. එල්. පුංචිහේවා මහතා ප්‍රකාශ කෙළේය.කොඳුඇට පේළිය හා සම්බන්ධ අනතුරකට යම් පුද්ගලයකු ලක් වූ විට ලීයක් වැනි පැතලි ආධාරකයක තිරස් අතට රෝගියා තබා රෝහලට ගෙන ආ යුතු යැයි ද ඒ මහතා පැවසීය. හදිසි අනතුරුවලට ලක්වූ බොහෝ පුද්ගලයන් රෝහලට ගෙන ඒම සිදුකරන්නේ ත්‍රිරෝද රථවලින් බවත්, මෙසේ පිටකොන්ද සම්බන්ධව අනතුරට ලක්වූවන් ත්‍රිරෝද රථවලින් ප්‍රවාහනය කිරීමෙන් සුසුම්නාවට හානි විය හැකි බවත් වෛද්‍ය පින්තු මහතා ප්‍රකාශ කළේය.මෙම අවස්ථාවට සෞඛ්‍ය නියෝජ්‍ය ඇමැති අධිනීතිඥ ලලිත් දිසානායක, ඬ;යීජ්‍ය අධ්‍යක්‍ෂ ජෙනරාල් (මහජන සෞඛ්‍ය සේවා ධ්ධ්) වෛද්‍ය ආර්. සියඹලාගොඩ, රාගම පුනරුත්ථාපන රෝහලේ රක්තවේද හා වෛද්‍ය පුනරුත්ථාපන විශේෂඥ වෛද්‍ය ලිලානි පනන්ගල, සෞඛ්‍ය අමාත්‍යාංශයේ තරුණ. වැඩිහිටි, ආබාධිත හා අවතැන්වූවන් පිළිබඳ අධ්‍යක්‍ෂ වෛද්‍ය අනිල් දිසානායක මහත්ම මහත්මීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=n1110149</link>
    <topic>ජාත්‍යන්තර ත්‍රස්තවාදය පරාජය කිරීමට අපේ රණවිරු අත්දැකීම් ආදර්ශයක්</topic>
    <author>චන්ද්‍රිකා පෙරේරා</author>
    <content>වසර තිහකට අධික කාලයක් නිදැල්ලේ ක්‍රියා කළ ත්‍රස්තවාදී නායකයන්ට මුලින්ම මරණ බය ඇති කළේ යුද හමුදා විශේෂ බළකාය බව ආරක්ෂක ලේකම් ගෝඨාභය රාජපක්ෂ මහතා පැවසී ය.විශේෂ බළකාය මගින් එළි දැක්වූ “කිසි විටෙකත් සතුරාට යටත් නොවන මා” කෘතිය එළි දක්වමින් බත්තරමුල්ල වෝටර්ස් ඒජ් හෝටලයේ දී පෙරේදා (12) පැවැති උත්සව අවස්ථාව අමතමින් රාජපක්ෂ මහතා එම අදහස් පළ කළේ ය.රෙජිමේන්තු තොරතුරු අනාවරණය කෙරෙන සම්ප්‍රදායෙන් බැහැරව නව කතා ශෛලයෙන් මේ පොත ලියැවී ඇත. සංග්‍රාම භූමියේ දී ඔවුන් අත්විඳි සැබෑ අත්දැකීම් අළලා එම කෘතිය රචනා වී තිබේ.කැලණිය විශ්වවිද්‍යාලයේ හිටපු මානව ශාස්ත්‍ර පීඨාධිපති මහාචාර්ය චන්ද්‍රසිරි පල්ලියගුරු මහතා එම කෘතිය පිළිබඳ අදහස් දක්වමින් කියා සිටියේ “කිසි විටෙකත් සතුරාට යටත් නොවන මා” කෘතිය ශ්‍රී ලංකා යුද හමුදා විශේෂ බළකා සෙබළුන් ගේ වීර වික්‍රමාන්විත කතා අඩංගු අපූර්ව හා සදානුස්මරණීය නිර්මාණයක් වේවා යන්න ප්‍රාර්ථනා කරන බවයි.එහි දී වැඩිදුරටත් අදහස් දැක්වූ ආරක්ෂක ලේකම් ගෝඨාභය රාජපක්ෂ මහතා මෙසේ ද කීය.එල්.ටී.ටී.ඊ ය පැවැති යුගයේ සාම සාකච්ඡාවලදී ඔවුන් මුලින්ම ඉල්ලා සිටියේ විශේෂ බළකායේ ක්‍රියාකාරකම් නවත්වන ලෙසයි.මේ ඉල්ලීම මගින් එදා ඔප්පු වුණා ත්‍රස්තවාදීන් විශේෂ බළකායට කොතරම් බිය වී සිටියා ද යන්න.එදා ත්‍රස්තවාදීන් නොසිටි දකුණේ ප්‍රදේශවල පවා ප්‍රභූන්ට එල්.ටී.ටී.ඊ මරණ තර්ජනය තිබුණා. ත්‍රස්තවාදීන්ට නතුව තිබූ ප්‍රදේශවල ඔවුන්ට එවන් තර්ජන තිබුණෙ නැහැ. ඔවුන් නිදහසේ තම කටයුතු කළා.නමුත් යුද හමුදා විශේෂ බළකාය පිහිටුවා ක්‍ෂණික විහිදුම් බළකාය පිහිටුවීමෙන් පසු දකුණේ ප්‍රභූන්ට තිබූ තර්ජනය ත්‍රස්තවාදීන්ට ද විඳින්න සිදු වුණා.විශේෂ බළකාය ජීවිත පරදුවට තබා ත්‍රස්තවාදීන්ට නතුව තිබූ ප්‍රදේශවලට ඇතුළු වී අභීතව ක්‍රියාත්මක වුණා. කොටි නායක ප්‍රභාකරන් එදා බංකරවල සැඟ වුණා.පසුව ඇරඹි මානුෂික මෙහෙයුමේ දී සාමාන්‍ය සටනේ නිරත වූ ඒකකවල ඉදිරියට යාමට මාර්ගය සකසා දුන්නෙ විශේෂ බළකා කණ්ඩායම් 1986 වර්ෂයේ 38 කල්ලිය ලෙසින් ද පසුව ක්ෂණික විහිදුම් බළකාය ලෙසින් ද ප්‍රසිද්ධ වූ විශේෂ බළකාය 1985 වර්ෂයේ අග දී ස්ථාපිත කෙරුණා.2005 වර්ෂයේ ජනාධිපති ලෙස මහින්ද රාජපක්ෂ මහතා පත්වීමෙන් පසු අපේ රජයට අවශ්‍ය වුණා මේ දක්ෂ රණවිරුවා මේ රට ඒකීය කළ විරුවා බවට පත් කරන්න. වසර තුනකදී ඒ තත්ත්වයට පත්කිරීමට අපට හැකි වුණා.අතීතයෙන් පාඩම් ලබාගෙන විශේෂ බළකාය 1985 – 2005 දක්වා කාලයේ ජීවිත පරිත්‍යාගයෙන් සටන් කළා. නමුත් අපට අවශ්‍ය වුණේ කුඩා ජයග්‍රහණ නොව අවසන් අරමුණ ත්‍රස්තවාදය සම්පූර්ණයෙන් පරාජය කිරීමයි. එසේ නොකරන්නට ජීවිත පරිත්‍යාගය අවසන් වෙන්නෙ නැහැ. අපට හමුදාව හිටියෙ ලක්ෂයයි. එය 220000 දක්වා වැඩි කිරීම රජයේ ප්‍රථම පියවර වුණා.හැකියාව, පිරිස් බලය, සැපයීම් මෙන්ම ජාත්‍යන්තර බලපෑම් කෙරෙහි ද යොමු වෙන්න සිදු වුණා.හැකියාවන් කොතෙක් තිබුණත් මෙහෙයුම් අවස්ථා වලදී ජාත්‍යන්තර බලපෑම් නිසා සටන නවත්වන්න සිදු වුණා. මේ අපහසුතා වලට පිළිතුරු සොයා ඊළඟ පියවර ලෙසයි අපට මානුෂික මෙහෙයුම ආරම්භභ කරන්න සිදු වුණේ. අතීතයෙන් පාඩම් ඉගෙන ගෙන ඒවාට සැලසුම් ඉදිරිපත් කර රණවිරුවාට ක්‍රියාත්මක වීමට යි ඉඩ ලබා දුන්නෙ. රණවිරුවා සෑම හදවතකම අමරණීය වන ලෙස තැබීමට රජය කටයුතු කරනවා.නමුත් විවිධ අවශ්‍යතා තිබෙන අය විරුවන් අමතක කරන්න හදනවා. ජාත්‍යන්තරය හරහා මේ අය ක්‍රියාත්මක වී සිටිනවා. විශේෂ කාර්ය බළකායට විවිධ තර්ජන අදත් තිබෙනවා.කිසිම රටක හමුදා නිලධාරියකුට නැති අවබෝධයක් පුහුණුවක් හා හැකියාවක් අපේ නිලධාරීන්ට තිබෙනවා. ඒ අය වෙනත් කිසිදු රටක නිලධාරියකු සම¼ඟ සංසන්දනය කරන්න බැහැ. මානුෂික මෙහෙයුමේ දී වෘත්තීයමය ආකාරයෙන් මෙහෙයුම් වල නිරත වූ අපේ හමුදා අත්දැකීම් අනෙක් රටවලට ආදර්ශයක්. මේ අයගේ අත්දැකීම් ලබාගෙන ජාත්‍යන්තර ත්‍රස්තවාදය පරාජය කිරීමට විදේශයන් ක්‍රියා කළ යුතුයි.මානුෂික මෙහෙයුම අවස්ථාවෙ සිවිල් වැසියන්ව හිතා මතා ඝාතනය කළා කියා අපට එල්ලවී ඇති බරපතළ චෝදනා වැරදි බවට අප ජාත්‍යන්තරයට ඔප්පුකර තිබෙනවා. නිවැරදිව ඊට පිළිතුරු දී තිබියදීත් මේ වැරදි කරුණු පුන පුනා ඉදිරියට ගෙන යන බලවේග තිබෙනවා. එවැනි බලපෑම්වලට රජය මෙන්ම රටක් ලෙස සියලු වැසියන් මුහුණදීම යුතුකමක්. රටේ ජනාධිපතිවරයාව පවා මේ බලවේග මගින් යටත් කිරීමට සැලසුමක් තිබෙන බව හෙළිවී තිබේ.මෙය කෙටි කාලීන අවශ්‍යතා නිසා සමහරු කරන විශාල වරදක් බව හෙතෙම පෙන්වා දුන්නේ ය.විශේෂ බළකා රෙජිමේන්තු අධිපති මේජර් ජෙනරාල් සුමේධ පෙරේරා, එම බලසේනාංකාධිපති කර්නල් හරේන්ද්‍ර රණසිංහ මහත්වරු ද එහිදී අදහස් දැක් වූහ.හමුදා මාණ්ඩලික ප්‍රධානී එයාර් චීෆ් මාර්ෂල් රොෂාන් ගුණතිලක, යුද හමුදාපති ලුතිනන් ජෙනරාල් ජගත් ජයසූරිය, ගුවන් හමුදාපති එයාර් මාර්ෂල් හර්ෂ අබේවික්‍රම, නාවික හමුදාපති සෝමතිලක දිසානායක, ජාතික ආරක්ෂක මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ල, මේජර් ජෙනරාල් (විශ්‍රාමික) ගාමිණී හෙට්ටිආරච්චි හා (විශ්‍රාමික) කර්නල් රාජ් විජේසිරි මහත්වරු ඇතුළු විශාල පිරිසක් මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=n11101410</link>
    <topic>බීජ හා රෝපණ ද්‍රව්‍ය ප්‍රවර්ධන ඒකකයක් බතලේගොඩට</topic>
    <author>සමන්මලී පි‍්‍රයශාන්ති</author>
    <content>දිවයින පුරා ගොවීන් වෙත ඉහළ ගුණාත්මක බවකින් යුක්ත බීජ බෙදා දීම සඳහා තවත් බීජ හා රෝපණ ද්‍රව්‍ය ප්‍රවර්ධන ඒකකයක් බතලේගොඩ වී පර්යේෂණ ආයතන පරිශ්‍රයේ ඉදි කෙරේ.වයඹ පළාතේ ගොවි ජනතාව ඉලක්ක කර ගනිමින් ආරම්භ කෙරෙන මෙම ප්‍රවර්ධන ඒකකයෙන් කෘෂිකර්ම දෙපාර්තමේන්තුවේ නිෂ්පාදිත ගුණාත්මක බීජ හා රෝපණ ද්‍රව්‍ය බීජ නිෂ්පාදකයින්, අලෙවිකරුවන්, හා ගොවීන්ට පහසුවෙන් ලබා ගැනීමට අවස්ථාව ලැබේ.මෙම බීජ හා රෝපණ ද්‍රව්‍ය අලෙවි ප්‍රවර්ධන ඒකකය කෘෂිකර්ම ඇමැති මහින්ද යාපා අබේවර්ධන මහතාගේ ප්‍රධානත්වයෙන් පසුගිය දා ආරම්භ කෙරිණී. එහිදී අදහස් දැක්වූ ඇමැතිවරයා ප්‍රකාශ කළේ රටේ ජනතාවගේ අවශ්‍යතාව හා වෙළෙඳපොළ අවශ්‍යතාව හඳුනාගෙන භෝග වගා කිරීමෙන් අතරමැදියන් සඳහා යන මුදල අඩුකර ගත හැකි බවයි.නිදහස් වෙළෙඳාමක් ඇති රටක රජයේ කිසිම බලපෑමකින් තොරව ගොවීන්ට රිසි සේ භෝග වගා කිරීමට අවස්ථාව ඇති බව පැවසූ ඇමැතිවරයා ගොවි සංවිධාන හරහා තමන්ගේ ප්‍රශ්න ගැටලු නිරාකරණය කිරීමට උත්සාහ ගන්නා ලෙසත් ගොවි සංවිධාන ශක්තිමත් කිරීමට කටයුතු කරන ලෙසත් ජනතාවගෙන් ඉල්ලීමක් කළේ ය.මේ රටේ ගොවීන් තමා වගා කරන භෝගයෙන් ලාභයක් ලැබිය යුතු බවත් එසේ නැතහොත් එම ගොවිතැනෙන් ප්‍රයෝජනයක් නැති බවත් හෙතෙම කීවේය.රටේ පවතින සශ්‍රීක යුද්ධය ජය ගැනීමේ කාලය දැන් එළැඹ තිබෙන බැවින් රජය එය ජයගැනීමට අවශ්‍ය සහය ලබාදෙන බවත් අබේවර්ධන මහතා ප්‍රකාශ කළේය.මේ රටේ සෑම බිම් අඟලක්ම ජනතාවට අයිති බව කී ඒ මහතා එකම ජනතාවක් එකම රටක්, එකම වගකීමක්, එකම ගමනක් අපට තිබෙන බවත් කීවේය.මෙම බීජ රෝපණ ද්‍රව්‍ය අලෙවි ප්‍රවර්ධන ඒකකය මෙන් තවත් ඒකක කිහිපයක් අනුරාධපුර, බදුල්ල, මොනරාගල, දිස්ත්‍රික්කවල පිහිටුවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=n11101411</link>
    <topic>ශ්‍රී ලංකාවේ සංවර්ධන ව්‍යාපෘතිවල කැපී පෙනෙන වර්ධනයක්</topic>
    <author>මහින්ද අලුත්ගෙදර</author>
    <content>දශක තුනක කාලයක් ශ්‍රී ලංකාවේ පැවැති ත්‍රස්තවාදය සම්පූර්ණයෙන්ම නිමා කිරීමෙන් පසු රටේ සංවර්ධනය සඳහා ශ්‍රී ලංකා රජය ක්‍රියාත්මක කර තිබෙන ව්‍යාපෘතීන්හි කැපී පෙනෙන වර්ධනයක් පෙන්නුම් කරන බව එක්සත් ජාතීන්ගේ අධ්‍යාපනික, සංස්කෘතික හා විද්‍යාත්මක සංවිධානය (යුනෙස්කෝ) පවසයි.ශ්‍රී ලංකා රජයේ සංවර්ධන ව්‍යාපෘතීන්හි සාර්ථකත්වය ඉතා වැදගත් වන අතර අධ්‍යාපන ක්ෂේත්‍රයේ ගොඩනැඟී තිබෙන යහපත් ප්‍රවණතාව හේතුවෙන් සාක්ෂරතා මට්ටම ඉහළ යාම අගය කළයුතු බව යුනෙස්කෝ සංවිධානයේ අධ්‍යක්ෂ ජනරාල් අයිරිනා බෝකෝවා මහත්මිය සඳහන් කරයි. ප්‍රංශයේ නිල සංචාරයක නිරතවූ විදේශ කටයුතු ඇමැති මහාචාර්ය ජී.එල්. පීරිස් මහතා පැරිස් නුවර පිහිටි යුනෙස්කෝ සංවිධාන මූලස්ථානයේදී පෙරේදා (12) හමුවූ අවස්ථාවේදී ඇය මේ බව ප්‍රකාශ කර ඇතැයි විදේශ කටයුතු අමාත්‍යාංශය ප්‍රකාශ කරයි.විදේශ කටයුතු ඇමැති මහාචාර්ය ජී.එල්. පීරිස් මහතා එම සාකච්ඡාවේදී ශ්‍රී ලංකාවේ වත්මන් තත්ත්වය මෙන්ම මේ වනවිට ලබා තිබෙන ප්‍රගතිය සම්බන්ධයෙන් දීර්ඝ වශයෙන් කරුණු පැහැදිලි කර තිබේ.ඊට අමතරව ජාතීන් අතර සමඟිය වර්ධනය කිරීම, ප්‍රතිසංධාන ක්‍රියාවලිය, නැවත පදිංචි කිරීම හා පුනරුත්ථාපන ක්‍රියාවලිය ඇතුළු රජයේ ක්‍රියාකාරකම් රැසක් සම්බන්ධයෙන්ද විශේෂ අවධානය යොමු කර තිබෙන බව විදේශ කටයුතු අමාත්‍යාංශය කියයි.යුද ගැටුම් පැවැති උතුරු හා නැඟෙනහිර පළාත් ඇතුළුව දිවයිනේ සෑම ප්‍රදේශයක්ම සංවර්ධනය කිරීම සඳහා පියවර රැසක් ගෙන තිබෙන බවත් ඒ මඟින් සෑම ප්‍රදේශයකම දැවැන්ත සංවර්ධනයක් ඇතිවී තිබෙන බවත් විදේශ ඇමැතිවරයා මෙහිදී ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=n11101412</link>
    <topic>ජනපති ධුරය දක්වා මා පැමිණි ගමනට භාරතගෙන් ලැබුණු සහාය ප්‍රශංසනීයයි</topic>
    <author/>
    <content>භාරත නමැති කම්කරු නායකයා වෘත්තීය සමිති ව්‍යාපාරයේ කැපීපෙනෙන වෙනසක් ඇති කළ බවත්, කම්කරුවන් වෙනුවෙන් සැමදා පෙනී සිටි බවත් ජනාධිපති මහින්ද රාජපක්ෂ මහතා පවසයි.භාරතගේ අභාවය රටට, වෘත්තීය සමිති ව්‍යාපාරයට සේම ජනාධිපති කාර්යාලයටද පිරිමැසිය නොහැකි පාඩුවක් බව ජනාධිපතිවරයා සඳහන් කළේය.භාරත ලක්ෂ්මන් පේ‍්‍රමචන්ද්‍ර මහතාගේ අභාවය පිළිබඳ ශෝක පණිවිඩයක් නිකුත් කරමින් ජනාධිපති මහින්ද රාජපක්ෂ මහතා එසේ ප්‍රකාශ කෙළේය.එම ශෝක පණිවිඩයේ මෙසේද සඳහන් වේ.ජනාධිපති වෘත්තීය සමිති අධ්‍යක්ෂ ජනරාල් භාරත ලක්ෂ්මන් පේ‍්‍රමචන්ද්‍ර මහතාගේ අභාවය පිළිබඳ පුවත මා හට ඇති කළේ මහත් සංවේගයෙකි. දේශපාලන සබඳතාවය සේම අප අතර තිබූ දැඩි මිත්‍රත්වයද ඒ සඳහා හේතු වී තිබේ.ජනතාව අතර සමීපතමයකු වූ භාරත ලක්ෂ්මන් පේ‍්‍රමචන්ද්‍රයන් නිරන්තරයෙන් ඔවුන්ගේ ඉමහත් ආදරයට පාත්‍ර විය. එසේම ජනතාවගේ ආදරය ඔහු මහත් සේ අභිමානයට පත් කළ බව මම දනිමි. ජනතාවට සේවය කිරීමට ඔහු තුළ තිබූ උනන්දුව නොනිමෙන්නකි. භාරතට ජනතාව ගරු කළේ ප්‍රාදේශීය සභා, පළාත් සභා සේම පාර්ලිමේන්තු මන්ත්‍රීවරයකු දක්වාම ඔහු රැගෙන යමිනි.මා පාර්ලිමේන්තු මන්ත්‍රී ධුරයේ සිට ජනාධිපති ධුරය දක්වා පැමිණි ගමනේදී භාරත ලක්ෂ්මන් පේ‍්‍රමචන්ද්‍රයන් පාර්ලිමේන්තු කණ්ඩායම තුළත් ඉන් පිටතදීත් ලබා දුන් සහයෝගය මට කිසිදා අමතක කළ නොහැකි ය. අන්‍යෝන්‍ය සහයෝගයෙන් යුතුව භාරත ලක්ෂ්මන් පේ‍්‍රමචන්ද්‍රයන් සහ මා කටයුතු කළ ආකාරය මට සදා අනුස්මරණීය ය. මා අගමැතිවරයා ලෙස පත් වූ පසු පළමු කැබිනට් පත්‍රිකාව ඉදිරිපත් කළේ, භාරත අගමැති වෘත්තීය සමිති පිළිබඳ අධ්‍යක්ෂ ජනරාල්වරයා ලෙස යෝජනා කරමිනි. ඉන්පසු වෘත්තීය කටයුතු පිළිබඳ ජනාධිපති අධ්‍යක්ෂ ජනරාල්වරයා ලෙස අවසාන මොහොත දක්වා මා හා එක්ව ජනතා මෙහෙවරේ යෙදුන භාරත ජනාධිපති කාර්යාලයේ මහජන හමුවීම් පිණිස කාර්යාලයක් පවත්වාගෙන යමින් විශාල මෙහෙවරක් කළේය.භාරත ලක්ෂ්මන් පේ‍්‍රමචන්ද්‍ර මහතා මූලික අධ්‍යාපනය ලැබුවේ කොළඹ ආනන්ද විද්‍යාලයෙනි. පියාගේ ආභාෂයෙන් වාමාංශික දේශපාලනය කෙරෙහි ඇදී ගිය භාරත 1979 දී ශ්‍රී ලංකා නිදහස් පක්ෂයේ කොළොන්නාව නාගරික මන්ත්‍රීවරයා ලෙස පත්විය. පසුව ශ්‍රී ලංකා මහජන පක්ෂයට එක්ව භාරත ලක්ෂ්මන් පේ‍්‍රමචන්ද්‍ර කොළොන්නාව ආසන සංවිධායකවරයා වූයේ ය. ශ්‍රී ලංකාවේ පළමු පළාත් සභා මැතිවරණයේ දී මහජන පක්ෂය නියෝජනය කරමින් එක්සත් සමාජවාදී පෙරමුණෙන් පළාත් සභා මන්ත්‍රීවරයෙකු ලෙස භාරත තේරී පත්විය.ඔහු 1994 පැවැති මහා මැතිවරණයෙන් ශ්‍රී ලංකා මහජන පක්ෂයේ අපේක්ෂකයකු ලෙස කොළඹ දිස්ත්‍රික්කයට තරග කරමින් පළමුවරට පාර්ලිමේන්තුව නියෝජනය කළේ ය. පොදු පෙරමුණ සමඟ එක්වූ පසු 2000 වර්ෂයේ මහ මැතිවරණයට ඉදිරිපත් වී විපක්ෂයේ මන්ත්‍රීවරයකු ලෙස ඔහු පාර්ලිමේන්තුව නියෝජනය කළේ ය.පාර්ලිමේන්තුවේ පක්ෂ විපක්ෂ සියලු දෙනා අතර භාරත ඉතා ජනප්‍රිය මන්ත්‍රීවරයකු වූ අතර ඔහු තුළ වූ දැඩි මිත්‍රශීලී බවට සැවොම ආදරය කළහ.භාරතගේ අභාවය රටට, වෘත්තීය සමිති ව්‍යාපාරයට, සේම ජනාධිපති කාර්යාලයටද පිරිමැසිය නොහැකි පාඩුවකි. මේ සියල්ලටම සේම ඔහු ආදරය කළ ජනතාවට සාධාරණය ඉටුකිරීම ඔහුට ආදරය කළ සැමගේ සැනසීමට හේතුවන බව මම දනිමි.භාරත ලක්ෂ්මන් පේ‍්‍රමචන්ද්‍ර මහතාගේ අභාවයෙන් ශෝකයට පත් ආදරණීය බිරිය සුමනා පේ‍්‍රමචන්ද්‍ර මහත්මියට ද, හිරුණිකා දියණියට ද, යොහේන්ද්‍ර පුතුට ද, පවුලේ නෑ හිත මිතුරන් ඇතුළු කොළොන්නාවේ ජනතාවට ද මාගේ සංවේගය ප්‍රකාශ කරමි.අවමංගල්‍ය උත්සවයේදී අගමැති දි. මු. ජයරත්න මහතා මෙසේ ප්‍රකාශ කෙළේය.මා මුලින්ම භාරත ලක්ෂ්මන් පේ‍්‍රමචන්ද්‍ර මහතා හඳුනාගත්තේ එතුමන් කුඩා අවදියෙයි. ඒ එතුමන්ගේ පියා සමඟ මා දේශපාලනය කිරීමට පැමිණි නිසයි. එදා සිට ඔහු මියයන තෙක් අප සුහද මිතුරන් ලෙස ඇසුරු කළා.භාරත, දක්ෂ දේශපාලනඥයෙක්, ජන නායකයෙක්. යම් වැඩක් බාරගතහොත් එය අකුරටම ඉටුකිරීමට ඔහු පුරුදු වී සිටියා.ශ්‍රී ලාංකීය කම්කරු පන්තිය දේශපාලන හා වෙනත් භේදයකින් තොරව ඒකරාශී කිරීමට භාරත ලක්ෂ්මන් පේ‍්‍රමචන්ද්‍ර මහතා විශාල මෙහෙයක් කළා.ඇතැම් පුද්ගලයන්ගේ ප්‍රශ්න ඔහු තනි තනිව සාකච්ඡා කළා. ඔහුට හැකි පමණින් ඊට විසඳුම් ලබාදීමට පියවර ගත්තා. හොඳ අය අතර එක්කෙනෙක් දෙන්නෙක් සුළු සුළු වැරැදි කරනවා. එයින් සමස්ත සමාජයම අපකීර්තියට පත් වෙනවා. මේ තත්ත්වය වෙනස් කරන්න අප සියලුදෙනාම එකතු විය යුතුයි.ඒ සඳහා හොඳම අවස්ථාව මෙය යැයි මා සිතනවා.භාරත ලක්ෂ්මන් පේ‍්‍රමචන්ද්‍ර මහතාට අවසන් ගෞරව දැක්වීමට විශාල පිරිසක් පැමිණ සිටිනවා. තම නායකයාට කළගුණ දැක්වීමට පැමිණි ඔබ සැමට රජයේ ස්තුතිය පිරිනමනවා.ශ්‍රී ලංකා නිදහස් පක්ෂයේ මහ ලේකම් සෞඛ්‍ය අමාත්‍ය මෛත්‍රීපාල සිරිසේන මහතා, - දේශපාලන ගමනේ දීර්ඝ මිත්‍රයකුගෙන් ඈත්වීමට සිදුවීම දරාගත නොහැකි වේදනාවක්. භාරත භාරදුන් වැඩක් හරියට කළ මානව හිතවාදී වෘත්තීය සමිති නායකයෙක්. අයුක්තිය අසාධාරණය රජයන විට එයට විරුද්ධව නැගී සිටි කෙනෙක්. ඔහුගේ ජීවිතය අහිමි වූයේ ජනතාව සමඟ ජනතාව වෙනුවෙන් ජනතා අයිතීන් සුරක්ෂිත කිරීම වෙනුවෙන් ජනතාව සමඟ සිටි මොහොතකයි. මෙවැනි සිදුවීම් රට තුළ සිදුවීමට ඉඩ නොතැබිය යුතුයි. පිරිහෙන දේශපාලන සංස්කෘතිය යළි යහපත් කරන්නට අප පෙළ ගැසිය යුතුයි. ඔහු භාරගත් වගකීම් ඉටුකළ කෙනෙක්.සමාජයට අත්‍යවශ්‍ය පුද්ගලයකු අපට නැතිවුනා. ම්ලේච්ඡ පුද්ගලයන් හානි කළ ජීවිත තුළින් යහපත් දේශයකට අඩිතාලම දැමිය යුතු යි. එයයි එවන් මිනිසුන්ට කළ හැකි උතුම්ම ගෞරවය.එක්සත් ජනතා නිදහස් සන්ධානයේ මහලේකම් හා ඛනිජ තෙල් කර්මාන්ත ඇමැති සුසිල් පේ‍්‍රමජයන්ත මහතා, - කිව යුතු දේ බොහෝ ඇතත් එය කීමට අවස්ථාව මෙය නොවන අතර දිගු සුසුමක් හෙළා එය පිටකරන බව පැවැසීය.වසර 1979 දී අවුරුදු 23 ක තරුණයකු ලෙස කොළොන්නාව නගර සභාවට මන්ත්‍රීවරයකු වශයෙන් පත්වූ භාරත බස්නාහිර පළාත් සභාව පිහිටවූ අවස්ථාවේ එක්සත් සමාජවාදී පෙරමුණේ මන්ත්‍රීවරයකු ලෙස පත්වූ හැටි සිහිපත් කළේය.අනතුරුව පැවැති පළාත් සභාවේදී තමා සමඟද කටයුතු කළ ඔහු අවසාන වශයෙන් ඉකුත් මැතිවරණයට පෙර මුල්ලේරියාවේදී මහජන රැස්වීමකදී හමුවූ බව පැවැසීය.එහිදී අප හැමෝටම ස්තුති කරමින් කතා කළේ මේ සමුගැනීම දැනගෙනද. භාරත සැබෑ දේශපාලනඥයකු ලෙස තම කාර්ය ඉටුකළ අයෙක් බවට මේ පැමිණ සිටින ජනතාවගෙන් ඔප්පුවන බව පැවසූ සුසිල් පේ‍්‍රමජයන්ත් මහතා ඒ දේශපාලනඥයාව දේශපාලනයට පැමිණ සිටි දේශපාලනය නොදත් පුද්ගලයකු ඝාතනය කළ බව පැවැසීය.ඒ මහතාගේ පළමු පාර්ලිමේන්තු කතාවේදීද ඉකුත් භීෂණ සමයේ අත්දැකීම් හා මත්ද්‍රව්‍ය නිසා තරුණ පරපුර විනාශවීම පිළිබඳ සිහිපත් කර ඇත. ඔහු මිනීමැරුමක් සිදුකළ අයකුට මරණ දඬුවම දියයුතුයැයි පෞද්ගලික යෝජනාවක් ගෙන ආ බව ද හෙතෙම පෙන්වා දුන්නේය.ඒකාබද්ධ වෘත්තීය සමිති සන්ධානයේ සභාපති හා බස්නාහිර පළාත් ආණ්ඩුකාර අලවි මවුලානා මහතා, - මෙම මනාප මැතිවරණ ක්‍රමය දැන්වත් අවසන් කර දමන්නැයි ජනාධිපති මහින්ද රාජපක්ෂ මහතාගෙන් ඉල්ලා සිටින බව පැවැසුවේය.හැමදාමත් අපි මේ පිළිබඳ කතා කළාට මෙම මනාප ක්‍රමය අහෝසි කිරීමට පියවර ගෙන නොමැති බව පෙන්වා දුන් ඒ මහතා ඒ නිසා මේ රටේ ජනතාව ආදරය කළ සැබෑ ජනනායකයකු අහිමි වී ඇතැයි පැවැසීය.භාරත ලක්ෂ්මන් පේ‍්‍රමචන්ද්‍ර සහෝදරයා කිසිවිටෙක කාගෙවත් සිත් රිදවන ආකාරයට කතා කරන්නේ නැතැයි හෙතෙම කීවේය.එක්සත් ජාතික පක්ෂයේ නියෝජ්‍ය නායක කරු ජයසූරිය මහතා - භාරත ලක්‍ෂ්මන් ප්‍රේමචන්ද්‍ර මහතා මහත්මා ගුණ තිබූ නායකයෙක් ලෙසයි අප සියලු දේනාම හඳුනාගෙන තිබුණේ. එතුමා කිසිදාක විපක්ෂයේ අයකුට තාඩන පීඩන එල්ලකෙළේ නැහැ. සියලු දෙනාම සමඟ එක්ව සුහඳව වැඩ කළා.එවැනි ජන නායකයකු ම්ලේච්ඡ ලෙස ඝාතනය කළ පිරිස් හට නිසි දඬුවම් ලබාදිය යුතුයි.එම සංස්කෘතිය වෙනස් කරන්න අප රජය සමඟ අත්වැල් බැදගන්න සූදානම්.මෙහිදී විපක්ෂනායක රනිල් වික්‍රමසිංහ මහතාගේ ශෝක පණිවුඩයද කරු ජයසූරිය මහතා ඉදිරිපත් කෙළේය.කෝට්ටේ ශ්‍රී නාගවිහාරාධිපති මාදුළුවාවේ සෝභිත හිමියෝ ප්‍රධාන අනුශාසනාව පවත්වමින් මෙසේ පැවසූහ.භාරත ලක්‍ෂ්මන් ප්‍රේමචන්ද්‍ර මහතාගේ මරණයෙන් පෙන්නුම් කරන්නේ මේ මැතිවරණ මනාප ක්‍රමය අදම නැවැත්විය යුතු බවයි.පරණ ඡන්ද ක්‍රමය නිසා තම ජන මතය ප්‍රකාශ කිරීමේ අවස්ථාව තිබුණා. නමුත් මනාප ක්‍රමය නිසා තමන්ට ඇති මැතිවරණ ප්‍රදේශය පුළුල් වනවා. ජනතා ගැටලු වැඩි වෙනවා. මේ බර අපේක්ෂකයන්ට දරන්න බැහැ. රටට නොගැලපෙන ක්‍රමයක්. තම පාක්ෂිකයන් අතර පවා වෛරය ක්‍රෝධය ඇති වෙනවා. එහි උච්චතම අවස්ථාව තමයි භාරත ප්‍රේමචÁද්‍ර මහතාගේ මරණය. ඒ නිසා වහාම මෙම මනාප ක්‍රමය දැන්වත් නැවැත්විය යුතු යැයි මාදුළුවාවේ සෝභිත හිමියෝ ප්‍රකාශ කළහ.ම්ලේච්ඡ දේශපාලනය මුළු කොලොන්නාවම වෙලාගෙන හඳුනාගත් කුඩු තිප්පොළවල් විතරක් කොලොන්නාව මුල්ලේරියාව නගරවල 570ක් තියෙනවා. විදේශ ගණිකාවන් ගෙන්වා පවත්වාගෙන යන ගණිකා මධ්‍යස්ථානයක් තියෙනවා. දේශපාලනයට මුවා වී මෙම සමාජ විරෝධී ක්‍රියාවන් සිදුවෙනවා. නීත්‍යානුකූලව පාවිච්චි කළ හැක්කේ එක ගිනිඅවියයි. ගිනි අවි 14ක් අත්අඩංගුවට පත් වුණේ කොහොමද ?මරදාන ශ්‍රී ලංකා ආයතනයේ නාගොඩ අමරවංශ හිමි. - පොදු ජනතාව වෙනුවෙන් 24 පැයම අවධියෙන් සිට ජනතාවට සේවය කළ භාරතගේ වියෝව ඇසීමෙන් කොළොන්නාව පමණක් නොව රටම ශෝකයෙන් කම්පිත වූවා. බලයට ඇති කෑදරකම ආශාව තෘෂ්ණාව නිසා මෙවන් චරිතයක් ඝාතනයට ලක්වුණා.භාරත ලක්ෂ්මන් ප්‍රේමචන්ද්‍ර මහතාගේ දියණිය වන හිරුණිකා ප්‍රේමචන්ද්‍ර මෙනවිය ජනතාව අමතමින් තම පියා නිර්භීත සැබෑ ජන නායකයකු බව පැවසුවාය.එහෙත් මෙවැනි අවාසනාවන්ත මරණයකට ගොදුරුවීම සඳහා තම පියාට සිදුවේ යැයි කිසි දිනෙක නොසිතූ බව ඇය කීවාය.සැමදාම පළාතේ ජනතාවට සාධාරණය ඉටුකිරීමට ක්‍රියා කළ තම පියාට සිදුවූ මෙම ම්ලේච්ඡ ක්‍රියාවට එරෙහිව ලකී අයියාට ආදරය කළ සැම දෙනාම එකාමෙන් නැගිට සිටිය යුතු යැයි හිරුණිකා මෙනවිය පෙන්වා දුන්නාය.දිවංගත භාරත ලක්ෂ්මන් ප්‍රේමචන්ද්‍ර මහතාගේ පුතණුවන් වූ චන්දීප් ප්‍රේමචන්ද්‍ර. - මගේ පියාට ඔබ සැම ඇමතුවේ ලකී අයියා යන ආදරණීය නාමයෙනි. ලකී අයියගේ නාමය ඉදිරියට ගෙන යන්න මගේ සොහොයුරියත් මාත් අද සිට කැපවෙනවා.ඔබට යම් ප්‍රශ්නයක් පැන නැගුණහොත් ඕනෑම අවස්ථාවක අපේ නිවසට පැමිණෙන්න යැයි ඉල්ලා සිටිනවා. පැය 24 පුරාම අපේ නිවෙසේ දොර ඔබ වෙනුවෙන් විවෘත වී තිබෙනවා.අසේල ප්‍රේමචන්ද්‍ර මහතා ස්තුති කතාව කරමින් භාරත ලක්ෂ්මන් මහතාගේ ම්ලේච්ඡ ඝාතන සිදුවීම, සිද්ධීන් විකෘති කිරීම සඳහා ඇතැම් පුද්ගලයින් පෞද්ගලිකවම තුවාල කර ගනිමින් රෝහල්වල හදිසි අනතුරු වාට්ටුවලට ඇතුළත්ව ප්‍රතිකාර ලබන බව පැවසීය.මේ සිදුවීම ගැන ස්වාධීන සාධාරණ පරීක්ෂණයක් පවත්වන ලෙස බලධාරීන්ගෙන් ඉල්ලා සිටින බව ප්‍රේමචන්ද්‍ර මහතා කීවේය.මෙම අවමඟුල් උත්සවයට ආණ්ඩු පක්ෂයේ මෙන්ම පක්ෂ විපක්ෂ මැති ඇමැතිවරු, දේශපාලන බලවතුන් මෙන්ම ක්‍රීඩාංගණයේ අතුරු සිදුරු නැති තරමට ලක්ෂයකට අධික වූ මහා ජන සමූහයක් සහභාගි වූහ.ඒ මහා ජන සාගරයෙන් කියා සිටියේ භාරතගේ මනුෂ්‍යත්වය පමණක් නොව ම්ලේච්ඡ ඝාතකයන්ට එල්ල වූ ජනතා විරෝධයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=n11101413</link>
    <topic>දිනමිණ-සරසවිය සුපර් නයිට් නොවැම්බර් 4දා</topic>
    <author/>
    <content>ලේක්හවුස් ආයතනය සංවිධාන කරන “දිනමිණ - සරසවිය සුපර් නයිට්” සංගීත ප්‍රසංගය නොවැම්බර් 04 වැනිදා රාත්‍රී 7.30 සිට කුරුණෑගල මාලිගාපිටිය ක්‍රීඩාංගණයේදී පැවැත්වේ.මේ සඳහා විද්‍යුත් මාධ්‍ය අනුග්‍රහය දෙරණ එෆ්. එම්. හා දෙරණ ටී. වී. ආයතනයෙන් ලබාදෙන අතර මුද්‍රිත මාධ්‍ය අනුග්‍රහය දිනමිණ හා සරසවිය පුවත්පත් විසින් ලබා දෙයි. දිනමිණ හා සරසවිය දීප ව්‍යාප්ත කිරීමේ ප්‍රචාරක මාලාවේ දෙවැන්න ලෙස මේ සංගීත ප්‍රසංගය පැවැත්වේ.කුරුණෑගල සම්පත් බුක්ෂොප් සහ ඇඩ්වටයිසින් ආයතනය මේ ප්‍රසංගය සඳහා අනුග්‍රාහකත්වය සපයයි.“සීදුව සකුරා” සංගීත කණ්ඩායම විසින් මෙහෙයවන මෙම ප්‍රසංගයේ ජයශංක රංග පදනම විසින් නර්තන දායකත්වය ලබා දෙයි. ජනපි‍්‍රය ගායක ගායිකාවන් රැසක් මේ සඳහා ගීත ගායනා කරයි.දිනමිණ, සරසවිය ඇතුගල්පුර සුපර් නයිට් සංගීත ප්‍රසංගයේ ප්‍රධාන අනුග්‍රාහක සම්පත් පොත්හල සහ දැන්වීම් ආයතනයේ අධිපති සුරේෂ් සඳරුවන් පතිරණ මහතා අනුග්‍රාහක චෙක්පත ලේක්හවුස් ආයතනයේ ප්‍රධානී අලෙවි සහ ශාඛා කාර්යාල, සුනිල් සෙන්දනායක මහතා වෙත පිරිනැමූ අවස්ථාව. කුරුණෑගල ප්‍රධාන පුවත්පත් අලෙවි නියෝජිත සම්පත් ට්‍රේඩර්ස් අධිපති ඩබ්ලිව්. පී. පතිරණ මහතා, ලේක්හවුස් ආයතනය නියෝජනය කරමින් අමිල පීරිස් සහ කුරුණෑගල දිස්ත්‍රික්කයේ ප්‍රාදේශීය අලෙවි විධායක චන්දන ලන්සක්කාර මහත්වරු මෙහි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=n11101414</link>
    <topic>යුරෝපා පාර්ලිමේන්තුවේ චනල් 4 වීඩියෝව ප්‍රදර්ශනය කිරීම ද්වේශ සහගත ක්‍රියාවක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ උගත් පාඩම් හා ප්‍රතිසංධාන කොමිෂමේ වාර්තාව නිකුත් වීමට ආසන්නව තිබියදී යුරෝපා පාර්ලිමේන්තුව තුළ බ්‍රිතාන්‍ය චනල් 4 වීඩියෝ පටය ප්‍රදර්ශනය කිරීම ද්වේශ සහගත ක්‍රියාවක් බව රජය අවධාරණය කරයි.අසත්‍ය තොරතුරු මත පදනම් කරගත් එම වීඩියෝ පටය ප්‍රදර්ශනය කිරීම එල්.ටී.ටී.ඊ ත්‍රස්තවාදීන්ට උඩ ගෙඩි දීමක් බව බෙල්ජියම, ලක්ෂම්බර්ග් හා යුරෝපා හවුලේ ශ්‍රී ලංකා තානාපති රවිනාථ ආරියසිංහ මහතා පවසයි.බ්‍රිතාන්‍ය චනල් 4 වීඩියෝ පටය යුරෝපා පාර්ලිමේන්තුව තුළ පෙරේදා (12) ප්‍රදර්ශනය කිරීමෙන් අනතුරුව පැවැති විශේෂ සාකච්ඡාවකදී ශ්‍රී ලංකා තානාපතිවරයා මේ බව ප්‍රකාශ කළ බව බ්‍රසල්ස්හි ශ්‍රී ලංකා තානාපති කාර්යාලය සඳහන් කරයි.සත්‍ය කරුණු බවට තහවුරු කර නොගත් මේ වීඩියෝපටය යුරෝපා පාර්ලිමේන්තුව තුළ ප්‍රදර්ශනය කිරීම සඳහා ජාත්‍යන්තර ක්ෂමා ආයතනය, හියුමන් රයිට් වොච් සංවිධානය හා ජාත්‍යන්තර අර්බුද සඳහා මැදිහත් වීමේ කණ්ඩායම විසින් කටයුතු සංවිධානය කර තිබේ.බ්‍රිතාන්‍ය චනල් 4 වීඩියෝ පටය එහිදී ප්‍රදර්ශනය කිරීමෙන් අනතුරුව එහි අධ්‍යක්ෂ, නිෂ්පාදක හා යුරෝපා පාර්ලිමේන්තුවේ සාමාජිකයන් කිහිප දෙනෙක් සභාව ඇමතූ බවද බ්‍රසල්ස්හි ශ්‍රී ලංකා තානාපති කාර්යාලය කියයි.යුද ගැටුම් අවසන් වීමෙන් අනතුරුව ශ්‍රී ලංකා රජය ගෙන යන සංවර්ධන ක්‍රියාදාමය අඩපණ කිරීම සඳහා ගත් උත්සාහයක් ලෙස මෙය පෙන්වා දෙන රවිනාථ ආරියසිංහ මහතා එල්.ටී.ටී.ඊ ග්‍රහණයේ සිටි ශ්‍රී ලාංකික ද්‍රවිඩ ජාතිකයන් විඳි දුක ඒ තුළින් නිරූපණය නොවන බවද පවසා ඇත.කෙසේ වුවද මේ වීඩියෝ පටය ප්‍රදර්ශනය කිරීම සම්බන්ධයෙන් යුරෝපා පාර්ලිමේන්තුව හෝ ඊට සම්බන්ධ කිසිඳු නිල දේශපාලනික සංවිධානයක් සම්බන්ධ නොමැති බවට යුරෝපා පාර්ලිමේන්තුවේ සභාපති ආචාර්ය ජර්සි බුසෙක් මෙහිදී පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=r1110141</link>
    <topic>පුත්තලම කර්මාන්ත පුරය වසර 4ක් වල් බිහි වෙලා</topic>
    <author>පුත්තලම දිසා විශේෂ ලංසගේ සිරිවර්ධන</author>
    <content>පුත්තලම කර්මාන්ත පුරයට වසර 4ක් ගතවී ඇතත් මෙතෙක් ඉදිවී ඇති ගොඩනැඟිලි කැලෑවට යටවී ජනතාවට ලබාදුන් බලාපොරොත්තු බොඳවී යන තැනට පත්වී තිබීම කනගාටුවට කරුණකි.පුත්තලම සිමෙන්ති කම්හල ආසන්නවම මේ කම්හල පිහිටුවා ඇත.එහි මාර්ග ඉදිකොට කර්මාන්ත 28ක් පළමු පියවර ලෙස බිහිකිරීමටත්, රැකියා 400ක් ලබාදීමටත් සැලසුම් කර තිබුණි. එහෙත් මෙතෙක් සිදුවී ඇත්තේ කොහුබත් කර්මාන්තයක් හා පසුගියදා ආරම්භ කළ දැවිතෙල් පිරිපහදු කම්හලක් පමණක් වීම ගැන ජනතාවගේ ඉච්ඡාභංගත්වයට හේතුවී ඇත.විදේශීය ආයෝජකයන් සමඟ දේශීය කර්මාන්තකරුවන් හවුල් කරගෙන ආයෝජන මණ්ඩලයේද ආධාර ලබාගනිමින් රැකියා උත්පාදනය කොට දේශීය වෙළෙළඳපොළට අවශ්‍ය භාණ්ඩ බහුතරයක් ලබාදීම සඳහා එදා කර්මාන්ත අමාත්‍යාංශය සැලැසුම් කොට තිබුණි.මුල්ගල් තැබීමේ උත්සවය සඳහා හඳුනාගත් එම කර්මාන්ත කරුවන්ද සහභාගි කර ගෙන, ඔවුන් සඳහා භූමියද වෙන්කරගෙන, ගොඩනැඟිලි ඉදිකිරීම ආරම්භ කළ නමුත් අද වනවිට ගොඩනැගිලි කිහිපයක් කැලෑවෙන් වැසී ඇත.එවකට සිටි ප්‍රබල දේශපාලනඥයන් රැසකගේ සහභාගිත්වයෙන් පුත්තලම කර්මාන්ත පුරයේ ඉදිකිරීම් ඇරැඹූ නමුත් අද වනවිට සිදුවී ඇති මේ සෝචනීය තත්වය ගැන වගකිවයුතු කිසිවෙක් පුත්තලමේ නොවීම කනගාටුවට කරුණකි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=r1110142</link>
    <topic>අනුරාධපුර ග්ලිරිසීඩියා ජීව බලශක්ති විදුලි බලාගාරය</topic>
    <author>අනුරාධපුර අතිරේක දිස්ත්‍රික් සමූහ නිමල් විජේසිංහ</author>
    <content>ශ්‍රී ලංකාවේ ප්‍රථම ජීව බලශක්ති විදුලි බලාගාරය ළඟදීම අනුරාධපුර දිස්ත්‍රික්කයේ තිරප්පනේ ප්‍රාදේශීය ලේකම් බල ප්‍රදේශයේ ලබුනෝරුව කට්ටමුරිච්චාන ගම්මානය ආශ්‍රිතව විවෘත කිරීමට නියමිතය.ලබුනෝරුව මානව හා ප්‍රජා තරුණ සංවිධානය සමග මූලික වැය වශයෙන් රුපියල් මිලියන 380ක් ආයෝජනය කර හේලියෝස් තිරප්පනේ බයෝපවර් ව්‍යාපෘති පෞද්ගලික සමාගම සමග හේලියෝස් රිනිවබල් එනර්ජි පෞද්ගලික සමාගම හා එවර්ජන්ටි වෙන්චර් ඉන්ඩියා යන ආයතන මෙම ජීව බලශක්ති විදුලි බලාගාරය ඉදිකර ඇත.තාප හරිත විදුලිය නිපදවීම සඳහා ඇල්බීසියා (වැටමාර) හෙවත් ග්ලිරිසීඩියා වියළි දර යොදා ගන්නා ලබුනෝරුව කට්ටමුරිච්චාන බලාගාරය මගින් ජාතික විදුලිබල පද්ධතියට මෙගාවොට් 2.5 ක විදුලි බලශක්තියක් එක්කරනු ලැබේ. විවෘත කරනු ලබන අවස්ථාවේ මුදාහරිනු ලබන්නේ කිලෝ වොට් 500 ක ධාරිතාවකි. එය ලබන අප්‍රියෙල් වන විට කිලෝවොට් 2500 දක්වා ඉහළ නැංවීමට අපේක්ෂිතය.මේ සම්බන්ධයෙන් අදහස් දැක්වූ විදුලි යෝජනා ක්‍රමයේ ව්‍යාපෘති සංවර්ධන ඉංජිනේරු පී. ආර්. විජේවර්ධන මහතා. පසුගිය වසර තුනක කාලයක් මුළුල්ලේ විදුලිබලාගාර සිහිනය සැබෑ කරගැනීම සඳහා ලබුනෝරුව මානව හා ප්‍රජා තරුණ සංවිධානය ඉමහත් කැපවීමකින් හා උනන්දුවකින් යුතුව කටයුතු කළා.දැනටමත් තිරප්පනේ ප්‍රදේශයේ අඩු ආදායම් ලාභී ගොවි පවුල් 3000ක් ඇල්බීසියා නොහොත් ග්ලිරිසීඩියා පැළ 1,000,000කට අධික ප්‍රමාණයක් වගා කර තිබෙනවා. ඔවුන් විසින් යම් ප්‍රමිතියකට අනුව වියලා සකස් කළ දහන දැව තොග සියල්ල ඉහළ මිලක් ගෙවා බලාගාරය සඳහා මිලදී ගනු ලබනවා. දිනකට ඇල්බීසියා දැව ටොන් 110 ක් පමණ විදුලිය නිපදවීම පිණිස අවශ්‍ය වෙනවා. වාර්ෂිකව මුල් අදියරේදී දහන ඇල්බීසියා දැව (දර) ටොන් 33000 – 40,000 දක්වා අවශ්‍ය ;වනවා. වටිනාකම රුපියල් මිලියන 110 කට අධිකයි.2012 වසර අවසානය වන විට මෙම සමස්ත විදුලිබලාගාර මගින් ජාතික විදුලිබල පද්ධතියට මෙගාවොට් 17.75 විදුලිය බල ධාරිතාවක් එක්කිරීම ආරම්භ කරනු ඇත..</content>
  </post></root>