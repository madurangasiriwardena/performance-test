<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=s1304234</link>
    <topic>හෝමාගම අධ්‍යාපන කොට්ඨාස ක්‍රීඩා ශූරතාව සීතාවකට</topic>
    <author>මංජුල හිරිපිටියහෝමාගම සංචාරක</author>
    <content>හෝමාගම අධ්‍යාපන කලාප කාර්යාලය සංවිධානය කළ කලාප මලල ක්‍රීඩා තරගාවලියේ ශූරතාව අත්කරගැනීමට සීතාවක අධ්‍යාපන කොට්ඨාසය සමත්විය. එහි දෙවැනි ස්ථානය හෝමාගම අධ්‍යාපන කොට්ඨාසය හිමිකරගත් අතර පාදුක්ක අධ්‍යාපන කොට්ඨාසයට තුන්වැනි ස්ථානය හිමිවිය.හෝමාගම, පාදුක්ක හා සීතාවක අධ්‍යාපන කොට්ඨාසවල ක්‍රීඩක ක්‍රීඩිකාවන් මේ ක්‍රීඩා උළෙලට සහභාගි වූහ.හංවැල්ල රාජසිංහ විදුහලේ පැවැති මේ ක්‍රීඩා උළෙලේ ජය සංකේත හා ත්‍යාග ප්‍රදානෝත්සවය අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් පැවැත්විණි.මේ අවස්ථාවට ඇමැති ගීතාංජන ගුණවර්ධන, හෝමාගම කලාප අධ්‍යාපන අධ්‍යක්ෂ පාලිත වීරසූරිය මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=s1304235</link>
    <topic>වෙළඳ සේවා ක්‍රිකට් ශූරතාවසම්පත් බැංකුවට</topic>
    <author/>
    <content>වෙළඳ සේවා ක්‍රිකට් සංගමය ප්‍රථම වතාවට මෙහෙයවූ විස්සයි20 පිළිමලුන් පිටු දැකීමේ සුපිරි ක්‍රිකට් තරගාවලියේ ශූරතාව දිනා ගැනීමට සම්පත් බැංකුව සමත් විය.සති අන්තයේ පැවැති මේ තරගාවලියේ අවසාන තරගයේදී සම්පත් බැංකු කණ්ඩායම කඩුලු 7කින් හැටන් නැෂනල් බැංකු පිල පරදවමින් ශූරතාව දිනා ගත්තේය.පළමුව පන්දුවට පහර දුන් හැටන් නැෂනල් බැංකු පිල ලකුණු 91ක් ලබා ගත් අතර පිළිතුරු වශයෙන් සම්පත් බැංකු කණ්ඩායම ඕවර 15.3කදී කඩුලු 3ක් පමණක් දැවී ලකුණු 95ක් වාර්තා කළේය.තරගාවලියේ තෙවැනි ස්ථානය කොමර්ෂල් ක්‍රෙඩිට් පිල ලකුණු 33කින් පරාජය කළ එච්.එස්.බී.සී. කණ්ඩායමට හිමි විය.අවසාන තරගයේ වීරයා මෙන්ම තරගාවලියේ දක්ෂතම පන්දු යවන්නා ලෙස සම්පත් බැංකුවේ සුවංජි මදනායක නම් කෙරිණි. තරගාවලියේ වීරයා වූයේ ද සම්පත් බැංකුවේ ම කෞශාල් සිල්වා ය. තරගාවලියේ දක්ෂතම පිතිකරු ලෙස කොමර්ෂල් ක්‍රෙඩිට් ඇන්ඩ් ෆිනෑන්ස් කණ්ඩායමේ ප්‍රසාද් ඩයස් තේරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=s1304236</link>
    <topic>බංග්ලාදේශ ක්‍රීඩකයන්ට දොස්</topic>
    <author/>
    <content>සිම්බාබ්වේ කණ්ඩායම හමුවේ ලකුණු 335කින් පළමු ටෙස්ට් තරගය පරාජය වීමේ හේතුවෙන් බංග්ලාදේශ කණ්ඩායමේ අසාර්ථක ක්‍රීඩා රටාව පිළිබඳ එරට ක්‍රිකට් බලධාරීන් දැඩි ලෙස කෝපයට පත්වී ඇත.සිම්බාබ්වේ සංචාරයට පෙර පැවැති ශ්‍රී ලංකා සංචාරයේ දී බංග්ලාදේශ ක්‍රීඩකයන් දැක්වූ විශිෂ්ට දස්කම් සිම්බාබ්වේ හී දී පෙන්වීමට නොහැකිවීම සම්බන්ධව එරට ක්‍රිකට් බලධාරීන් සිය ක්‍රීඩකයන්ගෙන් ප්‍රශ්න කරති. එමෙන්ම විවිධ ආබාධවලට ලක්වී සිටින ක්‍රීඩකයන් නැවත ගෙන්වා ගැනිමට ද ඔවුන් කටයුතු කරමින් සිටිති.මේ අතර බංග්ලාදේශය පරාජය කිරීමෙන් පසුව සිම්බාබ්වේ පිල නැවත ටෙස්ට් ශ්‍රේණිගතකිරීම්වලට ඇතුලත්ව සිටියි. ටෙස්ට් තරග බිමෙන් වසර 5ක් ඉවත්ව සිටි සිම්බාබ්වේ පිල නැවත ටෙස්ට් තරගබිමට පැමිණියේ 2011වසරේදිය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=s1304237</link>
    <topic>සුපිරි රටවල් පහේ තරගාවලිය ඇරැඹේ</topic>
    <author/>
    <content>ආසියාවේ වැඩිම අවධානයකට පාත්‍ර වූ ප්‍රධානතම රගර් තරගාවලිය වන ආසියානු ෆයිව් නේෂන්ස් සුපිරි රටවල් පහේ තරගාවලියේ ජපානය මුහුණදුන් පළමු තරගයෙන් පිලිපීනයට එරෙහිව ලකුණු 121-0ක දැවැන්ත ජයක් වාර්තා කළේය.ජපානයේ පැවැති මේ තරගයේ පිලිපීනය ලැබූ අන්ත පරාජය මෙවර ආසියානු ෆයිව් නේෂන්ස් සුපිරි රටවල් පහේ තරගාවලියේ ශූරතාව දිනා ගැනීමට ජපානය පළ කළ අනාවැකියක් බව විචාරකයන් පවසති. පසුගිය වසරේ පිලිපීනයේ පැවැති ආසියානු ෆයිව් නේෂන්ස් පළමු කොටසේ තරගාවලියේ අවසන් මහා තරගයෙන් ශ්‍රී ලංකාව පරාජය කිරීමේ හේතුවෙන් මෙවර පිලිපීනය සුපිරි රටවල් පහේ තරගාවලියට සුදුසුකම් ලැබුවේය.එහෙත් ලබන වසරේ තරගාවලියට ශ්‍රී ලංකාව සුදුසුකම් ලබා සිටින බැවින් මෙවර තරගාවලියේ දී පිලිපීනයට සිය ස්ථානය අහිමිවනු ඇතැයි ද විචාරකයන් දැනටමත් ප්‍රකාශ කරති.ජපානය, පිලිපීනය සමග දකුණු කොරියාව, හොංකොං හා එක්සත් අරාබි එමීර් රාජ්‍යය මෙවර සුපිරි රටවල් පහේ තරගාවලියට එක්වී සිටිති. පසුගිය 20වැනිදා ආරම්භ වූ මේ තරගාවලිය ලබන මැයි මස 18වැනිදා දක්වා පැවැත්වේ. තරගාවලියේ පළමු දිනයේ එක්සත් අරාබි එමීර් රාජ්‍යය හා තරග වැදුණු හොංකොං පිල ලකුණු 53-7ක ජයක් වාර්තා කළේය. එම තරගය පැවැත්වූයේ හොංකොං නුවරය.තරගාවලියේ දෙවැනි වටය ආරම්භ කරමින් මේ මස 26වැනිදා එක්සත් අරාබි එමීර් රාජ්‍යය හා දකුණු කොරියාව අතර තරගය එමීර් රාජ්‍යයේදිත්, 27වැනිදා හොංකොං හා ජපානය අතර තරගය හොංකොං නුවරදීත් පැවැත්වේ.මැයි මස 4වැනිදා ජපානය හා දකුණු කොරියාව අතර තරගය ‍තෝකියෝහීදිත්, පිලිපීනය හා හොං‍කොං පිල අතර තරගය පිලිපීනයේදිත් පැවැත්වීමට නියමිතය. මැයි 10දා එක්සත් අරාබි එමීර් රාජ්‍යය හා ජපානය අතර තරගය ඩුබායිහීදි පැවත්වෙන අතර මැයි 11වැනිදා දකුණු කොරියාව හා පිලිපීනය අතර තරගය දකුණු ‍කොරියාවේදිත් පැවැත්විමට නියමිතය. තරගාවලියේ අවසන් දිනය වන මැයි 18දා දකුණු කොරියාව හා හොංකොං පිල දකුණු කොරියාවේදිත්, පිලිපීනය හා එක්සත් අරාබි එමීර් රාජ්‍යය අතර තරගය පිලිපීනයේදිත් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=s1304238</link>
    <topic>ලිවර්පූල් තරගකරුවෙක්ප්‍රතිවාදියාගේ අත හපයි</topic>
    <author>-වර්නන් ගුණසේකර (විදෙස් පුවත් ඇසුරෙනි)</author>
    <content>ලිවර්පූල් හා චෙල්සියා කණ්ඩායම් අතර පෙරේදා පැවැති ප්‍රිමියර් ලීග් පාපන්දු තරගයේදී නරඹන්නන් කෝපයට පත්කරවමින් ලිවර්පූල් ආක්‍රමණශීලී ක්‍රීඩකයෙක් චෙල්සියා ආරක්ෂක ක්‍රීඩකයෙකුගේ අත සපා කෑවේය.ගෝල් 2 – 2ක් ලෙසින් සමව අවසන් වූ මේ තරගයේ 65 වැනි මිනිත්තුවේදී ලිවර්පූල් කණ්ඩායම නියෝජනය කරන 26 හැවිරිදි උරුගුවේ ජාතික ලුයිස් සුආරස් චෙල්සියා කණ්ඩායම නියෝජනය කරන සර්බියානු ජාතික ක්‍රීඩක බ්‍රැනිස්ලව් ඉවනොවික්ගේ දකුණු අත සපා කෑමෙන් අනතුරුව දෙදෙනාම එක පොදියට බිම ඇද වැටුනහ.එහෙත් තරග විනිසුරු මේ සිද්ධිය දුටුවේ නැති නිසාවෙන් සුආරස්ට තව දුරටත් ක්‍රීඩාවේ නියැලීමට හැකිවිය.අවසානයේ ඔහු තරගයේ 97 වැනි මිනිත්තුවේදී තරගය සම කරන ගෝලය ලබා ගැනීමට සමත් විය. තරගයෙන් පසුව සුආරස් වරද පිළිගෙන ඉවනොවික්ගෙන් සමාව ඉල්ලා සිටියේය.සුආරස් ප්‍රතිවාදී ක්‍රීඩකයෙකු සපා කෑ දෙවැනි අවස්ථාව මෙය වෙයි. වහා කිපෙන සුළු මේ ක්‍රීඩකයා 2010 වසරේ ඕලන්ද පාපන්දු සමාජ කණ්ඩායමක් වන අජැක්ස් ට ක්‍රීඩා කරමින් සිටියදී පී.එස්.වී.එයින්ඩ්හොවන් කණ්ඩායමේ ඔට්මන් බැකල්ගේ උරහිස සපා කෑවේය. මේ සිද්ධියෙන් පසුව සුආරස් ට “අජැක්ස් හි මිනීමස් කන්නා” යන නාමය පටබැඳුණු අතර ඔහුට තරග හතක තහනමක්ද පැනවිණි.මේ සපා කෑම නිසා ලුයිස් සුආරස් ට දැන් අලුත් ක්‍රීඩා ලෝලියෙක් ලැබී තිබේ. ලෝක හෙවිවේට් බොක්සිං තරගයකදී එවාන්ඩර් හොලිෆීල්ඩ්ගේ කණ සපා කෑ මයික් ටයිසන් ඒ ක්‍රීඩා ලෝලියා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=f1304231</link>
    <topic>විපක්‍ෂයට තියෙන්නේපදනමක් නැති විවේචන</topic>
    <author>සාකච්ඡා කෙළේ උදිත ගුණවර්ධන</author>
    <content>රටේ දේශපාලනය , වර්තමාන සංවර්ධන කටයුතු හා කාලීන දේශපාලන කරුණු පිළිබඳව ජ්‍යෙෂ්ඨ ඇමැති අතාවුද සෙනෙවිරත්න මහතා සමඟ සිදු කළ සාකච්ඡාවකි මේ.සංවර්ධනය හා ඉදිකිරීම් හා සමාජීය වර්ධනය පිළිබඳව විවිධ මතවාද පළවෙනවා. ආණ්ඩු පක්‍ෂයට විපක්‍ෂය එල්ල කරන ප්‍රබලම චෝදනාවක් වන්නේ මේ සංවර්ධනයේ ප්‍රතිඵල රටටත් ජනතාවටත් නිසිලෙස නොලැබෙන බවයි. මේ ගැන ඔබේ මතය පැහැදිළි කළ හැකිද?මේ චෝදනාව කවුරුන් එල්ල කළත් මොන විදිහට එල්ල කලත් ඒ ඒ චෝදනාවේ කිසිදු පදනමක් නැහැ. මේ සියලු සංවර්ධන ව්‍යාපෘතිවල ප්‍රතිඵල ලැබෙන්නේ එක් පාර්ශ්වයකට හෝ එක් කණ්ඩායමකට නෙවෙයි, මුලු රටටමයි.එහෙම තිබියදී තමයි සමහරු මේ විදිහේ මතවාද අර්ථ කථන ඉදිරිපත් කරන්නේ . මේ ආණ්ඩුව මහා පරිමාණ ව්‍යාපෘති පමණක් නොවෙයි ගමට, ගැමියාට සාමාන්‍ය පුරවැසියාට සෙත සැලෙසෙන වැඩපිළිවෙළ රාශියක් ක්‍රියාත්මක කර තිබෙනවා.ඒ නිසා මේ ආකාරයේ චෝදනා එල්ල කරන අය ඇත්ත තත්වය යථාර්ථය සඟවන පිරිසක් විදිහටයි හඳුන්වන්න පුළුවන්කම තිබෙන්නේ . උදාහරණයක් විදිහට ගනිමු අලුතින් පාරක් හදනවා , කාපට් කරනවා, නැතිනම් කොන්ක්‍රීට් කරනවා .මෙතනදී ප්‍රතිඵලය ලැබෙන්නේ එක් පිරිසකට කණ්ඩායමකට නොවෙයි. මුළු රටටමයි. මේ යථාර්ථය තේරුම් නොගත් පිරිසක් හෝ යථාර්තය සඟවන පිරිසක් තමයි මේ විදිහේ මතයක් සමාජගත කිරීමට උත්සාහ ගන්නේ .එහෙත් විපක්‍ෂය නඟන තවත් තර්කයක් වන්නේ , හම්බන්තොට වරාය , මත්තල ගුවන් තොටුපළ වැනි මහා පරිමාන ව්‍යාපෘති වලින් මෙරටට ප්‍රතිඵලදායක නොවන බවයි. මේ අදහස පිළිබඳ ආණ්ඩු පක්‍ෂයේ ජ්‍යෙෂ්ඨ ඇමැතිවරයකු ලෙස ඔබේ අදහස මොන වගේද ?මේ අදහස ඉතාමත් වැරදි තර්කයක් . රටක් දියුණුවට ගමන් කරද්දී මහා පරිමාණ සංවර්ධන ව්‍යාපෘති ඇරඹිය යුතුයි.ජනාධිපතිතුමා මේ ගැන කතා කර තිබෙනවා. ඒ අනුව තමයි හම්බන්තොට වරාය , මත්තල ගුවන්තොටුපොළ වැනි ව්‍යාපෘති ඇති කළේ . රටක් ආර්ථික වශයෙන් දියුණු වෙද්දී මෙවැනි විකල්ප ගුවන්තොටුපොළ හා වරායවල් ඉදිවිය යුතුයි. මෙම ඉදිකිරීම් නාස්තිකාර වියදම් විදිහට අර්ථ ගැන්වීම ඉතාමත් වැරදි දෙයක් විදිහටයි පෙන්වා දීමට පුළුවන්කම තියෙන්නේ .මේ වරාය ඉදිකිරීම නිසා මෙරට නාවික ගමනා ගමනයේ හා ඒ ආශි‍්‍රත කර්මාන්තවල මෙන්ම මෙරට ආර්ථිකයේ සංවර්ධනයන් ඇති කිරීමට අවශ්‍ය පසුබිම නිර්මාණය කරන ව්‍යාපෘතියක් විදිහට හඳුන්වා දීමක් ලෙසත් මේ වරාය ව්‍යාපෘතිය හඳුන්වා දෙන්න පුළුවන් . එවැනි ව්‍යාපෘතිවලට දොස් පැවරීමත් විවේචනය කිරීමත් යහපත් දෙයක් විදිහට හදුන්වා දෙන්න බැහැ.අප රටක් විදිහට එකතැන සිටින්න බැහැ. ඉදිරියට යා යුතුයි. ඒ සඳහා අවශ්‍ය කරන මඟ පෙන්වීම හා ශක්තිමත්භාවය ඇරඹීම තමයි මේ ව්‍යාපෘති මඟින් සිදුවන්නේ . මත්තල ගුවන් තොටුපළත් එහෙමයි.මේ ගුවන් තොටුපළ මෙරට ගුවන් මගී ක්‍ෂේත්‍රයේ විශාල ප්‍රගමනයකට හේතුවන අවස්ථාවක් විදිහට හඳුන්වන්න පුළුවන්.එහෙත් මේ වරාය, ගුවන්තොටුපොළ වෙත ප්‍රමාණවත් තරම් නැව් හා ගුවන් යානා නොපැමිණෙන බවට අදහසක් පළ වෙනවා. මේ ගැන ඔබේ මතය මොන වගේද ?අලුත් යමක් කර එක් රැයකින් පූර්ණ ප්‍රතිඵලයක් බලාපොරොත්තු වෙනවානම් ඒක අනුවණකමක් . විපක්‍ෂයේ ඇතැමුන් අද කටයුතු කරන්නේ මේ විදිහේ අනුවණ පුද්ගලයන් විදිහටයි. කොළඹ වරාය , බණ්ඩාරනායක ගුවන්තොටුපොළ මෙවැනි සංවර්ධන තත්වයකට පත්වුණේ එක් රැයකින් හෝ එක් සතියකින් නොවෙයි. අවුරුදු ගණනක් ගත වීමෙන් පසුවයි. ඒ නිසාම මේ ගුවන්තොටුපළත් , වරායත් ක්‍රමිකව ජනාකීර්ණ හා කාර්්‍යබහුලවරායක් බවට පත්වන එක ස්ථිරයි. ඒ නිසා මේ විදිහේ චෝදනා එල්ල කරන අයගේ මතවාද අදහස් එතරම් දිගුකලක් පවත්වාගෙන යාමට පුළුවන්කමක් ලැබෙන එකක් නැහැ.බලන්න අද රට වෙනස්වෙලා තිබෙන තරම. අද රටක් විදිහට ගත්තාම විශාල සංවර්ධනයක් අපට දැක ගැනීමට පුළුවන් . මහා මාර්ග ,අධිවේගීීමාර්ග, වරායවල් , ගුවන්තොටුපොළ ඉදිකිරීම මඟින් ඉදිරි සංවර්ධනයට අවශ්‍ය පසුබිම සකස් කිරිමට අවශ්‍ය පසුබිම සකස් වී තිබෙනවා.ණය ලබා ගැනීමත් ඒ මඟින් සංවර්ධන ව්‍යාපෘති සඳහා මුදල් යෙදවීම පිළිබඳවත් විවධ අදහස් පළවෙනවා. මේ ගැන ඔබේ මතය පැහැදිළි කළ හැකිද?ආණ්ඩුව මේ ණය ලබා ගත්තේ කෑමටවත් බීමටවත් නොවෙයි. රටේ සංවර්ධනයට . රටක් සංවර්ධනය වෙත ගමන් කරද්දී මූල්‍ය ප්‍රතිපාදන අවශ්‍ය කරනවා. ඒ මුදල් ප්‍රමාණයන් සියල්ලම ආණ්ඩුවටම යොදවන්න බැහැ. ඒ සඳහා බාහිර ණය මුදල් අවශ්‍ය කරනවා. අප පමණක් නොවෙයි.ඇමරිකාව පවා ණය මුදල් ලබා ගන්නවා . ඒ නිසා ණය ලබා ගැනීම වැරදි දෙයක් ෂදිහට අර්ථ දක්වන්න බැහැ. ණය ලබාගෙන ඒ ණය මුදල් අර්ථවත් දේ සඳහා යෙදවීම වැරදි දෙයක් විදිහට පෙන්වා දෙන්න බැහැ. විපක්‍ෂයේ අය නඟන තර්කයක් වෙන්නේ මෙරට ණය මුදල් ලබාගෙන ණය මුදල් ගෙවීම පරම්පරා ගණනාවකට ඉතිරි කරලා කියන මේ අදහස සම්පූර්ණයෙන්ම වැරැදියි. මේ ණය මඟින් විශාල වැඩ ප්‍රමාණයක් රට වෙනුවෙන් ඉටු කිරීමට පුළුවන්වෙලා තිබෙනවා.මෙරට මානව හිමිකම් තත්වය පිළිබඳව අන්තර්ජාතික ප්‍රජාව මඟින් මෙරටට විවිධ ආකාරයේ චෝදනා එල්ල කරනවා. ඒ චෝදනාවලට පදනමක් ඇතැයි ඔබ කල්පනා කරනවාද?මේ අය චෝදනා එල්ල කරන්නේ විවේචනය කරන්නේ මොන පදනමකින්ද කියන එක සළකා බලන්න ඕනෑ. අප රට හැමදාමත් ඉතාමත් හොඳීන් මානව හිමිකම් ආරක්‍ෂා කර තිබෙනවා. යුද්ධයක් තිබියදී රටක් තුළ කනගාටුදායක තත්වයක් ඇති වෙන්න පුළුවන්. ඒත් අප රට තුළ ඉතාමත් ඉහළින් මානව හිමිකම් ආරක්‍ෂා කළා.මේ විදිහේ වඩාත් විධිමත් හා සාර්ථක විදිහට මානව හිමිකම් ආරක්‍ෂා කළ ජනතාවගේ ගෞරවය ආරක්‍ෂා කළ රටක් නැහැ. ඉරාකයේදී , ඇෆ්ගනිස්ථානයේ දී බටහිර රටවල් කටයුතු කළ ආකාරය ගැන අමුතුවෙන් පැහැදිළි කරන්නේ නැහැ.මුළු ලෝකය ඇත්ත නැත්ත මොකක්ද කියලා දන්නවා. මානව හිමිකම් කඩ කළ අන්ධ ජාතීන් වෙත නිසි ගරු කිරීමක් නොකරන අය තමයි අද අපේ රටට චෝදනා එල්ල කරන්නේ . මට මේ ගැන මෙයින් එහා දෙයක් කියන්න බැහැ.අපට පුළුවන් වෙලා තිබෙනවා යුද්ධය තිබූ ප්‍රදේශවල ප්‍රතිසංස්කරණ හා ඉදිකිරීම් සම්පූර්ණ කරන්න. පුනරුත්ථාපන හා නැවත පදංචි කරවීම් සිදු කර තිබෙනවා. මම සිතන්නේ නැහැ යුද්ධය තිබූ රටක් මෙතරම් ඉක්මනට යථා තත්වයට පත්වුණා කියලා. එහෙත් අප රටට පුළුවන් වුණා මේ සියල්ල ජය ගැනීමටත් යුද්ධය පැවැති ප්‍රදේශ යථා තත්වයට පත් කිරීමටත් .මෙය විශේෂ දෙයක් විදිහට හඳුන්වා දෙන්න පුළුවන්.මැතිවරණ සූදානමක් පිළිබඳව යළිත් කතාබහක් ඇතිවෙලා තිබෙනවා. උතුරු පළාත් මැතිවරණය, වයඹ, මධ්‍යම මැතිවරණ මේ ලැයිස්තුවට ඇතුළත්. මේ සූදානම පිළිබඳව පැහැදිලි කිරීමක් කළ හැකිද?උතුරු පළාත් මැතිවරණය පැවැත්වීම ගැන ජනාධිපතිතුමා අදහස් පළකර තිබෙනවා. යුද්ධයෙන් පසු උතුරු මැද පළාත තුළ ප්‍රජාතන්ත්‍රවාදයත් වන ජනසම්මතවාදයත් ස්ථාපිත කිරීමේ අවස්ථාවක් විදිහට මේ මැතිවරණය හඳුන්වන්න පුළුවන් .සෙසු පළාත් මැතිවරණද නියමිත කාලයේදී නියමිත පරිදි පැවැත්වීමට සූදානම්ව තිබෙනවා. මේ සියලු මැතිචරණ ජයග්‍රහණය කිරීමට පුළුවන්කම තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=n1304241</link>
    <topic>දූෂිත රාජ්‍ය නිලධාරීන්ට අල්ලස් දැල එළයි</topic>
    <author>විජයානි එදිරිසිංහ</author>
    <content>රාජ්‍ය සේවයේ යෙදී සිටියදී අනියම් ක්‍රම ඔස්සේ දූෂණ වංචාවල යෙදෙමින් මුදල් ඉපයීමේ යෙදී සිටින රාජ්‍ය සේවකයන් සියයකට වැඩි පිරිසකට එරෙහිව අල්ලස් හෝ දූෂණ විමර්ශන කොමිසම මඟින් රහසිගත පරීක්ෂණ සිදු වෙයි. මේ රාජ්‍ය සේවකයන්ගේ එම අනියම් මුදල් ඉපයීමේ ගසා කෑමේ ක්‍රියාවන් සම්බන්ධව අල්ලස් කොමිසමට ලැබී ඇති පැමිණිලි මත මේ පරීක්ෂණ සිදු වෙයි.එවැනි රහසිගත පරීක්ෂණවලට ලක්වූ රාජ්‍ය සේවකයන් ගණනාවක් මේ වන විට එම අල්ලස් පරීක්ෂණ නිසා ඔවුන් රාජකාරී කරගෙන ගිය ස්ථානයෙන් වෙනත් ස්ථානවලට මාරු කර තිබේ.අල්ලස් හෝ දූෂණ විමර්ශන පනතේ 4 (02) වගන්තිය යටතේ එවැනි දූෂිත නිලධාරීන්ට එරෙහිව සිදු වෙන පරික්ෂණවලදී ඔහුට එරෙහි පැමිණිලිවල සඳහන් කාරණා සම්බන්ධව යම්තාක් දුරට ඔහු වැරදිකරු බවට අල්ලස් පරීක්ෂණවලදී හෙළිවී ගියහොත් එම රාජ්‍ය සේවකයාට කිසිදු දැනුම් දීමක් නොකරම ඔහු සම්බන්ධයෙන් විනය ක්‍රියාමාර්ගයක් ගන්නා ලෙසට රාජ්‍ය පරිපාලන අමාත්‍යාංශයේ ලේකම් හරහා අල්ලස් කොමිසම මඟින් අදාළ රාජ්‍ය සේවකයාගේ ආයතන ප්‍රධානියා වෙත දැනුම්දීමක් සිදු කරන බව අල්ලස් හෝ දූෂණ විමර්ශන කිරීමේ කොමිසමේ අධ්‍යක්ෂ ජෙනරාල් ලක්ෂ්මී ජයවික්‍රම මහත්මිය පැවසුවාය.මේ රාජ්‍ය සේවකයනට එරෙහිව අල්ලස් කොමිසම මඟින් පවත්වනු ලබන රහසිගත පරීක්ෂණ සම්බන්ධව එම පුද්ගලයනට කොමිසම මඟින් කිසිදු දැනුම් දීමක් සිදු නොකෙරේ. පරීක්ෂණයේ රහස්‍යභාවය වෙනුවෙන් අල්ලස් පනත යට‍තේ එය සිදු වෙයි.මේ ආකාරයෙන් විනය ක්‍රියාමාර්ග වලට ලක්වූ ආයතන ගණනාවක රාජ්‍ය සේවකයන් සැලකිය යුතු පිරිසක් ඔවුන්ට එරෙහිව අල්ලස් චෝදනා නොමැති බව හිටිහැටියේ ස්ථාන මාරුවීම් ලැබූ අවස්ථාවලදී විමතිය පළ කරති.මේ චෝදනාවලට ලක්වූ රාජ්‍ය සේවකයන්ට එරෙහි පරීක්ෂණ අවසානයේදී ඔවුන් සෘජුවම අල්ලස් හෝ දූෂණ ක්‍රියාවල යෙදී ඇති බවට කරුණු ඔප්පු වුවහොත් අල්ලස් පනත යටතේ ඔවුන්ට එරෙහිව නඩු පැවරේ. ඇතැම් විට පරීක්ෂණ අවසානයේ නඩු පැවරීමට පෙර අදාළ චෝදනා එල්ලවී ඇති රාජ්‍ය සේවකයාගෙන් කොමිසම මඟින් ඊට අදාළව ප්‍රකාශයක් ලබාගැනීමට ද ඉඩ ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=n1304242</link>
    <topic>ඒඩ්ස් රෝගීන් වාර්තා වීම වාර්ෂිකව ඉහළ යයි</topic>
    <author>සන්ධ්‍යා කරුණාරත්න</author>
    <content>ඒඩ්ස් රෝගීන්ගේ වාර්තා වීම වාර්ෂිකව ඉහළ යාම හේතුවෙන් රට පුරා රෝගය වසංගතයක් දක්වා පැතිර යාමේ අවදානමක් පවතින බව ජාතික ලිංගාශ්‍රිත රෝග හා ඒඩ්ස් මර්දන ව්‍යාපාරය පවසයි.මේ වසරේදී පළමු කාර්තුව සඳහා රෝගීන් 44 දෙනකු වාර්තා වී ඇති බවත් එය පසුගිය වසරේ පළමු කාර්තුවට වඩා හතරදෙනකුගේ වැඩි වීමක් බවත් ජාතික ලිංගාශ්‍රිත රෝග හා ඒඩ්ස් මර්දන ව්‍යාපාරයේ අධ්‍යක්ෂ වෛද්‍ය සිසිර ලියනගේ මහතා පැවැසුවේය.මේ වසරේදී පළමු කාර්තුවට අයත් ජනවාරි, පෙබරවාරි, මාර්තු මාසවලදී එච්.අයි.වී.ඒඩ්ස් රෝගය ආසාදනය වූ පුද්ගලයන් 9 දෙනකු මරණයට පත් වූ බව ද ඒ මහතා කීය. පසුගිය වසරේදී ඒඩ්ස් රෝගීන් 186 දෙනකු වාර්තා වී ඇති අතර වසර 1980 සිට මේ දක්වා රට පුරා රෝගීන් 1693 දෙනකු වාර්තා වී ඇති බව ද ඔහු ප්‍රකාශ කළේය.වසර 1980 සිට මේ දක්වා රෝගීන් 292 ක් මරණයට පත්ව ඇත. මවගෙන් දරුවාට රෝගය වැළඳුණු දරුවන් 60 දෙනකු ද වාර්තා වී තිබේ. රෝගය වැළඳුණු 1693 දෙනාගෙන් 1010 ක් පිරිමි පුද්ගලයන් වන අතර 683 දෙනකු කාන්තාවන් වේ.එච්.අයි.වී. ඒඩ්ස් වෛරසය ශරීරගත වූ පුද්ගලයන් 5000 ක් පමණ රට පුරා සිටින බවට ඇස්තමේන්තු කර තිබුණත් ඊට වඩා අඩු සංඛ්‍යාවක් වාර්තා වීම ගැටලුකාරී බවත් රෝගය පිළිබඳ නොදැනුවත්කම සහ අනාරක්ෂිත ලිංගික ක්‍රියාකාරකම් නිසා රෝගය තවදුරටත් ව්‍යාප්ත වීමේ අවදානමක් පවතින බවත් වෛද්‍ය ලියනගේ මහතා පැවැසීය.වෛරසය ශරීරගත වී වසර දහයක් පමණ ගත වන තෙක් ඇතැම් විට රෝග ලක්ෂණ පෙන්නුම් නොකරන අතර ශරීරයේ ප්‍රතිශක්තිකරණය අඩු වීම හේතුවෙන් පුද්ගලයාගේ ජීවිතය අවදානමකට ලක්වන බවත් ඒ මහතා කීය.ලිංගික වෘත්තියේ යෙදෙන්නන්, එන්නත් මඟින් මත්ද්‍රව්‍ය විද ගන්නන්, පිරිමි සමලිංගිකයන් රෝගය ව්‍යාප්ත වීමේ අවදානම් කණ්ඩායම් ලෙස හඳුනාගෙන තිබේ. අලුතින් වාර්තා වන රෝගීන් බිංදුව දක්වා අඩු කර ගැනීම එක්සත් ජාතීන්ගේ සංවිධානයේ ඉලක්කය වන අතර ජාතික ලිංගාශ්‍රිත රෝග හා ඒඩ්ස් මර්දන ව්‍යාපාරයේ ඉලක්කය ද එය වන බව වෛද්‍ය සිසිර ලියනගේ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=n1304243</link>
    <topic>දුම්රිය සමිති ජනපති ලේකම් අද සාකච්ඡාවක්</topic>
    <author>ශීලා උඩුවර</author>
    <content>තම ඉල්ලීම් සම්බන්ධයෙන් ජනාධිපති ලේකම් ලලිත් වීරතුංග මහතා සමඟ අද (24) සවස සාකච්ඡාවක් පැවැත්වෙන නිසා අද දුම්රිය වර්ජනයක් සිදු නොවන බව දුම්රිය ශ්‍රේණිගත වෘත්තීය සමිති එකමුතුවේ කැඳවුම්කරු ජානක ප්‍රනාන්දු මහතා පැවැසීය.විජේතුංග මහතා සමඟ අද සවස 2ට සාකච්ඡාවක් පැවැත්වෙන අතර එහිදී සාධාරණ විසඳුමක් ලැබෙනු ඇතැයි විශ්වාස කරන බව ඒ මහතා කීය.ඉල්ලීම් කිහිපයක් මුල් කරගනිමින් ඉකුත් 23 වැනිදා මධ්‍යම රාත්‍රියේ සිට පැය 48 ක වර්ජනයක් කිරීමට දුම්රිය ශ්‍රේණිගත වෘත්තීය සමිති එකමුතුව තීරණය කර තිබූ නමුත් සාකච්ඡාවකට අවස්ථාව ලැබුණු නිසා වර්ජන අදහස තාවකාලිකව අත්හිටුවනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=n13042415</link>
    <topic>ත්‍රස්තවාදය තේරුම් ගතහොත්එයින් ගැලවෙන්න පුළුවන්</topic>
    <author>ධනුෂ්ක ගොඩකුඹුර</author>
    <content>ත්‍රස්තවාදී උවදුරින් ගැලවීමේ එකම මාර්ගය ත්‍රස්තවාදයට ලේබල් නොඅලවා නිවැරැදිව තේරුම් ගැනීම පමණක් බවත් ත්‍රස්තවාදයෙන් නිදහස් වූ රටක් ලෙස අප ප්‍රාර්ථනා කරන්නේ ඒ සඳහා ලෝකයට ප්‍රඥාව පහළ වේවා කියා බවත් ජනාධිපති මහින්ද රාජපක්ෂ මහතා පැවැසීය.අප රට යුද්ධය විශිෂ්ට ලෙස ජයග්‍රහණය කරන විට තවමත් ලෝකයේ බොහෝ රටවල් ත්‍රස්තවාදී යුද්ධය ජයගැනීමට නොහැකිව අඳුරේ අතපත ගාමින් සිටින බවත් ලෝකයේ බලවත් රටවල පවා අද බෝම්බ පුපුරණ බවත් පැවසූ ජනාධිපතිවරයා ආසියාවේ වේවා, අරාබිකරයේ වේවා ලොව කොතැන වුවත් ත්‍රස්තවාදය ත්‍රස්තවාදයම බව ප්‍රකාශ කළේය.ජනාධිපතිවරයා මෙසේ ප්‍රකාශ කළේ ශ්‍රී ලංකා යුද හමුදාවේ කාලතුවක්කු රෙජිමේන්තුව වෙත ජනාධිපති හා රෙජිමේන්තු වර්ණ ප්‍රදානය කිරීමේ අවස්ථාවට පනාගොඩ, යුද හමුදා කඳවුරේදී ඊයේ (23) එක්වෙමිනි.වසර 125ක අභිමානවත් ඉතිහාසයකට උරුමකම් කියන කාලතුවක්කු රෙජිමේන්තුව තිස්වසරක කුරිරු ත්‍රස්තවාදයෙන් අප රට මුදා ගැනීමේදී දක්වන ලද උදාර සේවය ඇගයීම පිණිස ජනාධිපතිවරයාගේ අතින් මෙම වර්ණ පිරිනැමිණි.අවියෙන් මේ රට දෙකඩ කරන්න බැරි බව ඊළාම්වාදීන් තේරුම් ගෙන අවසන් යැයි පැවසූ ජනාධිපතිවරයා අප රටට එරෙහිව යළිත් අවි එසැවීමට කිසිවකුටත් ඉඩ තැබීමට පුළුවන්කමක් නැති බවත් අවධාරණය කළේය. 2009 වසරේ වෙල්ලමුල්ලි වයික්කාල්හීදී අප අවි නිහඬ කළත් අප අවි නිහඬ කිරීමේ වාසියත් අරන් සතුරා පිටරට සිට මේ රට දෙකඩ කරන්නට කටයුතු කරමින් සිටින බවත් ජනාධිපතිවරයා පැවැසීය.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ජනාධිපති ලේකම් ලලිත් වීරතුංග, රාජ්‍ය ආරක්ෂක හා නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ, යුද හමුදාපති ලුතිනන් ජෙනරාල් ජගත් ජයසූරිය, කාලතුවක්කු රෙජිමේන්තුවේ සේනා විධායක මේජර් ජෙනරාල් ජේ. සී. රඹුක්පොත මහත්වරු ඇතුළු පිරිසක් ද මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=n1304244</link>
    <topic>සරච්චන්ද්‍ර ජන්ම ශත සංවත්සරයට වැඩසටහන් රැසක්</topic>
    <author>ජීවනී පතිරණ</author>
    <content>සිංහල නාට්‍ය කලාව වෙනුවෙන් මහඟු මෙහෙවරක් ඉටුකළ මහාචාර්ය එදිරිවීර සරච්චන්ද්‍රයන්ගේ ජන්ම ශත සංවත්සරය වෙනුවෙන් ජූනි මස 3 වැනි දින සිට 2014 ජූනි මස 3 වැනි දින දක්වා ජාතික හා ජාත්‍යන්තර වශයෙන් සංස්කෘතික වැඩසටහන් රැසක් පැවැත්වීමට සරච්චන්ද්‍ර පදනම කටයුතු යොදා ඇත.ඒ අනුව මෙතෙක් නිෂ්පාදනය නොවූ සරච්චන්ද්‍රයන් රචනා කළ නාට්‍ය 10 ක් නිෂ්පාදනය කිරීම, ශත සංවත්සර ග්‍රන්ථයක් එළිදැක්වීම, දැනට පේරාදෙණිය විශ්ව විද්‍යාලයේ සකස් වෙමින් පවතින සරච්චන්ද්‍ර අනුස්මරණ කෞතුකාගාරය පෝෂණය කිරීමට වැනි කටයුතු සිදු කෙරේ.එමෙන්ම සරච්චන්ද්‍රයන්ගේ නාට්‍ය ලන්ඩන්, නිව්යෝක්, පැරිස්, ටෝකියෝ, බීජිං, නවදිල්ලි යන ලෝකයේ ප්‍රධාන නාට්‍ය ශාලාවන්හි රංග ගත කිරීමට ද අපේක්ෂිතය. මීට අමතරව නාට්‍ය පිළිබඳව පාසැල් මට්ටමින් සම්මන්ත්‍රණ පැවැත්වීම, සියලුම විශ්වවිද්‍යාලවල නාට්‍ය උළෙල සංවිධානය කිරීම, මනමේ නාටකය දෙමළ බසට පරිවර්ථනය කොට රංග ගත කිරීම හා නාට්‍ය උත්සව පැවැත්වීමද වසරක් පුරා සිදු කෙරේ.ඒ වෙනුවෙන් ජන්ම ශත සැමරුම් කමිටුවක් පත් කිරීමට ජනාධිපති මහින්ද රජපක්ෂ මහතා සංස්කෘතික හා කලා කටයුතු ඇමැති ටී.බී.ඒකනායක මහතාට උපදෙස් ලබා දී තිබේ.නෙ‍බෝදා(22) අරලියගහ මන්දිරයේ දී ජනාධිපතිවරයා ගේ ප්‍රධානත්වයෙන් පැවැති සාකච්චාවක දී මහාචාර්ය එදිරිවීර සරච්චන්ද්‍රයන්ගේ නිර්මාණ සහ ජීවන තොරතුරු ඇතුළත් වෙබ් අඩවියක් ද විවෘත කෙරුණු අතර, සංස්කෘතික හා කලා කටයුතු පිළිබඳ ඇමැති ටී.බී. ඒකනායක, ඇමැති බන්දුල ගුණවර්ධණ, ජනාධිපති ලේකම් ලලිත් වීරතුංග, ලලිත් සරච්චන්ද්‍ර මහත්මිය, සරච්චන්ද්‍ර පදනමේ සභාපති මහාචාර්ය කාලෝ ෆොන්සේකා, මහාචාර්යවරුන් වන ජේ.බී. දිසානායක, කේ.එන්.ඕ. ධර්මදාස, ජනමාධ්‍ය අමාත්‍යාංශයේ ලේකම් චරිත හේරත්, රජයේ ප්‍රවෘත්ති දෙපාර්තමේන්තුවේ අධ්‍යක්ෂ ‍ජෙනරාල් ආරියරත්න ඇතුගල, යුනෙස්කෝ ජාතික කොමිෂන් සභාවේ ලේකම් ප්‍රීති විරාජ පෙරේරා යන මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=n1304245</link>
    <topic>විපක්ෂයේ ඝෝෂා මැද කතානායක පාර්ලිමේන්තුව කල් තබයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>විදුලිය ගාස්තු ඉහළ දැමීමට විරෝධය දක්වමින් එක්සත් ජාතික පක්ෂයේ මන්ත්‍රීවරු පාර්ලිමේන්තුවේදී සභාව මැදට පැමිණ ඝෝෂා කීරීමෙන් ඇතිවූ උණුසුම්කාරී තත්ත්වය නිසා කතානායක චමල් රාජපක්ෂ මහතා පාර්ලිමේන්තුව අද (24) පස්වරු 1.00 දක්වා කල් තබා මුලසුනෙන් නැගිට ගියේය.මේ හේතුවෙන් පාර්ලිමේන්තුව ඊයේ (23) පස්වරු 1.00ට ආරම්භ වූ සභාවේ කටයුතු පැයකුත් විනාඩි 35කට සිමා විය. කතානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තුව ඊයේ (23) පස්වරු1.00ට රැස්විය.ලිපි ලේඛන, වාර්තා, පිළිගැන්වීමෙන් අනතුරුව පෙත්සම්, මහජන පෙත්සම් කාරක සභාවට ඉදිරිපත් කෙරිණ. ඉන්පසුව වාචික පිළිතුරු අපේක්ෂාවෙන් මන්ත්‍රිරු අසන ලද ප්‍රශ්නවලට අදාල ඇමැතිවරු පිළිතුරු ලබා දුන්හ.ඉන්පසු වැඩබලන විපක්ෂ නායක විපක්ෂයේ ප්‍රධාන සංවිධායක ජෝන් අමරතුංග මහතා විසින් ස්ථාවර නියෝග 23(2) යටතේ සිදුකළ ප්‍රකාශයට විදුලිබල හා බලශක්ති ඇමැති පවිත්‍රා වන්නිආරච්චි මහත්මිය දීරඝ පිළිතුරක් ලබා දුන්නාය.එම පිළිතුරු අතරතුරදී විපක්ෂයේ මන්ත්‍රීවරු විටින් විට ඇයට බාධා කරමින් ඝෝෂා කළහ. විදුලි ගාස්තු ඉහළ නැංවීම පිළිබඳ දවසක විවාදයක් අවශ්‍ය බවත් ඒ සඳහා අද (24) දින ලබා දෙන ලෙසත් ජෝන් අමරතුංග මහතා ඉල්ලා සිටියේය.‘ඔබතුමා මොකද කියන්නේ‘ ජෝන් අමරතුංග මහතා සභානායක නිමල් සිරිපාල ද සිල්වා මහතාගන් විමසා සිටියේය. ‘හෙට දිනයේ විවාද කරන්න බැහැ. රජය වෙනුවෙන් පාර්ලිමේන්තුවේ හෙට දිනට නියමිත කටයුතු නියම කර අවසන්.පක්ෂ නායක රැස්වීමක් හෙට කැඳවනවා.ඉන්පසුව ලබන සතියේදි විවාදයට දවසක් දෙන්නම්.‘ සභානායක නිමල් සිරිපාල ද සිල්වා මහතා කීවේය. සභානායක අදහස් ප්‍රකාශ කරන අවස්ථාවේදී විපක්ෂයේ මන්ත්‍රීවරු සිය අසන්මත සිට බාධා කළහ.ඒ සමඟ නැගී සිටි සජිත් ප්‍රේමදාස මහතාද රීති ප්‍රශ්නයක් මතු කර අතර එය රීති ප්‍රශ්නයක් නොවන බවත් එය හැන්සාඩ් වාර්තාවෙන් ඉවත් කරන බවත් කතානායක චමල් රාජපක්ෂ මහතා නියෝග කළේය.ඒ සමඟ අජිත් පී පෙරේරා, දයාසිරි ජයසේකර, රවී කරුණානායක යන මන්ත්‍රීවරු ඇතුළු එජාප මන්ත්‍රීවරු සිය අසුන්වලින් නැගට සභා ගැබ මැදට පැමිණියහ. ඝෝෂා කරමින් මුලසුන දෙසට පැමිණෙන මන්ත්‍රීවරු ඇමතූ කතානායකවරයා තවත් ඉදිරියට ආවොත් මන්ත්‍රීවරුන් නම් කර සති දෙකකට පාර්ලිමේන්තු රැස්වීම් තහනම් කරන බව පවසමින් දැඩිව අවවාද කළේය. එයද නොතකමින් විපක්ෂ මන්ත්‍රීවරු මුලසුන දෙසට එද්දී පාර්ලිමේන්තුව අද (24) පස්වරු 1.00ට කල් තබා මුලසුනෙන් නැගිට ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=n13042412</link>
    <topic>අනුරපුරයට අයිස් වැස්සක්</topic>
    <author>අනුරාධපුර මධ්‍යම විශේෂ</author>
    <content>අනුරාධපුර නගරාසන්න ප්‍රදේශ කිහිපයකට ඊයේ (23) සවස වර්ෂාවත් සමඟ අයිස් කැට වැටුණු බව එම ප්‍රදේශවල පදිංචිකරුවෝ පැවසූහ. සවස 4.45ට පමණ අනුරාධපුර නගරය ඇතුළු තදාසන්න ප්‍රදේශ කිහිපයකට ගිගුරුම් සහිත වැසි ඇතිවූ අතර වර්ෂාව ආරම්භ වී විනාඩි පහළොවක් පමණ ගතවූ පසු මෙම අයිස් වර්ෂාව පතිත වී ඇත.අනුරාධපුර දාහයියාගම හංදිය, කාර්මික පෙදෙස යසසිරිපුර නිවාස යෝජනා ක්‍රමය ප්‍රදේශයන්ට අයිස් වැස්ස වැටී ඇත.නිවාසවල වහලය මතට ශබ්ද නගමින් යමක් වැටෙන හඬ ඇසී පරීක්ෂා කර බලද්දී නිවෙස්වල මිදුල පුරා අඟල් 1/2 පමණ ප්‍රමාණයේ අයිස් කැට වැටී තිබුණු අයුරු දැක ගන්නට හැකිවූ බව ජනතාව පැවසූහ. මේ හේතුවෙන් කිසිවෙකුට තුවාළ සිදුවී නොමැති අතර අයිස් කැට අහුලා ගැනීමට කුඩා දරුවන් වැඩිහිටියන් කටයුතු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=n13042413</link>
    <topic>මහරගම පිළිකා රෝහලේඖෂධ හිඟයක් නැහැ</topic>
    <author/>
    <content>මහරගම පිළිකා රෝහලේ පිළිකා රෝගීන්ට ලබාදෙන යම් යම් ඖෂධ සහ වෛද්‍ය උපකරණ හිඟව ඇතැයි පවසමින් යම් යම් පුද්ගලයන් හා පාර්ශ්වයන් විසින් පසුගිය දින කිහිපය තුළ විවිධ ප්‍රචාර ජනමාධ්‍යයට ලබාදෙමින් මහජනතාව නොමඟයැවීමේ උත්සාහයක නිරත වී තිබෙන බව අමාත්‍යාංශය පවසයි.මහරගම පිළිකා රෝහලේ ඇතැයි සඳහන් කළ මේ ඖෂධ හිඟය සම්බන්ධයෙන් සෞඛ්‍ය අමාත්‍යාංශය, රෝහල් බලධාරින් මෙන්ම ඖෂධ සැපයීම් අංශය සමඟ කරන ලද තොරතුරු සොයාබැලීමේ දී මේ වනවිටත් මහරගම පිළිකා රෝහලේ කිසිදු ඖෂධයක හෝ වෛද්‍ය උපකරණයක හිඟයක් නොමැති බව හෙළිදරව් වී ඇත.මහරගම පිළිකා රෝහලේ අධ්‍යක්ෂවරයා සෞඛ්‍ය අමාත්‍යාංශයට දැනුම් දී තිබෙන්නේ එම රෝහලේ ඖෂධවල කිසිදු හිඟයක් නොමැති බවයි. පිළිකා රෝගීන්ට අවශ්‍ය ඖෂධ පිළිකා රෝහල තුළ තිබෙන අතර, මෙවැනි ප්‍රකාශ තුළින් අසරණ රෝගීන් අපහසුතාවට පත්කිරීමට ඇතැම් පුද්ගලයන් අසත්‍ය තොරතුරු ප්‍රචාරය කර හැරීම පිළිබඳ සෞඛ්‍ය අමාත්‍යාංශය කනගාටුව පළකර සිටී.මහරගම පිළිකා රෝහලේ ප්‍රතිකාර ලබන රෝගීන් සඳහා අවශ්‍ය ඖෂධ ලබාදීමට රජය වාර්ෂිකව විශාල මුදලක් වැයකරනු ලබයි. සාමාන්‍යයෙන් දෛනිකව ලබාදෙන සාමාන්‍ය ඖෂධවලට පරිභාහිරව විශේෂිත ඖෂධ ලබාදෙන ලෙස ඉල්ලීම් කරමින් දිනකට ලිපිගොනු 50 - 60 අතර සංඛ්‍යාවක් සෞඛ්‍ය අමාත්‍යාංශය වෙත ලැබේ.එම විශේෂිත ඇතැම් ඖෂධ රුපියල් 95,000 සිට ඇතැම් විට ලක්ෂ 3ක් පමණ වන අවස්ථා ද පවතී. ඇතැම්විට එක් රෝගියකුට මෙම ඖෂධ මිලදී ගැනීම සඳහා සෞඛ්‍ය අමාත්‍යාංශය වැයකරන මුදල වසරක් සඳහා රුපියල් ලක්ෂ 95ත්, 100ත් අතර ප්‍රමාණයක් වේ. පසුගිය වසරේ පමණක් මේ අයුරින් පිළිකා රෝගීන්ට විශේෂිත ඖෂධ මිලදී ගැනීමට වැයකරන ලද මුදල රුපියල් කෝටි 150ක් පමණ වේ.එම නිසා එතරම් විශාල මුදලක් වැයකරන අතර පිළිකා රෝගීන්ට ලබාදෙන ඖෂධ හිඟව ඇතැයි පවසමින් මහජනතාව නොමඟයැවීමට කටයුතු කිරීම පිළිබඳ සෞඛ්‍ය අමාත්‍යාංශය කනගාටුව පළකර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=n13042414</link>
    <topic>මොරටුව සරසවි සිසුවියටපෙම්වතා වස මුසු කඩල කවලා</topic>
    <author>අසේල කුරුළුවංශ</author>
    <content>ප්‍රේම සම්බන්ධයක් බිඳ වැටීමෙන් පසු සිත්තැවුලට පත්ව නිදි පෙති පානය කර පේරාදෙණිය රෝහලේ නේවාසිකව ප්‍රතිකාර ලබමින් සිටි උපාධි අපේක්‍ෂක තරුණියකට වෛද්‍ය සිසුවකු බව කියන ඇගේ පෙම්වතා වස සමඟ මිශ්‍රකර කඩල කෑමට දීමෙන් තරුණිය මියගොස් ඇත.සිද්ධියෙන් පසු ඉඹුල්දෙණිය ප්‍රදේශයට පැනගොස් ඇති තරුණ පෙම්වතාද විස සහිත එන්නතක් ශරීර ගතකරගෙන සියදිවි හානිකරගෙන තිබේ.ාරස්සන ප්‍රදේශයේ පදිංචි කේ. එම්. මහේෂිකා (24) නැමැති තරුණිය පේ‍්‍රම සම්බන්ධය බිඳවැටීමෙන් සිත් තැවුලට පත්ව නිදිපෙති පානය කිරීම නිසා අසාධ්‍යව පේරාදෙණිය රෝහලට ඇතුළත් කැර තිබිණි.රෝහලේ නේවාසිකව ප්‍රතිකාර ලබමින් සිටි තරුණිය බැලීමට පෙරේදා (22) අදාළ තරුණයා වෛද්‍ය සිසුන් පළඳන සුදු කබායක් ද පැළඳ වාට්ටුවට පැමිණ තරුණියට කිරි පැකට්ටුවක් හා කඩල සමඟ යමක් කෑමට දී ඇත. ඉන් පැය කිහිපයකට පසු ඇය මියගොස් තිබේ.අමිල චතුරංග නැමැති කෑගල්ල ඉඹුල්දෙණියේ පදිංචි වෛද්‍ය සිසුවා විස සහිත එන්නතක් ශරීරගත කැරගෙන පසුව මියගොස් ඇත. මියගිය තරුණිය මොරටුව සරසවියේ උපාධි අපේක්‍ෂිකාවක් වන අතර මියගිය තරුණයා වෛද්‍ය සිසුවකු ලෙස රාගම රෝහලේ පුහුණුවෙමින් සිට ඇත.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ උපදෙස් මත පේරාදෙණිය පොලිසියේ ස්ථානාධිපති ප්‍රධාන පොලිස් පරීක්‍ෂක සාලිය හීන්කෙන්ද මහතා සිද්ධිය පිළිබඳ පරීක්‍ෂණ පවත්වයි. තරුණියගේ මළ සිරුර පිළිබඳ පශ්චාත් මරණ පරීක්‍ෂණය ඊයේ (23) සිදුකළ අතර මරණය පිළිබඳ විවෘත තීන්දුවක් දෙමින් අධිකරණ වෛද්‍යවරයා මළ සිරුරේ කොටස් රස පරීක්‍ෂක වෙත යොමුකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=n1304246</link>
    <topic>ඉතාලියේ ගින්නකින් ශ්‍රී ලාංකික යුවළක් මරුට</topic>
    <author>මහින්ද අලුත්ගෙදර</author>
    <content>ඉතාලියේ කැටානියා නුවර පිහිටි ශ්‍රී ලාංකික නි‍ෙවසක ඇති වූ ගින්නක් හේතුවෙන් බරපතළ තුවාල ලබා දැඩිසත්කාර ඒකකයේ ප්‍රතිකාර ලබමින් සිටි ශ්‍රී ලාංකිකයකු මියගොස් ඇත.සරත් ප්‍රේමලාල් නැමැති 45 හැවිරිදි ශ්‍රී ලාංකිකයෙකු මෙලෙස මියගොස් තිබෙන අතර පසුගිය 20 දා ඇති වූ මේ ගින්නෙන් ඔහුගේ බිරිය වන මධුරි වර්ණකුල (42) නැමැත්තියද මියගියාය. මේ ශ්‍රී ලාංකික කාන්තාව ගින්න ඇතිවූ නිවෙසේදීම මියගොස් තිබෙන අතර ඇයගේ ස්වාමිපුරුෂයා කැටානියා මහ රෝහලේදී මිය ගොස් ඇතැයි වාර්තා වෙයි.කෙසේ වුවද මේ ගින්න ඇතිවීම සම්බන්ධයෙන් ඉතාලි පොලීසිය සැකකරන බවද අනතුරින් මියගිය බිරියගේ දෙපයේ හා ගෙළ වටා විදුලි රැහැනක් එති තිබීම යම් සැකයකට තුඩුදෙන බවද වාර්තා වෙයි.මේ ගින්න හටගත් අවස්ථාවේදී ශ්‍රී ලාංකික යුවලගේ පුත්‍රයා නිවෙසේ සිට නොමැති අතර ඔහු දේවස්ථානයකට ගොස් තිබෙන බවද 8 හැවිරිදි එම දරුවාගෙන්ද ඉතාලි පොලීසිය ප‍්‍රශ්නකර ඇත.මේ සිද්ධිය සම්බන්ධයෙන් මූලික පරීක්ෂණ දැනටමත් සිදුකර තිබෙන අතර එහිදී හෙළි වී ඇත්තේ සරත් ප්‍රේමලාල් නැමැති ස්වාමියා විසින් ඔහුගේ බිරිය ඝාතනය කොට සාක්ෂි වසන් කිරීම සඳහා නිවහනට ගිනිතබා ඇති බවයි.පසුව එය පාලනය කරගත නොහැකිව එම පුද්ගලයාද බරපතල තුවාල ලබා තිබෙන අතර පසුගිය කාලයේදී එම නිවස තුළ ආරවුල් ඇතිවී තිබෙන බවද අනාවරණය කරගෙන තිබේ. අදාළ සිද්ධිය සම්බන්ධයෙන් ඉතාලි පොලීසිය වැඩිදුර පරීක්ෂණ ආරම්භකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=n1304247</link>
    <topic>මිහින්තලා අභයභූමියේඅක්කර 5ක් එළිකරලා</topic>
    <author>අනුරාධපුර මධ්‍යම විශේෂ</author>
    <content>මිහින්තලා අභයභූමියේ අක්කර පහක පමණ ප්‍රදේශයක් කිසියම් පුද්ගලයකු විසින් එළිපෙහෙළි කර ස්ථිර ඉදිකිරීමක් සිදු කිරීමට යන බව මිහින්තලා අභය භූමිය ආසන්නයේ පදිංචිකරුවන් පිරිසක් පැවසූහ.අවුරුදු 2300කට පමණ ඉහතදී මෙරට රජකම් කළ දේවානම්පියතිස්ස රජතුමා විසින් මේ භූමිය අභයභූමියක් ලෙසට ප්‍රකාශයට පත් කළ බවත් මේ භූමියට ඇතුළු වී ගහකොළ විනාශ කිරීම හෝ සතා සිවුපාවා මරා දැමීම රාජ දඬුවම් ලැබිය හැකි වරදක් බවට ප්‍රකාශ කළත් මේ වන විට අභයභූමියේ ගහකොළ කපා දමා කවුරුන් විසින් ඉදිකිරීමක් සිදු කිරීමට පෙලඹී ඇත්දැයි යන්න තමන්ට ගැටලුවක් වී ඇති බවත් අක්කර දහස් ගණනකින් සමන්විත මේ මනරම් භූමිය කිසිවෙකුටත් අයිති නොවන බවත් එය සතා සිවුපාවාට අයිති බවත් ‍ඔවුන් පවසති.මිහින්තලා අභයභූමියට අයත් කුඩා කිරින්දේගම වැව ආසන්න ප්‍රදේශයේ මේ එළිපෙහෙළි කිරීම සිදු කර කොන්ක්‍රීට් කණු සිටුවා කම්බි ඇද තිබෙන බවද ඔවුන් පැවසූහ. මිහින්තලා රජමහා විහාරයට අයත් ඉඩම අවසන් වන මායිමේ පිහිටි අභයභූමියේ මේ කොටස දින කිහිපයක සිට එළිපෙහෙළි කිරීම සිදු වූ බවත් ප්‍රදේශයේ බලධාරීන්ට එය දැන්වූවත් මෙතෙක් එම කටයුත්ත නවතාලීමට පියවර ගෙන නොමැති බවද ඔවුන් පැවසූහ.මේ ප‍්‍රදේශයේ එළිපෙහෙළි කරන්නා විසින් ගොඩනැගිලි ද්‍රව්‍ය සපයන (වැලි ගඩොල්) පුද්ගලයින් කිහිප දෙනෙකුටම වැලි සහ ගඩොල් සපයන ලෙස දන්වා ඇති බවත් එහෙත් මේ කොටසට ඇතුළු වුවහොත් දඬුවම් ලැබිය හැකි බව දන්වා පිරිස් එම ඉල්ලීම ප්‍රතික්ෂේප කර ඇති බවද ඔවුන් පැවසූහ.ඉංග්‍රීසි ආණ්ඩු සමයේදීවත් මේ භූමියට කිසිදු පුද්ගලයෙකුට ඇතුළු වී ඉදිකිරීම් හෝ වෙනත් අකටයුතුකම් කිරීමට ඉඩ නොදුන් බව ඉතිහාසයේ සඳහන්ව ඇති බවද අභයභූමියේ මේ කොටස හෝටලයක් තැනීමට හෙළි පෙහෙළි කරන බවට දැනට තොරතුරු ලැබී තිබෙන බවත් ඒ සඳහා මිහින්තලය නගරයේ මාර්ගෝපදේශකයකු යැයි කියා ගන්නා පුද්ගලයෙකුද උදව් උපකාර කර ඇති බවට තොරතුරු තිබෙන බවද ප්‍රදේශවාසීන් පැවසූහ.ලෝකයේ ප්‍රථම අභයභූමිය ලෙස සැලකෙන මිහින්තලා අභයභූමිය කිසිවෙකුගේවත් පෞද්ගලික බූදලයක් නොවන අතර එය කිසිවෙකුටත් විනාශ කර දැමීමට ඉඩ නොදෙන ලෙස ප්‍රදේශවාසීන් වගකිවයුතු බලධාරීන්ගෙන් ඉල්ලා සිටිති.මේ සම්බන්ධයෙන් මිහින්තලා රජමහා විහාරයේ විහාරාධිපති හිමියන්ගෙන් කළ විමසීමකදී උන් වහන්සේ කියා සිටියේ මේ දිනවල මිහින්තලා රජමහා විහාරයට අයත් ඉඩම්වල මැනීම් කටයුතු සිදු කෙරෙන අතර එම මැනීම් කටයුතු සිදු කරන මිනින්දෝරු ‍මහතෙකුද මිහින්තලා අභයභූමියේ කුඩා කිරින්දේගම ප්‍රදේශයේ අක්කර කිහිපයක් එළිපෙහෙළි කර කොන්ක්‍රීට් කණු සිටවා තිබෙන බව තමන්ට පැවසූ බවයි.මේ සම්බන්ධයෙන් තමන් වහන්සේ විසින් මිහින්තලයේ ප්‍රාදේශීය ලේකම්වරයාටත් වනජීවී ‍දෙපාර්තමේන්තුවටත් දන්වා සිටි බව උන් වහන්සේ වැඩිදුරටත් පැවසීය.මේ භූමිය එළිපෙහෙළි කිරීම සම්බන්ධයෙන් මිහින්තලයේ ප්‍රාදේශීය ලේකම්වරයාගෙන් කළ විමසීමකදී ඒ මහතා කියා සිටියේ තමන්ට මිහින්තලා රජමහා විහාරයේ විහාරාධිපති වලවාහැංගුනවැවේ ධම්මරතන හිමිපාණන් දැන්වූ බවත් ඒ පිළිබඳව වනජීවී දෙපාර්තමේන්තුවට මේ වන විට දන්වා ඇති බවයි.තමන්ට ලැබුණු තොරතුරු වලට අනුව කිසියම් පුද්ගලයෙකු කුඩා අඩි පාරක් තනා ඇති බවත් අක්කර එකහමාරක පමණ භූමියක කොන්ක්‍රීට් කණු සිටවා ඇති බවට තොරතුරු ලැබී ඇති බවයි. මෙම ඉඩම්වල මිට ඉහතදී විවිධ පුද්ගලයන් පදිංචි ව සිටි බවත් කිසියම් පුද්ගලයෙකුට හිමි ඉඩම් කොටසක් කොළඹ ප්‍රදේශයේ පුද්ගලයෙකුට විකුණා ඇති බවට සැක කළ හැකි බවද ඒ මහතා පැවසූ අතර එහෙත් ඒ සම්බන්ධයෙන් වනජීවී දෙපාර්තමේන්තුවට දන්වා ඇති බවත් වැඩිදුරටත් එම එළිපෙහෙළි කිරීම සම්බන්ධයෙන් සොයා බලන බව ඔහු වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=n1304248</link>
    <topic>විදුලි ගාස්තු සංශෝධනය අඩු ආදායම්ලාභීන්ට අඩුවෙන්</topic>
    <author>ස්වර්ණා විජේකොන්, චමීර ඇල්ලදෙණිය සහ සුභාෂිණි සේනානායක</author>
    <content>අඩු ආදායම් ලබන පවුල්වලට අඩුවෙන් ද වැඩි ආදායම් ලබන පවුල්වලට වැඩියෙන් අයවන ලෙස ද විදුලි ගාස්තු සංශෝධනය කර තිබෙන බව විදුලිබල හා බලශක්ති ඇමැති පවිත්‍රා දේවී වන්නි ආරච්චි මහත්මිය පාර්ලිමේන්තුවේදී ඊයේ (23) ප්‍රකාශ කළේය.වැඩබලන විපක්ෂ නායක විපක්ෂයේ ප්‍රධාන සංවිධායක ජෝන් අමරතුංග මහතා ස්ථාවර නියෝග 23(2) යටතේ සිදු කළ ප්‍රකාශයට පිළිතුරු දෙමින් ඇමැතිවරිය මේ බව සඳහන් කළාය. පවිත්‍රා වන්නිආරච්චි මහත්මිය වැඩිදුරටත් මෙසේද කීවාය.විදුලිබල හා බලශක්ති අමාත්‍යංශය මා භාරගැනිමට ප්‍රථමයෙන් විදුලි බිල සංශෝධනය කිරීමේ ඉල්ලිම් යෝජනාව ඉදිපත් කර තිබුණා. පසුගිය වසර කිහිපය තුළ විදුලිබල මණ්ඩලය ලැබූ පාඩුව මිට හේතුවී වුණා. විදුලිය උත්පාදනය සඳහා විශාල මුදලක් හා පෞද්ගලික බලාගාරවලින් මිලට ගන්නා විදුලිය වෙනුවෙන් ලංකා විදුලිබල මණ්ඩලයට විශාල වියදමක් දැරුවා.ඒ නිසා 2012 වසරේදී පමණක් ලංකා විදුලිබල මණ්ඩලය රුපියල් බිලයන 61ක අලාභයක් ලැබුවා. විදුලිය උත්පාදනය සඳහා විදුලිබල මණ්ඩලය ඉන්ධන වෙනුවෙන් රුපියල් බිලයන 41ක මුදක්, පෞද්ගලික බලාගාරවලින් මිලය ගැනීම සඳහා රුපියල් බිලයන 90ක මුදලක් ඇතුළු විදුලි උත්පාදනය සඳහා රුපියල් බිලියන 151ක මුදලක් දැරිමට සිදුවෙනවා.මේ නිසා ලංකා විදුලිබල මණ්ඩලයට ක්ෂණිකව විසඳුම් ලබාදීමට විදුලිබිල සංශෝධනය කිරීමට පියවර ගත්තා. විදුලිබල මණ්ඩලයේ වියදම රුපියල් බිලයන 256යි. ආදායම රුපියල් බිලියන 178යි. ඒ නිසයි මේ විදුලි බිල සංශෝධනය කිරීමට හේතු වෙලා තිබෙන්නේ. අඩු ආදායම් ලාභින්ට අඩු බරක් දැනෙන විදිහටත් වැඩි ආදායම් ලාභින්ට වැඩි බරක් දැනෙන අයුරින් මේ විදුලි ගාස්තු සංශෝධනය කර තිබෙනවා.විදුලි ඒකක 30ට අඩුවෙන් පරිභෝජනය කරන්නන්ට මසකට රුපියල් 75ක් ද ඒකක 30 - 60 දක්වා විදුලි පරිභෝජනය කරන්නන්ට මසකට රුපියල් 174කින් ද ඒකක 61 - 90 ත් අතර රුපියල් 433කින් ද විදුලි ගාස්තු සංශෝධනය කිරීමට පියවර ගෙන තිබෙනවා. මෙරට සමස්ත විදුලි පරිභෝජනය කරන ජනගහනයෙන් 70%ක් මෙම කාණ්ඩ 03ට අයත් වෙනවා.මහජන උපයෝගිතා කොමිෂන් සභාව හා විශ්වවිද්‍යාල සිසුන් විසින් කරන ලද සමීක්ෂණයකින් පසු ව මෙරට විදුලි පරි‍භෝජනය නොකරන පිරිස මසකට රුපියල් 323ක් වැනි මුදලක් ගෙවා විදුලිය ලබාගැනීමටහැකියාව තිබෙන බව හෙළිවී තිබෙනවා.ඒකක 0 -30 දක්වා පවුලකට අමතර රුපියල් 75ක් වැඩි කිරීමත්, ඒකක 31-60 දක්වා පවුලකට රුපියල් 174.15කින් වැඩි කිරීම තුළින් රජය විසින් පෞද්ගලිකරණය නොකළ මහජන දේපළක් වශයෙන් පවත්වා ගෙන යන ලංකා විදුලිබල මණ්ඩලයට වියදම් පිරිමසා ගැනීමට දායක වීමට ඔබතුමන්ලා එකඟ නොවන්නේ ඇයි දැයි මට තේරෙන්නේ නැහැ.මෙහිදී අවධානයට ලක්විය යුතු වැදගත් කරුණනම් ඒකක 0-30 දක්වා විදුලිය පරිභෝජනය කරන පවුල්1,111,125ක එක පවුලකින් රුපියල් 217.50ක විදුලි බිලක් අය කෙරෙනවා. ඒ එක පවුලක් වෙනුවෙන් රුපියල් 481.50ක සහනාධාරයක් රජය ලබාදෙනවා.ඒකක 31-60 දක්වා විදුලිය පාරිභෝජනය කරන පවුල් 1318755 වෙනුවෙන් එක් පවුලකින් මසකට රුපියල් 546ක් අය කර ගන්නා අතර, එම පවුලක් වෙනුවෙන් තවදුරටත් රුපියල් 852ක් මසකට සහනාධාර වශයෙන් ලබා දෙනවා. ඒකක 61- 90 දක්වා විදුලිය පරිභෝජනය කරන පවුල් 1299,301 සඳහා මෙතෙක් පැවැති මිල ගණන් යටතේ මසකට අය කළ විදුලිබිල 728.40යි.මේ මුදල නව ගාස්තු යටතේ රුපියල් 1161 දක්වා වැඩිවෙනවා. එනම් මසකට රුපියල් 432.60යි. මේ පවුල් සඳහා රජය ලබා දෙන සහනාධාරය මසකට රුපියල් 936කි. ඒකක 91-120 පරිභෝජනය කරන සංඛ්‍යාව 606,901යි. මේ අයගෙන් එක් පවුලක් පැවැති මිල ගණන් යටතේ ගෙවන ලද්දේ රුපියල් 1835ත40කි. නව මිල ගණන් යටතේ රුපියල් 2835 වනු ඇත.මේ අනුව මසකට වැජිවී ඇති මුදල රුපියල් 999.60කි. ඒකක 121-180 දක්වා විදුලිය පරිභෝජනය කරන පවුල් 529,923 සඳහා දැනට ගෙවනු ලබන රුපියල් 3851.40කි. එය නව වැඩිවීම් අනුව රුපියල් 5355 දක්වා වැඩිවී ඇත.එම පවුලට වැඩිවූ මිල රුපියල් 1503.60කි.ඒකක 181-210 පරිභෝජනය කරන පවුල් 40,000ක් සිටින අතර, ඔවුන් විසින් මසකට දැනට ගෙවනු ලබන්නේ රුපියල් 5363.40කි. නව වැඩිවීම අනුව රුපියල් 7959 දක්වා වැඩි වී තිබේ. ඒකක 211-240 දක්වා පරිභෝජනය කරන පවුල් 60,000ක් සිටින අතර ඔවුන් රුපියල් 9899.40ක් දැනට ගෙවයි. නව ගාස්තු යටතේ රුපියල් 13,755ක් ගෙවීමට සිදුවේ.විදුලිබිල වැඩිවීමේ ප්‍රතිශතය පදනම්ව කෑකෝ කැසීමෙන් රාජ්‍ය ආයතනයක් වශයෙන් පෞද්ගලිකකරණය ලක් නොකර මහජන දේපළක් වශයෙන් පවත්වා ගෙන යන ලංකා විදුලිබල මණ්ඩලයේ මූල්‍ය අර්බූදයට විසඳුමක් ලැබෙන්නේ නැහැ. විදුලිබල මණ්ඩලයේ දූෂණ අක්‍රමිකතා පාඩු සම්බන්ධයෙන් කරන චෝදනා සම්බන්ධයෙන් මාගේ අවධානය යොමුව තිබෙනවා.විදුලිබල මණ්ඩලයේ දූෂණ අක්‍රම්කතා පාඩු නැහැයි කියා මා කියන්නේ නැහැ. ඒවා අවම කිරීමට ඇමැතිවරිය වශයෙන් මා හට සාධාරණ කාලයක් ලැබිය යුතුයි. ඇමැතිධූරය බාර ගෙන මාස දෙකක් වැනි කෙටි කාලයක් තුළ ඒවාට පිළියම් යෙදිය නොහැකියි.විදුලිබල මණ්ඩලයට බැංකුවලට පොලී ගෙවීමට සිදුවන බව සත්‍යයක්. මෙය යහපත් මූලය කළමනාරණයක් තුළින් අවම කර ගත යුතුයි. වියදමට සරිලන ආදායමක් නොලබන මණ්ඩලයක් දිගින් දිගටම යම් යම් ගෙවීම් සිදු කිරිමට මහජන බැංකු හරහා ණය මුදල් ගැනීම හැර වෙනත් විකල්පයක් පසුගිය වකවානුවේ තිබී නැත.එයද අවම කර ගත හැක්කේ සංශෝධිත විදුලි ගාස්තු තුළින් ආදායම් තත්ත්වය යහපත් කර ගතහොත් පමණි. ලබන වසර මැද භාගය වන විට නොරොච්චෝලේ විදුලි බලාගාරයේ ඉදිකිරීම් කටයුතු අවසන් වූ වහාම එහි ප්‍රතිලාභ විදුලි පාර්භෝගිකයන්ට ලබා දෙනවා.නොරොච්චෝලේ බලාගාරයේ දෙවන අදියරේ ඉදිකිරීම් කටයුතු ලබන ඔක්තෝබර් මාසයේ අවසන් කරන අතර, තුන්වන අදියර ලබන දෙසැම්බර් මාසයේ ආරම්භ කරනවා. එහි ප්‍රතිලාභ ලබන වසරේදී ජනතාවට ලබා දෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=n1304249</link>
    <topic>ධවල මන්දිරයෙන් ආබාධිත වූවන් දොට්ට දමයි</topic>
    <author/>
    <content>පොළොන්නරුව තමන්කඩුව ප්‍රාදේශීය ලේකම් කෝට්ඨාසයේ ආබාධ සහිත වූවන්ගේ සිංහල අලුත් අවුරුදු උත්සවය ඊයේ (23) පොළොන්නරුව දිස්ත්‍රික් ලේකම් කාර්යාලයට අයත් ධවල මන්දිරයේදී පැවැත්වීමට නියමිත වූ නමුත් එහි වෙනත් රාජ්‍ය නිලධාරීන් සහභාගී වූ රැස්වීමක් පැවැත්වූ හෙයින් ආබාධිත වූවන් එම මන්දිරයෙන් පිටතට යැවීමට සංවිධායකයන් කටයුතු කරන ලදී.ආබාධිත වූ දරුවන් මෙදින ගිනි ගහන අව්වේ උත්සවයට ‍සහභාගී වූ අතර නියමිත නැටුම් සංදර්ශන එම මන්දිරයේ අගු පිළක පැවැත්වූ අන්දම දැකගන්නට ලැබුණි. මේ අවස්ථාවට සමාජ සේවා නිලධාරීන්ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=n13042410</link>
    <topic>ත්‍රි’මලය හිටපු මන්ත්‍රීආරියපාල වල්පිටගමඅභාවප්‍රාප්ත වෙයි</topic>
    <author/>
    <content>ත්‍රිකුණාමලය දිස්ත්‍රික් හිටපු පාර්ලිමේන්තු මන්ත්‍රී ආරියපාල වල්පිටගම මහතා (64) අභාවප්‍රාප්ත විය.1988 - 89 වසරවල මෙන්ම 1997 - 2001 කාල සීමාවේ පොදුජන එක්සත් පෙරමුණු රජයේ ත්‍රිකුණාමල පාර්ලිමේන්තු මන්ත්‍රීවරයා ලෙස පාර්ලිමේන්තුව නියෝජනය කළ ඒ මහතා සේරුවිල - ත්‍රිකුණාමලය ශ්‍රී ලංකා නිදහස් පක්ෂයේ ප්‍රධාන ආසන සංවිධායකවරයා ලෙසද කටයුතු කළේය.ත්‍රිකුණාමල ප්‍රදේශයේ ප්‍රකට ව්‍යාපාරිකයකු වූ ඒ මහතා වරාය හා නාවික අමාත්‍යාංශයේ ලේකම්වරයකු, සමාගම් අධ්‍යක්ෂකවරයකු ලෙසද කටයුතු කර තිබේ.අම්බලන්ගොඩ ධර්මාශෝක විද්‍යාලයේ කීර්තිමත් ආදි ශිෂ්‍යයකු වූ ඒ මහතා ගාල්ල දොඩන්දූවේ රාණි සුධර්මා වල්පිටගම මහත්මිය සමඟ විවාහ වූ අතර දරුවන් දෙදෙනෙකුගේ සෙනෙහෙබර පියෙකි. වැඩිමල් දියණිය මුදල් හා ක්‍රම සම්පාදන අමාත්‍යාංශයේ මූල්‍ය කළමනාකාරිණී යුරේෂා වල්පිටගම වන අතර කොළඹ විශ්වවිද්‍යාලයේ කළමනාකරණ පීඨයේ තෙවන වසර සිසු රසික වල්පිටගම ඔහුගේ එකම පුතුය.ඒ මහතාගේ දේහය දැනට නුගේගොඩ උඩහමුල්ලේ නඩුකාරවත්තේ අංක 92 / 8 නිවසේ තැන්පත් කර ඇති අතර දේහය පිළිබඳ අවසන් කටයුතු අද (24) සවස 5ට බොරැල්ල කනත්ත පොදු සුසාන භූමියේ දී සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=n13042411</link>
    <topic>මංගල බොරු කියමින් එජාප රජයක් පිහිටුවීමේ අසාර්ථක වෑයමක යෙදෙනවා</topic>
    <author>තෙන්නකෝන් කුලසේකර</author>
    <content>එ.ජා.පක්ෂයේ “ටොම්පච“ කල්ලියේ මංගල සමරවීර මහතා පාර්ලිමේන්තු මැති ඇමැතිවරුන්ගේ විදුලි බිල ගෙවීම පිළිබඳ ගල්පැලෙන මුසාවක් ප්‍රචාරය කර රජය කෙරෙහි ජනතාව බිඳවීමේ කුමන්ත්‍රණයක් දියත්කර ඇතැයි ආර්ථික සංවර්ධන නියෝජ්‍ය ඇමැති එස්.එම්. චන්ද්‍රසේන මහතා පවසයි.පාර්ලිමේන්තු මැති ඇමැතිවරුන්ට මාසිකව රුපියල් දෙලක්ෂයක විදුලි බිලක් ලද විට ගෙවිය යුත්තේ රුපියල් දෙදහසක් බව මංගල සමරවීර මහතා මාධ්‍ය මඟින් ප්‍රචාරයක් ගෙන යමින් සිටී. එය අමූලික බොරුවකි.ඒ මහතා අමාත්‍ය පදවි දරන කාලයේ එසේ විදුලි බිල් ගෙව්වා දැයි සැකයක් ඇති බවත් ඔහු අමාත්‍ය පදවි දරද්දී රුපියල් කෝටි ගණන් මහජන මුදල් වැය කර අමාත්‍යාංශයේ තම පෞද්ගලික කාමර නවීකරණය කර වාර්තා පිහිටු බවත් අමාත්‍යවරයා සඳහන් කරයි.පාර්ලිමේන්තු මන්ත්‍රීවරුන්ගේ රුපියල් දෙලක්ෂයක මාසික විදුලි බිල වෙනුවෙන් ගෙවන්නේ රුපියල් දෙදහසක් නම් පාර්ලිමේන්තු මන්ත්‍රීවරයෙකු වූ මංගල සමරවීර මහතා රුපියල් දෙලක්ෂයම ගෙවා “මං සුදනකු” වී සිටින්නේ දැයි ප්‍රසිද්ධියේ රටට ප්‍රකාශ කරන ලෙස තමා අභියෝග කරන බව ද චන්ද්‍රසේන මහතා කීය.විදුලි බිල ඉහළ යෑමත් සමඟ ජනතාව නොමඟ යැවීම සඳහා මංගල සමරවීර මහතා කරන ලද ගල් පැලෙන බොරුවලට මේ රටේ ජනතාව රැවටුණු යුගය අවසන් බවත් “පච ප්‍රචාරවලින් එ.ජා.ප. රජයක් පිහිටුවීමට අන්ත අසරණ උත්සාහයක යෙදෙන මෙවැන්නන් රජ කාලයේ මෙන් “උල” තැබිය යුතු බව තම පෞද්ගලික අදහස බව ද කීය.මංගල සමරවීර මහතාගේ මෙම ටොම් පචය පාර්ලිමේන්තුවේ පක්ෂ විපක්ෂ සියලු මන්ත්‍රීවරු ප්‍රතික්ෂේප කරනු ඇති බව ද නියෝජ්‍ය ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=n13042416</link>
    <topic>උපසභාපති යකා නටයි:රැස්වීම අවුල් වෙයි</topic>
    <author/>
    <content>ජාතික ආහාර ප්‍රවර්ධන මණ්ඩලයේ අධ්‍යක්ෂ මණ්ඩල රැස්වීමක් එම කාර්යාල ශ්‍රවණාගාරයේදී ඊයේ (23) පැ‍වැත්වෙන අවස්ථාවේදී ඒ මණ්ඩලයේ උපසභාපතිවරයා විසින් ජනාධිපති ආරක්ෂක අංශයේ ලෙස හැඳින්වු තව පිරිසක් සමග රැස්වීම පැවැති ස්ථානයට කඩාපැන යකා නටමින් රැස්වීම අවුල් කර ගොස් ඇතැයි වාර්තාවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=r1304241</link>
    <topic>වැලිගම මාරක දුම්රිය අනතුරින්කතක් මරුට: දෙදෙනකුට බරපතළයි</topic>
    <author>මාතර සමූහ – ඩබ්ලිව්. පී. ධර්මසේන</author>
    <content>වැලිගම සිද්ධාර්ථ මහා විද්‍යාලය අසල ඊයේ (23) පෙ.ව. 11.15ට පමණ අනාරක්‍ෂිත දුම්රිය ගේට්ටුව අසල දී සිදු වූ මාරක දුම්රිය වෑන් රථ අනතුරෙන් කාන්තාවක් මිය ගොස් තවත් දෙදෙනකු බරපතළ තත්ත්වයෙන් මාතර මහ රෝහලේ දැඩි සත්කාර ඒකකයට ඇතුළත් කර ඇත.මෙසේ මිය ගොස් ඇත්තේ වැලිගම කප්පරතොට පදිංචි අමරසීලි අලවත්ත නමැති 78 හැවිරිදි කාන්තාවකි. සිද්ධියෙන් බරපතළ තුවාල ලබා ඇත්තේ එම ප්‍රදේශයේ පදිංචි ජී. පී. එස්. කාන්ති නමැති 62 හැවිරිදි කාන්තාවක් සහ වෑන් රථයේ රියැදුරු වන 52 හැවිරිදි කාංචන සිල්වා නමැත්තෙකි.සිද්ධිය සැලවෙන අයුරු මෙසේ ය. වැලිගම සිට ගාල්ල බලා පෙරවරු 11.15ට ධාවනය වූ මන්දගාමී දුම්රිය වැලිගම සිද්ධාර්ථ මහා විද්‍යාලය ආසන්නයේ ඇති අනාරක්‍ෂිත දුම්රිය ගේට්ටුව අසලට පැමිණෙන අවස්ථාවේදී මේ වෑන් රථයේ රියැදුරු දුම්රිය පිළිබඳ සැලකිලිමත් නොවී අනපේක්‍ෂිතව වෑන් රථය දුම්රිය හරස් මාර්ගයට ඇතුළු කර ඇත.දුම්රියේ වැදුණු වෑන් රථය දුම්රියත් සමග බඹ කිහිපයක් තල්ලු වී ගොස් ඉවතට විසි වී ඇති අතර වෑන් රථයට ද බරපතළ හානි සිදු වී තිබේ.අනතුරෙන් බරපතළ තුවාල ලැබූ දෙදෙනාගේ ජීවිතය බේරා ගැනීමට මාතර මහ රෝහලේ වෛද්‍යවරුන් සහ හෙද කාර්ය මණ්ඩලය දැඩි උත්සාහයක නියැළී සිටින බවත්, තුවාලකරුවන් දෙදෙනාගේ තත්ත්වය බරපතළ බවත් මාතර මහ රෝහලේ නියෝජ්‍ය අධ්‍යක්‍ෂ වෛද්‍ය රවින්ද්‍ර ධීරසේකර මහතා පවසයි.මේ අනතුර සම්බන්ධයෙන් මාතර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතාගේ උපදෙස් පරිදි වැලිගම මූලස්්ථාන පොලිස් පරීක්‍ෂක රත්නවීර මහතාගේ මෙහෙයවීමෙන් රථවාහන අංශයේ නිලධාරීන් විසින් වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=r1304242</link>
    <topic>ශ්‍රී ලංකාවේ විශාලතම තණ බිමරුහුණේ - අමරවැව පිහිටුවයි</topic>
    <author>බණ්ධුල ගුණසේකර - ධම්මිකා වෙලේගොඩ</author>
    <content>දිවයිනේ විශාලතම තණ බිම රුහුණේ තිස්සමහාරාම ප්‍රාදේශීය ලේකම් කොට්ඨාසයේ අමරවැව ප්‍රදේශය කේන්ද්‍රකොට පිහිටුවීමට තීරණයකොට තිබේ.කථානායක චමල් රාපක්‍ෂ මහතාගේ යෝජනාවකට අනුව අක්කර හාරදහසක පමණ විශාලත්වයකින් යුත් මේ විශාල තණ බිම සත්ව නිෂ්පාදන හා කෘෂිකර්ම දෙපාර්තමේන්තුව අනුග්‍රහය යටතේ පිහිටුවීමට නියමිතය.අමරවැව තෘණ භූමිය , තණ වගා නිරීමේ කටයුතු සඳහා ප්‍රදේශයේ ගවපට්ටි හිමියන්ගේ පූර්ණ අනුග්‍රහය ලබා ගැනීමට සැලසුම්කොට ඇති අතර කිරි දෙනුන් සඳහා වඩාත් පෝෂ්‍යදායී තෘණ ප්‍රභේද මෙහි වගා කිරීමටද කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=r1304243</link>
    <topic>හොඳම ජල පාරිභෝගිකයාගලගෙදර පොඩි බණ්ඩා</topic>
    <author>අකුරණ සමූූහ</author>
    <content>ඉතා ප්‍රශස්ථ ලෙස ජලය පරිහරණය කිරීම, මාසිකව අඛන්ඩව බිල් පත් ගෙවීම කරුණු මත ගලගෙදර එම්. එම්. පොඩි බණ්ඩා මේ වසරේ හොඳම ජල පාරිභෝගිකයා ලෙස තෝරා පත් වී ඇත.ලෝක ජල දිනය නිමිත්තෙන් ජල සම්පාදන හා ජලාපවහන අමාත්‍යාංශය මඟ පෙන්වීම යටතේ ජාතික ජල සම්පාදන හා ජලාපවහන මණ්ඩලය විසින් පවත්වනු ලැබූ තරගයේ ඔහු ප්‍රථම ස්ථානය දිනාගන්නා ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=r1304244</link>
    <topic>අතවර සිද්ධීන් 2කචූදිතයෝ වසර 20 බැගින් සිපිරිගෙට</topic>
    <author>මාවනැල්ල සමූහ – පී. සෙනෙවිරත්න</author>
    <content>මාවනැල්ල පොලිස් බල ප්‍රදේශයේ මාකෙහෙල්වල අල්කේගම ගම්මානයේදී හා කෑගල්ල පොලිස් බල ප්‍රදේශයේ වතුරතිලපලා ගම්මානයේදී කාන්තා දූෂණයන් දෙකක් සිදුකළ බවට චෝදනා නඟා නීතිපතිවරයා විසින් ගොනුකරන ලද අපරාධ නඩු දෙකක් විභාගයට ගත් කෑගල්ල මහාධිකරණ විනිසුරු මේනකා විජේසුන්දර මෙනෙවිය එම නඩු දෙකෙහි විත්ති කරුවන් දෙදෙනාම වරදකරුවන් ලෙසට ඔප්පු වීම නිසා වසර විස්සක සිර දඬුවම් සහ රුපියල් විසිදහසක දඩමුදල් ද ගෙවන ලෙසට නියෝග කරතිබේ.මෙම ස්ත්‍රී දූෂණ නඩු දෙක මාවනැල්ල හා කෑගල්ල මහේස්ත්‍රාත් අධිකරණ හමුවේ මූලික විභාග පවත්වා ඉන් ඉක්බිතිව නීතිපතිවරයා විසින් චූදිතයන් දෙදෙනාටම අධිචෝදනා නඟා කෑගල්ල මහාධිකරණය හමුවේ චෝදනා ගොනුකැර තිබූ අතර , නීතිපතිවරයා වෙනුවෙන් මෙම නඩු දෙකම රජයේ ජ්‍යෙෂ්ඨ අධිනීතිඥ ෂෙහන්ද සිල්වා මහතා විසින් මෙහෙයවනු ලැබ විභාගයක් පවත්වනු ලැබූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=r1304245</link>
    <topic>කෑලි ගෙන්වා වාහන එකලස් කරනජාවාරමක් පානදුරෙන් අල්ලයි</topic>
    <author>පාණදුර සමූහ කපිල සෝමරත්න</author>
    <content>ජපානයෙන් අමතර කොටස් ගෙන්වා මෝටර් රථ එකලස් කර ආදායම් බදු හෝ රේගු බදු හෝ නොගෙවා කලක සිට පාණදුර එළුවිල ප්‍රදේශයේ පවත්වාගෙන ගිය ජාවාරමක් පොලිස් විශේෂ ක්‍ෂේත්‍ර බළකාය විසින් වටලා වාහන හතරක් සමඟ ද්‍රවිඩ ජාතික සේවකයන් දෙදෙනෙකුද අත්අඩංගුවට ගෙන ඇත.එම ජාවාරම ගැන දැඩි පරීක්‍ෂණයක් කර වගකිවයුත්තන්ට එරෙහිව නඩු පවරන ලෙසට පොලිස් විශේෂ ක්ෂේත්‍ර බළකායේ ස්ථානාධිපතිවරයා පාණදුර පොලිසියේ අපරාධ අංශයට උපදෙස් දෙමින් පොලිස් තොරතුරු පොතේ සටහනක් දමා සැකකරුවන් දෙදෙනා හා වාහන හතරද පොලිසියට බාරදී ඉවත්ව ගියේය.පාණදුර පොලිසියේ අපරාධ අංශයේ ස්ථානාධිපතිවරයා විසින් සැකකරුවන් පාණදුර ප්‍රධාන මහේස්ත්‍රාත් ආර්. එස්. ඒ. දිසානායක මහතා වෙත ඉදිරිපත් කරනු ලැබීය.මෙම පොලිස් වාර්තාව ගැන සෑහීමකට පත් නොවූ මහේස්ත්‍රාත්වරයා පොලිස් විශේෂ ක්‍ෂේත්‍ර බළකායේ ස්ථානාධිපතිවරයා අධිකරණය හමුවට කැඳවා ප්‍රශ්න කර ප්‍රකාශයක් ද සටහන් කරගෙන එම ප්‍රකාශය නඩු වාර්තා පොතට ගොනු කළේය.මෙම ජාවාරම සම්බන්ධ වැටලීම ගැන විධිමත් වාර්තාවක් ඉදිරිපත් කරන ලෙසට මහේස්ත්‍රාත්වරයා පාණදුර පොලිසියේ අපරාධ අංශයේ ස්ථානාධිපතිවරයාට දන්වා ඇත.එහෙත් මේ වනතුරුත් වෙනත් කිසිවකු අත්අඩංගුවට නොගත් අපරාධ අංශය වාහන පරීක්‍ෂා කිරීමට රජයේ රස පරීක්‍ෂකවරයා වෙත කරුණු ඉදිරිපත් කළ බවත් රජයේ රස පරීක්‍ෂක දෙපාර්තමේන්තුව බත්තරමුල්ල ප්‍රදේශයේ ස්ථානයකට ගෙන ගොස් තිබෙන නිසා අදාළ මෝටර් රථ ගැන පරීක්‍ෂණ වාර්තාව ලබා ගැනීම ප්‍රමාද වන බවත් පාණදුර පොලිසියේ අපරාධ අංශය අධිකරණයට දන්වා සිටියේය.අදාළ වාහන එකලස් කරන ස්ථානයට බලපත්‍රයක් නොමැති බවද මහේස්ත්‍රාත් අධිකරණයේදී අනාවරණය විය. මීට පෙරද රේගු නිලධාරින් විසින් මෙම ස්ථානය වටලා ඇති බවද වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=r1304246</link>
    <topic>හැඳල ලාදුරු රෝහලේ ඉපැරැණි ගොඩනැඟිලි-උපකරණ විනාශ මුඛයේ</topic>
    <author>හැඳල විශේෂ - ජූලියන් කෝරාළ</author>
    <content>ක්‍රියා කාරිත්වයෙන් පවතින ඉපැරැණි රෝහලක් ලෙසින් හැඳල ළාදුරු රෝහල හඳුන්වා දිය හැකිය. එහි ආරම්භක වර්ෂය ලෙස 1707 ලෙස සටහන් වෙයි.එදා ළාදුරු රෝගය මාරාන්තික රෝගයක් වූ අතර ඒ සඳහා බෙහෙතක් ද නොවීය.දේව උදහස නිසා මේ රෝගය වැළඳෙන බවත් ළාදුරු රෝගියකුගෙන් තවත් පුද්ගලයකුට බෝවන බවත් පිළිගෙන තිබූ නිසා ළාදුරු රෝගීන් මිනිස් ඇසුරින් වෙන් කර තැබීම එදා නීති රීති සම්පාදනය කර තිබුණි.ළාදුරු රෝහල හැඳල කැලණි ගඟ අසබඩ වූ ලදු කැළෑ ප්‍රදේශයක එදා ස්ථාපිත කළේ ය. මේ රෝගය වැළඳුන හැම පුද්ගලයකුම පවුල්වලින් ඈත් කර මේ රෝහලට භාරදිය යුතු යයි අඥාවක්ද නිකුත් කර තිබුණේ ය.එහෙත් අද ළාදුරු රෝගය මාරාන්තික නොවන අතර රෝගීන්ට ක්‍රමානුකූලව ප්‍රතිකාර කිරීම තුළින් සුවපත් කළ හැකිය.එදා මෙන්ම අදද සමාජය ළාදුරු රෝගීන් කොන් කරන නිසා මේ රෝගීන් ප්‍රතිකාර සඳහා සායනවලට පැමිණීමට මැලිකමක් දක්වයි.වර්තමානයේ අපේ රටේ හඳුනාගත් ළාදුරු රෝගීන් 2000ක් පමණ සිටිති. මෙයින් වැඩි ප්‍රතිශතයක් බස්නාහිර පළාතේ ජීවත් වෙති.හැඳල ඓතිහාසික ළාදුරු රෝහලේ රෝගීන් 48ක් ප්‍රතිකාර ලබති. එහෙත් ඔවුන් ප්‍රතිකාර ගන්නේ ළාදුරු රෝගයට නොව රුධිර පීඩනය, දියවැඩියාව ආදි රෝගවලට බව ළාදුරු රෝහල් ආරංචි මාර්ග වලින් හෙළිවේ.එදා අක්කර 15ක් පමණ බිම් ප්‍රදේශයක විසිරී පැවති ළාදුරු රෝහල අද වෙනත් ව්‍යාපෘති සඳහා වෙන්කර ඇති නිසා අක්කර 05කට පමණ සීමා වී තිබේ.අද ළාදුරු රෝහලේ ප්‍රයෝජනයට නොගන්නා වාට්ටු හා ගොඩනැගිලි නඩත්තු නොකිරීම නිසා විනාශ වී යයි. ලාදුරු රෝහලේ ඓතිහාසික වටිනාකම් ඇති භාණ්ඩ උපකරණ හා සමරු සටහන් විනාශ වෙමින් පවතී. මේවා මතුපරපුර වෙනුවෙන් ආරක්ෂා කර ගැනීමේ වැඩපිළිවෙළක අවශ්‍යතාවයක් තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=r1304247</link>
    <topic>මීගමුවේ මාර්ග සංවර්ධනයට ලක්ෂ 400ක ප්‍රතිපාදන</topic>
    <author>කොච්චිකඩේ විශේෂ ඩී. මිහිඳුකුල</author>
    <content>ලක්ෂ 400 ඇස්තමේන්තුවකට අනුව ආර්ථික සංවර්ධන අමාත්‍යංශයේ මූල්‍ය ප්‍රතිපාදන වැයකර මීගමුව මැතිවරණ කොට්ඨාසයේ රුක්මණි දේවිමාවත, තම්මිට පාර, ජුම්මාමස්ජිඩ් පාර, පන්සල පාර, කාපට් අතුරා සංවර්ධනය කිරීම නීතිඥ පුෂ්පා රාජපක්ෂ මහත්මියගේ ප්‍රධානත්වයෙන් ආරම්භ විය.බස්නාහිර පළාත් ඇමති නිමල් ලංසා, මීගමුව නගරාධිපති ඇන්ටනී ජයවීර, නියෝජ්‍ය නගරාධිපති එම්. එස්. එම්. සකවුල්ලා හා නාගරික මන්ත්‍රි ජීවංග මිරෑන්ඩු මහතා ඇතුළු සම්භාවනීය පිරිස නීතිඥ පුෂ්පා රාජපක්ෂ මහත්මිය සමඟ එක්ව රුක්මණිදේවි මාවතේ පිහිටි නාම පුවරුව නිරාවරණය කළ අවස්ථාවයි මේ.මේ අවස්ථාවට සහභාගි වූ නාගරික මන්තීශ්‍රීවරු පිරිසක් ද මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=r1304248</link>
    <topic>බස්නාහිර සමාජ සේවා දෙපාර්තමේන්තුවෙන් පිළිකා - ක්‍ෂය – තැලසීමියා රෝගීන්ට ආධාර</topic>
    <author>මැදකොළඹ සමූහ – වයිමන් හෙට්ටිආරච්චි</author>
    <content>බස්නාහිර පළාතේ අඩු ආදායම් සහිත පවුල්වලට අයත් පිළිකා රෝගීන්ට ආධාර ලබාදීම වෙනුවෙන් එම සමාජ සේවා දෙපාර්තමේන්තුව මගින් මේ වසරේ දී මුදල් ප්‍රතිපාදන වෙන්කර ඇත. ක්‍ෂය රෝගාධාර වශයෙන් රුපියල් 36,00,000ක් හා ලාදුරු රෝගීන් සඳහා රුපියල් 18,00,000ක්ද වෙන්කර ඇත.ඉහත සඳහන් රෝග හා තැලසීමියා රෝගය සඳහා රෝගාධාර ලබා ගැනීමට අවශ්‍ය පිරිස් සඳුදා හෝ බදාදා දින තම ප්‍රාදේශීය ලේකම් කාර්යාලයට ගොස් බස්නාහිර පළාත් සමාජ සේවා නිලධාරි මහතා හමුවී අවශ්‍යතා දැන්විය යුතු බව කියා සිටින පළාත් සමාජ සේවා දෙපාර්තමේන්තුව එසේ එන විට භාරකරුවකු සමඟ පැමිණීම අවශ්‍ය බවද දන්වා සිටී.අඩු ආදායම් ලාභියකු බව හා කොට්ඨාසයේ පදිංචි බව සනාථ කරන ග්‍රාම නිලධාරි සහතිකය සහ ප්‍රතිකාර ලබන බවට වෛද්‍ය වාර්තා ඉදිරිපත් කිරීමත් මේ සඳහා අවශ්‍ය වේ. ප්‍රාදේශීය ලේකම්වරයාගේ අනුමැතිය අනුව ගෙවීම් කරනු ලබන බව එම දෙපාර්තමේන්තුව පවසයි.මේ හැර බරපතළ රෝග සඳහා සිදු කරනු ලබන සැත්කම් සඳහා රුපියල් 15,000ක් හා රුපියල් 25,000 ක්ද බැගින් රෝගීන් 150 කට වාර්ෂිකව රුපියල් මිලියන 3ක මුල්‍යාධාර ලබා දෙන බවද එම පළාත් සමාජ සේවා දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=r1304249</link>
    <topic>දිවුලපිටියේ හෝටල්වල පාටිවලට ගිහින් බොන්න එපා !</topic>
    <author>මිනුවන්ගොඩ සමූහ</author>
    <content>දිවුලපිටිය ප්‍රදේශයේ මංගල උත්සව පැවැත්වෙන සාද නිකේතනයන් රැසක්ම පවතින අතර එවැනි ආයතනවල සාදයන් නිසා පොලිසියට නඩු ලබා ගැනීම පහසුවක් වී ඇත.සෑම මංගල උත්සවයක දීම සැර බීම මෙන්ම අඩුම තරමේ බියර් බෝතලයක් වත් නොමැති උත්සවයක් නොමැත.එවන් උත්සව වලට සහභාගි වී පැමිණෙන අයට දඩ කොලයක් දීමට පොලිසිය මඟ රැක සිටී.සාද වලදී කිසිසේත් මතට තිත තැබිය නොහැක. ඒ සඳහාම දැන් පොලිසිය සාද නිමවා එන යන සියල්ලෝම මඟ රැක සිට දඩ කොලයකට සීමා කරන්නේ මතට තිත තැබීමට ය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=r13042410</link>
    <topic>කොටවල අමුණට දිය නෑමටපැමිණෙන්නන්ගෙන් ගැමියන්ට පීඩා</topic>
    <author>යක්කල විශේෂ – රුවන් සමන්ත අධිකාරි</author>
    <content>අත්තනගලු ඔයේ කොටසක් වන ගම්පහ ඉහළගම පිහිටි කොටවල අමුණට දිය නෑමට පැමිණෙන පිටස්තර පුද්ගලයන්ගෙන් ගම්වාසීන්ට නොයෙකුත් කරදර හා හිරිහැර සිදුවන බව එම ප්‍රදේශයේ පදිංචිකරුවෝ පවසති.සති අන්තයේ හා පෝය දිනවල මේ ස්ථානයට දිය නෑමට හා විනෝද වීමට පිටස්තර ප්‍රදේශවලින් විශාල ජනතාවක් පැමිණෙන අතර, එම පිරිස් අමුණ අද්දරට වී මත්පැන් පානය කිරීමෙන් අනතුරුව අසභ්‍ය වචන පවසමින් ගීත ගායනා කිරීම හා කෑකෝ ගැසීම නිසා ආසන්නයේ පිහිටි ඉහළගම පූර්වාරාම පුරාණ විහාරස්ථානයේ සිදුකරන ආගමික කටයුතු සඳහා ද දැඩි බාධාවක් වී ඇත.අරක්කු පානය කිරීමෙන් පසු ඉතිරිවන හිස් බෝතල් අසල කොන්ක්‍රීට් කණු මත ගසා බිඳ ඒවා අමුණ අද්දර පිහිටි කුඹුරු යායට විසිකරන අතර එම බෝතල් කටු පෑගීමෙන් ප්‍රදේශයේ ගොවීහු රැසක් වරින් වර දරුණු අනතුරු වලට ලක්වූ බවද ඔව්හු පවසති.මෙසේ විනෝද වීමට පැමිණෙන පුද්ගලයන්ගේ අධික බීමත්කම නිසා නිරුවතින් අමුණට පැන දියනෑම සිදුකරන අතර එබැවින් ප්‍රදේශයේ පදිංචි කාන්තා පාර්ශවයට එම ස්ථානයේ දිය නෑමට නොහැකි තත්ත්වයක් උදාවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=s1304241</link>
    <topic>ලෝක කුසලාන හිටපු ක්‍රිකට් අධ්‍යක්ෂසුරාජ් දන්දෙනිය බැඩ්මින්ටන් මුල්පුටුවට</topic>
    <author>ප්‍රින්ස් ගුණසේකර</author>
    <content>ලෝක කුසලාන ක්‍රිකට් තරගාවලියේ තරග අධ්‍යක්ෂ ලෙස කටයුතු කළ සුරාජ් දන්දෙනිය මහතා ශ්‍රී ලංකා බැඩ්මින්ටන් සම්මේලනයේ සභාපති ‍ලෙස ඊයේ තේරී පත්විය.ශ්‍රී ලංකා බැඩ්මින්ටන් මූලස්ථානයේ පැවැති වාර්ෂික නිලවරණයේදී සභාපතිධුරාපේක්ෂක මහාචාර්ය රංජිත් ද සිල්වා මහතා ඇතුළු පිරිසකගේ විරෝධතා මැද දන්දෙනිය මහතා ප්‍රමුඛව නිලධාරී පිරිස වසර දෙකක කාලයකට බැඩ්මින්ටන් පරිපාලනයට පත්විය.නිලවරණය ආරම්භවීමට සුලු වේලාවක් තිබියදී මහාචාර්ය රංජිත් ද සිල්වා මහතාට ඡන්දය ප්‍රකාශ කිරීමට අවස්ථාව ලබාදිය නොහැකි බවට තර්කයක් මතුවූ හෙයින් විරෝධතාව ආරම්භ විය. නැගෙනහිර පළාත් බැඩ්මින්ටන් සංගමයේ ලේකම් අලියාර් හයිසා මහතා විදේශගතවී ඇති හෙයින් ඒ මහතාගේ අවසර ලිපියක් ද සමග පැමිණි රංජිත් සිල්වා මහතා ඡන්ද අයිතිය ඉල්ලා සිටියේය.එහෙත් ඒ සඳහා අවස්ථාවක් ලබාදිය නොහැකි බවට නිලවරණය මෙහෙයවූ නිලධාරියා දැනුම් දුන් අතර එයට හේතුව වශයෙන් දන්වා සිටියේ මුල් ඡන්දය හිමි හයිසා මහතා එවැන්නක් සම්මේලනයට කලින් දැනුම් දී නොමැති බවය.හයිසා මහතා නිලවරණයට පැමිණෙන බව ලිපියක් මගින් දැනුම් දී තිබියදී තවත් ලිපියක් මගින් වෙනත් අයෙකු ඡන්ද අයිතිය ඉල්ලීම විශ්වාස කළ නොහැකි බවට මුලසුනෙන් කරුණු ඉදිරිපත් විය. මේ ආකාරයෙන්ම රාජ්‍ය ‍‍සේවා සංගමයේ බලය පැවැරූ ලිපියක් ඉදිරිපත් කරමින් ඡන්දයක් ද පාලිත ජයතිලක මහතා ඉල්ලා සිටි අතර එය ද ප්‍රතික්ෂේප විය.මේ පිළිබඳ මත ගැටුම උත්සන්නවී බස්නාහිර, උතුර, නැගෙනහිර, වෙළෙඳ සේවා, රාජ්‍ය ‍‍සේවා හා ජනසතු සේවා යන සංගම් හයේ නිලධාරීහූ නිලවරණය වර්ජනය කර සභාපති අ‍පේක්ෂක රංජිත් ද සිල්වා මහතා සමග සභාවෙන් පිටව ගියහ. එහෙත් නැගෙනහිර හා රාජ්‍ය සේවා සංගම් වර්ජනයට සහය නොදැක්වූ බව අලුතින් තේරී පත්වු නිලධාරීහූ පසුව පැවැති මාධ්‍ය හමු‍වේ දී පැවසූහ.ඌව පළාත් බැඩ්මින්ටන් සංගමය ක්‍රියාකාරී නොවන බවට කලින් ඉදිරිපත් වූ මතයක් අනුව ඡන්ද අයිතිය අහෝසි කළ ද අවසන් මොහොතේ ක්‍රීඩා ඇමැතිවරයා එම ඡන්ද අයිතිය තහවුරු කර ඇති බවට සභාපති සුරාජ් දන්දෙනිය මහතා පැවැසීය.එය ද වර්ජනයට එක්වූ පිරිසගේ අවධානයට යොමුවූ තවත් කරුණකි.'ඌවට ඡන්ද අයිතිය දීම හෙලා දකිනවා. ඇමැතිතුමා දුන්නා කිව්වාට ඒක බැඩ්මින්ටන් සම්මේලනයේ නිලධාරීන්ගේ බොරු ප්‍රකාශයක්. අපට ඡන්දය දාන්න දුන්නේ නෑ.ක්‍රීඩා අමාත්‍යංශයට අපේ විරෝධතාව භාරදුන්නා. නීති විරෝධිව පත්වූ නිලධාරී මණඩලය අවලංගු කරන ලෙස.' මහාචාර්ය රංජිත් ද සිල්වා මහතා දිනමිණට පැවැසීය.මහාචාර්ය රංජිත් ද සිල්වා ඇතුලු පිරිස ඡන්දයෙන් පරාජය වීමට කලින් ගෙදර ගිය බව සභාපති සුරාජ් දන්දෙනිය මහතා සඳහන් කළේය.'ඡන්ද නැති නිසා කුමන හෝ විරෝධතාවක් පෙන්වා ප්‍රතිවාදී පිරිස ගියා. අපට දැන් තියෙන්නේ සියලු දෙනා සමග එක්ව බැඩ්මින්ටන් දියුණු කිරීමයි.' දන්දෙනිය මහතා පැවැසීය.‍ ප්‍රතිවාදී පිරිස වර්ජනය කළ ද ඡන්ද විමසීම සිදුකර තනතුරවලට පත්වීම කැපී පෙනුණි. උපසභාපති තනතුරට 15ක් තරග කළ අතර හය‍දෙනකුට පමණක් ඡන්දය ප්‍රකාශ වී තිබූ අතර අනෙක් තනතුරු ද තරගයකින් තොරවම ඡන්ද ලබා තිබුණි.බැඩ්මින්ටන් නිලධාරී මණ්ඩලය .සභාපති: සුරාජ් දන්දෙනිය (ඡන්ද 33), උප සභාපතිවරු(6): පරාක්‍රම බස්නායක (ඡන්ද 33), එල්.පී.හෙට්ටිආරච්චි (ඡන්ද 30), චාමර අලුත්ගේ (ඡන්ද 33), උදය වීරකෝන් (ඡන්ද 27), ඊ‍. එම්.එස්.ඒකනායක (ඡන්ද19), ලේකම්: සම්පත් පීරිස් (ඡන්ද 29), උප ලේකම්: සමන් විජේසිංහ (ඡන්ද 30), භාණ්ඩාගාරික: දිලීප වීරසිංහ (ඡන්ද 33), උප භාණ්ඩාගාරික: රුවන් ගාල්ලගේ (ඡන්ද 33).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=s1304248</link>
    <topic>කිංග්ස් XI පංජාබ් පිලට කඩුලු 05 ජයක්</topic>
    <author/>
    <content>(2013-04-23 23:45pm) අයි. පී. එල්. තරගාවලියේ 32 වැනි තරගය ලෙස කිංග්ස් XIපංජාබ් පිල සහ දිල්ලි ඩෙයාර් ඩෙවිල්ස් පිල අතර අද (23 වැනිදා) පැවති තරගයේදී දිල්ලි ඩෙයාර් ඩෙවිල්ස් පිල පරදවා කඩුලූ 5 ක පහසු ජයක් ලබාගැනීමට කිංග්ස් XI පංජාබ්  පිල සමත්විය.මෙය දිල්ලි ඩෙයාර් ඩෙවිල්ස් පිල ලැබූ 7 වැනි පරාජයයි. මේ වන විට ඔවුන් ජයගෙන ඇත්තේ එක් තරගයක් පමණි. දිල්ලි පිලේ නායක මහේල ජයවර්ධන ලකුණු 4 ක් ලබා සිටියදී ප‍්‍රවීන් කුමාර්ගේ පන්දුවක් හමුවේ දැවීගියේය.දිල්ලි ඩෙයාර් ඩෙවිල්ස් පිල ඕවර 20 කදී කඩුලූ 7 ට 120විරේන්ද්‍ර ශෙවාග් 23, ඬේවිඞ් වෝනර් 40, මන්පී‍්‍රත් ජුනේජා 14, ඉර්ෆාන් පතන් නෙදැවී 14, හර්මීට් සිං 24/3, ප‍්‍රවීන් කුමාර් 29/2කිංග්ස් XI පංජාබ් පිල ඕවර 17 කදී කඩුලූ 5 ට 121ඬේවිඞ් මිලර් නොදැවී 34, මන්පී‍්‍රත් සිං 24, ඬේවිඞ් හසී 20, ලූක් පොමර්ස්බැච් 18,  ඉර්ෆාන් පතන් 26/1, නෙහෙරා 28/1, බෝතා 23/1.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=s1304242</link>
    <topic>යෝධයා අවදි වෙයි : වාර්තා බිඳ වැටෙයි</topic>
    <author/>
    <content>අයි.පී.එල්.තරගාවලියේ රෝයල් චැලෙන්ජර්ස් බැංග්ලෝර් පිල නියෝජනය කරන ප්‍රහාරාත්මක පිතිකරු ක්‍රිස් ගේල් ඊයේ පූනේ වොරියර්ස් පිල සමග පැවැති තරගයේ දී වාර්තා පිට වාර්තා තබමින් විස්සයි20 ක්‍රිකට් ඉතිහාසයේ නව පරිච්ඡේදයක් සටහන් කළේය.ඉනිම ආරම්භයේ සිටම වේගවත් පිතිහරඹයක නිරතවූ ගේල් සිය ශතකය රැස් කරනු ලැබුවේ පන්දු 30කින්ය. එය ඕනෑම විස්සයි20 තරගයක වාර්තා වූ වේගවත්ම ශතකය වේ. මීට පෙර ඔස්ට්‍රේලියාවේ ඇන්‍ඩෘ සිමන්ඩ්ස් පන්දු 34කදී ශතකයක් රැස් කරමින් මේ වාර්තාවට හිමිකම් කීවේය.බැංග්ලෝර් ඉනිමේ නියමිත ඕවර 20 අවසන් වනවිට ගේල් නොදැවී ලකුණු 175ක් ලබා ගැනීමට සමත්විය. එය ඕනෑම විස්සයි20 තරගයකදී පිතිකරුවකු ඉනිමක ලැබූ වැඩිම ලකුණු සංඛ්‍යාව වේ. ඊට පෙර නවසීලන්තයේ බ්‍රෙන්ඩන් මැකලම් පන්දු 73කදී නොදැවී ලකුණු 158ක් රැස් කරමින් මේ වාර්තාවට හිමිකම් කීවේය.නියමිත ඕවර 20 අවසානයේ බැංග්ලෝර් පිල කඩුලු 5කට ලකුණු 263ක් වාර්තා කළේය. එය ඕනෑම විස්සයි20 තරගයකදී කණ්ඩායමක් රැස්කළ වැඩිම ලකුණු සංඛ්‍යාව වේ. මීට පෙර 2007වසරේදී කෙන්යාවට එරෙහිව කඩුලු 6කට ලකුණු 260ක් රැස් කරමින් ශ්‍රී ලංකාව මේ වාර්තාවට හිමිකම් කීවේය.ගේල් නොදැවී රැස් කළ ලකුණු 175ට හතරේ පහර 13ක් සහ හයේ පහර 17ක් ඇතුලත්වූ අතර ඒ සඳහා පන්දු 66ක් වැය කළේය. මීට අමතරව පන්දු 8කදි හතරේ පහර 3ක් සහ හයේ පහර 3ක් සමග ලකුණු 31ක් රැස් කිරීමට ඒ.බී.ඩිවිලියර්ස් සමත්විය. තිලකරත්න ඩිල්ෂාන් පන්දු 36කදී ලකුණු 33ක් ලබාගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=s1304243</link>
    <topic>ඉසුරුට-චමින්දට අසාධාරණයක්</topic>
    <author>ප්‍රින්ස් ගුණසේකර</author>
    <content>බටහිර ඉන්දියා කොදෙව් බලා යන ශ්‍රී ලංකා 'ඒ' කණ්ඩායම තෝරා ගන්නා සංචිතයට ජාතික පිල නියෝජනය කළ ඉසුරු උදාන හා නැගී එන ක්‍රීඩක චමින්ද බණ්ඩාර ඇතුලත් නොවීම පිළිබඳ සැක මතුවෙමින් පවතී‍.ශ්‍රී ලංකා ක්‍රිකට් තේරීම් කමිටුව මේ ක්‍රීඩකයන් දෙදෙනා පිළිබඳ අවධානය යොමු නොකළේ ඇයිදැයි යන ගැටලුව ක්‍රිකට් කේෂේත්‍රයේ ‍බොහෝ දෙනාගේ කතාබහට ලක්ව ඇත.ශ්‍රී ලංකා 'ඒ' ක්‍රිකට් පිල ‍තෝරා ගැනීමට නම් කළ සංචිතය පළමු පෙළ ක්‍රිකට් තරගාවලියේ දක්ෂතා මත නම් කළේ නම් චමින්ද බණ්ඩාර හා ඉසුරු උදාන පිළිබඳ අවධානය යොමුවිය යුතු වේ.බටහිර ඉන්දියා කොදෙව් තණතිලි වේගපන්දු යවන්නන්ට වඩාත්ම උචිත බවට පිළිගත් මතය හෙයින් ද මේ දෙදෙනාම ප්‍රිමියර් ලීග් තරගාවලියේ දක්ෂතා පෙන්නුම් කර ඇති හෙයින් ද සංචිතයට නම් කොට සලකා බැලිය යුතුව තිබුණි.ගෙවීගිය පළමු පෙළ තරගවාරයේ වේග පන්දු යවන්නන් අතුරින් තෙවැනි තැනට කඩුලු ලබා සිටින චමින්ද බණ්ඩාර තරග 8කදී ලකුණු 751කට කඩුලු 31ක් දවාගෙන සිටින අතර ඉසුරු උදාන තරග 7කදී ලකුණු 400ක් හා කඩුලු 19ක් ගෙන තුන් ඉරියව් දක්ෂතා පෙන්වා තිබේ.ඉසුරු උදානගේ පන්දුවට පහරදීමේ සාමාන්‍ය 44.44ක් ලෙස හොඳ මට්ටමක ද ඇත. වේග පන්දුවෙන් හා පිත්තෙන් දස්කම් දක්වන ඉසුරු උදාන ප්‍රිමියර් ලීග් තරගාවලියේ ඉදිරියෙන් සිටින තුන් ඉරියව් ක්‍රිඩකයෙක් හෙයින් ඔහුගේ සේවය ශ්‍රී ලංකා 'ඒ' පිලට ඵලදායි වේ.විසිපස් හැවිරිදි චමින්ද බණ්ඩාර පළමු පෙළ තරග 24කදී කඩුලු 62ක් දවාගෙන සිටින අතර සාන්ත මේරි විදුහලෙන් ක්‍රීඩාවට අවතීරණ විය. ඉසුරු උදාන හා චමින්ද බණ්ඩාර යන දෙදෙනාම වරාය අධිකාරී ක්‍රිකට් පිලට මේ වසරේ ක්‍රීඩා කරති. ශ්‍රී ලංකා 'ඒ' පිලේ බටහිර ඉන්දියා කොදෙව් සංචාරය මැයි - ජූනි මාසයේ දී ක්‍රියාත්මකවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=s1304244</link>
    <topic>අයි.පී.එල්. පළමු ශතකයවොට්සන්ගෙන්</topic>
    <author/>
    <content>චෙන්නායි සුපර් කිංග්ස් පිලට එරෙහිව ලකුණු 101ක් රැස්කළ රාජස්තාන් ‍රෝයල්ස් පිලේ ශේන් වොට්සන් මෙවර අයි.පී.එල්.තරගාවලියේ පළමු ශතකය වාර්තා කිරීමට සමත්විය.ඔහුගේ වේගවත් ඉනිමට පන්දු 61ක් වැය වූ අතර ඊට හතරේ පහර 6ක් හා හයේ පහර 6ක් ඇතුලත් විය. එහෙත් ඔහුගේ අගනා මෙහෙවර අපතේ යවමින් චෙන්නායි පිල මේ තරගයෙන් කඩුලු 5ක ජයක් අත්කර ගත්තේය.ඒ සමගම ප්‍රසාද ලකුණු සටහනේ පෙරමුණ ගැනීමට චෙන්නායි පිල සමත්විය.පළමුව පන්දුවට පහරදුන් ‍රාජස්තාන් රෝයල්ස් පිල ඕවර 20 අවසානයේ කඩුලු 4කට ලකුණු 185ක් රැස් කළ අතර චෙන්නායි පිල ඉනිම නිමාවීමට පන්දුවක් ඉතිරිව තිබියදී කඩුලු 5ක් පමණක් දැවී ජය වාර්තා කළේය‍.චෙන්නායි පිල වෙනුවෙන් විශිෂ්ට පිතිහරඹයක යෙදුණු මයික් හසී ලකුණු 88ක් රැස් කිරීමට සමත්විය. පන්දු 51කට මුහුණදුන් හසී හතරේ පහර 13ක් සහ හයේ පහරක් එල්ල කළේය.රාජස්තාන් - 185/4 (ඕවර 20) ශේන් වොට්සන් 101, ස්ටුවර්ට් බිනී නොදැවී 36 ( රවිචන්ද්‍රන් අශ්වින් 20/2, ඩ්වේන් බ්‍රාවෝ 36/2)චෙන්නායි - 186/5 (ඕවර 19.5) මයික් හසී 88, සුරේෂ් රයිනා 51 (ජේම්ස් ‍ෆුල්ක්නර් 20/3).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=s1304245</link>
    <topic>පාසල් බාලක බාලිකාසැහැල්ලු පන්දු ක්‍රිකට් තරගමාලාවක්</topic>
    <author/>
    <content>සමස්ත ලංකා පාසල් බාලක බාලිකාවන් සඳහා සහභාගිවිය හැකි සැහැල්ලු පන්දු ක්‍රිකට් තරගමාලාවක් ශ්‍රී ලංකා සැහැල්ලු පන්දු ක්‍රිකට් සම්මේලනය මගින් සංවිධානය කර ඇත. 'ඩ්‍රීම්රොන්' කුසලානය සඳහා පැවැත්වෙන මේ තරගමාලාව අවුරුදු 15න් ඉහළ හා අවුරුදු 19න් පහළ බාලක බාලිකාවන්ට විවෘතය.ගමේ, නග‍රයේ හා ජාත්‍යන්තර පාසල්වල දරු දැරියන්ට ඉතා පහසුවෙන් සහභාගි විය හැකි ක්‍රීඩාවක් ලෙස සැහැල්ලු පන්දු ක්‍රිකට් ක්‍රීඩාව ජනප්‍රිය වී ඇති බැවින් ශ්‍රී ලංකා සැහැල්ලු පන්දු ක්‍රිකට් සම්මේලනයේ සභාපති සෞඛ්‍ය නියෝජ්‍ය ඇමැති ලලිත් දිසානායක මහතාගේ සංකල්පයකට අනුව මේ තරගමාලාව පැවැත්වේ.ඕවර දහයයි10 තරගමාලාවක් ලෙස පැවැත්වෙන මේ තරගමාලාව පළමුව සබරගමුව පළාතේ කෑගල්ල දිස්ත්‍රික්කයෙන් ආරම්භ කෙරේ. ඒ අනුව කෑගල්ල අධ්‍යාපන කලාපය යටතේ දැදිගම, ගලිගමුව, කෑගල්ල හා වරකාපොල අධ්‍යාපන කොට්ඨාසවලත්, මාවනැල්ල අධ්‍යාපන කලාපයේ අරනායක, මාවනැල්ල, රඹුක්කන අධ්‍යාපන කොට්ඨාසවලත්,දෙහිඕවිට අධ්‍යාපන කලාපය යටතේ දැරනියගල, කිතුල්ගල, රුවන්වැල්ල, දෙහිඕවිට හා යටියන්තොට අධ්‍යාපන කොට්ඨාසවලත් පාසල්වලට මේ සඳහා අයැදුම් කළ හැකිය.අයැදුම්පත් භාරගැනීම මැයි මස 10වැනිදායින් අවසන් වේ.සියලු අයැදුම්පත් පහත සඳහන් ලිපිනයට එවිය යුතු බව සැහැල්ලු පන්දු ක්‍රිකට් සම්මේලනය දන්වා සිටී. ලේකම්, ලුතිනන් කර්නල් එච්.ඩී.එල්.රවීන්ද්‍ර, සැහැල්ලු පන්දු ක්‍රිකට් සම්මේලනය, 57, තලාහේන, මීගමුව සහ ප්‍රධාන ක්‍රිකට් විධායක, ආර්.කුමාරනායක (දුරකතන – 0714467807/ 0770465120).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=s1304246</link>
    <topic>සුදුවැල්ල ක්‍රීඩා සමාජයෙන් විවෘත පාපැදි සවාරියක් 27දා</topic>
    <author/>
    <content>සුදුවැල්ල මරදාන ක්‍රීඩා සමාජයයේ සංවිධානත්වයෙන් හා වයිකින් පාපැදි සංගමය මෙහෙයවන ස්ටෑන්ඩර්ඩ් විවෘත පාපැදි සවාරිය ලබන 27 වැනි දින පැවැත්වේ.එදින පෙරවරු 7.00 ට මරදාන ඩීන්ස් පාර මංසන්ධියෙන් ආරම්භ වන තරගය මරදාන හන්දියට පිවිස වමට හැරී ගාමිණී හෝල්, ලේක්හවුස් වටරවුමෙන් වමට, නවලෝක වටරවුම, ඉබ්බන්වල හන්දිය, ලිප්ටන් වටරවුමෙන් වමට, සුදුවැල්ල ඩීන්ස් පාර ලෙසින් වට 20කින් යුතුව කිලෝ මීටර 100ක දුර ප්‍රමාණයක පැවැත්වේ.දිවයිනේ ඕනෑම තරගකරුවකුට සහභාගි විය හැකි මේ පාපැදි සවාරියේ පළමු ස්ථාන 3 සඳහා පිළිවෙලින් රුපියල් 100,000ක්, රුපියල් 50,000ක් හා රුපියල් 25,000ක මුදල් ත්‍යාගද, 4 වැනි ස්ථානයේ සිට 15 වැනි ස්ථානය දක්වා වටිනා පාපැදි ද ප්‍රධානය කෙරෙන බව සංවිධායකයෝ නිවේදනය කර සිටිති.තරගය පිළිබඳ වැඩි විස්තර 0722444111 හා 0777488178 දුරකථන අංකවලින් ලබා ගත හැකි බවද නිවේදනය කෙරේ.වත්තල කෙරවලපිටිය සාන්ත ජෝශප් ක්‍රීඩා සමාජයේ 5වැනි සංවත්සරය නිමිත්තෙන් සංවිධානය කරන සිවුකොන් එල්ලේ තරගාවලිය මේ මස 28වැනිදා පෙරවරු 10.00සිට කෙරවලපිටිය විජය කුමාරණතුංග ක්‍රීඩාංගණයේදී පැවැත්වේ.තොටළඟ මයුර, පිටිපන වසන්ත, හුනුපිටිය ශ්‍රී එකමුතු සහ කෙරවලපිටිය සාන්ත ජෝශප් කණ්ඩායම් අතර මේ තරගාවලිය පැවැත්වේ. කෙරවලපිටිය මීසම පාලනාධිපති රොෂාන් ප්‍රසාද් පියතුමාගේ හා වත්තල ප්‍රාදේශීය සභාවේ සභාපති ත්‍යාගරත්න අල්විස් මහතා තරගාවලියේ ප්‍රධාන ආරාධිතයන් ලෙස සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=s1304247</link>
    <topic>උතුරු මැද පළාත දෙවැනි ජයත් ලබයි</topic>
    <author>ෆවුස් මොහොමඩ්</author>
    <content>දකුණු පළාත් කණ්ඩායමට එරෙහිව මුවර්ස් පිටියේ ඊයේ පැවැති තරගයෙන් කඩුලු 6ක ජයක් අත්කර ගත් උතුරුමැද පළාත් කණ්ඩායම මෙවර අන්තර් පළාත් කාන්තා විස්සයි20 තරගාවලියේ පිට පිට දෙවැනි ජයත් වාර්තා කිරීමට සමත්විය. පළමු තරගයේ දී දස්කම් දැක්වූ චමරි අතපත්තු මේ තරගයේදී ද ලකුණු 33ක් රැස් කිරීමට සමත්වූවාය.දකුණු පළාත – 83(ඕවර 20) ඊෂානි ලොකුසූරිය 22, චතුරානී ගුණවර්ධන 21 ( චමනී සෙනෙවිරත්න 15/2, දුෂාන්ති දේදුණු 16/2)උතුරු මැද – 84/4 (ඕවර 16.5) චමරි අතපත්තු 33, චමනී සෙනෙවිරත්න 18යි.බස්නාහිර පළාත් කණ්ඩායම සමග මුවර්ස් පිටියේ ඊයේ පැවැති තරගයෙන් කඩුලු 6ක ජයක් වාර්තා කිරීමට මධ්‍යම පළාත් කණ්ඩායම සමත්විය.බස්නාහිර – 80/6 (ඕවර20) සඳමාලි දොලවත්ත 16 (ශාලිකා නිලුක්ෂි 10/2)මධ්‍යම – 81/4 (ඕවර 17.5) ලසන්ති මධුෂානි 35, දිලානි මනෝදරා නොදැවී 24 (ඕෂධී රණසිංහ 20/2)මේ අතර බස්නාහිර කණ්ඩායම හා ඒකාබද්ධ පිල අතර පෙරේදා කෝල්ට්ස් පිටියේ පැවැති තරගයේ ලකුණු සමවීමේ හේතුවෙන් ලබාදුන් සුපිරි ඕවරයේදී ජය වාර්තා කිරීමට ඒකාබද්ධ කණ්ඩායම සමත්විය.ඒකාබද්ධ පිල – 83/9 (ඕවර 20) නිමාලි පෙරේරා 21, මධුරි සමුද්‍රිකා 15, රුචිනි සමරසිංහ 12 ( සරීනා රවිකුමාර් 8/4, ශෂිකලා සිරිවර්ධන 14/2)‍‍බස්නාහිර පිල – 83/5 (ඕවර 20) නිපුනි හංසිකා 32, ඕෂධී රණසිංහ නොදැවී 18 ( රුචිනි සමරසිංහ 17/2)තරගාවලියේ ආරම්භ දිනය වූ පෙරේදා ‍කෝල්ට්ස් පිටියේ පැවැති උතුරු මැද පළාත් කණ්ඩායම හා මධ්‍යම පළාත් කණ්ඩායම අතර තරගයෙන් කඩුලු 8ක ජයක් වාර්තා කිරීමට උතුරු මැද පළාත් කණ්ඩායම සමත්විය.මධ්‍යම පළාත – 73/8 (ඕවර 20) කාංචනා වීරක්කොඩි 12, දිලානි මනෝදරා 12, දර්ශනී ධර්මසිරි 12 ( චන්දිමා ගුණරත්න 16/3, චමනී සෙනෙවිරත්න 16/2)උතුරු මැද – 76/2 (14.4) චමරී අතපත්තු නොදැවී 38, ප්‍රසාදිනී විරක්කොඩි 16 (ශාලිකා නිලුක්ෂි 9/2).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=f1304241</link>
    <topic>අප සහනාධාර සංකල්පය ක්‍රමිකව අත්හළ යුතුයි</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන හා සමාජ වාතාවරණය පිළිබඳවත් ධීවර ක්‍ෂේත්‍රයේ වර්තමාන ප්‍රවණතා ගැනත් නියෝජ්‍ය ඇමැති සරත් කුමාර ගුණරත්න මහතා සමඟ කළ සාකච්ඡාවකි.* විදුලිය මිල ඉහළ යාම පිළිබඳව මේ වන විට සමාජයේ විශාල කතිකාවක් හා විරෝධයක් මතුවී තිබෙනවා. මේ තත්ත්වය පිළිබඳව ඔබේ අදහස පැහැදිලි කළ හැකිද?මෙතනදී අප පාර්ශ්ව කිහිපයකින් මේ ප්‍රශ්නය දෙස බැලිය යුතුයි. එක් පැත්තක් අල්ලාගෙන ඒක පාර්ශවිකව විවේචන කිරීමෙන් ප්‍රතිඵලයක් ලබාගැනීමට බැහැ. ඒත් විපක්ෂය උත්සාහ කරන්නේ මේ විදිහේ ප්‍රශ්න අල්ලාගෙන තම තමන්ගේ දේශපාලන න්‍යාය පත්‍ර ඉදිරියට ගැනීමටයි.අද රටත් ජනතාවත් පුරුදු වෙලා තිබෙන්නේ සියල්ලම සහනාධාර මත හෝ සහන ක්‍රමයට ලබා ගැනීමටයි.මෙය එතරම් හොඳ පිළිවෙතක් නොවෙයි. බුද්ධිමත්ව කල්පනා කර තමයි කටයුතු කළ යුත්තේ. සෞඛ්‍ය සේවය අධ්‍යාපනය නොමිලේ ලබාදෙන රටක් විදිහට අපේ රට විශාල කීර්තියක් ලබාගෙන තිබෙනවා. භූමිතෙල් ඉන්ධන පවා ලබාදෙන්නේ කිසියම් සහනයක් මතයි. විදුලිය පවා මෙතෙක් කල් ලබා දුන්නේ විශාල සහන පදනමක් මතයි. ගාස්තු ඉහළ යාමෙන් පසු වුවත් විදුලි බල මණ්ඩලය විශාල අලාභයක් දරා ගන්නවා.මේ විදිහේ පසුබිමකයි විදුලිබල මණ්ඩලය කටයුතු කරන්නේ.මගේ පුද්ගලික අදහස අනුව නම් සහනාධාර කියන සංකල්පය අප ක්‍රමිකව අතහැරිය යුතුයි. විදුලිය විශාල ප්‍රමාණයක් අප අතින් නොදැනුවත්වම නාස්ති වෙනවා. රාත්‍රිය පුරා අප නොවැදගත් දේවල් නොවැදගත් නාට්‍ය බලන්න විශාල ලෙස කාලය මිඩංගු කර කටයුතු කරනවා. මේ නිසා විශාල කාලයක් වගේම විශාල ජාතික ධනයක් විනාශ වෙනවා.මේ විදිහේ නාස්තිවීම් වළක්වා ගැනීමට පියවර ගත යුතුයි. එවැනි මූල්‍ය සම්පත් විනාශවීම් වැළැක්වීම මඟින් අපට විශාල මුදල් ප්‍රමාණයක් ඉතිරිකර ගැනීමට පුළුවන්කම ලැබෙනවා. අපට හැකියාවක් තිබෙන්න ඕනෑ සහනාධාර මතම යැපෙන එක අතහැර තමන්ටම කියා ස්ථාවරයක් ගොඩනඟා ගැනීමට. එමගින් පමණයි අපට දියුණුවටත් ඉදිරියටත් ගමන් කිරීමට පුළුවන්කම ලැබෙන්නේ. මේ සත්‍ය අප හොඳින් තේරුම් ගත යුතුයි. එහෙම නැතිව ඇතිවී තිබෙන තත්ත්වය පක්‍ෂ දේශපාලනය සවිමත් කිරීමට යෙදවීම නොකළ යුතු දෙයක් විදිහටයි මා සිතන්නේ.* උතුරු පළාත් සභාව ඇතුළු තවත් පළාත් සභා කිහිපයක මැතිවරණ පැවැත්වීමට නියමිතව තිබෙනවා. මේ මැතිවරණවලට ආණ්ඩු පක්‍ෂයේ සූදානම මොන වගේද?මෙතෙක් කල් බොහෝ මානවහිමිකම් සංවිධාන, අන්තර්ජාතික ප්‍රජාව මතු කළ කරුණක් වූයේ උතුරු පළාත් සභා මැතිවරණය නොපවැත්වීම යන කාරණයයි. ඔවුන් විදේශ සමුළුවලදී පවා මේ කරුණ පිළිබඳව මෙරටට චෝදනා කළා. ඒත් අද ඔවුන් නිරුත්තරවෙලා තිබෙනවා. ආණ්ඩුව සැප්තැම්බර් මාසයේදී උතුරු පළාත් සභාව සඳහා මැතිවරණය පැවැත්වීමට සැලැසුම් කර තිබෙනවා. අපට අවශ්‍ය කර තිබෙන්නේ අවුරුදු තිහක් පුරා ත්‍රස්තවාදයෙන් හා ප්‍රභාකරන්ගේ යකඩ සපත්තුවට යටවෙලා සිටි උතුරු ප්‍රදේශයේ වැසියන්ට අවශ්‍ය කරන ප්‍රජාතන්ත්‍රවාදී පාලන ක්‍රමයක් ගොඩනැඟීමයි.ඒ සඳහා අවශ්‍ය කරන පසුබිම සකස් කිරීමයි.එපමණක් නොවෙයි. වයඹ හා මධ්‍යම පළාත් සභා මැතිවරණයත් ඉදිරියේදී පැවැත්වීමට නියමිතව තිබෙනවා. මේ මැතිවරණවලින් එක්සත් ජනතා නිදහස් සන්ධානයට පහසු ජයග්‍රහණයක් ලබා ගැනීමට පුළුවන්කම තිබෙනවා. මේ පළාත්වලට රජය පසුගිය අවුරුදු හතේදී විශාල සේවයක් ඉෂ්ට කර තිබෙනවා. ඒ නිසා අප ජනතාව ඉදිරියට යාමට කිසිදු බියක් හෝ චකිතයක් නැහැ. උතුරු පළාතේ යුද්ධයෙන් පසු විශාල සංවර්ධන කාර්යයක් ආණ්ඩුව විසින් ඉෂ්ට කර තිබෙනවා. ඒ නිසා උතුර දකුණ කියා භේදයක් නැහැ.විශාල සංවර්ධනයක් හා සේවයක් මේ ආණ්ඩුව විසින් ඉෂ්ට කර තිබෙනවා. ඒ නිසා ජනමතය අනුව මේ ආණ්ඩුවට ඇති පිළිගැනීම බිඳකුදු අඩුවෙලා නැහැ.ඒ නිසා පළාත් සභා මැතිවරණ පමණක් නොවෙයි ඕනෑම මැතිවරණයක් ජයග්‍රහණය කිරිමට අපට පුළුවන්කමක් තිබෙනවා. මැතිවරණවලට බියවූ මැතිවරණ කල් දැමූ පිරිසක් තමයි එක්සත් ජාතික පක්‍ෂය තුළ කටයුතු කරන්නේ. ජනතා විමුක්ති පෙරමුණත් කිසිදාක මැතිවරණ ක්‍රියාදාමය විශ්වාස කළ ප්‍රජාතන්ත්‍රවාදය අනුගමනය කළ පිරිසක් නොවෙයි. එදා ජවිපෙ කටයුතු කළ විදිහ මුළු රටම දන්නවා* මෙරටට එරෙහිව මානව හිමිකම් කඩකිරීම් පිළිබඳවත් මානුෂීය නීතිරීති උල්ලංඝනය කළ බවටත් අන්තර් ජාතික ප්‍රජාව විසින් චෝදනා එල්ල කරනවා. මේ චෝදනා කෙතරම් දුරට සාධාරණ ඒවා ද?කිසිදු ලෙසකින් අන්තර්ජාතික ප්‍රජාව එල්ල කරන මේ චෝදනා සාධාරණීකරණය කරන්න බැහැ. රාජ්‍ය නොවන සංවිධාන හා අපට එරෙහි විදේශ බලවේගවල මේ චෝදනා කිසිදු හරයක් හෝ පදනමක් නැහැ. මේ විදිහේ පදනමක් නැති චෝදනාවලට පිළිතුරු ලබාදීම නම් කාලය කා දැමීමක් විදිහටයි මා නම් සලකන්නේ.අපි මානව හිමිකම් කඩ කළා කියලා මේ අය චෝදනා එල්ල කළත් ඒ අයට ඒ කිසිදු චෝදනාවක් තහවුරු කිරීමටවත් ඔප්පු කර පෙන්වීමටවත් බැරි වෙලා තිබෙනවා.අපි රටක් විදිහට ප්‍රජාතන්ත්‍රවාදය හා මානව හිමිකම් සුරක්ෂිත කිරීමට කටයුතු කර තිබෙනවා. ලෝකයේ සුළුතරයකට මෙය නොපෙනුනත් බහුතරයක් මෙහි ඇත්ත තත්ත්වය මොකක්ද කියලා තේරුම් ගැනීමට පුළුවන් වෙලා තිබෙනවා. ඒ නිසා චෝදනා එල්ල කළත් ඒ කිසිදු චෝදනාවක් සත්‍ය දේවල් නොවෙයි.ඇතැම් බටහිර බලවේගවලට අවශ්‍ය වෙලා තිබෙන්නේ අප රට කුමන විදිහකට හෝ පාලනය කර ගැනීමටයි. ඒ නිසා තමයි මේ අය විවිධ චෝදනා එල්ල කරන්නේ.* ඔබ කොහොමද මේ චෝදනාවලට පදනමක් නැහැ කියා කියන්නේ ?ඒක අමුතුවෙන් කියන්න දෙයක් නොවෙයි. බලන්න යුද්ධයෙන් පසු මේ පළාත් කෙතරම් ඉක්මනට යථා තත්ත්වයට පත් වුණාද කියලා. මේ පළාත්වල නැවත පදිංචි කිරීම් සිදු කළා පමණක් නොවෙයි ඔවුන්ගේ ජීවන තත්ත්වය ඉහළ නැංවීමටත් අවශ්‍ය කරන පසුබිම සකස් වී තිබෙනවා. යුද්ධයෙන් විනාශයට පත් වූ කොටස්වලට අවශ්‍ය පහසුකම් සියල්ල රජය විසින් සපුරා තිබෙනවා. ඒ නිසා මානව හිමිකම් කඩකළ බවට වූ චෝදනා කිසි ලෙසකින් අපට පිළිගන්න බැහැ. වෙන රටවල යුද්ධය නිමා වෙලා අවුරුදු දහයක් පහළොවක් ගියත් යුද්ධයෙන් පීඩාවට පත්වූ සමාජය යථා තත්ත්වයට පත් කිරීමට පුළුවන්කමක් ලැබී නැහැ. ඒත් අපේ රටේ අවුරුදු තුනකදී යුද්ධයෙන් වූ පීඩාවන් සියයට අනූපහකින්ම නිමා කිරීමට පුළුවන්කම ලැබී තිබෙනවා.* ධීවර කර්මාන්තය මෙරට ප්‍රමුඛ කර්මාන්තයක්. ධීවර ක්‍ෂේත්‍රයේ දියුණුව සඳහා අමාත්‍යාංශය පැත්තෙන් ගෙන ඇති පියවර පැහැදිලි කළ හැකිද?ධීවර කර්මාන්තය දියුණු කිරීමටත් ඒ සඳහා නැඹුරුව ඇති කිරීමටත් අමාත්‍යාංශ මට්ටමින් පියවර රැසක් ගෙන තිබෙනවා. ඒ සඳහා අපේ ඇමතිතුමාගෙන්ද විශාල මඟ පෙන්වීමක් හා ශක්තියක් ලැබෙනවා. මාළු ඇල්ලීම විකිණීම පමණක් නොවෙයි ධීවර කර්මාන්තය කියන්නේ සුවිශේෂි අංගයක්. මේ කර්මාන්තය ඉදිරි පැවැත්ම සඳහා අවශ්‍ය වන්නේ අලුත් කර්මාන්ත උපක්‍රම අනුගමනය කිරීමයි. ඒ වගේම මාළු රටපුරා බෙදා හැරීමට විධිමත් ජාලයක් ඇති කිරීම තමයි සිදු කළ යුත්තේ. ඒ සඳහා අලෙවි ජාලයක් ඇති කිරීම තමයි අපේ පරමාර්ථය වී තිබෙන්නේ.මෙහිදී මූලිකව කළ යුතු කරුණක් වන්නේ මේ බෙදා හැරීම් ජාලය මඟින් දුර බැහැර ප්‍රදේශවලටත් මාළු බෙදාහැරීමටත් සහනදායි මිලට එම මාළු පාරිභෝගිකයාට ලබාදීමටත් අමාත්‍යාංශය කටයුතු කර තිබීමයි. එහිදී බොහෝ මාළු වර්ගවල මිල ගණන් යම් ප්‍රමාණයකට හෝ පාලනය කිරීමට අවශ්‍ය පසුබිම සකස් කිරීම තමයි සිදුවිය යුත්තේ. ඒ සඳහා වූ වැඩපිළිවෙළක් මාළු අලෙවිසල් ජාලය හරහා ඇති කිරීමට කටයුතු කර තිබෙනවා. ධීවරයාත් පාරිභෝගිකයාත් යන දෙකොටසම ආරක්ෂා කිරීමත් ඔවුන්ගේ ජීවන තත්ත්වය ඉහළ නැංවීමටත් අපගේ අරමුණයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=f1304242</link>
    <topic/>
    <author>සටහන සුමේධා නවරත්න</author>
    <content>සත්‍යකාම, තඹරවිල, අග්නි චක්‍ර, හිම කදු,බලන් කඩතුරා යනාදි නවකතාවලින් ද, අවරෝධය, ප්‍රභූ,රූපාන්තරණය වැනි කෙටි කතා ග්‍රන්ථවලින් ද පාඨක අවධානය දිනාගත් ප්‍රවීණ ලේඛිකාවක ලෙස කැත්ලීන් ජයවර්ධන හැඳින්විය හැකිය. ඇයගේ නවතම කෘතිය වන්නේ ‘ශිශිර තරණය’ නමැති කෙටි කතා සංග්‍රහයයි. එම කෘතිය පිළිබඳත්, අද්‍යතන ලේඛන කලාව පිළිබඳත්, කැත්ලීන් ජයවර්ධන ලේඛිකාව සමඟ කළ කතාබහකි මේ.* “කෙටි කතාව” යනු ජීවිතය කියැවීමක් යැයි ඇතමකු පවසන විට, තව බොහෝ පිරිස් ඒ ගැන විවිධ අර්ථකථන, නිර්වචන සපයා තිබෙනවා. ඔබට හිතෙන හැටියට කෙටිකතාව කියන්නෙ කුමක්ද?කෙටි කතාව පිළිබඳ වූ දෙස් විදෙස් නිර්වචන සියල්ල දැන ගැනීමට මම කැමැතියි. ඒත්. ඒ නිර්වචනවල රැඳී සිටීමට, නැතිනම් සිරගත වීමට මා කැමැති නැහැ. කෙටි කතාවක් රචනා කිරීමේදී එහි සීමා මායිම් ගැන ප්‍රබුද්ධ පාඨකයාට අවබෝධයක් තියෙනවා.කෙටි කතාව පුළුල් පරාසයක පැතිරෙන්නේ නැහැ. එක ප්‍රබල අත්දැකීමක් කෙටිකතාවකට ප්‍රමාණවත්.ගසක අත්තක වැසූ කුරුල්ලකු නිමිතිකොටගෙන කෙටි කතාවක් සම්පාදනය වීමේ හැකියාව තිබෙනවා. එහිදී නිර්වචන ගැන දැනුවත් වී සිටීම හොඳයි.එහෙත් ඒ නිර්වචන බර ආභරණ කරගත යුතු නැහැ. ආනාපානා සතිය සැහැල්ලුවෙන් කරන්නා සේ තමයි, නිර්මාණකරුවකු නිර්මාණයෙහි යෙදිය යුත්තේ. එහෙම සැහැල්ලුවක් නිර්මාණකරුවාට නොතිබුණොත්, ඒ නිර්මාණය ප්‍රතිඵලදායක නැහැ. ඇත්තටම එය විකෘතියක් වෙනවා.* ඔබේ නවතම කෙටිකතා පොත වන “ශිශිර තරණය” කෘතියේ ඇතැම් කෙටිකතාවක් වර්තමාන සමාජයේ ගැඹුරු මානුෂීය හැඟීම් ඉතා සියුම් ආකාරයට විවරණය කෙරුණත් ඇතැම් කෙටිකතා, බොහෝමයක් කෙටිකතා සම්ප්‍රදායිකයි. ඔබේ ප්‍රභූ, අවරෝධය වැනි කෙටිකතා ග්‍රන්ථ ආකෘතිය හා භාෂාව අතින් වුණත් ‘ශිශිර තරණය’ අභිබවා සිටින බවයි මගේ හැඟීම?මේ කෘතියේ ඇති ඇතැම් කෙටිකතා මා මීට කලකට පෙර පුවත්පත්වලට රචනා කළ ඒවායි. ඕනෑම ලේඛකයකුගේ රචනා ශෛලිය වැඩිදියුණු වන්නේ ක්‍රමයෙන්. පරිකල්පනය හා උපකල්පනය දියුණු වන්නෙ ක්‍රමයෙන්. මේ කෙටිකතා සමහරක් සම්ප්‍රදායිකයි කියලා මටත් හිතුණා.* එහෙත් මේ කෙටිකතා, කෘතියක් ලෙස පාඨකයා අතට පත්වන්නේ ඔබේ නව නිර්මාණ ලෙසයි. සම්ප්‍රදායිකයි කියලා දැණුන කෙටිකතා මීට එකතු නොකර සිටියා නම් හොඳයි කියලා ඔබට හිතෙන්නෙ නැද්ද?ඇතැම් කතා ගැන එසේ සිතුණත්, සමාජයෙහි අත්දැකීම සර්වකාලීනයි. ඒ අත්දැකීම් කවදාවත් පරණ වන්නෙ නැහැ. බුදු හාමුදුරුවො ඉන්න කාලෙත් මිනිස්සු අතර ආදරය, කරුණාව, මෛත්‍රිය වගේම වෛරය, ක්‍රෝධය, ඊර්ෂ්‍යාව තිබුණා. භූගෝලීය වශයෙන් මිනිසා අතර යම් යම් වෙනස්වීම් තිබුණට, සමස්තයක් වශයෙන් එකල මෙකල මිනිස් හැසිරීම්වල වෙනසක් නැහැ. ඒ නිසයි සම්ප්‍රදායිකයි කියා සිතුණ කෙටිකතා පවා මීට එකතු කළේ.* ඔබේ සෑම නිර්මාණයක්ම බැඳ තබන සියුම් මෙන් ම ශක්තිමත් හුය වී ඇත්තේ බෞද්ධ දර්ශනය බවයි මගේ හැඟීම. සත්‍යකාම, තඹරවිල, අග්නි චක්‍ර යනාදී මේ සියලු කෘති මගින් බෞද්ධ දර්ශනය නිරූපණය වෙනවා?ඔය ප්‍රශ්නය හරිම වැදගත්. මට ඔය ගැන කතා කරන්නම ඕනෙ. මම ජීවත්වන්නේ ස්වභාවධර්මය එක්ක. උදේට මල් පිපෙනවා. හවසට පරවෙනවා. උදේට සියොතුන් කැදැලිවලින් පියඹනවා. හවසට නැවත කැදැල්ලට පියඹනවා. මේ ස්වභාවධර්මය මම නිරීක්‍ෂණය කරනවා. මම ඒක රචනා කරන විට දන්නෙම නැතිව බෞද්ධ දර්ශනයත් එතැනට හේත්තු වෙලා. ඒකට මට කරන්න දෙයක් නැහැ.හැබැයි මම දන්නවා මම කියන දේත්, බෞද්ධ දර්ශනයේ තියෙනවා කියලා. බුදු හාමුදුරුවො වගේම සොක්‍රටීස් කළ ප්‍රකාශවලත් යම් සමානකමක් තිබුණා.බුදු රදුන්ගේ දේශනාවල යම රජු ගැන සඳහන් වුණා. සොක්‍රටීස්ගේ ෆීඩෝ සංවාදවල මරණයෙන් පසු එන විනිශ්චයකරුවකු ගැන සඳහන් වුණා. ඇතැම් පාඨකයකු යම රජු ගැන කියවනවට වඩා අභිරුචියෙන් විනිශ්චයකරුවා ගැන කියවන්න පුළුවන්.කොහොම වුණත් මම නිර්මාණකරණයේ යෙදෙන්නේ මම ලෝකය අත්දකින විදියටයි. එතැනදී බෞද්ධ දර්ශනය නැවත නිර්මාණයට මුක්කුවක් ගැසීම වළක්වන්න බැහැ. හැබැයි මට හැඟෙන දේ මම සීමා මායිම් දමා නොගෙන ප්‍රකාශ කරනවා. මොකද මට ගෝල බාලයන් හෝ පාඨකයන් වෙනමම හදාගැනීමේ වුවමනාවක් නැති නිසා.* ස්වභාවධර්මය, බෞද්ධ දර්ශනය යන කරුණු දෙකම ඔබේ නිර්මාණවලට බලපාන්න ඇති කියලා ඔබ හිතන්නෙ නැද්ද?නිර්මාණකරණයේදී ජීවිතාවබෝධය ඉතා වැදගත්. මුලින්ම ජීවිතය විඳින්න ඕනෙ. ජීවිතය අතැඹුලක් වෙන්න ඕනෙ. ජීවිතය උපරිම ලෙස තෘප්තිමත් වුණාට පසුව තමයි පැහැදිලි වන්නේ එතැනින් එහාට යමක් නැහැ කියලා. එහෙම කෙනෙකුට තමයි ජීවිතය අත්හරින්න පහසු. ඕෂෝ කියලා තියෙනවා දිව්‍ය ලෝකය මැවුණෙ දුප්පතුන්ගේ හිතේ කියලා.සිද්ධාර්ථ කුමාරයා ජීවිතය උපරිම ලෙස විඳපු කෙනෙක්. ඒ නිසා ඔහුට හැකි වුණා පහසුවෙන් ජීවිතය අත්හරින්න. මේ යථාර්ථය සමඟ තමයි මම නිර්මාණකරණයේ යෙදෙන්නෙ.* කෙසේ වෙතත් ලෞකික ලෝකයෙන් වහා පලා යන්න ඔබේ සමහර නිර්මාණ පාඨකයාට බලකරන්නේ නැහැ. එහෙත් හෙමින් සීරුවේ යථාර්ථය අවබෝධ කරගැනීමට, අනිත්‍ය මෙනෙහි කිරීමට ඔබ පාඨකයා යොමු කරනවා. මේ සමබර බව කොහොමද ඇතිකරගත්තේ?ජීවිතය ගැන අර්ථ සම්පාදනය කරන්න හැකි වන්නේ ලෞකික හා ලෝකෝත්තර යන දෙපාර්ශ්වය අතර සිටියදීයි. මම හැම සිද්ධාන්තයක් දෙසම බලන්නේ මධ්‍යස්ථ තැනක හිඳිමින්. මාක්ස්වාදය, ප්‍රජාතන්ත්‍රවාදය යන කුමන කරුණක වුණත් අන්තයට යන්න මම කැමැති නැහැ. මේ මධ්‍යස්ථ බව වෙන්න ඇති මගේ නිර්මාණවලත් දකින්න තියෙන්නෙ.* බටහිර ලෝකයේ බොහෝ කෘති පාඨකයාට ජීවිතයේ ආස්වාදය ගැන කියා දෙන මුත්, ශ්‍රී ලාංකේය ලේඛකයා බොහෝ විට සිය නිර්මාණ මඟින් පාඨකයාට ඇතිකරන්නේ ජීවිතයේ නීරස බවයි. තව විදියකින් කියතොත් බහුතර, බටහිර ලේඛකයා පාඨකයාට විඳින්න උගන්වන අතර දේශීය, බහුතර ලේඛකයා පාඨකයාට විඳවන්න හරිනවා. ඔබ මොකද මේ ගැන හිතන්නේ?බටහිර ලෝකය හැම මොහොතකම වාගේ සිටින්නේ භෞතික ජයග්‍රහණ එක්ක. ආර්ථික, සමාජීය වශයෙන් ඔවුන් දිනාගන්නා මේ ජයග්‍රහණ, ජීවිතයේ සැබෑ ජයග්‍රහණය ද කියන එක විමසන්න ඕනෙ. ඇතැම් බටහිර කෝටිපතියො දිවි නසාගන්නවා.භාරතීය ලෝකයේ දර්ශනවලින් ජයග්‍රහණය කියන්නේ අත්හැරීම හා හිස් බවටයි. හැබැයි මේ දෙපැත්තම අත්හදා බැලීම ලෙහෙසි නැහැ.කෙසේ වුණත් බටහිර ලේඛකයොත් මේ භාරතීය දර්ශනයට සමගාමීව නිර්මාණ ඉදිරිපත් කර තිබෙනවා.“මායාවාස” හා “විසේකාරී” යන ග්‍රන්ථ ඊට උදාහරණ ලෙස දක්වන්න පුළුවන්. ඉන්ද්‍රීය නැතිනම් ශරීරය උපරිම ලෙස සතුටු කිරීම මෙන්ම, එහි අතුරු ඵල ගැනත් ඒ ලේඛකයෝ සිය නිර්මාණවලින් කතා කර තිබෙනවා.කෙසේ වෙතත් බටහිර ලේඛකයාගේ මා දකින සුවිශේෂීභාවය තමයි ඔවුන් පර්යේෂණාත්මකයි. එය නිර්මාණකරණයට ඉතා වැදගත්. යමකු කියන දෙයක් එකවර නොගෙන, ඒ හැම දෙයක්ම විමර්ශනයට ලක් කළ යුතුයි.* ශ්‍රී ලංකාවේ කලා විනිශ්චයන් ගැන ඔබ මොකද හිතන්නෙ?මේ ගැන සමාජය විවිධ මත දරනවා. කෙසේ වුණත් වර්තමාන තත්ත්වය ඕපපාතිකව ඇතිවුණ දෙයක් නොවේ. එය කාලයක් තිස්සේ සැකසෙමින් ආ එකක්. අඩුම තරමේ අද වන විට බහුතරයකගේ මතයට හෝ කන් නොදෙන තත්ත්වයක් ඇති වී තිබෙනවා.මෙහිදී ප්‍රමිතියකින් යුතු විනිශ්චය මණ්ඩලයක් තෝරාගැනීම තමයි ඉතා වැදගත්. ඒ පිරිස් සාහිත්‍ය විචාරයට, රසවින්දනයට යොමු වූ පිරිස් ද යන්න ගැන විශේෂ අවධානයක් දැක්විය යුතුයි. මොකද බහුතරයක් ප්‍රතික්‍ෂේප කරන විනිශ්චයන් ගැන සතුටුවන්න බැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>24</day>
    </date>
    <link>http://www.dinamina.lk/2013/04/24/_art.asp?fn=f1304243</link>
    <topic>කාලඅග්නි; බබාලගේ සුරංගනා කතාවක්</topic>
    <author>රන්ජන් අමරරත්න</author>
    <content>මහා බ්‍රිතාන්‍යයේ කාර්මික විප්ලවය ලෝක සාහිත්‍යයට නව ජීවයක් එකතු කළේ ය. රුසියාවේ සමාජ විප්ලවය ප්‍රබන්ධ කථාවේ නිම් වළලු පුළුල් කළේ ය. අප්‍රිකාවේ වර්ණ භේදවාදය, බටහිර ජාතීන්ගේ ජගත් වෙළෙඳ තරගය, වියට්නාම් යුද්ධය ඇතුළු තවත් ලෝක ගැටුම්; කලා නිර්මාණ විෂයයෙහි නව ප්‍රවණතා මතු කිරීමට සමත් විය.ජාතිවාදී අරගල, ආගමික ගැටුම්, සිවිල් යුද්ධ, තරුණ නැගිටීම් හා ත්‍රස්තවාදී ක්‍රියා යන සියල්ල මනුෂ්‍යත්වය පිළිබඳ විමසන විවෘත වේදිකා ලෙස පවතී. එම සිදුවීම් කලාකරුවාගේ අස්වැන්න තර කරන ක්ෂේම භූමි ලෙස ද පවතී.ශ්‍රී ලංකාවේ අප දන්නා ඉතිහාසය තුළ තරුණ නැගිටීම් දෙකක්, ජාතිවාදී අරගල කිහිපයක්, ආගමික ගැටුම් කිහිපයක් හා දීර්ඝ ත්‍රස්තවාදී ක්‍රියාවලියක් ද පැවැතිණි. ඒ හැරෙන්නට ශ්‍රී ලංකා ඉතිහාසයෙහි පූර්ව හා මධ්‍යකාලීන යුග විවිධාකාර ගැටුම්වලින් පිරී පැවැතිණි.මේ සියල්ල ඔස්සේ අපේ සමාජය කම්පනයට පත් වේ. එහෙත් අවාසනාවකට මෙන් එම ඛේදවාචක ප්‍රති – නිරූපණය කිරීමේ දැවැන්ත උත්සාහයන් ස්වදේශීය සාහිත්‍ය කලා ක්ෂේත්‍රයේ දී හමු නො වේ. තරුණ නැගිටීම් කේන්ද්‍ර කොට ලියැවුණු ප්‍රබන්ධ දෙක – තුනක් ඇතත් ඒවා බරපතළ නිර්මාණ නො වේ. මේ ගැන නොයෙක් සංවාද පළ වී ඇති බැවින් විස්තර දැක්වීමෙන් වළකිමි.නිදහසින් පසු ශ්‍රී ලංකාවේ දේශපාලනයට හා ආර්ථිකයට දැවැන්ත බලපෑම සිදු වූයේ උතුරේ කැරැල්ල වෙතින් ය. මේ කැරැල්ල හෝ ත්‍රස්තවාදය හෝ විසින් සමස්ත ශ්‍රී ලංකාවේ ම සමාජ ක්‍රියාදාමය වෙනස් කරන ලදී.උක්ත ක්‍රියාවලිය මූලික කොට රචනා වූ පොත්පත් හා නිබන්ධිකා ගණන සුවිශාල ය. පැවත් වූ සම්මන්ත්‍රණ හා සංවාද ප්‍රමාණය ද අනේක ය. එහෙත් අප දන්නා තරමට සමස්ත ක්‍රියාවලිය කේන්ද්‍ර කොට රචනා වූ මුල් ම සිංහල නවකතාව “කාල අග්නි”ය. මෙබඳු වෑයමක් දැරීම ගැන එහි කර්තෘ චම්මින්ද වෙලගෙදර මහතාට අපගේ කෘතඥතාව පළකළ යුතු ය.යුද්ධ, ත්‍රස්තවාදී ක්‍රියා, ගැටුම් හා විප්ලව පසුබිම් කොට රචනා වූ ප්‍රබන්ධ කථා රාශියක් ලෝක සාහිත්‍යයට එකතු වී තිබේ. සමස්තයක් ලෙස ගත් කල මේ ප්‍රබන්ධ කථා ගොන්න මූලික වර්ග දෙකකට බෙදිය හැකි ය.පළමුවන්න “ක්ලැස්ක්” හෙවත් සම්භාව්‍ය නවකතා ය. දෙවන්න “ත්‍රිලර්” හෙවත් ත්‍රාසජනක නවකතා ය. ත්‍රස්තවාදී ක්‍රියා පසුබිම් කොට රචනා වූ අමෙරිකන් “ත්‍රිලර්” නවකතා පාඨකයන් අතර බෙහෙවින් ජනප්‍රිය විය. තෝමස් හැරිස් වැනි අමෙරිකන් “ත්‍රිලර්” රචකයන් ශ්‍රී ලංකාවේ ඉංග්‍රීසි පාඨකයන් අතර ද ප්‍රචලිත ය. “බ්ලැක් සන්ඩේ” වැනි කෘතියක් ඒ සඳහා නිදසුන් සේ දැක්විය හැකි ය. යුද්ධය හෝ ත්‍රස්තවාදී ක්‍රියා හෝ පසුබිම් කොටගත් “ත්‍රිලර්” නවකතා පවා ව්‍යාජත්වයෙන් තෝර නිරූපණවලින් සමන්විත ය.චම්මින්ද වෙලගෙදර ගේ “කාලඅග්නි” නවකතාව සම්භාව්‍ය ගණයට අයත් වන්නේ නැත. ත්‍රාසජනක ගණයට අයත්වන්නේ ද නැත. එය යුද්ධය හා ත්‍රස්තවාදී ක්‍රියා අති සරල බවට පත් කළ සුරංගනා කතාවක් සේ සැලැකිය හැකි ය. මෙහි එන නිරූපණ අතිශය ව්‍යාජ ස්වරූපයක් ගනී. යුද්ධය හමුවේ මනුෂ්‍යත්වය විශ්ලේෂණය කිරීමට කතුවරයා දන්නේ නැත. ත්‍රස්තවාදය බිහිවීමට හෝ කැරැල්ලක් මතුවීමට හෝ හේතු කතුවරයා දන්නේ නැත. ඔහු තමාගේ හිතලු මත සිටිමින් බෙහෙවින් ව්‍යාජ කතාවක් ගොතයි. ඒ කතාව යුද්ධයත් ත්‍රස්තවාදයත් විකෘති කරයි.කතුවරයාගේ අරමුණ වී ඇත්තේ 1980 ගණන්වල සිට 2009 තෙක් එල්.ටී.ටී.ඊ සංවිධානය හා දකුණේ ආණ්ඩු අතර පැවැති ගනුදෙනුව කාලවකවානු සහිතව දැක්වීම ය. චම්මින්ද පුවත්පත් වාර්තාවක් සේ එය දක්වා තිබේ. එහෙත් නවකතාකරුවකුගේ කාර්යභාරය එය නො වේ.කතුවරයා මේ නවකතාව ආරම්භ කරන්නේ සම්භාව්‍ය මානුෂික නවකතාවක සමාරම්භය ආරෝපණය කර ගනිමින් ය.“නිකිණි මහේ පෝයට පායන සඳ අපූරුවට මෝදු වෙමින් තිබිණි.පෝය ලබන්නේ හෙට වුවද, වට ව මට ව ගිය සඳ මවා පෑයේ රම්‍ය වූ ආලෝකයකි. විටෙන් විට සිනිඳු වලාකුළුවලින් හඳේ පහළ කොටස වසාගෙන යළිත් නිරාවරණය වෙද්දී, සඳ පෙරටත් වඩා දීප්තියෙන් බබළා සිටී. තවත් විටෙක මුළු සඳම වලාකුළුවලින් වැසී යද්දී එතෙක් රම්‍ය සඳ කිරණින් බැබළුණු වටපිටාව මඳ අඳුරකින් වැසීයන්නට වෙයි. එහෙත් තවත් මොහොතකින් වලාකුළු ගසා බසා දමා සඳ මතු වෙන්නේ ගත දැවටූ දුහුල් සේලයක් අකීකරු ලෙසින් කයින් මිදී යන්නට ඉඩ හරිමින් ලැසි ගමනින් යන දඟකාර තරුණියක ලෙසිනැ’යි මාධවන්ට සිතුණේ ය....”(පළමු පරිච්ඡේදය – 11 පිටුව)මේ සමාරම්භය සම්පූර්ණ ව්‍යාජයෙකි. බොරුවෙකි. පාඨකයා රැවටීම සඳහා මෙබඳු සංකේත භාවිතයක් හා රිද්මයක් පවත්වාගෙන ගොස් තිබේ. ඉනික්බිති ආරම්භ වන්නේ යුද්ධය ගැන හා ත්‍රස්ත සංවිධානය ගැන අමු බේගල් ඇදබෑමකි. යුද්ධය හා ත්‍රස්තවාදය ගැන ලියන සාර්ථක ලේඛකයන් ළඟ පාඨකයන් නො දන්නා සත්‍යතා පවතී. එම සත්‍යතා කියවන පාඨකයෝ විස්මයට පත්වෙමින් අදාළ විෂයයන් ගැන හා මනුෂ්‍යත්වය ගැන බොහෝ දේ උගනිති.“කාලඅග්නි” නවකතාව තුළ අප නොදන්නා අලුත් දෙයක් නැත. අප දන්නා ඇතැම් සිදුවීම් ද මේ කතාවේ දී විකෘති කර තිබේ.මලික් චමින්ද ධර්මවර්ධන “බෙදුණු යුගයක මතක” නමින් පොතක් පළ කර තිබේ. එහි ඇතුළත් වන්නේ කොටි ත්‍රස්තයන්ගේ ප්‍රධාන ප්‍රහාරමාලාව පිළිබඳ පුවත්පත් ලිපි සමූහයක් ය. මේ ලිපි සමූහය කියැවීමෙන් ත්‍රස්තවාදය, ඔවුන්ගේ උපාය මාර්ග හා යුද්ධයෙන් මනුෂ්‍යත්වය බිඳීයන ආකාරය ද මනාව වටහාගත හැකිය.එම ලිපි මාලාව රචනා වී ඇත්තේ ද භාවික භාෂාවකින් ය. “කාල අග්නි” නවකතාව කියැවීමෙන් උගත නො හැකි බොහෝ දෑ “බෙදුණු යුගයක මතක” පොත කියැවීමෙන් ලද හැකි ය.කතුවරයා පුවත්පත් සාකච්ඡා ඔස්සේ පුරසාරම් දොඩා ඇත්තේ තමන්ගේ අභිප්‍රාය, ජාතීන් අතර සමගිය හා සංහිඳීයාව ඇතිකිරීම කියා ය. එහෙත් මෙබඳු සුරංගනා කතාවලින් එබඳු බරපතළ කාර්යයක් සඳහා ජනතාව පෙළගැස්විය හැකිද?ඔහුගේ සුරංගනා කතාව මෙසේ ය.මාතර පළාතේ වැදගත් පවුලක වසන්ත නම් තරුණයෙක් සිටී. ඔහු යුද හමුදාවට බැඳී උසස් තනතුරක් ලැබ ත්‍රස්තවාදය මර්දනය සඳහා යුද පෙරමුණට යයි. එහිම ගමකට යන වසන්ත ද්‍රවිඩ තරුණියක් සමඟ පෙමින් බැඳෙති. කොටි සංවිධානය මේ සම්බන්ධයට එරෙහි වන නමුදු දෙදෙනා හොර රහසේ කසාද බඳිති. ද්‍රවිඩ තරුණියගේ නම සුවන්දනී ය. සුවන්දනී ගර්භණී ව සිටිය දී වසන්ත වෙඩි කා නසී. ඇයට පිරිමි දරුවකු ලැබේ. ඔහු අර්ජුන ය.වසන්තගේ මා - පියෝ ඉතා යහපත් වූහ. ඔව්හු සුවන්දනී හා දරුවා භාරගෙන සිය නිවසෙහි රැකවරණය දෙති. අර්ජුන උස - මහත් වී හමුදා සේවයට එක් වී එම වසරේ දක්ෂ ම සෙබළා බවට පත් වේ.ඔහු හමුදා බුද්ධි අංශට බැඳී සූක්ෂ්ම ලෙස උතුරට ගොස් කොටි නායකයා මරා දමයි. අර්ජුන හමුදාවට බැඳී මේ වික්‍රමය ඉටු කරනුයේ සිය පියාගේ ඉල්ලීමක් මත ය.අප දන්නා හැටියට නම්; මේ සුරංගනා කතාව අමු බේගලයකි. එබඳු කතාවකින් රැවටිල්ලට ලක් කළ හැක්කේ පොඩි බබාලා පමණක්ම ය. මේ කතාව සත්‍යයක් වුව එය සනාථ වන අයුරින් විශ්වාසනීය ලෙස කතාව ගෙතීමට කතුවරයා නොදනී. සුරංගනා කතාව එසේ විකාශය වන අතර, වරුණ අම්මාන් නම් චරිතයක්ද ප්‍රධාන සිදුවීම් අතරට එක් වෙයි.“වරුණ අම්මාන් තමන් දුටු මුල් ම දවස ඔහුට සිහිපත් විය. එදා ඔහුගේ සම මෙයට වඩා ගොරෝසු ව කළු පැහැ ගැන් වී තිබුණා ඔහුට මතක ය. ඒ සියල්ලටම වඩා එදා තම සිත පැහැර ගත්තේ ඔහුගේ දෑස බව මාධවන් දනී.සිහින් දිගටි දෑසක් සතු වරුණ අම්මාන්ගේ බැල්ම විනිවිද යන්නක් විය. කිසිදු කලබල ගතියක් නොපෙන්වන ඔහු කටයුතු කිරීමේ දී දනවන හුරුබුහුටි බව හා කඩිසර බව ළං කරගන්නට තමා උත්සාහ කළ වාර ගණන මාධවන්ට අමතක ය. සංවිධානයේ සටන්කාමිත්වය ඔහු විය. නවකයින් පුහුණු කරවීමේ දී ඔවුන්ගේ සිත් එක ම අරමුණක ගාල් කරවීමට ඔහුට ඇති වාග් ශක්තිය සිය සගයින් භීතියට පත් කළේ සිටිවන ම ඔහු ගන්නා එල්ලයට උණ්ඩය යැවීමෙනි. ඔහු සිය හැකියාවන් නවකයන් ඉදිරියේ ප්‍රදර්ශනය කළේ ඔවුන්ට ඒ ගැන ඇති වන ආශාව හා ආඩම්බරය මගින් ඔවුන් සංවිධානයේ යාවජීවයන් බවට පත් කර ගන්නට ය.”(දහසය පරිච්ඡේදය 7 පිටුව 243)“කාල අග්නි” නවකතාව පුරා විහිදුණු ඇතැම් සිදුවීම් වෙතින් ද; ව්‍යාජ වර්ණනා වෙතින් ද වරුණා අම්මාන් හුවා දැක්වීමට හා ඔහුගේ ක්‍රියා කලාපය යුක්ති සහගත කිරීමට වෑයම් කරන බවක් පෙනේ. එහි ඇත්තේ ව්‍යාජ ස්වරූපයෙකි. වරුණා අම්මාන් යනු කවරකු දැ’යි පාඨකයෝ දනිති. ඔහු පිළිබඳ ඇතැම් නිරූපණ හාස්‍යජනක ය.මාධවන්, මාධවන්ගේ පියා, වසන්ත, සුවන්දනී, වසන්තගේ මව, පියා, නැගණිය යන සියලු දෙනාම අන්තිම යහපත් මිනිස්සු හා ගැහැනු වෙති. ඔවුන් නිකමටවත් නපුරකට නැඹුරු වන්නේ නැත. සුවන්දනීගේ තරුණ ජීවිතය ගෙවී යන ආකාරය පිළිබඳ කිසිදු සඳහනක් නැත.ඇගේ වේදනාව, පසුතැවිල්ල හෝ වෛරය ගැන වචනයක්වත් නැත. සුවන්දනී නිකම්ම සිදුවීම්වලට හවුල් වෙයි. යුද්ධයක් හමුවේ මනුෂ්‍යයන්ගේ ජීිවිතවලට එල්ල වන තර්ජනය මේ කතාවේ නැත. චරිත නිරූපණය නවකතාවක ප්‍රධාන ලක්ෂණය වුව “කාලඅග්නි” ප්‍රබන්ධයේ දී එය අප්‍රධාන වෙයි.“කාල අග්නි” නවකතාව හැඳින්විය හැක්කේ කෙසේ ද? එය ත්‍රස්තවාදී සිදුවීම් පිළිබඳ පශ්චාද් පරීක්ෂණය ක් ද? යුද ඉතිහාසය නැවත සටහන් කිරීමක් ද? නැතහොත් ශ්‍රී ලංකාවේ ත්‍රස්තවාදය පරාජය කිරීම පිළිබඳ පසුවිපරමක් ද? අපගේ විශ්වාසයට අනුව “කාල අග්නි” යනු සුරංගනා කතාවක් ද සමඟ යුද ඉතිහාසය නැවත සටහන් කිරීමෙකි. එය ද සිදු වී ඇත්තේ අසම්පූර්ණ ලෙස ය.“පුපුරා ගිය බෝම්බයකින් බලයට ආ ඇය බලයෙන් ඉවත්ව ගියේ තවදුරටත් බෝම්බ පුපුරා යමින් තිබිය දී ය. බොහෝ දෙනකු සිතුවේ ඇය බෝම්බ හඬට තවදුරටත් ඉඩක් නො තබා බිඳීගිය සිත් සියල්ල එකතු කරනු ඇතැ’යි යනුවෙනි. කීර්තිමත් අගමැතිවරුන් දෙදෙනෙකුගේ උගත් දියණියක වශයෙන් මුළු රට ද, විදේශ රාජ්‍යයන් ද ඇය ශ්‍රී ලංකාවට අලුත් හෙටක් ලබා දේ යැයි තැබූ බලාපොරොත්තු වූ හ. එහෙත් ඒ සියල්ල විනාශ වී ගියේ ඇය ව පුම්බා තැබීමට මාධ්‍ය ගත් සියලු උත්සාහයන් ව්‍යර්ථ කරමිනි. සිය සැමියා සමග යුද්ධයේ ගිනිදලු නිවීමට ගිය ඇයට අවසානයේ දී අහිමි වූයේ සිය සැමියා පමණක් ම නොවේ.”(දාහත පරිච්ඡේදය 251 පිටුව)මේ උද්ධෘතය නවකතාවකට අනුචිත කතුවරයාගේ විග්‍රහයකි. එවැන්නක් කළ හැක්කේ චම්මින්ද වෙලගෙදර ලියන පුවත්පත් ලිපියකට ය. ප්‍රබන්ධ කථාවේ උපාය මාර්ගය වන නිරූපණය කතුවරයා දන්නේ නැත. ඔහුගේ සෑම නවකතාවක ම මේ දුර්වලතාව දක්නට ලැබේ.චම්මින්ද වෙලගෙදර මහතා එල්.ටී.ටී.ඊ. ත්‍රස්තවාදය ගැනවත්, ඊට එරෙහි ව ක්‍රියාත්මක වූ මානුෂික මෙහෙයුම ගැනවත් දන්නා කෙහෙම්මලක් නැත. ඔහුගේ ව්‍යාජ ප්‍රබන්ධය හඳුනාගෙන ඇති ප්‍රකාශකයා ද බාල ගණයේ පිටකවරයකින් සරසා, ඊටම ගැළපෙන බාල කඩදාසියක “කාලඅග්නි” අච්චු ගසා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=n1304251</link>
    <topic>රට පුරා පන්සල්-පල්ලිවලටමිලියන 1229ක විදුලිය සහනයක්</topic>
    <author>ධනුෂ්ක ගොඩකුඹුර</author>
    <content>සියලු ආගම්වලට අයත් රට පුරා පිහිටා තිබෙන ආගමික සිද්ධස්ථාන 34402ක විදුලි ගාස්තු වෙනුවෙන් රජය රුපියල් මිලියන 1229ක සහනාධාරයක් සලසන බව විදුලිබල හා බලශක්ති අමාත්‍යාංශය පවසයි.ආගමික සිද්ධස්ථානවලට අවශ්‍ය ගිගාවොට් 66ක විදුලි සැපයුම සඳහා රජය රුපියල් මිලියන 1229ක් වැය කරද්දී විදුලි ගාස්තු සංශෝධනය කිරීමෙන් පසුවත් ආගමික ස්ථානවලින් ලංකා විදුලි බල මණ්ඩලයට විදුලි ගාස්තු වශයෙන් ලැබෙන්නේ රුපියල් මිලියන 308ක් පමණක් බවත් අමාත්‍යාංශය පෙන්වා දෙයි.විදුලි ඒකක 0 සිට 30 දක්වා භාවිතා කරන ආගමික සිද්ධස්ථාන 8406ක්, 31 සිට 90 දක්වා භාවිතා කරන සිද්ධස්ථාන 10107ක්, 91 සිට 120 දක්වා භාවිතා කරන සිද්ධස්ථාන 3728ක් 121 සිට 180 දක්වා භාවිතා කරන සිද්ධස්ථාන 4824ක්, 180ට වැඩියෙන් භාවිතා කරන සිද්ධස්ථාන 7337ක් වශයෙන් මෙම සහනාධාරයට හිමිකම් කියති.එක් විදුලි ඒකකයක් නිපදවීම සඳහා විදුලි බල මණ්ඩලය රුපියල් 23. 80ක් වැය කරන අතර ආගමික සිද්ධස්ථාන සඳහා ගාස්තු අය කෙරෙන්නේ උපරිම වශයෙන් ඒකකයකට රුපියල් 7ක් වන පරිදිය. ආගමික සිද්ධස්ථාන සඳහා නව ගාස්තු සංශෝධනය යටතේ මුදල් අය‍කෙරෙන්නේ ඒකක 0 සිට 30 දක්වා ඒකකයකට රුපියල් 1. 90ක්, 31 සිට 90 දක්වා ඒකකයකට රුපියල් 2. 50ක්, 91 සිට 120 දක්වා ඒකකයකට රුපියල් 3. 50ක්, 121 සිට 180 දක්වා ඒකකයකට රුපියල් 5.00ක් හා ඒකක 180ට වැඩි නම් ඒකකයකට රුපියල් 7. 00 බැගිනි.සි.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=n1304252</link>
    <topic>වෛරයෙන්වෛරයනොසන්සිඳේ</topic>
    <author/>
    <content>අක්කොච්ඡි මං අවධි මං අජිනි මං අභාසි මෙ, යෙ තං උපනය්හන්ති වෙරං තෙසං න සම්මතිපින්වත්නි අසවලා මට බැන්නේය, ගැසුවේය, බොරු සාක්ෂි කීම්, වාද කිරීම්, එකට එක කිරීම යන මෙයින් යමකින් මා පැරදුවූයේය මා සතු දෙය පැහැර ගත්තේය ආදී වූ නැවත නැවතත් සිතමින් ක්‍රෝධ බඳින්න වුන්ගේ වෛරය නොසන්සිඳෙන්නේය.බුදුරජාණන් වහන්සේ බුදු බවට පැමිණ පස් වන වසරෙහි දෙවැනිවරට ලක් දිවට වැඩම කළේ උතුරේ පිහිටි නාගදිවයිනටය. එහි විසූ නාග ගෝත්‍රික චූලෝදර, මහෝදර දෙපළ අතර ඇති වූ අරගලයක් සන්සිඳවීම සඳහාය. උන් වහන්සේගේ සිරිපා පහසින් සිරිලක උතුරු දිගත් පිවිතුරු වූයේ එදා බක් මහේ පුර පසළොස්වක් පෝදාය. වෙසක් මසත් බක් මසත් අතර සිදු වූ උන්වහන්සේගේ ද්විතීය ලංකා ගමන පසුබිම් කරගෙන කලකෝලාහල නතර කර සමගියෙන් සමාදානයෙන් තුණුරුවන් පුදමින් අලුත් ප්‍රාණයක් ලැබුවවුන් මෙන් නාගදිවයින් වැස්සන් පුණ්‍යෝත්සවය පැවැත් වූ බවට කිසිදු අඩමානයක් නැත.නාගදීපයට බුදරදුන් පැමිණීමෙන් පසු දිගු කලක්ම නාගදිවයිනේ පමණක් නොව කුවඟු දිවයිනේ (පුන්කුඩුතිව්) පවා බෞද්ධ භික්ෂූන් වහන්සේලා වැඩ විසූ බව ඓතිහාසික ග්‍රන්ථවල පමණක් නොව සිංහල සාහිත්‍ය ග්‍රන්ථවල පවා සඳහන් වී ඇත. උතුරු නැගෙනහිර ප්‍රදේශවල බිම් කැණීම් කළ වකවානුවල මතු වූ විහාරාරාම වැනි පුද බිම් මෙතැකැයි කිව නොහැකිය.එදා බුදු පියාණන් වහන්සේ නාගදිවයිනට වැඩම කළ අවස්ථාවේදී සටන්කාමීව සිටි නාගරාජවරුන්ට ධර්මදේශනා කළේ සටන් නතර කරන ලෙසත් යුද කිරීමේ විපාකයත් වෛරයෙන් වෛරය නොසන්සිඳෙන බවත් පමණකි.ඔවුහු ඔසවා සිටි අවි ආයුධ බිම දමා බුදුන් වැඳ සටනට පසුබිම් වූ මැණික් පුටුව දහම් පඬුරු වශයෙන් බුදු රජාණන් වහන්සේට පුජා ක‍ළහ. බුදුරජාණන් වහන්සේ වදාළ සාමයේ අගය නිතර සිහිවීම පිණිස උන්වහන්සේ වැඩහුන් මැණික් පුටුව නිධන් වස්තුවක් වශයෙන් තැන්පත් කොට මහා සාම චෛත්‍යයක් ද ගොඩනැංවූහ. එදා නාගදීපයේ ගොඩනැංවූ සාම චෛත්‍ය රාජයාණන් වහන්සේ ලෝකයේ පළමු වන සාමා චෛත්‍ය රාජයා බව කිව යුතුය.1956 - 1958 වර්ෂවල උතුරේ ජාතිවාදී අරගලය පැවති අවස්ථාවලදී ද නාගදීප විහාරයට අලාභ හානි සිදු වූවද ඒවා ප්‍රතිසංස්කරණය කරවා ගැනීමට එහි වැඩ විසූ විහාරාධිපති අමරපුර මහා නිකායේ අතිගරු මහානායක රාජකීය පූජ්‍ය පණ්ඩිත බ්‍රාහ්මණවත්තේ ධම්මකිත්තිතිස්ස මා හිමිපාණන් වහන්සේ පොහොසත් වූහ.තිස් වසරක යුද්ධය නිමවා බෞද්ධ හින්දු බැතිමතුන්ට නාගදීප වන්දනාවට මගපෑදී ඇත. සාමයේ අනුසස් පහදා දුන් ඓතිහාසික බක් පුර පොහෝදා සියලු ජාතීන් එක්සත්ව, එක්සිත්ව, සමගිව අපේ මවුබිමට සාමය උදාකර ගැනීමට සැවොම අදිටන් කර ගනිමු.තෙරුවන් සරණයි!.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=n1304253</link>
    <topic>පොරොන්දු නෝට්ටුවකටබලෙන් අස්සන් ගත්පොලිස් ලොක්කා රිමාන්ඩ්</topic>
    <author>මුන්නේශ්වරම සමූහ ඊ.සී. ප්‍රනාන්දු</author>
    <content>පුද්ගලයෙකු බලහත්කාරයෙන් පැහැරගෙන ගොස් පොරොන්දු නෝට්ටුවකට බලෙන් අස්සන් ලබා ගැනීමේ සිද්ධිය සම්බන්ධයෙන් අත්අඩංගුවට ගන්නා ලෙස වරෙන්තු නිකුත් කර සිටි ගම්පහ කොට්ඨාස රථවාහන ඒකකයේ ස්ථානාධිපති ප්‍රධාන පොලිස් පරීක්ෂක වසන්ත පෙරේරා නීතිඥයෙකු මඟින් පෙරේදා (23දා) හලාවත දිසා විනිසුරු හා මහේස්ත්‍රාත් ජගත් ඒ කහඳගම මහතා වෙත බාර විය.ඒ අනුව ඔහු මේ මස 26 වන දින දක්වා රක්ෂිත බන්ධනාගාරගත කිරීමට නියම කෙරුණි. මේ වසරේ අප්‍රේල් මස තවත් අයෙකු හා මෝටර් රථයකින් නිල ඇඳුමින් සැරසී ආ සැකකාර පොලිස් පරීක්ෂකවරයා ‍හලාවත කංජික්කුලියේ පදිංචි කළුදුරගේ චමින්ද සිල්වා නැමැති අයව බලහත්කාරයෙන් පැහැරගෙන හලාවත අලුත්ව‍ත්තේ නිවසකට ගෙන ගොස් බිය ගන්වා පොරොන්දු නෝට්ටුවකට අස්සන් ලබාගෙන පසුව මාළු කඩේ ළඟට ගෙනැවිත් මුදා හැර තිබුණි.ගෙදර අය එම රථයේ අංකය පොලිසියට දී තිබූ නිසා රථයේ හිමිකරුද අත්අඩංගුවට ගෙන තිබුණි. හලාවත මූලස්ථාන ප්‍රධාන පොලිස් පරීක්ෂක මනෝජ් රණගල මහතා පැමිණිල්ල ඉදිරිපත් කළ අතර නීතිඥ ප්‍රසාදි කඩුපිටිය මහත්මිය විත්තිකරු වෙනුවෙන් පෙනී සිටියාය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=n1304254</link>
    <topic>ශ්‍රී ලංකාවේ සංවර්ධන වැඩටකොරියාවෙන් රු. කෝටි 4420ක්</topic>
    <author>මහින්ද අලුත්ගෙදර</author>
    <content>නිදහස් හා සාමකාමී වාතාවරණයක් යටතේ සංවර්ධන කරා ගමන් කරන ශ්‍රී ලංකාවේ වේගවත් සංවර්ධනය වෙනුවෙන් රුපියල් කෝටි 4,420 ක (අමෙරිකානු ඩොලර් මිලියන 340) ආධාර මුදලක් ශ්‍රී ලංකාවට ලබාදීම සඳහා කොරියානු රජය තීරණය කර ඇත.2012 - 2016 කාලය තුළ සංවර්ධන ව්‍යාපෘති ක්‍රියාත්මක කිරීම වෙනුවෙන් මේ ආධාරය ශ්‍රී ලංකාවට ලබාදෙන අතර එය එක් එක් ක්ෂේත්‍රයන්හි සංවර්ධන ව්‍යාපෘති රැසක් ක්‍රියාත්මක කිරීම සඳහා වන බව ශ්‍රී ලංකාවේ කොරියානු තානාපති කාර්යාලයේ ජ්‍යෙෂ්ඨ ප්‍රකාශිකාවක් "දිනමිණ" ට පැවසුවාය.මේ ආධාරය ශ්‍රී ලංකාවට අතිශය වැදගත් බව පෙන්වාදෙන ශ්‍රී ලංකාවේ කොරියානු තානාපති කාර්යාලය කොරියානු රජයේ නිල සංවර්ධන ආධාර වැඩසටහන යටතේ ලබාදෙන එම ණය ආධාරය වසර 40 කදී ගෙවීමේ හැකියාව පවතින බවද ඒ වෙනුවෙන් අය කරනුයේ සියයට 0.15 ක් තරම් අවම පොළියක් බවද පෙන්වා දෙයි.දිඟු කාලයක සිට ශ්‍රී ලංකාවේ විවිධ ක්ෂේත්‍රයන්හි සංවර්ධන කටයුතු වෙනුවෙන් කොරියානු රජය ආධාර ලබාදෙන බව සඳහන් කළ එම ප්‍රකාශිකාව මාර්ග ඉදිකිරීම, ජල සැපයුම්, රෝහල්, ඊ රාජ්‍යය, වෘත්තීය පුහුණු පාසල්, රාජ්‍ය ගොඩනැඟිලි, පරිසරය ඇතුළු අංශ රැසක් යටතේ අදාළ සංවර්ධන ව්‍යාපෘති ක්‍රියාත්මක වන බවද සඳහන් කළාය.මේ එක් එක් ක්ෂේත්‍රයන් වෙනුවෙන් පසුගිය 1991 වසරේ සිට කොරියානු රජය විසින් ශ්‍රී ලංකාවට ආධාර ලබාදෙන අතර එම කාලයේ සිට පසුගිය 2012 දක්වා වූ කාලය වෙනුවෙන් වෙන්කර තිබෙන ආධාර මුදල රුපියල් කෝටි 5,600 ක් පමණ වෙයි.යුද ගැටුම් නිමාවට පත්කළ ශ්‍රී ලංකාව අද වනවිට වේගවත් සංවර්ධනයක් කරා ගමන් කරමින් සිටින බව පෙන්වාදෙන ශ්‍රී ලංකාවේ කොරියානු තානාපති කාර්යාලය පසුගිය කාලයේදී මෙරට රජයට සහයෝගය ලබාදුන් අයුරින් ඉදිරියටත් සහයෝගය ලබාදෙන බවද කියාසිටී. කොරියානු රජය ආධාර කරන විදේශීය රටවල් අතරින් ශ්‍රී ලංකාවට විශේෂ ස්ථානයක් හිමිවන බව සඳහන් කරන ශ්‍රී ලංකාවේ කොරියානු තානාපති කාර්යාලය ශ්‍රී ලංකාවට අමතරව වියට්නාමය, ඉන්දුනීසියාව, බංග්ලාදේශය, පිලිපීනය, කාම්බෝජය, ටැංසානියාව, ඇන්ගෝලාව, චීනය සහ ජෝර්දානය යන රටවල සංවර්ධන කටයුතු වෙනුවෙන්ද කොරියා ආධාර ලැබෙන බව කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=n1304255</link>
    <topic>දුමින්ද සිල්වාට ඇප</topic>
    <author>කුමුදු හෙට්ටිආරච්චි</author>
    <content>භාරත ලක්ෂ්මන් ප්‍රේමචන්ද්‍ර මහතා ඇතුළු සිව් දෙනෙකු වෙඩි තබා ඝාතනය කිරීමේ සිද්ධිය සම්බන්ධයෙන් රක්ෂිත බන්ධනාගාරගත කර සිටින පාර්ලිමේන්තු මන්ත්‍රී දුමින්ද සිල්වා මහතා රුපියල් පනස් දහසක මුදල් හා රුපියල් ලක්ෂ පහ බැගින් වූ ශරීර ඇප දෙකක් මත මුදා හැරීමට කොළඹ මහාධිකරණ විනිසුරු ලලිත් ජයසූරිය මහතා ඊයේ (24) නියෝග කළේය.රක්ෂිත බන්ධනාගාරය භාරයේ නවලෝක රෝහලේ ප්‍රතිකාර ලබමින් සිටින දුමින්ද සිල්වා මහතාගේ සෞඛ්‍යමය තත්ත්වය සැලකිල්ලට ගෙන ඔහු සුදුසු ඇපයක් මත මුදා හරින ලෙසට දුමින්ද සිල්වා මහතාගේ පියා විසින් නීතිඥ අනූජ ප්‍රේමරත්න මහතා හරහා අධිකරණයට ඉදිරිපත් කළ ඇප අයදුම සලකා බැලීමෙන් අනතුරුව විනිසුරුවරයා විසින් එසේ ඇප නියම කරන ලදී.සෞඛ්‍යමය තත්ත්වය මත සිද්ධියේ 11 වන සැකකරු වන දුමින්ද සිල්වා මහතාට ඇප නියම කිරීම සම්බන්ධව විරුද්ධ නොවන බවට රහස් පොලිසිය ඉදිරිපත් කළ වාර්තාව අනුව සැකකරුට ඇප නියම කිරීම සම්බන්ධව විරුද්ධ නොවන බව ජ්‍යෙෂ්ඨ රජයේ නීතිඥ සුදර්ශන සිල්වා මහතා ඊයේ (24) අධිකරණය හමුවේ කරුණු දක්වමින් ප්‍රකාශ කැර සිටියේය.2011 ඔක්තෝබර් මස 08 වැනිදා කොළොන්නාව ප්‍රදේශයේ සිදු වූ වෙඩි හුවමාරු සිද්ධියෙන් පසු හිසට වෙඩි වැදීම හේතුවෙන් බරපතළ තුවාල ලැබ සිංගප්පූරු රෝහලක ප්‍රතිකාර ලැබ ලංකාවට පැමිණි පාර්ලිමේන්තු මන්ත්‍රී දුමින්ද සිල්වා මහතා කොළඹ නවලෝක රෝහලේ රෝහල්ගතව සිටියදී පසුගිය පෙබරවාරි මස 19 වැනිදා අත්අඩංගුවට ගෙන රක්ෂිත භාරයට පත් කරන ලදී.එදින සිට අද දක්වා බන්ධනාගාරය භාරයේ කොළඹ නවලෝක රෝහලේ ප්‍රතිකාර ලබමින් පසු වූ පාර්ලිමේන්තු මන්ත්‍රී දුමින්ද සිල්වා මහතාගේ හිසට වැදුණු වෙඩි උණ්ඩ හේතුවෙන් හිස් කබලට හා මොළයට සිදු වූ බරපතළ හානි නිසා ඇතිවූ අයහපත් සෞඛ්‍ය තත්ත්වයක් මත පුනරුත්ථාපනය වෙමින් පසුවන බව ඇප අයදුම් පෙත්සම මගින් අධිකරණයට කරුණු සැලකර තිබුණි.2011 ‍ඔක්තෝබර් මස 08 වැනිදා කොළොන්නාව ප්‍රදේශයේදී සිදුවූ වෙඩි තැබීම සිද්ධිය මත සිදු කළ විමර්ශන මත එම සිද්ධියේ 11 වන සැකකරු ලෙස පාර්ලිමේන්තු මන්ත්‍රී දුමින්ද සිල්වා මහතා අත්අඩංගුවට ගත් බව ඇප අයදුම සම්බන්ධව අධිකරණයට කරුණු දක්වමින් නීතිඥ අනූජ ප්‍රේමරත්න මහතා පැවසීය.ඊයේ (24) මෙම පෙත්සම කැඳවූ අවස්ථාවේ අධිකරණයට කරුණු දැක්වූ නීතිඥ අනූජ ප්‍රේමරත්න මහතා මෙසේ පැවසීය.මෙම වෙඩි හුවමාරු සිද්ධියෙන් පසු තුවාල ලද අවස්ථාවේ ජයවර්ධනපුර මූලික රෝහලට ඇතුළත් කළ දුමින්ද සිල්වා මහතාගේ හිසට එල්ල වී තිබූ වෙඩි පහර නිසා හිස් කබලට හා මොළයට ‍බරපතළ තුවාල සිදු වුණා. ජයවර්ධනපුර රෝහලේදී ශල්‍යකර්ම රැසකට භාජනය වූ දුමින්ද සිල්වා මහතා වෛද්‍ය උපදෙස් මත වැඩිදුර ප්‍රතිකාර සඳහා සිංගප්පූරුවට රැගෙන ගියා.දුමින්ද සිල්වා මහතාගේ හිස් කබලේ සෙන්ටිමීටර් 40 විෂ්කම්භය ඇති කොටසක් වෙඩි වැදීම හේතුවෙන් අහිමි වුණා. ඒ හේතුවෙන් මොළය සාමාන්‍ය පරිසරයට විවෘතව තිබූ නිසා හිස් කබලෙන් අහිමි වූ‍ කොටස සැත්කමක් මගින් හිසට බද්ධ කළා. ඉන් මොළය ආවරණය වුවද හිස් කබල වැවී නැහැ.වෙඩි වැදීමෙන් දුමින්ද සිල්වා මහතාගේ ශරීරයේ වම් පැත්ත අප්‍රාණික වුණා. පුනරුත්ථාපනය මගින් එය යථා තත්ත්වයට පත්වීම සිදුවනවා. ඊට අදාළව සිංගප්පූරු රෝහලෙන් නිකුත් කළ වෛද්‍ය වාර්තා මෙම ඇප අයදුම්පතට ගොනු කර තිබෙනවා.අයහපත් සෞඛ්‍ය තත්ත්වය මත සිංගප්පූරු රෝහලෙන් දුමින්ද සිල්වා මහතා ලංකාවට රැගෙන ඒම එම ‍රෝහලේ විශේෂඥ වෛද්‍යවරු නිර්දේශ කළේ නැහැ. ලංකාවට පැමි‍ණත් ඔහු දැනට රෝහල්ගතව සිටිනුයේ ඔහුගේ පුනරුත්ථාපනයේ වැදගත් කාල පරිච්ඡේදයයි මේ ගෙවී යන්නේ. ඔහුට ඇති වූ මානසික ආතතිය නිසා නැවත සමාජයට ඒමේ හැකියාව ලබාදීම අත්‍යාවශ්‍ය බව විශේෂඥ ශල්‍ය වෛද්‍ය මහේෂි විජේරත්න මහත්මිය නිර්දේශ කර තිබෙනවා.තුවාලකරු සාමාන්‍ය තත්ත්වයෙන් ඔහුගේ දෙමාපියන් හා සහෝදරයන් සමඟ සිටීම පුනරුත්ථාපන ක්‍රියාවලියේ අත්‍යවශ්‍ය අංගයක් බව වෛද්‍යවරු සැලකර සිටිනවා.ඉහත කරුණු මත අධිකරණයට සුදුසුයැයි හැඟෙන ඕනෑම ඇපයක් මත දුමින්ද සිල්වා මහතාව මුදා හරින ලෙසත් මෙම සිද්ධිය සම්බන්ධව ලඝු නොවන නඩු විභාගය ආරම්භ කර නොමැති බවත් නීතිඥ අනූජ ප්‍රේමරත්න මහතා වැඩිදුරටත් අධිකරණයට කරුණු දක්වමින් පැවසීය.සියලු කරුණු සලකා බලමින් දුමින්ද සිල්වා මහතාට ඇප නියම කළ විනිසුරුවරයා විදේශ ගමන් බලපත්‍රය අධිකරණයට බාරදීමට නියම කළේය.තවද ඇප තැබීමෙන් පසු සාක්කිකරුවනට බලපෑම් කළ බවට පැමිණිලි ලදහොත් ඇප අවලංගු කර නැවත රක්ෂිත බන්ධනාගාරගත කරන බවටද ඇප කොන්දේසි පනවමින් විනිසුරුවරයා ප්‍රකාශ කළේය.භාරත ලක්ෂ්මන් ප්‍රේමචන්ද්‍ර මහතා ඇතුළු සිව් දෙනෙකු ඝාතනය කිරීමේ සිද්ධියට සම්බන්ධ සැකකරුවන් 13 දෙනාගෙන් එක් සැකකරුවෙකු අධිකරණයට නොපැමිණීම මත විවෘත වරෙන්තු නිකුත් කර ඇති අතර සෙසු සැකකරුවන්ගෙන් චමින්ද රවී ජයනාත් හෙවත් දෙමටගොඩ ‍චමින්දට හැර අන් සැකකරුවන් 11 දෙනා මහාධිකරණය නියම කළ ඇප මත මුදා හැර ඇත.ඇප අයදුම්කරු වෙනුවෙන් නීතිඥ අනූජ ප්‍රේමරත්න මහතා පෙනී සිටි අතර රජය වෙනුවෙන් ජ්‍යෙෂ්ඨ රජයේ නීතිඥ සුදර්ශන සිල්වා මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=n1304256</link>
    <topic>‍පොලිස් අධිකාරී ප්‍රිශාන්තටමරණ තර්ජන</topic>
    <author>විජයානි එදිරිසිංහ</author>
    <content>රත්නපුර ප්‍රදේශය බාර ජ්‍යෙෂ්ඨ පොලිස් අධිකාරී හිටපු පොලිස් මාධ්‍ය ප්‍රකාශක ප්‍රිශාන්ත ජයකොඩි මහතාට මරණීය තර්ජන එල්ල වී තිබේ.පෙරේදා පස්වරු පොලිස් අධිකාරිවරයාගේ පෞද්ගලික දුරකතනයට එම මරණීය තර්ජනය සහිත දුරකථන ඇමතුම ලැබී ඇත. පොලිස් මූලස්ථාන ආරංචි මාර්ග සඳහන් කරන ආකාරයටජයකොඩි මහතා එම තර්ජනය සම්බන්ධව පොලිස්පති එන්.කේ. ඉලංගකෝන් මහතාටත් සබරගමු ප්‍රදේශය බාර නියෝජ්‍ය පොලිස්පති මනෝජ් පෙරේරා මහතාටත් පැමිණිලි කර තිබේ.මරණීය තර්ජනය එල්ල වූ දුරකථන අංකය පරීක්ෂා කිරීමේදී එය ගාල්ල ප්‍රදේශයේ දුරකථන ඇමතුම් කුටියකින් ලබාගත් එකක් බව හෙළිවී ඇත. වසර ගණනාවක් තිස්සේ කිසිදු වැටලීමකට ලක් නොවී රත්නපුර ප්‍රදේශයේ පවත්වාගෙන ගිය එම ප්‍රදේශයට මහත් හිරිහැරයක් වූ 'කැරොකේ' සමාජ ශාලාවක් ජ්‍යෙෂ්ඨ පොලිස් අධිකාරීවරයාගේ මෙහෙයුමකට ලක් කර වටලනු ලැබිණි.එහි සිටි පිරිස අත්අඩංගුවට ගෙන ඊට සීල් තැබීමෙන් අනතුරුව යළි දින කිහිපයකින් යළි එම කැරොකේ සමාජ ශාලාව විවෘත කර තිබේ.සැකකරුවන් අධිකරණයට ඉදිරිපත් කර රිමාන්ඩ් ගත කර තිබිණි. මේ සමාජ ශාලාව අධිකරණ නියෝගයෙන් යළි වසා දමනු ලැබිණි. මින් කෝපයට පත් ඇතැම් කණ්ඩායම් මේ තර්ජන කිරීම සිදු කර රත්නපුර ප්‍රදේශයේ අපරාධ ක්‍රියා නැති කිරීමට පොලිස් අධිකාරිවරයා කරගෙන යන වැඩපිළිවෙළ කඩාකප්පල් කිරීම ඔවුන්ගේ අරමුණ විය හැකි යැයි එම ප්‍රදේශයේ ජ්‍යෙෂ්ඨ පොලිස් නිලධාරියෙක් කීය.මේ තර්ජනය සම්බන්ධව පොලිසිය සහ රහස් පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=n1304257</link>
    <topic>බංග්ලාදේශයේ සහාය ශ්‍රී ලංකාවට</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>අවශ්‍ය ඕනෑම අවස්ථාවකදී ශ්‍රී ලංකාව වෙනුවෙන් පෙනී සිටින බව බංග්ලාදේශය අවධාරණය කරයි. විශේෂයෙන්ම ජාත්‍යන්තර සමුළුවලදී ශ්‍රී ලංකාවට අවශ්‍ය සහයෝගය ලබාදීමට සූදානම් බව නිල සංචාරයක් සඳහා ශ්‍රී ලංකාවට පැමිණි බංග්ලාදේශ විදේශ කටයුතු ලේකම් ෂහිදුල් හක් මහතා ජනාධිපති මහින්ද රාජපක්ෂ මහතා හමුවේ ප්‍රකාශ කරයි.බංග්ලාදේශ විදේශ ලේකම්වරයා මෙසේ සදහන් කළේ අරලියගහ මන්දිරයේදී පෙරේදා (23) ජනාධිපති මහින්ද රාජපක්ෂ මහතා හමුවූ අවස්ථාවේදීය. මානව හිමිකම් සම්බන්ධ සිද්ධියේදී ශ්‍රී ලාංකීය සහෝදර ජනතාව වෙනුවෙන් පෙනී සිටින බවද මේ සාකච්ඡාවේදී ඒ මහතා සඳහන් කළේය.මානව හිමිකම් යන්න අභ්‍යන්තර විෂයක් බව පෙන්වාදුන් ෂහිදුල් හක් මහතා තමා ශ්‍රී ලංකාවේ වත්මන් නායකත්වය කෙරෙහි පූර්ණ විශ්වාසය තබන බවද ජාත්‍යන්තර සමුළුවල කුමන හෝ මට්ටමකදී මේ සම්බන්ධයෙන් සාකච්ඡා කරනු දැකීම තම රටට අවශ්‍ය නොවන බවද ප්‍රකාශ කළේය.වසර පහකට ප්‍රථම තමාගේ ශ්‍රී ලංකා සංචාරය සම්බන්ධයෙන් සිහිපත් කළ බංග්ලාදේශ විදේශ කටයුතු ලේකම්වරයා වර්තමානය වනවිට ශ්‍රී ලංකාවේ සිදුව තිබෙන සංවර්ධනය ආකර්ශනීය මෙන්ම විශ්මය දනවන්නක් බවද පැවසීය.ද්වීපාර්ශවික සහයෝගීතාව සම්බන්ධයෙන් ඇඟයීමක් කොට වෙළෙඳ හා නාවුක ක්ෂේත්‍ර ඇතුළු නව අංශයන්හි සහයෝගීතාවය වර්ධනය සඳහා පවතින අවස්ථාවන් සොයා බැලීම තම ශ්‍රී ලංකා සංචාරයේ අරමුණ වී තිබෙන බවද හෙතෙම පෙන්වා දුන්නේය.වරාය හා මහාමාර්ග නියෝජ්‍ය ඇමැති නිර්මල කොතලාවල, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් කරුණාතිලක අමුණුගම, ශ්‍රී ලංකාවේ බංග්ලාදේශ තානාපති මොහොමඩ් සුෆියර් රාමන්, බංග්ලාදේශ නාවික අමාත්‍යාංශ සහකාර ලේකම් නසීර් අරිෆ් මහ්මුද් මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=n1304258</link>
    <topic>ගෝල්ඩන් කී තැන්පත්කරුවන්ට ලැබෙනමුදල පිළිගැනීමට බහුතරයක් කැමැතියි</topic>
    <author>සන්ධ්‍යා කරුණාරත්න</author>
    <content>ගෝල්ඩන් කී තැන්පත්කරුවන්ට ලැබෙන තැන්පත් මුදල පිළිගැනීමට ඔවුන්ගෙන් බහුතරයකගේ කැමැත්ත ලැබී ඇති බව ගෝල්ඩන් කී සියලු තැන්පත්කරුවන්ගේ සංගමය පවසයි.ගෝල්ඩන් කී තැන්පත්කරුවන්ගේ නැවත ගෙවීමේ සැලැස්ම මඟින් සියලුමදෙනාට තමන් තැන්පත් කළ මුදලින් සියයට 41ක ප්‍රතිශතයක් ලබා ගැනීමට හැකි බව ගෝල්ඩන් කී සියලු තැන්පත්කරුවන්ගේ සංගමයේ සභාපති දුෂ්‍යන්ති හපුගොඩ මහත්මිය ප්‍රකාශ කළාය.එම සියයට 41ක ප්‍රතිශතයෙන් 1/3ක් මුදල් ලෙසත් ඉතිරි 2/3 නැවත පණගන්වනු ලබන ගෝල්ඩන් කී සමාගමේ කොටස්වලින් ද ලබා ගැනීමට හැකි වේ. ගෝල්ඩන් කී සමාගම නැවත පණ ගැන්වීමේ නව අධ්‍යක්ෂ මණ්ඩලයේ සභාපති ලෙස මහ බැංකුවේ හිටපු නියෝජ්‍ය මහ බැංකු අධිපතිවරයකු වන ප්‍රියන්ත ප්‍රනාන්දු මහතා ද, අධ්‍යක්ෂවරියක් ලෙස තැන්පත්කරුවන්‍ වෙනුවෙන් පුරා වසර පහක කාලයක් කටයුතු කළ දුෂ්‍යන්ති හපුගොඩ මහත්මියත් පත්ව සිටිති.නැවත තමාට මුදල් ගෙවීමක් ලබා ගන්නට හැකි වේද යන්න පිළිබඳ අවිනිශ්චිත අවස්ථාවක සිටි තැන්පත්කරුවන්ට මෙවැනි මුදලක් ලැබීම සතුටුදායක කරුණක් බව ද එම සංගමය පවසයි.ගෝල්ඩන් කී තැන්පත්කරුවන්ගේ සංගමයන් ජනාධිපතිවරයාගෙන් සහ මහ බැංකු අධිපතිවරයාගෙන් කළ ඉල්ලීමකට අනුව නැවත ගෙවීමේ සැලැස්ම ක්‍රියාත්මක කිරීමට පියවර ගෙන තිබේ.මේ නැවත ගෙවීමේ සැලැස්ම නොතිබුණා නම් තැන්පත්කරුවන්ට ලැබෙන්න තිබුණේ 180,000ක මුදලක් බවත් වටවල කමිටුව මඟින් එම මුදල තැන්පත්කරුවන් 7000ක් පමණදෙනා අතර බෙදාදීමට තීරණය කර තිබූ බවත් දුෂ්‍යන්ති හපුගොඩ මහත්මිය පැවැසු‍වාය.නැවත ගෙවීමේ සැලැස්ම පිළිබඳ අතළොස්සක්දෙනා ගෙන යන අසත්‍ය ප්‍රචාරවලට නොරැවටී තැන්පත්කරුවන් බුද්ධිමත්ව කටයුතු කළ යුතු යැයි ද ඇය ප්‍රකාශ කළාය. අධිනීතිඥවරයකු, වරලත් ගණකාධිකාරිවරයකු, ද ෆිනෑන්ස් සමාගමේ නියෝජ්‍ය සභාපතිවරයා, තැන්පත්කරුවන් නියෝජනය කරමින් සංගම්වල නිලධාරින් දෙදෙනෙකු මේ නව අධ්‍යක්ෂ මණ්ඩලයට අයත් වේ.ගෝල්ඩන් කී සමාගමෙන් මුදල් ලැබිය යුතු තැන්පත්කරුවන්ගෙන් හිස් කොළයකට අත්සන් ලබා ගත් බවට ගෙන යන ප්‍රචාරය සම්පූර්ණයෙන් අසත්‍ය බවත් එවැනි දෙයක් කිසිදු විටක සිදුවීමට බුද්ධිමත් තැන්පත්කරුවන් ඉඩ නොතබන බවත් ඇය පැවැසුවාය. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=n1304259</link>
    <topic>ගෙල මිරිකා ඝාතනය කළසිසුවාගේ මළ සිරුර පාළු නිවෙසක</topic>
    <author>විජයානි එදිරිසිංහ සහ ගලිගමුව සමූහ සජිත් තුෂාර බුලත්කොහුපිටිය සමූහ ඩබ්ලිව්. රෝහණ, සබරගමුව සමූහ</author>
    <content>කෑගල්ල ප්‍රදේශයේ දී පෙරේදා (23) පැහැරගත් හත් හැවිරිදි පිරිමි දරුවා එම ප්‍රදේශයේම පාළු නිවසක දී අතවරයට ලක් කර ගෙල මිරිකා ඝාතනය කර තිබිය දී පොලිසිය මඟින් සොයා ගැනිණි. එම අපරාධය සිදු කළැයි සැකකරන අපරාධකරුද අත්අඩංගුවට ගෙන තිබේ.මේ අවාසනාවන්ත ඉරණමට ලක් වූයේ කෑගල්ල උඩකරඬුපන නිල්මල්ගොඩ ප්‍රදේශයේ පදිංචි වහුගම්පුරයලාගේ පුෂ්පකුමාර විජේකෝන් නමැති හත් හැවිරිදි දරුවාය.කෑගල්ල වලගම්බා මහා විද්‍යාලයේ දෙවැනි වසරේ ඉගෙනුම ලැබූ මේ සිසුවා පෙරේදා පාසල් අවසන් වී නිවසට නොපැමිණි නිසා පියා කෑගල්ල පොලිසියට ඒ ගැන පැමිණිලි කර තිබිණි.එම අවස්ථාවේම සබරගමුව ප්‍රදේශය බාර නියෝජ්‍ය පොලිස්පති මහේෂ් පෙරේරා මහතා එම දරුවා සෙවීමේ මෙහෙයුමක් දියත් කළේය. පසුව පෙරේදා රාත්‍රි 10.30ට පමණ සිසුවාගේ පාසල් නිල ඇඳුම් සහිත මල සිරුර නිල්මල්ගොඩ පාලු නිවසක කුස්සියේ තිබී සොයා ගැනිණි.මේ අපරාධය සම්බන්ධව අත්අඩංගුවට ගෙන ඇති පුද්ගලයා හමුදාවෙන් පලා ආ අයෙකි. සැකකරු අපරාධය සිදු කර ප්‍රදේශයෙන් පලාගොස් සිටි අතර පොලිසිය සිද්ධිය වී පැය 24ක් ගතවීමටත් පෙර ඔහු අත්අඩංගුවට ගෙන තිබේ. මොහු කුඩා ළමයි විවිධ අපචාරවලට යොදා ගන්නා බවට ‍තොරතුරු ද ගම්වාසීන් අතර පැතිරී පැවිතිණි.සැකකරු සිසුවාව පාසල් අවසන් වීමෙන් පසු රැගෙන ගොස් ලිංගික අතවර කර මෙසේ ඝාතනයට ලක් කර තිබේ. සැකකරු එම අපරාධය කළ ආකාරය සම්බන්ධ සියලු තොරතුරු පාපොච්චාරණය කර තිබේ. කෑගල්ල මහේස්ත්‍රාත්වරයා ඊයේ සිද්ධිය වූ ස්ථානයට පැමිණ මහේස්ත්‍රාත් පරීක්ෂණය පවත්වා තිබේ. නියෝජ්‍ය පොලිස්පති මනෝජ් පෙරේරා මහතාගේ උපදෙස් සහ අධීක්ෂණය යටතේ කෑගල්ල පොලිසිය එම අපරාධය පිළිබඳව පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=n13042510</link>
    <topic>තැඹිලි පැළේගෙඩි ගොඩයි</topic>
    <author/>
    <content>තැඹිලි පැළ තවානක තැඹිලි පැළයක තැඹිලි ගෙඩි හටගෙන තිබේ. කුඩා ලෙස මල් සැදී තැඹිලි ගෙඩි රැසක් මේ පැළයේ හටගෙන තිබෙන අයුරු දිනමිණ කැමරාවට හසුවූයේ අම්බලන්තොට බැරගම බෝගහ හන්දිය පී.එම්. ඩේවිට් මහතාගේ ගෙවත්තෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=n13042511</link>
    <topic>ශ්‍රිලනිප රජයේ වෘත්තීය සමිති සම්මේලනයෙන් යෝජනා රැසක්</topic>
    <author>අනුර ප්‍රේමලාල්</author>
    <content>රාජ්‍ය සේවකයන්ගේ කාලයක් මුළුල්ලේ නොවිසඳුණු ගැටලුවලට විසඳුම් ලබාගනිමින් ඊට නව යෝජනාද ඉදිරිපත් කර මෙවර මැයි දින සැමරුම ශ්‍රී ලංකා නිදහස් පක්ෂය සමග එක්ව සමරන බව ශ්‍රී ලංකා නිදහස් රජයේ වෘත්තීය සමිති සම්මේලනය ප්‍රකාශ කරයි.මේ සම්බන්ධයෙන් ඊයේ (24) ශ්‍රී.ල.නි.ප. මූලස්ථානයේ පැවති මාධ්‍ය හමුවේදි අදහස් දැක්වු ඒ වෘත්තීය සමිති සම්මෙලනයේ ප්‍රධාන ලේකම් ඩි.සි. වීරසේකර මහතා පළමුව මවුබිම දෙවනුව වැඩබිම යන තේමාව ඔස්සේ තම සම්මේලනය මෙවර මැයි දින සැමරුම සිදුකරන බව පැවසීය.එමෙන්ම රාජ්‍ය සේවකයන්ගේ ගැටලු විසඳිම සඳහා රාජ්‍ය සේවා කොමිසමට අමතරව ක්‍රමවේදයක් අවශ්‍ය බව තම ‍සම්මේලනය පෙන්වාදීමෙන් අනතුරුව ජාත්‍යාන්තර කම්කරු සංවිධානයේ උපදෙස් අනුව රජය මේ වනවිට වැඩපිළිවෙළක් සකස් කරන බව කීවේය.මේ සම්මේලනයේ ජාතික සංවිධායක එරික් ජයලත් මහතා ඌන සේවා උපාධිධාරින්ගේ වැටුප් ගැටලුව විසඳිමට ස්ථීර ක්‍රමයක් සකස් කිරිමේ යෝජනාවක් මෙවර ශක්තිමත්ව මැයි දිනයේදි රජයට ඉදිරිපත් කර ඇතැයි පැවසීය.ශ්‍රී ලංකා නිදහස් රජයේ වෘත්තීය සමිති සම්මේලනයේ ජ්‍යෙෂ්ඨ උපසභාපති බන්දු ජයසිංහ මහතා 6/2006 චක්‍රලේඛයෙන් ඇතිවු වැටුප් විසමතා ඉවත් කරගැනිම, උත්සව අත්තිකාරම් දීමනාව රුපියල් දසදහස දක්වා වැඩි කරගැනිම ඇතුළු රාජ්‍ය සේවයට බලපාන ගැටළු රැසකට විසඳුම් ලබාගැනිම සඳහා වන යෝජනා රැසක් මැයි දි‍නයේදි සිදුකරන බව පෙන්වා දුන්නේය. මේ සම්මේලනයේ තවත් නිලධාරින් කිහිප දෙනකුද මාධ්‍ය සාකච්ඡාවට එක්වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=n13042512</link>
    <topic>විපක්ෂයේ පන්දම් එළිය මැදපනත් කෙටුම්පත් 10 ක් සම්මතයි</topic>
    <author>ස්වර්ණා විජේකෝන්, චමීර ඇල්ලදෙනිය සහ සන්ධ්‍යා කරුණාරත්න</author>
    <content>රටක වගකිව යුතු විපක්ෂයක් වශයෙන් මෙරට වත්මන් විපක්ෂය උත්තරීතර පාර්ලිමේන්තු සංකීර්ණය තුළ ඉටිපන්දම් දල්වා අනවශ්‍ය කලබලකාරී තත්ත්වයක් ඇති කිරීමත් සමඟ පාර්ලිමේන්තුව වෙත ඉදිරිපත් කිරීමට නියමිතව තිබූ විවාහ රෙජිස්ටාර් සංශෝධන පනත ඇතුළු පනත් කෙටුම්පත් 10 ක් සම්මත කර ගැනීමට පියවර ගත් බව සභානායක සහ ඇමැති නිමල් සිරිපාල ද සිල්වා මහතා පාර්ලිමේන්තුවේදී ඊයේ (24) ප්‍රකාශ කළේය.ඒ අනුව විපක්ෂයේ බාධා කිරීම් මධ්‍යයේ පනත් 4 ක් සහ නියමයන් 6 ක් සම්මත කර ගැනීමට ආණ්ඩු පක්ෂය පියවර ගත්තේය. කෙසේ වුවද මේ සම්බන්ධයෙන් වූ විවාදය ජාත්‍යන්තර මූල්‍ය සහයෝගීතාව පිළිබඳ ජ්‍යෙෂ්ඨ ඇමැති සහ මුදල් හා ක්‍රම සම්පාදන නියෝජ්‍ය ඇමැති ආචාර්ය සරත් අමුණුගම මහතා ආරම්භ කළේය.විපක්ෂයේ ‍දැඩි ගෝෂාකාරී තත්ත්වය මධ්‍යයේ අදාළ පනත් සියල්ල සම්මත කර ගැනීමට පියවර ගන්නා ලද අතර විදුලිය ගාස්තු ඉහළ නැංවීමට ලංකා විදුලිබල මණ්ඩලය පියවර ගැනීම හේතුවෙන් පාර්ලිමේන්තුව තුළ ඉටිපන්දම් දල්වා විපක්ෂයේ මන්ත්‍රීවරු මෙලෙස ක්‍රියා කළහ.අදාළ පනත් කෙටුම්පත් සම්බන්ධයෙන් වන විවාදය පවත්වාගෙන යාම සඳහා විපක්ෂයට අවශ්‍යතාවක් නොමැති නම් එය මෙසේ සම්මත කරගත යුතු බවද ඇමැති නිමල් සිරිපාල ද සිල්වා මහතා සඳහන් කළේය. මේ සම්බන්ධයෙන් වන විවාදයේදී අදහස් දැක්වීමට අවස්ථාව නොලැබීම හේතුවෙන් විපක්ෂයේ පාර්ලිමේන්තු මන්ත්‍රීවරුන් පිරිසක් මේස මත නැඟී විරෝධතා දැක්වූ අතර ඇතැම් පිරිස් විවිධ සටන් පාඨ ප්‍රකාශ කරමින් පාර්ලිමේන්තු සභා ගර්භය මධ්‍යයේ සිට විරෝධතාවක නිරත වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=n13042513</link>
    <topic>මතභේදාත්මක සඳකඩ පහණකෝටි 10කට වෙන්දේසි වෙයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවෙන් රැගෙන ගිය බවට ප්‍රසිද්ධ කෙරුණු මතභේදාත්මක සඳකඩ පහණ රුපියල් කෝටි 10 ( බ්‍රිතාන්‍ය පවුම් 553,250) කට ආසන්න මුදලකට බ්‍රිතාන්‍යයේදී වෙන්දේසි කර ඇත.වසර 1300 ක් තරම් දිඟු ඉතිහාසයක් තිබෙන මේ සඳකඩ පහණ ශ්‍රී ලංකාවට අයිති වූවක් බවට සහ එය ශ්‍රී ලංකාවේ සඳකඩ පහණක ආකෘතියක් බවට විවිධ මත පළවුවද එය පෙරේදා (23) බ්‍රිතාන්‍යයේදී පැවැති වෙන්දේසියකදී අලෙවි වූ බව වාර්තා වෙයි.කෙසේ වුවද මේ සඳකඩ පහණ ශ්‍රී ලංකාවෙන් රැගෙන ගිය එකක් හෝ පෞරාණික බවට සාක්‍ෂි කිසිවක් නොමැති අතර එය ආකෘතියක් පමණක් බවට ශ්‍රී ලංකා පුරාවිද්‍යා දෙපාර්තමේන්තුව පවසයි.බෝ‍න්වන් හෙක්මොට් නැමැත්තකු මේ සඳකඩ පහනේ හිමිකරු වන අතර බ්‍රිතාන්‍ය පවුම් 40,000 කට වෙන්දේසි කිරීම සඳහා අපේක්ෂා කළ මෙම සදකඩ පහනට ඉහළ මිලක් හිමිවීම පුදුමයක් බව ප්‍රකාශකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=n13042514</link>
    <topic>කුඩන්කුලම් න්‍යෂ්ටික බලාගාරය ක්‍රියාත්මක කිරීම අත්හිටුවයි</topic>
    <author>උපාලි කරුණාරත්න, මහින්ද අලුත්ගෙදර</author>
    <content>කුඩන්කුලම් න්‍යෂ්ටික බලාගාරය ක්‍රියාත්මක කිරීම තාවකාලිකව අත්හිටුවන ලෙස ඉන්දීය ශ්‍රේෂ්ඨාධිකරණය එරට මධ්‍යම රජය වෙත නියෝගකර ඇත. එම බලාගාරය සතුව පවතින උපකරණ ප්‍රමිතියෙන් තොරවීම සහ එය මහජන ආරක්ෂාව සම්බන්ධයෙන් ගැටලු මතුවන බව පවසමින් ‍ඉදිරිපත්කළ පෙත්සමක් සළකා බැලූ ශ්‍රේෂ්ඨාධිකරණය මේ නියෝගය කර තිබෙන බව වාර්තා වෙයි.ජී. සුන්දරරාජා නැමැත්තකු විසින් අදාළ පෙත්සම ඉදිරිපත්කර තිබෙන අතර කේ.එස් රාධක්‍රිෂ්ණා සහ දීපාක් මිශ්‍රා යන විනිසුරුවරුන් අදාළ තීන්දුව ලබාදී තිබේ.මේ බලාගාරය සතු උපකරණ සම්බන්ධයෙන් වාර්තාවක් ඉදිරිපත් කරන ලෙසද ඒ සඳහා ස්වාධීන විශේෂඥ කමිටුවක් පත්කරන ලෙසද ඉන්දීය ශ්‍රේෂ්ඨාධීකරණය නියමකර ඇතැයි වාර්තා වෙයි.මේ බලාගාරය මඟින් මෙගාවොට් 1,000 ක විදුලි බලය උත්පාදනය කිරීමට අපේක්ෂිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=n13042515</link>
    <topic>'අමාදම් සිසිලස' දම් දෙසුමඅද අරලියගහ මන්දිරයේ දී</topic>
    <author/>
    <content>ජනාධිපති මහින්ද රාජපක්ෂ මහතාගේ අදහසකට අනුව සෑම පුන් පොහෝ දිනකම පවත්වනු ලබන 'අමාදම් සිසිලස' ධර්ම දේශනා මාලාවේ 110 වැන්න මෙවර බක් පුර පසළොස්වක පොහෝදා අද (25) අරලියගහ මන්දිරයේ දී පැවැත්වේ.බුදු දහමේ සිසිලස සැමට බෙදා දීමේ උදාර අරමුණ පෙරදැරිව පවත්වාගෙන එනු ලබන මෙම ධර්ම දේශනා මාලාවේ මෙවර ධර්ම දේශනාව පවත්වනු ලබන්නේ කුලියාපිටිය තල්ගහපොත්ත පවරගිරි විහාරය, තාවල්ල ශ්‍රී පුෂ්පාරාමය යන උභය විහාරාධිපති පන්නිපිටිය විද්‍යාලංකාර පිරිවෙනේ නියෝජ්‍ය කෘත්‍යාධිකාරී ‍ශාස්ත්‍රපති කැකුණාවල වනරතන ස්වාමීන් වහන්සේ විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=n13042516</link>
    <topic>ලෝක මැලේරියා දිනය අද</topic>
    <author/>
    <content>ලෝක මැලේරියා දිනය අදට (25) යෙදී තිබේ."අනාගත ආයෝජනයක් උදෙසා මැලේරියාව දුරලමු" යන්න ලෝක මැලේරි‍යා දිනයේ මෙවර තේමාව වේ.මැලේරියාව මාරාන්තික විය හැකි රෝගයකි. නිසි ප්‍රතිකාර ලබාදීමෙන් එය සුවකරගත හැකිය.ලෝකයේ මෙන්ම ශ්‍රී ලංකාවේ ද වරින් වර වසංගත තත්ත්වයෙන් හිස එසවා ඇති මැලේරියා රෝගයට මේ දක්වා ගොදුරුව ඇති මිනිස් ජීවිත සංඛ්‍යාව මිලියන ගණනකි. 1934- 35 කාල සීමාවේ මෙරට ඇතිවූ මැලේරියා වසංගතය හේතුවෙන් රෝගීන් 15,00000ක් පමණ වාර්තා වූ අතර මරණ 82,000ක් පමණ සිදුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=r1304251</link>
    <topic>වයඹ පළාතේ සුළු හා මධ්‍යමකර්මාන්ත නඟා සිටුවීමේ වැඩපිළිවෙළක්</topic>
    <author>එල්.පී. තිලකරත්න - පොල්ගහවෙල සමූහ</author>
    <content>පවුල් ඒකක 2594ක් ඉලක්ක කර ගනිමින් රුපියල් ලක්‍ෂ 900ක් වැය කරමින් වයඹ පළාතේ සුළු හා මධ්‍ය පරිමාණ කර්මාන්ත ප්‍රවර්ධන වැඩසටහනක් මෙම වසරේ ක්‍රියාත්මක කිරීමට සැලසුම් කර ඇත.වයඹ ප්‍රධාන ඇමැති අතුල විජේසිංහ මහතාගේ සංකල්පයක් අනුව මෙම වැඩසටහන ක්‍රියාත්මක කෙරේ. මේ යටතේ ග්‍රාමීය කර්මාන්ත, අත්කම් භාණ්ඩ නිෂ්පාදනය, බෝග වගාව, සත්ව පාලනය, දේශීය ඖෂධ වගාව, රූපලාවන්‍ය ශිල්පය ආදී අංශ කෙරෙහි විශේෂ අවධානය යොමු කෙරේ.මේ තුළින් ග්‍රාමීය වශයෙන් ස්වයං රැකියා අවස්ථාවන් නිර්මාණය කිරීමටත් ඒ තුළින් සුළු හා මධ්‍ය පරිමාණ කර්මාන්ත ප්‍රවර්ධනය කිරීමටත් බලාපොරොත්තු වේ.මෙම වැඩසටහනට සමගාමීව 2012 වර්ෂයේදී රුපියල් ලක්‍ෂ 650ක් ආයෝජනය කර වයඹ පළාතම ආවරණය වන පරිදි ව්‍යාපෘතීන් ක්‍රියාත්මක කර ඇත. මේ යටතේ ප්‍රතිලාභී පවුල් සංඛ්‍යාව 1917ක් වේ.මෙම වැඩසටහන යටතේ නිෂ්පාදන වෙළඳපොළ ජයගැන්මට බොහෝ දෙනෙකුට හැකියාව ලැබී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=r1304252</link>
    <topic>කිලෝ 7ක මස් කුට්ටියතරාදියේදී 81/2යි</topic>
    <author>නිට්ටඹුව සමූහ ජෙනට් ජයසිංහ</author>
    <content>ගම්පහ – දිස්ත්‍රික් කිරුම් මිණුම් ප්‍රමිති සේවා ඒකකය අදාළ බල ප්‍රදේශයේ ස්ථාන කිහිපයක මස්කඩ හා වෙළෙඳසැල් පිළිබඳව කරන ලද පරීක්‍ෂාවකදී අඩු බරින් යුක්තව පාරිභෝගිකයන්ට ද්‍රව්‍ය අලෙවි කිරීමේ චෝදනාමත එම වෙළෙඳසල් හිමිකරුවන් රැසකට එරෙහිව අධිකරණය හමුවේ නඩු පැවරීමට පියවර ගෙන ඇත.කඳාන, ගම්පහ, ජා - ඇළ ප්‍රදේශයන්හි සිදුකළ මෙම පරීක්‍ෂාවේදී මස්කඩ කිහිපයක තරාදි වැරදි අන්දමින් සකස් කොට තිබී හසුවී ඇති අතර කඳානේ ඌරුමස් කඩයකදී නියමිත බර කිලෝ ග්‍රෑම් හතක බරින් යුත් ඌරුමස් කුට්ටියක් එම වෙළෙඳ සැලෙහි තරාදියට දැමූවිට කිලෝ අටහමාරක් සේ පෙන්නුම්කළ බවත්, මේ අනුව කිලෝ ග්‍රෑම් එක හමාරක් අඩුව තිබීම මත තරාදිය වෙනස්කර ඇති බව අනාවරණය වූ බවත් වැටලීම මෙහෙයවූ කිරුම් මිණුම් ප්‍රමිති සේවා ඒකකයේ ස්ථානාධිපති කේ. එම්. ටී. අබේසිරි මහතා පැවසීය.ගම්පහ - දිසාපති ජේ. ජේ. රත්නසිරි මහතාගේ උපදෙස් මත, ගම්පහ - දිස්ත්‍රික් කිරුම් මිණුම් හා ප්‍රමිති සේවා ඒකකයේ අධ්‍යක්‍ෂ ප්‍රේමසිරි කුමාර මහතාගේ අධීක්‍ෂණය යටතේ මෙවැනි වැටලීම් නිතර සිදුකරන බවත් ගම්පහ - දිස්ත්‍රික් කිරුම් මිණුම සේවා ප්‍රමිති ඒකකයේ ස්ථානාධිපති එම්. ටී. අබේසිරි මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=r1304253</link>
    <topic>ඉෆාඩ් ආධාර ලක්‍ෂ 400කින්කළුතර - බේරුවල ව්‍යාපෘති රැසක්</topic>
    <author>නාගොඩ විශේෂ – එන්. විජේරත්න</author>
    <content>ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ උපදෙස් හා මඟ පෙන්වීම යටතේ බේරුවල, කළුතර සහ පානදුර යන ප්‍රදේශවල පසුගිය 2012 වර්ෂයේ දී රුපියල් ලක්‍ෂ 400ක ඉෆාඩ් ආධාර මත ව්‍යාපෘති රාශියක් නිමකර තිබේ.මේ පිළිබඳව “දිනමිණ” ට අදහස් දැක්වූ ඉෆාඩ් කළුතර දිස්ත්‍රික් කළමනාකාර නීල් මුණසිංහ මහතා මෙසේ පැවසීය.ධීවර හා ජලජ සම්පත් සංවර්ධන අමාත්‍යාංශයට අයත් පශ්චාත් සුනාමි වෙරළ පුනරුත්ථාපන හා සම්පත් කළමනාකාර වැඩසටහන (ඉෆාඩ්) ප්‍රතිපාදන තුළින් සතිපොළ සංවර්ධනය කිරීම, මාර්ග සංවර්ධනය, ප්‍රජා ශාලා සංවර්ධනය කිරීම, ධීවර සේවා මධ්‍යස්ථාන ඉදිකිරීම, වැනි ව්‍යාපෘති පසුගිය වර්ෂයේ දී නිම කළා. විශේෂයෙන්ම සුනාමි ව්‍යසනයට ලක්වූ බේරුවල, පානදුර සහ කළුතර යන ප්‍රදේශ ඊට අයත් විය.මෙම 2013 වර්ෂයේ දී ද මෙම ප්‍රදේශවල ඉෆාඩ් ප්‍රතිපාදන යටතේ රුපියල් ලක්‍ෂ 300 ක පමණ ව්‍යාපෘතින් සිදු කිරීමට පියවර ගන්නා බවද හෙතෙම වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=r1304254</link>
    <topic>කණ්ඩුල ඇතාත් මමත් ලොරියේ රියැදුරත් මහ කැලයක් මැද පාරේ රැය පහන් කළා</topic>
    <author>බෝපේ සමූහ - යූ. ජී. තිලකරත්න</author>
    <content>ශ්‍රී ලංකා පාබල හමුදාවේ මංගල හස්තිරාජයා වශයෙන් සිටි පළමුවැනි කණ්ඩුල ඇතාගේ පළමුවන ඇත්ගොව්වා වශයෙන් පත්වීමට වාසනාව ලැබුණේ පාදුක්ක බොපේ උඩගම පදිංචි ටී. ඒ. සිරිසේන මහතාටය.අවුරුදු 22ක් පුරා ශ්‍රී ලංකා යුද හමුදාවේ පළමුම කණ්ඩුල ඇතාගේ ඇත්ගොව්වා වශයෙන් උදාර සේවාවක් කළ සිරිසේන මහතා ‘සිය අතීතය දිනමිණට විස්තර කළේ මෙසේය.මා උපන්නේ වර්ෂ 1944 අපි‍්‍රයෙල් මස පස්වැනිදා. මා පාසල් යන අවදියේ පටන් අලි ඇතුන්ට පුදුමාකාර ආශාවක් තිබුණා. සමහරදාට පාසැල් ගොස් ආපසු එන අතර අලියකු දුටුවොත් සෑහෙන දුරක් ඒ පසුපසගොස් නැවත ආපසු ගෙදර එනවා.පාසල් ගමන නිම වීමෙන් පසු මේ ප්‍රදේශයේ එවකට ප්‍රසිද්ධ අලි නාවන ස්ථාන වන කිරිමැටිය දොළ වත්ඔය, මාවක් ඔය යන තැන්වලට ගොස් අලි නාවන හැටි බලාසිටිය සමහර වෙලාවට මමත් උදව් වෙනව. එවකට තේක්ක වත්තෙ ඇතා ලුනුගම අලියා රනාලෙ අලියා මකුලුවෙ ඇතින්න මම බැලුව.එවකට රනාලේ මහ අලියා මිල්ලන්ගොඩ ඇතා ගේ ඇත්ගොව්වා වශයෙන් කටයුතු කළේ කිරිමැටියේ ඇම්. ගුණවර්ධන හෙවත් (අලිපීතර) මාමයි. ශ්‍රී ලංකා දුම්රිය දෙපාර්තමේන්තුවට මාහෝ සිට දුම්රිය මාර්ගය තැනීම සඳහා අලුත් සිල්පර කොට අවශ්‍ය වුණා.ඒ සඳහා උඩගම කැලේ අක්කර 280 ක රජයේ කැලෑවක් වෙන් කළා. එම කැලේ ගස් ගලවා දැමීමට අලින් භාරව සිටියේ අලි පීතර මාමාටය. ඔහු මාවත් අරගෙන ගොස් අලින් ගෙන් වැඩ ගන්නා අලිභාෂාව අලි ඇතුන් මෙල්ල කරනහැටි පුහුණු කර මට සත්ව උද්‍යානයේ රැකියාව ලබලා දුන්නා. ඒ 1960 වසරේදී එහිදී ඉතාම අවංකව ආශාවෙන් රාජකාරිය කළා.ශ්‍රී ලංකා පාබල හමුදාවේ පළමුවැනි බල ඇණියේ මංගල වස්තුව බවට පත්කර ගැනීම සඳහා හුරු බුහුටි අලි පැටවකු කර්නල් රිචඩ් උඩුගම මහතා වෙත භාරදෙනු ලැබුවා.ඉන්පසුව වයස අඩි පහක් පමණ උසැති මෙම ඇත්පැටවා පනාගොඩ යුද හමුදා මූලස්ථානයට ගෙන ආව, එහිදී මෙම ඇත්පැටවා බලාගත්තේ පළමුවැනි බලඇණියේ ක්‍රෝප්‍රල් කරුණාදාස හා සාමාන්‍ය සෙබළ ගුණතිලක මහත්වරුයි.ඉන් පසුව කණ්ඩුල හස්තියා තවදුරටත් පුරුදු පුහුණු කිරීම සඳහා පලපුරුදු ඇත් ගොව්වකු අවශ්‍ය නිසා සත්ව උද්‍යානයේ සේවය කළ මා බඳවාගෙන පළමුවැනි කණ්ඩුල හස්තිරාජයාගේ ඇත්ගොව්වා වශයෙන් පත්කළා.ජීවිතයේ අමතක නොවන සිද්ධියක් තමයි මට ත්‍රිකුණාමලේ උත්සවයකට කණ්ඩුල ඇතා ගෙනිච්ච පෙබරවාරි 3 වැනිදා (රාත්‍රී) ඉන්පසු ඇත් පැටවා නාවන්න අක්බෝපුරට රැගෙන ගියා. එහි යන අතර මගදී ඉදිරියෙන් ගිය ලොරියක් ක්‍රියා විරහිතවී පාර මැද නැවතුණා මමත් කණ්ඩුල ඇතත් රියදුරාත් ලොරියේ සිටියා.මහ කැලේ මැද රාත්‍රී අලි පාරට එන නිසා මහත් බියකින් අපි හිටියේ. එදින රාත්‍රී විශ්‍රාම ගිය නිලධාරි මහතෙක් අපට උදව් කළා තවත් ගොවීන් පිරිසක් වල් අලින්ට පාරට ඒමට නොදී යම් උපාය මාර්ගවලින් කැලයෙන්ම ආපසු හැරෙව්වා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=r1304255</link>
    <topic>ලෙඩ රෝග රැසකට සුවය ගෙනෙන ආයුර්වේද ස්වයංක්‍රීය ජල සම්බාහන ක්‍රමයක් වෙළෙඳ පොළේ</topic>
    <author>නිට්ටඹුව සමූහ, ජෙනට් ජයසිංහ</author>
    <content>ආයුර්වේද ස්වයංක්‍රීය ජල සම්බාහන පද්ධතියක් වෙළෙඳ පොළට හඳුන්වාදීම ආර්ථික සංවර්ධන ඇමැති බැසිල් රාජපක්ෂ මහතා විසින් ගම්පහ - දිස්ත්‍රික් ලේකම් කාර්යාලයේ පැවැති සුළු කර්මාන්ත කරුවන්ගේ නව නිපැයුම් ප්‍රදර්ශනයකදී සිදුවිය.මෙම ආයුර්වේද ස්වයංක්‍රීය ජල සම්බාහන පද්ධතිය ජල විදිනයන් 32ක් යොදා ගනිමින් ආයුර්වේද වෛද්‍ය ප්‍රතිකර්මවලට අනුකූලව ශරීරයේ නිල ස්ථාන 32කට ජලය විදිනු ලබයි.එම ජලය වායුව හා මිශ්‍රව ඉතා සියුම් සංවේදී සම්බාහනයක සිට ඉතාමත් දැඩි පීඩනයක් සහිතවූ සම්බාහනයක් දක්වා වෙනස් කළහැකි පරිදි නිර්මාණය කර තිබුණි.මෙහිදී වායු ධාරා සහ ජල ධාරා අඩුවැඩි වශයෙන් වෙනස් කළ හැක. ඒ අනුව ජල සම්බාහන පද්ධතියට ආයුර්වේද බෙහෙත් මිශ්‍ර පොට්ටනියක් ගිල්වා එම බෙහෙත් උණුසුම් ජලයට මිශ්‍ර වීමෙන් පසු ශරීරයට අවශෝෂනය වීමට සලස්වයි.එහිදී එක්වර ශරීරයේ ප්‍රධාන නිල ස්ථාන 33කට ආයුර්වේද ජලය මිශ්‍ර බෙහෙත් විදින නිසා ශරීරගත රෝග රාශියකට මෙය ප්‍රතිකර්ම කිරීම සඳහා යොදාගත හැකි බව නිෂ්පාදකයා පැවසීය.මානසික ආතතිය, සහ ස්නායු ආබාධ සහිත රෝග, සෘධි ආශ්‍රිත රෝග,, මාංශපේශි දුර්වලතා, සඳහා ප්‍රතිකර්ම කිරීමට මෙම ජල සම්බාහන පද්ධතිය යොදාගත හැකිවන අතර ඒ ඒ රෝගයට අවශ්‍ය පරිදි බෙහෙත් යොදා ගැනීමට හැකිවීම සුවිශේෂී වේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=r1304256</link>
    <topic>නාහල්ල ග්‍රාමීය කොඩියඑළි දැක්වීම උත්සවාකාරයෙන්</topic>
    <author>කළුතර දිසා සමූහ දයාරත්න කුමාරසිංහ</author>
    <content>අපේ ජාතික කොඩිය ශ්‍රී ලංකාවාසී ජනතාව අතර සමගිය සාමය සුරකින ප්‍රබල සංකේතයක් බවත්, සිංහ ධජය යටතේ ඒකරාශීවී සිටින අප අතර ජාතිභේද, ආගම්භේද පක්ෂ භේද, කිසිවක් නොතිබියයුතු බවත් ප්‍රවීණ කලාකරු රෝහණ බැද්දගේ මහතා පැවැසීය.ඒ මහතා එසේ කීවේ බුලත්සිංහල මැතිවරණ, කොට්ඨාසයට අයත් නාහල්ල ඉපැරැණි ගම්මානය වෙනුවෙන් දවස පුවත්පතේ හිටපු ඡායාරූප ශිල්පී නාහල්ලේ ඒ.ඩී. ලියනගේ මහතා විසින් නිර්මාණය කළ නාහල්ල ග්‍රාමීය ධජය දොරට වැඩීම නිමිත්තෙන් නාහල්ල ශ්‍රී රේවත මහ විදුහලේ පැවැත්වූ උත්සව සභාවට සහභාගී වෙමිනි.වරකාගොඩ ගල්ලෙන් රජමහ විහාරාධිපති ශාස්ත්‍රපති පෝරුවදණ්ඩේ සුමන හිමියන්ගේ ප්‍රධානත්වයෙන් මෙම උත්සවය පැවැත්වුණි.රෝහණ බැද්දගේ මහතා මෙසේද කීවේය. ප්‍රවීණ ඡායාරූප ශිල්පියකු, මාධ්‍යවේදියකු වූ ලියනගේ මහතා තම නිජබිම වූ නාහල්ල ග්‍රාමය වෙනුවෙන් ධජයක් නිර්මාණය කිරීම සුළු පටු කාර්යයක් නොවෙයි.ජාතික කොඩියට මුළු මහත් ශ්‍රී ලංකාවාසී ජනතාවටම ගෞරව දක්වන්නාක්මෙන් නාහල්ලේ ජනතාවද තම උපන්ගම වෙනුවෙන් නිර්මාණය කළ මෙම ධජය ටද ගෞරව දැක්විය යුතුයි.පෝරුවදණ්ඩේ සුමන හිමිද මහා මාර්ග හා වරාය නියෝජ්‍ය ඇමැති නිර්මල කොතලාවල, නාහල්ල ධජයේ නිර්මාතෘ ඒ.ඩී. ලියනගේ, විදුහල්පති ඕ ලයනල් මහත්වරුද කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=r1304257</link>
    <topic>චීන සමාගමකට අයත් ධීවර නෞකාවක කපිතාන් විදුලි සර වැදී මිය ගිහින්</topic>
    <author>උතුරු කොළඹ සමූහ ඒ. මදුරවීරන්</author>
    <content>ශ්‍රී ලංකාවට නාවික සැතැපුම් දොළොස් දහසක් ඈත ගැඹුරු මුහුදේ යාත්‍රා කරමින් තිබූ චීන සමාගමකට අයත් ධීවර නෞකාවක කපිතාන්වරයා හදිසියේම විදුලි සර වැදී මිය ගිය සිද්ධියක් වාර්තාවේ.එම නැව් සමාගමට අනුයුක්ත ශ්‍රී ලංකාවේ ඒජන්ත නැව් සමාගම මඟින් වරාය පොලිසියට මේ ගැන දැනුම් දීමෙන් අනතුරුව නෞකාව කොළඹ වරායට පිවිස ඇති අතර, සිද්ධියෙන් මියගිය තිස් හය හැවිරිදි කපිතාන්වරයාගේ මරණ පරීක්ෂණය උතුරු කොළඹ කොට්ඨාස හදිසි මරණ පරීක්‍ෂක එම්. සී. එච්. සිරිමල් පීරිස් මහතා විසින් පවත්වන ලදී.සොමාලියා ගැඹුරු මුහුදු තීරයේ මුහුදු කොල්ලකරුවන්ගෙන් ආරක්ෂා වීම සඳහා ඇද තිබූ විදුලි රැහැනක් පරීක්ෂා කිරීමට ගිය වේලෙහි මෙම කපිතාන්වරයාට විදුලි සර වැදී ඇති බැව් මරණ පරීක්ෂණයේ දී අනාවරණය විය.නෞකාවේ ප්‍රධාන ඉංජිනේරුවරයා සහ නැවේ ආරක්ෂක නිලධාරි රෝහාන් එදිරිසිංහ මහතා ඇතුළු තවත් කිහිප දෙනකුම මෙහිදී සාක්කි දුන්හ. වරාය පොලිසියේ කොස්තාපල් රත්නවීර මහතා සාක්කි ඉදිරිපත් කෙළේ ය.මෙය විදුලි සර වැදීමෙන් සිදු වූ මරණයක් බව පශ්චාත් මරණ පරීක්ෂණය පැවැත් වූ කොළඹ සහකාර අධිකරණ වෛද්‍ය නිලධාරී දොස්තර ඩබ්. එච්. කේ. බී. විජේතුංග මහතා නිගමනය කෙළේ ය.ඉදිරිපත් වූ සාක්කි හා අධිකරණ වෛද්‍ය නිලධාරී වාර්තාව සලකා බැලූ මරණ පරීක්ෂකවරයා මෙය විදුලි සර වැදීමෙන් සිදු වූ හදිසි අනතුරු මරණයක් බවට සිය තීන්දුව ප්‍රකාශයට පත් කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=r1304258</link>
    <topic>මාර්ග සංවර්ධනය ගැනව්‍යාපාරිකයන් දැනුවත් කරයි</topic>
    <author>මතුගම මධ්‍යම – නිමල් වීරසේන කළුතර විශේෂ</author>
    <content>කළුතර – නෑබොඩ ප්‍රධාන මාර්ගයේ නාගොඩ මංසන්ධියේ සිට නාර්තුපාන දක්වා වූ මාර්ගය කාපට් කරවීම සම්බන්ධව මාර්ගය දෙපස පදිංචිකරුවන් හා නාගරික ව්‍යාපාරිකයන් දැනුවත් කිරීම සඳහා වූ මහජන අදහස් විමසීමේ මූලික සාකච්ඡාවක් මහාමාර්ග ඇමැති නිර්මල කොතලාවල මහතාගේ මූලිකත්වයෙන් පසුගියදා බෝම්බුවල - ශ්‍රී සුබෝ්ධිරාජාරාම මූල මහා විහාරස්ථානයේ දී පැවැත්විණි.එහිදී එහි කාර්යභාරය පිළිබඳව අදහස් දක්වමින්, අඩි 33ක පළලින් යුත් (බී) ශ්‍රේණිගත මාර්ගයක් වශයෙන් මෙම මාර්ගය ඉදිකිරීම් කටයුතු මෙම මැයි මස මැද භාගය වනවිට පටන් ගැනීමට හැකි වන බවද ඒ සම්බන්ධව ජනතාවගේ සහයෝගයත් ප්‍රතිචාරයත් සුහදව ලබා දෙන්නේ නම් කාර්යය හොඳින් සපලකර ගැනීමට හැකිවන බවද ඇමැතිවරයා පෙන්වා දෙයි.බෝම්බුවල මහා විරාර විහාරාධිපති හල්වතුරේ අස්සජි නායක හිමිපාණන්, දොඩම්ගොඩ ප්‍රාදේශීය සභාවේ සභාපතිවරයා ඇතුළු මාර්ග සංවර්ධන ආයතන අදාළ බලධාරීන් රැසක් ද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=r1304259</link>
    <topic>හෙළ වෙද ‍ෙස්වාව අගයා සම්මාන</topic>
    <author>ඡායාරූපය:- මීගමුව විශේෂ – එම්. ප්‍රනාන්දු</author>
    <content>ශ්‍රී ලංකා වෛද්‍ය මහා මණ්ඩලය මඟින් සංවිධානය කළ හෙළ වෙද අභිනන්දන උළෙල පසුගියදා පැවැත්විය.මරදාන ශ්‍රී ලංකා වෛද්‍ය මහා මණ්ඩලයේ වසර 10ක් චර්ම රෝග පිළිබඳ කථිකාචාර්ය වරයකු වශයෙන් සේවය කිරීම හා වසර 30ක් වෛද්‍ය ක්ෂේත්‍රයේ නියැළීම පිළිබඳව මෙන්ම කරන ලද මාහැඟි සේවය අගයමින් මීගමුව දිසා මහ රෝහලේ නාගරික හදිසි මරණ පරීක්ෂක වෛද්‍ය සාම විනිසුරු සිරි ජයන්ත වික්‍රමරත්න (වමේ) මහතා දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා අතින් අගැයීමේ සම්මානය ලබා ගත් අයුරුයි මේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=s1304251</link>
    <topic>අන්තර් සමාජ සත් සාමාජික රගර් මැයි 4-5 හැව්ලොක් පිටියේදී</topic>
    <author>ෆවුස් මොහොමඩ්</author>
    <content>මෙරට සත් සාමාජික රගර් තරගබිමේ විශිෂ්ටතම ක්‍රීඩකයන්ගේ දස්කම් උරගා බලන අන්තර් සමාජ සත් සාමාජික රගර් තරගාවලිය ලබන මැයි මස 4-5දෙදින හැව්ලොක්ස් පිටියේදී පැවැත්වේ. ශ්‍රී ලංකා රගර් සංගමය මෙහෙයවනු ලබන මේ තරගාවලිය නැගී එන යොවුන් ක්‍රීඩකයන්ට ජාතික මට්ටමේ තරග සඳහා දොරටු විවර කෙරෙන අතිශයින්ම වැදගත් තරගාවලිය ලෙසත් සැළකේ.මෙවර තරගාවලියේ දස්කම් දක්වන ක්‍රීඩකයන්ට එළැඹෙන කාල්ටන් සත් සාමාජික රගර් ශූරතාවලියේ ක්‍රිඩක වෙන්දේසියේ ලැයිස්තුවට ඇතුලත්වීමේ අවස්ථාව උදාවනු ඇත. එබැවින් මේ තරගාවලිය යොවුන් ක්‍රීඩකයන් හා ප්‍රවීන ක්‍රීඩකයන් අතර දැඩි තරගකාරිත්වයක් ඇති කිරීමට ඉවහල් වනු නිසැකය. වසරේ පළමු ජාතික මට්ටමේ සත් සාමාජික රගර් තරගාවලිය වන බැවින් මේ තරගාවලියට සහභාගිවන ක්‍රීඩකයන් සංඛ්‍යාව ද වැඩිවනු ඇතැයි රගර් සංගමය අපේක්ෂා කරයි. එමෙන්ම මීට පෙර පැවැති තරගවලට වඩා ඉහළ සාර්ථකත්වයක් මෙවර තරගාවලියේදී දක්නට ලැබෙනු ඇතැයි රගර් සංගමය බලාපොරොත්තු වෙයි.ක්‍රීඩකයන් අතර වැඩි තරගකාරිත්වයක් ඇතිවන බැවින් මේ වසරේ පැවැත්වෙන කාල්ටන් සත් සාමාජික රගර් ශූරතාවලියට මෙන්ම ආසියානු සත් සාමාජික රගර් තරගමාලාවට විශිෂ්ටතම ක්‍රීඩකයන්ගෙන් සමන්විත සංචිතයක් ගොඩනගා ගැනීමට රගර් සංගමයට අවස්ථාව ලැබේ. එය අන්තර් ජාතික වශයෙන් ශ්‍රී ලංකාවට සත් සාමාජික රගර් තරගබිමේ පෙරළිකාර කණ්ඩායමක් බවට පත්වීමට ලැබෙන මහඟු අවස්ථාවකි.පසුගිය වසරේදී ශ්‍රී ලංකාව ආසියානු සත් සාමාජික රගර් තරගබිමේ කැපී පෙනෙන දස්කම් දක්වා පස්වැනි ස්ථානය අත්කරගත් අතර මේ වස‍රේ දී තුන්වැනි ස්ථානය ලබාගැනීමේ අරමුණින් කටයුතු කරන බව රගර් සංගමයේ ලේකම් රිස්ලි ඉල්යාස් මහතා 'දිනමිණ'ට පැවැසීය.'මේ වසරේ සත් සාමාජික තරගබිමේ අපේ ප්‍රධානතම ඉලක්කය ආසියාවේ තුන්වැනි තැනට පත්වීමයි. ඒ සඳහා මේ තරගාවලිය පළමු පියවර ලෙසයි සැළකෙන්නේ.සෑම ක්‍රීඩා සමාජයක්ම, ක්‍රීඩකයෙක්ම මේ තරගාවලිය ගැන වැඩි අවධානයක් යොමුකර තිබෙනවා.' ඉල්යාස් මහතා කීවේය.‍මේ වසරේදිත් ජාතික සත් සාමාජික රගර් පිලේ පුහුණුකරු ලෙස බෙන් ගෝලිංස් කටයුතු කරනු ඇතැයි ඉල්යාස් මහතා සඳහන් කළේය.'තව දුරටත් අපි ගෝලිංස්ව පුහුණුකරු ලෙස තබාගැනීමටයි අදහස් කරන්නේ. මෙවර ආසියානු සත් සාමාජික තරගබිමේ විශාල වර්ධනයක් දැකීමයි අපේ අරමුණ.' ඉල්යාස් මහතා කීවේය.මේ තරගාවලියට පසුව ලබන මැයි මස 17,18සහ 19තෙදින වෙළෙඳසේවා සත් සාමාජික තරගාවලිය පැවැත්වීමට නියමිතය. කාල්ටන් සත් සාමාජික තරගාවලියට නායකයන් හා ක්‍රීඩකයන් තෝරාගනු ලබන්නේ ඉන් අනතුරුවය. එය මැයි මාසයේ 31වැනිදා සිදුකිරීමට නියමිතය.කාල්ටන් සත් සාමාජික දේශීය තරගාවලිය අදියර දෙකකින් පැවැත්වෙන අතර පළමු අදියර ජූනි මස 15-16‍ නාවලපිටියේදීත්, දෙවැනි අදියර ජූනි මස 29-30 නුවරඑළියේදිත් පැවැත්වීමට නියමිතය. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=s1304252</link>
    <topic/>
    <author/>
    <content>පූනේ වොරියර්ස් කණ්ඩායම සමග පැවැති වාර්තා පිට වාර්තා බිඳවැටුණු තරගයෙන් ලකුණු 130ක දැවැන්ත ජයක් අත්කර ගැනීමට රෝයල් චැලෙන්ජර්ස් බැංග්ලෝර් පිල සමත්විය. වාර්තාගත පිතිහරඹයක යෙදුණු ක්‍රිස් ගේල් නොදැවී ලකුණු 175ක් රැස් කරමින් මෙවර අයි.පී.එල්.තරගාවලියේ වැඩිම ලකුණු ලාභියා බවට පත්විය.ඔහු මේ වනවිට තරග 8කදී රැස්කළ ලකුණු සංඛ්‍යාව 432කි. දෙවැනි ස්ථානයේ පසුවන්නේ බැංග්ලෝර් පිලේ නායක විරාත් කෝලිය. ඔහු තරග 8කදී ලකුණු 333ක් ලබා සිටියි. මේ ජයග්‍රහණයත් සමග ප්‍රසාද ලකුණු සටහනේ පෙරමුණ තවදුරටත් රැක ගැනීමට බැංග්ලෝර් පිල සමත්විය.බැංග්ලෝර් - 263/5 (ඕවර 20) ක්‍රිස් ගේල් නොදැවී 175,තිලකරත්න ඩිල්ෂාන් 33, ඒ.බී.ඩිවිලියර්ස් 31පූනේ - 133/9 (ඕවර 20) ස්ටීවන් ස්මිත් 41,මිචෙල් මාෂ් 25 (ක්‍රිස් ගේල් 5/2)කිංග්ස් පන්ජාබ් පිලට කඩුලු 5ක ජයක්මේ අතර දිල්ලි ඩෙයාර්ඩෙවිල්ස් කණ්ඩායම සමග පැවැති තරගයෙන් කඩුලු 5ක ජයක් අත්කර ගැනීමට කිංග්ස් පන්ජාබ් පිල සමත්විය. පළමුව පන්දුවට පහරදුන් දිල්ලි කණ්ඩායම ඕවර 20 අවසානයේ කඩුලු 7කට ලකුණු 120ක් ලැබූ අතර පන්ජාබ් කණ්ඩායම ඕවර 17කදී කඩුලු 5ක් පමණක් දැවී ජය වාර්තා කළේය.දිල්ලි - 120/7 (ඕවර 20)ඩේවිඩ් වෝනර් 40, විරෙන්දර් ෂෙවාග් 23 (හර්මිත් සිං 24/3)පන්ජාබ් - 121/5 (ඕවර 17) ඩේවිඩ් මිලර් නොදැවී 34, මන්දීප් සිං 24, ඩේවිඩ් හසී 20යි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=s1304253</link>
    <topic>අන්තර් පාසල් රගර් තරග කාලසටහනේ වෙනසක්</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ රගර් තරගාවලියේ පළමු කොටසේ දෙවැනි හා තුන්වැනි කාණ්ඩයේ තරග කාලසටහනේ වෙනසක් සිදුකර ඇත. ඒ අනුව 26වැනිදා රත්මලාන ගුවන් හමුදා පිටියේදී පැවැත්වීමට නියමිතව තිබූ තුන්වැනි කාණ්ඩයේ පානදුර රාජකීය විදුහල හා සාන්ත බෙනඩික්ට් විදුහල අතර තරගය 25වැනිදා සී‍.ආර් පිටියේදී පැවැත්වේ. සී.ඩබ්.ඩබ්.කන්නන්ගර විදුහල හා ඩී.එස්.සේනානායක විදුහල අතර තරගයත් එදිනම සී.ආර්.පිටියේ පැවැත්වීමට නියමිතය.24වැනිදා සුගතදාස ක්‍රීඩාංගණයේ පැවැත්වීමට නියමිතව තිබු ලලිත් ඇතුලත්මුදලි - නුගේගොඩ සාන්ත ජෝන් විදුහල් අතර තරගයත්, ආනන්ද – මහනාම විදුහල් අතර තරගයත් 26වැනිදා පැවැත්වීමට කටයුතු යොදා ඇත. එමෙන්ම 26වැනිදා රත්මලාන ගුවන් හමුදා පිටියේ දී පැවැත්වීමට නියමිතව තිබූ වේල්ස් කුමර – සාන්ත සිල්වෙස්තර තරගය 27වැනිදා එම ක්‍රීඩාංගණයේදීම පැවැත්වෙන අතර ලුම්බිණි - නාලන්දා විදුහල් අතර තරගය එදිනම හැව්ලොක්ස් පිටියේදී පැවැත්වේ.මේ අතර පිළියන්දල මැදි විදුහල - කුරුණෑගල මලියදේව විදුහල් අතර තරගය සහ කේරී - මාතලේ සාන්ත ‍තෝමස් විදුහල් අතර තරගය සඳහා‍ දින නියම කිරීම ඉදිරියේදී සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=s1304254</link>
    <topic>දෙවැනි එක්දින තරගයෙන් ශ්‍රී ලංකා යොවුන් පිල පරදී</topic>
    <author/>
    <content>බංග්ලාදේශ යොවුන් පිල සමග පැවැති දෙවැනි එක්දින තරගයෙන් සංචාරක ශ්‍රී ලංකා අවුරුදු 19න් පහළ යොවුන් පිල ලකුණු 115කින් පරාජයට පත්විය.ඒ අනුව තරග 5කින් සමන්විත එක්දින තරගාවලිය 1-1ක් ලෙස සමවිය.පළමුව පන්දුවට පහරදුන් බංග්ලාදේශ පිල ඕවර 48.4කදී ලකුණු 255ක් රැස් කළ අතර ශ්‍රී ලංකා යොවුන් පිල ඕවර 38.1කදි ලකුණු 140කට දැවී ගියේය.බංග්ලාදේශ පිල වෙනුවෙන් ආරම්භක පිතිකරු නස්මුල් හුසේන් ශතකයක් වාර්තා කිරීමට සමත්විය. දෙපිල අතර ‍තුන්වැනි එක්දින තරගය හෙට (26) පැවැත්වේ.බංග්ලාදේශ යොවුන් පිල – 255 (ඕවර 48.4) නස්මුල් හුසේන් 109, මෙහෙදි හසන්44, මුසාදික් හුසේන් 34 (බිනුර ප්‍රනාන්දු 43/3, රොෂාන් අනුරුද්ධ 23/2)ශ්‍රී ලංකා යොවුන් පිල – 140 (ඕවර 38.1) කුසල් මෙන්ඩිස් 37, සඳුන් වීරක්කොඩි 30, සජික රිද්ම 23 (ජුබෙයිර් හුසේන් 24/4).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=s1304255</link>
    <topic>මැරතන් තරග හතරක් මැයි 5වැනිදා කලුතර දී</topic>
    <author/>
    <content>දිග දුර ධාවන ක්‍රීඩක ක්‍රීඩිකාවන්ගේ කුසලතා ඔප් නැංවීමේ අරමුණින් බස්නාහිර පළාත් ක්‍රීඩා අමාත්‍යංශය හා ශ්‍රී ලංකා මලල ක්‍රීඩා සංගමයේ පූර්ණ අධීක්ෂණය යටතේ මැරතන් තරග හතරක් ලබන මැයි මස 5වැනිදා කලුතර නගරයෙන් ආරම්භ කෙරේ.මීටර් 10,000 පිරිමි (විවෘත හා කලුතර දිස්ත්‍රික් පෞද්ගලික ආයතනවල සේවකයන්ට පමණක් සහභාගිවිය හැකි)තරග ඉසව් 2ක්ද, මීටර් 5000 කාන්තා (විවෘත හා කලුතර දිස්ත්‍රික් පෞද්ගලික ආයතනවල සේවිකාවන්ට පමණක් සහභාගිවිය හැකි)තරග ඉසව් 2ක් ද මීට ඇතුලත්ය.වරාය හා ව්‍යපෘති ඇමැති රෝහිත අබේගුණවර්ධන මහතාගේ ප්‍රධානත්වයෙන් පැවැත්වෙන මේ මැරතන් තරගමාලාව වාද්දුව ග්‍රෑන්ඩ් රෝයල් ක්‍රීඩා සමාජය හා මිඩ්සිටි සිංහ සමාජය (දිස්ත්‍රික් 306/A1 ) එක්ව සංවිධානය කරනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=s1304256</link>
    <topic>ගම්පහ සසෙක්ස් ශූරියෝ</topic>
    <author/>
    <content>2013 සසෙක්ස් විද්‍යාලයීය අන්තර් ශාඛා මලල ක්‍රීඩා තරගාවලිය කොළඹ සුගතදාස ක්‍රීඩාංගණයේදී පසුගියදා පැවැත්විණි. එහිදී වයස අවුරුදු 15න් පහළ බාලිකා මීටර 100 හා 400 සහාය දිවීම ඉසව් ජයගත් ගම්පහ සසෙක්ස් විදුහල් කණ්ඩායම..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=s1304257</link>
    <topic>19න් පහළ තුන්වැනි කොටසේ ක්‍රිකට් ශූරතාව අනුරාධපුර මැදි විදුහලට</topic>
    <author>හිදෝගම සමූහ චිත්‍රාරත්න කළුආරච්චි</author>
    <content>ශ්‍රී ලංකා පාසල් ක්‍රිකට් සංගමය මෙහෙයවනු ලැබූ අන්තර් පාසල් අවුරුදු 19න් පහළ ක්‍රිකට් තරගාවලියේ තුන්වැනි කොටසේ සමස්ත ක්‍රිකට් ශූරතාව අත්කර ගැනීමට අනුරාධපුර මධ්‍ය මහා විද්‍යාලයීය ක්‍රිකට් පිල සමත්විය.කසුන් වීරංගගේ නායකත්වයෙන් යුත් අනුරාධපුර මධ්‍ය මහා විද්‍යාලයීය ක්‍රිකට් පිලට ජගත් සඳරුවන්, ඩිල්ෂාන් චාමික, සංදීප් නිසංසල, අජිත් සඳරුවන්, චතුෂ්ක සේනානායක, චන්දුල බණ්ඩාර, තෙරිඳු ජයනාත්, පණ්ඩුල නිවන්තක, ප්‍රාශන් බුද්ධික, සචින් රන්දිම, ස්වාස්ති වෛද්‍යලංකා, මන්තිල බණ්ඩාර, වරුණ බණ්ඩාර, ප්‍රවීන් නියෝමාල්, සසික චමල් හා මලිත් නිම්නාද ඇතුලත් වූහ.පාසල් 165ක් තරග වැදුණු මේ තරගාවලියේ ශූරතාව දිනූ එම විදුහල් පිලේ ක්‍රීඩකයන්ට හා පුහුණුකරු කීර්ති ගුණරත්න මහතාට විදුහල්පති එච්.එම්.අබේකෝන් මහතා ඇතුලු ආදි ශිෂ්‍ය සංගමයේ හා ගුරු භවතුන්ගෙත් විද්‍යාලයීය දරුවන්ගේ උපහාරය පිරිනැමිමේ උත්සවයක් ද පසුගියදා පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=s1304258</link>
    <topic>සපුගස්කන්ද ජල ක්‍රීඩා 28දා</topic>
    <author>මල්වාන සමූහ මහනාම විතානගේ</author>
    <content>සපුගස්කන්ද යොෂීඩා පිහිනුම් පාසලේ වාර්ෂික ජල ක්‍රීඩා උළෙල මේ මස 28වැනිදා එම පාසලේ පිහිනුම් තටාකාංගනයේදී පැවැත්වේ.දියකිඳුරා, දිය කිඳුරිය ‍තේරීමේ තරග ඇතුලු ජල ක්‍රීඩා තරග 25කින් සමන්විත මේ ක්‍රීඩා උළෙලේ ජය සංකේත ප්‍රදානය යොෂීඩා අධ්‍යාපන ආයතනයේ අධ්‍යක්ෂ ජපානයේ ප්‍රධාන සංඝනායක බානගල උපතිස්ස නාහිමියන් අතින් සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=s1304259</link>
    <topic>මධ්‍යම පළාත් බැංකු ක්‍රීඩා උළෙල 28දා</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මධ්‍යම පළාත් බැංකු ක්‍රීඩා සැණකෙළිය මේ මස 28වැනිදා පෙරවරු 9.00සිට බෝගම්බර පිටියේදී පැවැත්වේ. විවිධ වයස් සීමාවන් සඳහා මීටර් 100, 200, 400, 800 හා 1500(පිරිමි තරගය හැර) කාන්තා හා පිරිමි තරග මෙදින පැවැත්වෙන අතර බැංකු සේවකයන්ගේ දූදරුවන් හා පවුලේ සාමාජිකයන් සඳහා මිටර් 50, 100 හා 400X4 සහාය දිවීමේ තරග ඉසව්වක්ද ඊට ඇතුලත්ය.මධ්‍යම පළාත් ආණ්ඩුකාර ටිකිරි කොබ්බෑකඩුව අභියෝගතා කුසලාන විස්සයි20 ක්‍රිකට් තරගයෙන් මාවිල්මඩ කණ්ඩායම පරදවා කඩුලු 5ක ජයක් අත්කර ගැනීමට මහනුවර ලේක්සිකන් ජාත්‍යන්තර පාසල් කණ්ඩායම සමත්විය. කටුගස්තොට දී පසුගියදා මේ තරගය පැවැත්විණි.මාවිල්මඩ පිල – 120 (ඕවර 20) එම්. ඉන්සාෆ් 30, එම්.නුස්කි 20 ( එම්.අක්රම් 40/3, ෂෙනාල් බණ්ඩාර 32/2, ආර්.ඉසුරු 22/2)ලේක්සිකන් පිල - 121/5 (ඕවර 19.1) එම්.ආදිල් 28, එම්.හකීම් 21, ෂෙනාල් බණ්ඩාර 18 ( එම්.ෂම්ලි 40/2, එම්.අබ්සාල් 48/2).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=s13042510</link>
    <topic>ශ්‍රී ලංකා පාසල් කරාතේ දෝ සංගමය මෙහෙයවූ . . .</topic>
    <author> ඡායාරූපය – මල්වාන සමූහ</author>
    <content>ශ්‍රී ලංකා පාසල් කරාතේ දෝ සංගමය මෙහෙයවූ කනිෂ්ඨ කරාතේ ශූරතාවලිය පසුගියදා සුගතදාස ගෘහස්ත ක්‍රීඩාංගණයේදී පැවැත්විණි. එහිදී පාසල් 300කට ආසන්න කණ්ඩායම් අතරින් කනිෂ්ඨ ශූරතාව දිනාගැනීමට කිරිමැටියාගාර ශුද්ධවූ පවුලේ බාලිකා විදුහල් කණ්ඩායම සමත්විය.ජයග්‍රාහී කණ්ඩායමට මධුශානා සේපාලිකා, ගගනී සඳමිනි, අනුත්තරා විදර්ශා, තරුෂිකා ස්ටෙප්නි, අමාශා ශෙනාලි, ඇන්ඩ්‍රියා පෙරේරා, සවින්දි ප්‍රභාසරී, නෙලුෂි වහීෂා, උදානී අප්සරා ඇතුලත් වූහ. විදුහල්පතිනි ශිලානී පායෝ කන්‍යා සොයුරිය, ක්‍රීඩා උපදේශිකා එච්.එම්.පී.මීවඩන, ප්‍රධාන ක්‍රීඩා උපදේශක ලක්ෂ්මන් සපරමාදු හා පුහුණුකරු ප්‍රීති අසංග මහත්ම මහත්මීහූ ජයග්‍රාහී කණ්ඩායම සමග.සිංහල – හින්දු අලුත් අවුරුද්ද නිමිත්තෙන් මහනුවර ඩෙවොන් සමූහ ව්‍යාපාරයේ සේවකයන් අතර සුහද ක්‍රිකට් තරගාවලියක් පසුගියදා මහනුවර පොලිස් ක්‍රීඩාංගණයේදී පැවැත්විණි. එහිදී තරගාවලිය ජයගත් ඩෙවෝන් රෙස්ටූරන්ට් හී කැප්ටන් ටේබල් කණ්ඩායම කුසලානය සමග. එම ව්‍යාපාරයේ අධ්‍යක්ෂ ගාමිණී විරරත්න, සාමාන්‍යධිකාරී ජී.එච්.ප්‍රේමදාස මහත්වරු ද මෙහි වෙති.  .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=f1304251</link>
    <topic>වැඩි කරගනු ලැබූ විදුලි බිල</topic>
    <author>රාම්</author>
    <content>විදුලි බල මණ්ඩලය යනු රජයේ ආයතනයක්. නැතිනම් මහජන මුදලින් නඩත්තු වන අවසනේ ජනතාවට අයිති ආයතනයක්. 2012 වසරේ විදුලි බල මණ්ඩලයේ පාඩුව රු. බිලියන 61 යි. එය විදුලි පාරිභෝගික ජනතාවට, කර්මාන්තකරුවන්ට දේශීය ව්‍යාපාරිකයන්ට ආදී විවිධ ක්ෂේත්‍රවලට ලබා දුන් විදුලිය සහනාධාර නිසා සිදු වූ පාඩුවක්. ආචාර්ය තිලක් සියඹලාපිටිය පවසන්නේ ලංවිම අක්‍රමිකතා නිසා සිදු වන පාඩුවක්එදා සෝවියට් දේශය කිව්වෙ විදුලිය කියන්නෙ සමාජ වාදය කියලා. සංවර්ධනය සංකේතවත් කරන එක් සාධකයක් විදුලිය. විශේෂයෙන් ම තුන්වැනි ලෝකයේ ශ්‍රී ලංකාව වගේ රටකට විදුලිය බලයක් හා ශක්තියක් වී තිබෙනවා. මේ නිසා ඉදිරියට යන කිසිම රටක් විදුලිය ප්‍රශ්නයක් කරගන්නේ නෑ. එසේ ම ප්‍රශ්නයක් කර ගත යුතුත් නැහැ.යම් රටක ජන ජීවිතයේ පැවැත්මට විදුලිය ප්‍රශ්නයක් වී තිබේ නම් නැතිනම් අධික මිල දරා ගැනීමට අපහසු භාණ්ඩයක් වී ඇත්නම් එතන ඇත්තේ කළමනාකරණය පිළිබඳ ප්‍රශ්නයක් මිස විදුලිය කරණයේ ප්‍රශ්නයක් නොවෙයි. සංවර්ධනය වන්නා වූ රටවලට විදුලිය වේගයෙන් ව්‍යාප්ත කළ යුතු වෙනවා. එම ව්‍යාපෘතිය අවසානයේ ජන ජීවිතයේ උද්ධමනයට හෝ ජීවන වියදමේ ප්‍රශ්නයට අහිතකර ලෙස බලපාන්නේ නම් එය වහා නිවැරැදි කළ යුතුයි.විදුලි උත්පාදනයමේ වන විට ලොව පිළිගත් ලාභම විදුලිය උත්පාදන ක්‍රියාවලිය සැකසී තිබෙන්නේ ජලය පදනම් කරගෙන. එසේ ම මිල අධිකම ක්‍රම වේදය සැකසෙන්නේ ඛනිජ තෙල් ඇසුරින්. නැතිනම් ඛනිජ තෙල් පදනම් කරගෙන විදුලිය නිපදවීම මඟින්. ඛනිජ තෙල් සුලභ රටවලට එය එතරම් ප්‍රශ්නයක් නොවුණත් ඛනිජ තෙල් කඳුලක් ස්වභාවික සම්පතක් සේ ලබා නොගන්නා අප වැනි රටවලට එය ප්‍රශ්නයක්. සාමාන්‍යයෙන් ඛනිජ තෙල් සුලභ රටක් වුව ද එම රටේ විදුලිය නිෂ්පාදන ඛනිජ තෙල් මත රඳවා තබා ගැනීමට උත්සාහ ගන්නේ නැහැ. එහෙත් අපේ රටේ කාලාන්තරයක් තිස්සේ පැවැති පිළිවෙත මීට වෙනස්.සාමාන්‍යයෙන් අපේ රටේ මහා පරිමාණයේ විදුලිය නිෂ්පාදනයේ ආරම්භය සිදු වුයේ ජලය විදුලිබලාගාර මුල් කර ගනිමින්. එය උච්චතම අවදිය නියෝජනය කළේ මහවැලි ව්‍යාපාරයයි. එහෙත් 1990 දශකය වන විට මහවැලි වැඩසටහන අවසන් වීමත් සමඟම ජලයෙන් විදුලිය නිෂ්පාදනය කිරීමේ මහා පරිමාණ ව්‍යාපෘතියක් සේ ඉතිරිවී තිබුණේ ඉහළ කොත්මලේ පමණයි . අනික් ඒවා ඊට වඩා අඩු ධාරිතාවකින් යුක්තයි. කෙටියෙන් සඳහන් කරන්නේ නම් 1990 සිටම විකල්ප බලශක්ති කෙරෙහි අපේ අවධානය යොමු කරනු ලැබ තිබුණා.ඒ සඳහා ඔවුන් යෝජනා කළේ ගල් අඟුරු බලාගාරයි. එම විශේෂඥ මතය ගැන එතරම් තැකීමක් නොකළ එවකට පැවැති ආණ්ඩු යොමු වූයේ ඛනිජ තෙල් මගින් විදුලිය නිපදවීමට.මේ අතර 1977 පසු විදුලිය නිපදවීමේ ලංකා විදුලි බල මණ්ඩලය සතු ඒකාධිකාරිය ඉවත් කරනු ලැබ තිබුණා. මේ නිසා විදුලි බල මණ්ඩලයේ නිෂ්පාදනයට අමතරව පෞද්ගලික අංශය මගින් නිපදවන විදුලිය මිල දී ගැනීමේ පිළිවෙතකට ‘ලංවිම’ යොමු වුණා.පසු කලෙක මෙය අත යට ගනුදෙනු සහිත හොඳ ජාවාරමක් වූ බව ප්‍රසිද්ධ රහසක්. මේ නිසා ඛනිජ තෙල් මඟින් විදුලිය නිපදවීම වෙනස් කර වෙනත් විකල්ප බල ශක්ති කෙරෙහි යොමු වීම හිතාමතා අත්හරිනු ලැබ තිබුණා.විවිධ හේතු ඉදිරිපත් කරමින් ගල් අඟුරු බලාගාර ඉදිකිරීම අතපසු කිරීම පිටුපස විදුලිබල මණ්ඩලයේ සමහර පිරිස් සිටි බව බැහැර කළ නොහැකි සත්‍යයක්. මේ සඳහා දේශපාලන අංශවලට පමණක් දොස් පැවරීම සාධාරණ වන්නේ නැහැ.විවිධ තාක්ෂණික හා පරිසර හේතු ඉදිරිපත් කරමින් ඊට ඉඩ නොදෙන මාෆියාවක් විදුලි බල මණ්ඩලය තුළ ම ක්‍රියාත්මක වුණා. ගල් අඟුරු බලාගාරවලට එරෙහිව ක්‍රියාත්මක වූ සමහර පරිසර සංවිධානවලට බරපැන සපයා තිබුණේ ද ‘ලංවිම’ ට විදුලිය සපයන සමහර පෞද්ගලික සමාගම්.අවසානයේ වැඩි මිලකට සමාගම් මඟින් ලබාගත් විදුලිය සහනාධාර පදනම් කර ගනිමින් අඩු මුදලට විදුලි පාරිභෝගිකයනට සැපයීම මේ වන විට රටේ ආර්ථිකයට බලපාන අර්බුදයක් දක්වා වැඩි දියුණු වීමට හේතු වී තිබෙනවා.අවසානයේ 1990 සිට 2005 වන තුරුම විවිධ හේතූ මත ඉදි කිරීම් කටයුතු කල් දමා තිබූ ගල් අඟුරු බලාගාරය ඉදි වීම ඇරඹෙන්නේ මහින්ද රාජපක්‍ෂ රජය බලයට පත් වීමත් සමඟ. මේ ඉතිහාසය බොහෝ අයට අද අමතකයි. 2006 වැඩ අරඹා 2011 විවෘත වූ නොරොච්චෝලේ ගල් අඟුරු බලාගාරය නො තිබෙන්නට මේ රටේ කවුරු ආණ්ඩු කළත් අනිවාර්යයෙන් ම පැය කීපයක විදුලි කප්පාදුවකට යෑමට සිදු වෙනවා.වර්තමානයේ පැය 24 පුරා ම විදුලිය සැපයීමට හැකි වී තිබෙන්නේ පසුගිය ආණ්ඩුවලට වඩා වෙනස් වූ වත්මන් රජයේ බලශක්ති පිළිවෙත නිසායි. අද කතාබහ සිදු වන්නේ විදුලිය සැපයීමේ පැත්තෙන් නොවෙයි. මේ වන විට රටේ පවුල් සංඛ්‍යාවෙන් 94% කට විදුලිය සපයා අවසන්.නොරොච්චෝලේ ගල් අඟුරු බලාගාරය විවෘත වන විට එය පැවතියේ 87%ක් ලෙස. රටේ විදුලිය සැපයීම වේගවත් කිරීමට රජය වාර්ෂිකව 8%ක විදුලිය ඉල්ලුමක් සම්පූර්ණ කරමින් සිටිනවා. වර්තමානයේ කි. මී. ලක්ෂ 2 කට වඩා රැහැන් පද්ධතියක් නඩත්තු කරන ‘ලංවිම’ වාර්ෂිකව කි. මීටර් 4000 ක් පමණ තම රැහැන් පද්ධතියට එකතු කර ගන්නා බවයි වාර්තා වෙන්නේ.විදුලිය සැපයීමවර්තමානයේ අඛණ්ඩව පැය 24 පුරාම විදුලිය සපයන සාර්ක් කලාපයේ එකම රට ලංකාවයි. ඉන්දියාව ඇතුළු කලාපයේ අනෙක් රටවල දක්නට ලැබෙන්නේ විදුලිය සැපයීමේ ප්‍රශ්නයක්. එහෙත් අපේ රටේ දක්නට ලැබෙන්නේ විදුලි ගාස්තුවේ ප්‍රශ්නයක්. ඊට හේතුව දශක දෙකහමාරක් තිස්සේ නිසි තීන්දු නොගැනීමයි. මේ වන විටත් රටේ විදුලිය නිෂ්පාදනයෙන් 51% ක් සිදුවන්නේ ඛනිජ තෙල් ඇසුරින්, ජල විදුලි නිෂ්පාදනය 25% කට සීමා වී ගල් අඟුරු මගින් විදුලිය නිපදවීම තවමත් 15% ක් අවම ධාරිතාවක රැඳී පවතිනවා.ජල විදුලිය හැරුණු විට ලාභම විදුලිය නිෂ්පාදනය සිදු වන්නේ ගල් අඟුරු මඟින් .පවතින අර්බුදයෙන් ගොඩ ඒමට නම් ඛනිජ තෙල් අභිබවා ගල් අඟුරු මගින් විදුලිය නිපදවීමේ ධාරිතාව වැඩි කළ යුතුයි. මෙය ක්ෂණිකව කළ නොහැකියි. එසේ වන්නේ නම් දැනට සමස්තයක් වශයෙන් 23.30 කට නිපදවන විදුලිය ඒකකයක් රු.14/-කට නිපදවිය හැකියි.මේ වන විට නොරොච්චෝලේ දෙවැනි හා තෙවැනි අදියර ද, සාම්පූර් බලාගාරයේ ධාරිතාව ද ජාතික විදුලි බල පද්ධතියට එක් වී තිබුණ නම් විදුලි බිල වැඩි කිරීමට සිදු වන්නේ නැහැ. එසේම මෙවන් විශේෂඥ සේවාවක් දේශපාලනඥයන්ගේ හෝ ආණ්ඩුවේ වුවමනාවට කඩිනම් කළ නොහැකියි. සිදුවී තිබෙන්නේ විවිධ හේතු කාරණා පදනම් කර ගනිමින් ඉදිරි ගල් අඟුරු බලාගාරවල වැඩ කටයුතු ප්‍රමාද වීමයි. එහෙත් චෝදනාවන්ට ලක්වෙමින් අර්බුදය කරට ගැනීමට සිදු වී තිබෙන්නේ ආණ්ඩුවට.මේ මොහොතේ කවුරු ආණ්ඩු කළත් මුහුණ දිය යුතු යථාර්ථයට පිටුපා කටයුතු කරන්න බැහැ. වර්තමානයේ පවතින ඛනිජ තෙල් මිල හා සසඳා ගණන් බැලීමේ දී 2013 වසර සඳහා ලංකා විදුලිබල මණ්ඩලය පවත්වා ගෙන යෑමට රු. බිලියන 256 ක් අවශ්‍යයි.මින් සේවක පඩිනඩි වාර්ෂික වැටුප් බිල රු. බිලියන 16 ක් පමණ වෙනවා. පෞද්ගලික ආයතන මඟින් ලබා ගන්නා විදුලිය වෙනුවෙන් ගෙවන මුදල වාර්ෂික වියදමින් හරි අඩක් පමණ වන බවයි වාර්තා වෙන්නේ. අවසානයේ රු. බිලියන 256 ක් වියදම පියවා ගැනීමට ලංකා විදුලි බල මණ්ඩලයට පවතින මිල මට්ටම යටතේ ලබා ගත හැකි වන්නේ රු. බිලියන 178 යි. විදුලි බිලේ වෙනස්වීමකින් තොරව පවතින මිල ගණන් යටතේ අය කිරීම කරන්නේ නම් 2013 වසර සඳහා ‘ලංවිම’ පාඩුව රු. බිලියන 78 ක් යැයි ගණන් බලා තිබෙනවා.මෙම රු. බිලියන 78 ක පාඩුව දරන්නේ කවුද ආණ්ඩුවද? මණ්ඩලය ද? ප්‍රශ්නය ඇත්තේ මෙතනයි. විදුලි බල මණ්ඩලය යනු රජයේ ආයතනයක්. නැතිනම් මහජන මුදලින් නඩත්තු වන අවසනේ ජනතාවට අයිති ආයතනයක්.2012 වසරේ විදුලි බල මණ්ඩලයේ පාඩුව රු. බිලියන 61 යි. එය විදුලි පාරිභෝගික ජනතාවට, කර්මාන්තකරුවන්ට දේශීය ව්‍යාපාරිකයන්ට ආදී විවිධ ක්ෂේත්‍රවලට ලබා දුන් විදුලිය සහනාධාර නිසා සිදු වූ පාඩුවක්. ආචාර්ය තිලක් සියඹලාපිටිය පවසන්නේ ලංවිම අක්‍රමිකතා නිසා සිදු වන පාඩුවක් වෙත්නම් එය ඒකකයකට අය කරනු ලබන මුදලින් 1.5% ක් තරම් සුළු මුදලක් වන බවයි. සමස්ත පාඩුව මහා භාණ්ඩාගාරය මගින් ලබා දෙමින් ‘ලංවිම’ ණය බරින් මුදා ගැනීම යනු අවසානයේ එම සහනාධාරයට රජය කර ගැසීමයි.පාරිභෝගිකයන්ආණ්ඩුව අධ්‍යාපනය හා සෞඛ්‍ය ක්ෂේත්‍රවලට වැය කරන මුදලට අමතරව සෘජුව ජනතාවට පිරිනමන සහනාධාර වෙනුවෙන් රු. බිලියන 135 ක් පමණ වැය කරනු ලබනවා. පොහොර, සමෘද්ධි, පාසල් නිල ඇඳුම් ආදිය අයත් වන්නේ මෙම සහනාධාර පැකේජයට.බිලියන 78 විදුලි බිලේ සහනාධාරය එක්වන්නේ මීට අමතරව. දැන් ප්‍රශ්නය වී තිබෙන්නේ නොමිලේ අධ්‍යාපනය හා සෞඛ්‍ය සේවය පවත්වා ගෙන යමින් රු. බිලියන 135 ක පමණ සහනාධාර පැකේජයක් වාර්ෂිකව නඩත්තු කරමින් මේ වසරේ විදුලි බල මණ්ඩලයේ රු. බිලියන 78 ක අලාභයට ද මැදිහත් විය හැකි ද යන්නයි. මොන විදියට තර්ක කලත් ජනතාවගේ මුදල් එතරම් ඉහළ ප්‍රමාණයකින් යෙදවීම යුක්ති සහගත වන්නේ නැහැ.විදුලිබිලේ යම් වැඩිවීමකට රජය පෙළඹී තිබෙන්නේ මෙවන් පසුබිමක. ඊට විදුලි පාරිභෝගික ජනතාව අකමැති බව ඇත්ත. එහෙත් මේ කටුක යථාර්ථයට මුහුණ දෙමින්, ජනතාවට විදුලිය වෙනුවෙන් තමන් ලබන සහනාධාරයෙන් කොටසක් පරිත්‍යාග කරමින් විදුලි බල මණ්ඩලය ලබන අලාභයේ ඉහළ අගය අඩු කර ගැනීමට දායක වීමට සිදු වී තිබෙනවා. අපේ රටේ විදුලිය යම් මට්ටමකින් මිල අධික භාණ්ඩයක් බවට පත්ව තිබෙන බව ඇත්ත.ඊට බලපෑ ඓතිහාසික හේතු විඳදරා ගනිමින් විදුලිය සහනාධාරය පැරණි පිළිවෙළටම පවත්වා ගෙන යන්නේ නම්, ඉන් අනතුරුව දක්නට ලැබෙන්නේ ක්‍රමයෙන් බංකොලොත් වෙමින් පවතින රටක් හා කඩා වැටෙන ආර්ථිකයක්. ඉන් මිදීමට නම් විදුලිබල මණ්ඩලයේ අලාභය යම් මට්ටමකට අඩු කර ගැනීමට බිලේ වෙනසක් කිරීමට සිදු වෙනවා.එය සහනාධාරයේ ප්‍රමාණය අඩු කර ගැනීමක් මිස සම්පූර්ණයෙන් ම ඉවත් වීමක් ද වන්නේ නැහැ. විදුලිබිලේ වත්මන් වැඩිවීම යටතේ ද විශේෂයෙන් ම ගෘහස්ථ විදුලි පාරිභෝගික ජනතාව හා කර්මාන්තකරුවන් සංචාරක ව්‍යාපාරය යම් සහනාධාරයක් භුක්තිවිඳිනවා. ඊට සාපේක්ෂව ‘ලංවිම’ අලාභයක් ලබනවා. අවසනේ ඊට මැදිහත් වීමට සිදු වන්නේ ද මහා භාණ්ඩාගාරයටයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=f1304252</link>
    <topic>වත්මන් ටෙලි ශිල්පීන් බහුතරයකට රංගනය බැහැ</topic>
    <author>සටහන සමදරා ජයසිංහ ඡායාරූප රුක්මල් ගමගේ</author>
    <content>පෙරදිගට අනන්‍ය වු රූපණ ශෛලියක් සොයා යමින් සුදුකරල්, නාගගුරුල, දෝන කතිරිනා, දෙවැනි මහින්ද, වාසුදේව, යසෝදරා, ජගන්මා, කළුකුමාරි යන ස්වතන්ත්‍ර නිර්මාණ රැසක් වේදිකාවට ගෙන ආ ප්‍රවීණ නාට්‍යවේදී කේ. බී. හේරත් මහතා සිය පළමු වේදිකා නාට්‍ය නිර්මාණය වන මායාදේවි නැවැත රංගගත කිරීමට සුදානම් වේ. මේ ඒ පිළිබඳ ඔහු සමඟ කළ පිළිසදරකි.ඔබගේ පළමු වේදිකා නාට්‍ය වන ‘මායා දේවි’ නැවත නිෂ්පාදනය කිරීමට සිතුවේ ඇයි?මම මායාදේවි නාට්‍ය නිර්මාණය කළේ 1985 දී ඒ මගේ පළමු නිර්මාණය. මෙය ඒ කාලේදිත් ප්‍රේක්ෂකයින් අතරට ගිය නිර්මාණයක් වුණා. නැවත මායා දේවි කරන ලෙස ඉල්ලීම් ලැබුණා. ඒ නිසා අදහස් කළා මායාදේවි නැවත කරළියට ගෙන ඒමට.මායාදේවි නාට්‍යයේ ප්‍රස්තුතය හා එහි වස්තු විෂය කුමක්ද?මගේ සෑම නිර්මාණයකම දක්නට ලැබෙන්නේ සමාජ අර්බුද, ගැටලු, අඩුලුහුඬුකම් පිළිබඳ ප්‍රේක්ෂකයා දැනුවත් කිරීමක්. මායා දේවි නිර්මාණය කිරීමට පෙළඹුණත් ඒ කිවු කරුණු, එකල ඇති වු විවෘත ආර්ථිකය සමඟ පිරිහිණු මානව සබඳතා එනම් මවුපිය සබඳතා, අඹුසැමි සබඳතා, දූදරු සබඳතා නැතිවෙලා යන ආකාරය හා විවෘත ආර්ථිකයේ ඇති ධනවාදී ක්‍රමයත් සමඟ එන සමාජ ව්‍යසනය තමයි මායාදේවි නාට්‍යයට යොදා ගත්තේ. මායාදේවිට පසු නිර්මාණය කළ වේදිකා නාට්‍ය සියල්ලටම මම යොදාගනු ලැබුවේ සමාජ වටපිටාවෙන් මා දැකපු, මට දැනෙන හා සමාජයට හෙළිදරව් කළ යුතු’ සමාජ අර්බුදයි.ලෝකේ නාට්‍ය කලාව දියුණු වෙමින් තිබෙන වකවානුවක, පැරැණි නාට්‍ය එලෙසම නිර්මාණය කිරීම සුදුසුද?නාට්‍ය පැරැණි වූවත් එහි හරය පිළිබඳ වටිනාකම අඩුවී නැහැ. එදා තිබුණු සමාජ වටපිටාවට අනුකූලව ගොඩනැගුවත්, ඒ නිර්මාණ මේ කාලයටත් වලංගුයි. උදාහරණ ලෙස ගතහොත් දෝනකතිරිනා නාට්‍ය ස්ත්‍රි ආධිපත්‍යය හා බලය රඳවා ගැනීම තේමා කරගත් නාට්‍යයක්. එය අදටත් මේ කාලයේ සමාජයේ සිදුවන ක්‍රියාවන්ට සම්බන්ධයි. නාට්‍යය පැරැණි වුවට එහි අරුත හරහා සමාජයට දෙනු ලබන පණිවිඩය වැදගත්.සෝවියට් දේශයේ විප්ලවයෙන් පසු නිර්මාණය කරන ලද සියලු නාට්‍ය සඳහා පාදක වුයේ විප්ලවය හරහා රට තුළ ඇතිවු විනාශකාරී විපර්යාසය. සෑම රටක්ම සිය නිර්මාණ සඳහා ඒ ඒ කාලවල සමාජ තත්ත්වය උකහා ගන්නවා.මායාදේවි නාට්‍ය එදා බිහිකිරීමට ඉවහල් කරගත් සමාජ පිරිහීම පිළිබඳ ඇතැම් කරුණු අද ඇස් පනාපිටම දැක ගන්නට හැකිවී තිබෙනවා. ඒ නිසා එදාට වඩා මායාදේවි වැනි නාට්‍ය උචිත වර්තමාන කාලවකවානුවටයි.වේදිකා නාට්‍ය සඳහා තිබු ප්‍රේක්ෂක උනන්දුව වර්තමානය වනවිට අඩුවෙලා නේද?එය තමයි සමාජ පරිහානිය කියන්නේ. ධනවාදී අර්ථ ක්‍රමය සාහිත්‍යයට, කලාත්මක බවෙන් යුතු අර්ථාන්විත දෑවලට ඉඩක් නැහැ. වර්තමානයේ ඇසෙන ගීත අහන්න නොවේ තිබෙන්නේ බලන්න. එහි ගීතයට වඩා රූපණයට තමයි වැඩි තැනක් දී තිබෙන්නේ. එයින් ගීතයේ වැදගත්කම අඩුවෙලා. නවකතාවක් ගත්තත් බහුතරයක් තිබෙන්නේ බාලබොළඳ පෙම් කතා. නර්තනයක් ගත්තත් ඒ තුළින් පෙන්වන ගැඹුරු ප්‍රකාශනය නැහැ. ඒ වෙනුවට පෙනෙන්නේ අඩනිරුවත.අද මිනිසුන්ගේ රසඥතාව වෙනස් වෙලා. සියලු දේ මුදලට විකිණෙන සමාජයක් ඇති වෙලා. කලාව අද වෙළෙඳ භාණ්ඩයක් වෙලා. තමන් කරන නිර්මාණයේ ගැඹුරක්, හරයක් දකින්න නිර්මාණකරුට අවශ්‍ය නැහැ. ඔහු සලකන්නේ මුදල පමණයි.ටෙලිනාට්‍ය ගෙන බැලුවත් ඒ වගේ. මොනවා හෝ දෙබස් ටිකක් දමලා කොහෙන් හරි නළුනිළියෝ ටිකක් දමලා මොකක් හරි නිෂ්පාදනය කරලා මුදලාලිට විකුණනවා. මුදලාලි තමයි මේවා ප්‍රේක්ෂකයාට විකුණන්නේ. අද මිනිස්සුත් මේවාට හසුවෙලා. ඒත් වේදිකා නාට්‍යවල යම් පිබිදීමක් ඇති වී තිබීම ගැන සතුටු වෙනවා.වසර 12ක කාලයක් යොවුන් නාට්‍ය උළෙලේ සභාපති වශයෙන් කටයුතු කිරීම හා බාහිර කථිකාචාර්යවරයකු ලෙස කටයුතු කරන නිසා මට පෙනෙන දෙයක් තමයි පෙරට වඩා වේදිකා නාට්‍ය කලාව තුළ සුබවාදී පෙරමං සළකුණු දක්නට ලැබෙන බව. විශේෂයෙන්ම සාහිත්‍ය ක්ෂේත්‍රයටත් වඩා යොවුන් මැදිහත්වීම නාට්‍ය කලාවේ ප්‍රබලයි. කිසිදු ලාභ අරමුණකින් තොරව උසස් කලා නිර්මාණයක් කිරීමේ අපේක්ෂාවෙන් පමණක් නාට්‍ය නිර්මාණය කරන්නන් බිහිවී තිබීම ගැන සතුටුයි.මේ සඳහා බලපාන ප්‍රධාන සාධකය ලෙස සෞන්දර්ය, පේරාදෙණිය, කැලණිය හා ශ්‍රීපාලි යන විශ්වවිද්‍යාලවල වසර හතරක් පුරා ඉගැන්වෙන පූර්ණකාලීන නාට්‍ය හා රංග කලා උපාධි පාඨමාලාව වැදගත් වී තිබෙනවා. මේ හරහා බිහිවෙන අය කලාව පිළිබඳ රංගනය පිළිබඳ මනා දැනුමකින් හා පුහුණුවකින් පසුයි සිය නිර්මාණය කරනු ලබන්නේ. එවිට ශාස්ත්‍රීය ගැඹුරක් සහිත ඉතා ප්‍රබල ප්‍රකාශනයක් නිර්මාණය හරහා සමාජයට ලබා දෙන්න ඔවුනට හැකියාව ලැබෙනවා.ඔබගේ නිර්මාණ සඳහා දිගුකාලයක් ගත වන්නේ ඇයි?ස්වතන්ත්‍ර නිර්මාණ කරනවිට කාලය අවශ්‍යයයි. පරිවර්තනයක් හෝ කෙනෙක් කරන ලද නිර්මාණයක් ප්‍රතිනිර්මාණය කිරීමක් නොවන නිසා ස්වතන්ත්‍ර නිර්මාණය සඳහා සුදුසු වස්තු බීජය සොයා ගෙන එයට ඔබින ලෙස නළු නිළියන් සොයා ගැනීමට සෑහෙන කාලයක් ගතවෙනවා. මාස දෙකෙන්, තුනෙන් නාට්‍ය කළ හැකි අය සිටියත්, මනා අධ්‍යනයකින් පසු ශාස්ත්‍රීය නිර්මාණයක් ඉදිරිපත් කිරීමටයි මා උත්සාහ ගන්නේ. එයට කෙතරම් කාලයක් ගත වුවත් නිර්මාණයක් යථාර්ථවාදී හා කලාත්මක අයුරින් කිරීම පමණයි මගේ අරමුණ.ඔබගේ නාට්‍ය සඳහා නළු නිළියන් තෝරා ගැනීමේදී විශේෂයෙන් සැළකිලිමත් වනවාද?කලා නිර්මාණයකින් අප කරන්නේ ප්‍රේක්ෂකයාට යමක් පිළිබඳ ඇගැයීමක් හෝ අවදානම් තත්ත්වයක් පිළිබඳ පැහැදිලි කිරීමක්. මෙය කිරීමට රංගනය පිළිබඳ මනා පුහුණුවක් හා කැපවීමක් තිබිය යුතුයි. විශේෂයෙන්ම වේදිකා නාට්‍ය තුළ. වේදිකා නාට්‍ය කියන්නේ එවලේම ප්‍රේක්ෂක ප්‍රතිචාර ලැබෙන කලාවක්. ඒ වගේම වේදිකා නාට්‍යවලින් කිසිදු ආර්ථික ලාභයක් නැහැ. තිබෙන්නේ් හොඳ නිර්මාණයක් කිරීමේ තෘප්තිය පමණයි. මේ නිසා වේදිකා නිර්මාණයක් සඳහා ඉදිරිපත් වන රංගන ශිල්පීන් අවමයි.ඒ අය නැඹුරු වී සිටින්නේ දවසේ පඩි ගෙවන ටෙලිනාට්‍යවල රඟපාන්න. ඇත්තටම බැලුවිට වර්තමානයේ ටෙලිනාට්‍යවල රඟපාන නවක නළු නිළියන්ගෙන් සියයට අනුවකටම රඟපාන්න බැහැ. හැබැයි වේදිකාව හරහා ටෙලිනාට්‍යය කලාවට පිවිසි අය තුළ ඉතා හොඳ රංගන හැකියාවක් තිබෙනවා. ඒ අය ටෙලිනාට්‍ය කලාවට ගියත් වේදිකාවට නැවත එන්නේ පළමුව ලබාගත් දැනුම හා වේදිකාව හා ඇතිවුණු බැඳීම නිසා. ඒ නිසා මම මගේ නිර්මාණ සඳහා යොදා ගන්නේ එවැනි අතිදක්ෂයින්. මා විසින් නිර්මාණය කළ සියලු නාට්‍යවල ප්‍රධාන නිළිය සෑම වසරකම රාජ්‍ය නාට්‍ය උළෙලේ හොඳම නිළිය ලෙස සම්මාන ලබා තිබෙනවා.ඔබගේ නාට්‍ය සඳහා භාවිත කරන විශේෂ ශෛලියක් තිබෙනවාද?මායාදේවි නාට්‍යයේ ඉඳල, මා නිර්මාණය කළ සියලු නාට්‍යය හරහාම මා පෙරදිගට අනන්‍ය වු රූපණ ශෛලියක් සොයමින් ගමන් කරනවා. මහාචාර්ය සරච්චන්ද්‍රයන් පවා උත්සාහ ගත්තේ මේ පෙරදිගට අනන්‍ය වු රූපණ ක්‍රමය සොයා ගන්න. කබුකි, පීකින්, ඔපෙරා වැනි නාට්‍ය කලාව තුළ පෙරදිගට ඔබින රූපණ ශෛලියක් තිබෙනවා. මගේ් නාට්‍ය සෑම එකකම සංගීතය ගායන හා රංග වින්‍යාසය ඇතුළු නාට්‍ය ශෛලිය තමයි මා යොදා ගත්තේ. මා අවසානයට කළු කළ්කුමාරි නාට්‍යයේත් පශ්චාත් නුතනවාදී කලා ලක්ෂණවලින් යුක්තයි.යථාර්ථ රීතියෙන් ඔබ්බට ගිහින් අවකාශයේ සීමාවන් අතික්‍රමණය කළ සංකේතාත්මක ශෛලියක් තමයි කළු කුමාරි නාට්‍යයේ තිබෙන්නේ. මේ නාට්‍යයේ ප්‍රධාන චරිතය වසර දහස් ගණනක් තවම ජීවත් වනවා. මා නිර්මාණය කළ සමස්ත නාට්‍ය දිහා බැලුවාම පෙරදිගට අනන්‍ය නාට්‍ය ශෛලියක් සොයා යාමක් පෙන්නුම් කරනවා. තවමත් මා එය සොයා ගත්තේ නැහැ. මා සිතන්නේ කලාකරුවකුගේ සොයා යෑමේ අවසානයක් නැහැ. මොකද සමාජය සංකීර්ණ වනවිට කලාවේ අනන්‍යතාවය කලාවේ කලාත්මක බව සොයා ගැනීම දුෂ්කර වනවා.මීළඟ ස්වතන්ත්‍ර නිර්මාණය පිළිබඳ යම් ඉඟියක් ලබාදීමට පුළුවන්ද?දැනට මා විසින් කළ ස්වතන්ත්‍ර නාට්‍ය හයක් සමඟ නාට්‍ය උළෙලක් කිරීමට සුදානම් වනවා. මේ වසරේදී එය කිරීමට තමයි මා බලාපොරොත්තු වන්නේ. මායාදේවි නාට්‍ය නැවත වේදිකාවට ගෙන ආවෙත් ඒ නිසා. මේ කටයුතුවලින් පසු නව නිර්මාණ කිරීමට හැකිවේවි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=f1304253</link>
    <topic>සිංහල සිනමාවේ පැවැත්මටනිවැරදි මඟ පෙන්වීමක් අවශ්‍යයයි</topic>
    <author>සටහන-එස්.ජයසිංහ ඡායාරූප-ගීත් ද සිල්වා</author>
    <content>ආදරයේ පිවිතුරු බව,හදවත් සනහන අාධ්‍යාත්මික සුවයක් බවට හැරවීමට තම කුලුඳුල් සිනමා නිර්මාණය වන “අනිත්‍යා” හරහා උත්සහා දරන තරුණ සිනමා නිර්මාණකරුවා ඔහුය. සහජයෙන් ලත් කලා හැකියාවන් චිත්‍රපට අධ්‍යක්ෂණය හරහා කලඑළි දක්වන ඔහු නමින් නාලක විතානගේ ය. “අනිත්‍යා” සමඟින් ඔබ සමීපයට එන ඔහු අප හා කළ පිළිසඳරකි මේ.සිංහල සිනමාව තුළ “අනිත්‍යා” කුමන ආකාරයේ චිත්‍රපටයක්ද?අනිත්‍යා කියන්නේ පවතින සමාජ තත්ත්වය විවරණය කළ හැකි චිත්‍රපටයක්. ප්‍රේමය, ආදරය තේමා කරගත් චිත්‍රපටයක් වූවත් මෙය බොළඳ පෙම් කතා ගොන්නට එකතු වන්නේ නැහැ. ආදරයේ සුන්දර බව, චමත්කාර බව සියල්ල කැටි කොට ගත් සංවේදී ආදර කතාවක් තමයි අනිත්‍යා හරහා ගොඩ නැෙඟන්නේ. මෙයින් සමාජයට විශාල පණිවිඩයක් දිය හැකියි. වාණිජ චිත්‍රපටයක් වුවත් වාණිජ ස්වරූපය තුළ කලාත්මක බව ගොඩනඟන්න මා උත්සහා ගනු ලැබුවා.නිර්මාණකරුවෙකු නිර්මාණයක් කිරීමේදී අනිවාර්්‍යයෙන්ම එයින් සමාජයට යම් පණිවිඩයක් ලබා දිය යුතුද?නිර්මාණයකින් හරහා පණිවිඩයක් අනිවාර්්‍යයෙන්ම සමාජයට ලබා දිය යුතුයි කියා මා විශ්වාස කරන්නේ නැහැ. පළමුව අවධානය යොමු විය යුත්තේ කරනු ලබන නිර්මාණය පිළිබඳවයි. දෙවනුව තමයි ඊළඟ කරුණු පිළිබඳ සැලකිය යුත්තේ. නමුත් විශේෂයෙන්ම මිනිසුන්ට සංවේදී ප්‍රේක්ෂකයාට රසවින්දනයක් ලබාදිය හැකි නිර්මාණ බිහි විය යුතුයි.“අනිත්‍යා” අනෙක් චිත්‍රපටවලින් වෙනස් වෙනවාද? එසේ නම් කෙසේ ද?අනිත්‍යා අන් චිත්‍රපට සමඟ සංසන්දනය කිරීමට මා සිතුවේ නැහැ. තරුණයෙක් වශයෙන් තරුණ සිතුම් පැතුම් හඳුනන නිසා යොවුන් ආදරය හා එහි ගැඹුරු බව හදවත්වලට සමීප කිරීමයි මගේ අභිප්‍රාය වූයේ. මගේම පෞද්ගලික අත්දැකීමක් මත ප්‍රේක්ෂකයාගේ යථාර්ථවාදී සිතුම් පැතුම්වලට කතා කළ හැකි ආකාරයට තමයි මේ චිත්‍රපටය නිර්මාණය වුණේ.සාමාන්‍යයෙන් පවුලේ චිත්‍රපට ලෙස අප දකින්නේ හාස්‍යජනක චිත්‍රපට හෝ වෙනයම් කතා තේමාවක් රැගත් චිත්‍රපට. එයින් මදක් බාහිරව වෙනස් වූ සිනමා නිර්මාණයක් තමයි අනිත්‍යා කියන්නේ. මෙහි රූප රචනය හා කතා ශෛලිය හා දෙබස් පවා යම් වෙනසක් සිදුකර තිබෙනවා. නමුත් එයින් නිර්මාණයට හෝ සාමාන්‍ය ප්‍රේක්ෂකයාගේ රසවින්දනයට බාධාවක් වන්නේ නැහැ.මේ චිත්‍රපටයට “අනිත්‍යා” ලෙස නම යෙදුවේ ඇයි?අනිත්‍ය කියන්නේ අවසානයේ සියලු දේ නැතිවෙන බව ඇඟවෙන වදනක්. මෙය බෞද්ධ දර්ශනය තුළ පවා ඇතුළත්ව තිබෙනවා. අපේ ජීවිත ඇතුළු සියලු දේ යම් කාලයකදී විනාශ වී යනවා. මේ චිත්‍රපටයේ දිගහැරෙන කතාව තුළ එම අනිත්‍ය ස්වභාවය දක්නට ලැබෙනවා. ඒ අනිත්‍ය තමයි ගීතයට හා සිනමා නිර්මාණයට උචිත ලෙස අනිත්‍යා වුණේ. පළමුව මේ චිත්‍රපටය නම්කර තිබුණේ “ලයිෆ්” කියන නමින් පසුව විශ්ව බාලසූරියගේ යෝජනාවක් අනුව අනිත්‍යා කියන නම යෙදුවා.“අනිත්‍යා”ට වස්තු විෂය වූ කතාව කුමක්ද?මෙය පිළිකා රෝගයකින් පෙළෙන තරුණියක හා ඒ තරුණියට පෙම් කරන තරුණයෙකු වටා ගෙතෙන දුක්මුසු ආදර කතාවක්.මෙහි අවසානය බොහෝම සංවේදියි. එය නැරඹීමෙන්ම ප්‍රේක්ෂකයාට වටහාගත හැකියි.මේ නිර්මාණය සඳහා ඔබ නිෂ්පාදකයින් කිහිපදෙනෙක් සම්බන්ධ කර ගනු ලැබුවා. ඒ ඇයි ?වර්තමානයේ නව නිර්මාණයක් සඳහා තනි නිෂ්පාදකයෙකු සොයා ගැනීමට අපහසුයි. එහි අවදානමත් වැඩියි. ඒ නිසා මා සිතුවා මගේ මිතුරන් කිහිපදෙනෙක්ම මෙහි නිෂ්පාදකයින් ලෙස යොදා ගන්න. ඒ අනුව හරේන් නාගොඩවිතාන, නුවන් වැලිවිට, ආචාර්ය අරෝෂ ප්‍රනාන්දු, චින්තන නන්දවීර, සම්පත් ජයසුන්දර, සුසික් දොළමුල්ල යන නව නිෂ්පාදකවරු මෙයට දායක වුණා. එයින් බරපැනත් අඩුයි. අවදානමත් අඩුයි. ඒ වගේම චිත්‍රපටයේ සාර්ථකත්වයටත් එය රුකුලක් වුණා.මේ වන විට පස්වෙනි සතිය පසුකර තිබෙන අනිත්‍යා නිර්මාණයට ඉහළ ප්‍රේක්ෂක ප්‍රතිචාර ලැබී තිබෙනවා. ඒ වගේම නිමල් කුලරත්න, සුනිල් ටී ප්‍රනාන්දු, එච්.ඩී. ප්‍රේමසිරි, සරසවි ආයතනයේ අධිපතිතුමා මූල්‍යම වශයෙන් විශාල සහයෝගයක් ලබා දුන්නා. නවක නිර්මාණකරුවෙකු ලෙස මා හට විශාල සහයෝගයක් ලබා දුන් ප්‍රවීණ රංගන ශිල්පී රවීන්ද්‍ර රන්දෙණිය මහතා මෙහිදී ඉතා ගෞරවයෙන් එතුමා සිහිපත් කළ යුතුයි.චිත්‍රපටය සඳහා රංගන ශිල්පීන් තෝරා ගැනීමේදී සැලකිලිමත් වූ විශේෂ කරුණු මොනවාද?ප්‍රධාන කොටම චරිත වලට අදාළ බාහිර ස්වරූපය නැතිනම් රූපකායට අනුරූප වන අය තෝරාගත්තා. දෙවනුව හැකියාව හා දක්ෂතාවය පිළිබඳ අවධානය යොමු කළා. විශේෂයෙන්ම නවකයින්ට ඉඩ දිය යුතුයි කියන මතයේ මා සිටිනවා. ඉතා දක්ෂ හැකියාවන්ගෙන් පරිපූර්ණ නවක රංගන ශිල්ප ශිල්පිනියන් සිටිනවා. මෙහි ප්‍රධාන චරිත දෙක සඳහාම මා දායක කරගත්තේ නවක නළු නිළි දෙපලක් වන මැණික් විජේවර්ධන, උදිත් අබේරත්න ඒ වගේම ක්‍රිෂාණි ආලංකි වැනි අලුත් රංගන ශිල්පීන්. මා තුළ විශ්වාසයක් තිබෙනවා මේ අය සිංහල සිනමාව තුළ ඉදිරියටම ගමන් කරයි කියලා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=f1304254</link>
    <topic>සංවර්ධනයේ සැබෑඋරුමක්කාරයෝ අපි වෙමු</topic>
    <author>සටහන - සුභාෂිනි සේනානායක</author>
    <content>සිංහල, දමිළ, මුස්ලිම් ජාතීන් තුනම සහයෝගයෙන් ජීවත්වන ත්‍රිකුණාමලය දිස්ත්‍රික්කය බෙහෙවින්ම ක්‍රියාශීලී වී තිබුණි.මඳ අඳුර මධ්‍යයේ අප ත්‍රිකුණාමල දිස්ත්‍රික්කයට අවතීර්ණ වූයේ සාමය ස්ථාපිතවීමෙන් පසු ඇරඹි සංවර්ධන සංග්‍රාමයේ ප්‍රතිඵල නිරීක්ෂණය කිරීමටය. මේ නිරීක්ෂණ චාරිකාව සැළසුම් කර තිබුණේ රජයේ ප්‍රවෘත්ති දෙපාර්තමේන්තුව මඟිනි.සියලු මාධ්‍ය ආයතන නියෝජනය කරන මාධ්‍ය සගයන් රැගත් වාහන නිල්ලාස් හෝටලය වෙත පිවිසි අතර එදින රාත්‍රියේ අපි ගමන් වෙහෙස නිවා ගත්තෙමු.එදා ත්‍රිකුණමලය දිස්ත්‍රික්කය එල්.ටී.ටී.ඊයේ ඊළාම් දේශයේ අගනුවර ලෙස නම් කර තිබූ බව නොරහසකි. එල්.ටී.ටී.ඊ.යේ සිහින මැවූ අගනුවර යුද්ධයෙන් වසර කීපයකට පසු ඓශ්චර්යවත් සංවර්ධනයක් ඇති වී ඇති බව සිදුකළ නිරීක්ෂණ චාරිකාවේ දී අපට ගම්‍ය විය.අලුත් අවුරුදු උත්සවය වෙනුවෙන් ත්‍රිකුණාමලය දිස්ත්‍රික් ජනතාව යුහුසුළුව සූදානම් වන අයුරු අප දුටුවෙමු. නගරයේ සෑම වීදියක් පාසාම සෙනඟ අතුරු සිදුරු නැතිව පිරී සිටි අතර කඩසාප්පු හිමියන් කඩිනමින් වෙළඳ ගනුදෙනුවල නිරත වූහ.නැඟෙනහිර පළාතේ ප්‍රධාන පරිපාලන දිස්ත්‍රික්කය වූ ත්‍රිකුණාමලය ගෝමරන්කඩවල, කන්තලේ, කින්නියා, කුච්චවේලි, මොරවැව, මුතූර්, පදවි ශ්‍රීපුර, සේරුවිල, තඹලගමුව, ත්‍රිකුණාමල නගර හා කඩවත්, වෙරුගල් ඊවලම්පත්තු යන ප්‍රාදේශීය ලේකම් කොට්ඨාස එකොළහක් නියෝජනය කරයි.වර්ග කිලෝමීටර 2727ක් පුරා විහිදුණු ත්‍රිකුණාමල දිස්ත්‍රික්කයේ ග්‍රාම නිලධාරි කොට්ඨාස 230ක් තුළ පළාත් පාලනය පහසු කරවීමට නගර සභා දෙකක් හා ප්‍රාදේශීය සභා එකොළහක් පිහිටුවා තිබේ.2011 වසරේ ජන සංගණනයට අනුව ත්‍රිකුණාමලය දිස්ත්‍රික්කයේ මුළු ජනගහනය 378182කි. මුස්ලිම් ජාතිකයෝ 159251ක් ද,දමිළ ජාතිකයෝ 98133ක් ද, සිංහල ජාතිකයෝ 98772ක් ද ජීවත් වෙන අතර ජනවාර්ගික විවිධත්වය බහුල දිස්ත්‍රික්ක අතර ත්‍රිකුණාමල දිස්ත්‍රික්කය මුල්තැනක් ගනී.එල්.ටී.ටී.ඊ.ය සිහින ඊළම් දේශය බවට ත්‍රිකුණාමලය පත්කරවීමට යොදාගත් ප්‍රමුඛතම ක්‍රමවේදය වූයේ හර්තාල් ව්‍යාපාරයයි. හර්තාල් ව්‍යාපාරය ක්‍රියාත්මක වෙමින් පවතිද්දී ත්‍රිකුණාමල දිස්ත්‍රික් ලේකම් ලෙස මේජර් ජනරාල් ටී. ටී. ආර්. ද සිල්වා මහතා පත්වූ අතර එදා සිට අද දක්වා දක්ෂ සහ කාර්යක්ෂම අයුරින් පරිපාලන කටයුතු මෙහෙයවීමට එතුමාට හැකි වූ අතර මෙතරම් ප්‍රශංසනීය සංවර්ධනයක් උරුම කර දෙන්නට ද එතුමා කැපවී ක්‍රියා කළේය.අප මාධ්‍ය වාර්තාවේ දෙවන දින ත්‍රිකුණාමල දිස්ත්‍රික් ලේකම් කාර්යාලයේ පැවති මාධ්‍යවේදීන් දැනුවත් කිරීමේ වැඩමුළුවකට එක්වෙමින් ත්‍රිකුණාමල දිස්ත්‍රික් ලේකම් මේජර් ජෙනරාල් ටී. ටී. ආර්. ද සිල්වා මහතා මෙසේ පැවසීය.මෙයට දශක කීපයකට පෙර එක් රටක් තව රටක සංවර්ධනය මැන්නේ එම රටේ අගනුවර පැවති සංවර්ධනය පාදක කර ගනිමින්ය. එහෙත් ජනාධිපති මහින්ද රාජපක්ෂ මහතා මේ තත්ත්වය වෙනස්කරලමින් ශ්‍රී ලංකාව නවමු මාවතකට යොමු කළේය. එක මොහොතක් සියලු දිස්ත්‍රික්ක සංවර්ධනය කරන්නට එතුමා ඉලක්කගත වැඩපිළිවෙළක් රට පුරා දියත් කළේය.ත්‍රිකුණාමල දිස්ත්‍රික්කයේ කෘෂි කර්මාන්තය ආශ්‍රිතව සියයට 58ක් ධීවර කර්මාන්තය ආශ්‍රිතව සියයට 21ක් ස්වයං රැකියාවල, සියයට 12ක් රජයේ රැකියාවල , සියයට 5ක් පුද්ගලික අංශවල , සියයට 04ක් නිරත වෙයි.නැඟෙනහිර නවෝදය යටතේ මේ දිස්ත්‍රික්කය අද්විතීය සංවර්ධනයකට ලක්වූ බව කිව යුතුයි.වසර 2006 සිට 2013 දක්වා ඒ - වර්ගයේ මාර්ග 03ක්, පාලම් 66ක්, A වර්ගයේ මාර්ග 17ක්, පාලම් 57ක්, B වර්ගයේ මාර්ග 41ක්, පාලම් 09ක් සහ C වර්ගයේ මාර්ග 65ක්, පාලම් 04ක් සංවර්ධනය කෙරිණි. රුපියල් මිලියන ගණනින් මේ මාර්ග පද්ධති ඉදිකරලීම, සංවර්ධනය කිරීමටත් රජය වැය කර ඇත. විශාලතම පාලම ලෙස කින්නියා පාලම රුපියල් මිලියන 720ක් වැය කර සංවර්ධනය කෙරිණි.2011 වසරේ දී රුපියල් මිලියන 94.94ක වියදමින් නිවාස 546ක්, 2012 දී රුපියල් මිලියන 89.54ක වියදමින් නිවාස 789ක් ජනතාව වෙත ලබාදෙන්නට යෙදුණි. 2013 වසරේ ඉදිකරලීමට නියමිත නිවාස ප්‍රමාණය 883කි. මේ සඳහා රුපියල් මිලියන 241.1ක් වෙන්කොට ඇත. විරුගම්මාන නිවාස ව්‍යාපෘතිය, සුනාමි නිවාස ව්‍යාපෘතිය ජනතා අයිතියට පත්කොට අවසානය.රුපියල් මිලියන 2272ක වියදමින් ජල ව්‍යාපෘතියන් ද ඉදිකර අවසන් වී ඇති අතර මින් කන්තලේ 80%ක්, තම්පලාකාමම් 100%, නගර හා කඩවත් 100%, කින්නියා 80%ක් කුච්චවේලි 36% ආවරණය වන පරිදි ජලය ලබා දී ඇත. විදුලිය ලබාදීම සඳහා 2011 වසරේ දී රුපියල් මිලියන 252.05ක්, 2012දී 282.64ක්, 2013දී මාර්තු මාසය දක්වා රුපියල් මිලියන 38.57ක් වැය කර තිබේ.වාරි කර්මාන්තය සංවර්ධනය කිරීමටත් කෘෂි කර්මාන්තය නංවාලීමටත් 2011 වසරේ දී රුපියල් මිලියන 149.91ක්, 2012දී 216.50ක්, 2013දී 143.10ක් මුදලක් ලබාදී ඇත.මාවිල්ආරු ඇතුළු යාන් ඔය, මහදිවුල්වැව, මොරවැව, වැන්ඩරසන්, කන්තලේ, වාන්ඇළ, පෙරමඩුව, ඇල්ලේ යෝජනා ක්‍රමය මින් පෝෂණය ලැබූ වාරි කර්මාන්තයි. හෙට දිනයේ කෘෂි කර්මාන්තයේ උන්නතිය සඳහා මෙහි කාර්යභාරය වඩාත් ඉහළ මට්ටමකට පත්වන අතර සහලින් ස්වයංපෝෂිත මට්ටමට ශ්‍රී ලංකාව පත්කරලීම අපහසු නොවන බව සත්‍යයකි. ධීවර කර්මාන්තය සඳහා රුපියල් මිලියන 95ක් වැය කළ අතර කොඕබේ ධීවර වරාය සංවර්ධනය සඳහා රුපියල් මිලියන 242.5ක් වැයකොට තිබේ.එළවළු වෙළඳ සංකීර්ණය, නව ධීවර වෙළඳ සංකීර්ණය, ත්‍රිකුණාමලය නගරය වඩාත් විචිත්‍රවත් ලෙසින් නගරයේ ඉදිකර ඇත. මේ සඳහා රුපියල් මිලියන ගණන් රජය වැය කර තිබේ.යට කිරුළ ජාතික වැඩපිළිවෙළ 2013 සඳහා රුපියල් මිලියන 2298ක් වැය කර ඇති අතර මෙමඟින් විශාල ලෙස සංවර්ධනය වූ අංග රාශියකි. නැවත පදිංචි කිරීම් සියල්ලම අවසන් කර ඇත.නිදහසේ අර්ථවත් බව භුක්ති විඳින හිරු නැගෙන නැඟෙනහිර ජනතාව සංවර්ධනයේ ඓශ්චර්ය කදිමට භුක්ති විඳින බව අප කළ සංචාරයෙන් දැනේ. මේ පිළිබඳව අදහස් දැක්වූ ධීවර, කෘෂි ඇතුළු ක්ෂේත්‍රවල නිරතවන්නන් අප හා පැවසුවේ සංවර්ධනය මෙන්ම සාමය ස්ථාපිත කරලීම ඔවුන් ලැබූ ඉමහත් භාග්‍යයක් බවය. එදා ඔවුන් මරබියේ ජීවත් වූ අයුරු අප හා විස්තර කළේය.දමිළ භාෂාවෙන් මෙන්ම කැඩුණු සිංහලෙන් ඔවුන් සපත කළේ අප ලැබූ මහා අනගි සම්පත වන්නේ නිදහසේ ජීවත් වීමට අවැසි පසුබිම ලැබීම අගනා බවය.ත්‍රිකුණාමලය දිස්ත්‍රික්කයේ යෝධ සංවර්ධනය දැක බලාගත් අපි කෝණේෂ්වරම් දෙවොල් බිමද, ගෝකණ්ණ රජමහා විහාරයද වැඳ පුදා ගතිමු.මෙවන් ශීඝ්‍ර සංවර්ධනයක් සිදු කළ ජනාධිපති මහින්ද රාජපක්ෂ මහතා, නැඟෙනහිර නවෝදය උදාකර දුන් ආර්ථික සංවර්ධන ඇමැති බැසිල් රාජපක්ෂ මහතා මෙන්ම එම ප්‍රදේශයට ගොස් සංවර්ධනය උදාකරලීම සඳහා ක්‍රියා කළ පාර්ලිමේන්තු මන්ත්‍රී නාමල් රාජපක්ෂ මහතාවද, ත්‍රිකුණාමල දිස්ත්‍රික් ප්‍රදේශවාසීහු සිහිපත් කළේ අපරිමිත භක්තියෙනි.හෙට දින එළිය දකින ඔවුන්ට අවශ්‍ය වන්නේ නිදහසේ ජීවත්වීමටය. එම නිදහස ලබාදීමට හැකිවූ එකම නායකයා ජනාධිපති මහින්ද රාජපක්ෂ මහතා බවද ඔවුන් අප හා පැවසීය.ත්‍රිකුණාමල දිස්ත්‍රික් ලේකම් පරිශ්‍රයේ පැවති වැඩමුළුව සඳහා නැඟෙනහිර පළාත් ප්‍රධාන අමාත්‍ය අබ්දුල් මජීඩ් මොහොමඩ් නජීබ්, නැඟෙනහිර පළාත් ලේකම් සරත් අබේවර්ධන, රජයේ ප්‍රවෘත්ති දෙපාර්තමේන්තුවේ අධ්‍යක්ෂ හිල්මි මොහොමඩ් මහත්වරුන් ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=f1304255</link>
    <topic>පාරිභෝගික පැතුම් ඉටුකළ දිවි නැඟුම අවුරුදු පොළ</topic>
    <author>කඩුවෙල සමූහ සමන්ති මිරියගල්ල</author>
    <content>ජීවිතයේ පැවැත්ම උදෙසා මිනිසාට ආර්ථික ශක්තියක් අවශ්‍ය වන අතර එම ආර්ථික ශක්තිය උපයා ගැනීම සඳහා විවිධ වෘත්තීන්හි නිරතවීමට මිනිසාට සිදුවේ. ජීවනෝපාය සංවර්ධනයේ වැදගත්කම පුද්ගලයා, පවුල ගොඩනඟා රට සංවර්ධනයට උදව් වන්නේ ඒ අයුරිනි.දිවි නැඟුම සමඟ ඒකාබද්ධ වෙමින් සමෘද්ධි වැඩසටහන සිදු කරන්නේ ද නව ජීවන අවස්ථා, ස්වයං රැකියා, පුහුණු වැඩසටහන්, තාක්ෂණික දැනුම, අලෙවිය හා වෙළඳපළ සංකල්ප හඳුන්වාදීම තුළින් දිරියෙන් නැඟී සිටින මිනිසුන් අවදි කිරීමකි.ඔවුන් දිරිමත් කිරීමකි. මාළු කූරියෙකු වෙනුවට බිලීපිත්ත ලබාදීමේ න්‍යාය මේ සඳහා කදිම උදාහරණයකි. වර්තමානය වන විට සමෘද්ධි වැඩසටහන යනු සහනාධාර මත පදනම් වූ ප්‍රාථමික මට්ටමේ ක්‍රියාකාරකමක් නොව සමස්ත රට වැසියාම එකම දම්වැලක පුරුක් සමඟ සම්බන්ධ කරගත් ජාතික සංවර්ධන ක්‍රියා දාමයකි. රටපුරා විහිදුණ දැවැන්ත ශාකයක් සේ ජන ජීවිතයේ සෑම අවශ්‍යතාවයක්ම ආවරණය කරමින් මේ සුවිසල් වෘක්ෂය අතුපතර විහිදා සිටී.සමෘද්ධි හා දිවි නැඟුම වැඩසටහන මඟින් විවිධ වූ සහයන් ලබාගෙන නිෂ්පාදන හා සේවාවන්වල නියළෙන විශාල ව්‍යවසායකයින් සංඛ්‍යාවක් රට පුරා ව්‍යාප්තව සිටී. ඔවුන් ඒකරාශී කරමින් ඔවුන් සඳහා ජාතික වෙළඳ පොළක් ලබාදීම වෙනුවෙන් දිවි නැඟුම නව අවුරුදු පොළ වැඩසටහන ක්‍රියාත්මක විය.ඒ ශ්‍රී ලංකා සමෘද්ධි අධිකාරිය විසින් මීට පෙර වසරවල සංවිධානය කළ ආකාරයෙන් දිවයිනේ සියලුම ප්‍රාදේශීය ලේකම් කොට්ඨාස ආවරණය වන පරිදි දිවි නැඟුම අවුරුදු පොළ වැඩසටහන් 324 ක් පැවැත්වීමට කටයුතු යෙදීමෙනි. 2013 වසරේ සිංහල හා හින්දු අලුත් අවුරුද්ද වෙනුවෙන් දිවි නැගුම අවුරුදු පොළ පැවැත්වීම සඳහා ආර්ථික සංවර්ධන අමාත්‍ය බැසිල් රාජපක්ෂ මහතා විසින් උපදෙස් හා මඟ පෙන්වීම ලබාදීම ද මෙහිදී සුවිශේෂී වෙයි.මෙවර දිවි නැඟුම අවුරුදු පොළ වැඩසටහන ශ්‍රී ලංකාව පුරා දිස්ත්‍රික්ක 25ක දී පවත්වන ලද අතර අප්‍රේල් මස 05 සිට 12 වන දින දක්වා දිවයිනේ සෑම ප්‍රාදේශීය ලේකම් කොට්ඨාසයකදීම ඉතාම සාර්ථක අයුරින් පැවැත්වීම සිදු විය. රට පුරා විහිදුනු දිවි නැඟුම ව්‍යවසායකයින් විසි දහසකට අධික ප්‍රමාණයක් මෙන්ම අනෙකුත් ආයතන හා සංවිධාන දෙදහසකට අධික ප්‍රමාණයක් මෙම අවුරුදු පොළ සඳහා සහභාගීවීම සිදුවිය.සමස්ත අවුරුදු අලෙවි පොළ වැඩසටහන සඳහා ලක්ෂ පහකට අධික පාරිභෝගික ජනතාවක් සහභාගීවීම තුළින් පැහැදිලි වන්නේ දිවි නැඟුම අලෙවි පොළ වැඩසටහන ජන හදවත් වැළඳගත් බවකි.දිවි නැඟුම අලෙවි පොළ වැඩසටහනේ අරමුණ හා පරමාර්ථය වූයේ සමෘද්ධි හා දිවි නැඟුම වැඩසටහනට සම්බන්ධ නිෂ්පාදකයින්ගේ නිෂ්පාදන සඳහා වෙළඳ පොළක් ලබාදීමත් සමෘද්ධි හා දිවි නැඟුම ඉතුරුම් ප්‍රවර්ධන වැඩසටහන සමෘද්ධි බැංකු හරහා ක්‍රියාත්මක කිරීමත් ඇතුළුව සිංහල අලුත් අවුරුදු සමයට පාරිභෝගිකයන්ට අවශ්‍ය භාණ්ඩ සහන මිලට ලබාදීමත් ය.එමෙන්ම වෙනත් සමාන්තර ආයතන හා නිෂ්පාදකයින් සමඟ සම්බන්ධතා ප්‍රාදේශීය හා අන්තර් දිස්ත්‍රික් මට්ටමින් ගොඩනඟා ගැනීමද මෙහි අනෙකුත් අරමුණු අතරට එක්විය. ඒ අනුව දිවි නැඟුම අලෙවි පොළ සාර්ථක කර ගැනීම සඳහා ගොවිජන සේවා දෙපාර්තමේන්තුව, සමුපකාර අමාත්‍යාංශය, මහවැලි අධිකාරිය, දක්ෂිණ සංවර්ධන අධිකාරිය, ගැමිදිරිය ව්‍යාපෘතිය, ලක් සතොස,හදබිම අධිකාරිය, සත්ත්ව නිෂ්පාදන සෞඛ්‍ය දෙපාර්තමේන්තුව, කෘෂිකර්ම දෙපාර්තමේන්තුව, ජාතික ජලජීවී අධිකාරිය හා පොල් සංවර්ධන මණ්ඩලය වැනි ආයතනයන්ගේ සහයෝගයද ලැබිණි.මීට අමතරව අවුරුදු කාල සීමාව තුළ පාරිභෝගිකයා වැඩියෙන් පරිභෝජනය සිදු කරන ලද භාණ්ඩ අලෙවි කිරීම තුළින් දිවි නැඟුම අලෙවි පොළට වෙළඳ පොළ අභියෝගය ජයගන්නට පහසු විය. රෙදිපිළි, පාවහන්, කැවිලි වර්ග, මුළු තැන්ගෙයි උපකරණ හා ආහාර ද්‍රව්‍ය දිවි නැඟුම අලෙවි පොළ තුළ කැපී පෙනිණි. ශ්‍රී ලංකා සමෘද්ධි අධිකාරියේ මැදිහත් වීම මත සංවිධානය වන සමෘද්ධි උදානය දිස්ත්‍රික් හා ජාතික අලෙවි ප්‍රදර්ශන සඳහා සහභාගිවීමේ විශේෂ අවස්ථාවක් දිවි නැඟුම අලෙවි පොළට සම්බන්ධවන ව්‍යසායකයින් වෙත ලබාදීමට ද මෙමඟින් හැකියාව ලැබී ඇත.දිවයිනේ සෑම දිස්ත්‍රික්කයක්ම ආවරණය වන පරිදි දිවි නැඟුම අවුරුදු අලෙවි පොළ පැවැත්වීමත්, සමෘද්ධි, දිවි නැඟුම ව්‍යවසායකයින්ගේ හා වෙනත් ආයතන වල සම්බන්ධතා නිසි ලෙස සම්බන්ධවීම තුළින් මෙහි අලෙවි ක්‍රියාවලියට වඩා සාර්ථකත්වයක් ලැබුණු බව පෙනී යයි. සමස්ත අවුරුදු පොළ ව්‍යවසායකයන් රු. 93,578,181 ක වාර්තාගත ආදායමක් ලැබීම තුළින් පෙනී යන්නේ ද දිවි නැඟුම අවුරුදු පොළ වැඩසටහන ලැබු සුවිශේෂී සාර්ථකත්වයයි.විශේෂයෙන්ම කොළඹ හා කුරුණෑගල දිස්ත්‍රික්කයන්හි ව්‍යවසායකයින් හට වාර්තාගත ආදායමක් උපයාගන්නට ද දිවි නැඟුම අවුරුදු පොළ වැඩසටහන මඟින් අවස්ථාව ලැබිණි. සමස්තයක් ලෙස දිවි නැඟුම අවුරුදු අලෙවි පොළ පාරිභෝගිකයින් ලක්ෂ ගණනකගේ පැතුම් ඉටුකළ, සමෘද්ධි දිවි නැඟුම ව්‍යවසායකයින් දහස් ගණනකගේ ආර්ථිකය මල් ඵල ගැන්වූ සාර්ථක වැඩසටහනක් ලෙස නිමාවට පත්වීමද සතුටට කරුණකි.විශේෂයෙන් ම ආර්ථික සංවර්ධන අමාත්‍යාංශය මඟින් ලබාදුන් මඟපෙන්වීම හා දායකත්වය මෙහි දී සිහිපත් කළ යුතුව තිබේ. ස්වෝත්සාහයන් ජයගැනීමට ජනතාව පොලඹව මින්, මඟ පෙන්වීම ලබාදෙමින්, සමස්ත ජාතියේ අවශ්‍යතා ඉටුකරන, මහින්ද චින්තන ප්‍රතිපත්තිය සමඟ ඉදිරියට යමින් ඉදිරියේදී දිවි නැඟුම සංවර්ධන දෙපාර්තමේන්තුව සමඟ අත්වැල් බැඳගන්නටත් වඩා ආකර්ෂණීය ක්‍රියා මාර්ගයන්ට අවතීර්ණ වීමේ, තවත් එක් සාර්ථක ප්‍රවේශයක් ලෙස මෙම වැඩසටහන හඳුන්වන්නට පුළුවන..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>25</day>
    </date>
    <link>http://www.dinamina.lk/2013/04/25/_art.asp?fn=f1304256</link>
    <topic>‘වරිග මංගල්ලය’ නිමා විය</topic>
    <author>සරත් මනුල වික්‍රම</author>
    <content>“වරිගමංගල්ලය” නිමා විය. තුරු පෙළ වියළුණු කොළ හලමින් හිඳී. බක්මහ උණුහුමින් සරසවි ඇදුරු නිවහන ගශ්‍රීස්ම සෘතුවක් උදාකර ඇත.දශක කිහිපයක් සැබෑ කලාව වෙනුවෙන් සිය ජීවිතය වෙන්කර තබා, බාල බොළඳ සර්ව පිත්තල කලාවන් හිස මත තබාගෙන යන වාණිජ සමාජය මේ නිවහන තුළ සිට යථා පරිදි දකින ඇදුරෙකි.ඔහු ආචාර්ය සේන නානායක්කාරයන්ය. එකිනෙකට නොපෑහෙන මේ කලාවන් ගැන මොහොතක් හාරා අවුස්සන්නට ගොඩවැදුණේ මිහින්තලේ රඹෑව පාරේ පිහිටි ඒ මතාගේ නිල අසපුව වෙතය.පුරා දශක එකහමාරක්ම රජරට සරසවියේ කලාකෘතීන්හි පෙරගමන්කරු වූ ඔහු පසුගියදා නිමාව දුටු “වරිග මංගල්ලය” කලා උළෙලේ ද තිරය පිටුපස මහා චරිතය විය.මාතෘකාව පටන් ගැනුණේ එතැනින්ය. ඊට පෙර සේන නානායක්කාරයන්ගේ ගමන්මඟ සටහන් කීපයක් මෙලෙස ආවර්ජනය කරමි. කැලණිය සරසවියේ දී ශිෂ්‍යයෙකු ලෙස වේදිකාව ජයගත් ඔහු එහි කථිකාචාර්යවරයෙකු ලෙස ද කටයුතු කරමින් නාට්‍යයටත්, ටෙලි නාට්‍යයටත් හපන්කම් පෑවේය.අශෝක හඳගම නිෂ්පාදනය කළ “හෙණ”, ජයන්ත චන්ද්‍රසිරිගේ “ඔත්තුකාරයා”, “මෝරා”, “රාජකීය වෙන්දේසිය” හා වේහැල්ලේ පියතිලකගේ “සිලොන් මහත්තයා” යන නිර්මාණයන් තුළ ඔහු ප්‍රධාන චරිත රඟ දැක්වූවේය.එවකට සුප්‍රකට “දුන්හිඳ අද්දර” ටෙලිනාට්‍යයේත්, “සින්තටික් සිහින” ටෙලිනාට්‍යයේත්, සේන ප්‍රේක්‍ෂකයින් ඇඳ බැඳගත් නළුවෙකු බවට පත් විය. දඬුබස්නාමානය, මාලය, ගන්ධබ්භ සන්ධ්‍යාව, සංසාර පියසටහන් (ඒකාංගික ටෙලිනාට්‍ය මාලාව), චන්න කින්නරි ආදී ටෙලිනාට්‍ය රැසකම රඟපෑ ඔහු අශෝක හඳගමගේ සෑම නාට්‍යයකම සහාය නිෂ්පාදකවරයකු විය.ජ්‍යෙෂ්ඨ කථිකාචාර්යවරයෙකු ලෙස ඔහු 1996 දී රජරට විශ්වවිද්‍යාලයට එක්විය. එදා සිට රජරට සරසවිය ද වාර්ෂිකව කලා උළෙලකට අවතීර්ණ විය. අනෙකුත් සරසවිවල කලා මංගල්‍යයන්ට එහා යන්නට තරම් වරිගමංගල්ලයට අරුත්බර නවාංග රැසක් එක්විය. සාම්ප්‍රදායික කලාකරුවන් ඇගයීම, දේශීය උරුමයන් පිළිබඳව පර්යේෂණ කෘති එළිදැක්වීම ආදිය ඉන් කීපයකි.ජන කලාව ජනයාට දැකබලා ගැනීමට සැලැස්වීම මෙහි මූලික අරමුණකි. නව නිර්මාණ කරළියට ගෙන එනු ලැබිණි. වැව් සංස්කෘති හා ජනජීවිතය ගැන පර්යේෂණ ග්‍රන්ථයක් එළිදැක්වීය. නූතන කවිය මෙවර කථිකාවට ලක්විය. සොකරි නාටකය රඟ දැක්විණ. ශ්‍රී ලංකාවේ දැනට ප්‍රමුඛ පෙළේ පවතින්නේ රජරට විශ්වවිද්‍යාල වීදි නාට්‍ය කණ්ඩායමයි. “රජ වීදිය” නම් එම කණ්ඩායමේ ඉදිරිපත් කිරීම ද ඇතුළත් විය.සිංහබාහු නැරඹීමට ද අවස්ථාව උදාකර තිබිණි. වේදිකා නාට්‍ය, ගී රස වින්දන, කාව්‍ය විචාර හා ලේඛකයින් ඇගයීම් ආදී අංග රාශියකි. මේ හැමෙකක්ම සමාජයට අද නොලැබෙන උසස් කලාව වින්දනය කිරීම උදෙසාය. අනෙක් අතින් කලාව හරිහැටි ඉදිරියට ගෙන යන ශිෂ්‍ය පරපුරක් සඳහාය. බිහිදොර අබියස, වේදිකාවෙන් මහ පොළවට, මාගේ දේශය අවධි කරනු මැන ආදී තවත් අගනා කලා මංගල්‍යයන් මෙරට සංවිධානය කෙරෙයි.ඒ හැර රාජ්‍ය අනුග්‍රහයෙන් සිදුවන කලා මංගල්‍යයන් හා සම්මත උළෙල සියල්ල යා යුතු දිශාව වේ දැයි සේන ප්‍රශ්න කරයි.“ජාතික චිත්‍රපට සංස්ථා අධ්‍යක්‍ෂක මණ්ඩලයේ ඒ වගේ විවිධ කලා අනුමණ්ඩලවල, රූපවාහිනි සම්මාන විනිශ්චය මණ්ඩලවල මමත් කටයුතු කළා.ජාතික කලා උළෙල, පළාත් කලා උළෙලවල්, සම්මාන උළෙලවල් ආදිය අනෙක් අයට ආදර්ශවත් විය යුතුයි. පුද්ගලික ආයතන විසින් කරන සම්මාන උළෙලවල යම් දුරට හෝ ප්‍රමිතියක් තිබෙනවා.ඇයි මේ රාජ්‍ය සාහිත්‍ය උළෙලවල් ගම් නියම්ගම් ආදී සමස්ත සමාජ තලය පුරා විහිදී නොයන්නේ? මේවා හරියට නොකිරීමේ ප්‍රතිඵලය නොවේද අද විද්‍යුත් මාධ්‍යවල දුරකථන කෙටි පණිවුඩයට කලාව වෙන්දේසි කරන තැනට ගිහින් තිබෙන්නේ?” ඒ ඔහුගේ වදනිනි. ඔහුගේ විප්ලවීය අදහස තවදුරටත් මෙසේය.“අද හැම තැනම තිබෙන්නේ සමාජයට අවර ගනයේ රසයක් දෙන දේ. ආවේගශීලී, තාවකාලික විනෝදයකට බර අවිචාරවත් පිරිසක් අයුතු ලෙස කලාව භාවිත කිරීමක්. කණාමැදිරිය එළියක් වගේ. තාක්ෂණයෙන් බැබලී නැතිවී යන කලා නිර්මාණ. මෙවැනි ව්‍යාජ පරිසරයක් මවන්නට රූප මාධ්‍යයටත්, තාක්ෂණයටත් හැකියාවක් තිබෙනවා.ක්ෂණිකව පසිඳුරන් පිනවන රසඥතාවයෙන් ඔබ්බට ගිය විශාල මෙහෙවරක් කලාවෙන් කළ යුතුයි. අද සමාජයේ ජීවන දර්ශනය, සමාජ ප්‍රශ්න ආදිය මේ කලා මාධ්‍ය තුළින් කතා කරනවාද? වර්තමානයේ උගත් දෙමාපිය, දරු පරපුරක් සිටියත් සුළුතරයක් විසින් දෙන මේ පහත් නිර්මාණවලට, රුචිකත්වයට යටවෙන්න සිදුවෙලා. පොදුවේ ජනයාට රටේ, ලෝකයේ සිදුවන දේ ගැන අවබෝධයක් ලැබෙන්නේ නෑ. තමන් සිටින වටපිටාව භයානක ලෙස විනාශ වෙලා.විනාශය තමන්ගේ දණහිස ළඟටම ඇවිත් තිබුණත් දැනීමක් නෑ. ජනතාව නිර්වින්දනය වෙලා ඉන්නේ. ඒ තරමට පහත් රුචිකත්වය නිසා ජනතාව අන්ධ වෙලා. මේ නිසා ඇතිවන අනාගතය තව තවත් භයානකයි.මේ සමාජයේ හොඳ අය සිටිනවා. උත්තම ගණයේ කලාකරුවෝත් සිටිනවා. ඒ වගේම හොඳ නිර්මාණත් තිබෙනවා. ඒත් ඊට වඩා ප්‍රබල කරලා තිබෙන්නේ අවර ගණයේ ඒවා. දැන්වත් කලාවට මහා ජීවක් දිය යුතුයි. සරච්චන්ද්‍රලා වැනි යුග පුරුෂයින් නැගිටිය යුතුයි.කලාවේ ප්‍රබෝධයක් මෙන්ම රටම අවදි කළ හැකි මහා නාට්‍යවේදීන්, උදාහරණයක් ලෙස මනෝරත්න වැනි අයට යමක් කළ හැකියි. අවාසනාවට යමක් කළ හැකි ශක්තිමත් පිරිස් වැරදි තැන්වල රැඳී කාලය කා දමන බවක් මට නම් පෙනෙන්නේ” යි සේන පවසන්නේ සන්නිවේදකයෙකු වශයෙන්ය. වේදිකා නාට්‍ය, කවිය මෙන්ම පිරිහුණු ටෙලිනාට්‍ය අද යළි ජීවය ලැබිය යුතු බව ඔහුගේ දැඩි මතයය.ජනසන්නිවේදනය පිළීබද ඇදුරෙකු ලෙස ඔහු අද මේ විමසුමට එක්කර ගනු ලැබුවේ මේ වන විට ජනසන්නිවේදන ක්ෂේත්‍රයට ග්‍රන්ථ එකොළහක්ම එක්කරමින් ඔහු තැබූ සාර්ථක පියවරයන් වෙනුවෙනි. සංවර්ධනාත්මක සන්නිවේදනය සහ ගුවන් විදුලි නාට්‍යය (1995), මාධ්‍ය විමර්ශී (1996), රජරට සේවා නාට්‍ය කලා සමීක්‍ෂා (1999), ගුවන් විදුලිය (1999), සංවර්ධනය සහ ජනමාධ්‍ය (2000), ජාතික සංවර්ධනය සහ ලාංකේය ගුවන් විදුලිය (2008), සංවර්ධනාත්මක සන්නිවේදනය (2008), මාධ්‍ය කලා විචාර ප්‍රතිචාර (2012) පොතක මහිම සහ ගුවන් විදුලි මාධ්‍ය විවරණය (2012) එම එකොළහයි. බොහෝ ඇදුරෝ න්‍යායාත්මකය. ඇතැමුන් නිහඬය. කිවයුත්ත නොකියා හිඳී. සේන නානායක්කාර වෙනස් වන්නේ මෙතැනිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=n1304262</link>
    <topic>බෙහෙත් ගන්න රු.කෝටි 2500ක් ‍ෙසෟඛ්‍ය අමාත්‍යාංශයට</topic>
    <author>සන්ධ්‍යා කරුණාරත්න</author>
    <content>මෙවර අයවැයෙන් සෞඛ්‍ය ක්ෂේත්‍රයට වෙන් කළ රුපියල් කෝටි 12,500ට අමතරව තවත් රුපියල් කෝටි 1300ක මුදලක් මහා භාණ්ඩාගාරයෙන් ලබා දීමට ජනාධිපති මහින්ද රාජපක්ෂ මහතා පියවර ගෙන ඇත. ඖෂධ මිලදී ගැනීම සඳහා මේ මුදලෙන් රුපියල් කෝටි 2500ක මුදලක් වෙන් කර තිබේ. සෞඛ්‍ය ඇමැති මෛත්‍රීපාල සිරිසේන මහතාගේ විශේෂ ඉල්ලීමකට අනුව මේ මුදල ලබා දීමට ජනාධිපතිවරයා කටයුතු කර තිබේ. නවීන තාක්ෂණයට අනුව ගෙන්වන වෛද්‍ය උපකරණ නඩත්තු කිරීම සඳහා මේ මුදල යොදා ගැනීමට නියමිත අතර රට පුරා රෝහල්වල අලුතෙන් ඉදිවන ගොඩනැඟිලි සංකීර්ණවල ස්ථාපිත කරන වෛද්‍ය උපකරණ නඩත්තුවට මේ මුදල විශාල සහනයක් වන බව සෞඛ්‍ය අමාත්‍යාංශය පවසයි.ඒ අනුව මෙරට මහජනතාවට නිදහස් සෞඛ්‍ය සේවාව තව දුරටත් ශක්තිමත්ව ලබා දීමේ අරමුණෙන් රුපියල් කෝටි 13,800ක මුදලක් රජ‍ය මඟින් වෙන් කර තිබේ. පිළිකා රෝගීන් ඇතුළු රෝගීන්ට ප්‍රතිකාර කිරීම සඳහා රුපියල් ලක්ෂ ගණන් වටිනා ඖෂධ මිල දී ගෙන රෝගීන්ගේ ජීවිත ආරක්ෂා කිරීමට සෞඛ්‍ය අමාත්‍යාංශය පියවර ගනු ලබන්නේ මේ මුදල වියදම් කරමිනි.ඖෂධ සඳහා වෙන් කළ මුදල රෝහල්වල වෛද්‍ය උපකරණ නඩත්තු කිරීමට ද යොදා ගැනිණ. වෛද්‍ය උපකරණ නඩත්තුව සඳහා ජනාධිපතිවරයා ලබා දුන් ‍රුපියල් කෝටි 1300ක මුදල නිසා ඖෂධ මිලදී ගැනීමට ලැබෙන මුදල තවදුරටත් ඉහළ නැංවේ.වරින් වර ඖෂධ හිඟයන් රෝහල්වලින් වාර්තා වීම සිදු වුවත් ප්‍රාදේශීය මිල දී ගැනීම් සිදු කර රෝගීන්ට අවශ්‍ය ඖෂධ ලබා දිමට රජය පියවර ගන්නා බව ද සෞඛ්‍ය අමාත්‍යාංශය ප්‍රකාශ කරයි.පසුගිය වසරේ පමණක් මිලියන 55ක ජනගහනයක් මෙරට රජයේ රෝහල්වලින් ප්‍රතිකාර ලබා ගෙන ඇති බවත් මෙරට ජනගහනය මිලියන 20ක් වන අතර මේ සංඛ්‍යා ලේඛනවලට අනුව එක් පුද්ගලයකු තෙවරක් පමණ රෝහල්වලින් ප්‍රතිකාර ලබා‍ ගෙන ඇති බවත් සෞඛ්‍ය අමාත්‍යාංශය ප්‍රකාශ කරයි.රෝහල්වල බාහිර රෝගී අංශයෙන් මිලියන 50ක රෝගීන් සංඛ්‍යාවක් ද, නේවාසිකව රෝගීන් මිලියන 5ක සංඛ්‍යාවක් ද ප්‍රතිකාර ගැනීම සිදු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=n1304263</link>
    <topic>රනිල් ඇතුළු මාධ්‍ය කණ්ඩායම කන්කසන්තුරේ හමුදා භූමියට කඩාවැදීමේ තැත වරදී</topic>
    <author>විජයානි එදිරිසිංහ කන්කසන්තුරේ සිට</author>
    <content>විපක්ෂ නායක රනිල් වික්‍රමසිංහ මහතා යාපනයේ මාධ්‍යවේදීන් කණ්ඩායමක්ද සමඟ කිසිදු දැනුම්දීමක් නොකර ඊයේ (24) දහවල් කන්කසන්තුරේ හමුදා භූමියට පැමිණි අතර ආරක්ෂක අංශ එයට ඉඩ ලබා දුන්නේ නැත.පාර්ලිමේන්තු මන්ත්‍රී රවි කරුණානායක, එජාප මහලේකම් තිස්ස අත්තනායක ඇතුළු පක්ෂයේ කණ්ඩායමක්ද වාහන 10ක් පමණද මෙසේ හමුදා භූමියට ඇතුළුවීමට පැමිණි අය අතර වුහ. විපක්ෂ නායකවරයා ඇතුළු පිරිස මෙම හමුදා භූමියට පැමිණීමට අවසර ඉල්ලා නොතිබූ අතර එවැනි විශාල පිරිසක් අවසර නොගෙන එසේ ඇතුළුවීමට අවසර ඉල්ලීම ආරක්ෂක විධිවිධානවලට පටහැනි බැවින් එම ඉල්ලීම ඉෂ්ඨ කළ නොහැකි බව ආරක්ෂක අංශ රනිල් වික්‍රමසිංහ මහතා ඇතුළු පිරිසට දැනුම් දී සිටියේ ය. රනිල් වික්‍රමසිංහ මහතා එසේ කඳවුරු භූමියට ඇතුළුවීමට උත්සහ කිරීමේ අරමුණ හෝ ආරක්ෂක අංශ වෙත දැනුම් දී නොතිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=n1304264</link>
    <topic>ගැබිනි මවුවරුන්ගේ බෙහෙත්වලත් හිඟයක්</topic>
    <author>සන්ධ්‍යා කරුණාරත්න</author>
    <content>සෞඛ්‍ය වෛද්‍ය නිලධාරී කාර්යාලවල පූර්ව ප්‍රසව සායනවලට පැමිණෙන මව්වරුන්‍ට ලබා දෙන විටමින් වර්ග හිඟවීම හේතුවෙන් ඔවුන්ගේ පෝෂණ කටයුතු පිළිබඳ ගැටලුකාරී තත්ත්වයක් උද්ගත වී ඇති බව සමස්ත ලංකා සුවසේවා සංගමය පවසයි.ඉතාම සුළු මුදලක වටිනාකමකින් යුක්ත ගැබිනි මව්වරුන්ට ලබාදෙන විටමින් සී පෙති පවා හිඟ වීම මෙරට පවතින ඖෂධ හිඟයට හොඳම උදාහරණයක් බව එම සංගමයේ ප්‍රධාන ලේකම් ගාමිණී කුමාරසිංහ මහතා ප්‍රකාශ කරයි. මීට අමතරව සැත්කම් සඳහා භාවිතා කරන හෙවි මාර්කේන් (Hevy Marcain) එන්නත ශල්‍යකර්මවලට භාජනය වන රෝගීන්ට පෞද්ගලික අංශයෙන් මිල දී ගෙන එන ලෙස වෛද්‍යවරු පවසන බව ද ඒ මහතා පැවැසීය.  සිසේරියන් සැත්කමට භාජනය වන ගැබිනි මව්වරුන්ට ද මේ එන්නත පෞද්ගලික අංශයෙන් මිල දී ගෙන එන ලෙස පවසන බව ද ඔහු කීය.රට පුරා සෞඛ්‍ය වෛද්‍ය නිලධාරි කාර්යාල 290ක් පවතියි. පවුල් සෞඛ්‍ය සේවා නිලධාරිනියන් 6000ක් පමණ එහි සේවය කරති. ගැබිනි මව්වරුන්ට අවශ්‍ය නිසි පෝෂණය ලබා දීමට සහ ඔවුන්ට අවශ්‍ය විශේෂ ප්‍රතිකාර ක්‍රම ලබා‍ දීමට නොහැකිවීම මඟින් බිහි වන දරුවන් විවිධ රෝගාබාධවලින් පෙළීමේ අවදානමක් පවතින බව ද කුමාරසිංහ මහතා ප්‍රකාශ කළේය.ගැබිනි මව්වරුන්ට අවශ්‍ය විටමින් වර්ග ලබා නොදීම හේතුවෙන් රුධිරයේ පවතින සංඝටක කොටස් අඩු වීම දරුවාට බලපාන විශාල ගැටලුවක් බව ද හෙතෙම කීය.අයවැයෙන් වෙන් කරන මුදල නිසි ලෙස සෞඛ්‍ය අංශයට නොලැබීම සහ සේනක බිබිලේ ඖෂධ ප්‍රතිපත්තිය ක්‍රියාත්මක කිරීමට‍ නොහැකිවීම ඖෂධ පිළිබඳ ගැටලුකාරී තත්ත්වයන්ට හේතුව යැයි ද ඔහු පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=n1304265</link>
    <topic>පාපන්දු ක්‍රීඩාවේ උන්නතියට ජගත් පාපන්දු සම්මේලනයෙන් කෝටි 13ක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ පාපන්දු ක්‍රීඩාව සංවර්ධනය උදෙසා ජගත් පාපන්දු සම්මේලනයෙන් රුපියල් කෝටි 13ක මුදල් ප්‍රදානයක් සිදු කරයි.ස්විස්ටර්ලන්තයේ පිහිටි ලෝක පාපන්දු නිවහනේදී ලෝක පාපන්දු ප්‍රධානී සෙප් බ්ලැටර් මහතා හමුවු ශ්‍රී ලංකා පාපන්දු සභාපති රංජිත් රුද්‍රිගු මහතාට පෙරේදා මේ මුදල් ප්‍රදානය පිරිනැමිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=n1304266</link>
    <topic>ආසියා පැසිෆික් සැසියට ඇමැති සරත් අමුණුගම</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ ආසියා පැසිෆික් සමාජ ආර්ථික කොමිසමේ (United Nations Economic and Social Commission of Asia Pacific - UNESCAP) 69 වැනි සැසිවාරය තායිලන්තයේ බැංකොක් නුවර දී ආරම්භ වෙයි.ඊයේ (25) ආරම්භ වූ මේ සැසිවාරය ලබන පළමුවැනිදා දක්වා පැවැත්වෙන අතර ඒ සඳහා ශ්‍රී ලංකාව නියෝජනය කරමින් සහභාගි වන ජාත්‍යන්තර මූල්‍ය සහයෝගීතාවය පිළිබඳ ජ්‍යෙෂ්ඨ ඇමැති සහ මුදල් හාක්‍රමසම්පාදන නියෝජ්‍ය ඇමැති ආචාර්ය සරත් අමුණුගම මහතා හෙට (27) තායිලන්තයේ බැංකොක් නුවර බලා පිටත්ව යාමට නියමිතය. අදියර දෙකක් යටතේ මේ සැසිවාරය පැවැත්වීමට නියමිත අතර ඉහළ මට්ටමේ නියෝජිතයන්ගේ සැසිවාරය 25, 26 හා 27 දිනයන්හි දී ද අමාත්‍ය මට්ටමේ සැසිවාරය 29දා සිට එළඹෙන පළමුවැනිදා දක්වා පැවැත්වේ."ස්වාභාවික ආපදාවන්ට හා දැඩි ආර්ථික ප්‍රශ්නවලට මුහුණදීමට ප්‍රායෝගික හා නම්‍යශීලී විසිඳුම් මාලාවක් සකස් කිරීම" යන මැයෙන් ආචාර්ය සරත් අමුණුගම මහතා මෙහිදී විශේෂ දේශනයක් පැවැත්වීමට ද නියමිත බව මුදල් හා ක්‍රම සම්පාදන අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=n1304267</link>
    <topic>පොදුරද මඩුලු ඇමැති සැසියට ශ්‍රී ලංකාව ගැන සඳහනක් නැහැ</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය අමාත්‍ය ක්‍රියාකාරී කණ්ඩායමේ සැසිවාරය බ්‍රිතාන්‍යයේ ලන්ඩන් නුවර දී අද (26) ආරම්භ වෙයි.එම සැසියේ න්‍යාය පත්‍රය සඳහා ශ්‍රී ලංකාව සම්බන්ධයෙන් කිසිවක් ඇතුළත් කර නොමැති බව විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා "දිනමිණ" ට පැවසීය.අදාළ රැස්වීමේ න්‍යාය පත්‍රය සදහා ශ්‍රී ලංකාව සම්බන්ධයෙන් ඇතුළත් කළ ද නොකළ ද එය මේ වසරේ නොවැම්බර් මාසයේ කොළඹ දී පැවැත්වීමට නියමිත පොදු රාජ්‍ය මණ්ඩලීය රාජ්‍යනායක සමුළුව සඳහා කිසිඳු බලපෑමක් නැතැයි ද ඒ මහතා පෙන්වා දුන්නේය.විදේශ කටයුතු ඇමැති මහාචාර්ය ජී.එල් පීරිස් සහ පොදුරාජ්‍ය මණ්ඩලීය මහලේකම් කමලේෂ් ෂර්මා මහත්වරුන් අතර පසුගිය පෙබරවාරි මාසයේ දී පැවැති සාකච්ඡාවේ දී මේ සම්බන්ධයෙන් දීර්ඝ ලෙස සාකච්ඡා කර තිබෙන අතර ඊට අමතරව ශ්‍රී ලංකාවේ දී පැවැත්වෙන පොදු රාජ්‍ය මණ්ඩලීය රාජ්‍යනායක සමුළුව සම්බන්ධයෙන්ද අවධානය යොමු කළ බව විදේශ කටයතු අමාත්‍යාංශය කියයි.මෙම පොදු රාජ්‍ය මණ්ඩලීය අමාත්‍ය ක්‍රියාකාරී කණ්ඩායමේ සැසියේ සභාපතිත්වය බංග්ලාදේශය දරන අතර ඕස්ට්‍රේලියාව, කැනඩාව, ජැමෙයිකාව, සියරාලියොන්, ටැංසානියාව, ට්‍රිනාඩෑඩ් ටොබැගෝ සහ වනෝටු රාජ්‍යයන් එහි සාමාජිකත්වය උසුළයි.මේ වසරේ නොවැම්බර් මස 15, 16 හා 17 දිනයන්හි කොළඹ දී පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුව සඳහා සියල්ල සූදානම් කරමින් තිබෙන බවද ඒ සඳහා සාමාජික රටවල රාජ්‍යනායකයන් සහභාගි වීමට නියමිත බවද විදේශ කටයුතු අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=n1304268</link>
    <topic>නිදහස් නීතිඥ සංගමයේ මහා සභා රැස්වීම අරලියගහ මැදුරේ</topic>
    <author/>
    <content>ශ්‍රී ලංකා නිදහස් නීතිඥ සංවිධානයේ විශේෂ මහා සභා රැස්වීමක් ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ දී අද (26) සවස 6 ට පැවැත්වේ.‍ශ්‍රී ලංකා නිදහස් පක්ෂයේ අනුබද්ධ සංවිධාන ශක්තිමත් කිරීමේ වැඩසටහන්වලට සමගාමීව එහි එක් පියවරක් ලෙස මේ මහා සභා රැස්වීම පවත්වන බව ශ්‍රී ලංකා නිදහස් නීතිඥ සංවිධානය පවසයි.සංවිධානයේ සාමාජිකයන් ප්‍රවර්ධනය කිරීම ඇතුළු සංවිධානය තව දුරටත් ශක්තිමත් කිරීමේ අරමුණෙන් මේ මහා සභා රැස්වීම පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=n1304269</link>
    <topic>කොරියා රැකියා බලපත් ක්‍රමයට</topic>
    <author>මහින්ද අලුත්ගෙදර</author>
    <content>කොරියානු රැකියාවලට ශ්‍රමිකයන් බඳවා ගන්නේ රැකියා බලපත්‍ර ක්‍රමය (Employment Permit System - EPS) යටතේ පමණක් බව දකුණු කොරියානු රජය අවධාරණය කරයි. කොරියානු කම්කරු නීතියට අනුව ඒ වෙනුවෙන් ගිවිසුමකට පැමිණ තිබෙන අතර එම ගිවිසුමෙන් භාහිරව කිසිවක් කළ නොහැකි බවද එම ගිවිසුමට අනුව සිදු නොවන්නේ නම් එය නීති විරෝධී ක්‍රියාවක් බවද කොරියානු මානව සම්පත් සේවා ආයතනයේ අධ්‍යක්ෂ ජනරාල් කිම් යුන් හ්‍යුන් මහතා අවධාරණය කරයි.කොරියානු රැකියා සඳහා ශ්‍රී ලාංකිකයන් ඇතුළුව විදේශීය රටවල් 15ක ශ්‍රමිකයන් වාර්ෂිකව බඳවා ගන්නා බවද ඒ සියලු රටවල් සමඟ කොරියානු රජය රැකියා බලපත්‍ර ක්‍රමය සඳහා වන ගිවිසුමට අත්සන් කළ බවද සදහන් කරන ඒ මහතා ඒ වෙනුවෙන් බලපෑමක් කිරීමට කිසිවෙකුටත් නොහැකි බවද සදහන් කරයි.අදාළ ගිවිසුම සඳහා ශ්‍රී ලංකාව අත්සන් කළේ පසුගිය 2004 වසරේ ජූනි මාසයේ දී බව සිහිපත් කරන කිම් යුන් හ්‍යුන් මහතා එය සෑම වර්ෂ දෙකකට වරක් අලුත් කෙරේ.ඒ මහතා මේ බව සඳහන් කළේ කොළඹ දී පැවැති විශේෂ මාධ්‍ය හමුවක් සඳහා සහභාගි වෙමිනි.මේ වනවිට ශ්‍රී ලාංකික ශ්‍රමිකයන් 26,000ක් පමණ දකුණු කොරියාවේ ධීවර සහ නිෂ්පාදන ඇතුළු ක්ෂේත්‍ර රැසක සේවය කරන බවද හෙතෙම කීය.කොරියානු සේවකයකුට හිමිවන අයිතිවාසිකම් එලෙසින්ම විදේශීය ශ්‍රමිකයන් වෙත ලබා දීමට තම රජය පියවර ගෙන තිබෙන බවත් ඇමෙරිකානු ඩොලර් 1,000ක අවම වැටුපක් ඕනෑම ශ්‍රමිකයකුට හිමිවන බවද ඒමහතා පැවසීය.කොරියානු කම්කරු නීතිය අනුව තම රටේ ශ්‍රමිකයකු විශ්‍රාම, සෞඛ්‍යය, වැටුප් සහ හදිසි අනතුරු වෙනුවෙන් රක්ෂණය වියයුතු බවද විදේශීය ශ්‍රමිකයන් සඳහා එම රක්ෂණ ක්‍රමයන්ට අමතරව තවත් ක්ෂේත්‍ර 4ක් යටතේ රක්ෂණය වියයුතු බවයි.කොරියානු මානව සම්පත් සේවා ආයතනයේ නියෝජ්‍ය අධ්‍යක්ෂ ජනරාල් ශානුකා ගුණවර්ධන මහත්මිය ද මේ අවස්ථාවට එක්වූවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=n13042610</link>
    <topic>වැඩි මිලට බඩු විකුණූ සුපිරි වෙළෙඳසල් 33කට නඩු</topic>
    <author/>
    <content>ප්‍රදර්ශනය කළ මිලට වඩා වැඩි මිලට භාණ්ඩ අලෙවි කළ සුපිරි වෙළෙඳසල් 33කට එරෙහිව පාරිභෝගික අධිකාරිය මගින් නඩු පැවරීමට එහි සභාපති රූමි මර්ෂුක් මහතා පියවර ගෙන ඇත.ඇතැම් සුපිරි වෙළෙඳ සල්වල ප්‍රදර්ශනය කර ඇති මිලට වඩා එළවළු හා පලතුරු අලෙවි කරන බවට පාරිභෝගික අධිකාරියට ලැබුණු පැමිණිලි මත පසුගිය දා (24) කළ වැටලීම් අනුව මේ සුපිරි වෙළෙඳ සල් 33 අත්අඩංගුවට ගැණිනි. කොළඹ, ගම්පහ, කළුතර, මහනුවර, ගාල්ල, කුරුණෑගල, කෑගල්ල, මාතර සහ නුවරඑළිය දිස්ත්‍රික්කවල පිහිටි සුපිරි වෙළෙඳසල්වල ප්‍රදර්ශනය කළ මිලට වඩා එළවළු හා පලතුරු අලෙවි කර ඇති බව පාරිභෝගික අධිකාරිය පවසයි.පාරිභෝගිකයන් රැකගැනීම බලාත්මක කර ඇති පාරිභෝගික පනතට අනුව ඕනෑම වෙලාවක වැටලීම් කර තරාතිරම නොබලා වැරදිකරුවන්ට නිසි දඬුවම් ලබා දීමට කටයුතු කරන බවද රූම් මර්ෂුක් මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=n13042611</link>
    <topic>පුත්තලම ප්‍රා. සභාපති රිය අනතුරකින් මරණයට</topic>
    <author>පුත්ත­ලම සමූහ මුන්නේ­ශ්ව­රම සමූහ හා බංග­දෙ­ණිය විශේෂ</author>
    <content>හලාවත - පුත්තලම පාරේ දැදුරුඔය අසල සික්කමඩම ප්‍රදේශයේ දී සිදු වූ රිය අනතුරකින් බරපතළ තුවාල ලැබූ පුත්තලම ප්‍රාදේශීය සභාවේ සභාපති දිලුක් සුසිර පතිරගේ මහතා මරණයට පත් විය. දිලුක් සුසිර පතිරගේ මහතා 39වැනි වියේ පසු වූ සිවුදරු පියෙකි.ප්‍රාදේශීය සභාවට අයත් කැබ් රථයකින් කොළඹ සිට මදුරන්කුලිය බලා එමින් සිටියදී ටිපර් රථයකට ඉස්සර කිරීමට යාමේ දී මේ අනතුර සිදුවී ඇති අතර අනතුරින් බරපතළ තුවාල ලැබූ සභාපතිවරයාත්, කැබ් රථයේ රියදුරු ජේ.ඒ. සුජිත් කුමාර අප්පුහාමි (අවු. 30) යන අයත් හලාවත රෝහලට ඇතුළත් කෙරිණි. රෝහලට ඇතුළු කරන විටත් සභාපතිවරයා මිය ගොස් සිටි බව පැවසේ.හලාවත පොලිසියේ රථ වාහන අංශය අනතුර පිළිබඳව පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=n13042612</link>
    <topic>බ්‍රිතාන්‍ය වීසා අයැදුම්පත් අන්තර්ජාලයෙන්</topic>
    <author>මහින්ද අලුත්ගෙදර</author>
    <content>බ්‍රිතාන්‍යය වීසා සඳහා අයැදුම්පත් ලබා ගැනීමේ දී අන්තර්ජාලය ඔස්සේ පමණක් (Online) සිදුකිරීමට බ්‍රිතාන්‍ය රජය තීරණය කරයි. ඒ අනුව මෙම නව ක්‍රමවේදය ලබන මැයි මස 6දා සිට ක්‍රියාත්මක වන බවද එය ශ්‍රී ලංකාව ඇතුළුව ලෝකයේ සෑම රටකටම අදාළ වන බවද ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය පවසයි.ඉදිරියේ දී බ්‍රිතාන්‍ය‍යේ වීසා ඉල්ලුම් කිරීමේ දී අන්තර්ජාලයෙන් පමණක් අයැදුම්පත් යොමුකිරීම සඳහා පියවර ගෙන තිබෙන අතර අදාළඅයැදුම්පත https://apply.ukba.homeoffice.gov.uk/iapply.portal වෙතින් ලබා ගත හැකි බවද http://www.visa4uk.fco.gov.uk වෙබ් අඩවියට පිවිසීමෙන් ඊට අවශ්‍ය සහායක සේවාවන් ලබා ගත හැකි බවද එම කාර්යාලයේ ජ්‍යෙෂ්ඨ ප්‍රකාශිකාවක් "දිනමිණ" ට පැවසුවාය.ඒ අනුව අදාළ අයැදුම්පත්‍රය ළඟම පිහිටි වීසා අයැදුම් මධ්‍යස්ථානය වෙත යොමු කළ යුතුවන අතර සම්මුඛ පරීක්ෂණ සඳහා පැමිණීමේ දී අයැදුම්පතේ පිටපතක් සහ අදාළ ලියවිලි රැගෙන යායුතු බවද ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය කියා සිටී.මේ වැඩපිළිවෙළ ආරම්භ කිරීමත් සමඟ වීසා අයැදුම් කරන්නන් සඳහා කාලයත් මුදලත් විශාල වශයෙන් ඉතිරි වන බවද එය විශාල පහසුවක් බවද එම කාර්යාලය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=n13042614</link>
    <topic>පාර්ලිමේන්තු සභා ගැබේ හැසිරීමේදී මැති-ඇමැතිවරුන්ට නව නීති-රීති</topic>
    <author>පණ්ඩුක සමරසේකර</author>
    <content>පාර්ලිමේන්තු සභා ගැබ තුළ හැසිරීමේදී මැති ඇමැතිවරුන්ට නව නීතිරීති මාලාවක් හඳුන්වාදීමට තමා කතානායකවරයාට යෝජනා කරන බව නියෝජ්‍ය කතානායක චන්දිම වීරක්කොඩි මහතා දිනමිණ ට පැවැසීය.විදුලි ගාස්තු වැඩි කිරීම සම්බන්ධයෙන් විපක්ෂ මන්ත්‍රීවරුන් පෙරේදා (24) පාර්ලිමේන්තුව තුළ හැසිරුණු ආකාරය පිළිබඳ දිනමිණ කළ විමසීමකදී නියෝජ්‍ය කතානායකවරයා මේ බව ප්‍රකාශ කළේය.දැනටමත් පාර්ලිමේන්තු මැති ඇමැතිවරුන්ගේ විනය පිළිබඳ කටයුතු කළයුතු ආකාරය පිළිබඳ ජ්‍යෙෂ්ඨ ඇමැති ඩිව් ගුණසේකර මහතාගේ ප්‍රධානත්වයෙන් යුතු පාර්ලිමේන්තු විනය කමිටුවක් ඇති බවද පැවසූ වීරක්කොඩි මහතා එසේ තිබියදීත් පාර්ලිමේන්තුවේ උත්තරීතරභාවයට හානි සිදුවන අන්දමින් එලෙස පාර්ලිමේන්තු මන්ත්‍රීවරුන් හැසිරීම දැඩිලෙස හෙළාදකින බවද පැවැසීය.කෙසේ වෙතත් පාර්ලිමේන්තුවේ මන්ත්‍රීවරුන්ගේ විනය සෙසු පළාත් සහ ප්‍රාදේශීය සභා මන්ත්‍රීවරුන්ට මෙන්ම රටේ පොදු ජනතාවටද ආදර්ශයක් දිය යුතු බවත් රටේ උත්තරීතර පාර්ලිමේන්තුව වචනයේ පරම අර්ථයෙන්ම උත්තරීතර විය යුතු බවත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=r1304261</link>
    <topic>මහනුවර-ගෝනාධිකවත්තට කොම්පෝස්ට් අංගණයක්</topic>
    <author>මහනුවර විශේෂආරියවංශ ජයවීර</author>
    <content>මධ්‍යම පරිසර අධිකාරිය මගින් මහනුවර උඩුනුවර ප්‍රාදේශීය ලේකම් කොට්ඨාසයේ ගෝනාධිකවත්ත ප්‍රදේශයේ සනීපාරක්ෂක කසළ රඳවනය හා කොම්පොස්ට් අංගණය ඉදිකිරීම සඳහා සැලැසුම් කර ඇත.මෙය ඉදිකිරීම සඳහා ගෝනාධිකවත්ත ප්‍රදේශයෙන් ඉඩම් හෙක්ටයාර 11ක් වෙන්කර ඇත. යෝජිත සනීපාරක්ෂක කසළ රඳවනය මගින් දිනකට කසළ ටොන් 76ක් ප්‍රතිචක්‍රිකරණ කිරීමට අපේක්ෂිතය.මේ සඳහා කොරියානු රජයෙන් ආධාර ලැබී ඇති අතර කොම්පොස්ට් අංශය ඉදිකිරීම සඳහා මහා භාණ්ඩාගාරයෙන්ද ප්‍රතිපාදන ලබා දී ඇත.මෙය කඩිනමින් නිමකරන ලෙස උසස් අධ්‍යාපන ඇමැති එස්.බී.දිසානායක මහතා පරිසර අමාත්‍යාංශයේ නිලධාරීන්ට උපදෙස් දෙන ලදී.මහනුවර දිසාපති ගාමිණී සෙනෙවිරත්න, මධ්‍යම පළාතේ ප්‍රධාන ඇමැති සරත් ඒකනායක, පරිසර නියෝජ්‍ය ඇමැති අබ්දුල් කාදර් මහනුවර නගරාධිපති මහේන්ද්‍ර රත්වත්තේ යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=r1304262</link>
    <topic>වාද්දුව මී රා කර්මාන්තය අනතුරේ</topic>
    <author>තල්පිටියේ ඩබ්.ඇම්.ඇන්.වී.විජේනායකවාද්දුව සංචාරක</author>
    <content>වාද්දුව ප්‍රදේශයේ නල්ලුරුව, පිංවත්ත තල්පිටිය, මොල්ලිගොඩ, නාරංපිටිය ප්‍රදේශවල අතීතයේ සිට අරක්කු නිෂ්පාදනයට පොල් රා නොහොත් මහරා කර්මාන්තය පිළිබඳව මහත් ප්‍රසිද්ධියක් උසුලයි.මී රා කර්මාන්තයෙන් පොල් පැණි සහ පොල් හකුරු නිෂ්පාදනයටද ප්‍රසිද්ධියක් ලැබුණි.සිංහල අලුත් අවුරුදු උත්සවය ඇතුළු වෙසක් උත්සවයට මෙන්ම නත්තල් උත්සවයටත්, පිට පළාත්වල සිට තොග වශයෙන් පැණි හකුරු ගෙනයෑමට මේ ගම්වලට පැමිණෙන වෙළෙඳුන්ගේ සංඛ්‍යාව සුළුපටු නොවේ.මේ ගෘහ කර්මාන්තය හේතුවෙන් ඉහත ගම් ප්‍රදේශවල ජනතාවට ආර්ථිකය අතින් විශාල ශක්තියක් ලැබුණි.මීරා කර්මාන්තයට අත්වී ඇති ඉරණම පිළිබඳව ගැමියන් පැවසුවේ කොහු ලණු අතුරු කඹවල මිල ඉතා අධික වීම නිසා තමන්ට මේ කර්මාන්තය කරගෙන යෑමට නොහැකි වී ඇති බවයි. මී රා මැදීම සඳහා ගස් මැදීම කරන “ගස්මදින්නන් ගේ හිඟයක් පවතින බවත් අලුත් පරම්පරාවේ තරුණයන් පොල්ගස් මැදීමේ රක්ෂාව කිරීමට මැලිකමක් දක්වන බවත් පවසයි.පොල්ගස් මැදීමට ප්‍රාදේශීය ලේකම් කාර්යාලය හරහා සුරා බදු දෙපාර්තමේන්තුවෙන් බලපත්‍ර ලබා ගැනීමට මුදල් ගෙවිය යුතු අතර බලපත්‍ර ලබාගැනීමට නොයෙක් දුක් ගැහැට විඳීමට ද සිදුවන බවත් ඔවුහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=r1304263</link>
    <topic>උඩරට මැණිකෙට අවුරුදු 146යි</topic>
    <author>රඹුක්කන උතුර සමූහ - විපුල එස්. කුමාරතුංග</author>
    <content>ප්‍රථමවරට මහනුවරට දුම්රියක් ධාවනය කර අදට (26) වසර 146ක් සපිරේ.උඩරට දුම්රිය මාර්ගය සෑදීම සඳහා 1858 අගෝස්තු මස 3 දින සවස 5.45ට යෙදුණු සුබ මොහොතින් එවකට මෙරට ආණ්ඩුකාර පදවිය දැරූ ශ්‍රීමත් හෙන්රි ජෝර්ජ් වොඩ් මහතා විසින් මංගල පස්පිඩැල්ල කැපුවද ඒ සඳහා ඇස්තමේන්තුව ප්‍රමාණවත් නොවන බව හැඟීයෑමෙන් පසු පසුව පැමිණි ආණ්ඩුකාරවරයා වන ශ්‍රීමත් චාර්ල්ස් ජස්ටින් මැකාර්ති මහතාගෙන් උඩරට වැවිලිකරුවන් කළ ඉල්ලීමකට අනුව 1864දී කොළඹ සිට අඹේපුස්ස දක්වා දුම්රිය මාර්ගය ඉදිකිරීම් අවසන්කර 1864 දෙසැම්බර් 27 ප්‍රථම දුම්රිය කොළඹ සිට අඹේපුස්ස දක්වා ධාවනය විය.1866දී මහනුවර දක්වා දීර්ඝ කරන ලද දුම්රිය මාර්ගයෙහි ප්‍රථම දුම්රිය ධාවනය 1867 අප්‍රේල් මස 26 වෙනිදා ආරම්භ කරමින් උඩරට තේ සහ කෝපි අස්වැන්න කොළඹ ගෙනඒම සඳහා එදා ඉංග්‍රීසි පාලකයන් විසින් ආරම්භ කළ දුම්රිය මාර්ගය වර්තමාන සමාජයට මහත් අස්වැසිල්ලකි.තේ, කෝපි කොළඹට ප්‍රවාහනය කිරීමේ අරමුණින් හෝ එදා සුදු පාලකයින් විසින් ඉදිකරන ලද දුම්රිය මාර්ගයේ රඹුක්කන සිට කඩුගන්නාව දක්වා සැතපුම් 13කට අඩු දුරකදී අඩි 313ක සිට 1700ක ශීඝ්‍ර නැඟීමක් පවතී. මෙම මාර්ගය ඉදිකිරීමේදී විශාල වශයෙන් හමුවූ කළුගල් වෙඩි බෙහෙත් දමා විනාශ කිරීමෙන් පසු මාර්ගය සකස්කර තිබේ.කඩුගන්නාව තෙක් ගමන් කරන දුම්රිය මාර්ගයේදී රඹුක්කන සිට වැලිබිංගෙය, කොටබිංගෙය, වැල්ගාලේ බිංගෙය සහ එතැන්සිට කඩුගන්නාව දක්වා බිංගෙවල් 10කි. අපේ රටේ දිගින් වැඩි දෙවැනි විශාලතම බිංගෙය වන අලගල්ල බිංගෙයද මෙම මාර්ගයේදී හමුවන්නකි.රටේ සංවර්ධනය ව්‍යාපෘති සිදු කිරීමේදී උඩරට දුම්රිය මාර්ගයෙන් ලැබෙන ආදායමෙන් රටේ අර්ථකයට ශක්තියක් ළඟා කරවීමට උඩරට දුම්රිය මාර්ගය ඉවහල් වූ බව සඳහන් කළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=r1304264</link>
    <topic>ගල් ඉඩමක් වගා බිමක් කළ දිරිය මිනිසෙක්</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>“වවන්නෝ දිනන්නෝ” යනු ලොකු කුඩා කොයිකාටත් හුරුපුරුදු කියමනකි. එම කියමනට වචනයේ පරිසමාප්ත අර්ථයෙන්ම අරුතක් එක් කළ අපූරු මිනිසකු අපට මුණගැසුනේ කළුතර දිස්ත්‍රික්කයත්, කොළඹ දිස්ත්‍රික්කයත් මායිම් වන ප්‍රදේශයක පිහිටි ගිරිහෙල්වලින් පිරුණු අතිදුෂ්කර කැලෑබද පෙදෙසකිනි.73 හැවිරිදි වියේ පසුවන ඔහු නමින් ඩබ්ලිව්. ජයවර්ධනයි.ඉංගිරිය ප්‍රාදේශීය ලේකම් බල ප්‍රදේශයේ ඈත කෙළවරකට වන්නට පිහිටි අංක 626 කොට්ටියාවත්ත ග්‍රාම නිලධාරි වසමේ, උඩුගම්කන්ද නම් ප්‍රදේශයට පසෙකින්, මඩකඩ ප්‍රජා ශාලාවේ සිට සෑහෙන දුරක් කැලය මැදින් අතිදුෂ්කර ගමනක් ගෙවා ළඟාවිය යුතු ජයවර්ධනගේ වගාබිමට පිවිසීම ලෙහෙසි පහසු කාර්යයක් නම් නොවන බව සඳහන් කළ යුතුය.73 වැනි වියේ පසුවූවද තවමත් දෑතේ දෙපයේ වෙර වීරිය සමඟින් සිතේ සවියද එක්කර, දරු මුණුපුරන්ට මෙන්ම රටටත් බරක් නොවී ජීවත්වන ජයවර්ධන ඇත්තෙන්ම දිරිය මිනිසෙකි. කාත් කවුරුවත් නොමැතිව, කැලෑබද පෙදෙසක අටවාගත් කුඩා ගෙපැළක චාම් සරල දිවියක් ගෙවන ඔහු තමන් පිළිබඳව පැවසූ තොරතුරු ඔහුගේ වචනවලින්ම මෙසේ සටහන් කරමු.“මේකේ ඉඩම් ආණ්ඩුවෙන් බෙදලා තියෙන්නේ හැත්තෑ ගණන්වල තේ් හිටවන්නයි. පදිංචියටයි බෙදලා දීපු මේ ඉඩම්වලින් දැන් මම ඉන්න කොටස තනිකරම ගල් ගොඩක් හින්දා මේ ඉඩම් කෑල්ල බෙදලා තිබුණෙ නැහැ. ඉතින් එහෙම ඉතුරු කරලා, අත්හැරලා තිබුණු මේ ඉඩම පාලුවට ගිහින් කැලෑවෙන් වැහිලා තියෙද්දි දැනට අවුරුදු දෙක තුනකට කලින් ඉඳලා මම මේක සුද්ද බුද්ධ කරලා වගා කරලා ගත්තා. දැන් මේකේ අල, බතල, මඤ්ඤොක්කා, පැෂන් පෲට් හොඳ සාරෙට වැවුණාට ඒ කාලෙ මේක තනිකරම ගල් ගොඩක්.”“මේ ගල් ඉඩම මේ තත්ත්වෙට ගේන්න මගේ ඇෙඟන් දාඩිය ගැලුම් ගාණක් හැළෙන්න ඇති. දරුවන්ටත් බරක් නොවී, මටත් එදා වේල පිරිමහගන්න මට මේකෙන් ලැබෙන ආදායම හොඳටෝම ඇති. මම මේ අස්වැන්න විකුණන සල්ලිවලින් වැඩිපුරම කරන්නේ පින් අතේ වැඩ. මං ඛ්ැම අවුරුද්දකට සැරයක්ම ඉහළ කොස්ගම ළමා නිවාසෙ සේරම ළමයින්ට දානයක් දෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=r1304265</link>
    <topic>මීපේ භූගත හොර මත්පැන් තිප්පොළක් වටලයි</topic>
    <author>මංජුල හිරිපිටිය හෝමාගම සංචාරක</author>
    <content>අවුරුදු සමයට අලෙවි කිරීම සඳහා මීපේ ගලගෙදර ප්‍රදේශයේ ගොවි පොළක පවත්වාගෙන ගිය භූගත හොර මත්පැන් තිප්පොළක් වැටලීමට පාදුක්ක සුරාබදු කාර්යාලය සමත් වී ඇත. ඉතාම සූක්ෂම ලෙස මත්පැන් පෙරීම සිදු කර ඇති බවත් මෙහි තිබී මත්පැන් ලීටර් දහසක් සමඟ රුපියල් එක්ලක්ෂ පනස් දහසක් පමණ වටිනා පෙරීමට ගන්නා ගෑස් ලිප්, දඟර, ගෑස් සිලින්ඩර, බට ඇතුළු උපකරණ රැසක් සමඟ සැකකරුවකු අත්අඩංගුවට ගත් බව සුරාබදු කාර්යාලය පවසයි.බස්නාහිර පළාත් (1) කොට්ඨාසය සහකාර සුරාබදු කොමසාරිස් ජී. නිමල් සිල්වා, සුරාබදු අධිකාරි ජයන්ත වීරසිංහ යන මහත්වරුන්ගේ උපදෙස් මත, පාදුක්ක සුරාබදු ස්ථානාධිපති ප්‍රධාන සුරාබදු පරීක්ෂක සුමිත් චන්ද්‍ර කුමාර මහතාගේ මෙහෙයවීමෙන් සුරාබදු පරීක්ෂකවරුන්වන ජේ. සිරිමාන්න, ශාන්ත දිසානායක, සැරයන් (103) ප්‍රේමලාල්, සැරයන් (642) කරුණානායක, සුරාබදු නියාමකවරුන් වන වික්‍රමනායක, රසික, වසන්ත, අස්මඩල, හේමන්ත සහ සමන්ත යන මහත්වරුන් වැටලීම සිදු කර ඇති අතර, සැකකරු මත්පැන් හා උපකරණ සමඟ හෝමාගම දිසා අධිකරණයට ඉදිරිපත් කරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=r1304266</link>
    <topic>දක්ෂිණ අධිවේගී මගේ පිවිසුම් 11ක් සංවර්ධනයට</topic>
    <author>අයි. එම්. වී. සී. ගුණසේකර – ඇල්පිටිය සමූහ</author>
    <content>දක්ෂිණ අධිවේගී මාර්ගයේ කොට්ටාවේ සිට මාතර ගොඩගම දක්වා දිවෙන කොටසේ පිහිටි පිවිසුම් ස්ථාන එකොළහක් සංවර්ධනය කිරීම සඳහා දේශීය හා විදේශීය ආයෝජකයන්ට ලබාදීමට නාගරික සංවර්ධන අධිකාරිය පියවරගෙන තිබේ.දක්ෂිණ අධිවේගී මාර්ගයේ කොට්ටාව, කහතුඩුව, ගැලනිගම, දොඩන්ගොඩ, වැලිපැන්න, කුරුඳුගහහැතැප්ම, නයාපාමුල, පින්නදූව, දීගොඩ, කොක්මාදුව සහ ගොඩගම යන ස්ථානවල මේ පිවිසුම් ස්ථාන පිහිටා තිබේ.ඒ අනුව මේ ඉඩම්වල ආයෝජන කටයුතු කිරීමට ඉදිරිපත් වන ලෙස දෙස් විදෙස් ආයෝජකයන්ට නාගරික සංවර්ධන අධිකාරිය විසින් ආරාධනා කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=r1304267</link>
    <topic>බෙහෙත් ගන්න ෆාමසියට ගියාම බැංකුවට ගිහින් එනකම් ඉන්න කියලා</topic>
    <author/>
    <content>ෆාමසියකින් බෙහෙත් ගැනීමට පැමිණි තරුණයකුට බැංකුවට ගොස් එනතෙක් “පොඩ්ඩක් ඉවසන්න” කියා ෆාමසිකරු කීමෙන් කෝපයට පත්ව ෆාමසිකරුටද පහරදී ෆාමසියේ වීදුරු ආවරණ ද කුඩු කිරීමේ සිද්ධියක් හෙළිවේ.මිරිස්ස උඩුපිල හන්දියේ තිබෙන මේ ෆාමසියට පුද්ගලයකු සවස 3.00 ට පමණ බෙහෙත් වට්ටෝරුවක් ගැනීමට පැමිණ ඇත. මේ අවස්ථාව වනවිට ෆාමසියට ආසන්නව ඇති බැංකුව වැසීමට පෙර බැංකුවට මුදල් තැන්පත් කිරීමට ෆාමසිකරු එළියට පැමිණ සිට ඇත.එම අවස්ථාවේ ෆාමසිකරු පොඩ්ඩක් ඉවසන්න මම ටක් ගාලා බැංකුවට ගිහිල්ලා එන්නම්, කියා තරුණයාට පැවැසීම නිසා එම තරුණයා කෝපයට පත්ව ෆාමසිකරුට අතින් පයින් පහරදී ගොස් ඇත. පසුව ෆාමසිකරු ෆාමසියේ දොරටුවලට ඉබි යතුරු නොදමාම බැංකුවට ගිය අතර වාරයේ ඉහතකී තරුණයා තවත් පුද්ගලයකු රැගෙන පැමිණ ෆාමසියේ ඇතුළත තිබූ වීදුරු ආවරණ කඩා බිඳ දමා පලාගොස් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=r1304268</link>
    <topic>මන්ත්‍රී නාමල් ගේ නම විකුණා වරායේ රැකියාවක් දෙන බව පවසා මුදල් ගැරූ කතකට අත්හිටවූ සිරදඬුවම්</topic>
    <author>බලපිටිය සමූහදිලිප් නිශ්ශංක</author>
    <content>පාර්ලිමේන්තු මන්ත්‍රී නාමල් රාජපක්‍ෂ මහතාගේ මාර්ගයෙන් වරාය අධිකාරියේ රැකියාවක් ලබාදෙන බව පවසා පුද්ගලයෙකු ගෙන් රුපියල් එක් ලක්‍ෂ දසදහසක් ගැනීම සම්බන්ධයෙන් පැවැති නඩු විභාගයේ දී සැකකාරිය වැරැදිකාරිය කරමින් මාස තිහක සිරදඬුවම් නියම කර එය වසර දහයකට අත්හිටුවීමට බලපිටිය මහේස්ත්‍රාත් අසංග බෝදරගම මහතා නියෝග කළේය.මෙසේ අත්හිටවූ සිරදඩුවම් නියම කරන ලද්දේ රන්දොඹේ අම්බලන්ගොඩ පදිංචි ඉලන්දාරිදේව රම්‍යලතා නොහොත් මංජුලා වික්‍රමසිංහ නමැති කාන්තාවකට ය.සැකකාරිය පාර්ලිමේන්තු මන්ත්‍රී නාමල් රාජපක්‍ෂ මහතාගේ මාර්ගයෙන් වරායේ රැකියා ලබාදෙන බව පවසා මුදල් ලබාගැනීම සම්බන්ධයෙන් අම්බලන්ගොඩ පොලිසියට මුදල් ලබා දුන් පුද්ගලයන් කරන ලද පැමිණිල්ල සම්බන්ධයෙන් පරීක්‍ෂණ පැවැත්වූ කොළඹ විශේෂ අපරාධ ඒකකය මගින් සැකකාරිය අත්අඩංගුවට ගෙන බලපිටිය අධිකරණයට ඉදිරිපත් කිරීමෙන් පසුව මාස තුනක පමණ කාලයක් රක්‍ෂිත බන්ධනාගාර ගත කර තිබිණි.සැකකාරිය සම්බන්ධයෙන් පෙරේදා 24 පැවැති නඩු විභාගයේ දී චෝදනා තුනකට වැරදිකාරිය කරමින් පනවන ලද මාස තිහක සිරදඬුවම වෙන්ව ගෙවී යන ලෙස ක්‍රියාත්මක කිරීමට නියෝග කළ මහේස්ත්‍රාත්වරයා සැකකාරියගේ දරුවන් පාසල් යන වයසේ සිටීම සලකා එම දඬුවම වසර දහයකට අත්හිටුවීමට නියෝග කළේය.අම්බලන්ගොඩ පොලිසිය පැමිණිල්ල මෙහෙයවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=s1304261</link>
    <topic>ජගත් පාපන්දු ලොක්කා මේ වසරේ ශ්‍රී ලංකාවට</topic>
    <author>ප්‍රින්ස් ගුණසේකර</author>
    <content>ලෝක පාපන්දු සභාපති සෙප් බ්ලැටර් මහතා මේ වසරේ දී ශ්‍රී ලංකාවට පැමිණෙයි. ලබන ඔක්තෝබර් - නොවැම්බර් කාලය අතරතුරදී බ්ලැටර් මහතා මෙරටට පැමිණ පාපන්දු ක්‍රීඩා සංවර්ධන ව්‍යාපෘති රැසක් ආරම්භ කිරීමට කැමැත්ත පළකොට ඇත.ලෝක පාපන්දු සභාපතිවරයා පසුගිය කාලයේදී ශ්‍රී ලංකාවට පැමිණීම තහවුරු කර දින ලබා දුන්න ද අවසන් මොහොතේ එම සංචාර අතහැර දැමිමට තීරණය කළේය. ශ්‍රී ලංකා පාපන්දු හිටපු කළමනාකරණ කමිටු සභාපති මනිලාල් ප්‍රනාන්දු මහතාට තහනමක් පැනැවිමෙන් අනතුරුව පාපන්දු සභාපති රංජිත් රුද්‍රිගෝ මහතා තනතුරට පත්වි සති දෙකක් යෑමට පෙර හමුවීමට කැමැත්ත පළ කර කෝටි 13ක මුදල් ආධාර දිම ද විශේෂත්වයකි.ශ්‍රී ලංකා පාපන්දු සභාපතිවරයකු ඉතිහාසයේ මුල්වරට ලෝක පාපන්දු ප්‍රධානියකු සමග සෘජු සාකච්ඡාවකින් ප්‍රතිලාභ රැසක් හිමිකර ගැනීමට සමත්විම මෙරට ක්‍රීඩාවේ විශාල ජයග්‍රහණයක් සේ සැලකේ.සූරිච් හී ලෝක පාපන්දු නිවහ‍නේදී ශ්‍රී ලංකා පාපන්දු සභාපති රංජිත් රුද්‍රිගෝ මහතා හමුවූ ලෝක පාපන්දු ප්‍රධානී සෙප් බ්ලැටර් මහතා පැවැසුවේ ශ්‍රී ලංකාවට උපකාර කිරීමට තමා ඉතා කැමැත්තෙන් පසුවන බවය.බැද්දගානේ ෆුට්සාල් පාපන්දු ක්‍රීඩාංගණයක් ඉදිකිරීම, කොළඹ හෙන්රි පේද්‍රිස් පිටිය පාපන්දු ක්‍රීඩාව සඳහා ප්‍රතිසංවර්ධනය කිරීම, ගෝල් හා සුනාමි ව්‍යාපෘති වෙනුවෙන් ඉදිකළ ක්‍රීඩා පිටි අලුත්වැඩියා කිරීම වෙනුවෙන් මුදල් ප්‍රතිලාභ හිමිව ඇත. එයට අමතරව ශ්‍රී ලංකාව වටා අලංකාර වෙරළ තීරයක් ඇති හෙයින් 'බීච් ෆුට්බෝල් ' දියුණු කළ යුතුව ඇතැයි බ්ලැටර් මහතා පවසා ඇත. එහෙයින් 'බීච් ෆුට්බෝල්' ක්‍රීඩාව දියුණු කිරීමට විශේෂ ආධාර ශ්‍රී ලංකාවට හිමිවේ.ශ්‍රී ලංකා පාපන්දු සම්මේලනයේ නව පරිපාලන ව්‍යුහය හා විනිවිදභාවයෙන් යුත් ප්‍රතිපත්ති ගැන පැහැදිලි කිරීමක් රංජිත් රුද්‍රිගෝ මහතා විසින් කළ අතර ඒ පිළිබඳ බොහෝ පැහැදීමක් සෙප් බ්ලැටර් මහතා තුල හටගෙන ඇත. මේ පිළිබඳව ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගෝ මහතාගෙන් කළ විමසිමේදී පැවැසුවේ ‍ලෝක පාපන්දු ප්‍රධානියා ශ්‍රී ලංකාව උණුසුම් අයුරින් පිළිගත් බවයි. 'සෙප් බ්ලැටර් මහතා ජනාධිපතිතුමාට හා ක්‍රීඩා ඇමැතිතුමාට ස්තූතිය පළ කළා. ශ්‍රී ලංකාවේ පාපන්දු ක්‍රීඩාව දියුණුවට ගන්නාවූ උත්සාහය ලෝක පාපන්දු ප්‍රධානියාගේ ඇගයීමට ලක්වුණා.තහනමට ලක්වූ මනිලාල් මහතා පිළිබඳ බ්ලැටර් මහතා වචනයක්වත් කතා කළේ නෑ.' ඊයේ පෙරවරුවේ ශ්‍රී ලංකාවට පැමිණීමෙන් අනතුරුව රුද්‍රිගෝ මහතා පැවැසීය.ශ්‍රී ලංකාවේ තාක්ෂණික හා පුහුණුකරුවන් පුහුණු කිරීමේ වැඩමුළු පැවැත්වීමට ද ලෝක පාපන්දු සම්මේලනයේ ආධාර හිමිව ඇත. නීති, මූල්‍ය, තරුණ හා තරග ‍දෙපාර්තුමේන්තුවල ප්‍රධානීන් සමග ද සාකච්ඡා පවත්වා යහපත් ප්‍රතිඵල ශ්‍රී ලංකාවට ලබාගත හැකිවූ බව රුද්‍රිගෝ මහතා සඳහන් කළේය.කොරියානු පාපන්දු සම්මේලනයේ සභාපති චං මුං ජුං මහතා ද ලෝක පාපන්දු නිවහනේදී හමුවී ජාතික පාපන්දු පිලට කොරියාවේ පුහුණු සංචාරයක් ලබාගත් බව ඒ මහතා පැවැසීය. මේ වසරේ පැවැත්වෙන දකුණු ආසියා පාපන්දු තරගාවලියට පෙර එම පුහුණු සංචාරය ලබාදීමට එකඟතාව පළව තිබේ. ශ්‍රී ලංකාවේ වෘත්තීය පාපන්දු ක්‍රීඩාව බිහි කිරීම උදෙසා ලෝක සම්මේලනයේ ආධාර මත වෘත්තීය පාපන්දු ලීගයක් ආරම්භ කිරීමට පැවැත්වූ සාකච්ඡා ද සාර්ථක වී ඇත.සියලුම මූල්‍ය හා අනෙක් ප්‍රදානයන් අතීතයේදී මෙන් නොව ශ්‍රී ලංකාවට සෘජුවම ලබාදීම ද විශේෂත්වයකි. එම මුදල් පරිහරණය වඩා විනිවිදභාවයකින් යුක්තව සිදු කිරීම එකම කොන්දේසිය බවට පත්ව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=s1304262</link>
    <topic>මුම්බායි පිලට කඩුලු 5ක ජයක්</topic>
    <author/>
    <content>ඩ්වේන් ස්මිත්ගේ විශිෂ්ට පිතිහරඹය හේතුවෙන් අයි.පී.එල්.තරගාවලියේ කල්කටා නයිට් රයිඩර්ස් කණ්ඩායම සමග පැවැති තරගයෙන් කඩුලු 5ක ජයක් වාර්තා කිරීමට මුම්බායි ඉන්දියන්ස් පිල සමත්විය. පළමුව පන්දුවට පහරදුන් කල්කටා නයිට් රයිඩර්ස් පිල ඕවර 20 අවසානයේ කඩුලු 6කට ලකුණු 159ක් රැස් කළේය.ඉනිමේ වැඩිම ලකුණු සංඛ්‍යාව වාර්තා වූයේ ජැක් කලීස්ගේ පිත්තෙනි. ඔහු ලකුණු 37ක් රැස් කළ අතර මනෝජ් තිවාරි ලකුණු 33ක් ලබාගත්තේය. පන්දු යැවීමේ දී ප්‍රග්යාන් ඕජා, ලසිත් මාලිංග හා මිචෙල් ජොන්සන් අතර කඩුලු 2බැගින් බෙදී ගියේය.පිළිතුරු ඉනිම ක්‍රීඩා කළ මුම්බායි පිල ඉනිම නිමාවීමට පන්දුවක් ඉතිරිව තිබියදී කඩුලු 5ක් දැවී ජය අත්කරගත්තේය. වේගවත් ඉනිමක් ක්‍රීඩා කළ ඩ්වේන් ස්මිත් ලකුණු 62ක් රැස් කළ අතර ‍රෝහිත් ෂර්මා ලකුණු 34ක්ද, කීරන් පොලාර්ඩ් ලකුණු 33ක් ද ලබා ගත්හ. පන්දු යැවීමේ දී සුනිල් නරේන් කඩුලු 3ක් දවාලීය.කල්කටා - 159/6 (ඕවර20) ජැක් කලීස් 37, මනෝජ් තිවාරි 33, ඔයින් මෝගන් 31, ගෞතම් ගම්භීර් 26 (ප්‍රග්යාන් ඕජා 21/2, ලසිත් මාලිංග 25/2, මිචෙල් ජොන්සන් 26/2)මුම්බායි - 162/5 (ඕවර 19.5) ඩ්වේන් ස්මිත් 62, රෝහිත් ෂර්මා 34, කීරන් පොලාර්ඩ් 33 (සුනිල් නරේන් 17/3).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=s1304263</link>
    <topic>සහය දිවීමේ පිරිමි පිල ආසියානු ග්‍රොන් ප්‍රී තරගාවලියට කාන්තා පිල‍ තේරීම්  තරගයෙන් අසමත්</topic>
    <author>ප්‍රින්ස් ගුණසේකර‍</author>
    <content>ආසියානු ග්‍රොන් ප්‍රී මලල ක්‍රීඩා ශූරතාවලියට ශ්‍රී ලංකාවේ මීටර් 100x4 කාන්තා සහය දිවීමේ පිල සුදුසුකම් නොලැබීය. කොළඹ සුගතදාස ක්‍රීඩාංගණයේදී ඊයේ පැවැති කාලය මැනීමේ තේරීම් පරික්ෂණයේදී අවශ්‍ය කාලය වාර්තා කිරීමට අපෝසත්වීම හේතුවෙන් මේ තත්ත්වය උදාවුණි. ශ්‍රී ලංකා කාන්තා මිටර් 100x4 සහය දිවීමේ කණ්ඩායමට ජානී චතුරාංගනී, සුජානී බුද්ධිකා, බුද්ධිකා පද්මාංජලී හා නදීශානී වෙහෙරගොඩ ඇතුලත් වූ හ.ආසියානු ග්‍රොන් ප්‍රී තරගාවලියට සහභාගිවීමට මේ ක්‍රීඩිකාවන් සිවුදෙනා තත්පර 46.00කට අඩුවෙන් තරගය නිම කළ ද ඊයේ පැවැති කාලය මැනීමේ තේරීම් පරික්ෂණයේදී තත්පර 46.53ක් සටහන් කළහ. මේ අතර මිටර් 100x4 පිරිමි කණ්ඩායම අවශ්‍ය කාලය සටහන් කිරීමට සමත්වීමෙන් ආසියානු ග්‍රොන් ප්‍රී තරගාවලියට සහභාගිවීමේ අවස්ථාව උදාකර ගත්තේය.පිරිමි සහය දිවීමේ කණ්ඩායම ආසියානු ග්‍රොන් ප්‍රී තරගාවලියට සහභාගිවීමේ අවස්ථාව උදාකර ගැනීමට තත්පර 40.50කට අඩු කාලයක් වාර්තා කළ යුතු වූ අතර කාලය මැනීමේ තේරීම් පරික්ෂණයේදී තත්පර 40.47ක් සටහන් කිරීමට සමත්විය. පිරිමි මීටර් 100x4 සහය දිවිමේ තරගයට චානක නදීෂාන්, මොහොමඩ් සෆ්රාත්, හසාන් හසරංග හා ෂෙහාන් අඹේපිටිය සහභාගි වූහ. අතිරේක ක්‍රීඩකයා ලෙස ගිහාන් චාමර ග්‍රොන් ප්‍රී තරගාවලියට සහභාගි වෙයි.ආසියානු ග්‍රොන් ප්‍රී තරගාවලියට ශ්‍රී ලංකාවෙන් මලල ක්‍රීඩක ක්‍රීඩිකාවන් 25ක් පමණ සහභාගිවීමට නියමිතය.මැයි 4දා පළමු අදියර බැංකොක් හී දී, මැයි 8දා දෙවැනි අදියර චොන්බුරි හී දී හා තෙවැනි අදියර මැයි 12දා කොළඹ දී පැවැත්වීමට නියමිතය. වාර්ෂිකව පැවැත්වෙන ආසියානු ග්‍රොන් ප්‍රී මලල ක්‍රීඩා ශූරතාවලියට ආසියාවේ ප්‍රබල මලල ක්‍රීඩක ක්‍රීඩිකාවන් 250ක් සහභාගි වන අතර ශ්‍රී ලංකාවට තරගාවලිය ලැබුණේ වසර 10කට පමණ පසු වීම ද විශේෂත්වයකි.ආසියානු ග්‍රොන් ප්‍රී තරගාවලියේ ජයග්‍රාහකයන්ට රන්,රිදී හා ලෝකඩ පදක්කම් සමග මුදල් තෑගි පිරිනැමීම තවත් විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=s1304264</link>
    <topic>පාපන්දු ක්‍රීඩකයාට තරග 10ක් තහනම්</topic>
    <author/>
    <content>ලිවර්පූල් පාපන්දු කණ්ඩායමේ ක්‍රීඩක ලුවිස් සුවාරිස්ට තරග 10ක් තහනම් කිරීමට යුරෝපා පාපන්දු සංගමය පසුගියදා තීරණය කළේය. චෙල්සී පාපන්දු පිලේ බ්‍රැනිස්ලෝ ඉවැනෝවික්ගේ අත සපාකෑමේ හේතුවෙන් ඔහුට මේ තහනම පනවා තිබේ.එංගලන්ත ප්‍රිමියර් ලීග් තරගමාලාව අතරතුර සිදුවූ මේ ආන්දෝලනාත්මක සිදුවීමෙන් පසු වරද පිළිගත් සුවාරිස් සිය තරග තහනම පිළිබඳ කිසිවක් ප්‍රකාශ කිරීමෙන් වැළකී සිටියේය.ස්වාධීන විනය කමිටුවක් මගින් සිදුකළ සුවාරිස්ගේ පරික්ෂණයේ ප්‍රතිළුල අනුව ඔහුට තරග 7ක තහනමක් පැනවිය යුතුව තිබූ බව ඇතැම් මාධ්‍ය වාර්තා කර තිබුණි. කෙසේවෙතත් ලිවර්පූල් කණ්ඩායමේ වැඩිම ගෝල රැස් කළ ක්‍රීඩකයා වන සුවාරිස්ට මේ තහනම හේතුවෙන් ප්‍රිමියර් ලීග් තරගාවලියේ ඉදිරියේ පැවැත්විමට නියමිත අවසන් තරග හතරත්, ලබන තරගවාරයේ පළමු තරග හයත් අහිමිවනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=s1304265</link>
    <topic>සචින්ගේ උපන්දින සතුට සුනිල් උදුරා ගනී</topic>
    <author/>
    <content>අයි.පී.එල්.තරගාවලියේ කල්කටා නයිට් රයිඩර්ස් පිල සමග තරගය පැවැති දිනයේ සිය 40 වැනි උපන්දිනය සැමරූ සුපිරි පිතිකරු සචින් තෙන්ඩුල්කර් කල්කටා පිලේ සුනිල් න‍රේන්ගේ පන්දුවකට ලකුණු 2කට දැවී ගියේය. එදින උදෑසන සිටම උපන්දින කේක් කපමින් අවිවේකී කාලයක් ගතකළ සචින්ට පස්වරුව එසේ කණගාටුවෙන් ගෙවා දැමීමට සිදුවීය.එදින කල්කටා නුවර ඊඩ්න් ගාඩ්න් පිටියට රැස්ව සිටි දහස් ගණනාවක ක්‍රීඩාලෝලීන් බලා සිටියේ උපන්දිනය සමරන සචින්ගේ සුපුරුදු පිතිහරඹය දැක බලා ගැනීමටය. එහෙත් පන්දු 6කට පමණක් මුහුණදුන් සචින් නරේන්ගේ පන්දුවක් කෙලින්ම කඩුල්ලේ වැදිමෙන් දැවී ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=s1304266</link>
    <topic>චැම්පියන් ලීග් තරගාවලියට පීටර්සන් නෑ</topic>
    <author>ලන්ඩන් (ඒ.එෆ්.පී.)</author>
    <content>එළැඹෙන අයි.සී.සී.චැම්පියන් ලීග් තරගාවලියට සහභාගි වන එංගලන්ත කණ්ඩායමට සුපිරි පිතිකරු කෙවින් පීටර්සන් ඇතුලත් නොවන බව එරට ක්‍රිකට් ආයතනය නිවේදනය කළේය. පීටර්සන්ට මේ තරගාවලිය අහිමිවූයේ දණහිසේ ආබාධයක් හේතුවෙනි.නවසීලන්තය සමග පසුගිය පෙබරවාරී මාසයේ පැවැති ටෙස්ට් තරගමාලාව අතරතුරදි පීටර්සන් දණහිසේ ආබාධයට ලක්වූ අතර ස්කෑන් පරික්ෂණයකට භාජනය කිරීමෙන් අනතුරුව ඔහුට සති 8ක පමණ කාලයක් විවේක ගැනිමට වෛද්‍යවරු උපදෙස් දී ති‍බේ. මේ හේතුවෙන් ඔහුට චැම්පියන් ලීග් තරගාවලියට පෙර පැවැත්වෙන නවසීලන්ත පිලේ එංගලන්ත සංචාරයේ ටෙස්ට් තරගමාලාවට ද සහභාගිවීමට අවස්ථාව නොලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=s1304267</link>
    <topic>වාරියපොළ කොට්ඨාස ක්‍රීඩා ශූරතාව ශ්‍රී සුමංගලයට</topic>
    <author>කටුපොත විශේෂ බී.ඒ.එන්.එස්.කුමාර</author>
    <content>වාරියපොළ අධ්‍යාපන කොට්ඨාස අන්තර් පාසල් මලල ක්‍රීඩා ශූරතාව අත්කර ගැනීමට වාරියපොළ ශ්‍රී සුමංගල ජාතික පාසල සමත්විය. එහි අනුශූරතාව හිමිවූයේ වාරිය‍පොළ ඥානෝදය මැදි විදුහල් පිලටය. ශ්‍රී සුමංගල ජාතික පාසල් ක්‍රීඩාංගණයේ පසුගියදා පැවැති මේ ක්‍රීඩා උළෙලේ ප්‍රතිඵල මෙසේය.19න් පහළ එල්ලේ ( බාලක) - ශූරතාව කටුපොත තිස්ස මැදි විදුහල, අනුශූරතාව අවුලේගම සංඝබෝධි මැදි විදුහල, 19න් පහළ එල්ලේ (බාලිකා) ශූරතාව අවුලේගම සංඝබෝධි මැදි විදුහල, අනුශූරතාව බයව කනිෂ්ඨ විදුහල, 19න් පහළ ක්‍රිකට් (බාලක) – ශූරතාව වාරියපොළ ශ්‍රී සුමංගල, අනුශූරතාව කටුපොත තිස්ස මැදි විදුහල,19න් පහළ ක්‍රිකට් (බාලිකා) - ශූරතාව වාරියපොළ ශ්‍රී සුමංගල, අනුශූරතාව වාරියපොළ ශ්‍රි සුමංගල, 19න් පහළ වොලිබෝල් (බාලක) ශූරතාව පාදෙණිය සුනන්ද මහ විද්‍යාලය, අනුශූරතාව වාරියපොළ ශ්‍රී සුමංගල, 19න් පහළ වොලිබෝල් (බාලිකා) - ශූරතාව මිනුවන්ගැටේ මහා විද්‍යාලය, අනුශූරතාව වාරියපොළ ඥානෝදය මැදි විදුහල, 19න් පහළ නෙට්බෝල් - ශූරතාව වාරියපොළ ශ්‍රී සුමංගල, අනුශූරතාව වාරිය‍පොළ ඥානෝදය මැදි විදුහල,17න් පහළ වොලිබෝල් (බාලක) ශූරතාව මිරිහානේගම කනිෂ්ඨ විදුහල, අනුශුරතාව බමුණාකොටුව ඉසිපතන මැදි විදුහල, 17න් පහළ වොලිබෝල් (බාලිකා) ශූරතාව තැඹිලිපොළ කනිෂ්ඨ විදුහල, අනුශූරතාව මිනුවන්ගැටේ මහා විද්‍යාලය, 17න් පහළ නෙට්බෝල් - ශූරතාව මහකෙළිය කනිෂ්ඨ විදුහල, අනුශූරතාව කැඩපත්වෙහෙර කනිෂ්ඨ විදුහල,15න් පහළ වොලිබෝල් (බාලක) -ශූරතාව වාරියපොළ ශ්‍රී සුමංගල, අනුශූරතාව කැඩපත්වෙහෙර කනිෂ්ඨ විදුහල, 15න් පහළ වොලිබෝල් (බාලිකා) - ශූරතාව වාරියපොළ ශ්‍රී සුමංගල, අනුශූරතාව පාදෙනිය මහා විද්‍යාලය, 15න් පහළ නෙට්බෝල් ශූරතාව ඊතණවත්ත මහා විද්‍යාලය, අනුශූරතාව වාරියපොළ ඥානෝදය මැදි විදුහල.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=s1304268</link>
    <topic>අන්තර් පළාත් කාන්තා ක්‍රිකට් උතුරුමැද අපරාජිතව ඉදිරියට</topic>
    <author>ෆවුස් මොහොමඩ්</author>
    <content>ඒකාබද්ධ කණ්ඩායමට එරෙහිව කඩුලු 7ක විශිෂ්ට ජයක් අත්කර ගත් උතුරුමැද පළාත් කණ්ඩායම මෙවර අන්තර් පළාත් කාන්තා විස්සයි20 තරගාවලියේ පිට පිට තුන්වැනි ජයත් වාර්තා කිරීමට ඊයේ එන්. සී. සී. පිටියේදී සමත්විය.පළමුව පන්දුවට පහරදුන් ඒකාබද්ධ කණ්ඩායම ඕවර 19.5කදී ලකුණු 80කට දැවී ගිය අතර පිළිතුරු ඉනිම ක්‍රීඩා කළ උතුරුමැද පළාත් කණ්ඩායම ඕවර 13.4කදී කඩුලු 3ක් පමණක් දැවී ජය ලැබුවේය. ප්‍රසාදනී විරක්කොඩි නොදැවී ලකු ණු 28ක් රැස් කිරීම‍ට සමත් වූවාය.ඒකාබද්ධ පිල – 80 (ඕවර 19.5) හසිනි පෙරේරා 20, නිලූකා කරුණාරත්න 13 (දුෂාන්ති දේදුණු 10/2, චන්දිමා ගුණරත්න 14/2)උතුරුමැද පිල – 81/3 (ඕවර 13.4) ප්‍රසාදනී විරක්කොඩි නොදැවී 28, අමා කාංචනා 26 (නීලිකා කුමාරි 12/2)මධ්‍යම පළාත් පිල සමග ඊයේ එන්.සී.සී.පිටියේ පැවැති තරගයෙන් එක් ලකුණක තියුණු ජයක් ලැබීමට දකුණු පළාත් කණ්ඩායම සමත්විය. පළමුව පන්දුවට පහරදුන් දකුණු පළාත් කණ්ඩායම ඕවර 18.1කදි ලකුණු 81කට දැවී ගියේය. යසෝධා මෙන්ඩිස් ලකුණු 35ක් ලබා වැඩිම ලකුණු සංඛ්‍යාව වාර්තා කළාය.ලකුණු 82ක ඉලක්කයක් හඹාගිය මධ්‍යම පළාත් කණ්ඩායම ඕවර 20 අවසානයේ රැස් කළේ ලකුණු 80ක් පමණි. ඉනෝකා රණවීර හා රංගිකා ප්‍රනාන්දු අතර කඩුලු 2 බැගින් බෙදී ගියේය.දකුණ – 81 (ඕවර 18.1) යසෝධා මෙන්ඩිස් 35, ඊෂානී ලොකුසූරිය 22 (සුගන්දිකා කුමාරි 14/4, අයේෂා සඳමාලී 7/2)මධ්‍යම – 80/9 (ඕවර 20) ශ්‍රීපාලී වීරක්කොඩි 20, චමරි පොල්ගම්පොල 19 (ඉනෝකා රණවීර 9/2, රංගිකා ප්‍රනාන්දු 17/2).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=f1304261</link>
    <topic>විදුලි අර්බුදයට මුල එපාප ආණ්ඩු කාලේ ගැසූ ගිවිසුම්</topic>
    <author/>
    <content>බඩු මිල අඩුකරන තුරු නොව වැඩිකරන තුරු අපි බලා සිටිමු. ඒ අය වැයට ය. බොහෝවිට අය වැය ලේඛනයෙන් බඩු මිල අඩුකරන අවස්ථා විරල ය. මොනවා නැතත් අරක්කු සහ සිගරැට් මිල හැමදාමත් අය වැයෙන් වැඩි කෙරේ. අපට මතක ඇති අන්දමට සිගරැට්ටුවක මිල සතයකින් අන්තිම මොහොතේ අඩු කළ එකම මුදල් ඇමැතිවරයා හැටියට ආචාර්ය ඇන්.ඇම්. පෙරේරාගේ නම ඉතිහාසයට එක් වී තිබේ.ඒ අතීත කතාව මෙසේ සටහන් කරන්නේ එය සුවිශේෂී සිද්ධියක් නිසා ය. 1970 සිට 1975 දක්වා මේ රටේ මුදල් ඇමැති ලෙස කටයුතු කළේ ආචාර්ය ඇන්.ඇම්. පෙරේරා ය.ඔහු ආකර්ෂණීය මෙන් ම කර්කෂ යෝජනා ද අය වැය ලේඛනවලට ඇතුළත් කළේ ය. එක් අය වැයකින් සිගරැට්ටුවක මිල සතයකින් වැඩි කිරීමට යෝජනා කළේ ය. විවිධ මාර්ග ඔස්සේ මේ ගැන ඉඟියක් ව්‍යාපාරිකයන්ට ලැබුණි. ඇමති මණ්ඩලයේ ඇතැම් ඇමැතිවරු සිගරැට් මිළ වැඩිකරන යෝජනාව හිතවත් ව්‍යාපාරිකයන් අතට පත් කළහ. ව්‍යාපාරිකයෝ රාජ්‍ය බැංකුවලින් ලක්ෂ ගණන් ණය ගෙන සිගරැට් තොග එකතුකර ගත්හ. මුදල් ඇමැති ලෙස ඇන්.ඇම්.මේ බව දැන ගත්තේ ය. ඔහු කළේ සිගරැට් මිල වැඩිකරන යෝජනාව ඇතුළු අනෙකුත් යෝජනා ගැන අය වැය ඉදිරිපත් කරන දා ඇමතිවරුද දැනුවත් කිරීමය. අය වැය ඉදිරිපත් කරන්නේ පස්වරු දෙකටය. ඇමති මණ්ඩලය රැස්වූයේ දහවල් දොළහට ය. ඔහු අය වැය ඉදිරිපත් කළේ ය.අය වැය යෝජනා ඉදිරිපත් කළේ පස්වරු 4න් පසුව තේ පානයෙන් පසුව ය. සිගරැට් මිල වැඩිකරන යෝජනාව වැසෙන්නට කොළ කැබැල්ලක් අලවා අතින් එහි සටහන් වූයේ සිගරැට්ටුවක මිල සතයකින් අඩු කරන බව ය. එය ඉදිරිපත් කරද්දී පාර්ලිමේන්තුව තුළ ඇතිවූයේ ප්‍රීති ඝෝෂාවකි.“සිගරැට් මිල සතයකින් අඩු කිරීමෙන් අහිමි වන ආදායම වැඩිකර ගැනීමට වැඩි වැඩියෙන් සිගරැට් බොන ලෙස මම ජනතාවගෙන් ඉල්ලා සිටිනවා.” ඇන්.ඇම්. එසේ කියද්දී යළිත් මැති සබය තුළ අත්පොළසන් හඬ පැතිර ගියේය. ව්‍යාපාරිකයෝ හොඳ පාඩමක් ඉගෙන ගත්හ.1975 දී ලංකා සමසමාජ පක්ෂ ආණ්ඩුවෙන් ඉවත් කිරීමට ගත් තීරණයට ඇන්.ඇම්. සිගරැට් මිල අඩු කළ යෝජනාවද හේතුවන්නට ඇත. දක්ෂයන් සහ ව්‍යාපාරිකයන් ගේ බලපෑම එයට මුල් වූ එක් හේතුවක් වන්නට ඇත.අය වැයෙන් බඩු මිල වැඩි කරන්නට යෝජනා නොකළ බොහෝ අවස්ථාවලදී ඇන්.ඇම්. බඩු මිල වැඩිකළේ ගැසට් මාර්ගයෙනි.භාණ්ඩ මිල වැඩි කිරීමේ අපූරු යෝජනාවක් ඉදිරිපත් කළේ 1970 සමඟි පෙරමුණු ආණ්ඩුවේ වැවිලි කර්මාන්ත ඇමති ආචාර්ය කොල්වින් ආර්.ද සිල්වා ය.රුපියල් 100ක් වූ කටු කම්බි හොණ්ඩරය කොල්වින් රුපියල් 300 දක්වා වැඩි කළේය. මෙයට විරෝධය මතුවූයේ ගොවීන්ගෙන්ය. එහෙත් කොල්වින් එය ගණන් ගත්තේවත් කටුකම්බි මිල වැඩි කිරීමට හේතු කීවේවත් නැත. එහෙත් පසුව කටුකම්බි හොණ්ඩරය රුපියල් 100 දක්වාම පහළ බැස්සුවේය. එක් රැස්වීමකදී කොල්වින් ඉතා උජාරුවෙන් කියා සිටියේ කටුකම්බි හොණ්ඩරයක මිල රුපියල් 200කින් අඩු කළ එකම ආණ්ඩුව සමඟි පෙරමුණු ආණ්ඩුව බවයි.දැන් විදුලිය බිල සියයට හැටකින් වැඩි කර තිබේ. හරි හමන් සටන් පාඨයක් නැතිව වේලි වේලි සිටි විපක්ෂයට කරන්ට් වැදුණා සේ දඟලන්නට විය. එක්සත් ජාතික පක්ෂයේ මන්ත්‍රීවරුන් මැතිසබය තුළ විරෝධතා පළ කොට මැති සබය දෙවරක්ම කල් දැමුවේය. පළාත් සභා මන්ත්‍රීවරු හුළු අතු අතට ගත්හ. මහ දවල් ඒවා දල්වාගෙන පාරේ පයින්ම ගියහ. ජනතා විමුක්ති පෙරමුණේ පෙත්සම් අත්සන් කරන්නට විය. ඒකක 120ට අඩුවෙන් විදුලිය පරිභෝජනය කරන පාරිභෝගිකයන්ගෙන් වැඩි කළ මිල අය නොකරන ලෙස හෙළ උරුමය යෝජනා කළේ ය. තවත් සංවිධානයක් උසාවි යන්නට තීරණය කළේය.මෙසේ විදුලිය බිලට විරෝධතා පළවෙද්දී ජනතාව තවමත් නිහඬ ය. හේතුව විදුලිබිල වැඩිවීම ගැන තවමත් ඔවුන්ට නිසි අවබෝධයක් නැති නිසා ය. හේතුව වැඩිවූ බිල තවමත් ජනතාව අතට පත් නොවීම ය. ආණ්ඩුව මිල වැඩි කරන්නට තීරණය කළේ මැයි 20 දා සිටය.විදුලි බිල වැඩි කිරීම ක්‍රියාත්මක කිරීමේදී ආණ්ඩුව ක්‍රමවත් ක්‍රියාමාර්ගයක් ගෙන පාරිභෝගිකයන් දැනුවත් කළේ නැත. ආණ්ඩුව එකක් කළේ ය, එනම් විදුලිය බිල වැඩි කිරීම ගැන මහජන අදහස් විමසීම ය. ජනතාවගෙන් සියයට 95ක් කීවේ “විදුලිය බිල වැඩි කරන්නට එපා” කියලාය. එහෙත් ජනතා අදහස් ගණන් ගත් බවක් නොපෙනේ. විදුලි බල මණ්ඩලය පාඩු ලබන ආයතනයකි. එසේ පාඩු ලබන්නට හේතු ද විවිධ ය. දැන් ඉතින් කවුරු විරුද්ධ වුණත් විදුලිය වැඩි කොට මණ්ඩලය ලබන පාඩුව අවම කර ගතයුතු බව විදුලිබල ඇමැතිනිය අන්තිම මොහොතේ කියා සිටියා ය.කෙසේ හෝ මේ අයුරින් දේශපාලන පක්ෂ තැනින් තැන විරෝධතා ‍ෙගන යනු ඇත. ජනතාව තවමත් නිහඬ ය.මැයි මාසය අවසානයේ වැඩි කළ විදුලි බිල ජනතාව අතට පත් වනු ඇත. එය බලන ඔවුන්ට තරමක තරහක් ඇතිවනු ඇත. හැමදේම ඉවසන ඔවුන්ට මෙයත් එක් සිද්ධියක් පමණක් වනු ඇත. විපක්ෂයටද හැමදාමත් හුළු අතු රැගෙන පාරවල් ගානේ යාම එපාවනු ඇත.ආවේගශීලීව ජයග්‍රාහීලීලාවෙන් ජනතාවට තම ශක්තිය පෙන්වීම දේශපාලන පක්ෂවලටත් ජනතාවටත් එපාවන දිනයක් තිබේ. හොඳම උදාහරණය ප්‍රජාතන්ත්‍රවාදී පක්ෂයේ සරත් ෆොන්සේකා ය. හිරෙන් නිදහස් වී ඔහු රටපුරා ජනතාව අතරට ගියේය. අර්ජුන රණතුංග සහ ටිරාන් අලස් ඔහුගේ අග්‍ර ශ්‍රාවකයෝ ලෙස දෙපස සිටියහ. රටපුරා ගිය සරත් ෆොන්සේකාට හති වැටුණේය. ජනතාවටද වැඩේ එපා විය.රටපුරා ගෙන ගිය සංදර්ශනය අවසන් වූයේ අර්ජුන සහ ටිරාන් සරත් ෆොන්සේකා තනි කිරීමෙනි. සරත්ට ඉතිරිවූයේ කැටගොඩ පමණි. පක්ෂය ලියාපදිංචිය කොට ජනතාව මුණ ගැසෙන්නට සූදානම් වූවා පමණි ජනතාව ඔහු සමඟ ආවේ නැත. ඒ නිසා ෂෝ එක නතර විය. ෂෝ එක දිගට ගියා නම් අවසානයේ කැටගොටද අයින් වී බලාසිටිනු ඇත.එජාපයට අතීතයඅමතකදවිදුලිබිල නැංවීම ගැන අද රට පුරා විරෝධතා පවත්වන මහ දවල් පන්දම්, ඉටිපන්දම් සහ හුළු අතු පත්තුකරගෙන යන එක්සත් ජාතික පක්ෂය අතීතය සිහිපත් කර ගන්නේ නම් තමන්ටම ලැජ්ජා සිතෙනු ඒකාන්ත ය. එක්සත් ජාතික පක්ෂයේ මෑත අතීතය ඒ තරමට කනගාටුදායකය. බලයේ සිටින විට හැමදේම විකුණාගෙන කන්නට කෙළ හලන ගජමිතුරන්ට උදව් කරන එක්සත් ජාතික පක්ෂය ජනතාව ගැන කඳුළු සලන්නනේත් රට ගැන දුක් වන්නේත් මැතිසබය මැදට පැන දඟලන්නේත් අතීතයේ කළ කී දේවල් නොදැන නොවේ. ඒවා සිහිපත් කර ගන්නට දැන් අකමැති නිසා ය.විදුලිබල මණ්ඩලය වළපල්ලට ගෙන යන්නට සියලු කටයුතුවලට පණ දුන්නේ 1993දී එජාප ආණ්ඩුව බව කියා සිටින්නේ කෙහෙළිය රඹුක්වැල්ල මහතාම විසිනි. පන්දම දල්වා ගෙන මැති සබය මැදට යන ජෝන් අමරතුංග මහතා මොහොතකට නතර වී 1993 අත්සන් කළ දීර්ඝකාලීන ගිවිසුම් සිහිපත් කර ගතතේ නම් අතිශයින්ම වැදගත් වෙයි.එදා ජාතන්තර මූල්‍ය අරමුදල, ආසියානු සංවර්ධන බැංකුව, ලෝක බැංකුව සමඟ අත්සන් කළ ගිවිසුම් තවමත් ක්‍රියාත්මකය. විසි අවුරුද්දකට වැඩි කාලයක් එම ගිවිසුම් ක්‍රියාත්මක ය. මේ තත්ත්වය යටතේ ඇතිවූ ප්‍රතිඵල භුක්ති විඳීමට සිදුවී ඇත්තේ වත්මන් ආණ්ඩුවටයි.විදුලි අර්බුදයට සම්බන්ධ ගැටලු සියයට 80ක්ම එම ගිවිසුම් නිසා සිදු වූවකි. ජනතාවට සහනයක් දෙන්නට එම ගිවිසුම්වල කාලය අවසන් විය යුතු බව ජෝන් අමරතුංග මහතාම රටට කියන්නේ ය. ඒ කටේ මසුරන් දැමිය යුතු ය. මෙම දුෂ්කර තත්වය යටතේ ශ්‍රී ලංකාව මුළු රටටම විදුලිය ලබා දී තිබේ.පන්දම් ඇල්ලීමත් පන්දම් දැල්වීමත් දේශපාලනයට සම්බන්ධ ක්‍රියාවකි. ඒ නිසා ඒවා උපයෝගී කරගෙන විරෝධතා පැවැත්වීම ගැන අපේ තරහක් නැත. ජනතාව ද කැමති වනු ඇත. එහෙත් 1993 විදුලි බල මණ්ඩලය වළපල්ලට දැමීමට ක්‍රියාකළ එක්සත් ජාතික පක්ෂය වත්මන් අර්බුදයේ ප්‍රධාන කොටස්කාරයකු බව අමතක නොකළ යුතු ය. බලයේ සිටින විට පිස්සු කෙළින එක්සත් ජාතික පක්ෂය යළි බලයට ඇවිත් කරන්නේ ඒ ටිකම ය. එජාපයේ අතීතය හොඳින් හඳුනන ජනතාව යළි කිසි දිනෙක ගිනි හුළු දල්වාගෙන යකා නැටුවත් බලය නම් දෙන්නේ නැත.මැයි දිනය ද ළඟයිමැයි දිනය සමරන්නට එක්සත් ජනතා නිදහස් සන්ධානය දැන් පෙළ ගැසෙමින් සිටී. ශ්‍රී ලංකාවේ පැවැත්වෙන දැවැන්තම මැයි රැලිය සහ පෙළපාළිය එය බවට පත්වනු ඇත. එක්සත් ජාතික පක්ෂය මැයි දිනය කණ්ඩායම් තුනකට බෙදී පවත්වන බව කියති. ජනතා විමුක්ති පෙරමුණ දෙකට කැඩී මැයි දිනය දෙපළක පවත්වනු ඇත. ප්‍රථම වතාවට සරත් ෆොන්සේකා ගහක් යට හෝ පන්සලක හෝ පදික වේදිකාවේ හෝ මැයි දිනය පවත්වනු ඇත. කාගෙ කාගේත් වැඩ බලන්නට ජනතාව බලා සිටිති. එක්සත් ජනතා නිදහස් සන්ධානයේ මෙවර මැයි දිනය වඩාත් වැදගත් වෙයි.විදුලිය බිල වැඩිකොට ජනතාවට තවත් බරක් දමා සිටින මොහොතක සාර්ථක මැයි දිනයක් පැවැත්වීමට සන්ධානය ක්‍රියා කරනු ඇත. රාජ්‍ය නායකයා ලෙසත් සන්ධානයේ නායකයා ලෙසත් මෙදා මැයි දිනයේ දී දෙන පණිවුඩය අතිශයින් වැදගත් වනු ඇත. කුමන විරෝධතා උද්ඝෝෂණ සහ පන්දම් පෙළපාළි ආවත් රාජ්‍ය නායකයා සතු ජනතා ශක්තිය මෙදා මැයි දිනයෙත් රටට ප්‍රදර්ශනය කරනු ඇත.අපෙන් සමුගත්ජයන්ත සහ කවුඩානේඅපේ සහෘදයෝ දෙදෙනෙක් මේ සතියේ අපෙන් සදහටම සමුගත්හ. එක් කෙනකු ගුවන්විදුලි නිවේදක ගීත රචක ජයන්ත රෝහණයි. අනෙකා සිළුමිණ හිටපු කර්තෘ කවුඩානේ පියදාස පෙරේරාය. දෙදෙනාම එක්සත් ජාතික පක්ෂ දේශපාලනයට ඇලුම් කළ දෙදෙනෙකි. දෙදෙනාම එකසේ මාධ්‍ය සගයන් ලෙස සියලු දෙනාටම සමීපය.ජයන්ත රෝහණ රසිකයෙකි. දක්ෂයෙකි. ඔහුගේ කටහඬ ගුවන් විදුලියට ගැළපේ. ඒ වගේම ඔහු කරන විහිළුවද රස විඳින්නට කිසිවකු අකමැති නැත. ජයන්ත හරි විවෘතය. කියන දේ එඩිතරව කියයි. ලියන දේ රසවත්ව ලියයි. මේ අපූරු මිනිසා කරන විහිළු අසා දැක සිනා නොවී සිටිය කිසිවකු නැත.පාර්ලිමේන්තුව වාර්තා කරන්නට යන අයට උදේ කැඳ ලැබේ. පෙනෙර, මුකුණුවැන්න, ගොටුකොළ ආදී වශයෙන් විවිධ කොළ වර්ග ඒ සඳහා යොදා ගනී.එක දවසක් ජයන්ත රෝහණ කැඳ බොමින් සිටියේ ය.“මොනවද රෝහණ අද කැඳ” සගයෙක් ඇසී ය.“අද ක්‍රෝටන්” රෝහණ ඇඟට පතට නොදැනී කීවේ ය.“ඇයි දැක්කෙ නැද්ද පාර්ලිමේන්තුව එහා පැත්තේ ක්‍රෝටන් වැටක් කපල තිබුණා” විමතියට පත් සගයා තවත් විමතියට පත් කරමින් රෝහණ කීය.කවුඩානේ සුන්දර මිනිසෙකි. ඔහු ලස්සන වගේම ලස්සනට ලියන්නේය. අවසාන කාලයේ පත්තර කලාවෙන් ඈත් වුවද ඔහු ඡ්‍යොතිෂයට සමීප විය.කෙසේ හෝ ජයන්තත් කවුඩානේත් එක ළඟ දිනවලදී එකම තැනකදී එක්වූහ. ඒ බොරැල්ල කනත්තේදී ය. අපි දෙදෙනාටම සුබ ගමන් යැයි ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>26</day>
    </date>
    <link>http://www.dinamina.lk/2013/04/26/_art.asp?fn=f1304262</link>
    <topic>එපා කියපු වැඩ සියල්ලම කරන්නේ පෝය දවසට</topic>
    <author>සංවාද සටහන</author>
    <content>බුදු දහම ආත්ම විමුක්තිය උදෙසා පමණක් නොව ලෞකික ජීවිතයේ සාර්ථකත්වයට ද මහෝපකාරී වන බව ශ්‍යාමෝපාලි වංශික මහා නිකායේ (ඌව පාර්ශවයේ) මහ නායක කැප්පෙටිපොළ සුභද්‍රාරාමය, පිළියන්දල බුද්ධාලෝක යන උභය මහා විහාරාධිපති අඹේවෙල පඤ්ඤාසාර මහ නාහිමියෝ දිනමිණ සමඟ සාකච්ඡාවකට එක්වෙමින් පැවසූහ. එම සාකච්ඡාව මෙසේ පෙළගස්වමි.පුද්ගලයෙකුගේ ලෞකික ජීවිතය සාර්ථක කර ගැනීමට බුදුදහමින් ලැබෙන පිටුබලය කෙබඳු ද?බුදුදහමට අනුව කෙනෙකුගේ ලෞකික මෙන්ම අලෞකික ජීවිත සාර්ථක කරගන්නා ආකාරය බුදුහාමුදුරුවෝ දේශනා කර තිබෙනවා. දිනක් එක්තරා ගිහි තරුණයෙක් බුදු හාමුදුරුවෝ මුණගැහෙන්න ගිහින් තමන් පංචකාම සම්පත්ති විඳීන්න කැමතියි. ලස්සනට ඉන්න කැමතියි. ඒ නිසා තමන්ට ගැළපෙන ධර්මයක් දේශනා කරන්න කියලා ආරාධනා කළා. එම ආරාධනය පිළිගෙන බුදුරජාණන් වහන්සේ එම තරුණයාට කරුණු කිහිපයක් පැහැදිලි කර දුන්නා. හොඳින් කාලාබීලා සැපසේ ජීවත්වෙන්න ඕනා නම් දහඩිය මහන්සියෙන් යමක් හරිහම්බ කරන්න.ඒ වගේම උපයාගත් දෙය නිකරුනේ නාස්ති නොකර අරපරිස්සම් කර ගන්න. සමාජයේ හමුවන විවිධාකාර මිනිසුන් අතරින් සත්පුරුෂයන්, කල්‍යාණ මිත්‍රයන් ඇසුරු කරන්න. බුදුරජාණන් වහන්සේ දේශනා කළ මේ ධර්මය එදාට පමණක් නොවෙයි අදටත්, හෙටටත් ගැළපෙනවා. අද අපේ රටේ බොහොමයක් ජනතාවගේ ජීවිත අසාර්ථක වී තිබෙන්නේ මේ ධර්ම මාර්ගය අනුගමනය නොකිරීම නිසයි. බුදු දහමට අනුව මෙලොව ජීවිත සාර්ථක කරගැනීමට නම් උට්ඨාන සම්ප්‍රදා, අරක්ඛ සම්ප්‍රදා, කල්්‍යාණ මිත්‍රතා, සවජීවිකතා යන කරුණුවලට අනුව ජීවත් වෙන්න ඕනා. නමුත් අද කීයෙන් කීදෙනා ද මේ දේවල් අනුගමනය කරන්නේ.අපේ රටේ මිනිස්සු වියපැහැදම් කරන්නේ තමන්ගේ ආදායම් තත්ත්වය අනුව නොවෙයි. සවජීවිකතා යන්නෙන් කියවෙන්නේ තමන්ගේ ආදායමට අනුව වියදම් කරන්න කියලයි. නමුත් එය අනුගමනය කරන බවක් පේන්න නැහැ. ඇතැම් අය ගෙදරට බඩු භාණ්ඩ ආදිය ගේන්නේ රටට ලෝකෙට පේන්න. පුහු මානය ඇතිව කටයුතු කරනවා මිසක් ඇතැම් අයට තමන්ගේ ආදායම පිළිබඳ අවබෝධයක් නැහැ.ඇතැම් නිවෙස්වල නිරන්තරයෙන් අඬදබර, කලකෝලාහල ඇතිවෙනවා. මෙවැනි තත්ත්වයක් උදාවෙලා තිබෙන්නේ ඇයි?පරීක්ෂණවලට අනුව මේ රටේ විවාහක අයගෙන් 80% වැඩි ප්‍රමාණයක් අසහනයෙන් පෙළෙනවා. ඇතැම්විට බිරිඳගේ ප්‍රශ්න, ස්වාමිපුරුෂයාගේ ප්‍රශ්න නැතිනම් දරුවන්ගේ ප්‍රශ්න. එවැනි පුද්ගලයන් අපි ළඟට ඇවිත් හිනාවෙන්න උත්සාහ කරනවා මිස හදවතින් හිනාවෙන්න ශක්තියක් ඒ අයට නැහැ.ඔවුන් ගත කරන්නේ බොහොම අසහනකාරී ජීවිතයක්. ඒකට ප්‍රධාන හේතුවක් තමයි අවබෝධයෙන් තොරව විවාහවීම. අපේ වැඩිහිටි පරපුර ඡ්‍යොතිෂය ඉතා ගරුකොට සැලකුවත් අද ඇතැම් අය ඒවා ගණන් ගන්නේ නැහැ. අවුරුදු පහක් යාළුවෙලා ඉඳලා බැදපු කෙනා මාස 6 වෙද්දී යුද ප්‍රකාශ කරනවා. ඒකට හේතුව අවබෝධයෙන් තොරව විවාහවීමයි. අවුරුදු පහක් ප්‍රේම කළාට ඒ කාලය තුළ සිදු කර තිබෙන්නේ දෙන්නාට දෙන්නා රවටා ගැනීමයි.එදා විවාහ දිවියට ඇතුළත්වීමට සිටින කුලකුමරියක් බුදුහාමුදුරුවෝ මුණ ගැසෙන්න ගිය අවස්ථාවේදී උන්වහන්සේ ඇයට ජීවිත කාලය මතක තියාගන්න කියලා වචන පහක් කියලා දුන්නා. පුප්බුට්ඨාහිනි - එයින් අදහස් කළේ ගෙදරක ගෘහණිය අනෙක් සියලු දෙනාට පෙර අවදි විය යුතුයි යන්නයි.පච්චානිපාතිනී – ඒ වගේම ගෘහණිය නින්දට යායුත්තේත් අනෙක් සියලුදෙනාටම පසුවයි. කින්කාරපටිච්චායිනී - නිතරම යමක් කිරීමට පෙර ස්වාමියාගේ අනුමැතිය ඇතිව සිදු කළ යුතුයි. ප්‍රියවාචිනී ගෘහණිය නිතරම අන් අය සමඟ සුහදව ප්‍රිය වචන කතා කරන්න ඕනා.ඒවගේම මනාවචාරිනී - තමන්ගේ ආත්ම ගෞරවය රැකගෙන ජීවත්වෙන්න. බුදුරජාණන් වහන්සේ දේශනා කළ මේ දහම් කරුණු අනුව ජීවත් වෙනවානම් ගෙවල්වල අඬදබර සිදුවෙන එක වළක්වා ගන්න පුළුවන්.බුදු දහම නිවන් අවබෝධය පිණිස හේතුවුවද බුදුරජාණන් වහන්සේ කිසිවිටෙකත් ලෞකික සැපය ප්‍රතික්ෂේප කර නැහැ නේද?බුදු හාමුදුරුවෝ ධර්මය දේශනා කළේ නිවන් දකින්නම නොවෙයි. පැවිදි සැපය ලබන්න හොඳීන් මහණදම් පුරන්න ඕනා වගේම ගිහි සැපය ලබන්න බුදුරජාණන් වහන්සේ දේශනා කළ ධර්ම කරුණු පිළිපදින්න ඕනා. බුදුරජාණන් වහන්සේ මේ සියලු දේට උපදෙස් දී තිබෙනවා. විශේෂයෙන් ගිහි සැපය නියමාකාරයෙන් ලබන්න, වාසනාවන්ත ජීවිතයක් ගත කරන්න බුදු හාමුදුරුවන්ගේ ධර්ම මාර්ගය අනුගමනය කළ යුතුයි.මේ ධර්මයට ආගමක් නියම නැහැ. බුදු දහමේ තිබෙන විශේෂත්වය තමයි මෙය බෞද්ධ අබෞද්ධ කාටත් පොදුයි. එදා බුදුහාමුදුරුවන්ගෙන් බණ අහන්න ආවේ බෞද්ධයෝ නොවෙයි. නමුත් ඒ අය බණ අහලා ධර්මය කෙරෙහි පැහැදිලා බෞද්ධයන් බවට පත් වුණා. බුද්ධ කාලේ බෞද්ධ කියලා වචනයක් තිබිලත් නැහැ.අද බොහෝ බෞද්ධයන්ගේ බෞද්ධකම නමට පමණක් සීමාවීම පිළිබඳ ඔබ වහන්සේගේ අදහස කෙබඳු ද?අපි නොයෙක් ආගමිකයන්ට දෝෂාරෝපණය කරනවා, අපේ රට අල්ලනවා, ජනගහණය වැඩි කරනවා කියලා. නමුත් ඒ අයට ආගමක්, ජාතිය ගැන කැක්කුමක් තිබෙනවා. ඔවුන් නියමිත වේලාවට ආගම අදහනවා. පොහොය දිනය නිවාඩු දිනයක් කළේ එදාටවත් බෞද්ධයන්ට පන්සල් යන්න. නමුත් අපේ මිනිස්සු තියෙන වැඩ ඔක්කොම යොදාගන්නේ පෝය දවසට. පුරාණේ සිට හතර පෝය ලෙස සැලකුවේ කරගෙන ආපු වැඩ කටයුතු නතර කරන අවස්ථාව හැටියටයි.පසුගිය අලුත් අවුරුදු උදාවේදිත් සංක්‍රාන්තිය එහෙමත් නැතිනම් නොනගතය කියලා වැඩ නවත්වන වේලාවක් තිබුණා. ඒ වේලාව යොදාගත්තේ පින්දහම් කරන්න පමණයි. ඒ වගේම තමයි පෝය දිනයක් තිබෙන්නේ කරගෙන ආපු වැඩකටයුතු තාවකාලිකව නතරකරලා ආගමානුකූලව ජීවත් වෙන්නයි. නමුත් අපේ අය එපා කියපු වැඩ ඔක්කොම කරන්නේ එදාට. මේ ආකාරයට දියුණු වෙන්න බැහැ.ඒ වගේම ඇතැම් අය ලංකාව කෑලි කඩන්න කතා කළත් දැනටමත් ලංකාව අපිට ඔරොත්තු නොදෙන මට්ටමට ඇවිත්. කවුරු අයිතිවාසිකම් කිව්වත් නියමාකාරයෙන් බැලුවොත් මේ පොළොවේ නියම අයිතිකාරයා බුදු හාමුදුරුවෝ. හත් අට වාරයක් උන්වහන්සේට මේ භූමිය පූජා වෙලා තිබෙනවා.උන්වහන්සේගේ භූමියේ ඉඳගෙන බොහෝ දෙනෙක් කරන්නේ උන්වහන්සේගේ අවවාදයට පටහැනි දේවල්. ඒ නිසයි ලංකාව දැන් අපිට ඔරොත්තු නොදෙන තතත්වයට පත්වෙලා තිබෙන්නේ.කෘෂිකාර්මික රටක් වෙන අපේ රටට වැස්ස අවශ්‍යයි. නමුත් අද වහින්නේ මිනිසාට විපත්ති දායක විදිහට. කුඹුරක් වැපුරුවොත් ඒක හේදිලා යන කල් වහිනවා. නැතිනම් වැස්ස ඇත්තේම නැහැ. ඒ නිසා අපි මේ තත්ත්වයන් තේරුම් ගෙන ගිහි පැවිදි දෙපාර්ශ්වයම තම තමන්ගේ වගකීම් නිසියාකාරයෙන් ඉටු කරන්න ඕනා.බෞද්ධයා කියන්නේ බුදුහාමුදුරුවෝ සරණගිය තැනැත්තා. බුද්ධාගම කියන්නේ සීල, සමාධි, ප්‍රඤ්ඤා යනාදියටයි. බෞද්ධයකු වෙන්න නම් අඩුම කරමින් සිල්පද පහවත් රකින්න ඕනා. අද සමීක්ෂණයක් කළොත් බෞද්ධයෝ දහසකින් කී දෙනාද පන්සිල් පද පහවත් රකින්නේ. අපි උදේ හවස පන්සිල් සමාදන් වෙනවා. මළගෙදරකට ගියත්, රැස්වීමකට ගියත් පන්සිල් සමාදන් වෙනවා. නමුත් සිල් පද සමාදන් වූ පමණින් ආරක්ෂා කරන අය ඉන්නවද? සීලයක් නැත්නම් බෞද්ධයෙක් වෙන්න බැහැ.ගිහි පිරිස ආගම, දහමින් ඈත්වීමට බලපෑ හේතු ලෙස ඔබ වහන්සේ දකින්නේ මොනවාද?ප්‍රධානම හේතුව තමයි ගිහි ජනතාව පන්සලෙන් ඈත්වීම, ඒ දේ සිදු වුණේ පෘතුගීසි ඉංග්‍රීසි පාලන සමයේ පටන්මයි. අද ඒ තත්ත්වය ඉතාම බරපතළ කාරණාවක් බවට පත්වෙලා. ගමේ මිනිස්සු හාමුදුරුවන්ට බනිනවා. හාමුදුරුවෝ ගමේ මිනිස්සුන්ට බනිනවා. දෙගොල්ලෝ දෙපැත්තකට වෙලා. ගිහියන් පන්සලෙන් ඈත්වීම නිසා දානමාන කටයුතු සඳහා හාමුදුරුවන්ටත් ආර්ථික පැත්තට යොමුවෙන්න සිදුවෙලා. ඉස්සර ගමේ පන්සලේ හාමුදුරුවන්ගේ වචනය තමයි ගමේම වචනය වුණේ.ඝණ්ඨාරය ගැහුවොත් මුළු ගමේම මිනිස්සු පන්සලට ආවා. අද ඝණ්ඨාරය ගැහුවොත් එන්නේ වයසක උපාසක අම්මලා කිහිපදෙනෙක් විතරයි. බුද්ධාගම තිබෙන්නේ වයසක අබල දුබල අයට නොවෙයි. සිද්ධාර්ථ කුමාරය බුදු වුණේ වයසට ගිහින් නොවෙයි. ඉස්සර අධ්‍යාපනය කේන්ද්‍රගත වුණේ පන්සල වටා. නමුත් විදේශිකයන් පන්සලින් අධ්‍යාපනය වෙන්කොට පාසල් ආරම්භ කළා. මේ නිසා අද දරුවන් තුළ ධර්ම ඥානය අඩුයි. දරුවන් තුළ පමණක් නොවෙයි වැඩිහිටියන් තුළ පවා ධර්ම ඥානයක් ඇත්තේ නැහැ.මේ ධර්ම ඥානය නොමැති නිසා තමයි ගිහි ජනතාව දකින දකින බුදුවරු පස්සේ දුවන්නේ. ඒ නිසා ගිහි පැවිදි දෙපාර්ශවයම මේ අවස්ථාවේදී අවබෝධයෙන් කටයුතු කළ යුතුයි. නැවතත් ගමේ විහාරස්ථානය, මුල්කොටගෙන අපේ සමාජය ගොඩනැඟිය යුතුයි. ගිහි ජනතාවට එදා වගේම අදත් භික්ෂූන් වහන්සේලාගේ නායකත්වය අවශ්‍යයි. එය ගිහි පැවිදි දෙපාර්ශයම අවබෝධ කරගත යුතු කාරණාවක්..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=n1304271</link>
    <topic>රත්රන් මිල පහත වැටීමෙන් උකස් අලුත් කරන්නෝ අමාරුවේ</topic>
    <author>විජයානි එදිරිසිංහ</author>
    <content>රත්රන් මිල පහත වැටීම නිසා ඒවා මිලදී ගන්නා ගැනුම්කරුවන්ට වාසිදායක තත්ත්වයක් ඇති වුවත්, බැංකු සහ වෙනත් ස්ථානවල රත්රන් උකසට තබා ඇති ගනුදෙනුකරුවන්ට එම මුදලට පොලී ගෙවීමේ දී වැඩිපුර රුපියල් දසදහසක මුදලක් ගෙවීමට සිදුවීම නිසා ඔවුහු බරපතළ ගැටලුවකට මුහුණ පා සිටිති.මේ යටතේ නව රන් මිල ගණන් අනුව උකසට තැබූ රන් භාණ්ඩයක් බේරා නොගෙන ඒ සඳහා පොලිය ගෙවා ගනුදෙනුව අලුත් කිරීමේ දී සෑම පවුමක් සඳහාම රුපියල් දස දහසක මුදලක් ගෙවීමට සිදුවී ඇත. ඊට හේතුව වී තිබෙන්නේ රන් පවුමක නව මිල රුපියල් දස දහසකින් අඩුවී තිබීමයි.රාජ්‍ය බැංකු, පෞද්ගලික බැංකු සහ පෞද්ගලික රන් බඩු උකස් ගන්නා ආයතනවල දළ වශයෙන් ලක්‍ෂ පනහකට වැඩි පිරිසක් රන් බඩු උකසට තබා තිබේ.රාජ්‍ය බැංකුවල රන් පවුමක් උකසට තබා මුදල් ලබා ගැනීමේ දී සාමාන්‍යයෙන් රුපියල් හතළිස් දහසක පමණ මුදලක් ගෙවනු ලබයි.පෞද්ගලික බැංකු ඒ සඳහා රුපියල් හතළිස් පන්දහසක් පමණ ගෙවයි.පෞද්ගලික උකස් ආයතන රන් පවුමක් උකසට තබාගෙන ගෙවනු ලබන මුදල් ප්‍රමාණය ආයතනයෙන් ආයතනයට වෙනස් වෙයි.රාජ්‍ය, පෞද්ගලික හෝ වෙනත් ආයතනවල රන් භාණ්ඩ උකසට තැබූ පිරිස් වැඩි වශයෙන් සිදු කරන්නේ රන් භාණ්ඩය බේරා ගෙන ගනුදෙනුව අවසන් නොකර එම ගනු දෙනුවට අදාළ පොලිය පමණක් ගෙවා වර්ෂයක් අවසානයේ ගනුදෙනුව අලුත් කිරීමයි. එහිදී රන් භාණ්ඩය වෙන්දේසි නොවී සුරක්‍ෂිත වෙයි.මෙහිදී වැඩිපුර රුපියල් දසදහස ගෙවීමට සිදුවී තිබෙන්නේ පොලී ගෙවා අලුත් කරන උකස් ගනුදෙනු සඳහා පමණි.පොලී සහ අදාළ මුදල ගෙවා රන් භාණ්ඩය අදාළ ආයතනයෙන් නිදහස් කැර ගන්නා ගනුදෙනු කරුවන්ට පවුමට වැඩිපුර රුපියල් දසදහසක් ගෙවීමට සිදු නොවේ.මෙසේ ගනුදෙනුකරුවන්ට වැඩිපුර මුදලක් ගෙවීමට සිදුවන්නේ ඇයිදැයි යන්න සම්බන්ධව ‘දිනමිණ’ රජයේ සහ පෞද්ගලික බැංකු ගණනාවකින් විමසනු ලැබිණි.එහිදී ඔවුන් හෙළිදරව් කෙළේ රන් මිල අඩු වීමට පෙර පවුමක් සඳහා ගෙවූ මුදලට වඩා රුපියල් දසදහසක් අඩු මුදලක් නව උකස් ගනුදෙනුවේදී ගෙවනු ලබයි.ගනුදෙනුව පොලී ගෙවා අලුත් කිරීමේදී ගනුදෙනුව සිදුවෙන්නේ රුපියල් දස දහසක් අඩු වෙනි. එහෙත් ගනුදෙනුව කලින් සිදුවී තිබෙන්නේ රුපියල් දස දහසක් වැඩියෙනි. ගනුදෙනුව පොලී ගෙවා අලුත් කිරීමේ දී එය තීරණය වෙන්නේ අඩුවූ මිල ගණන් යටතේ ය.එහෙත් කලින් සිදුවී ඇති ගනුදෙනුවේදී වැඩිපුර ගෙවා ඇති දස දහස නොලැබීමෙන් ආයතනයට පවුමකට රුපියල් දස දහසක පාඩුවක් සිදුවන නිසා මෙසේ ගනුදෙනුකරුගෙන් වැඩිපුර රුපියල් දස දහසක් අයකරන බවයි. මේ අනුව රන් පවුම් විශාල ප්‍රමාණයක් උකසට තබා ඇති ගනුදෙනුකරුවන්ට පොලිය සමඟ ලක්‍ෂ ගණනක් වැඩිපුර මුදලක් ද ගෙවීමට සිදුවී තිබේ.බලාපොරොත්තු නොමැතිව සිදුවී ඇති මෙම තත්ත්වයෙන් ගනුදෙනුකරුවෝ බරපතළ ගැටලුවකට මුහුණ පා සිටිති.මේ අතර මුල්‍ය ආයතනයක් ගනුදෙනුකරුවන්ගේ රන් බඩු උකසට තබාගෙන මුදලක් ගෙවා වසරක් අවසන වන විට ගනුදෙනුකරුට එම ගනුදෙනුව අවසන් වීමට යන බවට තුන් වරක් සිහි ගන්වා ලිඛිතව ලිපියක් යැවිය යුතු වෙයි.එහෙත් පෞද්ගලික බැංකු විශාල ප්‍රමාණයක් එසේ සිහිගැන්වීම් නොකිරීම නිසා වසරකට දහස් සංඛ්‍යාත ගනුදෙනුකරුවන්ගේ රන් භාණ්ඩ බැංකුවට සින්න වී ඇති බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=n1304272</link>
    <topic>උදයන් පුවත්පත ජාතිවාදය වපුරන හැටි මෙන්න</topic>
    <author>පණ්ඩුක සමරසේකර, රක්ෂණ ශ්‍රියන්ත</author>
    <content>උදයන් පුවත්පතට ප්‍රහාර එල්ල කෙළේ හමුදාව බව විපක්ෂ නායක රනිල් වික්‍රමසිංහ මහතා ඊයේ (26) යාපනයේදී කළ ප්‍රකාශය, එම පුවත්පතේ ප්‍රධාන සිරස්තලය ලෙස පළවී තිබුණු අයුරුයි මේ.මේ පිළිබඳව වෙනමම පරීක්ෂණයක් පැවැත්වුවද විපක්ෂ නායකවරයා වගකීමක් රහිතව එසේ ප්‍රකාශ කිරීම වරදක් බව යාපනයේ වැසියෝ පවසති. එය ජාතිවාදය ඇවිස්සීමක් බවද යාපනයේ වැසියෝ කියති.එයින් උතුරේ ජනතාව රජයේ හමුදාව සහ ආණ්ඩුව සමඟ කෙටවීම සඳහා විපක්ෂ නායකවරයා යාපනයේදී මේ ප්‍රකාශය කළ බව එම ප්‍රදේශයේ ජනතාව තවදුරටත් පවසති.උදයන් පුවත්පත දිනපතාම ජාතිවාදී ස්වරූපයේ පුවත් පළකරමින් උතුරේ ජනතාව යළිත් යුද්ධයකට ඇද දැමීමට කටයුතු කිරීම කනගාටුවට කරුණක් බවද විද්වත්හු පවසති.උදයන් පුවත්පතේ අයිතිකරුවන්නේ ටී. එන්. ඒ. මන්ත්‍රීවරයකුය.මෙයට පෙර අවස්ථා කිහිපයකදීම උදයන් පුවත්පත් කාර්යාලයට පහරදීම්, ගිනි තැබීම් සිදුවී ඇති අතර, ඒ සෑම අවස්ථාවකදීම රජයේ හමුදා වෙත වරද පටවා ඇඟ බේරාගැනීමේ පිළිවෙතක් එම පුවත්පත අනුගමනය කළ බව බොහෝ දෙනෙක් දන්නා කරුණකි.මේ පිළිබඳව අදහස් දක්වන උතුරේ ආඥාපති මහින්ද හතුරුසිංහ මහතා කියා සිටියේ උතුරේ ද්‍රවිඩ ජනතාව ශ්‍රී ලංකා හමුදාව සමඟ ගොඩනගාගෙන ඇති සුහදශීලී මිත්‍රත්වය පළුදු කිරීමේ අදහසින් උදයන් පුවත්පත ජාත්‍යන්තරය වෙත වැරැදි ප්‍රචාර ගෙනයනවා.එල්. ටී. ටී. ඊ. හිතවාදී දෙමළ ඩයස්පෝරාවේ ජාත්‍යන්තර හොරණෑවක් බවට පත්ව ඇති උදයන් පුවත්පත ටී. එන්. ඒ. පක්ෂය සමඟ ඍජුවම සම්බන්ධ වී ජාතිවාදය පැතිරවීමේ උත්සාහයක නිරතවන බවද දිනමිණ කළ විමසීමේදී හතුරුසිංහ මහතා පැවැසීය.දෙමළ ජාතිය වෙනුවෙන් පෙනී සිටිනවා යැයි කියාගන්නා ටී. එන්. ඒ. පක්ෂය ඔවුන් වෙනුවෙන් කිසිදු සහනදායී වැඩපිළිවෙළක් මෙතෙක් ක්‍රියාත්මක කැර නොමැති බවත්, ශ්‍රී ලංකා රජය මගින් ක්‍රියාත්මක කැර ඇති සහන වැඩපිළිවෙළවල් කෙරෙහි පැහැදුනු ද්‍රවිඩ ජනතාව සිංහල ජනතාව සමඟ සහයෝගයෙන් ක්‍රියාකරන බවද ශශ්‍රී ලංකා ආරක්ෂක හමුදාව ඔවුන්ගේ පරම මිතුරන් බවට දැන් පත්වී ඇති බව හේ පැවසීය.උදයන් පුවත්පතට ප්‍රහාර එල්ලකිරීම සම්බන්ධයෙන් විපක්ෂ නායකවරයා කළ ප්‍රකාශය ඉතාමත් සාහසික ප්‍රකාශයක් බවද ශ්‍රී ලංකා හමුදාවෙන් හෝ කිසිදු ආරක්ෂක අංශයකින් නොවිමසා එවැනි ප්‍රකාශයක් කිරීම පිළිකුළෙන් යුතුව හෙළාදකින බවද යාපනය ආඥාපතිවරයා වැඩිදුරටත් ප්‍රකාශ කෙළේය.යාපනයේ සාමාන්‍ය වැසියකු වන පී. දේවරාජ් මහතා මේ සිද්ධිය පිළිබඳව කියාසිටින්නේ උතුරේ සංවර්ධනය නොරුස්සන ටී. එන්. ඒ. එක තම දේශපාලනයේ බංකොලොත්භාවය මේ හරහා ඉදිරියට ගෙනඒමට උත්සාහ කරන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=n1304273</link>
    <topic>දුම්රිය වර්ජනයක්29-30 දෙදින තුළ</topic>
    <author>ශීලා උඩුවර හා අනුර ප්‍රේමලාල්</author>
    <content>දුම්රිය වර්ජනය මෙම 29 සහ 30 යන දිනයන්හි අනිවාර්යයෙන්ම පවත්වන බව දුම්රිය ශ්‍රේණිගත වෘත්තිය සමිති එකමුතුවේ කැඳවුම්කරු ජානක ප්‍රනාන්දු මහතා පැවසීය.තම ඉල්ලීම්වලට පිළිගත හැකිවිසඳුමක් නොලැබීම නිසා මෙම වර්ජනය සිදුකරන බව ඒ මහතා කීවේය.දුම්රිය රියැදුරු, නියාමක, පාලක, අධීක්ෂණ නිලධාරී මෙම වර්ජනයට එක්වන බව ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=n1304274</link>
    <topic>ද්වි පාර්ශ්වික ගිවිසුම් ගැන සොයන්න ජනපති නියෝගයෙන් වැඩපිළිවෙළක්</topic>
    <author>ධනුෂ්ක ගොඩකුඹුර</author>
    <content>රටවල් සමඟ අස්සන් තබා ඇති ද්විපාර්ශ්වික ගිවිසුම් සම්බන්ධයෙන් සෙයා බලා ඒවායින් නිසි ප්‍රයෝජන ගැනීමට වැඩපිළිවෙළක් සැකසිය යුතු බව ජනාධිපති මහින්ද රාජපක්ෂ මහතා ඊයේ (26) නියෝග ‍කළේය.මෙම ගිවිසුම් අස්සන් තැබීම සේම ඒවා ක්‍රියාත්මක කිරීමත් වැදගත් බව පෙන්වා දුන් ජනාධිපතිවරයා වෙනම නිලධාරියකු පත් කර එම ගිවිසුම්වලින් උපරිම ප්‍රයෝජන ගැනීමට කටයුතු කළ යුතු බව අවධාරණය කළේය.ජනාධිපතිවරයා මෙසේ උපදෙස් දුන්නේ වාර්මාර්ග හා ජල සම්පත් කළමනාකරණ අමාත්‍යාංශයේ ප්‍රගති සමාලෝචන රැස්වීමට ඊයේ එක්වෙමිනි. වාරිමාර්ග කළමනාකරණ අංශය, උමා ඔය ව්‍යාපෘති කාර්යාලය, ශ්‍රි ලංකා මහවැලි අධිකාරිය, ජල සම්පත් මණ්ඩලය ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශ්‍ය යන ආයතනවලින් සමන්විත අමාත්‍යාංශය පසුගිය කාලය තුළ ක්‍රියාත්මක කළ වැඩසටහන්වල ප්‍රගතිය සහ ඉදිරි සැලසුම් පිළිබඳව මෙහිදී සාකච්ඡා කෙරිණ‍.පැරැණි අය කළ කී දේවල පව් ගෙවන්නට සිදුව ඇත්තේ වත්මන් ආණ්ඩුවට බව පෙන්වා දුන් ජනාධිපතිවරයා විදුලිය සම්බන්ධයෙන් එදා ගැසූ ගිවිසුම්වලට බැනුම් අසන්නට සිදුව ඇත්තේ මෙම රජයට බවත් පැවසීය.‍දැනට ක්‍රියාත්මක මහා පරිමාණ යෝජනා ක්‍රම වන දැදුරු ඔය සහ රඹකැන් ඔය ව්‍යාපෘති මෙම වසරේ ජූනි සහ අගෝස්තු මස විවෘත කිරීමට නියමිත බව ද මෙහිදී හෙළිදරව් කෙරිණ.විගනණ වාර්තාවල සඳහන් නිර්දේශ ක්‍රියාත්මක කළ යුතු බවත් එහි සඳහන් අඩුපාඩු නිවැරැදි කර ඇමැති මණ්ඩලය වෙත වාර්තා කිරීමට කටයුතු කළ යුතු බවත් ජනාධිපතිවරයා පැවසීය.ඇමැති මණ්ඩලය ගන්නා තීන්දු ඇතැම් ලේකම්වරුන් කියවන්නේවත් නැති බව පැවසූ ජනාධිපතිවරයා ඒ පිළිබඳ විමසූ විට එවැනි තීන්දුවක් ලැබුණේ නැතැයි පවසන බව ප්‍රකාශ කළේය. නිවැරැදි තීන්දු ගැනීමට නිලධාරීන් කිසිවිටෙක බිය විය යුතු නැති බව අවධාරණය ක‍ළ ජනාධිපතිවරයා එසේ නිවැරැදි තීන්දු ගන්නා නිලධාරීන් වෙනුවෙන් රජය සෑමවිටම පෙනී සිටින බව පැවසීය.චක්‍රලේඛ නිකුත් කරන්නේ වැඩ නතර කිරීමට නොව නිලධාරීන්ට පරිස්සම් සහගතව වැඩ කිරීමට බවත් හැම වැඩක්ම බදා නොගෙන සහෝදර නිලධාරීන් සමඟ බෙදාගෙන කිරීමට පුරුදු විය යුතු බවත් ප්‍රකාශ කළේය.වැව් රක්ෂිත, වාර්මාර්ග රක්ෂිත ආරක්ෂා කිරීමේ වැදගත්කම පෙන්වා දුන් ජනාධිපතිවරයා ඒවායේ අනවසර ඉදිකිරීම්, අල්ලා ගැනීම් නතර කිරීමට පියවර ගත යුතු බවත් අවධාරණය කළේය.ජලපෝෂක ප්‍රදේශ ආරක්ෂා කිරීම සම්බන්ධයෙන් වගකීම පැවරී ඇති නිලධාරීන් එකතු කොට ඒ සඳහා ඇමැති මණ්ඩල කමිටුවක් පත් කිරීමට කටයුතු යොදන බවත් ජනාධිපතිවරයා ප්‍රකාශ කළේය.වාරිමාර්ග යෝජනා ක්‍රම ක්‍රියාත්මක කිරීමේදී මිරිදිය මසුන් ආරක්ෂා කිරීම සඳහා විශේෂ අවධානයක් යොමු කරන ලෙසත් ජනාධිපතිවරයා අදාළ නිලධාරීන්ට උපදෙස් දුන්නේය.ඇමැතිවරුන් වන නිමල් සිරිපාල ද සිල්වා, බැසිල් රාජපක්ෂ, නියෝජ්‍ය ඇමැති ඩබ්ලිව්. බී. ඒකනායක, පාර්ලිමේන්තු මන්ත්‍රී සරත් වීරසේකර, ජනාධිපති ලේකම් ලලිත් වීරතුංග, වාරිමාර්ග අමාත්‍යාංශ ලේකම් අයිවන් ද සිල්වා මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=n1304275</link>
    <topic>මෙවර පොසොන් උලෙළජනපතිගේ ප්‍රධානත්වයෙන්</topic>
    <author>මිහින්තලේ සමූහ</author>
    <content>දෙදහස් තුන්සිය විසිවැනි පොසොන් උදාව ජනාධිපති මහින්ද රාජපක්‍ෂ මහතාගේ ප්‍රධානත්වයෙන් පැවැත්වීමට සියලු කටයුතු සූදානම් කෙරේ. මිහින්තලා පුදබිමේ දැනට කරන සංරක්‍ෂණ කටයුතු හා සංවර්ධන කටයුතු ශීඝ්‍රයෙන් කිරීමට පියවර ගෙන ඇත.මිහින්තලේ පූජා භූ®මිය තුළ පෙර තිබූ ශ්‍රී විභූතිය ඒ අයුරින් සංරක්‍ෂණ හා සංවර්ධන කටයුතු කිරීමට අවශ්‍ය ප්‍රතිපාදන ලබාදීම සඳහා ජනාධිපතිතුමාගේ උපදෙස් අනුව ආර්ථික සංවර්ධන ඇමැති බැසිල් රාජපක්‍ෂ මහතා කටයුතු කැර ඇත.මිහින්තලේ රජමහා විහාරාධිපති වලවාහැංගුන වැවේ ධම්මරතන හිමියන් සහ ආර්ථික සංවර්ධන නියෝජ්‍ය ඇමැති එස්. එම්. චන්ද්‍රසේන මහතා ජනාධිපතිතුමා සමඟ කරන ලද සාකච්ඡාවක ප්‍රතිඵලයක් වශයෙන් අක්කර පන්සිය අසූ දෙකක භූමි භාගයක් පුරා විසිරී ඇති ලොව ප්‍රථම අභයභූමිය වන මිහින්තලේ පූජා භූමිය සංරක්‍ෂණය කැර සංවර්ධනය කිරීමේ කටයුතුªවලට මාස කීපයකට පෙර ඇරඹිණි.ඒ අනුව ආරක්‍ෂක ලේකම් ගෝඨාභය රාජපක්‍ෂ මහතාගේ මගපෙන්වීම අනුව සිවිල් ආරක්‍ෂක දෙපාර්තමේන්තුවේ අධ්‍යක්‍ෂ ජනරාල් ආනන්ද පීරිස් මහතා සිවිල් ආරක්‍ෂක නිලධාරීන් දෙදහසක් යොදවා පුදබිමේ සංරක්ෂණ කටයුතු කළ අතර, සිවිල් ආරක්‍ෂක නිලධාරීහු දෙසීයක් මේ වනවිට අඛණ්ඩව පූජා භූමියේ සංරක්ෂණ කටයුතු කරමින් සිටිති.මිහින්තලා පුදබිමේ නටබුන් වූ ඓතිහාසික ස්ථාන යළි ස්ථාපිත කිරීමට හා ප්‍රතිසංස්කරණය කිරීම පුරාවිද්‍යා දෙපාර්තමේන්තුව කරමින් සිටින අතර මාර්ග ප්‍රතිසංස්කරණ කටයුතු ද සිදු කෙරිණි. මිහින්තලා පුදබිමේ සංවර්ධන කටයුතුවලට සමගාමීව මිහින්තලා පූජා භූමිය අවට ගම්මාන සංවර්ධනය කිරීමේ කටයුතු ද සිදු කරමින් පවතින අතර, පූජා භූමියේ දාන ශාලා ජල නළ පද්ධති වැසිකිළි කැසිකිළි ප්‍රතිසංස්කරණය කටයුතු මේ සමඟම සිදුවෙයි. පූජා භූමියේ පහළ මළුවේ අඹ උයනේ ඉදි කිරීමටත්, නව පොකුණ ඉදිකිරීමටත් උතුරු මැද ප්‍රධාන ඇමැතිවරයා රුපියල් දස ලක්‍ෂයක මුදලක් ද පරිත්‍යාග කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=n1304276</link>
    <topic>ජය පිරිත් දේශනයමැයි 9 වැනිදා කොළඹ දී</topic>
    <author>තිලක් පුෂ්පකුමාර සේනානායක</author>
    <content>රාජ්‍ය ආරක්‍ෂක අමාත්‍යාංශයෙන් රටට ජනතාවට සෙත්පතා වාර්ෂිකව සංවිධානය කරනු ලබන ජය පිරිත් දේශනය මැයි මස 9 වැනිදා බණ්ඩාරනායක ජාත්‍යන්තර සම්මන්ත්‍රණ ශාලාවේ දී පැවැත්වේ.එම ජය පිරිත් දේශනයට මල්වතු පාර්ශ්වයේ මහානායක තිබ්බටුවාවේ ශ්‍රී සිද්ධාර්ථ සුමංගල මහා නාහිමිපාණන් වහන්සේට ආරාධනා කිරීමට රාජ්‍ය ආරක්‍ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්‍ෂ මහතා උන්වහන්සේගේ නිල ආරාමයේ දී මල්වතු මහා නාහිමිපාණන් බැහැ දැක ආශීර්වාද ලබාගත්තේ ය.ශ්‍රී දළදා වහන්සේ වැඳ පුදා ගැනීමෙන් අනතුරුව රාජ්‍ය ආරක්‍ෂක ලේකම් ගෝඨාභය රාජපක්‍ෂ මහතා අස්ගිරි පාර්ශ්වයේ මහානායක උඩුගම ශශ්‍රී බුද්ධරක්ඛිත මහා නාහිමියන් ද බැහැදැක ආශීර්වාද ලබාගත්තේ ය. මෙම අවස්ථාවට ජාතික ආරක්‍ෂාව පිළිබඳ මාධ්‍ය මධ්‍යස්ථානයේ අධ්‍යක්‍ෂ ජනරාල් ලක්‍ෂමන් හුළුගල්ල මහතා ද දළදා මාලිගාවේ දියවඩන නිලමේ ප්‍රදීප් නිලංග දෑල මහතා ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=n13042711</link>
    <topic>දුමින්ද සිල්වාට පියා-සහෝදරයා ඇප වෙති</topic>
    <author>සිරන්ජනි කුමාරි</author>
    <content>භාරත ලක්ෂ්මන් ප්‍රේමචන්ද්‍ර මහතා ඇතුළු සිව් දෙනකු ඝාතනය කිරීමේ සිද්ධිය සම්බන්ධයෙන් චෝදනා ලැබ රක්ෂිත බන්ධනාගාරගතව සිටි පාර්ලිමේන්තු මන්ත්‍රී දුමින්ද සිල්වා මහතා රුපියල් 50,000ක මුදල් හා ලක්ෂ දහයක ශරිර ඇප මත මුදා හැරීමට කොළඹ අතිරේක මහේස්ත්‍රාත් රංගජීව විමලසේන මහතා ඊයේ (26) නියම කළේය.ඉකුත්දා (24) මහාධිකරණය මගින් ලබා දුන් ඇප නියෝගයකට අනුව මහේස්ත්‍රාත්වරයා මෙම නියෝගය කළේය.මෙහිදී පාර්ලිමේන්තු මන්ත්‍රී දුමින්ද සිල්වා මහතාට මහාධිකරණය මගින් නියම කළ ලක්ෂ පහ බැගින් වූ ශරීර ඇප දෙක වෙනුවෙන් ඔහුගේ පියා හා සෙහොයුරු කොළඹ අතිරේක මහේස්ත්‍රාත් රංගජීව විමලසේන මහතා හමුවේ අත්සන් තැබුවේ ඔහුන් ගොනු කරන ලද මෝසමක් අනුව නඩුව යළි කැදවු අවස්ථාවේදීය.ඔහුන් ඇප අත්සන් කිරීමෙන් අනතුරුව අධිකරණ රේජිස්ටාර්වරයා විසින් මන්ත්‍රීවරයාට ඇප කොන්දේසි කියවා දීම හා ඇප අයදුමට ඔහුගේ අත්සන් ලබා ගැනීමට කොළඹ නවලෝක රෝහල වෙත ගියේය.පැමිණිල්ලේ සාක්කිකරුවන්ට තර්ජනයක් හෝ බලපැමක් කළ බවට පැමිණිල්ලක් ලැබුණහොත් මන්ත්‍රීවරයාගේ ඇප අවලංගු කොට යළි රිමාන්ඩ් බාරයට පත් කරන බවට ද මෙහිදී ඇප කොන්දේසියක් පනවා තිබේ.සිංගප්පූරු එළිසබත් රෝහලේ ප්‍රතිකාර ලද මන්ත්‍රීවරයා ඉකුත් පෙබරවාරි මස 22 වන දින දිවයිනට පැමිණි අතර ඔහු දැනට කොළඹ නවලෝක රෝහලේ ප්‍රතිකාර ලබමින් සිටි.අධිකරණ වාර කිහිපයකදීම මන්ත්‍රීවරයාගේ සෞඛ්‍ය තත්ත්වය සඳහන් කරමින් විශේෂ ශල්‍ය වෛද්‍ය මහේෂි විජේරත්න මහත්මිය අධිකරණයට වෛද්‍ය වාර්තා ඉදිරිපත් කොට තිබිණි.ඔහුගේ සෞඛ්‍ය තත්ත්වය සළකා බලමින් මහේස්ත්‍රාත්වරයා ද නවලෝක රෝහල වෙත ගොස් මන්ත්‍රීවරයා රිමාන්ඩ්බාරයට පත් කළේය. භාරත ලක්ෂ්මන් ඝාතන සිද්ධිය සම්බන්ධයෙන් පසුගිය පෙබරවාරි මස දිනකදී නීතිපතිවරයා විසින් මන්ත්‍රීවරයා ඇතුළු පුද්ගලයන් 12දෙනකුට එරෙහිව අධිකරණය හමුවේ නඩු පැවරීය.එකී චෝදනා පත්‍ර විත්තිකරුවන්ට බාර දීමෙන් අනතුරුව ලඝු නොවන නඩු විභාගය ඉකුත් මාර්තු මාසයේ විභාගය ආරම්භ කෙරිණ. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=n1304277</link>
    <topic>රුහුණු මාගම්පුරයේ අලුත් සහල් මංගල්‍යය මහ ඉහළින්</topic>
    <author>තිස්සමහාරාම විශේෂ, ඌව පළාත් සමූහ, හම්බන්තොට දිස්ත්‍රික් සමූහ</author>
    <content>රුහුණු මාගම් පුරවරයේ අලුත් සහල් මංගල්‍යය තිස්ස මහා විහාර සෑරඳුන් අභියස 26 වැනි දින පෙරවරුවේ උත්කර්ෂවත් අන්දමින් පැවැත්විණ. අනුරපුර ජය ශ්‍රී මහා බෝ රඳුන් අභියස පැවැත්වෙන අලුත් සහල් මංගල්‍යට පමණක් දෙවැනි වන මේ අලුත් සහල් මංගල්‍යය ලංකා බැංකුවේ අනුග්‍රහය ඇතිව 18 වැනි වතාවටත් සංවිධානය කරන ලද්දේ කිරිඳි ඔය ඒකාබද්ධ ගොවි සමිති සංගමය ප්‍රමුඛ ගොවි සංගම් එකතුව විසිනි.තිස්ස මහාරාමයේ ප්‍රධාන වැව් පහ යට‍තේ කුඹුරුවල වී වගා කරන ගොවීන් 700 ක් පමණ තිස්සමහාරාමයේ සිට අලුත් සහල් හිස මත තබාගෙන අලි ඇතුන්ගෙන් සමන්විත පෙරහැරකින් චෛත්‍ය ඉදිරිපිටට පැමිණ මහා පාත්‍රය පුරවා සෑ රදුන්ට පූජා කළහ.මහනුවර අස්වැන්න දළදා මාලිගාවට පූජා කරන්නාක් මෙන් රුහුණු පුරවරයේ අලුත් සහල් පූජා කෙරෙන්න‍නේ තිස්සමහාරාම රජමහා විහාරයට බව හම්බන්තොට දිසාවේ ප්‍රධාන සංඝනායක මාතර කිරින්දබඩ විහාරාධිපති ආචාර්ය දේවාලේගම ධම්මසේන හිමියෝ මේ අවස්ථාවේ දී පැවසූහ.පසු ගිය කාලයේ මේ ස්ථානයේ තිබී අවුරුදු 2000ක් පැරණි වී මුට්ටියක් ලැබුණු බව සිහිපත් කළ උන්වහන්සේ, දේවානම් පියතිස්ස රජ දවස සිට තිස්සමහාරාමයේ වී නිපැයීමට සාධක තිබෙන බව සඳහන් කළහ.පාන් පරිභෝජනය නවතා දෙවේලක් බත් ආහාරයට ගැනීමට ජනතාව පුරුදු උනේ රජය ගෙන යන වැඩපිළිවෙළ නිසාවෙන් යැයි ආපදා කළමනාකරණ ඇමැති මහින්ද අමරවීර මහතා මේ අවස්ථාවට සහභාගී වෙමින් පැවැසීය.නව වී වර්ග හඳුන්වා දෙමින් වී වගාව කෙරෙහි ගොවීන් උනන්දු කරවීමට රජය ක්‍රියාකර ඇති බව ද වාරි මාර්ග යෝජනා 8 ක් සංවර්ධනය කළ රජය පොහොර හැකි තරම් අවම මිලට ලබා දුන්නේ මෙරට සහල් පරිභෝජනය ඉහළ නැංවීමට බව ද ඇමැතිවරයා පැවැසිය.ඇමැතිවරයා මෙසේ ද කීය. රජය ඉතිහාසයේ වැඩිම වී ප්‍රමාණයක් මිල දී ගත්තේ මේ කන්නයේ.රජයේ අවධානය යොමු වී තිබෙනවා අතිරික්ත සහල් පිටරට යැවීමට. වී ගොවියා ආරක්ෂා කර ගැනීමට රුපියල් මිලියන 500 ක බද්ධක් අය කිරීමට රජය තීරණය කර තිබෙනවා. සහල් අපනයනයෙන් රජයේ සහතික මිල වන වී කිලෝ ග්රෑම් එකක මිල රුපියල් තිස්දෙක තිස්පහ ඉක්මනා වැඩි මිලක් ලබා ගනිමින් ගොවීන්ගේ ආර්ථිකය ශක්තිමත් කිරීමට ලැබෙන පිටිවහල ඇමැතිවරයා පැසසුමට ලක් කළ යුතු බව අමරවීර මහතා වැඩි දුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=n1304278</link>
    <topic>උනවටුනේදී ප්‍රංශ කතකටඅතවර කළ ප්‍රංශ ජාතිකයා දැලේ</topic>
    <author>දකුණු පළාත් සංචාරක</author>
    <content>උනවටුනේ සංචාරක හෝටලයක ලැගුම්ගෙන සිටි ප්‍රංශ ජාතික කාන්තාවකට ලිංගික අතවර කිරීම සම්බන්ධයෙන් තවත් ප්‍රංශ ජාතිකයෙක් හබරාදූව පොලිසිය අත්අඩංගුවට ගෙන තිබේ.අතවරයට ලක්වූ කාන්තාව තවත් ප්‍රංශ ජාතික කාන්තාවක් සමඟ උනවටුනේ සංචාරක හෝටලයක නතර වී සිටින විට සැකකාර ප්‍රංශ ජාතිකයා මෙම කාන්තාවන් දෙදෙනාට රාත්‍රී ආහාරය සඳහා ආරාධනා කැර තිබේ.ඒ අනුව එක් ප්‍රංශ ජාතික කාන්තාවන් රාත්‍රී ආහාරයට ගියවිට ඇයට ලිංගික අතවර කොට රුපියල් දසදහසක මුදල් ද සොරකම් කළ බවට එම කාන්තාව ප්‍රංශ තානාපති කාර්යාලයට පැමිණිලි කැර ඇත. එම තානාපති කාර්යාලය ළමා හා කාන්තා කාර්යාංශයට කරන ලද දැනුම්දීමක් අනුව සැකකරු පෙරේදා (26) අත්අඩංගුවට ගෙන තිබේ.ගාල්ල ජ්‍යෙෂ්ඨ පොලිස් අධිකාරී ලලිත් පතිනායක මහතාගේ උපදෙස් මත හබරාදූව පොලිස් ස්ථානාධිපති අජිත් වලල්ලාවිට මහතා වැඩිදුර පරීක්‍ෂණ පවත්වයි. කාන්තා කොස්තාපල් පි‍්‍රයන්ති (1719) යන මහත්ම මහත්මීන් මෙම වැටලීම කැර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=n1304279</link>
    <topic>මව සහ දියණිය කැබ් රථයට යට කළ එජාප ප්‍රා. සභා මන්ත්‍රීට වැඩ වරදී</topic>
    <author>ප්‍රසාද් පූර්ණමාල්</author>
    <content>දංකොටුව ඇටියාවල ප්‍රදේශයේදී මවක සහ දියණියක කැබ් රථයකින් යටකර පලා යාමට උත්සහ කළ උඩුබද්දාව ප්‍රාදේශීය සභාවේ එජාප මන්ත්‍රීවරයකු ප්‍රදේශ වාසීන් අල්ලා දංකොටුව පොලීසියට භාර දී ඇතමෙහිදී කැබ් රථයේ සිටි දෙදෙනෙකු පලා ගොස් ඇති අතර පොලිස් අත්අඩංගුවට පත්ව ඇත්තේ උඩුබද්දාව ප්‍රාදේශීය සභාවේ එජාප මන්ත්‍රී අජිත් බණ්ඩාර නැමති අයෙකි. මෙම අනතුරෙන් තුවාල ලැබූ මව මීගමුව රෝහලට ඇතුලත් කර ඇති අතරල දියණිය දංකොටුව ප්‍රාදේශීය රෝහලේ ප්‍රතිකාර ලබයි.මේ පිළිබඳව දංකොටුව පොලීසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=n13042710</link>
    <topic>ලේක්හවුස්ඊ-ඇඩ්ප්‍රෝ අරඹයි</topic>
    <author>ශීලා උඩුවර</author>
    <content>අන්තර්ජාලය හරහා ලුහුඬු දැන්වීම් කෙලින්ම ක්ෂණිකව පුවත්පතට ලබාදීමට හැකි ප්‍රවර්ධන වැඩ සටහනක් ශ්‍රී ලංකාවේ සීමාසහිත එක්සත් ප්‍රවෘත්ති පත්‍ර සමාගම අරඹා තිබේ. ඒ යටතේ ආයතනයට බහුලව ලුහුඬු දැන්වීම් ලබාදෙන කාර්යක්ෂම පුවත්පත් අලෙවි නියෝජිතයන් දෙදෙනකුට ඊයේ (26) ලේක්හවුස් ආයතනයේදී පරිගණක යන්ත්‍ර බෙදා දුන්නේය.ඊ - ඇඩ්ප්‍රෝ ව්‍යාපෘතිය යටතේ මෙම පරිගණක යන්ත්‍ර ලබාදුන් අතර මේ වසර තුළදී තවත් විසිදෙනකුට මෙම යන්ත්‍ර ලබාදෙන බව ලේක්හවුස් ආයතනයේ සාමාන්‍යාධිකාරී අභය අමරදාස මහතා පැවසීය. ඉතා කාර්යක්ෂම බහුලව දැන්වීම් ලබාදෙන මොරටුව අලෙවි නියෝජිත එස්. සී. ඒ. විජේසේකර හා මහරගම එච්. යූ. පී. පී. ජයතිලක යන මහත්වරුන් වෙත මෙම පරිගණක පිරිනමන ලදී.සීමාසහිත එක්සත් ප්‍රවෘත්ති පත්‍ර සමාගමේ සභාපතිතුමාගේ පූර්ණ අනුග්‍රහය හා ආශිර්වාදය මත මෙම ව්‍යාපෘතිය ක්‍රියාත්මක කරන බවත් මේ නිසා ප්‍ර‍්‍රමාදයකින් තොරව දැන්වීම් ලබාදීමට හැකිවන බවත් අමරදාස මහතා පැවසීය. ඊ - ඇඩ්ප්‍රෝ ක්‍රමය 2011 නොවැම්බර් මාසයේදී හඳුන්වා දුන් අතර එය දැන් බාහිර ශාඛා කාර්යාලවලට හඳුන්වා දෙන බවත්, ඕනෑම ස්ථානයක සිට පරිගණක පද්ධතිය භාවිතා කිරීමේ හැකියාව මෙමගින් ලැබෙන බවත් සාමාන්‍යාධිකාරිවරයා සඳහන් කෙළේය.දැන්වීම් ලබාදීම හා දැන්වීම් ලබා පුවත්පත සකස් කිරීමේ තරගය ජයගත යුතු බව පැවසූ සාමාන්‍යාධිකාරිවරයා නව ක්‍රමය ඉතා පහසු ක්‍රියාවලියක් බව සඳහන් කෙළේය.අපතේ යන දැන්වීම් පවා මේ ක්‍රමය යටතේ නැවත ලබා ගැනීමට හැකිවන බවත් අමරදාස මහතා පැවසීය.මේ පිළිබඳව සේවකයනට දැනුමක් ලබාදීමට අවශ්‍ය නම් ඒ සඳහා නොමිලයේ පුහුණුව ලබා දෙන බවත් මෙතෙක් කාර්යාලයටම පමණක් සීමාවී සිටි සේවකයන් ඒ ඒ නගරවලට ගොස් ප්‍රවර්ධන කටයුතු සිදු කරන බවත් අමරදාස මහතා සඳහන් කෙළේය.මෙම පරිගණක යන්ත්‍රයක් රුපියල් 56,000ක් පමණ වෙයි. ශ්‍රී ලංකාවේ සීමාසහිත එක්සත් ප්‍රවෘත්ති පත්‍ර සමාගමේ ලේකම් කුමුදු ගුණවර්ධන, කර්තෘ මණ්ඩල අධ්‍යක්‍ෂ සීලරත්න සෙනරත්, නියෝජ්‍ය සාමාන්‍යාධිකාරිවරුන් වන වරුණ මල්ලවාරච්චි හා එම්. ඩී. ජයා ලුහුඬු දැන්වීම් කළමනාකාර සනත් විතාරණ, ඉංජිනේරු අංශයේ අජිත් කුමාර, මෙහෙයුම් අධ්‍යක්‍ෂ උපුල් දිසානායක යන මහත්වරු මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=n13042712</link>
    <topic>කෑගල්ලේ සිසුවා ඝාතනයේසැකකරු 6දා තෙක් රිමාන්ඩ්</topic>
    <author>සබරගමුව සමූහ, ගලිගමුව සමූහ</author>
    <content>ගෙල සිර කර මරණයට පත් කළ කෑගල්ලේ 7 හැවිරිදි පාසල් සිසුවාගේ ඝාතනයේ සැකකරු ලබන 6 දක්වා රක්ෂිත බන්ධනාගාර ගත කිරීමට කෑගල්ල මහේස්ත්‍රාත්වරයා ඊයේ (26) නියෝග කළේය.පසුගිය 23 දා රාත්‍රි 10ට පමණ පාළු නිවෙසක තිබී හමුවූ කෑගල්ල පොලිස් වසමේ නිල්මල්ගොඩ - මල්වත්ත කන්ද දිද්දෙනිය පදිංචිව සිටි ඩබ්ලිව්. පුෂ්ප කුමාර විජේකෝන් නමැති පාසල් සිසුවාගේ මරණය සම්බන්ධයෙන් කෑගල්ල පොලිසිය මල්වත්ත ජනපදයේ විශ්‍රාමික යුද හමුදා සෙබළකු අත්අඩංගුවට ගෙන තිබුණි.සැකකරුට එරෙහිව මේ වන විට තවත් අපචාර සිද්ධීන් ගණනාවක් පිළිබඳ පොලිසියට තොරතුරු ලැබෙමින් පවතින බව පොලිසිය පවසයි. මියගිය සිසුවාගේ අවසන් කටයුතු 26 දා පවුලේ සුසාන භූමියේදී සිදුකරනු ලැබූ අතර කිසියම් පිරිසක් විසින් සිද්ධියට සම්බන්ධ වූ සැකකරුගේ නිවෙසට ගිනි තබා ඇති බවද ගම්වාසීහු පැවසූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=r1304271</link>
    <topic>සබරගමුවේ සුවසෙත වෙනුවෙන්රුපියල් දසලක්ෂ 260ක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>මේ වසරේ සබරගමුව පළාත් සභාව මගින් සබරගමුව පළාතේ සෞඛ්‍ය කටයුතු නංවාලීමට රුපියල් මිලියන 260ක පමණ මුදලක් වෙන් කර ඇති බව සබරගමුව පළාත් සභාවේ ප්‍රධාන ඇමැති මහීපාල හේරත් මහතා පැවැසීය.මේ මුදල් කෑගල්ල හා රත්නපුරය යන දිස්ත්‍රික්ක දෙකෙහි රෝහල් වැඩි දියුණු කිරීම සඳහා වැය කිරීමට නියමිතය.මේ රෝහල් සංවර්ධනය කිරීමේ වැඩපිළිවෙළ අනුව කරවනැල්ල හා මාවනැල්ල යන රෝහල්වල වාට්ටු සංකීර්ණ ඉදිකෙරේ.මේ අතර දිස්ත්‍රික්කයේ ග්‍රාමීය රෝහල් හා වතුකරයේ ඇති රෝහල්වලද අඩු පාඩු සොයා බලා වැඩි දියුණු කිරීමට නියමිතය.මේ අතර දිස්ත්‍රික්කයේ ග්‍රාමීය රෝහල් වලද දැනට “හදිසි ඒකක” වාට්ටු නොමැතිකම නිසා හදිසි අවස්ථාවන් හිදී රෝගී ජනතාවට වෙනත් රෝහල් කරා ගෙන යාමට සිදුවී ඇති හෙයින් නොයෙකුත් දුෂ්කරතාවලට රෝගීන් පත් වන නිසා හදිසි ඒකක නොමැති ග්‍රාමීය රෝහල්වල පවා හදිසි ඒකක ඇති කිරීමට බලාපොරොත්තු වන බව පළාත් ඇමතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=r1304272</link>
    <topic>සබරගමුවේ ලෙඩ ගිලන් රථවලඅඩුපාඩු සැපිරීමට පියවර</topic>
    <author>මාවනැල්ල සමූහ පී. සෙනෙවිරත්න</author>
    <content>දැනට සබරගමුව පළාත් සභා බල ප්‍රදේශයේ රජයේ රෝහල් සඳහා ලබාදී ඇති ගිලන්රථ සියල්ල පළාත් සෞඛ්‍ය සේවා කාර්යාල වෙත ගෙනවුත් ඒවා සියල්ලෙහි පවතින අඩුපාඩු සපුරා පළාතේ ආයුර්වේද රෝහල් වෙතද ගිලන් රථ ලබාදීමට කටයුතු කරන බව එම පළාත් ප්‍රධාන ඇමැති මහීපාල හේරත් මහතා කීය.කෑගල්ල දිසා සෞඛ්‍ය සේවා මධ්‍යස්ථානයේ දී ඉකුත් සති අන්තයේ පැවති රජයේ රෝහල් සඳහා නව ගිලන්රථ ලබාදීමේ වැඩසටහන ක්‍රියාත්මක කළ අවස්්ථාවේ දී ප්‍රධාන ඇමැතිවරයා මේ බව කීය.ඒ මහතා මෙසේ ද කීය.බටහිර වෛද්‍ය සහ දේශීය වෛද්‍ය ක්‍රම ඔස්සේ ප්‍රතිකාර ලබා ගන්නා ජනතාවට නිසි පහසුකම් ලබාදෙන්න පියවර ගන්නවා. එම වැඩසටහන යටතේ පළාත් රෝහල්වලට ගිලන් රථ ලබා දුන්නා. එසේම පළාත් දේශීය වෛද්‍ය මධ්‍යස්ථානවල සේවා සපයනු ලබන වෛද්‍ය වරුන්ට ද අවශ්‍යතා මත ගිලන්රථ සේවා ලබා ගන්නට ද මම පහසුකම් ලබා දෙනවා.දැනට රජයේ රෝහල්වලින් ලබා ගන්නා ගිලන්රථ වල අඩුපාඩු සියල්ල සපුරා පළමුව එම ගිලන්රථ ආයුර්වේද ප්‍රතිකාර මධ්‍යස්ථානවලට ලබා දෙන්න අදහස් කළේ ඉකුත් දිනවල ආයුර්වේද වෛද්‍යවරු විසින්ද ගිලන් රථවල අවශ්‍යතාවක් ගැන මට කරුණු කියා සිටි නිසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=r1304273</link>
    <topic>අබලන් පාරේපයින් යන්න බැහැ</topic>
    <author>බෝපේ සමූහ යූ.ජී. තිලකරත්න</author>
    <content>පාදුක්ක මාදුලාව හනදියෙන් ඇති දාම්පෙ පාර අබලන් වී ඇත. එම ප්‍රදේශයේ ත්‍රීරෝද රථ රියැදුරන් පවසන්නේ් මේ මාර්ගයේ වාහනයකට තබා පයින්වත් යාමට අපහසු බවයි.එම නිසා මේ මාර්ගය ඉතා ඉක්මනින් අලුත්වැඩියා කර දෙන ලෙස ගම්වැසියෝ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=r1304274</link>
    <topic>මිරිස්වත්ත–වතුරුගම අතුරු මාර්ගයක්වැස්සට සේදිලා</topic>
    <author>ගම්පහ සංචාරක නිමල් ජයසිංහ</author>
    <content>මිරිස්වත්ත හන්දියේ සිට වතුරුගම මාර්ගයේ පළමු වැනි බෝක්කුව 1/1 අසල දකුණට ඇති අතුරු මාර්ගය කාලයක පටන් එම ප්‍රදේශයේ ගොවි ජනතාවගේ ගොවිතැන් කටයුතු සඳහා අවශ්‍ය උපකරණ ගෙනයාම, අස්වැන්න ගෙන ඒම සඳහා යොදා ගත් මාර්ගය වේ.අවට නිවාස කිහිපයක පදිංචිකරුවන්ට යාමට අපහසුවන සේ මේ මාර්ගය සෝදා පාළුවට ලක්වී ඇත. මෑතකදී මාර්ග සංවර්ධනයේ දී මේ 1/1 දරණ බෝක්කුව පළල් වුවද ඉන් අනතුරුව වර්ෂා දිනයන් හිදී, ගලා එන ජල කඳ ප්‍රදේශයේ ජනතාව භාවිතා කරන අතුරු මාර්ගයට ගලා ඒමෙන් ගැටලු සහිත තත්ත්වයක් උදාවී ඇත.එබැවින් හානියට පත්වන මාර්ගය කාපට් කර හෝ කොන්ක්‍රිට් කර දෙන ලෙස ප්‍රදේ්ශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=r1304275</link>
    <topic>අධි විදුලි ධාරිතාවයෙන්අගුරුවාතොට නිවාසවලට පාඩු</topic>
    <author>හොරණ මධ්‍යම විශේෂ</author>
    <content>හොරණ – අගුරුවාතොට මාර්ගය දෙපස නගර සභා සීමාවේ අධික විදුලිය ධාරිතාවක් නිසා නිවාස රැසක විදුලි භාණ්ඩවලට හානි සිදුවී තිබේ.විදුලි බල මණ්ඩලයේ හොරණ ඩිපෝවේ සේවකයන්ගේ නොසැලකිලිමත්කම නිසා සිදුවූ දෙයක් යැයි ප්‍රදේශවාසීහු චෝදනා කරති.විදුලි පංකා, ගුවන් විදුලි හා රූපවාහිනී යන්ත්‍ර, ශීතකරන, පරිගණක, දුරකථන ආදී විදුලි උපකරණ රාශියක් විනාශ වී ඇත. මේ පිළිබඳව ප්‍රදේශවාසීන් විසින් අදාළ පාඩුව පෙන්වා, දේශපාලන අධිකාරියට හා සේවා ආයතනයට ලිඛිතව දන්වා ඇතත් මේ වන තුරු පිළිතුරක් නැතැයි පැවසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=r1304276</link>
    <topic>යකඩ බටයක් හිස මත වැටීපාරේ ගමන් කළ අයකු මියයයි</topic>
    <author>උතුරු කොළඹ සමූහ ඒ. මදුරවීරන්</author>
    <content>ගොඩනැගිල්ලක් අසල විදුලි කනුවකට හේත්තුකැර බැඳ තිබූ යකඩ බටයක් , හදිස්සියේම බැම්මෙන් ගැලවී පාරේ ගමන් කළ පුද්ගලයෙකුගේ හිස මත ඇද වැටීමෙන් ,හෙතෙම තුවාල ලැබ මිය ගිය සිද්ධියක් කොළඹ ජාතික මහ රෝහලේ පැවැත්වූ මරණ පරීක්ෂණයේදී අනාවරණය විය.කොළඹ නාගරික අතිරේක හදිසි මරණ පරීක්ෂක එම්.අෂ්රප් රූමි මහතා විසින් මරණ පරීක්‍ෂණය පවත්වන ලදී. කොහුවල පොලිසියේ කොස්තාපල් සම්පත් (36838) මහතාගේ මෙහෙයවීම යටතේ සාක්කි දුන් විසි එක් හැවිරිදි ඩබ්ලිව් . ඒ. ඉරේෂ් සංජීව මහතා මෙසේ කීය.මගේ කඩය තිබෙන්නේ කොහුවල එස්. ද, එස්. ජයසිංහ මාවතේ. එදින සවස 6.30ට පමණ මම කඩය වසා ගෙදර යන්න සූදානම් වුණා. ඒ වේලෙහි තද සුළඟ සමඟ පොද වැස්සක් තිබුණා. එතැන “ලයිට්” කණුවක බැඳ තිබූ උස යකඩ බටයක් හදිසියේම බැම්මෙන් ගැලවී , වේදිකාව මත ගමන් කළ පුද්ගලයෙකුගේ හිස මත වැටෙණු දැක්කා.එම පුද්ගලයා එතැනම වැටුණා. කඩයේ සේවකයන් සමඟ මම තුවාලකරු ත්‍රීවිලරයකින් රැගෙන ගොස් කළුබෝවිල රෝහලට ඇතුල් කර ඉන් පසු අනතුර ගැන රෝහල් පොලිසියට දැනුම් දුන්නා. මේ තුවාලකරු කොළඹ ජාතික රෝහලට මාරු කර එවීමෙන් පසු මිය ගිය බව පසුව දැන ගත්තා. රෙදි පටියකින් බැඳ තිබූ මෙම යකඩ බටයේ බැම්ම බුරුල්වී බිමට පහත් වී ඇති බැව් පසුව දැන ගත්තා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=r1304277</link>
    <topic>රුපියල් 60කටකිරි දෙන්න බෑ</topic>
    <author>ඉංගිරිය මධ්‍යම ප්‍රියදර්ශනී කහවල</author>
    <content>ළමා ලේකම් කාර්යාලය විසින් ක්‍රියාත්මක “ජාතික කිරි වීදුරු” වැඩසටහන ඉංගිරිය ප්‍රාදේශීය ලේකම් කොට්ඨාසයේ පෙර පාසල් දරුවන් අතර ක්‍රියාත්මක කිරීමේදී බලවත් ගැටලුකාරී තත්ත්වයන් රැසක්ම උද්ගතවී තිබේ.තව ද ඉංගිරිය ප්‍රාදේශීය ලේකම් චම්පා උපසේන මහත්මිය, ඉංගිරිය ප්‍රාදේශීය සම්බන්ධීකරණ කමිටු රැස්වීමේදී හෙලි කළ කරුණුවලට අනුව, කිරි ලීටරයක් සඳහා ප්‍රවාහන වියදම් ඇතුළුව කිරි ගොවින්ට ලබා දෙන්නේ රුපියල් 60 ක මුදලක් බවත්, එම මුදලට කිරි ලබා දීම ගොවීන් විසින් ප්‍රතික්ෂේප කරන බවත් හෙළිදරව් විය.බැංකු සමඟ සම්බන්ධව ගනුදෙනු කිරීමට මෙම කිරි ගොවීන් එතරම් කැමැත්තක් නොදක්වන බව ද වාර්තා වන අතර, ඉංගිරිය ප්‍රාදේශීය ලේකම් කාර්යාලයේ අදාළ නිලධාරීන්ට මෙම කිරි ගොවීන් සොයාගෙන ඔවුන් අසලටම ගොස් අදාළ කටයුතු කිරීමට සිදුවීම නිසා රාජකාරි මට්ටමින් ඔවුන් මුහුණ දී ඇත්තේ ද බලවත් අපහසුතාවයකටය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=r1304278</link>
    <topic>ශාන්ත මේරි මාවතට නව වෙළෙඳසංකීර්ණයක්</topic>
    <author>මතුගම සංචාරක</author>
    <content>වසර එකහමාරකට ආසන්න කාලයක් මතුගම ශ්‍රවණාගාර භූමියේ තාවකාලික කූඩාරම් ඉදිකරගෙන සිටින මතුගම ශාන්ත මේරි මාවතේ වෙළෙඳුන්ට නව වෙළෙඳ සංකීර්ණයක් ඉදිකර දීමට මතුගම ප්‍රාදේශීය සභාව කටයුතු කරගෙන යයි.ප්‍රවාහන ඇමැති කුමාර වෙල්ගම මහතාගේ යෝජනාවක් අනුව පෞද්ගලික බස් රථ ගාල අසල මෙම වෙළෙඳ සංකීර්ණය ඉදිකිරීමට බලාපොරොත්තු වේ.මතුගම මහජන ක්‍රීඩාංගණය ආසන්නයේ ඉදිකර ඇති පැති බැම්ම දීර්ඝ කර ඒ ආසන්නයේ වෙළෙඳසල් ඉදිවේ.ප්‍රාදේශීය සභාවේ සභාපති එල්. පී. ලියනආරච්චි මහතාගේ මෙහෙයවීමෙන් ඉදිකිරීම් ආරම්භ වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=s1304271</link>
    <topic>ඔලිම්පික් ගිනිසිළුවසරසවි කෙළි බිමේ</topic>
    <author>ප්‍රින්ස් ගුණසේකර</author>
    <content>උපාධිය සමත්වී සමාජයට පිවිසෙන්නට පෙර, විශ්වවිද්‍යාල ශිෂ්‍ය ශිෂ්‍යාවන් තුළ නායකත්වයේ ශක්තිය වර්ධනය කිරීමේ අරමුණින් සංවිධානය කරන විශ්වවිද්‍යාල ක්‍රීඩා උළෙල ලබන 2දා පස්වරු 4ට ජනාධිපති මහින්ද රාජපක්ෂ මහතාගේ ප්‍රධානත්වයෙන් මොරටුව විශ්වවිද්‍යාල ක්‍රීඩාංගණයේදී ආරම්භ වේ.රටපුරා විශ්වවිද්‍යාල 14ක ක්‍රීඩක ක්‍රීඩිකාවෝ 5200ක් දින 11කදී එකම තැනකට එක්වන වටිනාම අවස්ථාව ලෙස මේ ක්‍රීඩා උළෙල සැලකේ.ලබන මස 2දා මොරටු සරසවි කෙළි බිමේ දැල්වෙන ඔලිම්පික් ගිනිසිළුව 12දා නිවීයන්නේ උපාධිය ලබන සිසු දරු දැරියන්ට ක්‍රීඩාවෙන් ලැබෙන වටිනාකමද එක් කරමිණි.වසර 1980දී පේරාදෙණිය විශ්ව විද්‍යාලයේ ශාරීරික අධ්‍යාපන අධ්‍යක්ෂ ලෙස්ලි හදුන්ගේ මහතාගේ මුලිකත්වයෙන් ආරම්භ වු ශ්‍රී ලංකා විශ්වවිද්‍යාල ක්‍රීඩා උළෙලට ක්‍රීඩා 13ක් ඇතුළත් වු අතර තරග ඉසව් 20ක් ක්‍රියාත්මක වුණි. අද 11වැනි වරට මේ ක්‍රීඩා උළෙල පැවැත්වීමට සුදානම් වන්නේ ක්‍රීඩා 22කදී තරග ඉසව් 35ක් ලෙස දැවැන්ත තරගාවලියක් ලෙසිනි.විශ්වවිද්‍යාල වින්තනයට අනුකූලව විශේෂිත වු ක්‍රමවේදයක් යටතේ සංවිධානය වන මෙවර ක්‍රීඩා උළෙල අති සාර්ථකව පැවැත්වීමට මොරටුව විශ්වවිද්‍යාලය උපරිමයෙන් කැපවී සිටින බව එහි උප කුලපති මහාචාර්ය ආනන්ද ජයවර්ධන මහතා පවසයි.මොරටුව විශ්වවිද්‍යාලය තුළ සරසවි කෙළි බිමේ ඔලිම්පික් ගිනිසිළුව දැල්වෙන්නේ වසර 18කට පසුව නිසා එය එම තක්ෂලාවේ තවත් ඓතිහාසික අවස්ථාවකි. පසුගිය වසරේ අගභාගයේ සිට මේ ක්‍රීඩා උළෙල පැවැත්වීමේ කටයුතුවලට මොරටු විශ්වවිද්‍යාලය සුදානම් වෙද්දී උසස් අධ්‍යාපන අමාත්‍යංශයේ අනුග්‍රහයෙන් ක්‍රීඩා උළෙලට අවශ්‍ය යටිතල පහසුකම් සංවර්ධනය කිරීම ද ආරම්භ වී ඇත.ඒ සඳහා රුපියල් මිලියන 50ක් පමණ වැය කිරීමට අපේක්ෂා කෙරේ. එම යටිතල පහසුකම් වලින් මේ ක්‍රීඩා උළෙල සාර්ථක වනවා සේම අනාගත විශ්වවිද්‍යාල සිසු දරුවන් ක්‍රීඩාවෙන් නිරෝගී පරපුරක් බිහි කිරීමේ උතුම් සංකල්පයද සාක්ෂාත් වේ.මෙවර විශ්වවිද්‍යාල ක්‍රීඩා උළෙලට මලල ක්‍රීඩා, පාපන්දු, බාස්කට්බෝල්, මාර්ග ධාවන තරග, ඔරු පැදීම, බර ඉසිලීම, බැඩ්මින්ටන්, වොලිබෝල්, බේස්බෝල්, නෙට්බෝල්, පිහිනුම්, මල්ලවපොර, කරාටේ, හොකී, එල්ලේ, ‍ටේබල් ටෙනිස්, චෙස්, ටයිකොන්ඩෝ, ක්‍රිකට් හා රග්බි යන ක්‍රීඩා ඇතුළත් වේ.මේ වනවිට ටෙනිස් ක්‍රීඩා තරග පවත්වා අවසන්වී ඇති අතර එහි ශූරතාව සත්කාරක ‍මොරටුව විශ්වවිද්‍යාලය හිමිකර ගැනීම පිළිබඳ එම විශ්වවිද්‍යාල සිසුහු සතුට පළ කරති. තරගාවලිය අවසානයේ පිරිමි අංශයේ සමස්ත ශූරතාව සත්කාරක මොරටුව විශ්ව විද්‍යාලට දිනාගැනීමට හැකි වෙතැයි ඔවුහු විශ්වාසය පළ කිරීමද තරගාවලිය පුරා උණුසුම වැඩිවීමට ප්‍රධාන හේතුවක් වනු නිසැකය.සත්කාරක මොරටුව විශ්වවිද්‍යාලය කාන්තා ශූරතාව දිනා ගන්නා බවට අනාවැකි පළකිරීමෙන් වැලකිසිටින් නේ එහි 6500ක් වන සරසවි සිසුන් අතුරින් කාන්තා ශිෂ්‍ය ප්‍රතිශතය අල්පවීම හේතුවෙනි.ප්‍රධාන තරග පැවැත්වෙන මොරටු විශ්වවිද්‍යාල ක්‍රීඩා පිටියට අමතරව හැව්ලොක් පිටියේ රගර්, ටෙනිස් සංගම් ක්‍රීඩා පිටියේ හා කොළඹ විශ්වවිද්‍යාල ක්‍රීඩා පිටිය ඇතුළු ස්ථාන කිහිපයක ක්‍රිකට් තරග පැවැත්වීමට සැලසුම් කොට ඇත.මෙතෙක් පැවැති විශ්වවිද්‍යාල ක්‍රීඩා අතුරින් ‍හොඳම ක්‍රීඩා උළෙල මේ වසරේ පැවැත්වීම උදෙසා ඉහළම තාක්ෂණය උපයෝගී කරගැනීමට ද කටයුතු යොදා ඇත. ක්‍රීඩා තරගවලට ඉදිරිපත්වන ශිෂ්‍ය ශිෂ්‍යාවන්ගේ ඇතුළත්වීමේ අයැදුම්පත් අන්තර්ජාලයෙන් ලබාගැනීමට මෙවර වෙනම වෙබ් අඩවියක් ක්‍රියාත්මක වු අතර තරගාවලිය පැවැත්වෙද්දී ප්‍රතිඵල එසැණින් යාවත්කාලීන කිරීමටද බලාපොරොත්තුවන බව සත්කාරක මොරටුව විශ්වවිද්‍යාලය පවසයි. එවැනි තාක්ෂණයක් භාවිතා කරනුයේ ලොව උසස් සංවිධානාත්මක ක්‍රීඩා උළෙලකදී පමණි.ශ්‍රී ලංකා විශ්වවිද්‍යාල ක්‍රීඩා උළෙල මගින් බිහිවන දක්ෂ ක්‍රීඩක ක්‍රීඩිකාවන් මේ වසරේ මොස්කව් හී පැවැත්වෙන ලෝක විශ්වවිද්‍යාල ක්‍රීඩා උළෙලට තෝරා ගැනීමටද නියමිතය.ලෝක විශ්වවිද්‍යාල ක්‍රීඩා උළෙලට ශ්‍රී ලංකාවෙන් ක්‍රීඩක ක්‍රීඩිකාවන් 68ක් මොස්කව් බලා පිටත්වීමට නියමිත හෙයින් ශ්‍රී ලංකා විශ්ව විද්‍යාල ක්‍රීඩා උළෙල තේරීම් තරගයක් ලෙස යොදා ගැනීමට හැකිව ඇත.උපාධිය මෙන්ම බාහිර ක්‍රියාකාරකම් කිරීමටද විශාල පෙළඹවීමක් කරන මේ ක්‍රීඩා උළෙලින් සියලු ජාතීන් අතර සහෝදරත්වයේ බැදීමක්ද අතිවේ. රටේ අනාගත නායකයන් ගොඩනැගීමේදී ඔවුන් තුළ සැලසුම් කිරීම හා ඒවා ක්‍රියාත්මක කිරීමේ නිර්මාණශිලී හැකියාව ගොඩනැගීම, ශාක්‍යතා වර්ධනය, ආකල්ප හා වටිනාකම් සංවර්ධනය මෙන්ම ලෝක‍ය හොඳින් දැකිය හැකි උපාධිධාරියෙකු බිහි කිරීම රජයේ ප්‍රතිපත්තිය වී ඇති හෙයින් එයට සැබෑ ඇරුථක් මේ ක්‍රීඩා උළෙලින් ලැබෙනු ඇති බව සැමගේ විශ්වාසයවී තිබේ‍.උසස් අධ්‍යාපන ඇමැති එස්.බී.දිසානායක මහතාගේ මඟ පෙන්වීම මත පැවැත්වෙන විශ්වවිද්‍යාල ක්‍රීඩා උළෙල මානව සම්පත ආරක්ෂා කිරීමේ වැඩ පිළිවෙළක තවත් පියවරක් බව පැහැදිලිය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=s1304279</link>
    <topic>කොල්කටා ක‍්‍රීඩකයෝ පංජාබ් පරාජය කරති</topic>
    <author/>
    <content>(2013-04-26 23:35pm)  අයි. පී. එල්.  කි‍්‍රකට් තරගාවලියේ 35 වැනි තරගය ලෙස කොල්කටාහිදී අද (26 වැනිදා) පැවැති තරගයේදී කොල්කටා නයික් රයිඩර්ස් පිල කඩුලූ 6 කින් කිංග්ස් XI පංජාබ් පිල පරාජය කිරීමට සමත් විය.ගෞතම් ගාම්බීර් නායකත්වය දෙන කොල්කටා පිල මෙවර තරගාවලියේ තරග 8 කදී ලැබූ තෙවැනි ජය මෙය වන අතර ප‍්‍රසාද ලකුණු සටහනේ 7 වැනි ස්ථානයේ පසු වෙයි.කොල්කටා පිල නියෝජනය කරන ශ්‍රී ලංකා පිට දඟ පන්දු යවන ක‍්‍රීඩක සචිත‍්‍ර සේනානායක සිය ඕවර හතරේදී නිලකුණු ඕවරයක් සමගින් ලකුණු 29 ක් ලබා දුන් අතර කඩුලූ ලබාගැනීමට නොහැකි විය.කිංග්ස් XI, පංජාබ් පිල  ඕවර 20 කදී කඩුලූ 6 ට 149 ඇඩම් ගිල්ක‍්‍රිස්ට් 27, මන්දීප් සිං 25, මනන් වොහ්රා 31, ඬේවිඞ් හසී 21, ගුර්කිරට් සිං නොදැවී 22, ජැක් කලිස් 14/2කොල්කටා නයික් රයිඩර්ස් පිල  ඕවර 10 කදී කඩුලූ 4 ට 150මන්වින්ඩර් බිස්ලා නොදැවී 51, ඉයන් මෝගන් 42, ජැක් කලිස් 37, අසාර් මහ්මූඞ් 35/3.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=s1304272</link>
    <topic>පාපැදි හා රට හරහා දිවීමේ තරග හෙට මාතලේ දී</topic>
    <author>අසෝක හිඳගොඩ මාතලේ දිසා විශේෂ</author>
    <content>ජාතික භාෂා හා සමාජ ඒකාබද්ධතා අමාත්‍යාංශය ජාතික සමගිය මුල් කරගනිමින් සංවිධානය කරන ජන වර්ණ පාපැදි සහ රට හරහා දිවිමේ තරග හෙට (28) මාතලේ නගරය කෙන්ද්‍ර කරගනිමින් පැවැත්වේ.පිරිමි පාපැදි තරගය මාතලේ සිට දඹුල්ල දක්වා ගොස් නැවත මාතලේ නගරයට පැමිණ අවසන් වේ.පිරිමි හා කාන්තා රට හරහා දිවීමේ තරග මාතලේ නගරයේ සිට වරකාමුර මාර්ග ඔස්සේ බලකඩුව දක්වා ගොස් කුඹියන්ගොඩ මාර්ගයෙන් මාතලේ නගරයට පැමිණීමට නියමිතය.මාතලේ දිස්ත්‍රික් සංවර්ධන කමිටු සභාපති පාර්ලිමේන්තු මන්ත්‍රී නීතිඥ ලක්ෂ්මන් වසන්ත පෙරේරා මහතාගේ මෙහෙයවීමෙන් පැවැත්වෙන තරගාවලියේ ජය සංකේත ප්‍රදානය ඇමැති වාසුදේව නානායක්කාර මහතාගේ ප්‍රධානත්වයෙන් මාතලේ හින්දු මහ විදුහල් ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=s1304273</link>
    <topic>දෝනි චෙන්නායි දිනවයි</topic>
    <author/>
    <content>මහේන්ද්‍ර සිං දෝනිගේ නායකත්වයේ ඉනිම හේතුවෙන් සන්රයිසස් හයිද්‍රාබාද් පිල සමග චෙන්නායිහිදී පැවැති තරගය කඩුලු 5කින් ජය ගැනීමට චෙන්නායි සුපර් කිංගස් කණ්ඩායම සමත්විය.ලකුණු 160ක ජයග්‍රාහී ඉලක්කයක් හඹාගිය චෙන්නායි පිල පන්දු දෙකක් ඉතිරිව තිබියදි තරගය ජයගනිමින් ප්‍රසාද ලකුණු සටහනේ දෙවැනි ස්ථානයට පත්වු අතර සන්රයිසස් පිල තෙවැනි ස්ථානයේ පසුවේ.තරගයේ වීරයා වු මහේන්ද්‍ර සිං දෝනි පන්දු 37කදී හතරේ පහර 7ක් සහ හයේ පහර 4ක් සමගින් නොදැවී ලකුණු 67ක් රැස්කිරීමට සමත්විය. මයිකල් හසී ලකුණු 45 ක් රැස් කළේය.කාසියේ වාසිය දිනා පළමුවෙන් පන්දුවට පහරදුන් සන්රයිසස් පිල ඕවර 20 අවසානයේ කඩුලු 6කට ලකුණු 159ක් රැස් කළ අතර ශිකාරි ධාවන් නොදැවී ලකුණු 63ක් වාර්තා කිරීමට සමත්විය.සන්රයිසස් හයිද්‍රාබාද්-159/6 (ඕවර 20) ශිකාර් ධාවන් නොදැවී 63, අශීෂ් රෙඩ්ඩි නොදැවී 36 (මෝහිත් ශර්මා 33/2, ‍ඩ්වේන් ‍බ්‍රාවෝ 37/2චෙන්නායි සුපර් කිංග්ස්-160/5 (ඕවර 19.4) මහේන්ද්‍ර සිං දෝනි නොදැවී 67, මයිකල් හසී 45 (අමිත් මිශ්රා 26/3).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=s1304274</link>
    <topic>සා.තෙරේසා - ලේක් හවුස්එල්ලේ තරගය හෙට</topic>
    <author/>
    <content>ඩබ්ලිව්.රේමන් ප්‍රනාන්දු අනුස්මරණ කුසලානය සඳහා වන තල්විල සාන්ත තෙරේසා ක්‍රීඩා සමාජය සහ කොළඹ ලේක්හවුස් ආයතන කණ්ඩායම අතර ප්‍රදර්ශන එල්ලේ තරග මෙම 28 වැනි ඉරුදින පෙ‍.ව 10.00ට තල්විල සාන්ත තෙරේසා ක්‍රීඩාංගණයේදී පැවැත්වේ.ලේක්හවුස් ආයතන පිල අනුර කුමාරද සාන්ත තෙර්සා කණ්ඩායම නිරෝෂන් චන්දන ලෝච් ද මෙහෙයවති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=s1304275</link>
    <topic>පුත්තලම එල්ලේ තරගාවලියට කණ්ඩායම් 106ක්</topic>
    <author/>
    <content>පුත්තලම දිස්ත්‍රික් එල්ලේ සංගමය මෙහෙයවන දිස්ත්‍රික් එල්ලේ තරගාවලිය මේ මස 28වැනිදා ආරම්භ කෙරේ. මූලික වටයේ තරග එදින වෙන්නප්පුව කොට්ඨාසයේ සහනගම ගැමුණු , උදාසිරිගම මිල්රෝයි ප්‍රනාන්දු , ලුණුවිල ප්‍රදීප, දංකොටුව ජයකොඩි හා මැල්ලව සේනානායක යන ක්‍රීඩාංගණයේදී පැවැත්වේ.පුත්තලම දිස්ත්‍රික්කය නියෝජනය කරමින් එල්ලේ ක්‍රීඩා සමාජ 106ක් මේ තරගාවලියට සහභාගි වන අතර එම ක්‍රීඩා සමාජවලට ඇඳුම් කට්ටල ලබාදීම වයඹ පළාත් අමාත්‍ය සනත් නිශාන්ත මහතා විසින් සිදුකරනු ලබයි.‍තරගාවලියේ ශූරතාව හා අනුශූරතාව දිනාගන්නා කණ්ඩායම්වලට මුදල් ත්‍යාග පිරිනමන බවත්, විවිධ දස්කම් දක්වන ක්‍රීඩකයන්ට ද ත්‍යාග පිරිනමන බවත් සංවිධායකයන් දන්වා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=s1304276</link>
    <topic>මැදමුලන වොලිබෝල් අද</topic>
    <author>තංගල්ල විශේෂ‍</author>
    <content>මැදමුලන රන්තරු ක්‍රීඩා සමාජය සංවිධානය කරන දිවංගත පාර්ලිමේන්තු මන්ත්‍රී ඩී.ඒ.රාජපක්ෂ ජන්ම දින අනුස්මරණ වොලිබෝල් තරගාවලිය අද (27) වීරකැටිය මැදමුලන රුහුණෝදාගම ක්‍රීඩාංගණයේදී පැවැත්වේ.දිවයිනේ ප්‍රසිද්ධ වොලිබෝල් කණ්ඩායම් රාශියක් එක්වන තරගාවලියේ අවසන් මහා තරග විදුලි ආලෝක ධාරා මධ්‍යයේ පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=s1304277</link>
    <topic>නිකවැරටිය මලල ක්‍රීඩා ශූරතාව මහසෙන් ජාතික පාසලට</topic>
    <author>බී.ඒ.එන්.එස් කුමාර කටුපොත විශේෂ</author>
    <content>නිකවැරටිය අධ්‍යාපන කොට්ඨාස අන්තර් පාසල් මලල ක්‍රීඩා උලෙළේ ශූරතාව දිනාගැනීමට නිකවැරටිය මහසෙන් ජාතික පාසල සමත්විය. එහි අනුශූරතාව දිවුල්ලෑගොඩ මහා විද්‍යාලයට හිමිවිය. තරගාවලියේ කණ්ඩායම් තරග ප්‍රතිඵල මෙසේය.එල්ලේ-බාලක- 1.නිකවැරටිය මහසෙන් ජාතික පාසල, 2.හීලෝගම මහා විද්‍යාලය, බාලිකා-1. නිකවැරටිය මහසෙන් ජාතික පාසල, 2.කබල්ලෑව කනිෂ්ඨ විද්‍යාලය.වොලි‍බෝල් බාලක අවු.19න් පහළ-1.නිකවැරටිය මහසෙන් ජාතික පාසල, 2.හීලෝගම මහා විද්‍යාලය, අවු.17න් පහළ-1.නිකවැරටිය මහසෙන් ජාතික පාසල, 2.කුඹුක්වැව කනිෂ්ඨ විද්‍යාලය, අවු.15න් පහළ-1. නිකවැරටිය මහසෙන් ජාතික පාසල, 2.කුඹුක්වැව කනිෂ්ඨ විද්‍යාලය. බාලිකා අවු.19න් පහළ-1.දිවුල්ලෑගොඩ මහා විද්‍යාලය, 2.නිකවැරටිය මහසෙන් ජාතික පාසල, අවු‍.17න් පහළ-1.දිවුල්ලෑගොඩ මහා විද්‍යාලය, 2.නිකවැරටිය මහසෙන් ජාතික පාසල, අවු.15න් පහළ-1. නිකවැරටිය මහසෙන් ජාතික පාසල, 2.දණ්ඩුවාව මහා විද්‍යාලය.නෙට්බෝල් අවු.19න් පහළ-1.නිකවැරටිය මහසෙන් ජාතික පාසල, 2.දිවුල්ලෑගොඩ මහා විද්‍යාලය, අවු.17න් පහළ-1.දිවුල්ලෑගොඩ මහා විද්‍යාලය, 2.නිකවැරටිය මහසෙන් ජාතික පාසල, අවු.15න් පහළ-1.දිවුල්ලෑගොඩ මහා විද්‍යාලය, 2.නිකවැරටිය මහසෙන් ජාතික පාසල.ක්‍රිකට් බාලක-1.නිකවැරටිය මහසෙන් ජාතික පාසල, 2.නිකවැරටිය ජයන්ති මහා විද්‍යාලය, බාලිකා-1.නිකවැරටිය මහසෙන් ජාතික පාසල, 2.කඹුක්වැව කනිෂ්ඨ විද්‍යාලය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=s1304278</link>
    <topic>මාතලේ මලල ක්‍රීඩා 29දා</topic>
    <author>අසෝක හිඳගොඩ මාතලේ දිසා විශේෂ‍</author>
    <content>මාතලේ අධ්‍යාපන කලාප අන්තර් පාසල් මලල ක්‍රීඩා තරගාවලිය‍ මේ මස 29දා සිට මාතලේ බර්නාඩ් අළුවිහාරේ ක්‍රීඩාංගණයේදී පැවැත්වේ.උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක මහතාගේ ප්‍රධානත්වයෙන් 29 වැනිදා ආරම්භ වන තරගාවලිය 30වැනිදා සහ මැයි 2, 3 දිනවලදී වයස් සීමා හයක් යටතේ ක්‍රීඩක ක්‍රීඩිකාවන් දෙදහසකගේ පමණ සහභාගීත්වයෙන් පැවැත්වීමට නියමිතය.තරගාලියේ ජය සංකේත ප්‍රදානෝත්සවය ප්‍රවාහන නියෝජ්‍ය ඇමැති රෝහණ දිසානායක මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>27</day>
    </date>
    <link>http://www.dinamina.lk/2013/04/27/_art.asp?fn=f1304271</link>
    <topic>උතුරට විසැදුම ආණ්ඩුව ළග ති‍යෙනවා</topic>
    <author>සාකච්ඡාකළේ චන්දන ජයවීර ජායාරූප නිශ්ශංක විජේරත්න</author>
    <content>උතුරේ වර්තමාන දේශපාලන තත්වය ගැන හා යුද්ධයෙන් පසු ප්‍රතිසංවිධානය වන දෙමළ සමාජය ගැන කිළිනොච්චි දිස්ත්‍රික්කයේ ශ්‍රී ලංකා නිදහස් පක්ෂ සංවිධායිකා ගීතාංජලී නගුලේශ්වරන් සමග කළ සාකච්ඡාවකි.*  ආසියාතික රටවල බොහෝ කාන්තාවන් පවුල් පසුබිම මත දේශපාලනයට පිවිසෙන විට එවැනි සම්බන්ධයකින් තොරව, ඔබ දේශපාලනයට සම්බන්ධවීමට බලපෑ හේතුව කුමක්ද?දේශපාලනය ගැන මට කවදාවත් උනන්දුවක් තිබුණේ නැහැ. මගේ ලෝකය පාසලයි. විදුහල්පතිවරියක් ලෙස ලැබුණු අත්දැකීම් එයට හේතු වුණා. මගෙන් ඉගෙනගත් දරුවන්ගේ මවුපියන්, ඥාතීන් එල්.ටී.ටී.ඊ.ය කප්පම් ගන්න පැහැරගත්තා. මරා දැමුවා. මෙවැනි අවස්ථා අනන්තවත් මම දැක්කා. ඔවුන් වෙනුවෙන් යමක් කළ යුතුයි කියන අදහස තිබුණත් කළ යුත්තේ කුමක්ද කියලා මට වැටහීමක් තිබුණේ නැහැ.1998 සිට 2009 දක්වා කාලයේදී පුද්ගලිකව මගේ ජීවිතයටත් යුද්ධයේ තිත්ත අත්දැකීම් රැසක් දැනුණා. මට දේශපාලනයට එන්න පෙළඹෙව්වේ මේ පසුබිමයි.* යුද්ධය නිසා පීඩාවට පත්වු, වැන්දඹුවන් වූ කාන්තාවන් රැසක් උතුරේ ජීවත් වෙනවා. ඔවුන් දේශපාලනිකව සංවිධානය කිරීමට අදහස් කළේ ඇයි?උතුරේ කාන්තාවන් 70,000කට යුද්ධය නිසා, ගෘහමූලිකයන් වෙන්න සිදුවුණා. ඔවුන් සියලු දෙනා වැන්දඹුවන් නොවෙයි. නමුත් නොයෙකුත් හේතූන් මත, ඒ කියන්නෙ ස්වාමි පුරුෂයා කැඩිච්ච පුටුවක් වගේ අත්පා බිඳී ගිය ආබාධිතයෙක් බවට පත්වීම නිසා එහෙම නැත්නම් රැකියාව කළ දරුවා බන්ධනාගාර ගතවීම නිසා පවුල් නඩත්තු කිරීමට සිදුවූ කාන්තාවන් 70,000ක් උතුරේ ජීවත් වෙනවා. මේ විදිහට විවිධ හේතු නිසා ඔවුන්ට සිය පවුල්වල වගකීම පැවරී තිබෙනවා.මේක යුද්ධයේ අවසන් මොහොතේ සිදුවූවක් නොවෙයි.ක්‍රමානුකූලව වසර තිහක් වැනි දීර්ඝ කාලයක් තුළ ඇතිවූ තත්ත්වයක්. මේ ගැන මම කියන්නේ අප හැබැහින් අත්විඳි තත්ත්වය දෙමළ ජාතික සංවිධානය වැනි අන්තවාදී පිරිස් ව්‍යාජ අර්ථකතන දෙන්න පාවිච්චි කරන නිසයි. වැරැදි දත්ත ලබා දෙන නිසයි. ඔවුන්ට බල දේශපාලනය සඳහා ඕනෑම නින්දිත ක්‍රියාවක් කරන්න පුළුවන්. යුද්ධයෙන් පීඩාවට පත් කාන්තාවන් හැටියට දෙමළ ජනතාවට මරු කැඳවූ ටී.එන්.ඒ. දේශපාලනයට විරුද්ධවීමේ ශුද්ධ වූ අයිතියක් මට තිබෙනවා. මා කාන්තාවන් මෙහෙයවන්නේ මේ අන්තගාමීත්වයට එරෙහිවයි.* ඔබේ දේශපාලනය සඳහා ශ්‍රී ලංකා නිදහස් පක්ෂය තෝරා ගන්න විශේෂ හේතුවක් තිබෙනවාද?ඒකට එකම හේතුව මහින්ද රාජපක්‍ෂ ජනාධිපතිවරයාගේ දුරදක්නා දැක්මයි. ඔහු කිව්ව දේ කරන නායකයෙක්. ඒ වගේ නායකයින් දේශපාලනයේදී විරලයි. ඔහුට යුද්ධය පැවැති අවස්ථාවේදී අන්තර් ජාතික බලපෑම්වලට වගේම දේශීය වශයෙන්ද විශාල පීඩනයක් එල්ල වුණා. නමුත් ඔහු ඒ කිසිම බලපෑමකට යටත් නොවූ අභීත නායකයෙක්.මම හිතන්නේ උතුරේ දෙමළ ජනතාවගේ ප්‍රශ්නයට පිළිගත හැකි විසඳුමක් ලබාදිය හැකි එකම නායකයා ජනාධිපතිවරයා පමණයි. රට බේරාගත් ජනනායකයා ලෙස ඔහු දෙන විසඳුම සෑම ජන වර්ගයක්ම පිළිගන්නවා. යම් තීරණයක් ගත් විට ස්ථිර අධිෂ්ඨානයක සිට එය ක්‍රියාත්මක කිරීමේ ගුණයක් ජනාධිපතිවරයාට තිබෙනවා. ඒ නිසා ඔහු සාධාරණයක් ඉටු කරන බව මට බය නැතිව ජනතාවට කියන්න පුළුවන්.* මැතිවරණ දේශපාලනය තුළ දකුණේ පවා කාන්තාවකට සාර්ථකවීමට අපහසු තත්ත්වයක, දැඩි ලෙස ගිලන්වූ උතුරේ දේශපාලනයට මුහුණ දෙන්න ඔබට තිබෙන ආයුධ මොනවාද?මේක ආයුධ නැතිව කරන සටනක්. මේ ගමන මට යන්න පුළුවන් වුණේ ආත්ම විශ්වාසය, අධ්‍යාපනය හා ධෛර්ය නිසයි. උතුර අතිශය සම්ප්‍රදායික සමාජයක්. කාන්තාවන් නිතරම විවේචනයට හා පීඩනයට ලක් වෙනවා.මේ පළාත්වල කාන්තාවන්ට ජීවත් වෙන්නේ මුළු ගැන්වෙලා. සංස්කෘතික හා කුල බේදීම් බරපතළ ලෙස දකින්න ලැබෙනවා. ඊලඟට තව පැත්තකින් අන්තවාදී දෙමළ ජාතිකවාදය. මේ සියල්ල නිවුන් සොහොයුරන් වගේ. ජාතිවාදී දේශපාලනය වෙනුවට ජාතික දේශපාලනය කිරීම පහසු නෑ. දෙමළ සමාජයේ “මාතා, පිතා, ගුරු දේවම්” (මව, පියා, ගුරුවරයා දෙවියන්ය) කියලා කියමනක් තිබෙනවා. කාන්තාවක්, ගුරුවරයෙක් දේශපාලනයට පැමිණීම ඔවුන් අනුමත කරන්නේ නැහැ. ඒ තත්ත්වය යටතේ මම ශ්‍රී.ල.නි.පයට බැදුණේ උතුරේ දෙමළ ජනතාවගේ ප්‍රශ්නයට විසඳුමක් දෙන්න පුළුවන් මේ පක්‍ෂයට නිසයි.* ඉන්දීය මහ කොමසාරිස් කාර්යාලය එරට නියෝජිතයන් පිරිසක් හා මෙරට දේශපාලන පක්‍ෂ අතර කිලිනොච්චියේදී සංවිධානය කළ සාකච්ඡාවක් ඔබේ මැදිහත්වීම නිසා කඩාකප්පල් වූ බවට මාධ්‍ය වාර්තා කළා එය ඇත්තක්ද?නැහැ. මම ඒ සාකාච්ඡාවට ගියේ බලහත්කාරයෙන් නොවෙයි. ඔවුන්ගෙන් ලැබුණු ආරාධනාවක් අනුවයි.* කවුද එතනට ඇවිත් හිටියේ?අපේ පක්‍ෂයෙන් මටත් යාපනයේ දිස්ත්‍රික් සංවිධායක අංගජන්ටත් ඔවුන් ආරාධනා කළා. ඊට අමතරව යාපනයේ නගර සභාවේ සභාපතිනියට හා දෙමළ ජාතික සංවිධානයේ සුමන්තිරන් හා අඩෙයිකලනාදන් මන්ත්‍රීවරුන්ට ආරාධනා කළා.ශ්‍රී.නි.ප.යේ යාපනයේ සංවිධායකවරයා ඔහු වෙනුවට නම්කර නියෝජිතයෙක් එව්වා. නමුත් ඔහුට සාකච්ඡා මේසයට වාඩිවෙන්න සංවිධායකයන් ඉඩ දුන්නේ නැහැ.මෙතැනදී ටී. එන්. ඒ. නියෝජිතයන් උත්සාහ කළේ දෙමළ ජනතාවගේ ප්‍රශ්න ගැන කතා කරනවාට වඩා තමන්ගේ පක්‍ෂය උලුප්පා දක්වන්නයි. ආණ්ඩුව හෝ ශ්‍රී.ල.නි.ප.ය නියෝජනය කරන්න එතැන හිටියේ මම විතරයි.ටී.එන්.ඒ. නියෝජතයන් සියලු දෙනා යුද්ධය තිබෙන අවස්ථාවේ දරුමල්ලෝ එක්ක හිටියේ රට.මම මගේ ජනතාව අතහැර ගියේ නැහැ. ඔවුන් කිව්වා වන්නියේ කාන්තාවන් මෙපමණ පිරිසක් වැන්දඹුවන්වෙලා තිබෙනවා. අතවරයන්ට ලක්ව තිබෙනවා. ඒවාට ඔබේ උත්තරය කුමක් ද කියලා ඇහුවා. මම මන්ත්‍රීවරයෙක් හෝ පක්‍ෂ නායකයෙක් නොවෙයි. මට දිය හැක්කේ මගේ සීමාව තුළ පිළිතුරක්. අපචාරයන්ට ලක්වූ දෙමළ කාන්තාවන් ගැන කතා කරන සුමන්තිරන් මන්ත්‍රීවරයා ලොකු ගණන්වලට අපචාරය කරන්නන් වෙනුවෙන් පෙනී සිටිනවා. මෑතකදී ඔහු එසේ දැරියන් කෙලෙසූ ඩයස්පොරාවේ සාමාජිකයෙක් වෙනුවෙන් පෙනී සිිටියා. මම ඔවුන් ගෙන් ඇහුවේ ඔබ මේ දෙකින් ඇත්තටම ජනතාව නියෝජනය කරන්නේ කොතැනකදී ද කියලයි. ඒකට ඔවුන්ට උත්තර නැති වුණා.* යුද්ධයේ අවසාන මොහොතේ සිදුවූ සිදුවීම් පරීක්‍ෂා කිරීමට අන්තර් ජාතික කොමිසමක් පත්කළ යුතු බවට දෙමළ ජාතික සංවිධානය විදේශ බලවේගවල සහය ඇතිව ගොඩනඟන මතයට ඔබේ ප්‍රතිචාරය කුමක්ද?මම දෙමළ පුවත්පත්, අන්තර්ජාල අඩවි ගැන ඉතාම උනන්දුවෙන් පරිශීලනය කළා. ඔවුන්ට දෙමළ ඊළම දිනාගැනීම සඳහා උපාය මාර්ග කිහිපයක් තිබුණා. සාමය පැවැති අවධියේ ඔවුන් පලස්තීනය සමඟ උතුරේ ජනයාගේ් ප්‍රශ්නය සන්සන්දනාත්මකව දක්වමින් ඊළම කරා ගමන් කළ හැකි උපාය මාර්ගයන් සමහර ඊළාම් න්‍යායධරයන් ඉදිරිපත් කළා.ඔවුන් පලස්තීනයේ හා උතුරේ ජීවිත හා දේපල හානි සංඛ්‍යාත්මකව දැක්වූවා. මෙපමණ ගණනක් සිවිල් වැසියන් මිය ගියහොත් එක්සත් ජාතීන් මෙම ප්‍රශ්නයට මැදිහත්ව විසඳුමක් දෙතැයි බලාපොරොත්තු වුණා.එල්. ටී. ටී. ඊ. මිනිසුන්ව මුල්ලෙවයික්කාල්වලට කැඳවාගෙන ගියේ ඒවගේ බලාපොරොත්තුවක් ඇතිවයි. එහෙම නැත්නම් ඔවුන්ට යුද්ධය සිදුවන අවස්ථාවේ කිලිනොච්චි හෝ වවුනියා පෙදෙස්වලින් සාමාන්‍ය ජනතාවට යාමට ඉඩදිය යුතුව තිබුණා. නමුත් එල්. ටී. ටී. ඊ. ය ආරක්ෂක පලිහක් ලෙස සාමාන්‍ය ජනතාව යොදා ගත්තා. ඔවුන් සිවිල් ජනතාවට ප්‍රහාර එල්ල කළා. මේ ගැන නිශ්චිත සාක්‍ෂි අපට තිබෙනවා. යුද්ධය පැවැති අවස්ථාවේ ටී. එන්. ඒ. හෝ අද දෙමළ ජනතාව වෙනුවෙන් කතා කරන කිසිවෙක් සාමාන්‍ය පුරවැසියන් පලිහක් ලෙස භාවිතා කිරීමට විරුද්ධ වුණේ නැහැ.* විපක්‍ෂය කියන්නේ උතුරේ පුරවැසියන් පහළොස් දෙනෙකුට එක් හමුදා සෙබළෙක් බැඟින් රඳවා සිටින බවයි. මෙය සත්‍යද?කන්කසන්තුරේ, යාපනය, පලාලි, කිලිනොච්චි වගේ තෝරාගත් ප්‍රදේශවල හමුදා කඳවුරු යුද්ධය ඈතිවීමට පෙර සිටම තිබුණා. යුද්ධය කාලයේදී ඒවායේ ආරක්ෂාවට උපකඳවුරු ඇති කළා. ඒවායින් ;බාහොමයක් දැන් ඉවත්කර තිබෙනවා. ඕමන්තේ හැර අනෙකුත් සියලුම මාර්ග බාධක ඉවත්කර තිබෙනවා. ඔවුන් මේ සංඛ්‍යාව ඉදිරිපත් කරන්නේ එක් බ්‍රිගේඩි එකකට සිටිය යුතු සෙබළුන් සංඛ්‍යාව කඳවුරු සංඛ්‍යාව අනුව ගණන් බලායි. මේ ගණන් හැදීම වැරැදියි. සෙබළුන් කඳවුරු වලට සීමාකර තිබෙනවා. ඔවුන් පිටතට රාජකාරිවලට යොදවන්නේ නැහැ. එය සාමාන්‍ය ජනතාවට කිසිම අයුරකින් බලපාන දෙයක් නොවෙයි.* යුද්ධයෙන් හානිවූ ජනතාවට වන්දි ගෙවීමේදී සිංහල හා මුස්ලිම් ජනකොටස්වලටද සාධාරණයක් ඉටු විය යුතු යැයි පවසන්නේ ඇයි?යුද්ධය නිසා හානි වුණේ දෙමළ ජනතාවට පමණක් කියන්න බැහැ. අපේ ජනතාවට වගේම සිංහල හා මුස්ලිම් ජනතාවගේත් ජීවිත හානි වුණා. දේපළ හානි වුණා. අවතැන් වුණා. වැලිඔය, යාපනය, බෝගස්වැව වගේ පළාත්වල හිටිය සාමාන්‍ය සිංහල මිනිස්සු මරා දැම්ම. මුස්ලිම් මිනිස්සු යාපනයෙන් ගියේ ලේ වගුරවන්නේ නැතිව. නමුත් සිංහල මිනිස්සුන්ගේ ලේ යාපනය පොළොවේ තිබෙනවා. ඒ නිසා ඔවුන් නැවත යාපනයේ පදිංචි නොකර මේ ප්‍රශ්නය විසඳන්න බැහැ.* නැඟෙනහිර පළාතේ ආණ්ඩුවේ පාර්ශවකරුවෙක් වන දේශපාලඥයෙක් ඉඩම් බෙදාදීමට උත්සාහ කළවිට ඔබ එය වැළැක්වූයේ ඇයි?උතුරේ හෝ නැඟෙනහිර හානි වූ ජනතාවට ඉඩම් හෝ වන්දි ගෙවීමක් සිදුවන වා නම් එය හානියට පත්වූ පදනම මත සිදු කළ යුතුයි. එහෙම නැතුව එක ජනකොටසකට පමණක් ඉඩම් බෙදාදීම නැවත ප්‍රශ්නයක් ඇති කිරීමක්. එය සිංහල හා දෙමළ සාමාන්‍ය ජනතාව දකින්නේ තමන්ට කළ අසාධාරණයක් විදිහටයි. ආණ්ඩුව සෑම විටම ක්‍රියා කරන්නේ සාධාරණ පදනමකයි. ඒ නිසා දේශපාලන පදනම ගොඩදාගන්න ආණ්ඩුවේ පදනම දියකරන්න දෙන්න බැහැ. මම විරුද්ධ වුණේ ඒ නිසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=n1304291</link>
    <topic>ෆුට් බෝලයෙන්කෝටි 50ක් ගහලා</topic>
    <author>ප්‍රින්ස් ගුණසේකර</author>
    <content>සුනාමි ව්‍යසනයෙන් පසු ශ්‍රී ලංකාවේ පාපන්දු ක්‍රීඩා පිටි සංවර්ධනයට ජගත් පාපන්දු සම්මේලනයෙන් ලැබුණු රුපියල් කෝටි 50ක ආධාර මුදල් නාස්තිකාර ලෙස වැය කොට ඇති බවට වාර්තා වෙයි.එම විශාල මුදල් ප්‍රමාණය ශ්‍රී ලංකාවට ගෙන්වාගෙන ඇත්තේ ශ්‍රී ලංකා පාපන්දු සම්මේලනය තුළ වෙනම ක්‍රියාත්මක වූ 'ගෝල් සංවර්ධන ව්‍යාපෘති කාර්යාලය' මඟිනි. ජගත් පාපන්දු සම්මේලනයෙන් වරින් වර එම මුදල් ගෙන්වාගෙන ඇත්තේ තමාගේ අස්සන හොරට යොදාගෙන බව ශ්‍රී ලංකා පාපන්දු සම්මේලනයේ ලේකම් ජ්‍යෙෂ්ඨ නියෝජ්‍ය පොලිස්පති උපාලි හේවගේ මහතා පවසයි.තම අනු දැනුමකින් තොරව අස්සන ස්කෑන් කොට ඊ මේල් මඟින් ජගත් සම්මේලනයට ලිපි යවා ඇති බව තහවුරු කරගත් බව හේවගේ මහතා පැවැසීය. මේ පිළිබඳ කරුණු විමර්ශනය කිරීම රහස් පොලිසිය මඟින් සිදුවිය යුතු බවද හේවගේ මහතා පෙන්වා දෙයි.මේ අතර ක්‍රීඩාංගණවලට වැය වූ මුදල්වල තොරතුරු හෙළි කිරීමෙන් වළකින ලෙස ඇතැම් පුද්ගලයන් බලපෑම් කළ නිසා තම ජීවිත වලට ආරක්ෂාව සපයන ලෙස රහස් පොලිසියට දැනුම් දුන් බව ශ්‍රී ලංකා පාපන්දු නව සභාපති රංජිත් රුද්‍රිගු මහතා පවසයි.මෙම රුපියල් කෝටි 50ක මුදල් ක්‍රීඩාංගණ 13ක් සංවර්ධනයට යොදාගෙන ඇති බවට ලෝක පාපන්දු සම්මේලනයෙන් සියලු තොරතුරු ලැබී ඇති බවත් එයින් බොහෝ ක්‍රීඩාංගණ තරඟයක් පැවැත්වීමට හෝ සුදුසු තත්ත්වයක නැති බවත් පාපන්දු නව සභාපති රංජිත් රුද්‍රිගු මහතා පවසයි.එහෙයින් මේ ගණුදෙනු හා ප්‍රමිතීන් සොයා බැලීමට අට දෙනෙකුගෙන් යුත් විමර්ශන කමිටුවක් පත්කළ බව රුද්‍රිගු මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=n1304292</link>
    <topic>සන්ධානයේ රට නඟන මැයි රැල්ල කැම්බල් පිටියේදී</topic>
    <author>ධනුෂ්ක ගොඩකුඹුර</author>
    <content>එක්සත් ජනතා නිදහස් සන්ධානයේ රට නඟන මැයි රැල්ල ලෝක මැයි දින සැමරුම් උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් බොරැල්ල කැම්බල් පිටියේදී මැයි මස 01 දින සවස 3.00 ට පැවැත්වේ.දහවල් 12. 30ට කොළඹ, නෙළුම් පොකුණ මහින්ද රාජපක්ෂ රඟහල අසලින් ඇරැඹෙන පෙළපාලිය ඩී. එස්. හන්දිය, බේස්ලයින් මාවත හරහා කැම්බල් පිටිය වෙත පැමිණිමට නියමිත බව කම්කරු ඇමැති ගාමිණී ලොකුගේ මහතා පැවසීය.කම්කරු ජනතාව වෙනුවෙන් කවදත් පෙනී සිටින නායකයකු වශයෙන් ජනාධිපතිතුමාගේ නායකත්වය යටතේ මෙවර මැයි දිනය සැමරීමට වෘත්තීය සමිති සූදානමින් සිටින බව ඇමැතිවරයා ප්‍රකාශ කළේය.ඇමැතිවරයා මෙසේ ප්‍රකාශ කළේ මැයි දිනය සම්බන්ධයෙන් කරුණු පැහැදිලි කිරීමට කොළඹ, මහවැලි කේන්ද්‍රයේදී ඊයේ (28) පැවැති මාධ්‍ය හමුවකට එක්වෙමිනි.පඩි පාලක සභා, වෘත්තීය සමිති හා කම්කරු අමාත්‍යාංශය එක්ව සියයට 40ක වැටුප් වැඩි වීමකට අවස්ථාව උදා වී ඇති මොහොතක මෙවර මැයි දිනය සැමරීමට කටයුතු යොදා තිබෙන බව පැවසූ ඇමැතිවරයා පඩි පාලක සභාවලට අයත් නැති ක්ෂේත්‍රවලට ද පඩි පාලක සභා පිහිටුවීමට කටයුතු යොදා ඇති බවත් පැවසීය.කොන්ත්‍රාත් පදනමෙන් සේවය කරන පිරිසගේ රැකියා සුරක්ෂිතතාව සම්බන්ධයෙන් විශේෂ වැඩපිළිවෙළ ක්‍රියාත්මක කර ඇති බවත් ඇමැතිවරයා ප්‍රකශ කළේය. විදුලි බිල සම්බන්ධයෙන් අදහස් දක්වමින් ඇමැතිවරයා ප්‍රකාශ කළේ ඒකක 90 සීමාව 120 ගෙන එන ලෙසට වැඩ කරන පන්තිය වෙනුවෙන් රජයෙන් ඉල්ලා ඇති බවයි.එසේම විදුලි බිල පාලනයට දීර්ඝකාලීන විසැඳුමක් ක්‍රියාත්මක කරන ලෙස රජයෙන් ඉල්ලා සිටින බවත් ඇමැතිවරයා පැවසීය.එක්සත් ජනතා නිදහස් සන්ධානයට සම්බන්ධ පක්ෂ වෙනම මැයි රැලි පැවැත්වීම සම්බන්ධයෙන් අදහස් දක්වමින් ඇමැතිවරයා පැවසුවේ එය මේ වතාවේ පමණක් සිදු වන්නක් නොවන බවයි. සන්ධානයේ සහෝදර දේශපාලන පක්ෂ මීට පෙරත් තම තමන්ගේ පක්ෂවල අනන්‍යතාව ආරක්ෂා කර ගනිමින් වෙනම මැයි රැලි පැවැත් වූ බවත් ඇමැතිවරයා කීවේය.බස්නාහිර පළාත් ආණ්ඩුකාර අලෙවි මවුලානා, ශ්‍රී ලංකා නිදහස් සේවක සංගමයේ ප්‍රධාන ලේකම් ලෙස්ලි දේවේන්ද්‍ර, ලංකා කම්කරු සමිති මධ්‍ය මණ්ඩලයේ ප්‍රධාන ලේකම් සෝමවීර චන්ද්‍රසිරි මහත්වරු ද මෙහිදී අදහස් දැක් වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=n1304293</link>
    <topic>උපන් මවු බිම වෙනුවෙන්සෑම විටම පෙනී සිටිමු</topic>
    <author>ධනුෂ්ක ගොඩකුඹුර</author>
    <content>අප සෑමවිටම උපන් මාතෘ භූමිය වෙනුවෙන් පෙනී සිටිය යුතු බවත් රටේ කීර්ති නාමය ආරක්ෂා කිරීම රටට ආදරය කරන සියලුදෙනාගේ වගකීම බවත් ජනාධිපති මහින්ද රාජපක්ෂ මහතා අවධාරණය කළේය.අප නියෝජනය කළ යුත්තේ ජාතියක්, ආගමක් හෝ පක්ෂයක් නොවන බව පෙන්වා දුන් ජනාධිපතිවරයා අප සැවොම ශ්‍රී ලාංකිකයන් ලෙස මාතෘ භූමිය වෙනුවෙන් යුතුකම් ඉටුකළ යුතු බව පැවසීය. ජනාධිපතිවරයා මෙසේ ප්‍රකාශ කළේ ශ්‍රි ලංකා නිදහස් පක්ෂ නීතීඥ සංගමය සංවිධානය කර තිබු සුහද හමුවකට එක්වෙමිනි.දශක තුනක් පුරා පැවති යුද්ධය අවසන් කිරීමෙන් පසු විශාල සංවර්ධන ක්‍රියාදාමයක් රටතුළ ක්‍රියාවට නංවා ඇති බව සඳහන් කළ ජනාධිපතිවරයා රටේ ජනතාවගේ සුබ සිද්ධිය හා සංවර්ධනය වෙනුවෙන් ද විශාල වැඩකොටසක් ඉටුකරන කීවේය.ජාතිවාදය සහ ආගම් වාදය පතුරවමින් දේශපාලන වශයෙන් රජයේ වැඩපිළිවෙල අස්ථාවර කිරීමේ උත්සාහයක් ද රට තුළ ක්‍රියාත්මක වන බව පැවසු ජනාධිපතිවරයා මෙම සිදුවීම් පිළිබඳ සියලු දෙනා අවබෝධයෙන් යුතුව කටයුතු කළ යුතු බවත් වැඩිදුරටත් පෙන්වා දුන්නේය.මැති ඇමැතිවරුන් ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=n1304294</link>
    <topic>පොදු රද මඬුලු සමුළුවස්ථිර වශයෙන්ම ශ්‍රී ලංකාවේ</topic>
    <author>මහින්ද අලුත්ගෙදර</author>
    <content>මීළඟ පොදුරාජ්‍ය මණ්ඩලීය රාජ්‍ය නායක සමුළුව ස්ථිර වශයෙන්ම ශ්‍රී ලංකාවේදී පැවැත්වීමට සූදානම් බව පොදුරාජ්‍ය මණ්ඩලීය මහලේකම් කමලේෂ් ෂර්මා මහතා අවධාරණය කරයි.එම සමුළුව එළඹෙන නොවැම්බර් මාසයේ 15, 16 හා 17 දිනයන්හි කොළඹදී පැවැත්වීම සඳහා තීරණයකර තිබෙන අතර එම තීරණයේ කිසිඳු වෙනසක් නැතැයිද මහලේකම්වරයා ප්‍රකාශ කරයි.පොදුරාජ්‍ය මණ්ඩල අමාත්‍යවරුන්ගේ ක්‍රියාකාරී කමිටු රැස්වීමෙන් අනතුරුව බ්‍රිතාන්‍යයේ ලන්ඩන් නුවරදී පැවති විශේෂ මාධ්‍ය හමුවකට එක්වෙමින් පොදුරාජ්‍ය මණ්ඩලීය මහ ලේකම්වරයා මේ බව ප්‍රකාශකර ඇත.මේ වසරේ පොදුරාජ්‍ය මණ්ඩල රාජ්‍ය නායක සමුළුව ශ්‍රී ලංකාවේදී පැවැත්වීමට එම මණ්ඩලීය නායකයින් පසුගිය 2009 වසරේදී ගනු ලැබූ තීරණය පසුගිය 2011 වසරේදී ස්ථිරකළ අතර එය සාමූහික තීරණයක් බවද ඒ අනුව රාජ්‍ය නායක සමුළුව නොවැම්බර් මාසයේ කොළඹදී පැවැත්වෙන බවද මහලේකම්වරයා පෙන්වාදී තිබේ.මෙහිදී ෂර්මා මහතා තවදුරටත් ප්‍රකාශකර ඇත්තේ සංහිඳියාව පිළිබඳ පොදුරාජ්‍ය මණ්ඩල වැඩමුළුව ලබන සතියේ පවත්වන අතර ශ්‍රී ලංකාව එයද නියෝජනය කරන බවයි. එම වැඩමුළුවේදී සංහිඳියාව පිළිබඳව ඒ ඒ රටවල ඓතිහාසික අත්දැකීම් බෙදාහදා ගැනීම සිදුකෙරේ.පොදුරාජ්‍ය මණ්ඩලීය අමාත්‍ය කි‍්‍රයාකාරී කමිටුවේ 39 වන රැස්වීම් වාරය බ්‍රිතාන්‍යයේ ලන්ඩන් නුවරදී පසුගිය (26) පැවති අතර එහිදී ශ‍්‍රී ලංකාව සම්බන්ධයෙන් කිසිවක් සාකච්ඡාකර නොමැත. බංග්ලාදේශ විදේශ කටයුතු ඇමැති ආචාර්ය ඩිපු මෝනිගේ ප‍්‍රධානත්වයෙන් පැවැති මේ සඳහා ඕස්ටේ‍්‍රලියාව, කැනඩාව, ජැමෙයිකාව, මාලදිවයින, සියරාලියොන්, ටැංසානියාව, ට්‍රිනාඩෑඩ් ටොබැගෝ සහ වනෝටු රාජ්‍යයන්හි නියෝජිතයෝ සහභාගිවී තිබේ.මේ අතර විදේශ කටයුතු ඇමැති මහාචාර්ය ජී.එල්. පීරිස් මහතා ලන්ඩන් නුවරදී පොදු රාජ්‍ය මණ්ඩලීය මහ ලේකම් කමලේෂ් ශර්මා මහතා සමඟ විශේෂ සාකච්ඡාවක් පවත්වා තිබෙන අතර පොදු රාජ්‍ය මණ්ඩල රාජ්‍ය නායක සමුළුවේ සංවිධාන කටයුතු සම්බන්ධයෙන් එහිදී අවධානය යොමුකළ බවද විදේශ කටයුතු අමාත්‍යාංශය සඳහන් කරයි.මෙම සාකච්ඡාවේදී මෙවර පොදුරාජ්‍ය මණ්ඩලීය රාජ්‍ය නායක සමුළුව ශ‍්‍රී ලංකාවේදී පැවැත්වීමට ගත් තීරණය වෙනස් කිරීමට හැකිවනු ඇතැයි ඇතැම් කණ්ඩායම් බලාපොරොත්තු වුවද එහිදී ඒ පිළිබඳව කිසිදු අවධානයක් යොමු නොවීම ශ‍්‍රී ලංකාව ලද ජයග‍්‍රහණයක් ලෙස සැළකිය හැක. මෙම සාකච්ඡා වාරයේදී බි‍්‍රතාන්‍ය මහ රැජිනගේ අත්සනින් පසුගියදා එළිදක්වනු ලැබූ පොදුරාජ්‍ය මණ්ඩලීය නව ප‍්‍රඥප්තිය පිළිගැනීමද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=n1304295</link>
    <topic>සමුළුවට තිරවම එක් වෙනවා</topic>
    <author>මහින්ද අලුත්ගෙදර</author>
    <content>ශ්‍රී ලංකාවේදී පැවැත්වීමට නියමිත පොදුරාජ්‍ය මණ්ඩලීය රාජ්‍යනායක සමුළුව සඳහා ස්ථිර වශයෙන්ම සහභාගීවන බව ඕස්ට්‍රේලියානු රජය අවධාරණය කරයි. එම රාජ්‍ය නායක සමුළුව කිසිවිටෙකත් වර්ජනය නොකරන බවද ඒ සඳහා සෙසු සාමාජික රටවල්ද සහභාගී වන බැවින් එය වර්ජනය කිරීම ප්‍රතිඵලදායක කරුණක් නොවන බවද ඕස්ට්‍රේලියානු විදේශ කටයුතු ඇමැති බොබ් කාර් මහතා ප්‍රකාශ කරයි.ලන්ඩනයේ පැවැති පොදුරාජ්‍ය මණ්ඩලීය අමාත්‍ය කි‍්‍රයාකාරී කමිටුවට සහභාගි වූ ඕස්ටේ‍්‍රලියානු විදේශ කටයුතු ඇමැතිවරයා ජාත්‍යන්තර ප‍්‍රවෘත්ති සේවයක් සමඟ දුරකථන සංවාදයකට එක්වෙමින් මේ බව ප‍්‍රකාශකර ඇත.ශ්‍රී ලංකාවේ පැවැත්වෙන පොදුරාජ්‍ය මණ්ඩලීය රාජ්‍යනායක සමුළුවට සහභාගී නොවන ලෙසට ඕස්ට්‍රේලියානු හිටපු අගමැතිවරයෙකු වන මැල්කොල්ම් ෆ්‍රෙසර් ඇතුළු පිරිසක් ශ්‍රී ලංකාවේදී පැවැත්වීමට නියමිත පොදුරාජ්‍ය මණ්ඩලීය රාජ්‍යනායක සමුළුව සඳහා සහභාගී නොවන ලෙසට ඕස්ට්‍රේලියානු රජයෙන් කර ඇති ඉල්ලීමකට ප්‍රතිචාර දක්වමින් ඔහු මේ බව පවසා ඇතැයි වාර්තා වෙයි.මේ අතර ඕස්ටේ‍්‍රලියානු විදේශ කටයුතු ඇමැති බොබ් කාර් මහතා ප‍්‍රකාශකර ඇත්තේ පොදු රාජ්‍ය මණ්ඩලය ශ‍්‍රී ලංකාව වෙත බලපෑම් කළ යුත්තේ සංහිඳියා කි‍්‍රයාවලිය සාර්ථක කර ගැනීම සඳහා වන බවත් ශ‍්‍රී ලංකාව හුදෙකලා කිරීමෙන් එම ඉලක්කය සපුරා ගත නොහැකි බවත්ය.එමෙන්ම කැනඩාව හැර පොදුරාජ්‍ය මණ්ඩලයේ සාමාජික රටවල් 54 අතුරින් සෙසු කිසිඳු රටක් ශ‍්‍රී ලංකාවේ පැවැත්වෙන සමුළුව වර්ජනය කරන බවට ප‍්‍රකාශකර නොමැති බවද ඕස්ටේ‍්‍රලියානු විදේශ කටයුතු ඇමැතිවරයා මෙහිදී පෙන්වාදී තිබේ.ඊට අමතරව ලන්ඩනයේදී පැවැති පොදුරාජ්‍ය මණ්ඩලීය අමාත්‍ය කි‍්‍රයාකාරී කමිටු රැස්වීමේදී ශ‍්‍රී ලංකාවේ පැවැත්වීමට නියමිත රාජ්‍ය නායක සමුළුව නොපැවැත්විය යුතු බවට කිසිවෙකු හෝ යෝජනාවක් ඉදිරිපත් නොකළ බවද ඒ මහතා ප්‍රකාශකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=n1304296</link>
    <topic>විපක්ෂ නායක යළි ජාතිවාදයඅවුස්සන අසාර්ථක වෑයමක</topic>
    <author>තෙන්නකෝන් කුලසේකර</author>
    <content>යාපනයේ උදයන් පුවත්පත් ආයතනයට යුද හමුදාව පහරදුන් බවට අසත්‍ය ‍චෝදනාවක් එල්ල කළ විපක්ෂ නායකවරයා යළි ජාතිවාදය අවුස්සා රට ලේ විලක් බවට පත් කොට බලය ලබා ගැනීමේ අසාර්ථක උත්සාහයක යෙදී සිටින බව උතුරු මැද පළාත් ප්‍රධාන අමාත්‍ය එස්.එම්. රංජිත් සමරකෝන් මහතා පවසයි.ත්‍රස්තවාදයෙන් මව්බිම නිදහස් කර ගැනීමට දිවි පරදුවට තබා කටයුතු කරමින් සිටි සන්නද්ධ හමුදා බුරුතු පිටින් කොටි ත්‍රස්තවාදීන්ට බිලි දුන් එ.ජා.ප. නායක රනිල් වික්‍රමසිංහ මහතා රටට නිදහස හා සාමය උදා කර දුන් යුද හමුදාවට අපහාස චෝදනා නඟමින් කරනු ලබන මහා පාවාදීම සහගහන අපරාධයක් බවද ප්‍රධාන අමාත්‍යවරයා කීය.උදයන් පුවත්පත් ආයතනයට පහරදුන්නේ යුද හමුදාව බව රනිල් වික්‍රමසිංහ මහතා කළ ප්‍රකාශය පිළිබඳ අදහස් දක්වමින් ප්‍රධාන අමාත්‍යවරයා මෙසේද කීය.ශ්‍රී ලංකාවට එරෙහිව ජිනීවා මානව හිමිකම් කොමිසම ඉදිරියේ රට පාවාදීමට දෙමළ ඩයස්පෝරාවත් බටහිර අධිරාජ්‍යවාදින් සමඟ අත්වැල් බැඳගෙන සිටින විපක්ෂ නායකවරයා යාපනයේ දී සිදු කළ මේ අසත්‍ය චෝදනාව ඉතා බරපතළයි.මානුෂීය මෙහෙයුමේදී ප්‍රාණ ඇපකරුවන් බවට එල්.ටී.ටී.ඊ. සංවිධානය විසින් පත් කරගෙන සිටි තුන් දහසක් පමණ වූ දමිළ ජනතාව මරණයෙන් බේරාගෙන කෑම බීම, ඉඳුම් හිටුම්, බෙහෙත් හේත් ලබා දුන් වි‍රෝධාර රණවිරුවන්ට එරෙහිව දමිළ ජනතාව උසි ගන්වමින් ජාත්‍යන්තරය රජයට එරෙහිව අමු ද්‍රව්‍ය සැපයීම අරමුණු කොට ගෙන එ.ජා.ප. නායක විපක්ෂ නායක රනිල් වික්‍රමසිංහ මහතා නැගූ චෝදනා තිස් වසරක් ත්‍රස්තවාදයෙන් පීඩාවට පත් උතුරු මැද පළාතේ ජනතාව වෙනුවෙන් තමා තරයේ ප්‍රතික්ෂේප කරන බවද මෙවැනි දේශපාලනඥයන් මේ රටේ ජනතාව විසින් මැතිවරණ විසි තුනකදීම අන්ත පරාජයට පත් කර ඇති බවද ජනතා වරමින් කිසිදා බලයට ඒමට නොහැකි බව දන්නා රනිල් වික්‍රමසිංහ මහතා දෙමළ ඩයස්පෝරාවේ හා බටහිර අධිරාජ්‍යවාදීන්ගේ පිහිටෙන් බලය ලබාගැනීමේ අසාර්ථක උත්සාහයක යෙදී සිටීම මේ අසත්‍ය චෝදනාවෙන් තහවුරු වන බවද ප්‍රධාන අමාත්‍යවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=n1304297</link>
    <topic>රු. කෝටි 3ක ගබ්සා එන්නත්තොගය අත්අඩංගුවේ</topic>
    <author>සුභාෂිනි සේනානායක හා කුමාරසිරි ප්‍රසාද් කටුනායක සමූහ</author>
    <content>මෙතෙක් වාර්තාවන විශාලතම ගබ්සා එන්නත් තොගය පසුගිය සිකුරාදා (26) ශ්‍රී ලංකා රේගුව මඟින් අත්අඩංගුවට ගෙන තිබේ. මෙලෙස අත්අඩංගුවට ගෙන ඇති ඩිප්ලොවේරා එන්නත් තොගයේ වටිනාකම රුපියල් කෝටි 3කි.අර්තාපල් අඩංගු කන්ටේනර් තුනක් ගෙන්වන මුවාවෙන් මේ නීති විරෝධී ගබ්සා තොගය මෙරටට ගෙන්වා ඇත්තේ පාකිස්තාන් ජාතිකයෙකි.අල ටොන් 66ක් බහාලූ කන්ටේනර් තුනක් පකිස්තානයේ සිට ගෙන්වා ඇති අතර මේ කන්ටේනර් තුන පිළිබඳ සැක සිතී රේගු ආදායම් අධීක්ෂණ අංශය පරීක්ෂා කිරීමේදී තුන්වන කන්ටේනරයේ කෙළවර ගබ්සා එන්නත් 30000 අඩංගු ගෝනි 15ක් අත්අඩංගුවට ගෙන තිබේ.මෙයට සති දෙකකට පෙර මේ කන්ටේනර් ‍නවත්වා පසුගිය සිකුරාදා (26) පරීක්ෂා කළ බවත් පළමු කන්ටේනර් දෙක පරීක්ෂා කරන තුරු අදාළ පකිස්තාන් ජාතිකයා රැඳී සිටි බවත් රේගු අධ්‍යක්ෂක මාලි පියසේන මහතා දිනමිණට පැවසූ අතර අවසන් කන්ටේනරය පරීක්ෂා කිරීමේදී පකිස්තානු ජාතිකයා පැමිණියේ නැති බවත් කීය.අදාළ වාප්පු ලිපිකරු රේගු අත්අඩංගුවේ පසුවන අතර පකිස්තානු ජාතිකයා රටින් පිටවීම වැළැක්වීමට ආගමන විගමන දෙපාර්තමේන්තුවට දන්වා ඇති බවත් මාලි පියසේන මහතා වැඩිදුරටත් කීවේය.රේගු අධ්‍යක්ෂ ජනරාල් ජගත් විජේවීර මහතාගේ උපදෙස් මත ඉදිරි පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=n1304298</link>
    <topic>මුතුඅහුර - 2ළමා පුවත්පත හෙට එළිදකී</topic>
    <author>සුභාෂිනි සේනානායක</author>
    <content>සිමාසහිත එක්සත් ප්‍රවෘත්ති පත්‍ර සමාගම දෙක වසර සිසුන් සඳහා විෂය නිර්දේශයට සමගාමීව ඉදිරිපත් කරන මුතු අහුර - 2 ළමා පුවත්පත හෙට (30) උදේ 10.00ට නුගේගොඩ ශාන්ත ජෝසප් බාලිකා විදුහලේදී එළිදැක්වේ.මහින්ද චින්තන ඉදිරි දැක්මට අනුව දැනුම කේන්ද්‍රීය දරු පරපුරක් බිහි කරලීම උදෙසා ලේක්හවුස් ආයතනය සිදුකරන තවත් එක් සමාජ සත්කාරයක් ලෙසත් මුතු අහුර පුවත්පත සඳහා අධ්‍යාපන ක්ෂේත්‍රයේ ප්‍රවීණයන් ගුරුභවතුන් දෙමාපියන් මෙන්ම දරුවන්ගෙන් ලැබුණ මහත් ප්‍රතිචාර හේතුවෙන් මෙම පුවත්පත තිළිණ කරන බව අලෙවි හා ශාඛා ප්‍රධානී සුනිල් සෙන්දනායක මහතා ප්‍රකාශ කළේය.පෙර පාසල් සිසුන්ට අතුරු මිතුරු, පළමු වසර සිසුන්ට මුතු අහුර - 1, පහ වසර ශිෂ්‍යත්ව සිසුන් සඳහා විදුනැණ, සාමාන්‍ය පෙළ සිසුන් සඳහා සිත්මිණත් ලේක්හවුස් ආයතනය මඟින් නිකුත් කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=n1304299</link>
    <topic>තමිල්නාඩුවේ ව්‍යාපාර ආර්ථිකය කඩා වැටිලා</topic>
    <author>අනිල් ලසත් පෙරේරා -‍ චෙන්නායි නුවර සිට ...</author>
    <content>තමිල්නාඩුවට පැමිණි ශ්‍රී ලාංකික ජනතාවට පසුගිය දිනවලදී සිදු කළ හිරිහැර, තර්ජන, දෝෂාරෝපන නිසා වර්තමාන‍යේ තමිල්නාඩුවේ ව්‍යාපාරික ආර්ථිකය විශාල ලෙස බිඳවැටීමකට ලක්වී ඇතැයි චෙන්නායි නුවර ව්‍යාපාරිකයෝ කියති.චෙන්නායි නුවර එග්මෝර් නගරයේ පිහිටුවා ඇති මහබෝධි සංගමයේ මධ්‍යස්ථානාධිකාරී කලවානේ මහනාම හිමියන් හමුවූ මෙම ව්‍යාපාරිකයෝ නැවැත ශ්‍රී ලාංකිකයින් චෙන්නායි නගරයට පැමිණීමට කටයුතු පිළියෙළ කර දෙන ලෙස ඉල්ලා සිටිති.චෙන්නායි නුවර මහබෝධි මධ්‍යස්ථානයේදී කලවානේ මහනාම හිමියන් සමඟ 'දිනමිණ' කළවිශේෂ සාකච්ඡාවකදී හා විමර්ශනයකදී මේ තොරතුරු අනාවරණය කර ගැනීමට හැකි විය.කලවානේ මහනාම හිමියන් කියා සිටියේ පසුගිය දිනවල සුළු සුළු සිද්ධීන් ඇති කළේ ඉන්දියාවේ සුළුතර පක්ෂ දේශපාලකයන්, විදෙස් රටවල මෙහෙයවන ද්‍රවිඩ ඩයස්පෝරාව හරහා බවය. වර්තමානයේ ඉතා සාමකාමී පරිසරයක් පවතින අතර පසුගිය සතියේ වන්දනා කණ්ඩායම් තුනක් දඹදිව සංචාරය සඳහා චෙන්නායි නුවරින් ගමන් ආරම්භ කළ බවත්ය.විවිධාකාර ප්‍රතිකාර සඳහා ශ්‍රී ලාංකීය ‍රෝගීන් විශාල පිරිසක් තමිල්නාඩු රෝහල්වලට පැමිණියත් එය සම්පූර්ණයෙන්ම පාහේ නැවැතී ඇත. කර්ණාටක හා අන්ද්‍රා ප්‍රාන්ත වෙත ඔවුන් ඇදී යන බවත් විශ්වවිද්‍යාල අධ්‍යාපනය ලද සිසු සිසුවියෝත් තමිල්නාඩු ප්‍රාන්තයෙන් මාරු වී යන බවත් පැවැසූහ.ශ්‍රී ලංකාවේ හා ඉන්දියානු ගුවන් ගමන් සේවා කප්පාදුවක් සිදු කර ඇති බැවින් ගුවන්යානා සමාගම් වලටද තදබල පහරක් වැදී ඇත. කෙසේ වෙතත් ඉන්දියානු සංචාරකයෝ ශ්‍රී ලංකාවට පැමිණීම ඉහළ අගයක පවතී.දිනකට රෙදි පිළි නිමි ඇඳුම් කි‍ලෝ දෙතුන් දාහක් ශ්‍රී ලංකාවට අපනයනය කළ චෙන්නායි නිමි ඇඳුම් ව්‍යාපාරිකයෝ තම ව්‍යාපාරවල සේවක කප්පාදු සිදු කර ඇත්තේ දෛනික ආදායම් ශීඝ්‍ර ලෙස පහළ වැටීම් නිසාය. දෛනික ව්‍යාපාර කටයුතු කළ වෙළෙන්දෝ ත්‍රිරෝද රථ රියදුරෝ කුඩා වාහන ප්‍රවාහන කරුවෝ තමන්ගේ ජීවිතවලට සිදු වී ඇති ආර්ථික ‍අහේනිය පිළිබඳ කම්පා වෙමින් සිටිති.කලවානේ මහනාම හිමියෝ කියා සිටින්නේ චෙන්නායි නගරයේ නිදහස්ව ඕනෑම අවශ්‍යතාවක් සඳහා ශ්‍රී ලාංකිකයන්ට රිසිසේ හැසිරිය හැකි බවයි. තමිල්නාඩු විශ්වවිද්‍යාල, කොලේජ්, රෝහල් සහ ව්‍යාපාරිකවලට බලවත් සේ ආර්ථික අවපාතයකට ලක්ව ඇති බවත් චෙන්නායි නුවර පොලිස් කොමසාරිස් ජොර්ජ් සෙබස්තියන් මහතා මහබෝධි සංගමය හා අවට පෙදෙස්වලට විශාල පොලිස් බළකායක් යොදා ආරක්ෂාව තර කර ඇති බවත් විවිධාකාර සේවා පහසුකම් අපේක්ෂාවන් සඳහා චෙන්නායි නුවරට පැමිණෙන ශ්‍රී ලාංකිකයන්ට අවශ්‍ය සෑම පහසුකමක්ම ඉන්දියානු රජය හා රාජ්‍ය නිලධාරීන් ලබාදීමට කටයුතු කරන බවත් ඒ පිළිබඳ ඉන්දියානු රජය වෙත සිය ස්තූතිය පුද කරන බවත් පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=n13042910</link>
    <topic>අ'පුර නගරයේ කැළි කසළ විකුණාමසකට ලක්ෂ දෙකක ආදායමක්</topic>
    <author>කිත්සිරි වනසිංහ</author>
    <content>අනුරාධපුර නගරයේ කැළි කසළ වලින් මසකට රුපියල් ලක්ෂ දෙකකට ආසන්න මුදලක් ඉපයීමට නගර සභාව සමත්ව ඇත. දිනකට අනුරාධපුර නගර‍ සීමාව තුළින් එක්රැස් කරනු ලබන කැළි කසල ජනාවාස වලින් තොර ප්‍රදේශ වලට මීට පෙර බැහැර කළ අතර වසරකට ඒ සඳහා නගර සභාව රුපියල් ලක්ෂ 350ක මුදලක් වැය කර තිබේ.නගරසභා සීමාව තුළින් දිනකට කැළි කසල ටොන් 35ක් පමණ නගර සභාව මඟින් එක් රැස් කරනු ලබයි. වත්මන් නගරාධිපති එච්.පි. සෝමදාස මහතාගේ සංකල්පයකට අනුව කසල ප්‍රතිචක්‍රීකරණය කිරීමේ ව්‍යාපෘතියක් ආරම්භ කර ඇත.නැ‍‍ඟෙනහිර නුවරගම්පළාත් ප්‍රාදේශීය සභාවේ සභාපති ඩී.පී. බන්දුලසේන මහතාගේ යෝජනාවකට අනුව අනුරාධපුර නගරයට යාබද කීරික්කුලම ප්‍රදේශයේ ඉදි කරන ලද කාබනික පොහොර නිෂ්පාදන කම්හල නගර සභාවට පවරාගෙන මෙම නව ව්‍යාපෘතිය ආරම්භ කර තිබේ.ව්‍යාපෘතිය සඳහා වෙනම සේවකයින් 15 දෙනෙකු බඳවාගෙන ඇති අතර නගරයෙන් එක්රැස් කරනු ලබන කැළි කසල එහි ගෙනගොස් වර්ගීකරණය කරනු ලබයි. දිරාපත් වන හා දිරාපත් නොවන අපද්‍රව්‍ය වශයෙන් වෙන්කොට එයින්ද පොලිතීන් හා ප්ලාස්ටික් වෙන්කොට හඳුනා ගැනේ. එම අපද්‍රව්‍ය ප්‍රතිචක්‍රීකරණ ක්‍රියාවලියකට ලක් කෙරෙන බව සෝමදාස මහතා පවසයි.නගර සභා සෞඛ්‍ය ඒකකයේ පුර්ණ මැදිහත්වීම මත නවීන විද්‍යානුකූලව මෙම කටයුතු සිදු කරනු ලබයි. සතියකට කොම්පෝස්ට් කිලෝ 10000ක් පමණ නිෂ්පාදනය කෙරෙන අතර එම එක් කිලෝවක් රුපියල් හතර (04) බැගින් අලෙවි කරනු ලබයි. මේ අතර ඉදිරියේදී එක් කිලෝවක මිල රුපියල් 08 දක්වා ඉහළ දැමීමට තීරණය කර ඇතැයිද නගරාධිපතිවරයා පැවසීය.පිරිසිදු නගරයක් පවත්වාගෙන යාම හා කැළි කසල වලින් ආදායමක් ලැබීමේ පරිවර්තනයක් ඇති කිරීමට වත්මන් කාලය තුළ හැකිවීම විශාල ජයග්‍රහණයක් බව නාගරික කොමසාරිස් සම්පත් රෝහණ ධර්මදාස මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=n13042911</link>
    <topic>ආරිය රූබසිංහගේසොහොයුරු හා නෑනා මරුට</topic>
    <author>නන්දසිරි වැලිගමගේ ගාල්ල දිසා සමූහදකුණු පළාත් සංචාරක ගාල්ල ඡායාරූප මැදමුලන සමූහ</author>
    <content>දක්ෂිණ ලංකා අධිවේගී මාර්ගයේ 32 වැනි සැතපුම් කණුව අසලදී වෑන් රථයක් ආරක්ෂිත වැටේ ගැටී මාර්ගයෙන් ඉවතට විසිවීමෙන් වෑන් රථයේ ගමන් ගත් අඹු සැමි යුවළක් මිය ගොස් දෙදෙනකු බරපතළ තුවාල ලබා ගාල්ල කරාපිටිය ශික්ෂණ රෝහලට ඇතුලත් කොට ඇත.ඊයේ (28) අලුයම 6.45ට පමණ මෙම අනතුර වී ඇති අතර අනතුරෙන් මිය ගොස් ඇත්තේ හිටපු ප්‍රවෘත්ති අධ්‍යක්ෂකවරයෙකු වූ ආරිය රූබසිංහ මහතාගේ සහෝදරයකු වන පියසේන රූබසිංහ (67) මහතා සහ ඒ මහතාගේ බිරිඳ වන චන්ද්‍රා යාපා (65) මහත්මියයි.මෙම අනතුරෙන් ඒ මහතාගේ පුතා හා රියදුරු තුවාල ලබා කරාපිටිය රෝහලට ඇතුළත් කොට ඇත. පියසේන රූබසිංහ මහතා තම ලේලිය එංගලන්තයට යාම සඳහා කටුනායක ගුවන් තොටුපළට ගොස් ඇරලවා ආපසු තම නිවස බලා යමින් සිටියදී මෙම අනතුරට ලක්ව ඇත.මොවුන් වීරකැටිය ප්‍රදේශයේ පදිංචිකරුවන් වෙති. ‍මොවුන් ගමන්ගත් වෑන් රථය අධිවේගී මාර්ගයේ ආරක්ෂිත වැටේ හැපී වඳුරඹ බද්දේගම මාර්ගයට විසි වී ගොස් වැටී තිබේ.මිය ගිය අඹු සැමි යුවළගේ හදිසි මරණ පරීක්ෂණ ඊයේ (28) ගාල්ල කරාපිටිය ශික්ෂණ රෝහලේ දී පැවැත්වීමට නියමිතව තිබුණි. දක්ෂිණ අධිවේගී මාර්ගයේ පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=n13042912</link>
    <topic>දුම්රිය වැඩ වර්ජනය අත්හිටුවයි</topic>
    <author>ශීලා උඩුවර සහ රක්‍ෂණ ශ්‍රියන්ත</author>
    <content>අද (29) පැවැත්වීමට නියමිතව තිබූ දුම්රිය වැඩවර්ජනය තාවකාලිකව අත්හිටවූ බව දුම්රිය ශ්‍රේණිගත වෘත්තීය සමිති එකමුතුවේ ලේකම් ජානක ප්‍රනාන්දු මහතා දිනමිණ ට පැවැසි ය.ප්‍රවාහන අමාත්‍යාංශ ලේකම් ධම්මික පෙරේරා මහතා හා අතිරේක ලේකම් මල්කාන්ති ජයවර්ධන මහත්මිය මේ පිළිබඳ ජනාධිපති ලේකම්වරයා සමඟ හෙට (30) නැවත සාකච්ඡාවක් පවත්වා තීරණයක් දීමට එකඟ වීම නිසා වර්ජනය තාවකාලිකව අත්හිටවූ බව ඒ මහතා පැවැසීය.සාර්ථක විසඳුමක් නොලැබුණහොත් දැනුම් දීමකින් තොරව දුම්රිය වැඩවර්ජනයකට යොමුවන බවද හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=n13042913</link>
    <topic>දෙහිවල සත්තුවත්තටසිංහයන් තිදෙනෙක්</topic>
    <author>මානෙල් පුෂ්ප කුමාරි</author>
    <content>දෙහිවල ජාතික සත්ත්වෝද්‍යානයට සිංහයන් තිදෙනෙකු මැයි මස මුල් සති දෙක තුළ ගෙන ඒමට කටයුතු කටයුතු යොදා ඇති බව එහි ආරංචි මාර්ග සඳහන් කරයි.වයස අවුරුදු දෙකක් පමණ වන මේ සිංහ පැටවුන් ගෙන් ගැහැණු සතුන් දෙදෙනා ජර්මනියෙන් සහ පිරිමි පැටවා දකුණු කොරියාවෙන් ආනයනය කෙරෙයි. දැනට එහි සිටින සිංහයන් සය දෙනෙකුගේ වයස අවුරුදු පහළොව ඉක්මවා ගොස් ඇති බැවින් ඔවුන්ගේ ශරීර සෞඛ්‍ය ද දුර්වල වී ඇත. මේ සිංහ පැටවුන් ඉදිරියේදී මහජන ප්‍රදර්ශනය සූදානම් වන බවත් සඳහන්වේ ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=n13042914</link>
    <topic>මෙන්න උදයන් පුවත්පතජාතිවාදය ඇවිස්සීමේ තවත් හෙළිදරව්වක්</topic>
    <author>රක්ෂණ ශ්‍රියන්ත</author>
    <content>දෙමළ ජනතාව නොමග යවමින් යාපනයේ මුද්‍රණය කරනු ලබන උදයන් පුවත්පත ජාතිවාදය අවුස්සන සුළු පුවත් හා කතුවැකි පළකිරීම දිගින් දිගටම සිදුකිරීම ඉතා කනගාටුදායක බව කිළිනොච්චිය දර්මපුරමිහි පදිංචි, ධර්ම පුරම්හි පුරවැසි කමිටුවේ සභාපති වන්නි මුරුගේසු මහතා දිනමිණට පැවසීය.එ.ජා.ප. නායක රනිල් වික්‍රමසිංහ මහතා යාපනයේදී ජාතිවාදය ඇවිස්සෙන සුළු කතා පැවැත්වූ අතර උදයන් පුවත්පත එයට ප්‍රධාන තැනක් දෙමින් කටයුතු කිරීම කනගාටුවට කරුණක් බවද වන්නි මුරුගේසු මහතා කියයි.ඉකුත් 26 දා කතුවැකියක් ලියන උදයන් කතුවරයා සඳහන් කරන්නේ සංවර්ධනයේ මුවාවෙන් ආණ්ඩුව උතුරේ දෙමළ ජනතාවට නොසලකා හරින බවයි.උතුරේ දෙමළ ජනතාවගේ අයිතිවාසිකම් දිනාගැනීමට නම්, කළයුතු එකම දේ සටන් කිරීම බවද කතුවරයා කියයි. මෙවැනි අදූරදර්ශී කතුවරුන් හා ඇතැම් දෙමළ මාධ්‍යවේදීන් එක්වී නැවත ජනතාව හා රජය අතර විශ්වාසය පළුදුවන ආකාරයෙන් කටයුතු කරන ආකාරය කණගාටුවට කරුණක් බවද පවසන මුරුගේසු මහතා එය තරයේ හෙළා දකින බවද පවසා සිටී.එම කතු වැකිය ඉතා ද්වේශ සහගත එකක් බවද වන්නි මුරුගේසු මහතා කියා සිටී.2009 න් පසුව මේ දක්වා උතුරේ සිදුවී ඇති සංවර්ධනය උතුරේ ජනතාව හොඳින් දන්නා අතර, එදා එල්.ටී.ටී.ඊ. ත්‍රස්තවාදයට බියෙන් මිරිකී සිටි උතුරේ ජනතාව එයින් මුදාගත් රජයට කෘතවේදය පළකළයුතු බවද ඔහු වැඩිදුරටත් පෙන්වා දෙයි.උතුරේ ජනතාව යුද්ධයකට ඇද දැමුවේද ඊනියා දෙමළ පුවත්පත් බවද ඔහු කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=n13042915</link>
    <topic>රට රැකියා දෙන බව කියා කෝටි ගණන් මුදල් ගැරූ පුද්ගලයා අත්අඩංගුවට</topic>
    <author>ගම්පහ මධ්‍යම සමූහ</author>
    <content>විදේශ රැකියා ලබා දෙන බව පවසා විශාල පිරිසකගෙන් රුපියල් කෝටියක් පමණ මුදලක් වංචා කළ 36 හැවිරිදි පුද්ගලයකු ගම්පහ පොලිසියේ අපරාධ අංශයේ නිලධාරින් විසින් අත්අඩංගුවට ගෙන ඇත.අත්අඩංගුවට ගත් මෙම සැකකරු පස්යාල හා දංඕවිට ප්‍රදේශයේ නිවසක පදිංචිව සිට මාකොල ප්‍රදේශයේ පදිංචියට ගොස් විදේශ රැකියා ඒජන්සියක් පවත්වාගෙන ගොස් ඇත.මෙම සැකකරුට විරුද්ධව පොලිසි ගණනාවක පැමිණිලි 49ක් පමණ ඇති අතර, ඔහුට විරුද්ධව වරෙන්තු 34ක්ද විවිධ ස්ථානවල අධිකරණ මඟින් නිකුත් කැර ඇත.සමහර පුද්ගලයන්ගෙන් ලක්ෂ 2 බැගින් හා ලක්ෂය බැගින් මොහු මුදල් ලබාගෙන ඇත.එලෙස මුදල් වංචාවට හසු වු විවිධ ප්‍රදේශවල පුද්ගලයන් 49 දෙනෙකු පමණ මේ වනවිට ඔහුට විරුද්ධව අධිකරණයේ නඩු 40ක් පමණ දමා ඇතැයිද එයින් 34කට වරෙන්තු නිකුත් කැර ඇතැයිද පොලිස් පරීක්ෂණවලින් හෙළිවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=n13042916</link>
    <topic>නිවැරැදි තීන්දු ගන්නා නිලධාරීන් වෙනුවෙන්රජය සෑමවිටම පෙනී සිටීමට සූදානම්</topic>
    <author>ධනුෂ්ක ගොඩකුඹුර</author>
    <content>නිවැරැදි තීන්දු ගන්න කිසිම නිලධාරියකු බය වෙන්න ඕනේ නැහැ. නිවැරැදි තීන්දු ගන්නා ඕනෑම නිලධාරියකු වෙනුවෙන් රජය සෑමවිටම පෙනී සිටීමට සූදානම්. ඒ වගේම වැරැද්දක් වුණොත් එය පිළිගන්නටත් නිලධාරීන් සූදානම් විය යුතු යැයි ජනාධිපති මහින්ද රාජපක්ෂ මහතා පැවසීය.ජනාධිපතිවරයා මෙසේ ප්‍රකාශ කළේ වාරිමාර්ග හා ජල සම්පත් කළමනාකරණ අමාත්‍යාංශයේ 2013-2015 මධ්‍ය කාලීන සැලැස්ම පිළිබඳ ප්‍රගති සමාලෝචන රැස්වීමට එම අමාත්‍යාංශ ශ්‍රවණාගාරයේදී පසුගිය 26 වැනිදා එක්වෙමිනි.වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පිළිගැනීමේ කතාව කරමින්.මේ ගොඩනැගිල්ලට රාජ්‍ය නායකයකු පැමිණි ප්‍රථම අවස්ථාව මෙයයි. ජනාධිපතිතුමා මේ රටේ වාරි ක්ෂේත්‍රය ගැන, මහවැලිය ගැන ඉතා සංවේදීව කටයුතු කරමින් අපට ඉදිරියට යාමට නිබඳව දිරි දෙන නායකයෙක්. මේ රටේ වාරි ක්ෂේත්‍රයේ වටිනාකමත් ශ්‍රී ලංකාව ආසියාවේ ආශ්චර්ය කරා යන ගමනේදී අපේ දායකත්වයත් මහින්ද චින්තන ඉදිරි දැක්ම තුළ ගැබ් වී තිබෙනවා.ඒ ගමනේදී මතු වන අභියෝග ජනාධිපතිතුමා වෙත ඉදිරිපත් කළ වහාම එතුමා අපට ශක්තියක් වෙමින් ඒවා විසඳන්නට කටයුතු කරනවා. ජනාධිපතිතුමාගේ නායකත්වය යටතේ වාරි ක්ෂේත්‍රයේ නව නැම්මක් පසුගිය කාලය තුළ සටහන් වී තිබෙනවා. ඒ අනුව රඹකැන්ඔය ව්‍යාපෘතිය මෙම වසරේ ජූනි මාසයේත් දැදුරුඔය ව්‍යාපාරය මෙම වසරේ අගෝස්තු මාසයේත් විවෘත කිරීමට කටයුතු යොදා තිබෙනවා. කුඩා වාරි ව්‍යාපෘති ගණනාවක ගැටලු දැන් අවසන් වී ගෙන යනවා.අප අමාත්‍යාංශයේ පැවැති තාක්ෂණ නිලධාරීන්ගේ ගැටලුව විසඳන්නට ජාත්‍යන්තර මට්ටමින් තාක්ෂණ නිලධාරීන් පුහුණු කරන මධ්‍යස්ථානයක් කොත්මලේ පිහිටුවන්නට අපට හැකියාව ලැබුණා. එහි වාර්ෂිකව 200ක පිරිසක් පුහුණුව ලබනවා. අප සතුව සිටින වාරි ඉංජිනේරුවන් ඉතා කැපවීමෙන් වැඩ කරනවා. ඒ අනුව අප අමාත්‍යාංශය මේ වන විට ඉතා හොඳ ගමනක් යමින් සිටින බව කියන්නට පුළුවන්.අමාත්‍යාංශ ලේකම් අයිවන් ද සිල්වා මහතා ප්‍රගතිය ඉදිරිපත් කරමින්.වාරිමාර්ග හා ජල සම්පත් කළමනාකරණ අමාත්‍යාංශයේ 2013- 2015 මධ්‍ය කාලීන සැලැස්ම පිළිබඳ ප්‍රගති සමාලෝචන රැස්වීම අද පැවැත්වෙනවා. අප අමාත්‍යාංශය වාරිමාර්ග දෙපාර්තමේන්තුව, වාරි කළමනාකරණ අංශ්‍ය, ශ්‍රී ලංකා මහවැලි අධිකාරිය, ජල සම්පත් මණ්ඩලය සහ ඉංජිනේරුමය කාර්යයන් පිළිබඳ මධ්‍යම උපදේශන කාර්යාංශය යන ආයතනවලින් සමන්විතයි.මහින්ද චින්තන ඉදිරි දැක්ම යටතේ ජල සම්පත් ක්ෂේත්‍රයේ ඉලක්ක ළඟා කර ගැනීම සඳහා විශේෂ වැඩසටහන් ක්‍රියාත්මක කර තිබෙනවා. ඒ යටතේ දස අවුරුදු ආයෝජන සැලැස්මක් සකස් කර ඇමැති මණ්ඩල අනුමැතිය ලබා තිබෙනවා. ඒ යටතේ ව්‍යාපෘති 39ක් ක්‍රියාත්මක කිරීමට නියමිතයි. ඉන් ව්‍යාපෘති 17ක ඉදිකිරීම් අරඹා ඇති අතර 19ක ශක්‍යතා අධ්‍යන සහ පරිසර ඇගයුම් සිදුකරමින් පවතිනවා. ව්‍යාපෘති 2ක වැඩ අවසන් කර ඇති අතර එක ව්‍යාපෘතියක් තාවකාලිකව නතර කර තිබෙනවා.මේ අනුව සැලැස්මේ සඳහන් වැඩසටහන්වලින් සියයට 50ක කටයුතු අවසන් කර ඇති අතර ඉතිරි සියයට 50 ශක්‍යතා අධ්‍යන සහ පරිසර ඇගැයුම් සිදු කරගෙන යනවා. ඒ සියල්ල අවසන් වූ වහාම එම ව්‍යාපෘති ක්‍රියාත්මක කිරීමට හැකි බව දන්වන්න කැමැතියි.  පරිසර අනුමැතිය එන්න කොපමණ කාලයක් යනවාද?ලේකම්වරයා:මාස 4ක් පමණ. සෑම අමාත්‍යාංශයකම උපකාර අපට ලැබෙනවා. නැතිනම් වසරක් පමණ යනවා ජනාධිපතිතුමනි. 2013- 2015 කාලය තුළ මෙම ව්‍යාපෘති ආරම්භ කර හැකි තරම් අවසන් කිරීමයි අපගේ බලාපොරොත්තුව. රඹකැන්ඔය, වෙහෙරගල වැනි ව්‍යාපෘති ක්‍රියාත්මක කිරීමේදී කටයුතු කළ ආකාරයට අපගේම යන්ත්‍ර සූත්‍ර මේ සඳහා භාවිතා කිරිම තුළින් පහසුවක් ලැබෙනවා. ඒ සඳහා අවශ්‍ය කාර්ය මණ්ඩල සහ ඉංජිනේරුවන් අප විසින් පුහුණු කර තිබෙනවා.2012 තද නියඟයක් පැවතුණා. එම කාලය තුළ වැව්වල රොන් මඩ ඉවත් කරන ලෙස ජනාධිපතිතුමා අපට නියෝග කළා. ඒ සඳහා අවශ්‍ය යන්ත්‍ර උපකරණ අපට ලබා දුන්නා. රුපියල් මිලියන 1000කට වැඩි වටිනාකමකින් යුත් යන්ත්‍රෝපකරණ අපිට ලැබුණා. අපි ඒ කටයුතු සාර්ථකව නිම කළා. ඒ පිළිබඳව අපගේ ස්තුතිය ජනාධිපතිතුමාට පිරිනමනවා.දස අවුරුදු සැලැස්මේ ප්‍රගතිය අනුව දැනට කරගෙන යනු ලබන ව්‍යාපෘති දෙකක වැඩ අවසන් කර තිබෙනවා. දැදුරුඔය සහ රඹකැන්ඔය ව්‍යාපෘති මෙම වසරේ ජනතා අයිතියට පත් කරන්නට පුළුවන්. දැදුරුඔය ව්‍යාපෘතිය 2012 වසරේ අවසානයේ විවෘත කරන්නට තිබුණත් එහි යොදා ගන්නා ගේට්ටු රජයේ කර්මාන්ත ශාලාවෙන් ලබා ගැනීමේදී වූ ප්‍රමාදයක් නිසා වසරක පමණ කාලයක් ව්‍යාපෘතිය විවෘත කිරීමට කල් ගියා. මේ ප්‍රධාන ව්‍යාපෘති විවෘත කළ පසු අපට ලංකාවටම ජලය දෙන්නට පුළුවන්කම ලැබෙනවා.දස අවුරුදු සැලැස්මේ සඳහන් මොරගහකන්ද ව්‍යාපෘතියේ වැඩ කරගෙන යන අතර උතුරු මැද මහ ඇළ ව්‍යාපෘතියේ වැඩ ආරම්භ කර තිබෙනවා. යාන් ඔය ව්‍යාපෘතියේ වැඩත් දැනට කරගෙන යනවා.ජනාධිපතිතුමාත් මෑතකදී සංචාරය කළ වැලිඔය ජනතාවට සහනයක් සැලසෙන උමා ඔය ව්‍යාපෘතියේ පරිසර අධ්‍යන කටයුතු කරගෙන යන අතර එය ලැබුණු වහාම ඔක්තෝබර් මාසයේ එහි වැඩ ආරම්භ කරන්නට පුළුවන්.පහළ මල්වතු ඔය ව්‍යාපෘතිය කියන්නේ 1950 වසරේ සැලසුම් සකස් කළ ව්‍යාපෘතියක්. මන්නාරම ප්‍රදේශයේ ජනතාවට දැනට මහ කන්නයේ පමණයි වගා කටයුතු කරන්නට හැකියාව ලැබී තිබෙන්නේ. ඔවුන්ගේ විශාල ඉල්ලීමක් තිබෙනවා යල කන්නයේත් වගා කටයුතු කරන්නට මෙම ව්‍යාපෘතිය ක්‍රියාත්මක කරන ලෙස .දැනට එහි මූලික කටයුතු කර ඇති අතර ඔක්තෝබර් මාසයේ වැඩ ආරම්භ කරන්නට අපට හැකියාව ලැබෙනවා.මාදුරු ඔය ජලාශය වසර 40 කට පෙර සකස් කළා. ඇළ සැකසුවා. නමුත් දකුණු ඉවුර ඇළ සකසන්න බැරි වුණා වසර තිහක් පැවැති යුද්ධය නිසා. මෙතැන සීනි කර්මාන්ත ශාලවත් තිබෙන නිසා මේ ව්‍යාපෘතිය ක්‍රියාත්මක කිරීම ඉතා වැදගත්.මම මේ සම්බන්ධයෙන් සීනී කර්මාන්ත ඇමැතිතුමා සමඟත් සාකච්ඡා කළා. මොනරාගලට වාරි සහ පානී ජලය ලබා දීමට නක්කල ව්‍යාපෘතිය ක්‍රියාත්මක කෙරෙනවා.ජනාධිපති ලේකම්තුමා අපට ලබා දී තිබෙනවා කාර්ය සාධන දර්ශක ඉලක්ක 6ක්. ඒ අනුව 2015 වන විට ජලාශ ධාරිතවා ඝන මීටර් 700ක් වැඩි කිරිම, වගාබිම් ප්‍රමාණය හෙක්ටයාර 50000කින් වැඩි කිරීම, වගා තීව්‍රතාව වැඩි කිරීම, අතිරේක භෝග වගාව හෙක්ටයාර් 30000කින් වැඩි කිරීම, පුහුණු තාක්ෂණ කාර්ය මණ්ඩලය සියයට 100කින් සම්පූර්ණ කිරීම සහ මහජන පැමිණිලිවලින් නිසි ලෙස සොයා බලා විසැඳිමට අප කටයුතු කරගෙන යනවා.ජනාධිපතිවරයා:ඇමැති මණ්ඩලය අරගත් තීන්දු සම්බන්ධයෙන් ක්‍රියාත්මක වීම කොහොමද?ලේකම්වරයා:මහවැලි ඉඩම් ගැන සැලැස්මක් සකසාගෙන යනවා. මාස 4ක් 5ක් තුළ ක්‍රියාත්මක කරන්නට පුළුවන්.ජනාධිපතිවරයා:2010 වාර්තාව සම්බන්ධයෙන් ඇමැති මණ්ඩලයට කරුණු ඉදිරිපත් කරන්න කිව්වා. මගේ මතකයේ හැටියට නම් ඒවා ඉදිරිපත් වුණේ නැහැ.ලේකම්වරයා:අපි නිරීක්ෂණ ඇමැති මණ්ඩලයට ඉදිරිපත් කළා.ජනාධිපතිවරයා:මේ වාර්තාවල තිබෙන දේවල් පැත්තකට කළහොත් ඵලක් නැහැ. ඒවා ක්‍රියාත්මක විය යුතුයි. ඒවා නිවැරැදි කර ඇමැති මණ්ඩලයට වාර්තා කළ යුතුයි. ඒ නිසා ඒ ගැන අවශ්‍ය කටයුතු කළොත් හොඳයි. මම දැකලා තිබෙන දෙයක් තමයි ඇමැති මණ්ඩලය ගන්න තීන්දු සමහර ලේකම්වරුන් කියවන්නේවත් නැහැ. සමහර වෙලාවට අපි දුරකථනයෙන් අමතලා දුන්න නිලධාරියාගේ නමත් කියනවා. එතකොට කියනවා ඒක ලැබුණා, දැන් කියවගෙන යනවා කියලා.ඉංජිනේරු සහකාරවරුන් ඌණතාව. ඒකට සේවා ව්‍යවස්ථාව වෙනස් කළ යුතුයි නේද?ඇමැතිවරයා:ඒකට අපේ පැත්තෙන් කරන්න ඕනේ වැඩකොටස කරලා තිබෙනවා. පැරැණි සේවා ව්‍යවස්ථාවේ තිබෙන ගැටලු නිසයි මේක ඇති වුණේ. ඒකෙ තිබෙනවා ඉංජිනේරුවරුන් බඳවා ගැනීමේදී වාරි මාර්ග විෂයය අත්‍යවශ්‍යයි කියලා.ලේකම්වරයා:මේ විෂයය විශ්වවිද්‍යාලවල උගන්වන්නේ නැහැ ජනාධිපතිතුමනි. අපි දැන් ඒ කාරණය වෙනස් කරගෙන යනවා.ජනාධිපතිවරයා:මහවැලි කලාපයේ අතිරේක භෝග වගාව ප්‍රමාණවත් නැහැ කියලයි වාර්තා වෙලා තිබෙන්නේ.ඇමැතිවරයා:වී වගාවට හුරු වී තිබෙන ගොවීන් අතිරේක භෝග වගාවට යොමු කරන්න අමාරුයි. වැඩි මහන්සියක් වුණොත් වැඩි ආදායමක් ගන්න පුළුවන් කියලා ඔවුන් දැනුවත් කරන් ඕනේ. අපේ නිලධාරීන් ඒ සඳහා දැන් කටයුතු කරමින් සිටිනවා.ජනාධිපතිවරයා:ඒකට වැඩපිළිවෙළක් තිබෙනවාද?ලේකම්වරයා:මේ වගාවන් සඳහා යොදා ගන්නා තාක්ෂණය දියුණු කරන්න ඕනේ.ජනාධිපතිවරයා:ඒ සඳහා පර්යේෂණ කෙරෙනවාද?ලේකම්වරයා:තායිලන්ත අගමැති මෑතක මෙරටට පැමිණීමට නියමිතයි. එරට සමඟ මීට පෙර ගිවිසුමක් අස්සන් කර තිබෙනවා තාක්ෂණය සම්බන්ධයෙන්. මේ වගාවන්වලින් ආදායම වැඩි වෙනවා කියලා දැන ගත්තාම ගොවීන් උනන්දු වෙයි.ජනාධිපතිවරයා:මාලදිවයින, චීනය සමඟත් අපි ගිවිසුම් අස්සන් කර තිබෙනවා.ලේකම්වරයා:අනෙක් රටවලට වඩා අපට තායිලන්තය පහසුයි. එරට සමඟ ගිවිසුම් අස්සන් කර තිබෙනවා. ක්‍රියාත්මක කරන්න පමණයි තිබෙන්නේ.ජනාධිපතිවරයා:ලොකු ගිවිසුමක් නේද? මේවා ක්‍රියාත්මක කිරීම තමයි වැදගත්. රටවල් සමඟ ද්විපාර්ශ්වික ගිවිසුම් අස්සන් කළාට වැඩක් නැහැ ක්‍රියාත්මක වෙන්නේ නැත්නම්. ඒවා ක්‍රියාත්මක විය යුතුයි. අපි රටවල්වලට ගියාම ගිවිසුම් අස්සන් කර එනවා නමුත් ගන්න ප්‍රයෝජනය අඩුයි. මේකට වෙනම නිලධාරියෙක් පත් කරලා අවශ්‍ය පියවර ගත යුතුයි.ඇමැති බැසිල් රාජපක්ෂ මහතා:අතිරේක බෝග වගාව ගැන කතා කරපු නිසා කියන්නේ, මහවැලිය සතු ගොවිපළ රැසක් තිබෙනවා. ඒවා කාලයක් තිස්සේ අතහැර දමා තිබුණා. දැන් නැවතත් වැඩ කරගෙන යනවා. උසස් තත්ත්වයේ සහල් නිෂ්පාදනය කරනවා නම් හොඳයි. පොඩි ගොවීන්ට මේක කරන් අමාරුයි. වී අතිරික්තයකුත් තිබෙන එකේ මහවැලි කලාපය ඒ සඳහා යොදා ගත යුතුයි.ජනාධිපතිවරයා:මහවැලියට පුළුවන්නේ මේ වී වර්ග වගා කරන්න කියලා ගොවීන්ට නියම කරන්න. දැන් වගා කරන හාල් කන්නේ අපිම විතරයි.ලේකම්වරයා:ඒකට අපි අලුත් තාලෙට වැඩ කළ යුතුයි.ජනාධිපතිවරයා:දැන් ඇති පරණ තාලෙට වැඩ කළා. යුද්ධය නිම වෙලත් දැන් වසර 5ක්.ලේකම්වරයා:මේකට ලේකම්වරයාට තවත් බලතල අවශ්‍යයි.ජනාධිපතිවරයා:මේවා කරන්න ලේකම්ට බලය තිබෙනවා. මහවැලියට එහෙම තීන්දුවක් ගන්න පුළුවන් විය යුතුයි.ලේකම්වරයා:ඒකට ප්‍රශ්න තිබෙනවා.ජනාධිපතිවරයා:මොනවද තිබෙන ප්‍රශ්න?ලේකම්වරයා:විගණන ප්‍රශ්න තිබෙනවා.ජනාධිපතිවරයා:විගණනයේදී ඒ වගේ ඒවා අහන්නේ නැහැ. අලුත් වී වගාවක් කළාම ඒක සාර්ථක වෙන්නත් අසාර්ථක වෙන්නත් පුළුවන්.ලේකම්වරයා:ඒවාට උත්තර දෙන්න කාලයක් යනවා.ජනාධිපතිවරයා:හැම එකම බදා ගත්තාම අමාරුයි. බලය නිලධාරීන් සමඟ බෙදාගෙන කටයුතු කරන්න.ඇමැති නිමල් සිරිපාල ද සිල්වා මහතා:කෘෂිකර්ම දෙපාර්තමේන්තුව සමඟ එකතුව වැඩපිළිවෙළක් හදන්නම්.ජනාධිපතිවරයා:චක්‍රලේඛ තිබෙන්නේ වැඩ නවත්තන්න නෙමේ වැඩ කරන්න. වැව් රක්ෂිත අනවසරයෙන් ඉල්ලා ගැනීම සහ අනවසර ඉදිකිරීම් ගැන පැමිණිලි තිබෙනවා.ඇමැතිවරයා:මේ රක්ෂිත වෙන්කරලා මැනලා නැහැ කාලයකින්. මිනින්දෝරුවෝ හිඟයි. පරණ මායිම් ගැලවිලා. උසාවි ගියත් ගැටලු එනවා.ජනාධිපතිවරයා:ඉක්මණට මේ ටික මැනලා අවශ්‍ය කටයුතු කරන්න.ඉඩම් ප්‍රතිපත්තිය ගැන අපිට තීන්දුවක් ගන්න වෙනවා. නඩු කියන්න ගියාම ප්‍රශ්න ඇති වෙනවා. මට ආරංචි වුණා රජයේ ඉඩම්වල නිවාස හදලා කියලා. මේ ගැන සොයා බලන්න.ඇමැතිවරයා:සමහර ඒවාට ස්වර්ණ භූමි ඔප්පු දීලා, තවත් ඒවායේ වසර 25 ක් පමණ පදිංචි වෙලා ඉන්නවා. ඒ අය එළවන්නේ කොහොමද?ජනාධිපතිවරයා:පරණ අය කරපුවායේ පව් ගෙවන්න වෙලා තිබෙන්නේ අපිටම තමයි. විදුලි බිලත් එහෙමයි. එදා ගහපු ගිවිසුම්වලට තවම ගෙවන්න වෙලා තිබෙනවා. තමන්ගේ අමාත්‍යාංශවල ඉඩම් ගැන සියලු ආයතන එකතු කරගෙන අවශ්‍ය තීන්දු ගන්න. පදවිය, බෝගස් වැව අසළ කුඹුරු සම්බන්ධ ගැටලුවක් තිබෙනවා.අනුරාධපුර දිස්ත්‍රික් වාරිමාර්ග අධ්‍යක්ෂවරයා:වැව ප්‍රතිසංස්කරණය කරද්දී 1958දී මේවා අත්පත් කරගෙන වන්දි දීලා තිබෙනවා. 2001 දී ප්‍රාදේශීය ලේකම්වරයා මේ අයට නැවත බලපත්‍රයක් දීලා තිබෙනවා.ජනාධිපතිවරයා:ප්‍රදේශීය ලේකම්වරයා දීලා ඇත්තේ තාවකාලික බලපත්නේ?අධ්‍යක්ෂවරයා:සමහර අයට දීර්ඝකාලීන බලපත් දීලා. සමහර මහජන නියෝජිතයන්ගෙන් බලපෑම් එනවා. නිලධාරීන්ට රාජකාරිය කරන්න බැහැ. අපි අධිකරණ නියෝගය අනුව කටයුතු කරනවා.ජනාධිපතිවරයා:අධිකරණ තීන්දුවට ගරු කරන්න. මහවැලි ඉඩම් බෙදා දීමේ ගැටලු ගැන චෝදනා ඇවිත් තිබෙනවා. හිමිකම් තහවුරු කිරීමට මුදල් ගන්නවා කියලා දැනුම් දී තිබෙනවා.ඇමැතිවරයා:මෑතකදී අල්ලස් කොමිසමෙන් අත්අඩංගුවට ගත්තා මේ වගේ කරපු අය. බොහෝ දෙනෙක් පැමිණිලි කළාට සාක්ෂි නැහැ.ජනාධිපතිවරයා:අපිට නිර්නාමිකවත් එනවා, නාමිකවත් එනවා.ලේකම්වරයා:ඉඩම් හිම්කම් බෙදා දීමේදී ගැටලු තිබෙනවා.ජනාධිපතිවරයා:තිබෙන ප්‍රශ්න අපි ළඟට එන්න පෙර විසඳ ගන්න. ජලාශ, වැව් අමුණු, වාරි පද්ධති නිසි ලෙස නඩත්තු නොකිරීම ගැන පැමිණිලි තිබෙනවා.ඇමැතිවරයා:ගොවීන් සියලු දේ ළගට ගෙනැවිත් දෙන තුරු බලා සිටිනවා.නියෝජ්‍ය ඇමැති ඩබ්ලිව්. බී. ඒකනායක මහතා:රොන් මඩ ඉවත් කිරීමට කටයුතු කිරීම ගැන ජනාධිපතිතුමාට ස්තුතිවන්ත වෙනවා. අද ගොවි ජනතාවට පිරිසිදු ජලය ලැබෙන්නේ මේ නිසයි.ජනාධිපතිවරයා:ජල පෝෂක ප්‍රදේශ ආරක්ෂා කිරීමට විශේෂ වැඩපිළිවෙළක් අවශ්‍යයි.ලේකම්වරයා:මේකට ආයතන ගොඩක් තිබෙනවා.ජනාධිපතිවරයා:ඔයාලා ලයිස්තුවක් හදන්න. අපි ඇමැති මණ්ඩල කමිටුවක් පත් කරන්නම්.ඇමැතිවරයා:අපි ඒකට ඇමැති මණ්ඩල පත්‍රිකාවක් ඉදිරිපත් කරන්නම් ජනාධිපතිතුමනි.ජනාධිපතිවරයා:මහවැලි අධිකාරියේ වැඩපොළට නොගොස් පෞද්ගලික තැන්වලට වාහන හදන්න ගෙනියන බවට කරුණු ඉදිරිපත් වෙලා තිබෙනවා.ලේකම්වරයා:මෙතැන සියලු වාහන හදන්න පුළුවන්කමක් නැහැ.නිලධාරිනියක්:මෙතැන ධාරිතාව මදිව තිබුණා. අපි ශ්‍රමිකයන් පුහුණු කරලා දැන් ජනවාරි මාසයේ සිට අවශ්‍ය කටයුතු කරලා තිබෙනවා.ජනාධිපතිවරයා:අමාත්‍යාංශයේ වාහන මෙතැනින් හදලා බැරි වුණොත් පමණක් වෙන තැනකට යවන්න. ගාල්ල දිස්ත්‍රික් වැඩබිමේ භාවිතා නොකරන වාහන රැසක් තිබෙනවා.නිලධාරිනියක්:ඒවා වෙන්දේසි කළත් කවුරුත් ගන්නේ නැහැ.ජනාධිපතිවරයා:වානේ සංස්ථාවට දෙන්න ඒ ටික. කිලිනොච්චිය, මාතලේත් වාහන තිබෙනවා ප්‍රයෝජනයට නොගන්නා.ඇමැතිවරයා:අපේ නිලධාරීන් කැමැති පරණ ඒවා එහෙමම තියාගෙන ඉන්න. කොච්චර කිව්වත් විකුණන්නේ නැහැ.ජනාධිපතිවරයා:මොකද ලේකම්තුමා පරණ ඒවට කැමැති?ලේකම්වරයා:හදලා පාවිච්චි කරන්න පුළුවන් ඒවා තියාගෙන අනික් ඒවා වෙන්දේසි කරන්න කියලයි කියලා තිබෙන්නේ. දැන් වසර දහයකට පෙර විමර්ශන අධ්‍යක්ෂ කෙනෙක් හිටියා පිස්තෝලයක් අතේ තියාගෙන. මේ නිසා ඉංජිනේරුවන්ගේ මානසික තත්ත්වය වැටිලා තිබෙන්නේ.ජනාධිපතිවරයා:පිස්තෝල කාලේ දැන් ඉවරනේ.ලේකම්වරයා:දැනට වසර 10ට පෙර හිටියේ. ඒ අයගේ මානසික තත්ත්වය හදන්න අමාරුයි.නිලධාරිනියක්:අපිත් කමිටුවේ හිටියා. නමුත් තීන්දු ගන්න බයයි.ජනාධිපතිවරයා:මේක ජනාධිපති තීන්දුවක්. මාස තුනක් තුළ සියල්ල අවසන් කරන්න. මිරිදිය මසුන් වඳ වී ගෙන යනවා. ජලාශ හදද්දී මේ ගැනත් අවධානය යොමු කරන්න. ව්‍යාජ ඇස්තමේන්තු හදලා, වැඩ නොකර රජයේ මුදල් වංචා කරනවා, නිලධාරීන්ම කොන්ත්‍රාත් ගන්වා කියලා චෝදනාවක් තිබෙනවා.ඇමැතිවරයා:මේ කොන්ත්‍රාත් ගන්නේ එක එක නම්වලින්. අපිට ඒවා හොයන්න අමාරුයි.ජනාධිපතිවරයා:කොන්ත්‍රාත් ගත්තට කමක් නැහැ වැඩේ කෙරෙන්න ඕනේ. අපිට මේවා එවන්නෙත් නිලධාරීන්මයි. එක්කෝ හොඳ නිලධාරීන් නැත්නම් කොන්ත්‍රාත් එක ලැබුණේ නැති අය වෙන්න ඇති. මේක හුඟක් තැන් වල තිබෙනවා. මේවා නිවැරැදි කරන්න. නැත්නම් වැරැදි මතවාදයක් හැදෙනවා. කරන හොඳත් නැති වෙනවා මේවායින්. ප්‍රමිතියකට වැඩ කෙරෙන්න ඕනේ.මහජන දිනය තුළ නිලධාරින් කාර්යාලයේ නැහැ කියලා චෝදනාවක් තිබෙනවා. එදාටම සාකච්ඡා දාගන්නේ නැතුව ඒක ගොවීන්ට වෙන් කරන්න. සිකුරාදාටත් වේලාසන යනවාලු.ලේකම්වරයා:අපේ නිලධාරීන් නම් ඉන්නවා. සිකුරාදාට වේලාසන යන්නේ නැහැ.ජනාධිපතිවරයා:පුවත්පත්වල පළ වන දේ ගැන අවධානය යොමු කරනවාද?ලේකම්වරයා:විදුලි බල මණ්ඩලයට ජලය දීම සම්බන්ධයෙන් පළ වූ වාර්තාවකට මම පිළිතුරු යැව්වා.ජනාධිපතිවරයා: (පුවත්පතක් පෙන්වමින්) ගිනි පෑවිල්ලේ පරාක්‍රම සමුද්‍රයේ වාන් දොරටු 10ම අරී. මොකක්ද මේ චෝදනාව?ලේකම්වරයා:මේක කළේ ඉංජිනේරුවාගේ විනිශ්චය උඩ. ඒ අවස්ථාවේ එයා තමයි තීන්දුව ගන්න ඕනේ. මට නම් ඒකේ වැරැද්දක් පේන්නේ නැහැ.ජනාධිපතිවරයා:ලොකු වාර්තාවක් තිබෙනවා. මේවා පුවත්පත්වල පළ වුණාම ඒ ගැන සොයලා බලලා, හරි වැරැද්ද ඒ අයට දැනුම් දෙන්න.ලේකම්වරයා:මෙතැන ඉන්නේ ආධුනික කෙනෙක්. එයා මේ නිසා බය වෙලා තිබෙනවා. මම මෛත්‍රීපාල ඇමැතිතුමාටත් කිව්වා.ජනාධිපතිවරයා:කවුරුත් බය වෙන්න ඕනේ නැහැ. නිලධාරීන් නිවැරැදි තීන්දුවක් ගත්තා නම් ඒ වෙනුවෙන් රජය පෙනී සිටනවා. ඒ වගේම තීන්දුව වැරැදි නම් ඒකත් පිළිගන්න ඕනේ.නිලධාරියෙක්:නිවැරැදි කරලා යැව්වාට පුවත්පත් ඒවා පළ කරන්නේ නැහැ.ජනාධිපතිවරයා:නිකම් යැව්වාට බැහැ. කතා කරලා ඒ අයට කියන්න. මම දැක්කා යම් යම් අමාත්‍යාංශවල කාරණා ගැන වැරැදි මත තිබෙනවා. ප්‍රමාද වුණොත් මේ වැරැදි මත ස්ථිර වෙනවා.පාර්ලිමේන්තු මන්ත්‍රී සරත් වීරසේකර මහතා:රඹකැන් ඔය ව්‍යාපෘතියේ මහඔය, පදියතලාව සහ රිදීමාලියැද්ද විශේෂ කලාපයක් ලෙස නම් කරලා තිබෙනවා. නමුත් ඒවායේ සුළු කොටසකට පමණයි ප්‍රතිලාභ ලැබෙන්නේ. ඒවා නැවත ප්‍රාදේශීය ලේකම්වරයා වෙත පවරා නොදෙන්නේ ඇයි?ඇමැතිවරයා:රඹකැන් ඔය ව්‍යාපෘතිය යටතේ ඒ ප්‍රදේශ සංවර්ධනය කරන්නයි අපි බලාපොරොත්තු වෙන්නේ. ප්‍රාදේශීය ලේකම්වරුන්ගේ වැරැදි තිබෙනවා.ජනාධිපතිවරයා:ඉඩම් ප්‍රශ්න ගැන අපි නිලධාරියකු පත් කරන්නට යනවා. ඒකට අවශ්‍ය කටයුතු ඉක්මණින් කරන්න. ව්‍යවස්ථාව වෙනස් කරන්න ඕනේ නම් ඒකත් කරන්න.නියෝජ්‍ය ඇමැතිවරයා:රාජ්‍ය නායකයකු පළමු වතාවටයි මේ ස්ථානයට පැමිණියේ. ඒ ගැන අපි ජනාධිපතිතුමාට ස්තුතිවන්ත වෙනවා.මේ රට ඉදිරියට ගෙන යන්න ජනාධිපතිතුමා විශාල වෙහෙසක් දරනවා. ගම ගැන හිතලා, රට ගැන හිතලා වැඩ කරන නායකයකු ලෙස ජනාධිපතිතුමා කාගේත් ගෞරවයට පත් ව සිටිනවා.ජනාධිපති ලේකම් ලලිත් වීරතුංග මහතා ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=n13042917</link>
    <topic>විදුලි බල ගැටලුව දේශපාලන සටන් පාඨයක් නොකොටඑහි ගැඹුර හරිහැටි අවබෝධ කර ගත යුතුයි</topic>
    <author>උපාලි කරුණාරත්න</author>
    <content>විදුලි බල ගැටළුව සරල දේශපාලන සටන් පාඨ බවට පත් කර නොගෙන එහි ගැඹුර අවබෝධ කර ගත යුතු බව තාක්ෂණ පර්යේෂණ සහ පරමාණුක බල ශක්ති ඇමති පාඨලී චම්පික රණවක මහතා පැවසීය.බල ශක්තිය පිළිබඳව නිවැරදි ප්‍රතිපත්තියක් ක්‍රියාත්මක නොකළ හොත් එය විශාල ගැටළුවකට හේතුවක් විය හැකි යයි කී ඇමතිවරයා වායු සමීකරණ යන්ත්‍ර වලට පමණක් සියයට හතලිහක විදුලියක් වැය වන බවත් ඒවා යම් නීතියකට යටත්ව පරිහරණය කළ හොත් විදුලි බල ගැටළුවට යම් පමණක හෝ පිළිතුරක් ලබා ගත හැකි බව ද කීය.විදෙස් රට වල වායු සමීකරණ යන්ත්‍ර භාවිතා කිරීමේ දී යම් යම් නීති පනවා තිබෙන බව ද ඇමතිවරයා පැවසීය.පාඨලි චම්පික රණවක ඇමතිවරයා මෙම අදහස් පළ කළේ පෙරේ දා (27)කොළඹ ජාතික පුස්තකාල හා ප්‍රලේඛන මණ්ඩල ශ්‍රවණාගාරයේ පැවති ජාතික විද්වත් සභාව අමතමිනි.පසුගිය දා සිදු වු විදුලි ගාස්තු සංශෝධනය පිළිබඳව මෙම කථිකාවත පැවැත්විණ.මිල සුත්‍ර න්‍යායක් අපි විදුලිය සඳහා ද ක්‍රියාත්මක කළ යුතුයි.විදුලිය සංරක්ෂණය කරන වැඩ සටහන් අවශ්‍යයි.බලාගාර වල වියදම් පිළිබඳව තාක්ෂණික විගණනයක් අවශ්‍යයි.එංගලන්තය ගල් අඟුරු භාවිතා කර බලගතු රටක් බවට පත් වුණා.විදුලි සහ තෙල් එකිනෙකට සම්බන්ධයි.මේවායේ ගැටළු කාරීතත්ත්වයක් ඇති වුවහොත් රටේ ආර්ථිකයට එය දැඩි ලෙස දැනෙනවා.මෙම ආයතන දෙක ප්‍රබල කළමනාකාරීත්වයකට යටත් කරන්න ඕනෙ.විදුලිය අඩුවෙන් පාවිච්චි කරන කෙනාට සාධාරණය ඉෂ්ඨ වන්න ඕනෙ.විදුලියේ බර පාරිභෝගිකයා දරන්න ඕනෙ.විදුලි ගැටළුවට විසඳුම් ලෙස විදුලිය කැපුවොත් ඒක ආර්ථිකයට දැඩි ලෙස බළපානව.දිනපතා පැයක් විදුලිය කැපුවොත් සියයට එකකින් ආර්ථිකය සංකෝචනය වනව.මේ රටේ හැමෝම අඩුවෙන් විදුලිය පරිභෝජනය කරනවා නම් ජල විදුලියෙන්ම විදුලි ගැටළුව විඳන්න පුළුවන්.විදුලිය ඉතිරි කර තිබෙන්නෙ ඒකක අනුවට අඩුවෙන් පාවිච්චි කරන අය කියල අපිට පෙනී ගිහිල්ල තිබෙනව.සුළු හා මධ්‍යම පරිමාන කර්මාන්ත රටේ කොඳු නාරටිය වශයෙහන් හඳුන්වයන්න පුළුවන්.ඒවාට විදුලි සහනයන් ලබා දි යුතු යයි ද ඇමතිවරයා පැවසීය.එක්සත් ජාතික පක්ෂයේ පාර්ලිමේන්තු මන්ත්‍රී ආචාර්ය හර්ෂ ද සිල්වා මහතා-තරඟ කාරී භාවයක් තුළින් විශිෂ්ඨ භාවයක් ඇතිවෙනව.තරඟකාරීත්වය නිසා දුරකථන පණිඩිඩ වල මිල අඩු වුණා.මේක විදුලියට ද කරන්න පුළුවන්.මහජනතාවට අත්‍යවශ්‍ය සේවාවන් පාඩු ලැබුවට කමක් නැහැ කියන කථාව වැරදියි.ලංකා විදුලි බල මණ්ඩලය පාඩුවට ගෙනයන්න ඕනෙ නැහැ කියන ස්ථාවරයේ මම ඉන්නව.‍ රටේ ඇති වී ඇති ගැටළු වලට තිබුන හැම ආණ්ඩුවක්ම වග කියන්න ඕනෙ. හැබැයි රෑ වැටිච්ච වළේ දවල් වැටෙන්න ඕනෙ නැහැ.සෑම දේටම සමාජ සාධාරනත්වයක් තිබෙන්න ඕනෙ.‍මෙම අවස්ථාවේ දී පාත් ෆයින්ඩර් පදනමේ විධායක අධ්‍යක්ෂ ලක්ෂ්මන් සිරිවර්ධන,විශ්ව විද්‍යාල ආචාර්ය වරුන්ගේ සමිති සම්මේලනයේ දිලීප විතාරණ,මාස් හෝල්ඩින් ආයතනයේ විදුර රැළපනාව මහත්වරුන් ද අදහස් දැක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=r1304291</link>
    <topic>ගම්පහ අක්කර 20කපුරන් කුඹුරු අස්වද්දයි</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ දිස්ත්‍රික් ගොවිජන සංවර්ධන දෙපාර්තමේන්තුවේ මෙහෙය වීමෙන් ගම්පහ දිසාවේ පුරන්කුඹුරු අස්වැද්දීමේ 2013 වැඩසටහන යටතේ ගම්පහ ප්‍රාදේශීය ලේකම් කොට්ඨාසය තුළ අක්කර 20ක භූමි ප්‍රදේශයක පුරන් කුඹුරු අස්වැද්දවීමේ ව්‍යාපෘතියේ වැඩ මේවන විට අරඹා ඇත.ප්‍රතිලාභීන් 62කු සඳහා වැයවන දළ ඇස්තමේන්තුව අනුව රුපියල් මිලියන 0.60 මේ සඳහා වෙන් කර ඇත.අත්තනගල්ල ප්‍රාදේශීය ලේකම් කොට්ඨාසයේ ව්‍යාපෘති 02ක් සඳහා දළ ඇස්තමේන්තුව රුපියල් මිලියන 0.41ක්ද , වගා කිරීමට අපේක්ෂිත අක්කර ගණන 20ක් බවද ගම්පහ ගොවිජන සංවර්ධන සහකාර කොමසාරිස් පී. ඇස් . බණ්ඩාර මහත්මිය හෙළි කළාය.එයට අමතරව මීරිගම ප්‍රාදේශීය ලේකම් කොට්ඨාසයේ අක්කර 10ක ප්‍රදේශයක , ප්‍රතිලාභීන් 130 දෙනෙකුගේ එක් ව්‍යාපෘතියක් සඳහා වැය කිරීමට අපේ්ක්ෂිත දළ ඇස්තමේන්තුව අනුව රුපියල් මිලියන 0.30ක්ද , දිවුලපිටියේ ව්‍යාපෘති 06ක් සඳහා අක්කර 42ක භූමියක පුරන් කුඹුරු වගා කිරීමට මේවන විට ඇස්තමේන්තු කරඇත.දිවුලපිටියේ ප්‍රතිලාභීන් සංඛ්‍යාව 211කි. මහර ප්‍රාදේශීිය ලේකම් කොට්ඨාසයේ ව්‍යාපෘති 01ක් සඳහා වැය වන දළ ඇස්තමේන්තුව රුපියල් මිලියන 0.60දෙනෙකි.වගා කිරීමට අපේක්ෂිත අක්කර ප්‍රමාණය 06කි. ප්‍රතිලාභීන් 60කි. මේ අනුව ගම්පහ දිසාවේ පුරන් කුඹුරු අස්වැද්දවීමේ 2013 වැඩසටහන යටතේ ව්‍යාපෘති 11කි. දළ ඇස්තමේන්තුව රුපියල් මිලියන 3.00කි.වගා කිරීමට අපේක්ෂිත අක්කර ගණන 98 කි. ප්‍රතිලාභීන් 523ක් බවද සහකාර කොමසාරිස්වරිය පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=r1304292</link>
    <topic>නිල් රැල්ලට එක් වෙති</topic>
    <author>මීගමුව විශේෂ එච්. ප්‍රනාන්දු</author>
    <content>මේ දිනවල දිවයින පුරා ක්‍රියාත්මක වන “රට නගන නිල් රැල්ල” ශ්‍රී ලංකා නිදහස් පක්ෂය බල ගැන්වීමේ වැඩ සටහන යටතේ මීගමුව ආසනයේ පෝරුතොට ප්‍රදේශවාසීන්ට ශ්‍රී ලංකා නිදහස් පක්ෂ සමාජිකත්ව පිරිනැමීමේ උත්සවයක් මීගමුව නගර සභාවේ උප නගරාධිපති එම්. එස්. එම්. සකාවුල්ලා මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=r1304293</link>
    <topic>බාලවයස්කාරියට අතවර කළවිවාහකයන් දෙදෙනකු අත්අඩංගුවට</topic>
    <author>මල්වාන සමූහ - මහානාම විතානගේ</author>
    <content>මාකොළ ප්‍රදේශයේ 14 හැවිරිදි දැරියකට අතවර සිදුකළ බව කියන විවාහකයන් දෙදෙනකු සපුගස්කන්ද පොලිසිය විසින් අත්අඩංගුවට ගෙන ඇත.ඉන් එක් අයකු මාකොළ ප්‍රදේශයේ පදිංචි 47 හැවිරිදි එක් දරු පියෙකු වන අතර සෙසු තැනැත්තා දෙකටන ප්‍රදේශයේ 52 හැවිරිදි තිදරු පියෙකි.එම දැරිය අසනීපයකට ප්‍රතිකාර ලබා ගැනීම සඳහා පියා සමඟ පෞද්ගලික බෙහෙත් ශාලාවකට පැමිණ ඇත. පසුව පියා දැරිය වෛද්‍යවරයාට පෙන්වීම සඳහා අංකයක් ලබා ගැනීමට බෙහෙත් ශාලාව ඇතුළට ගොස් තිබේ. ඒ අවස්ථාවේ දී අසලට කුඩා ලොරි රථයකින් පැමිණ සිටි එක් සැකකරුවකු විසින් එම දැරිය රවටා කිරිබත්ගොඩ ප්‍රදේශයේ අතුරු මාර්ගයකට රැගෙන ගොස් අතවර සිදුකර ඇතැයි කියති.මේ පිළිබඳව සපුගස්කන්ද පොලිසියට ලැබුණු පැමිණිල්ලකට අනුව එම තිදරු පියා අත්අඩංගුවට ගෙන එම දැරියගෙන් ප්‍රශ්න කිරීමේ දී එම දැරියට 2010 වසරේ දී අනෙක් සැකකරුගෙන් ද ලිංගික අපයෝජනයක් සිදු වී තිබෙන බවට අනාවරණය විය.ඉන්පසු ඔහු ද අත්අඩංගුවට ගැනිණි.සැකකරුවන් දෙදෙනා මහර මහේස්ත්‍රාත් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=r1304294</link>
    <topic>මීගමුව සිවිල් ආරක්ෂකකමිටු දැනුවත් කරයි</topic>
    <author>පමුණුගම සමූහ ඩී. එන්. බී. කිරිහෙට්ටි</author>
    <content>තාප්පයට පමණක් කොටුවී සේවය කළ පොලිසිය එය අවසන් කර ජනතාව සොයා ගමට ගොස් සේවය කිරීමේ සංකල්පයක් අද පොලිස් දොර්තමේන්තුව ඇති කර ඇති බව මීගමුව ජ්‍යෙෂ්ඨ පොලිස් අධිකාරි ජයන්ත ලියනගේ මහතා පැවැසීය.මීගමුව කොට්ඨාසයේ රාජකාරි බාරගත් ලියනගේ මහතා පමුණුගම පොලිස් බල ප්‍රදේශයේ සිවිල් ආරක්ෂක සමාජික සමාජිකාවන් පළමුවරට හමුවී එසේ පැවැසීය. ඒ මහතා මෙසේ ද පැවැසීය.රියැදුරාගේ වරදට වාහනයෙන් පළිගැනීම නතර කළ යුතුය. පොලිසිය මහජනතාවගේ හතුරෙක් නෙවෙයි. පොලිසිය ඔබගේ මිතුරකු ලෙස වටහාගෙන ඉදිරි කටයුතු කරන්න. ජනතාවගේ හදගැස්ම තේරුම්ගෙන කටයුතු කිරීමට අද පොලිසිය කටයුතු කරනවා. ආරක්ෂක කමිටු පසුගිය ත්‍රස්තවාදී කාලයේ දී දැක්වූ සහාය අප අගය කරනවා.අද රටටම බරක් වී ඇති මත්පැන් මත්කුඩු ආදිය ද ජන ජීවිතයට වන තර්ජන පිළිබඳව නිවැරදි තොරතුරු ලබා දෙන්න ඔබ ඔත්තුකරුවන් නොවේ. පොලිසිය සමඟ ඔබගේ මිතුරුකම ඇති කරගෙන යහපත් ගමක් ඇති කිරීමට කටයුතු කරන්න.මේ අවස්ථාවට සහකාර පොලිස් අධිකාරි අරුණ ප්‍රේමචන්ද්‍ර මහතා ද, උස්වැටකෙයියාව මීසමි පාලක ගරු අයිවන් පීටර්ස් පියතුමා, ග්‍රාමසේවා නිලධාරීන් සමඟ සිවිල් ආරක්ෂක සාමාජික සාමාජිකාවන් විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=r1304295</link>
    <topic>සුළු වරදකරුවන්ටකර්මාන්ත පුහුණුව</topic>
    <author>සබරගමුව සමූහ ජී. ඩබ්ලිව් . ගාමිණී</author>
    <content>වරදකට දඬුවමක් ලබන්නෙක් සිරගත කිරීම වෙනුවට ප්‍රජා විශෝධන ක්‍රියාවලියකට යොමුකර යහපත් පුරවැසියෙක් ලෙස පුනරුත්ථාපනය වන්නේ් නම් එය අගය කළ යුතු ක්‍රියාවලියකි.බන්ධනාගාර හා පුනරුත්ථාපන අමාත්‍යාශය යටතේ ප්‍රජා විශෝධන දෙපාර්තමේන්තුව ක්‍රියාවට නඟන මෙම වැඩසටහනේ තොරතුරු සොයා කෑගල්ල අධිකරණ සංකීර්ණයේ වැඩ බිමට ගියෙමු.එදා යම් අයෙක් වරදකට අධිකරණයෙන් දඬුවමකට ලක්ව ආපසු ගමට යද්දී ඔහුටත් ඔහුගේ පවුලේ අයටත් ලැබුණු ප්‍රතිචාර නිසාම ඔවුන් නැවත නැවතත් තවත් වරදකට ඉක්මනින් එක්වන පිරිසක් බවට පත්වී තිබුණි.අද වරදකට අඥාලාභියෙක් වන ඔහු හෝ ඇය තම පවුලේ රැකවරණය - පෝෂණයද ලබා දෙමින් සතියකට දින දෙකක් හෝ තුනක් තම ශ්‍රමයෙන් යම් වෘත්තිය ක්‍රියා මාර්ගයකට දායක වී තමුන්ටද යම් වෘත්තීය දැනුමක් ලබාගෙන තම සහජ කුසලතාවයන් සංවර්ධනය කර ගැනීමට අවස්ථාව ලැබෙන්නේ නම් එයද ඔවුන්ගේ වාසනාවක් වනු නොඅනුමානය.කෑගල්ල ප්‍රජා විශෝධන නිලධාරී අජිත් ජයමාන්න මහතාප්‍රජා විශෝධන දෙපාර්තමේන්තුව යටතේ ක්‍රියාත්මක වන මෙම වැඩසටහනේ දී මහේස්ත්‍රාත් අධිකරණයේ විනිසුරුතුමන්ලා විසින් අප වෙත යොමු කරන අඥාලාභීන් හඳුනාගෙන ඔවුන්ගේ තොරතුරු කුසලතා අනුව පුද්ගල සැලැස්මකට ඔවුන් පුනරුත්ථපන වැඩසටහනකට යොමුකරවනවා.මේ යටතේ අපි මොවුන් සමඟ විවිධ සමාජ මෙහෙවරයන්ට යොමුවෙනවා. ගිය වසරේ අපට එක්වූ පිරිස් සමඟ අපි සාර්ථක ගෙවතු වගා වැඩසටහනක් ආරම්භ කළා. ඒ යටතේ අප ලැබූ ඵලදාවෙන් රුපියල් ලක්ෂයක පමණ මුදලක් රජයේ ගිණුමට එක්කිරීමටද අපට හැකිවුණා.මේ වන විට ඉතා උසස් ප්‍රමිතියකින් යුත් ඉදල් නිපදවීමේ ව්‍යාපෘතියක් ආරම්භ කර තිබෙනවා.එමෙන්ම මාසිකව යම් ආගමික කටයුත්තකටද එක්වන අතර අඥාලාභින්ගේ පවුල්වල සුබසාධන වැඩසටහන් පිළිබඳව දායක වෙනවා යැයිද පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=r1304296</link>
    <topic>යහපත් සමාජයක් ගොඩනගන්නලේඛකයා සහ සාහිත්‍යය රැකගමු</topic>
    <author>එප්පාවල සමූහ</author>
    <content>සද්ධර්මරත්නාවලිය, සද්ධර්මාලංකාරය, උමංදාව, කව්සිළුමිණ, සසදාවත, ලෝවැඩ සඟරාව, සුභාෂිතය, බුදුගුණාලංකාරය, පූජාවලිය, ථූපවංශය, ලෝකෝපකාරය වැනි පොත් පත් කියවීමෙන් බාල කාලේ සිටම දරුවන්ගේ සිත් සතන් දැහැමින් වෙළී ගොස් යන මානව සමාජයක් නිර්මාණය වුණා.මේ ඉතිහාසගත තොරතුරු අනුව යහ සමාජයක් ප්‍රතිනිර්මාණය කිරීම සඳහා සාහිත්‍යත් - ලේඛකයාත් ඉදිරියට ගතයුතුව ඇතැයි අනුරපුර මහ දිසාපති මහින්ද සෙනෙවිරත්න මහතා පැවැසීය.අනුරාධපුර දිස්ත්‍රික් ලේඛක සංගමයේ විශේෂ රැස්වීමක් අමතමින් හෙතෙම එසේ කීහ.දිස්ත්‍රික්කයේ ප්‍රාදේශීය ලේකම් කාර්යාලවල මෙහෙයවීමෙන් පවත්වනු බලන සාහිත්‍ය උත්සවවලට අනිවාර්යයෙන්ම ලේඛකයන් සම්බන්ධකර ගතයුතුව ඇතැයි පෙන්වාදුන් දිසාපති මහින්ද සෙනෙවිරත්න මහතා දරුවන්ට කියවීමේ රුචිය වැඩිදියුණු කිරීමේ වැඩපිළිවෙළක් ද ඇති කළ යුතුව ඇතැයි පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=r1304297</link>
    <topic>අමරවැව ග්ලිරිසීඩියා වවනවාටගොවීන් විරුද්ධයි</topic>
    <author>තිස්සමහාරාම විශේෂ – රාජා වෛද්‍යසේකර</author>
    <content>තිස්සමහාරාම අමරවැව අක්කර දහස් ගණනක් ග්ලිරිසීඩියා වගාවක් සඳහා දීම නිසා සශ්‍රීක බිම් සියල්ලම මුඩු බිම් බවට පත්වණු ඇතැයි පළාතේ ගොවි ජනතාව කියති.මේ ඉඩම් ලබා දී ඇත්තේ මහා පරිමාණ පෞද්ගලික අංශයේ ව්‍යාපාරිකයකුට බවත් ප්‍රදේශයේ ගොවියකුට හේනක් කොටාගැනීමට බිම් අඟලක්වත් ලබා දී නොමැති බවත් කාවන්තිස්සපුර සිවිල් ආරක්‍ෂක කමිටු සභාපති ජී. මෙහොමඩ් මහතා පවසයි.මේ පිළිබඳව තිස්සමහාරාම ප්‍රාදේශීය ලේකම්වරයාගෙන් විමසූ විට ඔහු මෙසේ කීය. මෙමඟින් කිසිදු පරිසර විනාශයක් වන්නේ නැහැ. විකල්ප විදුලි බල ශක්තියක් එමඟින් නිර්මාණය වී ජාතික විදුලි බල පද්ධතියට එමඟින් මෙගාවොට් විශාල ප්‍රමාණයක විදුලි එකතු කිරිමට හැකියාව ලැබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=r1304298</link>
    <topic>වී කිලෝ ලක්‍ෂ දහසයක් මිලදී ගෙන අවසන්</topic>
    <author>ජයන්තිපුර සමූහ – එච්. බණ්ඩාර</author>
    <content>පොළොන්නරුව දිස්ත්‍රික්කයේ මෙවර මහ කන්නයේ වී අස්වැන්නෙන් කිලෝ ලක්‍ෂ දහසයකට අධික ප්‍රමාණයක් වී අලෙවි මණ්ඩලය මිලට ගෙන ඇති බව පොළොන්නරුව ප්‍රාදේශීය කළමනාකරු එන්. ජී. සී. කේ. නිශ්ශංක මහතා පැවැසීය.මේ වන විට පොළොන්නරුව දිස්ත්‍රික්කය පුරා පිහිටුවා ඇති මිලදී ගැනීමේ මධ්‍යස්ථාන 24 මගින් වී මිලට ගැනීම සිදුකරන බව ද හෙතෙම කීය.වී අලෙවි මණ්ඩලයට අලෙවි කරන වී තොග සඳහා නාඩු වර්ගයේ කිලෝවකට රුපියල් 32 ක බැගින් ද සම්බා කිලෝ එකක් සඳහා රුපියල් 35 ක් ද, වශයෙන් රජයේ සහතික මිල ගෙවන බව ද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=r1304299</link>
    <topic>දම්මුල්ල හිරිදෙණිය විහාරය රැකගන්න ආධාර කරන්න</topic>
    <author>උඩවලව විශේෂ සේන විදාන ගමගේ</author>
    <content>බෙලිඅත්ත මැතිවරණ කොට්ඨාසයට අයත් දම්දුල්ල හිරිදෙණිය මහා විහාරස්ථානය නොහොත් ශ්‍රී සුධර්මාරාමය වසර 200කට වැඩි ඉතිහාසයක් ඇති පුජනීය ස්ථානයකි.අක්කර 4ක පමණ භූමියක පිහිටා ඇති මේ විහාරස්ථානයේ දර්ශනීය විහාර මන්දිරයක්, චෛත්‍යයක් සහ අනුසස් ඇති බෝධියක් ද ඇත. මේ වන විට මෙහි විහාරාධිපති ධුරය හොබවනු ලබන්නේ දම්මුල්ලේ පියරතන හිමියෝය.ඉපැරැණි විහාර ගෙය සංඝාවාසය ආදී ස්ථාන අලුත්වැඩියා කටයුතු කිරීමේ කාලයද පැමිණ ඇතත් මේ ස්ථානයට කිසිදු ආදායම් මාර්ගයක් නොමැති බැවින් එම කටයුතු අතපසු වී ඇත. ප්‍රදේශයේ වෙසෙන ජනතාවද අඩු ආදයම්ලාභී අය වීම හේතුවෙන් ඔවුන්ගෙන් ද විහාරස්ථානයේ දියුණුව සඳහා යමක් බලාපොරොත්තු විය නොහැකිය.එබැවින් වගකිවයුතු අයගේ අවධානය මේ වෙත යොමුවිය යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=r13042910</link>
    <topic>දුරකතන සමාගමක නම විකුණාරු: 75,000ක් වංචා කරලා</topic>
    <author>අකුරැස්ස සමූහ - තේජා විද්‍යාරූප</author>
    <content>දුරකතන සමාගමක මුවාවෙන් රුපියල් 75,000ක මුදලක් වංචා කළ පුද්ගලයකු මොරවක පොලිසිය මගින් අත්අඩංගුවට ගෙන ඇත.මේ සැකකාර පුද්ගලයා මෙසේ වංචනික ලෙස මුදල් ලබාගෙන ඇත්තේ මොරවක අතුඇළ ප්‍රදේශයේ පුද්ගලයකුගෙනි.මේ දුරකතන සමාගමෙන් රුපියල් දස ලක්ෂයක මුදල් ත්‍යාගයක් හිමිවී ඇති අතර ඒ බව කෙටි පණිවුඩ මගින් දැනුම් දී ඇති බවත් එය ලබා ගැනීම සඳහා රුපියල් 70,000 ක මුදලක් බැංකුවේ තැන්පත් කරන ලෙස දන්වා ගිණුම් අංකයක් ද ලබා දී ඇත.තවද රුපියල් 1000ක රීලෝඩ් පහක් දමන ලෙසද දැනුම් දී ඇත.ඊට පසුව මේ පිළිබඳව කිසිම ප්‍රතිචාරයක් නැති නිසා අදාළ දුරකතන අංකයට ඔහු ඇමැතුමක් ලබාගන ඇති නමුත් එයට ද ප්‍රතිචාරයක් නොලත් ඔහු මොරවක පොලිසියට ඒ පිළිබඳව පැමිණිලි කර ඇත.මේ ගිණුම් අංකය සහ දුරකථන අංකය පිළිබඳව සොයා බැලීමට අධිකරණ නියෝගයක් ලබාගත් මොරවක පොලිසිය කළ සොයා බැලීමේ දී අනාවරණය වී ඇත්තේ මේ සැකකරු නාත්තන්ඩිය මාරවිල ප්‍රදේශයේ පුද්ගලයකු බවයි.අනතුරුව මාතර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතාගේත් මොරවක පොලිස් ස්ථානාධිපති ප්‍රභාත් දේ්ශබන්දු මහතාගේත් උපදෙස් මත මොරවක පොලිසියේ පො.සැ. රණතුංග (16829) සහ පො.කො. නන්දකුමාර (52606) යන නිලධාරීන් විසින් උපක්‍රමශීලීව මේ පුද්ගලයා අත්අඩංගුවට ගෙන අධිකරණයට ඉදිරිපත් කිරීමෙන් පසු රක්ෂිත බන්ධනාගාර ගත කොට ඇත.මේ පිළිබඳව වැඩිදුර විමර්ශන කටයුතු මොරවක පොලිසියේ පො.සැ. කරුණාරත්න, පො. සැ. අනුර යන නිලධාරීන් විසින් කරගන යනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=s1304291</link>
    <topic>සුනාමි ආධාර මුදල් ගෝල් දැලෙන් රිංගයි</topic>
    <author>ප්‍රින්ස් ගුණසේකර</author>
    <content>2004 දෙසැම්බරයේ ශ්‍රී ලංකාවට කඩා වැදුණු සුනාමියෙන් ජීවිත-දේපොළ පමණක් නොව ක්‍රීඩා ක්ෂේත්‍රය ආශ්‍රිත බොහෝ සම්පත්වලටද හානි සිදු විය. ශ්‍රී ලංකාවේ පාපන්දු ක්‍රීඩාවට සම්බන්ධ ක්‍රීඩා පිටි ගණනාවක් ද මුළුමනින්ම විනාශයට පත්විය.මේ ගැන සලකා බැලු ලෝක පාපන්දු සම්මේලනය ශ්‍රී ලංකාවේ පාපන්දු ක්‍රීඩා පිටි යථා තත්ත්වයට පත්කිරීම සඳහා රුපියල් කෝටි පනහක ආධාර මුදලක් ලබාදී තිබේ. එම මුදල් නාස්තිකාර ලෙස වියදම් කර ඇති අතර එමගින් සම්පුර්ණවු පාපන්දු ක්‍රීඩා පිටියක්ද ‍නොමැති බව හෙළිදරව් වේ.කළුතර වර්නන් ප්‍රනාන්දු, කොළඹ සිටිලීග්, යාපනය, ගම්පහ ශ්‍රී බෝධී, බැද්දගාන, නෝවුඩ්, බදුල්ල, කොළඹ සී.ආර්, කැලණිය, අම්පාර, මන්නාරම, ගාල්ල හා මුලතිව් යන ක්‍රීඩාංගණ 13කට එම මුදල් වෙන්කර ඇති අතර එයින් බොහෝ ක්‍රීඩාංගණ ක්‍රීඩාවට නුසුදුසු තත්ත්වයේ පවතී.මේ මුදලින් ඉදිකළ ඇතැම් ක්‍රීඩාංගණවල තණකොල හෝ නොමැති අතර හරක් ලගින නවාතැන් බවට පත්ව තිබේ.බැද්දගාන පාපන්දු ක්‍රීඩා පුහුණු මධ්‍යස්ථානයට ලෝක පාපන්දු සම්මේලනයෙන් ලැබුණු රුපියල් ලක්ෂ 429 ඇතුළත්ව රුපියල් ලක්ෂ 1224ක් සම්පුර්ණ ලෙස වියදම් කර ඇතත් එම ඉඩම පාපන්දු සම්මේලනය සතුව නොමැති බව සභාපති රංජිත් ‍රුද්‍රිගු මහතා පවසයි.එම ක්‍රීඩාංගණය රැලි සහිත නියම ප්‍රමිතියෙන් තොර තණතිල්ලක් නිසා ක්‍රීඩාවට සුදුසු නොවන බව සඳහන් කරයි. එම ක්‍රීඩාංගණය අතිවිශාල මුදලක් විනාශකළ එකක් බව පෙන්වා දෙයි.කොළඹ සිටිලීග් ක්‍රීඩා පිටිය සුළු වර්ෂාවකදී ජලයෙන් යටවන හෙයින් ක්‍රීඩාවට වරින් වර බාධා ගෙන දෙයි. එම ක්‍රීඩාංගණයට රුපියල් ලක්ෂ 621ක් ලෝක පාපන්දු සම්මේලනය ලබා දී ඇති අතර එහි ප්‍රේක්ෂකාගාරයට ස්විට්සර්ලන්තයේ ක්‍රීඩා සමාජයකින් වෙනම ආධාර හිමිව ඇති අතර එය ගිගියෝරී ක්‍රීඩාගාරය ලෙස නම් කොට තිබේ.එම ක්‍රීඩාගාරයට ‍කොපමණ මුදලක් ලැබුණේද? වියදම් කළ ආකාරය කෙසේද, යන්න වාර්තා පාපන්දු සම්මේලනයට සොයාගත නොහැකිව ති‍බේ.ගම්පහ ශ්‍රී බෝධී විදුහල් ක්‍රීඩා පිටියට රුපියල් ලක්ෂ 480ක් වියදම් කර ඇති බව වාර්තාවලින් පෙනීගියද එම ක්‍රීඩාංගණයේ සැලකිය යුතු ප්‍රතිසංස්කරණයක් සිදුව නොමැත.ලෝක පාපන්දු සම්මේලනයේ ආධාර මුදලට අමතරව ශ්‍රී බෝධී ක්‍රීඩා පිටියේ ඉදිකිරිම්වලට යැයි පවසා තවත් රුපියල් මිලියන 3ක් ගෙවා ඇත්තේ කුමක් සඳහා ද යන ප්‍රශ්නය මතුව ඇත. ශ්‍රී ලංකා පාපන්දු සම්මේලනයේ සභාපති ලෙස තමා පත්වු පසුව මේ රුපියල් මිලියන 3 වියදම් කර ඇතිබව රංජිත් රුද්‍රිගු මහතා හෙළි කළේය.යාපනය පාපන්දු පිටියේ යටිතල පහසුකම් සංවර්ධනයට ලෝක පාපන්දු සම්මේලනයෙන් ලැබුණු රුපියල් ලක්ෂ 480ට අමතරව ජර්මානු තානාපති කාර්යාලයෙන්ද රුපියල් මිලියන 8ක් ලැබී ඇත.අදියර දෙකකින් මේ ක්‍රීඩාංගණය ප්‍රතිසංස්කරණය කළ බව පැවැසුවද තණකොල හෝ නැති සතුන්ගේ නවාතැන් පොළක්වී ඇතැයි චෝදනාවකි.අම්පාර, මන්නාරම හා මුලතිව් ක්‍රීඩාංගණවලට ලෝක පාපන්දු සම්මේලනය ලබාදුන් සුනාමි ආධාර රුපියල් ලක්ෂ 462ක් වැය කළද නියම ප්‍රමිතියෙන් තොර බවට පාපන්දු සම්මේලනයට පැමිණිලි ලැබී ඇත. වැඩ අවසන් බවට සඳහන්ව ඇතත් තණකොල හෝ එවායේ නැත.ගාල්ල ක්‍රීඩාංගණයට රුපියල් ලක්ෂ 201ක් වැය කර ඇතත් තරගයක් පැවැත්වීමේ හැකියාවක් නැති අතර බදුල්ල ක්‍රීඩා පිටියට ලක්ෂ 327ක් වියදම් කළද මේ වනවිට එය නැවැත අලුත්වැඩියා කළ යුතු මට්ටමකට පැමිණ තිබේ.කළුතර වර්නන් ප්‍රනාන්දු ක්‍රීඩා පිටියට ලක්ෂ 808ක් සුනාමි ආධාර වැයකර ඇති අතර ක්‍රීඩාංගණය‍කට වෙන්වු වැඩිම මුදල ලෙස වාර්තා වේ. එය ක්‍රීඩාවට සුදුසු මට්ටමේ පවතින අතර පළමු පෙළ තරග කිහිපයක්ම පැවැත්වුණි.කොළඹ සී.ආර්. ක්‍රිඩා පිටිය නවීකරණයට ලෝක පාපන්දු ආධාර රුපියල් ලක්ෂ 300ක් වැය කළද රගර් පුහුණුවීම්වලදී හා රගර් තරග කාලසීමාවේදී පාපන්දු ක්‍රීඩාවට එය ලබානොදීම ගැටලුකාරී තත්ත්වයකි.ලෝක පාපන්දු සම්මේලනයේ සුනාමි ආධාර මුදල් ශ්‍රී ලංකා පාපන්දු සම්මේලනය තුළ පිහිටි ‘ගෝල් සංවර්ධන ව්‍යාපෘති කාර්යාලයට’ ලැබී ඇති අතර ලැබුණු මුදල් කොපමණද යන්න පාපන්දු විධායක සභාවට දන්වා නැත. මේ සියලු තොරතුරු ලෝක පාපන්දු සම්මේලනයේ සභාපති සෙප් බ්ලැටර් මහතා පසුගියදා හමුවුවිටදී තමාට ලැබුණු බව ශ්‍රී ලංකා පාපන්දු සභාපති රංජිත් රුද්‍රිගු මහතා පවසයි.මේ අතර ක්‍රීඩා ඇමැති මහින්දානන්ද අලුත්ගමගේ මහතා වෙතට ලිපියක් එවන ලෝක පාපන්දු සම්මේලනයේ සදාචාර හා ප්‍රතිපත්ති කමිටුවේ සභාපතිවරයා දැනුම්දී ඇත්තේ සුනාමි ආධාර මුදල් පිළිබඳ සොයා බලා වාර්තාවක් එවන ලෙසය.මේ ඉදිකිරීම්වලට අදාල සියලු මුදල් ගෙවා ඇත්තේ එන්.එන්.ප්‍රයිවට් ලිමිටඩ් නම් වු ආයතනයකට වන අතර ඉදිකිරීම් පිළිබඳ ගෘහ නිර්මාණ ශිල්පියෙකුගේ වාර්තාද ලබාගෙන ඇත.ශ්‍රී ලංකා පාපන්දු සම්මේලනයේ ලේකම් ජ්‍යෙෂ්ඨ නියෝජ්‍ය පොලිස්පති උපාලි හේවගේ මහතා පවසන්නේ තමා නොදැනුවත්වම අස්සන ස්කෑන් කොට පරිගණක ආශ්‍රයෙන් අතුළත් කොට ජගත් පාපන්දු සම්මේලනයට ඊමේල් මගින් ලිපි යවා මුදල් ගෙන්වාගෙන ඇති බවය.“සුනාමි ආධාර මුදල් ගැන මා කිසිවක් දන්නේ නැ. මගේ අස්සන යොදාගෙන ලිපි යවා තියෙන බව දන්නේ දැනුයි. මේක විශාල මුදල් ගනුදෙනුවක්. මගේ අදහස මේ පරික්ෂණ රහස් පොලිසියට දිය යුතු බවයි” හේවගේ මහතා පැවැසීය.මේ මුදල් ලබාදීම වසර 2006 සිට මේ මාසය දක්වා වරින් වර සිදුවී ඇති අතර ඒ සෑම ගෙවීමක්ම කොන්ත්‍රාත්කරුගේ බිල සමග ගෘහ නිර්මාණ ශිල්පී වාර්තාව ලෝක පාපන්දු සම්මේලනයට ඊමේල් මගින් යවා ඇත්තේ ඉහත කී ආකාරයට අස්සන ස්කෑන් කරන ලද ලිපියක්ද සමගිනි. මෙවැනි විශාල මුදල් ගනුදෙනුවක් ගැන තොරතුරු හෙළිකිරීමට සුදානම් වෙද්දී විවිධ බලපෑම් එල්ල වු හෙයින් තමාගේ ජීවිත ආරක්ෂාව වෙනුවෙන් අපාරාධ පරීක්ෂණ දෙපාර්තමේන්තුවට පැමිණිලිකළ බව පාපන්දු සභාපති රංජිත් රුද්‍රිගු මහතා පැවැසීය.“මේ ගනුදෙනුවල විනිවිදභාවය සෙවීම මගේ යුතුකමක්. මේ විශාල මුදල් පාපන්දු ක්‍රීඩකයන් නිසා අපට ලැබුණු ඒවා. මට අවශ්‍ය වියදම් වු මුදලට අපේ රටේ මිල ගණන් අනුව වැඩක් වුණාද කියා හොයන එකයි. මා මෙයට පෙර විධායක සභාවේදී මේ ගැන ප්‍රශ්න කළා. කිසිම තොරතුරක් මට දුන්නේ නැ” රුද්‍රිගු මහතා පැවැසීය.ගනුදෙනුවල සියලු තොරතුරු පෙරේදා රැස්වු පාපන්දු විධායක කමිටුවට දැන්වු බවත් එහිදී විධායක කමිටු සාමාජිකයෙකු “මේවා අපේ සල්ලි නොවෙයි. මොනවා වුණාම මොකද ? ප්‍රශ්න කරන්න බෑ” යනුවෙන් සඳහන් කළ බවත් එවැනි අය තවමත් පාපන්දු විධායක කමිටුවේ සිටින බවත් අවධාරණය කළේය.මේ ගනුදෙනුවල නිවැරදි භාවය සෙවීමට රියර් අද්මිරාල් සරත් වීරසේකර මහතාගේ සභාපතිත්වයෙන් යුත් කමිටුවක් නම් කිරීමටද පියවර ගෙන ඇත. බ්‍රිගේඩියර් එච්.ඩී.ඩබ්ලිව්.කාරියවසම්, රියර් අද්මිරාල් ආනන්ද පීරිස්, නියෝජ්‍ය පොලිස්පති කේ.පී.පී.පතිරණ, ජ්‍යෙෂ්ඨ පොලිස් අධිකාරි පත්මසිරි මුණසිංහ හා ජ්‍යෙෂ්ඨ නියෝජ්‍ය පොලිස්පති උපාලි ‍හේවගේ යන මහත්වරු කමිටු සාමාජිකයෝ වෙති.ක්‍රීඩා ඇමැතිවරයාගේ විශේෂ නියෝජිතයා ලෙස බ්‍රිගේඩියර් ප්‍රියන්ත සමරතුංග මහතා නම් කොට ති‍බේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=s1304292</link>
    <topic>ආසියානු සුපිරි රටවල් පහේ රගර් ජපානය-ද.කොරියාව ජය ගනිති</topic>
    <author/>
    <content>හොං‍කොං පිලට එරෙහිව ලකුණු 38-0ක ජයක් අත්කර ගත් ජපානය මෙවර ආසියානු සුපිරි රටවල් පහේ තරගාවලියේ පිට පිට දෙවැනි ජයග්‍රහණයත් වාර්තා කළේය.හොංකොං හී පැවැති මේ තරගයේ පළමු භාගය නිමාවනවිට ලකුණු 14-0ක් ලෙස ඉදිරියෙන් පසුවූ ජපානයට වැඩි ලකුණු සංඛ්‍යාවක් රැස් කිරීමේ අවස්ථාව ‍හොංකොං පිල විසින් අහිමි කරනු ලැබීම විශේෂත්වයකි.මේ අතර දකුණු කොරියාව හා එක්සත් අරාබි එමීර් රාජ්‍යය අතර එමිරේට්ස් හී අල්අයින් නුවර පැවැති තරගයෙන් ලකුණු 75-10ක ජයක් දකුණු කොරියාවට හිමිවිය.එමිරේට්ස් පිල පිට පිට ලැබූ දෙවැනි පරාජය ඔවුන්ට ලබන වස‍රේ සුපිරි රටවල් පහේ තරගාවලිය නියෝජනය කිරීම අවදානම් තත්ත්වයකට ඇද දමා තිබේ. කෙසේවෙතත් ලබන සතියේ පැවැත්වෙන තරගවටයෙන් පසු 2014වසරේ ආසියානු සුපිරි රටවල් පහේ තරගාවලියේ දී ශ්‍රී ලංකාවට අවස්ථාව ලබාදී ඉවත්වන කණ්ඩායම තීරණය කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=s1304293</link>
    <topic>ෆොල්ක්නර්ගෙන් විශිෂ්ට පන්දු යැවීමක්</topic>
    <author/>
    <content>ජෙම්ස් ෆොල්ක්නර්ගේ විශිෂ්ට පන්දු යැවීමත් ෂේන් වොට්සන්ගේ වේගවත් පිතිහරඹයත් හේතුවෙන් සන්රයිසස් හයිද්‍රාබාද් පිල සමග ජායිපුර් හිදී පැවැති තරගයෙන් කඩුලු 8ක ජයක් හිමිකර ගැනීමට රාජස්ථාන් රෝයල් කණ්ඩායම සමත්විය.පළමුව පන්දුවට පහරදුන් සන්රයිසස් පිල ඕවර 20 අවසානයේ කඩුලු 9ක් දැවී ලබාගත හැකිවුයේ ලකුණු 144ක් පමණි. ඩැරන් සැමී පන්දු 41කදී හතරේ පහර 8ක් සහ එක් හයේ පහරක් සමගින් ලකණු 60ක් වාර්තා කළේය. නායක කුමාර් සංගක්කාරට ලබාගත හැකිවුයේ ලකුණු 4ක් පමණි. තරගයේ වීරයා වු ජෙම්ස් ‍ෆොල්ක්නර් ලකුණු 20කට කඩුලු 5ක් බිඳ හෙළීය.පිළිතරු ඉනිම ක්‍රීඩා කළ රාජස්ථාන් ක්‍රීඩකයෝ තරග නිමවීමට පන්දු 13ක් ඉතිරිව තිබියදී කඩුලු 2ක් පමණක් දැවී ජයග්‍රහණය වාර්තා කළේය. තරගය ජයග්‍රණය කරා ගෙන ගිය ෂේන් වොට්සන් නොදැවී ලකුණු 98ක් රැස් කළේය. ඊට හතරේ පහර 13ක් සහ හයේ පහර 4ක් සමගින් පන්දු 53ක් වැයවිය.සන්රයිසස්-144/9යි. (ඕවර 20) ඩැරන් සැමී 60, අමිත් මිශ්රා 21 (ජෙමිස් ෆෝල්ක්නර් 20/5, අජිත් චාන්ඩිලා 13/2)රාජස්ථාන්-146/2යි. (ඕවර 17.5) ෂේන් වොට්සන් නොදැවී 98, ඩ්‍රාවිඩ් 36.මුම්බායි පිලට ලකුණු 58ක ජයක්රෝයල් චැලෙන්ජර්ස් කණ්ඩායම සමග මුම්බායිහිදී පැවැති තරග‍යෙන් ලකුණු 58ක ජයක් මුම්බායි ඉන්දියන්ස් පිලට හිමිවිය.කාසියේ වාසිය දිනු මුම්බායි පිල කඩුලු 7කට ලකුණු 194ක් රැස්කළේය. ඩිවේන් ස්මිත් ලකුණු 50ක් වාර්තා කළ අතර දිනේෂ් කාර්තික් ලකුණු 43ක් ලබාගත්තේය. විනේ කුමාර් ක්‍රියාත්මක කළ ඉනිමේ 18වැනි ඕවරයේදී පිට පිට කඩුලු 3ක් බිඳ වැටිණි. ඕවරයේ 2 පන්දුවේදී සිවුවැනි කඩුල්ල ලෙස දිනේෂ් කාර්තික් දුවද්දී දැවීයාමට හසුවු අතර තෙවැනි පන්දුවේදී අම්බට් රයිදු දුවද්දී දැවී ගියේය. සිවුවැනි පන්දුවේදී කිරාන් පොලාඩ් දැවී යාමට හසුවිය.ලකුණු 195ක ජයග්‍රාහී ඉලක්කය හඹාගිය රෝයල් ක්‍රීඩකයන්ට ඕවර 20 අවසානයේදී ලබාගත හැකිවුයේ ලකුණු 136ක් පමණි. ක්‍රිස් ගේල් ලකුණු 18කට දැවී ගිය අතර තිලකරත්න ඩිල්ෂාන්ට ලබාගත හැකිවුයේ ලකුණු 13ක් පමණි. මේ තගරයේදී ලසිත් මාලිංග කඩුලු ලබාගැනීමට නොහැකිවිය.‍ඩිවේන් ස්මිත් තරගයේ වීරයා ලෙස නම් කෙරිණි.මුම්බායි-194/7යි. (ඕවර 20) ඩිවේන් ස්මිත් 50, දිනේෂ් කාර්තික් 43.‍රෝයල්-136/7යි. (ඕවර 20) විනේ කුමාර් ‍නොදැවී 26, රවි රාම්පාල් නොදැවී 23 (ධවාල් කුල්කර්නි 19/3).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=s1304294</link>
    <topic>ත්‍රිත්ව විදුහල පෙරමුණට</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ සිංගර් රගර් තරගාවලියේ පළමු කොටසේ පළමු කාණ්ඩයේ ආරම්භයේ සිටම පෙරමුණ රැකගත් සාන්ත පීතර විදුහල ලකුණු 35-25කින් පරාජය කරමින් පෙරළිකාර ජයක් වාර්තා කිරීමට ත්‍රිත්ව විදුහල සමත්විය. මේ ජයග්‍රහණයත් සමග ප්‍රසාද ලකුණු සටහනේ පෙරමුණ අත්කර ගැනීමට ද ත්‍රිත්ව විදුහල් පිලට හැකිවිය. ‍ඒ අනුව මෙතෙක් පෙරමුණේ සිටි සාන්ත පීතර විදුහල තුන්වැනි ස්ථානයට පත්විය.සාන්ත පීතර විදුහල් පිටියේ පෙරේදා පැවැති ‍මේ තරගයේ පළමු භාගය නිමාවනවිට ත්‍රිත්ව විදුහල් පිල ලකුණු 28-17ක් ‍ලෙස ඉදිරියෙන් පසුවිය. ත්‍රිත්ව විදුහල ලැබූ ලකුණු සංඛ්‍යාවට ගෝල් 2ක්, උත්සාහක දිනුම් 3ක් හා දඬුවම් පහර 2ක් ඇතුලත් වූ අතර සාන්ත පීතර විදුහල ගෝල2ක්, උත්සාහක දිනුමක් හා දඬුවම් පහර 2ක් එල්ල කළේය.විද්‍යා විදුහලට ඉසිපතනය පරදී‍මෙවර තරගාවලියේ අභියෝගාත්මක තරග රටාවක නිරතවෙමින් ප්‍රබල කණ්ඩායම් ගණනාවක් පරාජයට පත්කළ විද්‍යා විද්‍යාලයීය කණ්ඩායම හමුවේ ලකුණු 25-16ක පරාජයක් විඳ ගැනීමට පසුගිය වසරේ ශූරයන් වූ ඉසිපතන විදුහලට සිදුවිය. විද්‍යා විද්‍යාලයීය ක්‍රිඩා පිටියේ පෙරේදා පැවැති මේ තරගයේ පළමු භාගය නිමාවනවිට ලකුණු 14-3ක් ලෙස පෙරමුණ ගත් විද්‍යා විද්‍යාලයීය පිල ගෝල 2ක්, උත්සාහක දිනුමක් හා දඬුවම් පහර 2ක් එල්ල කළ අතර ඉසිපතන විදුහල් පිල රැස් කරනු ලැබුවේ ගෝලයක් හා දඬුවම් පහර 3ක් පමණි.රාජකීය විදුහලට 31-12ක ජයක්මේ අතර ප්‍රසාද ලකුණු සටහනේ දෙවැනි ස්ථානයේ පසුවූ වෙස්ලි විදුහලට එරෙහිව ලකුණු 31-12ක ජයක් වාර්තා කිරීමට රාජකීය විදුහල් පිල සමත්විය. සී.ආර්.පිටියේ පැවැති මේ තරගයේ පළමු භාගය නිමාවනවිට ලකුණු 12-7ක් ලෙස වෙස්ලි විදුහල් පිල ඉදිරියෙන් පසුවූවත් දෙවැනි භාගයේ දී වඩාත් ආක්‍රමණශීලි වූ රාජකීය විදුහල් ක්‍රීඩකයන් වෙස්ලි කණ්ඩායමට දැඩි පීඩනයක් එල්ල කළහ. රාජකීය විදුහල රැස් කළ ලකුණු සංඛ්‍යාවට ගෝල 4ක් හා දඬුවම් පහරක් ඇතුලත් වූ අතර වෙස්ලි විදුහල වාර්තා කළේ ගෝලයක් හා උත්සාහක දිනුමක් පමණි.වෙස්ලි විදුහල ලැබූ මේ පරාජය හේතුවෙන් ප්‍රසාද ලකුණු සටහනේ දෙවැනි ස්ථානයේ සිට තුන්වැනි ස්ථානය දක්වා පහළ බැසිමට ඔවුන්ට සිදුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=s1304295</link>
    <topic>අනුලා ක්‍රිකට් ශූරියන්ට උපහාර</topic>
    <author/>
    <content>ශ්‍රී ලංකා ක්‍රිකට් ආයතනය ප්‍රථම වරට සංවිධානය කළ අන්තර් පාසල් අවුරුදු 19න් පහළ විස්සයි 20 කාන්තා ක්‍රිකට් ශූරතාව දිනාගත් නුගේගොඩ අනුලා විද්‍යාලයීය ක්‍රිකට් කණ්ඩායම පිළිගැනීමේ උත්සවයක් මේ මස 29දා පෙ.ව 8.00ට විද්‍යාලයීය විවෘත වේදීකාවේදී පැවැත්වීමට කටයුතු සංවිධානය කර ඇත.ජාතික පාසල් ක්‍රීඩා හා ශාරීරික අධ්‍යාපන අධ්‍යක්ෂ බී.ඒ.අබේරත්න මහතා ප්‍රධාන ආරාධිතයා ලෙසින් සහභාගීවන උත්සවය විදුහල්පතිනි නිර්මලා ඒකනායක මහත්මියගේ අනුශාසකත්වයෙන් ශ්‍යාමලී/ සුජීව (ක්‍රීඩා භාර ආචාර්ය) මෙහෙයවීමෙන් විද්‍යාලයීය ක්‍රිකට් පුහුණුකරු සහන් මහතා‍ සහ ජාතික තලයේ ක්‍රිකට් ක්‍රීඩක ක්‍රීඩිකාවන් රැසක‍ගේ සහභාගීත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=s1304296</link>
    <topic>ශ්‍රී ලංකා-බංග්ලාදේශ 19න් පහළ අවසන් එක්දින තරගය අද</topic>
    <author/>
    <content>අවුරුදු 19න් පහළ සංචාරක ශ්‍රී ලංකා ක්‍රිකට් කණ්ඩායම සහ බංග්ලාදේශ අවුරුදු 19න් පහළ ක්‍රිකට් කණ්ඩායම අතර පස්වැනි සහ අවසන් එක්දින තරගය අද බංග්ලාදේශයේ ඩකාහී මිර්පුර් ශ්‍රී බංග්ලා ක්‍රීඩාංගණයේදී පැවැත්වේ.තරග දෙක බැගින් ජයගෙන කණ්ඩායම් දෙකම සම තත්ත්වයේ පසුවන හෙයින් තරගාවලියේ ජය අත්කර ගැනීමට මේ තරගය කණ්ඩායම් දෙකටම එක‍ලෙස වැදගත් වේ.පසුගියදා පැවැති සිවුවැනි තරග ඩක්වර්ත් ලුවිස් න්‍යායට අනුව කඩුලු 6කින් ජයගැනීමට ශ්‍රී ලංකා කණ්ඩායම සමත්වීමත් සමග තරගාවලිය 2-2ක් ලෙස සම විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=s1304297</link>
    <topic>අයි.පී.එල්. අවසන් වටයචෙන්නායිවලින් නවදිල්ලියට</topic>
    <author/>
    <content>චෙන්නායි නුවර මැයි මස 21 හා 22දින පැවැත්විමට නියමිත අයි.පී.එල්.තරගාවලියේ අවසන් වටයේ ප්‍රධානතම තරග දෙක නවදිල්ලි නුවරට මාරු කිරීමට තරග සංවිධායකයන් පියවර ගෙන ඇත.මීට හේතු වී ඇත්තේ ශ්‍රී ලංකා ක්‍රීඩකයන්ට චෙන්නායි නුවර පැවැත්වෙන තරග සඳහා සහභාගිවීමට අවස්ථාව නොලැබීමය. ඒ සම්බන්ධව ශ්‍රී ලංකා ක්‍රීඩකයන් නියෝජනය කරන කණ්ඩායම්වල අයිතිකරුවන් විසින් ඉදිරිපත් කරනු ලැබූ විරෝධතාව සැලකිල්ලට ගෙන මේ තීරණයට එළැඹ තිබේ.මෙවර තරගාවලියේ ප්‍රසාද ලකුණු සටහනේ පෙරමුණ ගන්නා කණ්ඩායම හා දෙවැනි ස්ථානය අත්කර ගන්නා කණ්ඩායම අතර තරගය මැයි මස 21වැනිදාත්, තුන්වැනි ස්ථානය හිමිකර ගන්නා කණ්ඩායම හා සිවුවැනි ස්ථානය ලබාගන්නා කණ්ඩායම අතර තරගය මැයි මස 22වැනිදාත් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>29</day>
    </date>
    <link>http://www.dinamina.lk/2013/04/29/_art.asp?fn=f1304291</link>
    <topic>අපට ජනාධිපතිතුමාව සියයට සියයක් විශ්වාසයි</topic>
    <author>සාකච්ඡා කළේ උදිත ගුණවර්ධන ඡායාරූප:- ලලිත් සී. ගමගේ</author>
    <content>නැඟෙනහිර පළාත් සභාවේ කාර්යභාරය, එම පළාත මූලික කරගත් සංවර්ධන කටයුතු, එහි ආගමික හා සංස්කෘතික සහජීවනය ගොඩනඟා ගත හැකි ආකාරය කෙසේද? යන්න පිළිබඳ නැඟෙනහිර පළාත් සභා ඇමැති හාෆීස් නසීර් අහමඩ් මහතා සමඟ කළ සාකච්ඡාවකි මේ.ශ්‍රී ලංකා මුස්ලිම් කොංග්‍රසය ආණ්ඩු පක්ෂය සමඟ නැඟෙනහිර පළාත් සභාව තුළ කටයුතු කරන ආකාරය සහ එම සබඳතාව ඉදිරියට රැගෙනයාම පිළිබඳ පැහැදිලි කිරීමක් කළ හැකිද?නැඟෙනහිර පළාත් සභාවේ ශ්‍රී ලංකා මුස්ලිම් කොංග්‍රසය හවුල් ආණ්ඩුවක් පිහිටුවලා තිබෙනවා. මධ්‍යම ආණ්ඩුවත් සමඟයි අපි ඉන්නේ. එහි නියෝජිතයා මමයි. ඒ නිසා මම ස්ථිරව ම කියනවා නැඟෙනහිර පළාත් සභාවේ කාලය සම්පූර්ණ වනතෙක් අපි ආණ්ඩුව සමඟ ඉන්නවා.ඊට කිසි සැකයක් නැහැ. අපි ඉතා පැහැදිලි ස්ථාවරයෙන් තමයි රජය සමඟ ඉන්නේ. අපට ජනාධිපතිතුමා ගැන විශ්වාසයක් තිබෙනවා. එතුමාගේ රජය අපට විශ්වාසයි.මේ රටේ අවුරුදු 30ක් පුරා පැවැති ලොකුම හිසරදය බවට පත්ව තිබුණු යුද්ධය, ජනාධිපතිතුමා තමන්ගේ ක්‍රියාශීලී නායකත්වයෙන් සම්පූර්ණයෙන් ඉවර කළා. ගිය අවුරුදු 4 තුළ සිට තමයි රටේ සාමකාමී බවක් පවතින්නේ. එහි නිදහස් බව අපි හැමෝම භුක්ති විඳිනවා.මේ වගේ සාමකාමී බවක් තමයි රටේ ජනතාව ජනාධිපතිතුමාගෙන් ඉල්ලුවේ. එම ජනතාවගේ බලාපොරොත්තුව අපේ ජනපතිතුමා ඉටු කළා. මේ ජනතාවගේ ඉල්ලීම මුල් නායකයන් කිසිවෙක් ඉටු කළේ නැහැ.මේ රටේ සිංහල, දෙමළ, මුස්ලිම් ජනතාව නිදහසින් හා ගෞරවයෙන්, අවබෝධයෙන් යුතුව කටයුතු කරනවා. මේ නිසා රටේ විශාල සංවර්ධනයක් ඇති වෙනවා. ඒත් එක්ක රටේ ජීවත් වන ජනතාව, ලාංකිකයන් වශයෙන් තමන්ගේ අනන්‍යතාව වර්ධනය කරගනිමින් ඉදිරියට එනවා. ඒ නිසා, අපි ශ්‍රී ලාංකිකයෝ ලෙසින් සියලුදෙනා ම සිතන කාලය එළැඹෙන්න වැඩි කාලයක් යන්නේ නැහැ.මෙරට ජාතික ගැටලුවට විසැඳුමක් ලබාදීම ගැන යළිත් කතාබහක් ඇතිවෙලා තිබෙනවා. මේ තත්ත්වයට විසැඳුමක් ලබා දෙන්නේ කොහොමද?මේ රටේ සියලු පාර්ශ්ව එකතුවෙලා, ඊළඟ අවුරුදු දෙක තුන තුළ මේ ගැටලුව විසැඳිය යුතුයි. මේ රටේ ජීවත් වන සියලු ජනතාව, විශේෂයෙන් දෙමළ මිනිසුන් සාමයෙන්, සමඟියෙන් ජීවත් වෙනවා. ඔවුන් යුද්ධයෙන් පීඩා වින්ඳා. යළිත් එවැනි තත්ත්වයකට මුහුණ දෙන්න ඔවුන් කැමැති නැහැ.මේ රටේ ජීවත්වන සිංහල, දෙමළ, මුස්ලිම් සියලු ජන කොටස්වල අන්තවාදීන් ඉන්නවා. ඔවුන් එක ආගමකට සීමා වූ අය නොවෙයි. ඔවුන් ඉතා සුළු පිරිසක්. ඔවුන්ගේ න්‍යාය පත්‍රය රටට යහපත් නැහැ. ඔවුන්ට වෙනම න්‍යාය පත්‍ර තිබෙනවා. ඔවුන්ට පිටරටවලින් සල්ලි එනවා.ඔවුන් කටයුතු කරන්නේ මුදල් ලැබෙන පිරිසගේ කැමැත්තට අනුව යි. මේ දේශපාලන ප්‍රශ්නවලට අපේ ජනාධිපතිතුමා විසැඳුම් ලබාදෙන්නේ නැත්නම්, ඉන් පස්සේ තවදුරටත් විසඳන්න ලැබෙන්නේ නැහැ.මේ ප්‍රශ්නය මේ රටේ සියලු දෙනාම පිළිගන්න පුළුවන් විදිහට විසැඳීමට අවශ්‍ය ශක්තිය හා බලය තිබෙන්නේ මේ ජනාධිපතිතුමාට පමණයි. මේවා ජාත්‍යන්තරයට වැඩක් නැහැ. ඔවුන් තම තමන්ගේ න්‍යාය පත්‍රයට අනුව කටයුතු කරනවා පමණයි. චීනය හා ඉන්දියාව අතර ගැටුම් ඇති කරගන්න අමෙරිකාව බලාපොරොත්තු වෙනවා. අමෙරිකාවට ඕනේ අපේ ත්‍රිකුණාමල වරායයි. ඔවුන්ගේ එවැනි ලක්ෂණ අප තේරුම්ගත යුතුයි.නැඟෙනහිර පළාත සෙසු පළාත්වලින් වෙන්වන්නේ කොහොමද?නැඟෙනහිර පළාතේ විශේෂ ලක්ෂණය තමයි මේ රටේ ජීවත්වන සිංහල, දෙමළ, මුස්ලිම් යන සියලු ජාතීන් සම සමව ජීවත් වීම. ඒ නිසා අප නැඟෙනහිර ලෙස එළියට ඒමට කටයුතු කරනවා. මේ සඳහා ශ්‍රී ලාංකිකයන් ලෙස සියලු දෙනාම නැගී සිටිය යුතුයි. සිංහල, දෙමළ, මුස්ලිම් ලෙස අප බෙදුනොත්, බෙලහීන වෙනවා. අපට මොකුත් කිරීමට හැකි වන්නේ නැහැ.තම තමන්ගේ ආගම්, තමන්ගේ කැමැත්ත අනුව අදහන්න පුළුවන්. එය අපට ප්‍රශ්නයක් නෙමෙයි. මේ සඳහා නැඟෙනහිර බොහෝ ඉඩ ප්‍රස්ථාව තිබෙනවා. කෘෂිකර්ම, ධීවර, සංචාරක වශයෙන් සැලැසුම් සහගතව නවීන තාක්ෂණය යොදා ගෙන සංවර්ධනය කරන්න පුළුවන්.ඒත් පසුගිය අවුරුද්දේ එය නිවැරැදිව පාවිච්චි කළේ නැහැ. එය සැලැසුම් සහගතව සංවර්ධනය කළ හැකියි. මේවා වෙනත් ප්‍රදේශවල කරන්න බැහැ. මේවා නිවැරැදිව කළා නම් කෘෂි නිෂ්පාදන එකක්වත් පිටරටින් ආනයනය කරන්න වෙන්නේ නැහැ. සියලු දේම මෙරට දීම නිෂ්පාදනය කළ හැකියි.ඒ වගේම ධීවර නිෂ්පාදන එකක්වත් අපේ රටට ගෙන්වන්න අවශ්‍ය නැහැ. ඒ සඳහා අපේ මුදල් පිටරටට වියදම් කරන්න ඕනේ නැහැ. ඒ වෙනුවට අපේ නිෂ්පාදන පිටරටට අපනයන කරන්නත් පුළුවන්.රටේ අභ්‍යන්තර ප්‍රශ්නවලට විදේශ බලපෑම් හා අතපෙවීම් පිළිබඳ මුස්ලිම් ජාතික ඇමැතිවරයකු විදිහට ඔබේ අදහස මොන වගේද?පළමුව අපි හැමෝම එකතු වෙන්න ඕනේ. අපේ රටෙත් ප්‍රශ්න තිබෙනවා. ඒ ප්‍රශ්නයට විසැඳුම් දෙන්න සියලු බලතල අපේ රටේ ජනතාවට තිබෙනවා. එය විසඳන හැකියාවත් ජනාධිපතිතුමාට තිබෙනවා. එය සියලු ජනතාව පිළිඅරන් තිබෙනවා.විශේෂයෙන් දැන් මේ රටේ ජීවත්වන දෙමළ මිනිසුන් සාමකාමී ව ජීවත් වෙන්න බලාපොරොත්තු වෙනවා. ඒත් සමහර රටවල අය, මේ රටේ අලුත් ප්‍රශ්න ඇතිකරන්න උත්සහ කරනවා. ඒ අයට එසේ කිරීමේ සැලසුම් සහගත න්‍යාය පත්‍රයක් තිබෙනවා.එයට අනුව අපේ රට නටවන්න ඒ අය බලාපොරොත්තු වෙනවා. මෙය අපේ රටේ ජීවත් වන සියලු ජනතාව දැනගන්න ඕනේ. ජාත්‍යන්තර දේශපාලන ප්‍රශ්නවලට අනුව නටන භූමියක් විදිහට, අපේ රට දෙන්න බැහැ. මේ දේ සියලු දේශපාලන පක්ෂ පිළිගත යුතුයි.ජාතිවාදී හැඟීම් හා බෙදීම් නිසා මෙරටට සිදු වූ අවාසි හා පාඩු මොනවාද?මේ රට අවුරුදු 30ක යුද්ධයකට මුහුණ දුන්නා. මේ නිසා අපේ රටේ සංවර්ධනය පැත්තෙන් අවුරුදු 30ක් ආපස්සට ගියා. අපි ලාංකිකයන් වශයෙන් ජාති ආගම් ලෙස බේදවලින් තොරව මවුබිම ගොඩනගන්න ඕන. මේ පදනම වෙත ගෙන යන විට, හැමෝම එකතු වෙලා රට ගොඩනගන විට, විවිධ ජාතීන් ඔවුනොවුන්ට ගරු කරමින් මේ රට තුළ ජීවත් වෙනවා දකින්න පුළුවන්.මේ සම්බන්ධවත් මේ රටේ නායකයන් හා අපට විශ්වාසයක් තිබෙනවා. ඒ සම්බන්ධව ඇති වන ප්‍රශ්න නිරාකරණය කළ යුත්තේ කෙසේද කියා ජනාධිපතිතුමා දන්නවා. ඊට අවශ්‍ය වැඩපිළිවෙළ අනුව රටේ සියලු දෙනාම ලාංකිකයන් ලෙස තම තමන්ගේ සංස්කෘතික අනන්‍යතාව මත ජීවත් වන පරිසරයක් ඇති කරයි කියා අපට සැකයක් නැහැ. එතුමා ප්‍රශ්න කීපයක් ම සාමකාමීව විසැඳුවා. එම නිසා මේ ප්‍රශ්නයත් එතුමාට ලොකු දෙයක් නෙමෙයි.මේ රටේ ජීවත්වන මුස්ලිම්වරු අපේ ජනාධිපතිතුමාට ඉතාමත්ම ගරු කරනවා. එතුමා දශක කීපයක සිට පීඩා විඳින පලස්තීන ජනතාව වෙනුවෙන් හඬ නගපු කෙනෙක්. ඒ ජනයාගේ මිත්‍රයෙක්. ඒ රටේ පාරක නමක් සඳහා මෙතුමාගේ නම දමා තිබෙනවා.ඒවගේ ම ඉරානය ඇතුළු සියලු මුස්ලිම්වරු සමඟ අපේ ජනපති මිත්‍රකම් පවත්වනවා. මේ රටේ හිටපු අගමැතිනිය සිරිමාවෝ බණ්ඩාරනායක මැතිනියගේ සිට වර්තමාන ජනාධිපතිතුමා තෙක් ශ්‍රී ලංකා නිදහස් පක්ෂයේ අපේ නායකයන් සමඟ මැදපෙරදිග අරාබි නායකයන්, මිත්‍රශීලීව කටයුතු කරගෙන යනවා.ඒ රටවල මිනිසුන් හා නායකයන් සියලුදෙනා වඩා මිත්‍රශීලීව අප රට සමඟ කටයුතු කරනවා. එය තවදුරටත් ශක්තිමත් කරන්න ඕනේ. මේ හරහා ලංකාව දියුණු කරන්න අවශ්‍ය උදවු උපකාර තවදුරටත් ඒ රටවලින් ලබා ගන්න පුළුවන්.ආගම් අතර සබඳතා හා අවබෝධය ගොඩනඟා ගත යුතු ආකාරය හා එම සබඳතා රටේ යහපතට යොදාගත හැකි ආකාරය පිළිබඳ පැහැදිලි කිරීමක් කළ හැකිද?මුල් කාලයේ සිට අද දක්වාම ජීවත් වූ මුස්ලිම් අය මේ රට ආරක්ෂා කිරීමට වගේම, මේ රටේ භෞමික අඛණ්ඩතාව රැකීමටත් දිගටම සහාය දී තිබෙනවා. ඒ අය රජවරුන්ගේ කාලයේ සිටම මේ රටේ සිංහල මිනිසුන් සමඟ සහයෝගයෙන් වැඩ කරනවා.එදා සිට අද වනතුරු මේ අපේ මවුබිම කියන පදනමෙන් තමයි ක්‍රියාකරන්නේ. මේ රටේ මුස්ලිම් අය මේ රට කඩන්න, බෙදන්න උදවු කිරීමට හෝ එසේ හිතලාවත් නැහැ. තමන්ගේ ආගමික හා සංස්කෘතික අනන්‍යතාව සමඟ ගෞරවයෙන් ජීවත් වෙන්න තිබෙන සියලු අයිතිවාසිකම් රජවරුන්ගේ කාලයේ සිටම තිබෙනවා.ඒ පදනම මත මේ රටේ ජනතාව, විශේෂයෙන් අපේ පක්ෂය ජනාධිපතිතුමා සමඟ විශ්වාසයෙන් ඉන්නේ. ඒත් දැන් මුස්ලිම්වරුන්ට විරුද්ධව යම් පිරිසක් ආගම්, ජාති ලෙස ප්‍රශ්න ඇති කරන්න උත්සහ ගන්නවා.නැඟෙනහිර පළාතේ සංවර්ධනය හා ආණ්ඩුවේ මැදිහත්වීම ගැන නැඟෙනහිර වැසියකු විදිහට ඔබ සතුටට පත්වෙනවාද?ඒ පිළිබඳ විශාල ඇගැයීමක් හා සතුටක් මට තිබෙනවා. යුද්ධයෙන් සම්පූර්ණයෙන්ම බිඳවැටී තිබූ ප්‍රදේශයක් ආණ්ඩුව මැදිහත් වී විශාල සංවර්ධනයක් වෙත යොමුකර තිබෙනවා.යුද්ධයකින් රටක් බිඳවැටුණ පසු, එය යථා තත්ත්වයට පත් කිරීමට අවුරුදු පහක් දහයක් ගත වෙනවා. ඒත් නැඟෙනහිර පළාත අද වනවිට සම්පූර්ණයෙන්ම යථා තත්ත්වයට පත් කිරීමට හැකියාව ලැබී තිබෙනවා. දේශපාලනය කුමක් වූවත්, එහි ගෞරවය හිමිවිය යුත්තේ මේ ආණ්ඩුවටයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=n1304301</link>
    <topic>මෙරට රියැදුරන් ලක්ෂ 38න් ලක්ෂ 29කටම  රථවාහන නඩු</topic>
    <author>විජයානි එදිරිසිංහ</author>
    <content>තිස්අට ලක්ෂයක් පමණ වූ මෙරට රියැදුරන් අතරින් ලක්ෂ 29ක් රථ වාහන වැරැදි කර නඩු පැවරීම්වලට ලක්වූවන් බව පොලිසිය අනාවරණය කරයි.මෙතරම් විශාල රියැදුරන් පිරිසක් රථ වාහන වැරදි සම්බන්ධයෙන් නීතියේ රැහැනට හසුවීමට ප්‍රධානම හේතුව ලෙස රථ වාහන පාලන හා මාර්ග ආරක්ෂාව පිළිබඳ නියෝජ්‍ය පොලිස්පති පී.ඩී.ඒ.කේ. සේනාරත්න මහතා පෙන්වා දුන්නේ, රියැදුරන් ක්‍රමානුකූල ආකාරයට රියැදුරු බලපත්‍රයක් ලබා නොතිබීම, මාර්ග නීති රීති හරි හැටි අනුගමනය නොකිරීම සහ බීමත්ව රිය පැදවීම බවයි.මේ අතර රට පුරා ධාවනය කෙරෙන වාහන අතරින් මෝටර් රථ ලියාපදිංචි කිරීමේ කොමසාරිස් කාර්යාලයේ ලියාපදිංචි වී ඇති වාහන සංඛ්‍යාව ලක්ෂ 44කි.එහෙත් එම වාහන ධාවනය කරන රියැදුරන් අතරින් ලියාපදිංචි රියැදුරු බලපත්‍රයක් හිමි රියැදුරන් සංඛ්‍යාව ලක්ෂ 38ක් වෙයි.මේ අතරින් එක් වාහනයක් හෝ වාහන කිහිපයක් හිමි පුද්ගලයන්‍ හෝ ආයතන සංඛ්‍යාව විසිපන්දහසක් පමණ වෙයි.මේ අනුව වාහන ධාවනය කරන රියැදුරන් අතරින් ලක්ෂ හයක් පමණ නීත්‍යානුකූල රියැදුරු බලපත්‍රය ලබාගෙන නැති බව හෙළිවී තිබේ.පසුගිය මාස කීපය තුළ මාර්ග අනතුරු සිදු කළ හයසියයක පමණ පිරිසක් නීතියෙන් දඬුවම් ලබා තිබේ.රියැදුරු බලපත්‍ර නොමැතිව වාහන ධාවනය කරන වැඩි පිරිස තරුණයන් බවට හඳුනාගෙන ඇත.වයස අවුරුදු 18 සම්පූර්ණ නොමැති පාසල් වයසේ තරුණයන් පවා රියැ‍දුරු බලපත්‍ර නොමැතිව නවීන පන්නයේ වාහන ධාවනය කරමින් සිටියදී පොලිසියට හසුවී තිබේ.ඊට වගකිවයුතු ‍තනතුරු දරන නිලධාරින්, ධනවතුන් ඇතුළු විවිධ පුද්ගලයන්ගේ දරුවෝද, එසේ රියැදුරු බලපත්‍ර නොමැතිව වාහන ධාවනය කර හසු වූ අය අතර වෙති.පොලිස්පති එන්.කේ. ඉලංගකෝන් මහතාගේ ප්‍රධාන අරමුණ වී තිබෙන්නේ මේ වසර තුළ සියයට 20 කින් මාර්ග අනතුරු අඩු කර ගැනීමයි.ඒ සඳහා අවශ්‍ය නීති රීති, දැනුවත් කිරීම් හා පාඨමාලා, වැඩමුළු, මහජන උපදෙස් ලබාදීම සම්බන්ධව පොලිස්පතිවරයා විසින් සියලුම ජ්‍යෙෂ්ඨ පොලිස් නිලධාරීන් හා රථ වාහන රාජකාරිවල යෙදෙන පොලිස් නිලධාරීන් දැනුවත් කර තිබේ.මෙරට මාර්ග සංඥා පද්ධති පිහිටුවීම, මාර්ග සළකුණු පද්ධති අලුතින් ඇති කිරිම, අලුත්වැඩියා කිරීම, මහජනතාව දැනුවත් කිරීමේ වැඩමුළු පැවැත්වීම සඳහා රජය වසරකට රුපියල් කෝටි පහළොවකට වැඩි ප්‍රමාණයක් වැය කරයි.එහි ප්‍රධාන අරමුණ වී ඇත්තේ ක්‍රමානුකූල රථවාහන සැලැස්මක් රටපුරා ක්‍රියාත්මක කිරීම සහ මාර්ග අනතුරු අඩු කර මහජන ආරක්ෂාව පවත්වාගෙන යාම වෙයි.මේ අතර බස් රථවල අලවා ඇති විවිධ වූ ස්ටිකර්, ලාංඡන, සැරසිලි මේ වසර අගදී සම්පූර්ණයෙන්ම ඉවත් කිරිම සිදු කෙරේ.මේ වන විටත් ධාවනය කෙරෙන බස් රථ අතරින් සියයට අනූවක පමණ එම සැරසිලි ඉවත් කර තිබේ.වාහනයේ හැඳුනුම්පත, ආදායම් බලපත්‍රය සහ වාහනවලට අදාළ ලාංඡනය පමණක් වාහනයේ වම්පස කෙළවරේ අලවා තිබිය යුතු බව රථ වාහන පොලිසිය පවසයි.මේ අතර මගී ප්‍රවාහන වාහන සඳහා එක් පාටක් ආලේපනය කිරීමේ රථ වාහන වැඩ‍පිළිවෙළ ලබන වසරේ සිට අනිවාර්ය කෙරේ. ඒ අනුව රජයේ මගී ප්‍රවාහන බස් රථ රතුපාටද, පෞද්ගලික බස් රථ නිල් පැහැය සහ පාසල් බස් රථ කහ පැහැයෙන්ද තිබිය යුතු වෙයි.ඒ සඳහා වූ ගැසට් පත්‍රයද මේ වන විටත් පළ කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=n1304302</link>
    <topic>මැයි රැලිවලට සුවිශේෂී පොලිස් ආරක්ෂාවක්</topic>
    <author>විජයානි එදිරිසිංහ</author>
    <content>මැයි පළමුවැනිදාට යෙදෙන ජාත්‍යන්තර කම්කරු දිනය නිමිත්තෙන් පැවැත්වෙන පෙළපාළි සහ රැලි වලට සහභාගී වන ජනතාවට සුවිශේෂී ආරක්ෂාවක් ලබා දෙන ලෙසට ආරක්ෂක ලේකම් ගෝඨාභය රාජපක්ෂ මහතා පොලිස්පති එන්.කේ. ඉලංගකෝන් මහතාට උපදෙස් දී තිබේ.ඒ අනුව පොලිස්පතිවරයා විසින් එදින ක්‍රියාත්මක කිරීම සඳහා සංවිධානාත්මක රාජකාරී ව්‍යුහයක් සකස් කර තිබේ.රථ වාහන රාජකාරී සඳහා පොලිසියේ දෙදහසක් ඇතුළුව පොලිසියේ පන්දහසක පිරිසක් මහජන ආරක්ෂක කටයුතු සඳහා යොදවනු ලබයි.මෙදින කොළඹ හා ඒ අවට පමණක් මැයි දින පෙළපාළි 13ක් පැවැත්වෙයි. රැස්වීම් ප්‍රමාණය 17 කි.එදින පිට පළාත්වලින් බස් රථ දස දහසක් මැයි දින පෙළපාළිවලට සහභාගී වන ජනතාව රැගෙන කොළඹට පැමිණීමට නියමිතව ඇත.ප්‍රධාන මාර්ග වලින් එන එම බස් රථ ගාල් කිරීම සඳහා අවශ්‍ය නැවතුම් හල් වෙන වෙනම හඳුන්වාදී තිබේ.එක්සත් ජනතා නිදහස් සන්ධාන මැයි රැලිය කැම්බල්පිටියේ පැවැත්වෙයි. ශ්‍රී ලංකා මහජන පක්ෂ රැලිය සහ මහජන එක්සත් පෙරමුණේ රැලිය එක්සත් ජනතා නිදහස් සන්ධාන රැලියට එක්ව මැයි දින රැලිය පැවැත්වීමට නියමිතව ඇත.ජාතික නිදහස් පෙරමුණ මැයි දින රැලිය පී.ඩී. සිරිසේන ක්‍රීඩාංගණ පිටියේද, වෘත්තීය සමිති සම්මේලනය හා ලංකා බැංකු සේවක සංගම් රැලිය හයිඩ් පිටියේද, ලංකා වෙළඳ සංගමය මැයි රැලි‍ය CMU මූලස්ථානය, නිදහස් වෙළඳ කලාප සහ පොදු සේවක සංගම් රැලිය ෆයිස් මන්සිල් සම්මන්ත්‍රණ ශාලාව, එක්සත් සමාජවාදී පක්ෂය කොස්ගස් හන්දිය, නව සම සමාජ පක්ෂය ප්‍රයිෂ් පිටිය, ක්‍රිස්තියානි කම්කරු සහෝදරත්වය කොල්ලුපිටිය පොල්වත්ත ශුද්ධ වූ විකාසෙල් දේවස්ථානය, පෙරටුගාමී සමාජවාදී පක්ෂය රත්නම් ක්‍රීඩාංගණය, ජ.වි.පෙ. බී.ආර්.සී. ක්‍රීඩා පිටිය, ලංකා සම සමාජ පක්ෂය හා සමාජවාදී ජනතා පෙරමුණ කිරුළපන නාගරික ක්‍රීඩාංගණය, ප්‍රජාතන්ත්‍රවාදී ජනතා කොංග්‍රසය මට්ටක්කුලිය විශ්වයින් ක්‍රීඩාංගණය, ප්‍රජාතන්ත්‍රවාදී පක්ෂය G.H. බුද්ධදාස ක්‍රීඩාංගණය, එක්සත් ජාතික පක්ෂ රැලිය කුරුණෑගල මාලිගාපිටිය, එ.ජා.ප. යොවුන් මැයි රැලිය විල්ස් පාක් ක්‍රීඩාංගණය බදුල්ල, ශ්‍රී ලංකා කම්කරු ‍කොංග්‍රසය නුවරඑළිය කිව්තාෂ් එළිමහන් රංගපීඨය, නව ප්‍රජාතන්ත්‍රවාදී මාක්ස් ලෙනින් වාදී පක්ෂය යාපනය පක්ෂ කාර්යාලය, ‍ඊළාම් ජනතා ප්‍රජාතන්ත්‍රවාදී පක්ෂය යාපනය නගර සභා පිටිය, දෙමළ මහජන පෙරමුණ නෙල්ලිඅඩි ‍වෛරවල් කෝවිල, නව ප්‍රජාතන්ත්‍රවාදී මාක්ස් ලෙනින්වාදී පක්ෂය වව්නියාව දෙමළ මහා විද්‍යාලයේදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=n1304303</link>
    <topic>විදුලි බිල ගැන කිඹුල් කඳුළු හෙළන විපක්ෂයේ ක්‍රියා පිළිවෙළ හාස්‍යජනකයි</topic>
    <author>ඉන්දික පොල්කොටුව</author>
    <content>විදුලිබල මණ්ඩලය විකුණා දැමීමට පිඹුරුපත් සැකසූ එ.ජා.ප.යත් විදුලිය ට්‍රාන්ස්පෝමර් ගිනි තැබීමට ක්‍රියා කළ ජ.වි.පෙ. යත් අද එක්ව ව්‍යාජ තොරතුරු ජනතාවට මවා පාමින් විදුලි බිල පිළිබඳ කිඹුල් කඳුළු හෙළීම හාස්‍යයක් බව මධ්‍යම පළාත් මහ ඇමැති සරත් ඒකනායක මහතා පවසයි.එදා විදුලි ට්‍රාන්ස්ෆෝමර්වලට බෝම්බ ඇටවූ කොටි ත්‍රස්තවාදීන්ට එදත් අදත් කඩේ යන එන්ජීයෝ නඩයද විදුලි බිල ගැන මෙදා කිඹුල් කඳුළු හෙළන බව ඒ මහතා කීය.මහනුවර පිහිටි මහ ඇමැති නිල නිවසේ පැවැති මාධ්‍ය හමුවකදී මහ ඇමැතිවරයා මේ බැව් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=n1304304</link>
    <topic>යුද ජයග්‍රහණයෙන් පසු ශ්‍රී ලංකාව එ.ජා. සහශ්‍රක සංවර්ධන ඉලක්ක ජය අරගෙන</topic>
    <author>මහින්ද අලුත්ගෙදර</author>
    <content>යුද ගැටුම් නිමාවට පත්කොට දැවැන්ත ප්‍රගතියක් පෙන්නුම්කර තිබෙන ශ්‍රී ලංකාව එක්සත් ජාතීන්ගේ සහශ්‍රක සංවර්ධන ඉලක්ක ජයගෙන තිබෙන බව ශ්‍රී ලංකා මහ බැංකුව පවසයි.එම ප්‍රගතියත් සමඟ ආර්ථීක, දේශපාලනික හා සමාජයීය ඇතුළු සෑම ක්ෂේත්‍රයකම කැපී පෙනෙන වර්ධනයක් පෙන්නුම්කර තිබෙන බව ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා සඳහන් කරයි.මේ වනවිට සියයට 7.5ක ආර්ථීක වර්ධන වේගයක් අත්කරගෙන තිබෙන ශ්‍රී ලංකාවේ වර්තමාන ඒක පුද්ගල ආදායම අමෙරිකානු ඩොලර් 2,923ක් බවද එළඹෙන 2016 වනවිට එම අගය අමෙරිකානු ඩොලර් 4,000 දක්වා ඉහළ නැංවීම වත්මන් රජයේ අරමුණ වී තිබෙන බවද ඒ මහතා පෙන්වාදෙයි.සුප්‍රකට Forbes සඟරාව සමඟ සම්මුඛ සාකච්ඡාවකට එක්වෙමින් ශ්‍රී ලංකා මහ බැංකුවේ අධිපතිවරයා මේ බව සඳහන්කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=n1304305</link>
    <topic>තමන් සිටින තැන සිට ශ්‍රී පාදස්ථාන වඳින්න වරම්</topic>
    <author>සුභාෂිනි සේනානායක</author>
    <content>ශ්‍රී ලංකාව පුරා සිටින බෞද්ධයින්ට තමන් සිටින ස්ථානයේ සිට ශ්‍රී පාදය වැඳපුදා ගැනීම හැකි වන ලෙස ශ්‍රී පාදස්ථානයට විශේෂ ආලෝක පද්ධතියකින් ආලෝකවත් කිරීමේ වැඩපිළිවෙළක් ක්‍රියාත්මක කෙරේ.මේ විශේෂ විදුලි ආලෝක පද්ධතිය විදේශ රටකින් මේ වන විටත් ඇනවුම් කර ඇති බවත් ලබන මාසයේදී මේ ආලෝක පද්ධතිය සවි කිරීමට නියමිත බවත් ඓතිහාසික පැල්මඬුල්ල පුරාණ රජමහා විහාරය, රත්නපුර කරන්ගොඩ පොත්ගුල් රජමහා විහාරය යන උභය විහාරාධිපති රූප අරුණ පිරිවෙන් විද්‍යායතනයේ ශ්‍රී රතනපාල ධර්මායතනයේ පරිවේණාධිපති ශ්‍රී පාදස්ථාන විහාරාධිපති රත්නපුර මහ දිසාවේ ප්‍රධාන සංඝනායක ත්‍රිපිටකාචාර්ය ධර්මකීර්ති ශ්‍රී සුමංගල රතනපාල ධම්මරක්ඛිතාභිධාන බෙංගමුවේ ශ්‍රී ධම්මදින්න නාහිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=n1304306</link>
    <topic>කෘෂිකර්ම ගැටලු විසදීමට දිස්ත්‍රික් කමිටු රැස්වීම් රටපුරා</topic>
    <author>නුවන් කොඩිකාර</author>
    <content>කෘෂිකර්මාන්තයේ පැන නැගී ඇති ගැටලුවල නිරවද්‍යතාව සහ ඊට අදාළ විසඳුම් සෙවීම අරමුණු කරගනිමින් රටේ සෑම දිස්ත්‍රික්කයක්ම ආවරණය වන පරිදි දිස්ත්‍රික් කෘෂිකර්මික කමිටු රැස්වීම් පැවැත්වීමට කෘෂිකර්ම අමාත්‍යාංශය තීරණය කර තිබේ.එම රැස්වීම් සඳහා කෘෂිකර්ම ඇමැති මහින්ද යාපා අබේවර්ධන මහතා සහභාගිවීමට තිරණය කර ඇති බව අමාත්‍යාංශය පවසයි. දිස්ත්‍රික් මට්ටමින් පවත්නාවු කෘෂිකර්මික ගැටලු හා ඊට අදාළ වගකිව යුතු නිලධාරි මේ වන විට ගෙන ඇති පියවර සහ ඒ සඳහා ගත හැකි කඩිනම් පියවර මොනවාද යන්න පිළිබඳ අදාළ දිස්ත්‍රික් ලේකම්වරු සහ දිස්ත්‍රික් අධ්‍යක්ෂවරු සමඟ සාකච්ජා කිරීම මෙහි අරමුණ වී ඇත.ඒ අනුව ඉදිරියේදී පවත්වනු ලබන දිස්ත්‍රික් කෘෂිකර්ම කමිටු රැස්වීම් මඟින් සෑම දිස්ත්‍රික්කයකම පවත්නාවු කෘෂිකාර්මික ගැටලු සඳහා කඩිනමින් විසදුම් ලබාදී කෘෂිකර්මාන්තයේ නව පුනර්ජිවයක් ඇති කිරීම මෙමඟින් අෂේක්ෂිත බව කෘෂිකර්ම අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=n1304307</link>
    <topic>මධ්‍යම පළාතේ රාජ්‍ය සේවයට ගෙවුණු මාස 4ට 1000ක් අරන්</topic>
    <author>ඉන්ද්‍රාණි තෝරදෙණිය</author>
    <content>මේ වසරේ ගෙවුණු මාස කිහිපය තුළ මධ්‍යම පළාත් රාජ්‍ය සේවයේ පවතින පුරප්පාඩු සඳහා උපාධිධාරින් ඇතුළු පිරිස් දහසකට අධික ප්‍රමාණයකට රැකියා ලබාදී තිබෙන බව මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පසුගියදා ගන්නෝරුවේදී පැවසීය.එහිදී වැඩිදුරටත් අදහස් දැක්වූ කොබ්බෑකඩුව මහතා" යහපත් මහජන සේවාවක් ලබාදීම සඳහා පළාතක් විදියට අපි දැඩි කැපවීමකින් කටයුතු කරනවා. පළාත් මහ ඇමැති සරත් ඒකනායක මහතාගේ කැපවීම සහ සහයෝගය මේ සඳහා උපරිම ලබාදී තිබෙනවා.අපි මේ මාස කිහිපය තුළ ඉංග්‍රීසි ගුරුවරුන්, තරුණ අරුණ උපාධිධාරීන්, ආදායම් පරීක්ෂකවරුන්, තාක්ෂණ නිලධාරීන්, කෘෂි උපදේශකවරුන් ඇතුළු පිරිස් පවතින පුරප්පාඩු සඳහා බඳවා‍ගනු ලැබුවා.මහජනතාව තම සේවා අවශ්‍යතා ලබා ගැනීමේදී ඔවුනට බාධාවකින් තොරව තම සේවාව ලබා ගැනීමට ඉඩ ප්‍රස්ථා සැලසිය යුතුයි. ඒ සඳහා අපි අවධානය යොමු කළ යුතු වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=n1304308</link>
    <topic>මෙරට නොපැවැත්වීමට ඇතැමුන් ගත් වෑයම ව්‍යර්ථ කිරීමට රජය සමත් වුණා</topic>
    <author/>
    <content>පොදු රාජ්‍ය මණ්ඩලීය රාජ්‍ය නායකයන්ගේ රැස්වීම මේ වසරේ ‍නොවැම්බර් මස ශ්‍රී ලංකාවේ පැවැත්වීමට ගෙන ඇති තීරණය නැවත සලකා බැලීමට ඇතැම් කොටස් විසින් සැලසුම් සහගතව හා අඛණ්ඩව නොයෙකුත් උත්සාහයන් දැරුවද එම ප්‍රයත්න ව්‍යර්ථ කිරීමට රජයට හැකිවී තිබෙන බවත් සාධාරණය ඉටුවී ති‍බීම සතුටට කරුණක් බවත් විදේශ කටයුතු ඇමැති මහාචාර්ය ජී.එල්. පීරිස් මහතා පැවසීය.පොදු රාජ්‍ය මණ්ඩලීය සාරධර්ම අනුව අවශ්‍යව ඇත්තේ බුද්ධිමත් හා පැහැදිලි උපාය මාර්ගයකට අනුව යමින් සහ රටේ නායකත්වය හා පොදු ජනතාවගේ දැඩි කැපවීම නිසා ත්‍රස්තවාදය පරදවා ජයග්‍රහණය කර ඇති රටකට සහාය ලබාදීම මිස එම රට අස්ථාවර බවට පත් කරන බලවේග ශක්තිමත් කරන කිසිදු ක්‍රියාවලියක් වක්‍ර මාර්ගයෙන් හෝ දිරිගැන්වීම නොවන බවද පිරිස් මහතා වැඩිදුරටත් පැවසීය.පසුගිය සෙනසුරාදා හම්බන්තොට දිස්ත්‍රික්කයේ කටුවන වීරකැටිය ප්‍රදේශයන්හි පැවති ශ්‍රී ලංකා නිදහස් පක්ෂ ආසන බල මණ්ඩල රැස්වීම් මාලාවක් අමතමින් ඇමතිවරයා එම අදහස් පළ කළේය.වැඩිදුරටත් අදහස් දැක්වූ පීරිස් මහතා 'ශ්‍රී ලංකාවේ සංවර්ධනය සහ ප්‍රතිසන්ධානය සම්බන්ධයෙන් ගෙන ඇති මූලික පියවර පිළිබඳ සහ දැනටමත් අත්කරගෙන ඇති ජයග්‍රහණ පිළිබඳ මා පසුගිය සතියේ එක්සත් රාජධානියේ සිදු කළ එක්දින සංචාරය අතරතුරදී පොදු රාජ්‍ය මණ්ඩලීය මහලේකම්වරයා සහ පොදු රාජ්‍ය මණ්ඩලීය ඇමැති මට්ටමේ ක්‍රියාකාරී කණ්ඩායමේ සාමාජිකත්වය දරන රටවල නියෝජිතයින් හට පූර්ණ වශයෙන් කරුණු පැහැදිලි කළා. මේ රටවල් ශ්‍රී ලංකාවේ සත්‍ය තත්ත්වය අවබෝධ කරගෙන තිබෙනවා.විවිධ අභිලාෂයන් සහිත පුද්ගලයන් විසින් සිදු කරන සාවද්‍ය ප්‍රචාර මඟින් එම රටවල් නොමඟ ගොස් නොතිබීම සතුටට හේතුවක්.වර්තමානයේ ත්‍රස්තවාදය යුදමය වශයෙන් පරාජය කොට තිබෙනවා. එහෙත් තම අරමුණු අඛණ්ඩව නෙවෙනස්ව ඉටු කර ගැනීම සඳහා කටයුතු කරන ශ්‍රී ලංකාවට එරෙහිව ඇති බලවේග සතුව විශාල සම්පත් ප්‍රමාණයක් තිබුණද, මේ රටවල් නොමග නොගොස් සත්‍ය තත්ත්වය හරිහැටි අවබෝධ කරගැනීම අන් සියල්ලටම වඩා සතුටට කරුණක් බව කිව යුතුයි. මෙම බලවේගයන් සතු ඇති සම්පත් විශාල ලෙස වැඩිවී ඇති අතර වර්තමානයේ අවි ආයුධ මිලදී ගැනීම සඳහා තවදුරටත් එම අරමුදල් භාවිතා නොකරන නිසා ශ්‍රී ලංකාවට බලපෑම් සිදු කිරීමට හා ශ්‍රී ලංකාව කෙරෙහි යොදන පීඩනය වැඩි කිරීමට එම සම්පත් විශාල ලෙස වැය කළ හැකි තත්වයක් පවතින බව අප වටහා ගත යුතුයි.පොදු රාජ්‍ය මණ්ඩලීය අමාත්‍ය මට්ටමේ ක්‍රියාකාරී කණ්ඩායම සිකුරාදා ලන්ඩනයේදී පැවති සිය රැස්වීමේදී න්‍යාය පත්‍රයේ අංගයක් ලෙස ශ්‍රී ලංකාව පිළිබඳව සාකච්ඡාවට ගනු ඇතැයි ඇතැම් පාර්ශ්වයන් බලාපොරොත්තු වුණා. එහි දී ශ්‍රී ලංකාවට එරෙහිව සීමා පනවනු ඇතැයි ප්‍රකාශ කරමින් එම කණ්ඩායම් විසින් සූක්ෂ්මව මතවාදයන්ද ප්‍රකාශයට පත්කළා.නමුත් ඇත්ත වශයෙන්ම ශ්‍රී ලංකාව න්‍යාය පත්‍රයේ අංගයක් නොවූ අතරම එවැනි ආකාරයේ කිසිවක් සිදු වූයේ නැහැ. රාජ්‍ය නායකයින් විසින් තීරණය කරන ලද අන්දමට පොදු රාජ්‍ය මණ්ඩලීය සමුළුව නොවැම්බරයේදී ශ්‍රී ලංකාවේදී පැවැත්වීම පිළිබඳව කිසිදු සැකයක් නැහැ.සමුළුව පැවැත්වීම පිළිබඳ අදාළ කටයුතු ක්‍රමානුකූලව මේ වන විට සිදු කෙරෙමින් පවතින බව කිව යුතුයි.'අප්‍රිකානු සහ කැරිබියානු රටවල් සමඟ ශ්‍රී ලංකාව පවත්වන රාජ්‍ය තාන්ත්‍රික සබඳතා පිළිබඳව ජනාධිපති මහින්ද රාජපක්ෂ මහතාගේ නායකත්වය යටතේ ලබාදෙන දැඩි අවධානය හේතුවෙන් ශ්‍රී ලාංකික ගැටලු පිළිබඳව වඩා හොඳ අවබොධයක් එම රටවල් ලබා තිබීම නිසා වැදගත් ප්‍රතිඵල හිමිවී ඇති බැව් සඳහන් කළ අමාත්‍යවරයා ලන්ඩන්හි පැවති පොදු රාජ්‍ය මණ්ඩලීය රැස්වීමේදී ලැබූ ජයග්‍රහණය සඳහාද මෙම තත්වය සැලකිය යුතු ලෙස බලපෑ බවද සඳහන් කළේය.රාජ්‍ය නායක සමුළුවේ ප්‍රධාන තේමාවන්, තරුණ ව්‍යවසායකත්වය කුසලතා සංවර්ධනය සහ ග්‍රාමීය ප්‍රදේශ දක්වා තාක්ෂණය ව්‍යාප්ත කරවීම පිළිබඳව අවධානය යොමු කරනු ඇති බව සඳහන් කළ පීරිස් මහතා සමුළුවට සමගාමීව පැවැත්වෙන තවත් එක් ප්‍රධාන අංගයක් වන තරුණ සංසදය හම්බන්තොටදී පැවැත්වීම මෙම තත්ත්වය යටතේ ඉතා කාලෝචිත වනු ඇති බවද පැවසීය.පොදු රාජ්‍ය මණ්ඩලයේ සාමාජික නොවන රටවලටද ආරාධනා කොට ඇති ව්‍යාපාරික සංසදය වෙළෙඳ හා ආයෝජන කටයුතු සඳහා නව ජවයක් ලබාදෙනු ඇති අතර ශ්‍රී ලංකාව වෙත එල්ල වන දැඩි අවධානය තුළින් රටේ තරුණ ප්‍රජාවට ප්‍රතිලාභ රැසක් අත්වනු ඇති බවද පීරිස් මහතා පැවසීය.ජාතියට එරෙහිව කටයුතු කරන ක්‍රියාකාරීන් හඳුනාගනිමින් ඔවුන් පිටුදැකීමටත් ඉතා අසීරුවෙන් ලබාගත් ජයග්‍රහණයේ ප්‍රතිඵල තවදුරටත් සවිමත් කිරීමටත් පොදු ජනතාව රජය සමඟ එක්විය යුතු බවද ඇමතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=n1304309</link>
    <topic>පෙමට පිටුපෑවාට යුද සෙබළාගෙන් උපාධිධාරිනියට පිහි පහර</topic>
    <author>චන්ද්‍රිකා පෙරේරා</author>
    <content>ප්‍රේම සම්බන්ධයක් පවත්වාගෙන යාමට අකමැති වූ තරුණියගේ ගෙල කපා මරා ගෙල වැළලා ගැනීමට තැත් කළ පෙම්වතකු පන්නල පොලිසිය මඟින් ඊයේ (29) පෙරවරුවේ අත්අඩංගුවට ගෙන තිබේ.මෙසේ ඝාතනය කර ඇත්තේ පන්නල කූඩලුපොත්ත ප්‍රදේශයේ පදිංචිව සිටි විසිපස් හැවිරිදි රසිකා චතුරංගනී නැමැති රජයේ නව උපාධිධාරී රැකියාපත්වීම් ලැබූ තරුණියකි.සැකකාර තරුණයා යුද හමුදාවේ සපුගස්කන්ද කඳවුරට අනුයුක්තව සේවය කරන අයකු වන අතර නිවාඩු ලබා පැමිණ අපරාධය සිදු කර තිබෙන බවට අනාවරණ‍ය වී ඇතැයි පොලිසිය පවසයි.මිය ගිය තැනැත්තිය පන්නල ප්‍රාදේශීය ලේකම් කාර්යාලයට පත්වීම් ලබා ප්‍රාදේශීය සභාවට අනුයුක්තව සේවය කරමින් සිට ඇත. අත්අඩංගුවට ගත් තරුණයා සිද්ධිය වූ දින උදේ ඇය ගමන්කළ මාර්ගයේ රැක සිට ඝාතනය කර අසල ගසක එල්ලීමට තැත් කර ඇති බව පොලිසිය කීය.අසල්වාසීන් කඹය කපා තරුණයා බේරාගෙන පොලිසියට බාරදීමෙන් පසු රෝහල් ගත කර තිබේ. මිය ගිය තරුණිය ඊයේ (29) උදේ රැකියාවට යාම සඳහා නිවසින් පිටව අතුරු මාර්ගයක ගමන් කරමින් සිට ඇත.ඇගේ නිවසේ සිට මීටර් සියයක පමණ දුරක් බස් මාර්ගයට පැමිණීමට මෙසේ එමින් සිටියදී සැකකාර තරුණයා මහමග රැඳී සිට මෙම අපරාධය සිදු කර ඇති බවට අනාවරණය වී තිබේ. උදේ 7.30ට පන්නලට ගමන් කරන බසය වෙත ඇය එමින් සිට ඇත.මේ දෙදෙනාම අසල්වැසියන් වන අතර තරුණයා තරුණියට පිහියෙන් ඇන ඇය බිම වැටුණු පසු අසල තාප්පයකට නැග ගෙවත්තක පිහිටි අඹ ගසකට නැගී අත්තකට කඹයක් දමා එල්ලීමට තැත් කර ඇත. ඒ බව ගෙහිමියන් දැක සැකකරුව බේරාගෙන තිබෙන බව පොලිසිය සඳහන් කරයි.මෙම තරුණයා තරුණියගේ ආදරය පතා ඇය පසුපස කලක සිට ආවද ඊට ඇය අකමැතිව සිටි බව මිය ගිය තැනැත්තියගේ මව්පියන් පොලිසියට කට උත්තරයක් ලබාදෙමින් ප්‍රකාශ කර ඇත.අත්අඩංගුවට ගත් සැකකාර තරුණයා ප්‍රතිකාර සඳහා කුලියාපිටිය රෝහලට ඇතුළු කිරීමට රැගෙන යන විටත් ගෙල කපා පිහියෙන්ද ඇන බරපතළ තුවාල ලබා සිටි තරුණියද කුලියාපිටිය රෝහලට ඇතුළු කිරීමට රැගෙන යන විටත් ඇය මිය ගොස් සිටි බව පොලිසිය කීය.සිද්ධිය පිළිබඳ කුලියාපිටිය සහකාර පොලිස් අධිකාරි කීර්ති බණ්ඩාර මහතාගේ උපදෙස් මත පන්නල පොලිසියේ වැ.බ. ස්ථානාධිපති පොලිස් පරීක්ෂක සුනිල් විතාන, අපරාධ අංශයේ ස්ථානාධිපති පොලිස් පරීක්ෂක සිල්වා හා උප පොලිස් පරීක්ෂක මිනුවන්ගොඩ මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=n13043010</link>
    <topic>පොදු රද මඩුලු සමුළුවට නවසීලන්තයත් එනවාමයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේදී පැවැත්වීමට නියමිත පොදුරාජ්‍ය මණ්ඩලීය රාජ්‍යනායක සමුළුව සඳහා නවසිලන්තයද සහභාගි වන බව නිල වශයෙන් දැනුම් දෙයි.ලබන නොවැම්බර් මාසයේ ශ්‍රී ලංකාවේදී පැවැත්වීමට නියමිත මේ සමුළුව සඳහා තමා හෝ තම නියෝජිතයෙකු ස්ථිර වශයෙන්ම සහභාගි කරවන බව නවසිලන්ත අගමැති ජෝන් කේ මහතා අවධාරණය කරයි.ඇතැම් පාර්ශවයන් ශ්‍රී ලංකාවේ මානව හිමිකම් සම්බන්ධයෙන් විවිධ මත ඉදිරිපත් කළද එවැනි කණ්ඩායම් කිහිපයක් තමාගේ තීරණය අඟයකර තිබෙන බවද ශ්‍රී ලංකාවේ වත්මන් තත්ත්වය ඉතාම යහපත් බවට එම කණ්ඩායම් පෙන්වාදී තිබෙන බවද නවසිලන්ත අගමැතිවරයා සදහන්කර තිබේ.ශ්‍රී ලංකාවේ පැවැත්වෙන පොදුරාජ්‍ය මණ්ඩලීය රාජ්‍යනායක සමුළුව වර්ජනය කරන ලෙන විවිධ අවස්ථාවන්හිදී කැනඩාව විසින් ප්‍රකාශ කළද මේ සඳහා සාමාජික රටවල් විශාල ප්‍රමාණයක් සහභාගි වනු ඇතැයි හෙතෙම විශ්වාසය පළකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=n13043011</link>
    <topic>නවීන පහසුකම් සහිත නව රෝහලක් හම්බන්තොට ඉදි කිරීමට පියවර</topic>
    <author>සන්ධ්‍යා කරුණාරත්න</author>
    <content>නවීන වෛද්‍ය උපකරණවලින් යුත් ඇඳන් 850කින් සමන්විත මහ රෝහලක් හම්බන්තොට ඉදි කිරීමට සෞඛ්‍ය අමාත්‍යාංශය පියවර ගනියි.රුපියල් කෝටි 700ක වියදමින් මේ රෝහල ඉදි කිරීමට සෞඛ්‍ය අමාත්‍යාංශය සැලසුම් කර ඇති බවත් නෙදර්ලන්ත ආධාර ඇතිව මෙය ඉදි කිරීමට කටයුතු යොදා ඇති බවත් කතානායක චමල් රාජපක්ෂ මහතා පැවැසුවේය.නව මහ රෝහල් සංකීර්ණය තුළ බාහිර රෝගී අංශය, හදිසි ප්‍රතිකාර සේවා, සායන සේවා, ශල්‍යාගාර, වාට්ටු, දැඩි සත්කාර ඒකක, වෛද්‍ය රසායනාගාර පහසුකම්, අධිකරණ වෛද්‍ය ඒකක, ආපනශාලා, සායනික අපද්‍රව්‍ය අපහරණ පද්ධතිය, ලේ බැංකුව, ගිලන්රථ සේවා මධ්‍යම ජීවානුහරණ ඒකක, කාර්ය මණ්ඩල සඳහා නේවාසික පහසුකම්, ඔසුසල, ගබඩා පහසුකම් යනාදියෙන් සමන්විත වේ.හම්බන්තොට දිස්ත්‍රික්කයේ පිහිටි පළාත් රෝහල්වල අඩුපාඩු සොයා බලා ඒවා සම්පූර්ණ කරන ලෙස සෞඛ්‍ය ඇමැති මෛත්‍රීපාල සිරිසේන මහතා දුන් උපදෙස්වලට අනුව මේ වැඩපිළිවෙළ ක්‍රියාත්මක කෙරේ.ඒ අනුව සෞඛ්‍ය සේවා අධ්‍යක්ෂ ජනරාල් විශේ‍ෂඥ වෛද්‍ය පාලිත මහීපාල, වෛද්‍ය සේවා අධ්‍යක්ෂ ලාල් පනාපිටිය, වැඩිහිටි සෞඛ්‍ය සේවා අධ්‍යක්ෂ වෛද්‍ය ප්‍රියන්ත අතපත්තු මහත්වරුන්ගෙන් සමන්විත කණ්ඩායමක් හම්බන්තොට දිස්ත්‍රික්කයේ රෝහල් නිරීක්ෂණ චාරිකාවක පෙරේදා (28) නිරත වූහ.හම්බන්තොට මහ රෝහල, තිස්සමහාරාම මූලික රෝහල, බෙලිඅත්ත දිස්‍ත්‍රික් රෝහල, තංගල්ල මූලික රෝහල, වීරකැටිය රෝහල යනාදී රෝහල් කිහිපයක අඩුපාඩු සම්පූර්ණ කිරීමට ‍මේ චාරිකාවේදී හැකි වී ති‍බේ.මේ රෝහල් සඳහා අවශ්‍ය වෛද්‍යවරු, හෙදියන් ඇතුළු කාර්ය මණ්ඩල ද, වෛද්‍ය උපකරණ ද, ගොඩනැඟිලි අලුත්වැඩියාව සඳහා වන මූල්‍ය ප්‍රතිපාදන ද ලබාදීමට තීරණය කර ඇත.හම්බන්තොට මහ රෝහලෙහි ඉදි කිරීම් කටයුතු මැයි මාසයේදී ආරම්භ කරන බව කතානායක චමල් රාජපක්ෂ මහතා පවසයි.මහරෝහල් දෙකක් ඉදි කිරීම සඳහා අවශ්‍ය ප්‍රතිපාදන නෙදර්ලන්ත රජය මඟින් ලබාදී ඇති අතර නුවරඑළිය මහරෝහලට ආසන්නයෙන් එක් රෝහලක් ඉදිවෙමින් පවතින අතර අනෙක හම්බන්තොට මහ රෝහල වේ. ඒ සඳහා නෙදර්ලන්තයේ කෝපරේටිව් සෙන්ට්‍රාලේ රයිෆිෂන් බෙරෙන්ලීන් බැංකුව මඟින් මූල්‍ය ප්‍රතිපාදන ලබාදී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=n13043012</link>
    <topic>මාස දෙකකදී කලවානේ ගෙවල් 1000කට විදුලිය</topic>
    <author>චමීර ඇල්ලදෙණිය</author>
    <content>කලවාන මැතිවරණ කොට්ඨාසයේ අතිදුෂ්කර ගම්මානවලට මාස දෙකක දී නිවාස 1000කට විදුලිය ලබාදීමට විදුලිබල මණ්ඩලය පියවර ගෙන තිබේ.මහින්ද චින්තන ඉදිරි දැක්ම ප‍්‍රකාරව ‘සැමට සැමවිට විදුලිය’ යන්න 2014 වසරේදී යථාර්ථයක් බවට පත්කිරීමේ අභිලාශයෙන් යුතුව විදුලිබල හා බලශක්ති අමාත්‍යාංශය මගින් ක‍්‍රියාත්මක කෙරෙන ‘විදුලමු ලංකා ව්‍යාපෘතිය’ යටතේ කලවාන මැතිවරණ කොට්ඨාසයේ මෙතෙක් විදුලිය පහසුකම් නොලැබූ අතිදුෂ්කර ගම්මාන රැසක් ආවරණය වන පරිදි විදුලිබල පහසුකම් ලබාදීමට විදුලිබල හා බලශක්ති ඇමැති පවිත‍්‍රා වන්නිආරච්චි මහත්මිය පියවර ගෙන තිබේ.විවිධ හේතුන් මත කලවාන මැතිවරණ කොට්ඨාසයේ මෙතෙක් විදුලිය පහසුකම් නොලැබූ අතිදුෂ්කර ගම්මානවල නිවාස 1000කට පමණ මෙමගින් සෙත සැලසේ. මේ යටතේ කලවාන මැතිවරණ කොට්ඨාසයේ විදුලි යෝජනාක‍්‍රම 21ක් සහ විදුලි දිගු 150ක් නිම කිරීමට නියමිතව ඇත.මාස 02ක් ඇතුළත මෙම විදුලි යෝජනා ක‍්‍රම සහ විදුලි දිගු නිමකර ජනතාවට විදුලිය පහසුකම් ලබාදීමට විෂයභාර ඇමැතිවරිය විසින් අදාළ අංශ දැනුවත් කරනු ලැබ තිබේ. ඊට අමතරව මේ වසරේ දෙසැම්බර් මස අවසන් වීමට ප‍්‍රථම කලවාන මැතිවරණ කොට්ඨාසයේ විදුලිය පහසුකම් නොලැබූ කොටස් පිළිබඳ සමීක්ෂණයක් පවත්වා එම පිරිස් වෙනුවෙන් විදුලිය ලබාදීම වෙනුවෙන් මැනුම් කටයුතු සිදුකර වැයවන මුදල් පිළිබඳ ඇස්තමේන්තු ඉදිරිපත් කරන ලෙස ද අමාත්‍යවරිය ලංවිම නිලධාරීන්ට උපදෙස් දී ඇත.ඒ අනුව වසර 2014 වන විට සමස්ත දිවයින විදුලියෙන් ඒකාලෝක කිරීමේ මහින්ද චින්තන ඉදිරි දැක්මට අනුව යමින් කලවාන මැතිවරණ කොට්ඨාසය ඉතාම මෑතකදී 100%ක් විදුලියනය කිරීමට හැකි වෙතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=n13043013</link>
    <topic>ශ්‍රී ලංකා-බංග්ලාදේශ වෙළෙඳාමේ සියයට 75ක වර්ධනයක්</topic>
    <author>චමීර ඇල්ලදෙණිය</author>
    <content>ශ්‍රී ලංකා-බංග්ලාදේශ ද්වීපාර්ශික වෙළෙඳාමේ සියයට 75ක වර්ධනයක් ඇතැයි කර්මාන්ත හා වානිජ කටයුතු අමාත්‍යාංශය අනාවරණය කරයි.බංග්ලාදේශ විදේශ කටයුතු ලේකම් මොහොමඩ් ශහිදුල් හා ඇමැති රිෂාඩ් බදියුදීන් මහත්වරුන් පසුගියදා හමුවූ අවස්ථාවේදී මේ බව අනාවරණය විය.ශ්‍රී ලංකාව හා බංග්ලාදේශය අතර සිදුවන ද්වීපාර්ශ්වික වෙළෙඳාමේ ඉහළ වර්ධනයක් පසුගිය වසරේදී දැකගත හැකිවු බව බංග්ලාදේශ විදේශ කටයුතු ලේකම් මොහොමඩ් ශහිදුල් හක් මහතා පවසයි.2010 වසරේදී අමෙරිකා ඩොලර් මිලියන 48.14ක් වූ දෙරට අතර වෙළෙඳ අගය පසුගිය වසරේදී (2012 දී) අමෙරිකා ඩොලර් මිලියන 83.19ක් වු බැවින් එය සියයට 73 ක වර්ධනයක් බව පවසන බංග්ලාදේශ විදේශ කටයුතු ලේකම්වරයා එය සාධනීය වර්ධනයක් බව ද කීය.දෙරට අතර පවතින වෙළෙඳාම තවදුරටත් වර්ධනය කර ගෙන යාමේ දී ශ්‍රී ලංකාව හා බංග්ලාදේශය අතර පවතින සාගරික හා නාවික කටයුතු තවදුරටත් පුළුල් විය යුතු බව ද හෙතෙම කීවේය.ජනාධිපති මහින්ද රාජපක්ෂ මහතා2011දී බංග්ලාදේශයේ සිදු කළ නිල සංචාරයේදී කෘෂිකර්මාන්තය, අධ්‍යාපනය, තොරතුරු තාක්ෂණය, වානිජ සහයෝගිතාව යන ක්ෂේත්‍රවල ඇති කර ගත් අවබෝධතා ගිවිසුම් පිළිබඳව සිහිපත් කළ මොහොමඩ් ශහිදුල් හක් මහතා ශ්‍රී ලංකා ජනාධිපතිවරයා විසින් තම රටේ ව්‍යාපාරික ප්‍රජාවට ශ්‍රී ලංකවේ ආයෝජනය සඳහා කළ ආරාධනාව නිසා ඔවුන් ශ්‍රී ලංකවේ ආයෝජනය පිළිබඳව වැඩි උනන්දුවක් දක්වන බව ප්‍රකාශ කළේය.කර්මාන්ත හා වානිජ කටයුතු ඇමැති රිෂාඩ් බදියුදීන් මහතා කතා කරමින් ශ්‍රී ලංකාව හා බංග්ලාදේශය අතර කෘෂි භාණ්ඩ හුවමාරුවට පවතින අවස්ථා පිළිබඳව අවධානය යොමු කළ යුතුයි. එයින් දෙරටේම විවිධ කාල වකවානුවල ඇතිවන භාණ්ඩ හිඟය මගහරවා ගත හැකියි. ශ්‍රී ලංකාව බංග්ලාදේශයෙන් විශාල වශයෙන් ‍ඖෂධ ආනයනය කරන බැවින් ‍ඖෂධ නිෂ්පාදන සමාගම්වලට ශ්‍රී ලංකාවේ ආයෝජනය සඳහා පැමිණෙන ලෙස ආරාධනය කරන බව කීය.ශ්‍රී ලංකාව 2012 දී බංග්ලාදේශයට ඇ.ඩො. මිලියන 56.66ක අපනයනයක් සිදු කළ අතර බංග්ලාදේශයෙන් ඩොලර් මිලියන 26.‍53ක ආනයනයක් සිදු කර තිබේ. ශ්‍රී ලංකාව බංග්ලාදේශයට සිදු කරන මුළු අපනයන ප්‍රමාණයෙන් 40% ක්ම කපු අපනයනයෙන් උපයන අතර රෙදි පිළි, කඩදාසි, කඩදාසි බෝඩ්, ප්ලාස්ටික්, කරදමුංගු, එනසාල්, සාදික්කා සෙසු අපනය න වේ . බංග්ලාදේශයේ සිට ඇඟලුම්, ‍ඖෂධ, අල, ස්වාභාවික රබර්, යකඩ හා වානේ, මෝටර් බයිසිකල් අමතර කොටස් ශ්‍රී ලංකාවට ආනයනය කෙරේ.කර්මාන්ත හා වානිජ කටයුතු අමාත්‍යංශයේ ලෙකම් අනුර සිරිවර්ධන මහතා ද මෙම අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=n13043014</link>
    <topic>ජපාන උප අගමැති හෙට දිවයිනට</topic>
    <author>මහින්ද අලුත්ගෙදර</author>
    <content>දෙදින නිල සංචාරයක් සඳහා ජපානයේ උප ඇගමැති ටාරෝ ආසෝ මහතා සහ එරට පාර්ලිමේන්තුවේ ජ්‍යෙෂ්ඨ උප මුදල් ඇමතිනි යූකෝ ඔබුචි මහත්මිය ශ්‍රී ලංකාවට පැමිණීමට නියමිතයි.ශ්‍රී ලංකාව සහ ජපානය අතර පවත්නා රාජ්‍යතාන්ත්‍රික සහයෝගීතාව වර්ධනය කිරීම සහ එම සබඳතා තවදුරටත් ශක්තිමත් කිරීමේ මං සොයා බැලීමේ අරමුණින් මෙම ජපාන නියෝජිත කණ්ඩායම හෙට (01) ශ්‍රී ලංකාවට පැමිණෙන අතර ජනාධිපති මහින්ද රාජපක්ෂ මහතාගේ ආරාධනයකට අනුව මේ සංචාරය සිදුවන බව ශ්‍රී ලංකාවේ ජපාන තානාපති කාර්යාලය පවසයි.ජනාධිපති මහින්ද රාජපක්ෂ මහතා පසුගිය මාර්තු මාසයේදී ජපානයේ සිදු කළ නිල සංචාරයේදී කළ ආරාධනයකට අනුව ජපානයේ උප ඇගමැතිවරයා සහ ජ්‍යෙෂ්ඨ උප මුදල් ඇමතිනිය ශ්‍රී ලංකාවේ සංචාරය කරන අතර ඔවුන් සමඟ ජපාන රජයේ ඉහළ පෙළේ නියෝජිත පිරිසක් ද ශ්‍රී ලංකා සංචාරයට එක්වන බව ද එම කාර්යාලය සඳහන් කරයි.මෙම රාජ්‍යතාන්ත්‍රිකයන්ගේ නිල සංචාරය අතරතුර ශ්‍රී ලංකාව සහ ජපානය අතර පවතින දීර්ඝකාලීන සම්බන්ධතා තවදුරටත් ශක්තිමත් කරමින් ජනාධිපති මහින්ද රාජපක්ෂ මහතා සමඟ නිල සාකච්ඡා පැවැත් වීමට නියමිතය.කොළඹ වරාය සහ නැව් තටාකාංගනය පුළුල් කිරීමේ කටයුතු වෙනුවෙන් ජපානය ඇමෙරිකා ඩොලර් මිලියන 800ක ආධාරයක් ශ්‍රී ලංකාවට ලබාදී තිබේ. ඊට අමතරව නැව් තටාකාංගනය සහ ජපානයේ ඔනොමිචි නැව් තටාකාංගනය ඒකාබද්ධව සේවා පහසුකම් ආරම්භ කොට වසර 20ක් සම්පූර්ණ කිරීම ද විශේෂත්වයකි.ජපාන රජයේ නියෝජිතයන්ගේ ශ්‍රී ලංකා සංචාරයේදී දෙරට අතර පවතින සබඳතා තරකර ගැනීමේ නව මංපෙත් සම්බන්ධයෙන් විශේෂ අවධානයක් යොමු කෙ‍රෙන බව ද ශ්‍රී ලංකාවේ ජපාන තානාපති කාර්යාලය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=n13043015</link>
    <topic>උඩුදුම්බර සිසුවියක් දිවි කෙළවර කැරගෙන</topic>
    <author>ඉන්දික පොල්කොටුව</author>
    <content>උඩුදුම්බර ද්වීතික පාසලේ පහළොස් හැවිරිදි සිසුවියක් ඊයේ (29) පෙරවරු 11.30ට පමණ උඩුදුම්බර ප්‍රදේශයේ පිහිටි පාළු නිවසක් තුළ ගිනි තබාගෙන මියගොස් ඇත.රුවන්ති කෞෂල්‍ය දිසානායක (15) නම් වූ ඇය උඩුදුම්බර, ද්විතීක පාසලේ අ. පො. ස. සාමාන්‍ය පෙළ පන්තියේ අධ්‍යාපනය හදාරන සිසුවියකි.අදාළ සිසුවිය ඊයේ පෙරවරුවේ පාසල් ගොස් නැවත වේලාසනින් නිවසට පැමිණ ඇති අතර ඉන් අනතුරුව මේ සිද්ධිය සිදුවන්නට ඇතැයි පොලිසිය කියයි. සිසුවියගේ ප්‍රේම සම්බන්ධයට ඇගේ දෙමාපියන් විරුද්ධ වී අවවාද කිරීම නිසා ඇය සිත්තැවුලට පත්ව මෙලෙස ගිනි තබාගන්නට ඇතැයි පොලිසිය සැක කරයි.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ උපදෙස් මත තෙල්දෙණිය සහකාර පොලිස් අධිකාරී ටී. තෙන්නකෝන් මහතාගේ මෙහෙයවීමෙන් උඩුදුම්බර පොලිස් ස්ථානාධිපති පොලිස් පරීක්‍ෂක කපිල දිසානායක මහතා ඇතුළු නිලධාරීහු පිරිසක් මෙහි වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=n13043016</link>
    <topic>දෙදරු පියාට මන්නයකින් කොටා ඇසිඩ් ගසා ගේ ඇතුළේ මරා දමලා</topic>
    <author>හොරණ සමූහ සහ බුලත්සිංහල විශේෂ</author>
    <content>දෙදරු පියකු ගේ ඇතුළේ නිදා සිටියදි බෙල්ලට මන්නයකින් කොටා ඇසට ඇසිඩ් වත්කර පසුව රෝහලේදී මරණයට පත්වීමේ පුවතක් මොරගහහේන පොලිසියෙන් වාර්තා වේ.මෙසේ මරණයට පත්ව ඇත්තේ හොරණ නැඟෙනහිර ඔලබොඩුවේ ආරාම පාරේ වෙන්දේසි ඉඩමක පදිංචිව සිටි මැස්ටියගේ උදය කුමාර (38) නැමැති දෙදරු පියෙකි.මෙම ඝාතනයට සැකපිට අත්අඩංගුවට ගත්තේ වෙත්තසිංහගේ සුමිත්‍රානි (38) නැමැති උදය කුමාරගේ විවාහක බිරිය බව පොලිසිය පවසයි. ඇය දැනට රක්ෂිත බන්ධනාගාරගතව සිටී.27 වැනිදා රාත්‍රියේ 9.00ට පමණ මෙම නිවස ඇතුළේ බඩුමුට්ටු පොඩිකරන ශබ්දයක්ද ඉන්පසු කෑගසන ශබ්දයක්ද ඇසී බලන විට ගේ ඇතුළේ සාලය මැද ලේ ගලමින් සිටි උදය කුමාර දුටු බව අසල්වාසීහු පවසති. එම අවස්ථාවේදී එතන බිරිය සිටි බවත්, වහාම බරපතළ තුවාල ලත් උදය කුමාර හොරණ මූලික රෝහලට ගෙන ගිය බවත් අසල්වාසීහූ පවසති. හොරණින් දකුණු කොළඹ මහ රෝහලට යැවීමෙන් පසු උදය කුමාර නැමැති අය මරණයට පත්ව ඇත.සිද්ධිය ගැන විස්තර කළ අසල්වැසියකු වන පී. ඒ. සිරිපාල නැමැති අය මෙසේ පැවැසීය.27 වැනිදා රාත්‍රී 9.00 ට පමණ පහළ ගෙදරක කෑ ගසන ශබ්දයක් ඇසුණා. අපි කීපදෙනෙක් එතැනට දිව්වා. උදය කුමාර නැමැති අය එම නිවසේ සාලේ වැටී සිටියා. බෙල්ලේ බරපතළ තුවාලයකින් ලේ ගලනවා. මන්නයෙන් කොටා ඇසිඩ් වත්කළ බව තුවාලකරු බොහොම අමාරුවෙන් පැවසුවා. අපි ඉක්මනට ඔහු හොරණ රෝහලට රැගෙන ගියා. බිරිය අපත් සමඟ රෝහලට ගියේ නෑ. පසුදින දවල් දැන ගත්තා කළුබෝවිල රෝහලේදී ඔහු මියගිය බව.මෙම නිවසේ නිතරම රාත්‍රියට කලහකාරි තත්ත්වයක් තිබෙන බව අසල්වාසීහූ පවසති. වැඩිමහල් පුතා (14) පිළියන්දල විදුහලක ඉගෙනීම ලබන අතර බාල පුතා (8) ඔලබොඩුව ශ්‍රී සුමංගල මහා විදුහලේ ඉගෙනුම ලබන බවත් අසල්වාසීහූ පවසති. සිද්ධිය වන අවස්ථාවේ දරු දෙදෙනා නිවසේ සිට නැති බවද වාර්තා වේ.හොරණ වැඩබලන මහේස්ත්‍රාත් ඒ. ඩී. ප්‍රැන්සිස් මහතා 28 වැනිදා සවස සිද්ධිය වූ ස්ථානයට පැමිණ පරීක්ෂණ සිදුකැර ඇත. බිරිය වන සුමිත්‍රානි අධිකරණයට ඉදිරිපත් කරන ලෙසත් දරුවන් දෙදෙනා පරිවාස භාරයට පමුණුවන ලෙසටත් නියෝග කැර ඇත.පානදුර පොලිසියේ බුද්ධි අංශයෙන් (29)දා අදාළ නිවස පරීක්ෂාවට ලක් කෙළේය.පානදුර පොලිස් අධිකාරි කඩුපිටිය සහ හොරණ සහකාර පොලිස් අධිකාරි අබේරත්න දිසානායක මහතාගේ උපදෙස් මත මොරගහහේන පොලිසියේ වැඩබලන ස්ථානාධිපති පො.සැ. 28139 සිල්වා, අපරාධ අංශයේ ස්ථානාධිපති රූපරත්න, සැරයන් කුලරත්න මහත්වරු වැඩිදුර පරීක්ෂණ පවත්වති. උදය කුමාරගේ මළ සිරුර දකුණු කොළඹ රෝහලේ මෘත ශරීරාගාරයේ තැන්පත් කැර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=n13043017</link>
    <topic>හොරෙන් විදුලිය ගත්තැයි දඩ</topic>
    <author>සිරිසේන රාජපක්‍ෂ</author>
    <content>වංචනික ලෙස විදුලිය පාරිභෝජන කළ බවට චෝදනා ලැබූ දෙමටගොඩ ප්‍රදේශයේ නිවාස හිමියකුට මාලිගාකන්ද ප්‍රධාන මහේස්ත්‍රාත් එල්. ලියනආරච්චි මහත්මිය රුපියල් දසදහසක දඩයක් නියම කළාය.ඊට අමතරව රුපියල් ලක්‍ෂයක ශරීර ඇපයක්ද එම සැකකරුට නියම කළ මහේස්ත්‍රාත් විදුලි බල මණ්ඩලයට සිදුකළ පාඩුව මැයි මස තුළ මණ්ඩලයට ගෙවා අධිකරණයට වාර්තාකරන ලෙසට චූදිතට නියම කෙළේය.විදුලි මීටරයට අනියම් බලපෑම් සිදුකැර වංචනික ලෙස විදුලිය ලබාගෙන ලංකා විදුලිබල මණ්ඩලයට රුපියල් එක්ලක්ෂ හැත්තෑදහසක පමණ මුදලක් පාඩු සිදුකලැයි චෝදනා කරමින් දෙමටගොඩ පොලිසියේ පො: කො: සෙනෙවිරත්න (76917) මහතා මෙම සැකකරු මාලිගාකන්ද මහේස්ත්‍රාත් අධිකරණය වෙත ඉදිරිපත් කෙළේය.ඒ අවස්ථාවේ අදාළ චෝදනාවට ඔහු වරද පිළිගැනීමෙන් අනතුරුව අතිරේක මහේස්ත්‍රාත්වරිය චූදිතට ඉහත කී ලෙස දඩ හා ඇප නියම කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=r1304301</link>
    <topic>නිවෙසටම විත් ගිනි පොලියට ණය ලබා දී ජනතාව සූරාකන කල්ලියක් සිටිනවා</topic>
    <author>පොල්ගස්ඕවිට සමූහ එස්. පන්නිල</author>
    <content>යතුරු පැදිවලින් පැමිණෙන සූට්කේස් මූල්‍ය සංවිධාන ගෙවල්වල කුස්සියටම ගොස් කාන්තාවන්ට සුරංගනා ලොවක් මවා පෙන්වමින් අධික පොලියට ණය මුදල් ලබා දීමට පෙළඹී සිටිනවා. එමඟින් අහිංසක පවුල්වල සියලු ආදායම් ඒ අයට නොදැනෙන්නට සොරාගන්නවා.මෙවැනි අහිතකර තත්ත්වයන් වළක්වාලිය හැක්කේ ස.ණ.ස වැනි දේශ හිතෛෂී මූල්‍ය සංවිධානයන් ගම තුළ ව්‍යාප්ත කිරීමෙන් පමණක් යැයි හෝමාගම, උඩුගහපත්තුව ශාසනාරක්ෂක බල මණ්ඩලයේ නියෝජ්‍ය ලේඛකාධිකාරි කිරම නන්දරතන හිමියෝ පැවැසූහ.උන් වහන්සේ එසේ පැවැසුවේ පසුගිය දා පැවැති සීමාරහිත පොල්ගස්ඕවිට, අම්බලන්ගොඩ ස.ණ.ස සමිතියේ සංවත්සර උත්සව සභාවේ මුලසුන ගෙන අදහස් දක්වමිනි.උන්වහන්සේ මෙසේ ද කීහ. “ආරම්භයේ දී බොහොම යටහත්ව පහත්ව කතා කරමින් කාන්තාවන්ගේ විශ්වාසය දිනා ගන්නවා.පසුව ඒ අයට ලැබෙන සහන, තෑගි බෝග, වාසි මවා පෙන්වනවා. ඉල්ලූ සැණින් ණය දෙනවා. පසුව ඇඟට නොදැනෙන්නට ගිනිපොලියක් අය කරනවා.අපේ කාන්තාවන් සිදු වූ දේ තේරුම් ගන්නා විට ගෙලටම හිරවෙලා අවසානයි.”“වෙනස්වන සමාජ තත්ත්වයන් හමුවේ අනෙකුත් මූල්‍ය ආයතන හා තරග කරන්නට ස.ණ.ස ව්‍යාපාරයට නොහැකි බව පේනවා ඒ සඳහා ශක්තිය ලැබෙන සේ කාලෝචිත වන පරිදි නීති රීති සංශෝධනය කිරීමේ හැකියාව ද තබා ගත යුතුයි.කුමන තත්ත්වයක් මත හෝ ගමේ ආර්ථික අවශ්‍යතා ගමට හිතකර වන පරිදි සපුරා ලීමට ස.ණ.ස ව්‍යාපාරයේ වගකීම” යැයිද උන්වහන්සේ කීහ.උන්දුරුගොඩ ස.ණ.ස සමිතියේ සභාපති සාම විනිසුරු කේ. කේ. වීරක්කොඩි මහතා ද කතා කළේය.ඉදිරි වර්ෂය සඳහා නිලධාරී මණ්ඩලයක් පත්කර ගැනීමට ද මෙහි දී සිදු විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=r1304302</link>
    <topic>නාගොඩ මොරන් ඇළ සංවර්ධනයට</topic>
    <author>නාගොඩ විශේෂ එන්. විජේරත්න</author>
    <content>නාගොඩ ගොවිජන සේවා බල ප්‍රදේශයට අයත් මොරන් ඇළ මාර්ගය සංවර්ධනය කිරීමේ ව්‍යාපෘතිය වාරිමාර්ග දෙපාර්තමේන්තු - කළුතර දිස්ත්‍රික් කාර්යාලයේ මූලිකත්වයෙන් පසුගියදා ඇරඹිණි.ඒ ගැන අදහස් දැක්වූ කළුතර ප්‍රාදේශීය සභා සභාපති දේශකීර්ති ලක්ෂ්මන් විදාන පතිරණ මහතා මෙසේ කීවේය.“කැළෑමුල්ල කාණු පද්ධතිය සංවර්ධන ව්‍යාපෘතිය හා මොරන් ඇළ නිකටු ඇළ සංවර්ධ ව්‍යාපෘතිය ආරම්භ කිරීම ගැන සතුටු වෙනවා.”“මෙම මොරන් ඇළ සංවර්ධනය වීමෙන් ගංවතුර උවදුර පාලනයට හා පුරන් කුඹුරු අක්කර දහසකට වැඩි ප්‍රමාණයක් අස්වැද්දීමට හැකිවෙනවා.කෘෂිකර්ම පර්යේෂණ හා නිෂ්පාදන සහකාර - සමිත් ප්‍රනාන්දු මහතා මොරන් ඇළ අවහිර වීම පිළිබඳව අපි අවස්ථා කිහිපයක දී ඉල්ලීම් ඉදිරිපත් කළා. අද ඒ ඉල්ලීම්වලට යහපත් ප්‍රතිචාර ලැබීම පිළිබඳව සතුටු වනවා.නාගොඩ නිදහස් ගොවි සංවිධානයේ ලේකම් ඩී. හේමතිලක මහතා ගොවීන්ට පමණක් නොවෙයි ප්‍රදේශයේ සියලු දෙනාටම බලපාන ප්‍රශ්නයක් බවට මේ මොරන් ඇළ අවහිර වීම පත්ව තිබුණා.කාලයක් තිස්සේ පුරන් ව ගිය අපේ කුඹුරු හොඳීන් වගා කිරීමට හා නාගොඩ ප්‍රදේශය වරින් වර යටවෙන ගංවතුර ප්‍රශ්නයට ද මේ ව්‍යාපෘතිය ක්‍රියාත්මක වීමෙන් විසඳුම් ලැබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=r1304303</link>
    <topic>ඉංගිරිය තරුණයන්ගේ සහායෙන් අසරණ පවුලකට හිසට සෙවණක්</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>යමෙකු මෙලොව දුක හෝ සැප විඳීන්නේ පෙර ආත්ම භවයන්හිදී කරන ලද පින් හෝ පව් අනුව යැයි යන්න අප බොහෝ දෙනකු විශ්වාස කරන කරුණකි.එසේ දුක හෝ සැප ලබන මිනිසාම කර්මය පරාජය කර එම දුක , සැපයට පෙරළා ගන්නා අවස්ථාවද නැතුවා ද නොවේ.මේ පවසන්නට යන්නේද, උත්පත්තියෙන්ම කරපින්නාගෙන ආ ජීවිත දෙකක දුක , සැපයක් බවට පත් කිරීමට නිහඬව වළකන තරුණයන් පිරිසක් ගැන කතාවකි.ඉංගිරියට නුදුරු විදෙස් මිතුගම ප්‍රදේශයේ කැළෑබද පෙදෙසක යන්තමින් අටවාගත් පැල් කොටයක දිවිගෙවන ටී. කේ. අමිල තරුණයාට සහ ඩබ්ලිව.පුෂ්පලතා නම් ඔහුගේ මවට දුක යන්න අමුතු අරුම දෙයක් නොවේ. එයට නිවසක් යැයි කිව නොහැක.අඩු තරමින් ශරීරය කෙලින් තබා දෙකට තුනට නැමීගෙනවත් ඊට ඇතුළු වීමට අපහසුය.ස්ථිර ආදායමක් නොමැති මේ මව සහ පුතා එදා වේල සරිකරගන්නේ කාගෙන් හෝ ලැබෙන කුලී වැඩකිනි.මෙවන් අසරණ තත්වයක දිවිගෙවන පවුලකට පිහිට වන්නට එම ගම්මානයේ තරුණයන් ඉදිරිපත්ව සිටී.කිසිවෙකුගෙන්වත් අධාරයක් හෝ මුදල් හෝ භාණ්ඩ එකතු කිරීමට ගම වටේ නොගිය මේ තරුණ පිරිස තමන්ට හැකි පමණින් මේ අසරණ පවුලට නිවෙසක් ඉදිකර දීමට ක්‍රියා කරයි.සතියෙන් සතිය අදියරෙන් අදියර ඉහළට එසැවෙන තම නව නිවෙසේ බිත්ති දෙස බලමින් සතුටු කඳුලු වගුරුවන අමිල සහ පුෂ්පලතා මව පුතු යුවළ අපට පැවසුවේ මෙවන් වූ තරුණයන් ගමට පමණක් නොව සමස්ත රටටම මහගු සම්පතක් බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=r1304304</link>
    <topic>අක්කර 40ක් අස්වද්දයි</topic>
    <author>වාද්දුව සමූහ එස්. ආර්. පියදාස</author>
    <content>ඈතගම ප්‍රදේශයේ වසර විසිපහක පමණ කාලයක් පුරන්ව තිබූ අක්කර හතළිහක කුඹුරුයායක් ඈතගම විජයබා ගොවි සංවිධානය මඟින් සංවර්ධනය කර යල මහ දෙකන්නයම වගා කිරීමට හැකි කුඹුරු යායක් බවට පත්කළ බව එම ගොඩි සංවිධානය නියෝජිත අනුර නන්ද මහතා කළුතර ප්‍රාදේශීය කෘෂිකර්ම කමිටු රැස්වීමේදී කීවේය.මේ කෘෂිකර්ම කමිටු රැස්වීම කළුතර සහකාර අධ්‍යක්ෂ සැලසුම් තිලිණි නිමේෂා මෙන්ඩිස් මහත්මියගේ ප්‍රධානත්වයෙන් කළුතර ප්‍රාදේශීය ලේකම් කාර්යාලයීය ශ්‍රවණාගාරයේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=r1304305</link>
    <topic>සර්පයාගේ බෙල්ලෙන් අල්ලා සොලවද්දී ලක්මාල් මහත්තයාගේ අතට දෂ්ට කළා</topic>
    <author>ඉංගිරිය සමූහ කුමාරි ගමගේ</author>
    <content>නිශාන්ත ලක්මාල් යන අයගේ එළවළු කොටුවේ මම වැඩ කරනවා. එදා වැඩ ඉවර වෙලා 5.30ට විතර මාව ඇරලවන්න ත්‍රිවීල් එකෙන් යමින් සිටියදී පාර අයිනේ ගෙයක් ළඟ සෙනඟ වට වෙලා හිටියා.ත්‍රිවිල් එක නවත්තලා එතෙන්ට ගිහින් බැලුවා . පොළෙඟක් සිටින බව දැක්කා . ලක්මාල් මහත්තයා පොළඟාගේ වලිගයෙන් අල්ලා ඉස්සුවා.පොළඟා මහත්තයාගේ අත කෑවා කියලා පසුව දැනගත්තා යැයි පොළඟකු දෂ්ඨ කිරීමෙන් මිය ගිය ඉංගිරිය අක්කර විස්ස පදිංචිව සිටි ගොඩැල්ලවත්ගේ නිශාන්ත ලක්මාල් (අවු.27) යන අයගේ මරණ පරීක්ෂණයේදී සාක්කි දෙමින් මයිකල් ස්ටීවන් රොබට් යන අය පැවසීය.මේ මරණ පරීක්ෂණය ඉංගිරිය රෝහලේ දී පැවැති අතර ඉංගිරිය පොලිස් බල ප්‍රදේශයේ හදිසි මරණ පරීක්ෂක උදයරත්න ලියනගේ මහතා ඉදිරියේ සාක්කිකරු මෙසේද පැවැසීය.මා පදිංචිව සිටින්නේ ඉංගිරියවත්ත උඩ කොටසේ . මියගිය ලක්මාල් යන අයගේ එළවළු කොටුවේ වැඩ කරනවා. එදා වැඩ ඉවර වෙලා මාව ගෙදරට ගෙනිහින් දාන්න ලක්මාල් මහත්තයා ත්‍රිවීල් එකෙන් යමින් සිටියා.ලක්මාල් මහතා ටිකක් බීලා හිටියේ. අක්කර විස්ස නිවසක් අසල සෙනඟ පිරී සිටියා. ලක්මාල් මහත්තයාත් මාත් ත්‍රිවීල් එක නවත්තලා බැහැලා බැලුවා . පොළෙඟක් එතැන සිටියා. ඔහු පොළඟාගේ වලිගය කොටසෙන් අල්ලා ඉස්සුවා. බිම දමා නැවත බෙල්ලෙන් අල්ලා ඉස්සුවා.ඒ හැම වාරයකම පොළඟා ලක්මාල් මහත්තයාගේ අතට දෂ්ඨ කර තිබෙනවා. ලේ එනවිටයි ඔහු දැක්කේ. එතැන සිටි අය කීවා සර්ප වෙදකම් කරන ගෑනු කෙනෙක් ඉන්නවා කියලා.ලක්මාල් මහත්තයාමයි ත්‍රිවීල් එක පදවාගෙන එතැනට ගියේ. එතැනට ගියාම මතුරලා ටිකක් වෙලා ඉඳලා කීවා හරියන්නේ නෑ.රෝහලට ගෙනියන්න කියලා.ලඟ සිටි අය රෝහලට රැගෙන ගියා. එහිදී මිය ගිය බව දැනගන්නට ලැබුණා.මිය ගිය අයගේ මව වන ,ඉංගිරිය අක්කර විස්ස අංක 243 නිවසේ පදිංචිව සිටින සුනේත්‍රා නිමල් කාන්ති මෙසේ කීවාය.මිය ගොස් සිටින්නේ මගේ දරුවා .ඔහු එළවළු වගාව කරනවා. එයා එළවළු කොටුවේ වැඩ කරන දෙමළ මනුස්සයා ගෙදරට ඇරලවන්න යන අතරේ මේ දෙය සිදුවෙලා තියෙන්නේ.සෙනඟ වට වෙලා ඉන්නවා දැකලා ත්‍රිවීල් එක නවත්තලා එතෙන්ට ගිහින් තියෙනවා. ඒ වෙන කොටත් වටවෙලා හිටපු කට්ටිය ගහලා පොළඟා අඩපණ වෙලා ඉඳලා තියෙන්නේ. පුතා බීලා ඉඳලා තියෙනවා. පොළඟාගේ වලිගයෙන් හා බෙල්ලෙන් අල්ලද්දී ඌ කාලා.පුතා ඉංගිරිය රෝහලට රැගෙන ගියත්, එහිදී බාහිර අංශයේ දොස්තර මහත්තුරු පරීක්ෂාකර බලා මිය ගොස් ඇති බව කීවා.මෙහිදී ඉංගිරිය පොලිසියේ පොලිස් කොස්තාපල් ආනන්ද මහතා සාක්කි මෙහෙය වූ අතර ඉංගිරිය රෝහලේ දිස්ත්‍රික් වෛද්‍ය නිලධාරී ඒකනායක මහත්මිය පශ්චාත් මරණ පරීක්ෂණය පැවැත්වූවාය.හදිසි මරණ පරීක්ෂක උදයරත්න ලියනගේ මහතා මේ මරණය සර්ප විෂ ශරීර ගත වීමෙන් සිදු වූවක් බව තීන්දු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=r1304306</link>
    <topic>දිස්ත්‍රික් ලේකම් කාර්යාලයේ අලංකාර ගෙවත්ත</topic>
    <author>කළුතර මධ්‍යම විශේෂ</author>
    <content>කළුතර දිස්ත්‍රික්කයේ ප්‍රාදේශීය ලේකම් කොට්ඨාස 14ක දිවිනැගුම සංවර්ධන වැඩසටහන ඉතා සාර්ථකව ක්‍රියාත්මක කෙරේ.මේ දැවැන්ත සංවර්ධන ක්‍රියාදාමයට කළුතරින් නායකත්වය හා උපදේශ ලබා දෙන, කළුතර දිස්ත්‍රික් ලේකම් හා මහදිසාපති යූ.වී. සී ජයලාල් මහතා, තම කාර්යාල පරිශ්‍රයේ දී ‘අපි වවමු’ වැඩපිළිවෙළ ප්‍රායෝගිකව ක්‍රියාත්මක කරමින් අන් සැමටම ලබාදී ඇති ආදර්ශය සැබවින්ම අගය කළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=r1304307</link>
    <topic>මතට ලොල් වූ පහේ කල්ලිය ලක්ෂ 30ක රන්මාල කඩාගෙන</topic>
    <author>කොච්චිකඩේ විශේෂ - ඩී. මිහිදුකුල</author>
    <content>ජීව අත්බෝම්බ හා අවි ආයුධ පෙන්වා යතුරු පැදිවලින් ගොස් මහමඟ තනිපංගලමේ යන කාන්තාවන් ගෙල බැදි රන්මාල කොල්ලකන ලද පස්දෙනකුගෙන් යුත් කල්ලියක් ලක්ෂ 30ක් පමණ වටිනා රන්මාල 21ක් සමඟ අත්අඩංගුවට ගැනීමට කොච්චිකඩේ පොලිසියේ අපරාධ අංශය සමත්විය.මෙම කොල්ලකරුවන් දාගොන්න, මාරවිල, මීගමුව යන ප්‍රදේශවල පදිංචි වයස අවුරුදු 28 - 30 ත් අතර වෙති.තනිව මහමඟ යන කාන්තාවන් ගෙල බැදි රන්මාලද, අත්පලඳනාද (බ්‍රෙස්ලට්), අත්බෑග් ද මෙලෙස යතුරු පැදිවලින් ගොස් පැහැරගෙන ඇත. වෙළෙඳ සැල්වලට භාණ්ඩ මිලදී ගැනීමට පැමිණෙන කාන්තාවන් ද මේ අයගේ ඉලක්ක බවට පත්වී තිබුණි.කොච්චිකඩේ, හෙට්ටිපොල, මාරවිල, දංකොටුව, වෙන්නප්පුව, දිවුලපිටිය යන ප්‍රදේශවලදී මෙම කොල්ල කෑම් සිදුකර තිබේ. කොල්ලකෑම සඳහා භාවිතා කරණ යතුරුපැදිවල ව්‍යාජ අංක තහඩු යොදා ගෙන තිබිණි. සැකකරුවෝ මත්ද්‍රව්‍යවලට හා සූදු ක්‍රීඩාවට තදින් ඇබ්බැහිවූවෝ වෙති.පැහැරගත් රන්මාල හලාවත මාරවිල මිනිවන්ගොඩ යන ප්‍රදේශවලට අලෙවි කොට උගස් කර තිබියදී පොලිසිය සොයාගෙන ඇත. ආභරණ මිලදී ගත් ඇතැම් වෙළෙන්දෝ ඒවා උණුකර තිබුණි.පසුගිය 26 වැනිදා පෙ.ව 11.00ට පමණ මුරුතෑන වීරවිල ප්‍රදේශයේ මෙම සැකකරුවන්ගෙන් දෙදෙනකු යකුරුපැදියක ගමන්කරන විට කොච්චිකඩේ පොලිසියේ පිරීක්ෂාවට ලක්විය.යතුරු පැදියේ පිටුපස වාඩි වී සිටි පුද්ගලයා සන්තකයේ මෙරට නිෂ්පාදිත ජීව අත්බෝම්බයක් සහ උල් පිහියක් තිබී පොලිසිය සොයා ගනු ලැබීය. දීර්ඝ වශයෙන් පොලිසිය සැකකරුවන් ගෙන් ප්‍රශ්න කිරීමෙන් අනතුරුව සියලු තොරතුරු අනාවරණය කර ගෙන තිබුණේය.කොට්ඨාස පොලිස් අධිකාරි ජයන්ත ලියනගේ හා සහකාර පොලිස් අධිකාරි ආනන්ද අල්විස් යන මහත්වරුන්ගේ උපදෙස් පිට කොච්චිකඩේ පොලිසියේ ස්ථානාධිපති ප්‍රධාන පොලිස් පරීක්ෂක එල්. කළුආරච්චි මහතාගේ අධීක්ෂණය යටතේ අපරාධ අංශයේ ස්ථානාධධිපති පොලිස් පරීක්ෂක වසන්ත කුමාර, උප පොලිස් පරීක්ෂක ජේ. මදනායක පොලිස් සැරයන් 31866 කරුණාසේන, පොලිස් කොස්තාපල්වරුන් වන 31596 විජේසිරි, 34688 ජයසූරිය, 77896 වික්‍ර‍්‍රමසිංහ, 37647 සුනිල්, 31647 සුනිල් යන නිලධාරී කණ්ඩායම මෙම වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=r1304308</link>
    <topic>හොරණ රෝහල් පරිශ්‍රයේ දිවා සුරැකුම් මධ්‍යස්ථානයක්</topic>
    <author>ඉංගිරිය සමූහ කුමාරි ගමගේ</author>
    <content>හොරණ මූලික රෝහලේ සේවක සේවිකාවන්ගේ දරු දැරියන් රැක බලා ගැනීම සඳහා, රෝහල් පරිශ්‍රයේ දිවා සුරැකුම් මධ්‍යස්ථානයක් පිහිටු වීමට අවධානය යොමුව ඇති බව, රෝහලේ වෛද්‍ය අධිකාරී තමර කළුබෝවිල මහතා පවසයි.රාජ්‍ය සේවයේ වැඩි ප්‍රතිශතයක් කාන්තාවන්වන බැවින් බොහෝ අවස්ථාවලදී දරුවන්ගේ කටයුතු සඳහා එම පිරිස යොමු වීම හේතුවෙන් , රැකියාවට පැමිණෙන දින ගණන අඩු වීම බොහෝ අවස්ථාවල දක්නට ලැබෙන බවත් එයට පිළියමක් ලෙස රෝහල් පරිශ්‍රයේ දිවා සුරැකුම් මධ්‍යස්ථානයක් ස්ථාපිත කිරීම කාලෝචිත බවත් ඒ මහතා වැඩි දුරටත් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=s1304301</link>
    <topic>ක්‍රීඩා පිටි සංවර්ධනයට ෆිෆා දුන් කෝටි 50?</topic>
    <author>ප්‍රින්ස් ගුණසේකර</author>
    <content>පාපන්දු නිවහනෙහි ක්‍රියාත්මක වූ ගෝල් ව්‍යාපෘති කාර්යාලයේ කටයුතුවලට ශ්‍රී ලංකා පාපන්දු සම්මේලනයේ විධායක සභාව වගකිව යුතු බවට ක්‍රීඩා ඇමැති පත්කළ සිවු පුද්ගල කමිටු වාර්තාවක් මගින් පෙන්වා දෙයි.ක්‍රීඩා ඇමැති මහින්දානන්ද අලුත්ගම‍ගේ මහතාට ඊයේ භාරදුන් කමිටු වාර්තාවෙන් පෙන්වා දී ඇත්තේ ශ්‍රී ලංකා පාපන්දු සම්මේලනයේ මෙතෙක් සිටි සභාපතිවරුන් හා ලේකම්වරුන් වගකීම්වලින් බැහැරවීම පිළිගත නොහැකි බවයි.ක්‍රීඩා විද්‍යායතනයේ අධ්‍යක්ෂ ශාන්ත වීරසිංහ, නියෝජ්‍ය අධ්‍යක්ෂ අයි.පී.විජේරත්න, පරිපාලන නිලධාරී සමරසේන හා නීතිඥ පණ්ඩුක කීර්තිරත්න යන මහත්වරුන්ගේ සහභාගිත්වයෙන් කෙරුණු විමර්ශනයක් මත මේ වාර්තාව සකස්වී තිබේ. මෙම සිවු පුද්ගල කමිටුව පසුගිය සිකුරාදා පාපන්දු සම්මේලනයට ගොස් කළ පරික්ෂණයකින් අනතුරුව අවසන් වාර්තාව සකස් කිරීමට පියවර ගෙන ඇත.ශ්‍රී ලංකාවේ පාපන්දු ක්‍රීඩාව වෙනුවෙන් සිදුවන ක්‍රියාකාරකම් විධායක සභාව නොදැනුවත්ව සිදුවූවායැයි පැවැසීම පිළිගත නොහැකි බව එම වාර්තාව මගින් කමිටුව පෙන්වා දී ඇත.පාපන්දු සම්මේලනය තුල ගෝල් ව්‍යාපෘති කාර්යාල‍යක් හෝ වෙනයම් පාපන්දුවට අදාල අංශයක් හෝ තිබේ නම් එය විධායක සභාවේ අවසරය මත සිදුවිය යුත්තක් බව පෙන්වා දී ඇත. එහෙත් වත්මන් සභාපති රංජිත් රුද්‍රිගෝ මහතා ඇතුලු හිටපු නිලධාරීන් පිරිසක් පවසන්නේ ගෝල් ව්‍යාපෘති කාර්යාලයේ ගනුදෙනු පිළිබඳ අවස්ථා කිහිපයක දී විමසුව ද විධායක සභාවට එම ‍තොරතුරු ලබා නොදුන් බවයි.'මා විධායක සභාවේ දී වරින් වර ප්‍රශ්න කළා. ඒ සෑම වෙලාවකම කිව්වේ සුනාමි ආධාරවලින් සිදුවන සංවර්ධනය, ෆිෆා ඩිවලොප්මන්ට් එකයි කොන්ත්‍රාත්කරුයි අතරවෙන ගනුදෙනුවක් බව.අනික ඒ වෙලාවේ ලෝක පාපන්දු සම්මේලනයෙන් අහන්න අපට ශක්තියක් තිබුණේ නෑ. දැන් අපට තේරෙනවා විධායක සභාව නොමග යවා සිදුකළ ගනුදෙනුවක් බව. ඔය කියන ක්‍රීඩා අමාත්‍යංශයේ වාර්තාව අපට ලැබුණාම ඒකත් පරික්ෂණ මණ්ඩලයට යොමු කරනවා.' රුද්‍රිගෝ මහතා පැවැසීය.පාපන්දු නිවහනේ පිහිටා තිබූ ගෝල් ව්‍යාපෘති කාර්යාලයට පරිපාලන වියදම්, නඩත්තු වියදම් ඇතුලු සියලු දෑ ලෝක පාපන්දු සම්මේලනයෙන් සැපයූ බව ද රුද්‍රිගෝ මහතා සඳහන් කළේය.ආසියානු පාපන්දු සම්මේලනයේ ඡන්ද විමසීම මැයි 2වැනිදා සිදුවන හෙයින් ශ්‍රී ලංකා පාපන්දු සභාපතිවරයා අද මැලේසියාව බලා පිටත්වීමට නියමිතය. එම කටයුතු නිමාවූ වහාම සුනාමි ආධාරවලින් සිදුවූ දෑ ‍සොයන පරික්ෂණ කටයුතු වේගවත් කරන බව රුද්‍රිගෝ මහතා පැවැසීය.ශ්‍රී ලංකා පාපන්දු සම්මේලනයේ ගිණුම් පරික්ෂා කිරීමට ලෝක පාපන්දු සම්මේලනයට සම්බන්ධ විගණන සමාගමක් මෙරටට පැමිණෙයි. ලෝක පාපන්දු සම්මේලනයට අනුබද්ධිත විගණන සමාගමක් වන කේ.පී.එම්.ජී.ආයතනයේ පිරිස ලබන සතියේදී ශ්‍රී ලංකාවට පැමිණෙන බව දැනුම් දී තිබේ.ස්විට්සර්ලන්තයේ පිහිටි මේ විගණන සමාගමේ නියෝජිත පිරිස සතියක පමණ කාලයක් ශ්‍රී ලංකා පාපන්දු සම්මේලනයේ ගිණුම් පරික්ෂා කිරීමට නියමිතය.ලෝක පාපන්දු සම්මේලනයෙන් ශ්‍රී ලංකා පාපන්දු සම්මේලනයට වසරකට අමෙරිකානු ඩොලර් මිලියන දෙලක්ෂ පනස් දහසක මුදලක් ලැබෙන අතර එම මුදල් වියදම් කර ඇති ආකාරය මෙහි දී සොයා බලයි. එමෙන්ම ආසියානු පාපන්දු සම්මේලනයෙන් ද වාර්ෂිකව ඩොලර් මිලියන ගණනක් ශ්‍රී ලංකා පාපන්දු සම්මේලනයට ලැබේ.ශ්‍රී ලංකාවට පැමිණෙන ලෝක පාපන්දු සම්මේලනයේ විගණන විමසුම් නිලධාරීහූ මෙරට පාපන්දු ක්‍රීඩාංගණ කිහිපයක් පරික්ෂා කිරීමට නියමිත බව ද වාර්තා වේ. පාපන්දු සම්මේලනය ඉදිකළ ක්‍රීඩාංගණවල තත්ත්වය පරික්ෂා කිරීම මෙහි අරමුණ වේ.මහත් ආන්දෝලනයකට පත්ව ඇති සුනාමි ආධාර රුපියල් කෝටි 50ක මුදලින් ඉදිකළ ක්‍රීඩාංගණ හා ඒවායේ ප්‍රමිතීන් පරික්ෂා කිරීම මේ සංචාරයේ දී එම විගණන නිලධාරීන් සිදු කරන්නේ ද යන්න මෙතෙක් දැනුම් දී නොමැත. සුනාමි ආධාර මුදල්වලට සිදුවූ දේ සෙවීමට ශ්‍රී ලංකා පාපන්දු සම්මේලනයට හා ක්‍රීඩා අමාත්‍යංශයට ලෝක පාපන්දු සම්මේලනය දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=s1304302</link>
    <topic>ශ්‍රී ලංකා පිල එංගලන්තයට යන්න පෙර රදැල්ලේදි විශේෂ පුහුණු සැසියක්</topic>
    <author>ප්‍රින්ස් ගුණසේකර</author>
    <content>එංගලන්තයේ පැවැත්වෙන චැම්පියන් ලීග් ක්‍රිකට් තරගාවලියට සහභාගිවන ශ්‍රී ලංකා ක්‍රිකට් පිලේ ක්‍රීඩකයන්ට රදැල්ලේදී විශේෂ පුහුණු සැසියක් පැවැත්වීමට යෝජනා වී තිබේ. එංගලන්තයේ ක්‍රිකට් තරග පැවැත්වෙන ප්‍රදේශවල දේශගුණයට හුරුවීම ‍උදෙසා මේ යෝජනාව වඩාත් යෝග්‍ය බව පිළිගෙන ඇත.ක්‍රීඩා වෛද්‍ය ආයතනයේ අධ්‍යක්ෂ ජෙනරාල් මහාචාර්ය අර්ජුන ද සිල්වා මහතා මේ යෝජනාව ඉදිරිපත් කර ඇති අතර සතියක පුහුණු සැසියක් පැවැත්වීමට ක්‍රිකට් ආයතනය බලාපොරොත්තු වේ. රදැල්ල ක්‍රීඩා පි‍ටියේ බොහෝ කලක් ක්‍රීඩා කර නැති හෙයින් ශ්‍රී ලංකා ක්‍රිකට් පිලේ පුහුණුවීම්වලට සුදුසු පරිදි තණතිලි සකස් කිරීමේ අභියෝගයක් ද මතුව ඇතැයි වාර්තා වේ.එහෙත් එංගලන්ත සංචාරයට පෙර පුහුණු තණතිලි කිහිපයක් හෝ ප්‍රතිසංස්කරණය කරගත හැකි බවට විශ්වාසය පළ වී ඇත.චැම්පියන් ලීග් ක්‍රිකට් තරගාවලියට සහභාගි වන ශ්‍රී ලංකා ක්‍රිකට් පිල ජූනි මුල් සතියේදී එංගලන්තයට පිටත්වන අතර එහි දී වෛද්‍යවරයකුගේ සේවය ද ලැබෙනු ඇත. ශ්‍රී ලංකා ක්‍රිකට් පිලට වෛද්‍යවරයකුගේ සේවය ලැබෙන පළමු අවස්ථාව මෙය වන අතර ඒ සඳහා ලන්ඩනයේ සිටින වෛද්‍ය තමිඳු වෛද්‍යතිලක මහතා යොදවන බව ක්‍රීඩා වෛද්‍ය ආයතනයේ අධ්‍යක්ෂ ජෙනරාල් මහාචාර්ය අර්ජුන ද සිල්වා මහතා පවසයි.වෛද්‍යතිලක මහතා ලන්ඩන් ඔලිම්පික් ක්‍රීඩා උළෙලේ දී ද සේවය කළ අයකු වන අතර ක්‍රීඩා වෛද්‍ය විෂය පිළිබඳව හදාරා ඇත. ශ්‍රී ලංකා ක්‍රිකට් පිලේ එංගලන්ත සංචාරයට කලින් මනෝ වෛද්‍යවරයකුගේ සේවය ද ලබාදීමට සූදානම් වේ. එම මනෝ වෛද්‍යවරයා මගින් ක්‍රීඩකයන් තුල ජයග්‍රාහී මානසිකත්වයක් ගොඩනැගීම අපේක්ෂාව වී ඇත. සංචාරයට පෙර මහනුවර දී පුහුණු තරග කිහිපයක් ද පැවැත්වීමට ශ්‍රී ලංකා ක්‍රිකට් ආයතනය අපේක්ෂා කරයි.චැම්පියන් ලීග් ක්‍රිකට් තරගාවලිය මෙවර අවසන් වතාවට පැවැත්වෙන හෙයින් එහි ශූරතාව දිනා ගැනීමට කණ්ඩායම් කිහිපයක්ම බලාපොරොත්තු පළ කර සිටිති.වසර 2006දී හා 2009දී අවසන් වරට පැවැති තරගාවලි දෙකේම ශූරතාව පිට පිට දෙවතාවක් හිමිකරගෙන ඔස්ට්‍රේලියාව ඉදිරියෙන් සිටී. වසර 2002දී පැවැති තරගාවලියේ දී ශ්‍රී ලංකාව හා ඉන්දියාව සම ශූරයන් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=s1304303</link>
    <topic>සචිත්‍රගේ අඩුව කල්කටා පිලට හරහට හිටී</topic>
    <author/>
    <content>අයි.පී.එල්. තරගාවලියේ චෙන්නායි පිල සමග පෙරේදා පැවැති තරගයෙන් කල්කටා පිලට පරාජය වීමට සිදුවූයේ පිට දඟ පන්දු යවන සචිත්‍ර ‍සේනානායක ක්‍රීඩා නොකිරීම බව වාර්තා වී ඇතැයි ටෙලිග්‍රාෆ් පුවත්පත පවසයි.ශ්‍රී ලංකා ක්‍රීඩකයන්ට තමිල්නාඩු ප්‍රාන්තයේ ක්‍රීඩා කිරීමට අවස්ථාව නොලැබීමේ හේතුවෙන් චෙන්නායි නුවර පැවැති එම තරගයට ක්‍රීඩා කිරීමට සචිත්‍රට අවස්ථාව නොලැබිණි. එම තරගයෙන් කල්කටා පිල ලක ුණු 14කින් පරාජයට පත්විය.එම තරගයේ දී පළමුව පන්දුවට පහරදුන් චෙන්නායි පිල ඕවර 20 අවසානයේ කඩුලු 3ක් පමණක් දැවී ලකුණු 200ක් වාර්තා කළ අතර පිළිතුරු ඉනිම ක්‍රීඩා කළ කල්කටා පිල ඕවර 20 අවසානයේ රැස් කළේ කඩුලු 4කට ලකුණු 186ක් පමණි.චෙන්නායි පිල වෙනුවෙන් මයික් හසී පන්දු 59කදී වේගවත් ලකුණු 95ක් වාර්තා කළේය. කල්කටා ඉනිමේ දී මන්වින්දර් බිස්ලා පන්දු 61කදී ලකුණු 92ක් රැස් කළත් එය ජයග්‍රහණයට ප්‍රමාණවත් නොවීය.සචිත්‍ර ක්‍රීඩා නොකිරීම චෙන්නායි පිලට ලකුණු රැස් කිරීමට පහසුවූ බවත්, ඔවුන්ට වැඩි පීඩනයක් එල්ල කිරීමට කල්කටා පිලට නොහැකිවූ බවත් ටෙලිග්‍රාෆ් පුවත්පත වැඩි දුරටත් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=s1304304</link>
    <topic>පූනේ යළි පරදී</topic>
    <author/>
    <content>අයි.පී.එල්.තරගාවලියේ දිල්ලි ඩෙයාර්ඩෙවිල්ස් පිල සමග පැවැති තරගයෙන් ලකුණු 15කින් පරාජයට වීමට පූනේ වොරියර්ස් පිලට සිදුවිය.අසාර්ථක පිතිහරඹය හේතුවෙන් පූනේ කණ්ඩායමේ නායකත්වයෙන් ඉවත්ව සිටින ඇන්ජෙලෝ මැතිව්ස් වෙනුවට ආරොන් ෆින්ච්ගේ නායකත්වයෙන් තරග වැදුණු පූනේ කණ්ඩායම මේ වනවිට ප්‍රසාද ලකුණු සටහනේ පසුවන්නේ අවසන් ස්ථානයේය.ඊට ඉහළින් පසුවන්නේ මහේලගේ නායකත්වයෙන් යුත් දිල්ලි කණ්ඩායමය. දෙපිලම තරග 9කදී ජයග්‍රහණ වාර්තා කර ඇත්තේ 2ක් පමණි.පළමුව පන්දුවට පහරදුන් දිල්ලි කණ්ඩායම ඕවර 20 අවසානයේ කඩුලු 5ක් දැවී ලකුණු 164ක් ලබා ගත් අතර පූනේ කණ්ඩායම ඕවර 20 අවසානයේ කඩුලු 4කට ලබාගත්තේ ලකුණු 149ක් පමණි.දිල්ලි - 164/5 (ඕවර20) ඩේවිඩ් වෝනර් නොදැවී 51, ‍විරෙන්දර් ෂෙවාග් 28 (අශෝක් දින්දා 31/3)පූනේ - 149/4 (ඕවර 20) රොබින් උතප්පා 37, ආ‍රොන් ෆින්ච් 37, යුවරාජ් සිං 31(ඉර්ෆාන් පතාන් 29/2, උමේෂ් යාදෙව් 24/2).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=s1304305</link>
    <topic>හොඳම ක්‍රීඩක ක්‍රීඩිකා සම්මාන කසුන්ට හා සුබෝධාට</topic>
    <author>ෆවුස් මොහොමඩ්</author>
    <content>දක්ෂතා ඇති ක්‍රීඩක ක්‍රීඩිකාවන්ට ජාතික බොක්සිං වළල්ලේ දොරටු විවර කෙරෙන ආධුනික බොක්සිං ශූරතාවලියේ හොඳම ක්‍රීඩකයා හා ක්‍රීඩිකාවට හිමි සම්මාන දිනා ගැනීමට ලීනියා බොක්සිං සමාජයේ කසුන් බටවල හා යුද හමුදාවේ සුබෝධා හේරත් සමත්වූහ.ආධුනික බොක්සිං සංගමයේ මෙහෙයවීමෙන් පසුගියදා සුගතදාස ගෘහස්ත ක්‍රීඩාංගණයේ පැවැති මේ තරගාවලියේ දී රන් පදක්කම් තුනක් දිනූ ලීනියා කණ්ඩායම පිරිමි තරග අංශයේ ශූරතාව දිනාගත්තේය.එහි කාන්තා තරග අංශයේ ශූරතාව හිමිවූයේ රන් පදක්කම් 4ක් අත්කර ගත් ගුවන් හමුදාවටය.පිරිමි තරග අංශයේ දී නාවික, ගුවන් හා යුද හමුදා (රතු පිල)රන් පදක්කම් 2බැගින් ජයගත් අතර ගන්දර ක්‍රීඩා සමාජය ද රන් පදක්කමක් දිනා ගැනීමට සමත්විය.කාන්තා තරග අංශයේදී යුද හමුදාව හා ලීනියා කණ්ඩායම රන් පදක්කම් 2බැගින් ජයගත්තේය. මාස් සදර්න් බොක්සිං ක්‍රීඩා සමාජයට ද රන් පදක්කමක් හිමිවිය.තරගාවලියේ හොඳම පරාජිත ක්‍රීඩකයා ලෙස යුද හමුදාවේ ප්‍රදීප් රත්නායක සම්මාන දිනාගත් අතර හොඳම පරාජිත ක්‍රීඩිකාවගේ සම්මානය නාවික හමුදාවේ රුචිනි දිල්හානිට හිමිවිය.මෙවර තරගාවලියට ක්‍රීඩා සමාජ 19ක් නියෝජනය කරමින් ක්‍රීඩකයන් 208ක් හා ක්‍රීඩිකාවන් 47ක් සහභාගිවූහ. ශ්‍රී ලංකා බොක්සිං තරග ඉතිහාසයේ පළමු වරට යුද, නාවික හා ගුවන් හමුදාවෙන් වාර්තාගත ලෙස ක්‍රීඩක ක්‍රීඩිකාවන් 160ක් සහභාගිවීම විශේෂත්වයකි.තරගාවලියේ ශූරතා හා අනුශූරතා දිනූ ක්‍රීඩක ක්‍රීඩිකාවන් ලේටන්, ක්ලිෆර්ඩ් කුසලාන ඇතුළු ජාතික මට්ටමේ තරගාවලි නියෝජනය කිරීමට සුදුසුකම් ලබාගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=s1304306</link>
    <topic>උතුරු මැද මහ ඇමැතිගෙන් පාපන්දු ක්‍රීඩකයාට දහසින් බැඳි පියලි</topic>
    <author>තෙන්නකෝන් කුලසේකර</author>
    <content>ශ්‍රී ලංකා ජාතික පාපන්දු කණ්ඩායම නියෝජනය කරමින් අන්තර් ජාතික පාපන්දු තරගවලට සහභාගිවී ශ්‍රී ලංකාවට කීර්තියක් අත්කර දුන් අනුරාධපුරයේ ගයාන් සුරනිමල ක්‍රීඩකයාට උතුරු මැද පළාත් ප්‍රධාන ඇමැති හා ක්‍රීඩා ඇමැති එස්.එම්.රංජිත් සමරකෝන් මහතා දහසින් බැඳි පියල්ලෙන් සංග්‍රහ කළේය.කුඩා නිවසක ඉතා කටුක දිවි පෙවෙතක් ගෙවන මෙම ක්‍රීඩකයා 2009 වසරේ ශ්‍රී ලංකා ජාතික පාපන්දු කණ්ඩායම නියෝජනය කරමින් එක්සත් අරාබි එමීර් රාජ්‍යයේ දින 14ක් රැඳී සිටිමින් අන්තර් ජාතික තරගයකට සහභාගිවී රටට කීර්තියක් අත්කර දුන්නේය.අනුරාධපුර යුනයිටඩ් ක්‍රීඩා සමාජය නියෝජනය කරන ගයාන් සුරනිමල මව මිය යෑම, පියාගේ පාදයක් ඉවත් කිරීම, වැඩිමල් ‍සොයුරාගේ ඇසක් අන්ධවීම ද රැකියාවක් නොමැතිකමින් ද අසරණවී සිටියි.ඒ බව දැනගත් උතුරු මැද පළාත් ප්‍රධාන ඇමැති හා ක්‍රීඩා ඇමැති එස්.එම්.රංජිත් සමරකෝන් මහතා පසුගියදා මේ ක්‍රීඩකයා සොයා ඔහුගේ නිවසට ගියේය.ප්‍රධාන අමාත්‍යවරයා ගයාන් සුරනිමල ජයවීරගේ කුඩා නිවස පහසුකම් සහිත ලෙස ඉදිකර ගැනීම සඳහා රුපියල් පනස් දහසක් ද, නිවසට ‍සෙවිලි කර ගැනීම සඳහා රුපියල් තිස්පන්දහසක් වටිනා සෙවිලි තහඩු ද, රුපියල් පහලොස්දහසක් වටිනා පාපැදියක් ද, රුපියල් තිස් දහසක් වටිනා ක්‍රීඩා ඇඳුම් හා ක්‍රීඩා පාවහන් ද ක්‍රීඩා උපකරණ ද පරිත්‍යාග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=s1304307</link>
    <topic>නීතිඥ ක්‍රිකට් පිලට ජය</topic>
    <author/>
    <content>තෙවැනි පෙළ ක්‍රිකට් තරගයකදී නීතිඥ ක්‍රිකට් පිල ලකුණු 116කින් මුවර්ස් පිල පරදවා ජය වාර්තා කළේය.කෝල්ට්ස් ක්‍රීඩා පිටියේ පැවැති මේ තරගයේදී නීතිඥ පිල ලකුණු 267ක් ලැබූ අතර මුවර්ස් පිල ලකුණු 151කදී දැවී ගියේය.ශ්‍රී ලංකා නීතිඥ පිල 267/8 (ඕවර50)උදිත රාජසේකර 25, ඒෂාන් රාජරත්නම් 30, විශ්ව විජේසූරිය 27, අසේල පටබැඳි 29, යොහාන් ජිනසේන 82, තුසිත රණතුංග 30 (එම්.ආරිෆ් 37/2, එම්.පෙරේරා 74/2)මුවර්ස් පිල 151 (ඕවර 33.5) ආර්.මිස්කින් 25, ගිහාන් අයන්ත 25 (ගිහාන් කුලරත්න 30/4, තුසිත රණතුංග 29/2).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=s1304308</link>
    <topic>අවසන් පූර්ව තරග අද</topic>
    <author>ෆවුස් මොහොමඩ්</author>
    <content>අන්තර් පළාත් කාන්තා විස්සයි20 ක්‍රිකට් තරගාවලියේ මූලික වටයේ ඊයේ එන්.සී.සී.පිටියේ පැවැති අවසන් තරගවලදී දකුණු පළාත් කණ්ඩායමට එරෙහිව ලකුණු 12ක තියුණු ජයක් වාර්තා කළ බස්නාහිර කණ්ඩායම සහ ඒකාබද්ධ කණ්ඩායමට එරෙහිව ලකුණු 53ක ජයක් අත්කරගත් මධ්‍යම පළාත් කණ්ඩායම අවසන් පූර්ව වටයට සුදුසුකම් ලබා ගැනීමට සමත්විය.ඒ අනුව උතුරු මැද පළාත් කණ්ඩායම සහ බස්නාහිර පළාත් කණ්ඩායම අතර පළමු අවසන් පූර්ව තරගයත්, දකුණු පළාත් කණ්ඩායම සහ මධ්‍යම පළාත් කණ්ඩායම අතර දෙවැනි අවසන් පූර්ව තරගයත් අද (30) මුවර්ස් පිටි‍යේ දී පැවැත්වේ.දකුණු පළාත් කණ්ඩායම සමග ඊයේ පැවැති තරගයේදී පළමුව පන්දුවට පහරදුන් බස්නාහිර කණ්ඩායම ඕවර 19.3කදී ලකුණු 105ක් රැස් කළේය. බස්නාහිර පළාත් ඉනිමේ දී ශෂිකලා සිරිවර්ධන ලකුණු 27ක් ලබාගත් අතර ඕෂධී රණසිංහ ලකුණු 26ක් රැස් කළාය. විශිෂ්ට පන්දු යැවීමක නිරතවූ උදේශිකා ප්‍රබෝධනී කඩුලු 4ක් දවාලීය.පිළිතුරු ඉනිම ක්‍රීඩා කළ දකුණු පළාත් පිල ඕවර 20 අවසානයේ කඩුලු 7කට රැස් කළේ ලකුණු 93ක් පමණි. අනුෂ්කා සංජීවනී ලකුණු 27ක් රැස් කළාය. පන්දු යැවීමේදී ශෂිකලා හා සරීනා රවිකුමාර් කඩුලු 2බැගින් දවාලූහ.මේ අතර මධ්‍යම පළාත් කණ්ඩායම හා ඒකාබද්ධ කණ්ඩායම අතර පැවැති තරගයේ පළමුව පන්දුවට පහරදුන් මධ්‍යම පළාත් කණ්ඩායම ඕවර 20 අවසානයේ කඩුලු 6කට ලකුණු 120ක් ලබාගත්තේය.ශ්‍රීපාලී වීරක්කොඩි ලකුණු 35ක් රැස් කිරීමට සමත්වූවාය. ශාලිකා නිලුක්ෂි ලැබූ ලකුණු සංඛ්‍යාව 34කි. පන්දු යැවීමේ දී නිලූකා කරුණාරත්න, තරනී රාජපක්ෂ හා මධුරි සමුද්‍රිකා අතර කඩුලු 2බැගින් බෙදී ගියේය.පිළිතුරු ඉනිම ක්‍රීඩා කළ ඒකාබද්ධ කණ්ඩායම ඕවර 15.5කදී ලකුණු 67කට දැවීගියේය. පන්දු යැවීමේ දී චමරි පොල්ගම්පොල කඩුලු 3ක් බිඳ දැමූ අතර ශාලිකා නිලුක්ෂි කඩුලු 2ක් දවා ගත්තාය. ශ්‍රී ලංකා ක්‍රිකට් ආයතනය මෙහෙයවනු ලබන මේ තරගාවලියේ අවසන් මහා තරගය ලබන මැයි මස 2වැනිදා එන්.සී.සී.පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=s1304309</link>
    <topic>අවුරුදු 12න් පහළ අන්තර් ක්‍රිකට් ඇකඩමි ශූරයෝ එස්.එස්.සී.  </topic>
    <author/>
    <content> .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>30</day>
    </date>
    <link>http://www.dinamina.lk/2013/04/30/_art.asp?fn=f1304301</link>
    <topic>ආර්ථිකයේ යහපත් වර්ධනයක් තිබෙනවා</topic>
    <author>සාකච්ඡා කළේධම්මික සෙනෙවිරත්න</author>
    <content>2012 වර්ෂයට අදාළව ශ්‍රී ලංකා මහ බැංකුව මඟින් ඉදිරිපත් කරන වාර්ෂික වාර්තාව පසුගියදා නිකුත් කෙරිණි. එහි හරය හා අන්තර්ගතය පිළිබඳ කොළඹ විශ්වවිද්‍යාලයේ ආර්ථික විද්‍යා, අධ්‍යයන අංශයේ මහාචාර්ය රංජිත් බණ්ඩාර සමඟ සිදුකළ සංවාදයකි2012 වර්ෂයට අදාළව ශ්‍රී ලංකා මහ බැංකු වාර්තාව පසුගියදා නිකුත් වුණා. එහි අන්තර්ගත දත්ත දේශපාලනිකව විවේචනය කෙරෙනු දකින්න පුළුවන්. ආර්ථික විද්‍යාත්මක දෘෂ්ටිකෝණයකින් ඔබ මෙය දකින්නේ කොහොම ද?ශ්‍රී ලංකා මහ බැංකුව ආරම්භ කළ දා පටන්, පසුගිය අවුරුදු 62 මුළුල්ලේම එම වාර්ෂික වාර්තාව ඉදිරිපත් කරනවා. මේ වාර්තාව මඟින් මහ බැංකුව එළිදක්වන්නේ අදාළ වර්ෂයේ කාර්ය සාධනය පිළිබඳ සමස්ත දැක්මක්, ඒ ඔස්සේ ආර්ථිකයේ විවිධ පැතිකඩ පිළිබද තොරතුරු ඉදිරිපත් කෙරෙනවා.එම තොරතුරු ඉදිරිපත් වෙන්නේ එක්තරා ආයතන පද්ධතියක් සම්බන්ධ කරගෙනයි. උදාහරණයක් හැටියට මහ බැංකුවේ ආර්ථික පර්යේෂණ දෙපාර්තමේන්තුව. එහි සිටින්නේ මේ ක්‍ෂේත්‍රය පිළිබඳ හසළ දැනුමක් ඇති විවිධ කුසලතා සහිත පිරිසක් අර්ථ ශාස්ත්‍රඥයො, ගණකාධිකාරවරු, නීතිඥවරයො , සංඛ්‍යානය, ආර්ථික මිතිය ආදී විෂයය ප්‍රවීණයො මෙහි සිටිනවා.මේ පිරිස ජන හා සංඛ්‍යාලේඛන දෙපාර්තමේන්තුවත්, විවිධ තොරතුරු රැස් කරන පර්යේෂණ සමඟත් ඒකාබද්ධව තමයි බැංකු වාර්තාව තුළ ඇති තොරතුරු සම්පිණ්ඩනය කර ඉදිරිපත් කරන්නේ.එසේ නැතිව මහ බැංකුව ස්වාධීනව තමන් විසින් රැස්කළ දත්ත නෙවෙයි මේ වාර්තාවෙ තියෙන්නෙ. තොරතුරු පිළිබඳ නිරවද්‍යතාව ඒ නිසාම රැකෙනවා. කාටවත් තමන්ට අභිමත ඉලක්කම් මහබැංකු වාර්තාවෙන් ඉදිරිපත් කරන්න පුළුවන්කමක් නෑ.මේ නිසා මහබැංකු වාර්තාවක ඇති දත්තවල විශ්වසනීය බව විශ්ව සම්භාවනාවට ලක් වෙනවා. මේවා අභියෝගයට ලක් කෙරෙන්නේ නෑ. අභියෝගයට ලක්කිරීමේ හැකියාවකුත් නෑ. මහබැංකු වාර්තාවේ දත්ත මුළුමනින්ම නිරවද්‍යයි. ඕනෑම තුලනාත්මක විශ්ලේෂණයකට මේවා යටත් කර ගැනීමට හැකියාව තියෙනවා. මේ තොරතුරු රැස් කිරීමේදී අනුගමනය කරන ක්‍රමවේදයන් ද විද්‍යානුකූලයි. ඒවා වෙනස් වෙලා නෑ. තවදුරටත් වැඩි දියුණු වෙමින් තියෙනවා. ඒ වගේම මේවා ජාත්‍යන්තර නිර්ණායකයන්ට එකඟයි.නමුත්, දේශපාලන කෝණවලින් බලා මේ තොරතුරු අභියෝගයට ලක් කරනු දකින්න පුළුවන්?මේවාට අභියෝග කරනවා කියන්නේ අර සමස්ත ක්‍රියාවලියටම අභියෝග කිරීමක්. ජාතික ජාත්‍යන්තර ක්‍රමවේද හා ආයතන ආදී සියල්ල අභියෝගයට ලක් කිරීමක්. ඒක සුළු පටු දෙයක් නෙවෙයි. මහබැංකු වාර්තාව පිළිබඳ කෙරෙන හුදු දේශපාලන විවේචන බවට පත්වෙලා. මේකෙන් වෙන්නෙ මහබැංකු වාර්තාවේ තොරතුරු විවේචනයට හෝ අභියෝගයට ලක් කිරීමට වඩා ඒ විවේචන කරන පුද්ගලයො සමාජ පිළිගැනීමෙන් පහළට වැටීමයි.මෙවර මහබැංකු වාර්තාව ඉදිරිපත් වෙද්දිත්, මේක ගැන විශ්ලේෂණාත්මක ඇගයීමක් කළ හැකි අය නොවුණත් දේශපාලන පෙලඹවීමක් සහිත සමහර අය මෙහි ඇති සංඛ්‍යාලේඛන ගැන විශ්ලේෂණාත්මක විමර්ශන ඉදිරිපත් කරන්න උත්සාහ කරනු අපි දැක්කා. මේක එක්තරා අන්දමක විහිළුවක්. මට නම් හිතෙන්නෙ මේක අපේ රටට ආවේණික දෙයක්.මේ විවේචනවලින් ඔබ්බට ගිහින් මහබැංකු වාර්තාව මඟින් ඉදිරිපත් කරන කාරණා පිළිබඳ සමබර විග්‍රහයක් කළ හැකිද?එවැනි සමබර විග්‍රහකට අවශ්‍ය පසුබිම 2012 මහබැංකු වාර්තාව තුළින්ම ඉදිරිපත් කරන්න පුළුවන්. මොකක්ද මේ වාර්තාව ඉදිරිපත් කරන පසුබිම. වාර්තාවේ මූලික වශයෙන් සටහන් කරනවා. 2012 දී මුහුණ දුන් අභියෝග ගැන. එවැනි මූලික අභියෝග 5ක් එහි සඳහන්. ගෝලීය ආර්ථික වර්ධනය මන්දගාමීව සිදුවීම, ඉරානයට පැන වූ ආර්ථික සම්බාධක නිසා ඇති වූ බලපෑම, අයහපත් කාළගුණික තත්ත්වය, වෙළෙඳ හිඟය ශීඝ්‍රයෙන් ඉහළයාම සහ අධිකරණය හා මුදල් ප්‍රසාරණයි.මීට අතිරේකව අවශ්‍ය නම් තවත් කාරණා අපට මේකට එකතු කරන්න පුලුවන්. නමුත් මහබැංකු වාර්තාවේ මූලික පසුබිම සැකසෙන්නෙ මේ විදිහටයි. එය මේ වාර්තාව කියවන කෙනෙකුට තේරුම් ගන්න පුලුවන්. මේක ප්‍රශංසනීය තත්ත්වයක්. මොකද, 2012 ආර්ථිකය ක්‍රියාත්මක වුණේ කිනම් පසුබිමකද යන වග අපට මේකෙන් දැනගන්න ලැබෙනවා. මේ අභියෝග දේශීය හා ජාත්‍යන්තර වශයෙනුත් වෙන් කරන්න පුලුවන්. අප වැනි කුඩා රටකට කලාපීය වශයෙන් මුහුණ දීමට සිදුවන කාරණා ගැන සලකා බැලීමකුත්, මෙහි අන්තර්ගතයි.ඉන්දියාව, චීනය, ජපානය, කොරියාව, වියට්නාමය වැනි කලාපීය රටවලත් මේ අභියෝගාත්මක තත්ත්වය අඩු - වැඩි වශයෙන් දකින්න පුළුවනි. උදාහරණයක් හැටියට චීනය සහ ඉන්දියාව ගත්තොත් ලෝකයේ වේගවත්ම ආර්ථික වර්ධනයක් සහිතව සංවර්ධනය වන රටවල්.මේ රටවල් දෙකෙන් 2012 වර්ෂයේ දී සංවර්ධන ඉලක්ක අපේක්ෂිත මට්ටමට ලඟා කර ගැනීමට බැරිවුණා. අවස්ථා දෙකකදී එම ඉලක්ක නැවත විමසීමකට ලක්කර ඉලක්කම් සංශෝධනය කළා. ලංකාවේ තත්ත්වය මීට වඩා යහපත්. ඒ බව, ලංකාවේ ආර්ථික සංවර්ධනය පිළිබඳ ඉලක්කම් පරීක්ෂා කළාම අපට පෙනෙනවා. 2010,2011 අවුරුදු දෙකේම සියයට 8 ක ආර්ථික වර්ධන ඉලක්කයකට යාමට අපට පුලුවන් වුණා.මේක 2012 දී එක්වරම සියයට 6.4ක් වීම දේශපාලන විවේචනයන්ට ලක්වෙන්න පුළුවනි. නමුත්, කලාපීය රටවල් එක්ක සන්සන්දනය කළා ම මේක එතරම් මවිතයට කාරණයක් නොවන බව අපට පෙනෙනවා. ලංකාවත් 2012 දී සිය ආර්ථික සංවර්ධන ඉලක්කය දෙවරක් වෙනස්කම්වලට භාජනය කළා.හැබැයි, කලාපීය රටවල් සමඟ සැසඳීමේදී, මධ්‍ය ආදායම් ලබන රටවල් සමඟ සැසඳීමේදී ලංකාව ඊට වඩා තරමක් ඉහළ ස්ථානයක සිටිනවා. මේ තත්ත්වය වඩා යහපත් බව අපට පෙනෙන්නේ යුරෝපය, අමෙරිකා එක්සත් ජනපදය ආදී රටවල ආර්ථික වර්ධන වේගය සියයට 2.5 න් එහාට ගියේ නැති නිසා.ඒ නිසා 6.4 ක ආර්ථික සංවර්ධන ඉලක්කයක් ලඟා කර ගැනීම ලංකාවේ ආර්ථිකයේ ස්ථාවර භාවය පිළිබඳ යම් අලුත් මානයක් බව කිව හැකියි. 6.4 කියන ඉලක්කම දෙස බලා පමණක් කෙරෙන අර්ථ විවරණ අසමතුලිත ඒවා වෙන්නෙත් මේකයි.රටක ආර්ථික සංවර්ධන ක්‍රියාවලිය අභ්‍යන්තර සාධකවලින් ඔබ්බට යාම පැහැදිළි කර ගන්නේ කොහොමද?රටක ආර්ථික සංවර්ධන ක්‍රියාවලිය හුදෙක් රට අභ්‍යන්තරයේ සිදුවන දෙයක් නොවෙයි. එය පරිබාහිර ආර්ථිකයන්ගේ ක්‍රියාකාරිත්වය සමඟත් සම්බන්ධයි. මේ පරිබාහිර ආර්ථිකය පාලනය කිරීමේ හැකියාවක් ලංකාවට නෑ. ලංකාව තවදුරටත් ජාත්‍යන්තර වෙළෙඳ පොළේ මිල ගනුවෙක්. මිල තීරණය කරන්නෙක් නෙවෙයි. එතකොට අපට කරන්න වෙන්නෙ මිල ගනුවාගේ කාර්යභාරය.රට අභ්‍යන්තරයේ ආර්ථිකය හැසිරවීම සඳහා ඉතාම රැඩිකල් ක්‍රියාමාර්ග පද්ධතියකට 2012 දී යොමුවීමටත් සිදුවුණා. ඉන්ධන, බලශක්ති, ප්‍රවාහන ආදී ක්‍ෂෙත්‍රයන්ට අදාළව විවිධ අවස්ථාවල මිල ගැලපීම් කළා. රථවාහන ආනයනය මත අයකරන තීරු බදු ඉහළ දැම්මා.විවිධ ආකාරයෙන් විදේශ විනිමය ලැබීම් සඳහා දෙනු ලැබූ දිරිගැන්වීම් වැඩි කළා. අවස්ථා කිහිපයකදී මහබැංකුවේ අවසර ගැනීමකින් තොරව අඩු පොළියට විදේශවලින් යම් යම් සීමාවන්ට යටත්ව අපේ මූල්‍ය පද්ධතියට මූල්‍ය පහසුකම් ලබා ගැනීමේ වරප්‍රසාද මහබැංකුව විසින් පිරිනැමුවා.මේවා හරහා තමයි 2012 දී අවම වශයෙන් 6.4 ක ආර්ථික වර්ධන ඉලක්කයක් කරා අපට ලඟා වීමට පුළුවන් වුණේ. 2012 දී අපි සැලසුම් කරල තිබුණේ සියයට 6.8ක ආර්ථික වෘද්ධි වේගයක්. 0.4 කින් මේක පහළට වැටුණා කියන එක දේශපාලනික විවේචනයට ලක් කළ යුතු කාර්ණයක් නෙවෙයි.ආර්ථිකයේ ප්‍රධාන අංශවලට අදාළව සිදු වූ වර්ධනය හා පසුබෑම් පිළිබඳ මෙහි විවරණය කෙරෙන්නේ කොහොමද?කෘෂිකාර්මික, කාර්මික හා සේවා කියන අංශවලින් තමයි රටක ආර්ථිකය සංයුක්ත වෙන්නෙ. කෘෂිකර්මාන්ත අංශය 2012 වර්ෂයේදී 2011 වර්ෂයට සාපේක්ෂව සැලකිය යුතුª ප්‍රගතියක් වාර්තා කළා. මේ අංශය දළ දේශීය නිෂ්පාදනයට දැක්වූ දායකත්වය 0.1 කින් අඩුවුණත් 1.4% සිට 5.8% දක්වා වේගයකින් වර්ධනය වුණා.එනම් සමස්තයක් ලෙස රටේ දළ දේශීය නිෂ්පාදනය පුළුල් වීමක්. කර්මාන්ත අංශය ගත්තොත් ද.දේ.නි. ට දායකත්වය 2011 දී 29.3% යි. එය 2012 දී 30.4% දක්වා ඉහළ ගියා. සේවා අංශය ද.දේ.නි. ට කැපී පෙනෙන දායකත්වයක් ලබා දී තිබෙනවා. හැබැයි, 59.5% සිට 58.57% දක්වා සුළු පසු බෑමක් දකින්න පුලුවන්. නමුත්, පියවි ඇසට පෙනෙන දෙයක් තමයි සේවා අංශය වේගයෙන් පුළුල් වෙමින් ඇති බව. එක් නිදසුනක් තමයි ශ්‍රී ලංකාවට පැමිණෙන සංචාරකයන් සංඛ්‍යාව. වසර 50කට පසු මේ සංඛ්‍යාව මිලියනය ඉක්මවා ගියා.ඒක පුද්ගල ආදායම වර්ධනය වී ඇති ආකාරය අනුව ආර්ථික ඉලක්ක කරා ලඟාවීමක් දැකිය හැකි ද?රටක ආර්ථික වර්ධනය මනින එක් මිනුම් දණ්ඩක් ලෙස ඒක පුද්ගල ජාතික නිෂ්පාදිතය. මේ මඟින් ආර්ථිකයේ ආදායම් හා ධන ව්‍යාප්තිය ගැන යමක් පැවසෙන්නේ නෑ. නමුත්, පොදුවේ මේ රටේ ඒක පුද්ගලයකුට ජාතික නිෂ්පාදිතයෙන් බෙදීයන කොටස ඉන් පිළිබිඹුවෙනවා.2000 වසරේදී එය, ඇ.ඩො. 1000ට වඩා අඩුයි. හරියටම කිව්වොත් ඇ.ඩො.899. හැබැයි, 2012 වනවිට එය ඇ.ඩො. 2923 දක්වා ඉහළ ගිහින්. රටක සමස්ත නිෂ්පාදන ක්‍රියාවලිය පුළුල් වනවිට එහි ප්‍රතිඵල පහළට කාන්දු විය යුතුයි. එසේ පහළට කාන්දු වීම පිළිබඳ ප්‍රශ්නයක් තිබෙන්න පුලුවන්.මේ රටේ සෑම පුද්ගලයකුටම ද.දේ.නිෂ්පාදිතයෙන් ඇ.ඩො. 2923 ක වටිනාකමක හිමිකමක් ඇතැයි මේකෙන් කියැවෙන්නෙත් නෑ. මොකද, මීට වඩා වැඩියෙන් ලබන අය වගේම අඩුවෙන් ලබන අයත් ඉන්නවා. අඩුවෙන් ලබන අය ආරක්ෂා කිරීම සඳහා වන සමාජ ආරක්ෂණ වැඩපිළිවෙලක් තිබෙනවාද කියන එකයි වඩා වැදගත්..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=n1305011</link>
    <topic>EPF නොගෙවන හාම්පුතුන්ගෙන් කෝටි 460ක් අය කර ගන්න යයි</topic>
    <author>අනුර ප්‍රේමලාල් සහ චමීර ඇල්ලදෙණිය</author>
    <content>සේවක අර්ථ සාධක අරමුදලට සාමාජික මුදල් නොගෙවන හාම්පුතුන් දහතුන් දහස් එකසිය තිස් හතරකගෙන් රුපියල් මිලියන හාරදහස් හයසිය තුනක මුදලක් අය කරගැනීම සදහා සේවක අර්ථ සාධක අරමුදල පියවර ගෙන ඇත.සේවක අර්ථ සාධක අරමුදලට මුදල් නොගෙවන හාම්පුතුන් පිළිබද කම්කරු දෙපාර්තමේන්තුවේ ප්‍රධාන කාර්යාලයෙන් හා ඊට අනුමෙම සාමාජික අරමුදලට මුදල් නොගෙවා රතු නිවේදනය පැහැර හැර සිටින හාම්පුතුන් දෙදහස් නවසිය අනූ එක් දෙනකුගෙන් රුපියල් මිලියන එක් දහස් තුන්සිය අසූ හතක් ලබා ගැනිම සදහා නඩු පවරා ඇතැයිද වීරකෝන් මහතා පැවසීය.එමෙන්ම සේවක අර්ථ සාධක අරමුදලට මුදල් නොගෙවා පැහැර හැර තිබෙන අනෙකුත් හාම්පුතුන් හත් දහස් අටසිය හැත්තෑ හතරකට අවසන් නිවේදන යවා ඇතැයිද හෙතෙම කීවේය.කම්කරු අයිතිවාසිකමක් වන සේවක අර්ථ සාධක අරමුදලේ සාමාජිකත්වය ලබාදී එහි ප්‍රතිලාභ වැඩකරන ජනතාවට හිමිකරදීමේ වැඩපිළිවෙල දිගින් දිගටම ක්‍රියාත්මක කරන බවද වීරකෝන් මහතා වැඩිදුරටත් කීය.බද්ධ ආයතන පනස් හයකින් විමර්ශන කටයුතු මේ වන විටත් සිදු කරන බව සේවක අර්ථ සාධක අරමුදලේ කොමසාරිස් ඩි පී කේ ආර් වීරකෝන් මහතා දිනමිණට ඊයේ (30) ප්‍රකාශ කළේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=n1305012</link>
    <topic>ලබා තිබෙන ජයග්‍රහණයේ ප්‍රබලම සාධකය වැඩකරන ජනතාවයි</topic>
    <author/>
    <content>වත්මන් ශ්‍රී ලංකාව ලබා තිබෙන ජයග්‍රහණයේ ප්‍රබලම සාධකය ජාතික ආර්ථිකය නිවැරැදි දිශානතියට යොමු කිරීම වන අතර මේ රටේ වැඩකරන ජනතාව එහි ගාමක බලය බවට පත්ව තිබෙන බව ජනාධිපති මහින්ද රාජපක්ෂ මහතා පවසයි.අපේ රට වර්තමානයේ මධ්‍ය ආදායම් පාංතික රටක් බවට පත්ව තිබෙන බව පෙන්වා‍දෙන ජනාධිපතිවරයා අද (01) ට යෙදෙන ලෝක කම්කරු දිනය නිමිත්තෙන් සුබපැතුම් පණිවුඩයක් නිකුත් කරමින් මෙසේද සඳහන් කරයි.කම්කරු අයිතීන් වෙනුවෙන් පෙළෙගැසෙන ලෝකයේ කම්කරු ජනතාව සමඟ එක්වන ලාංකේය කම්කරු ජනතාව සමඟ මම සහෝදරත්වයෙන් යුතුව එක්වෙමි. ලෝක කම්කරු දිනය අභිමාණයෙන් සැමරීමේ අවස්ථාව උදාකර ගැනීමට රටේ වැඩකරන ජනතාව හෙළු දහඩිය කඳුළු වෙනුවෙන් ජාතියේ ප්‍රණාමය ඔවුන් වෙත අප පුදකරන්නේ දැඩි ගෞවරවයෙන් යුතුවයි.ජාතික ආර්ථිකය නිවැරැදි දිශානතියකට යොමු කිරීම රට ලැබූ මේ ජයග්‍රහණයේ ප්‍රබලම සාධකයයි. එහි ගාමක බලවේගය බවට පත්වූයේ මේ රටේ වැඩකරන ජනතාවයි. ඔවුන් රටේ අනාගතය දෙස නිවැරදිව බැලූහ. රට ගොඩනැඟූ රජයේ ස්ථාවරභාවය රැකදෙමින් වගකීමෙන් යුතුව හැමවිටම කටයුතු කළහ.ජාත්‍යන්තර කම්කරු සංවිධානයේ සම්මුතීන් රැක ගනිමින් රට ගොඩනැඟීමට දුන් ඒ සහාය ලෝකයේ වැඩකරන ජනතාවගේ අභිමානයටද හේතුවන බව මාගේ විශ්වාසයයි.ඒ අනුව අද ගම, නගරය එකලෙස සංවර්ධනය වෙයි. ගොවි බිමත් වැඩ බිමත් වෙනුවෙන් නිවැරැදි රාජ්‍ය අවධානය යොමුව තිබේ. රාජ්‍ය හා පෞද්ගලික යන දෙඅංශයේම වෘත්තීය සුරක්ෂිතභාවය වෙනුවෙන් වූ නීති රෙගුලාසි සම්පාදනය කර තිබේ.එබැවින් අද ගොඩනැඟී ඇත්තේ වැඩකරන ජනතාවගේ අයිතීන් සුරක්ෂිත සමාජයකි. ලෝකයේ දියුණු රටවල කම්කරු ජනතාව අත්විඳින බොහෝ දේ අද අපේ ජනතාවටද හිමිය. දියුණු තාක්ෂණයෙන් සේම ප්‍රවාහන, අධ්‍යාපන, සෞඛ්‍යය පහසුකම්වලින් වැඩකරන ජනතාවගේ ජන දිවිය ඉහළ නැංවී ඇත. එය වඩ වඩාත් සුරක්ෂිත කිරීමට අධිෂ්ඨානයෙන් හා කැපවීමෙන් අප තැබූ පියවර ඉදිරයට ගෙනයාමට අපි ලෝක කම්කරු දිනයේදී දැඩිව අත්වැල් බැඳ ගනිමු. රට ගොඩනඟන වැඩකරන ජනතාවටත් වෘත්තීය සමිති ව්‍යාපාරයටත් ජය වේවා යි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=n1305013</link>
    <topic>ආසියාවේ ආශ්චර්යය කරා යන්නවැඩකරන ජනතාවගේ සහයෝගය අත්‍යවශ්‍යයි</topic>
    <author/>
    <content>ශ්‍රී ලංකාව ආසියාවේ ආශ්චර්යය කරා රැගෙන යන මේ අවස්ථාවේදී වැඩකරන ජනතාවගේ සහයෝගය අත්‍යාවශ්‍ය බව අගමැති දි.මු. ජයරත්න මහතා පවසයි.පටු දේශපාලන අරමුණු මත කම්කරුවන් විවිධ කාර්යයන් සඳහා යොදා ගැනීම සාධාරණ නොවන බව ප්‍රකාශ කරන අගමැතිවරයා ජාත්‍යන්තර කම්කරු දිනය නිමිත්තෙන් සුබ පැතුම් පණිවුඩයක් නිකුත් කරමින් මෙසේද සඳහන් කරයි.සමස්ත කම්කරු ජනයා දැඩි සහෝදරත්වයෙන් සමරන ජාත්‍යන්තර කම්කරු දිනය නිමිත්තෙන් සුබ පැතුම් එක් කිරීමට හැකිවීම මම ලද භාග්‍යයකි. වැඩවසම් ක්‍රමය බිඳවැටී ධනේශ්වර අර්ථ ක්‍රමය යුරෝපයේ ව්‍යාප්ත වීමත් සමඟ කම්කරුවා යන පුද්ගල ඒකකය ක්‍රමයෙන් නිර්මාණය වුණි.ධනපතියාට අභිමත පරිදි කම්කරුවාගේ ක්‍රමය දිගින් දිගටම සූරා කෑමේ ප්‍රතිඵලයක් වශයෙන් චිකාගෝවේ කම්කරුවෝ අදට වසර එකසිය විසිහතකට ඉහතදී සිය අරගලය දියත් කළේ ජාත්‍යන්තර කම්කරු විජයග්‍රහණයක මුල් වෙඩි මුරය වශයෙනි.බියෙන් සැකයෙන් තොරව ජීවත් වීමට සුදුසු පරිසරය නිර්මාණය වූවා සේම වරාය විදුලි බලාගාර මහාමාර්ග ගුවන්තොටුපළ පාලම් ජලාශ ආදී යෝධ සංවර්ධන ව්‍යාපෘති රැසක් ආරම්භ කර එම සංවර්ධනයේ ඵල භුක්ති විඳින අවස්ථාවට අප අවතීර්ණ වී සිටියි.එවන් අවධියක වැඩකරන ජනයා වෙනුවෙන් පෙනී සිටින අතිගරු ජනාධිපති මහින්ද රාජපක්ෂ මැතිතුමා කම්කරු නායකයෙක් ලෙස නිරතුරුවම පෙනී සිටියි. ජාති, ආගම්, පාට, පක්ෂ භේදයෙන් තොරව සියලු කම්කරුවන්, සියලු ජනතාව සමගියෙන් නගා සිටුවීම වත්මන් රජයේ ප්‍රතිපත්තිය බව අමුතුවෙන් සිහිපත් කළ යුතු නොවේ.කම්කරු ජනයාගේ දහඩිය සුවඳ ආඝ්‍රාණය කර ඔවුන් හා එක්ව අයිතීන් වෙනුවෙන් අරගල කළ නායකයෙක් වශයෙන් අතිගරු ජනාධිපති මහින්ද රාජපක්ෂ මැතිතුමා හැඳින්විය හැකියි. එම නායකයා කම්කරුවාගේ සුබ සාධනය වෙනුවෙන් නිරතුරුවම පෙනී සිටින අතර ඒ නිසාම වැඩකරන ජනයාට ඉහළ ආර්ථික මට්ටමක් වර්තමානයේදී ලබාදීමට එතුමාගේ නායකත්වයෙන් යුතු අප රජයට හැකියාව ලැබී තිබේ.ජාතික සංවර්ධනයේදී අප හමුවේ ඇති අභියෝග ජය ගෙන රටේ භෞමික අඛණ්ඩතාවය හා ජාතික සමගිය ආරක්ෂා කර ගනිමින් සංවර්ධනය කරා රට ගෙන යාමේ වගකීම සහ යුතුකම් කම්කරු ජනයා ප්‍රමුඛ අප සියල්ලෝම වෙත පැවරී තිබේ.ජාත්‍යන්තර කම්කරු දින සැමරුම් සර්වප්‍රකාරයෙන් සාර්ථක වේවා! යි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=n1305014</link>
    <topic>කෝටි 400 වැට් බදු වංචා සිද්ධියේ දස වැනි සැකකරුගේ දේපළ රාජසන්තකයි</topic>
    <author>කුමුදු හෙට්ටිආරච්චි</author>
    <content>දේශීය ආදායම් බදු දෙපාර්තමේන්තුවේ සිදු වූ රුපියල් කෝටි 400 ආසන්න වැට් බදු වංචා කිරීමේ නඩුවේ වරද පිළිගෙන දඬුවම් නියම කර සිටින 10 වන විත්තිකරු වන සින්නයියා සුබ්‍රමනියම් නැමැති ව්‍යාපාරිකයාට අයත් ව්‍යාපාරික ස්ථාන දෙකක් ඇතුළු දේපළ රාජසන්තක කිරීමට කොළඹ ප්‍රධාන මහාධිකරණ විනිසුරු කුමුදුනී වික්‍රමසිංහ මහත්මිය ඊයේ (30) නියෝග කළාය. ඒ අනුව 10 වන විත්තිකරුට අයත් වැට් නඩුවෙන් තහනමට ලක් කර රහස් පොලිසිය බාරයේ ඇති පිටකොටුව දෙවැනි හරස්වීදියේ ඇති ව්‍යාපාරික ස්ථාන දෙකක් එසේ රාජසන්තක කිරීමට නියම වුණි.10 වන චුදිත වන සින්නයියා සුබ්‍රමනියම් චෝදනාවට වරද පිළිගැනීම මත මාස 13 ක බරපතළ වැඩ සහිත සිරදඬුවමක් හා රුපියල් මිලියන 100ක දඩයක් ගෙවීමට පසුගිය 12 වැනිදා කොළඹ මහාධිකරණය මගින් නියම කැර තිබුණි.විත්තිකරුට අධිකරණය මඟින් නියම කළ එම දඩ මුදල ගෙවීමේ හැකියාවක් නොමැති හෙයින් ඔහුගේ දේපළ රාජසන්තක කර එම මුදල අය කර ගන්නා ලෙසට විත්තිකරු වෙනුවෙන් පෙනී සිටි ජනාධිපති නීතිඥ රියෙන්සි අර්සකුලරත්න මහතා ඊයේ (30) අධිකරණයට කරුණු දක්වා සිටියේය.පොදු දේපල පනත යටතේ ගැනෙන නඩුවක වරදකරු වූ චූදිතයෙකු අධිකරණය මගින් නියම කළ දඩ මුදල ගෙවීම පැහැර හැරි අවස්ථාවක ඔහු සතු දේපළ රාජසන්තක කළ හැකි බව මෙහිදී කරුණු දැක්වූ නියෝජ්‍ය සොලිසිටර් ජනරාල් බුවනෙක අලුවිහාරේ මහතා පෙන්වා දුන්නේය.වරිපනම් අංක 164 හා 168 දරන දේපල රාජසන්තක කිරීමේ නියෝගයක් කරන ලෙස ඉල්ලා සිටි නියෝජ්‍ය සොලිසිටර් ජනරාල්වරයා ඒ පිළිබඳව කොළඹ ඉඩම් රෙජිස්ට්‍රාර්වරයා වෙත දන්වා යැවීමට පියවර ගන්නා ලෙසද ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=n13050111</link>
    <topic>මිලියන දෙකක ජන සහභාගිත්වයෙන්එජනිස මැයි රැලිය කැම්බල් පිටියේදී</topic>
    <author>සිතාරා සේනානි සහ සමන්මලී ප්‍රියශාන්ති</author>
    <content>ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානයේ මැයි රැලිය ජනාධිපති මහින්ද රාජපක්ෂ මහතාගේ ප්‍රධානත්වයෙන් මිලියන දෙකක ජනතාවකගේ සහභාගිත්වයෙන් බොරැල්ල කැම්බල් පිටියේදී අද (1) ‍පස්වරු 3ට පැවැත්වීමට සියලු කටයුතු යොදා ඇතැයි ශ්‍රී ලංකා නිදහස් පක්ෂ නායකයෝ පවසති.නෙළුම් පොකුණ මහින්ද රාජපක්ෂ රඟහල ඉදිරිපිටින් අද පස්වරු 12ට ආරම්භ කෙරෙන ශ්‍රී ලංකා නිදහස් පක්ෂ මැයි පෙළපාලිය පස්වරු ‍3ට කැම්බල් පිටියෙන් අවසන් කිරීමට නියමිත බවත් ඔවුහු පවසති."රට නඟන නිල් රැල්ල" තේමාව යටතේ මෙය පැවැත්වේ.‍ශ්‍රී ලංකා නිදහස් පක්ෂයේ මැයි රැලිය හා පෙළපාලිය සම්බන්ධයෙන් මාධ්‍ය වෙත කරුණු දැක්වීම සඳහා කොළඹ මහවැලි කේන්ද්‍රයේ ඊයේ (30) පැවැත්වූ මාධ්‍ය හමුවේදී එම පක්ෂයේ නායකයෝ මේ බව පැවැසූහ.ජනාධිපති මහින්ද රාජපක්ෂ මහතාගේ ප්‍රධානත්වයෙන් ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය මෙවර පවත්වන මැයි රැලිය මෑත භාගයේ මෙරට පවත්වන ලද ‍‍‍‍ඵෙතිහාසික අන්දමේ මැයි රැලියක් වනු ඇතැයි තමන් විශ්වාස කරන බව ශ්‍රී ලංකා නිදහස් පක්ෂයේ මහ ලේකම්, ඇමැති මෛත්‍රීපාල සිරිසේන මහතා මෙහිදී පැවැසීය.ඉතිහාසයේ පටන් මෙරට වැඩකරන ජනතාවගේ අයිතීන්, වරප්‍රසාද හා ඉල්ලීම් ලබා දුන්නේ ශ්‍රී ලංකා නිදහස් පක්ෂය ප්‍රධාන වමේ ප්‍රගතිශීලී ආණ්ඩු බව මෙහිදී ‍සිහිපත් කළ මහ ලේකම් වරයා මෙවර මැයි රැලියේදී කම්කරු ජනතාවගේ සුබ සිද්ධිය වෙනුවෙන් වන යෝජනා රැසක් ද, ජාතික හා ජාත්‍යන්තර වශයෙන් බලපාන්නාවූ කරුණු කිහිපයක් සම්බන්ධයෙන් වන යෝජනා කිහිපයක් ද සම්මත කර ගැනීමට නියමිත බවත් කීවේය.වත්මන් රජය රාජ්‍ය දේපළ කිසිම අයුරකින් විකුණා නොදැමූ සහ රාජ්‍ය සේවය ශක්තිමත් කිරීමට රජය සෑම විටම කටයුතු කළ බව ජාත්‍යන්තර කම්කරු දිනය සමරන අවස්ථාවේ ඉතා ආඩම්බරයෙන් යුතුව ප්‍රකාශ කළ හැකි බවද හෙතෙම පැවැසීය.ශ්‍රී ලංකා නිදහස් පක්ෂයේ භාණ්ඩාගාරික, ඇමැති ඩලස් අලහප්පෙරුම, පක්ෂයේ උප සභාපති, ඇමැති අනුර ප්‍රියදර්ශන යාපා මහත්වරුද මෙහිදී අදහස් දැක්වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=n1305015</link>
    <topic>වරද පිළිගත් හිටපු නියෝජ්‍ය ආදායම්බදු කොමසාරිස්ට මාස 38ක සිරදඬුවමක්</topic>
    <author>කුමුදු හෙට්ටිආරච්චි</author>
    <content>දකුණු ආසියාවේ සිදුවූ විශාලතම වැට් බදු වංචාව ලෙස සැලකෙන දේශීය ආදායම් බදු දෙපාර්තමේන්තුවේ වැට් බදු අංශයේ සිදුවූ රුපියල් කෝටි 400කට ආසන්න මුදලක් වංචා කිරීමේ නඩුවේ පළමු අධි චෝදනාවට වරද පිළිගත් එම දෙපාර්තමේන්තුවේ හිටපු නියෝජ්‍ය ආදායම් බදු කොමසාරිස් ආන්ද අඹේපිටිය හා ව්‍යාපාරිකයෙකු වූ එස්.එම්. අස්රෝෆ් නමැති විත්තිකරුවනට කොළඹ ප්‍රධාන මහාධිකරණ විනිසුරු කුමුදුනී වික්‍රමසිංහ මහත්මිය විසින් මාස 38ක බරපතළ වැඩ සහිත සිරදඬුවම් හා රුපියල් ලක්ෂ හයසිය පහක දඩ මුදලක් ගෙවීමට ඊයේ (30) නියෝග කරන ලදී.මේ නඩුවේ දෙවැනි විත්තිකරු වූ හිටපු නියෝජ්‍ය ආදායම් බදු කොමසාරිස් ආනන්ද අඹේපිටිය හට මාස 14ක බරපතළ වැඩ සහිත සිරදඩුවමක් හා රුපියල් ලක්ෂ 05ක දඩ මුදලක් ගෙවීමට නියම වුණි.නඩුවේ 11 වන විත්තිකරු වන ව්‍යාපාරිකයෙකු වූ එස්. එම්. අස්රොෆ් නමැති විත්තිකරුට වසර දෙකක බරපතළ වැඩ සහිත සිරදඬුවමක් හා රුපියල් මිලියන 60ක දඩ මුදලක් ගෙවීමට නියම වුණි.11 වන විත්තිකරු මිලියන 60ක දඩ මුදල ගෙවීමට අපොහොසත් වුවහොත් තහනමට ලක්කර දැනට රහස් පොලිසිය බාරයේ ඇති විත්තිකරුගේ දේපළ රාජසන්තක කර එම දඩ මුදල අය කැර ගැනීමට විනිසුරුවරිය නියෝග කළාය.යම් හෙයකින් එම දේපළවල වටිනාකම රුපියල් මිලියන 60ට අඩුවුවහොත් ඔහුගේ වෙනත් දේපළකින් එම මුදල අයකැර ගැනීමට නියම කළ විනිසුරුවරිය දඩ මුදල නොගෙවන්නේනම් විකල්ප සිරදඬුවම් ද නියම කළාය.මේ නඩුව ඊයේ (30) විවෘත අධිකරණයේ කැඳවූ අවස්ථාවේ බන්ධනාගාරය මගින් විත්තිකරුවන් අධිකරණයට ඉදිරිපත් කැර තිබුණි.දෙවැනි විත්තිකරු වෙනුවෙන් පෙනී සිටි ජනාධිපති නීතිඥ අනිල් සිල්වා මහතා හා 11 වන විත්තිකරු වෙනුවෙන් පෙනී සිටි නීතිඥ චානක කුරේ මහතා අධිකරණය අමතමින් විත්තිකරුවන් මීට පෙර චෝදනාවන්ට නිවැරදි කරුවන් බවට ප්‍රකාශ කළද මේ අවස්ථාවේ විත්තිකරුවන් අධි චෝදනා පත්‍රයේ සඳහන් පළමු අධි චෝදනාව සඳහා වරද පිළිගැනීමට සූදානම් බව ප්‍රකාශ කැර සිටියහ.ඒ අනුව පළමු අධිචෝදනාව විත්තිකරුවන් විසින් පිළිගැනීම මත දෙවැනි විත්තිකරුට එරෙහිව වූ 2සිට 34 දක්වා වූ අධි චෝදනා 33 හා 11 වන විත්තිකරුට එරෙහිව වූ අධිචෝදනා 09 ඉල්ලා අස්කැර ගැනීමට අවසර ලබා දෙන ලෙස නියෝජ්‍ය සොලිසිටර් ජෙනරාල් බුවනෙක අළුවිහාරේ මහතා විනිසුරුවරියගෙන් ඉල්ලා සිටියේය.එම ඉල්ලීම මත විනිසුරුවරිය විසින් විත්තිකරුවනට එරෙහිව වූ අධි චෝදනා 42ක් ඉල්ලා අස්කැර ගැනීම සඳහා අවසර ලබා දෙන ලදී.2002 නොවැම්බර් 15 හා 2004 දෙසැම්බර් 15 අතර කාලය තුළ කොළඹ දී ධර්මදාස වත්තලගෙදර යන අය හා පැමිණිල්ල නොදත් අය සමඟ එක්ව දේශීය ආදායම් බදු දෙපාර්තමේන්තුවේ මුදල් අයුතු පරිහරණය සඳහා ආධාර කිරීම, අනුබල දීම, ඒ සඳහා පොදු අරමුණකින් එක්ව ක්‍රියා කිරීම, කුමන්ත්‍රණය හා එහි ප්‍රතිඵලයක් ලෙස රජයට අයත් රුපියල් තුන්සිය අනූ නව කෝටි හැටලක්ෂ අටදහස් එකසිය පනස් දෙකයි සත පනස් පහක මුදලක් වංචා කිරීම යන පළමු අධි චෝදනාව සඳහා විත්තිකරුවන් දෙදෙනා ඊයේ (30) එසේ වරද පිළිගන්නා ලදී.කාර්ය සටහන් දාහත් දහසකින් සමන්විත වූ අධිකරණ ඉතිහාසයේ දැනට විශාලතම නඩු ගොනුව වන වැට් බදු මුදල් වංචා කිරීම සම්බන්ධයෙන් වන මේ නඩුවේ පැමිණිල්ලේ සාක්කි පමණක් දැනට අවසන් කැර ඇත.විත්තියේ සාක්කි ආරම්භ කිරීමට සූදානම් වීමේදී විත්තිකරුවන් වරද පිළිගැනීම සඳහා එකඟතාව පළ කිරීම මත නඩුව විභාගයට ගැනීම තාවකාලිකව නතර කැර තිබුණි.ඒ අනුව මුල් අවස්ථාවේදී 10,13 හා 14 විත්තිකරුවන් විසින් වරද පිළිගැනීම මත අධිකරණය මගින් දඬුවම් නියම කරන ලදී.නඩුව ඊයේ (30) කැඳවූ අවස්ථාවේ දී නියෝජය සොලිසිටර් ජනරාල් බුවනෙක අළුවිහාරේ මහතා මෙසේ පවසා සිටියේය.මේ නඩුවේ දෙවැනි විත්තිකරු සිද්ධියට පාදක වූ වකවානුවේ ජ්‍යෙෂ්ඨ තක්සේරුකරුවෙකු ලෙසද පසුව නියෝජ්‍ය කොමසාරිස්වරයෙකු ලෙසද සේවය කැර තිබෙනවා.දේශීය ආදායම් බදු දෙපාර්තමේන්තුවේ වැට් බදු අංශය බාරව ඔහුට පැවරී තිබුණේ රුපියල් පන් ලක්ෂයට වඩා වැඩි මුදලක් වැට් මුදල් ආපසු ඉල්ලීම සඳහා ඉදිරිපත් කරන ඉල්ලුම්පත් සම්බන්ධව තක්සේරුකරුවෙකු ලෙස ක්‍රියා කර ඉල්ලා ඇති ගෙවීම් අනුමත කරනවාද? නැද්ද? යන්න සම්බන්ධව තීරණ ගැනීමයි.වැට් බදු ආපසු ගෙවීම් සඳහා ඉල්ලීම් සළකා බැලීමේදී ක්ෂේත්‍ර පරීක්ෂණයන් කිරීමෙන් පසුව එම ගෙවීම් සඳහා අනුමත කළ යුතු වුවද එවැනි ක්ෂේත්‍ර පරීක්ෂණයකින් තොරව ව්‍යාජ සමාගම් පහක් වෙත මුදල් ගෙවීම අනුමත කැර ඇති බව විමර්ශනවලදී හෙළි වුණා.කෙසේ වුවත් වංචාවලින් උපයාගත් මුදලින් කිසිදු මුදලක් හෝ කිසිදු දේපළක් පළමු විත්තිකරු ලබාගෙන නොමැති බව පරීක්ෂණවලින් හෙළිදරව් වී තිබෙනවා.නමුත් දෙවැනි විත්තිකරු වැට් බදු ආපසු ගෙවීම් අනුමත කිරීම තුළින් විශාල මුදල් ප්‍රමාණයක් භාණ්ඩාගාරයට අහිමි වී ඇති බව හෙළිදරව් වුණා.දෙවැනි විත්තිකරු වසර 07ක කාලයක් රක්ෂිත බන්ධනාගාරයේ පසුවුණා. නමුත් විශේෂයෙන් සඳහන් කළ යුතු වනුයේ කුමන තරාතිරමක සිටියද රජයේ සේවකයෙකු ලෙස සේවය කිරීමේදී පැවරී ඇති කාර්යයන් අවංකව හා කාර්යක්ෂමව සිදු කළ යුතුයි. රජයේ සේවකයෙක් හට ඉන් මිදිය නොහැකියි. රජයේ මුදලින් වැටුප් ලබන සියලු දෙනා එම කාර්යභාරය නිසිලෙස ඉටු කළ යුතුයි. දෙවැනි විත්තිකරු සිය රාජකාරිය නිසි ලෙස ඉටු නොකිරීම තුළින් හා වංචා කළ පුද්ගලයින්ට ඔහුගේ දායකත්වය ලබාදීමෙන් අති විශාල මුදලක් මහජනතාවට අහිමි වුණා.රාජකාරි කරන පුද්ගලයින් මේ නඩුවෙන් පැහැදිළිව උදාහරණයකට ගත යුතු කරුණක් වනුයේ තම රාජකාරිය නිසි අයුරින් ඉටු කිරීමේ වැදගත් කම හා මෙවැනි වංචාවලට හවුල්වීමෙන් අත්විඳීමට සිදුවන ප්‍රතිඵළය කුමක්ද යන්නයි.11 වන විත්තිකරු මේ නඩුවේ වරද පිළිගත් 10 වැනි විත්තිකරුගේ සමාගමෙන් වැට් 26 පෝරම ලබාගෙන දේශීය ආදායම් දෙපාර්තමේන්තුවට ඉදිරිපත් කැර ඇති බව විමර්ශනවලදී හෙළිදරව්වනවා. ඒ අනුව 10වැනි විත්තිකරු වංචාකළ මුදලින් කොටසක් 11 වන විත්තිකරුටද ලබාදුන් බව සාක්කි මගින් හෙළිදරව් වුවද එම සාක්කිකරු 11 වන විත්තිකරුට ලබාදුන් මුදල නිශ්චිත ලෙස ප්‍රකාශ කැර නැහැ.නමුත් එක් අවස්ථාවක රුපියල් මිලියන 16.5ක බැංකු අණකරයක් 11 වන විත්තිකරුට ලබාදුන් බවටත් එම මුදලින් පිටකොටුව සංඝරාජ මාවතේ ගොඩනැගිල්ලක් මිලටගෙන ඇති බවත් විමර්ශනවලදී හෙළිදරව් වෙනවා.වැට් බදු අංශයේ ජ්‍යෙෂ්ඨ තක්සේරුකරුවෙක් ලෙස ක්‍රියා කළ දෙවන විත්තිකරු වංචාවට පාදක වූ වැට් 26 පෝරම 72න් 16කට පමණ අත්සන් කැර ඇති බවත් චෝදනාවලට සඳහන් සමාගම් සමඟ කිසිදු සම්බන්ධයක් මොහුගේ නොතිබූ බවත් එම විත්තිකරු වෙනුවෙන් කරුණු දක්වමින් ජනාධිපති නීතිඥ අනිල් සිල්වා මහතා පැවසීය.තවද රජයේ සේවකයෙක් ලෙස තම රාජකාරිය නිසි ලෙස ඉටුකළ යුතු බව දෙවැනි විත්තිකරු පිළිගන්නා බවත් ක්ෂේත්‍ර පරීක්ෂණය නොකිරීම තුළත් ඔහුගේ නොසැළකිළිමත්කමින් වැට් 26 පෝරම 16කට අත්සන යොදා නිර්දේශ කැර ඇති බවත් අනිල් සිල්වා මහතා වැඩිදුරටත් කරුණු දක්වමින් පැවසීය.මේ වංචා කළ මුදලින් තඹ සතයක් වත් දෙවැනි විත්තිකරු ලබාගත් බවට හෝ දේපළක් ලබාගත් බවට කිසිදු සාක්කියක් නොමැති බව හා අවාසනාවන්තකම වූයේ ඔහුගේ නොසැළකිලිමත් කමින් වැට් 26 පෝරමවලට අත්සන් කිරීම බව ප්‍රකාශ කළ ජනාධිපති නීතිඥ අනිල් සිල්වා මහතා ඒ ගැන පසු තැවෙමින් පළමු අධි චෝදනාව සඳහා ඔහු වරද පිළිගන්නා බව ප්‍රකාශ කැර සිටියේය.හත්වසරක කලක් රක්ෂිත බාරයේ පසුවීම තුළත් දෙවන විත්තිකරුගේ සෞඛ්‍ය තත්ත්වය පිරිහී, හෘද හා දියවැඩියා රෝග සඳහා කිහිපවරක් රෝහල්ගතව පවා ප්‍රතිකාර ලබාගත් බවත් විත්තිකරු බන්ධනාගාරයේ පසුවීම තුළත් ඔහුගේ දරුවන් හා පවුලේ සාමාජිකයන් දැඩි අපහසුතාවන්ට පත්වූ බවත් මෙම වරද පිළිගැනීම මගින් විත්තිකරුගේ රැකියාව හා විශ්‍රාම වැටුප අහිමි වන බවත් වැඩිදුරටත් ප්‍රකාශ කළ අනිල් සිල්වා මහතා දෙවන විත්තිකරු මේ වනවිටත් විඳ ඇති දඬුවම සලකා බලා ඔහුට ලිහිල් දඬුවමක් නියම කරන ලෙස ඉල්ලා සිටියේය.දැනට වරද පිළිගෙන දඬුවම් නියම ව සිටින 10 වැනි විත්තිකරු වංචා කළ මුදලින් යම් මුදලක් 11 වන විත්තිකරුට දුන් බව සාක්කි මගින් හෙළිදරව් වුවද එම මුදල නිශ්චිත නොවන බවත් 11 වන විත්තිකරු වෙනුවෙන් පෙනීසිටි නීතිඥ චානක කුරේ මහතා අධිකරණය හමුවේ කරුණ දක්වමින් පැවසීය.යම් අවස්ථාවක රුපියල් මිලියන 16.5ක බැංකු අණකරයක් 10 විත්තිකරු 11 වන විත්තිකරුට ලබාදුන් බවත් ඉන් 11 වන විත්තිකරු පිටකොටුව සංඝරාජ මාවතේ යම් දේපළක් මිලටගත් බව සාක්කි මගින් අනාවරණය වුවද එම මුදල ව්‍යාපාර සඳහා මිත්‍රත්වය මත ලබාදුන් මුදලක් පමණක්බව නීතිඥ චානක කුරේ මහතා පවසා සිටියේය.විත්තිකරු වසර 07 කට ආසන්න කාලයක් රක්ෂිත බාරයේ සිටීම තුළින් ඔහුගේ දරුවන්ගේ අධ්‍යාපන කටයුතු අඩාලවී පවුලේ සාමාජිකයන්ද දුෂ්කරතා රැසකට මුහුණ දුන් බව ප්‍රකාශ කැර සිටි නීතිඥ චානක කුරේ මහතා විත්තිකරු වරද පිළිගැනීම හා මේ වන විට විඳ ඇති දඬුවම් සලකා ඔහුට ලිහිල් දඬුවමක් නියම කරන ලෙසට ඉල්ලා සිටියේය.2 හා 11 වන විත්තිකරුවන් වරද පිළිගනිමින් ඉදිරිපත් කළ කරුණද පැමිණිල්ල විසින් වරද පිළිගැනීම මත සෙසු චෝදනා ඉල්ලා අස්කැර ගැනීමද විත්තිකරුවන් වසර 07ක කාලයක් රක්ෂිත බාරයේ සිටීම හා ඔවුන්ගේ රෝගී තත්ත්වයන්ද විත්තිකරුවන් බන්ධනාගාරගතව සිටියදී ඔවුන්ගේ පවුලේ සාමාජිකයන්ට අත් විඳීමට සිදුවූ අපහසුතාවන්ද විත්තිකරුවනට දඬුවම් නියම කිරීමේ දී සලකා බලන බව විනිසුරුවරිය විත්තිකරුවනට දඬුවම් නියම කරමින් ප්‍රකාශ කළාය.දෙවන විත්තිකරු මෙම වංචාවෙන් මුල්‍ය වශයෙන් ලාභයක් ලද බවට කිසිදු සාක්කියක් නැති වුවද ඔහුගේ නොසැලකිල්ල මත වැට් 26 පෝරම 16කට අත්සන් කිරීම මත වැට් බදු වංචාවෙන් කොටසක මුදලක් විත්තිකරුවනට ලබාදීමට සම්බන්ධ වී ඇති බවද ඔහු මුදල් ලබා නොගත්තත් ඔහුගේ නොසැළකිල්ල මත මෙම වරද සිදුවූ බවට පිළිගැනීම මත හා වසර හතක් රක්ෂිත බාරයේ සිටීමත් එම කාලය තුළ ඔහුගේ පවුලේ සාමාජිකයනට විඳීමට වූ නොයෙක් දුක් ගැහැටත් සලකා බලමින් මෙම දඬුවම් දෙවැනි විත්තිකරුට නියම කිරීමට අධිකරණය තීරණය කළ බව විනිසුරුවරිය ප්‍රකාශ කළාය.රාජ්‍ය සේවකයෙක් ලෙස බාරදුන් කාර්යය නිසි ලෙස වගකීමෙන් ඉටු කළ යුතු වුවද දෙවැනි විත්තිකරුගේ නොසැළකිලිමත්කමින් මේ වරද සිදුව ඇති හෙයින් මෙවැනි වැරදි නොකිරීමට පුරවැසියන් වශයෙන් සේවකයන් වගබලාගත යුතු බවත් දෙවැනි විත්තිකරුහට දඬුවම් නියම කරමින් විනිසුරුවරිය ප්‍රකාශ කැර සිටියාය.නඩුවේ 10 වැනි විත්තිකරු වංචා කළ මුදලින් යම් මුදලක් 11 වන විත්තිකරුට දුන් බව සාක්කි මගින් අනාවරණය වුවත් එම මුදල නිශ්චිත නොමැති වුවද 10 විත්තිකරු බැංකු අණකරයක් මගින් රුපියල් මිලියන 16.5ක් 11 වන විත්තිකරුට ලබාදුන් බව සාක්කි මගින් හෙළිවන බව ප්‍රකාශ කළ විනිසුරුවරිය වසර පහක කාලයක් රක්ෂිත බාරයේ පසුවීම හා එමගින් විත්තිකරුගේ පවුලේ සාමාජිකයනට අත් විඳීමට වූ ගැටලු සලකා බලා එකොළොස්වන විත්තිකරුට දඬුවම් නියම කිරීමට අධිකරණය තීරණය කළ බව පැවසීය.විත්තිකරුවන් දෙදෙනාට පැනවූ සිරදඬුවම් ඊයේ (30) සිට ක්‍රියාත්මක කිරීමට විනිසුරුවරිය නියෝග කළාය.මෙම නඩුවේ පළමු විත්තිකරු හා සෙසු විත්තිකරුවන් වෙනුවෙන් වරද පිළිගැනීම හෝ නඩුව විභාගයට ගැනීම ලබන මැයි 16 වැනිදාට කල් තැබූ විනිසුරුවරිය විත්තිකරුවන් වරද නොපිළිගන්නේ නම් දිනපතා නඩුව විභාගයට ගැනීමට ද තීරණය කළාය.පැමිණිල්ල වෙනුවෙන් නියෝජ්‍ය සොලිසිටර් ජනරාල් බුවනෙක අළුවිහාරේ මහතා පෙනී සිටියේය.දෙවන විත්තිකරු වෙනුවෙන් නීතිඥ චන්දික පීරිස් මහතා සමඟ ජනාධිපති නීතිඥ අනිල් සිල්වා මහතා පෙනී සිටියහ.11 වන විත්තිකරු වෙනුවෙන් නීතිඥ චානක කුරේ මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=n1305016</link>
    <topic>උසස් පෙළ විෂයයක් ඉවත්කරන්නේ නැහැ</topic>
    <author>සුභාෂීණී සේනානායක</author>
    <content>අධ්‍යයන පොදු සහතික පත්‍ර උසස් පෙළ විෂයයක් ඉවත් කිරිමේ කිසිදු ප්‍රතිපත්තිමය තීරනයක් ගෙන නැතැයි අධ්‍යාපන අමාත්‍යාංශය අවධාරණය කරයි. විෂය ඉවත් කරනවා වෙනුවට අධ්‍යාපන ප්‍රතිපත්තිය වන්නේ අධ්‍යාපන ක්ෂේත්‍රයට ගැලපෙන ආකාරයට නව විෂයන් හදුන්වා දීම බව අධ්‍යාපන ඇමැති බන්දුල ගුණවර්ධන මහතා පවසයි.ඒ අනුව නව විෂය ධාරාවක් සහිත තාක්ෂණ විෂය ධාරාව හදුන්වා දී ඇති බවත් එම විෂය ධාරාව ජුලි මස 15 වනදා සිට ක්‍රියාත්මක කෙරෙන බවත් ඇමැතිවරයා කීය.උසස් පෙළට හදුන්වා දී ඇති නව තාක්ෂණික විෂය ධාරාව යටතේ ඉංජිනේරු තාක්ෂනය, තාක්ෂනය සඳහා විද්‍යාව යන නව විෂයයන් හදුන්වා දී ඇති බවත් කී අධයාපන ඇමැතිවරයා විශ්ව විද්‍යාල කොම්ෂන් සභාව , උසස් අධ්‍යාපන අමාත්‍යාංශය,යෞවන කටයුත් හා නිපුණතා සංවර්ධන අමාත්‍යාංශය, ජාතික අධ්‍යාපන කොමිසම සහ ජාතික අධයාපන ආයතනය ඒකාබද්ධව නව තාක්ෂණික විෂය ධාරාව හදුන්වා දී තිබෙන බවද ඇමැතිවරයා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=n1305017</link>
    <topic>කරන්දෙණියේ ත්‍රිත්ව ඝාතනයට දෙදෙනෙක් සැක පිට</topic>
    <author>බලපිටිය සමූහ දිලිප් නිශ්ශංක</author>
    <content>මවක සහ ඇගේ දියණියත් පුත්‍රයාත් කරන්දෙණිය කොටවෙල අක්කර 24 වත්තේදී තියුණු ආයුධයකින් කපා මරා දමනු ලැබූ සිද්ධියේ සැකකාර පිය පුතු දෙපළ කරන්දෙණිය පොලිසිය විසින් අත්අඩංගුවට ගෙන ඇත.මෙසේ අත්අඩංගුවට ගෙන  ඇත්තේ කරන්දෙණිය කොටවෙල පදිංචි ඉමේෂ් (31) සහ සිරිපාල (54) නොහොත් බිටින් ලොක්කා යන සැකකරුවන් දෙදෙනාය. පිය පුතු දෙපළ කපා කොටා ඝාතනය කළ කාන්තාව සමඟ අනියම් සම්බන්ධයක් පවත්වාගෙන ගොස් ඇති බවත් ඇයගෙන් පිය පුතු දෙපළට ‍ලැබුණු පහස නොලැබීම නිසා මේ ඝාතනය සිදු වී ඇති බව පරීක්ෂණ වලදී අනාවරණය වූ බව පොලිසිය පවසයි.සැකකරුවන් ඝාතනය සඳහා යොදාගත් කැති දෙකක් ද සොයා ගත් බව පොලිසිය වැඩිදුරටත් පවසයි. අත්අඩංගුවට ගත් පිය පුතු දෙපළ ඊයේ (30) ඇල්පිටිය මහේස්ත්‍රාත් කෝසල සමරදිවාකර මහතා හමුවට ඉදිරිපත් කිරීමට නියමිතව තිබුණි.කරන්දෙණිය පොලිස් ස්ථානාධිපති පොලිස් පරීක්ෂක ලාල් චන්ද්‍රසිරි මහතා වැඩිදුරටත් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=n1305018</link>
    <topic>මැයි රැලි ප්‍රදේශවල අද සුරාසල් වසලා</topic>
    <author>නිමල් රාජපක්ෂ</author>
    <content>මැයි රැලි හේතුවෙන් අද (01) දින කොළඹ නගර සීමාවේ හා මැයි රැලි තිබෙන ප්‍රදේශවල සියලුම සුරාසල් වසා තබනු ඇතැයි සුරාබදු දෙපාර්තමේන්තුව පවසයි.සංචාරක මණ්ඩලයේ අනුමැතිය ලත් හෝටල් වලට මෙම නීතිය බල නොපාන බව සුරාබදු  මාධ්‍ය ප්‍රකාශක සුරාබදු අධිකාරී ප්‍රභාත් ජයවික්‍රම මහතා පවසයි.මැයි රැලි තිබෙන ප්‍රදේශවල බලපත්‍ර කොන්දේසි කඩ කරමින් මත්පැන් අලෙවි කරන්නන් කොටුකර ගැනීමට විශේෂ සුරාබදු කණ්ඩායම් යොදවා ඇතැයිද ජයවික්‍රම මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=n1305019</link>
    <topic>ශිරාණි බණ්ඩාරනායකට විජිත හේරත්ට ආර්. සම්බන්දන්ට නොතීසි</topic>
    <author>නෙල්කා මැදගෙදර</author>
    <content>හිටපු අගවිනිසුරු ආචාර්ය ශිරාණි බණ්ඩාරනායක සහ පාර්ලිමේන්තු මන්ත්‍රීවරුන් වන විජිත හේරත්, ආර්. සම්බන්දන් යන අයට මැයි මස විසිනම වැනිදා (29) අධිකරණය හමුවෙහි පෙනී සිටින ලෙස නියෝග කරමින් ශ්‍රේෂ්ඨාධිකරණය ඊයේ (30) නොතිසි නිකුත් කළේය.දෝෂාභියෝග චෝදනා විමර්ශනය කළ පාර්ලි‍මේන්තු තේරීම්කාරක සභා වාර්තාව බල රහිත කරමින් අභියාචනාධිකරණය ඉකුත් ජනවාරි 07 වැනිදා සර්ටියෝරාරි රිට් ආඥාවක් නිකුත් කෙළේය. එම අභියාචනාධිකරණ තීන්දුවට එරෙහිව නීතිපතිවරයා ගොනු කළ විශේෂ අභියාචන පෙත්සම විභාග කිරිමට අවසර දෙමින් ශ්‍රේෂ්ඨාධිකරණය මෙලෙස නොතිසි නිකුත් කෙළේය.මෙම පෙත්සමට මැදිහත් පාර්ශව පෙත්සම් විජිත හේරත් සහ ආර්. සම්පන්ධන් විසින් ඉදිරිපත් කර තිබිණි. නීතිමය ප්‍රශ්න දෙකකට යටත්ව මේ පෙත්සම විභාග කිරීමට අවසර දුන් ශ්‍රේෂ්ඨාධිකරණය පෙත්සම් විභාගය මැයි මස 29 වැනිදා ඇරඹීමට තීරණය කෙළේය.‍පෙත්සම සම්බන්ධ ලිඛිත දේශන සති හතරකදී ඉදිරිපත් කරන ලෙස පෙත්සම්කාර සහ වගඋත්තරකාර දෙපාර්ශවයට නියම කරන ලදී.නීතිපතිවරයා විසින් ගොනු කළ මේ පෙත්සම සලීම් මර්සුප්, ප්‍රියසාත් ඩෙප්, ඊවා වනසුන්දර යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි කැඳවන ලදී.මෙහිදී පෙත්සම වෙනුවෙන් නීතිපති පාලිත ප්‍රනාන්දු මහතා අධිකරණයට කරුණු ඉදිරිපත් කර සිටිමින් සඳහන් කෙළේ පාර්ලිමේන්තුවට හෝ එහි ‍කොටසක්වන තේරීම් කාරක සභාවට හෝ රිට් ආඥා නිකුත් කිරීමේ බලයක් අභියාචනාධිකරණයට නොමැති බවය.ජනතාවගේ අධිකරණ බලය පාර්ලිමේන්තුව මඟින් අධිකරණය හරහා ක්‍රියාත්මක කරන බව නීතිපතිවරයා මෙහිදී සඳහන් කළේය. අධිකරණවල විනිසුරු හෝ නිලධාරීන්ගේ විනය සම්බන්ධ විශේෂ විධි විධාන පැහැදිලිව දක්වා ඇති බවද ඒ අනුව පිහිටුවන ලද පාර්ලිමේන්තු තේරීම් කාරක සභාව පාර්ලිමේන්තු ක්‍රියාදාමයේම කොටසක් බවද නීතිපතිවරයා සඳහන් කළේය.පාර්ලිමේන්තු ක්‍රියාදාමය අධිකරණ ක්‍රියාදාමයෙන් ඔබ්බට ගිය දෙයකි. පාර්ලිමේන්තු වරප්‍රසාද අනුවද පිළිගත් නීතිය අනුවද පාර්ලිමේන්තු තේරීම් කාරක සභාවට රිට් ආඥා නිකුත් කිරීමේ බලයක් අභියාචනාධිකරණයට නොමැති බව නීතිපතිවරයා මෙහිදී සඳහන් කළේය. අභියාචනාධිකරණයට රිට් ආඥා බලය ආණ්ඩුක්‍රම ව්‍යවස්ථාවෙහි 140 වගන්තියෙහි දක්වා තිබේ. ඒ අනුව රිට් ආඥා නිකුත් කිරීමේ බලය ඇත්තේ නීතියට අනුව සහ ආණ්ඩුක්‍රම ව්‍යවස්ථාවෙහි විධි විධානයන්ට යටත්වය. පවතින නීතිය යනු ඉංග්‍රීසි නීතිය සහ නීති අණ පණත්ය.අපේ රටේ පවතින නීතිය හෝ ආණ්ඩු ක්‍රම ව්‍යවස්ථාව අනුව පාර්ලිමේන්තුවට නියෝග නිකුත් කිරීමේ බලයක් අභියාචනාධිකරණයට නැත. ඒ අනුව පාර්ලිමේන්තු තේරීම් කාරක සභාවට රිට් ආඥාවක් නිකුත් කර ඇත්තේ අභියාචනාධිකරණය නීතිය වරදවා වටහාගෙන බව නිතිපතිවරයා කියා සිටියේය.මේ ‍රිට් පෙත්සමෙහි පාර්ශ්වකරුවකු ලෙස නීතිපතිවරයා නම් කර තිබුණේ නැත. එහෙත් අභියාචනාධිකරණය කළ ආරාධනයකට අනුව නීතිපතිවරයා අධිකරණයට සහාය දැක්වීම සඳහා ඒ අවස්ථාවේදී ඉදිරිපත් විය. එම අධිකරණ නියෝගයට එරෙහිව අභියාචනා කිරීමේ බලය සහ අයිතිය නීතිපතිවරයාට ඇති බව නීතිපතිවරයා සඳහන් කළේය.මහජනතාව උනන්දුවක් දක්වන සහ මහජනතාවට වැදගත් වන කරුණක් සම්බන්ධයෙන් අධිකරණයට පැමිණීමේ හැකියාව නීතිපතිවරයාට පමණක් නොව ඕනෑම පුද්ගලයෙකුට තිබේ. මේ පෙත්සම් විභාගයට නීතිපති සහභාගී වී ඇති නිසා ඊට එරෙහිව අභියාචනා කිරීමේ බලය විශේෂයෙන් නීතිපතිවරයාට ඇතැයි ඒ මහතා කීය.ජනතාවගේ අධිකරණ බලය පාර්ලිමේන්තුව විසින් අධිකරණය හරහා ක්‍රියාත්මක කරනු ලැබේ. අගවිනිසුරු හෝ වෙනත් විනිශ්චයකාරවරුන්ගේ විනය සම්බන්ධ ක්‍රියාවලිය සම්පූර්ණයෙන්ම අධිකරණයෙන් බැහැර කර තිබේ.එම ක්‍රියාවලිය ක්‍රියාත්මක කරන්නේ විධායක සහ පාර්ලිමේන්තු විසිනි. ඒ අනුව එවැනි ‍දෝෂාභියෝග ක්‍රියාවලියකට අධිකරණ නියෝග කිරීමේ බලයක් අභියාචනාධිකරණයට නැත. එලෙස සර්ටියෝරාරි රිට් ආඥාව නිකුත් කිරීම වැරැදි පූර්වාදර්ශයක් විය හැකි බවද නීතිපතිවරයා මෙහිදී සඳහන් කෙළේය. එවිට පාර්ලිමේන්තු ක්‍රියාදාමයන්ට අධිකරණ නියෝග ඉදිරියේදීද නිකුත් කිරීම සිදුවනු ඇත.එය පාර්ලිමේන්තු වරප්‍රසාද පනතේ 2, 3 වගන්තීන් උල්ලංගණය කිරිමක් බවද නීතිපතිවරයා සඳහන් කළේය. නීතිපතිවරයා ඉදිරිපත් කළ කරුණු සලකා බැලූ ශ්‍රේෂ්ඨාධිකරණය නීතිමය කරුණු දෙකක් මෙහිදී විමසා බැලිය යුතු බවට තීරණය කළේය.අභියාචනාධිකරණය සතු රිට් ආඥා අධිකරණ බලය දක්වා ඇත්තේ ආණ්ඩුක්‍රම ව්‍යවස්ථාවෙහි 140 වගන්තියේය. එම වගන්තිය වැරැදි ලෙස වටහා ගනිමින් පාර්ලිමේන්තුව වෙත සර්ටියෝරාරි රිට් ආඥාව නිකුත් කර තිබේද යන්න විමසා බැලිය යුතු පළමු ප්‍රශ්නයයි.එසේම ආණ්ඩුක්‍රම ව්‍යවස්ථාවෙහි 107 වගන්තිය වැරැදි ලෙස වටහාගනිමින් මෙම රිට් ආඥා නිකුත් කර තිබේද යන්න විමසා බැලිය යුතු බවට ශ්‍රේෂ්ඨාධිකරණය සඳහන් කෙළේය.නීතිපති පාලිත ප්‍රනාන්දු මහතා සමඟ අතිරේක සොලිසිටර් ජෙනරාල් ඒ. ඥානදාස, නියෝජ්‍ය සොලිසිටර් ජෙනරාල්වරුන් වන එස්. රාජරත්නම්, ෂවින්ද්‍ර ප්‍රනාන්දු, ජනක් ද සිල්වා, ඒ. ඩබ්ලිව්. ඒ. නවාස් සහ රජයේ නීතිඥ නෙරින් පුල්ලේ යන මහත්වරු පෙත්සම වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=n13050110</link>
    <topic>වකුගඩුවක් දෙන බවපවසා මුදල් වංචා කළ කත අත්අඩංගුවට</topic>
    <author>සීගිරිය විශේෂ</author>
    <content>වකුගඩුවක් පරිත්‍යාග කරන බවට පොරොන්දු වී රුපියල් ලක්ෂයක මුදලක් ලබාගෙන මුදලත් වකුගඩුවත් නොදී සැඟවී සිටි කාන්තාවක් සැකපිට ඊයේ (30) අලවතුගොඩ පොලිසිය මගින් අත්අඩංගුවට ගෙන ඇත.අලවතුගොඩ මිලාන ඇල්ලකඩේ ප්‍රදේශයේ පදිංචි මේ කාන්තාව අලවතුගොඩ ප්‍රදේශයේ වකුගඩු රෝගයෙන් පෙළෙන කාන්තාවකට සිය වකුගඩුව දෙන්නට පොරොන්දු වී ඇත.ඒ සඳහා අවශ්‍ය වෛද්‍ය සායන වලටද ඇය සහභාගී වී ඇත.  ඒ සඳහාද රෝගි කාන්තාව විශාල මුදලක් වියදම් කර ඇත. තමන් ලබාදුන් රුපියල් ලක්ෂයක මුදලත් වකුගඩුවත් ලබානොදීම පිළිබඳව රෝගී කාන්තාව අලවතුගොඩ පොලිසියට පැමිණිලි කර ඇත.ඒ අනුව කාන්තාව සැකපිට අත්අඩංගුවට ගත් බව පොලිසිය කියයි. සැකකාර කාන්තාව මහනුවර අධිකරණයට ඉදිරිපත් කිරීමට නියමිතව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=n13050112</link>
    <topic>‘මලකඩයා’ දැලේ</topic>
    <author>ඉන්දික පොල්කොටුව</author>
    <content>දිගන බලගොල්ල කුණ්ඩසාල ප්‍රදේශයට හෙරොයින් මත්කුඩු ගෙන්වා බෙදා හරින ‘මඩකඩයා’ නැමති මහා පරිමාණ හෙරොයින් ජාවාරම්කරුවකු පැකට් 04ක් සමඟ ඊයේ (30) අත්අඩංගුවට ගෙන මහනුවර ප්‍රධාන මහේස්ත්‍රාත් රවීන්ද්‍ර ප්‍රේමරත්න මහතා හමුවට ඉදිරිපත් කිරීමෙන් පසු මාස හයක සිරදඬුවමක් නියම කෙළේය. ඊට අමතරව මහේස්ත්‍රාත්වරයා එය වසර පහකට අත්හිටවූ සිරදඬුවමක් ලෙස ලබාදීමට නියම කෙළේය.මෙයට අමතරව අදාළ ජාවාරම්කරුට රුපියල් දස දහසක දඩමුදලක්ද මෙහිදී නියම කෙරිණි. තුෂාර සම්පත් නොහොත් මලකඩයා නැමති දිගන කෙන්ගල්ල ප්‍රදේශයේ පදිංචිකරුවකුට මෙලෙස දඬුවම් නියම විය.අදාළ ජාවාරම්කරුට එරෙහිව පෙර වැරැදි 04ක් තිබෙන බැව් පොලිසිය පවසයි.මහනුවර කොට්ඨාස භාර ජ්‍යෙෂ්ඨ පොලිස් අධිකාරී ගාමිණී ඇල්ලේපොළ මහතාගේ උපදෙස් මත ක්‍රියාත්මක වූ මහනුවර කොට්ඨාස දූෂණ මර්දන ඒකකයේ ස්ථානාධිපති පොලිස් පරීක්ෂක ප්‍රදීප් කෝට්ටගේ මහතාගේ මෙහෙයවීමෙන් ක්‍රියාත්මක වූ පොලිස් කොස්තාපල් රුවන් කුමාර (71072) මහතා ඇතුළු නිලධාරීහු මහත් පරිශ්‍රමයක් යොදා මෙම ජාවාරම්කරු දිගන කෙන්ගල්ල හන්දියේදී අත්අඩංගුවට ගනු ලැබීය.මෙම ජාවාරම්කරු මෙයට පෙර කිහිපවරක් අත්අඩංගුවට ගැනීමට යාමේදී පලා ගොස් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=n13050113</link>
    <topic>උදයන් පුවත්පත ජාතිවාදය ඇවිස්සීම දිගින් දිගටම</topic>
    <author>චමීර ඇල්ලදෙණිය</author>
    <content>දිගින් දිගටම ජාතිවාදය අවුස්සමින් යාපනයේ පළවන උදයන් පුවත්පත විවිධ දේශපාලනඥයන් සම්බන්ධ කර ගෙන ප්‍රවෘත්ති නිර්මාණය කිරීමට පටන් ගෙන තිබේ.ඉකුත් දිනක උදයන් පුවත්පතේ හතරවැනි පිටුවේ දෙමළ ජාතික සන්ධානයේ නායක ආර් සම්බන්ධන් මහතාගේ සම්මුඛ සාකච්ඡාවක් පළ කර තිබේ. උතුරේ මුස්ලිම් ජනතාව රජය නොසලකා හැර ඇතැයි එහිදී ආර් සම්බන්ධන් මහතා පවසා ඇත. හලාල් ගැටලුව රජය නිර්මාණය කළ එකක් බවට ඒත්තු ගැන්වෙන ප්‍රකාශ පළ කර තිබේ.උදයන් පුවත්පතටත්, සම්බන්ධන්ටත් එල් ටී ටී ඊ යේ කෙනහිළිකම් අමතක වී ඇතැයි මෙම ප්‍රකාශ සම්බන්ධයෙන් අදහස් දක්වමින් ගුරුනගර්හී ප්‍රජා සංවිධානයේ ලේකම් ඒ සෙව්වේල් මහතා දිනමිණට ප්‍රකාශ කළේය. යාපනයේ සිටි පාරම්පරික මුස්ලිම් ජනතාව පළවා හරිමින්, එවකට විදෙස් රටවලදී පැවැති සමුළුවලට මුස්ලිම් නියෝජිතයකු සහභාගි කිරීමට එම ජනතාව කළ ඉල්ලීම ප්‍රතික්ෂේප කළේ සම්බන්ධන්ලා බවද හෙතෙම අනාවරණය කළේය.වසර තිහකට පසුව උදාවී ඇතිවී ඇති සාමය විනාශ කිරිමටත්, සිංහල, දෙමළ හා මුස්ලිම් ජනතාව අතර භේද ඇති කිරීමට ඊනියා උදයන් පුවත්පත කටයුතු කිරීම හෙළා දකින බවද සෙව්වේල් මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=n13050114</link>
    <topic>නැන්දම්මා මැරූ බෑනාටමරණීය දණ්ඩනය</topic>
    <author>ගම්පහ සංචාරක</author>
    <content>සිය නැන්දණිය සමඟ ඇතිවූ බහින්බස් විමකදී ඇගේ පිටට පිහියෙන් ඇන ඝාතනය කිරීමේ චෝදනාවට වරදකරු වූ බෑනා කෙනකුට ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය ඊයේ (30) මරණීය දණ්ඩනය නියම කළාය.2001 ජුනි 14 වැනි දින හෝ ඊට ආසන්න දිනයකදී කිරිඳිවැල පොලිස් බලප්‍රදේශයේදී තම නැන්දම්මා සමඟ ඇතිවූ බහින්බස් වීමකදී ඇගේ පිටට පිහියෙන් ඇන ඝාතනය කිරීමේ චෝදනාවට නීතිපතිවරයා කිරිඳිවැල පදිංචි ගාමිණී සමරතුංග විජේතුංග නමැති අයකුට එරෙහිව අධි චෝදනා ගොනු කැර තිබුණි.චූදිත වෙනුවෙන් නීතිඥ රොමේෂ් සමරක්කොඩි මහතා පෙනී සිටි අතර, රජයේ අධි නීතිඥ නයෝමි වික්‍රමසේකර මහත්මිය සමඟ කිරිඳිවැල පොලිසිය පෙනී සිටියහ.මරණීය දණ්ඩනය නියම වූයේ ගාමිණී සමරතුංග විජේතුංග නමැත්තාටය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=n13050115</link>
    <topic>මාකේවිට බැංකු සේවිකා ඝාතනයේසැකකරු වරද පිළිගනී</topic>
    <author>ගම්පහ සංචාරක සහගම්පහ මධ්‍යම සමූහ</author>
    <content>ගම්පහ මාකේවිට බැංකු සේවිකාවක් ඝාතනය කිරීම සම්බන්ධ නඩුවේ චුදිතයා වූ යාපා අප්පුහාමිලාගේ බිනර සංජය කරුණාරත්න නමැත්තා ඊයේ (30) ගම්පහ මහාධිකරණයේදී අනියම් මිනිමැරීමේ චෝදනාවට තමා වරදකරු බව සිය නීතිඥවරයා මාර්ගයෙන් මහාධිකරණ විනිසුරු පියසීලී වික්‍රමසිංහ මතුරට මහත්මිය ඉදිරියේ ප්‍රකාශ කෙළේය.රජයේ අධිනීතිඥ නියෝමි වික්‍රමසේකර මහත්මිය කරුණු ඉදිරිපත් කරමින් 297 චෝදනාව යටතේ චූදිතට චෝදනා ඉදිරිපත් කැර ඇති බවත්, හදිසි කෝපය මත මෙම මරණය සිදුවී ඇති අතර මිනීමැරුමක් නොවන අනියම් මිනීමැරුමක් බවට වාර්තාවී ඇති බවත් පැවැසුවාය.විත්තියේ නීතිඥ අතුල ප්‍රනාන්දු මහතා චුදිත මෙය සිතා මතා කළ මිනී මැරුමක් නොවන බවත් සිද්ධිය ගැන පශ්චාත්තාප වන බවත් වරද පිළිගන්නා බවත් පැවසීය.විත්තියේ නීතිඥවරයාගේ සහ රජයේ අධිනීතිඥවරියගේද කරුණුවලට සවන්දුන් ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය දඬුවම් නියම කිරීම මැයි මස 23 වැනි දිනට කල්තැබුවාය.පැමිණිල්ල වෙනුවෙන් රජයේ අධිනීතිඥ නයෝමි වික්‍රමසේකර මහත්මිය සමඟ ගම්පහ පොලිසිය පෙනීසිටි අතර විත්තිකරු වෙනුවෙන් නීතිඥ අතුල ප්‍රනාන්දු මහතා පෙනී සිටියේය.සිද්ධියෙන් ඝාතනය වූයේ මාකේවිට පදිංචි රොෂානි සුරංගිකා වික්‍රමආරච්චි (25) නමැති අවිවාහක බැංකු සේවිකාවකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=r1305011</link>
    <topic>පානදුර උසාවි බිමේ පෝස්ටර් ඇලවූ නඩුවේවිත්තිකාර නීතිඥවරිය නිදහස්</topic>
    <author>පානදුර සමූහ - කපිල සෝමරත්න</author>
    <content>පළාත් පාලන මැතිවරණයට තරග කළ නීතිඥවරියක් පානදුර අධිකරණ සංකීර්ණයේ ආරක්‍ෂක තාප්පයේ මැතිවරණ ප්‍රචාරක පෝස්ටර් අලවා තාප්පයට අනර්ථයක් සිදුකළ බව සනාථ කිරීමට පානදුර පොලිසිය පැවැත්වූ පරීක්‍ෂණයෙන් කිසිම සාක්කියක් අධිකරණය හමුවේ නැති නිසා ඇයට නගා ඇති චෝදනා අධිකරණය හමුවේ ඔප්පු කිරීමට නොහැකි බව මා නීතිපතිවරයා නියෝජනය කරමින් දන්වා සිටිනවා යැයි රජයේ නීතිඥ මාරසිංහ මහතා පානදුර ප්‍රධාන මහේස්ත්‍රාත් හමුවේ පසුගියදා පැවැසීය.මෙම නඩුවේ සාක්කිකාරිය වූ නීතිඥවරිය පසුගිය පළාත් පාලන මැතිවරණයේදී ස්වාධීන කණ්ඩායමේ අපේක්‍ෂිකාවක් ලෙස පානදුර නගර සභාවට තරගකර පරාජයට පත්වූවාය.එම මැතිවරණ කාලයේදී පානදුර අධිකරණ සංකීර්ණයේ ආරක්‍ෂක තාප්පයේ යම් පුද්ගලයන් මැතිවරණ ප්‍රචාරක පෝස්ටර් ඇලවීම සම්බන්ධයෙන් පරීක්‍ෂණයක් කරන ලෙසට අධිකරණයේ රෙජිස්ටාර්වරිය පානදුර පොලිසියට පැමිණිලි කළාය.එම පෝස්ටර් ඇලවීම සම්බන්ධයෙන් පරීක්‍ෂණ පැවැත්වූ පානදුර පොලිසිය පානදුර මහේස්ත්‍රාත් අධිකරණයට කරුණු වාර්තා කෙළේය.එම වාර්තාවේ කරුණු සලකා බැලූ මහේස්ත්‍රාත්වරයා ඉකුත් පළාත් පාලන මැතිවරණයේදී පානදුර නගර සභාවට තරග කළ අපේක්ෂකයන් හතර දෙනකුට සහ ස්වාධීන අපේක්‍ෂිකා නීතිඥ ජයන්ති ද සිල්වාට ද අධිකරණය හමුවේ පෙනී සිටීමට සිතාසි නිකුත් කර තිබිණ.ඒ අනුව ඔවුන් අධිකරණය හමුවේ පෙනී සිටියහ. අපේක්‍ෂකයන් හතර දෙනකු මැතිවරණ පනත උල්ලංඝනය කරමින් පානදුර අධිකරණයේ මැතිවරණ පෝස්ටර් ඇලවීම ගැන වරද පිළිගත්හ. ඔවුන් අධිකරණයේ ආරක්‍ෂක තාප්පයේ තීන්ත ගා පිළිසකර කරදීමට පොරොන්දු වූ නිසා ඔවුනට දැඩි ලෙස අවවාද කර මහේස්ත්‍රාත්වරයා විසින් ඔවුන්ව පසුගිය වසරේදී නිදහස් කරන ලදී.එහෙත් විත්තිකාරිය වරද පිළි නොගත් අතර ඒ පිළිබඳව නඩු විභාගයට මුහුණ දුන්නාය. නීතිපති උපදෙස් මත ඇයව 22.04.13 දින මහේස්ත්‍රාත්වරයා විසින් නිදහස් කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=r1305012</link>
    <topic>කෑගල්ල – රත්නපුරරෝහල් රැසකට ගිලන් රථ</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>මහින්ද චින්තන ඉදිරි දැක්ම ක්‍රියාවට නගමින් වඩාත් හොඳ සෞඛ්‍ය සේවාවක් ජනතාවට ලබාදීමේ අරමුණින් කෑගල්ල සහ රත්නපුර යන දිස්ත්‍රික්ක දෙකෙහි රෝහල් දහයකට අලුතින් ගිලන් රථ දහයක් ලබාදීම සබරගමු පළාත් ප්‍රධාන ඇමැති මහීපාල හේරත් මහතා අතින් කෑගල්ල දිස්ත්‍රික් සෞඛ්‍ය සේවා අධ්‍යක්‍ෂ කාර්යාල පරිශ්‍රයේදී සිදු කෙරිණි.රඹුක්කන දිසා රෝහල වෙතද රුපියල් ලක්‍ෂ 800ක් වටිනා ගිලන් රථයක් ප්‍රධාන ඇමැති මහීපාල හේරත් මහතා අතින් වෛද්‍ය අධිකාරි අයි. ජේ. පතිරණ මහතාට ලබාදීම සනිටුහන් කරමින් එහි යතුර ප්‍රදානය කෙරිණි.ප්‍රධාන ඇමැති මහීපාල හේරත් මහතා අතින් රත්නපුර දිස්ත්‍රික්කයේ කහවත්ත, කලවාන, බලන්ගොඩ, ඇඹිලිපිටිය යන රෝහල්වලට සහ කෑගල්ල දිස්ත්‍රික්කයේ මාවනැල්ල, කරවනැල්ල, වරකාපොළ යන මූලික රෝහල්වලටත්, උඳුගොඩ, කිතුල්ගල, රඹුක්කන යන දිසා රෝහල්වලට මෙම ගිලන් රථ ලබාදීම සිදු කෙරිණි.මෙම අවස්ථාවට සබරගමුව පළාත් සෞඛ්‍ය සේවා අධ්‍යක්‍ෂ කපිල කන්නන්ගර, පළාත් ලේකම් කුලරත්න හේරත්, කෑගල්ල දිස්ත්‍රික් සෞඛ්‍ය සේවා අධ්‍යක්‍ෂ ඉන්දික ජාගොඩ යන මහත්වරු ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=r1305013</link>
    <topic>ගම්පහ විදුලිය වංචා කළැයි දසදහසක් දඩ</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ නගර සීමාවේ පුද්ගලයකු වංචනිකව විදුලිය ලබාගැනීමෙන් ලංකා විදුලිබල මණ්ඩලයට රුපියල් 88620ක අලාභයක් කිරීම සම්බන්ධයෙන් චෝදනාවට වරද පිළිගත් හෙයින් රුපියල් දසදහසක දඩයක් නියම කළ ගම්පහ අතිරේක මහේස්ත්‍රාත් ඉන්දික ෂෙහාන් අත්තනායක මහතා අලාභයවූ රුපියල් 88620/= ගම්පහ විදුලිබල මණ්ඩලයට ගෙවා රිසිට්පත්‍රය මැයි 22 දින ඉදිරිපත් කරන ලෙස නියෝග කෙළේය.චූදිතට රිසිට්පත්‍රය ඉදිරිපත් කරනතෙක් රුපියල් පනස් දහසක පුද්ගල ඇපයක් ද නියම කෙළේය.පැමිණිල්ල විදුලිබල අධිකාරියේ විමර්ශන කළමනාකාර එල්.සේනාරත්න මහතාගේ අධීක්ෂණය යටතේ විචර්ශන නිලධාරි එස්.ඒ. ආනන්ද මහතා ඉදිරිපත් කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=r1305014</link>
    <topic>කළුතරට පලතුරු ගම්මාන තුනක්</topic>
    <author>එච්.එල්.සුනිල් ශාන්ත කළුතර මධ්‍යම විශේෂ</author>
    <content>කළුතර දිස්ත්‍රික්කයෙහි මෙම වසර ඇතුළදී පලතුරු ගම්මාන 3ක් ස්ථාපනය කිරීමට රජය පියවර ගනී.පාලින්දනුවර හා මිල්ලනිය යන ප්‍රාදේශීය ලේකම් කොට්ඨාස 2 තුළදී මුල්ම පලතුරු ගම්මාන මෙම වසර තුළදී ස්ථාපනය කිරීමට කෘෂිකර්ම දෙපාර්තමේන්තුව විසින් පියවර ගැනෙන අතර ලබන වසරේදී තුන්වැනි පලතුරු ගම්මානය ආරම්භ කිරීමට කළුතර දිස්ත්‍රික් කෘෂිකර්ම කමිටුව හා දිස්ත්‍රික් කෘෂිකර්ම දෙපාර්තමේන්තුව විසින් සැළසුම් සකස් කොට ඇතැයි, කළුතර දිස්ත්‍රික් මාධ්‍ය ඒකකයෙහි ප්‍රධාන මාධ්‍ය නිලධාරී ශාන්තප්‍රිය මහතා’දිනමිණ’ට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=r1305015</link>
    <topic>මෙරට පළමු තේ ගස වැවූලූල්කඳුරවත්ත ඉඩම අනතුරේ</topic>
    <author>සිසිර ජයනාත් පීරිස් අම්පිටිය සමූහ</author>
    <content>ලංකාවේ පළමු තේ ගස වවන ලද ලූල්කඳුරවත්තත් පෞද්ගලික අංශයට විකුණන දිනය වැඩි ඈතක නොවේ යැයි දෙල්තොට ගලහ ශ්‍රී. ල. නි. කම්කරු කොංග්‍රසයේ සභාපති රාසු ඉන්ද්‍රකාන්ත් මහතා දිනමිණ ට පැවැසීය.මේ සම්බන්ධයෙන් අදහස් දැක්වූ ශ්‍රී ලංකා නිදහස් පක්ෂ හේවාහැට ආසන සංවිධායක මහින්ද අබේකෝන් මහතා - ජනතා වතු සංවර්ධන මණ්ඩලයට අයත් ගලහවත්ත දෙල්තොට වතු හන්තාන යන වතුවලින් සෑහෙන කොටසක් කොළඹ, කෑගල්ල වැනි පිටපළාත්වල ධනවත් ව්‍යාපාරිකයන්ට විකුණා හා බදු දීම සිදුකර ඇති අතර, ඊට විරෝධය පා වතුවල සේවකයන්ටත් ප්‍රදේශවාසීන්ටත් ඒත්තුගන්වන්න උත්සාහ කරන්නේ මේක ඉහළින් ආ නියෝගයක්. අපට කරන්න දෙයක් නැහැ කියලයි.හේවාහැට මැතිවරණ කොට්ඨාස සිවිල් ආරක්ෂක කමිටු ලේකම් රත්නතිලක මංජුල මදුවල මහතා - විකුණා ඇති ඉඩම වී. පී. වර්ගයේ ඉස්තරම්ම තේකොළ නිෂ්පාදනය කරන වත්තක්. මෙය ව්‍යාපාරිකයකුට විකුණලා.ලිට්ල්වැලි වත්තේ සේවක සංගම් සභාපති ආර්. ඇම්. සුමනපාල මහතා - මම මේ වත්තේ අවුරුදු 42ක් සේවය කළා. තවත් කම්කරුවන් 86 දෙනෙක් එවැනි කලක් සේවය කරලා තියෙනව. දැන් ඒ පවුල් සියල්ලම අනාථයි. ඉඩම ගත් ව්‍යාපාරිකයාට තියෙන්නේ තේ දළු ටික කඩලා විකුණන එක විතරයි. වහාම මේක නවත්වලා අඩු වශයෙන් පරම්පරා ගණනක් මේ වතු වෙනුවෙන් දහඩිය කඳුළු හෙළූ කම්කරුවන්ට අක්කරය බැගින් දීල කඩන තේ දළු ටික රජයට ගන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=r1305016</link>
    <topic>‘කොම්පියුටර් ජිල්මාට්’ යොදා මුදල්කොමිස් ගැසූ සේවකයකුට ඇප</topic>
    <author>පානදුර සමූහ - කපිල සෝමරත්න</author>
    <content>අපරාධ පරීක්ෂණ දෙපාර්තමේන්තුව ඉල්ලා සිටින පරිදි මේ සැකකරු තවදුරටත් රක්ෂිත බන්ධනාගාරගතකර තැබීමට අධිකරණයට බලතල නැත.ඔහු රුපියල් එක්කෝටි හැටලක්ෂයක කොමිස් මුදලක් වංචා කර ඇති බවට පැමිණිලි කර ඇතත් එම චෝදනාව සම්බන්ධයෙන් කිසිම සාක්කියක් හෝ ප්‍රකාශයක් අධිකරණය හමුවේ නොමැති නිසා සැකකරුට රුපියල් පනස් දහසක මුදල් ඇපයක් සහ රුපියල් ලක්ෂ 25 බැගින් ශරීර ඇප දෙකක් නියම කර මුදාහරින බව පානදුර ප්‍රධාන මහේස්ත්‍රාත් ආර්. එස්. ඒ. දිසානායක මහතා විවෘත අධිකරණයේදී පැවැසීය.රුපියල් එක්කෝටි හැටලක්ෂයක කොමිස් මුදලක් රත්මලානේ පිහිටි ජාත්‍යන්තර ඇඟලුම් කර්මාන්ත ශාලාවකින් වංචාසහගත ලෙස කොම්පියුටර් ජිල්මාට් ක්‍රමයට ලබාගත්තේ යැයි සඳහන් කරමින් අපරාධ පරීක්ෂණ දෙපාර්තමේන්තුව බන්ධනාගාරය මඟින් විත්තිකරු අධිකරණයට ඉදිරිපත් කර තිබුණි.ඔහු රටින් පලායාම සඳහා බණ්ඩාරනායක ජාත්‍යන්තර ගුවන් තොටුපළට ගිය අවස්ථාවේදී ආගමන විගමන දෙපාර්තමේන්තුව විසින් සැකපිට අත් අඩංගුවට ගෙන අපරාධ පරීක්ෂණ දෙපාර්තමේන්තුවට භාරදීමෙන් පසු අදාළ මුදල් වංචාව ගැන පරීක්ෂණ ඇරැඹූ බව අපරාධ පරීක්ෂණ දෙපාර්තමේන්තුවේ නිලධාරියෙකු අධිකරණය හමුවේ පැවැසීය.ඔහු සතුව තිබී අත්අඩංගුවට ගත් ලේඛන සහ පරිගණකයක් ද අධිකරණයට ඉදිරිපත් කෙරුණි.පැමිණිලිකාර සමාගම වෙනුවෙන් අධිකරණය හමුවේ ජනාධිපති නීතිඥ සී. ආර්. ද සිල්වා මහතා පෙනී සිටියේය.මහේස්ත්‍රාත්වරයා පරීක්ෂණ පැවැත්තුව ද සාක්කි සම්පිණ්ඩනයක් වත් අධිකරණයට අපරාධ පරීක්ෂණ දෙපාර්තමේන්තුව ඉදිරිපත් කරන නැහැ. සාක්කි නොමැතිව සැකකරු තවදුරටත් රක්ෂිත බන්ධනාගාර ගත කිරීමට නොහැකි බැවින් ඇප නියම කර නඩුව කල් දමනවා යැයි පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=r1305017</link>
    <topic>හොරෙන් ඉතාලි යන්න හැදුවාටඅත්හිටවු සිර දඬුවම්</topic>
    <author>මීගමුව විශේෂ - එච්. ප්‍රනාන්දු</author>
    <content>ව්‍යාජ විදේශ ගමන් බලපත්‍රයක් ළඟ තබා ගැනීමට සහ එම විදේශ ගමන්් බල පත්‍රයට තම ඡායාරූපය ව්‍යාජ ලෙස යොදා ව්‍යාජ දත්ත ඊට ඇතුළු කර ශ්‍රී ලංකාවෙන් පිටවීමට තැත් කිරීමට වරද පිළිගත් ගුවන් මගියකුට අවුරුදු 2 ක බරපතළ වැඩ සහිත අවුරුදු 10කට අත්හිටවු සිර දඬුවමක් නියම කළ මීගමුව ප්‍රධාන මහෙස්ත්‍රාත් ඒ. එම්. එන්. පී. අමරසිංහ මහතා රුපියල් ලක්ෂයක දඩයක් ද ඔහුට නියම කෙළේය.2011 නොවැම්බර් මස 18 වැනි දින හෝ ඊට ආසන්න දිනකදී ව්‍යාජ විදේශ ගමන් බල පත්‍රයක් ළඟ තබා ගන්නා ලදැයිද, එම විදේශ ගමන් බල පත්‍රයට තම ඡායාරූපය ව්‍යාජ ලෙස යොදා ව්‍යාජ දත්ත ඇතුළු කර කටුනායක ගුවන් තොටුපළින් ඉතාලියට යාමට තැත් කරන ලදැයිද අපරාධ පරීක්ෂණ දෙපාර්තමේන්තුවේ ගුවන් තොටුපළ ඒකකය මගින් විත්තිකරුට එරෙහිව චෝදනා නගා තිබිණි.අපරාධ පරීක්ෂණ දෙපාර්තමේන්තුවේ ගුවන් තොටුපළ ඒකකයේ නිලධාරීහු මේ නඩුවේ පැමිණිල්ල වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=r1305018</link>
    <topic>මාතලේ තල්ගස්යාය පීල්ල දෙපස බැමි කැඩිලා</topic>
    <author>අරනායක විශේෂ</author>
    <content>මාතලේ ප්‍රාදේශීය සභාව මඟින් පැළ පාලනය වන මඩවල පිහිටි තලගස්යාය පීල්ලයි මේ. කක්කොටු පීල්ල නමින් හැඳීන්වෙන මෙය ඉතා පැරණි පීල්ලක් වන අතර ප්‍රදේශයේ විශාල පිරිසක් දිය නෑමට භාවිතා කරති.දිනපතා විශාල ජනතාවක් පානයට මෙන්ම ස්නානයට භාවිතාවන මෙම ස්ථානය මෑතකදී කිසියම් නවීකරණයක් නොවීම නිසා දෙපස පිහිටි බැමි කැඩී ගොස් ඇති අතර නෑමට භාවිතා කරන ස්ථානයේ ගල් ගැලවී යාම නිසා ගල්සෙවල බැඳීමෙන් අනතුරුදායක තත්ත්වයකට පත්ව ඇත.මේ සඳහා බලධාරීන්ගේ අවදානයට යොමු කර මේ ස්ථානය පිළිසකර කරන ලෙස ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=r1305019</link>
    <topic>තොටළඟ 173 බස්මගීන්ට ඉන්න තැනක් දෙන්න</topic>
    <author>උතුරු කොළඹ සමූහ ඒ. මදුරවීරන්</author>
    <content>තොටළඟ සිට ආරම්භ වන මාර්ග අංක 173 දරන බස් රථ සඳහා බස් නැවතුම්පළක් නොමැති වීම ගැටලුවක් වී තිබේ.මගීී ආවරණයක් නොමැති කමින් මගීන්ට අව්වෙන් හා වැස්සෙන් පීඩා විඳීන්නට සිදුව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=r13050110</link>
    <topic>මාළු පිහියෙන් කොටා බිරිය මරා දාලා</topic>
    <author>කටුවන සමූහ</author>
    <content>ඉඩම් ආරවුලකට අසූ එක් හැවිරිදි (81) සැමියා විසින් හැටපස් හැවිරිදි (65) තම බිරියට පහරදී මාළු පිහියකින් ගසා මරා දමා ඇති බව හුංගම පොලිසිය ප්‍රකාශ කරයි.හුංගම - රන්න - සිසිල් උයන ලිපිනය සහිත ස්ථානයේ පදිංචි මේ අඹුසැමි යුවළ ඉඩම් ආරාවුලක් සම්බන්ධයෙන් බහින් බස්වීම දුරදිග ගොස් සැමියා තම බිරියට පහරදී පසුව මාළු පිහියෙන් ගසා කැපුම් තුවාල නිසා මියගොස් ඇත. මෙසේ මිය ගොස් ඇත්තේ හැටපස් හැවිරිදි එක් දරු මවකි.මාළු පිහිය සමග ස්වාමි පුරුෂයා සැකපිට අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=s1305011</link>
    <topic>කායවර්ධන-ජිම්නාස්ටික්-හෑන්ඩ්බෝල්ජාතික ක්‍රීඩා සංගම් විසුරුවයි</topic>
    <author>ප්‍රින්ස් ගුණසේකර</author>
    <content>ජාතික ක්‍රීඩා සංගම් නිලවරණ ආරවුල් සම්බන්ධව දීර්ඝ ලෙස කරුණු සොයා බලා කායවර්ධන, ජිම්නාස්ටික් හා හෑන්ඩ්බෝල් සංගම් විසුරුවා හැරීමට ක්‍රීඩා අමාත්‍යාංශය පියවර ගෙන ඇත. එම ක්‍රීඩා සංගම්වලට තාවකාලික අතුරු කමිටු පත් කිරීමට ක්‍රීඩා ඇමැති මහින්දානන්ද අලුත්ගමගේ මහතා ඊයේ පියවර ගත්තේය.විවිධ අර්බුද හේතුවෙන් කායවර්ධන, ජිම්නාස්ටික් හා හෑන්ඩ්බෝල් යන සංගම් තුනේ නිලවරණ පැවැත්වීමට නොහැකි වු අතර පාර්ශව කිහිපයක් ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය වෙත පැමිණිලි ඉදිරිපත් කර තිබුණි.ඒ අනුව කායවර්ධන අතුරු කමිටුවේ සභාපති ලෙස එම සංගමයේ හිටපු සභාපතිවරයෙකු වු කපිල කුමාර මහතා, ජිම්නාස්ටික් අතුරු කමිටුවේ සභාපති ලෙස සුගතදාස ක්‍රීඩා සංකීර්ණයේ අධ්‍යක්ෂ කර්නල් මහින්ද රාජපක්ෂ මහතා ශ්‍රී ලංකා හෑන්ඩ්බෝල් අතුරු කමිටුවේ සභාපති ලෙස ක්‍රීඩා අමාත්‍යාංශයේ නියෝජ්‍ය අධ්‍යක්ෂ අයි.පී.විජේරත්න මහතා පත්කොට ඇත‍.නම් කරන ලද අතුරු කමිටු සභාපතිවරු හා සාමාජික සාමාජිකාවන් බහුතරය ක්‍රීඩා අමාත්‍යාංශ නිලධාරීන්වීම කැපී පෙනේ. මෙම අතුරු කමිටුවලට එලෙස ක්‍රීඩා අමාත්‍යාංශ නිලධාරීන් බහුතරය පත්කිරීමට හේතුවී ඇත්තේ ඉතා ඉක්මනින් නිලවරණ පැවැත්වීමේ අවශ්‍යතාව මත යැයි වාර්තා වේ. එමෙන්ම අදාල ක්‍රීඩාවට සම්බන්ධ බොහෝ පිරිස් බලයට පැමිණීම උදෙසා විවිධ ගැටුම් ඇතිකරගෙ‍න තිබීම තවත් හේතුවක් බව අභ්‍යන්තර ආරංචි මාර්ග පවසයි.කායවර්ධන සම්මේලන නිලවරණය පැවැත්වීමට නියමිතව තිබියදී අතුරු තහනම් නියෝගයක් මගින් එය වැලක්වු අතර ජිමිනාස්ටික් නිලවරණය ආරම්භ වු අවස්ථාවේ දෙපිරිසක් අතර ගැටුමක් දුරදිග ගොස් ඡන්ද විමසීම කල් දැමිණි. හෑන්ඩ්බෝල් සම්මේලනයේ නිලවරණයද අධිකරණ නියෝගයක් මත අත්හිටුවීමට සිදුවිය.මේ අතර මෝටර් රථ ධාවකයන්ගේ සංගමය, කරාටේ, බැඩ්මින්ටන්, වුෂු, බේස්බෝල්, වෙඩි තැබීම, මේස පන්දු, ටෙනිස් හා ජුඩෝ යන ක්‍රීඩා සංගම්වල නිලවරණ සම්බන්ධයෙන්ද පැමිණිලි ලැබී තිබුණු අතර ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය විසින් එම පැමිණිලි විභාග කිරීමට සය පුද්ගල කමිටුවක් නම් කළාය.එම කමිටු වාර්තාව හා නිර්දේශ පෙරේදා සවස ක්‍රීඩා ඇමැතිවරයාට භාරදී ඇති අතර වුෂු සම්මේලනයට හා මෝටර් රථ ධාවකයන්ගේ සංගමයට එල්ල වු චෝදනා පිළිබඳ තීරණ ගැනීමට ඇමැතිවරයාට භාර කොට ඇත. අනෙක් සංගම්වලට එල්ල වු චෝදනා ඡන්ද විමසීම්වලට අදාල නොවන බව සය පුද්ගල කමිටු වාර්තාව පෙන්වා දී ඇත‍.ශ්‍රී ලංකා කායවර්ධන අතුරු කමිටුවකේ.එන්.කපිල කුමාර (සභාපති), වෛද්‍ය ධම්මික සේනානායක (ලේකම්), ‍කේ.පද්මසිරි පෙරේරා, ආර්.බී.වික්‍රමසිංහ, පී.එම්.ෆාරීන් (සාමාජිකයන්).ශ්‍රී ලංකා ජිම්නාස්ටික් අතුරු කමිටුවකර්නල් මහින්ද රාජපක්ෂ (සභාපති), ඇන්ටනී ඩයස් (ලේකම්), ශිලා ද සේරම්, අයි.පී.පද්මලතා, අශෝක ජයසුන්දර (සාමාජිකයන්).ශ්‍රී ලංකා හෑන්ඩ්බෝල් අතුරු කමිටුවඅයි‍.පී.විජේරත්න (සභාපති), බී.ඩී.එල්.කුලරත්න (ලේකම්), වෛද්‍ය ශිරෝමි පිලපිටිය, ලක්මිණි සමරසිංහ, ගිහාන් දල්පදාදු (සාමාජිකයන්)..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=s13050111</link>
    <topic>පූනේ වොරියර්ස් පිල පරදවා චෙන්නායි පිලට ජය</topic>
    <author/>
    <content>(2013-04-30 23:40pm)  අයි. පී. එල්. තරගාවලියේ 42 වැනි තරගය ලෙස චෙන්නායි සුපර් කිංග්ස් පිල සහ පූනේ වොරියර්ස් පිල අතර අද (30 වැනිදා) පැවති තරගයේදී පූනේ වොරියර්ස් පිල පරදවා ලකුණු 37 ක ජයක් ලබාගැනීමට චෙන්නායි සුපර් කිංග්ස් පිල සමත්විය.තරගයේ වීරයා බවට පත්වූ චෙන්නායි පිලේ නායක මහේන්ද්‍ර සිං දෝනි වේගවත් පිතිහරඹයක නිරත වෙමින් පන්දු 16 කින් ලකුණු 45 ක් රැස්කළේ හයේ පහර 3 ක් සහ හතරේ පහර 4 ක්ද සමගිනි.පූනේහිදී පැවැත්වෙන මෙම තරගයටද පූනේ වොරියර්ස් පිලේ නිත්‍ය නායක ඇන්ජලෝ මැතිව්ස් සහභාගී නොවීය.චෙන්නායි සුපර් කිංග්ස් පිල ඕවර 20 කදී කඩුලූ 3 ට 164 රිදිමන් සහා 13, සුරේෂ් රයිනා නොදැවී 63, බද්රිනාත් නොදැවී 34, මහේන්ද්‍ර සිං දෝනි 45පූනේ වොරියර්ස් පිල ඕවර 20 කදී කඩුලූ 9 ට 127 රොබින් උක්තාපා 10, ඒරන් ෆින්ච් 13, ස්ටීවන් ස්මිත් 35, කේන් රිචඞ්සන් 26, බුවනේෂ්වර් කුමාර් 24, මෝහිත් ශර්මා 21/3).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=s1305012</link>
    <topic>ශර්මාගෙන් විශිෂ්ට පිතිහරඹයක්</topic>
    <author/>
    <content>රොහිත් ශර්මාගේ විශිෂ්ට පිතිහරඹය ‍හේතුවෙන් කිංග්ස් පංජාබ් පිලට එරෙහිව ලකුණු 4ක තියුණු ජයක් වාර්තා කිරීමට මුම්බායි ඉන්දියන් කණ්ඩායම සමත්විය.මුම්බායි හිදී පැවැති තරගයේ කාසියේ වාසිය දිනු මුම්බායි පිල ඕවර 20 අවසානයේ කඩුලු 3කට ලකුණු 174ක් රැස් කළේය.තරගයේ වීරයා ලෙස නම් කෙරුණු රොහිත් ශර්මා පන්දු 36කදී නොදැවී ලකුණු 79ක් වාර්තා කළ අතර ඊට හයේ පහර සහ හතරේ පහර හය බැගින් ඇතුළත් විය. ඩේවිඩි හසී ක්‍රියාත්මක කළ ඉනිමේ අවසන් ඕවරයේදී ශර්මා විසින් හයේ පහර තුනක් සහ හතරේ දෙකක් සමගින් ලකුණු 27ක් උදුරාගත්තේය.පිළිතරු ඉනිම ක්‍රීඩා කළ කිංග්ස් පන්ජාබ් පිල ඕවර 20 අවසානයේ ලකුණු 170කට දැවී ගියේය‍. තරගය ජයග්‍රහණය කරා ගෙන යෑමට උත්සහා දැරු ඩේවිඩ් මිලර් ලකුණු 56ක් හා ‍ඩේවිඩ් හසී ලකුණු 34ක් වාර්තා කළහ. හර්බජන් සිං ලකුණු 14කට කඩුලු 3ක් බිඳ දැමු අතර ලසිත් මාලිංග ලකුණු 39කදී ලබාගත හැකි වුයේ එක් කඩුල්ලක් පමණි.මුම්බායි ඉන්දියන්ස්-174/3යි. (ඕවර 20) රෝහිත් ශර්මා නොදැවී 79, ඩිවේන් ස්මිත් 33කිංග්ස් පන්ජාබ්-170 සියල්ලන් දැවී (ඕවර 20) ඩේවිඩ් මිලර් 56, ඩේවිඩ් හසී 34 (හර්බජන් සිං 14/3)  රෝයල් චැලෙන්ජර්ස් බැංග‍ලොර් පිලට එරෙහිව ජායිපුර්හිදී පැවැති තරගයෙන් කඩුලු 4ක ජයක් වාර්තා කිරීමට රාජස්ථාන් ‍රෝයල් පිලට හැකිවිය.රාජස්ථාන් පිළේ ආරාධනයෙන් පළමුව පන්දුවට පහරදුන් රෝයල් ක්‍රීඩකයන්ට ලබාගත හැකි වුයේ කඩුලු 6කට ලකුණු 171ක් පමණි.ලකුණු 34ක් ලබාගත් ක්‍රිස් ගේල් ඉනිමේ වැඩිම ලකුණුලාභියා විය. ජයග්‍රාහී ඉලක්කය හඹාගිය රෝයල් පිල ඉනිම අවසන් වීමට එක් පන්දුවක් තිබියදී තරගයේ ජය හිමිකර ගත්තේය. සංජු සැම්සන් පන්දු 41කදී හතරේ පහර 7ක් සහ හයේ පහර 2ක් සමගින් ලකුණු 63ක් රැස්කළේය. තුන්ඉරියව්වෙන් දස්කම් දැක්වු ෂේන් වොට්සන් ලකුණු 41ක් ලබාගත් අතර කඩුලු 3ක්ද බිඳ‍ හෙළිමට සමත්විය.තරගයේ වීරයා ලෙස සංජු සැම්සන් නම් කෙරිණි.රෝයල් චැලෙන්ජර‍්ස්-171/6යි. (ඕවර 20) ක්‍රිස් ගේල් 34, විරාට් ‍කෝලී 32 (ෂේන් වොට්සන් 22/3)රාජස්ථාන් ‍රෝයල්-173/6යි. (ඕවර 19.5) සංජු සැම්සන් 63, ෂේන් වොට්සන් 41 (රවි රාම්පාල් 28/2).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=s1305013</link>
    <topic>මී.100 කණිෂ්ඨ ලෝක වාර්තාව සම කරයි</topic>
    <author/>
    <content>ජපානයේ හිරෝෂිමා නුවර පැවැති මලල ක්‍රීඩා උළෙලේ දී මීටර් 100 තරග ඉසව්ව තත්පර 10.01කින් නිමා කළ ජපාන කනිෂ්ඨ ක්‍රීඩක යුෂිහිඩෝ කිර්යූ මීටර් 100 කනිෂ්ඨ ලෝක වාර්තාව සම කළේය.හිරෝෂිමා නුවර පැවැති මිකිඕ ඕඩා අනුස්මරණ මලල ක්‍රීඩා තරගාවලියේ මූලික වටයේ තරගයකදි ඔහු මේ දස්කම පෙන්වීය. ඔහු විසින් සම කරනු ලැබුවේ 2003වසරේ දී ට්‍රිනිඩෑඩ් හා ටුබෑගෝ හී ඩැරල් බ්‍රවුන් එම ඉසව්වෙන් තැබූ ලෝක වාර්තාවය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=s1305014</link>
    <topic>දෙවැනි ටෙස්ට් තරගයෙන් බංග්ලාදේශය ජය ගනී</topic>
    <author/>
    <content>සිම්බාබ්වේ කණ්ඩායමට එරෙහිව ‍පැවැති දෙවැනි ටෙස්ට් තරගයෙන් ලකුණු 143ක ජයක් අත්කර ගත් සංචාරක බංග්ලාදේශය 2009වස‍රින් පසුව ඔවුන්ගේ පළමු ටෙස්ට් ජයග්‍රහණය වාර්තා කළේය.දෙපිල අතර පැවැති පළමු ටෙස්ට් තරගයෙන් පරාජයට පත්වූ බංග්ලාදේශය ලැබූ මේ ජයත් සමග තරග දෙකකින් සමන්විත ටෙස්ට් තරගාවලිය 1-1ක් ලෙස ජය පරාජයෙන් තොරව නිමාවට පත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=s1305015</link>
    <topic>සාන්ත මැතිව්මහ ගැටුමේ ජය ලබයි</topic>
    <author/>
    <content>දෙමටගොඩ සාන්ත ජෝන් හා සාන්ත මැතිව් විදුහල් අතර මුවර්ස් පිටියේ පැවැති 42 වැනි සීමිත ඕවර මහා ක්‍රිකට් තරගයෙන් ලකුණු 68ක ජයක් සාන්ත මැතිව් විදුහලට හිමි විය.සාන්ත මැතිව් විදුහල ඕවර 48කදී සියළු දෙනා දැවී ලකුණු 218ක් රැස් කළ අතර සාන්තජෝන් විදුහලට ලබා ගත හැකිවූයේ ඕවර 44කදී සියළු දෙනා දැවී ලකුණු 150ක් පමණි.තරගයේ වීරයා ලෙස සාන්ත මැතිව් පිලේ හර්ෂ දිලිප් ද, හොඳම පිතිකරු ලෙසින් සාන්තමැතිව් පිලේ ඇම්.අනුශ් කුමාර් ද, හොඳම පන්දු යවන්නා ලෙස සාන්ත ජෝන් පිලේ නිපුන ප්‍රමෝදය ද කුසලාන ලබා ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=s1305016</link>
    <topic>මරදාන සවාරියේ ශූරතාව ජීවන් ජයසිංහට</topic>
    <author/>
    <content>සුදුවැල්ල මරදාන ක්‍රීඩා සමාජයේ සංවිධානත්වයෙන් වයිකින් පාපැදි සමාජය මෙහෙයවූ විවෘත ස්ටෑන්ඩර්ඩ් පාපැදි සවාරිය ජයග්‍රහණය කිරීමට ජීවන් මන්ජුල ජයසිංහ සිල්වා සමත් විය.කිලෝ මීටර සියයක දුර ප්‍රමාණයක පැවැති මේ තරගය ජය ගැනීමට ජීවන් ජයසිංහ ට පැය 3ක් මිනිත්තු 27ක් හා තත්ත්පර 40ක කාලයක් ගත විය. සනත් සුසන්ත ජයසිංහ දෙවැනි ස්ථානයත්, අමල් සුරංග තෙවැනි ස්ථානයත් හිමිකර ගත්හ.තරගයේ ජයග්‍රාහකයාට මුදලින් රුපියල් ලක්ෂයක් පිරිනැමුනු අතර දෙවැනි ස්ථානය සඳහා රුපියල් පනස්දහසක්ද, තෙවැනි ස්ථානය සඳහා රුපියල් විසිපන්දහසක්ද පිරිනැමිනි. සිවුවැනි ස්ථානයේ සිට දස දෙනෙකුට වටිනා පාපැදි ප්‍රදානය කෙරිණි.ප්‍රවීණ පාපැදි විනිසුරු වසන්තා කහපොලආරච්චි මහත්මිය ප්‍රමුඛ විනිසුරු මඩුල්ලක් විසින් විනිශ්චය කෙරුණු මේ පාපැදි සවාරියේ පළමු දස දෙනා මෙසේය.1.ජීවන් ජයසිංහ. 2.සනත් ජයසිංහ. 3.අමල් සුරංග. 4.උපුල් සන්ජීව. 5.මදුශංක පෙරේරා. 6.ජානක හේමන්ත කුමාර. 7.එච්.ශාන්ත කුමාර. 8.ජයරු ඔළිඳ. 9.කේ.ආර්.කේ.රන්ජිත් සුරංග. 10.පී.ඒ.කේ.ඩිල්රුක්ෂ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=s1305017</link>
    <topic>පැසිපන්දු පුහුණුකරුට තහනමක්</topic>
    <author/>
    <content>ජාතික පැසිපන්දු කනිෂ්ඨ කාන්තා කණ්ඩායමේ පුහුණුකරු සිවශක්ති සෙල්වරාජා මහතාට වසර 2ක තහනමක් පැනවීමට ක්‍රීඩා අමාත්‍යාංශය පියවර ගෙන ඇත.මේ පුහුණුකරුගේ විනය විරෝධී හැසිරීම් සම්බන්ධව පැමිණිලි ගණනාවක් ලැබී තිබුණු අතර ඒ පිළිබඳව පරීක්ෂණයක්ද සිදු කෙරුණි.ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය කරන ලද පරීක්ෂණයකදී පුහුණුකරුගේ විනය විරෝධී හැසිරීම් තහවුරුවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=s1305018</link>
    <topic>බස්නාහිර-මධ්‍යම අවසන් තරගයට</topic>
    <author>නිරෝෂාන් ප්‍රියංකර</author>
    <content>උතුරු මැද පළාත් කණ්ඩායමට එරෙහිව ලකුණු 12ක ජයක් වාර්තා කළ බස්නාහිර පළාත් කණ්ඩායම සහ දකුණු පළාත් කණ්ඩායම කඩුලු 5කින් පරාජයට පත්කළ මධ්‍යම පළාත් කණ්ඩායම අන්තර් පළාත් කාන්තා විස්සයි 20 ක්‍රිකට් තරගාවලියේ අවසන් මහා තරගයට සුදුසුකම් ලබාගැනීමට සමත්වුහ.මුවර්ස් ක්‍රීඩා පිටියේ ඊයේ පැවැති පළමු අවසන් පුර්ව තරගයේදී උතුරු මැද පළාත් කණ්ඩායමට එරෙහිව විශිෂ්ට පන්දු යැවීමක නිතර වු සරිනා රවිකුමාර් කඩුලු 4ක් දවාලමින් බස්නාහිර පළාත් කණ්ඩායමට අනගි ජයක් අත්කර දුන්නේය.බස්නාහිර පළාත් කණ්ඩායම ඕවර 20 අවසානයේ කඩුලු 4කට ලකුණු 114ක් රැස්කළ අතර පිළිතුරු ඉනිම ක්‍රීඩා කළ උතුරු මැද පළාත් කණ්ඩායමට ඕවර 20තුළදී කඩුලු 9ක් දැවී ලබාගත හැකිවුයේ ලකුණු 102ක් පමණි. තරගාවලිය ආරම්භයේ සිටම ප්‍රසාද ලකුණු සටහනේ පෙරමුණ ගත් උතුරු මැද පළාත් කණ්ඩායම අවසන් පුර්ව වටයෙන් ඉවතට විසිවීම විශේෂ සිදුවීමකි.‍සුගන්ධිකාගෙන් කඩුලු ත්‍රිත්වයක්මේ අතර දෙවන අවසන් පුර්ව තරගයේදී මධ්‍යම පළාත් කණ්ඩායමේ සුගන්ධිකා කුමාරි විශිෂ්ට පන්දු යැවීම හේතුවෙන් කඩුලු 5ජයක් හිමිකර ගැනීමට මධ්‍යම පළාත් කණ්ඩායම සමත්විය. දකුණු පළාත් කණ්ඩායම ඕවර 19.1පන්දුවකදී ලකුණු 74කට දැවී ගියේය.14වැනි ඕවරයේ දෙවැනි පන්දුවට චතුරංගනී ගුණවර්ධන පස්වැනි කඩුල්ල ලෙස දැවී ගිය අතර තෙවැනි පන්දුවට උදේශිකා ප්‍රබෝධනී සහ සිවුවැනි පන්දුවට සවන්දිකා ප්‍රභාශිනි දැවී ගියේ සුගන්ධිකා කුමාරිට කඩුලු ත්‍රිත්වයක් හිමිකර දෙමිනි.ජයග්‍රාහී ඉලක්කය ඕවර 15.1කදී කඩුලු 5පමණක් දැවී සපුරාලීමට මධ්‍යම පළාත් කණ්ඩායම සමත්විය.බස්නාහිර සහ මධ්‍යම පළාත අතර අවසන් තරගය හෙට (2) එන්.සී.සී පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=s1305019</link>
    <topic>ඇමැති ඇස තියයි D.G පොල් අතු වියයි</topic>
    <author/>
    <content>ක්‍රීඩා අමාත්‍යාංශය සංවිධානය කළ අවුරුදු උත්සවය ටොරින්ටන් ක්‍රීඩාංගණයේදී ඊයේ පැවැත්වුණි. එහිදී ක්‍රීඩා ඇමැති මහින්දානන්ද අලුත්ගමගේ මහතා අලියාට ඇස් තැබීමේ තරගයට එක්ව සිටි අයුරු හා ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය පොලි අතුවිවීමේ තරගයට එක්ව සිටි අයුරු ඡායාරූවල දැක්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=s13050110</link>
    <topic>රත්නම්-සෝන්ඩර්ස් ගැටුම අද</topic>
    <author>ප්‍රින්ස් ගුණසේකර</author>
    <content>ෆීනික්ස් කුසලාන ආරාධිත පාපන්දු තරගාවලියේ අවසන් තරගයට සෝන්ඩර්ස් හා රත්නම් ක්‍රීඩා සමාජ සුදුසුකම් ලබා ගත්හ.මේ අවසන් තරගය අද පස්වරු 3.30ට කොළඹ සිටිලීග් ක්‍රීඩාංගණයේදී පැවැත්වේ. සෝන්ඩර්ස් පිලට ශ්‍රී ලංකා පාපන්දු නායක රෝහණ රුවන්තිලක හා ජාතික පිලට එක්ව සිටි දිමු හෙට්ටිආරච්චි, සුධාර මධුසංඛ, ඉසුරු පෙරේරා හා ‍ගෝල් කීපර් අසංක විරාජ් ක්‍රීඩා කරති.රත්නම් ක්‍රීඩා සමාජයට ජාතික පිලට එක්ව සිටි ඊ.බී.චන්න, එම්.එන්.එම්.ඉසෙදීන්, එස්.ශ්‍රීකාන්ත් හා බී.ශිවංක ක්‍රීඩා කරති.රත්නම්-සෝන්ඩර්ස් ක්‍රීඩා සමාජ හමුවු සෑම තරගයකදීම උණුසුම් ක්‍රීඩා විලාශයක් පෙන්නුම් කරන අතර නරඹන්නන් තුළද විශාල උනන්දුවක් පවතී.මේ තරගාවලියට මුල් පෙළේ ක්‍රීඩා සමාජ අටක්වන බ්ලූස්ටාර්, කොළඹ පාපන්දු ලීගය, ජාවාලේන්, නිගම්බු යුත්, නිව් යංග්ස්, රත්නම්, රිනවුන් හා සෝන්ඩර්ස් එක්ව සිටියහ.අර්ධ අවසන් වටයේදී සෝන්ඩර්ස්-රිනවුන් අතර තරගය 4-2ක් ලෙසද අවසන් පුර්ව තරගය සෝන්ඩර්ස්-ජාවාලේන් 4-3ක් ලෙසද සෝන්ඩර්ස් ජය වාර්තා කළේය.රත්නම් පිල අර්ධ අවසන් වටයේදී නිගම්බු යුත් 3-0කින් හා අවසන් පුර්ව තරගයේදී නිව් යංග්ස් 2-1කින් පරාජයට පත්කොට අවසන් තරගයට පිවිසියේය.  .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=f1305011</link>
    <topic>අභියෝග මැද කම්කරු පන්තිය පෙරටම යනවා</topic>
    <author>සාකච්ඡා කෙළේ උදිත ගුණවර්ධන</author>
    <content>කම්කරු දිනයේදී මෙරට කම්කරු ජනතාව ලබාගෙන ඇති ජයග්‍රහණ, කම්කරු ජනතාව ඉදිරියේ ඇති අභියෝග මොනවාද යන්න මෙන්ම කාලීන හා සමාජ කරුණු පිළිබඳ ඇමැති ගාමිණී ලොකුගේ මහතා සමඟ සිදුකළ සාකච්ඡාවකි මේ.* මෙවර මැයි දිනය වැඩ කරන ජනතාව වෙත බලපාන ආකාරය පිළිබඳ මූලික පැහැදිලි කිරීමක් කළ හැකිද?මෙවර කම්කරු ජනතාව සමරන්නේ නිදහස් කම්කරු දිනයක්. ඒ කම්කරු දිනය සැමරීමේදී මා දකින විශේෂත්වය වන්නේ කම්කරු ජනතාවට තම වෘත්තිය, තම රැකියාව නිසි විදිහට ඉෂ්ට කරගැනීමට අවශ්‍ය සමාජ වාතාවරණය ගොඩනැඟී තිබීමයි. එහෙත් මීට පෙර තිබූ තත්ත්වය වූයේ එය නොවෙයි. තමන්ගේ වෘත්තීය අයිතීන් දිනාගැනීමට තබා තම ජීවිතය පවා ආරක්‍ෂා කරගැනීම දුෂ්කර වී තිබුණේ.මේ විදිහේ තත්ත්වයක් තිබූ කම්කරු ව්‍යාපාරයට අලුත් පන්නරයක් ලැබුණේ් උදාවූ සාමකාමී වාතාවරණය සමඟයි. ඒ ගැන වැඩ කරන ජනතාව විශාල පැහැදීමකින් හා සතුටිනුයි ඉන්නේ. අපි නිතරම කල්පනා කළ යුත්තේ ඍණාත්මක පැත්ත පිළිබඳව නොවෙයි, ධනාත්මක පාර්ශ්වය ගැනත් අවධානය යොමුකළ යුතුයි. එසේ කිරීමෙන් පමණයි කම්කරුවාටත්, වැඩ කරන ජනතාවටත් යහපත් අනාගතයක් ඇතිකර ගත හැක්කේ.* එක්සත් ජනතා නිදහස් සන්ධාන ආණ්ඩුව කම්කරු අයිතීන් සුරක්‍ෂිත කිරීමට ගෙන ඇති පියවර ගැන පැහැදිලි කළ හැකිද?මීට කලකට පෙර කම්කරුවාට, වැඩ කරන ජනතාවට තම රැකියා පිළිබඳ සුරක්‍ෂිත භාවයක් තිබුණේ නැහැ. රැකියාවල තත්ත්වය දුෂ්කර අවධියකයි තිබුණේ. ඒත් අද තත්ත්වය ඒ වගේ නොවෙයි, රැකියාවල සුරක්‍ෂිතභාවය ඉතාමත් ඉහළ තත්ත්වයකයි තිබෙන්නේ. ඒ විදිහේ ස්ථාවර තත්ත්වයකට කම්කරු ජනතාවට, වැඩ කරන ජනතාවට අවශ්‍ය පසුබිම සකස් කළේ ජනාධිපති මහින්ද රාජපක්‍ෂ මහතා විසිනුයි.* ඒ ගැන වැඩිදුරටත් පැහැදිලි කිරීමක් කළ හැකිද?ජනාධිපතිතුමා බලයට පැමිණීමට පෙර මෙරට පුද්ගලිකරණය කියන දේ රාජ්‍ය මැදිහත්වීම මතයි ක්‍රියාත්මක වුණේ. එහි ප්‍රතිඵලය වුණේ වැඩ කරන ජනතාවගේ රැකියා සුරක්‍ෂිතභාවය සම්පූර්ණයෙන්ම වාගේ අහෝසිවන තැනකටයි කටයුතු යෙදී තිබුණේ. ඒ තත්ත්වය වෙනස් කළේ ජනාධිපතිතුමා විසින්ය කියන එක අතිශයෝක්තියක් නොවෙයි. ඒ නිසා මෙම කාර්යයේ විශාලම ගෞරවය හිමිවිය යුත්තේ ජනාධිපතිතුමාටයි.මෙපමණක් නොවේ, මෙරට බුද්ධිමත් තරුණ පරපුරටත්, උපාධිධාරීන්ටත් රජයේ රැකියා ලබා දුන්නේ මේ ආණ්ඩුව විසිනුයි. මෑත කාලීනව උපාධිධාරීන්ට රැකියා අවස්ථා හැටදහසක් ලබා දී තිබෙනවා. මෙතෙක් කල් උපාධිධාරියාට නිසි සැලකිල්ලක්, අවධානයක් යොමු කළේ නැහැ. ඒත් වර්තමාන ආණ්ඩුව උපාධිධාරීන්ට විශාල අවස්ථාවක් ලබා දී තිබෙනවා. එදා සමාජයට බරක්, ආණ්ඩුවට බරක් විදිහට සලකන ලද උපාධිධාරියා අද රටට වැඩදායි, රටට සේවයක් සලසන පිරිසක් බවට පත්කිරීමට පුළුවන් වෙලා තිබෙනවා.*  රැකියා විරහිත භාවය හා රැකියා ආශ්‍රිතව ඇතිවූ ගැටලු පිළිබඳව පසුගිය කාලයේදී විශාල සමාජ කතිකාවක් ඇති වී තිබුණා. ඒ තත්ත්වය අද වන විට කෙතෙක්දුරට වෙනස් වෙලා තිබෙනවාද?අද යුරෝපය ඇතුළු බටහිර කලාපයේ විරැකියාව විශාල ලෙස ඉහළ ගොස් තිබෙනවා. සමාගම් වැසී යාම ඇතුළු අර්බුදකාරී ගැටලු නිසා එම රටවල රැකියා අවස්ථා විශාල ලෙස අඩුවෙමින් තිබෙන්නේ. වෙනත් අන්දමකින් කීවොත් ඒ රටවල විරැකියා ප්‍රතිශතය ඉහළ යමින් තිබෙන්නේ. ඒත් අපේ රටේ තත්ත්වය ඊට හාත්පසින්ම වෙනස්. මෙහි විරැකියා තත්ත්වය වේගවත් ලෙස පහළ යමින් තිබෙනවා. එය යහපත් වර්ධනයක් ලෙස හඳුන්වා දෙන්න පුළුවන්. විරැකියාව පහළ යනවා කියන්නේ රටක සංවර්ධනය පිළිබඳ මූලික ලක්‍ෂණයක් විදිහට හඳුන්වා දෙන්න පුළුවන්.* ඔබ ඔවැනි අදහස් පළකළත් වැඩ කරන ජනතාව වෙත ආර්ථික පීඩා හා ඒ ආශ්‍රිත ගැටලු ඉස්මතු වී ඇතැයි විපක්‍ෂයත්, වෘත්තීය සමිතිත් චෝදනා එල්ල කරනවා. මේ ගැන කම්කරු විෂය භාර ඇමැතිවරයා විදිහට ඔබේ මතය මොන වගේද?ආර්ථික ගැටලු කියන කරුණු හැමදාටම අදාළ වන දෙයක් මිසක් එක් දවසකට, එක් යුගයකට සීමා වූ දෙයක් නොවෙයි. අපි පිළිගන්නවා අද යම්කිසි ආර්ථික අපහසුවක් තිබෙනවා. ඒත් ඒ ගැටලුවට විසැඳුම් මේ ආණ්ඩුවට එරෙහි වීම හෝ මේ ආණ්ඩුව පෙරළා දැමීම නොවෙයි, මේ වැඩපිළිවෙළ ආරක්‍ෂා කරන අතර අපහසුතා ජය ගැනීමටත්, අර්බුද ජය ගැනීමටත් කටයුතු කිරීමයි. ඒ හැර මේ විදිහේ ගැටලුවලදී ගැනීමට වෙනත් පියවරක් නැහැ.* අලුත්ම සටන් පාඨය වන විදුලි බිල ඉහළ යාම ගැන ඔබේ මතය මොන වගේද?විදුලි බිල පිළිබඳ කාරණයේදී විවිධ පාර්ශ්ව මගින් අදහස් පළවෙනවා. එහිදී විදුලි බිල වැඩිවීම ගැන කම්කරු ජනතාවටත් යම් ගැටලු සහගත තත්ත්වයක් ඇතිවෙන්න පුළුවන්. ඒ තත්ත්වය ජය ගැනීමට විදුලිබල මණ්ඩලය හා බලධාරීනුත් යම් අවධානයක් යොමුකළ යුතුයි, ඒ විදිහේ අවධානයකින් කටයුතු කිරීම මගින් මේ විදිහේ ගැටලු විසැඳීමට පුළුවන්කම ලැබෙනවා.* මෙරට කම්කරු ජනතාව වැඩ කරන පන්තිය දිගු ගමනක් ඇවිත් තිබෙනවා. මේ කම්කරු පන්තියේ අනාගතය ගැන ඔබේ අදහස මොන වගේද?අභියෝග මැද මෙරට කම්කරු පන්තිය විශාල ගමනක් පැමිණ තිබෙනවා. ඔවුන් විශාල අයිතිවාසිකම් ප්‍රමාණයක් දිනාගෙන තිබෙනවා. එය මෙරට කම්කරු පෙළ ලැබූ ජයග්‍රහණයක් විදිහට හඳුන්වන්න පුළුවන්.මේ ආණ්ඩුව වැඩ කරන ජනතාවගේ අයිතීන් විශාල ප්‍රමාණයක් ආරක්‍ෂා කර දී තිබෙනවා. අපට මතකයි මීට පෙර තිබූ ආණ්ඩු විසින් වැඩ කරන ජනතාව මර්දනය කළ විදිහ. අද මේ ආණ්ඩුව කම්කරු අයිතීන් ආරක්‍ෂා කරන අතර ඔවුන්ගේ ආර්ථික තත්ත්වය ඉහළ තැබීමටත් මේ ආණ්ඩුව කටයුතු කර තිබෙනවා. මේ සියල්ල එක්ව ගත් කළ අපේ රටේ වැඩ කරන පන්තියේ අනාගතය සුබදායකයි යන පණිවුඩය තමයි අපට ලබාදීමට පුළුවන්කම තිබෙන්නේ.* කම්කරු දිනය අයිති කම්කරුවාටයි. එහෙත් අද එය දේශපාලනඥයන්ගේ හා දේශපාලන පක්ෂවල දිනයක් බවට පත්ව තිබෙනවා. මේ ගැන ඔබේ අදහස පැහැදිළි කළ හැකිද?ඒ ගැන මා අදහස් පළකරන එක එතරම් සුදුසු නැහැ. ඒත් මගේ පුද්ගලික මතය නම් අද විවිධ දේශපාලන පක්ෂවලට බෙදී මේ දිනය සැමරුවත් සමස්තයක් විදිහට ගත්තාම මේ හැම දේශපාලන ව්‍යාපාරයක් තුළම කම්කරුවා නියෝජනය වෙනවා. මේ කම්කරු පන්තිය විවිධ මධ්‍යස්ථානවලට හා දේශපාලන පක්ෂවලට බැඳී කටයුතු කළත් ඔවුන් සියලු දෙනාම එකම පිරිසක් විදිහට තමයි හඳුන්වා දීමටත් සැලකීමටත් පුළුවන්කම තිබෙන්නෙ.*රටේ විශාල සංවර්ධනයක් දක්නට ඇතත් පීඩිත පන්තියටත් වැඩ කරන පන්තියටත් එම සංවර්ධනයේ ප්‍රතිලාභ ප්‍රතිඵලදායි ලෙස ලැබී නැතැයි විචාරකයන් මත පළකරනවා. මේ ගැන ඔබේ මතය පැහැදිළි කළ හැකිද?ඒ තර්කය ඉතාමත් අසාධාරණ හා වැරැදි තර්කයක්. ඒ නිසා මේ පදනම් රහිත තර්ක ගැන දිගු දුර කතා කිරීම සුදුසු දෙයක් නොවෙයි. මේ සංවර්ධන වැඩපිළිවෙළ මඟින් සමාජයේ ඉහළ සිට පහළටම විශාල ප්‍රතිලාභයක් ලැබී තිබෙනවා. ඒ දේ කවුරුත් මොනවා කීවත් සඟවන්න පුළුවන් දෙයක් නොවෙයි. මාර්ගයක් හැදුවාම ජල යෝජනා ක්‍රමයක් හැදුවාම එහි ප්‍රතිලාභ මුළු සමාජ පද්ධතියටම ලැබෙනවා. වරායක්, ගුවන් තොටුපොළක් වුණත් එහෙමයි. මේවාගේ සමස්ත වාසිය එක් කණ්ඩායමකට එක් පිරිසකට ලැබෙන්නේ නැහැ. මුළු රටටමයි ලැබෙන්නේ. සමස්ත ජනතාවටමයි ලැබෙන්නේ. මේ ප්‍රශ්නය ගැන මගේ අදහස එයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=f1305012</link>
    <topic>කම්කරු දුක හැඳිනූ අභීත නායකත්වය</topic>
    <author/>
    <content>සමස්ත ලෝකවාසී වැඩකරන ජනතාව ඉතාමත් අභිමානයෙන් යුතුව, සහෝදරත්වයෙන් එකට වෙලී සමරන, ලෝක කම්කරු ඉතිහාසයේ සුවිශේෂීම දිනය වන්නේ මැයි 01 වැනිදාය. මුල් යුගයේ තිබු ගෝත්‍රික සමාජ ක්‍රමය විකාශනය වී සංවිධානාත්මක සමාජ ක්‍රමයක් වෙත පරිවර්තනය වීමත් සමඟ, මානව සමාජය විවිධ අවශ්‍යතා හඳුනාගෙන ක්‍රමයෙන් ඒකරාශී වන්නට විය. වැඩවසම් සමාජ ක්‍රමයක් බිහිවන්නේ එහි ප්‍රතිඵලයක් ලෙසිනි. වැඩවසම් යුගයේදී එක් පුද්ගලයෙක් වටා සම්පත් ඒකරාශී වූවා මෙන් ම, මිනිසුන් දහස් ගණනක් සේවයට යොදවා ගැනුණි.ප්‍රවේණිදාස ක්‍රමයේ මේ ඇතැම් ලක්ෂණ සහිතවම ඊළඟට එළැඹියේ ධනවාදී සමාජ ක්‍රමයයි. ධනවාදී ක්‍රමයේ ද පුද්ගලයකු හෝ පුද්ගලයන් සුළු පිරිසක් වටා සම්පත් ඒකරාශී විය. ධනවාදී සමාජ ක්‍රමය ප්‍රථමයෙන්ම බිහිවන්නේ බ්‍රිතාන්‍ය තුළය. ධනවාදී අර්ථ ක්‍රමයට විරුද්ධ වූ ඇතැම් යුරෝපීය ජාතිකයන් සයුර තරණය කරමින් වෙනත් ගොඩබිම් සොයා ගිය අතර, ඒ අනුව ඔවුන්ට හමු වූ සුවිශේෂී ස්ථානයක් වූයේ අමෙරිකානු මහාද්වීපයයි.ඒ වනවිට අමෙරිකාවේ මිනිස් වාසය එතරම් දියුණු වී නොතිබුණි. අමෙරිකානු මිනිසුන් කෙරෙන් ප්‍රාථමික මානව ලක්ෂණ පිලිබිඹු වූ අතර, ඉන් නිසි ප්‍රයෝජන ගැනීමට සිතූ ගිනි අවි තාක්ෂණයෙන් හා ශිල්පීය දක්ෂතාවලින් සන්නද්ධව සිටි යුරෝපීයයන්, අමෙරිකානු භූමියේ බලය ව්‍යාප්ත කළහ. අමෙරිකානු භූමියේ සරු පස මෙන් ම, විවිධ සම්පත් බහුලව තිබීම එයට ප්‍රධාන හේතුවක් විය.මෙලෙස යුරෝපයෙන් පැමිණි ජනතාව සිය කාර්මික ඥානය යොදවා අමෙරිකාව තුළ කර්මාන්තශාලා ස්ථාපිත කළහ. මේ කර්මාන්තශාලා තුළ සේවය කළ මිනිසුන් සම්බන්ධව විශේෂ විධිවිධාන තිබුණේ නැත. කර්මාන්තශාලා හිමියන් සිය අභිමතය පරිදි කම්කරුවාගේ ශ්‍රමය සූරාකන්නට විය. දිනයේ පැය විසිහතරෙන් පැය 12ක්, 16ක් පමණ සේවකයන්ට කම්හල තුළ සේවය කරන්නට සිදු විය.ඇතැම් විට සතියකට දින හයක් හෝ සතියේ දින හතම කර්මාන්තශාලාවල සේවය සඳහා කම්කරුවන් යොදවා ගන්නට හාම්පුතුන් ක්‍රියා කළහ. ප්‍රවේණිදාස ක්‍රමයට වඩා ධනවාදී ක්‍රමයේ යම් සහනශීලී බවක් තිබුණ ද, කර්මාන්තශාලා සේවකයන් ගත කළේ ඉතා පීඩාකාරී ජීවිතයකි. මෙලෙස තමන්ට දැඩි නීතිරීති පණවමින් තම සේවය සූරාකන ධනපති පන්තියට එරෙහිව, කම්කරු ජනතාව සංවිධානගත වූයේ එහි ප්‍රතිඵලයක් ලෙසිනි.මැයි දින සැමරුමධනවාදී සූරාකෑමට එරෙහි පළමු වෙඩිමුරය, අමෙරිකාවේ චිකාගෝ නුවර කම්හල් තුළ සේවය කළ කම්කරුවන් විසින් එල්ල කළේය. ඒ අනුව 1886 දී කම්කරුවන් සිය අයිතිවාසිකම් පිළිබඳ කතා කරමින් මහා වැඩ වර්ජනයක් ඇරැඹීය. එදා කම්කරුවන්ගේ මූලික ම, ප්‍රබල ඉල්ලීම වූයේ දිනක සේවා කාලය පැය 8 කට සීමා කිරීමයි. මේ වැඩ වර්ජනය මුළුමහත් ලෝක කම්කරු ජනතාවටම බලපෑ ඉතා තීරණාත්මක හා ඓතිහාසික සිදුවීමක් විය. චිකාගෝ නුවර වැඩ වර්ජනය කොට ඉල්ලීම් දිනාගත් දිනය පසුකලෙක ලෝක කම්කරු දිනය ලෙස සම්මත විය. ඒ අනුව අද වනවිට ධනවාදය ක්‍රියාත්මක වන රටවල මෙන් ම, සමාජවාදී අර්ථක්‍රම ක්‍රියාත්මක වන රටවලද, එක ලෙස මැයි දින සමරනු ලබයි.මැයි 01 වැනි දිනය ජාත්‍යන්තර කම්කරු දිනය ලෙස ලෝක ප්‍රජාව සම්මත කර ගත්තේ 1889 ප්‍රංශ විප්ලවයේ ශත සංවත්සරය සමරන අවස්ථාවේදීය. චිකාගෝ වැඩ වර්ජනයේදී කම්කරුවන්ට ප්‍රහාර එල්ල විය. වෙඩි වැදුණු කම්කරුවන්ගේ සිරුරින් ගලා ගිය රුධිරයෙන් ඔවුන්ගේ ඇඳුම් රත්පැහැ විය. එය සිහිගන්වමින් අදටත් මැයි දිනයේදී බොහෝ දෙනා රතු පැහැති ඇඳුමින් සැරැසෙති.මැයි දින උළෙලක් ශ්‍රී ලංකාවේ පළමු වරට පැවැත්වූයේ 1933 වසරේදීය. ඒ කම්කරු නායක ඒ. ඊ. ගුණසිංහයන්ගේ මූලිකත්වයෙනි. එදා සිට ශ්‍රී ලංකාවේ ඇරැඹි කම්කරු ව්‍යාපාරය, පැය අටේ සේවා දිනයක් ලබා ගැනීම, සමාන රාජකාරිවලට සමාන වැටුපක් ලබා ගැනීම ඇතුළු තවත් වෘත්තීය ගැටලු රාශියකට විසැඳුම් ඉල්ලා දීර්ඝ කාලයක් පුරා පැවැති එකක් විය. දොස්තර ඇස්. ඒ. වික්‍රමසිංහ, උඩුකැන්දවල සිරිසරණංකර හිමි, පිලිප් ගුණවර්ධන, ඇන්. ඇම්. පෙරේරා, කොල්වින් ආර් ද සිල්වා, පීටර් කෙනමන්, ඇම්. ජී. මෙන්ඩිස්, ජී. ජී. විලියම් සහ ඇල්. ඩබ්ලිව්. පණ්ඩිත යන වාමාංශික කම්කරු නායකයෝ ඒ සඳහා පෙරමුණ ගෙන කටයුතු කළහ. මේ සටනේ ප්‍රතිඵලයක් ලෙස 1956 වසරේදී පැය අටක වැඩ දිනයක් ප්‍රකාශයට පත් කළ අතර මැයි 1 වැනි දිනය නිවාඩු දිනයක් ලෙස ද ප්‍රකාශයට පත් කළේය. 1886 වසරෙන් ඇරැඹි මැයි දින උළෙලේ අද අප සමරන්නේ 127 වැනි සැමරුම් උත්සවයයි.ශ්‍රී ලාංකේය වැඩ කරන ජනතාවට අද උදාවී ඇත්තේ ඉතාමත්ම ස්වර්ණමය යුගයකි. මන්ද ඒ ජනතා දුක දන්නා, ජන හදවත හඳුනාගත් සැබෑ නායකයෙක් අද ජනාධිපති ධුරයට පත්ව සිටින බැවිනි.මෙරට පහළ වූ ශ්‍රේෂ්ඨ කම්කරු නායකයන් අතර ජනාධිපති මහින්ද රාජපක්ෂ ද ඉතා ශ්‍රේෂ්ඨ චරිතයකි. ඒ එතුමා සැබෑ ලෙසම සාමාන්‍ය ජනතාවගේ සිතුම් පැතුම් මනාව වටහාගෙන සිටින නිසාය.1994 වසරේදී පොදුජන එක්සත් පෙරමුණු රජයේ කම්කරු ඇමැති ධුරය භාරගනිමින් එතුමා මෙරට සමස්ත වැඩකරන ජනතාව වෙනුවෙන් සේවයට කැපවුණු අතර, කම්කරු ඇමැති ධුරය දැරූ කෙටි කාලය තුළ කම්කරු ජනතාවගේ සුබසිද්ධිය උදෙසා විශාල සේවයක් ඉටු කළේය.එපමණක් නොව, ජනාධිපති ධුරයට පත්වීමෙන් පසුව ද එතුමා කම්කරුවන් අමතක කළේ නැත. පසුගිය වසර ගණනාවක් පුරා රට තුළ දැවැන්ත යුද්ධයක් පැවතියදීත්, මෙරට සමස්ත වැඩකරන ජනතාව උදෙසා ඔවුන්ගේ සුබසිද්ධිය වෙනුවෙන් කරන කිසිදු වැඩපිළිවෙළක් අතපසු වීමට නොදී, ඒවා ඉදිරියට ගෙන යාමට ක්‍රියා කළේය. ඒ අනුව සමස්ත වැඩකරන ජනතාවගේ ආර්ථිකය යහපත් මට්ටමක පවත්වාගෙන යමින්, ඒ ඔස්සේ රටේ සංවර්ධන කටයුතු පෙරට ගෙන යාමට එතුමා අප්‍රමාණ මෙහෙයක් ඉටුකළේය.කාලයක් පුරා මෙරට දැවෙන ප්‍රශ්නයක්ව පැවැති විරැකියාවට ස්ථිර විසැඳුමක් ලැබුණේ මහින්ද රාජපක්ෂ යුගයේ බව කාටත් නොරහසකි. ජනාධිපති ධුරයේ වැඩ ආරම්භ කරත්ම එතුමා මෙරට විරැකියාවට තිත තබමින් ලක්ෂ සංඛ්‍යාත පිරිසකට රැකියා අවස්ථා විවරකර දුන්නේය. නියමිත සේවක පිරිස් නොමැතිව බොහෝ රාජ්‍ය ආයතන සහ සංස්ථාවල සේවා කටයුතු අඩපණව පැවැතියදී, නව සේවක බඳවා ගැනීම් මඟින් යහපත් රාජ්‍ය සේවයක් රටේ ජනතාවට ලබාදීමට ද ක්‍රියා කළේය.ඊට අමතරව රට පුරා දැවැන්ත සංවර්ධන සංග්‍රාමයක් ඇති කොට එමඟින් රටේ සියලූම ජනතාවගේ ශ්‍රම දායකත්වය රටේ සංවර්ධනයට යොදා ගැනීමේ ක්‍රමවේදයක් ආරම්භ කළේය. ඒ අනුව නව ආදායම් ක්‍රම බිහි වී, මෙරට වැඩකරන ජනතාව අද යහපත් ජීවිත ගත කරති. විශේෂයෙන් ම යුද්ධය හේතුවෙන් සියලු කටයුතු අඩපණව තිබූ උතුරු-නැඟෙනහිර සංවර්ධන කටයුතු ආරම්භ කිරීමත් සමඟ, ඒ ප්‍රදේශවල ජනතාවට විශාල වශයෙන් නව රැකියා අවස්ථා උදාවුණි. මෙලෙස විශාල රැකියා අවස්ථා ප්‍රමාණයක් අලුතින් නිර්මාණය වීම නිසා , වැඩකරන ජනතාවට සාධාරණ වැටුපක් ලබාගෙන සිය ආදායම් තත්ත්වය වර්ධනය කරගැනීමට හැකි විය.විශේෂයෙන් රාජ්‍ය සේවකයන් ඉතා හොඳ වැටුප් තලයක රඳවා තබා එතුමා බලයට පත් වූ පසු ඉදිරිපත් කළ සෑම අය වැය යෝජනාවලියකදීම රජයට දැරිය හැකි ප්‍රමාණයේ වැටුප් වැඩිවීම් ජනතාවට ලබා දුන්නේය. තවද රාජ්‍ය සේවකයන්ගේ නිවාස අවශ්‍යතා, දරුවන්ගේ අවශ්‍යතා සහ ඔවුන්ගේ සමාජ සුබසාධන කටයුතු වෙනුවෙන් නොයෙක් ආකාරයේ ණය යෝජනා ක්‍රම ඇති කර, ඒ ඔස්සේ ඔවුන්ගේ අවශ්‍යතාවලට සහයෝගය දැක්විය.රටේ සංවර්ධන ක්‍රියාවලිය නව දිශාවකට යොමු කරමින්, නව වරාය, නව ගුවන්තොටුපොළ, ගුවන් පාලම්, අධිවේගී මාර්ග ආදී දැවැන්ත ව්‍යාපෘති ඉදිකෙරුණේ ජනාධිපති මහින්ද රාජපක්ෂ මහතාගේ නායකත්වය යටතේ ය. මේ නව සංවර්ධන ව්‍යාපෘති නිසා කම්කරු ජනතාවට නව තාක්ෂණික දැනුම සහ ඉහළ අධ්‍යාපනයකට යොමුවීමට පවා අවස්ථාව උදාවුණි. ඒ අනුව මෙරට සමස්ත කම්කරු ජනතාවගේ කාර්යක්ෂමතාව ඉහළ නංවා ගැනීමටත්, ඔවුන්ගේ බුද්ධි මට්ටම ඉහළ තලයකට ගෙන ඒමටත් ලැබීම ඉතා අගය කළ යුතුය. මේ ආකාරයට අද රටේ සෑම ක්ෂේත්‍රයකම දැවැන්ත සංවර්ධනයක් සිදුව තිබේ.මෙරට ඉතා දිළිඳු සමාජ තලයක, අඩු වැටුප් මට්ටමක සිටි වතු කම්කරු ජනතාවගේ අනාගතය යහපත් කිරීමේ ඉතා භාරදූර කාර්යයටද ජනාධිපතිතුමා ප්‍රමුඛ වත්මන් රජය උරදී සිටී. ඒ අනුව අද වතු කම්කරු ජනතාවගේ වැටුප් ප්‍රමාණය ඉහළ නංවා තිබේ. ඔවුන්ගේ ජීවන තත්ත්වය උසස් කිරීම සඳහා ලැයිම් කාමර නිවාස වෙනුවට නව නිවාස ඉදිකර දී තිබේ. එම ජනතාවගේ දරුවන් උදෙසා පාසල් ඇති කර නිසි අධ්‍යාපනයක් ලබාදී, එම දරුවන් නිසි ලෙස සමාජගත කිරීමට ද රජය කටයුතු කර ඇත.බිඳ වැටී තිබූ රාජ්‍ය සේවය ශක්තිමත් කෙරුණේ, මහින්ද රාජපක්ෂ මහතා ජනාධිපති ධුරයට පත්වීමෙන් අනතුරුවය. විශේෂයෙන් පෞද්ගලික අංශයට මෙන් ම, රජයේ සේවකයන්ට ද නොයෙක් වරප්‍රසාද ලබාදීමට රජය ක්‍රියාකර තිබේ. සහනදායි ක්‍රම යටතේ ණය ලබාදීම, වැටුප් විෂමතා ඉවත් කිරීම, රක්ෂණ ක්‍රම හඳුන්වා දීම, උත්සව අත්තිකාරම් ලබාදීම උසස් අධ්‍යාපන කටයුතු සඳහා අවස්ථා ලබාදීම මෙන්ම, සේවකයන්ගේ සුබසාධනය වෙනුවෙන් නව නීතිරීති ඇති කිරීම හා ජීවන වියදම් දීමනා ලබාදීම වැනි සේවා රැසක් ඉටුකර විශේෂයෙන්ම අභිමානයෙන් යුතුව රැකියාව කරගෙන යාම සඳහා ආයතනික වටපිටාව සකස් කිරීමට ද රජය පියවරගෙන ඇත.පසුගිය කාලය තුළ උද්ඝෝෂණ, වැඩ වර්ජන ආදිය පැවැතියේ ඉතාමත් අතලොස්සකි. රජය, ජනතා අවශ්‍යතා හඳුනා ගනිමින් විශේෂයෙන් කම්කරු ජනතාවට නිරන්තරයෙන් ඇහුම්කන්දීම නිසා, වැඩ වර්ජන, උද්ඝෝෂණවලට යාමේ අවශ්‍යතාවක් කම්කරුවන්ට ඇති නොවුණි.නිදහස් වාතාවරණයතිස් වසරකට අධික කාලයක් මෙරට ජනතාව යුද්ධය නිසා බොහෝ පීඩා විඳි බව අපට තවමත් අමතක නැත. එදා බොහෝ දෙනා රැකියාවන්ට පැමිණියේ මර බියෙනි. ඒවගේම එදා ඇතැම් දෙනා මරබිය නිසා රැකියාවලින් ඉවත් වී, නිවෙසට වී සිටියේය. එහෙත් අද ජනතාව නිදහසේ තම රාජකාරි කටයුතුවල නිරත වෙති. ජනතාවට නිදහසේ පාරේ බැස යාමට හැකි වාතාවරණයක් උදාකර දුන්නේ ජනාධිපති මහින්ද රාජපක්ෂ මහතාය.මහින්ද චින්තන ප්‍රතිපත්තියට අනුව ශ්‍රී ලංකාව ආසියාවේ ආශ්චර්ය බවට පත්කිරීම සඳහා යෝධ සංවර්ධන සැලැස්මක් මේ වනවිට ක්‍රියාත්මකය. එම ඉලක්කය කරා යාමේදී අපට විවිධ දුෂ්කරතාවලට මුහුණදෙන්නට සිදුවනු ඇත. අද පවතින ආර්ථික තත්ත්වය ඇතැම්විට දරා ගැනීමට අපහසු වන්නට පුළුවන. එහෙත් අනාගතය අපට පැහැදිලිය. අනාගතය යහපත් කරගන්නට නම් අපි සියලුදෙනාම යම්කිසි ආකාරයක කැපකිරීමක් කළ යුතුය. එය සියලු වැඩකරන ජනතාව ද සිහි තබා ගන්නේ නම් වඩාත් යහපත් වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=f1305013</link>
    <topic>රට වනසන කුමන්ත්‍රණ පැරැදවීමට පෙළ ගැසෙමු</topic>
    <author>සටහන සමදරා ජයසිංහ</author>
    <content>තම ජීවිතයෙන් වසර 60ක් පුරා කම්කරු ජනතාවගේ අයිතීන් රැක දීමට කාලය කැප කළ ඔහු, අරගල, අභියෝග හමුවේ නොසැලී, කම්කරු ජනතාව සමඟ අත්වැල් බැඳගෙන, පෙරටම ගිය කම්කරු නායකයෙකි. “රට නගන මැයි රැළිය” යන්න තේමා කර ගනිමින් මෙවර පවත්වන 127 වැනි මැයි දින සැමරුම පිළිබඳ හා වත්මන් දේශපාලන නායකත්වය රටේ වැඩකරන ජනතාවගේ උන්නතිය වෙනුවෙන් කරනා කාර්යභාරය පිළිබඳ, බස්නාහිර පළාත් ආණ්ඩුකාර , වෘත්තීය සමිති ඒකාබද්ධ බල මණ්ඩලයේ කැදවුම්කරු අලවි මවුලානා මහතා සමඟ කළ කතා බහකි මේ.ලොව පුරා විසිරි සිටින සුවහසක් වැඩ කරන ජනතාව අභිමානයෙන් යුතුව, අද මැයි දිනය සමරනු ලබයි. 1984 දී ලෝකයේ ධනවාදී රට වන අමෙරිකාවේ චිකාගෝ නුවර දී පැය 08 ක සේවා මුරයක් ඉල්ලා කම්කරු ජනතාව තම රුධිරය පූජා කළේ අද වැනි දිනක යි. මෙය වැඩ කරන ජනතාවගේ දිනය ලෙස සැලකෙන්නේ ද, අතීතයේ දී ලේ, කඳුළු හෙලා කම්කරු ජනතාව ගේ අයිතිය සුරක්ෂිත කර දුන් අය මෙන් ම, එදා දිවි පුදා ලබා ගත්පරම අයිතියේ හිමිකාරිත්වයේ අග්‍රඵල අද ජනතාව භුක්ති විඳින බැවිනි.වර්තමානය වන විට කම්කරු දිනය සැමරීමට එක් නොවන පක්ෂයක් නැති තරම් ය. ජාති, ආගම්, කුල, පක්ෂ, පාට වැනි පටු පරමාර්ථවලින් තොරව, සකල ලෝකවාසී ජනතාවම අද වන විට මේ උදෙසා පෙළ ගැසී සිටී. කොමියුනිස්ට්වාදීන් සහ වාමාංශික අදහස් දැරු අය වගේම, ඔවුන්ගේ නායකත්වය ලැබූ වෘත්තීය සමිති එදා මැයි දිනය සැමරීමට එක් වුවත්, අද වන විට එය වෙනස් වී ඇත. කම්කරු දිනය සැමරීමට අද පෙළ ගැසෙන්නේ කම්කරු ජනතාව නොව, ශිෂ්‍යයන්, තරුණයන්, හා කාන්තාවන් වැනි විවිධ පුද්ගලයන් ය. මේ අනුව බලන කල ජාත්‍යන්තර කම්කරු දිනය යනු ජාත්‍යන්තර වැදගත් කමක් ඇති දිනයක් මෙන් ම, ජාතික වැදගත්කමක් ඇති දිනයකි.එදා අප වෙනුවෙන් දිවි පරදුවට තබා හඬ නැගූ කම්කරු ජනතාව නිසා, ශ්‍රී ලාංකේය කම්කරු ජනතාවට, අද බොහෝ අයිතීන් දිනා ගැනීමට හැකිව තිබේ. තම දිවි පරදුවට තබා සටන් කිරීමේ ප්‍රතිඵලයක් ලෙස, අපට පැය අටක වැඩ දිනයක් මෙන්ම, 1957 දී කම්කරු දිනය රජයේ සහ පුද්ගලික අංශයේ වැඩ කරන ජනතාව ගේ නිවාඩු දිනයක් බවට පත් කර ගැනීමට ද හැකි විය. ශ්‍රී ලංකාවේ කම්කරු අයිතිවාසිකම් වෙනුවෙන් මුල් කාලීනව සටන් කළ දොස්තර ඇස්. ඒ. වික්‍රමසිංහ, ඇන්. ඇම්. පෙරේරා, පීටර් කෙනමන්, පිලිප් ගුණවර්ධන, කොල්වින් ආර්. ද සිල්වා, ඇම්. ජී. මෙන්ඩිස් වැනි නායකයන් ගේ් මඟ පෙන්වීම නිසා, කම්කරු ජනතාවට බොහෝ සෙයින් සෙත සැලසුණි.එහෙත්, පසුකාලීනව එජාප පාලන සමයේ දී අභාග්‍ය සම්පන්න තත්ත්වයකට මුහුණ දීමට කම්කරු ජනතාවට සිදු විය. කම්කරු අයිතීන් කප්පාදු කර, මැයි දිනයේ දී පවා කම්කරුවන්ට පහර දී, ඔවුන්ට කෲර වධ හිංසා පමුණුවා කම්කරු හඬ නිහඬ කිරීමට පමණක් නොව, ඔවුන් මරණයට පත්කිරීමට ද එදා ඔවුන් ක්‍රියා කළේය. එය සැබවින්ම කනගාටුවට කරුණකි. අද එජාපයට අතීතය අමතක ය. මේ වන විට ඔවුන් නොයෙකුත් කටකථා පතුරවමින්, විවේචන කරමින්, පටු දේශපාලන අරමුණු ඉටු කර ගැනීමට උත්සහ කරමින් සිටී. එය සැබවින්ම විහිළුවට කරුණකි.රජයේ ආයතන පෞද්ගලීකරණය කර, කම්කරුවා අකර්මන්‍ය කළ, මානව හිමිකම් උල්ලංඝනය කරමින් ගෙන ගිය ඒ කෲර අතීතය, අද වන විට අවසන් කිරීමට වත්මන් ජනාධිපති මහින්ද රාජපක්ෂ මහතා පියවර ගෙන තිබේ. එදා කම්කරු අයිතින් රැක දීමේ හුරු පුරුද්ද එතුමාගෙන් ගිලිහි නැත. ඒ අනුව, වැඩ බිමට, ගොවි බිමට රජයේ අවධානය යොමු වී තිබේ. රට සමෘද්ධිය කරා වේගයෙන් ළඟා වි ඇත. ආර්ථික සංවර්ධන අමාත්‍යාංශය හරහා දිවි නැඟුම වැඩපිළිවෙළ මගින් ජනතා සිතුම් පැතුම් සුරක්ෂිත කර දීමට, විශේෂයෙන්ම පදික වෙළෙඳාම ක්‍රමවත් බවක් ඇති කිරීමට රජය එක එල්ලේම මැදිහත්ව ඇත.30 වසරක් පුරා මෙරට වෙලාගෙන සිටි කුරිරු යුද්ධයෙන් රට මුදා ගෙන, නිවහල් දේශයක් අපට උරුම කර දීමෙන්, අප සැමට බියෙන් සැකෙන් තොරව කම්කරු දින පෙළපාළි යාමටත්, රැස්වීම් පැවැත්වීමටත් හැකියාව ලැබී තිබේ. ඒ මගින් ජනපතිතුමන් අපගේ සැබෑ අයිතීන්, අපට අත්කර දී ඇත. එසේම ජීවත් වීමේ අයිතිය පවා අහිමිව සිටි උතුරේ හා නැඟෙනහිර ජනතාවට, නිදහසේ මැයි දිනය සැමරීමේ අයිතිය වර්තමානයේ දී උදාවී තිබීම කෙතරම් ආශ්චර්යයක් ද?වර්තමානයේ දී අප රට යොමුව ඇත්තේ නිවැරැදි තිරසාර සංවර්ධන මාවතකට ය. මේ නිසා ගම, නගරය යන බේදයකින් තොරව, සමෘද්ධිය කරා රට වේගයෙන් ළඟා වී ඇත. වෘත්තීය සුරක්ෂිතතාව, සෞඛ්‍ය හා සුබසාධන වෙනුවෙන් අවශ්‍ය රෙගුලාසි සම්පාදනය වී ඇත. ඒ අනුව රාජ්‍ය නායකයා ලෙස ජනාධිපති මහින්ද රාජපක්ෂ මැතිතුමා සියලු ජනතාව සමඟ එක්වී පෙරට යාමට කටයුතු කිරීම, වැඩ කරන ජනතාව ලබා ඇති විශාල ජයග්‍රහණයකි.යුද ජයග්‍රහණ හා කඩිනම් සංවර්ධන ක්‍රියාදාමය හමුවේ, මවු බිමට එරෙහිව දෙස් - විදෙස් කුමන්ත්‍රණ හා ජාති, ආගම් කුල, පක්ෂ, පාට වැනි පටු පරමාර්ථ පෙරදැරිව, කටකතා පතුරවමින් ලක් ජනතාව බේද භින්න කිරීමට, කොටි නඩය සමඟ දේශප්‍රේමී බව කරපින්නා ගත් ඊනියා බඩගෝස්තර වාදී දේශපාලන නායකයන් රට වටා යාමට පටන් ගෙන ඇත. රටත්, වැඩ කරන ජනතාවත් අගාධයට ඇද දමන කුමන්ත්‍රණ සහමුලින්ම ප්‍රතික්ෂේප කර, රට ආර්ථික වශයෙන් ශක්තිමත් කිරීමට අප සියලු දෙනා සහෝදරත්වයෙන් පෙළ ගැසිය යුතුය.සියලු බාධක හා අභියෝග ජය ගනිමින්, රට ගොඩනැඟීමේ භාරදූර කාර්ය වත්මන් රජය විසින් ඉටු කරමින් සිටී. ඒ නිසා අප සැම, සඟ, වෙද, ගුරු, ගොවි, කම්කරු යන පංච මහා බලවේග ඉස්මතු කළ දර්ශනය ඔස්සේ පෙරට යමින්, අපගේ අයිතීන් දිනා ගැනීමට කටයුතු කරනවා සේම, රට වෙනුවෙන් තම යුතුකම් ද ඉටු කිරීමට ක්‍රියා කළ යුතුය. ලෝක කම්කරු ජනතාව, තම අයිතිවාසිකම් දිනා ගනිමින් ඉදිරියට යමින් සිටිනා යුගයක, ශ්‍රී ලංකාවට එල්ල වන ආර්ථික අර්බුදවලදී නොසැලී, රටේ සංවර්ධන ක්‍රියාවලියට සහය ලබා දිය යුතු කාලය දැන් එළැඹ ඇත. අප අද භාර ගන්නා අභියෝග, විදෙස් කුමන්ත්‍රණ හා බලවේගවලට යට නොවී, රට වෙනුවෙන් එකා මෙන් නැඟී සිටීමෙන් අප සියලු දෙනාගේම මතු අනාගතය යහපත් වනු ඇත. අද අප හෙලනා දහඩිය තව නොබෝ දිනකින් මුතු කැට වනු ඇත. එතෙක් අප මඳක් ඉවසමු.ආරවුල් විසඳා ගැනීමට අරගල කිරීම වෙනුවට ජනතාවගේ ගැටලු දෙස මානුෂිය හා සංවේදීව බැලිය යුතුව ඇත. ඒවාට විසඳුම් ලබා දෙන නායකයකු අපට හිමිවී ඇත. ඒ නිසා අප සැම නොසැලී පෙරට යා යුතුය.ශ්‍රී ලාංකේය වැඩ කරන ජනතාව වන අප, එකම ධජයක් යටතේ පිහිටුවා ගත් රජය ආරක්ෂා කර ගැනීමට නොසැලී ක්‍රියා කළ යුතුව ඇත. ඉදිරියේ දී එල්ලවීමට තිබෙන අභියෝග ජය ගනිමින්, තම ඉල්ලීම් සාකච්ඡා මඟින් විසඳා ගැනීමට, ලබා දී තිබෙන නිදහස අප ආරක්ෂා කර ගත යුතුය. ඒ අනුව ඉදිරියටම ගමන් කරන අතරම, නිදහසේ ජීවත්වීමේ අයිතිය ලබා දුන් රජය සමඟ ජාතික සමඟිය ගොඩනගා ගනිමින්, ඉදිරියට ගමන් කිරීමට, මේ මැයි දිනයේ දී අදිටන් කර ගමු..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=f1305014</link>
    <topic>දිවි පුදා දිනා ගත් ලෝක කම්කරු දිනය</topic>
    <author>ඉරේෂා ලක්මාලි පතිරණ</author>
    <content>සකල ලෝකවාසී කම්කරු ජනතාවගේ අහිංසක නිදහස් අයිතීන් වෙනුවෙන් කෑමොර දුන් අඬහැරයේ ස්මරණීය සැමරුම ලෝක මැයි දිනයයි. එදා කම්කරු නායකයන් වෙඩි උණ්ඩයට ළය පුදමින්, ලේ පුදා රැකගත් කම්කරු අයිතීන් නොවන්නට , කම්කරු ජනයා අදත් පීඩිත පන්තියේ උන්මතකයන් වනු ඇත. එකී කම්කරු නිදහස අත්කර ගැනීමේ අභීත වෑයමේ ඇරැඹුම බොහෝ දුර අතීතයකට දිවයයි.අතීතයේ වහලුන් තලා පෙළා වැඩ ගත් වහල් යුගය අවසන් වීමත් සමඟ, සමාජය කෙමෙන් තාක්ෂණික දියුණුව වෙත පා තැබීය. ඒ සමඟ අපරිමිත කාර්යයේ යෙදුණු වහල් මිනිසා වෙනුවට, වැටුප් ලබන කම්කරුවා ආදේශ විය. එහෙත් වහලුන්ගේ හා වැටුල් ලබන කම්කරුවන්ගේ කාර්ය අතර විශාල වෙනසක් පැවතියේ නැත. හාම්පුතුන්ගේ කුරිරු වදහිංසනයන්ට ලක්වෙමින්, දිනකට පැය 12 ක ඉතා වෙහෙසකර කටයුත්තක නිරත වන්නට කම්කරුවන්ට සිදුවිය. කාර්යයට සරිලන වැටුපක් හෝ ඔවුනට ලැබුණේ නැත.මේ අතරතුර 1830 දී පමණ අමෙරිකාවේ කම්කරුවන් පිරිසක් තම වැඩ කාලය දිනකට පැය දහයක් හා ආහාර විවේකය පැය 2ක් ලෙස සලකා දෛනික සේවා කාලය උදේ 6 සිට සවස 6 දක්වා ලබා දෙන ලෙස ඉල්ලා සිටියහ. හාම්පුතුන් ඊට දැක්වූ අමානුෂික ප්‍රතිචාරය වූයේ කම්කරුවන්ට පහරදීම හා ඔවුන් සේවයෙන් නෙරපා හැරීමයි.දෛනික සේවා කාලයසිය හාම්පුතුන්ගේ කෲර ක්‍රියාකලාපය මේ ආකාරයෙන් පවතිද්දී, 1863 දී කර්මාන්තශාලාවල යන්ත්‍ර ක්‍රියාකරුවන් හා යකඩ වැඩකරුවන් එක්ව පැවැත්වූ සම්මේලනය ඔස්සේ මතුකෙරුණු මූලික ඉල්ලීම වූයේ, දෛනික සේවා කාලය පැය 8 කට සීමා කළ යුතු බවයි. එහෙත් මේ ඉල්ලීම කෙරෙහි ද පාලකයෝ නිසි අවධානය යොමු නොකළහ. මෙවන් අභියෝග මැද සංවිධානාත්මකව එක්වූ කම්කරු පිරිස් අවසානයේ “නයිට් ඔෆ් චිකාගෝ” සංවිධානය පිහිටුවා ගන්නට සමත් විය. 1878 දී මේ සංවිධානය හරහා පැය 8 ක දෛනික සේවා කාලය පිළිබඳ යෝජනාව පාලකයන් වෙත ඉදිරිපත් විය. පාලකයන් හා කම්කරුවන් අතර මේ පිළිබඳ සාකච්ඡාමය ක්‍රියාමාර්ගයක් ගොඩනැඟුණු නමුත් , එය සාකච්ඡා වට කිහිපයකින් අනතුරුව අසාර්ථක විය.මේ අනුව සාකච්ඡා ඔස්සේ තම අයිතිවාසිකම් දිනාගත නොහැකි බව කම්කරුවෝ තේරුම් ගත්හ. කම්කරුවන් අතරින් කම්කරු නායකයන් කිහිපදෙනෙක් බිහිවූ අතර, 1881 දී ඔවුන්ගේ සාමූහිකත්වයෙන් සංවිධානාත්මක සේවාවන්හි වෘත්තීය සමිති සම්මේලනය බිහිවිය. සෙසු කම්කරුවෝ ද විශාල වශයෙන් ඒ වටා ඒකරාශි වූහ.මේ වෘත්තීය සමිති සම්මේලනය 1886 මැයි 01 වැනි දින පැය අටේ දෛනික සේවා කාලය ඉල්ලමින් සටන් කළ යුතු බවට තීරණයට එළැඹිණි. 1886 මාර්තු 13 වැනි දින නයිට් ඔෆ් ලේබර් සංවිධානය ද වර්ජනය සඳහා සිය සහය පළ කරන බව නිල වශයෙන් ප්‍රකාශයට පත් කළේය. 1886 මැයි 01 වැනි දින වනවිට මේ වැඩ වර්ජනය මහා අරගලයක් බවට පෙරළෙන පෙරනිමිති පහළ වූයෙන්, වර්ජනය පැවැත්වීමටත් පෙර පැය 8 ක සේවා මුරය ලබා දෙන්නට එකඟවීම කම්කරුවෝ ලැබූූ ජයග්‍රහණයක් ලෙස සඳහන් කළ හැකිය. එහෙත් ඇතැම් පාලකයන් කම්කරුවන්ගේ රැකියා අහිමිකරන බවටත්, කිසිසේත් පැය අටක වැඩමුරය ලබා නොදෙන බවටත් තර්ජන එල්ල කරන්නට විය.දින නියම කරගත් පරිදි මැයි 01 වැනිදා අමෙරිකාවේ කම්කරුවෝ දස දහස් ගණනක් ඉතිහාසයේ ප්‍රථම වතාවට චිකාගෝ නගරයට ඒකරාශිවී, තම ඉල්ලීම පරිදි දෛනික සේවා මුරය පැය 8ක් කරනතුරු සේවයට වාර්තා නොකරන බව කියාපාමින් උද්ඝෝෂණයේ නිරතවූහ. එදින වර්ජනයට එක්වූ පිරිස 40,000 කි. ඔවුන්ගේ ඔල්වරසන් ජයඝෝෂා මධ්‍යයේ උද්වේගකර කතාවක් පැවැත්වූ කම්කරු නායක සැමුවෙල් ෆීල්ඩන්, ‘අපේ කම්කරු නිදහස ප්‍රකාශයට පත් කළ ඓතිහාසික මැයි 01 දිනය හැමදෙනාගේ මතකයේ රැඳෙනු ඇත’ යනුවෙන් ප්‍රකාශ කළේය. මැයි 03 වැනිදා වනවිට උද්ඝෝෂණයට එක්වූ ප්‍රමාණය 65,000 ඉක්මවීය. එදින කම්කරු නායක ඔගස්ට් ස්පයිස් ජනතාව අමතමින් සිටින අතරතුර එම පිරිස වෙත පොලිස් ප්‍රහාරයක් එල්ලවිය. ඉන් දහස් ගණනක් කම්කරුවන් තුවාල ලැබූ අතර, සිව් දෙනකු මරුමුවට පත්විය.පොලිස් ප්‍රහාරයෙන් ආවේගයට පත් පිරිස පසු දින හේමාකට් චතුරස්‍රයට එක්ව, ඊට විරෝධතාව දැක්විය. මේ විරෝධතාකරුවන් ද පළවා හරින්නට පොලිස් නිලධාරින් කටයුතු කරන්නට වූ නමුත්, කම්කරු පිරිස් තර්ජන ගර්ජන නොතකා ඉදිරියටම පියනගන්නට විය. පොලිස් පහරදීම්වලින් කම්කරුවන් මුදාගන්නට චිකාගෝ නගරාධිපති වූ කර්ටන් හැරිසන් මහතා ද සහයෝගය පළකළහ.කම්කරු නායකයන් හා පොලිසිය අතර සාකච්ඡාවක් පැවතෙන අතර, පොලිසියට නන්නාඳුනන පුද්ගලයකුගේ බෝම්බ ප්‍රහාරයක් එල්ලවිය. ඉන් කුපිත වු පොලිස් නිලධාරින් කම්කරුවන්ට වෙඩි තබන්නට විය. කම්කරුවන් ද පොලිසියට පහර දෙන්නට විය. මේ ප්‍රහාරයෙන් දහස් ගණන් කම්කරුවන් තුවාල ලබමින් ලේ විලක් මැද ඇදවැටිණි. දහස් ගණන් පිරිස් මියදුනහ. අවසානයේ අරගලයට නායකත්වය දුන් අල්බට් පාර්ඩ්න්ස්, ඔගස්ට්ස් ස්පයිස්, ඇඩොල්ෆ් ෆීෂර්, සැමුවෙල් ෆීල්ඩන්, ජෝර්ජ් එංගල්ස් ඔස්කා නිමේ ආදී පිරිස් පොලිසියට පහරදීමේ චෝදනාව මත අත්අඩංගුවට පත්විය.ඒ සමඟ ඔස්කා නිබේ ට වසර 15 ක සිර දඬුවමක් ද, මයිකල් ස්ට්වැච් හා සැමුවෙල් ෆීල්ඩ්න්ට ජීවිතාන්තය දක්වා සිර දඬුවම් ද, සෙසු පස් දෙනා එල්ලා මැරීමට ද නියෝග විය. මේ ආකාරයෙන් වු සිද්ධීන්ට අනුව 1866 කම්කරු අරගලය සදාතනික සැමරුමක් බවට පත්ව තිබේ. 1889 දී රැස්වු ජාත්‍යන්තර කම්කරු සංවිධානය මඟින් සෑම වසරකම මැයි 01 වැනිදා ජාත්‍යන්තර කම්කරු දිනය ලෙස ප්‍රකාශයට පත්කරනු ලැබූවේ ඒ අනුවය. අද පැය අටේ දෛනික සේවා මුරය සමගින් ජනතාව කම්කරු නිදහස භුක්ති විඳින්නේ, එදා දිවි පරදුවට තබා සටන්වැදි කම්කරු නායකයන් නිසා බව අමතක නොකළ යුතුය. ඒ බව සිහිපත් කරමින් මැයි 01 වැනිදාට ලෝකයේ විවිධ රටවල් විවිධ ආකාරයෙන් සමරනු දැකිය හැකිය.ලංකාවේ මැයි දිනය සැමරීම ආරම්භ වූයේ 1933 දී ය. ඊ. ඒ. ගුණසිංහගේ ප්‍රධානත්වයෙන් ප්‍රයිස් පාක් පිටියේදී එම මැයි රැලිය පවත්වන්නට යෙදුනි. “රාජ්‍ය පාක්ෂික වෙමු” යන්න එහි තේමාව විය. 1934 ද මැයි රැලියක් පැවැත්වූ අතර, එය සංවිධානය කළේ ‘මාක්ස්වාදී සංගමයයි. එය ‘ජාතික නිදහස හා සමාන වැටුප්’ යන තේමාව යටතේ සංවිධානය විය.මේ සමඟ කම්කරුවන්ට එරෙහි පීඩාකාරී නීතිරීති නවතා දැමීම, අතිකාල දීමනා ලබා ගැනීම, පැය අටේ වැඩ දිනය ඉල්ලීම යන අයිතීන් දිනා ගැනීමේ සටන් හා මැයි දින තේමා දිගින් දිගටම පැවතිනි. ලංකා ඉතිහාසයේ 1946, 1947 වැඩ වර්ජන, 1953 හර්තාලය ආදී අවස්ථාවන්ට සමගාමීව ද කම්කරු ඉල්ලීම ඉදිරිපත් විය. මේ අතරතුර 1956 පෙරැලියේ දී කම්කරු පන්තියට සවන්දෙන නායකයකු ලෙස එස්.ඩබ්.ආර්.ඩී. බණ්ඩාරනායක මහතා අගමැති තනතුරට පත්විය. මැයි දිනය නිවාඩු දිනයක් බවට පත්කළේ එතුමන් විසින්ය.කම්කරු සටන්කම්කරුවන් වෙනුවෙන් පැය අටේ සේවය නීතිගතවීම, විශ්‍රාම වැටුප් අයිතිය හිමිවීම, ආදිය සඳහා පීටර් කේනමන්, එම්. ජී. මෙන්ඩිස් වැනි පිරිස් සිදුකළ මෙහෙයද, පෞද්ගලික අංශයේ සේවකයන්ට අර්ථසාධක අරමුදල් ලබාදීම වෙනුවෙන් ටී. බී. ඉලංගරත්න වැනි අය සිදුකළ මෙහෙය ද සිහිපත් කළ යුතුය.අද බොහෝ දේශපාලන පක්ෂ තමන් වැඩකරන ජනතාව සමඟ සිටින බව හැඟවීමේ පණිවිඩය සමාජගත කරන්නට ද මැයි දිනය යොදා ගන්නා බව පෙනේ. අතීතයේ චිකාගෝ නුවර කම්කරු සටන්වලට එල්ල කළ ප්‍රහාර හේතුවෙන් කම්කරුවන්ගේ රුධිරයෙන් තෙත් වු රත්පැහැ ගැන්වුණු ඇඳුම් නිසාම, මැයි දිනයට සංකේත වර්ණයක් ලෙසින් රතු වර්ණය බහුලව භාවිත කරන්නට විය.එහෙත් අද වනවිට දේශපාලන කාරණා මුල්කර ගනිමින් නිල්, කොළ, රතු ආදී විවිධ වර්ණ යොදා ගනිමින් කම්කරු සටන්පාඨ පසෙකලා, විවිධ තේමා යටතේ මැයි දින සැමරුම් ක්‍රියාත්මක වන බව පෙනෙන්නට තිබේ. සැබවින්ම ජාත්‍යන්තර කම්කරු දිනයේදී සිදුවිය යුත්තේ් 1886 ලෙයින් නැහැවුණු කම්කරු සටනට දිරිදුන් අභීත කම්කරු නායකයන් සිහිපත් කිරීමත්, කම්කරු නායකයන්ට ගෞරව උපහාර දැක්වීමත් වශයෙන් ඔවුන් ගොඩ නැඟූ කම්කරු අයිතීන් වත්මන් කම්කරු ජනයා වෙනුවෙන් ආරක්ෂා කිරීමත් ය. එම අයිතීන් සුරැකිම ඉදිරියට පවත්වාගෙන යාම ඔස්සේ, කම්කරු ජනසුබසාධනය ඉහළ නංවා, එය රට තුළ සංවර්ධන ක්‍රියාදාමයට දායක වන සක්‍රීය සාධකයක් බවටද පත්කර ගැනීම, මැයි දින සැමරුමට සාධාරණීය වූ අරුතක් එක්කරන්නක් බව සඳහන් කළ හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=f1305015</link>
    <topic>බදු ප්‍රතිපත්තිය වෙනස් විය යුතුයි</topic>
    <author>සටහන මහේෂා විජේරත්න</author>
    <content>ජනතාවාදි ප්‍රතිසංස්කරණ මාවතක් උදෙසා පොදු ජනතාවගේ හා වෘත්තීය සමිති ජයග්‍රහණ වෙනුවෙන් කැපවීමෙන් ක්‍රියා කළ පෙරමුණක් ලෙස, ප්‍රජාතන්ත්‍රවාදී වාමාංශික පෙරමුණ හැඳින්විය හැකි ය. ජාත්‍යන්තර මෙන් ම, ජාතික වශයෙන් වැදගත්කමකින් යුතු ‘ලෝක කම්කරු දිනය’ වෙනුවෙන් පෙළ ගැසෙන දේශපාලන කණ්ඩායම් අතර ප්‍රජාතන්ත්‍රවාදී වාමාංශික පෙරමුණේ මැයිදින සැමරුම ද සුවිශේෂී වනු ඇත. මේ පිළිබඳ එම පෙරමුණේ ලේකම්, වාසුදේව නානායක්කාර මහතා සිය අදහස් මෙසේ දක්වා සිටී.මෙවර මැයි දිනය උදාවන්නේ වැඩ කරන ජනතාව හා පොදු ජනතාව මුහුණදෙන සමාජ , දේශපාලන හා ආර්ථික අභියෝග රැසක් හමුවේය. එම සියලු බාධක ජයගනිමින් ජනතා ප්‍රතිසංස්කරණ මාවතක් උදෙසා ඉදිරියට ගමන් කරමින්, වැඩකරන ජනතාවට වඩාත් නැඹුරු වූ සහන දිනාගැනීම වෙනුවෙන් කටයුතු කිරීම මෙවර මැයි දිනයේ අපගේ අධිෂ්ඨානය යි.එක්සත් ජනතා නිදහස් සන්ධානයේ අධිරාජ්‍යය විරෝධී, නව ලිබරල්, විවෘත වෙළෙඳ පොළ ආර්ථික මාවතට විරුද්ධ පොදු ජන බලවේග විසින් ස්ථාන කිහිපයක මැයි දින සැමරුම් රැළි පවත්වමින්, ජන බලවේග ඒකරාශි කරමින් සිටී.එබැවින් මෙවර අප පක්‍ෂයේ මැයි රැළිය පවත්වනු ලබන්නේ නිදහස් සන්ධානය සමඟ එක්ව ගමන් කරන වාමාංශික පක්‍ෂවල හා ජන බලවේගවල එකමුතුවක් වන සමාජවාදී පෙරමුණේ මැයි රැළිය ලෙසයි.වැඩකරන ජනතාව මුහුණ දෙන ප්‍රබල ප්‍රශ්නය වී ඇත්තේ උද්ධමනය නිසා අත්‍යවශ්‍ය බඩු මිල ශීඝ්‍රයෙන් ඉහළ යාමයි. ඒ නිසා වැටුප් වැඩිවීම ඔරොත්තු නොදෙන ලෙස වාෂ්ප වී යමින් තිබේ. එයටම විදුලිය, ඉන්ධන, බස් ගාස්තු, ගෑස් ආදී මිල ගණන්වල ඉහළ යාම ද එකතු වූ විට, වැඩිවන ජීවන අංකය අනු ව වහාම වැටුප් වැඩිකිරීම අත්‍යවශ්‍ය බව අප විශ්වාස කරන කරුණකි.ඡන්ද ක්‍රමය වෙනස් කිරීමේ ආරම්භක පියවර ගනු ලැබූවත්, එය කඩිනම් කර ඉදිරියට ගෙන යා යුතුව පවතී. එසේ ම පාර්ලිමේන්තුවට බලය පැවරෙන ප්‍රජාතන්ත්‍රවාදී පාලන රටාවක අවශ්‍යතාව ද මතුවෙමින් ඇත.සංවර්ධන ප්‍රතිලාභ ජනතාව වෙත බෙදාදීමට නොහැකි වී ඇති ප්‍රමුඛ හේතුව වන්නේ, නව ලිබරල් ආර්ථික මාවත හා අධිරාජ්‍යවාදී සම්බන්ධතා ඔස්සේ රජයට කරනු ලබන බලපෑම් ය. ඒවා පසුබස්වා ගතහොත්, ජන ජීවිතය පහසු කරන සුබසාධනවාදී සහන ක්‍රම වැඩිදියුණු කර, තවදුරටත් ඉදිරියට ගමන් කිරීමට මහඟු හැකියාවක් පවතී.ඒ සඳහා එක්සත් ජනතා නිදහස් සන්ධාන බලවේගය ශක්තිමත්ව නැගී සිටිමින්, රජයට එල්ලවී ඇති දක්ෂිණාංශික විදේ්ශ බලපෑම් පරාජය කිරීම සඳහා පෙරමුණ ගනිමින් සිටී.අත්‍යවශ්‍ය ආහාර ද්‍රව්‍ය සහන මිලට ලබා දීම, සෞඛ්‍ය, අධ්‍යාපන, පොදු ප්‍රවාහන, ගොවි සහන, ඉන්ධන හා විදුලිය සඳහා ලබාදිය යුතු සහන රැසක් ලබා දීමට රජයට නොහැකි වී ඇත්තේ, බැංකු හා බහුජාතික සමාගම්වලින් අය කළ යුතු ඍජු බදු වසර ගණනාවක සිට 45% සිට 24% දක්වා අඩු කිරීම නිසා ය. මේ නිසා සිදුවන රජයේ ආදායම් පහළ බැසීම පියවා ගැනීමට ක්‍රියා කරන්නේ භාණ්ඩ මත පනවන වක්‍රබදු මගිනි.මේ හේතුවෙන් අත්‍යවශ්‍ය භාණ්ඩ මිල ශීඝ්‍රයෙන් ඉහළ යාම නිසා, මාසික වැටුපෙන් ජීවත්වන ජනතාව හා එදාවේල සරිකර ගන්නා පදික වෙළෙඳුන්, ස්වයං රැකියාකරුවන් වැනි අයත්, දුගී ජනතාවත් මහත් අසීරු තත්ත්වයකට පත්ව සිටී. එබැවින් බදු ප්‍රතිපත්තියේ වෙනසක් කිරීම අත්‍යවශ්‍ය කරුණක් ලෙස අප පක්‍ෂය කල්පනා කරන කාරණයෙකි.අවසාන වශයෙන් උතුරේ ජනතාවගේ දැවෙන ප්‍රශ්නවලට විසැඳුමක් ලබා දෙමින්, එක් රටක් තුළ හෘදයාංගමව බැඳුණු ශ්‍රී ලාංකේය ජාතියක් ගොඩනැගීමේ අරමුණ පෙරදැරි කර ගනිමින්, සමානාත්මතාව, ගෞරවය හා ආරක්‍ෂාව සැලසෙන ආකාරයේ දේ්ශපාලන විසැඳුම් පිළිබඳ සාකච්ඡාවක නිරතවීම අත්‍යවශ්‍ය කරුණක් බව ප්‍රකාශ කළ යුතුව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>01</day>
    </date>
    <link>http://www.dinamina.lk/2013/05/01/_art.asp?fn=f1305016</link>
    <topic/>
    <author>සටහන - සමදරා ජයසිංහ මහේෂා විජේරත්න</author>
    <content>අද අප පැමිණ ඇත්තේ, ඉතිහාසයේ දිගු ගමනක් සනිටුහන් කරමිනි. මේ ගමන තුළ දේශපාලඥයන් යන නාමයෙන් පමණක් හැඳින්වීමට උචිත නොවූ උදාර යුග පුරුෂයෝ අපට හමුවී ඇත. අභියෝග හමුවේ නොසැළුණු, පරාර්ථචර්යාවෙන් යුතුව සමාජයට සේවය කළා වූ මහා ගුණපිරි එවැනි ශ්‍රේෂ්ඨ මිනිසුන්, නැතිබැරිකමින් පීඩිත අසරණ මිනිසුන් ඇතුළු සමස්ත කම්කරු පන්තිය උදෙසා හඬනැඟූවන් ය. ලෝක කම්කරු දිනයේදී එවැනි යුගපුරුෂයන් පිළිබඳ කතාබහ කිරීම කම්කරු පන්තියේ ජනතාවට මෙන්ම සමස්ත ශ්‍රී ලාංකේය ජනතාවටම ඉමහත් ආස්වාදයකි. මේ ඔවුන්ගෙන් කිහිපදෙනකු පිළිබඳ සටහනකි.* ඒ.ඊ.ගුණසිංහලංකාවේ මැයි දිනය පැවැත්වීම ආරම්භ වනුයේ 1933 දීය. එවකට ඉංග­්‍රීසි ගුරුවරයෙකු ලෙස කටයුතු කළ ඊ.ඒ.ගුණසිංහ මහතාගේ ප්‍රධානත්වයෙන් පිටකොටුව ප්‍රයිස්පාක් හිදි මේ මැයි රැලිය පවත්වනු ලැබීය. මෙහි තේමාව වූයේ “රාජ්‍ය පාක්ෂික වෙමු” යන්නයි. මේ අවස්ථාවට යටත් විජිත ආණ්ඩුවේ නිලධාරීන්ට හා ඔවුන්ගේ භාර්යාවන්ටද ආරාධනා කර තිබුණි.එවකට සිටි ප්‍රබල කම්කරු නායකයකු වූ ඒ.ඊ.ගුණසිංහ එතෙර ගොස් මෙතෙර පැමිණි මාක්ස්වාදී මූලධර්ම හදාරා සිටි තරුණ කණ්ඩායමේ ප්‍රබලතම හඬ විය. එංගලන්තයට ගොස් තවදුරටත් ඉගෙනීමට අවස්ථාව තිබුණද ගුණසිංහ තරුණයා මෙරට කම්කරු ජනතාව සමඟ ගැවසෙමින් කම්කරු ව්‍යාපාරය පෙරට ගෙනයාමට කටයුතු කළේ ය.මෙරට අනෙකුත් සිංහල අධිරාජ්‍යවාදී ජාතික නායකයන් මෙන්ම ගුණසිංහ මහතාටද 1915 දී සිරගත වීමට සිදුවිය. ඒ සිංහල - මුස්ලිම් කෝලහල හේතුවෙන්, අනෙකුත් ජාතික වීරයන් සමඟ ගුණසිංහ මහතා ද සිරගත කිරීමට ඉංග­්‍රීසීන් ක්‍රියා කළේ ය. සිරෙන් නිදහස් වූ පසුව ද ඔහු තම සටන දිගටම ගෙන ගියේ ය. එකල පැවැති ඇඟ බද්ධට විරෝධ පෑමක් වශයෙන් එතුමා සාමාන්‍ය ජනතාව හා එක්ව පාරේ කළුගල් කැඩුවේ ය. මෙරට කම්කරු ව්‍යාපාරයේ ශීඝ්‍ර ව්‍යාප්තියට මුල් වූ ලංකා කම්කරු පක්ෂය 1928 ඔක්තොම්බර් 15 වැනිදා පිහිටුවන ලද්දේ ද ගුණසිංහ මහතා විසිනි.ශ්‍රී ලංකාවේ පළමුවන කම්කරු සමිතිය ආරම්භ කිරීමෙන් හා පළමු මැයි දින උත්සවය පැවැත්වීමෙන් ඒ.ඊ.ගුණසිංහ නාමය ඉතිහාසයට එක්විය.වැඩ කරන ජනතාවගේ අභිවෘද්ධිය වෙනුවෙන් සේවය කරමින් ජාත්‍යන්තර සමුළුවලටද සහභාගි වෙමින් මෙරට කම්කරු ජනතාව නියෝජනය කළ ගුණසිංහ මහතා, කම්කරුවන්ට සිය ඉල්ලීම් - අයිතිවාසිකම් ලබා දීමට ක්‍රියා කළේ ය.* දොස්තර එස්.ඒ.වික්‍රමසිංහ1934 දී ශ්‍රී ලංකාවේ දෙවැනි මැයි දිනය පැවැත්වූයේ මාක්ස්වාදී සංගමයයි. මෙය ප්‍රථම වරට වමට සම්බන්ධ සමාජවාදී මතවාදය පළ කරන මැයි දින සැමරුම විය. දොස්තර සරවනමුත්තුගේ ප්‍රධානත්වයෙන් පිටකොටුව ප්‍රයිස්පාක්හිදි මේ මැයි රැලියේ පැවැති අතර, එහි තේමාව වූයේ “ජාතික නිදහස හා සමාන වැටුප්” යන්නයි. මේ මැයි රැලියේ ප්‍රධාන කථිකයා ලෙස එවකට රාජ්‍ය මන්ත්‍රණ සභාවේ මන්ත්‍රීවරයකු වූ දොස්තර එස්.ඒ.වික්‍රමසිංහයන් සහභාගි විය.1926 දී පශ්චාත් වෛද්‍ය උපාධිය සඳහා එංගලන්තය බලා පිටත් වූ වික්‍රමසිංහ මහතා, 1929 දී ලංකාවට පැමිණියේ එංගලන්ත කම්කරු ව්‍යාපාරය හා කොමියුනිස්ට් පක්ෂය සමඟ සම්බන්ධතා ඇති කරගෙනය. ලංකාවට පැමිණ වර්ෂ ‍ෙදකකට පසුව ඩොනමෝර් ආණ්ඩු ක්‍රමය යටතේ 1931 දී රාජ්‍ය මන්ත්‍රණ සභා මැතිවරණයට ඉදිරිපත් වූ එකම සමාජවාදි අපේක්ෂකයා වූයේද දොස්තර වික්‍රමසිංහයන්ය. රාජ්‍ය මන්ත්‍රණ සභාවේ ලාබාලම මන්ත්‍රීවරයා වූ මෙතුමා, රාජ්‍ය මන්ත්‍රණ සභාවේ අධ්‍යාපන කමිටුවේ සාමාජිකයකු ලෙස පත්විය.1933 ආරම්භ වූ සූරිය මල් ව්‍යාපාරයේ ප්‍රබල සාමාජිකයකු වූ වික්‍රමසිංහ මහතා, ඇන්.ඇම්.පෙරේරා , පිලිප් ගුණවර්ධන, ආචාර්ය කොල්වින්. ආර්. ද සිල්වා ආදි වමේ නායකයන් සමඟ කටයුතු කළේ ය. 1935 දෙසැම්බර් 18 වැනි දින ආරම්භ කළ ලංකා සමසමාජ පක්ෂය බිහි කිරීමේ මුල් පෙළේ නායකයන් අතර ද වික්‍රමසිංහයන් කැපී පෙනුන නායකයෙක් විය. 1940 එක්සත් සමාජවාදී පක්ෂය සංවිධානය කිරීමේ පුරෝගාමියාද වූ දොස්තර වික්‍රමසිංහයන්, බ්‍රිතාන්‍ය යටත් විජිත පාලකයන් විසින් එක්සත් සමාජවාදී පක්ෂය තහනම් කර එතුමාව සිරභාරයට ගත්තේ ය. බ්‍රිතාන්‍ය කිරීටයට විරුද්ධව කටයුතු කිරීම නිසා අධිකරණය මඟින් සිරදඬුවම් ලැබ සිරබත් කෑ පළමු දේශපාලන නායකයා වූයේ දොස්තර වික්‍රමසිංහයන් ය.1943 ජූලි මස 3 වැනි දින වික්‍රමසිංහ මහතාගේ නායකත්වයෙන් ශ්‍රී ලංකාවේ කොමියුනිස්ට් පක්ෂය බිහි විය. එම පක්ෂයේ පරමාර්ථය වූයේ යටත් විජිත වාදයෙන් පූර්ණ දේශපාලන නිදහස සහ සමාජ සාධාරණය ඇති කිරීමය. 1950 දී පවත්වන ලද කොමියුනිස්ට් පක්ෂයේ 4 වැනි සම්මේලන වාරයේදී, කම්කරු පන්තිය, දුප්පත් ගොවි ජනතාව, මධ්‍යම පන්තිය හා බුද්ධිමතුන්ගේද, අධිරාජ්‍යවාදයට ප්‍රතිගාමී තත්ත්වයට විරුද්ධව සටන් කරන ජාතික බලවේගවල පුළුල් ජාතික පෙරමුණක් පිළිබඳ දේශපාලන සංකල්පය ඉදිරිපත් කරන ලද්දේද දොස්තර වික්‍රමසිංහයන්ය.1930 ගණන්වල කිසිවෙකුගේ අවධානය ළමයින් කෙරෙහි යොමු නොවූ අවධියක ළමයින් වෙනුවෙන් හඬ නැඟූ වික්‍රමසිංහ මහතා අවුරුදු 14ට අඩු දරුවන් ගෘහස්ථ සේවයේ යෙදවීම සම්පූර්ණයෙන්ම තහනම් කිරීම , මහජන සුබසාධක අංශයක් පිහිටුවීම, ළමා සුබසාධනය පිළිබඳ ගැටලු සොයා බැලීමට සමාජ සේවකයන් පත් කිරීම, අසරණ ළමයින් සඳහා ජාතික ළමා නිවාස යෝජනා ක්‍රමයක් ඇති කිරීම, අංගවිකල දරුවන් රජයේ වියදමෙන් නඩත්තු කිරීම ආදි කරුණු රැසක් සඳහා අවශ්‍ය කටයුතු ඉටු කළ පුළුල් දැක්මක් ඇති දේශපාලනඥයා වූයේය.සියලුම කම්කරුවන්ට හා සේවකයන්ට අවම වැටුප්, පැය අටක වැඩ දිනයක් ඇතුළු කම්කරු සමිති සඳහා ප්‍රජාතන්ත්‍රවාදී අයිතිවාසිකම් සහතික කිරීම, සියලුම දෙනාට රැකියාවක් හෝ ජීවත්වීමේ මාර්ගයක් සුරක්ෂිත කිරීම හා වයස 18 තරුණයින්ට ඡන්ද අයිතිය ලබා දිය යුතුය යන්න මුලින්ම යෝජනා කළේ ඔහුය.* ආචාර්ය කොල්වින් ආර් ද සිල්වාලංකාවේ පළමු මැයි දිනයට පසු පැවැත්වූ ප්‍රබලම මැයි දිනය වන්නේ 1935 දී ආචාර්ය කොල්වින් ආර්. ද සිල්වා මහතාගේ ප්‍රධානත්වයෙන් පැවැති මැයි දිනය ය. වැල්ලවත්ත රෙදි මෝලේ සේවක ගැටලුවක් මුල්කර ගනිමින් පැවැත්වූ මේ මැයි දිනය හරහා ලංකා සම සමාජ පක්ෂයේ නායකයකු වූ ආචාර්ය කොල්වින් ආර් ද සිල්වා මහතාගේ මූලිකත්වයෙන් වෘත්තිය සමිතියක්ද පිහිටුවන ලදී. එතැන් සිට සමසමාජ, කොමියුනිස්ට් යන වමේ දේශපාලන පක්ෂවල මූලිකත්වයෙන් මැයි රැලි හා පෙළපාළි පැවැත්විණි.මෙරට සමාජවාදී කිරීමේ ගමනක අවශ්‍යතාව උදෙසා ලංකා සම සමාජ පක්ෂය පිහිටුවාලීමේ පුරෝගාමියෙක් වූ කොල්වින් මහතා, 1935 දී ඇරැඹි එම පක්ෂයේ ප්‍රථම සභාපතිවරයා ලෙසද පත්විය. සූරියමල් ව්‍යාපාරයේ ක්‍රියාකාරිකයකු ලෙස මෙන් ම, වෘත්තීය සමිති ව්‍යාපාරයේ ක්‍රියාකාරි නායකයෙකු ලෙස කොල්වින් මහතා ජනතා ප්‍රසාදය හිමි කර ගත්තේ ය.සමාජ සාධාරණය වෙනුවෙන් සෑම විටම සටන් කළ ඔහු නොමිලයේ දුන් හාල් සලාකය කපා හැරීම, තැපැල් ගාස්තුව ශත 05කින්ද, දුම්රිය ගාස්තුව ශත දහයකින්ද තවත් ද්‍රව්‍ය කිහිපයක මිල වැඩි කිරීම ‍ෙහ්තුවෙන්ද මහජනතාව පත්වූ අසීරුතාවයට විසැඳුම් ලබා දීම වෙනුවෙන් 1953 දී මුළු රටම හෙල්ලුම් කවමින්, මහා හර්තාලය දියත් කිරීම සඳහා එක්විය. 1960 වසරේදී රජය පෙරලීමේ කුමන්ත්‍රණයට චෝදනා ලැබූ හේන්පිටගෙදර ඤාණසිහ හිමියන් වෙනුවෙන් දින හැටක වාර්තාගත දේශනයක් විත්තිය වෙනුවෙන් පවත්වමින්, එම හිමියන් නිදහස් කර ගැනීමට තරම් වූ සුවිශේෂි නීතිඥයා වූයේ ද මොහුය.* ඇන්. ඇම්. පෙරේරාජාතිවාදී අරගලය පිළිබඳ තිස් වසරකට පෙර අනාවැකි පළකළ මානවහිතවාදී දේශපාලනඥයකු වශයෙන් ඇන්. ඇම්. පෙරේරා මහතා හැඳින්විය හැකිය.ලංකා සමසමාජ පක්‍ෂය තම නායකත්වය යටතේ ආරම්භ කළ එතුමා, එම පක්‍ෂයේ සමාරම්භක සාමාජිකයා විය. එනිසාම ලංකා සමසමාජ පක්ෂයත්, ඇන්. ඇම්. පෙරේරාත් අතර පවතින්නේ නොබිඳීය හැකි සම්බන්ධතාවයකි. ආචාර්ය කොල්වින් ආර් ද සිල්වා, පිලිප් ගුණවර්ධන, එඩ්මන් සමරක්කොඩි, ලෙස්ලි ගුණවර්ධන ආදී සමකාලීන දේශපාලන සගයන් ද සමගින් මේ පක්‍ෂය ක්‍රියාවට නැංවිණි.ප්‍රධාන කරුණු දෙකක් යටතේ ඔහු විසින් සමසමාජ පක්‍ෂය ආරම්භ කරන ලදී. ඉන් පළමුවැන්න වූයේ ශ්‍රී ලංකාවට පූර්ණ නිදහස ලබාගැනීම සහ දෙවැන්න සමාජවාදී සමාජයක් මෙරට බිහිකිරීමයි. 1940 අධිරාජ්‍යවාදී ආණ්ඩුව විසින් ඇන්. ඇම්. පෙරේරා මහතා සිරබාරයට ගනු ලැබීම සුවිශේෂී සිද්ධියක් විය. තම දේශපාලන සගයන්ද සමග ඔහුව සිරභාරයට ගනු ලැබූවත්, 1942දී සිය සගයන්ද සමඟ ඇන්. ඇම්. පෙරේරා මහතා සිරෙන් පැන ඉන්දියාවට පලා ගියේය.1943 නැවත අත්අඩංගුවට පත් ඇන්. ඇම්. ඇතුළු පිරිස 1945 දක්වා සිරබත් කෑහ. ඔහු සිරගෙදර සිටියදී ශ්‍රී ලංකාවට නිදහස අවශ්‍ය ඇයි? යන ග්‍රන්ථය ලිවීය.මෙසේ අභීත දේශපාලනඥයකු ලෙස අධිරාජ්‍යවාදී ක්‍රියාකලාප හමුවේ ‍ෙමාහු නොසැලිනි. 1953 අගෝස්තු 12 වැනිදා හාල්, පිටි ඇතුළු අත්‍යවශ්‍ය භාණ්ඩ මිල ඉහළ දැමීම සම්බන්ධයෙන් පැවැති හර්තාලය මෙහෙයවූ ඔහු, අභීත සෙන්පතියකු ලෙස ක්‍රි‍යා කළේය. 1946 - 1947 කාලයේ ඇන්. ඇම්. පෙරේරාගේ නායකත්වයෙන් මහා වැඩවර්ජන පෙළක් මෙහෙයවීම සිදුවිය.රජයේ අනිසි නියෝග පිළිබඳ නොතැකූ ඔහු, උදාර විප්ලවීය ජීවිතයක් ගත කළේය. මෙලෙස සිදුවූ සටන්වලදී පොලිසිය සමඟ හැප්පීමට ද එතුමාට සිදුවිය.1948 සභාග පෙරමුණු දේශපාලන කරලියට පැමිණි පසු, 1970 සමගි පෙරමුණ ආණ්ඩු බලය ලබාගනී. එහි මුදල් ඇමැති වූ ඇන්. ඇම්. පෙරේරා ධනපතීන් සමඟ සටන් කළේය. ජනතාව සඳහා විවිධ සහන වරප්‍රසාද රැසක් ලබාදෙමින් රට සංවර්ධනය කිරීමේ කාර්යයෙහි නියැළිණි. දේශීය විදේශීය බලවේගයනට සාර්ථකව මුහුණ දෙමින් මෙරට ආර්ථිකය ශක්තිමත් කිරීමට ඔහු වෙර දැරීය.* පීටර් කෙනමන්ශ්‍රී ලංකාවේ කොමියුනිස්ට් පක්‍ෂයේ ආරම්භක පුරෝගාමියකු, වෘත්තීය සමිති නායකයකු, පාර්ලිමේන්තු මන්ත්‍රීවරයකු, ඇමැතිවරයකු, පක්‍ෂ ලේකම්වරයකු ආදී සුවිශේෂී වගකීම් රැසක් දරමින් කටයුතු කළ ඔහු, උග්‍ර අධිරාජ්‍ය විරෝධී කම්කරු සටන්කාමියෙකි.1940 පටන් මියයන තෙක්ම තම ජීවිතය පොදු ජනතාව වෙනුවෙන් කැප කරනු ලැබ ඇත. බර්ගර් ජාතිකයකු වුවත් දේශීයත්වයට මුල්තැනක් දෙමින් මෙරට ජාතික, සමාජ හා මානව විමුක්තිය වෙනුවෙන් ඔහු කටයුතු කරනු ලැබීය. ලංකාවේ කොමියුනිස්ට් පක්‍ෂය හා එක්ව කටයුතු කළ පීටර් කේනමන්, ලංකාවේ වාමාංශික ව්‍යාපාරයේ පුරෝගාමියෙක් ලෙස හැඳින්විය හැකිය.ජාති ආගම් කුලබේද නොතකා, සියල්ලන්ටම සාධාරණ ලෙස සැලකූ එතුමා, ජනතාව වෙනුවෙන් විශාල සේවාවක් සිදුකර ඇත. ව්‍යවස්ථාදායකය තුළ 1947 - 1977 දක්වාම කේනමන් පාර්ලිමේන්තු මන්ත්‍රීවරයකු ලෙස නීති අණපනත්වලට පක්‍ෂව මෙන්ම විපක්‍ෂව ඡන්දය ලබාදී ඇත. එමෙන්ම කම්කරු පන්තිය වෙනුවෙන් අවශ්‍ය තැන්වල නීතිය නිසිලෙස පාවිච්චි කරන ලදී.මෙවැනි මහා යුගපුරුෂයන් දේශපාලන ක්ෂේත්‍රය තුළ ක්‍රියාකාරී සාමාජිකයන් වුවත්, අද කාලයේ හැටියට දේශපාලඥයන් වශයෙන් හැඳින්විය නොහැකිය. තම ජීවිතයෙන් පමණක් සමුගෙන ඇති ඔවුන්, ලෝක කම්කරු දිනය වැනි සුවිශේෂී දිනයකදී සිහිපත් කළයුතුමය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=n1305021</link>
    <topic>ඒකක හැට දක්වා විදුලි බිල වැඩි නොවේ</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>ඒකක 60 දක්වා විදුලිය පාරිභෝජනය කරන ජනතාවට ශත පහක්වත් විදුලි ගාස්තු වැඩි නොකරන බව ජනාධිපති මහින්ද රාජපක්ෂ මහතා ලක් ඉතිහාසයේ පැවැති දැවැන්තම මැයි දින රැලියට බොරැල්ල කැම්බල් පිටියේදී ඊයේ (1) එක්වෙමින් ප්‍රකාශ කළේය.ඒකක 180 දක්වා විදුලිය පාරිභෝජනය කරන විදුලි පාරිභෝගිකයන්ට යම් ප්‍රතිශතයකින් ගාස්තු අඩු කිරීමට තමා තීරණය කර තිබෙන බවත්, රැස් වූ ලක්ෂ සංඛ්‍යාත ජනකායකගේ අත්පොළසන් මධ්‍යයේ ජනාධිපතිවරයා පැවැසීය.විදුලි ඒකක 90ට වැඩියෙන් භාවිත කරන අවස්ථාවල ඒකක එකක් වැඩි වුවත් ගාස්තු වැඩි වීම ඒකක පහක් යන තුරු වැඩි නොකිරීමට කටයුතු කරන ලෙසත් තමා උපදෙස් දුන් බවත් ජනාධිපතිවරයා ප්‍රකාශ කළේය.මෙම කරුණු සටහන් කරගෙන ජනතාවට අවශ්‍ය සහන ලබා දීමට කටයුතු කරන ලෙසත් ජනාධිපතිවරයා රට නඟන මැයි රැල්ල වේදිකාවේ අසුන් ගෙන සිටි විදුලි බල හා බලශක්ති ඇමැති පවිත්‍රා වන්නිආරච්චි මහත්මියට උපදෙස් දුන්නේය.විදුලි බිලට මෙසේ සහන දෙනවා මෙන්ම විදුලිය අරපිරිමැස්මෙන් භාවිත කිරීමටත් කටයුතු කිරීම සියලු ජනතාවගේ වගකීම බවත් ජනාධිපතිවරයා පැවැසීය.රටම අඳුරේ තැබූ, රටට ද්‍රෝහී වූ අයට නම් මේවා වැදගත් නොවන බව පැවසූ ජනාධිපතිවරයා විදුලි බිල ගැන කියමින් පන්දම් අරගෙන යන්නේ එදා ඊළමට පන්දම් ඇල්ලූ අයම බවත් කියා සිටියේය.එදා මේ අය ඉහළ කොත්මලේ, නොරොච්චෝලේ හදන්නට බිය වුණේ ආණ්ඩු වැටෙතැයි බියෙන් බව පැවසූ ජනාධිපතිවරයා ඒ ආකාරයටම ගියා නම් අද ජනතාවට ඇත්තටම යන්න වෙන්නේ පන්දම් රැගෙන බවත් ජනාධිපතිවරයා පැවැසීය.අගමැති දි‍. මු. ජයරත්න මහතා ප්‍රමුඛ මැති ඇමැතිවරු, පක්ෂ නායකයෝ, වෘත්තීය සමිති නායකයෝ ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=n1305022</link>
    <topic>ලෝකවාසී කම්කරු ජනතාව මැයි දිනය අභිමානවත්ව සමරති</topic>
    <author>නුවන් කොඩිකාර සහ චමීර ඇල්ලදෙණිය</author>
    <content>ලොව කම්කරු ජනතාව‍ සිය 127 වැනි අන්තර් ජාතික කම්කරු දිනය ඊයේ (01) ඉතා උත්කර්ෂවත් ලෙස සමරද්දී ශ්‍රී ලංකාවේද ප්‍රධාන දේශපාලන පක්ෂ, වෘත්තීය සමිති, බහුජන සංවිධාන මහත් අභිමානයෙන් හා පෞඩත්වයෙන් සිය 80 වැනි මැයි දිනය සැමරීය.මෙවරද පෙර පරිදි කොළඹ නගරය කේන්ද්‍ර කරගනිමින් මැයි දින රැලි 22ක් පැවැති අතර මෙරට අනෙකුත් දේශපාලන පක්‍ෂ හා වෘත්තීය සමිති විසින් කොළඹින් පිට පළාත් වල මැයි රැලි හතක් සංවිධාන කර තිබිණි.ඒ අනුව “රට නගන මැයි රැල්ල“ තේමාකරගනිමින් එක්සත් ජනතා නිදහස් සන්ධානයේ මැයි පෙළපාළිය කොළඹ, නෙළුම් පොකුණ මහින්ද රාජපක්‍ෂ රඟහල අසලින් පස්වරු. 1ට ආරම්භ වී හෝට්ලන් මෙට්ලන් ක්‍රසන්ට් හන්දිය, හෝර්ටන් විජේරාම හන්දිය, ඩී.එස්. විදුලි සංඥා හන්දිය අසලින් හැරී ඇල්විටිගල  මාවත බොරැල්ල මංසන්ධිය ඔස්සේ කැම්බල් පිටිය දක්වා ගමන් කර කැම්බල් පිටියේදී පස්වරු. 3.00ට ජනාධිපති මහින්ද රාජපක්‍ෂ මහතාගේ ප්‍රධානත්වයෙන් මැයි දින මහ රැලිය පැවැත්විණි.මහජන එක්සත් පෙරමුණේ මැයි පෙළපාළිය ආයුර්වේද වටරවුම ළමා ක්‍රීඩාංගණය අසලින් ආරම්භ කර කොටා පාර ඔස්සේ ගමන්කර බොරැල්ල මංසන්ධියේදී එ.ජ.නි.ස. පෙළපාළිය සමඟ එක්වු අතර ශ්‍රී ලංකා මහජන පක්‍ෂ මැයි පෙළපාළිය මරදාන ආනන්ද විද්‍යාලය අසල බයිට් පිටියෙන් ආරම්භ වී මාලිගාකන්ද පාර ඔස්සේ මරදානට පැමිණ බොරැල්ල මංසන්ධිය දක්වා ගමන්කර එ.ජ.නි.ස. පෙළපාළියට එක්විය.ජාතික නිදහස් පෙරමුණ දෙමටගොඩ ශාන්ත ජෝෂප් විදුහල අසලින් දහවල් 12.00ට ආරම්භ වී පෙළපාළිය දෙමටගොඩ පොලිසිය පාර ඔස්සේ බේස්ලයින් පාරට පැමිණ දෙමටගොඩ මංසන්ධිය සමන්තා සිනමාහල අසලින් වමට හැරී ප්‍රදීපා මාවත හරහා ගොස් පී.ඩී. සිරිසේන ක්‍රීඩාංගණයේ ප.ව. 3.00ට එම පක්ෂයේ නායක, ඇමැති විමල් වීරවංශ මහතාගේ මූලිකත්වයෙන් පැවැත්විණි.ජනතා විමුක්ති පෙරමුණේ මැයි පෙළපාළිය දෙහිවල එස්.ද.එස්. ජයසිංහ ක්‍රීඩාපිටියේ දහවල් 12.00ට ආරම්භ වී සිට සරණංකර හන්දිය, පාමංකඩ පාලම ස්ටෙෆර්ඩ් ඇවනියු, කිරුළපන පාලම, හයිලෙවල් පාර, උද්‍යාන පාර, මායා වටරවුම ඔස්සේ පැමිණ බී.ආර්.සී. පිටියේ පස්වරු4.00ට මැයි රැළිය පවත්වනු ලැබිණි. පෙරටුගාමී සමාජවාදී පක්‍ෂය නවගම්පුර ක්‍රීඩා පිටියේ සිට 19 වැනි පටුමග ස්ටේස් පාර, ග්‍රෑන්ඩ්පාස් සිරිමාවෝ බණ්ඩාරනායක මාවත, ජේතවන පාර, ජෝර්ජ් ආර්. ද සිල්වා මාවත, සිරිල් සී. පෙරේරා මාවත ඔස්සේ පැමිණ කොටහේන රත්නම් ක්‍රීඩාපිටියේ රැළිය පැවැත්වීය.එක්සත් ජාතික පක්ෂය මැයි දිනය සමරමින් මැයි රැළි තුනක් පැවැත්වීමට කටයුතු කළ අතර ඒ අනුව ප්‍රධාන මැයි රැළිය කුරුණෑගල,මාලිගාපිටිය ක්‍රීඩාංගණයේදී පැවැත්වු අතර ජාතික යොවුන් පෙරමුණ සංවිධාන කරනු ලබන මැයි රැලිය සවස 3.00 ට බදුල්ල වින්සන් පාර්ක්හිදීත්, මීට අමතරව ඊයේ (01) පෙරවරුවේ සිරිකොත පක්ෂ මූලස්ථානයේදී ද මැයි රැලියක් සමරනු ලැබිණි.සමාජවාදී ජනතා පෙරමුණ නාරාහේන්පිට ශාලිකා ශාලාව අසලින් පෙළපාළිය ආරම්භ වී උද්‍යාන පාර, ඇල්විටිගල මාවත, විජය කුමාරතුංග මාවත, කිරුළපන මාවත, හයිලෙවල් පාර ඔස්සේ පැමිණ කිරුළපන නාගරික ක්‍රීඩාංගණයේදී රැලිය පැවැත් වු අතර. ලංකා බැංකු සේවක සංගමය ජයන්ත වීරසේකර මාවත විදුලි සංඥා අසලින් ආරම්භ වී මාලිගාවත්ත ප්‍රදීපා ශාලාව දක්වා ගමන් කර ප්‍රදීපා ශාලාවේ රැස්වීම පවත්වීය.ලංකා වෙළෙඳ කාර්මික සහ පොදු කම්කරු සංගමය (සී.ඩබ්.සී.) කොල්ලුපිටිය 22 වැනි පටුමඟෙන් පෙළපාලිය පිටත්වී ගාලු මුව‍දොර වටරවුමට පැමිණ එතැනින් ආපසු කොල්ලුපිටිය රොටුන්ඩා හන්දිය ඔස්සේ කොල්ලුපිටියට පැමිණ මුහුදුබඩ දකුණ මාර්ගයෙන් 22 වැනි පටුමඟට පැමිණ (සී.ඩබ්.සී) මූලස්ථානයේදී රැළිය පවත්විණි.වෘත්තීය සමිති මහා සම්මේලනය සහ ලංකා බැංකු සේවක විකල්ප සංගමය කොටුව දුම්රිය පොළ අසලින් ආරම්භ වී ලේක් හවුස් වටරවුම, චිත්තම්පලම් ගාඩිනර් මාවත කොම්පඤ්ඤවීදිය පාර, යුනියන් පෙදෙස ඔස්සේ (හයිඩ් පිටිය) පිලිප් ගුණවර්ධන ක්‍රීඩාංගණයේදී පස්වරු 3.30ට රැළිය ආරම්භ කළේය. එක්සත් සමාජවාදී පක්‍ෂය ඔරු ගොඩවත්ත ගුවන් පාලම අසලින් පෙළපාලිය ආරම්භ කර ඔරුගොඩවත්ත හන්දියට පැමිණ ස්ටේස් පාර කොස්ගස් හන්දියට පැමිණ රැළිය පවත්වනු ලැබිණි.නව සම සමාජ පක්‍ෂය සහ සමාජවාදී පක්‍ෂය ප්‍රයිස් පිටියෙන් පෙළපාළිය ආරම්භ කිරීමෙන් අනතුරුවමොහොමඩ් සෙයින් මාවත, සිරි කදිරේෂන් පාර, ශාන්ත පෝල් මාවත, ජින්තුපිටිය වීදිය විවේකානන්ද හිල් වීදිය මිහිඳු මාවත, ගුණසිංහපුර ඔස්සේ නැවත ප්‍රයිස් පිටියට පැමිණ රැලිය පවත්වයි. නිදහස් වෙළෙඳ කලාප සහ පොදු සේවක සංගමය ආමර්වීදිය සුලෙයිමන් රෝහල ඉදිරිපිට වින්සන් පෙරේරා මාවතෙන් පෙළපාළිය පිටත්වී බාබාපුල්ලේ මාවත ඔස්සේ ෆයිස් මන්සිල් ප්‍රජා ශාලාව දක්වා පැමිණ රැලිය පැවැත්වීය.ප්‍රජාතන්ත්‍රවාදී ජනතා කොංග්‍රසය කොච්චිකඩේ ශාන්ත අන්තෝනි දේවස්ථානය ඉදිරිපිටින් පෙළපාළිය ආරම්භ කර හෙට්ටියාවත්ත, රාමනාදන් මාවත, ඉබ්බගෙවත්ත හන්දිය අලුත් මාවත ඔස්සේ පැමිණ මට්ටක්කුලිය විශ්වයික් ක්‍රීඩාංගණයේ මැයි රැළිය පවත්වනු ලැබීය.සමාජවාදී සමසමාජ පක්‍ෂය කොළඹ නව නගර ශාලාවේද, ජූලි වර්ජකයන්ගේ ඒකාබද්ධ සංවිධානය මහජන පුස්තකාල ශ්‍රවණාගාරයේදී රජයේ විශ්‍රාමිකයන්ගේ ඒකාබද්ධ ජාතික සංවිධානය මහජන පුස්තකාල ශ්‍රවණාගාරයේදී ද සමාජ ප්‍රජාතන්ත්‍රවාදීන්ගේ එකමුතුව කෙසෙල්වත්ත දිවංගත ජනපති ආර්. ප්‍රේමදාස ප්‍රතිමාව අසළදී මැයි රැළි පැවැත්විණි.එම සංවිධාන විසින් පෙළපාළි සංවිධානය කරන්නේ නැති අතර එක්සත් ජාතික පක්ෂය ප්‍රමුඛ ඒකාබද්ධ විපක්ෂය කුරුණෑගල මාලිගාපිටිය, ශ්‍රී ලංකා ප්‍රගතිශීලී පෙරමුණ කෑගල්ල හේමාස් රැස්වීම් ශාලාව, ප්‍රජාතන්ත්‍රවාදී පක්ෂය, පැලවත්ත බුද්ධදාස ක්‍රීඩාංගණය, එක්සත් ජාතික පක්ෂ යොවුන් මැයි රැළිය බදුල්ල විල්ස්පාක් ක්‍රීඩාංගණය, ලංකා කම්කරු කොංග්‍රසය නුවරඑළිය කිවිකාස් එළිමහන් රඟහල, කම්කරු ජාතික පෙරමුණ තලවාකැලේ බස් නැවැතුම්පොළ, කඳුරට ජනතා පෙරමුණ ළිඳුල ටී. ආර්. සී. පිටිය, ජන සෙත පෙරමුණ බත්තරමුල්ල පක්ෂ කාර්යාලයේදී මැයි රැළි පැවැත්වීය.යාපනය නගරයේ නෙල්ලි අඩි, අරසඩි ඥාන වෛවරවල් කෝවිලේදී දෙමළ මහජන පෙරමුණද, නගර සභා පිටියේදී ඊළාම් ජනතා ප්‍රජාතන්ත්‍රවාදී පක්ෂය යාපනය නගර සභා පිටියේද, දෙමළ මහජන පෙරමුණ, නෙල්ලි අඩි ඥාන වෛරවල් කෝවිලේදී ද, නව ප්‍රජාතන්ත්‍රවාදී මාක්ස් ලෙනින් වාදී පක්ෂය යාපන සමයින්පාර පක්ෂ කාර්යාලයේදී ද එම පක්ෂයම වවුනියාව පැරැණි නගර සභා ශාලාවේදී ද උතුරු පළාතේ මැයි රැළි පැවැත්විණි.මෙම රැළිවලට ජනතාව ඉතා උද්යෝගයෙන් විවිධ සටන් පාඨ කියමින් සහභාගී විසිටින බව දක්නට ලැබිණ. රථ පෙළපාලි හා විවිධ ආකෘති නිර්මාණය කරමින් මැයි දිනයේ රැළි වර්ණවත් වී තිබිණ. සෑම රැළිය පාහේ විශාල ජනගඟක් දක්ණට ලැබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=n1305023</link>
    <topic>සන්ධාන මැයි රැලියට ලක්ෂ 20ක ජන ගඟක්</topic>
    <author/>
    <content>එක්සත් ජනතා නිදහස් සන්ධානයේ රට නඟන මැයි රැල්ල ඵෙතිහාසික මැයි දින රැලිය සඳහා විසි ලක්ෂය ඉක්ම වූ මහා ජන ගඟක් සහභාගි වී සිටියහ.උතුර සහ නැගෙනහිර දිස්ත්‍රික්ක ඇතුළු රටම නියෝජනය කරමින් පැමිණ සිටි මේ ජනතාව ඊයේ සවස 7 වන විටත් කැම්බල් පිටිය වෙත පැමිණෙමින් සිටියහ.බොරැල්ල කැම්බල් පිටිය වෙත පැමිණි ජනතාව පිළිගනු ලැබුවේ ශ්‍රී ලංකා නිදහස් පක්ෂයේ ජාතික සංවිධායක, ඇමැති බැසිල් රාජපක්ෂ සහ භාණ්ඩාගාරික, ඇමැති ඩලස් අලහප්පෙරුම මහත්වරු විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=n1305024</link>
    <topic>ඇමැති මෛත්‍රීගේ පෞද්ගලික ආරක්ෂකයකුගේ නි‍වෙස විනාශ කරලා</topic>
    <author/>
    <content>සෞඛ්‍ය ඇමැති මෛත්‍රීපාල සිරිසේන මහතාගේ පෞද්ගලික ආරක්ෂක නිලධාරියකු වන නිමල් රත්නායක මහතා පදිංචිව සිටි කදුරුවෙල වාරිමාර්ග පෙදෙසේ පිහිටි නි‍ෙවස කිසියම් පිරිසක් විසින් බැකෝ යන්ත්‍රයක් යොදා සම්පූර්ණයෙන්ම විනාශයට පත් කොට ඇත.‍ඒ මහතා මේ සිද්ධිය වූ දින නි‍ෙවසේ නොසිටි අවස්ථාවේදී මේ පිරිස මෙම විනාශය සිදු කොට ඇති අතර මේ නිසා රුපියල් පන්ලක්ෂයක පමණ අලාභයක් සිදු වී ඇතැයි පොළොන්නරුව පොලිසියට ඉදිරිපත් කොට ඇති පැමිණිල්ලේ සඳහන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=n1305025</link>
    <topic>ශ්‍රී ලංකාවේ ඉන්දීය නව මහ කොමසාරිස් සින්හා</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ නව ඉන්දීය මහ කොමසාරිස්වරයා වශයෙන් වයි.කේ. සින්හා මහතා පත්කර ඇත.ඉදිරි දින කිහිපය ඇතුළත නව මහ කොමසාරිස්වරයා ශ්‍රී ලංකාවට පැමිණීමට නියමිත බව ශ්‍රී ලංකාවේ ඉන්දීය මහ කොමසාරිස් කාර්යාලය පවසයි.ශ්‍රී ලංකාවේ ඉන්දීය මහ කොමසාරිස්වරයා වශයෙන් කටයුතු කළ අශෝක් කේ. කාන්තා මහතා එරට විදේශ කටයුතු අමාත්‍යාංශයේ නැඟෙනහිර ආසියාව පිළිබඳ ලේකම්වරයා වශයෙන් පත්කිරීමත් සමඟ පුරප්පාඩු වූ මහ කොමසාරිස් තනතුර වෙනුවෙන් වයි.කේ සින්හා මහතා පත්කර තිබේ.නව මහ කොමසාරිස්වරයා ලෙස නම් කර ඇති වයි.කේ. සින්හා ඉන්දීය රාජ්‍ය තාන්ති‍්‍රක සේවයට එක්ව ඇත්තේ පසුගිය 1981 වසරේදී වන අතර 1995 වසරේදී පාකිස්තානයේ ඉන්දීය මහ කොමසාරිස්වරයා ලෙස කටයුතු කර තිබේ.ඊට අමතරව පසුගිය 2003 වසරේදී ඩුබායිහි කොන්සල් ජනරාල්වරයා ලෙසද කටයුතු කර තිබෙන ඒ මහතා ආසියාතික රටවල් රැසක දුත මණ්ඩල සේවයෙහි කටයුතු කර ඇති බව ශ්‍රී ලංකාවේ ඉන්දීය මහ කොමසාරිස් කාර්යාලය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=n1305026</link>
    <topic>ගබඩා ප්‍රමිතියට නෑ: ෆාමසි තුනක ඖෂධ අත්අඩංගුවට</topic>
    <author>සන්ධ්‍යා කරුණාරත්න</author>
    <content>නිසි ප්‍රමිතියකින් තොරව ඖෂධ ගබඩා කර තිබූ පෞද්ගලික ඔසුසල් තුනක් වැටලීමෙන් රුපියල් මිලියනයකට අධික වටිනාකමකින් යුක්ත ඖෂධ තොගයක් අත්අඩංගුවට ගැනීමට ජාතික ඖෂධ අධිකාරියට හැකි වී තිබේ.ඔසුසල්වල වායු සමීකරණ යන්ත්‍ර ක්‍රියාවිරහිත කර ඖෂධ ගබඩා කර තැබීම නොකළ යුතු බවට පවතින නීතිය උල්ලංඝණය කිරීම හේතුවෙන් මේ ඔසුසල් තුන වැටලීම සිදු කර ඇත.ඖෂධවල ගුණාත්මකභාවය ආරක්ෂා කිරීම සඳහා සෙල්සියස් අංශක 25 ට අඩු උෂ්ණත්වයක් යටතේ ඖෂධ ගබඩා කිරීම අත්‍යාවශ්‍ය වේ. ඒ අනුව සියලුම ඔසුසල් වායුසමනය කර තිබීම අවශ්‍ය බවත් ඇතැම් පෞද්ගලික ඔසුසල් වායුසමනය කර තිබුණත් වායුසමීකරණ යන්ත්‍ර ක්‍රියාවිරහිත කර තිබිම නීති විරෝධී බවත් ජාතික ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතා කීය.මේ දිනවල පවතින අධික උෂ්ණත්වය සහිත කාලගුණය යටතේ නිසි උෂ්ණත්වයට නොමැතිව ඖෂධ ගබඩා කිරීමෙන් ඖෂධවල පවතින ගුණාත්මකභාවය විනාශ වී යාම සිදුවේ.එවැනි ඖෂධ භාවිතා කිරීමෙන් රෝගීන් විවිධ අසාත්මිකතාවලට ගොදුරු වීම සිදුවේ. කොළඹ සහ කොළඹ අවට ප්‍රදේශවල පෞද්ගලික ඔසුසල් දහයක් පරික්ෂා කිරීමෙන් මේ ඖෂධ තොගය අත්අඩංගුවට ගත් බව ද ඔහු ප්‍රකාශ කළේය.ජාතික ඖෂධ අධිකාරිය මඟින් ඉදිරිපත් කර තිබෙන නීතිරීතිවලට අනුකූලව මෙරට පෞද්ගලික ඔසුසල් මේ වන විට නිසි ප්‍රමිතියෙන් යුක්ත ඖෂධ අලෙවි කරන ස්ථාන බවට පත්ව තිබෙන බවත් එය සතුටුදායක කරුණක් බවත් වෛද්‍ය බෙනරගම මහතා ප්‍රකාශ කළේය.වායුසමනය නොකළ, ඖෂධවේදියකු නොමැති පෞද්ගලික ඔසුසල්වලින් ඖෂධ මිලදී නොගන්නා ලෙසත්, එවැනි ඔසුසල් සම්බන්ධයෙන් සෞඛ්‍ය අමාත්‍යාංශය දැනුවත් කරන ලෙසත් වෛද්‍ය බෙනරගම මහතා මහජනතාවට දැනුම්දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=n1305027</link>
    <topic>ජගත් පාපන්දු සමුළු නීති කැඩුවැයි මනිලාල්ට වසර 8ක තහනමක්</topic>
    <author>ප්‍රින්ස් ගුණසේකර</author>
    <content>ජාත්‍යන්තර පාපන්දු සම්මේලනයේ ආචාරධර්ම පද්ධතියේ නීති රීති උල්ලංඝනය කිරීමේ වරදට මනිලාල් ප්‍රනාන්දු මහතාට වසර 8 ක තහනමක් පැනවෙයි.ඒ අනුව දෙස් - විදෙස් පාපන්දු ක්‍රීඩාවේ කිසිදු ක්‍රියාකාරකමකට ඒ මහතාට සම්බන්ධ විය නොහැකි බව ජාත්‍යන්තර පාපන්දු සම්මේලනය නියෝග කොට ඇත.මනිලාල් ප්‍රනාන්දු මහතා ස්විට්සර්ලන්තයේ ලෝක පාපන්දු නිවහනට කැඳවා ප්‍රකාශ සටහන් කර ගැනීමෙන් අනතුරුව මේ දඬුවම නියම කෙරුණි. මේ පරීක්‍ෂණය ලෝක පාපන්දු සම්මේලනයේ ආචාරධර්ම පිළිබඳ කමිටු සභාපති හාන්ස් ජෝකිම් මහතාගේ ප්‍රධානත්වයෙන් අප්‍රේල් 29 හා 30 දිනවලදී පැවැත්විණි.ශශ්‍රී ලංකා පාපන්දු සම්මේලනයේ හිටපු කළමනාකරණ සභාපති මනිලාල් ප්‍රනාන්දු මහතා ආසියානු පාපන්දු උප සභාපතිවරයකු හා ලෝක පාපන්දු විධායක කමිටු සාමාජිකයකු ලෙස කටයුතු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=n1305028</link>
    <topic>නඩු නොයන්න රුපියල් 2000යි: කොස්තාපල් අල්ලස් දැලේ</topic>
    <author>අනුරාධපුර - මධ්‍යම විශේෂ</author>
    <content>රියැදුරකුගෙන් රුපියල් 2000ක අල්ලස් මුදලක් ලබා ගත් බවට සැකපිට අනුරාධපුර කොට්ඨාස රථවාහන අංශයේ කොස්තාපල්වරයකු අල්ලස් හා දුෂණ විමර්ශන ඒකකයේ නිලධාරීන් විසින් ඊයේ (1) උදෑසන අනුරාධපුර නගරයේදී අත්අඩංගුවට ගෙන ඇත.මෙසේ සැකපිට අත්අඩංගුවට ගෙන ඇත්තේ අනුරාධපුර කොට්ඨාස රථවාහන අංශයේ පරිගණක ඒකකයේ සේවයේ නියුතුව සිටි කොස්තාපල් වරයෙකි.30 වනදා රාජකාරියේ යෙදී සිටියදී මෝටර් රථයක ආසන පටි පැළද නොගෙන පැමිණි රියැදුරෙකු අත්අඩංගුවට පත්වී ඇති අතර ඔහු අධිකරණයට ඉදරිපත් නොකොට නීතිය ක්‍රියාත්මක නොකිරීමට රුපියල් 2000ක මුදලක් කොස්තාපල්වරයා රියදුරාගෙන් ඉල්ලා ඇත. ඒ අනුව රියදුරා රුපියල් 2000 මුදල ඊයේ දිනයේ දීමට එකගතාව පළකර ඇත.ඊයේ (1) එම රුපියල් 2000 මුදල ලබා ගැනීමට ගිය අවස්ථාවේ අනුරාධපුර දහයියාගම හංදිය ප්‍රදේශයේදී කොස්තාපල්වරයාව අල්ලස් දුෂණ විමර්ශන ඒකකයේ නිලධාරීන් සැකපිට අත්අඩංගුවට ගෙන ඇත. අත්අඩංගුවට ගත් සැකකරු ඊයේ (01) සවස අනුරාධපුර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=n1305029</link>
    <topic>දඹුල්ල පූජා භූමියේ සංවර්ධන වැඩ කඩිනම් කරන්න ජනපතිගෙන් උපදෙස්</topic>
    <author/>
    <content>දඹුල්ල පූජා භූමියේ සංවර්ධන කටයුතු කඩිනම් කරන ලෙස ජනාධිපති මහින්ද රාජපක්ෂ මහතා අදාළ නිලධාරීන් වෙත උපදෙස් දෙයි.එහි මුල් පදිංචිකරුවන් වෙත ඉඩම් ලබාදීම සහ වන්දි මුදල් ලබාදීම කඩිනම් කරන ලෙසද ඒ මහතා උපදෙස් දුන්නේය. දඹුල්ල පූජා භූමි සංවර්ධන සැලැස්ම ක්‍රියාත්මක කිරීම පිළිබඳ සාකච්ඡාවක් පෙරේදා (29) පස්වරුවේ අරලියගහ මන්දිරයේදී ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්විණි. එහිදී ජනාධිපතිවරයා නිලධාරීන්ට මෙම උපදෙස් ලබා දුන්නේය.පූ‍ජා භූමි සංවර්ධන සැලැස්ම ක්‍රියාවට නැංවීම සහ පූජා ප්‍රදේශයේ කළ යුතු කාර්යයන් පිළිබඳ මෙහිදී දීර්ඝ වශයෙන් සාකච්ඡා විය. පුරාවිද්‍යා වටිනාකම සේම වන්දනීයත්වයද ආරක්ෂා කර ගනිමින් මෙම කටයුතු ක්‍රියාවට නැංවීමේ වැදගත්කම ජනාධිපතිවරයා මෙහිදී පෙන්වා දුන්නේය.රංගිරි දඹුලු විහාරාධිපති ශාස්ත්‍රපති පණ්ඩිත පූජ්‍ය ඉනාමළුවේ සුමංගල නායක ස්වාමීන් වහන්සේ මෙහිදී අනුශාසනාවක් කරමින් පෙන්වා දුන්නේ රංගිරි දඹුලු මහා විහාරය ලෝක උරුමයක් ලෙස ප්‍රකාශයට පත්වීමෙන් අනතුරුව අද ලෝකයේ විවිධ රටවල් නියෝජනය කරමින් පිරිස් එහි පැමිණෙන බවයි.අනෙකුත් පූජා භූමි සේම දඹුල්ල පූජා භූමියද සුවිශේෂී බව පෙන්වා දුන් උන් වහන්සේ දඹුල්ල නගර සංවර්ධනය සහ සමගාමීව පූජා භූමියද සංවර්ධනය වීමේ වැදගත්කමද පෙන්වා දුන්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=n13050210</link>
    <topic>පාරිභෝගික අධිකාරියේ නිලධාරීන්ට ජනපති නියමයෙන් දිරි දීමනා</topic>
    <author>විජයානි එදිරිසිංහ</author>
    <content>ලක්ෂ සංඛ්‍යාත පාරිභෝගික ජනතාව කූට වෙළෙඳුන්ගේ ගසාකෑම් වලට ලක්වීමට ඉඩ නොතබා සාධාරණ ලෙස පාරිභෝගික සේවාවක් ඉටු කර දීමට කටයුතු කරන ‍පාරිභෝගික අධිකාරියේ පාරිභෝගික නිලධාරීන්ගේ සේවය අගයා ඔවුන්ට විශේෂ දිරි දීමනා වැඩපිළිවෙළක් ක්‍රියාත්මක කිරීමට ජනාධිපති මහින්ද රාජපක්ෂ මහතා සමුපකාර හා අභ්‍යන්තර වෙළඳ කටයුතු ඇමැති ජොන්ස්ටන් ප්‍රනාන්දු මහතාට උපදෙස් දී තිබේ.මහින්ද චින්තන වැඩපිළිවෙළ යටතේ පාරිභෝගිකයා රැක ගැනීම විශේෂ අරමුණක් වේ. ඒ යටතේ වැඩි මිලට බඩු විකිණීම, අඩු බරට බඩු විකිණීම, අසාධාරණ මිල ගණන් නියම කිරීම, කල් ඉකුත් වූ භාණ්ඩ අලෙවිය ඇතුළු විවිධාකාරයේ පාරිභෝගිකයා ගසාකෑම් වලට ලක්වු යුගයක් තිබිණි.ජනාධිපති මහින්ද රාජපක්ෂ මහතා එම ධුරයට පත්වීමෙන් පසු වෙළඳ අමාත්‍යාංශය යටතේ පාරිභෝගික අධිකාරිය ගොඩගෙන අලුතින් නිලධාරින් බඳවා අවශ්‍ය පහසුකම් ලබාදී රට පුරා වැටලීම් සිදු කර වෙළඳ පොළ සමග නිරතුරුවම ගැටෙමින් සුවිශේෂී කාර්ය්‍යභාරයක් ඉටු කිරීමේ දැවැන්ත වැඩපිළිවෙළක් දියත් කරනු ලැබිණි.ඒ අනුව පන්සියයකට වැඩි පාරිභෝගික වැටලීම් නිලධාරීන් කණ්ඩායම් වශයෙන් එක්ව රට පුරා මෙහෙයුම් කරමින් සුවිශේෂී සේවයක් ඉටු කරමින් සිටිති. මේ වන විට වෙළඳ පොළ තුළ අසාධාරණකම් නැතිවී 65%ක පමණ සාධාරණ පාරිභෝගික සේවාවක් ඉටු වෙමින් පවතින බවට අනාවරණය වී තිබේ.ඒ අනුව පසුගිය වසර දෙක තුළ පමණක් අසාධාරණ ලෙස වෙළඳාමේ යෙදුණු කූට වෙළෙඳුන් අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව ඔවුන්ට දඬුවම් ලෙස නියම වූ දඩ වලින් රජයට කෝටි 50කට ආසන්න ආදායමක් ලබාදීමටද පාරිභෝගික නිලධාරීන්ට හැකිවී තිබේ.ඔවුන්ගේ එම ආදර්ශමත් කැපවීම ඇගැයීමක් වශයෙන් ඔවුන්ට දිරි දීමනාවක් ලබාදීමට ජනාධිපතිවරයා උපදෙස් දී ඇති බව අමාත්‍ය ජොන්ස්ටන් ප්‍රනාන්දු මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=n13050211</link>
    <topic>පොරොන්දු නෝට්ටුවකට බලෙන් අස්සන් ගත්තැයි සැක දෙදෙනකුට ඇප</topic>
    <author>මුන්නේශ්වරම සමූහ ඊ.සී. ප්‍රනාන්දු</author>
    <content>ගම්පහ කෝට්ඨාස පොලිස් රථ වාහන ඒකකයේ ස්ථානාධිපති පොලිස් නිල ඇඳුමින් සැරසී පුද්ගලයෙකු බලහත්කාරයෙන් පැහැරගෙන ගොස් පොරොන්දු නෝට්ටුවකට බලෙන්ම අත්සන ලබා ගැනීමේ සිද්ධිය සම්බන්ධයෙන් රක්ෂිත බන්ධනාගාරගත කර සිටි දෙදෙනා රුපියල් හැත්තෑපන් දහස බැගින් ශරීර ඇප මත මුදා හැරීමට පෙරේදා (30දා) නියම කළ හලාවත දිසා විනිසුරු හා මහේස්ත්‍රාත් ජගත් ඒ. කහඳගම මහතා වැඩිදුර විභාගය මැයි 7 වන දින දක්වා කල් දැමීය.මෙසේ ඇප නියම වූයේ හලාවත ඇලුත්වත්තේ පදිංචි වර්ණකුලසූරිය ෂෙල්ටන් ප්‍රනාන්දු හා වර්ණකුලසූරිය ප්‍රගීත් මධුරංග ප්‍රනාන්දු යන දෙදෙනාටයි. රක්ෂිත බන්ධනාගාරගත කර සිටි රථ වාහන ඒකකයේ ස්ථානාධිපතිවරයා මෙයට කලින් ඇප මත මුදා හැරුණි.පසුගිය අප්‍රේල් 4 වන දින හලාවත මුගුණුවටවන ප්‍රදේශයේ පදිංචි කළුදුරගේ චමින්ද සිල්වා නැමැති අයව බලහත්කාරයෙන් පැහැරගෙන ගොස් නෝට්ටුවට බලෙන් අත්සන ලබාගෙන මුදා හැර තිබුණි. ඇප මුදලට අමතරව සැකකරුවන් සෑම ඉරු දිනකම හලාවත පොලිසියට වාර්තා කිරීමට ද නියම කෙරුණි.හලාවත පොලිසියේ මූලස්ථාන ප්‍රධාන පොලිස් පරීක්ෂක මනෝජ් රණගල මහතා පැමිණිල්ල මෙහෙයවූ අතර විත්තිය වෙනුවෙන් නීතිඥ හිලරි ප්‍රසන්න ප්‍රනාන්දු මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=n13050212</link>
    <topic>ත්‍රිරෝද රථ හිමියෙක් බැටරි සොරකමේ</topic>
    <author>මාතර සමූහ ඩබ්ලිව්. පී. ධර්මසේන</author>
    <content>පසුගිය මාසයේ පමණක් ත්‍රිරෝද රථ බැටරි 10ක් සොරකම් කළ ත්‍රිරෝද රථ හිමියකු බැටරියක් සොරකම් කරන අවස්ථාවේම මෙතෙක් සොරකම් කර ඇති බැටරි සමග මාතර අපරාධ විමර්ශන අංශයේ නිලධාරීන් විසින් අත්අඩංගුවට ගෙන ඇත.මාතර කැකනදුර පදිංචි 35 හැවිරිදි මේ සැකකරු පසුගිය මාසය තුළදී පමණක් සොරකම් කර ඇති බැට්රිවල වටිනාකම රුපියල් (150000 /-) කට ආසන්න වේ. මාතර නගරයේ පෞද්ගලික රෝහලක් ළඟ නතර කර ඇති ත්‍රිරෝද රථ ළඟට තම ත්‍රිරෝද රථයෙන් පැමිණ එම රථය අනිකුත් ත්‍රිරෝද රථ ආවරණය වන පරිදි නවත්වා යතුරු වලින් එම රථ වල බැට්රි සොරකම් කරගෙන පලායාම මොහුගේ සිරිතක් වී තිබුණි.මේ සම්බන්ධයෙන් මාතර පොලිසියට පැමිණිලි ගලා එමින් පැවතුණි. පැමිණිලි ස්වභාවය සිදු වූ ස්ථාන එකිනෙකට සම්බන්ධ වෙන නිසා මෙය එකම පුද්ගලයකුගේ සොරකමක් බවට පරීක්ෂණ මෙහෙයවන පොලිස් නිලධාරීන්ට තේරුම් ගැනීමට වැඩි වේලාවක් ‍ගත නොවීය.මාතර මූලස්ථාන පොලිස් පරීක්ෂක හේමාල් ප්‍රසන්න මහතාගේ මෙහෙයවීමෙන් මෙම සොරා අල්ලා ගැනීමට මාතර අපරාධ විමර්ශන අංශයේ නිලධාරීන් පිරිසක් යොදා අවධානයෙන් සිටින අවස්ථාවේ මේ සැකකරු මාතර රෝහල අසල නතර කර තිබූ ත්‍රිරෝද රථයක් ආවරණය වෙන ලෙස සිය රථය නතර කර ඇත.තමා සම්බන්ධයෙන් පොලිස් නිලධාරීන් අවධානයෙන් සිටින බව නොදත් සැකකරු යතුරු වලින් රථයක බැටරියක් ගලවන අවස්ථාවේම අත්අඩංගුවට ගෙන රථය සමගම පොලිසියට ගෙනවිත් ඇත.සැකකරු මාතර මහේස්ත්‍රාත් අධිකරණයට ඉදිරිපත් කිරීමට නියමිතව ඇත. මාතර අපරාධ විමර්ශන අංශයේ ස්ථානාධිපති වසන්ත කුමාර මහතාගේ මෙහෙයවීමෙන් උ.පො.ප. කොඩිතුවක්කු, පො.සැ. 22023 සුනිල් ශාන්ත, පො. සැ. 55831 කමිල් යන මහත්වරුන් ඇතුළු නිලධාරීන් වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=n13050213</link>
    <topic>‘රට නඟන මැයි රැල්ල’ ජනපති ප්‍රධානත්වයෙන් අභිමානවත්ව</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>ලෝක කම්කරු දිනය සමරමින් ලක් ඉතිහාසයේ පැවැත්වූ දැවැන්තම පෙළපාලිය හා ජන රැලිය ලෙස අභිසෙස් ලබමින් ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ කැම්බල් පිටියේදී ඊයේ (1) එක්සත් ජනතා නිදහස් සන්ධානයේ ‘රට නඟන මැයි රැල්ල’ ලක්ෂ සංඛ්‍යාත මහා ජනගඟකගේ සහභාගිත්වයෙන් පැවැත්විණි.රටට එරෙහි දෙස් - විදෙස් බලවේග සියල්ල පරාජය කිරීමට අපි සූදානම්! අපි ඔබ සමඟයි! යන්න වැඩකරන ජනතාව මුළු ජන රැලිය පුරාම ලබාදුන් පණිවුඩය විය.දිවයිනේ සිව්දෙසින් කොළඹ නෙළුම් පොකුණ මහින්ද රාජපක්ෂ රඟහල භූමියට පැමිණ එතැන් සිට කොළඹ කැම්බල් පිටිය කරා පා ගමනින් පෙළපාලියේ පැමින ලක්ෂ සංඛ්‍යාත ජන ගඟ දැවැන්ත ජන රැලියට එකතු වූයේ හැඟුම්බරවය.රට, ජාතිය ආරක්ෂා කිරීමට අපි සූදානම් බව සහ අතිගරු ජනාධිපතිතුමාගේ නායකත්වය රැක ගැනීමට, ඕනෑම අභියෝගයක් ජය ගැනීමට අපි සූදානම් බව වැඩකරන ජනතාව හඬ නැඟූහ.නීලවර්ණ ධජ පතාකවලින් හා ජනාධිපතිතුමාටත්, වැඩකරන ජනතාවටත් සුබ පතා පෝස්ටර්, බැනර් කටවුට් ප්‍රදර්ශනය කරමින් මේ පිරිස් පැමිණියහ. ඊයේ උදේ සිට කොළඹට ආ මේ අතිවිශාල ජනගඟ පිළිබඳව සිය කථාව අවස්ථාවේදී අදහස් දැක්වූ ජනාධිපති මහින්ද රාජපක්ෂ මහතා කියා සිටියේ, මෙය තමා සහභාගි වූ දැවැන්තම, අති සාර්ථකම මැයි දින රැලිය බවය.අගමැති දි.මු. ජයරත්න, ශ්‍රී ලංකා නිදහස් පක්ෂයේ මහ ලේකම් , ඇමැති මෛත්‍රිපාල සිරිසේන, ජාතික සංවිධායක, ඇමැති බැසිල් රාජපක්ෂ, භාණ්ඩාගාරික, ඇමැති ඩලස් අලහප්පෙරුම මහත්වරු ඇතුළු පිරිසක්ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=n13050214</link>
    <topic>ජපාන උප ඇගමැති ශ්‍රී ලංකාවේ සංචාරයක</topic>
    <author>මහින්ද අලුත්ගෙදර</author>
    <content>නිල සංචාරයක් සඳහා ජපානයේ උප ඇගමැති ටාරෝ ආසෝ මහතා සහ එරට පාර්ලිමේන්තුවේ ජ්‍යෙෂ්ඨ උප මුදල් ඇමතිනි යූකෝ ඔබුචි මහත්මිය ශ්‍රී ලංකාවට පැමිණෙති.ශ්‍රී ලංකාව සහ ජපානය අතර පවත්නා රාජ්‍යතාන්ත්‍රික සහයෝගීතාව වර්ධනය කිරීම සහ එම සබඳතා තවදුරටත් ශක්තිමත් කිරීමේ මං සොයා බැලීමේ අරමුණින් මෙම ජපාන නියෝජිත කණ්ඩායම ඊයේ (1) රාත්‍රියේ ශ්‍රී ලංකාවට පැමිණි අතර ජනාධිපති මහින්ද රාජපක්ෂ මහතාගේ ආරාධනයකට අනුව මේ සංචාරය සිදුවන බව ශ්‍රී ලංකාවේ ජපාන තානාපති කාර්යාලය පවසයි.ජනාධිපති මහින්ද රාජපක්ෂ මහතා පසුගිය මාර්තු මාසයේදී ජපානයේ කළ නිල සංචාරයේදී කළ ආරාධනයකට අනුව ජපානයේ උප අගමැතිවරයා සහ ජ්‍යෙෂ්ඨ උප මුදල් ඇමැතිනිය ශ්‍රී ලංකාවේ සංචාරය කරන අතර ඔවුන් සමඟ ජපාන රජයේ ඉහළ පෙළේ නියෝජිත පිරිසක්ද ශ්‍රී ලංකා සංචාරයට එක්වන බවද එම කාර්යාලය සදහන් කරයි.මෙම රාජ්‍යතාන්ත්‍රිකයන්ගේ නිල සංචාරය අතරතුර ශ්‍රී ලංකාව සහ ජපානය අතර පවතින දීර්ඝකාලීන සම්බන්ධතා තවදුරටත් ශක්තිමත් කරමින් ජනාධිපති මහින්ද රාජපක්ෂ මහතා සමඟ නිල සාකච්ඡා පැවැත්වීමට නියමිත අතර ඊට අමතරව කොළඹ වරායේ සහ නැව් තටාකාංගනයේ සංචාරය කිරීමටද නියමිතව ඇත.නිල සංචාරයක් සඳහා ශ්‍රී ලංකාවට පැමිණි ජපානයේ උප අගමැතිවරයා සහ එරට පාර්ලිමේන්තුවේ ජ්‍යෙෂ්ඨ උප මුදල් ඇමතිවරිය කටුනායක බණ්ඩාරනායක ජාත්‍යන්තර ගුවන් තොටුපළේදී පිළිගනු ලැබුවේ ආර්ථික සංවර්ධන ඇමැති බැසිල් රාජපක්ෂ මහතා විසිනි.මේ අතර සංචාරයක් සඳහා ශ්‍රී ලංකාවට පැමිණෙන ජපාන පාර්ලිමේන්තුවේ ජ්‍යෙෂ්ඨ උප මුදල් ඇමතිනි යූකෝ ඔබුචි මහත්මිය ආර්ථික සංවර්ධන අමාත්‍යාංශයේදී ඇමැති බැසිල් රාජපක්ෂ මහතා හමුවී සාකච්ඡා කිරීමටද නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=r1305021</link>
    <topic>ගම්පහට ව්‍යවසායකත්ව සොඳුරු ගම්මාන</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ගම්පහ දිස්ත්‍රික්කයේ ව්‍යවසායකත්ව සොඳුරු ගම්මාන පිහිටුවීමේ වැඩපිළිවෙළක් ඇරඹීමට පියවර ගෙන ඇතැයි ගම්පහ දිස්ත්‍රික් සැළසුම් අධ්‍යක්ෂක ගාමිණි වික්‍රමපාල මහතා පැවැසීය.මේ යටතේ ප්‍රාදේශීය ලේකම් කොට්ඨාස මට්ටමින් මිනුවන්ගොඩ බෝධිපිහිටුවල කළුගල් කර්මාන්තයද, අත්තනගල්ල අලවල බට ආශි‍්‍රත නිෂ්පාදනද, මහර පස්ගම්මන කුළුබඩු නිෂ්පාදනද, ගම්පහ ඇඹරළුව උතුර ස්වර්ණාභරණ නිෂ්පාදනද, ජා-ඇළ තුඩැල්ල බටහිර සූකර පාලනයද, බියගම කොට්ඨාශයේ වීරසේකරපුර මැටි භාණ්ඩ නිෂ්පාදනයද, දිවුලපිටිය හුණුමුල්ල මැටි කර්මාන්තයද, මීරිගම වෑබඩමුල්ල මැටි කර්මාන්තයද, මීගමුව දාංගොල්ලපිටිය විසිතුරු මල් වගාවද, කටාන අම්බලම්මුල්ල මල්පෝච්චි හා පන් නිෂ්පාදනයද, කැලණිය දිප්පිටිගොඩ ලිපි කවර නිෂ්පාදනයද, වත්තල පමුණුගම කිරිගව පාලනයද, දොම්පේ වලිඅරඹ තෙල් හැඳි හා දුම්කබල් නිෂ්පාදනයද, ඇරැඹීමට කටයුතු යොදා ඇත.ආර්ථික සංවර්ධන ඇමැති බැසිල් රාජපක්ෂ මහතාගේ පූර්ණ සහාය මේ සඳහා ලබාදේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=r1305022</link>
    <topic>හොරෙන් දැව ප්‍රවාහනය කළාට දඩ</topic>
    <author>ගම්පහ සංචාරක - නිමල් ජයසිංහ</author>
    <content>වන සංරක්ෂණ දෙපාර්තමේන්තුවෙන් නිසි බලපත්‍රයක් නොලබා ලොරි රථයකින් දැව ප්‍රවාහනය කළ පුද්ගලයන් දෙදෙනකු චෝදනාවට වරද පිළිගත් හෙයින් එක් එක් පුද්ගලයාට රුපියල් විසිදහස බැගින් දෙදෙනාටම රුපියල් හතළිස් දහසක දඩයක් ගම්පහ අතිරේක මහේස්ත්‍රාත් ඉන්දික ෂෙහාන් අත්තනායක මහතා නියම කෙළේය.දැව ප්‍රවාහනය කළ ලොරි රථය ලියාපදිංචි අයිතිකාරියට රුපියල් 1,50000/-ක බැඳුම්කරයක් යටතේ කොන්දේසි සහිතව මුදාහැරීමටද නියෝග කෙළේය. අදාළ දැව තොගය රාජ්‍ය දැව සංස්ථාවට මුදාහැරීමටද නියෝග කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=r1305023</link>
    <topic>සා.පෙළ සමත් ගම්පහ රත්නාවලි බාලිකාවන්ට සහතික</topic>
    <author>වතුරුගම සමූහ කේ. කේ. එස්. ආරියදාස</author>
    <content>අ.පො.ස. සාමාන්‍ය පෙළ විභාගයෙන් සමස්ත විභාග ප්‍රතිඵල ලකුණු මට්ටම අනුව ප්‍රථම ස්ථානය ලබාගත් ගම්පහ රත්නාවලී බාලිකා විද්‍යාලයේ ශිෂ්‍යාවන්ට උපහාර තිළිණ පිරිනැමීමේ උත්සවයක් පසුගියදා ‘රත්නාවලී’ විද්‍යාලයේ දී පැවැත්විණි.විදුහල්පතිනිය කර්නල් එච්. ඒ. එච්. ජයවර්ධන මහත්මිය ප්‍රධාන විද්‍යාලීය ආචාර්ය මණ්ඩලය, පාසල් සංවර්ධන සමිතිය එක්ව සංවිධානය කර තිබූ මේ උත්සවයේ දී මහජන බැංකුව විශේෂ මුදල් හා තිළිණ ප්‍රදානයක් ද, මුදලින් ලක්ෂය බැගින් ත්‍යාගයක් ප්‍රදානය, ආර්ථික සංවර්ධන අමාත්‍යංශයේ සමෘද්ධි සංවර්ධන අධිකාරිය තිළිණ පිරිනැමීම ද මෙහිදී සිදුවිය.සමස්ත ප්‍රතිඵල යටතේ 6 වැනි හා 7 වැනි ස්ථානයන් හිමිකර ගත් තෙපුලි උමේෂා කරුණාවල්ලභ හා වරුණි වත්සලා රත්නායක යන ශිෂ්‍යාවන් දෙදෙනාටම මුදල් තිළිණ හිමි වූ අතර විභාගයට ඉදිරිපත් වූ සියලුම ශිෂ්‍යාවන් 299 දෙනාටම මෙදින උපහාර තිළිණ පිරිනැමීම ද සිදුවිය.මෙහිදී අදහස් දැක්වූ මහජන බැංකුව ගම්පහ ප්‍රාදේශීය කළමනාකරු සුනිල් ඉලුක්කුඹුර මහතා - මහජන බැංකුව හැමවිටම රටේ සංවර්ධනයට මෙන්ම රටේ ජීවනාලිය වන් ශිෂ්‍ය ප්‍රජාවගේම දියුණුව ජයග්‍රහණයක් උදෙසා අතහිත දී කටයුතු කරන බව පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=r1305024</link>
    <topic>ගංතුන ගමට විදුලිය දෙන්න</topic>
    <author>මාවනැල්ල සමූහපී. සෙනෙවිරත්න</author>
    <content>අරණායක ප්‍රාදේශීය සභා බල ප්‍රදේශයේ ඉතාම පිටිසර ගම්මානයක් ලෙසට සැලකෙන ගංතුන ගම්මානයේ නිවාස පහළොවකට මේ වන තුරු විදුලිය ලබා දෙන්නට පියවර ගෙන නැත.ගංතුන කුඩා නගරයේ සිට කිලෝමීටර් පහක පමණ දුරින් පිහිටි මේ ගම්මානයේ ජනතාව රාත්‍රී කාලයේ කුප්පි ලාම්පු දල්වාගෙන ජීවත්වන අතර, පාසල් යන දරු දැරියන් පවා තම අධ්‍යාපන කටයුතු සිදුකරගනු ලබන්නේ අසීරුවෙනි.සබරගමුව පළාත් සභා මහ ඇමැති මහීපාල හේරත් මහතාට මේ බව දන්වා කඩිනමින් විදුලිය ලබා දීමට ඉදිරි සති කීපය තුළදී පියවර ගන්නා බව පළාත් සභා මන්ත්‍රී චමිල දිසානායක මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=r1305025</link>
    <topic>සින්ක් එකත් ලොරි රථයත් අතර සිරවී සිටිය කුමුදුනීගේ උදරයේ තහඩුවක් ඇනී තිබුණා</topic>
    <author>හල්තොට සමූහ විනීතා මානෙල් ගමගේ</author>
    <content>සැමියා පැදවූ ලොරි රථයේ ගැටී දෙදරු මවක් මිය යෑමේ ශෝචනීය සිද්ධියකින් බණ්ඩාරගම, කිදෙල්පිටිය, වැල්මිල්ල ප්‍රදේශයෙන් වාර්තා වේ.වැල්මිල්ල හන්දියේ 111 ඒ, නිවසට ලොකු කුඩා කොයිකවුරුත් ඇදී ආවේ නිහඬව සාලයේ සැතපී සිටින ඩබ්. කුමුදුනි පෙරේරා (32) මහත්මියට අවසන් ගෞරව දැක්වීමටය.බණ්ඩාරගම මැදගම පදිංචිව සිටින කුමුදුනි අලුත්ගම කනිෂ්ඨ විද්‍යාලයෙන් මූලික අධ්‍යාපනය හදාරා වැල්මිල්ලේ එල්. ආර්. රංජන් ජයසිරි (34) සමග යුග දිවි ගමන අරඹා ඇත්තේ යන්තම් අවුරුදු 17 ක් 18 ක් වන විටය. කොටු වලින් කීර මිටි එකතු කර විකිණීම සිදු කළ රංජන් දිස්නා සමග මහ ගෙදර ජීවත් වුණේ තම මව සහෝදරයා මෙන්ම අනෙකුත් ඥාතීන් ද සමඟය.ඉතා උත්සාහවන්ත කාන්තාවක් වූ දිස්නා නිතරම රංජන් ගේ වැඩ කටයුතුවලට උදව් දෙමින් අරපිරිමැස්මෙන් වියදම් කර යමක් ඉතිරි කර ගැනීමට සමත් වූවාය. අවු 14ක් වයසැති චමලි චමල්කාත් නව හැවිරිදි රශ්මික විදුලක් පුතුන් ඔවුන්ගේ ජීවිත වලට ගෙන ආවේ ආලෝකයකි.කිදෙල්පිටිය සාරාලංකාර මහා විද්‍යාලයේ 9 හා 3 වසරවල ඉගෙනගන්නා දරුවන් යතුරුපැදියෙන් පාසලට කැඳවා ගෙන ආවේ ගියේ කුමුදුනි විසිනි. ඇය දරුවන්ගේ අධ්‍යාපනය වෙනුවෙන් කාලය කැප කළේ පාසලේ සියලුම වැඩ කටයුතු වලට ද සම්බන්ධ වෙමිනි.උත්සාහයෙන් දියුණු වු මොවුන් කෙටි කාලයකින් මහ ගේ ඉදිරියෙන් බණ්ඩාරගම – කැස්බෑව මාර්ගයට මුහුණ ලා නව නිවෙසක් ඉදිකර ගත්තේ නිදහසේ තම වැඩ කටයුතු කර ගෙන යෑමටය. මේ නිවාස දෙක ආසන්නයේ තිබූ අනෙක් නිවෙස් ද ඥාති ඬ;වස් වීම ඔවුන්ට ශක්තියක් විය.කිදෙල්පිටිය අවට කීර කොටු වලින් කොල මිටි මිලදී ගන්නා රංජන් තම කුඩා ලොරි රථයෙන් කොටුවලට ගොස් එකතු කර ගත් කොළ ගඟෙන් තෙමා රැගෙන ඒම සිරිතකි. රෑ 7, 8 වන විට රැගෙන එන කොළ නිවස අසල තවත් මිතුරෙකුට අයත් ලොරියක පටවා පසු දින පිටකොටුවට රැගෙන යෑම ඔහුගේ දින චරියාව වී තිබිණි. දිනපතා පාන්දර 4ට පමණ නිවසින් කොළ රැගෙන පිටවන ඔහු නැවත හවසට පැමිණ කොළ එකතු කිරීම සිදු කරන්නේ තවත් අයෙකුගේ සහය ඇතිවය.අම්මලාගේ නිවෙසත් තම නිවෙසත් අතර ඇති අඩි 15ක පමණ ඉඩ ප්‍රමාණයේ ඔහුගේ කුඩා ලොරිය නතර කිරීමට ගරාජය ලෙසට පාවිච්චි කරන්නේ එය ආරක්ෂාකාරී බැවිනි. කුස්සියේ දොරෙන් පිට වෙන මේ ස්ථානයේ වැසිකිළියේ බිත්තියට අල්ලා ජල කරාමය සහිත සින්ක් එක සවි කර තිබේ. කුමුදුනි අනතුරට පත් වූයේ ලොරියත් මේ සින්ක් එකත් අතර සිරවී උදරය කැපී බරපතළ තුවාල ලැබීමෙන් අනතුරුවය.සිද්ධිය පිළිබඳ රංජන් මහතා පැවැසුවේ මෙවැන්නකි. ‘මම මේ පැත්තේ කොටු වලින් කීර එකතු කරල පිටකොටුවට ගිහින් විකුණනවා. මගේ ලොරිය ඉඩ මදි හින්දා දෙපාරකට තව එක්කෙනකුගෙ ලොරියකට ගෙනත් දාල එයාගේ කීරත් එක්ක තමයි අරන් යන්නේ. හැමදාම හවසට ගිහිල්ලා කොළ තෙමනවා. එදත් මම කොළ තෙමන්න යන්න තවත් මල්ලිල දෙන්නෙක් එක්ක හවස 6.00 ට විතර ලෑස්ති වුණා.ඒ වෙලාවේ ලොරිය තිබුණෙ ගැරේජ් එකේ. එදත් කුමුදුනි අපිට තේ හදලා දීලා ලොරියෙ කාපට් ටිකත් දාලා දුන්නා. හැමදාම එයා ලොරියට වතුර බෝතලයක් දානවා. ඒකට එයා සින්ක් එක ළඟට ගියා. මම ලොරියට නගින්නෙ නැතුව බිම ඉඳල යතුරෙන් ස්ටාට් කළා. වෙනදටත් මම එහෙම කරනවා. යතුර දැම්මම එක පාරටම ලොරිය අඩි 2ක් විතර ඉස්සරහට විසි වුණා. කවුරු හරි ජියර් එක දාල තිබිලා තියෙනවා. එයා ලොරියට පිටි පස්ස හරවල හිටිය හින්ද දකින්න නෑ. ලොරිය එයාගෙ ඇඟේ වැදිල සින්ක් එකටයි ලොරියටයි එයා හිර වුණා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=r1305026</link>
    <topic>බලගල මාර්ගයක පයින්වත් ගමන් බෑ</topic>
    <author>හැඳල විශේෂ - ජූලියන් කෝරාළ</author>
    <content>බලගල ග්‍රාම නිලධාරි වසමට අයත් අවරනෙළුව ගම්මානයට ගමන් කරන මාර්ගය පයින් යා නොහැකි තරමටම අබලන් වී තිබේ. අතුරු මාර්ගද එසේමය.අවරනෙළුවේ නිවාස 1000 කට වැඩිය තිබේ. එහි ඇති ඇතැම් අතුරු මාර්ග මඩවගුරුය.මේවා කොන්ක්‍රීට් මාර්ග බවට පරිවර්තනය නොකළහොත් එළැඹෙන වර්ෂා කාලයේදී මගී ගමනා ගමනය සඳහා බෝට්ටු සේවා ආරම්භ කළ යුතු යැයි ජනතාව පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=r1305027</link>
    <topic>කෑගල්ලේ රක්ෂිත කැලෑවල දැව ජාවාරම් ඉහළ යයි</topic>
    <author>මාවනැල්ල සමුහ -පී.සෙනෙවිරත්න</author>
    <content>මාවනැල්ල ආරණයක ඇතුළු කෑගල්ල දිසා බල ප්‍රදේශයේ රජයේ කැලෑවල දැව බලපත්‍ර ලබා නොගෙන කපා ඉවත් කැර නිති විරෝධි ලෙසට අලෙවි කිරීමේ ජාවාරම් ශීඝ්‍රයෙන් ඉහළ යමින් පවතින බව වාර්තාවෙයි.රජයේ ඉඩම්වල සහ අම්බලකන්ද ගංතුන ප්‍රදේශවලට ආසන්න රජයේ කෑලෑවලද රඹුක්කන පොලිස් බල ප්‍රදේශයේ රජයේ කැලෑවල ජාවාරම් ඉතාම දැඩිලෙසට සිදුවන බව ප්‍රදේශවාසීහු කියති.අරණායක පොලිස් ස්ථානාධිපති බුද්ධි පාදෙනිය මහතා සිය බල ප්‍රදේශයේ සිදුකෙරෙන දැව ජාවාරම් පිළිබඳව සිදු කරන පරීක්ෂණ වලදී කරුණු රාශියක් සොයාගෙන ඇති බව සඳහන් කළ අතර ඇතම් ග්‍රාමසේවා නිලධාරින්ද මෙම දැව ජාවාරම් කරුවන් හා එක්ව කෑලෑවලින් කපා ගන්නා දැව වර්ගයන්ට බලපත් දීමේදී ප්‍රාදේශීය ලේකම් කාර්යාලවල සේවා සපයන අදාළ අංශනිලධාරි වරුන්ගේ ද සහාය ලබාගෙන මෙම කූඨ දැව ජාවාරම් සිදු කරන වග ද පැවසුවේය.මාවනැල්ල අධිකරණ කලාපයට අයත් පෙදෙස්වල රජයේ කැළෑ වලින් බලපත් නොමැති කපා ඉවත් කරගෙන තිබු දැව තොගයක් අත්අඩංගුවට ගෙන එම දැව ප්‍රවාහනයට යොදා ගන්නා ලද වාහනද අත්අඩංගුවට ගෙන අධිකරණයට ඉදිරිපත් කර තිබේ.මාවනැල්ල දිසා හා මහේස්ත්‍රාත් ශ්‍රීනිත් විජේසේකර මහතාගේ නියෝගය මත එම දැව හා වාහන රජයේ වන නිලධාරි පිරිස් ගෙන්වා එම අංශයක් වෙත බාරකළ බවද පොලිස් ස්ථානාධිපතිවරු සඳහන් කැර සිටිති. මෙම හොර දැව ජාවාරම් මර්දනය සඳහා මාවනැල්ල ආරණායක පොලිස් ස්ථානාධිපතිවරු බලවත් උත්සහයන් දරා කටයුතු කරති.මාවනැල්ල කෑගල්ල ආරණායක ප්‍රදේශවල රජයේ කැලෑවල දැව බලපත් නොමැතිව හොරට කපා ජාවාරම් කරුවන් සිදු කරණ වන විනාශය වැළැක්වීමට වගකිවයුතු පිරිස් වහාම අවධානය යොමුකළ යුතු බව පරිසර නිලධාරීහු සඳහන් කැර සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=r1305028</link>
    <topic>ගෑස් සිලින්ඩර් 61ක් හොරෙන් අරන්</topic>
    <author>මීගමුව විශේෂ - එච්.ප්‍රනාන්දු</author>
    <content>කටාන සුබ සාධක මාවතේ පිහිටි ගෑස් සිලින්ඩර් අලෙවි හලකින් රුපියල් 3,67,848 ක් පමණ වටිනා ගෑස් සිලින්ඩර් 61 ක් සොරකම් කරන ලදැයි කියන සිද්ධියක් පිළිබඳව මීගමුව පොලිසිය විමර්ශන කටයුතු ආරම්භ කර තිබේ.මෙම ගෑස් සිලින්ඩර් සොරකම පිළිබඳව කටාන සුබසාධක මාවතේ පදිංචි කරුවෙක් මීගමුව පොලිසියට පැමිණිලි කර තිබේ.අංක තහඩු නොමැති වෑන් රථයක මහ රෑ ජාමේ මෙම ගෑස් සිලින්ඩර් පටවා ගෙන ගිය බවට තොරතුරු ලැබී ඇතයි පොලිසිය පවසයි.මීගමුව පොලිසියේ උප පොලිස් පරීක්ෂක සුනිල් ප්‍රනාන්දු මහතා මේ පිළිබඳව වැඩිදුර පරීක්ෂණ පවත්වා ගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=r1305029</link>
    <topic>පෞද්ගලික ආරක්ෂක නිලධාරීන් දෙදෙනාගේ මරණ ගැන පුළුල් පරීක්ෂණ</topic>
    <author>කැස්බෑව සංචාරක ධර්මසිරි සුරවීර</author>
    <content>ගල්කිස්ස ප්‍රදේශයේ ස්ථාන දෙකකදී පෞද්ගලික ආරක්ෂක අංශයේ නිලධාරීන් දෙදෙනෙකු මිය යෑම සම්බන්ධයෙන් පුළුල් පරීක්ෂණයක් අරඹා ඇතැයි ගල්කිස්ස මූලස්ථාන පොලිසිය පවසයි.මෙලෙස මියගොස් ඇත්තේ තෙලවල ප්‍රදේශයේ පෞද්ගලික ආයතනයක සේවය කරමින් සිටි 60 හැවිරිදි ගුණපාල නැමත්තෙකු හා සොයිසාරාම විහාරයේ ඇති දුරකථන සංඥා කුලුන අසල ආරක්ෂාවට සිටි 79 හැවිරිදි පේ‍්‍රමරත්න නැමැත්තෙකි.මේ පිළිබඳව ගල්කිස්ස මූලස්ථාන ප්‍රධාන පොලිස් පරීක්ෂක කේ.චන්ද්‍රතිලක මහතාගේ උපදෙස් මත පොලිස් කොස්තාපල් 81240 මෛත්‍රීපාල මහතා පරික්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=s1305021</link>
    <topic>'සීගිරිය රැලි ‍ක්‍රොස්' 12 වැනිදා</topic>
    <author>ෆවුස් මොහොමඩ්</author>
    <content>මෙරට මෝටර් රථ හා යතුරුපැදි ධාවන ශූරයන්ගේ විශිෂ්ටතම තරගාවලියක් වන ත්‍රාසය හා උද්යෝගයෙන් පිරුණු 'සීගිරිය රැලි ‍ක්‍රොස්' මේ මස 12වැනිදා සීගිරිය ගුවන් හමුදා ධාවන පථයේ දී පැවැත්වේ.ගුවන් හමුදාව පස්වැනි වරටත් සංවිධානය කරනු ලබන මේ තරගාවලිය මෙවර පැවැත්වෙන්නේ මෝටර් රථ ධාවන ක්ෂේත්‍රයට අලුතින් එක්වූ ශ්‍රී ලංකා මෝටර් රථ ක්‍රීඩා ධාවකයන්ගේ සංගමයේ (SLADA) සහයෝගයෙනි.මීට පෙර පැවැති අවස්ථා 4දීම ඊට සහයෝගය ලැබී තිබුණේ ශ්‍රී ලංකා මෝටර් රථ හා යතුරු පැදි ධාවකයන්ගේ සංගමය (SLADAR) මගිනි.මෙවර තරගාවලියට මෙරට ප්‍රමුඛ පෙලේ මෝටර් රථ හා යතුරුපැදි ධාවන ශූරයන් ඇතුළු 200කට අධික සංඛ්‍යාවක් තරග වැදීමට නියමිතය.ඊට ඉන්දියාවේ සුපිරි යතුරුපැදි ධාවන ශූරයන් ද එක්වනු ඇත.ධාවන තරග ඉසව් 24කින් ‍සමන්විත 'සීගිරිය රැලි ක්‍රොස්' තරගාවලිය ස්ලඩා සංගමයේ වාර්ෂික මෝටර් රථ හා යතුරුපැදි ශූරතාවලියේ එක් තරගාවලියක් ලෙසත් සැළකේ.අන්තර් ජාතික ධාවන තරගවල භාවිතා කරන නවීන තාක්ෂණය මෙවර තරගාවලිය සඳහා උපයෝගි කරගන්නා බව තරගාවලිය සම්බන්ධව පසුගියදා ගුවන් හමුදා මූලස්ථාන ශ්‍රවණාගාරයේ පැවැති මාධ්‍ය හමුවේදී ස්ලඩා සභාපති යෝගා පෙරේරා මහතා පැවැසීය.ඓතිහාසික සීගිරි පුරවරයේ ගුවන් හමුදා කඳවුරු භූමියේ පිහිටා ඇති මේ ධාවන පථයේ එක් කොටසක් තාර යොදා සකස් කර ඇති අතර ඉතිරි කොටස බොරළු යොදා සකස් කර තිබේ.ඒ අනුව වේගය මත පදනම් වූ ධාවන රටාවකින් පමණක් නොව තම අත්දැකීම්, හැකියාවන් හා විවිධ උපක්‍රම භාවිතා කරමින් තරගයේ යෙදීමට තරග කරුවන්ට සිදුවේ.එය තරගකාරිත්වය හා උද්යෝගය එකලෙස පවත්වා ගනිමින් ක්‍රීඩාලෝලීන් කුතුහලයකට ලක්කිරීමට සමත්වනු නිසැකය.'සීගිරිය රැලි ක්‍රොස්' ධාවන තරගාවලියෙන් ලැබෙන සියලු ආදායම් ගුවන් හමුදා සාමාජිකයන්ගේ සුබසාධන කටයුතු සඳහා වන අරමුදලකට බැර කෙරෙන බව ගුවන් හමුදා මෝටර් ක්‍රීඩා තරග කමිටුවේ සභාපති ගුවන් කොමදෝරු සංජක විජේමාන්න මහතා මාධ්‍ය හමුවේදී සඳහන් කළේය.එස්.එල්.ජී.ටී.අශ්ව බල 3500 සුපිරි ‍තරග, එස්.එල්.එච්. අශ්ව බල 1600තරග හා එස්.එල්.එන්. ෆෝර්ඩ් ලේසර්/ මැස්ඩා තරග කැපී පෙනෙන මෝටර් රථ ධාවන තරග ඉසව් වන අතර එම්.එක්ස්. අශ්ව බල 250 සුපිරි තරග, එම්.එක්ස්. 16න් පහළ තරග, ට්‍රේල් වර්ගයේ තරග හා අවුරුදු 10න් පහළ තරග මෙවර තරගාවලිය වර්ණවත් කරන යතුරුපැදි ධාවන තරග ඉසව් කීපයකි.තරගාවලියේ ප්‍රධාන අනුග්‍රාහක ලෙස මහජන බැංකුව කටයුතු කරන අතර නිල අනුග්‍රාහකත්වය ලංකා බැංකුව හා සියැට් ආයතන විසින් දරනු ලබති. මෙවර තරගාවලියේ මුද්‍රිත මාධ්‍ය අනුග්‍රහය සීමාසහිත එක්සත් ප්‍රවෘත්ති පත්‍ර සමාගම (ලේක් හවුස්) විසින් සපයනු ලබයි.පසුගිය වසරේ පැවැති තරගාවලියේ ‍විශිෂ්ටතම මෝටර් රථ ධාවකයාට හිමි කුසලානය දිනේෂ් දෙහෙරගොඩ දිනූ අතර යොහාන් රජිත සිල්වා විශිෂ්ටතම යතුරුපැදි ධාවකයාට හිමි කුසලානය අත්කර ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=s1305022</link>
    <topic>කවපෙත්ත විසිකිරීමේ ශූරියට වසර 10ක තහනමක්</topic>
    <author>මොස්කව් (ඒ.එෆ්.පී.)</author>
    <content>ලන්ඩන් ඔලිම්පික් ක්‍රීඩා උළෙලේ කවපෙත්ත විසිකිරීමේ තරග ඉසව්වේ රිදී පදක්කම්ලාභි රුසියාවේ දාරියා පිෂ්චල්නිකෝවාට වසර 10ක තරග තහනමක් පැනැවීමට එරට මලල ක්‍රීඩා සංගමය පියවර ගෙන ඇත.තහනම් උත්තේජන භාවිතා කිරීමේ වරදට හසුවීමෙන් මීට පෙර වසර 2ක තරග තහනමකට ලක්වූ දාරියා දෙවැනි වරටත් එම චෝදනාවට ලක්වීමේ හේතුවෙන් මේ තහනම පනවා තිබේ.පළමුව ඇය 2006වසරේ යුරෝපීය මලල ක්‍රීඩා ශුරතාවලියේ දී තහනම් උත්තේජන භාවිතා කිරීමේ වරදට හසුවිය.ඇය දෙවැනි වරට එම ‍චෝදනාවට හසුවූයේ 2008වසරේ බීජිං ඔලිම්පික් උළෙල අතරතුරදී කරනු ලැබූ පරික්ෂණයකින්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=s1305023</link>
    <topic>අන්තර් සමාජ සත් සාමාජික රගර් තරග බිමට කණ්ඩායම් 16ක්</topic>
    <author>ෆවුස් මොහොමඩ්</author>
    <content>නවක ක්‍රීඩකයන්ට ජාතික මට්ටමේ තරග සඳහා දොරටු විවර කෙරෙන අන්තර් සමාජ සත් සාමාජික රගර් තරගාවලියට කණ්ඩායම් 16ක් එක්වී සිටිති. රගර් සංගමයේ මෙහෙයවීමෙන් මේ මස 4 සහ 5දෙදින හැව්ලොක්ස් පිටියේ පැවැත්වෙන මේ තරගාවලියේ දී අප් කන්ට්‍රි ලයන්ස්, සී.ආර්. 'ඒ' කණ්ඩායම, ගුවන් හමුදා 'බී' කණ්ඩායම සමග පොලිස් ක්‍රීඩා සමාජයේ 'බී'කණ්ඩායම ඒ කොටසින් තරග වදින අතර නාවික හමුදා 'ඒ'කණ්ඩායම, යුද හමුදා 'ඒ'කණ්ඩායම, සී.එච්. සහ සී.ආර් 'බී'කණ්ඩායම බී කොටසින් තරගබිමට පිවිසෙති.මහනුවර ක්‍රීඩා සමාජයේ 'ඒ'කණ්ඩායමත්, ගුවන් හමුදා 'ඒ'කණ්ඩායමත්, පීටර්සන් කණ්ඩායම හා නාවික හමුදා 'බී'කණ්ඩායමත් සී කොටසින් තරග වදින අතර හැව්ලොක්ස්, පොලිස් ක්‍රීඩා සමාජයේ 'ඒ'කණ්ඩායම, යුද හමුදා 'බී'කණ්ඩායම හා මහනුවර ක්‍රීඩා සමාජයේ 'බී'කණ්ඩායම ඩී කොටසින් තරග වදිති.තරගාවලියේ පළමු දිනය වන 4වැනිදා පෙරවරු 9.00ට අප් කන්ට්‍රි ලයන්ස් සහ පොලිස් ක්‍රීඩා සමාජයේ 'බී' කණ්ඩායම අතර තරගයෙන් තරගාවලිය ආරම්භ වේ. තරග 24ක් ඇතුලත් වන පළමු දිනයේදී සෑම කණ්ඩායමක්ම තරග 3කට බැගින් සහභාගි වේ.දෙවැනි වටයේ හා අවසන් වටයේ තරග 5වැනිදා පැවැත්වේ.මෙවර තරගාවලියේ දස්කම් දක්වන ක්‍රීඩකයන්ට එළැඹෙන කාල්ටන් සත් සාමාජික රගර් ශූරතාවලියේ ක්‍රිඩක වෙන්දේසියේ ලැයිස්තුවට ඇතුලත්වීමේ අවස්ථාව උදාවනු ඇත. එබැවින් මේ තරගාවලිය යොවුන් ක්‍රීඩකයන් හා ප්‍රවීන ක්‍රීඩකයන් අතර දැඩි තරගකාරිත්වයක් ඇති කිරීමට ඉවහල් වනු නිසැකය.වසරේ පළමු ජාතික මට්ටමේ සත් සාමාජික රගර් තරගාවලිය වන බැවින් මේ තරගාවලියට සහභාගිවන ක්‍රීඩකයන් සංඛ්‍යාව ද වැඩිවනු ඇතැයි රගර් සංගමය අපේක්ෂා කරයි. එමෙන්ම මීට පෙර පැවැති තරගවලට වඩා ඉහළ සාර්ථකත්වයක් මෙවර තරගාවලියේදී දක්නට ලැබෙනු ඇතැයි රගර් සංගමය බලාපොරොත්තු වෙයි.ක්‍රීඩකයන් අතර වැඩි තරගකාරිත්වයක් ඇතිවන බැවින් මේ වසරේ පැවැත්වෙන කාල්ටන් සත් සාමාජික රගර් ශූරතාවලියට මෙන්ම ආසියානු සත් සාමාජික රගර් තරගමාලාවට විශිෂ්ටතම ක්‍රීඩකයන්ගෙන් සමන්විත සංචිතයක් ගොඩනගා ගැනීමට රගර් සංගමයට අවස්ථාව ලැබේ.එය අන්තර් ජාතික වශයෙන් ශ්‍රී ලංකාවට සත් සාමාජික රගර් තරගබිමේ පෙරළිකාර කණ්ඩායමක් බවට පත්වීමට ලැබෙන මහඟු අවස්ථාවකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=s1305024</link>
    <topic>කලකට පසු සෝන්ඩර්ස් වැඩ පෙන්වයි</topic>
    <author>ප්‍රින්ස් ගුණසේකර</author>
    <content>ෆීනික්ස් කුසලාන පාපන්දු තරගාවලියේ ශූරතාව හා මුදලින් රුපියල් ලක්ෂ දෙකක මුදල් ත්‍යාගය සෝන්ඩර්ස් ක්‍රීඩා සමාජය දිනා ගත්තේය.සෝන්ඩර්ස් ක්‍රීඩකයෝ වසර 2කට පසුව සුපුරුදු රිද්මයට පැමිණ මුල් පෙළේ පාපන්දු ශූරතාවක් දිනාගැනීම කැපී පෙනුණි.ඔවුන් වසර 2011දී පැවැති සාලි කුසලාන පාපන්දු තරගාවලියේදී අවසන් වරට මුල් පෙළේ පාපන්දු ශූරතාවයක් දිනා තිබුණි. එම අවස්ථාවේදීද සෝන්ඩර්ස් වෙතින් පරාජයට පත්වුයේ ප්‍රබල රත්නම් ක්‍රීඩා සමාජයයි.කොළඹ සිටිලීග් පිටියේ ඊයේ (1) පැවැති සෝන්ඩර්ස්-රත්නම් තරගය විශාල ප්‍රේක්ෂක පිරිසක් ඉදිරියේ පැවැති අතර පළමු භාගයේදී ගෝල් 2-0ක් ලෙස ඉදිරියෙන් සිටි සෝන්ඩර්ස් පිල තරගය නිම කරද්දී ගෝල් 3-1ක් ලෙස ජය තහවුරු කරගත්තේය.තරගය ආරම්භ වී 12වැනි මිනිත්තුවේදී සෝන්ඩර්ස් ක්‍රීඩක ඒ.එම්.එම්.නිලීර් ගෝලයක් වාර්තා කරගත් අතර රතනම් පිලේ සංක විජේසිරිගේ වැරදි පහරකින් සෝන්ඩර්ස් පිලට “ඕන් ගෝල්” එකක් ලැබුණි.විවේක කාලයෙන් පසුව 58වැනි මිනිත්තුවේදී රත්නම් පිලේ රවී ලසන්ත ගෝලයක් වාර්තා කළ අතර 60වැනි මිනිත්තුවේදී සෝන්ඩර්ස් පිලේ චතුර සමරසේකර තවත් ගෝලයක් එක් කළේය.ජයග්‍රාහී සෝන්ඩර්ස් පිලට දිමු හෙට්ටිආරච්චි, සුධාර මධුසංඛ, සනෝජ් සමීර, ඩී.එල්.සමරසේකර හා ‍ගෝල් කීපර් අසංක විරාජ් ක්‍රීඩා කළහ. ශ්‍රී ලංකා 21න් පහළ ක්‍රීඩක චලන චමීර ද සෝන්ඩර්ස් පිලට ක්‍රීඩා කළේය.රත්නම් පිල‍ වෙනුවෙන් ඊ.බී.චන්න, එම්.එන්.එම්.ඉසෙදීන්, එස්.ශ්‍රීකාන්ත් හා බී.ශිවංක ක්‍රීඩා කළහ.අනුශූරතාව දිනාගත් රත්නම් ක්‍රීඩා සාමජය‍ට රුපියල් ලක්ෂයක් පිරිනැමුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=s1305025</link>
    <topic>විශ්ව විද්‍යාල ක්‍රීඩා ටෙනිස් ශූරතාව මොරටුවට</topic>
    <author>ප්‍රින්ස් ගුණසේකර</author>
    <content>විශ්ව විද්‍යාල ක්‍රීඩා උළෙලේ පිරිමි ටෙනිස් ශූරතාව ‍මොරටුව විශ්ව විද්‍යාලයට හිමිවිය. කොළඹ ටෙනිස් සංගම් මුලස්ථාන පිටියේ පැවැති ටෙනිස් තරගාවලියේ කාන්තා ශූරතාව කොළඹ විශ්ව විද්‍යාලය දිනාගත්තේය.පිරිමි අවසන් තරගය මොරටුව හා පේරාදෙණිය අතර පැවැත්විණි. එහිදී 3-2ක ජයක් මොරටුවට හිමිවිය. පිරිමි ටෙනිස් තෙවැනි ස්ථානය කොළඹට හා කාන්තා තෙවැනි ස්ථානය කැලණියට හිමිවුහ.කැරම්විශ්ව විද්‍යාල ක්‍රීඩා උළෙලේ කැරම් ශූරතාව ද මොරටුවට හිමිවිය. අනුශූරතාව කොළඹට හා තෙවැනි ස්ථානය රුහුණු විශ්ව විද්‍යාලයට හිමිවිය.කාන්තා කැරම් තරගවල ශූරතාව රජරට විශ්ව විද්‍යාලයට අනුශූරතාව මොරටුවට හා තෙවැනි ස්ථානය පේරාදෙණියට හිමිවුහ.ක්‍රිකට් අවසන් තරගය මැයි 8දා මොරටුව විශ්ව විද්‍යාල පිටියේ පැවැත්වෙන අතර එයට මොරටුව හා කොළඹ ක්‍රීඩකයෝ සුදුසුකම් ලබා සිටිති.රගර් අවසන් තරගය හෙට පස්වරු 3.00ට හැව්ලොක් පිටියේ පැවැත්වෙන අතර ඒ සඳහා මොරටුව හා පේරාදෙණිය විශ්ව විද්‍යාල ක්‍රීඩකයෝ සහභාගි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=s1305026</link>
    <topic>දෝනි පෙරමුණ රැකගනී</topic>
    <author/>
    <content>ඉන්දීය ප්‍රිමියර් ලීග් තරගාවලියේ ප්‍රසාද ලකුණු සටහනේ පෙරමුණේ පසු චෙන්නායි සුපර් කිංග්ස් කණ්ඩායම තරගාවලියේ 42වැනි තරගය ලෙසින් පුනේ වොරියර්ස් පිල සමග පුනේ හිදී පැවැති තරගය ලකුණු 37කින් ජයැගනීමට සමත්විය.කාසියේ වාසිය දිනු චෙන්නායි පිල ඕවර 20 අවසානයේ කඩුලු 3කට ලකුණු 164ක් රැස්කළේය. සුරේෂ් රයිනා නොදැවී ලකුණු 63ක් රැස්කළේ පන්දු 50කදී හතරේ පහර 5ක් සහ එක් හයේ පහරක් සමගිනි.තරගයේ වීරයා ලෙස නම් කෙරුණු නායක මහේන්ද්‍ර සිං දෝනි වේගවත් ලකුණු 45ක් වාර්තා කළ අතර ඒ සඳහා වැය වුයේ පන්දු 16ක් පමණි.ඊට හතරේ පහර 4ක් හා හයේ පහර 3ක් එක්විය. ජයග්‍රාහී ඉලක්කය හඹායෑමට පිටියට පිවිසි පුනේ කණ්ඩායමට ඕවර 20 අවසානයේ ලබාගත හැකිවුයේ ලකුණු 127ක් පමණි.පුනේ ආරම්භක පිතිකරුවන් ලෙස පිටියට පිවිසි ඇරොන් ෆින්ච් සහ ‍‍රොබින් උතාපා තරගය ජයග්‍රහණය සඳහා ගෙනයෑමට උත්සහ කළද කඩුලු 2කම ලකුණු 26දී බිඳ වැටීමත් සමග ඉනිමේ කඩාවැටීම ඇරඹිණි.ලකුණු 35ක් ලබාගත් ස්ටීවන් ස්මිත් ඉනිමේ වැඩිම ලකුණුලාභියා විය.චෙන්නායි කණ්ඩායම තරග 10කදී ජයග්‍රහණ 8ක් හිමිකර ගෙන ඇති අතර මේ පරාජයත් සමග පුනේ කණ්ඩායම තවදුරටත් ප්‍රසාද ලකුණු සටහනේ අවසන් ස්ථානයේ පසුවේ.චෙන්නායි-164/3 යි. (ඕවර 20) සුරේෂ් රයිනා නොදැවී 63, මහේන්ද්‍ර සිං ‍දෝනි නොදැවී 45, සුබ්‍රමනියම් බද්රිනාත් 34පුනේ-127/9 යි. (ඕවර 20) ස්ටීවන් ස්මිත් 35, කේන් රිචඩ්සන් 26 (මෝහිත් ෂර්මා 21/30).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=s1305027</link>
    <topic>සෙබස්තියන්ට ඉනිමක ජය</topic>
    <author>ඩිල්වින් මෙන්ඩිස්</author>
    <content>සරා කුසලාන තරගාවලියේ අම්බලන්ගොඩ රියෝ ක්‍රීඩා සමාජය සමග පැවැති තරගයෙන් ඉනිමක හා ලකුණු 92ක ජයක් වාර්තා කිරීමට මොරටුව සෙබස්තියන් ක්‍රීඩා සමාජය සමත්විය.පළමුව පන්දුවට පහරදුන් සෙබස්තියන් පිල ලකුණු 335ක් රැස් කළේය. නායක පුබුදු රණවීර විශිෂ්ට පිතිහරඹයක යෙදෙමින් ලකුණු 157ක් ලබා ගැනීමට සමත්විය.රියෝ පිල සිය පළමු ඉනිමට රැස් කළේ ලකුණු 115ක් පමණි. දෙවැනි ඉනිමේ දී ඔවුන් ලකුණු 148කට දැවීගියේ ඉනිමක ජයක් සෙබස්තියන් පිලට හිමිකර දෙමිනි.දක්ෂ පන්දු යැවීමක නිරතවූ සෙබස්තියන් පිලේ හෂාන් ජේම්ස් රියෝ දෙවැනි ඉනිමේ දී කඩුලු 6ක් බිඳ දැමුවේය.සෙබස්තියන් පළමු ඉනිම – 335යි. පුබුදු රණවීර 157, මලිත් සිල්වා 47, තාරක දුෂ්‍යන්ත 41 (ෂාම් සුරංග 57/4)රියෝ පළමු ඉනිම – 115යි. විනෝද් දේවින්ද 28(සචිත් රණසිංහ 24/4, සුරංජන රාජිත 20/2, පුබුදු රණවීර 13/2) සහ දෙවැනි ඉනිම – 148යි. විනෝද් දේවින්ද 62, යොහාන් ද සිල්වා 22 ( හෂාන් ජේම්ස් 42/6, සුරංජන රාජිත 42/3).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=s1305028</link>
    <topic>කිංස්වුඩ් ආදි සිසු පිලට ජය</topic>
    <author>උපනන්ද ජයසුන්දර</author>
    <content>මහනුවර ධර්මරාජ ආදි සිසු පිලට එරෙහිව ලකුණු 16ක ජයක් වාර්තා කරමින් ආතර් අල්විස් සහ ක්ලිෆඩ් රත්න විභූෂණ කුසලානය දිනාගැනීමට කිංස්වුඩ් විදුහල් ආදි සිසුන් සමත්විය.කිංස්වුඩ් කණ්ඩායම ඕවර 30කදී කඩුලු 8කට ලකුණු 206ක් රැස්කළ අතර ධර්මාරාජ පිලට සියල්ලන් දැවී ලබාගත හැකි වුයේ ලකුණු 190ක් පමණි. තරගයේ වීරයා ලෙස ලලිත් විජේරත්න නම් කෙරිණි.කිංස්වුඩ් ආදි සිසු පිල-206/8 (ඕවර 30) සී.මදනායක 42, ඩී.කලංසුරිය 31 (ප්‍රදීප් හීන්කෙන්ද 28/2) ධර්මරාජ ආදි සිසු පිල-190 (ඕවර 29.5) අදය 62, ප්‍රදිප් හීන්කෙන්ද නොදැවී 43 (ලලිත් විජේරත්න 31/4, චන්න තෙන්නකොන් 27/3).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=s1305029</link>
    <topic>සැහැල්ලු පන්දු ක්‍රිකට් 4-5දෙදින කළුතර දී</topic>
    <author/>
    <content>කළුතර දුමිඳු විද්‍යායතනය 30වැනි වරටත් සංවිධානය කරන දීප ව්‍යාප්ත සය සාමාජික සැහැල්ලු පන්දු ක්‍රිකට් තරගාවලිය මේ මස 4,5දෙදින ගල්ලස්සහේන ලුවිස් සිල්වා ක්‍රීඩාංගණයේදී පැවැත්වේ.අවුරුදු 14න් පහළ, 17න් පහළ, 20න් පහළ හා විවෘත වශයෙන් තරග අංශ 4ක් පැවැත්වෙන අතර ශූරතාව දිනා ගන්නා කණ්ඩායමට මුදලින් රුපියල් 25000ක්ද, අනුශූරයන්ට රුපියල් 15000ක්ද පිරි නැමෙන බව සංවිධායකයන් පවසති.ඊට අමතරව දක්ෂතම ක්‍රීඩකයා, හොඳම පිතිකරු, හොඳම පන්දු යවන්නා ද තෝරනු ලැබේ.වැඩි විස්තර සඳහා සිරිපාල වික්‍රමගේ මහතා (0779377462) අමතන ලෙස සංවිධායකයන් දැනුම් දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=f1305021</link>
    <topic>විපක්‍ෂය විකට නළුවාට රඟපානවා</topic>
    <author>සාකච්ඡා කෙළේ - උදිත ගුණවර්ධන</author>
    <content>වර්තමාන දේශපාලන සමාජ කරුණු පිළිබඳවත් කෘෂිකර්ම ක්ෂේත්‍රයේ ගැටලු මතවාද ගැනත් ඇමැති මහින්ද යාපා අබේවර්ධන මහතා සමඟ සිදු කළ සාකච්ඡාවකි මේ.මේ දිනවල ගොවියා මුහුණ දෙන ගැටලුවක් බවට පත්ව තිබෙන්නේ එළවළු මිල සැලකිය යුතු මට්ටමින් පහළ යාම සහ ඔවුන්ගේ නිෂ්පාදන අලෙවියේදී ඇතිවන දුෂ්කරතා යන කරුණුයි. මේ ගැන ඔබේ අදහස පැහැදිලි කළ හැකිද?එළවළු මිල පසුගිය දිනවල යම් මට්ටමකින් පහළ යාමක් සිදු වුණා. ඒ තත්ත්වය අපි පිළිගත යුතුව තිබෙනවා. එහෙත් මෙය දීර්ඝ කාලීනව පවතින තත්ත්වයක් නොවෙයි, කෙටි කාලීන දෙයක්.මෙසේ මිල පහළ යාමට මූලික කාරණය වුණේ් අවුරුදු නිවාඩුවෙන් පසු එකවර සියලු නිෂ්පාදන වෙළෙඳපොළට පැමිණීමයි. එළවළු නිෂ්පාදනය ඉහළ යාමත් මේ තත්ත්වයට ප්‍රබල ලෙස බලපානවා.ශීතකරණයක වුණත් දින දෙකකට තුනකට වඩා එළවළු ගබඩා කිරීමට පුළුවන්කමක් නැහැ. අනෙක් පාර්ශ්වයෙන් බැලුවාම ඕනෑම පාරිභෝගික භාණ්ඩයක මිල ස්ථාවර මට්ටමක තබා ගන්න බැහැ.ඒක තමයි වෙළෙඳ න්‍යාය. එහෙත් මේ තත්ත්වය නිසා ගොවියා දීර්ඝ කාලීනව පීඩාවට පත් නොවන බව මට විශ්වාසයි. අපට ඔහු ශක්තිමත් කිරීමට සැබෑ වැඩපිළිවෙළක් තිබෙනවා.ඇතැමුන් අද ගොවියා ගැන කිඹුල් කඳුළු හෙළනවා. ඒත් ඇත්ත මොකක්ද, බොරුව මොකක්ද කියලා ගොවි ජනතාවට ඉතාමත් හොඳ අවබෝධයක් මෙන්ම දැක්මකුත් තිබෙනවා.ශ්‍රී ලංකා නිදහස් පක්‍ෂයේ ප්‍රතිසංවිධාන වැඩපිළිවෙළ ‘නිල් රැල්ල’ නමින් ක්‍රියාත්මකයි. මෙහි වර්තමාන තත්ත්වය හා එහි සාර්ථකත්වය ගැන පැහැදිලි කිරීමක් කළ හැකිද?මේ වැඩපිළිවෙළ අතිශය සාර්ථක ලෙස ක්‍රියාත්මකව තිබෙනවා. අපට පුළුවන් වෙලා තිබෙනවා ඉතාමත් කෙටි කාලයක් තුළ ශ්‍රී. ල. නි. ප. සාමාජිකයන් ප්‍රමාණය ලක්‍ෂ ගණනින් ඉහළ දමා ගැනීමට. මේ වැඩපිළිවෙළ ගැන ජනතාවගේ විශාල උනන්දුවක් හා අවධානයක් තිබෙනවා.වුරුන් මොනවා කීවත් මේ වැඩපිළිවෙළ සාර්ථක හා ජනතා අවධානය දිනාගත් වැඩපිළිවෙළක්. එක්සත් ජාතික පක්‍ෂයට, ජනතා විමුක්ති පෙරමුණට මේ ගැන විවිධ අර්ථකථන දෙන්න පුළුවන්. ඒක ඒ අයගේ නිදහස් අයිතියක්. ඒත් මහ පොළොවේ තිබෙන සත්‍ය වන්නේ ශ්‍රී. ල. නි. ප. ප්‍රතිසංවිධානය කිරීමේ වැඩපිළිවෙළ ඉතාමත් ශක්තිමත් විදිහට ක්‍රියාත්මක වන බවයි.ඔබ එවැනි මතයක් පළකළත් විපක්‍ෂය කියන්නේ මේ ‘නිල් රැල්ල’ වැඩපිළිවෙළ සාර්ථක නොමැති බවයි.?මා මුලින් කීවෙත් ඒකයි. ඔවුන්ට ඕනෑම අර්ථකථනයක් දෙන්න පුළුවන්. ඒත් සත්‍ය ඒක නොවෙයි. අවුරුදු දහඅටක් විපක්‍ෂයේ පල්වෙන එ.ජා.ප.යට බැරිවෙලා තියෙනවා ගම් මට්ටමින් එක් සාමාජිකයකු හෝ වැඩි කර ගැනීමට. දිනෙන් දින, පැයෙන් පැය ඔවුන් ජනතාවගෙන් ඈත්වෙන ස්වභාවයක් තමයි දක්නට තිබෙන්නේ.එ.ජා.ප.යත් පසුගිය දිනවල පක්‍ෂ ප්‍රතිසංවිධාන වැඩපිළිවෙළක් ආරම්භ කළා. ඒත් ඔවුන්ගේ ඒ වැඩපිළිවෙළ ඉතාමත් කෙටි කාලයක් ඇතුළත අසාර්ථක වැඩපිළිවෙළක් බවට පත් වුණා.මේ විදිහට දේශපාලනිකව අනාථ වූ පිරිස් ගෙනෙන තර්ක විතර්ක එතරම් අවධානයට ගත යුතු යැයි මා සිතන්නේ නැහැ.මේ දිනවල මතුව ඇති තවත් ප්‍රකට මාතෘකාවක් වන්නේ දකුණේ ප්‍රදේශවල “කොකේන්” නමැති ශාකය ව්‍යාප්ත වීම පිළිබඳවයි. මේ තත්ත්වය ගැනත් ඇතැම් පිරිස් ඔබේ අමාත්‍යාංශයට චෝදනා එල්ල කරනවා. කෘෂිකර්ම විෂය භාර ඇමැතිවරයා විදිහට ඔබේ අදහස පැහැදිලි කළ හැකිද?මේ ශාකය බෙදා හැරීමට කෘෂිකර්ම දෙපාර්තමේන්තුවේ කිසිදු සම්බන්ධයක් නැහැ. ඒ නිසා කෘෂිකර්ම දෙපාර්තමේන්තුවට චෝදනා එල්ල කිරීම වැරැදියි. ද්වේශ සහගතයි. මේ පැළ බෙදා හැරීම් වෙලා තිබෙන්නේ පුද්ගලික පැළ තවාන් හරහායි. සුදු හඳුන් යැයි වරදවා වටහාගෙන තමයි මේ පැළ බෙදා හැර තිබෙන්නේ.මේ කොකේන් ශාකය හා සුදු හඳුන් ශාකය අතර බාහිරින් යම් සමානකමක් තිබූ නිසා තමයි බොහෝ අය රැවටුණේ.කොකේන් කියන්නේ හානිකර ශාකයක්. ඒ නිසා සුදු හඳුන් යැයි වරදවා වටහාගෙන මේ ශාකය සිටුවා ඇත්නම් වහාම විනාශ කරන්න කියන ඉල්ලීම තමයි මා කරන්නේ.අනුරාධපුරය හා පොළොන්නරු ප්‍රදේශවල බහුල වශයෙන් තිබෙන වකුගඩු රෝගයට හේතුව රසායනික පොහොර බවට මතයක් පළවෙනවා. මේ ගැන ඔබේ අදහස පැහැදිලි කළ හැකිද?අනුරාධපුරය හා පොළොන්නරුව ප්‍රදේශයේ වකුගඩු රෝගයට ප්‍රධාන හේතුව කෘමිනාශක හා රසායනික පොහොර භාවිතය බව කතාබහට ලක්වෙලා තිබුණා.ඒ නිසා මා ඒ පිළිබඳව සොයා බලන්න, විමර්ශනය කරන්න විශ්වවිද්‍යාල ආචාර්යවරුන්ට, පස පිළිබඳ විශේෂඥයන්ට, ක්ෂේත්‍රයේ විද්වතුන්ට දැනුම් දුන්නා. ඒ අනුව කෘෂි රසායන වර්ග 3 ක් පිළිබඳව අහිතකර තත්ත්වයන් ඇති බවට වාර්තා වුණා. ඒ නිසා එම කෘෂි රසායන වර්ග තුන ආනයනය භාවිතය තහනම් කළා.ඒවා නම් ක්ලෝරෝෆයිරෝෆොන්, ප්‍රොපනිල් හා කාබරිල් යන ඒවා. හැබැයි කෘෂි රසායනික වර්ග නිසාම වකුගඩු රෝග බහුලව ඇති වන බව අපට සියයට සියයක්ම ප්‍රකාශ කරන්න බැහැ. නමුත් එක් රෝගියකුගේ වකුගඩු රෝගී තත්ත්වයට යම් බලපෑමක් ඇති වී තිබුණ නිසා එම කෘමිනාශක වර්ග තහනම් කළේ.හැබැයි, කෘෂි රසායනික භාවිතය හා රසායනික පොහොර භාවිතය සුදුසුය කියා මා කියන්නෙත් නැහැ. නමුත් අපි අවශ්‍ය තරමට පමණයි ඒවා භාවිතා කරන්න ඕන. ගොවීන්ට කියන්නේ රසායනික පොහොර භාවිතය අවම මට්ටමක පවත්වාගෙන යන්න කියලයි.ඒ විතරක් නොවෙයි, මදුරුවන්ට භාවිතා කරන මදුරු කොයිල් වර්ගත් ශරීරයට අහිතකර බව මා කියනවා. ඒ මගිනුත් ශරීරයට අහිතකර තත්ත්වයන් ඇතිවන්න පුළුවන්. ඒ පිළිබඳවත් අප සැළකිලිමත් විය යුතුයි.විදුලි බිල ඉහළ යාම ගැන සමාජය තුළ විරෝධයක් ඇති වී තිබෙනවා. මේ ගැන ආණ්ඩු පක්‍ෂයේ ප්‍රබලයකු විදිහට ඔබේ අදහස පැහැදිලි කළ හැකිද?මේ දිනවල ප්‍රබල මාතෘකාවක් විදිහට විදුලි බිල ඉහළ යාමේ තත්ත්වය පත්වෙලා තිබෙනවා. ඒ ගැන එක් එක් අය තම තමන්ගේ දේශපාලන මතයට අනුව තම මතවාද අදහස් පළ කරනවා. කිසිවකු ඇත්ත තත්ත්වය පෙන්වා දීමට, යථාර්ථය කියාපෑමට උත්සාහ කරන්නේ නැහැ. මේ තැන තමයි වැරැද්ද තිබෙන්නේ.විදුලි ඒකකයක් නිෂ්පාදනයට අධික පිරිවැයක් දැරීමට සිදුවෙනවා. මේ හැම දෙයක්ම විදුලි බිල මිල ඉහළ යාමට බලපානවා. එහෙම නැතිව මෙය එක රැයකින් එක දිනකින් වූ දෙයක් නොවෙයි.ලංකා විදුලිබල මණ්ඩලය ජනතාවට සහන ලබාදීම වෙනුවෙන් දීර්ඝ කාලයක් පාඩු පිට පවත්වාගෙන ගිය ආයතනයක්.කිසිදු ආයතනයකට මේ පාඩුව දිගටම දරන්න බැහැ. එහෙම වුණොත් මේ ආයතනය සම්පූර්ණයෙන්ම බිඳ වැටීමට පුළුවන්. මේ තත්ත්වය තුළ තමයි විදුලි බල මණ්ඩලය පාඩු ලැබීම යම් ප්‍රමාණයකට හෝ පාලනය කිරීම සදහා මිල ඉහළ දැමීමට තීරණයක් ගත්තේ. මෙය කැමැත්තෙන් ගත් තීරණයක් නොවෙයි.එය යථාර්ථයට මුහුණ දී ගත් තීරණයක්. මේ තීරණය තාම ක්‍රියාත්මක වී නැහැ යෝජනා මට්ටමේ තිබෙන්නේ. ඇතැම් විට ජනතා ඉල්ලීම් සලකා බලා මේ ගැන යම් සහනදායී තීන්දුවක් රජය පැත්තෙන් ගැනීමට ඉඩ තිබෙනවා.අද විපක්‍ෂයට මේ තත්ත්වය තමන්ගේ දේශපාලන අනාථභාවය වසා ගැනීමට ‍ෙහාඳ අවස්ථාවක් බවට පත්වෙලා තිබෙනවා.ඒ නිසා ඔවුන්ට එදා වේල ගැටගසා ගැනීමට පුළුවන් සටන් පාඨයක් ලැබී තිබෙනවා. අද විපක්‍ෂය රඟපාන්නේ විකට නළුවාගේ ජවනිකාවක් යැයි සඳහන් කිරීම අතිශයෝක්තියක් නොවෙයි. ඒත් ජනතාව මේ විකට රඟපෑම් හොඳින් හඳුනාගෙනයි සිටින්නේ. ඒ නිසා ඔවුන්ව රැවටීමට විපක්‍ෂයට කිසිදු හැකියාවක් ලැබෙන්නේ නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=f1305022</link>
    <topic>චංගුමි මෙන්ම අභීත දියණියත් ළමා පරපුරට ආදර්ශයක් ලබාදෙනවා</topic>
    <author>සටහන</author>
    <content>එදා ඔෂීන් ගෙන් අරඹා පසුව සුජාත දියණිය හා මෙදා අභීත දියණිය ලෙස ජනාදරයට පත්ව ඇත්තේ ලාංකේය හඬකැවීම් ක්ෂේත්‍රය තුළ ප්‍රබල සන්ධි ස්ථානයක් ලකුණු කළ විදේශීය නාට්‍ය ත්‍රිත්වයකි.ප්‍රේක්ෂකයින්ගේ සදා නොමැකෙන මතකයට එකතු වූ චරිත අතරට ඔෂීන් මෙන්ම චන්ගුමී ද එක්වී හමාරය. මේ වන විට ඉමහත් ප්‍රේක්ෂක ප්‍රතිචාර මධ්‍යයේ දිග හැරෙන අභීත දියණිය හරහා හඬකැවීම් කලාවේ නව ඉසව් සොයා ඇදෙන රූපවාහිනි සංස්ථාවේ හඬකැවීම් ඒකකයේ අධ්‍යක්ෂ අතුල රන්සිරිලාල් මහතා මෙවර රසමංජරියට සිය අදහස් එක්කළේය. මෙතැන් සිට දිගහැරෙනුයේ ඔහුගේ වදන්ය.සුජාත දියණියගෙන් පසු අභීත දියණිය ප්‍රේක්ෂකයින්ට සමීප කිරීමට සිතුවේ ඇයි?ඔෂීන්ගෙන් පසු තරමක් නිහඬව තිබූ හඬකැවීම් නාට්‍ය කලාවට නව පණක් ලැබුණේ සුජාත දියණිය හරහා. මා සිතුවටත් වඩා සුජාත දියණිය ප්‍රේක්ෂක හදවත් වැළඳ ගත්තා. ජපානයෙන් තිළිණ ලද ඔෂින්ගෙන් පසු වර්තමාන ජපන් තානාපති නොබෝකෝ හිතෝ මහතාගේ උදව්වෙන් ජුවෙල් ඉන් පැලස් කියන කොරියානු නාට්‍ය අපට ලැබුණා.මෙය තමයි සුජාත දියණිය කියන නමින් ප්‍රතිනිර්මාණය කරලා ප්‍රේක්ෂකයින් අතරට ගියේ. මේ නාට්‍ය මිනිසුන්ට කොපමණ සමීප වුණාද කියනවා නම් මිනිසුන්ගේ සාමාන්‍ය ජන ජීවිතය පවා වෙනස් වුණා.හයහමාර වන විට තමන්ගේ දෛනික වැඩ නිම කරලා රූපවාහිනිය ළඟට එන්න මිනිස්සු පුරුදු වුණා. කුඩා දරුවෝ චංගුමිගේ ධෛර්යවන්තකම ආදර්ශයට ගත්තා.මේ විදිහට සුජාත දියණිය ලබා ගත් සාර්ථකත්වය හා ජනප්‍රියත්වය නිසා සුජාත දියණිය අවසන් වීමෙන් පසු නැවත නාට්‍යක් කිරීමේ අවශ්‍යතාවය ඇති වුණා. කළමනාකාරතුමා පවා පැවසුවා සුජාත දියණියගෙන් පසුව නිහඬ නොවී නැවත නාට්‍යයක් කරන ලෙස. මේ අනුව අප එම් බී සී එකෙන් ජුවෙල් ඉන් ද ක්‍රවුන් කියන කොරියානු නාට්‍ය මිලදී ගත්තා. එලෙස තමයි අභීත දියණිය නිර්මාණය වුණේ.සුජාත දියණියට වඩා අභීත දියණිය ප්‍රේක්ෂකයින් අතර ජනප්‍රිය වුණා. මෙයට හේතුව කුමක්ද?ප්‍රධාන හේතුව වුණේ මේ නාට්‍ය පුරා සිටියේ පොඩි දරුවෙක් වීම. මේ නාට්‍ය තෝරා ගැනීමට හේතුව වුයේත් එයයි. තම පියා හා ‍ෙසාහොයුරාගේ වියෝවයෙන් පසු තනි වුණා, එහෙත් ඉතා ධෛර්යවන්ත කිසිවකුට බය නැති ගැහැනු දරුවෙක් වටා ගෙතුනු කතාවක් මෙය. මෙය ප්‍රචාරය කරපු මුල් අවධියේ ප්‍රේක්ෂකයින් මෙය සුජාත දියණිය හා සමඟ සංසන්දනය කළා.නමුත් මෙම නාට්‍ය සුජාත දියණියට වඩා පුළුල් පරාසයක් දක්වා විහිදෙන්නක්. මොකද සුජාත දියණිය විහිදුණේ රාජකීය මුළුතැන්ගේය සහ ඒ අවට පරිසරයට පමණයි.නමුත් අභීත දියණිය එයට වඩා වෙනස් ‍ෙ විවිධ සිද්ධීන් හා පරිසරයන් මෙහි දක්නට ලැබෙනවා. විශේෂයෙන්ම මෙහි සිංහල පිටපත බොහොම ලස්සනට නිර්මාණය කෙරුණා. නමුත් ඇතැමුන් චෝදනා කරනවා මේ නාට්‍ය පැයක් පුරා විකාශනය වීම නිසා දරුවන්ගේ් කාලය කා දමන බවට. ඒ පිළිබඳ ඔබ දරන අදහස?ඇත්තෙන්ම මෙතනදී මා උත්සාහ කළේ සමාජයට හානියක් කිරීමට නෙමෙයි. සමාජයට යහපත් ආදර්ශයක් ලබා දීමයි මගේ අරමුණ වුණේ. එය සාර්ථක වුණා කියලා මා විශ්වාස කරනවා.චංගුමි කියන චරිතයත් අභීත දියණිය හි දොංයි ගේ චරිතය හරහා ළමා පරපුරට ගෙන එන්නේ ආදර්ශයක්. ධෛර්යවන්ත තම අරමුණු කරා නොබියව නොසැලී බාධක ජයගෙන ගමන් කරන ආකාරය තමයි මෙයින් කියවෙන්නේ. මේ චරිත හරහා දරුවන්ගේ ජීවිතවල යහපත් වෙනසක් ඇතිවුණා.දරුවෝ උදාසීන ගති අතහැර කඩිසර වුණා. ධෛර්යවන්ත වුණා. ඉතිං දොස් කියන අය ඉන්නේ බොහෝම ටික දෙනයි. සියයට අනූ අටක්ම ඉන්නේ අභීත දියණිය සමඟයි.ඇත්තෙන්ම මෙය ලොකු, පොඩි, බාල, මහලු සියලු දෙනාම ඉතා කැමැත්තෙන් නරඹන නාට්‍යයක් වී හමාරයි. මේ නාට්‍ය නැවැත ප්‍රතිනිර්මාණය කිරීමේදී දරුවන්ට උචිත විදිහට නිර්මාණය කිරීමට මා පෙළඹුණේත් වැඩි වශයෙන් මෙය දරුවන් අතරට යන නාට්‍යයක් නිසා.හඬකැවීම් ක්ෂේත්‍රය තුළ පෙරට වඩා නවතාවයක් දක්නට ලැබෙනවා. මේ වෙනසට හේතුව කුමක්ද?හඬ කැවීම් ක්ෂේත්‍රය තුළ යම් පිබිදීමක් තිබෙනවා නම් එය හේතුව නිසි පුහුණුවකින් පසු හා චරිත වලට සුදුසු රංගන ශිලපීන් යොදවා දෙබස් ගැන්වීමයි. මේ නිසා සාර්ථක වන නිර්මාණය ඉතා ඉක්මනින් ප්‍රේක්ෂකයින් අතරට යනවා. එවිට නාට්‍ය පමණක් නොවේ සමස්ත හඬකැවීම් කලාවම ජනප්‍රිය වෙනවා.අභීත දියණිය නාට්‍ය සඳහා මා සම්බන්ධ කරගනු ලැබුවේ නවක හඬ කැවීම් ශිල්පීන්. එයට හේතුවක් තිබුණා. සුජාත දියණිය නාට්‍යයේ චරිතවලට පණදුන් කට හඬම අභිත දියණිය තුළින් ඇසුණොත් එය එකකාරිවීමට ඉඩ තිබුණා.ඒ නිසා අභීත දියණිය නාට්‍යයේ චරිත වලට සුදුසු වෙනස් හා අලුත් හඬවල් ගෙනෙන්න මට ඕනෑ කළා. මේ නිසා නවක දක්ෂ හඬකැවීම් ශිල්ප ශිල්පිණියන් රැසක් මේ ක්ෂේත්‍රයට ගෙන ඒමට හැකිවී තිබෙනවා. හඬ පරීක්‍ෂණයකින් තෝරා ගත් මේ පිරිසට හඬ කැවීම් පිළිබඳ පුහුණුව ලබාදෙන අතරම නොමිලේ පිටපත් රචනය පිළිබඳවත් හැදෑරීමට ඉඩ කඩ සලසා තිබෙනවා.අභීත දියණියට පියුමි විජේවර්ධන හඬ දෙන අතරම කමල් ගමගේ රජුගේ චරිතයට ජීවය දෙනවා. මෙයට අමතරව ප්‍රවීණ හා නවක විශාල පිරිසක් හඬ කැවීමෙන් මේ සඳහා දායක වී සිටිනවා.හඬ කැවීම් කලාවේ උන්නතිය වෙනුවෙන් ගෙන ඇති ක්‍රියා මාර්ග මොනවාද?මේ වනවිට හඬ කැවීම් ශිල්පීන් වන කරුණාරත්න අමරසිංහ, අදිශ කංචන, මර්සි එදිරිසිංහ, හා අප එකතු වෙලා හඬකැවීම් හා උප සිරැසි ගැන්වීමේ සංසදයක් පිහිටුවා ගෙන තිබෙනවා. ඒ හරහා ඇගැයීමට ලක් නොවුණු හඬ කැවීම් ශිල්පීන් වෙනුවෙන් උත්සවයක් පවත්වා සම්මාන ලබා දෙන්න අපට හැකි වුණා.එවැනි තව සම්මාන උළෙලක් මේ වසරේදී පැවැත්වීමට අප සූදානමින් සිටිනවා. මෙහිදී හඩකැවීම් ක්ෂේත්‍රයට සම්බන්ධ හඬකැවීම්, කාර්මික, පිටපත් රචක යන සියලු අංශවල ශිල්පීන් සම්මානයට පාත්‍ර වනවා.මේ කටයුතු සඳහා රූපවාහිනි සංස්ථාවේ සභාපති මොහාන් සමරනායක මහතා, ප්‍රධාන විධායක ගාමිණී රාසපුත්‍ර, සහකාර අධ්‍යක්ෂ අනුර ධර්මසේන යන මහත්වරු ඇතුළු විශාල පිරිසකගේ සහයෝගය ලැබෙනවා.ඒ වගේම දොස්තර හොඳ හිත වගේ ශ්‍රී වික්‍රම රාජසිංහ හත්පණ, පඬිතුමා සහ යෝධයා, ගජමැන්, සිරිබිරිස් වැනි දරුවන්ට උචිත නිර්මාණ හා සම්භාව්‍ය නිර්මාණ පොඩි දරුවන් වෙනුවෙන් ගෙන එන්න මා සූදානමින් ඉන්නවා. මුලින් අපට නොතිබුණ නමුත් දැන් හිමි වී තිබෙන ලංකාවේ කාටුන් හදන මැදිරියක් තිබීමත් අපට පහසුවක් වී තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=f1305023</link>
    <topic>අමර ගී ප්‍රභාතයෙන් ඔබ අමතන අමර</topic>
    <author>සටහන- මහේෂා විජේරත්න</author>
    <content>ඩබ්ලිව්. ඩී. ගාමිණී අමරදේවයන්ගේ දිවි තතු විමසන කල නිතැතින්ම අප හඳුනා ගන්නේ ඔහු සංගීත ක්ෂේත්‍රයේ ආදිතමයකු, නොඑසේ නම් ප්‍රවීණයකුගේ පරපුරකට නෑකම් කියන්නකු ලෙසිනි.සංගීත ලෝකයේ සුපසන් ගායන ශිල්පියකු වන පණ්ඩිත් අමරදේවයන්ගේ දෙටු සොහොයුරා වන ඩබ්ලිව්. එස්. පෙරේරා යනු ගාමිණී අමරදේවයන්ගේ පියාණන්ය. තම පියා ඇතුළු සමස්ත පරපුර ගීත ලොව තුළ දක්වා ඇති සමත්කම් නිසාම ගාමිණී අමරදේවයන්ට අවශ්‍ය වූයේ ඒ මඟ යෑමටය.තම ජීවිත අරමුණක් වු සංගීත කලාවේ පරතෙර හඳුනා ගැනීමේ ගමන් මඟ තුළ ඔහු විසින් වසර 28ක් පුරා සංගීත විෂය උගන්වමින් සුභාවික ගීතය ජනතාව තුළට රැගෙන යාම උදෙසා යත්න දැරීය. වර්තමාන පරපුර තුළින් සුභාවිත ගීතය කෙරෙහි ඇති ඇල්ම වියැකියන බව ගාමිණී විසින් හඳුනා ගත් කරුණකි.එම නිසාම සුභාවිත ගීතය රැකගත යුතු යැයි අධිෂ්ඨාන කොට ඒ සඳහා ප්‍රයත්නයක් දැරීමට ඔහුට උවමනා විය. එහිදී තම අදහස් හා හැකියාවන් කරළිය තුළ හිඳුවීමේ කූඨප්‍රාප්තිය වශයෙන් නැවුම් ගී පෙළහරක සුපසන් අත්දැකීමක් ප්‍රේක්ෂක අභිමුවට ගෙන ඒමට ඔහු කටයුතු කරනු ලදුව, අමර ගී ප්‍රභාතය” නමින් ප්‍රසංගය ගෙන එනු ඇත.2013 මැයි 04 වන දින නාලන්දා විද්‍යාල‍යීය භාෂා කේන්ද්‍රයේදී ප.ව. 6.30ට පමණ මෙම අමර ගී ප්‍රභාතය පැවැත්වීමට නියමිතය. ඩබ්ලිව්. ඩී. ගාමිණී අමරදේවයන්ගේ නිර්මාණ හතක් සහ ප්‍රවීණ ගායන ශිල්පීන්ගේ සුභාවිත ගීත කිහිපයක් මෙහිදී එළිදැක්වෙනු ඇත.නර්ථන අංග කිහිපයකින් ප්‍රසංගය ආලෝකමත් වන අතර ප්‍රවීණ සංගීතඥයන් හා නන්දසේන කටුවාවල හා සුසිල් අමරසිංහයන් ප්‍රමුඛ වාදක ශිල්පීන් සංගීතය සපයනු ඇත. නාලන්දා විද්‍යාලීය සිසුන් දෙදෙනකුගේ ආධුනික සංගීත හැකියාවන්ද එයට මුසුවෙනු ඇත.කලබලකාරී සංගීත රටාවකට හසුව සුභාවිත ගීතය අමතක කර දමන ළමා පරපුර සහ තරුණ පරපුර සමාජ ව්‍යවසනයකට මුලපුරා සිටී. මෙවන් යුගයක සම්භාව්‍ය රසාස්වාදය වැඩි දියුණු කිරීමත් විශිෂ්ට ගීත, මාධ්‍යය හරහා ප්‍රචාරය කොට අද ඇසෙන ඇතැම් ගීත තුළින් බුද්ධිමත් මනසට දැනෙන කණස්සල්ල මුසු කලකිරීම මඟහැරවීම ඩබ්ලිව්. සී. ගාමිණී අමරදේවයන්ගේ අරමුණකි.මෙකී අරමුණ සාක්ෂාත් කර ගැනීම උදෙසා නිර්මාණකරණයේදී ප්‍රවීණ සංගීතඥ නවරත්න ගමගේ, බස්නාහිර පළාත් සෞන්දර්ය අධ්‍යක්ෂ නන්දසේන කටුවාවල මහතා යන ප්‍රවීණ සංගීත නිපුණයන්ගේ උදව් උපකාර සහ ආශිර්වාද ඔහුට ලැබී ඇත. සුභාවිත ගීතය තුළින් සංගීත ප්‍රියලෝලීන් අමතන ඩබ්ලිව්. ඩී. ගාමිණි අමරදේව “අමර ගී ප්‍රභාතය” සුහසක් සිත්වලට සූපසන් අත්දැකීමක් වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=f1305024</link>
    <topic>ජ්‍යෙෂ්ඨ කලාකරු ත්‍රිත්වයට සරසවි මිතුරු හරසර</topic>
    <author>සටහන - සමදරා</author>
    <content>සරසවි මිතුරෝ සංවිධානය කොළඹ විශ්වවිද්‍යාලයීය ආදී විද්‍යාර්ථින්ගේ එකමුතුවෙන් සැදුම්ලත් සංවිධානයකි.විශ්වවිද්‍යාලයීය ප්‍රජාවගේ සුබසාධනය සඳහා ශිෂ්‍යත්ව ප්‍රදානය හා තවත් ප්‍රජා හා සමාජ සත්කාර සේවාවන් සිදු කරන මෙම සංවිධානය නව කටයුත්තක් සඳහා සූදානම් වේ.මේ ඒ පිළිබඳ ‘සරසවි මිතුරෝ’ සංවිධානයේ සභාපති බර්නාඩ් කාරියවසම් මහතා දැක්වූ අදහස්ය.‘සරසවි මිතුරෝ’ සංවිධානය ආරම්භ කරන ලද්දේ 1998 වසරේ. ඒ විශ්වවිද්‍යාල ආදි ශිෂ්‍යයින් පහළොස් දෙනෙකුගෙන් මුල සිටම අපේ අරමුණ වූයේ විශ්වවිද්‍යාල ප්‍රජාවගේ සුබසාධනය සඳහා වෙනත් සමාජ සත්කාරයන් හරහා යම්කිසි සේවාවක් සැලසීම.ඒ අනුව වසර, වසර සමාජික පිරිස වැඩිවෙමින් විවිධ සමාජ සත්කාරයන් හරහා අප සංවිධානයේ කටයුතුවල පරාසය පුළුල් කිරීමට හැකි වුණා.මේ වන විට ‘සරසවි මිතුරෝ’ සංවිධානයේ සාමාජිකයින් 800 ක් පමණ සිටිනවා.ඒ අතරම අප සංවිධානය අදහස් කළා කලාකරුවන් වෙනුවෙන් ප්‍රණාම උළෙලක් පවත්වන්න.ඒ අනුව කලාකෙත අස්වද්දනු වස් තම කඳුළු දහදිය ශ්‍රී ලාංකේය කලා ක්ෂේත්‍රය වෙනුවෙන් කැප කරනු ලැබූ ඇගැයීමට ලක්විය යුතු එහෙත් මෙතෙක් නිසි ඇගයීමට ලක් නොවූ ඇගයිය යුතු කලාකරුවන් සාහිත්‍යධරයින්, ගීත රචකයින් හට සම්මාන පිරිනැමීමට ලක්තඹර සරසවි අභිනන්දන ප්‍රණාම සරස්භාෂණ සන්ධ්‍යාව පවත්වනවා.මෙම උළෙලේ මුඛ්‍යය පරමාර්ථය වන්නේ කලා ක්ෂේත්‍රයට සුවිශේෂී දායකත්වයක් සැලසූ අනුකරණවාදී නොවී තම ස්වනිර්මාණ හරහා ප්‍රේක්‍ෂකයාට රසවින්දනයක් ලබා දුන් කලාකරුවන් තිදෙනකු උපහාර පුද කරන්නයි.ඒ අනුව 2013 වසරේ ලක්තඹර සරසවි මිතු අභිනන්දන ප්‍රණාම උළෙලේ දී සංගීත ක්ෂේත්‍රය වෙනුවෙන් හරුන් ලන්ත්‍රා කලාකරුවාණන්ට, ලාංකේය සිනමාව වෙනුවෙන් විමල් කුමාර ද කොස්තා කලාකරුවාණන්ට සහ ගී පද රචනය නාට්‍යය හා රංග කලාව වෙනුවෙන් ලූෂන් බුලත්සිංහල කලාකරුවාණන්ට සරසවි ප්‍රජාවගේ අභිමන් පුදනු ලබනවා.මෙම ප්‍රණාම උළෙලේ 2013 මැයි මස 06 වෙනි සඳුදා පස්වරු 3.00 ට කොළඹ විශ්වවිද්‍යාලයීය නව කලාගාරයේදී පැවැත්වීමට සරසවි මිතුරෝ සංවිධානය කටයුතු සංවිධානය කර තිබෙනවා.මෙහිදී කලාකරුවන්ගේ සේවය අගයමින් මාලනී ෆොන්සේකා, අමරසිරි කලංසූරිය, රොඩ්නි වර්ණකුල, ඩබ්ලිව්. ජයසිරි හා බුද්ධදාස ගලප්පත්ති යන කලාකරුවෝ අභිනන්දන උළෙලේ සරසභාෂණ සන්ධ්‍යාවට දායක වනවා.මහානාම වික්‍රමසිංහ සංගීතය අධ්‍යක්‍ෂණය කරන අතර හර්ෂ බුලත්සිංහල, සුබුද්ධි ලක්මාලි, තිළිණි රන්දිමා, සුමිත් රත්නායක, අරෝෂ සමරදිවාකර යන ශිල්ප ශිල්පීහු ද, වෛද්‍ය ඩී. ජේ. ඇන්තනී ප්‍රමුඛ කොළඹ විශ්වවිද්‍යාලීය විද්‍යාර්ථිහු ද ගීත ගායනයට එක්වීමට නියමිතය.මෙම සරසභාෂණ සන්ධ්‍යාවෙහි සම්ප්‍රේවේශනය මහාචාර්ය සමන්ත හේරත් මහතා විසින් වන අතර මෙම අභිමානවත් උත්සවය සඳහා සහභාගි වන ලෙස සහෘද ජනතාවට අප සංවිධානය වෙනුවෙන් මා ඇරියුම් කර සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=f1305025</link>
    <topic>රට වටා මැයි රැළි  </topic>
    <author>ඡායාරූප</author>
    <content> .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>02</day>
    </date>
    <link>http://www.dinamina.lk/2013/05/02/_art.asp?fn=f1305026</link>
    <topic>ලෝක කම්කරු දිනය සමරමින්  </topic>
    <author>ඡායාරූප - සුදත් සිල්වා, සුදත් මලවීර, මහින්ද විතානච්චි, රංජිත් අසංක, විමල් කරුණාතිලක</author>
    <content> .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=n1305031</link>
    <topic>ඉකුත් වසර 12 දී EPF වෙතින් වාර්තාවක්</topic>
    <author>අනුර ප්‍රේමලාල් සහ චමීර ඇල්ලදෙණිය</author>
    <content>සේවක අර්ථ සාධක අරමුදල මඟින් පසුගිය වසර දොළහ දී සාමාජිකයන් එක්ලක්ෂ අනුඑක්දහස් නවසිය විසිඅටකට රුපියල් මිලියන හතළිස්දහස් හත්සිය හතළිස් හතක නිවාස ණය ලබා දී ඇතැයි සේවක අර්ථ සාධක අරමුදලේ කොමසාරිස් ඩි. පි. කේ. ආර්. වීරකෝන් මහතා දිනමිණට පැවසීය.අර්ථ සාධක අරමුදලේ සාමාජිකයාට හිමි ශේෂයෙන් සියයට 75ක් ණය පදනම මත ලබා‍දිම මෙතෙක් සිදුවූ අතර, තව තවත් සාමාජිකයාට ප්‍රතිලාභ ලබාදිමට කම්කරු අමාත්‍යාංශය සාමාජිකයාට ශේෂයෙන් සියයට 30ක් ආපසු ලබා නොගන්නා පදනම මත ණය ලබාදිමට ‍ද යෝජනාවක් ඉදිරිපත් කර තිබේ.නිවාස ඉදිකිරීම් කටයුතු, ‍බරපතළ රොගී තත්ත්වයන් වෙනුවෙන් ණය ක්‍රමයක් ද හදුන්වාදීමට පියවර ගෙන ඇත. මේ සඳහා නව නීති කම්කරු අමාත්‍යාංශය සකස් කරමින් සිටී. අරමුදල තර කර ගනිමින් වැඩ කරන පන්තියට ප්‍රතිලාභ ලබාදීම සඳහා කම්කරු අමාත්‍යාංශයේ වැඩිපිළිවෙළ ශක්තිමත් කර ඇතැයි ද වී‍රකෝන් මහතා කීය. ණය ලබා ගත් සාමාජිකයන් එම ණය ප්‍රමාණය නිසා ආකාරව ගෙවා අනෙකුත් සාමාජිකයන්ට ද මෙම අවස්ථාව විවර කිරීමට කටයුතු කරන ලෙස ද කොමසාරිස්වරයා කීය.අර්ථ සාධක අරමුදලේ සුරක්ෂිතතාව සඳහා රජය විදිමත් සැලසුම් ක්‍රියාත්මක කර තිබෙන බවද හෙතෙම අවධාරණය කළේය.අරමුදල පිළිබඳ විවිධ අසත්‍ය වාර්තාවලට නොරැවටෙන ලෙස ද වීරකෝන් මහතා සාමාජිකයන්ට කියයි. වැඩකරන ජනතාව වෙනුවෙන් රජය ගෙන යන විධිමත් වැඩපිළිවෙළ ඉදිරියටත් සිදු කරන බවද වීරකෝන් මහතා කීය.වැඩකරන ජනතාවගේ ජීවන තත්ත්වය නඟාසිටුවීමට කම්කරු ඇමැති ගාමිණි ලොකුගේ මහතාගේ උපදෙස් මත විශේෂ වැඩපිළිවෙළක් ක්‍රියාත්මක කරන බවද වීරකෝන් මහතා වැඩි දුරටත් කියා සිටියේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=n1305032</link>
    <topic>විදුලි බිලෙන් ඒකක 60-180 දක්වා ඉන්ධන ගැළපුම් ගාස්තුව 25% කින් අඩුවේ</topic>
    <author>චමීර ඇල්ලදෙණිය</author>
    <content>ඉහළ දැමූ විදුලිබිල ජනාධිපතිවරයාගේ නියමයෙන් අඩු කිරීමට පියවර ගත් බව විදුලිබල අමාත්‍යාංශ ලේකම් එම්.එම්.සී. ෆර්ඩිනැන්ඩු මහතා පවසයි.ඒ අනුව ඒකක 60 දක්වා විදුලි බිලෙහි වැඩි වීමක් සිදුනොවන බව පවසන ෆර්ඩිනෑන්ඩු මහතා ඒකක හැට එකේ සිට එකසිය අසූ එක දක්වා වන ඉන්ධන ගැළපුම් ගාස්තුව 25% කින් අඩු කිරීමට තීරණය කර තිබෙන බවද කීවේය.ඒකක හැට එකේ සිට ඒකක හැට හය දක්වා ඒකක හැටේ ගාස්තුව අය කිරීමටද, ඒකක අනූ එකේ සිට අනූ හය දක්වා ඒකක අනූවේ ගාස්තුවද අය කිරීමට නියමිතය.එමෙන්ම ඒකක එකසිය විසි එකේ සිට ඒකක එකසිය විසිහය දක්වා අය කරන්නේද ඒකක එකසිය විස්සේ ගාස්තුව පමණක් බව අමාත්‍යාංශ ලේකම් එම්.එම්.සී. ෆර්ඩිනැන්ඩු මහතා වැඩි දුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=n1305033</link>
    <topic>මහා සංඝරත්නය මහනුවර නගරයේ පිණ්ඩපාතයේ</topic>
    <author>අසේල කුරුළුවංශ</author>
    <content>සියම් උපසම්පදාව පිහිටුවා වසර 260ක් සපිරීම නිමිත්තෙන් මල්වතු අස්ගිරි උභය මහ විහාරීය මහ සංඝරත්නය දෙසිය හැටනමක් අද (03) මහනුවර නගර මධ්‍යයේ පිණ්ඩපාතයේ වැඩම කිරීමට නියමිතය. පිණ්ඩපාතයේ වඩින භික්ෂූන් වහන්සේලා දළදා විදිය ඩී.එස්. සේනානායක වීදිය හා ශ්‍රී සංඝරාජ මාවත ඔස්සේ කණ්ඩායම් තුනක් ලෙස ශ්‍රී දළදා මාලිගය පරිශ්‍රයේ නාථ දේවාල ප්‍රධාන ශාලාව වෙත වැඩම කෙරෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=n1305034</link>
    <topic>වජිර හිමිපාණන්ට ජනපති උපහාර</topic>
    <author/>
    <content>මියන්මාර් රාජ්‍යයෙන් 'අග්ගමහා පණ්ඩිත' උපාධියෙන් පිදුම් ලැබූ සබරගමුව විශ්වවිද්‍යාලයේ කුලපති ජාතික සමගිය උදෙසා වූ ආගමික සන්ධානයේ සභාපති සාහිත්‍ය චක්‍රවර්තී මහාචාර්ය කුඹුරුගමුවේ වජිර හිමිපාණන්ට උපහාර පිදීමේ පුණ්‍ය මහෝත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (03) සවස 4.00ට අරලියගහ මන්දිරයේදී පැවැත්වේ. මහ සඟරුවන සහ මැති ඇමැති රැසක් මේ අවස්ථාව‍ට සහභාගි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=n1305035</link>
    <topic>අසාද් සාලි අත්අඩංගුවට</topic>
    <author>චන්ද්‍රිකා පෙරේරා</author>
    <content>කොළඹ හිටපු නියෝජ්‍ය පුරපති අසාද් සාලි මහතා අපරාධ පරීක්ෂණ දෙපාර්තමේන්තුව මගින් ඊයේ (02) පෙරවරුවේ අත්අඩංගුවට ගෙන තිබේ. ඔහුට විරුද්ධව ‍රහස් පොලිසියට ලැබුණු පැමිණිලි කීපයක් සම්බන්ධයෙන් අසාද් සාලි මහතා අත්අඩංගුවට ගත් බව අපරාධ පරීක්ෂණ දෙපාර්තමේන්තුවේ අධ්‍යක්ෂ ගාමිණී මතුරට මහතා පැවසීය. කොළොන්නාවේ පිහිටි ඔහුගේ නිවසේ දී මෙසේ අත්අඩංගුවට ගෙන තිබේ.විදෙස් මූලධර්මවාදී කණ්ඩායම් සමඟ මොහු යම් සම්බන්ධතාවක් පවත්වාගෙන යන්නේද යන්න සැක කරයි.කැරලිකාර යම් යම් ක්‍රියාකාරකම්වල යෙදෙන්නන් සමඟ කිසියම් ආකාරයක සබඳතාවක් පවත්වා ඇත්ද යන්න පිළිබඳවද පරීක්ෂණ අරඹා තිබේ.විවිධ අංශ කීපයක් ඔස්සේ අසාද් සාලි මහතා පිළිබඳ පුළුල් පරීක්ෂණයක් ආරම්භ කර ඇතැයි රහස් පොලිසිය වැඩිදුරටත් කීය.ඔහු සම්බන්ධයෙන් ලැබී ඇති පැමිණිලි සම්බන්ධයෙන් කලක සිට පරීක්ෂණ පවත්වමින් සිටින රහස් පොලිසියට හෙළිවී ඇති යම් කරුණු කීපයක් සම්බන්ධයෙන් ප්‍රශ්න කිරීමට මොහු අත්අඩංගුවට ගෙන තිබේ.මේ වන විට රහස් පොලිසියේ රඳවාගෙන මොහුගෙන් දීර්ඝ ලෙස ප්‍රශ්න කරගෙන යයි.රහස් පොලිසියේ සහකාර පොලිස් අධිකාරිවරයකු යටතේ විශේෂ කණ්ඩායමක් යොදවා අසාද් සාලි මහතා පිළිබඳ පරීක්ෂණ අරඹා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=n1305036</link>
    <topic>මිල කළ නොහැකි කිරිගරුඬ බුදු පිළිමය විසි දහසකට විකුණලා</topic>
    <author>ඉන්දික පොල්කොටුව</author>
    <content>පිළිමතලාව පරණාගල විහාරස්ථානයෙන් සොරාගත් කිලෝ සියයකට අධික බරින් යුත් මිල කළ නොහැකි කිරිගරුඬ බුදු පිළිමයක් හික්කඩුව ප්‍රදේශයේ පෞරාණික භාණ්ඩ අලෙවි සැලකට රුපියල් විසිදහසක මුදලකට අලෙවි කළ මහා ජාවාරම්කරුවකු හා තවත් සැකකරුවකු එම පිළිමය සමඟ අලවතුගොඩ පොලිසිය අත්අඩංගුවට ගෙන ඇත.මෙයට අමතරව මේ ජාවාරම්කරුගේ කල්ලිය සොරාගන්නා ලද බව කියන කෑගල්ල ප්‍රදේශයේ පැරැණි දේවාලයක දැව දොරක්ද පොලිසිය සොයා ගෙන තිබේ. සොයා ගැනුණු කිරිගරුඬ බුදු පිළිමය අඩි දෙකහමාරක් උසැති කිලෝ සියයකට අධික බරින් යුක්ත බැව් පොලිසිය පවසයි.2012 වසරේ සිදු වූ මේ සොරාගැනීම පිළිබඳ අලවතුගොඩ පොලිස් ස්ථානාධිපති පොලිස් පරීක්ෂක නිශාන්ත හෙට්ටිආරච්චි මහතා ඇතුළු කණ්ඩායමකට ලැබුණු තොරතුරක් මත අත්අඩංගුවට ගැනුණු සැකකරුවන්ගෙන් කළ ප්‍රශ්න කිරීම් ඔස්සේ හික්කඩුව ප්‍රදේශයෙන් මේ බුදු පිළිමය හා පෞරාණික දොර සොයා ගැනිණි.ප්‍රධාන සැකකරුට අමතර සිද්ධිය සම්බන්ධයෙන් අත්අඩංගුවට ගෙන ඇත්තේ හික්කඩුව පෞරාණික භාණ්ඩ ප්‍රදර්ශනාගාරයේ හිමිකරුවන අතර තවත් සැකකරුවකු සහ ජීප් රථයක් අත්අඩංගුවට ගැනීමට නියමිත බව පොලිසිය පවසයි.‍මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්වල මහතාගේ විශේෂ උපදෙස් මත සහකාර පොලිස් අධිකාරී චාමික ප්‍රේමසිරි මහතාගේ අධීක්ෂණය මත අලවතුගොඩ පොලිස් ස්ථානාධිපති පොලිස් පරීක්ෂක නිශාන්ත හෙට්ටිආරච්චි මහතාගේ මෙහෙයවීමෙන් උප පොලිස් පරීක්ෂකවරුන් වන නාරද වසන්ත ආර්.එම්.එස්. බණ්ඩාර ඇතුළු නිලධාරීහු පිරිසක් වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=n1305037</link>
    <topic>වරාය සංවර්ධනය රටේ සංවර්ධනයේ කොටසක්</topic>
    <author>ධනුෂ්ක ගොඩකුඹුර සහ සුභාෂිණී සේනානායක</author>
    <content>මෙරට ජනතාවගේ වානිජ සහ සංස්කෘතික සංවර්ධනය සම්බන්ධයෙන් විශේෂ කාර්යභාරයක් ඉටු කළ වරායන් සහිත ශ්‍රේෂ්ඨ සම්ප්‍රදායකට ඉතිහාසයේ සිටම උරුමකම් කී ශ්‍රී ලංකාව වරාය ඉදිකිරීම් සහ පුළුල් කිරීමෙන් යළිත් එම තත්ත්වය ළඟා කර ගැනීමට වේගයෙන් කටයුතු කරමින් සිටින බව හම්බන්තොට පාර්ලිමේන්තු මන්ත්‍රී නාමල් රාජපක්ෂ මහතා පැවසීය.ශ්‍රී ලංකාවේ වරාය සංවර්ධනය පුළුල් සංවර්ධන සැලැස්මක කොටසක් බව එදෙස විමසුම් ඇසින් බලන විට පෙනී යන බවත් මන්ත්‍රීවරයා ප්‍රකාශ කළේය.නාමල් රාජපක්ෂ මහතා මේ අදහස් පළ කළේ ශ්‍රී ලංකාවේ වරාය, වෙළෙඳ සහ සංවිධාන කටයුතු පිළිබඳ අන්තර් ජාතික සම්මන්ත්‍රණය සහ වෙළෙඳ ප්‍රදර්ශනයට කොළඹ, හිල්ටන් හෝටලයේ දී ඊයේ (2) එක්වෙමිනි.ඉන්දීය සාග‍රයේ මුහුදු මාර්ගවල උපාය මාර්ගික අතින් වැදගත් ස්ථානයක ශ්‍රී ලංකාව පිහිටා තිබීම මෙරට වරාය සංවර්ධනයට ඉවහල් වන බවත් මන්ත්‍රීවරයා ප්‍රකාශ කළේය.ශත වර්ෂ ගණනාවක් තිස්සේ අප රට පසු කරගෙන ගිය නෞකාවන්ට සේවය කිරීමට හම්බන්තොට වරයා ඉදිකර තිබීම ශක්තිමත් සාධකයක් බවත් රාජපක්ෂ මහතා පැවසීය.‍නැඟී එන ආර්ථිකයන් සහිත ඉන්දියාව සහ චීනයට වඩා සමීප වන පරිද්දෙන් ආයෝජනයක් කරමින් එම රටවල ආර්ථිකයන් හා අනුබද්ධව ඉදිරියට ගමන් කිරීමට කටයුතු කරමින් සිටින බවත් ඒ මහතා කීවේය.ත්‍රස්තවාදය පරාජය කර ඉදිරියට යන ශ්‍රී ලංකාව සියයට 6ක ආර්ථික වර්ධන වේගයක් පවත්වාගෙන යාම ඇතැමුන්ගේ ඊර්ෂ්‍යාවට ලක්ව ඇති බව පෙන්වා දුන් රාජපක්ෂ මහතා මෙරටට පැමිණ සැබෑ තත්ත්වය පිළිබඳ දැනුවත් වනු දැකීම ජනාධිපතිතුමාගේ බලාපොරොත්තුව බවත් ප්‍රකාශ කළේය.පරිසර හා පුනර්ජනනීය බල ශක්ති ඇමැති සුසිල් ප්‍රේමජයන්ත, වරාය හා මහාමාර්ග ව්‍යාපෘති ඇමැති රෝහිත අබේගුණවර්ධන, අමාත්‍යාංශ ලේකම් රාංජිත් ප්‍රේමසිරි, වරාය අධිකාරියේ සභාපති ප්‍රියත් බන්දු වික්‍රම මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=n1305038</link>
    <topic>මහජන පක්ෂ නායක රංජිත් නවරත්න අභාවප්‍රාප්ත වෙයි</topic>
    <author/>
    <content>හිටපු පාර්ලිමේන්තු මන්ත්‍රීවරයකු හා ශ්‍රී ලංකා මහජන පක්ෂයේ නායක රංජිත් නවරත්න මහතා පෙරේදා පස්වරුවේ කොළඹ ජාතික රෝහලේ දී අභාවප්‍රාප්ත විය. මිය යන විට ඒ මහතා 65 වැනි වියේ පසු විය. එක්සත් ජනතා නිදහස් සන්ධානයේ උප ලේකම්වරයෙක් ලෙසද කටයුතු කළ රංජිත් නවරත්න මහතා වයඹ පළාත් සභාවේ ප්‍රථම විපක්ෂනායකවරයාද වෙයි. අධ්‍යාපන අධ්‍යක්ෂවරයෙක් ලෙසද ගුරුවරයෙක් ලෙසද ඒ මහතා කටයුතු කර ඇත.අවසන් කටයුතු අනිද්දා (5) කුරුණෑගල දී සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=n1305039</link>
    <topic>ඔස්ට්‍රේලියා පුරවැසි ඇමැති ශ්‍රී ලංකාවේ සංචාරයකට එයි</topic>
    <author>මහින්ද අලුත්ගෙදර</author>
    <content>තෙදින නිල සංචාරයකට ඔස්ට්‍රේලියානු සංක්‍රමණික හා පුරවැසි කටයුතු පිළිබඳ ඇමැති බ්‍රෙන්ඩන් ඕ කෝනර් මහතා ශ්‍රී ලංකාවට පැමිණෙයි.ශ්‍රී ලංකාව සහ ඔස්ට්‍රේලියාව අතර පවත්නා ද්වීපාර්ශ්වික සහයෝගීතාව තව දුරටත් ශක්තිමත්කර ගැනීම සහ නීති විරෝධී සංක්‍රමණ වැළැක්වීමේ අරමුණින් ඊයේ (2) ශ්‍රී ලංකාවට පැමිණි ඇමැතිවරයා හෙට (4) මෙරටින් නික්ම යාමට නියමිතයි.ශ්‍රී ලංකාවට පැමිණි ඔස්ට්‍රේලියානු සංක්‍රමණික හා පුරවැසි කටයුතු පිළිබඳ ඇමැතිවරයා රජයේ ජ්‍යෙෂ්ඨ ඇමැතිවරුන් සහ විවිධ ආයතන ප්‍රධානීන් පිරිසක් හමු වී සාකච්ඡා කිරීමට නියමිත බවද නීති විරෝධී සංක්‍රමණ පාලන කටයුතු සම්බන්ධයෙන් මෙහිදී විශේෂ අවධානය යොමුකරන බවද ශ්‍රී ලංකාවේ ඔස්ට්‍රේලියානු මහකොමසාරිස් කාර්යාලය පවසයි.ඒ සමඟම නීති විරෝධී සංක්‍රමණිකයන් වැළැක්වීම සඳහා දෙරට අතර ක්‍රියාත්මක වැඩපිළිවෙල සම්බන්ධයෙන් විශේෂ අවධානය යොමු කරන බවද එම කා‍ර්යාලය කියයි.මෑතක දී බාලි ක්‍රියාවලියේ දී සාකච්ඡා කළ ප්‍රශ්න සම්බන්ධයෙන් ශ්‍රී ලංකාව සමඟ අඛණ්ඩ සහයෝගයෙන් කටයුතු කරන බවට බ්‍රෙන්ඩන් ඕ කෝනර් මහතා ප්‍රතිඥා දී තිබේ.මේ අතර ශ්‍රී ලංකාවේ ඔස්ට්‍රේලියානු මහකොමසාරිස් කාර්යාලය සඳහන් කරන්නේ නීති විරෝධී ලෙස ඔස්ට්‍රෙල්යාවට ඇතුළු වූ ශ්‍රී ලාංකික සංක්‍රමණිකයන් 42දෙනෙකු පෙරේදා (1) ක්‍රිස්මස් දූපතෙන් පිටුවහල් කළ බවයි.ඒ අනුව පසුගිය වසරේ අගෝස්තු මස 13 දා සිට මේ දක්වා කාලය තුළ නීති විරෝධී ශ්‍රී ලාංකික සංක්‍රමණිකයන් 1,071දෙනෙකු ඔස්ට්‍රේලියාවෙන් පිටුවහල් කර තිබෙන බවද එයින් පුද්ගලයන් 862 දෙනෙකු ස්වෙච්ඡාවෙන්ම පැමිණ තිබෙන බවද එම මහකොමසාරිස් කාර්යාලය කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=n13050310</link>
    <topic>මැයි රැලියට එන අතරතුර එජාප මන්ත්‍රීවරු 2ක් ගුටි බැට ඇනගෙන</topic>
    <author>අසේල කුරුළුවංශ</author>
    <content>එජාප මැයි රැලියට සහභාගී වීම සඳහා යමින් සිටි පාතහේවාහැට ප්‍රාදේශීය සභාවේ එජාප මන්ත්‍රීවරු දෙදෙනකු කැටවල ප්‍රදේශයේදී ගුටිබැට හුවමාරුවක් සිදු කර ගෙන තිබේ.රැලියට සහභාගී වීමට යමින් සිටි සෙසු මන්ත්‍රී පිරිස දෙදෙනා සමථයකට පත්කිරීමට උත්සාහ ගෙන ඇතත් එයද අසාර්ථක වී ඇත.එජාප නායකත්වයට කේලම් කියන බව පවසමින් එක් මන්ත්‍රීවරයකු අනෙකාට පහරදී තිබෙන බව වාර්තා වෙයි.සිද්ධියෙන් පසු සෙසු මන්ත්‍රීවරුන්ගේ මැදිහත්වීම මත තැලීම් තුවාල ලත් මන්ත්‍රීවරුන් දෙදෙනා ප්‍රදේශයේ සිංහල බෙහෙත් ශාලාවකට ගොස් ප්‍රතිකාර ගෙන පිටව ගොස් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=n13050311</link>
    <topic>මහ ජන ගඟක් කැම්බල් පිටියට ගැලුවේ ජනපතින්ගේ නිවැරැදි නායකත්වය නිසායි</topic>
    <author>පණ්ඩුක සමරසේකර - අනුර ප්‍රේමලාල්</author>
    <content>ලක් ඉතිහාසයේ ලෝක කම්කරු දින සැමරුම් අතරින් ශ්‍රී ලංකාවේ පැවැත් වූ මැයි දින පෙළපාළියක දුටු දැවැන්තම මහ සෙනඟ පෙරේදා (01) කොළඹ කැම්බල් පිටියට එක් වූහ. ඒ ජනපති මහින්ද රාජපක්ෂ මහතාගේ ප්‍රධානත්වයෙන් පැවැති එක්සත් ජනතා නිදහස් සන්ධාන මැයි දින රැලියටය.ඉතිහාසයේ නොවූ තරම් මෙවැනි මහ සෙනඟක් මැයි දින රැලියකට එක් වුව ද ඒ හැම මුවඟකම රැඳුණේ වත්මන් රජය රැක ගත යුතු බවය. කිසිදු කම්කරුවකු රජයට එරෙහිව හඬ නොනැගූහ. මේ ගැන අපි කම්කරු සමිති නායකයන් කිහිප දෙනෙකුගෙන් විමසීමු.රාජ්‍ය සේවා වෘත්තීය සමිති සම්මේලනයේ සභාපති ඩබ්ලිව්. එච්. පියදාස මහතා - මෙතරම් ජනතාවක් ආණ්ඩුවේ ක්‍රියාකලාපය අනුමත කරමින් මැයි පෙළ පාලිවලට සහභාගී වීමට මූලික හේතුව හැටියට මම හිතන්නෙ අවුරුදු 30 ක් තිස්සේ දිනා ගන්නට නොහැකි වූ යුද්ධය ජනාධිපතිතුමා රටට දිනා දුන් එකයි. මේ රටේ කිසිදු පාලකයකුට එවැනි හපන්කමක් කරන්න දුටුගැමුණු රජතුමාගෙන් පස්සේ බැරි වුණා.අනෙක් කාරණය තමයි ජනාධිපතිතුමා වෘත්තීය සමිති නායකයෙක් කම්කරු ඇමැතිවරයෙක්. ඒ නිසා එතුමා දන්නවා කම්කරුවකුගේ තියෙන දුක වේදනාව ඔවුන්ගෙ ප්‍රශ්න ගැටලු ඒවා නිරාකරණය කරගන්න ගියාම උද්ඝෝෂණය කළාම කවදාවත් එතුමා ඔවුන් තලා පෙළා දැම්මේ නෑ. ඒ නිසා කම්කරුවාගේ හැබෑ දුක හඳුනන ජන නායකයා හැටියට ජාතික හා ජාත්‍යන්තර වශයෙන් එතුමාට එල්ල වන චෝදනා හමුවේ එතුමා රැක ගත යුතුයි කියන ස්ථාවරයේ සිට තමයි මැයි දිනයේදී මෙරට කම්කරු ජනතාව සංධාන මැයි රැලියට එකතු වුණේ.එක්සත් කම්කරු සම්මේලනයේ ලේකම් ලීනස් ජයතිලක මහතා - ජනතාවගේ මොන තරම් රජයට විරෝධයක් එල්ල වුණත් ජනාධිපතිතුමා එක පාරටම අර වොලිබෝල් ක්‍රීඩාවේ ඩෑෂ් පහරක් ගැහුවා වගේ මොකක් හරි කරනවා. ඒක තමයි දේශපාලනයේ පරිණත බව කියන්නේ. ඉතින් මම නම් හිතන්නේ ඉතිහාසයේ වැඩිම සෙනඟක් කොළඹට ගෙන්වන්න රජය උපරිම ප්‍රවාහන පහසුකම් ජනතාවට දුන්නා. එය සංවිධානය කරපු ඇමැතිවරු දක්ෂ විදියට ඒ දේ කර තිබුණා. නමුත් ජනතා උද්ඝෝෂණය මැයි රැලියේ නොදුටුවාට ර‍‍ටේ සැබෑ තත්ත්වය ඒක නෙවෙයි. යුද්ධයෙන් ජනතාව නිර්වින්දනය කළාට පස්සෙ ජනතාව දැන් නැගිට සිටිනවා කියල තමයි මට කියන්න තියෙන්නෙ.ලංකා කම්කරු සමිති මධ්‍ය මණ්ඩලයේ ප්‍රධාන ලේකම් සෝමවීර චන්ද්‍රසිරි මහතා - කම්කරු ඉල්ලීම් දිනා ගත හැක්කේ ජනාධිපති මහින්ද රාජපක්ෂ මහතාගෙන් පමණි. ඊට වෙනත් විකල්පයක් නොමැති බව රටේ වැඩ කරන ජනතාව අත්දැකීමෙන් දන්නවා. මෙවර මැයි රැලියට ලක්ෂ ගණන් කම්කරු ජනතාව කොළඹට ආවේ ඒ නිසයි.වෙනත් රටවල් දෙස බලද්දී අද කම්කරුවන් දොට්ට බහින්නේ රැකියා වලින් ඉවත්කිරීම නිසයි. කර්මාන්තශාලා හිටි හැටියේ වසා දමන නිසායි. නමුත් අපේ රටේ එසේ නොවේ. යම් යම් අඩුපාඩු තිබුණත් කම්කරු ජනතාවගේ අයිතීන් වෙනුවෙන් පෙනී සිටින ආණ්ඩුවක් අපට තිබෙනවා.අනෙක් බලවේග රට කරද්දී කම්කරුවන් අපහසුතාවට පත් කළ හැටි වැඩකරන පන්තිය හොඳින් දන්නවා.බස්නාහිර පළාත් ආණ්ඩුකාර අලෙවි මව්ලානා මහතා - ඉතිහාසයේ මෙතරම් ජන රැල්ලක් කොළඹ මැයි පෙළපාලියකට සහභාගී වුණේ නැහැ. මේකට හේතුව තමයි ජනාධිපතිතුමා කෙරෙහි රටේ ජනතාවගේ තියෙන පැහැදීම. ලෙන්ගතුකම. ඒ වගේම ජාත්‍යන්තර බලවේග හමුවේ අධිරාජ්‍යවාදීන්ට බිය නොවී තමන්ගේ අභිමානය ලොවට පෙන්වන නායකයෙක් සිටීම.ඒ නිසා සියලුම ජනතාව එකාවන්ව රට නගන නිල් රැල්ලට එකතු වෙලා එකම අරමුණකින් ජනාධිපතිතුමා රැක ගනිමු කියන සටන් පාඨයකින් තමයි මැයි දින පෙළපාලියෙන් කොළඹට ආවේ.ඔවුන් ඒ කළ කැපකිරීම මුළු ලොවටම දුන්නු එකමුතුකමේ පණිවිඩයක් හැටියටයි මම දකින්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=n13050312</link>
    <topic>උද්ධමනය තවත් පහළට</topic>
    <author>මහින්ද අලුත්ගෙදර</author>
    <content>ආර්ථික වර්ධනයේ යහපත් ප්‍රවණතාව හේතුවෙන් උද්ධමනය තව දුරටත් පහත වැටී තිබෙන බව ශ්‍රී ලංකා මහ බැංකුව පවසයි.ඒ අනුව ජනලේඛන හා සංඛ්‍යාලේඛන දෙපාර්තමේන්තුව ගණනය කරන කොළඹ පාරිභෝගික මිල දර්ශනයට අනුව ලක්ෂ්‍යමය පදනම මත පසුගිය මාර්තු මාසයේ පැවැති සියයට 7.5ක උද්ධනමය අප්‍රේල් මාසය අවසන් වනවිට සියයට 6.4 දක්වා පහත වැටී තිබෙන බව එම බැංකුව පෙන්වා දෙයි. වාර්ෂික සාමාන්‍ය පදනම මත උද්ධමනය ගණනය කිරීමේ දී එය පසුගිය මාර්තු මාසයේ දී වාර්තා කළ සියයට 8.8 අගය අප්‍රේල් මාසය අවසන් වනවිට ද එලෙසින්ම වාර්තාකර තිබේ.මේ අතර මහ බැංකුව පෙන්වා දෙන්නේ ලක්ෂ්‍යමය පදනම මත මූලික උද්ධමනය පසුගිය මාර්තු මාසයේ දී සියයට 6.8ක අගයක් ලත් බවත් එය අප්‍රේල් මාසය අවසන් වනවිට සියයට 6.1 දක්වා පහත වැටී තිබෙන බවත් ය.මෙය වාර්ෂික සාමාන්‍ය පදනම මත පසුගිය මාර්තු මාසයේ පැවැති සියයට 6.4ක අගය අප්‍රේල් මාසය අවසන් වනවිට සියයට 6.5 දක්වා තරමක ඉහළ යාමක් පෙන්නුම් කරන බවද ශ්‍රී ලංකා මහ බැංකුව පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=n13050313</link>
    <topic>සෙරෙප්පුවක සඟවා රන් බිස්කට් 4ක් පන්නන්න හැදූ සැකකරු අත්අඩංගුවට</topic>
    <author>සුභාෂීණී සේනානායක සහ කුමාරසිරි ප්‍රසාද්</author>
    <content>සෙරෙප්පුවක සඟවා ඉන්දියාවේ මුම්බායි නුවරට නීති විරෝධී ලෙස රුගෙන යාමට තැත් කළ රුපියල් ලක්ෂ 25ක් පමණ වටිනා ග්රෑම් 400ක් බරැති රත්රන් බිස්කට් 4ක් ගුවන්තොටුපළ හා ගුවන්සේවා සමාගමේ නිලධාරීන් පෙරේදා (1) සොයා ගෙන තිබේ. පෙරේදා රාත්‍රි 11.55 යු එල් 141 ශ්‍රි ලංකන් ගුවන්යානයෙන් මුම්බායි නුවර වෙත යාමට සිටිය දී මෙලෙස අත්අඩංගුවට ගෙන ඇත්තේ 39 හැවිරිදි මහනුවර ප්‍රදේශයේ පදිංචි අයෙකි.ගුවන්තොටුපළ අවසන් ආරක්ෂක මුරපොලේ දී අත්අඩංගුවට ගත් සැකකරු ශ්‍රී ලංකා රේගුවට බාර දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=n13050314</link>
    <topic>පාන්ගොල්ල අභිමංසල මීළඟ දැයට කිරුළේ දී විවෘත වෙයි</topic>
    <author>නුවන් කොඩිකාර</author>
    <content>කුරුණෑගල පාන්ගොල්ල ප්‍රදේශයේ ඉදිවෙමින් පවතින අභිමංසල තුන්වන ව්‍යාපෘතිය ලබන දැයට කිරුළ ප්‍රදර්ශනයට සමගාමීව විවෘත කරන බව යුද හමුදාපති ලුතිනන් ජනරල් ජගත් ජයසුරිය මහතා පැවසීය.මේ වන විටත් එහි ඉදිකිරීම් සියයට පනහකට වැඩි ප්‍රමාණයක් අවසන් බවත්, ඉතිරි ඉදිකිරීම් ද වේගවත් කරන ලෙස උපදෙස් ලබා දුන් බවත් හෙතෙම කීවේය.කුරුණෑගල පාන්ගොල්ල ප්‍රදේශයේ ඉදිවෙමින් පවතින අභිමංසල තුන්වන ව්‍යාපෘතියේ නිරීක්ෂණ චාරිකාවකට ඊයේ (2) එක්වෙමින් යුද හමුදාපතිවරයා එසේ ප්‍රකාශ කළේය.ත්‍රස්තවාදය හේතුවෙන් පූර්ණ අබාධිත තත්ත්වයට පත්වු වයඹ පළාතේ රණවිරුවන් පනස් දෙදෙනෙකු සඳහා මෙහි නේවාසික ප්‍රතිකාර ලබාදිමට කටයුතු යොදා ඇති බව පවසන යුද හමුදාපතිවරයා මේ සඳහා රුපියල් මිලියන 240ක මුදලක් වැයවෙන බව අනාවරණය කළේය.යුද හමුදා සේවා වනිතා ඒකකය පවත්වන සංදර්ශන හා ඔවුන්ගේ මැදිහත්වීමෙන් පෞද්ගලික මෙන්ම විවිධ ආයතනවලින් එකතුකර දෙන අරමුදල් මෙම ව්‍යාපෘතියට යොදා ගන්නා බව ජයසූරිය මහතා කීය.දේශිය හා බටහිර වෛද්‍ය ඒකක, පුස්තකාල, පරිගනක ඒකක, පිහිනුම් තටාක, භෝජන ශාලා ඇතුළු සුපිරි පහසුකම් අභිමංසලේ ඉදිකර ඇති බවත් සෑම අබාධිත සෙබෙළෙකුගේම අවශ්‍ය කටයුතු සිදුකිරිම සඳහා සේවක මණ්ඩල යොදා ඇති බවත් ලුතිතන් ජනරාල් ජගත් ජයසූරිය මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=n13050315</link>
    <topic>එජා සංවිධානයේ සමුළු සංවිධානය කිරීමේ සභාපති ධූරය චමිත්‍රිට</topic>
    <author>චමීර ඇල්ලදෙණිය</author>
    <content>එක්සත් ජාතීන්ගේ සංවිධානයේ සමුළු සංවිධානය කිරීමේ සභාපතිත්වය ශ්‍රී ලංකාවට හිමිව ඇත. එක්සත් ජාතීන්ගේ සංවිධානයේ සමුළු සංවිධානය කිරීමට අදාළ සියලු කමිටුවල දීමහා මණ්ඩලයට උපදෙස් සපයන සමුළු පිළිබඳ කමිටුවේ 2013 ආයතනික සැසිය අප්‍රේල් 29 දා පැවැත්විණි.මෙහි දී එහි සභාපතිනිය ලෙස ශ්‍රී ලංකාවේ චමිත්‍රි රඹුක්වැල්ල මෙනවිය තෝරා ගෙන ඇත. ආසියා පැසිෆික් රාජ්‍ය කණ්ඩායමේ අනුමැතිය ඇයට ලැබුණි. මෙම සමුළු පිළිබඳ කමිටුවේ සාමාජිකත්වයට ශ්‍රී ලංකාව පළමුවරට පත් වූයේ 2013 වසරේදීය.නිව්යෝර්ක් හි එක්සත් ජාතීන්ගේ ශ්‍රී ලංකා නිත්‍ය දූත මණ්ඩලයේ දෙවන ලේකම්වරිය වන චමිත්‍රි රඹුක්වැල්ල මෙනවිය 2013 - 2014 මෙම කමිටුවේ සභාපති ධූරය දරයි. මෙම කමිටුව පිහිටුවීමෙන් පසු සභාපති ධූරය දරණ වයසින් අඩු අය අතර රඹුක්වැල්ල මෙනවිය ද වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=n13050316</link>
    <topic>මැයි රැලියට පැමිණි ජන ගඟ බෙදුම්වාදී සෙවනැලිවලට අතුල් පහරක් වුණා</topic>
    <author>චමීර ඇල්ලදෙණිය‍</author>
    <content>එක්සත් ජනතා නිදහස් සන්ධාන මැයි රැලියට දස ලක්ෂ ගණන් ජනයාගේ පැමිණීම ජාතික හා ජාත්‍යන්තරව බෙදුම්වාදී සෙවනැලිවලට ලබාදුන් හොඳම අතුල් පහර බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා දිනමිණට ඊයේ (2) පැවැසීය.මෙවර මැයි රැලිය හමුවේ අභියෝග දෙකක් තිබූ බව පෙන්වා දුන් ඇමැතිවරයා ජාත්‍යන්තර බෙදුම්වාදී බලවේග හා ජාතික වශයෙන් ආණ්ඩු විරෝධී බලවේගවලට ජනතාව නිසි ප්‍රතිචාරය දැක්වූ බවද කීවේය. මෙවර මැයි රැලියේදී දස ලක්ෂ ගණනින් ජනතාවගේ සහභාගීත්වය නිසා මහින්ද රාජපක්ෂ නමැති නායකයා සමඟ මෙරට ජනතාව වැඩිමනක් සිටින බවට ලෝකයටම මතවාදයක් ගෙනයාමට හැකිවූ බවද අලහප්පෙරුම මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=r1305031</link>
    <topic>රටවල් 109ක් මැලේරියාවෙන් පීඩා වින්දත් අපට එම රෝගය තුරන් කිරීමට හැකිවුණා</topic>
    <author>තිලක් පුෂ්පකුමාර සේනානායක</author>
    <content>රුපියල් බිලියන 125ක් නිදහස් සෞඛ්‍ය සඳහා රජය වැය කරන අතර රටවල් 109 ක් මැලේරියා රෝගයෙන් පීඩා විඳිනවිට අපරට මැලේරියා රෝගය තුරන් කර ඇති බව සෞඛ්‍ය නියෝජ්‍ය ඇමැති ලලිත් දිසානායක මහතා පැවසීය.හෙතෙම මේ අදහස් පළකළේ මහනුවර වකුගඩු ආරක්ෂක සංගමයේ 14වැනි සංවත්සරය නිමිත්තෙන් මහනුවර රෝහල් වකුගඩු ඒකකයේ දී පැවැති විශේෂ උත්සව අවස්ථාවට සහභාගි වෙමිනි.එහිදී නියෝජ්‍ය ඇමැති ලලිත් දිසානායක මහතා මෙසේද පැවසීය.ශ්‍රී ලංකාවේ සරම්පරෝගය, වසූරිය පිටගැස්ම, පෝලියෝ රෝගය ආදී රෝග 7ක් තුරන්කර තියෙනවා. අපේ සෞඛ්‍ය සේවාවේ ඉන්න වෛද්‍යවරුන් මුදලට පමණක් නොවෙයි කටයුතු කරන්නේ, තම පෞද්ගලික ධනය පවා වියදම්කර අසරණ රෝගීන්ට සෙත සලසන අභිමානවත් වෛද්‍යවරුන් පිරිසක් අපට ඉන්නවා. විශේෂඥ වෛද්‍ය බෙලිගස්වත්ත, විශේෂඥ වෛද්‍ය තිලක් අබේසේකර තම කාලය ශ්‍රමය ධනය වැයකර රජය සමඟ එක්ව ආරම්භ කළ කාර්යයන්ගේ ප්‍රතිලාභ ජනතාව අද භුක්ති විඳිනවා.වකුගඩු ඒකකයේ සැත්කමක් සඳහා රජය ලක්ෂ 10ක 15ක මුදලක් වැය කරනවා. ලෝක සෞඛ්‍ය සංවිධානයේ නියමයන්ට අනුව පළිබෝධ නාශක 03ක් අද තහනම් කර තිබෙනවා. අපේ නිදහස් සෞඛ්‍ය සේවාව ඉතා ප්‍රශස්ත එකක්. මහනුවර වකුගඩු ආරක්ෂක සංගමයේ සභාපති මල්වතු පාර්ශ්වයේ අනුනායක නියංගොඩ විජිතසිරි අනුනාහිමිමෙම වකුගඩු රෝගයට මුහුණදීමට ශක්තියක් වීමට මීට අවුරුදු 15 කට කලින් මහනුවර වකුගඩු ආරක්ෂක සංග මය පටන් ගත්තා.රෝහලක් ආරම්භ කර රෝගීන්ගේ සුබසෙත වෙනුවෙන් සියලු ;දනා වෙහෙසුණා. අද රජයට සමහරු ඇඟිල්ල දිගු කළත් මහනුවර වකුගඩු ඒකකයෙන් ප්‍රශස්ත කාර්යයක් ඉටුවෙනවා.මහනුවර මහරෝහලේ අධ්‍යක්ෂ ඩබ්ලිව්. ඒ. දිසානායක මහතාමහනුවර මහ රෝහලේ මසකට විදුලියට කෝටි 2ක්ද ජලයට කෝටියක්ද වැය වෙනවා. අවුරුද්දකට රජයෙන් මිලියන 1360ක් ලැබෙනවා. මහනුවර මහ රෝහලට දවසකට රෝගීන් 600ක් ඇතුළුවෙනවා. බාහිර අංශයෙන් 1500ක් දවසකට ප්‍රතිකාර ලබාගන්නවා. කොළඹ හැරුණුවිට ප්‍රශස්ත සේවාවක් සපයන රෝහලවන්නේ මහනුවරයි.විශේෂඥ වෛද්‍ය තිලක් අබේසේකර, විශේෂඥ ශල්‍ය වෛද්‍ය පී.කේ හරිස්චන්ද්‍ර මහත්වරුද අස්ගිරි පාර්ශ්වයේ අනුනායක ගලගම අත්ථදස්සි අනුනාහිමියෝ ද කෙටි අනුශාසනාවක් සිදුකළහ. මහනුවර පිළිකා සංගමයේ සභාපති මොහාන් සමරකෝන් මහතා ඇතුළු විශාල පිරිසක් මෙම අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=r1305032</link>
    <topic>ඇල්පිටිය කැෂුවල් මෙන්ඩිස් ඇඟලුම් හලේ සේවයෙන් පහ කළ සේවකයන්ට වන්දි</topic>
    <author>දකුණු පළාත් සංචාරක - එස්.දීයගහගේ</author>
    <content>ඇල්පිටිය සීමාසහිත කැෂුවල් මෙන්ඩිස් ඇඟලුම් කම්හලේ සේවයෙන් ඉවත් කරන ලද සේවක සේවිකාවන් හතළිස් හත් දෙනකු වන්දි ඉල්ලා පවරා තිබූ නඩුව විභාග කළ ගාල්ල කම්කරු විනිශ්චයාධිකරණයේ සභාපතිනි අතිරේක මහේස්ත්‍රාත් ඊ.ඒ.ඩී.වයි.ඇම්.සී.ඒකනායක මහත්මිය වන්දි ඉල්ලුම්කරුවන්ට රුපියල් හතළිස් හත් ලක්ෂ අනූ අට දහස් හාරසිය අනූ පහක වන්දියක් ගෙවන ලෙස එම කම්හලේ පාලන අධිකාරියට නියෝග කළා ය.මේ කම්හලේ සේවය කරමින් සිටින විට 2009 අගෝස්තු 20 වැනි දින දැන්වීමක් මගින් දින දහයක අනිවාර්ය නිවාඩු යවා පසුව කොග්ගල පිහිටි කම්හලට ස්ථාන මාරු ලබා දුන් අතර එහි සේවයට වාර්තා නොකිරීම නිසා තමන් සේවය හැර ගියා ලෙස සලකා 2009 සැප්තැම්බර් 1 වැනි දින සිට සේවය අවසන් කළ බව එම සේවකයින් අධිකරණය වෙත දන්වා තිබුණි.මේ අතර තම කම්හල දිගින් දිගටම පාඩු ලැබූ නිසා සිදුවන මූල්‍ය හානිය වළක්වා ගැනීම සඳහා සේවක පිරිස කොග්ගල කම්හලකට මාරු කළ අතර එය නීත්‍යානුකූල බව වග උත්තරකරුවෝ අධිකරණයට දන්වා සිටියහ. එහෙත් සේවකයින් එම නීත්‍යානුකූල නියෝගය පැහැර හැරීම නිසා ඔවුන් සිය කැමැත්තෙන් සේවය හැර ගියා ලෙස සලකන බවත් වග උත්තරකාර සමාගම අධිකරණයට කියා සිටියේ ය.රැකියාව ආරක්ෂා කර ගැනීමට අති දුෂ්කරතාවලට මුහුණ දෙමින් රජයේ සහ පෞද්ගලික අංශයේ සේවකයින් රැකියාව කරන බව තීන්දුව දෙමින් ප්‍රකාශ කළ අතිරේක මහේස්ත්‍රාත්වරිය එයම හේතුවක් කර ගෙන මේ නඩුවේ ස්ථාන මාරුව අනුව සේවකයින් අනිවාර්යෙන්ම කොග්ගල සේවා ස්ථානයට වාර්තා කළ යුතුය යන්න තීරණය කිරීම සාධාරණ යුක්ති සහගත නොවන බවද කීවා ය. කම්හලේ පාඩු පියවා ගැනීමට බැංකු ණයකරයක් ඉල්ලා සිටියේ ද ඒ සඳහා කොපමණ මුදලක් ඇස්තමේන්තු කර තිබුනේද යන්න පිළිබඳ ඉදිරිපත් වී ඇත්තේ වාචික සාක්කි පමණක් බවද මහේස්ත්‍රාත්වරිය පැවසුවා ය.වන්දි ඉල්ලුම්කරුවන් වෙනුවෙන් පියදාස රත්නපාල මහතා සමග නීතිඥ තුෂාර ද සිල්වා මහතා පෙනී සිටි අතර නීතිඥයින් වන කමන්ත විජේනාරායන සහ න.වයි.බී.වීරරත්න යන මහත්වරු වග උත්තරකාර සමාගම වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=r1305033</link>
    <topic>මස්සිනාගේ පරිගණකය ඉස්සූ සොහොයුරාට වැඩ වරදී</topic>
    <author>අනුරාධපුර – මධ්‍යම විශේෂ</author>
    <content>සහෝදරියගේ සැමියාට අයත් වටිනා පරිගණකයක් සොරකම් කළ බවට සැකපිට ඇයගේ සහෝදරයා සහ තවත් තරුණයින් දෙදෙනකු අනුරාධපුර මූලස්ථාන පොලිසියේ අපරාධ විමර්ශන අංශය මඟින් 01දා අත්අඩංගුවට ගෙන ඇත. අනුරාධපුර – විජය මාවත ඉසුරුපුර ප්‍රදේශයේ පදිංචිකරුවකු විසින් ඉකුත් අප්‍රේල් මස 25 වනදා කළ පැමිණිල්ලකට අනුව සිදුකළ විමර්ශනවලින් පසුව සැකකරුවන් අත්අඩංගුවට ගෙන ඇත.පොලිසිය සිදුකළ පුළුල් විමර්ශනවල දී අදාළ නිවෙසේ හිමිකාරියගේ සහෝදරයා සිද්ධිය වූ දිනයේ රාත්‍රියේ යතුරු පැදියකින් තවත් තරුණයින් තිදෙනකු සමඟ පැමිණ සිටින අයුරු ප්‍රදේශවාසීන් දැක ඇත.ඒ අනුව සහෝදරයා අත්අඩංගුවට ගෙන දීර්ඝ වශයෙන් ප්‍රශ්න කිරීමේ දී සහෝදරියගේ සැමියාට අයත් රුපියල් අසූදහසක් (රු. 80000.00) වටිනා ලැප්ටොප් පරිගණකය සොරකම් කළ බවත්, 25 වැනිදා දිනයේ සහෝදරිය සැමියා හා දරුවන් තම නිවසේ රාත්‍රී ආහාර වේලකට ගිය අවස්ථාවේ නාන කාමරයේ කවුළුවකින් ඇතුළු වී ලැප්ටොප් පරිගණකය සොරාගත් බව පොලිසියට පාපොච්චාරණය කර ඇත.ඒ අනුව සොරාගත් ලැප්ටොප් පරිගණකය කොළඹ ප්‍රදේශයට රුපියල් දොළොස් දහසකට උකස් කර තිබියදී පොලිසිය සොයාගෙන ඇති අතර, ලබා ගත් රුපියල් දොළොස් දහසකට (රු. 12000.00) හෙරෝයින් මත්ද්‍රව්‍ය රැගෙන ආ බව ඔහු පොලිසියට පාපොච්චාරණය කර තිබේ.අත්අඩංගුවට ගත් තිදෙනා තවත් සොරකම්වලට සම්බන්ධද යන්න අනාවරණය කර ගැනීම සඳහා අපරාධ විමර්ශන අංශය පරීක්ෂණ පවත්වන අතර පලාගොස් සිටින තවත් සැකකරුවෙක් අත්අඩංගුවට ගැනීම සඳහා පොලිසිය පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=r1305034</link>
    <topic>දෙහිඅත්තකණ්ඩිය රෝහලේ සේවකයෝ පාරට බසිති</topic>
    <author>දෙහිඅත්තකණ්ඩිය සමූහ</author>
    <content>දෙහිඅත්තකණ්ඩිය මූලික රෝහලේ සේවකයෝ අද උද්ඝෝෂණයක නිරත වූහ. උග්‍ර සේවක හිඟය, අතිකාල දීමනා පැය 4 සිට 100 දක්වා වැඩිකර ගැනීම, නියමිත පරිදි උසස්වීම් නොලැබීම ආදි කරුණු කිහිපයක් මුල්කර ගෙන මෙම විරෝධතාවය පැවැත්විණි.උග්‍ර සේවක හිඟය නිසා රෝහලට පැමිණෙන රෝගීන් ද අපහසුතාවට පත්වෙති. අද උදෑසන රෝහලේ දෛනික කටයුතු ද පැය 2ක පමණ කාලයක් අඩාළ වී තිබිණි. දෙහිඅත්තකණ්ඩිය රෝහලේ සේවක පුරප්පාඩු පවතින බව වෛද්‍ය අධිකාරී චන්දන කුමාර වීරපාන මහතා පවසයි.මේ පිළිබඳව අම්පාර ප්‍රාදේශීය සෞඛ්‍ය සේවා අධ්‍යක්ෂ වෛද්‍ය සේනක තලගල මහතා අදහස් දක්වමින් නැඟෙනහිර පළාත් සභාවේ නව බඳවා ගැනීම් කරන විට මේ රෝහලේ සේවක පුරප්පාඩු පුරවන්නට අවශ්‍ය කටයුතු කර ඇති අතර, දැනට දෙහිඅත්තකණ්ඩිය අවට තිබෙන මධ්‍යම බෙහෙත් ශාලාවල ඉන්න සේවකයින් කිහිප දෙනෙක් රෝහලට අනුයුක්ත කිරීමට කටයුතු කරන බව පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=r1305035</link>
    <topic>අපිරිසිදු කෑම විකිණූ රුවන්පුර කඩ හිමියන් හතකට දඩ</topic>
    <author>එන්. පී. රාජදොරේරත්නපුර දිසා විශේෂ</author>
    <content>මහජනතාවට විකිණීම සඳහා තබා තිබූ ආහාර පිරිසිදුවට ආවරණය නොකර තැබීමේ චෝදනාවට වරද පිළිගත් රත්නපුරේ වෙළෙඳුන් හත්දෙනකුට රත්නපුර අතිරේක මහේස්ත්‍රාත් චාමරි දනන්සූරිය මහත්මිය එක් අයෙකුට රුපියල් පන්දහස බැගින් දඩ නියම කළාය.ලියනගේ මිහිදු ලක්‍ෂික විජේවන්න, මාරිමුත්තු පලනිමුත්තු, මහම්මුදු හුනුමාන් සලාබ්දීන්, ලසන්ත ප්‍රසාද් ලියනආරච්චි, ඩබ්ලිව්. ඒ. සුනිල් වීරසිංහ, එම්. පුබුදු නිරෝෂණ, එම්. වයි. එම්. නවාස්, යන අයට දඩ නියම විය.රත්නපුර මහ නගරාධිපති කපිල් අබේරත්න, නාගරික කොමසාරිස් මහතුන්ගේ උපදෙස් පරිදි රත්නපුර මහ නගර සභාවේ සෞඛ්‍ය වෛද්‍ය නිලධාරී අයි. ඩී. කරුණාරත්න මහතා ගේ මෙහෙය වීමෙන් රත්නපුර මහ නගර සභාවේ ප්‍රධාන මහජන සෞඛ්‍ය පරීක්ෂක අනුර පියසේන, එස්. යූ. බී. එස්. සාමසේකර, කේ. ජී. එන්. ඩී. කුඹුරේගෙදර, ඩබ්ලිව්. ජී. වී. යූ. එස්. කුමාර සහ නුවන් රාජපක්ෂ නිලධාරීන් විසින් වැටලීම කර වෙළෙඳුන්ට විරුද්ධව නඩු පවරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=r1305036</link>
    <topic>වයඹ කසළ කළමනාකරණයට අංගසම්පූර්ණ රසායනාගාරයක්</topic>
    <author>පොල්ගහවෙල සමූහ එල්.පී. තිලකරත්න</author>
    <content>වයඹ පළාතේ කසළ කළමනාකරණයට අවශ්‍ය අංගසම්පූර්ණ රසායනාගාරයක් මේ වසරේදී ඉදිකිරීමට වයඹ පළාත් සභාව සැලසුම් කර ඇත.මේ සඳහා වැය කරන මුළු මුදල රුපියල් ලක්ෂ 50කි.“මනා ලෙස කසළ කළමනාකරණය වූ වයඹ” යන සංකල්පය යටතේ ක්‍රියාත්මක වැඩ සටහනට සමගාමීව ඉහත ව්‍යාපෘතිය ක්‍රියාත්මක කෙරේ.මේ රසායනාගාරය ඉදිකිරීමෙන් වයඹ පළාතේ ක්‍රියාත්මක පළාත් පාලන ආයතන 32කටම කසළ කළමනාකරණයේ දී විශාල සෙතක් වනු ඇත.පළාත් පාලන දෙපාර්තමේන්තුවේ මඟ පෙන්වීම යටතේ වයඹ පළාතේ පසුගිය වසරේදී ක්‍රියාත්මක ඝණ අපද්‍රව්‍ය කළමනාකරණ වැඩසටහන් ක්‍රියාත්මක කිරීම සඳහා රුපියල් මිලියන 1045ක් වැයකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=r1305037</link>
    <topic>ගම්පහ පුරන් කුඹුුරුවල එළවළු වගා කිරීමට යයි</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ගම්පහ දිස්ත්‍රික්කයේ පුරන් කුඹුරුවල එළවළු වගා කිරීමේ වැඩ පිළිවෙළක් දැන් ක්‍රියාත්මක කෙරේ.වරින්වර ඉහළ යන එළවළු මිලට විසඳුමක් ලෙසත් නැවුම් පිරිසුදු එළවළු ජනතාවට ලබාදීමත් අරමුණු කරගෙන මේ වැඩපිළිවෙළ ක්‍රියාත්මක කර ඇති බව ගම්පහ දිස්ත්‍රික් කෘෂි සංවර්ධන කාර්යාලය පෙන්වා දෙති.මේ වගාවන් සඳහා ආර්ථික සංවර්ධන අමාත්‍යාංශයේ පූර්ණ දායකත්වය, හා උපදෙස් ඇතිව ගම්පහ දිස්ත්‍රික් කෘෂිකර්ම අධ්‍යක්ෂ කාර්යාලය හා ගොවිජන සේවා සහකාර කොමසාරිස් කාර්යාලය මගින් ප්‍රාදේශීය මට්ටමින් මේ එළවළු වගා ව්‍යාපෘති ක්‍රියාත්මක කෙරේ.දිවුලපිටිය, ගම්පහ, මහර, අත්තනගල්ල, දොම්පේ, මිනුවන්ගොඩ ප්‍රදේශවල පුරන් කුඹුරු යායවල්වල එළවළු වගාවන් දැනට කරගෙන යන අතර ඉදිරියේ දී මෙය පුරන් කුඹුරු අක්කර 5000ක් පමණ වගා ව්‍යාපෘතියක් වශයෙන් ව්‍යාප්ත කරන බවද ගම්පහ දිස්ත්‍රික් ප්‍රාදේශීය ගොවි ජන සේවා මධ්‍යස්ථානයේ නිලධාරියෙක් දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=r1305038</link>
    <topic>කෑගල්ල ජෝෂප් බාලිකාව අසල නාය ගිය පැති බැම්ම තවම සකසා නෑ</topic>
    <author>කෑගල්ල දකුණ සමූහ - සිරිසේන රාජපක්ෂ</author>
    <content>කෑගල්ල නගරයේ කොළඹ මහනුවර මහා මාර්ගය දෙපස කෑගල්ල ශාන්ත ජෝශප් බාලිකා මහා විද්‍යාලය සහ කෑගල්ල ශාන්ත මරියා මහා විද්‍යාලය පිහිටා ඇත. 2012 නොවැම්බර් මස ඇතිවූ ධාරානිපාත වර්ෂාව මෙම විද්‍යාල දෙක සම්බන්ධ කරන මගී පාලම අභියස කෑගල්ල ශාන්ත ජෝශප් බාලිකා මහා විද්‍යාලය අසල ප්‍රධාන මාර්ගයට මුහුණලා තිබුණ පැති බැම්ම විශාල වශයෙන් නාය යෑමකට භාජනය විය.එයට හේතුව වශයෙන් අනාවරණය වී ඇත්තේ ශාන්ත ජෝශප් බාලිකා විද්‍යාලයට සම්බන්ධ මගී පාලම පැත්තේ අත්තිවාරම් කැපීම නිසා එම පැති බැම්මේ දෙදරා යෑමක් හේතුවෙන් එම පැති බැම්මට අයත් ගල් ගැලවී ප්‍රධාන මාර්ගය වැසීයන අයුරින් නාය ගොස් තිබුණි.කෑගල්ල නගරාධිපති ජී. කේ. සමරසිංහ මහතා ප්‍රමුඛ නගර සභාවේ කාර්ය මණ්ඩලය, නාගරික සංවර්ධන අධිකාරිය සහ කෑගල්ල පොලිසිය ද සම්බන්ධ වී නාය යෑම නිසා අවහිරව තිබූ මහා මාර්ගය තුළ ඇති ගල් හා පස් ඉවත් කර ගමනාගමනයට පහසු වන පරිදි මහා මාර්ගයේ කොටසක් අලුත්වැඩියා කරනු ලැබීය.බාලිකා විද්‍යාලයේ පැති බැම්ම ඉදිකරන තෙක් වැලිකොට්ට යොදා පස සේදී යාම වැළැක්වීම පිණිස එම ප්‍රදේශයේ පොලිතින් ආවරණය කරනු ලැබීය.එදින සිදුවූ මෙම අනතුර යථා තත්ත්වයට පත්කර විද්‍යාලයේ පැති බැම්ම කඩිනමින් සකස් කිරීම හා මහා මාර්ගයේ අඩක් ආවරණය වී ඇති පස් හා ගල් ඉවත් කර එය නිසි පරිදි ගමනාගමනය සඳහා සකස් කිරීම කඩිනම් කරන බවට දිස්ත්‍රික්කයේ දේශපාලන අධිකාරිය සහ රාජ්‍ය නිලධාරීන් ප්‍රතිඥා දී ඇතත් ප්‍රශ්නය තවමත් තිබූ තැනමය.මේ පිළිබඳව ශාන්ත ජෝශප් බාලිකා මහා විද්‍යාලයේ දෙගුරුන් මෙන්ම, නගරය හරහා දිනපතා ගමන් කරන දහස් ගණන් රථවාහන හිමියන් සහ මගී ජනයා මෙම පැති බැම්ම කඩිනමින් ඉදිකර දෙන ලෙස බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=s1305031</link>
    <topic>11වැනි ශ්‍රී ලංකා විශ්ව විද්‍යාල ක්‍රීඩා උළෙල</topic>
    <author>ෆවුස් මොහොමඩ්</author>
    <content>මෙරට විශ්ව විද්‍යාල ක්‍රීඩා තරගබිමේ ‘ඔලිම්පික් ක්‍රීඩා උළෙල‘ ලෙස හඳුන්වනු ලබන ශ්‍රී ලංකා විශ්ව විද්‍යාලයීය 11වැනි ක්‍රීඩා උළෙල ඊයේ පස්වරුවේ ජනාධිපති මහින්ද රාජපක්ෂ මහතාගේ ප්‍රධානත්වයෙන් මොරටුව විශ්ව විද්‍යාලයීය ක්‍රීඩාංගණයේ දී උත්සවශ්‍රීයෙන් ආරම්භ විය. මෙවර ක්‍රීඩා උළෙල සමරමින් විශේෂ සමරු ඵලකයක් ද ජනාධිපතිවරයා අතින් විවෘත කෙරිණි.ක්‍රීඩා උළෙලේ සමාරම්භක නිල ප්‍රකාශය කරමින් මෙරට විශ්ව විද්‍යාල තුලින් අන්තර් ජාතික මට්ටමේ ක්‍රීඩක ක්‍රීඩිකාවන් බිහිවේවායැයි සුබපැතුම් එක්කිරීමට ද ජනාධිපතිවරයා අමතක නොකළේය.මොරටුව විශ්ව විද්‍යාලයේ සත්කාරකත්වයෙන් පැවැත්වෙන මෙවර ක්‍රීඩා උළෙල නියෝජනය කරන විශ්ව විද්‍යාල 14ක ක්‍රීඩක ක්‍රීඩිකාවන්ගේ ආචාර පෙළපාළියකින් සමාරම්භක උළෙල වර්ණවත් විය. මොරටුව, කොළඹ, පේරාදෙණිය, නැගෙනහිර, කැළණිය, ජයවර්ධනපුර, යාපනය, රුහුණ, රජරට, සබරගමුව, අග්නිදිග, සෞන්දර්ය හා කලා, ඌව වෙල්ලස්ස හා වයඹ විශ්ව විද්‍යාල නියෝජනය කරමින් මෙවර ක්‍රීඩා උළෙලට ක්‍රීඩක ක්‍රීඩිකාවන් 5000කට අධික පිරිසක් සහභාගි වෙති.සමාරම්භක උළෙලේ ඔලිම්පික් පහන දැල්වීම සිදුකෙරුණේ මොරටුව විශ්ව විද්‍යාලයේ දීප්තිමත් ක්‍රීඩක ක්‍රීඩිකාවන් දෙපළක් වන බැඩ්මින්ටන් ක්‍රීඩක නදීක ජයසූරිය හා මලල ක්‍රීඩිකා බුද්ධිකා කුලසූරිය අතිනි.විශ්ව විද්‍යාල ක්‍රීඩා උළෙලට මලල ක්‍රීඩා, ක්‍රිකට්, ටෙනිස්, පාපන්දු, බාස්කට්බෝල්, ඔරු පැදීම, බර ඉසිලීම, බැඩ්මින්ටන්, වොලිබෝල්, පිහිනුම්, නෙට්බෝල්, හොකී, එල්ලේ, රගර්, චෙස්, කැරම් ආදී ක්‍රීඩා ඉසව් 22ක් ඇතුලත්ය. එහි කැරම්, ටෙනිස් හා ක්‍රිකට් තරග පසුගියදා නිමාවට පත්විය. ඒ අනුව සත්කාරක මොරටුව විශ්ව විද්‍යාලය පෙරමුණේ පසුවන අතර පේරාදෙණිය විශ්ව විද්‍යාලය දෙවැනි ස්ථානයෙත්, කොළඹ විශ්ව විද්‍යාලය තුන්වැනි ස්ථානයෙත් පසුවෙති.1980වසරේ පේරාදෙණිය විශ්ව විද්‍යාලයෙන් ඇරැඹි අන්තර් විශ්ව විද්‍යාල ක්‍රීඩා ශූරතා වැඩිම වාර ගණනක් දිනා ගැනීමේ ගෞරවය හිමිවී ඇත්තේ කොළඹ විශ්ව විද්‍යාලයටය. ඔවුන් මෙතෙක් පවත්වා ඇති ක්‍රීඩා තරගාවලි 10න් 6කම සමස්ත ශූරතා දිනාගැනීමට සමත්විය. ඉතිරි තරගාවලි 4දීම සමස්ත ශූරතා පේරාදෙණිය විශ්ව විද්‍යාලයට හිමිවිය. අවසන්වරට 2010 වසරේ පැවැති ක්‍රීඩා උළෙලේ සමස්ත ශූරතාව කොළඹ විශ්ව විද්‍යාලයට හිමිවූ අතර එහි පිරිමි ශූරතාව මොරටුව විශ්ව විද්‍යාලයටත්, කාන්තා ශූරතාව ජයවර්ධනපුර විශ්ව විද්‍යාලයටත් හිමිවිය.උසස් අධ්‍යාපන ඇමැති එස්.බී.දිසානායක, මොරටුව විශ්ව විද්‍යාලයේ උප කුලපති මහාචාර්ය ආනන්ද ජයවර්ධන, උසස් අධ්‍යාපන අමාත්‍යංශයේ ලේකම් ආචාර්ය සුනිල් ජයන්ත නවරත්න මහත්වරුන් ඇතුළු ආරාධිත අමුත්තන් විශාල පිරිසක් විශ්ව විද්‍යාලයීය ක්‍රීඩා උළෙලේ සමාරම්භක උත්සවයට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=s1305032</link>
    <topic>වෙලගෙදර වසර 3කට පසු ශ්‍රී ලංකා පිලට</topic>
    <author>ප්‍රින්ස් ගුණසේකර</author>
    <content>වසර 3කට පසුව ශ්‍රී ලංකා එක්දින ක්‍රිකට් පිලට වේග පන්දු යවන ක්‍රීඩක චානක වෙලගෙදර කැඳවා ඇත. එමෙන්ම පසුගිය බංග්ලාදේශයට එරෙහි තරගාවලියට එක්නොවු හිටපු නායක මහේල ජයවර්ධන හා රංගන හේරත් නැවැත ශ්‍රී ලංකා එක්දින පිලට කැඳවා ඇත. ශ්‍රී ලංකා ක්‍රිකට් පිල ජුනි මාසයේදී එංගලන්තයේ පැවැත්වෙන චැම්පියන් ලීග් එක්දින ක්‍රිකට් තරගාවලියට සහභාගිවීමට නියමිතව සිටින හෙයින් සංචාරයට එක්වන කණ්ඩායම ඊයේ ප්‍රකාශයට පත් කළේය.බංග්ලාදේශයට එරෙහිව අවසන් වරට ශ්‍රී ලංකාවේ පැවැති තරගාවලියට නම්කළ කිත්රුවන් විතානගේ, උපුල් තරංග, ඇන්ජලෝ පෙරේරා හා සචිත් පතිරණ චැම්පියන් ලීග් ක්‍රිකට් තරගාවලියෙන් ඉවත්කොට ඇත. බංග්ලාදේශය සමග තරගාවලියේදී නවක ක්‍රීඩකයන්ට වැඩි අවස්ථාවක් ලබාදුන්නද චැම්පියන් ලීග්තරගාවයේ දී අත්දැකීම් බහුල ක්‍රීඩකයන් නැවත ශ්‍රී ලංකා පිලට කැඳවා තිබීම විශේෂත්වයකි.වේගපන්දු යවන්නන් ලෙස ලසිත් මාලිංග, නුවන් කුලසේකර, ෂාමින්ද එරංග හා චානක වෙලගෙදර නම්කොට ඇති අතර දඟපන්දු බළ ඇණියට සචිත්‍ර සේනානායක හා රංගන හේරත් නම්කොට තිබේ. ආරම්භක පිතිකරුවන් ලෙස ටී.එම්.ඩිල්ෂාන් සමග නවක ප්‍රහාරාත්මක ක්‍රීඩක කුසල් ජනිත් පෙරේරා ක්‍රියාත්මක වේ.ම‍හේල ජයවර්ධන බංග්ලාදේශ සංචාරයේදී ආබාධයකට ලක්වීම හේතුවෙන් ක්‍රීඩා නොකරන බව පැවැසුවද දැන් ක්‍රියාත්මක අයි.පී.එල්.තරගාවලියේදී ක්‍රීඩා කරමින් සිටී. වේග පන්දු යවන ක්‍රීඩක චානක වෙලගෙදර මෙවර අන්තර් සමාජ ක්‍රීඩා තරගාවලියේදී තරග 7කට ක්‍රීඩා කොට කඩුලු 23ක් දවාගෙන ඇති අතර අවසන් වරට ඔහු ශ්‍රී ලංකාව නියෝජනය කළේ 2010 ජුනි මාසයේ ඉන්දියාවට එරෙහිව දඹුල්ල ජාත්‍යන්තර ක්‍රීඩාංගණයේදීය.ශ්‍රී ලංකා පිල මෙසේය.ඇන්ජලෝ මැතිව්ස් (නායක), දිනේෂ් චන්දිමාල් (උපනායක), ටී.එම්.ඩිල්ෂාන්, කුසල් ජනිත් පෙරේරා, කුමාර් සංගක්කාර, මහේල ජයවර්ධන, ළහිරු තිරිමාන්න, ජීවන් මෙන්ඩිස්, තිසර පෙරේරා, ලසිත් මාලිංග, රංගන හේරත්, නුවන් කුලසේකර, ෂාමින්ද එරංග, සචිත්‍ර සේනානායක, චානක වෙලගෙදර..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=s1305033</link>
    <topic>අන්තර් පළාත් කාන්තා විස්සයි 20  ක්‍රිකට් ශූරතාව බස්නාහිරට</topic>
    <author>නිරෝෂාන් ප්‍රියංකර</author>
    <content>අන්තර් පළාත් කාන්තා විස්සයි 20 ක්‍රිකට් තරගාවලියේ එන්.සී.සී පිටියේ ඊයේ පැවැති අවසන් තරගයෙන් මධ්‍යම පළාත් කණ්ඩායම පරදවා කඩුලු 7ක ජයක් සමගින් ශූරතාවය හිමිකර ගැනීමට බස්නාහිර පළාත් කාන්තා කණ්ඩායම සමත්විය.පළමුවෙන් පන්දුවට පහරදුන් මධ්‍යම පළාත් කණ්ඩායමට ඕවර 17.2කදී සියල්ලන් දැවී ලබාගත හැකි වුයේ ලකුණු 58 පමණි. මධ්‍යම පළාත් ඉනිමේ ලකුණු 10 සීමා පසු කිරීමට සමත්වුයේ පිතිකාරිනියන් දෙදෙනෙකු පමණි. වැඩිම ලකුණුලාභිනිය වු සලේකා නිලුක්ෂි ලකුණු 15ක් ලබාගත් අතර ශ්‍රීපාලි වීරක්කොඩි ලකුණු 11ක් රැස්කළාය. විශිෂ්ට පන්දු යැවීමක නිරත වු ශෂිකලා සිරිවර්ධන ඕවර 3.1කදී ලකුණු 6කට කඩුලු 3ක් දවාලු අතර ඇයට අනගි සහයක් ලබාදුන් ඕෂදී රණසිංහ ලකුණු 10කට කඩුලු 3ක් සහ සඳමාලි දොලවත්ත කඩුලු 2ක් දවාගත්තාය.ලකුණු 59ක ජයග්‍රාහී ඉලක්කය හඹාගිය බස්නාහිර පළාත් කණ්ඩායම කඩුලු 3ක් පමණක් දැවී තිබියදී තරගයේ ජය හිමිකර ගත්තේය. නිපුනි හන්සිකා පන්දු 37කදී හතරේ පහර 6ක් සමගින් ලකුණු 36ක් රැස් කළ අතර බස්නාහිර පළාත් කණ්ඩායමේ දැවී ගිය කඩුලු 3ම හිමිවුයේ සුගන්ධිකා කුමාරිටය.මධ්‍යම-58 සියල්ලන් දැවී (ඕවර 17.2) සලේකා නිලුක්ෂි 15 (ශෂිකලා සිරිවර්ධන 6/3, ඕෂදී රණසිංහ 10/3)බස්නාහිර-62/3යි. (ඕවර 10.2) නිපුනි හන්සිකා 36 (සුගන්ධිකා කුමාරි 10/3).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=s1305034</link>
    <topic>ආසියානු ග්‍රොන් ප්‍රී තරගාවලියට ශ්‍රී ලංකා පිල බැංකොක් යයි</topic>
    <author>ප්‍රින්ස් ගුණසේකර</author>
    <content>ආසියානු ග්‍රොන් ප්‍රී තරගාවලිය‍ට සහභාගීවන ශ්‍රී ලංකා මලල ක්‍රීඩා කණ්ඩායම ඊයේ අලුයම බැංකොක් බලා පි‍ටත්විය. ක්‍රීඩක ක්‍රීඩිකාවන් 23ක් මේ සංචාරයට එක්ව සිටිති.ආසියානු ග්‍රොන් ප්‍රී තරගාවලියේ පළමු අදියර මැයි 4වැනිදා බැංකොක් තමාසාට් විශ්ව විද්‍යාල ක්‍රීඩාංගණයේදී ආරම්භ වේ. දෙවැනි අදියර මැයි 8වැනිදා තායිලන්තයේ චොන්බුරි සරසවි ක්‍රීඩාංගණයේදී හා තෙවැනි අදියර මැයි 12දා කොළඹ සුගතදාස ජාත්‍යන්තර ක්‍රීඩාංගණයේදී පැවැත්වේ.මෙවර ආසියානු ග්‍රොන් ප්‍රී තරගාවලියට ආසියාවේ ප්‍රබල ක්‍රීඩක ක්‍රීඩිකාවන් රැසක් සහභාගිවීමට නියමිතය. ග්‍රොන් ප්‍රී තරගාවලියක් ශ්‍රී ලංකාවේදී වසර 10කට පමණ පසුව පැවැත්වීම විශේෂත්වයකි.ශ්‍රී ලංකාව මීටර් 100x4 කාන්තා සහය දිවීමේ තරගයට ඉදිරිපත්වීමට කලින් බලාපොරොත්තු වුවද කාලය මැනීමේ තරගයෙන් අසමත්වීම හේතුවෙන් එම ඉසව්වට එක් නොවේ. කලින් බලාපොරොත්තුවු පරිදි අනෙක් සියලු ඉසව් ශ්‍රී ලංකා ක්‍රීඩක ක්‍රීඩිකාවන් නියෝජනය කරනු ඇත. මීටර් 100x4 සහය දිවීමේ ඉසව්වට කෙටිදුර ධාවන ශූර ෂෙහාන් අඹේපිටිය එක්වන අතර ඔහු සමග එම්.එස්.එම්.සෆ්රාන්, හසාන් හසරංග, ජී.එස්.ඒ.සී.නදීෂාන් හා ආර්.එම්.ජී.චාමර යන ක්‍රීඩකයන්ගෙන් තිදෙනෙකු ධාවනයේ යෙදෙති.ශ්‍රී ලංකා මලල ක්‍රීඩා නව පරිපාලනය මේජර් ජෙනරාල් පාලිත ප්‍රනාන්දු මහතා ඇතුලු පිරිස භාරගැනීමෙන් පසුව පැවැත්වෙන පළමු තරගාවලිය මෙයවන අතර 2013 වසරේ මුල්ම තරගාවලියද මෙය වීම හේතුවෙන් බොහෝ දෙනෙකුගේ අවධානයට ලක්ව ඇත.ආසියානු ග්‍රොන් ප්‍රී තරගාවලියේ තෙවැනි අදියර ශ්‍රී ලංකාවේ පැවැත්වීම වෙනුවෙන් රුපියල් මිලියන ගණනක වැය ඇස්තමේන්තුවක් ඉදිරිපත්ව ඇති අතර එයින් කොටසක් ක්‍රීඩා අමාත්‍යාංශය ලබාදීමට එකඟතාව පළකොට ඇත.ආසියානු ග්‍රොන් ප්‍රී තරගාවලියේ ජයග්‍රාහකයන්ට මුදල් තැගි පිරිනැමීමට ආසියානු මලල ක්‍රීඩා සංගමය කටයුතු යොදා ඇත.බැංකොක් බලා පිටත් වු ශ්‍රී ලංකා මලල ක්‍රීඩා කණ්ඩායමපිරිමි-එම්.එස්.එම්.සෆ්රාන් (මී.100), කේ.කේ.කේ.සෙනෙවිරත්න (මී.400), ඩී.එල්.සමරජීව (මී.3000, මී.5000), එරංග දිනේෂ් ප්‍රනාන්දු (තුන් පිම්ම), අයි.ඩී.එස්.එස්.ජයසිංහ (තුන් පිම්ම), ඩී.එම්.එම්.දිසානායක (උස පැනීම), සචිත් මදුරංග (හෙල්ල), වරුණ ලක්ෂාන් (හෙල්ල), ෂෙහාන් අබේපිටිය, එම්.එස්.සෆ්රාන්, හසාන් හසරංග, ජී.එස්.එස්.පී.නදීෂාන්, ආර්.එම්.පී.චාමර (මී.100x4)කාන්තා-ජානි චතුරංගනී (මී.100), සුජානි බුද්ධිකා (මී.100), චන්ද්‍රිකා සුභාෂිනී (මී.400), ශානිකා සමන්මලී (මී.800), ප්‍රියංගිකා මධුමන්ති (උස පැනීම), නදීකා ලක්මාලි (හෙල්ල), ඩබ්ලිව්.කේ.එල්.ඒ.නිමාලි (මී.800), එල්.ඩී.ඩී.ඊ.රත්නසිරි (දුර පැනීම), තරංගා විනෝදනී (උස පැනීම)..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=s1305035</link>
    <topic>වයඹ රාජකීය-ජෝන් කොතලාවල එක්දින ක්‍රිකට් ගැටුම අද</topic>
    <author>පැන්සිස් වරණකුලසුරියපොතුහැර විශේෂ‍</author>
    <content>කුරුණෑගල වයඹ රාජකීය විදුහල සහ ශ්‍රීමත් ජොන් කොතලාවල විදුහල අතර හයවැනි වරට පැවැත්වෙන සිංහ සටන වාර්ෂික එක්දින තරගය අද (3) කුරුණෑගල වෙළගෙදර ක්‍රීඩාංගණයේදී පැවැත්වේ.මේ දක්වා පැවැති එක්දින තරග පහෙන් තරග 4ක් ජයගැනීමට වයඹ රාජකීය විදුහල සමත්ව ඇති අතර ජොන් කොතලාවල විදුහලට එක් තරගයක ජයහිමිව තිබේ.මෙවර පාසල් ක්‍රිකට් වාරයේදී අන්තර් පාසල් තරග හයකට විදුහල් දෙකම සහභාගී වී ඇති අතර එම තරගවලදී විදුහල් දෙකේ ක්‍රීඩකයන් විශේෂ කුසලතා දක්වා ඇත.පස්වැනි වසරේ ක්‍රීඩක ආර්.එම්.ඩී.බී.රාජපක්ෂ කොතලාවල පිල මෙහෙයවන අතර සිවුවැනි වසරේ ක්‍රීඩක අකිල විතනගේ වයඹ රාජකීය පිල මෙහෙයවයි.ආර්.එම්.ඒ.එම්.රත්නායක කොතලාවල පිලේ උපනායකත්වයත්, තිලින සම්පත් රාජකීය විදුහල් පිලේ උපනායකයා ලෙසත් කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=s1305036</link>
    <topic>වෝනර් දිල්ලියට ජය ගෙනෙයි</topic>
    <author/>
    <content>ඩේවිඩ් වෝනර්ගේ විශිෂ්ට පිතිහරඹය හේතුවෙන් කල්කටා නයිට් රයිඩර්ස් පිලට එරෙහිව කඩුලු 7ක ජයක් හිමිකර ගනිමින් ඉන්දීය ප්‍රිමියර් ලීග් තරගාවලියේ තෙවැනි ජය වාර්තා කිරීමට මහේල ජයවර්ධනගේ නායකත්වයෙන් යුත් දිල්ලි ඩෙයාර් ඩෙවිල්ස් පිල සමත්විය.තරගාවලියේ 44වැනි තරගය ලෙසින් රායිපුර්හිදී පැවැති තරගයේ කාසියේ වාසිය දිනු කල්කටා පිල ඕවර 20 අවසානයේ කඩුලු 7කට ලකුණු 136ක් රැස් කළේය. රාජාට් බාටියා නොදැවී ලබාගත් ලකුණු 26 ඉනිමේ වැඩිම ලකුණු ලෙස සටහන් විය.ජයග්‍රාහී ඉලක්කය හඹාගිය දිල්ලි කණ්ඩායම තරග නිමවීමට පන්දු 13ක් ඉතිරිව තිබියදී තරගයේ ජය තහවුරු කරගත්තේය. තරගයේ වීරයා ලෙස නම් කෙරුණු ඩේවිඩ් වෝනර් පන්දු 42කදී හතරේ පහර 6ක් සහ හයේ පහර 3ක් සමගින් ලකුණු 63ක් වාර්තා කළේය. තෙවැනි කඩුල්ල සඳහා වෝනර් සමග එක්වු උන්මුක්ට් චාන්ද් ලකුණු 95ක සබඳතාවක් ගොඩනගමින් තරගයේ ජයග්‍රහණය කරා ගෙන ගියේය. චාන්ද ලකුණු 37ක් වාර්තා ලබාගත්හ.කල්කටා-136/7යි. (ඕවර 20) රජාට් බාටියා නොදැවී 26, සුමිට් නර්වල් 23 (උමේෂ් යාදව් 36/2)දිල්ලි-137/3යි‍. (ඕවර 17.5) ඩේවිඩ් වෝනර් නොදැවී 66, උන්මුක්ට් චාන්ද් 37.සන්රයිසස්ට කඩුලු 7ක ජයක්මේ අතර හියිදාබාද් හිදී මුම්බායි ඉන්දියන් පිල සහ හයිදාබාද් සන්රයිසස් කණ්ඩායම අතර පැවැති තරගයෙන් කඩුලු 7ක ජයක් හිමිකර ගැනීමට සන්රයිසස් පිල සමත්විය.පළමුව පන්දුවට පහරදුන් මුම්බායි පිලට කඩුලු 4ක් දැවී ලබාගත හැකිවුයේ ලකුණු 129ක් පමණි. ඩිවේන් ස්මිත් ලකුණු 38ක් හා අම්බායි රයුඩු නොදැවී ලකුණු 34ක් වාර්තා කළේය. තරගයේ වීරයා වු ඉෂාන්ත් ශර්මා පන්දු ඕවර 4 තුළදී ලකුණු 15කට කඩුලු 2ක් දවාලීය.සන්රයිසස් පිල ඕවර 18ක් තුළදී කඩුලු 3ක් පමණක් දැවී තිබියදී තරගයේ ජය තහවුරු කරගත්තේය. වේගවත් ඉනිමක් දියත් කළ ශිකර් දාවන් නොදැවී ලකුණු 73ක් රැස්කළ අතර ඒ සඳහා පන්දු 55කදී එක් හයේ පහරක් සහ හතරේ පහර 9ක් ඇතුළත් විය. නායක කුමාර් සංගක්කාරට ලබාගත හැකිවුයේ ලකුණු 21ක් පමණි. මුම්බායි පිල නියෝජනය කළ ලසිත් මාලිංගට සහ සන්රයිසස් තුන් ඉරියව් ක්‍රීඩක තිසර පෙරේරාට කඩුලු ලබාගැනීමට නොහැකි විය.මුම්බායි-129/4යි. (ඕවර 20) ඩිවේන් ස්මිත් 38, අමිබායි රයුඩු නොදැවී 34 (ඉෂාන් ශර්මා 15/2, අමිට් මිෂ්රා 24/2)සන්රයිසස්-130/3යි. (ඕවර 18) ශිකර් දාවන් නොදැවී 73, විහාරි 25.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=s1305037</link>
    <topic>ජනවර්ණ පාපැදි ජය යුද හමුදාවේ රණතුංගට</topic>
    <author>අසෝක හිඳගොඩමාතලේ දිසා විශේෂ</author>
    <content>ජාතික භාෂා හා සමාජ ඒකාබද්ධතා අමාත්‍යාංශය මාතලේදී සංවිධානය කළ ජනවර්ණ පාපැදි තරගය ජයගැනීමට ශ්‍රී ලංකා යුද හමුදාවේ එච්.එම්.රණතුංග සමත්විය. තරගයේ දෙවැනි ස්ථානය නුවන් චින්තක (කුරුණෑගල සුපර් වීල් පාපැදි සමාජය)ට හිමිවු අතර හර්ෂ සුරංජිත්ට (ශ්‍රී ලංකා යුද හමුදාව) තෙවැනි ස්ථානය හිමිවිය.ඊට සමගාමීව පැවැති රටහරහා දිවීමේ පිරිමි තරගය ජයගැනීමට පල්ලේකැලේ මාස් ආයතනය නියෝජනය කළ පරමශිවන් විශ්නේෂ්වරන් සමත්වු අතර ශ්‍රී ලංකා නාවික හමුදාවේ වී.ක්‍රිෂාන්ති කාන්තා තරගය ජයගත්තාය.තරග ප්‍රතිඵල මෙසේය.පාපැදි-1.එච්.එම්.රණතුංග (ශ්‍රී ලංකා යුද හමුදාව), 2.නුවන් චින්තක ගුණරත්න (කුරුණෑගල සුපර් වීල්), 3.හර්ෂ සුරංජිත් කුමාර (ශ්‍රී ලංකා යු.හ.ඩ්‍රැගන් පාපැදි සමාජය)රටහරහා දිවීම පිරිමි-1.පරමශිවන් විශ්නේෂ්වරන් (මාස් ආයතනය පල්ලේකැලේ), 2.ටී.පී.අලහකෝන් (ගම්පොල ක්‍රී.ස), 3.ශිවපෙරුමාල් ජීවකුමාරන් (මාස් ආයතනය) කාන්තා-1.වී.ක්‍රිෂාන්ති (ශ්‍රී ලංකා යුද හමුදාව), 2.දිස්නා කුමාරි ඒකනායක (ශ්‍රී ලංකා ගුවන් හමුදාව), 3.පුෂ්පිකා දිල්කරුක්ෂි විජේසිංහ (මාතලේ ක්‍රිස්තුදේව ක්‍රී.ස).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=f1305031</link>
    <topic>ජනතා බලවේගය තවමත් ආණ්ඩුව සමඟයි</topic>
    <author/>
    <content>ජන ගඟ කොළඹට ගැලුවේ ය. නෙළුම් පොකුණ නිල් පැහැයෙන් බැබළුණේය. නෙළුම් පොකුණින් ජනගඟ කොළඹ වීථී ඔස්සේ කැම්බල් පිටියට ගැලුවේ රට නඟන මැයි රැල්ල එකම ජනතා රැල්ලක් බවට පත් කරමිනි. මේ ජනතා රැල්ලේ මුල කැම්බල් පිටියට ළඟා වෙද්දී අග කෙළවර සවස හයටත් නෙළුම් පොකුණත් විහාර මහා දේවි උද්‍යානය වටාත් වසා ගෙන සිටියේ ය.පන්දම් පෙළපාළියජනතා බලවේගය තවමත් ආණ්ඩුව සමඟ බව රට නඟන මැයි රැල්ල යළි ප්‍රදර්ශනය කළේ ය. පෙරේදා කොළඹ වීථී පිරවූ ලක්ෂ ගණන් ජනතාවට ප්‍රශ්න නැත්තේ නොවේ. ඔවුන් හිස මත පැටවූ අලුත්ම ප්‍රශ්නය විදුලි බිලයි. එක්සත් ජාතික පක්ෂයත්, ජනතා විමුක්ති පෙරමුණත් අලුත්ම සටන් පාඨය තදින්ම අල්ලාගෙන පන්දම් පාලියේ යෙදුණා හ.සමහරු ගිනි හුළු අතින් ගත්හ. තවත් අය අමුඩ ගසාගෙන ඉටි පන්දම් පත්තුකර ගත්හ. පන්දම් පෙළපාළිය ආරම්භ කළේ පාර්ලිමේන්තුව ඇතුළෙන්මය. එජාපය රට බෙදන්නට කොටින්ටත් පන්දම් ඇල්ලුවේය. මැයි දිනය පෙනි පෙනී දැක්වූ මෙම විරෝධයෙන් ආණ්ඩුව දෙදරා යනු ඇතැයි ප්‍රතිවාදී දේශපාලන පක්ෂ උද්දාමයට පත්විය. ජනතා විරෝධය මැයි දිනයෙන් තහවුරු වනු ඇතැයි ඔවුහු කල්පනා කළහ.එහෙත් සිදුවූයේ මහා හාස්කමක් නොවේ. විස්කමක් නොවේ. වැඩ කරන ජනතාවට ප්‍රශ්න තිබේ. බඩු මිල වැඩිය. බස් ගාස්තුවද වසරින් වසර වැඩි කරන්නේය. හෙට අනිද්දා නැවත වතාවක් බස් ගාස්තු වැඩිවනු ඇත. එහෙත් රට දෙකඩ කරන්නට කිසිවකුට ඉඩ දිය නොහැක. 2005 පත් කරගත් ජනතා ආණ්ඩුව ප්‍රතිගාමී බලවේගවලට විනාශ කරන්නට ඉඩ දිය නොහැක.“අපේ ප්‍රශ්න අපි විසඳා ගත යුත්තේ වත්මන් ආණ්ඩුව ලවාමය. ඒ නිසා එදාත් අදත් හෙටත් අපි ආණ්ඩුව සමඟයි” පෙරේදා කොළඹට ගැලූ ජන ගඟ හෙවත් මැයි රැල්ල ඉතා පැහැදිලිව ඉහත තීරණයට එළැඹියහ. එළැඹුණා පමණක් නොව එය ලෝකයට ප්‍රදර්ශනය කළහ. ආණ්ඩුව පෙරළන්නට කුමන්ත්‍රණ කරන බටහිර කොටි බලවේග දැන් තාවකාලිකව අඬු බඬු අකුළා ගනු ඇත. ඔවුන්ගේ අරමුණ ඉටු කර ගන්නට කිසිසේත් ඉඩ දිය නොහැකි බව වැඩ කරන ජනතාව ලෝකය හමුවේ දැඩිව ප්‍රකාශ කළහ.ජනතාවගේ විවිධ දුක් අෙඳීනා අසන්නට රටට නායකයෙක් සිටී. ජනතා අඳෝනා විවිධ පුද්ගලයන්ගේ මාර්ගයෙන් නොව රාජ්‍ය නායකයාම ජනතාවගේ දොරකඩටම ගොස් දැන ගැනීමත් ජනතාවගේ අතින් අල්ලා ඒවාට සවන් දීමත් රාජ්‍ය නායකයාගේ දෛනික වැඩ පිළිවෙළට අයත් විය.විපක්ෂය පන්දම් එළියේ යද්දී රාජ්‍ය නායකයා “ ගජේ ගහන්නට” මැදමුලනට ගියේ ය. විදුලි බිල ගැන ඔහු විමසුවේ ය. ගමේ ජනතාව ඉතාමත් අර පිරිමැස්මෙන් විදුලිය පාවිච්චි කරන හැටි අපූරුවට විස්තර කළහ.අපේ බිල ඒකක හතරක් පහක් වැඩි වෙන්නේ ගෙදර පුංචි සාදයක් තිබුණොත් පමණක් බව ජනතාව කීහ. එමෙන්ම විදුලි බිල වැඩි කිරීමෙන් වැඩ කරන පන්තියට දැමූ බර ගැන ආණ්ඩුවේ වෘත්තීය සමිති මාධ්‍ය හමු පවත්වා ප්‍රකාශ කරද්දී ඒවාට රාජ්‍ය නායකයා සාවධානව සවන් දුන්නේ ය. සවන් දුන්නා පමණක් නොව ඒවා එකින් එක අධ්‍යයනය කළේ ය.ඒ අධ්‍යයනයෙන් ගොනු කරගත් විසඳුම් සමඟ කැම්බල් පිටියට ගියේ ය. විදුලිය විනාශ කරන්නට එක්සත් ජාතික පක්ෂය අතීතයේ කළ කී දෑ එකින් එක විස්තර කළේ ය. ඡන්ද පරදින නිසා කොත්මලේට අත ගසන්නට අකමැති වූ හැටි විස්තර කළේ ය.නොරොච්චෝලේත් එසේමය. වත්මන් රාජ්‍ය නායකයා ඡන්ද බලාගෙන තීන්දු ගන්නේ නැත. ජනතාවට අවශ්‍ය දේ අවශ්‍ය වේලාවේදී කරන්නට පියවර ගත් හැටි මැයි රැල්ලේදී විස්තර කළ රාජ්‍ය නායකයා විදුලි බිලේ බර අඩු කරන සැලසුම ප්‍රකාශයට පත් කළේ ය. දැන් ඉතින් විපක්ෂය පන්දම් පත්තු කළයුතු නැත. තවත් සටන් පාඨයක් පන්දම් නිවා දමන්නා සේ අඳුරට එකතු විය.වර්ජන නැති රටක්මැයි දින රැලියේදී ජනාධිපතිතුමා එක්සත් ජාතික පක්ෂයට අතීතය සිහිපත් කළේ දැන් එම පක්ෂය අතීතය මුළුමණින්ම අමතක කොට පුංචි බබුන් සේ නොව ලෝක කපටියන් සේ ක්‍රියා කරන නිසාය. එක්සත් ජාතික පක්ෂයට වැඩ කරන ජනතාව එදා සිටම වහ කදුරුය. නයාට අඳුකොළ මෙනි.කිසි දිනෙක කම්කරු පක්ෂයේ ඉල්ලීම් දුන්නේ නැත. ලෝක බැංකු නියෝජිතයන් හා ජාත්‍යන්තර මූල්‍ය අරමුදලේ ලොක්කන් වටකැර ගෙන අය වැය හැදුවේ වැඩ කරන ජනතාවගෙන් ඈත් වෙමිනි. හැමදේම කප්පාදු කළහ. විශ්‍රාම වැටුප අහෝසි කරන්නට කුමන්ත්‍රණ කළහ. රාජ්‍ය දේපළ එකින් එක විකුණා දමන්නට සැලසුම් සකස් කළහ.එක්සත් ජාතික පක්ෂයේ කම්කරු විරෝධයට හොඳම උදාහරණය 1980 ජූලි වැඩ වර්ජනයයි. දිනකට රුපියල් 10ක වැටුප් වැඩි වීමක් ඉල්ලා වර්ජනය කළ රාජ්‍ය සේවකයෝ ලක්ෂ ගණනක් එක පෑන් පහරින් ගෙදර යැවූහ. සමහරු ජීවත් වන්නට නොහැකිව සිය දිවි නැතිකර ගත්හ.මේ සියලු දේ බලාගෙන ආණ්ඩුවේ ලොකුම කෙරුමන් මහත් ආඩම්බරයෙන් සහ ජයග්‍රාහී ලීලාවෙන් කියා සිටියේ “ඔය අලියා” වලිගය වැනුවා පමණක් බවයි. තවත් නායකයෙක් කීවේ වෘත්තීය සමිති වළපල්ලට යවන බවය. ඒ මහා පාපයේ අවසන් ප්‍රතිඵලය වූයේ කම්කරු පන්තිය ක්‍රම ක්‍රමයෙන් එක්සත් ජාතික පක්ෂයෙන් ඈත්වීම ය. එක්සත් ජාතික පක්ෂය එකට එකතු වී අගනුවරදී නොව තැන් තුනකදී මැයි දිනය සමරන්නට සිදු වීමය.ජනතාවගෙන් ඈත් වූ රනිල්සමගි පෙරමුණ ආණ්ඩුව විනාශ කර දමන්නට එම ආණ්ඩුවේම දක්ෂිණාංශය ක්‍රියා කළ හැටි රටට රහසක් නොවේ. එම දක්ෂිණාංශයේ කුමන්ත්‍රණයට නායකත්වය දුන් ඇමැතිවරයකුගේ ආඩම්බරකාර බිරියක් ජනතාව පිළිකුල් කළ හැටි සනාථ කළ සිද්ධියක් අපට මතකය. තම ප්‍රශ්න විසඳා ගන්නට එම ආඩම්බරකාර නෝනා ළඟට සමීප වූ අහිංසක ජනතාව එළවා ගත්තේ “දාඩිය ගඳයි යනවා ගිහින් නාගෙන එනවා” යයි කියමිනි.රනිල් වික්‍රමසිංහ මෙදා මැයි දිනය සැමරුවේද එම සිද්ධිය සිහිපත් කරමිනි. මහින්ද රාජපක්ෂට වීථී හොඳට හුරුය. වැඩකරන ජනතාවගේ දහදිය සුවඳ හොඳට දැනේ.ඔහු දැවැන්ත බැනරයක් පෙරටු කරගෙන දකුණත ඔසවා මිට මොළවාගෙන සටන් පාඨ කී කම්කරු නායකයෙකි. ඒ නිසා ආරක්ෂක ප්‍රශ්න මොනවා තිබුණත් කම්කරුවන් යන පෙළපාළියට මොහොතක් එක්වීමට ඔහු අමතක නොකරයි. මෙදා මැයි දින රැල්ලට නෙළුම් පොකුණේදී මොහොතකට එක්වූයේ කම්කරු පන්තිය හැමදාමත් තමන්ගේ ශක්තිය බවට පත්කර ගත් නිසා ය. එයින් මිදෙන්නට ඔහු කැමැති නැත.රනිල් වික්‍රමසිංහ කිසිම දවසක වැඩකරන ජනතාව සමඟ පෙළපාළි නොගියේ ය. සටන් පාඨයක් ආසාවට කීවේ නැත. රදළකම ඔළුවට ගහලා නිසාය. රාජකීය විදුහලේ ඉගෙන ගත් වෙනත් දේශපාලනඥයෝ තවමත් පෙළපාළි යති. සටන් පාඨ කියති. ඔවුන්ට මහ පාර හොඳට හුරුය. කම්කරු පන්තියේ දහදිය සුවඳ හොඳට හඳුනති.රනිල් වික්‍රමසිංහ මෙදා මැයි දිනයේදී පෙළපාළි ගියේ නැත. ඔහු කුරුණෑගල ලොකු හෝටලයක් තෝරා ගත්තේ ය. ඒ හෝටලයේ උඩම තට්ටුවට වී තනියම තමන්ගේ ආධාරකරුවන්ගේ පෙළපාළිය නැරැඹුවේ ය. ඔහු අසල කිසිවකු සිටියේ නැත. තනිවම බලාගෙන සිටි වික්‍රමසිංහට දහදිය සුවඳ තබා ඇඟ රත්කර ගත් අහිංසක කම්කරුවන්ගේ දඟර නැටුමත් සමඟ එන මත් වතුර සුවඳ දැනුනේද නැත. කම්කරු පන්තිය වෙනුවෙන් ජීවිතය පූජා කරන්නට කියවන නායකයකු මේ තරමටම කම්තරුවන්ගෙන් ඈත්වීම ඔහු ගැන දන්නා කිසිවකුට ප්‍රශ්නයක් නොවේ. නායකයන් දෙදෙනකුගේ වෙනස කැපී පෙනුනේය.එපමණක් නොව එක්සත් ජාතික පක්ෂයේ අනෙකුත් කෙළිකාරයන්ද මැයි පෙළපාළියේ කැපී පෙනුණේ නැත. ඔවුන්ට මැයි පෙළපාලි අවශ්‍ය නැත. කම්කරුවන්ද පලක් නැත. එජාපයේ හැටි කවදත් එහෙමය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>03</day>
    </date>
    <link>http://www.dinamina.lk/2013/05/03/_art.asp?fn=f1305032</link>
    <topic>බුදු දහම තරම් වටිනා ධර්මයක් තවත් නැහැ</topic>
    <author>සංවාද සටහන</author>
    <content>බුදුරජාණන් වහන්සේගේ ශ්‍රී සද්ධර්මයට සහ සම්බුද්ධ ශාසනයට එල්ලවන විවිධ බලපෑම් සහ ඒවාට මුහුණ දෙමින් සම්බුද්ධ ශාසනය රැකගැනීම උදෙසා ක්‍රියා කළ යුතු ආකාරය පිළිබඳ කඳාන පොල්පිටිමූකලාන අශෝකාරාමවාසී, සිරිවිමලසිරි ඉංග්‍රීසි දහම් පාසලේ ප්‍රධානාචාර්ය, හිටපු කථිකාචාර්ය පොල්පිටිමූකලානේ පඤ්ඤාසිරි ස්වාමින් වහන්සේ සමඟ කළ සාකච්ඡාවකි මේ.සම්බුද්ධ ශාසනයට අද මෙන්ම ඈත අතීතයෙත් යම් යම් බාහිර බලපෑම් එල්ල වූ බව අපේ ඉතිහාසයේ සඳහන් වෙනවා. එදා සහ අද තත්ත්වය පැහැදිලි කළොත්?අපේ රටට බුදු දහම ලැබුණේ බුද්ධ පරිනිර්වාණයෙන් වසර 236 කට පසු ධර්මාශෝක අධිරාජ්‍යයාගේ අනුග්‍රහයෙන් පැවැත් වූ ධර්ම සංගායනාවෙන් පසුවයි. මිහිඳු මහරහතන් වහන්සේ මේ රටට බුදු දහම රැගෙන ආ පසු බුදු දහම මෙරට ස්ථාපිත වුණත් පසුකාලීනව බුදු දහමට එරෙහිව යම් යම් බලපෑම් ආවා.පළමු ආක්‍රමණය එල්ල වුණේ් දකුණු ඉන්දියාවේ සොළී අධිරාජ්‍යයෙක් වූ එළාර රජුගෙන්. ඔහු වසර 44 ක පමණ ලංකාව පාලනය කළා. එම කාලය තුළ මෙරට වෙහෙර විහාර විනාශ කරමින් බුදු දහම විනාශ කරන්න ඔහු උත්සාහ කළා.ඒ වගේම වට්ටගාමිණී අභය රජුගේ කාලයේදී කාලිංග මාඝ ආක්‍රමණය ආවා. පසු කාලීනව ඇතිවූ බැමිණිතියා සාය, 1505න් පසු පෘතුගීසි, ලන්දේසි, ඉංග්‍රීසි ආක්‍රමණයන්ගෙනුත් බුදු දහමට දැඩි බලපෑම් එල්ල වුණා. එපමණක් නොවෙයි වර්තමානය ගතහොත් අන්‍යාගමික බලපෑම් සහ වෙනත් බාහිර බලපෑම් බුදු දහමට එල්ල වෙනවා.වසර දෙදහස් ගණනක ඉතිහාසයක් තිබෙන බුදු දහම රැකගැනීම බෞද්ධයන්ගේ වගකීමක්. බුදු දහම රැකෙන්නේ සිංහල බෞද්ධයන් රැකුණොත් පමණයි. මේ තත්ත්වය ජනතාව අවබෝධ කර ගත යුතුයි.බුදු දහම සහ සම්බුද්ධ ශාසනය සුරක්‍ෂිත කරගැනීමට අතීතයෙන් උගත හැකි පාඩම් මොනවාද?එදා එළාර රජතුමා බුදු දහමට එරෙහිව කටයුතු කරද්දී බුදුදහම සුරක්‍ෂිත කර ගැනීම සඳහා ගැමුණු රජතුමා ඉදිරිපත් වුණා. එදා එතුමා ඒ සඳහා භාවිත කළේ තෙරුවන් මුල්කරගත් ක්‍රමවේදයක්. එතුමා සඳහන් කළේ මාගේ මේ ව්‍යායාමය කිසි කලෙකත් රජ සැප පිණිස නො වන්නේය.හුදෙක් බුද්ධ ශාසනයේ චිර පැවැත්ම සඳහාම වන්නේ ය යනුවෙන්. රාජ්‍යතාන්ත්‍රිකයෙකු ලෙස සතුරා පරාජය කළ යුතු වුවත් එතුමා සතුරාටත් අනුගමනය කළේ මෛත්‍රි ප්‍රතිපදාව. එළාර රජු සමඟ යුද්ධ කරද්දී ගැමුණු රජතුමා බලකොටු 32 බිඳගෙන ඉදිරියට ගියා. මේ සෑම බලකොටුවක්ම ජය ගත් පසු එතුමා සාංඝික දානයක් දීලා සතුරාටත් මිතුරාටත් පින් දුන්නා.අද බටහිරින් අපේ රටට මානව හිමිකම් උල්ලංඝනය කළා කියලා චෝදනා කරනවා. නමුත් අපේ සිංහල බෞද්ධයන් තරම් මානව හිමිකම් ආරක්‍ෂා කරපු පිරිසක් මේ මුළු ලෝකයේම නැහැ.ඒවගේම එළාර රජු පරාජය කරන්න මහා යුද්ධයකට යා හැකි බලයක් සහ ශක්තියක් තිබුණත් ගැමුණු රජතුමා ඒ ක්‍රමය අනුගමනය කළේ නැහැ. යුද්ධයකින් සිදුවන මහා මිනිස් සංහාරය වළක්වා ගන්න එතුමා එළාර රජු සමඟ ද්වන්ද සටනකට ගියා. ඇතු පිට ඉඳන් සටන් කරද්දී පවා ගැමුණු රජුගේ් සිතේ තිබුණේ මෛත්‍රි සහගත සිතුවිලි.සම්බුද්ධ ශාසනය රැකගැනීම උදෙසා එළාර රජු පරාජය කළත් එළාර රජුගේ හුස්ම යන්න කලින් යම් පොරොන්දුවක් වුණා. ඒ ඔහු වෙනුවෙන් රාජකීය ආදාහනයක් කරනවා කියන පොරොන්දුව. ඒ වගේම ශ්‍රේෂ්ඨ ආදාහනයක් කළා පමණක් නොවෙයි, එම ආදාහනය කළ ස්ථානයෙන් ගමන් කරන ඕනෑම කෙනෙක් එතුමාට ගෞරව කර ගමන් කළ යුතුයි කියන නීතියක් පැනෙව්වා.ගැමුණු රජුට බුදු දහම ගැන අචල ශ්‍රද්ධාවක් තිබුණා. මෛත්‍රි සහගත සිතින් යුද්ධයට මුහුණ දුන් නිසා එතුමාට යුද්ධය ජයගෙන මේ සම්බුද්ධ ශාසනයත් රැකගන්න පුළුවන් වුණා. අදටත් ගැළපෙන්නේ එතුමාගේ ක්‍රමවේදයයි.අතීතයේ සිටි පැවිදි පඬිවරු මෙන්ම ගිහි පඬිවරුනුත් බුද්ධ ශාසනය රැකගැනීම උදෙසා විශාල මෙහෙවරක් සිදු කළා. ඒ පිළිබඳ සිහිපත් කළොත්?අසරණ සරණ වැලිවිට සංඝරාජ හිමියන් එදා පරිහානියට පත්ව තිබූ ශාසනය නව පුනරුදයකට ලක් කළා. ඒ වගේම මිගෙට්ටුවත්තේ ගුණානන්ද හිමි, හික්කඩුවේ ශ්‍රී සුමංගල හිමි ආදී පැවිදි උතුමන් සම්බුද්ධ ශාසනයේ චිරස්තිථිය වෙනුවෙන් කැප වී ක්‍රි‍යා කළා. එපමණක් නොවෙයි, වලිසිංහ හරිස්චන්ද්‍ර තුමා, හෙන්රි ස්ටීල් ඕල්කට් තුමා, බ්ලැව්ස්කි මැතිනිය, අනගාරික ධර්මපාලතුමා ආදී ගිහි උතුමන් ද ශාසනය රැකගැනීම උදෙසා සුවිශේෂී මෙහෙවරක් ඉටු කළා.මෑත යුගයේදී රේරුකානේ චන්දවිමල හිමි, බලංගොඩ ආනන්ද මෛත්‍රිය හිමි, කටුබැද්දේ ජිනවංශ හිමි වගේම ගංගොඩවිල සෝම හිමියනුත් මේ ශාසනය බිඳවැටෙද්දී එය ඉස්මතු කරන්න ක්‍රියා කළ පැවිදි උතුමන් ලෙස හඳුන්වන්න පුළුවන්.විවිධ කාලවලදී විවිධ බලපෑම්වලට නතු වූ සම්බුද්ධ ශාසනයේ වත්මන් ස්වභාවය කෙබඳු ද?මේ යුගය සම්බුද්ධ ශාසනයේ වැදගත් සංධිස්ථානයක්. පසුගිය කාලේ බිඳවැටුණේ මාර්ගඵලලාභී ගමන් මඟක්. නිවන් මඟ ස්ථාපිත වෙන්න නම් රට අරාජික නොවී සාමකාමී වැඩපිළිවෙළක තියෙන්න ඕනා. නැතිනම් බණ භාවනා, පින්කම් ආදියට ජනතාවට නිදහසේ යොමු වෙන්න බැහැ.ඒ වගේම තථාගතයන් වහන්සේගේ ධර්මය බබළන්නේ විවෘත විටදී යි. මේ උන්වහන්සේගේ ධර්මය බබළන කාලයක්. බුදු හාමුදුරුවෝ අවුරුදු 45 ක කාලයක් තුළ සූත්‍ර 18,000 ක් පමණ දේශනා කර තිබෙනවා. අද මේ සියලු දේශනාවන් පරිශීලනය කරනවා. ඒ නිසා ධර්ම විනය බබළන මේ යුගයේ බුදු දහමින් නිසි ප්‍රයෝජන ලබාගන්න සියලු දෙනාම සිතට ගත යුතුයි.බුදු දහම තරම් වටිනා ධර්මයක් ලෝකයේම නැහැ. බුදු දහමින් කුරා කූඹියෙකුටවත් හිංසාවක් පීඩාවක් නැහැ. බුදු හාමුදුරුවන්ගේ ධර්මයෙන් උන්වන්නේ සෑම දෙනාටම කරුණාව, දයාව, මෛත්‍රිය, මුදිතාව, උපේක්‍ෂාව දක්වන්නයි. බුදු දහම ලෝකයේ ඉස්මතු වුණා කියලා ලෝකයේ කාටවත් කරදරයක් නැහැ. අපේ රටේ බහුතරයක් ඉන්නේ බෞද්ධයන් වුණත් අනෙකුත් ආගමිකයන්ට සිය ආගම් අදහන්න කිසිදු බාධාවක් නැහැ. අපේ රටේ ජනතාව ඉතාමත් ආගමික සහජීවනයෙන් ජීවත් වෙනවා.නමුත් බුදු දහමට වැඩි වශයෙන් බලපෑම් ඇතිවෙන්නේ අන්‍යාගමික පිරිස්වලින් නේද?ඔව්, අපි සියලු සත්වයෝ සුවපත් වේවා කියලා මෛත්‍රිය වඩනකොට අන්‍යාගමික අය අපිට විරුද්ධව කුමන්ත්‍රණ කරනවා. අපේ අය බිලිබා ගන්න උත්සාහ කරනවා. අද වන විට සිංහල බෞද්ධයන් තුළ නව චින්තනයක් ගොඩනැගිලා තිබෙන්නේ මේ තත්ත්වය නිසයි. බෞද්ධයන් ඒකරාශී වී සිටින්නේ අන්‍ය ආගම් යටපත් කරන්න නොවෙයි. ඔවුන් උත්සාහ කරන්නේ බුදු දහම ආරක්‍ෂා කරගැනීමටයි.අපේ ජාතිය, ආගම නොදැනුවත්ව ම යටපත් වෙලා යන බව මීට වසර ගණනකට පෙර අනගාරික ධර්මපාලතුමා ප්‍රකාශ කළා. මෙවැනි ප්‍රකාශවලින් එතුමා උත්සාහ කළේ ජාතිවාදය අවුස්සන්න නොවෙයි. එතුමාට අවශ්‍ය වුණේ මේ සිංහල බෞද්ධ ජාතිය රැකගන්නයි. එදා ඇතැම් අය එය වැරදියට අර්ථකථනය කළත් එය අදටත් ගැළපෙන තර්කයක්. අපේ ආරක්‍ෂාව අපි සපයා ගන්න ඕනා.විශේෂයෙන් සම්බුද්ධ ශාසනය ආරක්‍ෂා කර ගැනීමේ වැඩපිළිවෙළකට යාමේ අවශ්‍යතාවය අද තිබෙනවා. නමුත් ඒ වෛරී ප්‍රතිපදාවකින් නොවෙයි. මේ සඳහා බුදුරජාණන් වහන්සේ දේශනා කළ ආකාරයට දීර්ඝ කාලීනව විසඳුමක් සකස් කළ යුතුයි.බුදුහාමුදුරුවෝ සෝබින්ති සූත්‍රයේ දී පෙන්වා දී තිබෙන ආකාරයට මේ ශාසනය බබළවන්න නම් ශ්‍රාවක, ශ්‍රාවිකා, උපාසක උපාසිකා යන පිරිස් ව්‍යක්ත, විනීත, විශාරද, ධර්මධර, බහුශ්‍රැත, ධර්මානුධර්ම ප්‍රතිපදාවෙන් යුක්ත වෙන්න ඕනා. ධර්මය පතුරුවන්න ඕනා චණ්ඩ පරුෂ ක්‍රමයකට නොවෙයි. බුදු හාමුදුරුවෝ පුද්ගලයන් දමනය කළේ පුරුෂ ධම්ම සාරථි ගුණයෙන්. අදටත් ගැළපෙන්නේ උන්වහන්සේගේ ක්‍රමවේදයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=n1305041</link>
    <topic>නාගරික මන්ත්‍රී අසාත් සාලි විදේශ ත්‍රස්ත කණ්ඩායම් සමඟ සබඳතාවක්?</topic>
    <author>චන්ද්‍රිකා පෙරේරා, පණ්ඩුක සමරසේකර, රක්ෂණ ශ්‍රියන්ත</author>
    <content>කොළඹ මහ නගර සභා මන්ත්‍රී අසාත් සාලි මහතා විදෙස් මූලධර්මවාදී ත්‍රස්ත කණ්ඩායම් සමඟ යම් සම්බන්ධයක් පැවැත්වූයේද යන්න පිළිබඳ රහස් පොලිසිය සැක කරයි.පෙරේදා (02) පෙරවරුවේ අත්අඩංගුවට ගත් අසාත් සාලි මහතා තවදුරටත් අපරාධ පරීක්‍ෂණ දෙපාර්තමේන්තුවේ රඳවාගෙන ප්‍රශ්න කරන බව රහස් පොලිසිය පවසයි.විවිධ ජනකොටස් අතර ආගම්වාදී හා ජාතිවාදී ආරවුල් ඇතිවන පරිදි කතා පැතිරවීම, පවතින ආණ්ඩුවට විරෝධතාවය දක්වමින් එවැනි ජාතිවාදී අදහස් පැතිරවීම ඇතුළු පැමිණිලි කීපයක් මත මොහු පිළිබඳ පරීක්‍ෂණ පවත්වයි.අසාත් සාලි මහතා සම්බන්ධයෙන් පැමිණිලි රැසක් අපරාධ පරීක්‍ෂණ දෙපාර්තමේන්තුවට ලැබී ඇති අතර, ජාතිවාදී හැඟීම් අවුස්සා නැවත ත්‍රස්තවාදය යම් ආකාරයකින් පැතිරවීමට හෝ ඇතිකිරීමට මොහු උත්සාහ කරන්නේ ද, ඊට උදව් ගැනීමට යම් යම් විදෙස් ත්‍රස්ත කණ්ඩායම් හා සම්බන්ධතා පවත්වන්නේ ද යන්න පිළිබඳ මොහුගෙන් තවදුරටත් ප්‍රශ්න කරන බව රහස් පොලිසිය කීය.ත්‍රස්ත විරෝධී පනතට අනුව පැය හතළිස් අටක් රඳවා ගනිමින් ප්‍රශ්න කෙරෙයි. ඉන්පසු අධිකරණය වෙත ඉදිරිපත් කිරීමට නියමිත බව අපරාධ පරීක්‍ෂණ දෙපාර්තමේන්තුව වැඩිදුරටත් සඳහන් කරයි.අස‍ාත් සාලි මහතා හදිසි අසනීප තත්ත්වයක් හේතුවෙන් ඊයේ (4) කොළඹ ජාතික රෝහලට ඇතුළත් කළ බව පොලිස් මාධ්‍ය ප්‍රකාශක බුද්ධික සිරිවර්ධන මහතා ප්‍රකාශ කෙළේය.  අසාත් සාලි මහතා පෙරේදා (3) උදෑසන කොලොන්නාවේ පිහිටි සිය දියණියගේ නිවසේ සැගව සිටියදී රහස් පොලිසිය මගින් අත් අඩංගුවට ගැනිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=n13050411</link>
    <topic>වජිර නාහිමියෝ ජනපති උපහාර ලබති</topic>
    <author>මහින්ද අලුත්ගෙදර</author>
    <content>මියන්මාර් රජය මඟින් පිරිනැමූ අග්ගමහා පණ්ඩිත ගෞරව උපාධියෙන් පිඳුම් ලැබූ සබරගමුව විශ්වවිද්‍යාලයේ කුලපති මහාචාර්ය කුඹුරුගමුවේ වජිර නාහිමිපාණන් වෙත ගෞරව උපහාර පිරිනැමීමේ මහෝත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ (3) පැවැත්විණි.මහාචාර්ය කුඹුරුගමුවේ වජිර නාහිමිපාණන්ගේ ආගමික, සමාජයීය සහ ශාස්ත්‍රීය සේවාව අගයමින් මියන්මාර රජය විසින් මෙම ගෞරව උපාධිය පිරිනමා තිබෙන අතර ඒ සඳහා ජනාධිපති මහින්ද රාජපක්ෂ මහතාගේ සහ ශ්‍රී ලංකා රජයේ උපහාරය උන් වහන්සේ වෙත පිරිනැමීමේ අරමුණින් මේ උපහාර උළෙල සංවිධානය කෙරිණි.වජිර නාහිමියන්ගේ ශාසනික, සමාජයීය සේවාව අගයමින් ජනාධිපති මහින්ද රාජපක්ෂ මහතා අතින් උන් වහන්සේ වෙත විශේෂ තිළිණයක් පිරිනැමූ අතර ඊට අමතරව කතානායක චමල් රාජපක්ෂ හා ආර්ථික සංවර්ධන ඇමැති බැසිල් රාජපක්ෂ මහත්වරුන් විසින් මහාචාර්ය කුඹුරුගමුවේ වජිර හිමියන් වෙත අටපිරිකර පූජා කළහ.මේ අවස්ථාවට සහභාගි වූ පිරිස පංචශීලයෙහි පිහිටුවීම කොළඹ හලාවත දෙදිසාවේ ප්‍රධාන අධිකරණ සංඝනායක සහ කැලණිය විශ්වවිද්‍යාලයේ කුලපති මහාචාර්ය වැලමිටියාවේ කුසලධම්ම නාහිමියන් විසින් සිදුකරන ලද අතර පැවිදි අනුශාසනාව මල්වතු පාර්ශ්වයේ අනුනායක නියංගොඩ විජිතසිරි හිමියන් විසින් සිදු කළහ. ඊට අමතරව හින්දු ආගමික ආශිර්වාදය දීම ශිව ශ්‍රී කුරුක්කල්තුමන් විසින්ද ඉස්ලාම් ආගමිකයන් වෙනුවෙන් ආශිර්වාද කිරීම අල්හාජ් මොහොමඩ් මෞලවිතුමන් විසින්ද සිදු කළහ.මේ අතර ක්‍රිස්තියානි ආගමිකයන් වෙනුවෙන් ආශිර්වාද කිරීම ඔස්වල්ඩ් ගෝමස් හිමිපාණන් විසින් සිදුකළහ. රත්නපුර දිස්ත්‍රික්කයේ කොළොන්න ආසනයට අයත් කුඹුරුගමුව ප්‍රදේශයේදී 1931 වසරේ මැයි මස 02 දා උපත ලැබූ උන්වහන්සේ 1943 වසරේදී පැවිදි ජීවිතයට ඇතුළත්ව තිබෙන අතර 1946 වසරේදී විද්‍යාලංකාර පිරිවෙනට ඇතුළත්ව අධ්‍යාපනය ලබා තිබේ.අනතුරුව 1953 වසරේදී උපසම්පදාව ලබා තිබෙන උන් වහන්සේ 1959 වසරේදී විද්‍යාලංකාර විශ්වවිද්‍යාලයේ පුථම ශිෂ්‍ය කණ්ඩායමට අයත්ව තිබේ.කුඹුරුගමුවේ වජිර හිමියෝ පාලි හා බෞද්ධ විශ්වවිද්‍යාලයේ මහෝපාධ්‍ය, කැලණිය විශ්වවිද්‍යාලයේ ජ්‍යෙෂ්ඨ මහාචාර්ය ආදී තනතුරු රැසක් හොඹවා තිබෙන අතර විද්‍යාලංකාර ධර්ම විද්‍යාලයේ ධර්ම විද්‍යාලයාධිපති ලෙසද වසර 35 ක කාලයක් සේවයකර ඇත.උන් වහන්සේ සිය ආචාර්ය උපාධි නිබන්ධනය ලෙස 1974 වසරේදී ඉදිරිපත් කළ "දළඳා ඉතිහාසය සහ සංස්කෘතිය" කෘතිය දළඳා ඉතිහාසයට සම්බන්ධ විශිෂ්ටතම කෘතිය ලෙස ප්‍රකට විය.කතානායක චමල් රාජපක්ෂ, ඇමැතිවරුන් වන බැසිල් රාජපක්ෂ, සුසිල් ප්‍රේමජයන්ත, ඩබ්ලිව්.ඩී.ජේ සෙනෙවිරත්න, ගාමිණී ලොකුගේ, පවිත්‍රා වන්නිආරච්චි, නියෝජ්‍ය ඇමැතිවරුන්වන එම්.කේ.ඩී.එස් ගුණවර්ධන, ලසන්ත අලගියවන්න, පාර්ලිමේන්තු මන්ත්‍රීවරුන් වන මාලනී ෆොන්සේකා, උදිත් ලොකු බණ්ඩාර, රංජිත් සොයිසා, එම්.එච්.එම් අෂ්වර්, ආණ්ඩුකාරවරුන් වන කුමාරි බාලසූරිය, අලවි මවුලානා මහත්ම මහත්මීන් ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=n1305042</link>
    <topic>උගත් පාඩම් හා ප්‍රතිසංවිධාන වාර්තාවේ නිර්දේශ ක්‍රියාවට නැංවීමට ශ්‍රී ලංකා ආණ්ඩුව කැප වී සිටිනවා</topic>
    <author>මහින්ද අලුත්ගෙදර</author>
    <content>උගත් පාඩම් හා ප්‍රතිසංධානය පිළිබඳ ජනාධිපති කොමිෂන් සභා වාර්තාවේ සඳහන් නිර්දේශ ක්‍රියාත්මක කිරීම සඳහා ශ්‍රී ලංකා රජය ඇප කැපවී ක්‍රියාකරන බව ඕස්ට්‍රේලියානු රජය අවධාරණය කරයි.ශ්‍රී ලංකාවේ වත්මන් රජය මානව හිමිකම් සම්බන්ධයෙන් විශේෂ අවධානයක් යොමුකර තිබෙන බවද ඒ සම්බන්ධයෙන් තවදුරටත් ක්‍රියාත්මක වනු ඇතැයි විශ්වාස කරන බවද ඕස්ට්‍රේලියානු සංක්‍රමණික හා පුරවැසි කටයුතු පිළිබඳ ඇමැති බ්‍රෙන්ඩන් ඕ කෝනර් මහතා ප්‍රකාශ කරයි.තෙදින නිල සංචාරයක් සඳහා ශ්‍රී ලංකාවට පැමිණි ඇමැතිවරයා මේ බව සඳහන් කළේ කොළඹදී ඊයේ (03) පැවැති විශේෂ මාධ්‍ය හමුවකට සහභාගි වෙමිනි. ශ්‍රී ලංකාව සහ ඕස්ට්‍රේලියාව අතර පවත්නා ද්වීපාර්ශ්වික සහයෝගීතාවය තවදුරටත් ශක්තිමත්කර ගැනීම සහ නීති විරෝධී සංක්‍රමණ වැළැක්වීම සඳහා ක්‍රියාකිරීමේ අරමුණින් ඒ මහතා පෙරේදා (2) ශ්‍රී ලංකාවට පැමිණියේය.නීති විරෝධී සංක්‍රමණ වැළැක්වීම සඳහා ශ්‍රී ලංකා රජය සහ නාවික හමුදාව දැවැන්ත වැඩපිළිවෙලක් ක්‍රියාත්මක කරන බව පෙන්වාදුන් ඕස්ට්‍රේලියානු සංක්‍රමණික හා පුරවැසි කටයුතු පිළිබඳ ඇමැතිවරයා ඒ සම්බන්ධයෙන් තම රජයේ ප්‍රණාමය පිරිනමන බවද සදහන් කළේය.ශ්‍රී ලංකාවට පැමිණි ඔස්ට්‍රේලියානු සංක්‍රමණික හා පුරවැසි කටයුතු පිළිබඳ ඇමැතිවරයා රජයේ ජ්‍යෙෂ්ඨ ඇමැතිවරුන් සහ විවිධ ආයතන ප්‍රධානීන් පිරිසක් හමුවී සාකච්ඡා කළ අතර නීති විරෝධී සංක්‍රමණ පාලනය කිරීම සම්බන්ධයෙන් මෙහිදී විශේෂ අවධානය යොමුකළ බවද ඒ සමඟම නීති විරෝධී සංක්‍රමණිකයන් වැළැක්වීම සඳහා දෙරට අතර ක්‍රියාත්මක වැඩපිළිවෙල සම්බන්ධයෙන් අවධානය යොමු කළ බවද පැවසීය.මෑතක දී බාලි ක්‍රියාවලියේ දී සාකච්ඡා කළ ප්‍රශ්න සම්බන්ධයෙන් ශ්‍රී ලංකාව සමඟ අඛණ්ඩ සහයෝගයෙන් කටයුතු කරන බවට බ්‍රෙන්ඩන් ඕ කෝනර් මහතා ප්‍රතිඥා දුන්නේය.මේ අතර බ්‍රෙන්ඩන් ඕ කෝනර් මහතා පැවසූවේ එළඹෙන නොවැම්බර් මාසයේ කොළඹදී පැවැත්වෙන පොදුරාජ්‍ය මණ්ඩලීය රජ්‍ය නායක සමුළුව සඳහා ස්ථිර වශයෙන්ම සහභාගි වන බවයි. තම සහභාගිත්වය සම්බන්ධයෙන් කිසිඳු ගැටළුවක් නොමැති බවද ඕස්ට්‍රේලියානු සංක්‍රමණික හා පුරවැසි කටයුතු පිළිබඳ ඇමැතිවරයා අවධාරණය කළේය.ශ්‍රී ලංකාවේ ඕස්ට්‍රේලියානු මහකොමසාරිස් රොබින් මූඩි මහත්මිය සහ ඕස්ට්‍රේලියානු ආගමන හා පුරවැසිභාවය පිළිබඳ දෙපාර්තමේන්තුවේ ලේකම් මාර්ටින් බෝල්ස් මහතාද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=n13050412</link>
    <topic>ජනපති සහන දුන් නිසාජනතාව ඔහු වටා රොක්වුණා</topic>
    <author>සිතාරා සේනානි</author>
    <content>ශ්‍රී ලංකා නිදහස් පක්ෂය ප්‍රමුඛ එජනි සයේ මෙවර මැයි පෙළපාලියට සහ රැලියට ලක්ෂ ගණනින් වැඩකරන ජනතාව එක්රොක් වූයේ ජනාධිපති මහින්ද රාජපක්ෂ මහතා කුමන ප්‍රශ්න තිබුණද මෙරට වැඩ කරන ජනතාවගේ හඬට කන් දෙමින් ඔවුන්ට දිය හැකි සියලු සහන ලබාදීමට කටයුතු කරන නායකයකු බව හොඳින් දන්නා නිසා බව බව එම සන්ධානයේ වෘත්තීය සමිති නායකයෝ අවධාරණය කරති.විදුලිය සැපයීම වෙනුවෙන් විදුලිබල මණ්ඩලයට දැරීමට සිදුව ඇති අධික වැය බර හේතුවෙන් විදුලිය ගාස්තු වැඩිකිරීමට තීරණය වූ අවස්ථාවේ සන්ධානය නියෝජනය කරන වෘත්තීය සමිති නායකයන් ජනාධිපතිතුමා හමුවී එමඟින් මෙරට සාමාන්‍ය ජනතාවට දැරිය නොහැකි බරක් පැටවෙන බව පෙන්වා දී විදුලි බිල අඩු කරන්නැයි කළ ඉල්ලීම පිළිගෙන එකී ගාස්තු අඩු කිරීමට කටයුතු කිරීමම සම්බන්ධයෙන් ජනාධිපතිතුමා වෙත ප්‍රසාදය පිරිනමන බවද ඔවුහු ප්‍රකාශ කරති.එක්සත් ජනතා නිදහස් සන්ධානයේ මැයි දින මෙහෙයුම සාර්ථකව අවසන් කිරීම සම්බන්ධයෙන් ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය නියෝජනය කරන වෘත්තීය සමිති නායකයන් එක්ව කොළඹ මහවැලි කේන්ද්‍ර‍යේ ඊයේ (3) පැවැත්වූ මාධ්‍ය හමුවේදී මේ බව සඳහන් කැරිණි. කම්කරු හා කම්කරු සබඳතා ඇමැති ගාමිණී ලොකුගේ මහතාගේ ප්‍රධානත්වයෙන් මේ මාධ්‍ය හමුව පැවැත්විණි.එක්සත් ජනතා නිදහස් සන්ධානයේ මැයි පෙළපාලිය සහ රැලිය ඉතා සාර්ථකව පැවැත්වූ බවත්, ඒ වෙනුවෙන් මෙවර ඉතිහාසයේ පෙර නොවූ විරූ අන්දමින් ලක්ෂ සංඛ්‍යාත ජනතා සහභාගීත්වයක් ලැබුණු බවත්, ඒ නිසාම ඔවුන් හසුරුවා ගැනීමට පවා අසීරු වූ බවත් කම්කරු හා කම්කරු සබඳතා ඇමැති ගාමිණී ලොකුගේ මහතා මෙහිදී පැවැසීය.විශේෂයෙන් ම වත්මන් ජනාධිපතිතුමාගේ පාලන සමයේ මෙරට වැඩ කරන ජනතාවට කිසිදු බියකින් සැකයකින් තොරව එක්රැස්වී සිය වෘත්තීය අයිතිවාසිකම් සම්බන්ධයෙන් කතාබහ කිරීමටත්, සාකච්ඡා මාර්ගයෙන් ඒවා දිනාගැනීමටත් හැකි වාතාවරණයක් සලසා ඇති බව කී ඇමැතිවරයා මෙවර සන්ධාන මැයි දින මෙහෙයුමේ සාර්ථකත්වයට එය විශාල පිටිවහලක් වූ බවත් කීවේය.ලංකා කම්කරු සමිති මාධ්‍ය බලමණ්ඩලයේ ප්‍රධාන ලේකම්, මහජන එක්සත් පෙරමුණේ හිටපු සභාපති සෝමවීර චන්ද්‍රසිරි මහතා-ලෝකයේ බොහෝ රටවල මැයි පෙළපාලි පැවැත්වූයේ පවතින ආණ්ඩුවලට විරුද්ධවයි. එහෙත් ශ්‍රී ලංකාවේ පමණක් එය සිදුවූයේ වෙනස් ආකාරයකටයි. වත්මන් රජය බලයට පත් කළ කම්කරු පන්තියේ දුප්පත් ජනතාව රජය වෙනුවෙන් මෙවරත් මැයි පෙළපාලියට සහභාගී වූයේ ඒ නිසයි. එය රජය ලැබූ විශාල ජයග්‍රහණයක්.රාජ්‍ය සේවා වෘත්තීය සමිති සම්මේලනයේ සභාපති ඩබ්ලිව්. පියදාස මහතා-වත්මන් රජය මෙරට රාජ්‍ය සේවකයන් වෙනුවෙන් ලබාදී ඇති අයිතිවාසිකම් සම්බන්ධයෙන් ජනාධිපතිතුමාටත් රජයටත් ස්තුතිවන්ත වෙනවා. මේ රටේ ලක්ෂ හය හමාරක්ව තිබූ රාජ්‍ය සේවක සංඛ්‍යාව එවකට පැවැති එජාප රජය යළි පුබුදමු වැඩපිළිවෙළ යටතේ ලක්ෂ තුනක් දක්වා කප්පාදු කිරීමට පිඹුරුපත් සකසා තිබුණා. එදා රජයේ සේවකයන්ට ශත පහකින් පඩි වැඩි කළේ නෑ. ඒත් ජනාධිපතිතුමා මේ රාජ්‍ය සේවක අවම වැටුප වැඩි කළා. සේවක සංඛ්‍යාව ලක්ෂ 13 දක්වා වැඩි කළා. පෞද්ගලික අංශයේ වැටුප් වැඩිකිරීමට පඩි පාලක සභාව මඟින් සාකච්ඡා කරමින් සිටිනවා.මේ රටේ ත්‍රස්තවාදය අවසන් කිරීම සහ දිළිඳුභාවය අවසන් කිරීම සඳහා රජය කටයුතු කරමින් සිටිනවා.ශ්‍රී ලංකා නිදහස් සේවක සමිතියේ ප්‍රධාන ලේකම් ලෙස්ලි දේවේන්ද්‍ර මහතා-වැඩ කරන පංතියට ප්‍රශ්න තිබෙනවා. ඒවා විසඳා ගැනීම සඳහා මැදිහත්වී කටයුතු කිරීමට අප සෑම උත්සාහයක්ම දරනවා. ඇතැම් අවස්ථාවල යම් යම් වෘත්තීය ප්‍රශ්න සම්බන්ධයෙන් අපි අපේක්ෂා කළ ප්‍රමාණයම නැතත් පිළිගත හැකි අන්දමේ විසඳුම් ලබා ගැනීමට හැකිවී තිබෙනවා.ඒකක 60 දක්වා වන විදුලි බිල් සඳහා ගාස්තු වැඩි නොකිරීමටත්, එකක 180 දක්වා සහන ලබා දීමටත් ජනාධිපතිතුමා ගත් තීන්දුව මඟින් එතුමා මේ රටේ වැඩ කරන ජනතාවගේ හඬට කන්දීමට ඇති කැමැත්ත පෙන්නුම් කොට තිබෙනවා. වැඩ කරන ජනතාවගේ හඬට කන්දෙන මෙවැනි නායකයෙක් ඉතිහාසයේ අප තවත් දැක නෑ.ස්වයං රැකියා සම්මේලනයේ සභාපති මහින්ද කහඳගමගේ මහතා ද , ශ්‍රී ලංකා නිදහස් ගුරු සංගමයේ සභාපතිනි වසන්තා හඳපාන්ගොඩ මහත්මිය ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=n1305043</link>
    <topic>ශ්‍රී ලංකාවේ මානව හිමිකම්සුරක්ෂිත කිරීමට සහය ලබා දෙනවා</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ මානව හිමිකම් සුරක්ෂිත කිරීම සහ ප්‍රවර්ධනය වෙනුවෙන් අවශ්‍ය ඕනෑම සහයෝගයක් ලබාදෙන බව පොදුරාජ්‍ය මණ්ඩලය අවධාරණය කරයි.රටේ සියලු පුරවැසියන්ට අභිමානවත් ජීවිතයක් ගතකිරීම සහ අවස්ථා නිර්මාණය කිරීම සඳහා ලක් රජය දරන්නාවූ ප්‍රයත්නයට තම මණ්ඩලයේ සහාය හිමිවන බවද මෙවැනි දෑ වෙනුවෙන් ශී‍්‍ර ලංකා මානව හිමිකම් කොමිෂන් සභාවේ කටයුතු ශක්තිමත් කිරීමට අවශ්‍ය තාක්ෂණික සහාය ලබාදෙන බවද පොදුරාජ්‍ය මණ්ඩලීය මහලේකම් කමලේෂ් ෂර්මා මහතා පවසයි.ශ්‍රී ලංකා මානව හිමිකම් කොමිසමේ නිලධාරීන් පිරිසක් සමඟ ලන්ඩන් නුවරදී පැවැති විශේෂ සාකච්ඡාවකදී ඒ මහතා මේ බව සඳහන්කර ඇතැයි පොදුරාජ්‍ය මණ්ඩලීය මහලේකම් කාර්යාලය සඳහන් කරයි.පොදු රාජ්‍ය මණ්ඩලීය මානව හිමිකම් පිළිබඳ වැඩමුළුවකට සහභාගිවූ ශ්‍රී ලංකා නියෝජිත කණ්ඩායම ශ්‍රී ලංකාවේ වත්මන් මානව හිමිකම් ප්‍රගතිය සම්බන්ධයෙන් දීර්ඝ ලෙස සාකච්ඡාකර තිබෙන අතර ඒ පිළිබඳව මහලේකම්වරයාගේ සතුට පළකර තිබේ.ශ්‍රී ලංකාව නියෝජනය කරමින් ශ්‍රී ලංකා මානව හිමිකම් කොමිෂන් සභාවේ නියෝජිත කණ්ඩායමක් මේ සඳහා සහභාගි වී තිබෙන අතර මානව හිමිකම් කොමිෂමේ කොමසාරිස් ආචාර්ය ප්‍රතිභා මහානාමහේවා, යාපනයේ කලාපීය සම්බන්ධීකාරක තංගවේල් කනගරාජ්, වවුනියාව කලාපීය සම්බන්ධීකාරක රෝහිත ප්‍රියදර්ශන සහ මඩකලපුව කලාපීය සම්බන්ධීකාරක අබ්දුල් අසීස් මහත්වරු ඒ අතර වෙති.ශ්‍රී ලංකාවට අමතරව කෙන්යාව, සියරාලියොන්, උතුරු අයර්ලන්තය සහ උගන්ඩාව යන රටවල මානව හිමිකම් සම්බන්ධ නියෝජිත පිරිසක්ද මේ අවස්ථාවට සහභාගි වී තිබේ.මෙහිදී වැඩිදුරටත් අදහස් දක්වමින් පොදුරාජ්‍ය මණ්ඩලීය මහලේකම්වරයා සදහන්කර ඇත්තේ පසුගිය පෙබරවාරි මාසයේ සිදුකළ තම ශ්‍රී ලංකා සංචාරයේදී නිකුත්කළ නිවේදනයේ සඳහන් ඉලක්ක සපුරා ගැනීම වෙනුවෙන් සහයෝගය ලබාදෙන බවත් පොදුරාජ්‍ය මණ්ඩලීය මහලේකම් කාර්යාලය සහ ශ්‍රී ලංකා මානව හිමිකම් කොමිෂන් සභාව විසින් තාක්ෂණික සහයෝගය ලබාදීම වෙනුවෙන් වන එකඟතාවයකට පැමිණි බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=n1305044</link>
    <topic>ලේක්හවුස් මිහින්තලා ආලෝක පූජාවජූනි 19 වැනිදා ජනපතිගේ ප්‍රධානත්වයෙන් ඇරැඹේ</topic>
    <author>උදුලා පීරිස්</author>
    <content>සී/ස එක්සත් ප්‍රවෘත්ති පත්‍ර සමාගම මූලිකත්වයෙන් 51 වැනි වරට පැවැත්වෙන මිහින්තලා ආලෝක පූජාව මෙවර ජනාධිපති මහින්ද රාජපක්‍ෂ මහතාගේ ප්‍රධානත්වයෙන් ජූනි 19 දින අති උත්කර්ෂවත් අයුරින් ආරම්භ කෙරේ.අනුබුදු මිහිඳු හිමියන් බුදුදහම මෙරටට වැඩම කරවා වසර 2320 ක් සැපිරෙන මෙවර මිහින්තලා ආලෝක පූජාව පුරා සතියක් පැවැත්වෙන අතර ඒ සඳහා රාජ්‍ය අනුග්‍රහය ඉහළින්ම ලබාදීමට නියමිතව ඇත.සංඝ පරම්පරාවේ ආරම්භක ස්ථානයක් වන මිහින්තලා පූජා භූමියට පිවිසෙන බැතිමත්හු ගෞරවාන්විත අයුරින් සන්සුන්ව සුදු ඇඳුමින් සැරසී පැමිණෙන ලෙස මිහින්තලා රජමහා විහාරාධිපති වලහාහැංඟුනවැවේ ධම්මරතන නාහිමියෝ පැවසූහ.එසේම මිහින්තලා පුණ්‍ය භූ®මියේ සිරිය නැරඹීම සඳහා දහවල් කාලයට වඩා රාත්‍රිය ඉතා යෝග්‍ය බවත්, ඊයේ (03) ලේක්හවුස් අධ්‍යක්‍ෂ මණ්ඩල රැස්වීම් ශාලාවේ පැවැති මාධ්‍ය හමුවේදී මිහින්තලා රජමහා විහාරාධිපති නාහිමියෝ පැවසූහ.මිහින්තලයට බද්ධ වූ කවි, ගීත එම සතිය පුරාම මිහින්තලා පුණ්‍ය භූ®මියේ විකාශනය කරවීම තුළින් බැතිමත්හු වෙත බුද්ධාලම්භන පී‍්‍රතිය ඇතිකරවීමටත්, පොසොන් පෝය දින සිල්සමාදන් වන පින්වතුන් වෙත සුදු සාරි 200 ක් පිරිනැමීමටත් ආලෝක භාර කමිටුව යටතේ සිදුකෙරෙන බව ද නාහිමියෝ කීහ.එසේම පොසොන් සතිය නිමිත්තෙන් මිහින්තලා පුණ්‍ය භූමියේ දන්සල් දීමට කැමැති පුණ්‍යවන්තයින් වෙසක් පෝය නික්මුණු සැණින් මිහින්තලා ආලෝක පූජා කමිටුව හරහා ලියාපදිංචි වීම අනිවාර්යය බව ද වලහාහැංඟුණවැවේ ධම්මරතන නාහිමියෝ වැඩිදුරටත් කියා සිටියේය.මහාභාරකාර එන්. එස්. ඒ. එස්. සෙනෙවිරත්න, බෞද්ධ කටයුතු දෙපාර්තමේන්තුවේ සහකාර කොමසාරිස් ඊ. සී. ජයසිංහ, ලේක්හවුස් කර්තෘ මණ්ඩල අධ්‍යක්‍ෂ සීලරත්න සෙනරත්, සාමාන්‍යාධිකාරී අභය අමරදාස, මෙහෙයුම් අධ්‍යක්‍ෂ උපුල් දිසානායක, නීති අධ්‍යක්‍ෂ රසාංග හරිස්චන්ද්‍ර, සමාගම් ලේකම් කුමුදු ගුණවර්ධන ඇතුළු මහත්ම මහත්මීහු මෙම අවස්ථාවට සහභාගි ස සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=n1305045</link>
    <topic>රට නඟන මැයි රැල්ලටඑක්වූ සැමට ඇමැති බැසිල් තුති පුදයි</topic>
    <author/>
    <content>රට නඟන මැයි රැල්ලට එක්වූ සැමට ශ්‍රී ලංකා නිදහස් පක්‍ෂයේ ජාතික සංවිධායක, ඇමැති බැසිල් රාජපක්‍ෂ මහතා ස්තූතිය පුදකර සිටී.විශේෂ නිවේදනයක් නිකුත් කරමින් ඇමැති රාජපක්‍ෂ මහතා මෙසේ ස්තූ®තිය පළකරයි.රට නඟන මැයි රැල්ල යන තේමාව යටතේ එක්සත් ජනතා නිදහස් සන්ධානය මගින් සංවිධානය කරන ලද අති දැවැන්ත මැයි දින සැමරුම් රැලිය සහ පෙළපාලිය උත්කෘෂ්ටවත් ලෙස පැවැත්වීම සඳහා දැඩි කැපවීමෙන් යුතුව සහයෝගය ලබා දුන් විවිධ පක්‍ෂ නායකයින්, ශ්‍රී. ල. නි. ප. ප්‍රමුඛ සන්ධාන ක්‍රියාකාරකයින් ඇතුළු ප්‍රගතිශීලීන් වෙත ප්‍රණාමය පුදකර සිටින බව ශශ්‍රී ලංකා නිදහස් පක්‍ෂයේ ජාතික සංවිධායක, අමාත්‍ය බැසිල් රාජපක්‍ෂ මහතා පවසයි.ජාතික සහ ජාත්‍යන්තර වශයෙනුත් ඉතා වැදගත් අවස්ථාවක පැවති මෙවර මැයි දින සැමරුම සඳහා වැඩ කරන පංතියේ ජනතාව රට පුරාම ඉතාමත් උද්‍යෝගීව සහභාගි වූ බව පෙන්වා දෙන බැසිල් රාජපක්‍ෂ මහතා, ශ්‍රී ලංකා නිදහස් පක්‍ෂයේ ජනබල ගැන්වීමේ වැඩසටහනේ තවත් පියවරක් ලෙසින් අති විශාල මහජන සහභාගිත්වයකින් මෙවර ජාතික මැයි දිනය පැවැත්වීමට හැකිවීම පිළිබඳව සිය සතුට පළකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=n1305046</link>
    <topic>ජාතික විදුලි පද්ධතියට මෙගාවොට් 35ක් එක් කරන්න බ්‍රෝඩිලන්ඩ්ස් ඉදි කිරීම් කඩිනමින්</topic>
    <author>චමීර ඇල්ලදෙණිය</author>
    <content>ජාතික විදුලිබල පද්ධතියට මෙගා වොට් 35ක සක්‍රීය ධාරිතාවක් එක්කිරීමට සැලසුම් කොට ඇති බ්‍රෝඩ්ලන්ඩ්ස් ජලවිදුලි බලාගාරයේ ඉදිකිරීම් කටයුතු කඩිනමින් ආරම්භ කිරීමට විදුලිබල මණ්ඩලය පියවර ගෙන ඇත.මහින්ද චින්තන වැඩසටහන යටතේ වහා ම ප්‍රමූඛත්වය දී ආරම්භ කළ යුතු විදුලිබල යෝජනා ක්‍රමයක් ලෙස නම් කර නව ජලවිදුලි බලාගාරය ඉදි කිරීමට පියවර ගෙන තිබෙන අතර එය කැලණි ගඟ ආශ්‍රිත ව ඉදිකෙරෙන අවසන් ජලවිදුලි බලාගාරය ද වේ.මධ්‍යම පළාතේ නුවරඑළිය දිස්ත්‍රික්කයේ කිතුල්ගල ප්‍රදේශයේ බලාගාරයේ වේල්ල ඉදිකරන අතර කෑගල්ල දිස්ත්‍රික්කයේ යටියන්තොට ප්‍රදේශයේ මෙම විදුලි බලාගාරය ස්ථාපිත කිරීමට නියමිතය. මේ සඳහා කැලණි ගඟ මූලාශ්‍ර කරගෙන ඇත.මීටර් 24ක් උස, මීටර් 114ක් දිග ප්‍රධාන වේල්ලකින් සහ කිලෝමීටර් 3.5ක් දිගින් සහ මීටර් 5.4ක විෂකම්භයකින් යුත් උමගකින් සමන්විත මෙම ජලවිදුලි බලාගාරය වාර්ෂිකව ගිගාවොට් පැය 126ක් උත්පාදනය කිරීමට නියමිතය. මෙම බලාගාරයේ ඉදිකිරීම් වෙනුවෙන් ඇමරිකානු ඩොලර් මිලියන 82ක් වැය වෙතැයි ඇස්තමේන්තු කර තිබේ.85%ක චීන රජයේ ණය සහනාධාර සහ දේශීය වශයෙන් 15%ක් හැටන් නැෂනල් බැංකුවේ මූල්‍ය ප්‍රතිපාදන මත ඉදිකිරීමට නියමිත බ්‍රෝඩ්ලන්ඩ් ජලවිදුලි බලාගාරය, ලක්ෂපාන සංකීර්ණයට අයත් මෙම බලාගාරය ඉදිකිරීම් සම්බන්ධ ණය ගිවිසුම චීනයේ I.C.B.C බැංකුව සමග මේ වසරේ දී අත්සන් තබා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=n1305047</link>
    <topic>උතුරේ ඉඩම් අත්පත් කර ගන්නේසිවිල් ජනතාවගේ සුබ සිද්ධිය සඳහායි</topic>
    <author>නුවන් කොඩිකාර</author>
    <content>උතුරු පළාතේ ඉඩම් අත්පත් කර ගැනීම හමුදා කඳවුරු ඉදිකිරීම සඳහා නොව එම පළාතේ සිවිල් ජනතාවගේ සුබසිද්ධිය සඳහා බව යාපනය ආඥාපති මේජර් ජෙනරාල් මහින්ද හතුරුසිංහ මහතා පවසයි.ඇතැම් දේශපාලන කණ්ඩායම් මේ සම්බන්ධයෙන් අසත්‍ය ප්‍රචාර ගෙනයන බව හෙතෙම කීවේය.වලිකාමම් උතුරු ප්‍රදේශයේ ඉඩම් අත්පත්කර ගැනීමට සැලසුම් කර ඇත්තේ පලාලි ගුවන්තොටුපළ සහ කන්කසන්තුරේ වරාය පුළුල් කිරීම සඳහා බවත් ඒ අනුව උතුරු පළාත සංවර්ධනය විය යුතු බවත් මේජර් ජනරාල්වරයා ප්‍රකාශ කළේය.මුලතිව් දිස්ත්‍රික්කයේ ඉඩම් අත්පත් කරගන්නා බවට පළවන වාර්තා ප්‍රතික්ෂේප කරන බව පවසන ඒ මහතා වසර 30 කට පෙර පැවති තත්ත්වයෙන් උතුරු පළාත වෙනස් කර සංවර්ධනය කළයුතු බව පැවසීය.වඩමාරච්චි උතුරු ප්‍රදේශයේ ඉඩම්, ජනතාව යළි පදිංචිකරවීම සඳහා යොදා ගන්නා බවත් අදාළ ව්‍යාපෘති සඳහා ඉඩම් අත්පත්කර ගන්නා ජනතාවට වෙළඳපළ වටිනාකමට අනුව වන්දි ලබාදීම සහ විකල්ප ඉඩම් ලබාදීමට සැලසුම් කර ඇති බවත් හතුරුසිංහ මහතා කීවේය.මීට අමතරව නාවික හමුදාවද උතරු පළාතේ පිහිටි වරායන් වානිජමට වටිනාකමක් ඇති කිරිමට කටයුතු කරමින් සිටන බවද මේජර් ජනරාල්වරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=n1305048</link>
    <topic>පොලිස් සේවයට නිගා කළොත්වහාම ක්‍රියාත්මක වන පරිදි ස්ථාන මාරුවීම්</topic>
    <author>විජයානි එදිරිසිංහ</author>
    <content>කොළඹ උතුර ප්‍රදේශය තුළ තිබෙන පොලිසි තිස් හතරේ ස්ථානාධිපතිවරයකු හෝ වෙනත් ඕනෑම නිලධාරියෙක් පොලිස් සේවයට අගෞරව වන පරදි ක්‍රියා කැර යම්කිසි ආකාරයකට පහරකෑමකට හෝ වෙනත් එවැනි සිද්ධියකට මුහුණ පෑවොත් එම නිලධාරියා වහාම එම ප්‍රදේශයෙන් මාරු කැර යවන බව එම ප්‍රදේශය බාර නියෝජ්‍ය පොලිස්පති වාස් ගුණවර්ධන මහතා සියලු ස්ථානාධිපතිවරුන්ට දැනුම් දී තිබේ.තවද දූෂණ වංචා, අක්‍රමිකතා, කප්පම් ගැනීම්, අපක්ෂපාතීව පැමිණිලි නොවිසඳීම, අල්ලස් ලබා ගැනීම, හිතවතුන්ට සැලකීම, අපරාධ යට ගැසීම ඇතුළු වැරදි සිදු කරන පොලිස් නිලධාරීන් පිළිබඳව මේ වනවිටත් තොරතුරු ලැබී ඇති බැවින් ඒවා නවත්වා නීතිය සෑම කෙනකුටම එකසේ ක්‍රියාත්මක කැර අවංක රාජකාරියක් ඉටුකළ යුතු බවද නියෝජ්‍ය පොලිස්පතිවරයා දැනුම් දී ඇත.මෙහිදී පොලිස් නිලධාරීන්ගේ ආරක්ෂාව මෙන්ම රාජකාරී කටයුතු සඳහා සෑම ස්ථානාධිපතිවරයකුටම ආයුධ ද ලබා දී ඇත.නියෝජ්‍ය පොලිස්පතිවරයා ඊයේ (3) කොළඹ උතුර ප්‍රදේශයේ සියලුම පොලිස් ස්ථානාධිපතිවරු කැඳවා පෑලියගොඩ නියෝජ්‍ය පොලිස්පති කාර්යාලයේ පැවැති විශේෂ රැස්වීමේ දී එම නියෝගය ලබා දී ඇත.කොළඹ උතුර ප්‍රදේශය තුළ කාලයක් තිස්සේ සිසුවෙමින් පැවැති අපරාධ ක්‍රියා රැසකට තිත තැබීමට අවශ්‍ය මෙහෙයුම් මේ වනවිටත් නියෝජ්‍ය පොලිස්පතිවරයාගේ නියෝගය මත සිදුවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=n1305049</link>
    <topic>මිලි මීටර් 216.1ක වර්ෂාවක්</topic>
    <author>උදුලා පීරිස්</author>
    <content>මිලි මීටර් 216.1 ක වැඩිම වර්ෂාපතනයක් ඊයේ (03) කටුනායක ප්‍රදේශයෙන් වාර්තා වී ඇතැයි කාලගුණ විද්‍යා දෙපාර්තමේන්තුව පවසයි.වවුනියාවෙන් මිලි මීටර් 59.4ක් ද, රත්මලානෙන් මිලි මීටර් 14.4ක් ද, කොළඹින් මිලි මීටර් 12.5ක් ද වාර්තා වී ඇතැයි කාලගුණ විද්‍යාඥ ජීවන් කරුණාරත්න මහතා පැවසීය. අද (04) නිරිත දිග වෙරළබඩ ප්‍රදේශයේ වැසි ඇතිවිය හැකි බවත් ඊයේ (03) තරම් වර්ෂාපතනයක් බලාපොරොත්තු විය නොහැකි බවත් ඒ මහතා කියයි.හම්බන්තොට සිට පුත්තලම දක්වා ප්‍රදේශයේ විටින්විට වැසි බලාපොරොත්තු විය හැකි බවත් පොතුවිල් සිට හම්බන්තොට ගැඹුරු මුහුදේ වැස්ස සමඟ සුළඟේ වේගය වැඩි විය හැකි බවත් කාලගුණ විද්‍යා දෙපාර්තමේන්තුව කියයි.නිරිත දිගින් සුළඟේ වේගය පැයට කිලෝමීටර් 20 – 40 දක්වා වේගයකින් හමනු ඇතැයි ද මේ තත්ත්වය වැස්සත් සමඟ පැයට කිලෝමීටර් 60 දක්වා වැඩි විය හැකි යැයිද කරුණාරත්න මහතා කියයි.පොතුවිල් සිට හම්බන්තොට ගැඹුරු හා නොගැඹුරු මුහුදු ප්‍රදේශ රළු ස්වභාවයක් ගන්නා අතර සෙසු මුහුදු ප්‍රදේශ එතරම් රළු ස්වභාවයක් නොගන්නා බවද කරුණාරත්න මහතා අනාවරණය කැර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=n13050410</link>
    <topic>විදුනැණශිෂ්‍යත්ව සම්මන්ත්‍රණයඅද තණමල්විලදී</topic>
    <author>සුභාෂිනී සේනානායක</author>
    <content>පහ වසර ශිෂ්‍යත්ව විභාගය 2013 සඳහා විදුණැන පුවත්පත සංවිධානය කරන ශිෂ්‍යත්ව සම්මන්ත්‍රණය අද (04) පෙරවරු 8.00ට තණමල්විල මහවැලි සංස්කෘතික මධ්‍යස්ථානයේදී පැවැත්වේ.ප්‍රවීණ දේශකයන් නොමිලේ පැවැත්වෙන මෙම සම්මන්ත්‍රණයේදී දේශන පැවැත්වෙන අතර දෙමාපියන් හමුවක්ද පැවැත්වීමට නියමිතය.ඌව පළාත් අධ්‍යාපන අමාත්‍යාංශයේ සහයෝගයෙන් පැවැත්වෙන මේ සම්මන්ත්‍රණය තණමල්විල  ප්‍රාදේශීය සභාවේ සභාපති වසන්ත ලියනගමගේ මහතාගේ ප්‍රධානත්වයෙන් පැවැත්වේ.තණමල්විල වර්ල්ඩ් විෂන් ලංකා ආයතනය පූර්ණ අනුග්‍රාහකත්වය ලබා දේ.විදුණැන ශිෂ්‍යත්ව සම්මන්ත්‍රණයට සහභාගි වී ශිෂ්‍යත්ව විභාගයෙන් නිසැක ජයග්‍රහණය ලබාගන්නා ලෙස ලේක්හවුස් ශාඛා හා කාර්යාල ප්‍රධානී සුනිල් සෙන්දනායක මහතා තණමල්විල ශිෂ්‍යත්ව විභාගයට පෙනී සිටින දරුවන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=n13050413</link>
    <topic>අධිකරණ වෛද්‍ය නිලධාරියාටඅධිකරණයට එන්නැයි නොතීසි</topic>
    <author>සිරිසේන රාජපක්ෂ</author>
    <content>කොම්පඤ්ඤවීදියේ පුද්ගලික රෝහලක ස්කෑන් පරීක්ෂණයකට භාජනය වෙමින් සිටියදී මියගිය දැරිය සම්බන්ධ සිද්ධියට අදාළව අධිකරණයේ පෙනී සිටින ලෙස කොටුව මහේස්ත්‍රාත් හා දිසා විනිසුරු තිලින ගමගේ මහතා කොළඹ අධිකරණ වෛද්‍ය නිලධාරිවරයාට ඊයේ (03) නොතීසි නිකුත් කළේය.ඊයේ මේ නඩුව අධිකරණය හමුවේ කතා කළ විට සිද්ධියට අදාළ පරිගණක දත්ත කොළඹ විශ්වවිද්‍යාලයෙන් තවම ලැබී නැති බව පැමිණිල්ල වෙනුවෙන් කොම්පඤ්ඤවීදිය පොලිසිය අධිකරණයට දන්වා සිටියේය. ස්කෑන් පරික්ෂණයකට භාජනය වෙමින් සිටියදී මෙසේ මරණයට පත්වූයේ මාබිම හෙයියන්තුඩුවේ පස් හැවිරිදි දැරියකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=n13050414</link>
    <topic>එකට එක්ව මැයි රැලියක්වත් පවත්වන්න එජාපයට බැරි වුණා</topic>
    <author>ඉන්දික පොල්කොටුව</author>
    <content>එකම මැයි රැලියක් පැවැත්වීමට නොහැකිව කොටස් තුනකින් වෙන් වෙන්ව මැයි රැලි පැවැත්වූ එජාපයට එකට එක්වී බෙදී වෙන් නොවී තවදුරටත් කිසිවක් කිරීමට නොහැකි බැව් ඔප්පු කැර පෙන්වූ බැව් ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවැසීය.කෑළි කෑළිවලට කැඩී බෙදී වෙන්ව සිටින එජාපයට එකට එක්වී මැයි රැලියක් හෝ පවත්වා ගැනීමට මේ වන විට නොහැකි වී ඇතැයි ද, ඒ නිසා එම පක්‍ෂයේ අනාගතය මැනවින් පැහැදිලි වන්නේ යැයි ද හෙතෙම කීය.යොවුන් පෙරමුණු ලක්වනිතා බදුල්ලෙහිද, වෘත්තීය සමිති කොළඹ ප්‍රදේශයේද එම පක්‍ෂයේ ආසන සංවිධාන කුරුණෑගල ද, මැයි රැලි වෙන් වෙන්ව පැවැත්වූයේ එක මැයි රැලියක් පවත්වන්නට නොහැකියාව නිසා බැව් පවසන අමාත්‍යවරයා මෙය එජාප ඉතිහාසයේ දුර්වලම අවස්ථාව බැව් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=n13050415</link>
    <topic>ශ්‍රී ලංකාවේ ආර්ථික සංවර්ධනයට ජපානයේ සහාය තවදුරටත්</topic>
    <author/>
    <content>ලංකාවේ ගමනාගමනයට අදාළ යටිතල පහසුකම් සංවර්ධනය, බලශක්තිය දියුණු කිරීම සහ මානව සම්පත් සංවර්ධනයට ජපන් රජයේ සහයෝගය නොඅඩුව සහ අඛණ්ඩව ලබාදෙන බව ජපානයේ නියෝජ්‍ය මුල්‍ය ඇමැති යුකෝ ඔබුචි මහත්මිය පැවසුවාය.ශ්‍රී ලංකාවේ දේශපාලන වාතාවරණය සහ ආර්ථික සංවර්ධනය පිළිබඳව සිය සතුට ප්‍රකාශ කළ ජපානයේ නියෝජ්‍ය මුල්‍ය අමාත්‍යවරිය ලංකාව තුළ විවිධ ආයෝජනයන් සිදු කිරීම සඳහා ජපන් ආයෝජකයින් දිරිමත් කිරීමට කටයුතු කරන බවද වැඩිදුරටත් ප්‍රකාශ කර සිටින්නීය.ජපානයේ නියෝජ්‍ය මුල්‍ය අමාත්‍ය යුකෝ ඔබුචි මහත්මිය මේ බව පැවසුවේ ආර්ථික සංවර්ධන අමාත්‍යාංශයේ දී මැයි 02 වැනිදා ආර්ථික සංවර්ධන ඇමැති බැසිල් රාජපක්ෂ මහතා හමුවූ අවස්ථාවේදීය. දෙරට අතර ආර්ථික සහයෝගිතා වර්ධනයට සහ ආයෝජන ප්‍රවර්ධනයට තවදුරටත් එක්ව කටයුතු කළ යුතු බවට ජපානයේ නියෝජ්‍ය මුල්‍ය ඇමැතිවරිය සහ ඇමැති බැසිල් රාජපක්ෂ මහතා මෙහිදී එකඟ වූහ.ජනාධිපති මහින්ද රාජපක්ෂ මහතාගේ ආරාධනාවකට අනුව ඉකුත් මැයි 01 වනදා තෙදිනක නිල සංචාරයක් සඳහා ශ්‍රී ලංකාවට පැමිණි ජපන් උප අගමැති ටාරෝ අසෝ මහතා ඇතුළු ජපාන ඉහළ පෙළේ රාජ්‍ය දූත පිරිස කටුනායක ගුවන් තොටුපොළේ දී ශ්‍රී ලංකා රජය වෙනුවෙන් පිළිගනු ලැබුවේ ද ආර්ථික සංවර්ධන අමාත්‍ය බැසිල් රාජපක්ෂ මහතා විසිනි.පුරා වසර තිහකට අධික කාලයක් ලංකාවේ පැවති යුද වාතාවරණයේ දී මෙන්ම යුද්ධයෙන් පසුව රට සංවර්ධනය කිරීම සඳහා ශ්‍රී ලංකා රජය ආරම්භ කරනු ලැබූ සංවර්ධන ක්‍රියාවලියට ජපන් රජය නිරතුරුව ලබාදුන් සහයෝගය මෙහිදී සිහිපත් කළ ඇමැති බැසිල් රාජපක්ෂ මහතා ඒ පිළිබඳව ජපන් රජයට සහ ජපන් ජනතාවට සිය කෘතඥතාවය පළ කළේය.යුද්ධයෙන් අවතැන් වූ පිරිස් නැවත පදිංචි කිරීම, බිම්බෝම්බ ඉවත් කිරීම, යුද්ධයෙන් විනාශ වී ගිය ගොඩනැඟිලි මංමාවත් ආදිය සකස් කිරීම ආදී කාර්යන් වලදී මෙන්ම ජනතාවගේ ජීවන උපාය මාර්ග සංවර්ධනය කිරීම යනාදිය සඳහා ජපානයෙන් අඛණ්ඩ සහාය ශ්‍රී ලංකා රජයට ශක්තියක් වූ බවත් එයට බලපෑවේ දෙරට අතර තිබූ මිත්‍රශීලීත්වය සහ මනා අවබෝධය බවද රාජපක්ෂ ඇමැතිවරයා මෙහිදී අවධාරණය කළේය.ජපානය සහ ශ්‍රී ලංකාව අතර සංචාරක අංශයන් දියුණු කිරීමට සංචාරක ඇමැතිවරයා වශයෙන් හෙතෙම අපේක්ෂා කරන බවත් ශ්‍රී ලංකාවේ සංචාරක කර්මාන්තය පරිසර හිතකාමීව පවත්වාගෙන යාම සඳහා ජපන් රජයේ ආධාර මත ව්‍යාපෘති කිහිපයක් ආරම්භ කර ඇති බවත් ප්‍රකාශ කළ අමාත්‍ය බැසිල් රාජපක්ෂ මහතා හැමිල්ටන් ඇළ සංවර්ධන ව්‍යාපෘතිය සහ සීගිරිය සංචාරක ව්‍යාපෘතිය එයට නිදසුන් බව කියා සිටියේය.පසුගිය වසරේ දී ශ්‍රී ලංකාවට පැමිණි සංචාරකයින්ගේ ප්‍රමාණය සියයට පනහකින් ඉහළ ගොස් ඇති බව පෙන්වා දුන් ඇමැති බැසිල් රාජපක්ෂ මහතා ශ්‍රී ලංකාව තුළ පවතින පෞරාණිකත්වය මෙන්ම සුන්දරත්වයත්, ස්වාභාවික පිහිටීමත් ඒ සඳහා බලපාන බවද ප්‍රකාශ කළේය.ශ්‍රී ලංකාවේ උතුරු ප්‍රදේශයේ ජනතාවට අවශ්‍ය පානීය ජල අවශ්‍යතාවය සපුරාලීම සඳහා ජල ව්‍යාපෘති අලුතින් ආරම්භ කිරීමට සහ එම ප්‍රදේශවලට අවශ්‍ය ග්‍රාමීය මාර්ග, බෝක්කු, වාරි ව්‍යාපෘති, විදුලි බලය වැනි යටිතල පහසුකම් ලබන වසර තුළ සැකසිය යුතු බවත් ප්‍රකාශ කළ අමාත්‍යවරයා ජපන් තාක්ෂණය මෙරට දුප්පත් ජනතාව අතර බෙදා ගැනීමට සැලැස්වීම තුළින් ඉහළ ප්‍රතිලාභ ලබා ගැනීමට හැකිවන බවත් පෙන්වා දුන්නේය.මෙම අවස්ථාවට ජපානයේ නියෝජ්‍ය මුල්‍ය අමාත්‍යවරියගේ ලේකම් ටෙරිහිරෝ ඔසාකි, ජපාන විදේශ සබඳතා අමාත්‍යාංශයේ තකුෂි ඔෂාකි, ශ්‍රී ලංකාවේ ජපන් තානාපති නොහිබිටේ හොබෝ, ජපානයේ ශ්‍රී ලංකා තානාපති වසන්ත කරන්නාගොඩ යන මහත්ම මහත්මීන් ඇතුළු ජ්‍යෙෂ්ඨ නිලධාරීන් පිරිසක් ද එක්වී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=r1305048</link>
    <topic>උතුරු අධිවේගී මාර්ගයේ වැඩඅදියර 4කින් නිමකිරීමට සැලසුම්</topic>
    <author>පොල්ගහවෙල සමූහ එල්.පී.තිලකරත්න</author>
    <content>උතුරු අධිවේගී මාර්ග ව්‍යාපෘතිය ක්‍රියාත්මක කිරීම කඩිනමින් සිදුවේ. අදියර හතරක් යටතේ මේ ව්‍යාපෘතිය ක්‍රියාත්මක වේ.පළමු අදියර එඩේරමුල්ල මීරිගම හරහා අබේපුස්ස දක්වා කිලෝමීටර් 53ක් ද දෙවන අදියර මීරිගම සිට කුරුණෑගල දක්වා කිලෝමීටර් 39ක් තෙවන අදියර අඹේපුස්ස මහනුවර සභ මහනුවර වටරවුම මාර්ගය කිලෝමීටර් 49කි. අවසාන අදියර ලෙස කිලෝමීටර 60කින් යුතුව කුරුණෑගල දඹුල්ල මාර්ගය වේ.මේ කරුණු හෙළිවුණේ කුරුණෑගල දිස්ත්‍රික් ලේකම් කාර්යාලයේ දී පැවැති දිස්ත්‍රික් සම්බන්ධීකරණ කමිටු රැස්වීමේදීය.2007 – 2017 දක්වා කාලයේ ක්‍රියාත්මක කළයුතු රජයේ කඩිනම් සංවර්ධන ව්‍යාපෘතියක් ලෙස මෙය ක්‍රියාත්මක වේ.ව්‍යාපෘතියේ අපේක්ෂිත කාර්යයන් ලෙස ශක්‍යතා අධ්‍යයන සිදු කිරීම, බිම් මැනුම් කටයුතු, භූ විද්‍යාත්මක සමීක්ෂණ කටයුතු මාර්ගය ඉදිවෙන ප්‍රදේශයේ පුද්ගලික හා පොදු දේපළ පිළිබඳව සමීක්ෂණය, පාරිසරික බලපෑම් ඇගැයීම් හා තක්සේරුකරණ වාර්තා සැකසීම නැවත ප්‍රතිෂ්ඨාපන සැලසුම් මේ වසරේදී කඩිනමින් ක්‍රියාත්මක කිරීමට අපේක්ෂිතය.එයින් අපේක්ෂිත ප්‍රතිලාභ රැසකි. ඒ අතර කොළඹ - නුවර මාර්ගයේ හා අඹේපුස්ස මාර්ගයේ අධික රථවාහන තදබදය අවම කිරීම හා උතුරු දුම්රිය මාර්ගයට යාබදව ඉදිරිකිරීමත් මහනුවර නගරයේ රථවාහන තදබදය අවම කිරීමත් කොළඹ යාපනය මාර්ග භාවිතය පහසු කිරීමත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=r1305041</link>
    <topic>උල්හිටිය රත්කිඳ වැවේ පාසි කඳුගොවීන්ට-ධීවරයන්ට කරන්නෙම අරියාදු</topic>
    <author>ගිරාඳුරුකෝට්ටේ සමූහ - සෝමදාස සමර ගුණරත්න</author>
    <content>ඉතා සීඝ්‍රයෙන් පැතිර යන පාසි වර්ගයක් හේතුවෙන් උල්හිටිය රත්කිඳ මහවැලි මහ ජලාශයේ පැවැත්මට බලවත් තර්ජනයක් එල්ල වී තිබේ.මහවැලි ගඟ හරස් කොට අන්තර් නිම්න ඇලක් ඔස්සේ ගෙන එන ජලය ගබඩා කෙරෙන්නේ මේ ජලාශයේය. මහවැලි “සී” හා “බී” යන කෘෂිකාර්මික කලාප දෙකම පෝෂණය වන්නේද, පානීය ජල ව්‍යාපෘති රැසකම ජල මූලාශ්‍රය වන්නේද මේ ජලයයි.පාසි වර්ගය ජලය මතුපිට පාවෙමින් තිබෙන අතර වැඩිමනත් ප්‍රමාණයක් වැව් පතුලේ කඳු ලෙස තැන්පත් වී තිබේ. එමගින් ඇතිවන ගැටලුද බොහොමයකි. පාසි පිරීම නිසා වැව තුළ රැස්කර ගත හැකි ජල ප්‍රමාණය අඩුවීම ප්‍රධානම ගැටළුවයි. වැසි පවතින විටදී පවා වැව උතුරා ගොස් වැවෙහි වාන් දොරටු විවෘත කිරීමෙන් එකතු වූ ජලයත් පිටකර නැවත ගඟටම මුදා හැරීම සිදුවේ. කලාප දෙකෙහිම වගා කටයුතු වලට මේ නිසා වාරි ජලය හිඟ වේ. වැවෙහි ජලය අව පැහැ වේ. පසුගිය දිනවල උල්හිටිය වැවේ ජලය කොල හා කහ පැහැයෙන් යුක්තව තිබීම ඊට උදාහරණයකි. මේ වන විටත් තැනින් තැන පැහැය වෙනස් වූ ජලය දැකිය හැකිය.උල්හිටිය වැවට යාබද දියවර ගම්මානයේ, වැවෙහි ධීවර කර්මාන්තයේ යෙදෙන එස්. එම්. සෙනෙවිරත්න මහතා - වසර 15ක් පමණ සිට වැවේ මාළු අල්ලා ජීවත් වෙනවා. මුල් කාලයේදී මාළු අස්වැන්න සරුයි. අවුරුදු හතරක පමණ සිට අස්වනු හොඳටම අඩුයි. දිනකට මාළු කිලෝ දෙකක්වත් අල්ලා ගන්න අමාරුයි.වැව් මාළු හිඟයි. වැව් පතුලෙත් පාසි කඳු ගොඩ ගැහිලා. ඒ පාසි මාළුන්ගේ කරමල්වලට විසයි. මාළු බෝවීම අඩුයි.ලූලා, වලයා, ආඳා වැනි මාළු ඉතාම හිඟයි. ධීවර රස්සාව කරපු අය කුලී වැඩ හොයාගෙන යනවා. පිට වාන් දොරටු විවෘත කරන විට ජලය පිටවන්නේ යටින් වැවේ සිටින මාළු ටිකත් පිටවී යනවා.එසේම වැවට යාබදව පවත්වාගෙන යන මහා පරිමාණ කෙසෙල් වගාවට යොදන ඉතාමත් සැර කෘෂි රසායනිකත් වැවට එකතු වීමත් නිසා දැන් වැව කිසිසේත්ම පිරිසුදු නැහැ. ඒ විෂ නිසා ජලජ ජීවීන් වඳ වෙනවා.ජලය පාවිච්චි කරන දස දහස් ගණනක ජනතාවක් විවිධ ආබාධවලට ලක් වෙනවා.ඉක්මනින්ම මේ පාසි ඉවත් කිරීම මෙන්ම කෙසෙල් වගාවේ කෘෂි රසායන වැවට එකතු වීම වැලැක්වීමට පියවර ගන්නා ලෙස ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=r1305042</link>
    <topic>ගම්පහ ප්‍රාථමික පාසල් 5000ක් සහද්විතීය විදුහල් 1000ක් ප්‍රතිනිර්මාණය කරයි</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ගම්පහ දිස්ත්‍රික්කයේ ප්‍රාථමික පාසල් 5000ක් හා ද්විතීය පාසල් 1000 ප්‍රතිනිර්මාණය කිරීමේ වැඩසටහනක් දීපව්‍යාප්තව ක්‍රියාත්මක කිරීමට කටයුතු යොදා ඇත.“හොඳම දේ දෑයේ දරුවන්ටයි” තේමාව යටතේ අධ්‍යාපන අමාත්‍යාංශය ආර්ථික සංවර්ධන අමාත්‍යාංශය පළාත් අධ්‍යාපන අමාත්‍යාංශය එක්ව මෙම කාර්ය සිදු කරයි.බස්නාහිර පළාත් සභාවේ සභාපති අධ්‍යාපන අධ්‍යක්ෂක මන්ත්‍රී සුනිල් විජේරත්න මහතාගේ අධීක්ෂණය යටතේ ක්‍රියාත්මක කෙරෙන මෙම වැඩසටහන යටතේ යක්කල අනුර කනිටු විදුහල, කරනායකමුල්ල ගාමිණී විදුහල, වැලිකඩ ධර්මපාල කනිෂ්ඨ විදුහල, මාකවිට පණ්ඩුකාභය, හොරගොල්ල ශ්‍රී ලංකා විදුහල, වැලිවේරිය මද්දුමබණ්ඩාර මහා විදුහල යන පාසල් සංවර්ධනය කොට ප්‍රතිනිර්මාණය කිරීමේ මූලික අදියරට ඇතුළත්ය. පසුගිය වසරේ ගම්පහ දිස්ත්‍රික්කයේ පාසල් 66ක් ප්‍රතිනිර්මාණය කර ඇති අතර මෙම වසරේ පාසැල් 77ක් ප්‍රතිනිර්මාණය කිරීමට අපේක්ෂිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=r1305043</link>
    <topic>ස්වභාවික ආපදාවලින් වැඩිම මරණඅකුණු සර වැදීමෙන්</topic>
    <author>අමිල ප්‍රභාත් වනසිංහ</author>
    <content>ස්වභාවික ආපදා වලින් පසුගිය වර්ෂයේ වැඩිම ජීවිත හානියක් සිදුව ඇත්තේ අකුණු සර වැදීමෙන් බවත් එ මගින් පනස් තුන්දෙනෙකු පමණ ජීවිතක්ෂයට පත්ව ඇතැයි ආපදා කළමනාකරණ අමාත්‍යාංශයේ අතිරේක ලේකම් වසන්තා සමරවීර මහත්මිය සඳහන් කළාය.අකුණු සර වැදීම් බහුලව සිදුව ඇත්තේ කුඹුරු වල ගොවිතැන් කටයුතුවලදී, ක්‍රිඩාංගන වල ක්‍රීඩා කටයුතු වලදී සහ විදුලි උපකරණ භාවිතා කිරීමේ දී බවද වසන්තා සමරවීර මහත්මිය පැවසුවාය.මෙලෙස වාර්ෂිකව සිදුවන අකුණු සර වැදීමේ අනතුරු වළක්වා ගැනීමට එම අනතුරු ඇතිවිය හැකි හේතු පිළිබඳව ජනතාවගේ වැඩි අවධානයක් යොමු විය යුතු බවද ඒ මහත්මිය සදහන් කළාය.ආපදා කළමනාකරණ අමාත්‍යාංශයේ සේවය කරන නව උපාධිධාරින් හට ආපදා සහන සේවා සැලසීමේ ක්‍රියාවලිය පිළිබඳ දැනුවත් කිරීමට පසුගියදා අනුරාධපුරයේ දී සහභාගි වෙමින් මේ බව අනාවරණය කළාය.මේ අවස්ථාවට ආපදා කළමනාකරණ මධ්‍යස්ථානයේ අධ්‍යක්ෂ ප්‍රසන්න චන්දිත්, අනුරාධපුර අතිරේක දිසාපති එල්. පී. මදනායක යන මහත්වරු ද සහභාගි වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=r1305044</link>
    <topic>මහනුවර පිළිකා රෝහලක් ඉදිකිරීමටරජයෙන් දසලක්ෂ 80ක ආධාරයක්</topic>
    <author>අම්පිටිය සමූහ සිසිර ජයනාත් පීරිස්</author>
    <content>රජයට බරක් නොවී, අසරණ පිළිකා රෝගීන් වෙනුවෙන් අංග සම්පූර්ණ පිළිකා රෝහලක් ඉදිකිරීමට මහනුවර මහ රෝහලේ වෛද්‍ය කණ්ඩායමක් ගත් තීරණය අජනාධිපතිතුමාගේ ද නොමද පැසසුමට ලක්වී ඒ සඳහා මිලියන 80ක රාජ්‍ය අනුග්‍රහයක් ද ලබා දුන්නේය.රෝහල ඉදිකිරීම පිණිස සම්පූර්ණ ඇස්තමේන්තු ගත මුදල මිලියන 650කි. මෙම මුදලෙන් 1/4ක් වන මිලියන 150 මෙරට සුප්‍රසිද්ධ වාහන අලෙවිකරුවකු වන ඉන්ද්‍රා ට්‍රේඩ්ස් අධිපති විසින් පරිත්‍යාග කරන ලදී.මහනුවර නගරයේ සිංහල වෙළෙඳ පෙරමුණ, එක්සත් වෙළෙඳ පෙරමුණ, මුස්ලිම් වෙළෙඳ පෙරමුණ හා ආගමික සංවිධාන රැසක් ද මෙම සද්ක්‍රියාව සඳහා මුදල් ආධාර ලබා දී තිබේ.ආධාර එකතු කිරීමට දිවයින පුරා සංචාරය කිරීම පිණිස, නවීන බස් රථයක් පිහිටුවීමට, සංවිධායක කමිටුව පියවර ගත් අතර, වරින්වර පා ගමන් මඟින්ද මුදල් එකතු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=r1305049</link>
    <topic>පාසල් යන අපේ පොත්පත්ගිනි තැබුවේ මොන හිතකින්ද?</topic>
    <author>ජා - ඇළ මධ්‍යම :- ලෙස්ලි පෙරේරා</author>
    <content>ජා - ඇළ කළුපාලම දුම්රිය රක්ෂිතයේ නිවාස තුනක් කිසියම් පිරිසක් විසින් ගිනිතබා විනාශ කිරීමෙන් එහි සිටි 30කට පමණ ඉතිරි වී ඇත්තේ ඇඳි වත පමණි.මේ සාපාරාධී ක්‍රියාව නිසා ඔවුන්ගේ සියලුම දේපළ ගිනිබත් වී ඇති අතර පාසල් යන දරුවන්ගේ පොත් පත් නිල ඇඳුම් විනාශවී යෑම හේතුවෙන් එම දරුවන්ට පාසල් යෑමට නොහැකි වී තිබේ.මේ සිද්ධියට හේතුවී ඇත්තේ ජා - ඇළ ඇළේ රෙදි සෝදමින් සිටි 13න් හැවිරිදි දැරියකට කිසියම් පුද්ගලයකු විසින් කරන ලද අනිසි යෝජනාවක් හේතුවෙන් එම ප්‍රශ්නය අවසානයේදී දෙපිරිසක් අතර හට ගත් ගැටුමක් නිසා බැව් පැවැසේ.මේ වන විට සැකකරුවන් පළා ගොස් ඇති අතර ඔවුන් නීතියේ රැහැනට කොටු කර ගැනීමට ජා - ඇළ නියෝජ්‍ය පොලිස් ස්ථානාධිපති සුමිත් ගාල්ල මහතා පරීක්ෂණ අරම්භකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=r1305045</link>
    <topic>පිරිසකගේ පහර කෑමට ලක්වූමුන්නක්කරයේ දෙදරු පියකු මරුට</topic>
    <author>කොච්චිකඩේ විශේෂ ඩී . මිහිදුකුල</author>
    <content>අතින් පයින් පහර දී පුද්ගලයකු ඝාතනය කරන ලදැයි කියන සිද්ධියක් සම්බන්ධයෙන් සැකපිට අත්අඩංගුවට ගත්අයෙකු මීගමුව පොලිසිය විසින් මීගමුව අතිරේක මහේස්ත්‍රාත් දුලානි එස්. වීරතුංග මහත්මිය වෙත (23) ඉදිරිපත් කළ පසු මැයි 06 දක්වා රක්‍ෂිත බන්ධනාගාරගත කිරීමට නියෝග කළාය.සිද්ධියෙන් මිය ගොස් ඇත්තේ මුන්නක්කරය ශා.නිකුලා පාරේ පදිංචිව සිටි කුරුකුලසූරිය සජිත් ප්‍රසන්න කුමාර (37) නැමැති දෙදරු පියෙකි.මිය ගිය අය වෘත්තියෙන් ධීවරයෙකි. ඔහු රැකියාවට යන බෝට්ටුව මීගමුව මහේස්ත්‍රාත් අධිකරණය අසල කලපු ඉවුරේ නවතා තිබේ. පසුගිය 21 දා සවස එදින මධ්‍යම රාත්‍රියේදී රැකියාවට යෑම සඳහා අවශ්‍ය දැල් ආම්පන්න බෝට්ටුවට දැමීමට නිවසේ සිට යතුරු පැදියෙන් බෝට්ටුව නවතා තිබෙන ස්ථානයට පැමිණ ඇත.යතුරු පැදිය හා හෙල්මට් එක (හිස්වැසුම) මාර්ගය අසල තබා (මිය ගිය අය ) බෝට්ටුවට ආම්පන්න පටවා තිබේ. නැවත ප.ව 6.00 පැමිණ නිවස වෙත යෑමට යතුරු පැදිය අසලට පැමිණ බලන විට යතුරු පැදිය පමණක් තිබෙන අතර හෙල්මට් එක තිබී නැත.කොටුව ක්‍රීඩාංගණය අසළ ත්‍රීරෝද රථයක සිටි පිරිසකගෙන් හෙල්මට් එක ගැන විමසන විට මිය ගිය අයට අතින් පයින් එම පිරිස පහර දෙන ලදැයි මීගමුව පොලිසියට කර ඇති පැමිණිල්ලේ සඳහන්ය.මිය ගිය අය මීගමුව රෝහලටත් පසුව කොළඹ ජාතික රෝහලටත් ඇතුළත්කර සිටියදී එදින රාත්‍රීයේදී මිය ගොස් ඇතැයි මීගමුව පොලිසිය කියයි.මිය ගිය අයට අවු.09 හා අවු .03 දරු දෙදෙනෙක් සිටිති. මීගමුව පොලිසිය වැඩිදුර පරීක්‍ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=r1305046</link>
    <topic>අඩු ආදායම්ලාභීන්ටසමෘද්ධි නිවාස</topic>
    <author>කෑගල්ල සමූහ – පී. එම්. පී. පොල්වත්ත</author>
    <content>සමෘද්ධි ලොතරැයි අරමුදලින් කෑගල්ල දිස්ත්‍රික්කයේ නිවාස නොමැති සමෘද්ධි අඩු ආදායම්ලාභි පවුල් සඳහා පසුගිය වසරේ නිවාස 167 ක් ඉදිකර දීමට කටයුතු යොදා ඇති බව කෑගල්ල දිස්ත්‍රික් සමෘද්ධි කොමසාරිස් සිතාරා රුවිනි ගමගේ මහත්මිය පැවසුවාය.මේ සඳහා වැය කිරීමට වෙන්කර ඇති මුදල රුපියල් ලක්‍ෂ නවයක් පමණ වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=r1305047</link>
    <topic>අනවසර වැලි ගොඩ දැමීමෙන්වලවේ ගඟට දැඩි හානි</topic>
    <author>සූරිය වැව සමූහ</author>
    <content>විශාලව වැලි ගොඩ දැමීමෙන් වලවේ ගඟ දැවැන්ත පරිසර විනාශයකට ලක්වෙමින් පවතී.උඩවලව සිට පහළ ගංගා නිම්නයේ වැලි ගොඩ දැමීම වැඩි වශයෙන් සිදුකෙරේ. මොරකැටිය, හත්පොරුව, අලිඔලු ආර හරහා අම්බලන්තොට නගරය දක්වා ගංගොඩ ආශ්‍රීතව වැලිගෝඩ දැමීම සහ ගඟ දෙපස වැලි නිධි කැපීම සිදු කෙරේ.මේ මඟින් අලිඔලුආර පාලමට ද හානි සිදුවෙමින් පවත්නා බව ප්‍රදේශවාසීන් පවසති. වැලි ගොඩදැමීම සඳහා අවසර බලපත්‍ර ලබාගත් පිරිසට වඩා අනවසර වැලිගොඩ දැමීම් සිදුවන බවත්, තෙරුන්ගම ප්‍රදේශයේ වලවේ ගඟ හෑරීම නිසා ගඟ දෙපස ගම්මානවල ලිං සිඳී යමින් පවත්නා බවත් ගම්වාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=s1305041</link>
    <topic>ආසියාවේ සුපිරි තරු සහභාගි වන ග්‍රොන් ප්‍රී මලල ක්‍රීඩා අද ඇරැඹේ</topic>
    <author/>
    <content>ආසියාවේ සුපිරි මලල ක්‍රීඩා තරු සහභාගි වන ආසියා ග්‍රොන් ප්‍රී තරගාවලිය බැංකොක් තමාසාට් විශ්ව විද්‍යාලයීය ක්‍රීඩාංගණයේදී අද ආරම්භ වේ.ග්‍රොන් ප්‍රී තරගාවලියට ඉතිහාසයේ වැඩිම ක්‍රීඩක ක්‍රීඩිකාවන් පිරිසක් එක්වීම මෙවර විශේෂත්වයකි.රටවල් 22ක ක්‍රීඩක ක්‍රීඩිකාවන් 245ක් සහභාගි වන මේ ක්‍රීඩා තරගාවලියේ පළමු හා දෙවැනි අදියර තායිලන්තයේ පැවැත්වේ. තෙවැනි අවසන් අදියර කොළඹ සුගතදාස ජාත්‍යන්තර ක්‍රීඩාංගණයේදී පැවැත්වෙන අතර එහිදී මීටර් 100x4 සහය දිවීමේ ඔස්ට්‍රේලියානු කාන්තා පිල සහභාගිවීම ස්ථිර කොට ඇත.ඔලිම්පික් රන් පදක්කම් හා ආසියානු රන් පදක්කම් දිනාගත් ක්‍රීඩක ක්‍රීඩිකාවන් රැසක් මෙවර ග්‍රොන් ප්‍රී තරගාවලියට එක්වීම සුවිශේෂි සිදුවීමකි. මීටර් 100x4 කාන්තා සහය දිවීමේ තරගයට සහභාගි වන ඔස්ට්‍රේලියානු ක්‍රීඩිකාවන් අතරේ පසුගිය ඔලිම්පික් ක්‍රීඩා උළෙලේ මීටර් 100 කඩුලු පැනදිවීමේ තරගයේ රන් පදක්කම දිනාගත් සැලී පියර්සන් ක්‍රීඩිකාවද සිටීම ග්‍රොන් ප්‍රී තරගාවලියේ උද්යෝගය වැඩි කිරීමට හේතුවකි.ග්‍රොන් ප්‍රී තරගාවලියේ සහය දිවීමේ ඉසව්වට පමණක් සැලී පියර්සන් ඇතුලු සහය දිවීමේ කණ්ඩායම ශ්‍රී ලංකාවට පැමිණෙයි.මීටර් 100 ආසියානු ශූරි උස්බෙකිස්තානයේ ගුසෙල් කුබියේවා, මීටර් 100 කඩුලු පැනීමේ ආසියානු රිදී පදක්කම් දිනු ඉවන්සිකා නතාලියා, උස පැනීමේ ශූරී උස්බෙකිස්තානයේ නාදියා ඩිසනෝවා කෙරෙහි වැඩි ප්‍රේක්ෂක අවධානයක් පවතී.එමෙන්ම මීටර් 100 කඩුලු පැන දිවීමේ තරගයට එක්වන ක්වේට්හී අල්ෂමාම් ෆාවුස් ආසියානු තුම්පිම්ම ඉසව්වේ ශූර කසකස්තානයේ ඉක්ටොට් යෙවානී ආසියානු ග්‍රොන් ප්‍රී තරගාවලියේ සුපිරි තරු බවට පත්ව සිටිති.කොළඹ පැවැත්වෙන ආසියා ග්‍රොන් ප්‍රී තරගාවලියට ක්‍රීඩා අමාත්‍යාංශයේ පූර්ණ සහයෝගය ලැබෙන බව ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පැවැසීය.“මලල ක්‍රීඩාවට අනුග්‍රහය දක්වන ලංකා බැංකුවේ සහයෝගයත් අප ලබාගන්නවා. හැකිතාක් වියදම් අඩුවන ලෙස සම්පත් කළමානාකරණය කරගෙන ග්‍රොන් ප්‍රී තරගාවලිය උසස් ලෙස පැවැත්වීම අපේ බලාපොරොත්තුවයි” ප්‍රනාන්දු මහතා පැවැසීය.ග්‍රොන් ප්‍රී තරගාවලිය ශ්‍රී ලංකාවට ලබාගත්තේ හිටපු මලල ක්‍රීඩා නිලධාරීන්ගේ අවශ්‍යතාව මත වුවද, තරගාවලිය අතිසාර්ථකව පැවැත්වීම වත්මන් පරිපාල‍නයේ වගකීමක් බවද ප්‍රනාන්දු මහතා සඳහන් කළේය.ග්‍රොන් ප්‍රී මලල ක්‍රීඩා මේ වසරේ පැවැත්වෙන පළමු තරගාවලිය බැවින් ආසියාවේ ක්‍රීඩක ක්‍රීඩිකාවන්ට ඉතා වැදගත් වේ‍..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=s1305042</link>
    <topic>5 වැනි ආසියානු කැරම් ශූරතාවලිය හෙට කල්කටා හිදී</topic>
    <author/>
    <content>ඉන්දීය කැරම් සංගමය සංවිධානය කරන දකුණු ආසියානු පස්වැනි කැරම් ශූරතාවලිය හෙට (5) ඉන්දීයාවේ කල්කටා නුවරදී ආරම්භවේ. 11වැනිදා දක්වා පැවැත්වෙන තරගාවලිය සඳහා සහභාගීවන ශ්‍රී ලංකා කණ්ඩායමට ජාතික කැරම් ශූර චමිල් කුරේ, ලෝක කැරම් කේවල ශූර නිශාන්ත ප්‍රනාන්දු සහ ජාතික කැරම් ශූරිය වු චලනි කුමාරි සමගින් බ්‍රින්ට්සලි වික්‍රමසිංහ, යෂිකා රාහුබද්ධ, ‍ජෝශප් රෝෂිටා ඇතුළත් වෙති.කණ්ඩායමේ කළමානකරු ලෙස ජේ.එස්.ආර්.‍රොද්‍රිගු මහතා කටයුතු කරන අතර ප්‍රධාන තීරක ලෙස රෝහිනි මතායස් සහ විනිශ්චකාරිනි කමලා අබේවීරද ශ්‍රී ලංකා කණ්ඩායට එක්විය.තරගාවලියට ශ්‍රී ලංකාව ඇතුළුව රටවල් 5ක් එක්වන අතර සාග් කලාපයේ අනුශූරයින් වන ශ්‍රී ලංකාව සමගින් ශූරයන් වන ඉන්දියාව අතර තියුණු තරගයක් දැක ගැනීමට හැකිවනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=s1305043</link>
    <topic>මාතලේ කොට්ඨාස තරග හෙට</topic>
    <author>මාතලේ දිසා විශේෂ</author>
    <content>මාතලේ දිස්ත්‍රික් අන්තර් ප්‍රාදේශිය ලේකම් කොට්ඨාස මලල ක්‍රීඩා උළෙල හෙට (5) මාතලේ බර්නාඩ් අලුවිහාරේ ක්‍රීඩාංගණයේදී පැවැත්වේ.දිස්ත්‍රික් සම්බන්ධීකරණ කමිටු සභාපති පාර්ලිමේන්තු මන්ත්‍රී ලක්ෂ්මන් වසන්ත පෙරේරා මහතා‍ගේ ප්‍රධානත්වයෙන් පැවැත්වෙන තරගාවලියේදී ක්‍රීඩා ක්ෂේත්‍රයට විශාල සේවයක් කළ ඩබ්.ජී.ආරියසේන සහ කෙනඩි වීරසිංහ මහත්වරුන්ට උපහාර පිදීමට ද නියමිතව ඇත.දිස්ත්‍රික් ක්‍රීඩා නිලධාරිණී සරෝජනී මැදිවක සංවිධානය කරන තරගාවලියේ විශේෂ ආරාධිතයන් ලෙස මධ්‍යම පළාත් ක්‍රීඩා අමාත්‍යාංශ ලේකම් උපාලි අලහකෝන් සහ පළාත් ක්‍රීඩා අධ්‍යක්ෂ වයි.එම්.වයි.යාපා බණ්ඩාර මහත්වරුන් සහභාගී වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=s1305044</link>
    <topic>නවරැල්ල එල්ලේ තරගය</topic>
    <author/>
    <content>කොටහේන නවරැල්ල ක්‍රීඩා සමාජයට වසර 41ක් පිරීම නිමිත්තෙන් මැද‍ කොළඹ ශ්‍රී විජය ක්‍රීඩා සමාජය හා නවරැල්ල ක්‍රීඩා සමාජය අතර ඩී.එම්.රංජිත් පාලිත කුසලාන ප්‍රදර්ශන එල්ලේ තරගය හෙට (5) පෙරවරු 10.00ට මට්ටක්කුලිය විස්ට්චයික් ක්‍රීඩා පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=s1305045</link>
    <topic>රයිනාගෙන් ශතකයක්</topic>
    <author/>
    <content>සුරේෂ් රයිනා‍ගේ වේගවත් ශතකය හේතුවෙන් කිංග්ස් පංජාබ් පිලට එරෙහිව ලකුණු 15ක ජයක් වාර්තා කිරීමට චෙන්නායි සුපර් කිංග්ස් පිල සමත්විය.අයි‍.පී.එල් තරගාවලියේ 45වැනි තරගය ලෙසින් පැවැති මෙහිදී කාසියේ වාසිය දිනු චෙන්නායි පිල ඕවර 20 තුළදී කඩුලු හතරකට ලකුණු 186ක් රැස් කළේය. තරගයේ වීරයා වු සුරේෂ් රයිනා පන්දු 53කදී හතරේ පහර 7ක් සහ හ‍යේ පහර 6ක් සමගින් ලකුණු 100ක් වාර්තා කළාය.පිළිතුරු ඉනිම ක්‍රීඩා කළ පංජාබ් පිල ඕවර 20 තුළදී ලකුණු 171කට සීමා විය. ඩේවිඩ් මිලර් සහ ෂෝන් මාර්ෂ් තරගය ජයග්‍රහණය කරා ගෙන යෑමට උත්සහ කළද ෂෝන් මාර්ෂ් සිවුවැනි කඩුල්ල ලෙස දැවී යාමත් සමග එය වියර්ත විය. ‍මේ දෙදෙනා එක්ව සිවුවැනි කඩුල්ලට ලකුණු 95ක සබඳතාවක් ගොඩනැගීය‍.‍ෂෝන් මාර්ෂ් හතරේ පහර 8ක් සහ හයේ පහර 2ක් සමගින් පන්දු 51කින් ලකුණු 73ක් වාර්තා කළ අතර ඩේවිඩ් මිලර් පන්දු 26කින් (4x5, 6x2) නොදැවී ලකුණු 51ක් ලබාගත්තාය. අවසන් පන්දු ඕවර ක්‍රියාත්මක කළ ඩිවේන් බ්‍රාවෝ කඩුලු 3ක් දවාගැනීමත් සමග මෙවර තරගාවලියේ කඩුලුලාභින් අතර පෙරමුණට පත්විය.චෙන්නායි-186/4යි. (ඕවර 20) සුරේෂ් රයිනා 100, මයිකල් හසී 35 (පර්වින්දර් අවානා 29/2)පංජාබ්-171/6යි. (ඕවර 20) ෂෝන් මාර්ෂ් 73, ඩේවිඩ් මිලර් නොදැවී 51 (ඩිවේන් බ්‍රාවෝ 34/3, මෝහිත් ෂර්මා 31/2).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=s1305046</link>
    <topic>සෝන්ඩර්ස්-රත්නම් ගැටුමෙන් චැම්පියන් ලීග් පාපන්දු අද සිට</topic>
    <author/>
    <content>සෝන්ඩර්ස් හා රත්නම් අතර සිටිලීග් පිටියේ පැවැත්වෙන තරගයෙන් 2013 චැම්පියන් ලීග් පාපන්දු තරගාවලිය ආරම්භ වෙයි.මේ කණ්ඩායම් දෙක මෙයට දින 3කට කලින් හමුවී ගෝල් 3-1කින් සෝන්ඩර්ස් පිල ජය වාර්තා කළ හෙයින් එකට එක කිරීමේ අරමුණ ඇතිව රත්නම් ක්‍රීඩකයෝ පිටියට පිවිසෙති.මේ වසරේ චැම්පියන් ලීග් පාපන්දු තරගාවලියට කණ්ඩායම් 20ක් සහභාගි වන අතර එයට ක්‍රීඩකයන් 500ක් සහභාගී වෙති. ස්ථාන 15කදී තරග 187ක් චැම්පියන් ලීග් තරගාවලියට ඇතුළත්ය. මෙවර විශේෂත්වය වන්නේ ප්‍රබල පාපන්දු කණ්ඩායම් අතරට කොළඹින් පිට පළාත් කණ්ඩායම් කිහිපයක්ද තරගාවලියට එක්වීමය.අනුරාධපුර සොලිඩ්, මාතර සිටි, කුරුණෑගල පෙලිකන්ස්, නාවලපිටිය අප්කන්ට්‍රි හා බේරුවල සුපර්සන් ක්‍රීඩා සමාජය එම නැගී එන කණ්ඩායම් වේ. රත්නම්, සෝන්ඩර්ස්, බ්ලුස්ටාර්, කොළඹ ලීගය, නිගම්බු යුත්, සුපර් සන්, මාතර සිටි, ජාවාලේන්, ගුවන් හමුදාව හා නාවික හමුදාව 'ඒ' කාණ්ඩයෙන්ද, දොන් බොස්කෝ, පොලිස්, සිවිල් ආරක්ෂක, යුද හමුදාව, පෙලිකන්ස්, අප්කන්ට්‍රි ලයන්, නිව් යංග්ස්, කළුතර පාක්, රිනවුන් හා සොලිඩ් ක්‍රීඩා සමාජ 'බී' කාණ්ඩයෙන් තරග වදිති.චැම්පියන් ලීග් පාපන්දු තරගාවලියට නයිජිරියාව, කැමරුන්, ඝානා හා මොරොක්කෝව වැනි රටවල පාපන්දු ක්‍රීඩකයන් කිහිප දෙනෙකු ක්‍රීඩා සමාජ කිහිපයකට එක්ව සිටිති.මෙවර තරගාවලිය විශේෂිත වු එකක් බව ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු මහතා පවසයි. “සෑම ක්‍රීඩා සමාජයකටම රුපියල් ලක්ෂ 3බැගින් ලබාදෙනවා. ශ්‍රී ලංකා පාපන්දු සංචිතයට ක්‍රීඩකයන් තෝරා ගැනීම සිදුවන්නේ මේ තරගාවලියෙන්. මේ මස 11වැනිදා ශ්‍රී ලංකාවට එන බ්‍රසීල පුහුණුකරුට හොඳ සංචිතයක් ලබාදීම අපේ අරමුණයි” රුද්‍රිගු මහතා පැවැසීය.චැම්පියන් ලීග් පාපන්දු තරගාවලියේ ජයග්‍රාහී කණ්ඩායමට රුපියල් 750000ක් හා ශූරතාව, දෙවැනි ස්ථානයට රුපියල් ලක්ෂ 500000ක් සමග අනුශූරතාව හිමි වේ‍. අවසන් පූර්ව වටයට පිවිසෙන සෑම කණ්ඩායමකටම රුපියල් ලක්ෂය බැගින් පිරිනැමීමට කටයුතු යොදා ඇත.හෙට පැවැත්වෙන තරගබ්ලුස්ටාර්-සුපර්සන් කළුතරදී, කොළඹ ලීගය-නාවික හමුදාව සුගතදාස පිටියේදී, ජාවාලේන්-ගුවන් හමුදාව සිටිලීග් පිටියේදී, නිගම්බු යුත්-මාතර මාරිස්ටෙලා පිටියේදී, දොන් බොස්කෝ-පොලිස් මීගමුවේදී, සිවිල් ආරක්ෂක-යුද හමුදාව කැලණියේදී, පෙලිකන්ස්-රිනවුන් මාලිගාපිටියේදී, නිව් යංග්ස්-කළුතර පාක් වෙන්නප්පුවේදී, අප්කන්ට්‍රි ලයන්ස්-සොලීඩ් ජයතිලක පිටියේදී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=s1305047</link>
    <topic>පුනේ යලිත් පරදී</topic>
    <author/>
    <content>ඉන්දීය ප්‍රිම්යර් ලීග් තරගාවලියේ ප්‍රසාද ලකුණු සටහනේ අවසන් ස්ථානයේ පසුවන පුනේ වොරියර්ස් පිල රෝයල් චැලෙන්ජර්ස් බැංගලෝර් කණ්ඩායම සමග පුනේ හිදී පැවැති තරගයෙන්ද ලකුණු 17කින් පරාජයට පත්විය. බැංගලෝර් පිල පළමුව පන්දුවට පහරදෙමින් කඩුලු 3කට ලකුණු 187ක් රැස්කළේය.ජයග්‍රාහී ඉලක්කය හඹාගිය පුනේ පිලට ඕවර 20 අවසානයේ ලබාගත හැකිවුයේ ලකුණු 170ක් පමණි. රොබින් උතාපා ලකුණු 75ක් ලබාගත් අතර ඒ සඳහා පන්දු 45කදී හතරේ පහර සහ හයේ පහර 5බැගින් ඇතුළත් විය. හිටපු නායක ඇන්ජලෝ මැතිව්ස් පන්දු 19කදී හයේ පහර 3ක් සමගින් ලකුණු 32ක් රැස් ක‍ළාය.බැංගලෝර්-187/3යි. (ඕවර 20) සෞරව් තිවාරි 52, ඒ.බී.ඩිවිලියර්ස් නොදැවී 50 (අශෝක් ඩින්දා 52/2)පුනේ-170/9යි‍. (ඕවර 20) රොබින් උතාපා 75, ඇන්ජලෝ මැතිව්ස් 32 (විනේ කුමාර් 31/3, මුරලි කාර්තික් 29/2).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=s1305048</link>
    <topic>කොතලාවල ආරක්ෂක විද්‍යාලයේ දක්ෂතම මලල ක්‍රීඩකයා ලක්ෂාන්</topic>
    <author/>
    <content>ශ්‍රීමත් ජෝන් කොතලාවල ආරක්ෂක විශ්ව විද්‍යාල මලල ක්‍රීඩා තරගාවලියේ වසරේ දක්ෂතම මලල ක්‍රීඩකයා ලෙස සම්මාන හිමිකර ගැනීමට ලක්ෂාන් ප්‍රනාන්දු සමත්විය.උපාධිධාරි කෙඩෙට් නිලධාරියකු වන ලක්ෂාන් පිටියේ තරග සඳහා දක්ෂතම ක්‍රීඩකයා ලෙස ද සම්මාන දිනා ගත්තේය‍. මේ තරගාවලියේ පිරිමි තරග ඉසව්වන්ගෙන් බිහිවු එකම වාර්තාව ලෙස හෙල්ල විසිකිරීමේ වාර්තාවටද ලක්ෂාන් ප්‍රනාන්දු හිමිකම් කීය.මරදාන සාන්ත ජොසප් විද්‍යාලයෙන් අධ්‍යාපනය ලැබු ලක්ෂාන් 2009 වසරේ දක්ෂතම ක්‍රීඩකයා මෙන්ම ක්‍රීඩාවේ අති දක්ෂයින්ට හිමි වන “ජෝසප් නිල්' සම්මානයද දිනා ඇත. ශ්‍රී ලංකා මලල ක්‍රීඩා වර්ණලාභියෙකුද වන ලක්ෂාන්ගේ මලල ක්‍රීඩා පුහුණුකරු ලෙස දිල්රුක් නිලන්ත මහතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=s1305049</link>
    <topic>වාද්දුව දුර දිවීමේ තරග 5දා</topic>
    <author/>
    <content>වාද්දුව මිඩ් සිටි සිංහ සමාජය හා වාද්දුව ග්‍රෑන්ඩ් රෝයල් ක්‍රීඩා සමාජය එක්ව සංවිධානය කරන දිගු දුර දිවීමේ තරගාවලිය හෙට (5) කළුතර නගරයේදී පැවැත්වේ.ජාතික මලල ක්‍රීඩා සංගමයේ පූර්ණ අධීක්ෂණය යටතේ පැවැත්වෙන තරගාවලියේදී පිරිමි තරග මී‍.10000 විවෘත සහ මී.10000 කළුතර දිස්ත්‍රික් පෞද්ගලික ආයතන සේවකයින් සඳහා පැවත්වෙන අතර කාන්තා තරග මී.5000 විවෘත සහ කළුතර දිස්ත්‍රික් ආයතන සේවිකාවන් සඳහා පමණක් ලෙසින් පැවැත්වීමට නියමිතය.තරගාවලිය හෙට (5) උදෑසන 7.00ට වරාය සහ ව්‍යාපෘති ඇමැති රෝහිත අබේගුණවර්ධන මහතාගේ ප්‍රධානත්වයෙන් ආරම්භ කෙරේ. වැඩි විස්තර දු.ක 0777487887 (සුජීව සුබසිංහ) ඇමැතීමෙන් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=s13050410</link>
    <topic>බියගම ප්‍රාදේශීය ලේකම් කොට්ඨාසයේ ලියාපදිංචි ක්‍රීඩා සමාජ 16ක් සඳහා . . .</topic>
    <author/>
    <content>බියගම ප්‍රාදේශීය ලේකම් කොට්ඨාසයේ ලියාපදිංචි ක්‍රීඩා සමාජ 16ක් සඳහා රුපියල් ලක්ෂ 2ක් වටිනා ක්‍රීඩා භාණ්ඩ බෙදාදීම ශාලිත විජේසුන්දර පදනම මගින් පසුගියදා සිදුකෙරිණි. බස්නාහිර පළාත් සභා මන්ත්‍රී , ශ්‍රී ලංකා නිදහස් පක්ෂ ගම්පහ දිස්ත්‍රික් සංවිධායක අධිනීතිඥ ශාලිත විජේසුන්දර මහතාගේ ප්‍රතිපාදන අරමුදලින් මේ පරිත්‍යාගය සිදුවිය.ගෝනවල සපුගස්කන්ද පාරේ පිහිටි ඒ මහතාගේ කාර්යාලයේ දී පැවැති මේ ක්‍රීඩා භාණ්ඩ බෙදාදීමේ උත්සවයට විජේසුන්දර මහතාගේ මෑණියන් වන අනෝජා දේවි විජේසුන්දර මහත්මිය ද සහභාගි වූවාය. ක්‍රීඩා භාණ්ඩ බෙදාදීමෙන් අනතුරුව විජේසුන්දර මහතා, ඔහුගේ මෑණියන් ක්‍රීඩා සමාජ නියෝජිතයන් සමග..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>04</day>
    </date>
    <link>http://www.dinamina.lk/2013/05/04/_art.asp?fn=f1305041</link>
    <topic>‍විපක්ෂ නායක වූ පලියට කඳවුරුවලට බලෙන් ඇතුල්වෙන්න දෙන්න බෑ</topic>
    <author>සාකච්ඡා කළේ පණ්ඩුක සමරසේකර ඡායා- සමන් ශ්‍රී වෙදගේ</author>
    <content>විපක්ෂ නායකතුමා යාපනයට ආවහම කන්නෙ, බොන්නෙ, ඉන්නෙ, නිදන්නෙ ටී.එන්.ඒ එකත් එක්ක. ඉතින් ටී.එන්.ඒ එකට ඕනෑ විදියට එතුමා එහි කටයුතු නොකළොත් යාපනයේ පැත්ත පළාතක එතුමාට යන්න බැහැ. අනෙක කවදාවත් පරාජය කරන්න බැහැ කියපු එල්.ටී.ටී.ඊ එක මුළුමනින්ම නැති කරපු, විනය ගරුක අපේ හමුදාවට පත්තර කන්තෝරු ගිනි තියන්න වුවමනාවක් නැහැ.ද්‍රවිඩ ජාතික සන්ධාන මන්ත්‍රී සරවනභවන් මහතා පවත්වාගෙන යන උදයන් පුවත් පත් කාර්යාලයට ප්‍රහාරයක් එල්ල වූ බවට පසුගියදා මාධ්‍ය වාර්තා කළේය. දෙස් විදෙස් මාධ්‍ය කණ්ඩායමක් සමඟ එය දැක බලා ගන්නට විපක්ෂ නායක රනිල් වික්‍රමසිංහ මහතා යාපනයට ගියේ ය.එහිදී ඔහු, මෙම පහර දීමට යුද හමුදාව සම්බන්ධ බවට කළ ප්‍රකාශය උදයන් පුවත් පත සිය ප්‍රධාන සිරස්තලය ලෙස වාර්තා කර තිබුණි. මේ සිදුවීම පිළිබඳ අප යාපනය යුද හමුදා ආඥාපති මේජර් ජෙනරාල් මහින්ද හතුරුසිංහ මහතාගෙන් විමසීමු.උදයන් පුවත් පත් කාර්යාලයට පහර දුන් බවට මාධ්‍ය වාර්තා පළවීමත් සමඟ එහි ගිය විපක්ෂනායකවරයා ප්‍රකාශ කර තිබුණා එම ප්‍රහාරය එල්ල කළේ යුද හමුදාවෙන් කියලා. මෙය සත්‍යයක්ද?මේ සිද්ධිය පිළිබඳ පුළුල් අර්ථයකින් අපි බැලිය යුතුයි. උදයන් පුවත් පතේ හිමිකරු වන්නේ ද්‍රවිඩ ජාතික සංධානයේ මන්ත්‍රී සරවනභවන් මහතා. ඔහු ඍජුවම පෙනී සිටින්නේ එල්.ටී.ටී.ඊ.ය වෙනුවෙන් එදත් එහෙමයි අදත් එහෙමයි. පුවත්පත හරහා කරන්නේ ද්‍රවිඩ ජනතාව සිංහල හමුදාව සමඟ තියෙන මිත්‍රත්වය කෙසේ හෝ පළුදු කරන එක.කිසිම දවසක රජය හෝ හමුදාව කරන සමාජ සත්කාරක වැඩසටහනක් උදයන් පුවත් පතේ පළ කරන්නෙ නැහැ. හැම විටම සත්‍ය විකෘති කරලයි පෙන්වන්නෙ. ප්‍රවෘත්ති විතරක් නෙවේ. කවි නිසදැස් පවා ඔවුන් පළ කරන්නේ ජාතිවාදය ඇවිළෙන විදියට.ඒ නිසා දෙමළ ජනතාව අතර උදයන් පුවත් පතට ඇති කීර්තිය විශ්වාසය පළුදු වෙමින් යන්නෙ. ඔවුන්ට වුවමනා වුණා අලුත් මාතෘකාවක් හදන්න. යුද හමුදාව සමඟ ද්‍රවිඩ ජනතාව කොටවන්න.හමුදාවේ දිනෙන්දින ඉහළ යන කීර්ති නාමය පළුදු කරන්න. එයට යොදපු ඉතාම බාල ගනයේ උපායක් තමයි මේ උදයන් පත්තර කන්තෝරුවට යුද හමුදාව ගැහුවා කියන චෝදනාව ප්‍රධාන සිරස්තලයක් ලෙස පළ කිරීම.ඔවුන් පළ කළා නොවේ විපක්ෂ නායකවරයා කීවා කියලයි ඔවුන් පළකර තිබුණේ?විපක්ෂ නායකතුමා එහෙම කියන්නත් ඇති, නොකියන්නත් ඇති. එතුමා ලවා කියවා ගන්නත් ඇති. මට වඩා මාධ්‍යවේදීන් හැටියට ඔබ එය දන්නවා කෙනෙකුගෙන් ප්‍රකාශයක් ගන්න හැටි. මම එතන හිටියෙ නැහැ.හොඳයි, මෙම චෝදනාව එල්ල වුණේ යාපනය ඉන්න යුද හමුදාවට. එහි බලවතා හැටියට ඔබයි එයට වගකිව යුත්තේ. උදයන් කාර්යාලයට ඔබ ගියාද මේ සිද්ධිය දකින්න?නැහැ, මම ගියේ නැහැ. එහෙම ගියා නම් ඔවුන්ට පුළුවන් තවත් ප්‍රවෘත්තියක් නිර්මාණය කරන්න. එයට සිදු වූ අලාභ හානිය ගැන තක්සේරු කරන්න ආවා කියලා.හොඳයි, ඔය චෝදනාව එල්ල වුණාට පස්සෙ ඔබ ගත්ත පියවර මොකක් ද?මම වහාම යාපනය ප්‍රදේශය භාර නියෝජ්‍ය පොලිස්පතිතුමාට කීවා ඉක්මනින් මේ පිළිබඳ පරීක්ෂණයක් කරල සත්‍යය තොරතුරු හෙළි කරන්න කියලා.ඒ තොරතුරු වලට අනුව ඔබට දැනගන්න ලැබුණු විනාශය කෙතරම් ද?පත්තර රෝල් තුනක් ගිනි තියලා තියෙනවා. එච්චරයි.ඒ කියන්නෙ මුද්‍රණ යන්ත්‍ර, තීන්ත, පත්තර බෙදා හැරීමේ වාහන, කාර්යාල ආදියට හානියක් නැහැ?කිසිම දෙයක් වෙලා නැහැ.හොඳයි ඔබ කියන්නෙ සත්‍යය නම්, සිද්ධිය දැන් පැහැදිලියි. උදයන් පුවත්පත් කාර්යාලයට ආරක්ෂාවක් යොදවල තියෙනව ද?හරිනම් ඔවුන් පෞද්ගලික ආරක්ෂක සේවයක සහාය ලබා ගත යුතුයි. පොලිස් ආරක්ෂාවක් යොදවල තියෙන බව නම් මම දන්නවා. පොලිස් මුර සංචාර අතරවාරයේ එහි පොලිස් පොතේ සටහන් පවා තියනවා.දැන් විපක්ෂ නායකවරයානෙ මේ චෝදනාව යුද හමුදාවට කරන්නෙ. ඔහු මේ ගැන ඔබෙන් යම් විමසීමක් කළාද?නැහැ කවදාවත් එතුමා සමඟ මම වචනයක්වත් කතා කරලා නැහැ.එහෙමනම් විපක්ෂ නායකවරයා මෙවැනි ප්‍රකාශයක් කරන්න හේතුව මොකක් කියලද ඔබ හිතන්නෙ?මේකනෙ දැන් ඉස්සරහට යාපනයේ ඡන්දයක් එනවා. ඉතින් මේ ඡන්ද ව්‍යාපාරය මිනිසුන් දිනා ගැනීමේ වෑයමක තමයි විපක්ෂ නායකතුමා මේ යෙදිල ඉන්නෙ. එක්සත් ජාතික පක්ෂයක් යාපනයේ නැහැ.ඒ නිසා විපක්ෂනායකතුමා යාපනයේ ගිහින් ඉන්නෙ, නිදන්නෙ, කන්නෙ, බොන්නෙ ඔය ටී.එන්.ඒ එකත් එක්ක ඉඳල. ඉතින් ටී.එන්.ඒ එකට ඕනෑ විදියට එතුමා එහි කටයුතු නොකළොත් යාපනයේ පැත්ත පළාතක එතුමාට යන්න බැහැ. අනෙක කවදාවත් පරාජය කරන්න බැහැ කියපු එල්.ටී.ටී.ඊ එක මුළුමනින්ම නැති කරපු, ලෝකයේ විශිෂ්ඨතම විනය ගරුක හමුදාව අපේ හමුදාව.එහෙම එකේ මේ පත්තර කන්තෝරුවකට පැනලා පත්තර රෝල් තුනක් ගිනි තියයි ද අපේ හමුදාව. ඒ වගේ ලාමක වැඩක් කරන්න තරම් පිරිහුණු හමුදාවක් නෙවේ යුද හමුදාව කියන්නෙ.අනෙක තමයි නිතර නිතර හමුදාවට, රජයට, ජාත්‍යන්තරයට බල කළා යාපනයේ ආරක්ෂාව අඩු කරන්න කියලා. ඒ නිසා අපි ඒකත් කළා. අතර මැදි කඳවුරු ඉවත් කළා. හමුදා බැරියර් චෙක් පොයින්ට් ඉවත් කළා. එතකොට මෙවැනි වාතාවරණයක් යටතේ තමයි උදයන් කාර්යාලයට ගිනි තිබ්බේ. මේ දේ කරන්නට ඔවුන් කාලයක් තිස්සේ සැලසුම් කළා. එහෙම කරල තමයි විපක්ෂනායකතුමා ලවා හමුදාවට ඇඟිල්ල දිග් කළේ.මේ සිද්ධියෙන් පස්සෙ උදයන් පුවත් පත ඔබ දැක්කද?මොකද නැත්තෙ. ඉස්සර යුද්දෙ තිබුණ කාලෙ ඉඳන්ම උදයන් පත්තරේ උදේ 05 වෙන කොට මිනිස්සුන්ගෙ අතේ තිබුණා. ඒ තිබුණෙ තනි වර්ණයෙන්. ඔය සිද්ධියට පහුවෙනිදාම ඉඳල වර්ණ පිටු වලින් උදයන් පත්තරේ මුද්‍රණය කරන්නෙ. ඉතින් කොහොම ද ගැහුවා කියන්නෙ.විපක්ෂ නායකවරයා කියන්නෙත් මෙරට ප්‍රබල ජනතා නියෝජනයක්. ඔහුට යුද හමුදා කඳවුරු තුළට එන්න අවසර දුන්නෙ නැහැ කියලා ඔබට චෝදනා කර තිබුණා. මේක ඇත්ත ද?මේකයි සිද්ධිය. රවි කරුණානායක මන්ත්‍රීතුමා දුරකතන ඇමතුමකින් මගෙන් ඇහුවා ‘ජෙනරල් තෙරිප්පලේ ප්‍රදේශයේ ඉඩම් පවරා ගැනීමක් ගැන ටී.එන්.ඒ එක අපිත් එක්ක කීවා. අපි එන්න ද ඒ පැත්තට ඒ ගැන හොයල බලන්න කියලා.මම කීවා ආරක්ෂාව සම්බන්ධයෙන් එහි කිසිම ප්‍රශ්නයක් නැහැ ඔබ තුමාලා ගිහින් බලන්න කියලා.’ඊට පැයකට විතර පස්සෙ කන්කසන්තුරේ අපේ හමුදා කඳවුර ප්‍රධාන දොරටුවේ හිටිය නිලධාරියා මට කීවා ‘සර් විපක්ෂ නායකතුමා තවත් මාධ්‍ය කණ්ඩායමක් ටී.එන්.ඒ එකේ අයත් එක්ක කෑම්ප් එක ඇතුළට එන්න අහනවා’ කියලා. මම ඒ වෙලාවෙ කෙළින්ම කීවා රජයේ ආරක්ෂක හමුදාවත් එක්ක ඔයාලා දේශපාලනය කරන්න ලැහැස්ති වෙන්න එපා කියලා. ඒ විදියට කියල කඳවුර ඇතුළට එන්න මම අවසර දුන්නෙ නැහැ.හොඳයි, ඒ අවසරය ඉල්ලුවේ රටේ විපක්ෂ නායකවරයානෙ. ඇතුළට එන්න අවසර දුන්නා නම් ඔබට ඇතිවන ගැටලුව මොකක් ද?විපක්ෂ නායකතුමා කඳවුර ඇතුළට ඒමේ ගැටලුවක් නැහැ. කෙනෙකු හමුවෙන්න හෝ සුහද කතා බහකට. මම අහන්නෙ දෙස් විදෙස් මාධ්‍යවේදීන්, ටී.එන්.ඒ. දේශපාලන පක්ෂ සාමාජිකයින් මේ අයට කඳවුර තුළට එන්න කවුද ආරාධනා කළේ? අනෙක මාධ්‍යවේදීන් එක්ක කඳවුර තුළට ඇවිත් වාර්තා කරන්නට තිබූ සිදුවීම මොකක් ද? අනෙක ඒ අධි ආරක්ෂිත කලාපයක්.යුද්ධය දැන් ඉවරයි. හදිසි නීතිය අහෝසි කරලයි තියෙන්නෙ. ඉතින් කොහොම ද යාපනයට විතරක් අධි ආරක්ෂිත කලාප?නැහැ, අධි ආරක්ෂිත කලාපයක් කීවට ඒ ත්‍රිවිධ හමුදා ජනපදයක්. යුද, ගුවන්, නාවික කියන ත්‍රිවිධ හමුදාවම එහි ඉන්නවා. ගුවන් තොටුපළ තියෙනවා පළාලි ආශි‍්‍රතව. කන්කසන්තුරේ කියන්නෙ විශාල හමුදා සංකීර්ණයක්. අනවසරයෙන් එහි ඇතුල්වීම තහනම්.ටී.එන්.ඒ එක ජාත්‍යන්තර වශයෙන් විශාල ප්‍රචාරයක් ගෙන ගියා යුද්ධය ඉවරනම් යාපනයට ඇයි තවත් හමුදා කඳවුරු කියලා. මේගැන ඔබේ ප්‍රතිචාරය කුමක්ද?හමුදා කඳවුරු යම් ප්‍රදේශයක තිබිය යුතුද නැද්ද යන්න තීරණය කරන්නෙ රටක ආරක්ෂක මණ්ඩලය. නමුත් රජය පුළුවන් හැම විටකම හමුදා කඳවුරු චෙක් පොයින්ට් අඩු කරන්න කියලයි අපට උපදෙස් දෙන්නෙ. ඒ අනුව මම යාපනය භාර ගත්තෙ 1999 දෙසැම්බර් 05 වෙනිදා. එදා 26400 ක් එහි සෙබළු හිටියා. දැන් 13400 දක්වා එය අඩු කරලයි තියෙන්නෙ.ලොව සිටින ම්ලේච්ඡතම හමුදාව ශ්‍රී ලංකා හමුදාව කියල ජාත්‍යන්තර මතයක් ගොඩනගන්න ද්‍රවිඩ ඩයස්පෝරාව ක්‍රියා කළා. එය නැති කරන්නට ඔබ ගෙන ඇති ක්‍රියාමාර්ග මොනවද?ඒකට හොඳම සාක්ෂිය තමයි යාපනයේ ජනතාව. දේශපාලනඥයෝ නෙවෙයි.අපි ද්‍රවිඩ ජනතාව වෙනුවෙන් කරන්නා වූ සේවය දැකලා 2010 අවුරුද්දෙ පිලිපීනයේ ගුසී සාම පදනම මගින් මට සම්මානයක් පවා පිරිනැමුවා. ගැටලු නිරාකරණය හා සාමය ආරක්ෂා කිරීමේ පුරෝගාමිත්වය වෙනුවෙන් ලෝකයේ විවිධ රටවලට සම්මාන 16 ක් පිරිනැමුවා දකුණු ආසියාවෙන්ම ඒ සම්මානය හිමි වුණේ ශ්‍රී ලංකාවට, ඒ සම්මානය මටයි හිමි වුණේ. ඉතින් සාමය වෙනුවෙන් කරන වැඩ ගැන තව නිදර්ශන මොකට ද..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=n1305061</link>
    <topic>රජයට අයත් රන් කිලෝ 100ක්විකුණන මහා පරිමාණ ජාවාරමක්</topic>
    <author>විජයානි එදිරිසිංහ</author>
    <content>රජයේ භාණ්ඩාගාරයෙන් ලබා දෙන බව පවසමින් රන් කිලෝ සියයක් විකිණීමේ මහා පරිමාණ ජාවාරමක් පිළිබඳ තොරතුරු හෙළිකරගත් කොළඹ උතුර විශේෂ විමර්ශන ඒකකය එම ජාවාරමට සම්බන්ධ විශ්‍රාමික පොලිස් අධිකාරීවරයෙක්, ප්‍රසිද්ධ ක්‍රීඩකයකුගේ බිරියක්, ගුවන් සහ නාවික හිටපු නිලධාරීන් දෙදෙනෙක් ඇතුළු එකොළොස් දෙනකු සැකපිට අත්අඩංගුවට ගෙන තිබේ.යුද හමුදා බුද්ධි අංශයට ලැබුණ තොරතුරක් මත එම බුද්ධි අංශය සහ නියෝජ්‍ය පොලිස්පති (කොළඹ උතුර) වාස් ගුණවර්ධන මහතාගේ අධීක්ෂණය යටතේ සිදු කරන ලද විශේෂ මෙහෙයුමකින් මේ ජාවාරම්කරුවන් අත්අඩංගුවට ‍ගැනීමට හැකි වී තිබේ.කොළඹ ප්‍රධාන පෙළේ තරු පහේ හෝටලයක දී මේ ගනුදෙනුව ඉටු කිරීම ආරම්භ වූයේ පසුගිය සිකුරාදා (03) පෙරවරු 10.00ටය.පොලිස් කණ්ඩායම රත්තරන් මිලදී ගන්නා ව්‍යාපාරිකයන් සේ වෙස් වලාගෙන එම හෝටලයට ගොස් ජාවාරමට සම්බන්ධ පිරිස සමඟ ගනුදෙනුව සිදු කර තිබේ.රත්තරන් කිලෝවක් රුපියල් ලක්ෂ පනහ බැගින් කිලෝ සියය මිලදී ගැනීමට දෙපාර්ශ්වය අතර කතිකා කරගෙන තිබුණි. ඒ අනුව ගනුදෙනුව කතා කරගත් මොරටුව ප්‍රදේශයේ කාන්තාවක් සහ තවත් පුද්ගලයන් දෙදෙනෙක් ඉහත කී හෝටලයට පැමිණ සිටියහ. අනතුරුව මුදල් හුවමාරු කිරීමේදී වැඩිදුර විශ්වාසය සඳහා ගැණුම්කරුවන් විසින් චෙක්පතක්ද ලබාදී ඇත.මුදල් ලබා ගෙන රත්තරන් ලබාදීම සඳහා ඔවුන් පිරිස හෝමාගම ප්‍රදේශයේ එක්තරා ස්ථානයකට ‍යා යුතුව තිබුණි. අනතුරුව ඔවුන් හෝමාගම බස් නැවතුම් පොළ අසලට ගොස් තිබුණි. එහිදී යතුරු පැදියකින් පැමිණි චන්ද්‍රකුමාර නැමැති පුද්ගලයෙකු මේ පිරිස රැගෙන හිටපු පොලිස් අධිකාරිවරයා හමුවීමට ගොස් ති‍බේ. ඔවුන් මුණ ගැසී ඇත්තේ බත්තරමුල්ලේ පාර්ලිමේන්තුව අසල පිහිටි මල් අලෙවි සැලේ අවන්හලේදීය.එහිදී පොලිස් අධිකාරීවරයා නාවික හමුදාවේ හිටපු පුද්ගලයකුට දුරකථනයෙන් කතා කර ඇති අතර ඔහු එම ස්ථානයට පැමිණ පවසා ඇත්තේ රත්තරන් තොගය ගුවන් හමුදා නිලධාරියා සතුව ඇති බවයි.අනතුරුව නාවික හමුදා නිලධාරියාත්, ගුවන් හමුදා නිලධාරියාත් එම ස්ථානයට පැමිණ මේ පිරිස රැගෙන නුගේගොඩ හෝටලයකට ගොස් තිබේ.එම ස්ථානයට රත්තරන් බඩු රැගෙන ඒමට නියමිතව තිබී ඇත්තේ හිටපු ප්‍රසිද්ධ ක්‍රිකට් ක්‍රීඩකයකු විසින්ය.ක්‍රීඩකයා එම ස්ථානයට නොපැමිණි අතර පණිවිඩය ‍රැගෙන පැමිණ තිබුණේ ඔහුගේ බිරියයි.අනතුරුව ඇය ඇතුළු පිරිස මුදල් සියල්ල සූදානම් බව පවසා ක්‍රිෂාන්ත නැමැති පුද්ගලයකුට කතා කර රත්තරන් කිලෝ සියය රැගෙන එන ලෙස දැනුම් දී තිබේ.එහෙත් ක්‍රිෂාන්ත නැමැති පුද්ගලයා එම ස්ථානයට නොපැමිණි අතර ඔහුගේ දුරකථනයද ඊයේ දහවල් වනතෙක්ම විසන්ධි කර තිබුණි.මොහු එංගලන්තයේද පුරවැසිභාවය හිමි නිතර නිතර මෙරටට පැමිණ විවිධ ව්‍යාපාර කටයුතුවල යෙදෙන පුද්ගලයකු බවට තොරතුරු අනාවරණය වී තිබේ.අනතුරුව පොලිසිය මෙම සියලු පුද්ලයන් අත්අඩංගුවට ගෙන ඊයේ කොටුව මහේස්ත්‍රාත් අධිකරණයට ඉදිරිපත් කිරීමෙන් අනතුරුව රිමාන්ඩ් භාරයට පත් කර ඇත.ක්‍රිෂාන්ත නැමැති පුද්ගලයා රජයට සම්බන්ධ එක්තරා ස්ථානයක සේවය කරන පුද්ගලයකු බව අත්අඩංගුවට ගත් පිරිස ප්‍රකාශ කර ඇතත් ඒ බව මෙතෙක් පරීක්ෂණවලදී තහවුරු වී නොමැත. මොහු රටින් පලා යාම වළක්වාලමින් සියලු ආරක්ෂක විධි විධාන යොදා තිබේ.උතුරේ දී පසුගිය මෙහෙයුම් කාලයේ සොරාගන්නා ලද රත්තරන් තොගයක් සඟවා තබා මේ පිරිස ඒවා මෙසේ හොර රහසේ විකිණීමට සූදානම් වීමක් හෝ එසේත් නොමැතිනම් රත්තරන් අලෙවි කරන බව පවසා මුදල් වංචා කිරීමේ ජාවාරමක් මොවුන්ගේ මේ ගනුදෙනුව පිටුපස තිබිය හැකි බව පොලිසිය සැක කරයි.ඒ පිළිබඳ තොරතුරු හෙළි කරගැනීම සඳහා තවදුරටත් පරීක්ෂණ සිදු කෙරේ.කොළඹ උතුර ප්‍රදේශය භාර නියෝජ්‍ය පොලිස්පති වාස් ගුණවර්ධන මහතාගේ උපදෙස් හා අධීක්ෂණය යටතේ කොළඹ උතුර විශේෂ අපරාධ මෙහෙයුම් ඒකකයේ ස්ථානාධිපති පොලිස් පරීක්ෂක උපුල් සමරසිංහ, උප පොලිස් පරීක්ෂකවරුන් වන සුනිල් ප්‍රියන්ත, ඒ.එල්.එම්. හසන්, ඩබ්ලිව්.ඒ.පියසිරි, අයි.පී.ජී. ජයරත්න, පොලිස් සැරයන් චන්දන, පොලිස් කොස්තාපල්වරුන් වන කරුණාරත්න, විමලරත්න, නන්දන, විජේසිංහ, සම්පත් සහ කාන්තා පොලිස් කොස්තාපල් ජීවා මේ වැටලීමට සම්බන්ධ වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=n1305062</link>
    <topic>වැරදිම හොයන්න එපා: උපන් බිමේ ශ්‍රේෂ්ඨත්වය ලොවට කියන්න</topic>
    <author>මහින්ද අලුත්ගෙදර</author>
    <content>වැරදී පමණක් ඉස්මතු නොකර උපන් රටේ ශ්‍රේෂඨත්වය පිළිබඳ ලෝකයාට පැවසීම මාතෘ භූමියට ආදරය කරන සියලු දෙනාගේම වගකීමක් බව ජනාධිපති මහින්ද රාජපක්ෂ මහතා පවසයි. ලොව කුමන රටක වුවද වැරදි, අඩුපාඩු තිබෙන බව පෙන්වාදෙන ජනාධිපතිවරයා හිරගෙවල්, පොලීසි, අධිකරණ, හොරු, වංචාකාරයො, කම්මැලි නිලධාරීන් නැති රටක් නොමැති බවද නමුත් දියුණු බලවත් රටවල් මේවා ඉස්මතු නොකරන බවද පෙන්වා දුන්නේය.ලෝකයේ අනෙකුත් රටවල් කියන්නේ ඔවුන්ගේ ශ්‍රේෂ්ඨත්වය පමණක් වන නමුත් අපේ රටේ ඇතැමුන් රටේ හොඳ දේ වෙනුවට නරක දෑ පිටරටට දීම සහ හැම තැනකම නරක දේ පමණක් උළුප්පන බවද අපි අපේ රටට ආදරය කරනවා සේම මහා ශ්‍රේෂ්ඨ ජාතියක් යැයි සිතිය යුතු බවද මහින්ද රාජපක්ෂ මහතා සඳහන් කරයි.ජනාධිපතිවරයා මේ බව සිහිපත් කළේ අම්බලන්ගොඩ ධර්මාශෝක විද්‍යාලයේ පැවැති වාර්ෂික ත්‍යාග ප්‍රදානෝත්සවය සදහා සහභාගි වෙමිනි. එම විද්‍යාලයේ සියවස් සැමරුම නිමිත්තෙන් සමරු මුද්දරයක් මෙහිදී නිකුත් කෙරුණු අතර ජනාධිපතිවරයා වෙත සමරු තිළිණයක්ද පිළිගැන්වීය.මෙහිදී වැඩිදුරටත් අදහස් දක්වමින් ජනාධිපති මහින්ද රාජපක්ෂ මහතා සඳහන් කළේ අපි අපේ රටේ ඉපදීම සම්බන්ධයෙන් සතුටු වියයුතු බවත් ආඩම්බර වියයුතු බවත්ය. බෞද්ධ අපි මිනිසත් බව ලැබ ඉපදීම ගැන සතුටු වෙන උදවිය බව පෙන්වාදුන් ඒ මහතා උපතින්ම මිනිසා පින්වන්තයකු බව ප්‍රකාශ කරන බවද ඇතැමුන් අපේ රටේ ඉපදීම ගැන දුක් වෙන බවද‍ෙ සදහන් කළේය.අපේ රට නරකයි, ලොව වෙනත් රටවල් හොඳයි, අපේ රටේ නීතිරීති වලට ගරු කරන්නේ නෑ, වෙන රටවල් නීති ගරුකයි, අපේ රටට වැඩ බෑ, පිට රටවල අයට වැඩ පුළුවන්, අපි අපිරිසුදුයි, සුද්දො නම් හරි පිරිසුදුවට රට තියාගෙන ඉන්නවා යනුවෙන් ඇතැමුන් විශාවාස කරන බවද මේ තත්ත්වයෙන් මිඳී රටට සැබෑ ලෙසම ආදරය කරන පිරිසක් වියයුතු බවද හෙතෙම පෙන්වා දුන්නේය.පාසැල් අවධියේදිම රටගැන තිබෙන වැරැදි ආකල්පයන් දරුවන්ගේ මනසින් ඉවත් කිරීමට හැකිවිය යුතු බවද එය රටේ පැවැත්මට, අපේ ජාතික දියුණුවට අත්‍යාවශ්‍ය කාරණයක් බවද මහින්ද රාජපක්ෂ මහතා සිහිපත් කළේය.අධ්‍යාපන ඇමැති බන්දුල ගුණවර්ධන, දකුණු පළාත් ප්‍රධාන ඇමැති ශාන් විජයලාල් ද සිල්වා, නියෝජ්‍ය කතානායක චන්දිම වීරක්කොඩි, පාර්ලිමේන්තු මන්ත්‍රීවරුන් වන සජින් වාස් ගුණවර්ධන, මොහාන් ලාල් ග්‍රේරු, දකුණු පළාත් අධ්‍යාපන ඇමැති චන්දිම රාසපුත්‍ර, මැතිවරුණ කොමසාරිස් මහින්ද දේශප්‍රිය, ධර්මාශෝක විද්‍යාලයේ විදුහල්පති එම්.ජී.ඕ.පී පණ්ඩිතරත්න මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=n1305063</link>
    <topic>නව ඉන්ෆ්ලුවෙන්සා රෝගය පාලනයට උපදෙස්-බෙහෙත් රෝහල්වලට ලබා දීලා</topic>
    <author>සන්ධ්‍යා කරුණාරත්න</author>
    <content>රට පුරා මේ දිනවල පැතිර යන නව ඉන්ෆ්ලුවෙන්සා ඒ (H1N1) රෝගය පාලනය කිරීමට අවශ්‍ය ඖෂධ සහ උ‍පදෙස් සියලුම රෝහල්වලට ලබාදී ඇති බව සෞඛ්‍ය ලේකම් විශේෂඥ වෛද්‍ය නිහාල් ජයතිලක මහතා පවසයි.සෙම්ප්‍රතිශ්‍යයාව, උණ වැනි නව ඉන්ෆ්ලුවෙන්සා රෝගයේ රෝග ලක්ෂණ පහළ වුවහොත් සුදුසුකම් ලත් වෛද්‍යවරයකු හෝ ‍රජයේ රෝහලකට ගොස් ප්‍රතිකාර ලබා ගන්නා ලෙස ලේකම්වරයා මහජනතාවගෙන් ඉල්ලීමක් කරයි.විශේ‍ෂයෙන්ම රජයේ රෝහලකට ගොස් ප්‍රතිකාර ලබා ගැනීම සුදුසුම දේ බවත් රෝගය පාලනය කිරීම සඳහා අවශ්‍ය සියලු උ‍පදෙස් රෝහල් කාර්ය මණ්ඩලවලට ලබාදී තිබීම ‍ඊට හේතු‍ව බවත් ඒ මහතා කීය.නව ඉන්ෆ්ලුවෙන්සා රෝගය පිළිබඳ ලේකම්වරයාගෙන් කළ විමසුමට අනුව ඔහු මේ බව ඊයේ (5) ප්‍රකාශ කළේය. ගැබිනි මවුවරුන්, වයස අවුරුදු 60 ට වැඩි පුද්ගලයන්, වයස අවුරුදු දෙකට අඩු කුඩා දරුවන් රෝගයට ඉක්මණින්ම ගොදුරු වන අතර ස්වසනය මඟින් වෛරසය ශරීරගත වීම සිදු වන බව ද ඔහු පැවැසුවේය.සාමාන්‍යයෙන් සෙම්ප්‍රතිශ්‍යයාව ලෙස වෛරසය ශරීරගත වී ඇතැමුන්ට සුව අතට හැරෙන බව ද වෛද්‍ය ජයතිලක මහතා කීය. පුද්ගලයාගේ ප්‍රතිශක්තිකරණ මට්ටම අනුව රෝගය සුව වීම සිදුවේ. සෞඛ්‍ය සේවා අධ්‍යක්ෂ ජනරාල්වරයා, වසංගත රෝග විද්‍යා අංශය එක්ව රෝගය පාලනය කිරීම සඳහා රෝහල්වලට හා සෞඛ්‍ය ආයතනයවලට අවශ්‍ය උපදෙස් ලබා දී ඇතැයි ද හෙතෙම කීය.ඉන්ෆ්ලුවෙන්සා බවට සැක කරන සෙම පටල සාම්පල් වෛද්‍ය පර්යේෂණායතනයට එවීමෙන් පැය 24 කදී පරීක්ෂණ වාර්තාව ලබා ගැනීමේ හැකියාව පවතින බවත් ඒ සඳහා පැය 24 පුරාම වෛද්‍ය පර්යේෂණායතනය විවෘතව පවතින බවත් ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=n1305064</link>
    <topic>දේශීය අල ගොවියා රැකගන්නරජය කිලෝව රු‍ 65ට ගනී</topic>
    <author>මහින්ද අලුත්ගෙදර</author>
    <content>දේශීය අර්තාපල් ගොවියා රැකගැනීමේ අරමුණින් අර්තාපල් කිලෝග්රෑමය රුපියල් 65 බැඟින් මිල දී ගැනීමට රජය තීරණය කරයි. දේශීය ආර්තාපල් ගොවියා ආරක්‍ෂා කිරිම සඳහා ආර්තාපල් කිලෝ ග්රෑමය රුපියල් 65 ක මුදලකට මිල දී ගැනීම සඳහා ගොවිජන සේවා දෙපාර්තමේන්තුව සමඟ රජය වැඩ පිළිවෙළක් අරම්භකර ඇති බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කරයි.එළඹෙන 2014 වසර වනවිට ශ්‍රී ලංකාව අර්තාපල්වලින් ස්වයං පෝෂිත කිරීම සඳහා පියවර ගතයුතු අතර ඒ සඳහා ගොවි ජනතාවට අවශ්‍ය පහසුකම් ලබාදීම සඳහා රජය කැපවී කටයුතු කරන බවද ඒ මහතා පෙන්වාදෙයි.දේශීය අර්තාපල් මිල පහත වැටීම හේතුවෙන් උඩරට ගොවි ජනතාවට බලපාන ගැටලු සම්බන්ධයෙන් සාකච්ඡා කිරීම සඳහා ආර්ථික සංවර්ධන අමාත්‍යාංශයේදී පැවැති විශේෂ සාකච්ඡාවකදී ඇමැති බැසිල් රාජපක්ෂ මහතා මේ බව අනාවරණය කළේය.නුවරඑලිය දිස්ති‍්‍රක් ලේකම් ඩී.පි.ජි. කුමාරසිරි මහතා විසින් බැසිල් රාජපක්‍ෂ මහතාගෙන් කරණ ලද ඉල්ලිමකට අනුව පැවති මේ සාකච්ඡාවට ගොවිජන සේවා දෙපාර්තමේන්තුව, කෘෂිකර්ම අමාත්‍යංශය සහ වෙළෙඳ අමාත්‍යංශයට අදාළ ආයතනවල ජ්‍යෙෂ්ඨ නිලධාරින්ද අර්තාපල් ගොවි සංවිධානවල නියෝජිතයන් විශාල පිරිසක්ද මේ අවස්ථාවට සහභාගි වුහ.නුවරඑළිය සහ බදුල්ල දිස්ති‍්‍රක්ක දෙක කෙන්ද‍්‍ර කරගනිමින් අර්තාපල් වගාව සිදුවන අතර ගොවීන් 25,000ක් පමණ වගාවේ නිරත වන බව ආර්ථික සංවර්ධන අමාත්‍යාංශය පෙන්වාදෙයි. අර්තාපල් වගාව හේතුවෙන් සෘජුව සහ වක්‍රව යැපෙන ප්‍රමාණය දෙලක්‍ෂ පනස්දහසක් පමණ වන අතර ශ්‍රී ලංකාවේ පරිභෝජනය සඳහා මසකට ආර්තාපල් මෙට්‍රික් ටොන් 12,000ක් පමණ අවශ්‍ය වන බවද දේශියව නිෂ්පාදනය වන්නේ එයින් සියයට හතළිහක් පමණක් බවද එම අමාත්‍යාංශය කියයි.අර්තාපල් ආනයනය හේතුවෙන් දේශිය ගොවියාට නියමිත මිලක් නොලැබීම මත ඔවුන් ඉන් ඉවත්වී තිබෙන අතර දේශිය ගොවියා ආරක්‍ෂා කිරීම සඳහා ආර්තාපල් අස්වනු වෙළඳ පොළට එන කාලයේදි අර්තාපල් ආනයනය නැවැත්වීම හෝ සිමාකිරීම සිදුකළ යුතු බවද මේ සාකච්ඡාවේදී ගොවි සංවිධාන නියෝජිතයෝ පැවසුහ.මෙහිදි අදහස් දැක්වු ආර්ථික සංවර්ධන ඇමැති බැසිල් රාජපක්‍ෂ මහතා පෙන්වා දුන්නේ ජනාධිපති මහින්ද රාජපක්ෂ මහතා විසින් ආරම්භකළ නව කෘෂිකාර්මික වැඩ පිළිවෙළ යටතේ සහල්, බඩ ඉරිඟු, උදු ඇතුළු නිෂ්පාදන රැසකින් ස්වයං පෝෂිතවී ඇති බවයි.ආර්තාපල් වගාවෙන්ද 2014 වසරේදී මුල් කාර්තුව වනවිට ස්වයං පෝෂිත විය යුතු බවද ඒ සඳහා කෘෂිකර්ම දෙපාර්තමේන්තුව සමඟ එක්ව ගොවි සංවිධාන විසින් බීජ අර්තාපල් නිෂ්පාදනය වැඩි කිරීම, අලෙවිය සඳහා නියත වැඩ පිළිවෙළක් සැකසීම ඇතුළු කටයුතු සඳහා පියවර ගත යුතු බවද පැවසූ බැසිල් රාජපක්ෂ මහතා ඒ සඳහා අවශ්‍ය සහයෝගය ආර්ථික සංවර්ධන අමාත්‍යංශය මඟින් ලබාදෙන බවද කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=n1305065</link>
    <topic>ශ්‍රී ලංකාවේ මහා පරිමාණ මෙන්ම සුළු මධ්‍ය පරිමාණ ආයෝජනවලට චීනය සූදානම්</topic>
    <author>මහින්ද අලුත්ගෙදර</author>
    <content>මහා පරිමාණ ව්‍යාපෘතින් මෙන්ම සුළු සහ මධ්‍ය පරිමාණ ව්‍යාපෘතින් සදහා ශ්‍රී ලංකාවේදී ආයෝජන කිරීමට සූදානම් බව චිනය පවසයි.චීනයේ අනුග්‍රහය මත මේ ව්‍යාපෘතීන්හි ආයෝජන කටයුතු සිදුකරන බවද ඒ වෙනුවෙන් තම රජයේ පූර්ණ සහයෝගය හිමිවන බවද චීනයේ උප වෙළෙඳ ඇමැති චෙන් ජියාන් මහතා ප්‍රකාශ කරයි.නිල සංචාරයක් සඳහා ශ්‍රී ලංකාවට පැමිණි චීනයේ උප වෙළෙඳ ඇමැතිවරයා මේ බව සඳහන් කළේ ආර්ථික සංවර්ධනඅමාත්‍යාංශයේදී ඇමැති බැසිල් රාජපක්ෂ මහතා හමුවූ අවස්ථාවේදීය. මෙහිදී ඒ මහතා වැඩිදුරටත් කියා සිටියේ දෙරට අතර සබඳතා තවදුරටත් වර්ධනය කරගැනීම සදහා ශ්‍රී ලංකා - චීන සබදතා වර්ධනය කර ගැනීමටද වෙළෙඳ හිඟය පහත හෙළීම කෙරෙහිද චීනය අවධානය යොමු කර ඇති බවයි.චීන උප වෙළෙඳ ඇමැතිවරයා මෙහිදී සඳහන් කළේ ශි‍්‍ර ලංකාව ත්‍රස්තවාදී ගැටුම් වලින් නිදහස් කරගෙන අවුරුදු 4ක් ඇතුළත අත්කරගෙන තිබෙන සංවර්ධනය ඉතා ඉහළ බවත් සමස්ථ ශ්‍රී ලංකාව පුරාම සංවර්ධනය කර ඇති මහා මාර්ග පද්ධතිය හේතුවෙන් ප්‍රවාහන පහසුකම් පුළුල් වශයෙන් දියුණුවී ඇති අතර වෙළෙද කටයුතු හුවමාරු කරගැනීමත් දීර්ඝ කාලයක් තිස්සේ ලංකාවත් චීනයත් අතර ඉතා මැනවින් සිදුවු බවත්ය.මෙහිදී අදහස් දක්වමින් ආර්ථික සංවර්ධන ඇමැති බැසිල් රාජපක්ෂ මහතා කියා සිටියේ ශ්‍රී ලංකාවේ සංවර්ධන කටයුතු වෙනුවෙන් අඛණ්ඩව සහාය ලබාදීම සම්බන්ධයෙන් චීනයට ශ්‍රී ලංකා රජයේ සහ ජනතාවගේ කෘතඥතාව පළ කරන බවය. දෙපාර්ශවය අතර ද්විපාර්ශික සබදතා ඉහළ මට්ටමක පවතින බව පෙන්වා දුන් බැසිල් රාජපක්ෂ මහතා එම සබදතා තවදුරටත් වර්ධනය කර ගැනීම සදහා ජනාධිපති මහින්ද රාජපක්ෂ මහතා ප්‍රමුඛ රජය කටයුතු කරන බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=n1305066</link>
    <topic>දුමින්ද සිල්වා යළි රෝහලේ</topic>
    <author>පණ්ඩුක සමරසේකර ,රක්ෂණ ශ්‍රියන්ත</author>
    <content>ගිනි අවි ප්‍රහාරයකින් අසාධ්‍යව සිට සුවය ලැබූ පාර්ලිමේන්තු මන්ත්‍රී දුමින්ද සිල්වා මහතා ඊයේ (5) නැවත කොළඹ පෞද්ගලික රෝහලකට ඇතුළත් කර ඇත.පළාත් පාලන මැතිවරණයේදී ජනාධිපති වෘත්තීය සමිති උපදේශක භාරත ලක්ෂ්මන් ප්‍රේමචන්ද්‍ර මහතා ඇතුළු සිව් දෙනෙකුගේ ඝාතනය සම්බන්ධයෙන් දුමින්ද සිල්වා මහතාට චෝදනා එල්ල වී ඇති අතර ඒ මහතා රෝහල්ගතව සිටියදී ඇප ලැබීමෙන් පසු පසුගියදා (27) සුවය ලබා යළි නිවසට ගොස් විවේක සුවයෙන් පසු විය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=n1305067</link>
    <topic>පොදු රාජ්‍ය මණ්ඩල සමුළුවටබ්‍රිතාන්‍ය අගමැති එනවාමයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේදී පැවැත්වීමට නියමිත පොදුරාජ්‍ය මණ්ඩලීය රාජ්‍ය නායක සමුළුව සඳහා ස්ථිර වශයෙන්ම සහභාගි වීමට බ්‍රිතාන්‍යය අගමැති ඩේවිඩ් කැමරන් මහතා තීරණයකර ඇත.මෙරට මානව හිමිකම් උල්ලංඝනය වීම් සම්බන්ධයෙන් එල්ල වී ඇති චෝදනා පදනම් කර ගනිමින් පොදු රාජ්‍ය මණ්ඩලයීය සමුළුව වර්ජනය කරන ලෙසට රටවල් කිහිපයක් විසින් ඉල්ලීම් කර තිබුණද මේ සමුළුව සඳහා ස්ථිර වශයෙන්ම සහභාගි වන බවට බ්‍රිතාන්‍ය අගමැතිවරයා දැනුම්දී තිබෙන බව බ්‍රිතාන්‍යයේ ශ්‍රී ලංකා මහ කොමසාරිස් කාර්යාලය පවසයි.ඇතැම් රටවල් කරන සියලු ඉල්ලීම් ඉවතදමා ඩේවිඩ් කැමරන් මහතා මේ තීරණය ගැනීම අගය කරන බව බ්‍රිතාන්‍යයේ ශ්‍රී ලංකා මහ කොමසාරිස් වෛද්‍ය ක්‍රිස් නෝනිස් මහතා ප්‍රකාශ කරයි. මෙහිදී බ්‍රිතාන්‍ය අගමැතිවරයා ප්‍රකාශකර ඇත්තේ ශ්‍රී ලංකාවේ මානව හිමිකම් උල්ලංඝනය වනවා යැයි පවසමින් පොදුරාජ්‍ය මණ්ඩලීය රාජ්‍යනායක සමුළුව වර්ජනය කිරීමෙන් ඵලක් නොවන බවයි.ඒ අනුව ශ්‍රී ලංකාවේ මානව හිමිකම් තත්ත්වය යහපත් කිරීම සහ ප්‍රජාතන්ත්‍රවාදය ආරක්ෂා කිරීම සඳහා උපදෙස් ලබාදීමට පියවර ගතයුතු බවද හෙතෙම පෙන්වාදී තිබේ. මේ අතර ඒ මහතාගේ ශ්‍රී ලංකා සංචාරයේදී ශ‍්‍රී ලංකාවේ සැබෑ තත්ත්වය සියැසින්ම දැකබලා ගැනීමටද නියමිතව තිබෙන බව බ්‍රිතාන්‍යයේ ශ්‍රී ලංකා මහ කොමසාරිස් කාර්යාලය කියා සිටී.පොදු රාජ්‍ය මණ්ඩලීය රාජ්‍ය නායක සමුළුව මේ වසරේ නොවැම්බර් මාසයේ ශ්‍රී ලංකාවේදී පැවැත්වීමට නියමිත අතර ඒ සඳහා ස්ථිර වශයෙන්ම සහභාගි වන බවට ඕස්ට්‍රේලියාව සහ නවසිලන්තය දැනටමත් ප්‍රකාශකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=n1305068</link>
    <topic>පුද්ගලයන් ලියාපදිංචි කිරීමේ දෙපාර්තමේන්තුවේ වංචා කිහිපයක් ගැන අල්ලස් කොමිසමෙන් පරීක්ෂණ</topic>
    <author>රක්ෂණ ශ්‍රියන්ත</author>
    <content>පුද්ගලයන් ලියාපදිංචි කිරීමේ දෙපාර්තමේන්තුවේ සිදුවී ඇති අක්‍රමිකතා කිහිපයක් පිළිබඳ අල්ලස් හෝ දූෂණ චෝදනා විමර්ශන කොමිෂන් සභාව පරීක්ෂණ ආරම්භ කොට තිබේ. පුද්ගලයන් ලියාපදිංචි කිරීමේ දෙපාර්තමේන්තුවේ වංචනික ලෙස සිදු වන ව්‍යාජ හැඳුනුම්පත් සැකසීමක් මේ අතර ප්‍රධාන වේ.මීට අමතරව 2012 වසරේ ජනවාරි 01 සිට සැප්තැම්බර් 30 දක්වා එම දෙපාර්තමේන්තුව ජංගම සේවා පවත්වන ලද දිනයන්, ස්ථානයන් පිළිබඳත්, ඉහත දිනයන්හි හැඳුනුම්පත් සකස් කිරීම සඳහා ඡායාරූප ගැනීම් වෙනුවෙන් ගෙවීම් සිදු කරන ලද ලේඛන සම්බන්ධයෙන් පරීක්ෂණ පැවැත්වෙන බව අල්ලස් හෝ දූෂණ විමර්ශන කොමිසමේ බලලත් නිලධාරී පී.ජී.ආර්. සුරේන්ද්‍ර මහතා කියා සිටියි.මේ වසරේ වැසිකිළි පද්ධති දෙකක් ඉදිකිරීමට අදාළ සියලු විස්තරද, කැබ් රථයක් විකිණීමට අදාළ ලේඛනද, අනතුරුව වාහන 03 ක් මිලදී ගැනීමට අදාළ සියලු ලේඛනද, ආපන ශාලාව බදු දීමට අදාළ මුල් ලේඛන පරීක්ෂණ සඳහා ඉදිරිපත් කරන ලෙස එම දෙපාර්තමේන්තුවට, අල්ලස් හෝ දූෂණ චෝදනා විමර්ශන කොමිෂන් සභාව ‍දැනුම් දී ඇත.වංචනික ලෙස ව්‍යාජ හැඳුනුම්පත් සකස් කිරීම සම්බන්ධව කොමසාරිස්වරයකු (මෙහෙයුම් හා තොරතුරු තාක්ෂණ) යටතේ තිබූ ආරක්ෂිත හිස් කාඩ්පත් දහයක් අස්ථානගත වීම පිළිබඳ ද කරුණු සේවක ‍පිරිස විසින් කොමිසම වෙත ලබාදී ඇත.මේ නිලධාරියා විසින් මීට පෙරද විෂමාචාර කර ඇති බව පවසන සේවක පිරිස මොහු විසින් වංචනිකව සහ ව්‍යාජ ලෙස සැකසූ හැඳුනුම්පත්වල අංක විස්තරයක්ද කොමිසම වෙත ලබාදී තිබේ.මේ නිලධාරියා ආගමන විගමන දෙපාර්තමේන්තුවෙන් ස්ථාන මාරුවක් ලබා පුද්ගලයන් ලියාපදිංචි කිරීමේ දෙපාර්තමේන්තුවට පැමිණ ඇත්තෙකි.ජ්‍යෙෂ්ඨ නිලධාරීන් සිටියදී ‍එම නිලධාරියා කලින් සේවය කළ ස්ථානයෙන් මාරු වී ආ නිලධාරිනියන් දෙදෙනෙකු තමාගේ අංශයට අනුයුක්ත කරගෙන මේ වංචාවන් සිදු කරන බවද සේවක පිරිස කියා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=n1305069</link>
    <topic>උසස් පෙළ විභාගයඅගෝස්තු 5දා සිට</topic>
    <author>සුභාෂිණී සේනානායක, පණ්ඩුක සමරසේකර</author>
    <content>මෙවර උසස් පෙළ විභාගය අගෝස්තු මස 5 වැනිදා සිට 31 දක්වා පැවැත්වීමට විභාග දෙපාර්තමේන්තුව තීරණය කර ඇති බව විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=n13050610</link>
    <topic>සාම්පූර් විදුලි බලාගාරයේ කටයුතු කඩිනම් කෙරේ</topic>
    <author>චමීර ඇල්ලදෙණිය</author>
    <content>මෙරට විදුලි සැපයුම් ධාරිතාව ඉහළ නැංවීමේ අරමුණින් ති‍්‍රකුණාමලය - සාම්පූර් හි ඉදිකිරීමට යෝජිත මෙගාවොට් 500 ක ධාරිතාවයෙන් යුත් ගල් අඟුරු විදුලි බලාගාර ව්‍යාපෘතියේ කටයුතු කඩිනම් කිරීමට විදුලිබල මණ්ඩලය පියවර ගෙන තිබේ.ඒ සඳහා ලක් රජය සහ ඉන්දියාවේ ජාතික තාප විදුලිබල සංස්ථාව සමග මේ මස අගදී ගිවිසුම් දෙකකට එළැඹීමට නියමිත බව විදුලිබල හා බලශක්ති අමාත්‍යංශය පවසයි.සාම්පූර් ව්‍යාපෘතිය සඳහා පිහිටවනු ලබන ති‍්‍රකුණාමල විදුලිබල පුද්ගලික සමාගම සහ ලංකා විදුලිබල මණ්ඩලය අතර මෙසේ ගිවිසුම් අත්සන් තැබීමට නියමිතය.සාම්පූර් හි ගල් අඟුරු තාප විදුලි බලාගාරයක් ඉදිකිරීම සඳහා ලංකා විදුලිබල මණ්ඩලය, ඉන්දීය තාප විදුලි සංස්ථාව සමග 2011 වසරේදී මූලික ගිවිසුමකට එළැඹුණි. සාම්පූර් බලාගාරය ඉදිකිරීම තුළින් විදුලිබල මණ්ඩලයට පෞද්ගලික බලාගාර මත යැපීම අවම කරගත හැකි බව විදුලිබල අමාත්‍යංයශ කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=n13050611</link>
    <topic>ණය තොරතුරු වාර්තාඅන්තර්ජාලය හරහා</topic>
    <author>ජයසිරි මුණසිංහ</author>
    <content>අන්තර්ජාලය හරහා ණය තොරතුරු වාර්තා ලබාදීමට හැකි වන සේ ණය තොරතුරු කාර්යාංශයේ පරිගණක පද්ධතිය දියුණු කිරීමට සූදානම් වේ.ඒ අනුව කඩිනමින් ණය තොරුතුරු වාර්තා නිකුත් වීම ගනුදෙනුකරුවන්ට ණය ලබාගැනීමේදී පහසුවක් වනු ඇත.සමාගම් හා පෞද්ගලික ණයකරුවන් පිළිබඳ ණය වාර්තා විසි තුන් ලක්ෂයක් ඉකුත් වසරේදී නිකුත් කොට ඇතැයි ණය තොරතුරු කාර්යාංශය ප්‍රකාශ කරයි.බැංකු හා බැංකු නොවන මූල්‍ය ආයතන දෙවර්ගයෙන් ණය ලබා ගැනීමට පෙර ගනුදෙනුකරුවන් පිළිබඳ යහපත් චිත්‍රයක් මේ ණය වාර්තාවලින් පෙන්නුම් කැරේ. ඒ අනුව ණය ලබා ගැනීම ඉක්මන් හා පහසු වේ. කෙසේ නමුත් 2010 හා 2011 වසර දෙකෙහි පැවැති ණය වාර්තා සඳහා වූ සැලකිය යුතු ඉල්ලුම 2012 දී තරමක වර්ධනයක් පෙන්වා ඇත.වසර 2012 මුල් කාලයේ දී ණය වර්ධනය වීම පාලනය කිරීමට ගනු ලැබූ රාජ්‍ය මූල්‍ය හා මූල්‍ය ප්‍රතිපත්ති පියවර කිහිපයක් නිසා ණය වාර්තා ලබා ගැනීමෙහි මන්දගාමී බවක් සිදුවී තිබේ. ණය තොරතුරු කාර්යාංශයේ හි ණය වාර්තාකරණ සාමාජික ආයතන සංඛ්‍යාව 93කි.මේ නිසා දත්ත සැකසීමේ කාලය සැලකිය යුතු ලෙස අවම කිරීමට පහසුකම් සපයන ණය තොරතුරු කළමනාකරණ පද්ධතියහි ප්‍රධාන තාක්ෂණික යටිතල පහසුකම් වැඩි දියුණු කළ බව ද ශ්‍රී ලංකා මහ බැංකුව ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=n13050612</link>
    <topic>සාරගම වැවේ ගිලී උසස්පෙළ සිසුවා මරුට</topic>
    <author>පොල්ගහවෙල සමූහ එල්.පී. තිලකරත්න</author>
    <content>කුරුණෑගල, ශ්‍රීමත් ජෝන් කොතලාවල විදුහලේ උසස් පෙළ කලා අංශයේ ඉගෙනුම ලැබූ තරිඳු සඳරුවන් රත්නායක සිසුවා පසුගිය (03) සවස සාරගම වැවේ දිය නෑමට ගොස් දියේ ගිලී මිය ගියේය.වයඹ රාජකීය විද්‍යාලය සහ ශ්‍රීමත් ජෝන් කොතලාවල විද්‍යාලය අතර පැවැති ක්‍රිකට් තරගය නැරැඹීම සඳහා පැමිණි ශිෂ්‍යයන් 5 දෙනකු පසුව කුරුණෑගල සාරගම වැවට ගොස් ඇත.මෙහිදී දෙදෙනෙකු දියේ ගිලී තිබෙන අතර එක් අයෙකුගේ දිවි බේරාගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=n13050613</link>
    <topic>නවාතැන මාරු කළැයිසරසවි සිසුවියට ගුටි</topic>
    <author>අසේල කුරුළුවංශ</author>
    <content>පේරාදෙණිය විශ්වවිද්‍යාලයේ ශාස්ත්‍රපීඨයේ දෙවැනි වසරේ සිසුවියකට හිඳගල ප්‍රදේශයේදී පුද්ගලයකු පහරදීම නිසා තුවාල ලත් සිසුවිය පේරාදෙණිය රෝහලට ඇතුළත් කර තිබේ.විශ්වවිද්‍යාල සිසු සිසුවියන්ට නේවාසික කාමර පහසුකම් ලබාදෙන ස්ථානයක හිමිකරුගේ පුතකු මෙම පහරදීම සිදුකර ඇත. සිසුවිය වෙනත් නිවෙසක කාමරයකට මාරුවීම සඳහා අදාළ නිවෙසේ ඇති ඇගේ ඇඳුම් පැලඳුම් රැගෙන යාමට ගිය අවස්ථාවේ මෙම පහරදීම සිදුකර තිබෙන බව පොලිස් පරීක්‍ෂණ මඟින් අනාවරණය වී තිබේ.එස්. මධුමාලි නමැති සිසුවිය රෝහල් ගත කිරීමෙන් පසු පෙරේදා (04) රාත්‍රියේ විශ්වවිද්‍යාල සිසුන් යැයි කියාගත් පිරිසක් සැකකරුගේ නිවෙසට පහරදී අලාභහානි සිදුකර ඇත.පේරාදෙණිය පොලිසියේ ස්ථානාධිපති ප්‍රධාන පොලිස් පරීක්‍ෂක ජාලිය හීන්කෙන්ද මහතාගේ මෙහෙයවීමෙන් පරීක්‍ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=n13050614</link>
    <topic>කොටි මිසයිලයකින් මුහුදුබත් වූ ‘ලයන් එයාර්’ යානය ගොඩගනී</topic>
    <author/>
    <content>කොටි ත්‍රස්තවාදීන් විසින් 1998 සැප්තැම්බර් මස 29 වන දින එල්ල කරන ලද මිසයිල ප්‍රහාරයකට ලක්වී මුහුදුබත් වූ ලයන් එයාර් ගුවන් සමාගමට අයත් ඇන්ටනෝ 24 වර්ගයේ ගුවන් යානයේ සුන්බුන් ශ්‍රී ලංකා නාවික හමුදාව විසින් ගොඩගන්නා ලදී.එම ගොඩගැනීමේ මෙහෙයුම් නාවික හමුදාධිපති වයිස් අද්මිරාල් ජයනාත් කොළඹගේ මහතාගේ උපදෙස් මත උතුරු මැද නාවික විධාන භාර ආඥාපති රියර් අද්මිරාල් සිසිර ජයකොඩි මහතාගේ අධීක්ෂණය යටතේ නාවික හමුදා විශේෂ කිමිදුම් කණඩායමක් විසින් පසුගිය 4 සහ 5 දෙදින සිදුකරන ලදී.යානයේ සුන්බුන් ඉරනතිව් දූපතට දකුණින්, මුහුදු සැතපුම් 1.5ක් පමණ දුරින් අඩි 25ක් පමණ ගැඹුරු මුහුදේදී සොයාගන්නා ලද අතර, ශ්‍රී ලංකා නාවික හමුදාවට අයත් රණජය සහ එල් 820 යන නෞකාවන් උපයෝගී කරගනිමින් දින දෙකක මෙහෙයුමකින් පසු ගොඩගැනීමට නාවික හමුදාවට හැකිවිය.සුන්බුන් ගොඩගැනීමේ මෙහෙයුම සඳහා පලපුරුදු නිලධාරීන් 3 දෙනකු සහ කිමිදුම්කරුවන් 22 දෙනකුගෙන් සමන්විත විශේෂිත කිමිදුම් කණ්ඩායමක් යොදවන ලද අතර එම කණ්ඩායම් කපිතාන් ජයන්ත ගමගේ මහතාගේ අණදීම යටතේ මෙහෙයුම සිදුකරන ලදී.මුහුදුබත් නෞකාවක් සහ යාත්‍රාවක් ගොඩගැනීම සඳහා අවශ්‍ය ශිල්පීය ඥානය හා උපකරණ නාවික හමුදාව සතුව ඇති අතර, ඕනෑම මුහුදු තත්ත්වයක් යටතේ මෙවන් විහේෂිත නාවික මෙහෙයුම් සිදුකිරීමේ හැකියාව ද එය සතුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=n13050615</link>
    <topic>කෝටි 1 1/2ක කප්පම් සිද්ධියේතවත් සැකකරුවෙක් අත්අඩංගුවට</topic>
    <author>පණ්ඩුක සමරසේකර</author>
    <content>කෝටි එකහමාරක කප්පම් මුදලක් ඉල්ලා ව්‍යාපාරිකයකු පැහැරගෙන යාමේ සිද්ධියේ තවත් එක් සැකකරුවකු කොළඹ අපරාධ අංශය මඟින් (5) ඊයේ අත්අඩංගුවට ගෙන ඇති බව පොලිස් මාධ්‍ය ප්‍රකාශක කාර්යාලය සඳහන් කරයි.පෑලියගොඩ ප්‍රදේශයේදී පසුගිය 12 වැනිදා ගිනිඅවි පෙන්වා පැහැරගත් මෙම ව්‍යාපාරිකයා පසුව බදුල්ල ප්‍රදේශයේ පාළු නිවෙසක රඳවා සිටියදී පොලිසිය මඟින් සොයාගත් අතර, ඒවනවිටත් ව්‍යාපාරිකයා විසින් ලක්‍ෂ 8ක මුදලක් කප්පම්කරුවන්ට ගෙවා ඇති බව පොලිසිය පවසයි.මේ සිද්ධියට සම්බන්ධ සැකකරුවන් 5 දෙනකු මේ වනවිට අත්අඩංගුවට ;ගන ඇති බව පොලිස් මාධ්‍ය ප්‍රකාශක පොලිස් අධිකාරී බුද්ධික සිරිවර්ධන මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=r1305061</link>
    <topic>පොලිස් වෙස් ගෙන සල්ලි කොල්ල කෑඅපරාධකරුවන් දෙදෙනෙක් පොලිස් දැලේ</topic>
    <author>කැස්බෑව සංචාරක – ධර්මසිරි සුරවීර</author>
    <content>පොලිස් නිලධාරීන් ලෙස පෙනී සිටිමින් මහ මඟ ගමන් කරන පුද්ගලයන් පරීක්‍ෂා කරන මුවාවෙන් ඔවුන් සතු මුදල් ජංගම දුරකතන හා දේපළ මංකොල්ල කෑ කල්ලියක සාමාජිකයන් දෙදෙනකු අත්අඩංගුවට ගැනීමට ගල්කිස්ස පොලිසියේ අපරාධ අංශය සමත් වී ඇත.අත්අඩංගුවට ගන්නා ලද සැකකරුවන් දෙදෙනා ගල්කිස්ස ප්‍රදේශයේ ඇඟලුම් කම්හලක සේවය නිමකර සිය නවාතැන වෙත ගමන් කරමින් සිටි පුද්ගලයන් දෙදෙනකු පරීක්‍ෂා කරන මුවාවෙන් ඔවුන් සතුව තිබූ මුදල් රුපියල් 10,000 ක් හා ජංගම දුරකථන 2 ක් රැගෙන පලාගොස් ඇති බවට ලද පැමිණිල්ලකට අනුව මෙම සැකකරුවන් දෙදෙනා අත්අඩංගුවට ගෙන ඔවුන් සන්තකයේ තිබූ දේපළ ද පොලිස් භාරයට ගෙන තිබේ.මෙම සැකකරුවන් දෙහිවල ප්‍රදේශයේ පදිංචි වයස 22 හා 36 අතර පසුවන්නන් බව පොලිසිය කියයි.ගල්කිස්ස කොට්ඨාස භාර පොලිස් අධිකාරි රවීන්ද්‍ර කරවිට මහතාගේ අධීක්‍ෂණය යටතේ ගල්කිස්ස මූලස්ථාන ප්‍රධාන පොලිස් පරීක්‍ෂක කේ. චන්ද්‍රතිලක මහතාගේ උපදෙස් පරිදි අපරාධ විමර්ශන අංශයේ ස්ථානාධිපති උප පොලිස් පරීක්‍ෂක එරික් රෝහිත මහතා ඇතුළු නිලධාරීහු පිරිසක් මේ පිළිබඳ වැඩිදුර පරීක්‍ෂණ සිදු කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=r1305062</link>
    <topic>මහනුවර නගරයටනව පදික මාරු ක්‍රමයක්</topic>
    <author>ගාමිණී බී. දිසානායක හාරිස්පත්තුව මධ්‍යම විශේෂ</author>
    <content>මෙතෙක් මහනුවර නගරයේ මංසන්ධිය අසල පදිකයින්ට මාර්ගය හරහා යෑමට තිබුණු පරණ පදික මාරු ස්ථානය වෙනස් කොට මංසන්ධිය හරහා එක් වර පදිකයාගේ විරුද්ධ දිසාවේ ඇති පදික වේදිකාවට ගමන් කිරීමේ නව පදික මාරු ක්‍රමයක් හඳුන්වා දී මේ වන විට ක්‍රියාත්මක වෙමින් පවතී.පැරණි ක්‍රමයට පදිකයෙකු තම විරුද්ධ දිසාවේ පදික වේදිකාවට යෑමට මාර්ග දෙකක් හරහා පදික මාරුවෙන් යායුතුව තිබුණි. මෙම නව ක්‍රමයෙන් පදිකයන්ගේ පහසුවත් කාලයත් ඉතිරිකර ගැනීමට හැකිවී ඇත.මෙම නව පදික මාරු ක්‍රමය ක්‍රියාත්මක කළ මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එම්.බී. අඹන්විල , මහනුවර නගරාධිපති මහේන්ද්‍ර රත්වත්ත මහත්වරුන් ඇතුළු මාර්ග සංවර්ධන අධිකාරියේ නිලධාරීන්ට පදික ජනතාව ප්‍රසාදය පිරිනමති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=r1305063</link>
    <topic>පාරිභෝගික නීති කඩකළ වෙළෙඳුන්ට වැඩ වරදී</topic>
    <author>මහනුවර උතුර විශේෂ මහානාම ගලහිටියාව</author>
    <content>ඉකුත් සිංහල හා හින්දු අලුත් අවුරුදු සමයේ මහනුවර දිස්ත්‍රික්කයේ පාරිභෝගික පනත උල්ලංඝනය කරමින් වෙළෙඳාමේ යෙදුණු වෙළෙඳ සල් 125කට නඩු පැවරූ බව පාරිභෝගික සේවා අධිකාරියේ මහනුවර දිස්ත්‍රික් ස්ථාන භාර නිලධාරි එම්.එන්.පී. මදාරාගොඩ මහතා පවසයි.මේ අතර පාරිභෝගික සේවා අධිකාරියේ මහනුවර දිස්ත්‍රික් කාර්යාලය මඟින් අප්‍රේල් මාසයේ මුල් සති දෙක ඇතුළත අධිකරණයට ඉදිරිපත් කෙරුණු වෙළෙඳසල් හිමියන්ගෙන් රුපියල් හාර ලක්ෂ හැත්තෑ හත් දහස් පන්සීයක(රු.477500) මුදලක් දඩ වශයෙන් අයකර ගෙන ඇති බවද ඒ මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=r1305064</link>
    <topic>පාරට කුණු දමන අයඅල්ලයි</topic>
    <author>කැස්බෑව සංචාරක ධර්මසිරි සුරවීර</author>
    <content>කැස්බෑව නගර සභා බල ප්‍රදේශයේ මාර්ගවලට නිවෙස්වල එක්රැස් වන කුණු කසළ රාත්‍රි සහ අලුයම් කාලයේදී ගෙනැවිත් දමන පුද්ගලයන් ඇල්ලීමට කැස්බෑව නගර සභාව හා පිළියන්දල පොලිසියේ පරිසර අංශය පියවර ගෙන ඇත.මෙසේ අල්ලා ගන්නා ලද පුද්ගලයන් කැස්බෑව මහේස්ත්‍රාත් අධිකරණය හමුවට ඉදිරිපත් කරන බව පොලිස් නිලධාරියෙක් පැවසීය.කැස්බෑවේ මාර්ග වලට කුණු කසළ නොදමන ලෙසට ජනතාව දැනුවත් කිරීම සඳහා නගර සභාව විසින් සැම මාර්ගයකම පාහේ දැන්වීම් පුවරුද සවිකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=r1305065</link>
    <topic>පානදුර මී උණපැතිරීමේ අවදානමක්</topic>
    <author>වාද්දූව සමූහ එස්.ආර්.පියදාස</author>
    <content>පානදුර සෞඛ්‍ය වෛද්‍ය නිලධාරි බල ප්‍රදේශයේ නැවතත් මී උණ රෝගය වර්ධනය වී ඇතැයි පොතුපිටිය මහජන සෞඛ්‍ය පරීක්ෂක ගාමිණී ගුණතිලක මහතා කීවේය.එම තත්ත්වය මත මී උණ මර්දනය කිරීම සඳහා ඒ ඒ ප්‍රදේශවල ජනතාව සහ වගා කටයුතුවල නිරත වන අය දැනුවත් කිරීමේ වැඩ මුළු ආරම්භ කරන බවද මහජන සෞඛ්‍ය පරීක්ෂකවරයා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=r1305066</link>
    <topic>බස්නාහිර රථවාහන ආදායම් බලපත් කොළඹ-ගම්පහ ප්‍රාදේශිය ලේකම් කර්යාලවලින්</topic>
    <author>නිට්ටඹුව සමූහ - ජෙනට් ජයසිංහ</author>
    <content>බස්නාහිර පළාතේ ලියා පදිංචිකර ඇති සියලුම රථ වාහන සඳහා වාර්ෂික ආදායම් බලපත් ලබා ගැනීමට කොළඹ සහ ගම්පහ දිස්ත්‍රික්කයේ දෙකෙහි ඕනෑම ප්‍රාදේශීය ලේකම් කාර්යාලයකින් ඉටුකර ගැනීමේ පහසුව සලසා ඇති බව බස්නාහිර පළාත් මෝටර් රථ ප්‍රවාහන කොමසාරිස් කාර්යාලය පවසයි.බස්නාහිර පළාතේ දිස්ත්‍රික් තුනෙහි ප්‍රාදේශීය ලේකම් කාර්යාල 38 වෙතින් මෙලෙස බලපත් ලබාගත හැකිවන අතර අප්‍රියෙල් මාසය අවසන් වන විට ජාල ගත කිරීම අවසන් කෙරෙන බව පළාත් මෝටර් රථ වාහන කොමසාරිස් ශාන්ත කුමාර මුහන්දිරම් මහතා පැවසීය.මේ වන විට ගම්පහ දිස්ත්‍රික්කයේ ප්‍රාදේශීය ලේකම් කොට්ඨාස 13 අතුරින් දොම්පේ, මීරිගම සහ අත්තනගල්ල යන කොට්ඨාස තුන හැර සෙසු කාර්යාල නව ක්‍රමය යටතේ ජාල ගතකර අවසන් කොට ඇති බවත් ඉදිරි දෙසතිය ඇතුළත එම කාර්යාලයන් මෙයට යාකරන බවත් ගම්පහ දිසාපති ජේ. ජේ. රත්නසිරි මහතා පැවැසීය.ජනතාවට පහසුවන අයුරින් වඩාත් හොඳ කාර්යක්ෂම සේවාවක් සැළසීම අරමුණුකර ගනිමින් රජය මගින් මෙම වැඩපිළිවෙළ ක්‍රියාත්මක කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=r1305067</link>
    <topic>මතුගම අවට රබර් වෙළඳසල් හිමියන්ටකෝටි තුනක අගරු චෙක්පත් දීලා</topic>
    <author>මතුගම සංචාරක</author>
    <content>අගලවත්ත , බඳුරලිය , බුලත්සිංහල හා හොරණ ප්‍රදේශයේ බලයලත් රබර් වෙළදුන්ගෙන් ඉහළ මිල ගණන් යටතේ රබර් මිලදී ගෙන වෙළදුන්ට ලබා දුන් රුපියල් කෝටි තුනක් වටිනා චෙක්පත් අගරු චෙක්පත් බව වෙළඳුන් කරන ලද පැමිණිලි අනුව මතුගම පොලිසියේ අපරාධ විමර්ශන ඒකකයෙන් පරීක්ෂණ ආරම්භ කොට ඇත.මේ වනවිට රුපියල් කෝටියකට ආසන්න මුදලක් අගරු චෙක්පත් බවට පොලිසියට පැමිණිලි ඉදිරිපත් ව ඇත. බුලත්සිංහල අතුරේ ව්‍යාපාරිකයකුගෙන් රුපියල් විසිලක්ෂ හැට තුන්දාහක්ද , ඉහළ කරන්නාගොඩ ව්‍යාපාරිකයකුගෙන් රුපියල් හතලිස් අට ලක්ෂයක්ද, අතුරේ ව්‍යාපාරිකයකුගෙන් රුපියල් විසිතුන් ලක්ෂයක චෙක්පත් බැංකුවලට තැන්පත් කළ පසු අගරු වූ බවට පොලිසියට පැමිණිලි කැර ඇත.බඳුරලිය හා බුලත්සිංහල ප්‍රදේශයේ ප්‍රසිද්ධ රබර් වෙළඳසැල් හිමියන්ට දුන් ලක්ෂ 180ක චෙක්පත් අගරු වී ඇති බවට තොරතුරු හෙළි වී ඇති බව පොලිසිය කියයි.මේ ව්‍යාපාරිකයින්ට පසුගිය මාසවල දුන් චෙක්පත් බැංකු ගත කළ පසු අගරු වී ඇත.මේ ජාවාරම්කරු මහ ඉංගිරියේ පදිංචිකරුවකු වන අතර දිස්ත්‍රික්කය පුරා මේ කූට ජාවාරමේ නියැළී ඇත.මේ මුදල් වංචාව පිළිබඳව තවදුරටත් පොලිසිය පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=r1305068</link>
    <topic>උඩුගම්පොළමෝටර් රථ ධාවනය මඩේ</topic>
    <author>ඡායාරූපය – ගම්පහ සංචාරක නිමල් ජයසිංහ</author>
    <content>ගම්පහ උඩුගම්පළදී බස්නාහිර පළාත් ප්‍රධාන ඇමැති ප්‍රසන්න රණතුංග , ගම්පහ දිස්ත්‍රික් පාර්ලිමේන්තු මන්ත්‍රී රුවන් රණතුංග මහතාගේද ප්‍රධානත්වයෙන් පැවැති අවුරුදු උත්සවයේ විවිධ තරග ඉසව් පැවැත්වූ අතර විශේෂ තරගයක් වූයේ මඩ පිරුණු ජලය රැඳි වෙල්යායක් වැනි මඩවගුරු ප්‍රදේශයක පැවැත්වූ ජීප් රථ ධාවන තරගයයි.මේ එම ධාවන අවස්ථාවේ වාහනයක් එරුනු මඩවලින් ඉදිරියට ධාවනයට ගත් උත්සාහයයි. ප්‍රධාන ඇමැතිවරයා ඇතුළු ආරාධිතයින් එදෙස බලා සිටිනු අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=r1305069</link>
    <topic>අධිකරණය මඟහැරිය කත අත්අඩංගුවට</topic>
    <author>මල්වාන සමූහ මහානාම විතානගේ</author>
    <content>බියගම පොලිසිය මගින් කැලණිය අපරාධ කොට්ඨාසයේ ද සහාය ඇතිව වරෙන්තු දෙකකට අවශ්‍ය වී සිටි කාන්තාවක් පසුගියදා රාත්‍රියේ යබරලුව ප්‍රදේශයේදී අත්අඩංගුවට ගෙන ඇත.ගණිකා වෘත්තියේ යෙදුන බවට චෝදනා මත අධිකරණය මඟහරිමින් සිටි ඇය බදුල්ල ප්‍රදේශයේ පදිංචි 26 හැවිරිදි කාන්තාවකි.ඇය දැන් මහර මහේස්ත්‍රාත් අධිකරණයට ඉදිරිපත් කිරීමට නියමිතය.මේ පිළිබඳව බියගම පොලිස් ස්ථානාධිපති ප්‍රධාන පොලිස් පරීක්‍ෂක පී. කවිරත්න හා අපරාධ විමර්ශන අංශයේ ස්ථානාධිපති පොලිස් පරීක්‍ෂක එස්. ඩී. ගරුසිංහ යන නිලධාරීහු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=r13050610</link>
    <topic>පමුණුගම පල්ලියේ මංගල්ලේ සද්දේහොරුන්ට ගජ වාසියක්ලු</topic>
    <author>පමුණුගම සමූහ – ඩී. එන්. බී. කිරිහෙට්ටි</author>
    <content>මේ දිනවල පමුණුගම දෙව්මැදුරේ මංගල්‍ය කටයුතුවලට රාත්‍රියට දෙව්මැදුරට යන අවස්ථාවේදී හොරුන් තමන්ගේ නිවෙස් මංකොල්ල කන බව ප්‍රදේශවාසීහු පවසති.මංගල්‍ය නිසා ගම පුරා ශබ්දවාහිනී යන්ත්‍ර සවිකර එහි ගීත රාවය නිසා මෙය හොරුන්ට මහත් රුකුලක් වී ඇත. පසුගිය දිනෙක පමුණුගම මහවත්ත දෙව්මැදුර අසලම නිවැසියන් රාත්‍රියේ දේව මෙහෙයට ගිය අවස්ථාවේ හොරු නිවෙසක බඩු භාණ්ඩ සොරාගෙන ඇත.ප්‍රදේශයේ සියලුදෙනාම දෙව්මැදුරට රැස්වන නිසා නිවෙස්වල කිසිවකු නොමැත. පොලිස් නිලධාරීන් හතරදෙනෙක් දෙව්මැදුර අසල පාරේ සිටියද සොරකම් කිරීම අඩුවක් වී නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=r13050611</link>
    <topic>හැඳල නගරයේකුණු බෑග් ප්‍රදර්ශනය</topic>
    <author>හැඳල විශේෂ – ජූලියන් කෝරාළ</author>
    <content>රැයක් ගෙවී සුන්දර දවසක් උදාවන විට හැඳල ප්‍රධාන පාරේ තාප්පවල, ගේට්ටුවල, ලයිට් කණුවල ගෙවල්වලින් බැහැර කරන අපද්‍රව්‍ය පොලිතින් බෑග්වලට දමා එල්ලා තබන පරිසර දූෂිත දර්ශනය කොයි කාටත් දැකගත හැකිය.මෙයට පිළියමක් ලෙසින් ජීව බල නිෂ්පාදනාගාරයට අවශ්‍ය ගෙදරින්ම වෙන්කර ලබාදීමට අවශ්‍ය ප්ලාස්ටික් බාල්දි නිවෙස්වලට බෙදාදීමට වත්තල ප්‍රාදේශීය සභාවේ සභාපතිවරයාට භාර දී ඇත.එක් නිවෙසකට බාල්දි 03 ක් ලබාදිය යුතු වුවත් එය නිසි පරිදි නගරාධිපතිවරයා ඉටු කිරීමට සමත් වී නැති බව ඡායාරූපයෙන් පැහැදිලි වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=s1305061</link>
    <topic>ග්‍රොන් ප්‍රී මී.100 තරග ඉසව්වෙන්ශ්‍රී ලංකා ක්‍රීඩකයෝ ඉවත් වෙති</topic>
    <author/>
    <content>ආසියානු ග්‍රොන් ප්‍රී තරගාවලියේ ඉදිරි අදියර දෙකේදී මීටර් 100 ඉසව්වෙන් ශ්‍රී ලංකා ක්‍රීඩකයන් ඉවත්වීමට තීරණය කර ඇත. බැංකොක් තමාසාට් විශ්ව විද්‍යාල ක්‍රීඩාංගණයේ පැවැති පළමු අදියරේදී මොහොමඩ් සෆ්රාන්, හසාන් හසරංග, ඒ.සී නදීෂාන් හා ෂෙහාන් අඹේපිටිය තත්පර 40.36කින් මීටර් 100×4 සහය දිවීමේ තරගයේදී ශ්‍රී ලංකාවට 7වැනි ස්ථානය හිමි කර දුන්නද, ඔවුන් වෙන වෙනම සහභාගීවූ මීටර් 100 තරගයේදී ප්‍රබල ලෙස පසුබැසීමකට ලක්වීම නිසා මේ තීරණය ගෙන ඇත.ඊයේ පැවැති ශ්‍රී ලංකා ක්‍රීඩක ක්‍රීඩිකාවන්ගේ කණ්ඩායම් රුස්වීමේදී තීරණය වී ඇත්තේ මීටර් 100×4 සහය දිවීමේ තරගය කෙරෙහි වැඩි අවධානයක් යොමු කිරීම වඩාත් සුදුසු බවයි.මීටර් 100 තරගයට ක්‍රීඩකයන් 30ක් ඉදිරිපත්වී මොහොමඩ් සෆ්රාන් 17වැනි ස්ථානය (තත් 10.74) , ෂෙහාන් අඹේපිටිය 20වැනි ස්ථානය (තත් 10.88) හා ආර්. එම්.ජී.චාමර 29වැනි ස්ථානය (11.14) අත්කර ගත්හ. එබැවින් මීටර් 100 තරගයට තව දුරටත් වෙහෙස වීම නිශ්ඵල උත්සහයක් බවත්, මීටර් 100×4 සහය දිවීමේ තරගයේදී තව දුරටත් ඉදිරියට පැමිණිය හැකි බවත් ශ්‍රී ලංකා ක්‍රීඩකයන්ගේ මතයවී ඇත.මීටර් 100 කාන්තා තරගයේදී ජානි චතුරාංගනීද සිල්වා (තත් 12.13) ක්‍රීඩිකාවන් 19ක් අතුරින් හයවැනි ස්ථානයට පත් වූවාය. සුජානී බුද්ධිකා තත්පර 12.31කින් 12වැනි ස්ථානයට පත්වූ අතර වසර අටක් පළමු තැන සිටි උස්බෙකිස්ථානයේ ගුසෙල් කුබියේවා (තත් 11.77) පරදවා එහි රන් පදක්කම කසකස්තානයේ සියබිකින්වා වික්ටෝරියා තත්පර 11.61කින් දිනා ගත්තාය. ලෝකඩ පදක්කම තත්පර 11.97කින් සත්කාරක තායිලන්තයේ තසපෝන් වන්කිට් සතුකර ගත්තාය.ග්‍රොන් ප්‍රී පළමු අදියරේදී ශ්‍රී ලංකාවට විශාල ගෞරවයක් ගෙන දුන් හෙල්ල විසිකිරීමේ ජාතික ශූරී හා 2008 වසරේ ඔලිම්පික් උළෙල නියෝජනය කළ නදීකා ලක්මාලී මීටර් 56.83ක දක්ෂතාවකින් ඇමෙරිකානු ඩොලර් 1500ක මුදලක් හා රන් පදක්කම දිනාගත්තාය.රන් පදක්කම දිනූ නදීකා ලක්මාලී මෙයට වසර 5කට පෙර මීටර් 58.48කින් මේ ඉසව්වේ ශ්‍රී ලංකා වාර්තාව පිහිටුවා තිබුණි.පෙරේදා පැවැති ආසියානු ග්‍රොන් ප්‍රී තරගාවලියේ පළමු අදියරේදී එම ඉසව්වට එක්වූ දිල්හානී ලේකම්ගේ මීටර් 50.26කින් එහි 5වැනි ස්ථානයට පත්වූ අතර, නදීකා ලක්මාලීට අභියෝගයක් එල්ල කිරීමට රිදී පදක්කම දිනූ චීනයේ චෑන්ග් චූන්ග් පෙන්ග් ක්‍රීඩිකාව (මී. 55.08) සමත්වූයේ නැත.එහි තෙවැනි ස්ථානය ඉන්දියාවේ මුකේෂ් කුමාරී (මී. 50.56) දිනාගත්තාය. බැංකොක් හී උෂ්ණත්වය සෙල්සියස් අංශක 37ක් පමණ අධික වූ බැවින් තරගයට ඉදිරිපත්වූයේ ඉතා අපහසුවෙන් බව නදීකා ලක්මාලී ‘දිනමිණ’ට පැවැසුවාය.මීටර් 5000 ඉසව්වේදී ලෝකඩ පදක්කම විනාඩි 1:10.91කින් ඩී.එල්.සමරජීව දිනාගත් අතර එහි රන් පදක්කම ඉන්දියාවේ නිතේනද්‍ර සිං විනාඩි 14:35.03 කින්ද, රිදී පදක්කම ඉන්දියාවේම කේතා රාම් විනාඩි 14:55 .12කින්ද දිනා ගත්හ.මීටර් 400 කාන්තා තරගයේදී චන්ද්‍රිකා සුභාෂිනී තත්පර 53.35කින් රිදී පදක්කම දිනාගත් අතර පසුගිය වසරේදීද රන් පදක්කම දිනා ගත් ඉන්දියාවේ රාජු පූඅම්මා විනාඩි 52.97කින් මෙවරද පළමු ස්ථානයට පත්වූවාය. ලෝකඩ පදක්කම ඉන්දියාවේ අනූ මේරින්ජොස් තත්පර 53.95කින් සතු කරගත්තාය.සුභාෂිනී තරගයේ මුල සිටම ඉදිරියෙන් සිටි අතර අවසන් මීටර් 50දී ඉන්දීය ක්‍රීඩිකාව ඉදිරියට පැමිණ තම ඉලක්කය සම්පූර්ණ කළාය.කසුන් කල්හාර සෙනෙවිරත්න මීටර් 400 තරගයේදී තත්පර 47.18කින් ලෝකඩ පදක්කම දිනාගත් අතර එහි පළමු ස්ථානය ඉරානයේ හෙෂිමිහාන් සජාඩ් (තත්.46.70) හා රිදී පදක්කම ඉන්දියාවේ අරෝකායි රජීව් (46.91) දිනා ගත්හ.අනෙක් පිරිමි තරග ඉසව්වලදී හෙල්ල විසි කිරීමෙන් වරුණ ලක්ෂාන් මීටර් 71.50කින් 6වැනි ස්ථානයට හා සචිත් මධුරංග මීටර් 71.19කින් 7වැනි ස්ථානයට, තුම් පිම්ම එරංග දිනේෂ් මීටර් 15.93කින් 7වැනි ස්ථානයට හා අයි.ඩී.එස්.එස්.ජයසිංහ මීටර් 15.74කින් 8වැනි ස්ථානයට පත්වූහ.උස පැනීමේ තරගයට ක්‍රීඩකයන් 13ක් ඉදිරිපත්වූ අතර එහි රන් පදක්කම මීටර් 2.18කින් ඉන්දියාවේ තෝමස් ජිටීන් දිනාගනිද්දී ශ්‍රී ලංකාවේ ඩී.එම්.එම්.දිසානායක මීටර් 2.10කින් 8වැනි ස්ථානයට පත්විය.කාන්තා දුර පැනීමෙන් එල්.ඩී.ඩී.ඊ.රත්නසිරි මීටර් 5.97කින් 5වැනි ස්ථානයට, මීටර් 800 ඩබ්ලිව්.කේ.එල්.ඒ.නිමාලී විනාඩි 2:10.12කින් 6වැනි ස්ථානයට, උස පැනීමෙන් ප්‍රියංගිකා මධුමන්ති මීටර් 1.75කින් 6වැනි ස්ථානයට හා තරංගා විනෝදනී මීටර් 1.70කින් 7වැනි ස්ථානයට පත්වූහ.ශ්‍රී ලංකා පිල ලබන 8වැනිදා පැවැත්වෙන දෙවැනි අදියරේ තරග සදහා බැංකොක් සිට කිලෝමීටර් 100ක් පමණ ඈතින් පිහිටි චොන්බූරි වෙත අද පිටත් වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=s1305067</link>
    <topic>රාජස්ථාන් පිලට කඩුලූ 5 ක ජයක්</topic>
    <author/>
    <content>(2013-06-05 23:45pm) අයි. පී. එල්. ක‍්‍රිකට් තරගාවලියේ 50 වැනි තරගය ලෙස ජායිපූර්හිදී අද (05 වැනිදා) පැවැති තරගයේදී රාජස්ථාන් රෝයල්ස් පිල කඩුලූ 5 කින් පූනේ වෝරියස් පිල පරාජය කළේය.පූනේ වෝරියස් පිල ඕවර 20 කදී කඩුලූ 4 ට 178 රොබින් උත්තප්පා 54, අරෝන් ෆින්ච් 45, යුවරාජ් සිං 15, මිචෙල් මාෂ් නොදැවී 35, ඇන්ජලෝ මැතිව්ස් 18රාජස්ථාන් රෝයල්ස් පිල ඕවර 19.5 කදී කඩුලූ 5 ට 182 අජින්ක්යා රෙහෙනා 67, රාහුල් ද්‍රාවිඞ් 58, ස්ටුවට් බෙනි නොදැවී 32, වේන් පර්නෙල් 27/3.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=s1305062</link>
    <topic>මහේල සංගාටත් පරදී</topic>
    <author/>
    <content>මහේල ජයවර්ධනගේ නායකත්වයෙන් යුත් දිල්ලි ඩෙයාර් ඩෙවිල්ස් පිල ඉන්දියන් ප්‍රිමියර් ලීග් තරගාවලියේ 8වැනි පරාජයට හිමිකම් කියමින් සන්රයිසස් හයිදාබාද් පිල හමුවේ කඩුලු 6කින් පරාජයට පත්විය.තරගාවලියේ අඩුම කණ්ඩායම් ලකුණු සටහන් වු මේ තරගයේදී සන්රයිසස් පිල හමුවේ දිල්ලි පිලට ලබාගත හැකිවුයේ ලකුණු 80ක් පමණි.ඩැරන් සැමී, තිසර පෙරේරා සහ ඩේල් ස්ටෙන් කඩුලු 2බැගින් බිඳ හෙළීය.මේ කඩුලු 2ත් සමගින් තිසර පෙරේරා මෙවර තරගාවලියේ දී කඩුලු 12ක් දවාගෙන ඇති අතර පන්දු යවන්නන් අතරේ 12වැනි ස්ථානයේ පසුවේ. ඕවර 13.5කදී කඩුලු 4ක් පමණක් දැවී තිබියදී ජයග්‍රාහී ඉලක්කය පසු කිරීමට සන්රයිසස් පිල සමත්විය.ශිකාර් ධාවන් ලකුණු 22ක් ලබාගත් අතර තරගයේ වීරයා වු ඩැරන් සැමී නොදැවී ලකුණු 18ක් රැස් කළාය. නායක කුමාර් සංගක්කාරට ලබාගත හැකිවුයේ ලකුණු 8ක් පමණි.තරගාවලියේ 48වැනි තරගය ලෙසින් මේ තරගය හයිදාබාද් හිදී පැවැත්විණි.දිල්ලි පිල - 80 සියල්ලන් දැවී (ඕවර 19.1) උන්මුක්ට් චාන්ද් 17 (ඩැරන් සැමී 10/2, තිසර පෙරේරා 11/2)සන්රයිසස් පිල - 81/4 (ඕවර 13.5) ශිකාර් ධාවන් 22 (ජෝන් බෝතා 11/2).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=s1305063</link>
    <topic>අයි.පී.එල්.අසාර්ථක ක්‍රීඩකයන් යළි ගෙන්වීමේ තීරණයක්</topic>
    <author/>
    <content>ඉන්දියා ප්‍රිමියර් ලීග් තරගාවලියේ මෙතෙක් සාර්ථකත්වයක් පෙන්නුම් කිරීමට අසමත් ශ්‍රී ලංකා ක්‍රිකට් ක්‍රීඩකයන් නැවත මෙරටට ගෙන්වා ගැනීම කෙරෙහි අවධානය යොමුවී ඇතැයි ශ්‍රී ලංකා ක්‍රිකට් ආයතනය පවසයි.මෙ‍සේ අයි.පී.එල්.තරගාවලියේ දස්කම් අතර නොමැති ඇතැම් ශ්‍රී ලාංකික ක්‍රීඩකයන් නැවත ගෙන්වා ඔවුන් චැම්පියන් ලීග් තරගාවලියේ පුහුණුවීම් සඳහා යොමුකිරීම වඩාත් ඵලදායි බව ක්‍රිකට් ආයතනයේ ලේකම් නිශාන්ත රණතුංග මහතා සඳහන් කළේය.මේ සම්බන්ධව ඉන්දියා ක්‍රිකට් පාලක මණ්ඩලය වෙතින් ඉල්ලීමක් කිරීමට ඉදිරියේදී පැවැත්වෙන රැස්වීමකදී තීරණය කරන බව ක්‍රිකින්ෆෝ වෙබ් අඩවියට ඔහු පැවැසීය.මෙවර අයි.පී.එල්.තරගාවලියට ක්‍රීඩා කරන ශ්‍රී ලංකා ක්‍රීඩකයන් 10ක් අතරින් 9ක්ම එළැඹෙන චැම්පියන් ලීග් තරගාවලියට නම් කළ 15දෙනකුගෙන් සමන්විත ශ්‍රී ලංකා සංචිතයට ඇතුලත් වෙති.ඔවුන‍්ගෙන් මෙතෙක් අයි.පී.එල්. තරගාවලියේ වැඩිම තරග ප්‍රමාණයකට සහභාගිවූයේ දිල්ලි ඩෙයාර්ඩෙවිල්ස් පිලේ නායක මහේල ජයවර්ධන පමණි.චැම්පියන් ලීග් තරගාවලිය ඉලක්ක කරමින් ලබන 12වැනිදා පල්ලෙකැලේ දී ආරම්භ වන තුන්කොන් තරගාවලිය සඳහා අයි.පී.එල්.තරගාවලියේ අසාර්ථක ශ්‍රී ලංකා ක්‍රීඩකයන් සහභාගි කරවීම ශ්‍රී ලංකා ක්‍රිකට් ආයතනයේ බලාපොරොත්තුව වී තිබේ.එක්දින තරග 7කින් සමන්විත ‍මේ තුන්කොන් තරගාවලියට චැම්පියන් ලීග් තරගාවලියට නම් කළ ශ්‍රී ලංකා පිලත්, ශ්‍රී ලංකා 'ඒ' කණ්ඩායමත් සමග ශ්‍රී ලංකා ක්‍රිකට් ඒකාබද්ධ කණ්ඩායමත් තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=s1305064</link>
    <topic>ජපානයට තුන්වැනි ජය</topic>
    <author/>
    <content>ආසියානු ෆයිව් නේෂන්ස් සුපිරි රටවල් පහේ තරගාවලියේ පිට පිට තුන්වැනි ජයත් වාර්තා කිරීමට ජපානය සමත්විය. තුන්වැනි තරගයේ දී ඔවුන් වෙතින් ලකුණු 64-5ක් ලෙස පරාජයට පත්වූයේ දකුණු ‍කොරියා කණ්ඩායමය.මීට පෙර තරගවල දී ලකුණු 121-0ක් ලෙස පිලිපීනයත්, ලකුණු 38-0ක් ලෙස හොංකොං කණ්ඩායමත් පරාජය කිරීමට ජපානය සමත්විය. ‍මේ අතර පිලිපීනයට ‍එරෙහිව ලකුණු 59-20ක ජයක් අත්කර ගැනීමට හොංකොං කණ්ඩායම සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=s1305065</link>
    <topic>ධර්මරාජ විදුහල අපරාජිතව ඉදිරියට</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>ප්‍රබල සාන්ත පීතර විදුහලට එරෙහිව ලකුණු 24-17ක විශිෂ්ට ජයක් වාර්තා කළ ධර්මරාජ විදුහල් පිල මෙවර අන්තර් පාසල් අවුරුදු 20න් පහළ රගර් තරගාවලියේ පළමු කොටසේ 'ඒ'කාණ්ඩයේප්‍රසාද ලකුණු සටහනේ දෙවැනි ස්ථානය රැක ගත්තේය.පළමු කොටසේ තරගාවලියේ අපරාජිත කණ්ඩායමක් වන ධර්මරාජ විදුහල් පිල ලැබූ ලකුණු සංඛ්‍යාවට ගෝල් 3ක් සහ දඬුවම් පහරක් ඇතුලත් වූ අතර සාන්ත පීතර විදුහල් පිල ගෝලයක්, උත්සාහක දිනුම් 2ක් වාර්තා කළේය. පළමු භාගය අවසානයේ ධර්මරාජ පිල ලකුණු 17-12ක් ලෙස ඉදිරියෙන් සිටියේය.පසුගිය වසරේ පළමු කොටසේ 'බී'කාණ්ඩයෙන් තරග වැදුණු ධර්මරාජ විදුහල මෙවර කැපී පෙනෙන දස්කම් දක්වා ප්‍රසාද ලකුණු සටහනේ දෙවැනි තැනට පත්වීම විශේෂත්වයකි. මෙතෙක් පැවැති තරගවලදී විද්‍යා, ඉසිපතන හා කිංග්ස්වුඩ් විදුහල් පරාජයට පත් ධර්මරාජ විදුහල ප්‍රසාද ලකුණු සට‍හනේ පෙරමුණේ සිටින ත්‍රිත්ව විදුහල් පිල සමග පැවැති තරගය ජය පරාජයෙන් තොරව නිමා කරගත්තේය.සා.අන්තෝනි විදුහලට ජයමේ අතර රාජකීය විදුහලට එරෙහිව ලකුණු 24-22ක තියුණු ජයක් අත්කර ගැනීමට සාන්ත අන්තෝනි විදුහල සමත්විය. සාන්ත අන්තෝනි විදුහල ලැබූ ලකුණු සංඛ්‍යාවට ගෝල් 3ක් හා දඬුවම් පහරක් ඇතුලත් වූ අතර රාජකීය විදුහල ගෝල 2ක්, උත්සාහක දිනුමක් හා දඬුවම් පහරක් එල්ල කළේය. තරගයේ පළමු භාගය නිමාවන විට ලකුණු 21-8ක් ලෙස සාන්ත අන්තෝනි විදුහල ඉදිරියෙන් සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=s1305066</link>
    <topic>ඉසිපතන සුපුරුදු රිද්මයට</topic>
    <author>ෆවුස් මොහොමඩ්</author>
    <content>සාන්ත ජෝශප් විදුහල සමග ලොන්ඩන් පෙදෙසේ පැවැති තරගයෙන් ලකුණු 30-21ක ජයක් අත්කර ගත් පසුගිය වසරේ ශූරයන් වූ ඉසිපතන විදුහල මෙවර අන්තර් පාසල් අවුරුදු 20න් පහළ පළමු කොටසේ රගර් තරගාවලියේ සිය පළමු ජයග්‍රහණය වාර්තා කිරීමට සමත්විය.පිට පිට තරග 4ක් පරාජයට පත්වූ ඉසිපතන විදුහලට පස්වැනි තරගයේ දී ජයග්‍රහණයේ මං විවර කරනු ලැබුවේ ඉසංග පංචම හා උදිත ප්‍රේමතිලක විසිනි. පළමු භාගය නිමාවනවිට සාන්ත ජෝශප් විදුහල් පිල හමුවේ ලකුණු 21-18ක් ලෙස දැඩි පසුබෑමකට ලක්වී සිටි ඉසිපතන විදුහල් පි‍ලේ ජයග්‍රහණය තහවුරු වූයේ දෙවැනි භාගයේ දී පංචම හා උදිත රැස්කළ විශිෂ්ට උත්සාහක දිනුම් දෙකකින්ය.ඉන් එක් උත්සාහක දිනුමක් හිරන්ත පෙරේරා විසින් ගෝලයක් බවට පත්කරනු ලැබීය.ඉසිපතනය වාර්තා කළ ලකුණු සංඛ්‍යාවට ගෝල 2ක්, උත්සාහක දිනුම් 2ක් හා දඬුවම් පහර 2ක් ඇතුලත් වූ අතර සාන්ත ජෝශප් විදුහල රැස් කළ ලකුණු සංඛ්‍යාවට ඇතුලත් වූයේ ගෝල 3ක් පමණි.විද්‍යා විද්‍යාල – කිංග්ස්වුඩ් තරගය ජය පැරදුමක් නෑමෙවර තරගාවලියේ පෙරළිකාර කණ්ඩායම බවට පත්වූ ගල්කිස්සේ විද්‍යා විද්‍යාලය හා කිංග්ස්වුඩ් විදුහල අතර විද්‍යා විද්‍යාලයීය ක්‍රීඩා පිටියේ පැවැති තරගය ජය පරාජයෙන් තොරව නිමාවට පත්විය. තරගය අවසානයේ දෙපිලම ලකුණු 15බැගින් රැස් කළහ.ඊට ගෝලයක්, උත්සාහක දිනුමක් හා දඬුවම් පහරක් ඇතුලත් විය. තරගයේ පළමු භාගය නිමාවනවිට ලකුණු 7-5ක් ලෙස ඉදිරියෙන් පසුවූයේ විද්‍යා විද්‍යාලයීය කණ්ඩායමය.ත්‍රිත්ව තවමත් පෙරමුණේමේ අතර ප්‍රසාද ලකුණු සටහනේ පෙරමුණේ පසුවන ත්‍රිත්ව විදුහල් පිල හා වෙස්ලි විදුහල් පිල අතර ලොන්ඩන් පෙදෙ‍සේ පැවැති තියුණු තරගයෙන් ලකුණු 22-19ක ජයක් වාර්තා කළ ත්‍රිත්ව විදුහල තවදුරටත් පෙරමුණ රැක ගැනීමට සමත්විය.තරගයේ පළමු භාගය නිමාවනවිට ලකුණු 19-9ක් ලෙස ඉදිරියෙන් පසුවීමට වෙස්ලි විදුහල සමත්වූවද දෙවැනි භාගයේ දි ඉතා විශිෂ්ට අයුරින් තරගයට අවතීර්ණ වූ ත්‍රිත්ව ක්‍රීඩකයන් තම විදුහලේ අපරාජිත බව රැක ගත්හ. උත්සාහක දිනුම් 2ක් හා දඬුවම් පහර 4ක් ත්‍රිත්ව විදුහලේ ලකුණු සංඛ්‍යාවට ඇතුලත් වූ අතර වෙස්ලි විදුහල වාර්තා කළේ ගෝල2ක් හා උත්සාහක දිනුමක් පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>06</day>
    </date>
    <link>http://www.dinamina.lk/2013/05/06/_art.asp?fn=f1305061</link>
    <topic>රටේ ආර්ථිකයදැන් ස්ථාවරයි</topic>
    <author>සාකච්ඡා ‍ෙකළේ ධම්මික සෙනෙවිරත්න</author>
    <content>පසුගියදා පැවැති ලෝක බැංකුවේ හා ජාත්‍යන්තර මූල්‍ය අරමුදලේ අප්‍රේල් සමුළුවේ දී අවධානයට ලක් වූ ලෝක ආර්ථික ප්‍රවණතා හා අපේ රටට අදාළ වන්නා වූ සෙසු ආර්ථික කාරණා ගැනත්, ඊට සමගාමීව සිදු වූ ද්විපාර්ශවීය හමුවීම් හා ඒවායේ ප්‍රතිඵල ගැනත් අන්තර් ජාතික මූල්‍ය සහයෝගිතාව පිළිබඳ ජ්‍යෙෂ්ඨ ඇමැති හා නියෝජ්‍ය මුදල් ඇමැති ආචාර්ය සරත් අමුණුගම මහතා සමඟ සිදු කළ සාකච්ඡාවකි.* පසුගියදා පැවැති, ලෝක බැංකුවේ හා ජාත්‍යන්තර මූල්‍ය අරමුදලේ වාර්ෂික සමුළුවට ඔබ සහභාගි වුණා. මේ සමුළු වාරයේ වැදගත්කම ගැන පැහැදිළි කිරීමක් කළ හැකි ද?ලෝක බැංකුව සහ ජාත්‍යන්තර මූල්‍ය අරමුදල වර්ෂයකට මෙවැනි රැස්වීම් දෙකක් පවත්වනවා. එකක් අප්‍රේල් මාසයේ’ අනෙක නොවැම්බර් මාසයේ. පසුගියදා පැවැති අප්‍රේල් රැස්විමේ දී අපි මේ වර්ෂයට හා ඉදිරි වර්ෂයට අදාළව ලෝක ආර්ථික ප්‍රවණතා ගැන සාකච්ඡා කළා. මෙවර හොඳින් ම පැහැදිළි වූ දෙයක් තමයි ලෝකයේ ආර්ථික සංවර්ධනය ඉසව් තුනකින් විග්‍රහ කළ හැකි බව. එකක් සංවර්ධනය වෙමින් පවතින රටවල්. විශේෂයෙන් චීනය සහ ඉන්දියාව. මේ රටවල් දෙකේම ආර්ථිකය වේගවත් වර්ධනයක් පෙන්වනවා.සාමාන්‍යයෙන් එය 7% ක් විතර. දෙවන ඉසව්ව අමෙරිකාව. හිතපු තරම් නැතත් අමෙරිකා ආර්ථිකයේත් වර්ධනයක් පෙනෙනවා. ජපානයෙත් මෑත කාලයේ තමන්ගේ මූල්‍යමය ප්‍රතිපත්ති වෙනස් කරමින් සංවර්ධන මාවතට පිවිස සිටිනවා. තුන්වන ඉසව්ව යුරෝපය. ඉතාම පැහැදිලිව යුරෝපා රටවල ආර්ථිකය ශීඝ්‍රයෙන් පසු බසිනවා. ග්‍රීසිය, ඉතාලිය, ස්පාඤ්ඤය, අයර්ලන්තය ආදී රටවල ආර්ථික පසුබැස්ම නිසා යුරෝපා හවුලේ අනාගතය පිළිබඳ ප්‍රශ්නාර්ථ ඇති වෙලා.මේ ඉසව් ඔස්සේ අපි ලංකාව මුල්කරගෙන මේ දිහා බැලුවොත් පෙනෙන්නෙ අපේ වෙළෙඳ ඉලක්ක ඇති යුරෝපීය රටවල් හා තරමක් දුරට අමෙරිකාව සංවර්ධනය වෙමින් පවත්නා රටවල් තරම් ඉක්මනින් වර්ධනයට ලක්වෙලා නැති බවයි. ඒ නිසා මේ වර්ෂයෙත්, එන වර්ෂයේත් ජාත්‍යන්තර වෙළෙඳපොළ ගැන කල්පනා කරන කොට අපට ඉතාම සියුම්ව සිතා බලා අපනයන වෙ‍ළෙදාම සාර්ථක කරගන්න වෙනවා. විශේෂයෙන් ඇඟලුම්, තේ, තාක්‍ෂණය මුල්කරගත් කර්මාන්ත හා සංචාරක කර්මාන්තය යන අංශවල අභියෝගයන්ට අපි ඉතාම කල්පනාකාරීව මුහුණ දිය යුතුයි.මේ අභියෝග ජය ගන්න පුලුවන්; ඒ ගැන කිසි සැකයක් නෑ, නමුත් වෙනස් වන තත්ත්වයන්ට ගැලපෙන පරිදි අපේ ප්‍රතිපත්තින් වෙනස්කරගෙන අපේ අපනයන ක්‍ෂෙත්‍රය තවදුරටත් වර්ධනය කිරීමට මහන්සි විය යුතුයි.අපේ ආර්ථිකයේ කර්මාන්ත ක්‍ෂේත්‍රයට වඩා ඉක්මනින් සේවා අංශය පුළුල් වෙනවා. නමුත්, අපේ ඉතිහාසය දෙස බැලුවාම කෘෂිකාර්මික, කර්මාන්ත හා සේවා කියන අංශ 3 ම සමබරව ඉදිරියට යාම අවශ්‍ය බව පැහැදිළියි.* අප වැනි රටවලට විශේෂයෙන් බලපාන කාරණා ගැන වැඩි අවධානයක් මෙහිදී යොමුවුණා ද?මධ්‍යම මට්ටමේ ආර්ථිකයක් ඇති රටවල් ගැන මම විශේෂයෙන් සභාවේ අවධානයට යොමු කළා. මේ හුඟක් රටවල් කලින් තිබුණේ දුප්පත් රටවල් හැටියට. ඒවා ඌන සංවර්ධිත රටවල් ලෙස හැඳින්වුවා. ශ්‍රී ලංකාව, මැලේසියාව ආදී රටවල් ඌන සංවර්ධිත මට්ටමේ ඉඳන් මධ්‍යම මට්ටමේ ආර්ථිකයක් ඇති රටවල් බවට පත් වෙලා තියෙනවා. එවැනි රටවල ආර්ථිකය වර්ධනය වෙමින් තියෙනවා. මේවා දළ වශයෙන් ඇ.ඩො. 4000 ක ඒක පුද්ගල ආදායම් ඉලක්කය ට යන රටවල්, නමුත් ජාත්‍යන්තර මූල්‍ය ආයතන තවමත් හුඟක් අවධානය යොමු කරන්නේ ඌන සංවර්ධිත රටවල් ගැනයි.අපි යෝජනා කරන්නේ එවැනි දුප්පත් රටවල් ගැන අවධානය යොමුකරන අතරම, එතැනින් ඉහළට ආ අප වැනි රටවල් ලබා ඇති සාර්ථකත්වයටත් ලකුණු ලැබිය යුතු බවයි. මොකද ඒවා දිළිඳුකම පිටුදැකපු රටවල්. ඒවාට සැලකිල්ලක් දැක්වීම අවශ්‍යය යි. ලබා ගත යුතු පහසුකම් ගැන අපි එකතුවෙලා ඉල්ලීම් කළ යුතු කාලයක දැන් අප සිටිනවා.ඉන්දියාව, චීනය වගේ රටවල් පවා මේ කියන මධ්‍යම ගනයට අයත් රටවල් බව අප අමතක නොකළ යුතුයි. ඒ රටවල ජනගහනය විශාල වීමත් මේකට ශක්තියක් වුණා. අපට තවමත් එතැනට ළඟා වීමට අසීරු වුණත් අපි මේ අභියෝග ක්‍රමයෙන් ජයගත යුතුයි.අනාගත ලෝකයේ දිළිඳුකම අප්‍රිකා සහ දකුණු අමෙරිකා රටවලට තවදුරටත් ප්‍රශ්නයක්ව තිබිය දී අපි මධ්‍යම ගනයේ රටක් බවට පත් වෙයි. අපට සිතන්න වෙන්නෙ ඒ ඉලක්කය ළඟාකර ගැනීම ගැනයි.මධ්‍යම ගනයට ළඟා වුණාම හොඳ වගේම නරකත් තියෙනවා. හොඳ තමයි අපේ මිනිස්සුන්ට වඩා හොඳ ජීවන තත්ත්වයක් ලැබීම. නරක තමයි ණය ලබා ගැනීමේ දී හා ගනු-දෙනුවලදී කලින්ට වඩා ගෙවීම් කිරීමට සිදුවීම. මේ වගේ අඩු-පාඩු තිබුණත් දියුණු වන රටක් හැටියට අපේ රටේ ආර්ථිකය වඩා ස්ථාවර බව එවිට කවුරුත් පිළිගන්නවා. ඒක වාසිදායක තත්ත්වයක්.* මේ සමුළුවට සමගාමීව විදේශ නියෝජිතයන් සමඟ ද්විපාර්ශවීය හා බහුපාර්ශවීය වශයෙන් සාකච්ඡා කිරීමේ ඉඩ ප්‍රස්ථා සැළසුණා ද?මේ රැස්වීම අතරතුර අපට එවැනි අවස්ථා ගණනාවක් ලැබුණා. සිය ගණනක් මුදල් ඇමැතිවරු මේ සමුළුවට සහභාගි වෙනවා. ඒ ඒ රටවලට ගිහින් ඔවුන් හමුවෙන්න අවුරුද්දකුත් මදි. නමුත්, ඒ අවස්ථාව මේ සමුළුව අතරතුරම අපි සළසාගත්තා. දැනට වසර හතක් තිස්සේ මං මේ සමුළුවලට සහභාගි වෙනවා. මේ හැමදෙනාම වගේ මගේ පුද්ගලික මිත්‍රයන් බවටත් පත්වෙලා. ඒ නිසා ඕනෑම වෙලාවක කතා කරලා අපට ප්‍රශ්න විසඳාගන්න පුලුවන්කම තියෙනවා.ඉන්දියාවේ චිදම්බරම් මුදල් ඇමැතිතුමා, සවුදි අරාබියේ අල්-අසාද් මුදල් ඇමැතිතුමා, ඉරානයේ හුසේන් මුදල් ඇමැතිතුමා ආදීන් සමඟ සාකච්ඡා කර අපේ රටවලට අදාළ වන්නා වූ ද්විපාර්ශවික කාරණා ගැන විසඳුම්වලට එන්නත් අපට හැකි වුණා.විශේෂයෙන් ඉන්දියාව ශ්‍රී ලංකාවේ සිදු කරන දුම්රිය ව්‍යාපෘති, සාම්පූර් විදුලි ව්‍යාපෘතිය, උතුර-නැගෙනහිර නිවාස ප්‍රශ්න ආදිය ගැන සාකච්ඡා කර විසඳුම්වලට එළැඹුණා. මේ සාකච්ඡාවලට මා සමඟ භාණ්ඩාගාර නිලධාරීන් ද පැමිණ සිටියා. ඉරානය සමඟ උමා ඔය ව්‍යාපෘතියට අදාළ කාරණා ගැන සාකච්ඡා කළා. ඉරානයට පනවා ඇති සම්බාධක නිසා මුදල් ලබාදීමේ පොඩි ගැටලුවක් තිබුණා. තේ වෙළෙඳාමට අදාළ කාරණත් අවධානයට ලක් වුණා. අමෙරිකාව ඉරානයට කරන සතුරුකම් වක්‍ර ලෙස අපටත් බලපානවා. බැංකු අතර මුදල් හුවමාරුවට මේ සම්බාධක නිසා බාධා එල්ල වීම ගැනත් අපි සාකච්ඡා කළා.ග්‍රාමීය විදුලිය පිළිබඳ ප්‍රශ්නවලටත් ඉරානයෙන් අපට විසඳුම් සළසා ගත හැකියි. මීට අමතරව ශ්‍රී ලංකාවට සහනදායී සංවර්ධන ණයක් දීමටත්, ඉරානය සාකච්ඡා කර ගෙන යනවා. එහෙම වුණොත් ඒක ඉතා හොඳ වර්ධනයක්. අපි එක රටක් කෙරෙහිම බැඳී සිටීම අවශ්‍ය නෑ. මේ අන්දමට විවිධ රටවලින් අපට ආධාර ලබාගන්න පුලුවන්.මෙතැන දී මම රටට මතක් කරන්න අවශ්‍යයයි මේ කාරණය ගැනත්. වෙනත් රටවල් ණය ගන්න අවුරුදු ගණනාවක් ව්‍යාපෘති හදාගෙන බලා ඉන්නවා. හරිම දුෂ්කර ගමනක් යන්න වෙලා තියෙන්නෙ. නමුත්, අපට එවැනි තත්ත්වයක් නෑ. රටේ ඇති ස්ථාවරත්වයත්, අපේ ජාතික නායකත්වයත් නිසා හොඳ ව්‍යාපෘති සඳහා මුදල් ලබාගැනීම අපට අසීරු නෑ.* තව දුරටත් ණය ලබා ගැනීම ගැටලුදායක තත්ත්වයක් විය නොහැකි ද?රාජ්‍ය අංශය හරහා ම ණය ලබා ගැනීමේ දී යම් සීමාවන් ඇති බව අපිට පිළිගන්න වෙනවා. පෞද්ගලික අංශය හරහාත් පොදු ව්‍යාපෘති ආරම්භ කරන්න සිදුවෙයි. ඒක ඒ අයට අසීරු දෙයකුත් නෙවෙයි. මොකද, අපේ රට ගැන විදේශයන්ගේ විශාල පැහැදීමක් තිබෙනවා.නිදසුනක් ලෙස ආසියාවේ ලොකුම පාලම හදන්න හිටියෙ බංග්ලාදේශයේ පද්මා නදිය හරහා. ඒ පාලම එරට ආර්ථිකයේ විශාල වෙනසක් සිදු කරනවා. වසර හතරක් තිස්සේ මේකට මුදල් ගන්න ලෝක බැංකුවත් එක්ක සාකච්ඡා කළත් මෙවර මුදල් දීම ප්‍රතික්ෂේප කර ඇති බව අපට දැනගන්න ලැබුණා.මේ රටවල නොයෙක් ප්‍රශ්න මේවාට බලපානවා. නමුත් අපේ විශ්වසනීයභාවය කවදත් රැක ගැනීමට අපට හැකි වුණා. අමෙරිකා භාණ්ඩාගාර නිලධාරීන් සමඟ විශේෂයෙන් ඉරාන සම්බාධක වගේ ප්‍රශ්න ගැන අපිට සාකච්ඡා කරන්න පුලුවන් වුණා. නීති විරෝධී මුදල් සංසරණය වැළැක්වීම සඳහා අප ගෙන ඇති ක්‍රියා මාර්ග ගැන ඒ අය හුඟක් සතුටු වුණා. මේවාට අදාළ නීති රීති අපි පාර්ලිමේන්තුවේ සම්මත කර ක්‍රියාවට නංවා තියෙනවා. ආර්ථික අතින් අප අතර ප්‍රශ්න නැති තරම්. දේ්ශපාලන හා වෙනත් කාරණා තිබෙනවා දැයි අප දන්නේ නෑ. නමුත්, ආර්ථික වශයෙන් නම් ගැටලු ඇති බවක් පෙනෙන්නේ නෑ.* සමස්තයක් හැටියට ගැටලු පවතින්නේ ව්‍යාපෘති සම්පාදනයේ දී ද? ව්‍යාපෘති ක්‍රියාත්මක කිරීමේ දී ද?ව්‍යාපෘති ක්‍රියාත්මක කිරීමේ දී වැඩි වශයෙන් ගැටලු ඇති වෙනවා. ඒවා ක්‍රියාත්මක කරන රජයේ නිලධාරීන්, විද්‍යාඥයන්, සුළු සේවකයන්, මේවාට සම්බන්ධ වෘත්තීන් හි යෙදෙන්නන් ආදී මේ සෑම දෙනාම උපරිමයෙන් තම සේවය ලබාදෙන බවට අපට සතුටුවෙන්න බෑ. ශ්‍රී ලංකාවට පමණක් නෙවෙයි, මේක ආසියාවටම අදාළයි.කාර්ය සාධනය බලවත් ප්‍රශ්නයක්. මේ අයට පඩි නඩි ගෙවන්නේ ජනතාවගෙන් අය කරන බදු මුදලින්.ඒ නිසා අරමුණු කරා යන්නෙ නැතිනම් ආත්මාර්ථකාමීව තමන්ගේ ක්ෂේත්‍රය ගැන පමණක් කල්පනා කරනවා නම් ඉදිරියට යන්න බෑ. රජයේ සංස්ථාවලට වෙලා තියෙන්නෙත් මේකයි. කතා කරන්නෙ මේවා තමන්ගේ සල්ලි වගේ. හැබැයි මේ මහජන මුදල්:, රටේම ආදායම. ඒ නිසා ආයතන පරිපාලනය සම්බන්ධයෙන් ඇති අර්බුද අපි විසඳාගත යුතුයි. මේවාට පත්කරල තියෙන අයට සුදුසුකම් හා හැකියාවන් නැත්නම් ඒක ප්‍රශ්නයක්. තනතුරේ ලොකුකමින් බැබළුණාට වැඩ අඩුයි. හරය නෑ පිට පොත්ත විතරයි. අපි මෙවා නිවැරැදි කරගත යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=n1305078</link>
    <topic>අදත් ගිගුරුම් සහිත වැසි</topic>
    <author>උදුලා පීරිස්</author>
    <content>දිවයින පුරාම අද (07) දිනයේත් ඕනෑම වෙලාවක ගිගුරුම් සහිත වැසි ඇතිවිය හැකි බව කාලගුණ විද්‍යා දෙපාර්තමේන්තුව පවසයි.සමහර ස්ථානවල ගිගුරුම් සහිත තද වැසි ඇතිවිය හැකි යැයිද කාර්යයේ නියුතු කාලගුණ විද්‍යාඥ පබෝධනී කරුණාපාල මහත්මිය පැවසුවාය.ගිගුරුම් සහිත වැසි ඇතිවන විට අකුණු ඇතිවීමේ අවදානමක් මෙන්ම දැඩි සුළං ඇතිවිය හැකි යැයි පවසන කරුණාපාල මහත්මිය ඒ සම්බන්ධයෙන් වඩා සැලකිලිමත්ව කටයුතු කරන ලෙස ද ජනතාවගෙන් ඉල්ලීමක් කරයි.‍බස්නාහිර පළාතට නිරිත දෙසින් සුළං හමන බවත් නැඟෙනහිර පළාතට ගිනිකොණ දිශාවෙන් සුළං හමන බවත් ඒ මහත්මිය කීවාය.පුත්තලම සිට ගාල්ල හරහා ත්‍රිකුණාමලය දක්වා ප්‍රදේශ වල ගිගුරුම් සහිත වැසි ඇතිවන විට සුළං වේගය වැඩි විය හැකි බවත් සාමාන්‍යයෙන් පැයට කිලෝමීටර් 30 - 40 පවතින එම තත්වය පැයට කිලෝමීටර් 50 - 60 දක්වා වැඩිවනු ඇතැයි ද කාලගුණ විද්‍යා දෙපාර්තමේන්තුව අනාවරණය කරයි.ඊයේ (06) වැඩිම වර්ෂාපතනයක් කොළඹ වරායට පතිත වූ බවත් එම ප්‍රමාණය මිලිමීටර් 79.3 ක්ද කොළඹට මිලිමීටර් 72.3ක්ද කටුනායකට මිලිමීටර් 72.2 ක්ද කාලගුණ විද්‍යා දත්ත අනුව සඳහන් වේ.ඊයේ (06) දිනයේ දිවයිනට බලපෑ ගිගුරුම් සහිත තද වැසි හේතුවෙන් බොහෝ ප්‍රදේශ ජලයෙන් යටවී ගමනාගමනයට බාධා ගෙනදී තිබුණි.වැසි ජලය හේතුවෙන් වත්තල හා ගම්පහ ප්‍රදේශවල පවුල් 479ක පුද්ගලයින් 2212ක් පීඩාවට පත්ව ඇතැයි ආපදා කළමනාකරණ මධ්‍යස්ථානය පවසයි.නිවාස ගංවතුර යටවීමෙන් එම ප්‍රදේශවල පවුල් 81ක පුද්ගලයන් 331ක් කඳවුරු 04ක තාවකාලිකව රඳවා ඇති බවත් ඔවුන් සඳහා සහන කටයුතු ප්‍රාදේශීය ලේකම් කාර්යාලය හරහා සිදු වෙමින් පවතින බවත් ආපදා කළමනාකරණ මධ්‍යස්ථානයේ නියෝජ්‍ය අධ්‍යක්ෂ සරත් ලාල් මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=n1305073</link>
    <topic>උතුරේ දමිළ තරුණියන්ට රැකියා ලබාදී ඔවුන්ගේ අභිමානය රැකදුන්නේ ජනපතියි</topic>
    <author>රක්ෂණ ශ්‍රියන්ත</author>
    <content>උතුරේ අහිංසක දෙමළ තරුණියන්ගේ කරේ සයනයිඩ් කරල් එල්ලා ඔවුන් ඝාතකයන් බවට පත් කළ යුගයක් තිබුණු මේ රටේ කාන්තාවන්ට විමුක්තිය ලබා දෙමින් ඔවුන්ට රැකියා අවස්ථා ලබා දෙමින් ඔවුන්ගේ අභිමානය රැක දීමට කටයුතු කළේ මහින්ද රාජපක්ෂ මහතා පමණක්ම බවත් කිළිනොච්චියේ ශ්‍රී ලංකා නිදහස් පක්ෂ සංවිධායිකා ගීතාංජලී නගුලේෂ්වරන් මහත්මිය පැවසුවාය.ඒ මහත්මිය එසේ පැවසුවේ පසුගියදා කිළිනොච්චි මුරුක්කන්ඩි හි යුද හමුදා දෙමළ සෙබළියන් පිරිසකට නිවාස ලබාදීමේ උත්සවයකදීය. මෙහිදී තවදුරටත් අදහස් දැක්වූ ගීතාංජලී නගුලේෂ්වරන් මහත්මිය මෙසේද පැවසුවාය. යුද්ධය නිසා වඩාත් පීඩාවට පත්වූයේ මේ රටේ කාන්තාවයි. එය උතුරේද, දකුණේද, නැඟෙනහිරද කියා වෙනසක් නැත. සිංහල, දෙමළ, මුස්ලිම් කාන්තාවන් විශාල පිරිසක් නිරපරාදේ වැන්දඹුවන් බවට පත්වී තිබීම මහා ඛේදවාචකයකි.මවුවරු නැති දරුවන් කොපමණ පිරිසක් සිටිනවාද? සිත්පිත් නැති එල්.ටී.ටී.ඊ. ත්‍රස්තවාදීන් මිනිසුන් මරා දැමුවේ තිරිසනුන් ලෙසය. අද මේ කතාකරන මා වැනි උතුරේ දෙමළ කාන්තාවන් ජීවත්වන්නේ ජනාධිපතිතුමන්ට පින්සිදුවන්නටය. එතුමන්ගේ නිවැරදි නායකත්වය නිසා මේ රට ත්‍රස්තවාදීන්ගෙන් ‍බේරා ගැනීමට හැකි වුණා.වෙල්ලමුල්ලවයික්කාල් හි පැවති අවසාන මහා ස‍ටනේදී රජයේ හමුදාවන් කටයුතු කළේ ඉතා මානුෂික අන්දමින්ය. අසරණ දෙමළ ජනතාවට තමන්ගේ ආහාර වේල පවා ඔවුන් පරිත්‍යාග කළා. හිටපු එල්.ටී.ටී.ඊ. ත්‍රස්තවාදී තරුණ තරුණියන් දස දහසක් පමණ රජය විසින් පුනරුත්ථාපනය කරනු ලැබුවා. ඔවුන් අද රජයේ රැකියාවල පවා නිරතව සිටීම සතුටට කරුණක්. උතුරේ දෙමළ කාන්තාවන් රජයේ යුද හමුදාවට බඳවා ගැනීම අදහා ගත නොහැකි තරම් සිදුවීමක්. අද ඔවුන්ට නිවාස පිරිනැමීම මොනතරම් සතුටුදායක පුවතක්ද? සිවිල් ආරක්ෂක බළකායට පමණක් තරුණ තරුණියන් තුන්දහසකට වැඩි පිරිසක් බඳවාගෙන තිබෙනවා. ඔවුන් අද රටේ සංවර්ධනයට දායකත්වය ලබා දෙනවා.මේ සත්‍ය දේවල් පිළිබඳව ඇතැම් දෙමළ මාධ්‍යවලට හා ඇතැම් දෙමළ දේශපාලනඥයන්ට නොපෙනීම කනගාටුවට කරුණක්. ඔවුන් උතුරේ සංවර්ධනය දෙස බලන්නේ කළු කණ්ණාඩි පැලඳගෙනය. මම ඔවුන්ට ආයාචනා කරනවා කළු කණ්ණාඩි ගලවා දමා උතුරේ කරන සංවර්ධනය දෙස බලන ලෙසට. උතුරේ දෙමළ කාන්තාවන්ට රැකියා අවස්ථාවන් විශාල ප්‍රමාණයක් ලැබුණේ මහින්ද රාජපක්ෂ මහතාගේ රජය යටතේයි.මෙහිදී උත්සව සභාව ඇමතූ නිවාසලාභි දෙමළ යුද හමුදා සෙබළියක් වන පී. මරමේෂ්වරී මහත්මිය මෙසේ කීවාය.මා උපන්නේ සිව්දෙසින් වෙඩි හඬ ඇසුණු කිලිනොච්චියේ දුෂ්කර ගමකයි.පාසල් අවදියේ මා දුටුවේ ආයුධ අතේ රඳවාගෙන සයනයිඩ් කරල කරේ එල්ලා ගත් එල්.ටී.ටී.ඊ. තරුණ තරුණියන්ය. ඔවුන් හැසිරුණේ මාරාවශේෂයෙන්ය. ඔවුන්ගේ ග්‍රහණයෙන් මිදී අප ජීවිත ගලවා ගත්තේ දෙවියන්ට පින්සිදුවන්නටය. යුද්ධය නිමාවීම අපව බේරාගත්තේ රජයේ හමුදාවයි. අද මා රජයේ යුද හමුදා සෙබළියක්ය. මෙය මට අදහාගන්නට බැරි සිහිනයක්ය. ඊටත් වඩා සිහිනයක් වන්නේ අද මට අංග සම්පූර්ණ නිවසක් ලැබීමයි. ජීවි‍තයේ සිහිනයක් සැබෑ කර දුන් අතිගරු ජනාධිපතිතුමාටත් යුද හමුදාවටත් මා සදා ණය ගැතියි.කිලිනොච්චි ප්‍රදේශයට නිතර පැමිණ අපගේ දෙමළ ජනතාවගේ දුක සැප සොයා බලමින් සංවර්ධන කටයුතු කඩිනම් කරමින් කටයුතු කරන හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මැතිඳුන්ට අපගේ ප්‍රණාමය පුදකරන්න කැමැතියි.පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් පැවති මෙම අවස්ථාවට ළමා හා කාන්තා කටයුතු අමාත්‍ය තිස්ස කරල්ලියද්ද, ආණ්ඩුකාර මේජර් ජනරාල් ඩී.ඒ. චන්ද්‍රසිරි, කිලිනොච්චි ආඥාපති මේජර් ජනරාල් උදය පෙරේරා, යාපනය දිස්ත්‍රික් පාර්ලිමේන්තු මන්ත්‍රී මුරුගේසු චන්ද්‍රකුමාරන් යන මහත්වරුද එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=n13050713</link>
    <topic>මගේ දුව රිසානාගේ මරණයට ඩිලාන් ඇමැතිතුමා වගකිවයුතු නෑ</topic>
    <author/>
    <content>විදේශ රැකියා ප්‍රවර්ධන ඇමැති ඩිලාන් පෙරේරා මහතාට එරෙහිව විපක්ෂය විසින් මේ දිනවල විශ්වාස භංග යෝජනාවක් පාර්ලිමේන්තුව හමුවේ ගෙන ඒමට සූදානම් වෙමින් පවතී. රිසානා නෆීක් ගේ මරණය සම්බන්ධයෙන් ඩිලාන් පෙරේරා මහතාට එරෙහිව මේ විශ්වාස භංගය ගෙන එනු ලැබේ.මේ පිළිබඳ අදහස් දක්වන රිසානා නෆීක්ගේ මව වන සෙයියදු අහමදු රිෆිනා මහත්මිය පවසා සිටින්නේ තම දියණියගේ මරණයට ඇමැති ඩිලාන් පෙරේරා මහතා කිසිදු ලෙසකින්වත් වගකිවයුතු නොවන බවයි.ඒ පිළිබඳ අදහස් දක්වන සෙයියදු අහමදු රිෆිනා මහත්මිය මෙසේද කියයි. ඩිලාන් පෙරේරා ඇමැතිතුමා අමාත්‍ය ධුරය භාරගෙන තිබෙන්නේ මගේ දුවට විරුද්ධව නඩුවේ අවසාන තීන්දුව ලබාදුන් පසුවයි. එතුමාගේ අමාත්‍යධුර කාලය තුළ මගේ දුව වන රිසානා නෆීක්ව මරණයෙන් බේරා ලංකාවට රැගෙන ඒමට සෑහෙන උත්සාහයක් දැරුවා. කෙසේ වෙතත් මගේ දුවගේ දෛවයට ඇමැතිතුමා වගකිවයුතුයැයි දක්වන අදහස සුදුසු නොවේ. එතුමා ගත් උත්සාහයට හා කැපවීමට මම ස්තුතිවන්ත වන අතර එතුමාට දීර්ඝායුෂ ලැබේවායි ප්‍රාර්ථනා කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=n1305074</link>
    <topic>ගුවන් යානයේ යකා නැටූ කුවේට් ජාතිකයා පිටුවහල්</topic>
    <author>විජයානි එදිරිසිංහ</author>
    <content>බීමත්ව අශෝභන ලෙස හැසිරෙමින් මගීන්ට, ගුවන් සේවිකාවන්ට පමණක් නොව ගුවන් නියමුවන්ට පවා හිරිහැර කරමින් කටාර් ගුවන් සේවයට අයත් යානයකින් මෙරටට පැමිණි කුවේට් ජාතිකයකු මෙරටට භාර නොගෙන ආපසු හරවා යැවුණු අතර කටාර් ගුවන් සේවයේ යළි කිසි දිනෙක ගමන් කළ නොහැකි පරිදි ඔහුගේ නම එම සේවාවෙන් අසාදු ලේඛන ගත (Black Listed) කර තිබේ. මේ සිද්ධිය වී ඇත්තේ පසුගිය සිකුරාදා (03) පස්වරු 5.00ට මෙරටට පැමිණි කටාර් ගුවන් සේවයට අයත් ගුවන් යානය තුළය.මේ කුවේට් ජාතිකයා පැමිණ ඇත්තේ ඔහුගේ ශ්‍රී ලාංකික බිරිඳ සහ දියණිය ද සමඟය.පැයකට අධික කාලයක් මේ පුද්ගලයා යානය තුළ ඉතාමත් අශෝභන ආකාරයෙන් හැසිරී තිබේ. මගීන් අතර සිටි කාන්තාවන්ට සහ ගුවන් සේවිකාවන්ට බලහත්කාරයෙන් විවිධ හිරිහැරකාරී දෑ සිදු කිරීමට උත්සාහ කර තිබේ. මගීන්ට ආහාර පාන ආදිය පවා පිළිගැන්වීමට සිදු වී ඇත්තේ යානය තුළ විදුලිය විසන්ධි කිරීමෙන් අනතුරුවය.යානය තුළ සිටි පිරිස මොහුව පාලනය කිරීමට උත්සාහ කළද නොහැකිවී ඇත.යානය කටුනායකට පැමිණීමෙන් අනතුරුවද මොහුගේ හැසිරීම බරපතළ හිරිහැරයක් වූ නිසා ගුවන් තොටුපළ ආරක්ෂක අංශයේ දස දෙනෙකු පොලිසියේ පහළොවක් පමණ පැමිණ මේ පුද්ගලයා මර්දනය කර තිබේ.ආගමන විගමන පාලක ජෙනරාල් චූලානන්ද පෙරේරා මහතා ඇතුළු නිලධාරීන්ට මේ පුද්ගලයා පිළිබඳ ඒ අවස්ථාවේ ගුවන් තොටුපළ රාජකාරී කළ ආගමන විගමන නිලධාරී ජයන්ත රත්නායක මහතා වෙත දැනුම් දී තිබේ.ආගමන විගමන පනත යටතේ ක්‍රියා කරමින් මේ කුවේට් ජාතිකයාට මෙරටට ඇතුල්වීමට ඉඩ නොදී ආපසු යැවීමට ආගමන විගමන පාලක ජෙනරාල්වරයා උපදෙස් දී තිබිණ.ඒ අනුව ඔහු ආපසු යැවුණු අතර ඔහුගේබිරිය සහ දියණිය සිය කැමැත්තෙන්ම ඔහු සමඟ පිටව ගොස් තිබේ.මේ පුද්ගලයා යළි කටාර් ගුවන් සේවයෙන් ආපසු ගෙනයාමට එම සේවා බලධාරීන් විසින් ප්‍රතික්ෂේප කර ඔහුගේ නම එම සේවාවේ Black list කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=n1305075</link>
    <topic>මඩු වන්දනාවට දුම්රිය පහසුකම්</topic>
    <author>ශීලා උඩුවර</author>
    <content>මඩු වන්දනාවේ යන බැතිමතුන්ට වසර 30කට පමණ පසු දුම්රියෙන් යාමේ පහසුකම් සැලසේ. මැදවච්චිය තලෙයිමන්නාරම දක්වා දුම්රිය මාර්ගයේ මැදවච්චිය සිට මඩු දක්වා දුම්රිය මාර්ගය මේ මස 14 වැනිදා විවෘත කෙරේ.මැදවච්චිය සිට තලෙයිමන්නාරම දක්වා කිලෝමීටර් 106ක් වන අතර මඩු දක්වා කොටස කිලෝමීටර් 43කි.පළමු අදියර සඳහා වැය වූ මුදල අමෙරිකානු ඩොලර් මිලියන 81.31ක් වන අතර ඉන්දියානු ණය ආධර යටතේ ඉන්දියාවේ ඉර්කොන් සමාගම ඉදිකිරීම් කටයතු සිදු කරයි.කොටි ත්‍රස්ත ක්‍රියාකාරකම් නිසා මැදවච්චිය තලෙයිමන්නාරම මාර්ගයේ දුම්රිය ධාවනය අත්හිටවනු ලැබූ අතර මුළු දුම්රිය මාර්ගයම විනාශ කර එහි තිබූ සියලු දේ ඔවුන්ගේ මුරකුටි සැදීමට යොදාගෙන තිබිණි.තැනින් තැන නටබුන් පමණක් ඉතිරිව තිබූ මැදවච්චිය තලෙයිමන්නාරම දුම්රිය මාර්ගය ඉදිකිරීමේ කටයුතු 2011 මාර්තු 23 වැනිදා ආරම්භ කළේය.මෙහි දෙවැනි අදියර මත මඩු සිට තලෙයිමන්නාරම දක්වා කොටසද දැන් සාර්ථකව ඉදිකරමින් පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=n1305076</link>
    <topic>රෝහල් සේවකයාගේ පාංශුකූලය දෙන්න චීවරධාරියා මුදල් අරන්</topic>
    <author>තෙන්නකෝන් කුලසේකර</author>
    <content>අනුරාධපුර කහටගස්දිගිලිය නගරය ආසන්න ගම්මානයක රෝහල් සේවකයකු මිය ගිය පසු ඔහුගේ අවසන් කටයුතු සඳහා පාංශුකූලය දීමට චීවරධාරියකු විසින් රුපියල් තුන්දහස් පන්සියයක 'අල්ලසක්' ලබා ගැනීමේ පුවතක් වාර්තා වේ.මේ රෝහල් සේවකයා එම විහාරස්ථානයට අයත් ගොදුරු ගම්මානයක ජීවත් විය. බොහො‍් මිනිසුන්ට උදව් උපකාර කළ මොහු පසුගියදා රෝගයක් උත්සන්න වී මිය ගිය පසු පසුගිය 04දා පැවැති අවසන් කටයුතු සඳහා වැඩම කරන ලෙස ගොදුරු ගම්මානයේ විහාරාධිපතින් වහන්සේට පවුලේ ඥාතීන් ආරාධනා කළත් ඔහු විහාරයට මුදල් ගෙවා දායකයකු වී නැති බව පැවසූ චීවරධාරියකු රුපියල් තුන්දහස් පන්සියක් ගෙවන ලෙස දැනුම් දී තිබේ.කර කියාගත හැකි කිසිවක් නොමැතිව අසරණ වූ ඥාතීහු අදාළ චීවරධාරියාට රුපියල් තුන්දහස් පන්සියයක පගාවක් දී පාංශුකූලය පවත්වා තිබේ.මේ අසාමාන්‍ය සිද්ධිය පිළිබඳ ඇසු බොහෝ භික්ෂූන් වහන්සේලා ද ගැමියන් ද බලවත් චිත්ත වේදනාවකට පත් වී සිටින අතර උතුම් සම්බුදු දහමත් උතුම් මහා සංඝරත්නයත් අප්‍රසාදයට පත් කරන මෙවැනි චීවරධාරින් පිළිබඳ වගකිවයුත්තන්ගේ දැඩි අවධානය යොමු විය යුතු බව පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=n1305077</link>
    <topic>රණවිරු සැමරුම් මාසය හෙටින් ඇරැඹේ</topic>
    <author/>
    <content>ජනාධිපති මහින්ද රාජපක්ෂ මහතාට රණවිරු උපහාර ප්‍රථම කොඩිය පළඳවා හෙට (8) ජාතික රණවිරු සැමරුම් මාසය ආරම්භ කරයි. අරලියගහ මන්දිරයේදී ප්‍රථම කොඩිය පැළඳීමෙන් පසු ජනාධිපතිවරයා රණවිරු මාසය ප්‍රකාශයට පත් කෙරෙයි.ලබන මස අට දක්වා කාලයේ රටපුරා පළාත් මට්ටමින් සැමරුම් උපහාර උළෙල පැවැත්වීමට නියමිත අතර එහි ප්‍රධාන ජාතික උත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් මැයි මස 18 වැනිදා පස්වරු 04.30ට ශ්‍රී ජයවර්ධනපුර කෝට්ටේ රණවිරු ස්මාරකය අභියසදී පැවැත්වේ.එදිනම උදේ කොළඹ ගාලු මුවදොර පිටියේදී විජයග්‍රහණයේ සැමරුම් පෙළපාලිය පැවැත්වීමට නියමිතයමානුෂික මෙහෙයුමට එක්වූ රණවිරුවන් මෙම සැමරුම් පෙළපාලියට එක් වෙති.තිස් වසරකට අධික කාලයක් පැවැති එල්.ටී.ටී.ඊ. ත්‍රස්තවාදය මුලිනුපුටා දැමීමේ මෙහෙවරට එක්ව එය විජයග්‍රහණය කළේ 2009 මැයි 18 වැනිදාය. විජයග්‍රහණය ලබා වසර හතර සමරමින් රුධිරය හා දහඩිය පුද කළ විරුවන් සිහිකිරීම මෙහිදී සිදු කෙරේ.2000 වර්ෂයේ සිට ජාතික රණවිරු සැමරුම් දිනය සමරා ජාතික මට්ටමෙන් අනුස්මරණ කටයුතු සිදු කරයි. දේශයේ නිදහස වෙනුවෙන් රණවිරුවන් 21000 අධික සංඛ්‍යාවක් දිවි පුදා ඇති අතර 12000 කට අධික ප්‍රමාණයක් ශරීරාංග පුද කර ඇත.රණවිරු සැමරුම් මාස‍යේදී කොඩි විකුණා ලබා ගන්නා මුදල් රණවිරුවන් හා එම පවුල්වල සුබ සාධනයට යොදවයි. රණවිරු සේවා අධිකාරියේ මුලිකත්වයෙන් සැමරුම පැවැත්වේ. මැයි මස 11 සිට 18 දක්වා කාලයේදී ප්‍රධානනගරවල ආණ්ඩුකාර වරයාගේ ප්‍රධානත්වයෙන් සැමරුම් උළෙල ගණනාවක් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=n1305079</link>
    <topic>වාර්ෂික මිහින්තලා ආලෝක පූජාව පිළිබඳව මාධ්‍ය දැනුවත් කිරීමේ සාකච්ඡාවක්</topic>
    <author>ඡායාරූපය - මහින්ද විතානාච්චි</author>
    <content>ලේක්හවුස් ආයතනය වාර්ෂිකව සංවිධාන කරන මිහින්තලා ආලෝක පූජාව පිළිබඳව මාධ්‍ය දැනුවත් කිරීමේ සාකච්ඡාවක් වලවාහැංඟුණ වැවේ ධම්මරතන නාහිමියන්ගේ ප්‍රධානත්වයෙන් පසුගියදා (03) ලේක්හවුස් අධ්‍යක්ෂ මණ්ඩල රැස්වීම් ශාලාවේදී පැවැත්විණි.එහිදී ධම්මරතන නාහිමියන් ඒ සම්බන්ධයෙන් මාධ්‍ය දැනුවත් කළ අයුරු. ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත්, සාමාන්‍යාධිකාරී අභය අමරදාස, මෙහෙයුම් අධ්‍යක්ෂ උපුල් දිසානායක, පත්‍ර බෙදාහැරීමේ අධ්‍යක්ෂ සුනිල් සෙන්දනායක මහත්වරු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=n13050710</link>
    <topic>එතනෝල් සැකකරු ඇත්ත හංගනවා</topic>
    <author>සිරන්ජනි කුමාරි</author>
    <content>නීති විරෝධි එතනොල් ආනයන සිද්ධිය සම්බන්ධයෙන් දැනට රක්ෂිත බන්ධනාගාරගතව සිටින සැකකරු රේගුවට අසත්‍ය ප්‍රකාශ පවසමින් එතනොල් ආනයනය කිරීමට සම්බන්ධ පුද්ගලයන් පිළිබඳ තොරතුරු වසන් කරන බවට රේගු අධිකාරිය කොළඹ අතිරේක මහේස්ත්‍රාත් අධිකරණය වෙත පසුගිය දා (3) වාර්තාවක් ඉදිරිපත් කරමින් සඳහන් කර සිටියේය.සැකකරු අධිකරණ නියෝග මත රේගුව වෙත ඉකුත් (19) වැනි දින ගෙන ගොස් නැවත ප්‍රකාශ සටහන් කළ අවස්ථාවේදී ඔහු ලබා දුන් තොරතුරු අසත්‍ය බවට කරන ලද විමර්ශනවල දී කරුණු අනාවරණය වු බවට රේගුව වැඩි දුරටත් සිය වාර්තාවෙන් ප්‍රකාශ කර තිබිණි.සැකකරු සඳහන් කළ පරිදි ව්‍යාපාර ස්ථාන පරීක්ෂාවට ඔහු රේගු නිලධාරීන් පන්නිපිටිය ප්‍රදේශයට රැගෙන ගියත් එහි තිබෙන ව්‍යාපාර ස්ථානය පෙන්වීමට ඔහු අසමත් වු බවත් පාදුක්ක ප්‍රදේශයට ගිය ද එහි ඇති නිවස වසා තිබු බැවින් විමර්ශන පැවැත්වීමට අසමත් වු බවට රේගුව සඳහන් කර ඇත.සැකකරුගේ ව්‍යාපාරයේ ලේකම් ටී. එස්. අයි. සිල්වා යන අයට ද නීති විරෝධි එතනොල් ආනයනය සම්බන්ධයෙන් පහසුකම් සැලසු හා මෙහෙයුම් කටයුතු කළ ඩී. පී. ජේ. කේ. පිරිස් යන අයට ද මුල්‍යමය පහසුකම් සපයා ඇති එම්. ශෂිධරන් යන අයට ද එම ආනයන තොග දෙක නිශ්කාෂණය කර ගැනීම සඳහා කටයුතු කළ R. H.freighter නමැති වාප්පු ලිපිකාර ආයතනයේ ලිපිකරුවන් තිදෙනකුට එරෙහිව වැඩි දුර පරික්ෂණ පවත්වන බවට රේගුව සිය වාර්තාව මඟින් තොරතුරු අනාවරණය කර තිබිණ.මීට අමතරව නියෝජ්‍ය සුරාබදු කොමසාරිස් (ආදායම්) බෝදරගම මහතා රේගුව වෙත මේ සිද්ධිය සම්බන්ධයෙන් ප්‍රකාශයක් ලබා දී ඇති බව පවසන රේගුව මිලියනයකට අධික වටිනාකමකින් යුතු නඩුවක දී ඇප දීමට බලය ඇත්තේ මහාධිකරණයට බවට පවසා සිටි.තවද රේගු නිලධාරීන්ට එරෙහිව චෝදනා නැඟීමට අවස්ථා තුනක් සැකකරුට ලබා දුන්න ද එසේ කිසිවක් ඉදිරිපත් නොකළ සැකකරු දැනුදු අධිකරණය වෙත දිවුරුම් ප්‍රකාශයක් මඟින් ඉදිරිපත් කර ඇත්තේ හුදු නිබන්ධනයක් බවට රේගුව චෝදනා කරයි.මේ දිවුරුම් ප්‍රකාශයට පිළිතුරු දීමට රේගු නිලධාරින්ට අවස්ථාව නොදුන් සැකකරු වරින්වර අසත්‍ය ප්‍රකාශ ලබා දෙමින් රේගුව මුලා කරන අතර මෙයට වගකිවයුතු බලධාරීන් ආරක්ෂා කරන සැකකරුට ඇප ලබා දුන්නහොත් විමර්ශනවලට බාධා ඇති විය හැකි බවට රේගු අධිකාරිය අධිකරණය වෙත කරුණු වාර්තා කර තිබිණි.පසුගිය දා සුරාබදු නිලධාරීන් අත්අඩංගුවට ගත් කන්ටේනර් දෙකේ බහා තිබුණේ 96%ක් මධ්‍යසාර ප්‍රතිශතය ඇති එතනොල් බවට නියැදි පරීක්ෂාවට අනුව කාර්මික තාක්ෂණ ආයතනය පැවැත් වූ පරික්ෂණයකින් තහවුරු වු බවට රේගු අධිකාරිය ඉකුත්දා (3) අධිකරණයට දන්වා තිබිණ.සැකකරු ඇක්සිස් පෞද්ගලික සමාගම මඟින් 31.868,894ක් වටිනා මෙරටට ගෙන්වීමට තහනම් කර තිබු එතනොල් ස්ප්‍රිතු වැරැදි තොරතුරු ආනයන ලියකියවිලි ලේඛන රේගු සටහන්වල දක්වමින් නිශ්කාශනය කිරීමට කටයුතු කිරීමෙන් රේගු ආඥා පනතේ 12,43,47,හා 109යන වගන්ති උල්ලංඝනය කර ඇති බවට රේගු වාර්තාවේ වැඩි දුරටත් සඳහන් කර තිබිණ.ඉකුත් 9වැනි දින "කේප් බලාන්ච් "නමැති නෞකාවෙන් බහාලුමක බහා ඇසිඩ් බැරල් 155ක් හා සල්පේට් සර්පන්ටයින් ඔයිල් බැරල් 155ක් ආනයනය කොට තිබිණ.මේ බහාලුම් රේගු පරික්ෂාව සඳහා තොටළග ග්‍රේලයින් 11 බහාලුම් ස්ථානයට රේගු මුදා හැරීම යටතේ වාප්පු ලිපිකරුවන් විසින් ඉකුත් 13 දින ගෙන යමින් තිබිය දී ආයතනයේ පිවිසුම් දොරටුව අසලින් සුරාබදු නිලධාරීන් අත්අඩංගුවට ගෙන රේගුවට බාර දී තිබිණි.සැකකරු වන රංග දර්ශන සමරක්කොඩි නමැත්තා මෙසේ තව දුරටත් ලබන මස 6වැනි දින දක්වා රක්ෂිත බන්ධනාගාර ගත කිරීමට මහේසත්‍රාත්වරයා නියෝග කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=n13050711</link>
    <topic>උදයන් කර්තෘ හදන්නේ පටු දේශපාලන වාසි ඉටු කර ගැනීමටයි</topic>
    <author>රක්ෂණ ශ්‍රියන්ත</author>
    <content>දිගින් දිගටම ජාතිවාදය අවුස්සන සුළු පුවත් පළ කරන උදයන් කතුවරයා මේ 2වෙනි දින එම පුවත්පතේ ලිපියක් පළ කරමින් මෙසේ කියයි. ලෝකයේ රටවල් අපේ කටයුතුවලට මැදිහත්වීම අනවශයයි අමාත්‍ය ජී.එල්. පීරිස් මහතා කියයි. එහෙම නොකරන්න නම් මේ රටේ වාර්ගික සංහිඳියාව ඇති කරන්න ඕන. නිදහසෙන් පසු ඇති වූ වාර්ගික අර්බුදයට සිංහල නායකයන් වගකිව යුතුයි.කෙටියෙන් කිව්වොත් මේ ජාතීන් තුනම සිංහල නායකයො කෙටෙව්වා. නමුත් රජය කළ යුත්තේ මේ සුළු ජන කොටස් සියලු දෙනාටම අයිතිවාසිකම් ලබාදී ඔවුන්ගේ අනන්‍යතාව පිළිගෙන කටයුතු කිරීමයි.එවිට මේ සියලු ජාතීන්ට මේ රට තමන්ගේ යැයි සිතනු ඇත. එවන් තත්වයක දී වාර්ගික සංහිඳියාව ඇතිවී විදේශ රටවල් අප රටෙහි කටයුතු වලට මැදිහත්වීමක් සිදු නොවනු ඇත.මේ පිළිබඳව අප අදහස් විමසුවේ උතුරේ පාර්ලිමේන්තු මන්ත්‍රී මුරුගේසු චන්ද්‍රකුමාර් මහතා වෙතින්ය.ඔහු සඳහන් කරන්නේ ඕ‍නෑම ප්‍රශ්නයක් දෙස වපර ඇසින් බලන විට පෙනෙන්නේ වරදක් බවයි.ජනාධිපති මහින්ද රාජපක්ෂ මහතා තරම් මේ ප්‍රශ්නය විසඳීමට ප්‍රායෝගිකව කටයුතු කළ වෙන කිසිදු නායකයකු නැති තරම්ය.ජනාධිපතිතුමා ත්‍රෛභාෂා වැඩපිළිවෙළක් හා භාෂා කේන්ද්‍ර ඇති කරමින් ඒ සඳහා මුදල් වෙන් කර ඇති බවද ඔවුන් නොදන්නවා නොව ඔවුන්ගේ අවශ්‍යතාව වී ඇත්තේ ඔවුන්ගේ පටු දේශපාලන අරමුණු ඉටු කර ගැනීම බවද සඳහන් කරයි.රට පුරා සංවර්ධන සභාවලට සහභාගී වෙමින් ජනතාව සමඟ අදහස් හුවමාරු කර ගැනීම වෙන කිසිදු නායකයකු නොකළ දෙයක්.යාපනය, කිලිනොච්චිය, වවුනියාව වැනි ප්‍රදේශවල සංවර්ධන සභා රැස්වීම්වලට සහභාගී වෙමින් ගොවීන් වෙතින් නැඟුණු ප්‍රශ්නවලට එවේලේම දුරකථනය ඔස්සේ නිලධාරීන් සමඟ සම්බන්ධ වෙමින් ප්‍රශ්න විසඳීමට තරම් ජනාධිපතිතුමා සමත්වී සිටීම පුරවැසියන් හැටියට අප සැමට සතුටු බව මුරුගේසු චන්ද්‍රකුමාර් මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=n13050712</link>
    <topic>ලෝකයේ අලුත් දේ පරිහරණය කරන අතරම අපත් අලුත් දෙයක් ලොවට දිය යුතුයි</topic>
    <author>‍මහින්ද අලුත්ගෙදර</author>
    <content>වර්තමානයේ හොඳින් කටයුතු කරන ඕනෑම අයකුගේ අනාගතය නිසැක වශයෙන්ම වඩා යහපත් මෙන්ම සුබවාදී එකක් වන බව ජනාධිපති මහින්ද රාජපක්ෂ මහතා පවසයි.අනාගතය යහපත් කර ගැනීම සඳහා වර්තමානය ගොඩ නඟා ගතයුතු බවත් අද දවසේ කැප කිරීම් නොකරන්නේ නම් අනාගතයක් උදා නොවන බව ද හෙට දවස වෙනුවෙන් අපේ දරුවන් නිර්මාණය කිරීම වෙනුවෙන් ආකල්පමය වෙනසක් ඇති කළ යුතු බව ද අවධාරණය කළේය.අපි අපේ රට ගැන ආඩම්බර වෙනවා සේම අපි ශ්‍රේෂ්ඨ ජාතියක් යැයි සිතිය යුතු බව ද එම හැඟීම අපේ දරුවන් වෙත කාවැද්දවිය යුතු බව ද කීවේය.ජනාධිපති මහින්ද රාජපක්ෂ මහතා මේ බව සඳහන් කළේ අම්බලන්ගොඩ ධර්මාශෝක විද්‍යාලයේ වාර්ෂික ත්‍යාග ප්‍රදානෝත්සවය සඳහා සහභාගි වෙමිනි.එහිදී ජනාධිපතිවරයා මෙසේද කීය.අම්බලන්ගොඩත් එක්ක විශාල සම්බන්ධකමක් ඔබේ ධර්මාශෝක විද්‍යාලයට තිබෙනවා. අම්බලන්ගොඩ කියලා කියන විට ධර්මාශෝකය කියන වචනයත් නිකංම කියැවෙනවා. ඒකට හේතුව සිය වසක් පුරාම මේ ධර්මාශෝක විද්‍යාලය අම්බලන්ගොඩ ප්‍රාදේශයත් එක්ක බොහොම සමීප විදියට බැඳිලා තිබුණ නිසායි. මුළු රටටම උගතුන් බුද්ධිමතුන් බිහිකරපු නිසායි.1913 වසරේ ධර්මාශෝක විද්‍යාලය ආරම්භ කරපු දවසේ ඉඳන් අද දක්වා රටට වැඩදායී පුරවැසියන් රාශියක් ධර්මාශෝක විද්‍යාලයෙන් බිහි වෙලා තිබෙනවා. එල්. එච් මෙත්තානන්ද මහතා මේ විද්‍යාලයෙන් ඉගෙනගෙන ගිහින් කොළඹ ආනන්ද විද්‍යාලයේ විදුහල්පතිවරයා වෙලා විදුහල්පති ක්ෂේත්‍රයේ හොඳ නමක් තිබ්බා. ඒ වාගේම මේ විද්‍යාලයෙන් ඉගෙනගෙන ගිහින් විශ්ව විද්‍යාල පාලනය කළ උප කුලපතිවරු හතර දෙනෙක් ඉන්නවා. ධර්මාශෝකයෙන් විභාග සමත් වෙලා ගිය විභාග කොමසාරිස්වරුන් දෙන්නෙක් ඉන්නවා. මැතිවරණ කොමසාරිස්වරු ඉන්නවා. මහාචාර්යවරු බිහි වෙලා තිබෙනවා. රණවිරුවන් විශාල සංඛ්‍යාවක් බිහිවෙලා තිබෙනවා. ඒ පැත්තෙන් ගත්තොත් දකුණු පළාතෙන් මේ රටේ අධ්‍යාපනයට විශාල දායකත්වයක් අම්බලන්ගොඩ ධර්මාශෝකය කර තිබෙනවා කියන්න පුළුවන්. ඒ වාගේම අමාත්‍යංශ ලේකම්වරුන්, දෙපාර්තමේන්තු ප‍්‍රධානීන්, ආරක්ෂක අංශ ප‍්‍රධානීන් ධර්මාශෝකයෙන් බිහිවෙලා තිබෙනවා.මම නම කියන්න යන්නේ නැහැ. හැම ක්ෂේත්‍රයකම බැලුවොත් මේ ධර්මාශෝකයෙන් බිහිවුණ අය ඉන්නවා. ඒ නිසා අපේ ස්තූතිය පුද කරනවා. නමුත් ඇතැමුන් ඉන්නවා අපි අතර ධර්මාශෝකයේ අවුරුදු 10ක් විතර ඉගෙනගෙන කොළඹ විද්‍යාලයකට ගියොත් එයාලට අමතක වෙනව ධර්මාශෝකය ගැන. එහෙම අයත් අපි අතර ඉන්නවා. හිටපු ගමන් මොකක් හෝ උවමනාවක් වුණාම තමයි මතක් වෙන්නේ. මා මේ දරුවන්ගෙන් ඉල්ලා සිටිනවා ඔබේ පාසල ගැන ආඩම්බර වෙන්න. ඔබේ පාසල ගැන අපි ආඩම්බර වෙනවා. ඒ මේ රටට උගතුන් බිහි කරපු නිසයි.විනයගරුක දරුවන් බිහි කරන නිසා අපි ඉතාම සතුටු වෙනවා මේ විද්‍යාලයේ මේ වගේ උත්සවයකට සම්බන්ධ වෙන්න පුළුවන් වීම සම්බන්ධයෙන්. ඒ විතරක් නොවෙයි අමතක නොකළ යුතු වැදගත් ඵෙතිහාසික දෙයක් ධර්මාශෝකය සතු වෙලා තිබෙනවා. ඒ තමයි ධර්මාශෝකයේ පාසල් ගීතය. ධර්මාශෝකයේ පාසල් ගීතය රචනා කර තිබෙන්නේ මේ රටේ ජාතික ගීය ලියපු ආනන්ද සමරකෝන් ශූරීන් විසින්. මේ වාගේ අවස්ථා පාසලකට ලැබෙන්නේ කලාතුරකින්. ධර්මාශෝක විද්‍යාලය පටන් ගත්තේ සිංහල බෞද්ධ ජනතාවගේ දරුවන්ට හොඳ අධ්‍යාපනයක් දීලා මේ රටේ ස්වාධීනත්වය වෙනුවෙන් සේවය කරන්න පුළුවන් හොඳ පුරවැසියන් බිහි කරන්නයි.ධර්මාශෝකය පිහිටවපු අරමුණ ගැන ධර්මාශෝකයට ඇතුළුවෙන සෑම දරුවකු තුළම හොඳ අවබෝධයක් තියෙන්න ඕනෑ. අපි අපේ රටේ උපන්න එක ගැන සතුටු වෙන්න ඕනෑ. ආඩම්බර වෙන්න ඕනෑ. බෞද්ධ අපි මිනිසත් බව ලැබ ඉපදීම ගැන සතුටු වෙන උදවියයි. උපතින්ම මිනිසා පින්වන්තයකු කියලයි කියන්නේ. නමුත් සමහරු අපේ රටේ ඉපදීම ගැන දුක් වෙනවා. අපේ රට නරකයි, ලොව වෙනත් රටවල් හොඳයි, අපේ රටේ නීතිරීතිවලට ගරු කරන්නේ නෑ, වෙන රටවල් නීතිගරුකයි, අපේ රටට වැඩ බෑ, පිට රටවල අයට වැඩ පුළුවන්, අපි අපිරිසිදුයි, සුද්දො නම් හරි පිරිසිදුවට රට තියාගෙන ඉන්නවා කියලා කියන උදවියත් ඉන්නවා.අපි දරුවන්ට ධනාත්මක චින්තනයක් ලබාදිය යුතු වෙනවා. පාසල් අවධියේදී ම රට ගැන තිබෙන වැරැදි ආකල්පය දරුවන්ගෙ මනසින් ඉවත් කරන්න අපිට පුළුවන් වෙන්න ඕනෑ. ඒක මේ රටේ පැවැත්මට අපේ ජාතික දියුණුවට අද අත්‍යාවශ්‍ය කාරණයක් බව මා කියන්න ඕනෑ. දරුවනේ ලෝකයේ කොයි රටේත් වැරැදි අඩුපාඩු තියෙනවා. හිර ගෙවල් නැති, පොලිසි, අධිකරණ නැති රටක් නෑ. හොරු, වංචාකාරයො, කම්මැලි නිලධාරියො නැති රටක් නෑ, නමුත් ඒ රටවල් ඒවා ඉස්මතු කරලා ලෝකයට පෙන්නන්නේ නෑ.හැම තැනකම උළුප්පන්නේ අපේ රටේ සමහර අයගේ නරක තමයි උළුප්පන්නේ. අපි අපේ රටට ආදරය කරනවා වගේම අපිත් මහා ශ්‍රේෂ්ඨ ජාතියක් කියලා හිතන්න ඕනෑ. එතකොට වැරැදි කරන්න පෙළඹෙන්නේ නෑ.හිතේ ශ්‍රේෂ්ඨකම තිබෙන විට සදාචාර විරෝධී දේවල් කරන්නට පෙළඹෙන්නෙ නෑ. ඒ නිසා දරුවන්ට නිතරම තමන් ශ්‍රේෂ්ඨයෙක් කියන හැඟීම කාවද්දන්න ඕනෑ.ඒක තමයි ධර්මාශෝකය ඉදි කළ පැරැන්නන්ගේ බලාපොරොත්තුව. එදා දේශාභිමානී ගී තිබුණා. දරුවන් වෙනුවෙන් රට ගැන හැඟීම් ඇති කරන හොඳ නිර්මාණ තිබුණා. අද ඒක වෙනස් වෙලා. අද දරුවන්ට අහන්න දකින්න ලැබෙන්නේම උපහාසයට ලක් කරන දේවල්.තමන්ගේ ලේන් පැටියා මහ මුහුදට වැටුණාම ලේන් අම්මා නැට්ටෙන් මහ මුහුද ඉහපු කතා අපේ ළමා කාලයේ අහලා තිබුණා. අම්මලාගේ කරුණාව වාගේම ධෛර්යය ගැනත් ඒ බෞද්ධ කතාවෙන් කියවෙනවා. මා හිතන්නේ විදේශවලින් ගෙන් වන කාටුන් වීර කතා දහසකට වඩා ඒ වාගේ අපේ එක කතාවකින් දරුවන්ගෙ මානුෂික ගුණාංග වාගේම ධෛර්යය වැඩෙනවා. අන්න ඒ ධෛර්යය මේ හැම දරු පැටියකු තුළම ඇති කරන්න ඕනෑ. ඒක අම්මට තාත්තට විතරක් කරන්න බැහැ. දරුවන්ගේ කාලයේ වැඩි කොටසක් ගත වෙන්නෙ පසලේ. ඒක ගුරුවරුන්ට කරන්න පුළුවන්.අතීතයේ වාගේම වර්තමානයේ අපි කළ විශිෂ්ට ක්‍රියාකාරකම් අපි දරුවන්ට මතක් කරන්න ඕනෑ.වසර තිහක් තිබුණ ලෝකයේ දරුණුම ත්‍රස්තවාදීන් අපි වසර හතරකදී පැරැද්දුවා. අපේ රටට ඒක කරන්න පුළුවන් වුණා. ඔය දරුවන්ට තාම මතක ඇති සුනාමියෙන් මේ ප්‍රාදේශවලටත්, මේ රටටත් හානි වුණා. සුනාමිය ඇවිත් අවුරුද්දක් ඇතුළත අපිට, අපේ ජනතාවට නැගිටින්න පුළුවන් වුණා.පෑරලියේ සම්පූර්ණයෙන් විනාශ වුණු කිලෝමීටර් 40ක රේල් පාර හදලා තවත් කිලෝ මීටර් 40ක සුන්බුන් ඉවත් කරලා ඉතා වේගයෙන් වැඩ කරන්න ලැබුණා මාස කිහිපයක් ඇතුළත. කොළඹ නම් පිරිසිදු කරන්න බැරි අපිරිසිදු නගරයක් කියලා අපේ සමහරු කියනවා. අද නගර කුණු ගොඩවල් නෙමෙයි. සුන්දර ස්ථාන වෙලා තිබෙනවා. අපි නගරයේ සංවර්ධනය ගමට ගේන්න කටයුතු කළා. නගරයේ පහසුකම් ගමට ගේන්නත් ගමේ සුන්දරත්වය නගරයට ගේන්නත් පියවර ගෙන තිබෙනවා.ආදරණීය දරුවනේ අපි උපන්න රට ගැන දැන් අලුතින් හිතන්න ඕනෑ. අපි අලුත් වෙනවා කියන්නේ මොකද්ද ? අපි අලුත් වෙනවා කියන්නේ ලෝකයේ නිෂ්පාදනය කරන අලුත් ම දේ අරගෙන පරිහරණය කරන්න පුරුදු වෙනවාට නොවෙයි. අපි ලෝකයේ නවීන තාක්ෂණ අරගෙන අපේ දරුවන්ට දෙන්න ඕනෑ. නමුත් ඒවා අරගෙන පරිහරණය කරන්න අපේ ඕනෑම දරුවකුට පුළුවන්.2005 වසර වනවිට අපේ රටේ තොරතුරු තාක්ෂණය සම්බන්ධ දැනුම තිබුණේ මේ රටේ සියයට පහක් තරම් සුළු පරිසිකටයි. නමුත් අද වනවිට එය සියයට 45 දක්වා වර්ධනය වී තිබෙනවා.ගම්වල ජනතාවටත් නැණසල හා පාසල්වලින් අද ගම ඇතුළට තාක්ෂණය ගිහින් තිබෙනවා. දැනුම ඇවිත් අලුත් දේවල් ගොඩනැඟිලා තිබෙනවා.ඒ දේවල් අරගෙන අපිත් අලුත් දේවල් ගොඩනඟන්න ඕනෑ. අලුත් දෙයක් ලෝකෙට දෙන්න ඕනෑ. අපි අතීතයේ එභෙම කරපු රටක්. අපි ජල කළමනාකරණයට වැව් හදපු, බිසෝකොටුව හදපු ජාතියක්. පරංගි කාලතුවක්කුව ගෙනාවාම අවුරුදු කිහිපයක් ඇතුළත පරංගි පුදුම කරන ජාතියේ කාලතුවක්කු මේ රටේ ම කම්හල්වල හදලා පරංගින්ට ගහපු මිනිස්සු. ඒ අපේ හදල තිබුණ මානසිකත්වය.මේ දරුවොත් අලුත් අලුත් දේ රට වෙනුවෙන් හදන්න ඉගෙන ගන්න ඕනෑ. අලුත් අලුත් දේ ගැන හිතන්න ඕනෑ. පර්යේෂණ කරන්න පුරුදු වෙන්න ඕනෑ. විද්‍යාව, කලාව වාගේම නොයෙක් කර්මාන්තවලට අපේ දේවල් එකතු කරන්න.එකතු කරලා නමක් තියන්න හිතන්න.දරුවනේ ඒක කරන්න පුළුවන් කාටද ? ඒක කරන්න පුළුවන් හොඳ වර්තමානයක් ගොඩනඟා ගන්න උදවියටයි. වර්තමානයේ මහන්සි වෙලා දියුණු කරගන්න දක්ෂතාවලින් තමයි අනාගතය සාර්ථක වෙන්නේ.අද පාඩම් කරන්න නිදි වරන කෙනාට තමයි අනාගතයේ සතුටින් නිදා ගන්න ලැබෙන්නේ. අද අව්ව වැස්ස පින්න නොබලා ක‍්‍රීඩාව, කලාව ඇතුළු ශිල්ප ශාස්ත‍්‍ර හදාරන්න යොමු වෙන කෙනාට විතරයි අනාගතයේ නිදහස් ගතක්, මනසක් ඇතිව දුක් නොවිඳ ජීවත් වෙන්න ලැබෙන්නේ. ඒ නිසා අපි මේ කරන්නේ අනාගතය ගොඩනඟන එකයි. මේ වර්තමානයමයි කවදාහරි අතීතයට අයිති වෙන්නේ. ඒ නිසා බුදු හාමුදුරුවො දේශනා කළා වර්තමානයේ ජීවත් වෙන්න කියලා.ඒ නිසා අපි අද තියෙන වැඩ අදම කරන්න ඕනෑ. පාසල්වල දැන් අතීතයට වඩා පහසුකම් බොහොම වැඩියි. අද අපේ මවුපියොත් තමන්ට බාල කාලයේ ලැබුණ දේට වඩා වටිනා දේ දරුවන්ට දෙන්න උත්සාහ කරනවා. මේ සියලු දෙයින් මේ දරුවො උපරිම ප්‍රයෝජන ගන්න ඕනෑ. පංති කාමරය වාගේම ක්‍රීඩා පිටිය, සංගීත කාමරය යන තුනම ජීවිතයට සමීප කර ගන්න ඕනෑ. එතකොට තමයි ඔබ පරිපූර්ණ වෙන්නේ. ඔබ පරිපූර්ණ වුණොත් රට පරිපූර්ණ වේවි.අධ්‍යාපන ඇමැති බන්දුල ගුණවර්ධන, දකුණු පළාත් ප්‍රධාන ඇමැති ශාන් විජයලාල් ද සිල්වා, දකුණු පළාත් අධ්‍යාපන ඇමැති චන්දිම රාසපුත්‍ර මහත්වරු ද කතා කළහ.නියෝජ්‍ය කතානායක චන්දිම වීරක්කොඩි, පාර්ලිමේන්තු මන්ත්‍රීවරුන් වන සජින් වාස් ගුණවර්ධ, මොහාන් ලාල් ග්‍රේරු, මැතිවරුණ කොමසාරිස් මහින්ද දේශප්‍රිය, ධර්මාශෝක විද්‍යාලයේ විදුහල්පති එම්.ජී.ඕ.පී පණ්ඩිතරත්න මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=n13050714</link>
    <topic>දුමින්ද සිල්වා පළමු වරට උසාවියේ පෙනී සිටී</topic>
    <author>සිරන්ජනි කුමාරි</author>
    <content>භාරත ලක්ෂ්මන් ප්‍රේමචන්ද්‍ර මහතා ඇතුළු පුද්ගලයින් සිව්දෙනකු ඝාතනය කිරීමේ සිද්ධිය සම්බන්ධයෙන් විභාගවෙමින් පවතින නඩුව සඳහා ප්‍රථමවරට පාර්ලිමේන්තු මන්ත්‍රී දුමින්ද සිල්වා මහතා ඊයේ (06) කොළඹ අතිරේක මහේස්ත්‍රාත් ප්‍රියන්ත ලියනගේ මහතා හමුවේ පෙනී සිටියේය.මේ සිද්ධියට අදාළව දැනට රක්ෂිතබාරයේ සිටින දෙමටගොඩ චමින්ද නැමැත්තාගේ රිමාන්ඩ් දීර්ඝ කිරීම සඳහා ඊයේ (06) නඩුව යළි කැඳවූ අවස්ථාවේදී මන්ත්‍රීවරයා අධිකරණයේ පෙනී සිටියේය. මෙහිදී ඔහු වෙනුවෙන් පෙනී සිටි ජනාධිපති නීතිඥ හේමන්ත වර්ණකුලසූරිය මහතා මන්ත්‍රීවරයාගේ රෝගී තත්ත්වය සම්බන්ධයෙන් වෛද්‍ය වාර්තා, ඡායාරූප හා වෛද්‍යවරුන්ගේ ප්‍රකාශ උපුටා දක්වමින් අධිකරණය හමුවේ දීර්ඝලෙස කරුණු දැක්වීමක් සිදු කළේය.මීට අමතරව දැනට සමාජයේ කතා බහට ලක් වී ඇති දුමින්ද සිල්වා මහතාගේ රෝගී තත්ත්වය සනාථ කරන ලද කුරුණු අධිකරණයට ඉදිරිපත් කළ නීතිඥවරයා රෝගී තත්ත්වය හාස්‍යයට ලක් කරමින් වෛද්‍ය වාර්තා බොරු බවට සමාජයේ කතා පතුරුවන්නන්ට එරෙහිව අධිකරණ ක්‍රියා ගන්නා බවට ද පැවැසීය.මෙම අවස්ථාවට අපරාධ පරීක්ෂණ දෙපාර්තමේන්තවේ ස්ථානාධිපති ඒකක 3 පොලිස් පරීක්ෂක මෙරිල් රංජන් ළමාහේවා මහතා පෙනී සිටි අතර අගතියට පත් පාර්ශ්වය වෙනුවෙන් භාරත ලක්ෂ්මන් ප්‍රේමචන්ද්‍ර මහතාගේ බිරිය ද අධිකරණයේ පෙනී සිටියාය.පාර්ලිමේන්තු මන්ත්‍රී දුමින්ද සිල්වා මහතාට ඉකුත් (24) වන දින කොළඹ මහාධිකරණය විසින් ඇප ලබා දුන් අතර ඉකුත් (26) දින කොළඹ මහේස්ත්‍රාත් අධිකරණය මගින් ඇප මත මුදා හැරිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=n13050715</link>
    <topic>ශිෂ්‍ය ශිෂ්‍යාවන් 8,133කට සමෘද්ධි සිප්දොර ශිෂ්‍යත්ව</topic>
    <author>මහින්ද අලුත්ගෙදර</author>
    <content>සිප්දොර සමෘද්ධි ශිෂ්‍යත්ව වැඩසටහන යටතේ ශිෂ්‍ය ශිෂ්‍යාවන් 8,133 දෙනකුට ශිෂ්‍යත්ව ලබාදීමට ආර්ථික සංවර්ධන අමාත්‍යාංශය පියවර ගෙන ඇත.මේ වැඩසටහන යටතේ තෝරාගත් ශිෂ්‍ය ශිෂ්‍යාවන් වෙත මෙහිදී ශිෂ්‍යත්ව ප්‍රදානය කෙරුණු අතර එය සමෘද්ධි ප්‍රතිලාභී පවුල්වල දරුවන්ට විශාල සහනයක් බව ආර්ථික සංවර්ධන අමාත්‍යාංශය පෙන්වාදෙයි.රටේ ඇතිවී තිබෙන සංවර්ධනයත් සමඟ රජය අපේක්‍ෂා කරන්නේ ශ්‍රමය ආශ්‍රිතව බිහිවන කර්මාන්තවල රැකියා වෙනුවට දැනුම සහ තාක්‍ෂණය කේන්ද්‍රකරගත් කාර්මික අංශයේ කර්මාන්ත තුළ රැකියා ලබාදීම බව ආර්ථික සංවර්ධන ඇමැති බැසිල් රාජපක්‍ෂ මහතා ප්‍රකාශ කරයි.විදේශයන්හි ගෘහසේවයෙහි නිරතව සිටින ශ්‍රී ලාංකිකයන්ගේ සංඛ්‍යාව අඩුකොට කාර්මික අංශයේ පුහුණූ රැකියාවන්හි නිරතවිය හැකි පුද්ගලයන්ගේ සංඛ්‍යාව ඉහළ නැංවීමට රජය අවධානය යොමුකර ඇති බවද ඒ සඳහා පාසල් හැරයන තරුණ තරුණීයන් කාර්මික අධ්‍යාපනයට නැඹූරු කිරීම සඳහා වැඩපිළිවෙළක් රජය මඟින් සකස්කර ඇති බවද ඇමැතිවරයා පෙන්වා දෙයි.ආර්ථික සංවර්ධන ඇමැති බැසිල් රාජපක්‍ෂ මහතා මේ බව ප්‍රකාශ කළේ මිනුවන්ගොඩ, නයිවල දිවි නැඟුම සතිපොළ භූමියේදී පැවති සමෘද්ධි ශිෂ්‍යත්ව සිප්දොර වැඩසටහන යටතේ තේරීපත් වූ සිසු සිසුවියන්ට ශිෂ්‍යත්ව ප්‍රදානය කිරීමේ අවස්ථාව සඳහා සහභාගි වෙමිණි.වසර 2013 දී ආර්ථික සංවර්ධන අමාත්‍යංශය මඟින් සමෘද්ධි සිප්දොර ශිෂ්‍යත්ව පිරිනැමීම සඳහා දිවයින පුරා විසිරී සිටින සමෘද්ධී ප්‍රතිලාභීන්ගේ දරු දැරියන් 8,133ක් තෝරාගෙන තිබෙන අතර සමෘද්ධී සිප්දොර ශිෂ්‍යත්ව වැඩසටහන සඳහා මේ වසරේදී වෙන්කරන ලද මුදල රුපියල් මිලියන 195 ක් බව ආර්ථීක සංවර්ධන අමාත්‍යාංශය පවසයි.වසර දෙකක උසස් පෙළ අධ්‍යාපනය හැදෑරීම සඳහා එක් සිසුවකු වෙනුවෙන් මසකට රුපියල් 1,000 බැඟින් මේ යටතේ ලබාදෙන අතර සමෘද්ධි සිප්දොර ශිෂ්‍යත්ව වැඩසටහන සමෘද්ධි කොමසාරිස් ජනරාල් දෙපාර්තමේන්තුව යටතේ සමෘද්ධි සමාජ ආරක්‍ෂණ අරමුදල මඟින් ක්‍රියාත්මක කරනු ලැබේ. මේ යටතේ අධ්‍යයන පොදු සහතික පත්‍ර සාමාන්‍ය පෙළ විභාගය විශිෂ්ට ලෙස සමත්ව අධ්‍යයන පොදු සහතික පත්‍ර උසස් පෙළ හදාරනු ලබන සමෘද්ධි ප්‍රතිලාභී පවුල්වල දරුවන් වෙනුවෙන් ශිෂ්‍යත්ව පිරිනැමේ.වසර තිහකට අධික කාලයක් පුරා ශ්‍රී ලංකාව තුළ යුද වාතාවරණයක් පවතිද්දීද අපේ රටේ ජනතාව කාලයක් තිස්සේ බුක්තිවිඳි නිදහස් අධ්‍යාපනය සහ නිදහස් සෞඛ්‍ය සේවාව අඛණ්ඩව පවත්වාගෙන ගිය බවද යුද්ධය අවසන්වීමෙන් පසු රට සංවර්ධනය කිරීමේදීද ලෝක ආර්ථිකය කඩා වැටුණු අවස්ථාවලදීද ශ්‍රී ලංකාවේ ආර්ථිකය අඛණ්ඩව පවත්වාගෙන යාමට හැකිවූයේ මේ අංශයන් දෙක හොදින් පවත්වාගෙන යාම නිසා බවද බැසිල් රාජපක්ෂ මහතා මෙහිදී පෙන්වාදුන්නේය.අඩු ආදායම්ලාභී පවුල්වල දරුවන්ට මෙවැනි ශිෂ්‍යත්ව ලබාදීමෙන් අපේක්‍ෂා කරන්නේ මේ මුදල ප්‍රයෝජනයට ගෙන සාමාන්‍ය පෙළ විභාගයෙන් මෙන්ම උසස් පෙළ විභාගයෙනුත් උසස් ලෙස සමත්ව පවුලට, ගමට, මෙන්ම රටට සේවය කළ හැකි හොද පුරවැසියෙක් බිහි කිරීම යැයි සදහන් කළ බැසිල් රාජපක්‍ෂ මහතා මනා අධ්‍යාපනයක් ලබමින් තමා පමණක් නොව තම පවුලේ අයත් ආර්ථික අතින් ශක්තිමත් කිරීමට හැකි පිරිසක් ලෙස සමාජයට එක්වනු දැකීම රජයේ අපේක්‍ෂාව බවද අවධාරණය කළේය.ගම්පහ දිස්ත්‍රික් පාර්ලිමේන්තු මන්ත්‍රී රුවන් රණතුංග, සමෘද්ධි අධ්‍යක්‍ෂ ජනරාල් නීතිඥ බන්දුල තිලකසිරි, සමෘද්ධි කොමසාරිස් ජනරාල් චන්ද්‍රා වික්‍රමසිංහ, ගම්පහ දිස්ත්‍රික් ලේකම් ජී.ඒ. රත්නසිරි මහත්ම මහත්මීහුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=n13050716</link>
    <topic>ප්‍රථම වරට මෙවර සා.පෙළින් 65%ක් සමත් වෙලා</topic>
    <author>මානෙල් පුෂ්පකුමාරි</author>
    <content>ලංකා ඉතිහාසයේ ප්‍රථම වරට මෙවර අධ්‍යයන පොදු සහතික පත්‍ර විභාගයෙන් සියයට හැටපහක් සමත් වූ බව අධ්‍යාපන ඇමැති බන්දුල ගුණවර්ධන මහතා ප්‍රකාශ කළේය.වර්ෂ 1977 සිට 1994 දක්වා නිදහස් අධ්‍යාපන ඇමැතිවරු රාශියක් සිටිය ද එදා සාමාන්‍ය පෙළ විභාගයට පෙනී සිටි සිසුන් සියයකගෙන් සමත් වුණ් සියයට දහසයයි දශම හතකි. මහින්ද චින්තන ඉදිරි දැක්මේ ඇති පරිදි අධ්‍යාපනයේ ගුණාත්මක හැරවුම තුළින් විශ්වයටම සම්පතක් විය හැකි මානව දරුවෙක් ලොවට දායාද කළ හැකි බව සඳහන් කරයි. ඇමැතිවරයා මේ බව සඳහන් කළේ ඊයේ (06) බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ පැවැති ජාතික ශික්ෂණ විද්‍යා ඩිප්ලෝමා ප්‍රදානෝත්සවයේ දී ය.යටත් විජිත යුගය සමඟ විභාග කේන්ද්‍රීය අධ්‍යාපනය මඟින් පහ වසර ශිෂ්‍යත්වය, අධ්‍යයන පොදු සහතික පත්‍ර සාමාන්‍ය පෙළ, උසස් පෙළ විභාග යන විභාග අංශ තුනක් බිහි වුණා. ලන්ඩන් විභාගවලට සාපේක්ෂව නිර්මාණය වූ අප රටේ අධ්‍යාපනය ගොඩගැනීම සඳහා සී.ඩබ්ලිව්.ඩබ්ලිව්.කන්නන්ගර මහතා නිර්ව්‍යාජ උත්සාහයක යෙදුණා. එහි එක් ප්‍රතිඵලයක් තමයි මධ්‍ය මහා විද්‍යාල ඇති කිරීම.මැදපෙරදිග රටකට ගොස් සේවය කළ මෙරට දැරිවියකට වරදට දඬුවම ලෙස හිස ගසා දැමීම සිදුකළා. එය සිදුකළේ එරට පවතින නීතියට අනුවයි.ජපානයේ හිරෝෂිමාවට බෝම්බ දැමූ පසු එරට තුළ ව්‍යුහාත්මක, ගුණාත්මක වෙනස්කම් රාශියක් සිදු කළා. එහිදී ඔවුන්ට ඉගැන්වූ පාඩම් වූයේ, මෙලොව උපන් මිනිසුන්ට ගරු කිරීම, දෙමාපියන්ට, ගුරුවරුන්ට, වැඩිහිටියන්ට ගරුකිරීම, වෙනත් රටවල මිනිසුන්ට ගරු කළ යුතු බවයි.මිනිසාට ජීවන හුස්ම ලබාදෙන පරිසරයට ආදරය කරන්නන් පුරුදු කළා. ජපානයේ ඕනෑම නගයකට ඔබ ගියහොත් දකින්න ලැබෙන්නේ හරිත උද්‍යානයකි.ගොඩනැගිලි ආදී භෞතික සම්පත් සෑදීමෙන් ජීවිත ගාඩනඟන්න බැහැ. අද දින අධ්‍යාපනයේ හැරවුම නිර්මාණය කරන පිරිසක් බිහි කිරීමට මේ ඩිප්ලෝමා සහතික ප්‍රදානෝත්සවයෙන් බලාපොරොත්තු වන බවත් ඇමැතිවරයා කීය.අධ්‍යාපන අමාත්‍යාංශය් ලේකම් එස්.එම්. ගෝඨාභය ජයරත්න, විශ්වවිද්‍යාල ප්‍රතිපාදන කොමිෂන් සභාවේ සභාපතිනි මහාචාර්ය ක්ෂණිකා හිරිඹුරේගම, ජාතික අධ්‍යාපන ආයතනයේ අධ්‍යක්ෂ ජනරාල් මහාචාර්ය ඩබ්ලිව්.එම්.අබේරත්න බණ්ඩාර යන මහත්ම මහත්මීහු ඇතුළු විද්‍යාපීඨ කොමසාරිස්වරු, විද්‍යාපීඨ කථිකාචාර්යවරු, මවුපියෝ මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=n13050717</link>
    <topic>ඇමැති ජී.එල්. පීරිස් ඕස්ට්‍රේලියා ආගමන ඇමැති සමඟ සාකච්ඡාවක්</topic>
    <author/>
    <content>විදේශ කටයුතු ඇමැති මහාචාර්ය ජී. එල්. පීරිස් මහතා ඕස්ට්‍රේලියාවේ ආගමන කටයුතු හා පුරවැසිභාවය පිළිබඳ ඇමැති බ්‍රෙන්ඩන් ඔ කොනර් මහතා සමඟ ඉකුත්දා විදේශ කටයුතු අමාත්‍යාංශයේ දී හමුවී සාකච්ඡා පැවැත්වීය.නීති විරෝධී ලෙස සිදුකරන ආගමන සම්බන්ධයෙන් ශ්‍රී ලංකාව හා ඕස්ට්‍රේලියාව අතර ක්‍රියාකාරී සහයෝගිතාව මේ සාකච්ඡාවේ ප්‍රධාන තේමාව විය. ඒ මහතා පසුගිය වසරේ දෙසැම්බරයේ දී ශ්‍රී ලංකාවට පැමිණි අවස්ථාවේ දී දෙරට අතර ඒකාබද්ධ ක්‍රියාකාරී කණ්ඩායමක් ස්ථාපනය කෙරිණි.ඉන්දියානු සාගරයේ නීති විරෝධී ලෙස මිනිසුන් ප්‍රවාහනය කිරීමේ කටයුතු මැඬපැවැත්වීමෙහිලා ශ්‍රී ලංකා නාවික හමුදාව විසින් සිදුකරන කාර්යභාරය ඕස්ට්‍රේලියාව අගය කර සිටින බව කොනර් මහතා මෙහිදී සඳහන් කර සිටියේය. පසුගිය මාස කීපය තුළ නාවික හමුදාව පුද්ගලයන් 1,500කට අධික පිරිසක් මේ සම්බන්ධයෙන් අත්අඩංගුවට ගෙන ඇති අතර, ධීවර යාත්‍රා භාවිතා කරමින් නීති විරෝධී ලෙස ඕස්ට්‍රේලියාවට ඇතුල්වීමට උත්සාහ කළ පුද්ගලයන් 1100 පමණ එරට විසින් නැවත ශ්‍රී ලංකාවට ආපසු හරවා එවා තිබේ.නීති විරෝධී සංක්‍රමණිකයන් ඕස්ටේ‍්‍රල‍්‍රියාවේ සුබසාධන පහසුකම් ලබාගැනීම වැළැක්වීම සඳහා ඕස්ට්‍රේලියානු රජය විසින් ක්‍රියාත්මක කොට ඇති දැඩි ක්‍රියාමාර්ග පිළිබඳවද ඕස්ට්‍රේලියානු ඇමැතිවරයා මෙහිදී විස්තර කර සිටියේය.ඕස්ට්‍රේලි්යාව ශ්‍රී ලංකාවේ ගැටලු අවබෝධ කර ගැනීම පිළිබඳව සිය ප්‍රසාදය පළ කළ ඇමැති පීරිස් මහතා මේ වසරේ නොවැම්බර් මස පොදු රාජ්‍ය මණ්ඩලීය රාජ්‍ය නායක රැස්වීම ශ්‍රී ලංකාවේ පැවැත්වීම සම්බන්ධයෙන් පොදු රාජ්‍ය මණ්ඩලීය ඇමැති මට්ටමේ ක්‍රියාකාරී කණ්ඩායමේදී ඕස්ට්‍රේලියාව විසින් මෙරටට ලබාදුන් සහාය පිළිබඳවද කොනර් මහතා හට තම ස්තූතිය පුද කර සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=n13050718</link>
    <topic>පැය හතළිස් අටකට වඩා අඩු කාලයකදී පදිකයන් දෙදෙනකු රිය අනතුරුවලින් මිය යනවා</topic>
    <author>සිතාරා සේනානි,</author>
    <content>රිය අනතුරුවලට ලක්වීමෙන් මෙරට පදිකයන් දෙදෙනකු සෑම පැය හතළිස් අටකට අඩු කාලසීමාවකදී මරණයට පත්වන බැවින් එම තත්ත්වය වළක්වා ගැනීම කෙරෙහි අදාළ සියලු අංශ දැඩි අවධානය යොමු කළ යුතු බව සෞඛ්‍ය ඇමැති මෛත්‍රීපාල සිරිසේන මහතා පවසයි.මේ නිසාම ඊයේ (6) සිට ආරම්භ වූ මාර්ග අනතුරු වැළැක්වීමේ සතියේ ප්‍රධාන අරමුණවී ඇත්තේ පදිකයන්ගේ ආරක්ෂාව තහවුරු කිරීම බවත් ඇමැතිවරයා පැවැසීය.රට පුරා සෑම ප්‍රධාන රෝහලකම හදිසි අනතුරු අංශවල ඇඳන් පිරී යන්නේ මාර්ග අනතුරුවල ලක්වූවන්ගෙන් බව පෙන්වා දෙන ඇමැතිවරයා නීතිය ක්‍රියාත්මක කිරීමෙන් පමණක් මාර්ග අනතුරු වළක්වා ගත නොහැකි බවත්, ඒ සඳහා ජනතාව දැනුම් කිරීම අත්‍යවශ්‍ය බවත් අවධාරණය කරයි.ඇමැතිවරයා මේ බව පැවැසුවේ ඊයේ (6) සිට ලබන 12වැනිදා දක්වා ප්‍රකාශයට පත් කැර ඇති මාර්ග අනතුරු වැළැක්වීමේ සතිය නිමිත්තෙන් සෞඛ්‍ය අමාත්‍යාංශ ශ්‍රවණාගාරයේ ඊයේ (6) පැවැති මාධ්‍ය හමුවේදීය.ඇමැතිවරයා එහිදී මෙසේද පැවැසීය.මාර්ග අනතුරු වැළැක්වීමේ ඇති වැදගත්කම අවබෝධ කරගත් එක්සත් ජාතීන්ගේ සංවිධානය 2011 සට 2020 දක්වා වසර දහයක කාලසීමාව මාර්ග ආරක්ෂක දශකය ලෙස නම් කර තිබෙනවා. එයට අදාළව මාර්ග අනතුරු වැළැක්වීමේ සතියක් මෙයට පෙරත් නම් කර තිබූ අතර මෙවර ක්‍රියාත්මක වන්නේ එහි දෙවැනි පියවරයි. ශ්‍රී ලංකාවද ඇතුළත්ව එක්සත් ජාතීන්ගේ ප්‍රඥප්තිය පිළිගත් ලොව රටවල් ගණනාවක් මේ සතියේ මාර්ග අනතුරු වැළැක්වීමේ වැඩසටහන් ක්‍රියාත්මක කරනවා.කොළඹ ඇතුළු ප්‍රධාන නගරවල මහාමාර්ග දෙපස පදිකයන්ට ගමන් කිරීම සඳහා පදික වේදිකා සකස් කර තිබුණත් රට පුරා බොහෝ මාර්ගවල එවැනි වෙන් කිරීම් නැහැ. පදිකයන් රිය අනතුරුවලට ලක්වීමට මෙයත් හේතුවක්වී තිබෙනවා.මාර්ග අනතුරු වැඩිවීමට හේතුවී තිබෙන තවත් කාරණයක් වන්නේ රියදුරන් අපරීක්ෂාකාරීව රිය පැදවීමයි. ප්‍රවාහන සෞඛ්‍යය අනුව රියදුරකුට විවේකය අත්‍යවශ්‍යයි. මේ නිසා මා නම් මගේ සෑම ගමනක්ම රාත්‍රී 10ට පෙර අවසන් කරනවා. ප්‍රවාහන සෞඛ්‍යය අනුව රියදුරකුට දwිනකට රිය පැදවිය හැක්කේ පැය හතරක කාලසිමාවක් පමණයි. එහෙත් අපේ රටේ තත්ත්වය අනුව රියදුරු වෘත්තියේ යෙදී සිටින පුද්ගලයන් ඇතැම්විට පැය 4ක් නොව පැය 24ම වාහන පදවන බව දැකගැනීමට පුළුවන්. රජයේ ආයතන හා ඇතැම් පෞද්ගලික ආයතනවල අතිකාල සේවාව සඳහා මේ පැය හතරේ කාලසීමාව සැලකෙන්නේ නෑ. මේ අවිවේකී බව රිය අනතුරු වැඩිවීමට හේතුවක්. එසේම වේග සීමාව වැඩිකිරීම, මාර්ග පද්ධතිය සංවර්ධනය කිරීම නිසා රියදුරන් අධිවේගයෙන් රිය ධාවනය කිරීමට පෙළඹීම, බිමත්ව රිය පැදවීම යනාදියත් රියදුරන්ගේ පැත්තෙන් රිය අනතුරුවලට හේතුවන කරුණුයි.රිය අනතුරු වැළැක්වීම සඳහා පාර්ලිමේන්තුවේ විවිධ අවස්ථාවල අණ පනත් පවා සම්මත කර ගෙන තිබෙනවා. වැරදි කරන රියදුරන්ට දැඩි දඬුවම් පැමිණවීමෙන් අනතුරු අවම කරගත හැකි බව ඇතැමුන් පවසනවා. දඬුවම් අවමවීම ගැනත් චෝදනා නැඟෙනවා. අනතුරු අවම කරගැනීම සඳහා ජනතාව දැනුම්වත් කිරීමත්, රියදුරන් සම්බන්ධයෙන් විනයක් ඇති කිරිමත් සඳහා අදාළ සියලු අංශ හා ආයතන කටයුතු කිරීම අවශ්‍යයි. මාර්ග අනතුරු වැළැක්වීමේ සතියේදී මේ දැනුම්වත් කිරීමේ වැඩසටහන් රට පුරා සිදුකිරීමට කටයුතු කරනවා.ජ්‍යෙෂ්ඨ ඇමැති, මාර්ග ආරක්ෂාව පිළිබඳ පාර්ලිමේන්තු අනුකාරක සභාවේ සභාපති පී. දයාරත්න මහතා- මෙරට සිදුවන මාර්ග අනතුරු පිළිබඳ අප දීර්ඝ කාලයක් තිස්සේ අධ්‍යයනය කර තිබෙනවා. යාංගල්මෝදර දුම්රිය බස්රිය අනතුර සියැසින් දුටු හිටපු ඇමැති මනෝ විජේරත්න මහතා කළ පෞද්ගලික යෝජනාවක් අනුව මෙරට රිය ආරක්ෂාව සම්බන්ධයෙන් සොයා බැලීමට පාර්ලිමේන්තු කමිටුවක් පත් කළා.අවුරුදු දෙකක් මේ පිළිබඳ අපි කමිටුවේදී සාකච්ඡා කළා. එහි මූලික වාර්තාව ජනාධිපතිතුමා වෙත පසුගිය වසරේ මැයි 11වැනිදා භාර දුන්නා. මාර්ග අනතුරු වැළැක්වීම සම්බන්ධයෙන් අවශ්‍ය පියවර ගැනීම සඳහා අමාත්‍යාංශ කිහිපයකට අවශ්‍ය උපදෙස් ලබාදීමට විශේෂ වැඩපිළිවෙළක් සකස් කර තිබෙනවා. කමිටුවේ අවසන් වාර්තාව මේ වනවිට සැකසෙමින් තිබෙනවා. එය හැකි ඉක්මනින් ජනාධිපතිතුමාට භාර දීමට පියවර ගන්නවා.මාර්ග අනතුරු වැළැක්වීමට කළයුතු බොහෝ දේ තිබෙනවා. 2011 වසරට වඩා 2012දී මාර්ග අනතුරුවල වැඩිවීමක්වී නැහැ. 2012 දී වාහන පන්ලක්ෂ විසි එක්දහසක් පමණ මාර්ගවලට එකතුවී තිබියදී මේ තත්ත්වය පැවතීම විශේෂයි.ඇතැම් ග්‍රාමීය මාර්ගවල මහාමාර්ග ඉදිකළත් ඒවායේ ආරක්ෂිත ඉරි සළකුණු කිරීමක් වන්නේ නෑ. මේවා පදික අනතුරු ඇතුළු රිය අනතුරු වැඩිවීමට හේතුවී තිබෙනවා.පදික අනතුරු අඩුම ප්‍රදේශය වන්නේ කොළඹ නගරයයි. කොළඹ නගරයේ පදිකයන්ගේ ආරක්ෂාව සඳහා පොලීසිය වැඩි අවධානයක් යොමුකර තිබෙනවා. එවැනි තත්ත්වයක් තිබියදීත් ඇතැම්විට පදිකයන් තමන්ගේ ආරක්ෂාව ගැන අවධානය යොමු නොකරන බවක් පෙනී යනවා. ඔවුන් පදිකමාරුවලින් පාර මාරු නොවී වෙනත් තැන්වලින් පාර මාරුවන බව මා බොහෝ විට දැක තිබෙනවා. 2011දී මාර්ග අනතුරු නිසා මෙරට මරණ 2600ක් පමණ සිදුවී තිබෙනවා.2012දී මෙය 2200ත් 2300ත් අතර ප්‍රමාණයක් දක්වා අඩුවී තිබෙනවා. මාර්ග නීති ආරක්ෂා කිරීමට පොලීසිය අනුගමනය කළ පියවර මෙයට හේතුවී තිබෙනවා. මාර්ග අනතුරු පිළිබඳ ජාතික සභාවත් පොලීසියත් මාර්ග අනතුරු වැළැක්වීම සම්බන්ධයෙන් විවිධ පියවර ගනිමින් සිටිනවා.මෙරට සිදුවන මාර්ග අනතුරුවලින් සියයට 30ත් 35ත් අතර ප්‍රමාණයක් පදික මරණයි. දිනකට හදිසි අනතුරුවලින් මරණ 5ක් 6ක් සිදුවනවිට එයින් 1/3 ‍‍‍ක් මගීන්ගේ මරණ බව අනාවරණයවී තිබෙනවා. ඒ නිසා මාර්ග අනතුරු වැළැක්වීමේ සතියේදී ඒ සම්බන්ධයෙන් විශේෂ අවධානයක් යොමු කිරීම අත්‍යවශ්‍යයි.මාර්ග අනතුරු වළක්වා ගැනීම සම්බන්ධයෙන් පදිකයන් හා රියදුරන් හා පාසල් දරු දැරියන් දැනුම්වත් කිරීමේ වැඩසටහන් මේ සතිය පුරා ක්‍රියාත්මක කැරෙන බව මෙහිදී අනාවරණය කැරිණි.සෞඛ්‍ය අමාත්‍යාංශයේ ලේකම් වෛද්‍ය නිහාල් ජයතිලක, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහත්වරු ද, පොලිස් මූලස්ථානයේ රථවාහන අංශයේ අධ්‍යක්ෂවරයාද, නියෝජ්‍ය සෞඛ්‍ය සේවා අධ්‍යක්ෂ වෛද්‍ය සේවා වෛද්‍ය ලක්ෂ්මි සෝමතුංග මහත්ම මහත්මියද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=n13050719</link>
    <topic>දුමින්දගේ රෝගී තත්ත්වය-වෛද්‍ය වාර්තා-අධිකරණ ක්‍රියාදාමය හාස්‍යයට ලක් කරමින් දේශපාලන වාසි ගැනීමට ඇතැම් පාර්ශ්වයන් විවිධ උත්සාහ ගන්නවා</topic>
    <author>සිරන්ජනි කුමාරි</author>
    <content>පාර්ලිමේන්තු මන්ත්‍රී දුමින්ද සිල්වා මහතාගේ රෝගී තත්ත්වය, වෛද්‍ය වාර්තා හා අධිකරණ ක්‍රියාදාමය හාස්‍යයට ලක්කරමින් දේශපාලන වාසි තකා මහජනතාව කුපිත කරවීමට විවිධ පාර්ශ්වයන් ගන්නා උත්සාහයට එරෙහිව නීති මඟින් කටයුතු කරන බවට ජනාධිපති නීතිඥ හේමන්ත වර්ණකුලසූරිය මහතා ඊයේ (06) කොළඹ අතිරේක මහේස්ත්‍රාත් ප්‍රියන්ත ලියනගේ මහතාට දැනුම් දුන්නේ්ය.අධිකරණය ද අපහාසයට ලක්කරමින් මෙම පාර්ශ්ව ක්‍රියාකිරීම සම්බන්ධයෙන් ඉහළ අධිකරණයට යෑමට තමා බලාපොරොත්තු වන බවට හෙතෙම වැඩිදුරටත් පැවැසීය.නීතිඥවරයා වැඩිදුරටත් මෙසේ ද පැවැසීය.2011 ඔක්තෝබර් මස 08 වැනි දින මුල්ලේරියාවේ හිඹුටාන පටුමගේ සිදුවූ වෙඩි තැබීමකින් මෙම නඩුවේ 11 වැනි චූදිත වන දුමින්ද සිල්වා මහතා වෙඩි වැදී ශ්‍රී ජයවර්ධනපුර රෝහලට ඇතුළත් කළා.එදිනම ඔහුට හිස්කබලේ ශල්‍යකර්මයක් සිදුකළ ශල්‍ය වෛද්‍ය කණ්ඩායම ඔහුගේ ජීවිතය ගලවා ගත්තා. අනතුරුව 2011 නොවැම්බර් මස 02 වැනි දින සිංගප්පූරුවේ මවුන්ට් එළිසබත් රෝහලට මන්ත්‍රීවරයා ඇතුළත් කළා.2011 නොවැම්බර් මස 15 වැනි දින අගතියටපත් පාර්ශ්වකරුවන් වෙනුවෙන් පෙනී සිටි නීතිඥවරයා දුමින්ද සිල්වා සැකකරුවකු ලෙස නම් කරන ලෙසට ඉල්ලීමක් කැර තිබුණා. එම ඉල්ලීමට එරෙහිව රහස් පොලිසිය පැවසුවේ මෙතෙක් කරන ලද විමර්ශනවලට අනුව දුමින්ද සිල්වා තුවාලකරුවකු බවත්, සිද්ධිය වී මුල් විනාඩි 2ක ඇතුළත ඔහු තුවාල ලබා ඇති බවය.එහෙත් මහේස්ත්‍රාත්තුමා දුමින්ද සිල්වා සැකකරුවකු ලෙස නම් කළ බව පැවසූ නීතිඥවරයා සිංගප්පූරුවේ ප්‍රතිකාර ලබමින් සිටි චූදිත මෙම නඩුවේ චූදිතයකු ලෙස නීතිපතිවරයා ද නම් කළ පසු එනම් චෝදනා පත්‍රය ද ගොනුකිරීම නිසා මන්ත්‍රීවරයා වෛද්‍ය නිගමන නොතකා මෙම නඩුවට පෙනී සිටීමට 2013 මාර්තු 5 වැනි දින ලංකාවට පැමිණි බව සඳහන් කෙළේය.එදිනම නවලෝක පුද්ගලික රෝහලට ඇතුළත් වූ මන්ත්‍රීවරයා එහි වැඩිදුරටත් ප්‍රතිකාර ලබා ගත් බවත් එකී නඩු වාර සඳහා වෛද්‍ය වර්තා වරින් වර අධිකරණයට වෛද්‍යවරු ඉදිරිපත් කළ බව පැවැසීය.මන්ත්‍රීවරයා වෙනුවෙන් මහාධිකරණය හමුවේ ඇප අයැදුමක් ඉදිරිපත් කළ අතර ලේඛන කරුණු වාර්තා සැලකිල්ලට ගත් මහාධිකරණ විනිසුරුවරයා 2013 අපේ‍්‍රල් 24 වැනි දින ඔහුට ඇප ලබා දුන්නේය.මන්ත්‍රීවරයාගේ රෝගී තත්ත්වය සලකා 2013 අපේ‍්‍රල් මස 26 වැනි දින අධිකරණයේ රෙජිස්ට්‍රාර්වරයා ලවා චූදිතගෙන් අත්සන් ලබා ගැනීමට මහේස්ත්‍රාත්වරයා නියෝග කොට තිබිණ.එදින මන්ත්‍රීවරයා රෝහලෙන් මුදාහැරීමට වෛද්‍යවරු නිගමනය කොට නොතිබුණත් පසු දින ඔහු මුදාහැරීමට වෛද්‍යවරු තීරණය කෙළේය.එම මුදාහැරීමෙන් අනතුරුව නවලෝක රෝහලේ දොරකඩ අභියසට පැමිණි අතිවිශාල මහජන ප්‍රතිචාර හා කැළඹීම් කිසිසෙත්ම කිසිවකු බලාපොරොත්තු නොවු දෙයක් බව පැවසූ නීතිඥවරයා අනතුරුව මෙම ක්‍රියාවලිය පදනම් කැර ගනිමින් යම් යම් පාර්ශ්ව විද්‍යුත් හා මුද්‍රිත මාධ්‍ය මඟින් අධිකරණයට අපහාස කිරීමේ අතිධාවනකාරී වැඩපිළිවෙළක නිරත වූ බව පැවැසීය.චූදිත මුදාහැරීමට කළ නියෝගයට ද නීතිඥ කණ්ඩායමට, කරුණු තහවුරු කිරීමට පාදක කැරගත් වෛද්‍ය වාර්තා හා ඒවා නිකුත් කළ වෛද්‍යවරුන්ට එරෙහිව සම්පූර්ණයෙන් අසත්‍ය කරුණු පදනම් කැර ගනිමින් ඔවුන් මාධ්‍ය හරහා සමච්චලයට පත් කෙළේය.අධිකරණය මඟින් චූදිතට එරෙහිව වරෙන්තු නිකුත් නොකළේ, ඇප දෙන ලද්දේ ද වෛද්‍ය වාර්තා පදනම් කැර ගනිමින් බව පැවසු නීතිඥවරයා එම වෛද්‍යවරුන්ගේ කීර්තිනාමයට හානි පමුණුවන ප්‍රකාශවලට එය කදිම නිදසුනක් බව පැවැසීය.මෙහිදී ශල්‍යකර්ම ඡායාරූප කීපයක්ම අධිකරණයට ඉදිරිපත් කළ නීතිඥවරයා 2011/10/08 ශ්‍රී ලංකාවේදී හිස පසාරු කිරීමේ තුවාලයෙන් පසු 2011/11/02 දින සිංගප්පුරුවේ මවුන්ට් එළිසබත් රෝහලට මන්ත්‍රීවරයා ඇතුළත් කළ බව පැවැසීය.එහිදී කැමියෝත්තම් ශල්‍යකර්මය වුන්ඩ් ඩෙබ්රිමන් හා මූනිස්සම් කොටස් ඉවත් කිරීමේ ශල්‍යකර්මය සිදුකළ බව පැවැසීය.මන්ත්‍රීවරයාගේ රෝගී තත්ත්වය වන මොළේ ක්ෂතිය ඔහුගේ බාහිර පෙනුමෙන් දැක ගත නොහැකි බව අවධාරණය කරන විශේෂඥ ස්නායු ශල්‍ය කීත් ගෝ මහතා තව අවුරුදු 2ක් හෝ 3ක් පරිස්සම් විය යුතු බවත් කලින් කිව නොහැකි රෝගී තත්ත්වයන් ඇති විය හැකි බවට සිය වාර්තා මඟින් පෙන්වා දී තිබෙන බව නීතිඥවරයා පැවැසීය.මන්ත්‍රීවරයාට රෝගයක් නොමැති බවත් හිස්කබලේ පරිමාණයට සාදන ලද cw 09මාණ අකෘතිය ද ඡායාරූප නොයකුත් තාක්ෂණික ක්‍රමවේද මඟින් සකස් කරගත් අසත්‍ය ඡායාරූප අධිකරණයට ඉදිරිපත් කොට අධිකරණය නොමඟ යවන බව පවසන ඇතැම් පාර්ශ්ව අධිකරණ වෛද්‍ය වාර්තා ද අධිකරණයට ඉදිරිපත් නොකර එයද අධිකරණයට වසන් කරන බවට විවිධ චෝදනා එල්ල කරයි. එහෙත් අධිකරණ වෛද්‍ය වාර්තාව 2013 මාර්තු 28 වැනි දින කොළඹ ප්‍රධාන අධිකරණ නිලධාරිවරයා නිකුත් කරනු ලැබීය.එහිදී මන්ත්‍රීවරයා වෛද්‍ය සභාවකට යොමු කිරීමට තීරණය කළ අධිකරණ වෛද්‍ය නිලධාරිවරයා ඒ සඳහා ඉතා සුදුසු රෝහල කොළඹ ජාතික රෝහල බව පවසයි.තවද ස්නායු වෛද්‍යවරයකු හා සායනික මනෝ වෛද්‍යවරයකු ඇතුළු වෛද්‍ය විශේෂඥ මණ්ඩලයක් කළ නිරීක්ෂණයකින් පසු චූදිතට අධිකරණයේ පෙනී සිටීමට ඇති හැකියාවට අමතරව අධිකරණ කටයුතු තේරුම් ගැනීමට ඔහුට ඇති හැකියාව පිළිබඳව අවසන් වශයෙන් තීරණය කළ යුතු බවට අධිකරණ වෛද්‍ය නිලධාරි ආනන්ද සමරසේකර මහතා පවසා තිබුණා.වෛද්‍ය නිලධාරිවරයා පැය 1 1/2 ක කාලයක් තුළ දී විශේෂඥ වෛද්‍ය වාර්තා, ඡායාරූප, හිස්කබලේ තුවාල සම්බන්ධයෙන් ගන්නා සී.ටී. ස්කෑන් පිටපත් හා චූදිතට ලබා දී තිබූ බෙහෙත් වට්ටෝරු පිළිබඳ පූර්ණ අධ්‍යයනයකින් පසුව ඔහුට මේ පිළිබඳව අවසාන තීරණයකට එළැඹිය නොහැකි බවත් නවලෝක රෝහලෙන් මන්ත්‍රීවරයා ඉවත් කොට කොළඹ ජාතික රෝහල වෙත යොමු කොට විශේෂඥ වෛද්‍යවරුන්ට පරීක්ෂා කිරීම සඳහා අවසර දෙන ලෙසට සමරසේකර මහතා අධිකරණයෙන් ඉල්ලීමක් කැර තිබුණා.මින් පැහැදිලි වන්නේ් මන්ත්‍රීවරයාගේ රෝගී තත්ත්වය සම්බන්ධයෙන් විශේෂඥ ශල්‍ය වෛද්‍ය කිත් ගෝ හා මහේරි විජේරත්න යන අය අධිකරණයට ඉදිරිපත් කළ වාර්තා වලංගු බවයි.අධිකරණ වෛද්‍ය නිලධාරිවරයා රෝගී තත්ත්වය පිළිබඳ මතයක් ප්‍රකාශ කිරීමට වෛද්‍ය කණ්ඩායමක් අවශ්‍ය බව ප්‍රකාශ කිරීම ද මන්ත්‍රීවරයාගේ රෝගී තත්ත්වය සම්බන්ධ නිකුත් වූ වෛද්‍ය වාර්තා පිළිගන්නා බවට කදිම නිදසුනකි.තවද අධිකරණය ගනු ලැබූ ක්‍රියාදාමයන් සමච්චලයට ලක් කිරීමෙන්, අධිකරණයට එරෙහිව මහජනතාව කුපිත කිරීමෙන් කරනු ලබන මෙවැනි ක්‍රියාවලින් වඩා හෑල්ලුවට ලක්වන්නේ් මෙරට අධිකරණ ක්‍රියාදාමය බව පැවසු වර්ණකුලසූරිය මහතා මීට පෙර මෙම චූදිත වෙනුවෙන් තමාට පෙනී සිටීමට ඇති හැකියාව අහිමි කළ තීන්දුවට එරෙහිව තීන්දුවක් ලබා ගැනීමට අභියාචනයක් ඉදිරිපත් කළා මිසක් එම තීන්දුව මහජනයා ඉදිරියේ ගැරහීමට හෝ සමච්චලයට ලක් නොකළ බව පැවසීය.චූදිතගෙන් ප්‍රකාශයක් ලබා ගැනීමට රහස් පොලිසිය ගිය අවස්ථාවකදී තමන්ගේ මතකය ගිලිහී ඇති බවට කරන ලද ප්‍රකාශය සමහර පාර්ශ්වකරුවන් හාස්‍යයට ලක්කරන ලදී.අවසාන වශයෙන් මා පවසන්නේ මෑතකදී හිසට දෙන ලද පහරෙන් කම්පනයට පත් ජෙසි රයිඩර් නැමැති ක්‍රිකට් ක්‍රීඩකයාට දුමින්ද සිල්වා මහතා සමාන බවය.මෙහිදී අගතියට පත් පාර්ශ්වය වෙනුවෙන් ඩබ්ලිව්.පී.ජී. 7819 දරන මෝටර් රථය මුදා හරින ලෙස ඉල්ලීම මහේස්ත්‍රාත්වරයා ප්‍රතික්ෂේප කෙළේ එය නඩු භාණ්ඩයක් වන බව සඳහන් කරමිනි.අදාළ කරුණු සලකා බැලූ මහේස්ත්‍රාත්වරයා නඩු විභාගය යළි කැඳවීමට මේ මස 08 වැනි දිනට කල් තැබුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=r1305071</link>
    <topic>මහනුවර වාහන තදබදය ඉවරයි</topic>
    <author/>
    <content>මහනුවර නගරය ඓතිහාසික ශ්‍රී විභූතියකින් අනූන නගරයක් නිසාත්, එහි දියුණුව නිසාත්, රට මධ්‍යයේ පිහිටි ප්‍රධානතම නගරයක් නිසාත්, අධික ජනගහනයක් දිනකට මහනුවර නගරය වෙත ළඟාවේ. නගරය පුරා පැවතුණු අධික රථාවහන තදබදය හා රිය අනතුරු ද, ඒ ආශ්‍රිත වෙනත් ගැටලුද පාලනය කරමින් ජනතාවට දැනෙන වෙනසක් කරන්නට සමත් වූ මහනුවර රථවාහන අංශයේ ස්ථානාධිපති පොලිස් පරීක්ෂක සුජීව ගුණතිලක මහතාගෙන් ඒ පිළිබඳව අදහස් විමසන්නට අපට හැකියාව ලැබුණි.මුලින්ම ඔහු විසින් සිදු කර ඇත්තේ, මධ්‍යම පළාත් භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගෙන් ලැබී ඇති උපදෙස් අනුව, සේවා මුර ක්‍රමයේ වෙනසක් සිදු කිරීමයි. ඒ අනුව මීට පෙර උදේ 6.00 සිට දවල් 2.00 දක්වා වූ සේවා මුරය දහවල් 2.45 දක්වා දිගු කිරීමට ද, මීට පෙර දවල් 2.00 ට ආරම්භ වූ සේවා මුරය නව ක්‍රමය යටතේ ප.ව. 1.00ට ආරම්භ වී රාත්‍රී 9.00 දක්වා සේවය කිරීමේ ක්‍රමවේදයක් සකස් කර ඇත.විශේෂයෙන්ම ප්‍රධාන මාර්ගය අවහිර වන පරිදි අතුරු මාර්ගයන්ගෙන් වාහනවලට ප්‍රවිෂ්ට වීම සඳහා නව ක්‍රමය යටතේ ඉඩක් නැත. එසේම යටිනුවර වීදියේ එක් දිසාවකට පමණක් හා කන්ද වීදියේ එක් දිසාවකට පමණක් වාහන ගමන් කරවන්නට සැලැස්වීමෙන් රියදුරන්ටත්, පදිකයින්ටත් කාලය ඉතිරි කර ගනිමින් ආරක්ෂිතව තම ගමන් බිමන් යා හැකිය.මීට අමතරව, එක්වරම මිනිසුන්ට අරක්ෂිතව තමන්ට අවශ්‍ය ඕනෑම දිසාවකට පාර හරහා මාරුවිය හැකි හරස් පදික මාරුවීම් නිර්මාණය කිරීම අති විශේෂත්වයක් උසුලයි. මෙවන් පදික මාරු වීම මීට පෙර හා දැනට ලංකාවේ කිසිදු ප්‍රදේශයක දක්නට නොමැති අතර ජපානයේ ටෝකියෝ නුවර දක්නට ලැබෙන බව ද හෙතෙම සඳහන් කරයි. මේ හේතුව නිසා මීට පෙර මහනුවර පොලිස් බල ප්‍රදේශය තුළ සිදු වූ රිය අනතුරු ඉතාමත් අවම සංඛ්‍යාවක් දක්වා පහත හෙළීමට රථ වාහන අංශයට හැකි වූ බවද ඔහු පවසයි.මාර්ගය අයිනේ වෙනදා නවතා තිබූ පාසල් ළමුන් ප්‍රවාහනය කරන වෑන් රථවලට මහනුවර නාගරික රථ ගාල තුළ අවම මිලකට ආරක්ෂිතව ගාල් කිරීමේ පහසුකම් සැලසීමද, ඔරලෝසු කණුව ආසන්නයේ වන “කුරුඳු උයන” පදිකයින්ගේ පහසුව උදෙසා ජනතාවට විවෘත කිරීම තුළින් ද රථවාහන තදබදය අවම කිරීමට හැකි වූ බවද ඒ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>07</day>
    </date>
    <link>http://www.dinamina.lk/2013/05/07/_art.asp?fn=r1305072</link>
    <topic>සැමියාට හොරෙන් ‘ෆේස් බුක්’ ගිහින්</topic>
    <author>තෙන්නකෝන් කුලසේකර</author>
    <content>වාර්තා වන අන්දමට සිද්ධිය මෙසේ ය.හතළිස් හැවිරිදි කඩවසම් සැමියා පෞද්ගලික ආයතනයක රැකියාවක නියැළි සිටී. දරු තිදෙනා උදෑසන පාසල් ගිය පසු බිරිය නිවෙසේ තනිවේ. තම තනිකම හා පාළුව මකා ගැනීම සඳහා ඇය මිතුරියකගේ මඟ පෙන්වීම අනුව අන්තර්ජාලය හා එක්වේ. කාලය සෙමෙන් ගලා යද්දී සැමියාගේ හා දරුවන්ගේ කටයුතු අතපසු කරමින් සැමියා හා දරුවන් නිවසේ සිටියදීම “ෆේස් බුක්” මිතුරන් හා සම්බන්ධවීමට තරම් ඇය එඩිතර වූවාය.බිරියගේ වෙනස් වීම ගැන විමසිල්ලෙන් සිටි සැමියාට බිරියගේ ෆේස් බුක් මිතුරන් හත්දෙනකු හඳුනාගත හැකි වූ අතර ඒ වනවිට යළි බිරිය සමඟ පවුල් ජීවිතයක් ගත කළ නොහැකි ලෙස ඇය ප්‍රතික්ෂේප කළ සැමියා පසුගියදා හිතේ හැටියට ඇයට පහර දී අත පය කඩා නිවෙසින් පලවා හැර ඇත.දරු තිදෙනා මවගේ නිවෙසේ රඳවා සැමියා රැකියාවට යමින් සිටින අතර බිරිය ඇගේ මවුපිය සහෝදරයින් භාර නොගත් හෙයින් පොළොන්නරුව ප්‍රදේශයේ නෑදෑ නිවෙසකට වී හන්දි බෙහෙත් බඳිමින් සිටින බව පැවැසේ..</content>
  </post></root>