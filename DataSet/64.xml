<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=s1202207</link>
    <topic>PGA ගොල්ෆ් සූරතාව ඔස්ට්‍රේලියාවේ හාවුඩ් ට</topic>
    <author>සුභාෂිනි සේනානායක</author>
    <content>ශ්‍රී ලංකාවේ ප්‍රථම වරට පැවැති ර්‍ථට්ඒ ගොල්ෆ් තරඟාවලියේ සූරතාව ඕස්ට්‍රේලියාවේ මයික් හාවුඩ් දිනා ගත්තේ ය.පෙරේදා (18) මහනුවර වික්ටෝරියා ගොල්ෆ් පිටියේ දී අවසන් තරඟාවලිය පැවැත් විණි.ශ්‍රී ලන්කන් ගුවන් සමාගම අනුග්‍රහයෙන් පැවැත් වූ මෙම තරගාවලිය පසුගිය 17 සහ 18 දෙදින තුළ මහනුවර වික්ටෝරියා ගොල්ෆ් පිටියේ දී පැවැත් විණි.දෙවන ස්ථාන දෙක තායිලන්තයේ නපොජක් මේසන් සහ කැනඩාවේ අහමඩ් බේට්මන් දිනාගත් හ.ජ්‍යෙෂ්ඨ ආසියා ශාන්තිකර ර්‍ථට්ඒ සූරතාවලිය ශ්‍රී ලංකාවේ ප්‍රථම වරට දින 03 ක් පුරා පැවැත් විණි.මෙම තරඟාවලිය සංවිධානය කළ ජාත්‍යන්තර ගොල්ෆ් සොලියුෂන්ස් ආයතනයේ විධායක නිලධාරී මයික් වර්මෝ මහතා ප්‍රකාශ කළේ ශ්‍රී ලංකාවේ මනරම් කදු වැටිවලින් වට වූ ගොල්ෆ් පිටියේ ආකර්ෂණය ජ්‍යෙෂ්ඨ වෘත්තීය ගොල්ෆ් ක්‍රීඩකයින් විඳගත් බව ය.මෙහිදී සූරතාව දිනු මයික් හාවුඩ් මහතා පැවසුවේ තමන් ශ්‍රී ලංකාවේ සුන්දරත්වයට වඩාත් කැමැති බවත්, ලබන වසරේදීත් මෙම තරඟාවලියට තමන් ඇතුළු තම පවුලේ සාමාජිකයන් සහභාගී වීමට මහත් කැමැත්තකින් සිටින බවත් ය.ජාතික ගුවන් සේවය වන ශ්‍රී ලන්කන් ගුවන් සමාගමට මෙම තරඟාවලිය සංවිධානය කිරීම පිළිබඳව තම ස්තුතිය පුද කරන බවත් හෙතෙම කියා සිටියේ ය.ශ්‍රී ලන්කන් ගුවන් සමාගම ඉහළ ගුණාත්මක බවින් යුත් සංචාරකයින් මෙරටට ගෙන්වා ගැනීම සඳහා ක්‍රීඩා ප්‍රවර්ධනය කිරීමට ක්‍රියාකාරීව ඉදිරිපත් වන බව ශ්‍රී ලන්කන් ගුවන් සමාගමේ සන්නිවේදන කළමනාකරු රංජිත් ද සිල්වා මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=f1202201</link>
    <topic>තෙල් මිල පාලනය කරන්න කාටවත් බැහැ</topic>
    <author/>
    <content>තෙල් මිල වැඩිවීම, විකල්ප ඉන්ධන භාවිතය හා ලෝක වෙළෙඳ පොළේ තෙල් මිල හැසිරීම පිළිබඳ නියෝජ්‍ය ඛනිජ තෙල් ඇමැති අත්තනගල්ල ශ්‍රී ලංකා නිදහස් පක්‍ෂ ආසන සංවිධායක සරණ ගුණවර්ධන මහතා සමඟ කළ සංවාදයකි මේ.ප්‍රධාන වශයෙන් තෙල් මිල වැඩි වීමට බලපෑ හේතු කීපයක් තිබෙනවා. ඒ අතර ලෝක වෙළෙඳ පොළේ තෙල් මිල උච්චාවචනය වීම, දෙවනුව ලෝක වෙළෙඳ පොළේ බොරතෙල් බැරලයක මිල ඉහළ ගොස් තිබියදී මෙතෙක් මේ රටේ ජනතාවට තෙල් අඩු මිලට ලබා දීමත් සඳහන් කළ හැකියි.පුරා වසර තුනක් මෙලෙස ඛනිජ තෙල් නීතිගත සංස්ථාව පාඩුව විඳ ගත්තෙ ජනතාව වෙනුවෙන්. මේ අතරතුර කාලයේදී යම් මිල ඉහළ යාමක් සිදු වුණා නම් ඒ පෙට්‍රල් වල පමණයි. 2011 පෙබරවාරියේදී පෙට්‍රල් රු. 10 නුත් 2011 ඔක්තෝබරයේ රු. 12 නුත් ඉහළ ගියා. නමුත් 2008 ලෝක වෙළෙඳ පොළ තෙල් බැරලයක මිල ඩොලර් 68 – 70 අතර තිබියදීත් එය රු. 120 දක්වා ඉහළ නැංවූ අවස්ථාවෙත් අපේ රටේ පෙට්‍රල් මිල රු. 115 ක් වැනි ස්ථාවර මිලක පැවතුණා.අද තත්ත්වය ගැන කතා කරද්දී අපක්ෂපාතීව ආපසු හැරී බැලීමක් කළ යුතුයි. ඩීසල් මිල සම්බන්ධයෙන් කතා කළත් ලෝක වෙළෙඳ පොළ මිල සහ ශ්‍රී ලංකාවෙ මිල අතර විශාල පරතරයක් තිබෙනවා.සංවර්ධනයන්ට සමගාමීව වසර කීපයක් මේ සහන ලබා දුන්නෙ ජනතාවගෙ ජීවන තත්ත්වයන් ඉහළ නැංවීම සඳහා අත්වැලක් වීමටයි. යුද්ධය ජය ගැනීමෙන් පසු ආර්ථික බාධක ජය ගනිද්දී අප කෙරේ ලෝක මතය ධනාත්මක ලෙස වෙනස් වෙද්දී තෙල් මිල වැඩි කිරීම කියන කාරණය කොතරම් සාධාරණද අසාධාරණදැයි දෙවරක් සිතා බැලිය යුතුයි.රුපියලේ අගය බාල්දු කිරීම නොවේ ලෝක ආර්ථිකය දිහා බැලුවාම අපි රුපියලේ අගය යම් මට්ටමක පවත්වාගෙන සිටිනවා. විවිධ ආර්ථික ක්‍රම ජාලයක්ව සමාන්තරව ගමන් කරද්දී අපේ පැවැත්ම තහවුරු කරගත යුතු ආකාරයක් තිබෙනවා. කෙනෙක් රුපියලේ අගය බාල්දු වුණා යැයි කියනවා නම් එසේ සිදු වූයේ මේ ආණ්ඩුව මගින් විතරද? යුඇන්පී ය ආණ්ඩු කළ කාලයේ රුපියලේ අගය බාල්දු කර නැද්ද?ඩීසල් මිල ඉහළ ගියේ විධිමත් යාන්ත්‍රණයක් නැති නිසා නොවෙයි. තෙල් සංස්ථාව ප්‍රවාහනයටත් විදුලි බලාගාර සඳහාත් දැවිතෙල් ශ්‍රී ලංකාවට ගෙනත් දුන්නේ පාඩු ලබමින්. විදුලි බල මණ්ඩලයෙන් අය කළේ තෙල් සංස්ථාව දරන ආනයනික වියදමෙන් හරි අඩක් පමණයි. එහෙම කළේ මේ රටට ආයෝජකයෝ ගෙන්වා ගන්න රටේ කර්මාන්ත නංවන්න.දූෂණය, නාස්තිය, දැයට කිරුළ වගේ දේවල් මාතෘකා කරගෙන ඇතැමුන් දරන මෙවැනි දුර්මත තරයේ ප්‍රතික්ෂේප කරනවා. 1977 තෙල් බැරලය අමෙරිකානු ඩොලර් 08 ක්ව තිබියදී රුපියලේ අගය පහළ ගියා. රු. 8 ට තිබ්බ තෙල් මිල රු. 16 දක්වා දෙගුණ කළේ හරියට ගාල කඩා ගත්ත හරක් වගේ. මේ ඉතිහාසය පුරාම ලෝක වෙළෙඳ පොළ මිල උච්චාවචනයන් අනුව මේ රටේ තෙල් මිල අඩු වැඩි වීම් සිදු වුණා. එය අලුත් දෙයක් නොවේ. උදාහරණයක් විදිහට කියනව නම් 2007 රු. 130 දක්වා ඉහළ ගිය තෙල් මිල 2009 වසරේ ලෝක වෙළෙඳ පොළ තෙල් මිල පහළ යාමත් සමග පහළ දැමුණා. මෙවැනි චෝදනා කරන අය කියනවා නම් ජලය, විදුලිය, සමෘද්ධි, දිවි නැගුම, අධ්‍යාපනය, සෞඛ්‍ය පහසුකම් ආදි සහනාධාර සියල්ල අඩු කරන්න කියලා තෙල් මිලත් අඩු කළ හැකියි.මේ හැමෝම තේරුම් ගත යුතු කාරණයක් තිබෙනවා. එනම් ශ්‍රී ලංකාව වගේ රටකට ලෝක වෙළෙඳ පොලේ තෙල් මිල පාලනය කළ හැකිද යන්නයි. චීනය, අමෙරිකාව, රුසියාව, ඉන්දියාව, කොරියාව, ජපානය ආදී රටවල ඉල්ලුම දිහා බලද්දී අපි වගේ රටක් ලෝක වෙළෙඳ පොළෙන් තෙල් ඉල්ලන්නේ දශම ගණනකින්. තෙල් හිමි රටවල් වැඩි ඉල්ලුම දිහාට ඇදෙනවා. මේ කාරණය නිසා අපි අපේ තෙල් ගවේෂණ කටයුතු කඩිනමින් කළ යුතුයි. අනෙක් කාරණය අපේ තෙල් පිරිපහදුව වසර 52 ක් පැරණියි. අපේ රටේ තෙල් අවශ්‍යතාවෙන් පිරිපහදු තෙල් ආනයනය කරන්නෙ 60 % යි. ශේෂය පිරිමසා ගන්නෙ බොරතෙල් ගෙන්වීමෙනුයි.තෙල් ළිං මන්නාරම් ද්‍රෝණියේ ඇතුළුව සමස්ත ශ්‍රී ලංකාව පුරා ස්ථාන 13 ක් සොයාගෙන තිබෙනවා. මේ වෙද්දි බ්ලොක් තුනකට ටෙන්ඩර් කැඳවලා ඉවරයි. එහි ප්‍රතිඵල 2013 වන විට ලැබේවි. මේ සඳහා විශාල මුදලක් දැරීමට සිදු වනවා. රාජ්‍ය ආයතන, පෞද්ගලික ආයතන මේ සඳහා අත්වැල් බැඳ ගත යුතු වෙනවා.දැනටමත් විකල්ප ඉන්ධන භාවිතය පිළිබඳ සාකච්ඡා කරගෙන යනවා. නමුත් ඛනිජ තෙල් අමාත්‍යාංශය විතරක් නොවේ මේ සඳහා අමාත්‍යාංශ කීපයක්ම අත්වැල් බැඳ ගත යුතුයි. ජීව වායු, සූර්ය බලශක්තිය, තාප බලය, සුළං බලය, ආදි වශයෙන් හඳුනා ගන්නා විකල්ප ඉන්ධන භාවිතයට ගැනීම ඉතාම හොඳ පිළිතුරක් බව මගේ හැඟීමයි. ඒ පිළිබඳ ඉදිරියේදී වැඩි අවධානයක් යොමු කෙරේවි.පැහැදිලිවම බස් ගාස්තු වැඩි කළ යුතුයි. නමුත් මේ වගේ මුදලක් වැඩියි. එය උපරිම 8 % - 10 % විය යුතු බවයි මගේ මතය. මෙහිදී අවධානය කළ යුතු කාරණ කිහිපයක් තිබෙනවා. පළමුවැන්න බස් රථයක් ගමන් වාර ආරම්භ කරන ස්ථානයත් නිම කරන ස්ථානයත් අතර පරතරය සහ ඔවුන් දිනකට වාර කීයක් එහා මෙහා යනවාද යන්නයි. මේ සඳහා බස් මගීන් කීයක් දෙනා පාවිච්චි කරනවාද යන්නත් සොයා බැලිය යුතුයි.ඒ වගේම දිනක ආදායමත් 20 % න් මිල ඉහළ දැමීමෙන් එන මුදලත් අතර පරතරය කීයද මෙම ගමන් වාර සඳහා වන කිලෝමීටර් ගණන කියද? ඒ මුදල ඩීසල්වලින් වැඩි වෙච්ච මිල කීයද? මේ ගණනය කිිරීම් අනුව සසඳා බැලුවහම 20 % කියන ගණන පැහැදිලිවම වැඩියි. ඩීසල්වල මිල වැඩිවූ සැණින් ආනයනික භාණ්ඩවල මිල එක එල්ලේම වැඩි වෙන්නෙ නෑ.හැබෑ ලෙසම ජනතාව වෙනුවෙන් පෙනී සිටින්නේ කවුද යන්න අපි හඳුනාගත යුතුයි. ඒ වගේම උද්ඝෝෂණ කළ යුතු ක්‍රම වේදයක් තියෙනවා. සමහරු කැති පොරෝ ගේනවා. සමහරු සාමකාමීයි. ජනතාවගේ පැත්තෙන් ආරක්ෂක නිලධාරීන් දෙවරක් සිතා බැලිය යුතුයි. ජනතාව පත් කළ ආණ්ඩුව ජනතාව මර්දනය කරන්නේ නෑ. ආරක්ෂක නිලධාරීන් හා ජනතාව අතර වන මත ගැටුම්වලදී සීමාව ඉක්මවා නොයෑමට දෙපැත්තම වග බලා ගත යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=f1202202</link>
    <topic>ලක් සසුනඹර බබළවන ආචාර්ය වැලමිටියාවේ කුසලධම්ම නාහිමිපාණෝ</topic>
    <author>සීසර් සුදුසිංහ</author>
    <content>කැලණියේ පෑලියගොඩ විද්‍යාලංකාර පරිවේනාධිපති කැලණිය විශ්වවිද්‍යාලයේ කුලපති කොළඹ හලාවත දෙදිසාවේ ප්‍රධාන සංඝනායක මහෝපාධ්‍යාය අග්ගමහා සද්ධම්මජෝතිකධජ ආචාර්ය වැලමිටියාවේ කුසලධම්ම නායක ස්වාමීන්ද්‍රයන් වහන්සේ ලක් සසුනඹරේ කලාතුරකින් පහළ වන දුර්ලභ ගණයේ ආදර්ශවත් සංඝපීතෘන් වහන්සේ නමකි.පෑලියගොඩ “විදුලකර” පින්බිම මෙරට ශාසනවංශ කථාවෙහි රන් අකුරෙන් ලියැවෙන අපූර්ව වූ පින් බිමෙකි.විද්‍යාලංකාර පිරිවෙනේ වත්මන් නවෝදයේ මාර්ගෝපදේශකයන් වහන්සේ වැලමිටියාවේ කුසලධම්ම නායක ස්වාමීන්ද්‍රයන් වහන්සේ ය.විද්‍යාලංකාර අතීත පරිවේණාධිපතීන් වහන්සේලා වන එවකට විද්‍යාලංකාර විශ්වවිද්‍යාලයේ ප්‍රථම කුලපති කිරිවත්තුඩුවේ ශ්‍රී ප්‍රඥාසාර නායක ස්වාමීන්ද්‍රයන් වහන්සේ උදෑසන සිට මධ්‍යම රැය දක්වා සිදු කළ සියලු ආගමික කටයුතු ද යක්කඩුවේ ශ්‍රී ප්‍රඥාරාම නායක ස්වාමීන්ද්‍රයන් වහන්සේ විද්‍යාලංකාර පිරිවෙනේ ආරක්ෂාවට හා සංවර්ධනයට දිවා රෑ දෙක්හි සිදු කළ සියලු කාර්යයන්ද නාත්තන්ඩියේ ශ්‍රී ප්‍රඥාකර නායක ස්වාමීන්ද්‍රයන් වහන්සේ කළ සියලු කටයුතු ද හා සමාන මෙහෙවරක් දැඩි කැපවීමෙන් වැලමිටියාවේ කුසලධම්ම නායක ස්වාමීන්ද්‍රයන් වහන්සේ විද්‍යාලංකාර පිරිවෙන වෙනුවෙන් ඉටු කිරීම රට දැයෙහි වාසනාවක් ලෙස අගය කළ යුතු වේ.වැලමිටියාවේ කුසලධම්ම නායක ස්වාමීන්ද්‍රයන් වහන්සේ ඉතා අවිවේකී ය. ඒ උන්වහන්සේ වෙත මෙරට සෑම පළාතකින්ම දිනකට ආරාධනා කිහිපයක් බැගින් දිනපතාම ලැබෙන හෙයිනි.ඒ අතර විවෘත කිරීම්, නිරාවරණය කිරීම්, කොත්වහන්සේ පැළදීම, මුල්ගල තැබීම් , ගුණ සමරු උත්සව , දහම් පාසල් උත්සව ආදී විවිධ උත්සව සඳහා මුලසුන හෙබවීමට උන්වහන්සේට කරන ඇරැයුම් බොහෝ ය. මෙරට මෙන්ම විදේශ වලින් ද නිතර ආරාධනා ලැබේ.වැලමිටියාවේ කුසලධම්ම නායක ස්වාමීන්ද්‍රයන් වහන්සේ හැම විට හැම දෙනාටම පි‍්‍රයශීලී යහ. උන්වහන්සේ හැම විට හැමට නන් අයුරෙන් සහාය දක්වති.සාර්වභෞම රත්මලානේ ශ්‍රී ධර්මාලෝක නායක ස්වාමින්ද්‍රයන් වහන්සේ 1875 දී අරඹන ලද විද්‍යාලංකාර පිරිවෙන රත්මලානේ ශ්‍රී - ධර්මාරාම නායක ස්වාමීන්ද්‍රයන් වහන්සේගෙන් ද එහි තෙවන පරිවේණාධිපති වූ ලුණුපොකුණේ ශ්‍රී ධම්මානන්ද නායක ස්වාමින්ද්‍රයන් වහන්සේගෙන්ද අනතුරුව කිරිවත්තුඩුවේ ශ්‍රී ප්‍රඥාසාර නායක ස්වාමීන්ද්‍රයන් වහන්සේගෙන්ද ඉක්බිතිව යක්කඩුවේ ශ්‍රී ප්‍රඥාරාම නායක ස්වාමීන්ද්‍රයන් වහන්සේගෙන්ද නාත්තන්ඩියේ ශ්‍රී ප්‍රඥාකර නායක ස්වාමීන්ද්‍රයන් වහන්සේගෙන්ද ඒ ඒ යුගයෙන් යුගය ආලෝකවත් විය.විද්‍යාලංකාර පිරිවෙනේ හත්වන පරිවේනාධිපති දර්ශන විශාරද ත්‍රිපිටක වාගීශ්වරාචාර්ය වැලමිටියාවේ කුසලධම්ම නායක ස්වාමීන්ද්‍රයන් වහන්සේ විද්‍යාලංකාර පිරිවෙන්හි අභිවෘද්ධියටත් ආරක්ෂාවටත් සලසන මෙහෙවර රැසකි. වත්මනෙහි විද්‍යාලංකාර පිරිවෙනේ ස්වර්ණමය යුගයකි.වැලමිටියාවේ කුසල ධම්ම නායක ස්වාමීන්ද්‍රයන් වහන්සේ පරිත්‍යාගශීලීයහ. උන්වහන්සේ වෙත පරිත්‍යාගශීලීන්ගෙන් ලැබෙන බොහෝ පරිත්‍යාග උන්වහන්සේ ද පරිත්‍යාග කිරීමට පුරුදු වී සිටිති. දීම නිසා ලැබීමත්, ලැබෙන නිසා දීමත් කෙනෙකුට පහසුවෙන් කළ නොහැකි වුවද ඉතා නිර්ලෝභීව උන්වහන්සේ පරිත්‍යාගයෙහි යෙදෙති.නිහතමානිත්වයේ ප්‍රතිමූර්තියක් වන් වැලමිටියාවේ කුසලධම්ම නායක ස්වාමීන්ද්‍රයන් වහන්සේ රජ මැදුරේ මෙන්ම අතු පැලෙහිද දනට, බණට, පිරිතට, අනුශාසනාවට වැඩම කරනුයේ මහත් ඕනෑකමිනි. කවර පළාතකින් ලද කවර තරාතිරමක ඇරැයුමක් වුවද උන්වහන්සේ එය බාර ගත්තේ නම් නියමිත වේලාවට ඒවා ඒ අයුරින්ම ඉටු කර දීම උන්වහන්සේගේ වැදගත් ලක්ෂණයකි.නෑ,බෑ, යන වචන උන්වහන්සේට නුහුරුය. නුපුරුදු ය. හැමවිට දේශීයත්වය අගයන වැලමිටියාවේ කුසලධම්ම නායක ස්වාමීන්ද්‍රයන් වහන්සේගේ දේශනා ශෛලිය ඉතා රසවත් ය. හරවත් ය.විද්‍යාලංකාර ප්‍රජා සංවර්ධන ව්‍යාපෘතිය අරඹා එමගින් විවිධ ප්‍රදේශයන් හි සිදු කරන සාමාජික මෙහෙවර ප්‍රශංසනීය හා ඉතා අප්‍රකට ව ඉටු කරන එම මෙහෙවර මගින් අපමණ සතුටක් ලබති.ආබාධිතයන් සඳහා රෝද පුටු , කිහිලිකරු, කෘතිම පාද ආදී උපකරණ අසරණ පුද්ගලයන් දහස් ගණනකට මේ වන විට උන්වහන්සේ පිරිනමා ඇත. ඊට ලක්ෂ හතළිහකට අධික මුදලක් වැය කර ඇත. දශක කීපයක සිට උන්වහන්සේ එසේ සිදු කරන සාමාජික මෙහෙවර අති උදාරය. උන්වහන්සේ වෙත පරිත්‍යාගශීලීන් වෙතින් ලැබෙන සහාය, ආධාර උපයෝගී කර ගනිමින් ඒ සියලු පරිත්‍යාග සමාජ මෙහෙවර උදෙසා යොදමින් ගත කරනුයේ ආදර්ශමත් පැවිදි දිවියකි.මසකට වරක් පැයක් පුරා අනුරාධපුර ජය ශ්‍රී බෝධීන් වහන්සේ වන්දනා කරන වැලමිටියාවේ කුසලධම්ම නායක ස්වාමීන්ද්‍රයන් වහන්සේ ඉතා ජර්ලභ ගණයේ පින්කම් රැසක් ඉකුත් කාලය පුරා සිදු කර ඇත.වැලමිටියාවේ කුසලධම්ම නායක ස්වාමීන්ද්‍රයන් වහන්සේගේ 75 වන ජන්ම සමරුව නිමිත්තෙන් පින්කම් මාලාවක් සිදු කැරේ.ඒ නිමිත්තෙන් පන්නිපිටිය විද්‍යාලංකාර මහ පිරිවෙනේදී මෙම 19 වනදා ආශීර්වාද සෙත් පිරිත් දේශනාවක් සහ ශතාධික මහ සඟරුවන උදෙසා ගිලන් පස දහසක් පිරිනැමීමට පන්නිපිටියේ විද්‍යාලංකාර පිරිවෙන කටයුතු යොදා ඇත.කුසලධම්ම නායක ස්වාමින්ද්‍රයන් වහන්සේ වාර්ෂිකව සිදු කරන ගිලන් සංග්‍රහය මෙවරද මෙම 20 වනදා කිරිබත්ගොඩ රෝහලේදී එදින පෙරවරුවේ සිදු කැරේ.20 වන දා දවල් උඩුපිල වෑබොඩ වැඩිහිටි නිවාසයන්හි නේවාසිකයන් සඳහා දිවා ආහාරය හා ඇඳුම් පැළඳුම් පිරිනැමීමද වැලමිටියාවේ කුසලධම්ම නායක ස්වාමීන්ද්‍රයන් වහන්සේගේ ප්‍රධානත්වයෙන් සිදු කැරේ.සවස 3ට විද්‍යාලංකාර පිරිවෙනේදී වාර්ෂික කෘතිම පාද පිරිනැමීම සිදු කැරේ.සවස 6 ට විද්‍යාලංකාර පිරිවෙනේදී ආචාර්ය මණ්ඩලය හා ශිෂ්‍ය පිරිස සහ විද්‍යාලංකාර දායක සභාව මෙහෙයවීමෙන් ආශීර්වාද බෝධි පූජාවක් පැවැත් වේ.මෙම 22 වන දා කැලණිය දිප්පිටිගොඩ ශ්‍රී සුබෝධාරාමයේදී ප්‍රදේශයේ මහා සංඝරත්නයේ සහභාගිත්වයෙන් බෝධි පූජාවක් හා සෙත් පිරිත් දේශනාවක් පැවැත්වීමට කටයුතු යොදා ඇත.අනුරාධපුර ශ්‍රී නාගරාජ මහා විහාරයේදී මෙම 25 වනදා වෛද්‍ය සායනයක් , ලේ දන්දීමේ පින්කමක් සමඟ සුබ සාධන සේවා කීපයක් ද 26 වනදා සවස අනුරාධපුර ජය ශ්‍රී මහා බෝධීන් වහන්සේ අබියසදී සෙත් පැතීමේ බෝධි පූජාවක් සිදු කිරීමටද කටයුතු යොදා ඇත.75 වන ජන්ම සමරුව යෙදී ඇති වැලමිටියාවේ කුසලධම්ම නායක ස්වාමීන්ද්‍රයන් වහන්සේට තෙරුවන් බලයෙන් චිර ජීවනය සැලසේවා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=f1202203</link>
    <topic>පනස් හයේ ඓතිහාසික මහා පෙරැළිය</topic>
    <author/>
    <content>අද (21) දිනට යෙදෙන 56 යේ ඓතිහාසික මහා පෙරළියට වසර පනස් හයක් පිරීම නිමිත්තෙන් කොළඹ විහාරමහා දේවි පරිශ්‍රයේදී පැවැත්වෙන උත්සවය නිමිතිකොට පළකරන ලිපියකි.වර්ෂ 1956 අප රටේ ඉතිහාසයේ වැදගත් සන්ධිස්ථානයක් බව පොදු මහජනතාව පිළිගනී. මෙලෙස 1956 වසර ඓතිහාසික මහා පෙරැළියක් සිදුවූ වසරක් ලෙස ජනතා සිත් සතන් තුළ සනිටුහන් වී ඇත්තේ ඇයි ?දීර්ඝ කාලයක් තිස්සේ අධිරාජ්‍යවාදී පාලනය යටතේද, නිදහස ලැබූ පසු අධිරාජ්‍ය ගැති පාලකයින්ගේද පීඩනයට ලක්ව සිටි සාමාන්‍ය ජනතාව ඉන් මුදාගෙන පොදු ජනතාවට හිතකර ආර්ථික සාමාජික, දේශපාලන හා සංස්කෘතික ප්‍රතිපත්ති 1956 පෙබරවාරි 21 දින පිහිටුවන ලද “ මහජන එක්සත් පෙරමුණ “ මහ මැතිවරණයෙන් ජය ලබාගෙන ඉතා කෙටි කාල සීමාවක් තුළ ඉටුකිරීම එයට හේතුව ලෙස සඳහන් කිරීමට පුළුවන.පොදු මහජනතාව අපේක්‍ෂා කළ නිදහස, ජාතික පුනර්ජීවය හා සමාජ ආර්ථික පෙරළියේ නොනවතින ගමන් මගේ අලුත් ආරම්භය සිදුවූයේ 1956 දීය. මෙම සැබැවින්ම ප්‍රාතිහාර්යයකි. එහෙත් එය අහම්බෙන් සිදුවූවක් නොවේ. එම නිසා පනස් හයේ සිදුවූ විජයග්‍රහණය හා ඓතිහාසික මහා පෙරළිය අපගේ ජාතික උරුමය සොයා සියවස් ගණනාවක් ඉදිරියට ආ නොනවතින ගමනේ සුවිශේෂී සන්ධිස්ථානයක් ලෙස වටහා ගැනීමට පුළුවන.මහජන එක්සත් පෙරමුණ රටේ සංස්කෘතිය ලෙස සලකන ලද්දේ වසර දෙදහස් පන්සියයක කාලයක් තිස්සේ උරුමයක් වූ ගැමි ජනතාවගේ සංස්කෘතියයි. එම නිසා මහජන එක්සත් පෙරමුණ රජයේ ආර්ථික, දේශපාලන හා සංස්කෘතික ප්‍රතිසංස්කරණයන් එම සංස්කෘතිය නියෝජනය කළ ජනතාවගේ ඉමහත් වර්ධනයට මෙන්ම ආශ්වාදයටද හේතුවිය. මහජන එක්සත් පෙරමුණු රජය කරන ලද ප්‍රතිසංස්කරණවලින් සාමාන්‍ය ජනතාව ලද ශක්තිය පන්නරය හා ආශ්වාදය තවමත් ජනතාවගේ සිත්සතන් තුළ නොමැකී පවතී.1956 මැතිවරණයට පෙර ප්‍රසිද්ධ කරනු ලැබූ “ බෞද්ධ කොමිෂන් සභාවේ “ වාර්තාව මගින් බ්‍රිතාන්‍ය පාලනය යටතේ බුද්ධාගමට නිසි තැන නොතිබුණු බවත්, නිදහසින් පසුව ද පැවති රජය එම තත්ත්වය දිගටම පවත්වාගෙන ගිය බවත්, ප්‍රකාශ කරන ලදී.මේ වන විට ලංකාවේ ග්‍රාමීය ප්‍රදේශවල ප්‍රබුද්ධ සමාජ කොටස් වශයෙන් සලකන ලද සංඝයා වහන්සේලා, වෛද්‍යවරුන්, ගුරුවරුන්, මෙන්ම ගොවියන් හා කම්කරුවන්, පොදු ජනතාවගේ අවශ්‍යතාවය වෙනුවෙන් පෙනී සිටි මහජන එක්සත් පෙරමුණ ජයග්‍රහණය කරවීමට කැපවී කටයුතු කළහ. මෙම බලවේගය “ පංචමහා බලවේගය “ වශයෙන් හඳුන්වන ලද අතර, පනස් හයේ ඓතිහාසික මහා පෙරළියට අවශ්‍ය බලය හා ශක්තිය දෙන ලද්දේ මෙම පංච මහා බලවේගය විසිනි.බුදු දහම මත පදනම් වූ අපගේ සංස්කෘතිය තුළ ඉතා ප්‍රබල මානව හිතවාදී දර්ශනයක් ගැබ්ව තිබේ. මෙම පනස් හයේදී පංච මහා බලවේගය විසින් මහජන එක්සත් පෙරමුණ බලයට පත්කරන ලද්දේ මානව හිතවාදී දර්ශනය මත පදනම්ව, අධිරාජ්‍යවාදී පාලනය යටතේ නැතිවී ගිය ජාතික උරුමයන් රැක ගැනීමට, නායකයින් විසින් දෙන ලද ප්‍රතිඥාව නිසාය.1956 මෙරට සිදුවූ ඓතිහාසික මහ පෙරැළියේ ප්‍රධාන බලවේගය වූයේ මහා සංඝරත්නයයි. දීර්ඝකාලයක සිට ගැමි ජනතාවගේ මනස, මානව හිතවාදී, සමානාත්මතාව මුල්කරගත් සමාජවාදී සමාජයක් ගොඩනැඟීම සඳහා මෙහෙයවන ලද්දේ මහා සංඝරත්නය ප්‍රමුඛ ජන නායකයින් විසිනි. 1956 ජයගහ්‍රණය තුළ වූයේ දේශීයත්වය සොයා ගිය ජාතික විමුක්ති අරගලයකි.සඟ, වෙද, ගුරු, ගොවි, කම්කරු බලවේග ඒකරාශී කරමින් දිවංගත ගරු එස්. ඩබ්. ආර්. ඩී. බණ්ඩාරනායක ශ්‍රීමතාණන් සමග ගරු ඩී. ඒ. රාජපක්‍ෂ මැතිඳුන් ආරම්භ කළ ශ්‍රී ලංකා නිදහස් පක්‍ෂය හා ගරු පිලිප් ගුණවර්ධන ශ්‍රීමතානන් හා විලියම් සිල්වා මැතිදුන් ප්‍රධාන නායකයන්ගේ මූලිකත්වයෙන් පිහිටුවන ලද මහජන එක්සත් පෙරමුණ, ඇරඹි ඓතිහාසික සමාජ පෙරැළිය නිසා බමුණු කුලයේ බිඳවැටීමත්, පොදු ජන උදාවත් 56 දරුවන් වන අපි ගෞරවයෙන් සිහිපත් කරමු.එම පෙරැළිය මගින් රටතුළ ඇතිකරන ලද ඓතිහාසික ජනහිතවාදී දේශපාලන, ආර්ථික හා සමාජයීය ජයග්‍රහණයන් මෙන්ම සංස්කෘතික ප්‍රබෝධය ආපසු හැරවීමට පසුගිය වකවානුව තුළ දේශීය හා විදේශීය ප්‍රතිගාමින් උත්සාහ කළ බව රහසක් නොවේ. තවද ප්‍රගතිශිලී දේශප්‍රේමී ජනතාවගේ එක්සත්කම හා ජනබලය, සෑම ප්‍රතිගාමී කුමන්ත්‍රණයක්ම පරාජය කිරීමට යෝධ ශක්තියක් විය.මහජන එක්සත් පෙරමුණු රජයේ එක් ප්‍රධාන අරමුණක් වූයේ රට ස්වයංපෝෂිත කිරීමයි. ප්‍රධාන වශයෙන් වී නිෂ්පාදනය නංවාලීමටත්, වගාකිරීමට සුදුසු ඉඩම් උපරිම තත්ත්වයෙන් ප්‍රයෝජනය ගැනීමටත්, අඳ ගොවියා හා ඉඩම් හිමියා අතර පවතින නිෂ්පාදනය අඩපණ කරන වැඩවසම් සම්බන්ධතාවය බිඳහෙලීමට කුඹුරු පනත ඉදිරිපත් කෙරුණි.ට අතිරේකව දස අවුරුදු කෘෂිකාර්මික සැලැස්ම, සමුපකාර සංවර්ධන බැංකු පනත, විවිධසේවා සමුපකාර පනත, ලකා ගමනාගමන මණ්ඩල පනත, වරාය ජනසතුව, වැනි ප්‍රගතිශීලී පියවර රාශියක් කෙටි කාලයක් තුළ ඉටුකරන ලදි. සමාජවාදී ස්වෛරි රාජ්‍යයක් මේ රටේ බිහිකිරීම සඳහා භික්‍ෂුන් වහන්සේලා පෙරමුණ ගනිමින් කරන ලද උතුම් සේවයට කෘතගුණ සැලකීමටත්, ඉංගී‍්‍රසි මාධ්‍යයට පමණක් සීමාවී තිබූ උසස් අධ්‍යාපනය, ගම්බද ප්‍රදේශවල ජීවත්වන ගොවි කම්කරු ජනතාවගේ දරුවන්ට ලබා දීමට, විද්‍යාලංකාරය හා විද්‍යෝදය යන පිරිවෙන් විශ්වවිද්‍යාල තත්ත්වයට උසස් කරන ලදී.වයෝවෘද්ධත්වය හා බෙලහීනත්වය නිසා සිදුවන සේවා වියුක්තියේදීත්, මියයන සේවකයන්ගේ යැපෙන්නන්ටත් සිය ජීවිකාව සඳහා අරමුදලක් රැස්කර දීමේ අරමුණින් සේවක අර්ථසාධක අරමුදල පිහිටුවන ලදී. දේශීය වෙදකම දියුණු කිරීම සඳහා ආයුර්වේදය දියුණු කිරීමට පියවර ගන්නා ලදී. වැඩකරන පන්තියේ ශ්‍රේෂ්ඨ දිනය වන මැයි දිනය 1956 සිට ප්‍රසිද්ධ නිවාඩු දිනයක් බවට ප්‍රකාශයට පත්කරන ලදී. ත්‍රිකුණාමලයේ් හා කටුනායක ගුවන් හමුදා කඳවුරු බ්‍රිතාන්‍ය පාලනයෙන් පවරාගෙන ජාතිය සතු කරන ලදී.956 මහජන එක්සත් පෙරමුණ උදාකළ නිදහස, ජාතික පුනර්ජීවනය හා සමාජ ආර්ථික පෙරැළියට පසුබිම් වූ දර්ශන මත පදනම් වූ වැඩපිළිවෙළ නොනැවතී ඉදිරියට ගෙන යාම පනස් හයේ දරුවන්ගේ කාර්යභාරය වී තිබේ. මේ සඳහා අප සංස්කෘතිය හා ඓතිහාසික උරුමය පිළිබඳව නොමද වටහාගැනීමක් පාලකයන්ට අත්‍යවශ්‍ය වේ.මහජන එක්සත් පෙරමුණ ඒකීය රාජ්‍ය ආරක්‍ෂා කිරීමටත්, බෙදුම්වාදී මිලේච්ඡ කොටි ත්‍රස්තවාදය පරාජය කිරීමට . එදා සිට නොවෙනස්ව දිගින් දිගටම අධිෂ්ඨාන සහගතව කැපවූ පක්‍ෂයකි. අද අප රටට සාමය උදාවී ඇත. එය ලබා ගත්තේ අධිෂ්ඨාන සහගතව අතිගරු ජනාධිපතිතුමා ප්‍රමුඛ රජය එකාවන්ව කටයුතු කළ බැවිනි.ත්‍රිවිධ හමුදාව, පොලීසිය ඇතුළු ආරක්‍ෂක හමුදාවන් මාතෘභූමිය වෙනුවෙන් ඉටුකළ යුතු කාර්යභාරය හා යුතුකම මනා ලෙස ඉටුකළ නිසාය. පොදු මහජනතාව එකාවන්ව මාතෘභූමියේ ඒකීයභාවය ආරක්‍ෂා කිරීම හා බෙදුම්වාදී මිලේච්ඡ ත්‍රස්තවාදය පරාජය කිරීමට සහයෝගය දුන් නිසාය. අද අප හමුවේ ඇත්තේ ආර්ථික හා සමාජ සංවර්ධනය පිළිබඳ අභියෝගයකි. සාධාරණත්වය හා සමානාත්මතාවය පදනම් කරගත් සමාජයක් නිර්මාණය කර ගැනීමට කැපවීම හා නායකත්වය ගැනීම පනස් හයේ දරුවන්ගේ කාර්යභාරයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=f1202204</link>
    <topic>අර්බුද නිර්මාණයට දායකවීම බෞද්ධ භික්ෂූවකගේ වගකීම නොවේ</topic>
    <author/>
    <content>උතුරු ඇමරිකාවේ ප්‍රධාන අධිකරණ සංඝනායක කටුගස්තොට උපරතන නායක හිමිපාණන් වහන්සේ මේ වන විට වැඩවසන්නේ මේරිලන්ඩ් ප්‍රාන්තයේ වීට්න් ජාත්‍යන්තර බෞද්ධ මධ්‍යස්ථානයේ ය. එම ජාත්‍යන්තර බෞද්ධ මධ්‍යස්ථානයේ නිර්මාතෘවරයා ද වන උන්වහන්සේ 1981දී ඇමරිකාවට වැඩම කළ අතර, වසර 30ක් ධර්ම දූත ප්‍රචාරක කටයුතුවල නිරත ව සිටී. මේ වන විට උන්වහන්සේ ඇමරිකානු රාජ්‍ය දෙපාර්තමේන්තුවේ සිංහල භාෂාව පිළිබඳව උපදේශකවරයා ද වේ. ආගමික හා සමාජ සේවා රැසක නිතරව සිටින කටුගස්තොට උපරතන නායක හිමිපාණන් වහන්සේ සමඟ කරන ලද කෙටි සම්මුඛ සාකච්ඡාවකි මේ.බුදුදහම ලෝකයේ ප්‍රචලිත කිරීමේ ප්‍රධාන අරමුණ මට කුඩා කාලයේ සිටම තිබුණා. ඒ සඳහා යා යුතු මංවාවත් සොයා ගන්නත් මා දැඩි වෙහෙසක් ගත්තා. ඇමරිකාවේ වොෂින්ටන් බෞද්ධ විහාරය තුළදී මට ඒ සඳහා හොඳ පදනමක් ඇති වුණා.බෞද්ධ දර්ශනය පිළිබඳව ඇමරිකානුවන් තුළ විශාල උනන්දුවක් පවතිනවා. යම් යම් ධර්ම ගැටලු විසඳා ගැනීමට ඔවුන් මා නිතර දෙවේලේ හමුවෙනවා. බුදුදහම පිළිබඳ පර්යේෂණ සිදුකරන පර්යේෂකයන්, විශ්වවිද්‍යාල සිසුන් මෙන්ම උගතුන් බුද්ධිමතුන් විශාල පිරිසක් මට ඇමරිකාවේ දී හමු වුණා.1996 වසරේ දී ඇමරිකාවේ මේරිලන්ඩ් ප්‍රාන්තයේ වීට්න් ප්‍රදේශයේ ජාත්‍යන්තර බෞද්ධ මධ්‍යස්ථානයක් ස්ථාපනය කිරීමත්, ඒ මගින් ඇමරිකාව තුළ බුදුදහම ප්‍රචලිත කිරීම සඳහා විශාල වැඩපිළිවෙළක් දියත් කිරීමටත් මේ වන විට හැකියාව ලැබී තිබෙනවා.ඇත්තටම 2600 සම්බුද්ධත්ව ජයන්තිය කියන්නේ සිංහල බෞද්ධ අපට ලැබුණු සුවිශේෂී අවස්ථාවක්. මේ අවස්ථාවෙන් උපරිම ප්‍රයෝජන ගන්න අපට හැකි වුණා. ඇමරිකාවේ විවිධ ප්‍රදේශවල බෞද්ධ වැඩසටහන් ක්‍රියාත්මක කිරීමටත්, විශේෂයෙන්ම වොෂින්ටනයේ ශ්‍රී ලංකා තානාපති කාර්යාලයත් සමඟ එකතු වී සම්බුද්ධත්ව ජයන්ති වැඩසටහන් පුළුල්ව ක්‍රියාත්මක කරන්නත් හැකියාව ලැබුණා.මම හිතන්නේ මෑත ඉතිහාසය තුළ ජාත්‍යන්තර වශයෙන් මෙවන් බෞද්ධ ප්‍රබෝධයක් ඇති වූ වෙන අවස්ථාවක් මා දුටුවේ නැහැ. සීල ව්‍යාපාර, භාවනා වැඩසටහන්, ධර්ම දේශනා, ධර්ම සාකච්ඡා ආදිය මුල් කරගෙන මෙම වැඩසටහන් ක්‍රියාත්මක වුණා.ඒ වගේම ටෙක්සාස් ප්‍රාන්තයේ නව බෞද්ධ මධ්‍යස්ථාන දෙකක් ස්ථාපිත කරන්නත් හැකි වුණා. බෞද්ධ පොත පත පවා ඇමරිකාව තුළ අපි බෙදා හැරියා. මේ සඳහා ඇමරිකාව තුළ වාසය කරන ශ්‍රී ලාංකිකයන්ගෙන් නොමඳ සහායක් ලැබුණා. ඒක ඉතාම විශේෂිත කරුණක්.වසර 30 ක් ශ්‍රී ලංකාව යුද්ධයෙන් බැට කෑවා. අපි ඇමරිකාවේ හිටියත් මගේ රටේ ජනතාවගේ දුක, වේදනාව හොඳින් අපටත් දැනුණා. මහින්ද රාජපක්ෂ ජනාධිපතිතුමා යුද්ධය නිමා කළා. ඒක මම දකින්නේ ඓතිහාසික ජයග්‍රහණයක් ලෙසයි. ඒත් ඒ විජයග්‍රහණයෙන් පසුව ජාත්‍යන්තර වශයෙන් ශ්‍රී ලංකාව පිළිබඳ වැරදි මතවාදයන් ප්‍රචාරය වුණා.ඇත්තටම ඇමරිකාව තුළ ඒ තත්ත්වය තදින් තිබුණා. රාජ්‍ය තාන්ත්‍රික මට්ටමින් ඊට මුහුණ දෙන අතරතුර භික්ෂූන් වහන්සේ වශයෙන් ඒ තත්ත්වයට මුහුණදෙන්න සිදුවූයේ අපටයි. බෞද්ධ භික්ෂූන් වහන්සේ හැටියට ලංකාවේ සැබෑ තත්ත්වය පිළිබඳව අපි ඇමරිකානුවන්ට පැහැදිලි කළා. විශේෂයෙන් වොෂින්ටන් ඩී.සී. වල මෙම දැනුවත් කිරීම් නිරන්තරයෙන් සිදු කළා. ඒ නිසා අප රට සම්බන්ධයෙන් තිබූ නොයෙක් ප්‍රචාර අවම කර ගන්න අපට හැකි වුණා. දෙමළ ඩයස් පෝරාවේ කොටි හිතවාදීන් වොෂින්ටන් ඩී.සී. වල විශාල වශයෙන් ප්‍රචාරක ව්‍යාපාර ගෙන ගියා.ඔවුන් ඒ සඳහා මහා පරිමාණයෙන් මුදල් වැය කළා. ඒත් ඒ අභියෝගවලට මුහුණදෙමින් ඇමරිකාව තුළ ශ්‍රී ලංකාව කෙරෙහි තිබූ දුර්මතය නිවැරැදි කරන්න අපි සියලු දෙනා ක්‍රියා කළා. විශේෂයෙන් අපේ ශ්‍රී ලංකා තානාපති ජාලිය වික්‍රමසූරිය මහතා මේ සඳහා රාජ්‍ය තාන්ත්‍රික මට්ටමින් දැඩි වෙහෙසක් ගෙන ක්‍රියා කළ ආකාරය මා දුටුවා.භික්ෂුව කියන්නේ අතීතයේ සිටම තමන්ගේ ජාතික වගකීම පිළිබඳ අවබෝධයෙන් ක්‍රියා කළ කෙනෙක්. ඒ නිසා භික්ෂූන් වහන්සේ තමන්ට පැවරී තිබෙන ජාතික වගකීම පිළිබඳ අලුතින් මෙනෙහි කළයුතු නැහැ. මේ මොහොතේ දී අන් කවරදාටත් වඩා බෞද්ධ භික්ෂුවට ජාතික කර්තව්‍යයක් පැවරී තියෙනවා කියලා මා හිතනවා. මහින්ද රාජපක්ෂ ජනාධිපතිතුමා ශ්‍රී ලංකාව තුළ සාමකාමී පරිසරයක් නිර්මාණය කර තිබෙනවා. දැන් අපේ රටේ යුද්ධයක් නැහැ. අපි මේ මොහොතේ දී කළ යුත්තේ බැනර්, කටවුට් උස්සගෙන වීදි බහින එක නෙමෙයි. ජනාධිපතිතුමාගේ ගමන් මඟට සහාය වන එකයි.අපේ රටේ අර්බුද නිර්මාණය වුණාම ඒ තුළින් මතුපිට ප්‍රයෝජන ගැනීමට මාන බලන පිරිසක් ජාත්‍යන්තරය තුªළ සිටිනවා. ඒ සඳහා පාර කැපීම බෞද්ධ භික්ෂුවකගේ වගකීම නොවේ. ඇතැම් භික්ෂූන් වහන්සේ දේශපාලන වුවමනාවන් මත ක්‍රියා කිරම සෝචනීය තත්ත්වයක්.භික්ෂූන් වහන්සේ සමාජය දෙස බැලිය යුත්තේ දේශපාලනික කෝණයකින් නොව, මහජන සුරක්ෂිතතාවය උදෙසායි. ඒ අනුව තමයි බෞද්ධ භික්ෂුව අප සමාජය තුළ පිළිගැනීමට ලක් වන්නේ. අනෙක් කාරණය අද ලංකාව තුළ මහා බෞද්ධ පිබිදීමක් තියෙනවා. ජනාධිපතිතුªමාගේ නායකත්වය යටතේ අග්‍රාමාත්‍ය දි. මු. ජයරත්න මැතිතුමා වෙහෙර විහාරස්ථාන සංවර්ධනය කරන්න දැඩි වෙහෙසක් ගන්නා බව දිවයිනෙන් සැතපුම් දහස් ගණනක් දුර සිටියත් අප හොඳින් දන්නා කරුණක්. එවැනි බෞද්ධ පිබිදීමක් මෑත ඉතිහාසය තුළ අප දැක තිබුණේ නැහැ.මේරිලන්ඩ් ප්‍රාන්තයේ ශ්‍රී ලාංකික පවුල් 600 ක් පමණ ඉන්නවා. වොෂින්ටන්, වර්ජිනියා, මේරිලන්ඩ් යන ප්‍රාන්තවල වෙසෙන රටවල් 15 කට පමණ අයත් බෞද්ධයන්ට වීට්න් ජාත්‍යන්තර බෞද්ධ මධ්‍යස්ථානය හොඳ තෝතැන්නක්. විශාල පිරිසක් මේ බෞද්ධ මධ්‍යස්ථානය වටා රොක් වී සිටිනවා.ඒ මගින් ඇමරිකානුවන් සමඟ කරන ගනුදෙනුව ඉතාම පුළුල් එකක්. ඒ වගේම තමයි, විශේෂයෙන් සඳහන් කළ යුතුයි. ඇමරිකානු රාජ්‍ය දෙපාර්තමේන්තුවේ සිංහල භාෂාව පිළිබඳ උපදේශකවරයා ලෙස විශාල කාර්ය භාරයක් සිදු කරන්න මට අවස්ථාව ලැබී තියෙනවා. ලංකාවට පැමිණෙන ඇමරිකාවේ සියලු රාජ්‍ය තාන්ත්‍රිකයන්ට සිංහල භාෂාව උගන්වන්නේ මම. ඒ අනුව ලංකාව සම්බන්ධයෙන් ඉතා හොඳ ප්‍රතිරූපයක් ගොඩනගන්න ඒ හරහා මට හැකි වී තිබෙනවා.ඒ විතරක් නොවෙයි, විශ්වවිද්‍යාල කිහිපයකම මම උපදේශකවරයෙකු හැටියට කටයුතු කරනවා. මේ සියල්ල තුළ මා එක දෙයක් දකිනවා. විදේශීය ධර්ම ප්‍රචාරය සඳහා සුදුසුකම් ලත් භික්ෂූන් වහන්සේගේ අඩුවක් අද දක්නට ලැබෙනවා. මා ශ්‍රී ලංකා රජයට යෝජනා කරනවා ධර්ම ප්‍රචාරක කටයුතු සඳහා ත්‍රිපිටකය දත් ඉතාම සංයමයෙන් ක්‍රියා කළ හැකි, ඉංගී‍්‍රසි උගත් භික්ෂූන් වහන්සේ විදේශයන්වලට යැවීමට කටයුතු කිරීමෙන් අපට විශාල ධර්ම ප්‍රචාරක වැඩපිළිවෙළක් ක්‍රියාත්මක කළ හැකි බව.මහින්ද රාජපක්ෂ ජනාධිපතිතුමාගේ නායකත්වය යටතේ ශ්‍රී ලංකාව තුළ විශාල පරිවර්තනයක් සිදු වෙමින් පවතිනවා. ඒක කාටවත් නැහැ කියන්න බැහැ. මංමාවත්, කර්මාන්ත මෙන්ම විශාල පරිමාණයේ ව්‍යාපෘති ලංකාව තුළ ක්‍රියාත්මකයි. සාමය උදාවුණාට පස්සේ ඇමරිකානුවන් විශාල පිරිසක් ශ්‍රී ලංකාවේ සංචාරය කිරීමට සූදානම්ව සිටිනවා.ඒ අය ශ්‍රී ලංකාව සම්බන්ධයෙන් අද කතා කරනවා වැඩියි. මේක හොඳ ප්‍රවණතාවක්. සියලු ජාතීන්ට සහ ආගම්වලට සමානව සලකන නායකයෙකු හැටියට මහින්ද රාජපක්ෂ ජනාධිපතිතුමාගේ දැක්ම ජාත්‍යන්තරය තුළ අන් කවරදාටත් වඩා කතාබහට ලක්ව තිබීම ඉතා ප්‍රශංසනීයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=n1202211</link>
    <topic>සංවර්ධනයට වෙන්කරන මුදල් සතයක්වත් අඩුකරන්නේ නෑ</topic>
    <author>ජයසිරි මුණසිංහ</author>
    <content>ලෝක වෙළෙඳ පොළේ ඉන්ධන මිල කොතරම් ඉහළ ගියත්, මේ වසරේ ජනතා සුබසෙතටත්, සංවර්ධනයටත් වෙන් කරන මුදල සතයකුදු අඩුකරන්නේ නැතැයි රජය අවධාරණය කරයි.රටේ මාර්ග පද්ධතිය සංවර්ධනය කිරීම, අධ්‍යාපනය, සෞඛ්‍ය, පොහොර සහනාධාරය, සමෘද්ධිය සහ ගම නැඟුම වැනි වැඩසටහන්වලට මේ වසරේදී රුපියල් කෝටි හාරලක්‍ෂ දහසය දහසක් වැය කිරීමට රජය සූදානම් වේ.එය වසර 2011 දී මේ සඳහා වැය කළ රුපියල් තුන්කෝටි හතළිස් අටදහසට වඩා රුපියල් කෝටි හැටහත්දහස් හයසියයකට වැඩි මුදලක් බවද රජය පෙන්වා දෙයි. අකුරු ලිවීමේ, කියවීමේ හැකියාව පමණක් නොව, පරිගණක සාක්‍ෂරතාවය ඉතා ඉහළ ගුණාත්මක මානව සම්පතක් බිහි කිරීමේ අරමුණින්, රුපියල් බිලියන 132ක් අධ්‍යාපනය සහ උසස් අධ්‍යාපනය වෙනුවෙන් වැය කිරීමට රජය බලාපොරොත්තු වේ. මේසා විශාල මුදලක් මේ අංශයේ දියුණුවට යොමු කළේ ඉතිහාසයේ පළමු වතාවට ය.රටේ මාර්ග පද්ධතියේ දියුණුවට රුපියල් බිලියන 128ක් මේ වසරේ වැය කරනු ඇත. වසර 2011 දී ඊට වැය කළ මුදල රුපියල් බිලියන 97.4 කි.ජනාධිපති මහින්ද රාජපක්‍ෂ මහතාගේ නායකත්වයෙන් යුතු වත්මන් රජය වසර 2008 දී අධ්‍යාපන අංශ දියුණුවට රුපියල් බිලියන 100.1ක් වැය කළේය. එය වසර 2009 දී රුපියල් බිලියන 100.5ක් ද, 2010 දී රුපියල් බිලියන 104.2ක් ද, වසර 2011 දී රුපියල් බිලියන 120ක් ද ලෙස වසරින් වසර වැඩි කරනු ලැබිණි.මෙරට සෞඛ්‍ය අංශයේ දියුණුව සඳහා මේ වසරේ දී රුපියල් බිලියන 103 ක් වැය කිරීමට නියමිතය. වසර 2011 දී වැය කළ මුදල රුපියල් බිලියන 88කි.මෙරට ගොවි ජනතාවට ඉතා ඉහළ ආර්ථික හා උසස් ජීවන තත්ත්වයක් අත්කර දීමට වසර 2005න් පසු අඩිතාලම දැමුණි. වී වලට ස්ථාවර හා සාධාරණ මිලක් නියම කැරිණි.මේ වසර සඳහා පමණක් රජය පොහොර සහනාධාරය ලෙස රුපියල් බිලියන 33.8ක් වැය කිරීමට සූදානම් ය.වසර 2008 දී පොහොර සහනාධාරයට වැය කළ මුදල රුපියල් බිලියන 26.4 කි. 2009 දී එය රුපියල් බිලියන 26.9ක් ද, 2010 දී එම මුදල රුපියල් බිලියන 26ක් ද 2011දී එය රුපියල් බිලියන 29.8ක් ද විය.සමෘද්ධි දීමනාව සඳහා රුපියල් බිලියන 12.5ක් මේ වසරේ වැය කෙරේ. ගම නැ¼ගුමට රුපියල් බිලියන 6.5ක් වැය කැරෙනු ඇත. ගම නැ¼ගුම යටතේ රටේ ගම්මාන 14,400ක මං මාවත්, ඇළ වේළි, නිවාස, පානීය ජලය, විදුලි බලය වැනි සියලු අංශ දියුණු කරනු ලැබේ.වැඩි වූ බඩු මිලෙන් ඍජු ලෙස බලපෑම්වලට ලක්වන ජනතා කොටස් කුපිත කිරීමෙන් විපක්‍ෂය වාසි ලබාගැනීමට උත්සාහ කරන බව දක්නට ලැබෙන බව පෙන්වා දෙන රජය ඊට හසු නොවන ලෙස බුද්ධිමත් ජන කොටස් වෙතින් ඉල්ලීමක් කරයි.වසර 2005 සිට ගත වූ කාලසීමාවේ රටේ විරැකියාව, උද්ධමනය, පොළී අනුපාත වැනි ආර්ථික දර්ශකවල විශාල පහළ යෑමක් දක්නට ලැබේ. ඒ හරහා රටේ ජනතාවගේ අතමිට සරුව තිබෙන බව ද ශ්‍රී ලංකා මහ බැංකුවේ සමීක්‍ෂණ වාර්තා උපුටා දක්වමින් රජය සඳහන් කර සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=n1202212</link>
    <topic>පටු පරමාර්ථ මුදුන් පමුණුවා ගන්නටඋත්සාහ දරන්නන්ට අපේ සහායක් නැහැ</topic>
    <author/>
    <content>ධීවරයන් උසිගන්වා තම පටු පරමාර්ථ මුදුන් පමුණුවා ගැනීම සඳහා ඇතැමුන් දරන උත්සාහය සඳහා කිසිඳු සහායක් නොදක්වන බවට ධීවරයෝ එක හඬින් ප්‍රකාශ කරති.ජනාධිපති මහින්ද රාජපක්ෂ මහතා කෙරෙහි විශ්වාසය තබමින් තම වෘත්තිය කරගෙන යාම සඳහා දෙනු ලබන සහන සම්බන්ධයෙන් බලාපොරොත්තු දල්වා බලා සිටින බව ද ඔවුහු අවධාරණය කරති. තංගල්ල ප්‍රදේශයේ ධීවරයන් මෙසේ ප්‍රකාශ කළේ ජනාධිපති මහින්ද රාජපක්ෂ මහතා එම ධීවර වරායේ නිරීක්ෂණ චාරිකාවකට එක්වූ අවස්ථාවේදීය.එහිදී ජනාධිපතිවරයා ධීවර කටයුතුවල නිරතව සිටි ධීවරයන් සමඟ සුහද පිළිසඳරක නිරතවූ අතර සිය ක්ෂේත්‍රයේ ප්‍රගතිය මෙන්ම පවතින අපහසුතාවන් පිළිබඳ මෙහිදී ධීවරයෝ විසින් කරුණු පැහැදිලි කළහ. ධීවරයන් සමඟ කතාබහ කිරීමෙන් අනතුරුව ජනාධිපති මහින්ද රාජපක්ෂ මහතා තංගල්ල ධීවර වරායේ පවතින ශීතාගාර පහසුකම් සහ බෝට්ටු යාන්ත්‍රික වැඩපළේ කටයුතු සොයා බැලීය. තංගල්ල ධීවර වරායේ ධීවර කටයුතුවල නිරතවන බෝට්ටු ප්‍රමාණය 300 ක් පමණ වන අතර එයින් පවුල් 1000 ක් පමණ යැපෙති.මෙහිදී ජනාධිපති මහින්ද රාජපක්ෂ මහතා සඳහන් කළේ ධීවර ක්ෂේත්‍රයේ පවතින ගැටලු හඳුනාගෙන එම ජනතාව වෙනුවෙන් කඩිනමින් සහන සළසා දෙන බවත් ධීවර කටයුතුවල නිරත පුද්ගලයන්ගේ සුබසාධනය ද සමඟින් එම ප්‍රජාවගේ ගැටලු විසඳීම වෙනුවෙන් දැනටමත් අවශ්‍ය ක්‍රියාමාර්ග ගනිමින් සිටින බවයි. තංගල්ල නගර සභාව යටතේ පවතින තංගල්ල වෙරළ උද්‍යානය වෙතද ගිය ජනාධිපති මහින්ද රාජපක්ෂ මහතා ඒ අවස්ථාවට පැමිණි ජනතාව සමඟ සුහද පිළිසඳරක නිරත විය. ඊට අමතරව එහි පවතින සිඟිති උයන ද නිරීක්ෂණය කළේය. තංගල්ල නගර සභාවේ නගරාධිපති අනිල් සෙල්ලහැන්නදි මහතා ද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=n1202213</link>
    <topic>ආයුර්වේද ඖෂධ සංස්ථාවටආදිවාසීන්ගෙන් ඖෂධ</topic>
    <author>මානෙල් පුෂ්ප කුමාරි සහ සුභාෂිනී සේනානායක</author>
    <content>ආයුර්වේද ඖෂධ සංස්ථාව ආදිවාසීන්ගෙන් ඖෂධ ලබාගැනීමට තීරණය කර ඇත. ඒ අනුව එහි නිෂ්පාදනය කරන ඖෂධ සඳහා අමුද්‍රව්‍ය සපයා ගැනීමේ සාකච්ඡාවක් සංස්ථාවේ සභාපති ඩී. ඩී. සෝමවීර චන්ද්‍රසිරි මහතාගේ සහ ඌරුවරිගෙ වන්නිලඇත්තන්ගේ ප්‍රධානත්වයෙන් පසුගියදා පැවැත්වීය.ආයුර්වේද ඖෂධ නිෂ්පාදනයේදී ගුණාත්මක බවින් යුත් ඖෂධ යොදාගන්නා බවත්, සංස්ථාව ඒ සඳහා වැඩි අවධානයක් යොමු කර ඇති බවත් සභාපතිවරයා තවදුරටත් සඳහන් කරයි. මේ සඳහා අවශ්‍ය දේශීය අමුද්‍රව්‍ය දඹාන, රතුගල, නිල්ගල, ප්‍රදේශවල ව්‍යප්තව ඇති බැවින් එම ප්‍රදේශවලින් අවශ්‍ය අමුද්‍රව්‍ය ලබා ගැනීමට සංස්ථාව තීරණය කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=n1202214</link>
    <topic>හලාවත-මීගමු ධීවරයෝ වර්ජනය අතහරී</topic>
    <author>ධනුෂ්ක ගොඩකුඹුර, නුවන් කොඩිකාර, සහ කොච්චිකඩේ විශේෂ ඩි. මිහිදුකුල</author>
    <content>දින කිහිපයක් තිස්සේ පවත්වගෙන ගිය වර්ජනය නිමා කළ හලාවත සහ මීගමුව ධීවරයෝ අද (21) සිට යළිත් ධීවර කටයුතුවල නියැලීමට තීරණය කරති.ජනාධිපති මහින්ද රාජපක්ෂ මහතාගේ උපදෙස් මත රජයේ නියෝජිත පිරිසක් හා ධීවර සංගම් අතර ඊයේ (20) පැවැති සාකච්ඡාවකින් අනතුරුව ධීවරයන් සිය වෘත්තියේ යළි නියැලීමට එකඟතාව පළ කළ බව රාජ්‍ය සම්පත් හා ව්‍යවසාය සංවර්ධන නියෝජ්‍ය ඇමැති සරත් කුමාර ගුණරත්න මහතා ‘දිනමිණ’ට පැවැසීය.නියෝජ්‍ය ඇමැති සරත් කුමාර ගුණරත්න, පළාත් සභා ඇමැති නිමල් ලාන්සා මහත්වරු සහ ධීවර ඒකාබද්ධ සංවිධානය අතර මේ සාකච්ඡාව මීගමුව නගර සභාවේදී පැවැත්විණි.ඉන්ධන මිල ඉහළ දැමීමට විරෝධය පළ කරමින් හලාවත සහ මීගමුව ප්‍රදේශවල ධීවරයන් ඉකුත් 15 වැනිදා සිට ධීවර කටයුතුවල නියැලීමෙන් වැළකී සිටියහ.ඉන්ධන මිල ඉහළ දැමීමෙන් ධීවරයන්ට සිදුවන අපහසුතා මඟ හරවා ගැනීම සඳහා ධීවරයන්ට ඉන්ධන සහනාධාරයක් ලබා දීමට රජය කටයුතු කළත් ධීවරයන් එය ප්‍රතික්ෂේප කළහ.ඉන්ධන සහනාධාරය පිළිබඳ ස්ථිර පොරොන්දුවක් ලබා දෙන ලෙස ධීවරයන් ඊයේ පැවැති සාකච්ඡාවේදී ඉල්ලා ඇති අතර සීමාවකින් තොරව තෙල් මිල ඉහළ යන තාක් සහනාධාරය ලබා දිය හැකි බවට රජයේ නියෝජිතයන් ප්‍රතිඥා දුන් බව ගුණරත්න මහතා පැවැසීය.ඉන්ධන සහනාධාරය පමණක් නොව ධීවරයන්ගේ අනෙකුත් ප්‍රශ්න ද විසඳීමට ජනාධිපතිවරයා සූදානම් බව නියෝජ්‍ය ඇමැතිවරයා ධීවර සංගම් වෙත දැනුම් දී ඇත.ඒ සියලු කාරණා ගැන එකඟ වූ ධීවරයෝ ජනාධිපතිවරයා ප්‍රමුඛ රජයට ස්තුතිය පිරිනැමූ බවද හෙතෙම ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=n1202215</link>
    <topic>ජිනීවා මානව හිමිකම් සැසිවාරයට පෙරචැනල් ෆෝ තවත් වීඩියෝ පටයක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ මානව හිමිකම් කඩවී තිබෙන බවට චෝදනා නඟමින් බ්‍රිතාන්‍ය චැනල් ෆෝ නාලිකාව මඟින් නවතම වීඩියෝ පටයක් එළි දැක්වීමට සැලසුම් කර ඇති අතර කුමන වීඩියෝ පටයක් එළි දැක්වුවද අභිමානවත් රටක් හැටියට ඒ සඳහා සාර්ථකව ප්‍රතිචාර දක්වන බව රජය අවධාරණය කරයි.මීට පෙරද ශ්‍රී ලංකාවේ මානව හිමිකම් අභියෝගයට ලක් කරමින් බ්‍රිතාන්‍ය චැනල් ෆෝ නාලිකාව කෘත්‍රීම ලෙස නිර්මාණය කළ ‘‘ශ්‍රී ලංකා කිලිං ෆීල්ඩ්ස්’’ මතභේදාත්මක වීඩියෝ පටයක් එළිදැක්වූ බවද ඔවුන්ගේ එම අසාර්ථක ප්‍රයත්නය අසත්‍යයක් බවට ඔප්පු කර පෙන්වා තිබෙන බවද නියෝජ්‍ය විදේශ කටයුතු ඇමැති නියොමාල් පෙරේරා මහතා “දිනමිණ” ට පැවසීය.රාජ්‍ය නොවන සංවිධාන සහ ඇතැම් බටහිර රටවල් තම අරමුණු ඉටුකර ගැනීම සඳහා මෙවැනි වැඩසටහන් වල මීට පෙරද නිරතවූ බව සිහිපත් කළ නියෝජ්‍ය ඇමැතිවරයා මෙලෙස එළිදැක්වීමට නියමිත නවතම වීඩියෝ පටය ලබන 27 දා ස්විස්ටර්ලන්තයේ ජිනීවා නුවරදී ආරම්භ වීමට නියමිත එක්සත් ජාතීන්ගේ මානව හිමිකම් මණ්ඩලයේ සැසිවාරයට සමගාමීව විකාශය කිරීමට සැලසුම් කර තිබෙන බවද ප්‍රකාශ කළේය.මෙවැනි රඟපෑම් සම්බන්ධ අත්දැකීම් රැසක් ශ්‍රී ලංකාව සතු බවද එවැනිදෑ සඳහා මුහුණ දීමේ ශක්තිය ශ්‍රී ලංකා රජය සතු බවද සඳහන් කළ ඒ මහතා අවස්ථා කිහිපයකදීම ශ්‍රී ලංකාවට පැමිණි මෙවැනි අභියෝග සඳහා සාර්ථකව ප්‍රතිචාර දක්වා තිබෙන බවද සිහිපත් කළේය.ජිනීවා මානව හිමිකම් සැසිවාරයේදී ශ්‍රී ලංකාවට එරෙහිව කටයුතු කිරීමට පාර්ශවයන් කිහිපයක්ම සූදානමින් සිටින අතර මෙම සැසිවාරය සඳහා ශ්‍රී ලංකාව නියෝජනය කරමින් සහභාගිවන රජයේ නියෝජිත කණ්ඩායම ඒ සඳහා සාර්ථකව ප්‍රතිචාර දැක්වීම සඳහා සූදානමින් සිටින බවද හෙතෙම කීවේය. ජනාධිපති මහින්ද රාජපක්ෂ මහතාගේ නායකත්වය යටතේ ශ්‍රී ලංකා රජයේ හමුදාවන් විනය ගරුක ලෙස මානුෂීය මෙහෙයුම ක්‍රියාත්මක කළ බවද නියෝජ්‍ය විදේශ කටයුතු ඇමැතිවරයා පෙන්වා දුන්නේය.බ්‍රිතාන්‍ය චැනල් ෆෝ නාලිකාවේ ක්‍රියාපිළිවෙත රාජ්‍ය නොවන සංවිධාන සහ ඇතැම් බටහිර රටවල අරමුණු ඉටුකර ගැනීම වෙනුවෙන් ක්‍රියාත්මක වන්නක් බව ශ්‍රී ලංකා රජය අවධාරණය කරයි.මේ අතර ඒ මහතා සඳහන් කළේ ශ්‍රී ලංකාවේ උගත් පාඩම් හා ප්‍රතිසංධාන කොමිසමේ අවසන් වාර්තාව එළි දැක්වීමට ප්‍රථම ඒ සම්බන්ධයෙන් විවිධ ප්‍රචාරයන් ගෙනගිය බවත් එය එළිදැක්වූ පසුව ඒ සම්බන්ධව කතා නොකරන බවද අදවන විට කතා කරන්නේ එහි නිර්දේශයන් ක්‍රියාත්මක කිරීම පිළිබඳ බවද පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=n1202216</link>
    <topic>ජගත් මානව හිමිකම් සමුළුවටඅපේ නියෝජිතයෝ හෙට පිටව යති</topic>
    <author>මහින්ද අලුත්ගෙදර</author>
    <content>ස්විස්ටර්ලන්තයේ ජිනීවා නුවරදී ආරම්භ වීමට නියමිත ජගත් මානව හිමිකම් කවුන්සිලයේ 19 වන සැසිවාරයට සහභාගිවීම සඳහා ශ්‍රී ලංකා නියෝජිත කණ්ඩායම හෙට (22) ශ්‍රී ලංකාවෙන් පිටත්ව යති.වැවිලි කර්මාන්ත ඇමැති මහින්ද සමරසිංහ සහ වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහත්වරු මෙලෙස ජිනීවා නුවර බලා පිටත්ව යාමට නියමිත අතර එම සැසිවාරය සඳහා සහභාගි වන විදේශ කටයුතු ඇමැති මහාචාර්ය ජී.එල් පීරිස් මහතා ඊයේ (20) පිටත්ව ගියේය.මේ මස 27 දා ආරම්භ වන මෙම සැසිවාරයේදී අමෙරිකා එක්සත් ජනපදය සහ යුරෝපීය රටවල් කිහිපයක් ශ්‍රී ලංකාවට එරෙහිව යෝජනාවක් ගෙන ඒමේ බලාපොරොත්තුවෙන් පසුවන අතර ඒ සඳහා සාර්ථකව ප්‍රතිචාර දැක්වීමට ශ්‍රී ලංකා නියෝජිත කණ්ඩායම සූදානමින් සිටින බව විදේශ කටයුතු අමාත්‍යාංශය පවසයි.ජගත් මානව හිමිකම් සැසිවාරයට ප්‍රථම ඒ සඳහා සහභාගිවන සාමාජික රටවල් දැනුවත් කිරීමට ශ්‍රී ලංකා රජයේ නියෝජිත කණ්ඩායම බලාපොරොත්තු වන බවද එහිදී ශ්‍රී ලංකාවේ සැබෑ තත්ත්වය සහ මේ දක්වා රජය ගෙන තිබෙන ක්‍රියාමාර්ග මෙන්ම ඉදිරි ක්‍රියාමාර්ග සම්බන්ධයෙන්ද දැනුවත් කිරීමට පියවර ගන්නා බවද විදේශ කටයුතු අමාත්‍යාංශය සඳහන් කරයි. ජගත් මානව හිමිකම් සැසිය සඳහා ශ්‍රී ලංකාව නියෝජනය කරමින් සහභාගිවන පරිසර ඇමැති අනුර පි‍්‍රයදර්ශන යාපා මහතා මේ වනවිට පරිසර සමුළුවකට සහභාගි වීම සඳහා කෙන්යාවේ නයිරෝබි නුවරට ගොස් සිටින අතර එයින් අනතුරුව ජිනීවා නුවරට ළඟා වීමට නියමිතය. ඊට අමතරව මේ සඳහා හිටපු නීතිපති මොහාන් පීරිස් මහතා ඇතුළු පිරිසක් සහභාගි වීමට නියමිතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=n1202217</link>
    <topic>පාසල් සිසුන් ප්‍රවාහනයටජාතික ප්‍රතිපත්තියක් සකසනවා</topic>
    <author>නිමල් රාජපක්ෂ</author>
    <content>පාසල් සිසුන් ප්‍රවාහනය සඳහා ජාතික ප්‍රතිපත්තියක් කඩිනමින් සකස් කරන බව බස්නාහිර පළාත් සභා ප්‍රවාහන ඇමැති උපාලි කොඩිකාර මහතා පවසයි.ඇමතිවරයා මෙම අදහස් පළකළේ ජනකලා කේන්ද්‍රයේ ඊයේ (20) පැවැති බස්නාහිර පළාතේ පාසල් වෑන්රථ රියදුරන් හා වාහන හිමිකරුවන් දැනුවත් කිරීමේ අවස්ථාවේ දීය. මාර්ගස්ථ මගී ප්‍රවාහන අධිකාරිය,  ජාතික ළමා රක්ෂණ අධිකාරිය හා සීමාසහිත මැලිබන් බිස්කට් පුද්ගලික සමාගම ඒකාබද්ධව පාසල් රියැදුරන් දැනුවත් කිරීමේ වැඩසටහන ක්‍රියාවට නංවා තිබිණ. ”දරුවන් ගේ අනාගතය රඳාපවතින්නේ දරුවන් ප්‍රවාහනය කරන රියදුරු මහතුන් අතේ. සුක්කානම අතට ගන්නා විට තම මනස හොඳීන් තිබිය යුතුයි.එසේ තබාගෙන විනීතව රිය පදවන්නේනම් ජීවිත රැසකට යහපතක් උදාවනු ඇතැයි මෙහිදී අදහස් දැක්වූ කොඩිකාර ඇමතිවරයා පැවසීය. රටකට මාර්ග නීතී අවශ්‍යයි.නීති තිබුණද ඒවා පිළිබඳ රියැදුරන් හට වැඩමුළු පවත්වා දැනුවත් කිරීම් තුළින් හොඳ රියැදුරන් පිරිසක් බිහිකර ගත හැකි වෙනවා.පෘතුගීසි, ලන්දේසි පාලනය කළ රටට එදා නිදහස ලැබුණා. නමුත් පසු කලකදී කුරිරු ත්‍රස්ත්‍රවාිදීන් මේ රට විනාශ කරන්න සෑදු අවස්ථාවේ ජනාධිපති මහින්ද රාජපක්ෂ මහතා මේරට බේරා ගෙන නිදහස ලබාදුන්නා.ඉදිරියේදී තෙල් අර්බුද ඇති වුවද ඒවාට නොබියව මුහුණ දීමට සියලු කටයුතු සුදානම් කර තිබෙනවා. ත්‍රීරෝද රථ වලට තෙල් සහනය ලබා දෙන්නාක් මෙන් ඉදිිරියේදී පාසල් ළමුන් ප්‍රවාහනය කරන වෑන් රථ සඳහා ද තෙල් සහනය ලබා දෙනවා. දිනකට එකසිය පනහක් පමණ රිය අනතුරු සිදුවනවා.ඒවා වැළැක්විීම සඳහා හොඳ රියැදුරු පිරිසක් බිහිකළ යුතුයැයිද ඇමැතිවරයා පැවසුවේය. රථවාහන පොලීසියේ අධ්‍යක්‍ෂ කේ. අරසරත්නම්, ජාතික ගමනාගමන කොමිසමේ සභාපති නීතිඥ පියසේන ගමගේ, සහකාර අධ්‍යක්‍ෂිකා රම්‍යා පියසේකර, මැලිබන් සමාගමේ ප්‍රධාන විධායක නිලධාරි එල්. වීරසූරිය හා සංවර්ධන කළමණාකරු ප්‍රියන්ත මොල්ලිගොඩ යන මහත්ම මහත්මීහුද මෙම අවස්ථාවට සහභාගි වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=n1202218</link>
    <topic>ඉන්දීය අත්අඩංගුවේ සිටිශ්‍රී ලාංකික ධීවරයෝ නිදහස්</topic>
    <author>මහින්ද අලුත්ගෙදර</author>
    <content>ඉන්දීය අත් අඩංගුවේ සිටි ශ්‍රී ලාංකීය ධීවරයන් සහ ඔවුන් සතුවූ බෝට්ටු සියල්ල නිදහස් කිරීමට ඉන්දීය රජය තීරණය කර ඇත.අවසන් වරට ඉන්දීය අත් අඩංගුවේ පසුවූ ශ්‍රී ලාංකීය ධීවරයන් 25 දෙනකු වෙනුවෙන් දකුණු ඉන්දියාවේ චෙන්නායි නුවරදී ඊයේ (20) නිදහස් කළ බව ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් මහතා ප්‍රකාශ කරයි. ඒ මහතා මේ බව සඳහන් කළේ “දිනමිණ” ට විශේෂ ප්‍රකාශයක් කරමිනි.කලක සිට වරින් වර ශ්‍රී ලාංකික ධීවරයන් මුහුදු සීමාව උල්ලංඝනය කිරීම් ඇතුළුව විවිධ හේතූන් මත ඉන්දියානු ආරක්ෂක අංශවල අත්අඩංගුවට පත්වූ බව පෙන්වා දුන් මහ කොමසාරිස්වරයා ජනාධිපති මහින්ද රාජපක්ෂ, ධීවර ඇමැති වෛද්‍ය රාජිත සේනාරත්න මහත්වරුන් ඉන්දීය රජය සමඟ කළ සාකච්ඡාවල ප්‍රතිඵලයක් ලෙස මේ පිරිස නිදහස් කර ගැනීමට හැකි වූ බව ද සඳහන් කළේය.ඊට අමතරව ඒ මහතා ප්‍රකාශ කළේ ඉදිරියේදී යම් හෙයකින් ශ්‍රී ලාංකික ධීවරයෙක් ඉන්දීය ආරක්ෂක අංශවල අත්අඩංගුවට පත්වූයේ නම් දෙරටේ බලධාරීන්ගේ මැදිහත්වීම මත කාර්යක්ෂමව හා කඩිනමින් නිදහස් කිරීමට පියවර ගන්නා බවය.යම් යම් අවස්ථාවලදී ශ්‍රී ලංකා හා ඉන්දීය ධීවරයන් මුහුණ දුන් ගැටලු නිරාකරණය කර ගැනීම සඳහා දෙරටේ නියෝජිතයන්ගෙන් සමන්විත ඒකාබද්ධ කමිටුවක් හරහා සාකච්ඡා කළ බව සිහිපත් කළ ඉන්දියාවේ ශ්‍රී ලංකා මහ කොමසාරිස්වරයා ධීවරයන් සම්බන්ධ ගැටලු නිරාකරණය කර ගැනීම සඳහා එය අතිශය ප්‍රයෝජනවත් වූ බව ද පෙන්වා දුන්නේය.ශ්‍රී ලංකාවේ හෝ ඉන්දියාවේ ධීවරයන් සම්බන්ධයෙන් කටයුතු කිරීමේදී විශේෂ අවධානය යොමු කිරීම මෙන්ම ඔවුන් පිළිබඳව මානුෂික අන්දමින් සළකා මේ පියවර ගෙන තිබෙන බවත්, මෙය දෙරටේ ධීවරයන්ට තම වෘත්තිය බාධාවකින් තොරව කරගෙන යාම සඳහා ප්‍රයෝජනවත් වන බව ද කීවේය.එක් අවස්ථාවකදී නොව අවස්ථා කිහිපයකදී ඉන්දීය රජයේ නියෝජිතයන් සමඟ පැවැති සාකච්ඡාවල ප්‍රතිඵලයක් වශයෙන් ඉන්දීය අත්අඩංගුවේ සිටි ශ්‍රී ලාංකික ධීවරයන් සියලු දෙනා සහ ඔවුන් සතු වූ ණවර යාත්‍රා නිදහස් කර ගැනීමට හැකි වී තිබෙන බව ද ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් මහතා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=n1202219</link>
    <topic>ශ්‍රී ලාංකික සරණාගතයන් ටෝගෝ හිඅතරමං කළ ජාවාරම්කරුවන් සොයා පරීක්‍ෂණ</topic>
    <author>මහින්ද අලුත්ගෙදර</author>
    <content>ශ්‍රී ලාංකික සරණාගතයන් 296 දෙනෙකු බටහිර අපි‍්‍රකාවේ, ටෝගෝ රාජ්‍යයෙහි අතරමං කළ ජාවාරමට සම්බන්ධ සැකකරුවන් සොයා තව දුරටත් පරීක්ෂණ ක්‍රියාත්මක කරන බව පොලීසිය සඳහන් කරයි.කැනඩාවේ රැකියා ලබාදෙන බව පවසා මෙම ශ්‍රී ලාංකික පිරිස රැගෙන ගොස් තිබෙන අතර ඊට සම්බන්ධ ප්‍රධාන සැකකරු මේ වනවිටත් අත් අඩංගුවට ගෙන තිබෙන බවද සෙසු සැකරුවන් සොයා පුළුල් මෙහෙයුම් ක්‍රියාත්මක බවද පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා ප්‍රකාශ කරයි.මේ සම්බන්ධයෙන් අත්අඩංගුවට ගත් සැකකරුගෙන් මේ වනවිට ප්‍රශ්න කරගෙන යන බව පැවසූ පොලිස් මාධ්‍ය ප්‍රකාශකරවරයා එම පුද්ගලයාට එරෙහිව දැනටමත් පැමිණිලි රැසක් ලැබී තිබෙන බවද කියා සිටී. නීති විරෝධී ලෙස ශ්‍රී ලාංකිකයන් පිරිසක් රැගෙන ගිය මේ පුද්ගලයා අරුණගිරි නාදන් ජෙයරූබන් යනුවෙන් හඳුනාගෙන තිබෙන අතර එම පුද්ගලයා වවුනියාව ප්‍රදේශයේ පදිංචිකරුවෙකු බවට මූලික පරීක්ෂණවලදී අනාවරණය කරගෙන තිබේ.මේ අතර අජිත් රෝහණ මහතා ප්‍රකාශ කළේ කොළඹ අපරාධ විමර්ශන කොට්ඨාසය මඟින් අත්අඩංගුවට ගත් මෙම සැකකරු සම්බන්ධයෙන් කිසියම් පැමිණිල්ලක් වෙතොත් වහාම ඒ පිළිබඳ එම කොට්ඨාසය වෙත දැනුම් දෙන ලෙසය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=n12022110</link>
    <topic>කාබුල් සේවකයෝ 548කට වන්දි</topic>
    <author/>
    <content>2004 පෙබරවාරි 27 දින හදිසියේ වසා දමන ලද මත්තේගම කාබුල් ලේස් සමාගමේ සේවකයන් 548 දෙනකුට කම්කරු දෙපාර්තමේන්තුව මගින් වන්දි ප්‍රදානය කරනු ලැබීය.එක් එක් සේවකයාට රුපියල් දෙලක්‍ෂ පනස්දහසකට අධික වන්දියක් ලබා දී ඇත. එම වන්දිය ගණනය කර ඇත්තේ කාබුල් ලේස් සමාගමට මෙම කම්හල පැවරූ දින සිට වැඩ කළ එක් එක් වසරට මාස දෙකක වැටුප් වශයෙනි. ජාතික පේෂකර්ම සංස්ථාවේ දළ නූල් කැටීමේ කම්හලක් ලෙස 1976 දී ආරම්භ කරන ලද්දේ එවකට කර්මාන්ත හා විද්‍යා කටයුතු ඇමැති ටී. බී. සුබසිංහ මහතා විසිනි.1996 දී එම කම්හල කොරියාවේ කාබුල් සමාගමට පැවරිණි. එම සමාගම දළ නූල් කැටීම අතහැර ලේස් නිපදවීමට කටයුතු කළේය. මෙම ආයතනයේ ලේස් නිෂ්පාදනය සඳහා එම සමාගමේම බලධාරීන් වෙනත් සමාගමක් ආරම්භ කර ඇත.මෙහි නිෂ්පාදන නිමකිරීම සඳහා එම සමාගමට ගෙන යන ලද අතර ආපසු ගෙන එන්නේ ඉන් සුළු කොටසක් පමණි. ඉතිරි නිමි කළ ලේස් එම සමාගම නමින් අපනයනය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=r1202211</link>
    <topic>කඳානේ සිවිල් ආරක්ෂක සාමාජිකයන්ට ඩෙංගු මර්දන උපදෙස් පොලිසියේදී</topic>
    <author>ජාඇළ මධ්‍යම - ලෙස්ලි පෙරේරා</author>
    <content>කඳාන ප්‍රදේශයේ සිවිල් ආරක්‍ෂක ප්‍රජා පාරිසරික ඒකකයේ සාමාජිකයන් ඩෙංගු රෝගය ගැන දැනුම්වත් කිරීමේ රැස්විමක් පසුගියදා කඳාන පොලිසියේ ශ්‍රවණාගාරයේදී පැවැත්විණි.එම අවස්ථාවට සහභාගි වූ වැඩබලන මහේස්ත්‍රාත් නීතිඥ වර්නන් කුරේ මහතා මෙසේ කීවේය.මේ ලෝකේ භයානකම සතෙක් තමයි ඇහැට නොපෙනෙන මාරාන්තික ඩෙංගු මදුරුවා. බොහෝ දෙනකුගේ මතයක් තිබෙනවා ඩෙංගු මදුරුවා බිත්තර දමන්නේ පිරිසුදු ජලයේ කියා. ඒ මතය වැරැදියි.ඩෙංගු මදුරුවන් මඩ වතුරේත් හරි බිත්තර දානවා. මේ සතා බිත්තර 40 සිට 400 දක්වා දමනවා. අද බොහෝ ප්‍රදේශවල කාණු පද්ධතිවල කුණු, පොලිතින් වැනි දෑ සිරවී තිබීම නිසා ඩෙංගු මදුරුවාට බිත්තර දැමීමට පහසු වනවා.අද පොලිතින් භාවිතය මේ රටට ශාපයක් වෙලා. කාණු පද්ධතිවල හිරකරන තරමක් කරන්නේ පොලිතින්.කඳාන පරිසර හා ප්‍රජා පොලිස් ඒකකයේ ස්ථානාධිපති උප පොලිස් පරීක්‍ෂක පී. ඒ. ජයතිලක, ජාඇළ පරිපාලන මහජන සෞඛ්‍ය පරීක්‍ෂක එස්. එම්. සුමනසේකර මහත්වරු ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=r1202212</link>
    <topic>වේගයෙන් පැතිරෙන යෝධ නිදිකුම්බා පැළෑටිය කන්ද උඩරට ජනතාවට හිරිහැරයක්</topic>
    <author>මධ්‍යම පළාත් විශේෂපාලිත අලකේශ්වර</author>
    <content>යෝධ නිදිකුම්බා පැළෑටි කන්ද උඩරට ප්‍රදේශවල ශීඝ්‍රයෙන් පැතිර යාම නිසා පාරිසරික ගැටලු රැසක් මතුවී තිබෙන බව ගොවීහු මෙන්ම පරිසරවේදීහු පෙන්වා දෙති.තෙත්බිම් ප්‍රදේශ, වාරි පද්ධති, සරුසාර ගොවි බිම්, ස්වාභාවික තෘණ බිම්, ගංගා, ඇළ, දොළ ඉවුරු, වැව් ආදියෙහි මේ පැළෑටි ඉතා ශීඝ්‍ර ලෙස පැතිරීම නිසා ගොවිබ්ම නිසරු වෙමින් පවතින බව ගොවීහු කියති.විශාල පඳුරු වශයෙන් වැඩෙන මේ ශාකයේ හට ගන්නා කරල් වියලී ඒවායේ බීජ ජලයෙන් හා සුළඟිං පැතිර යාම නිසා මෙහි බෝවීම මෙන්ම ව්‍යාප්තිය ද බහුලව සිදුවන බව ගොවීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=r1202213</link>
    <topic>‘තහනම් ගහේ ගෙඩි කෑ’ දෙදරු මවකටදරුවන්ටත් වඩා පෙම්වතා ඕනෑ වෙලා</topic>
    <author>සබරගමුව සමූහ – ජී. ඩබ්ලිව්. ගාමිණි</author>
    <content>පසුගිය දිනක සවස් වරුවේ කොටියාකුඹුර නගරයේ දී පුද්ගලයෙක් යතුරු පැදි කරුවකුට පහර දෙද්දී තවත් පිරිසක් යතුරු පැදියට අලාභ හානි කරන්නට එක් රොක් වූහ.සිදුවීමට ගිය විපත වැලකී ගියේ ඈතින් තවත් තැනක නෙත ගසාගන සිටි වීදි සංචාරය කළ පොලිස් නිලධාරීන් දෙදෙනෙක් කඩිනමින් ස්ථානයට ආ බැවිනි.“තුවාල ලැබූ යතුරු පැදිකරුට අවශ්‍ය නම් රෝහලකට යෑමට ටිකට් පතක් දෙන්නම්, නැත්නම් කැමති තැනකින් බෙහෙත් ටිකක් දමාගෙන පිංදෙණිය පොලිසියට එන්න.”යතුරු පැදියත් ප්‍රධාන වගඋත්තරකරුත් රැගෙන පොලිස් නිලධාරීන් දෙදෙනා පොලිසිය බලා පිටත් විය. පොලිසිය වෙත කැඳවාගෙන ආ වගඋත්තරකරු තරමක් බීමතින් සිටිය ද ඔහු කියන කථාව වේදනාබර පවුල් ආරවුලක් වටා ගෙතෙන බව වැඩ බලන පොලිස් ස්ථානාධිපති පොලිස් පරීක්ෂක දෙයියාගල මහතාට වැටහුණි.රජයේ රෝහලකින් බෙහෙත් ගැනීම ප්‍රතික්ෂේප කළ යතුරු පැදියේ තුවාලකරු පෞද්ගලික බෙහෙත් ශාලාවකින් සිදුවූ සුළු තුවාල වලට බෙහෙත් දමාගන තවත් කාන්තාවක් සමඟ මද වේලාවකින් පොලිසියට ගොඩ විය.“මේ මගේ විවාහක බිරියයි. ඇය මීට සති දෙකකට පමණ පෙර අතුරුදන් වුණා. ඇය මොහු සමඟ සිටින බව මට ආරංචි වුණා. අද මොවුන් කොටියාකුඹුර නගරයට මේ යතුරු පැදියෙන් පැමිණි බවත් මට දැන ගන්න ලැබුණා. මම නගරයට ආ විට මොවුන් හමුවුණා. ඒ දසුන – ඒ මොහොත ඉවසන්න මම තවම තවුස් දම් පුරල නෑ.”වගඋත්තරකරු පැවසුවේ සටහන් තැබීමට නොහැකි වචන රාශියක් ද එක් කරමිනි.ඒ හැඟීම් බර ප්‍රකාශය ආරවුල විභාග කරමින් සිටි පොලිස් පරීක්‍ෂක බණ්ඩාර අතාවුද මහතා ඇතුළු එහි සිටි පිරිස් මොහොතකට නිහඬ කළාදෝ යි මට සිතුනි.මේ අතර පොලිස් ස්ථානයට ගොඩ වූයේ වගඋත්තර කරුගේ හා එහි සිටින කාන්තාවගේ දරුවන් දෙදෙනා ය.ආරක්‍ෂක හමුදාවක සේවය කරන බව පැවසූ පුතා නිහඬව සිටිය ද පසුගිය දෙසැම්බර් මාසයේ අ.පො.ස. සා. පෙළ විභාගය ලියූ දියණිය “අම්මේ අප වෙනුවෙන් ගෙදර යමු” යැයි හඬමින් අයැද සිටියා ය.හඬා වැටෙන දියණිය සිහිසුන් වෙද්දී පිංදෙණිය පොලිසියේ කාන්තා නිලධාරිනියක් පැමිණ දියණියගේ සොයුරාත් සමඟ ඇය කැඳවාගෙන ගියේ වැඩිහිටියන්ගේ ප්‍රශ්න ඒ අයට විසඳා ගන්න ඉඩ හරිමිනි.පිංදෙණිය පොලිසියේ ජ්‍යෙෂ්ඨ නිලධාරීන් කීප දෙනෙක් ද එම දරුවන් වෙනුවෙන් පවුල් ආරවුල සමථයකට පත් කරන්නට දැරූ උත්සාහය අසාර්ථක වූ අතර එම කාන්තාව සියල්ල ප්‍රතික්ෂේප කර ඇයටත් වඩා අඩු වයස් පෙනුමක් තිබූ අනියම් පෙම්වතා වු යතුරු පැදිකරු සමඟ යන බව අවසන් වරටත් පැවසුවාය.තුවාල ලත් යතුරු පැදිකරු තමාට පහරදීම සම්බන්ධයෙන් වූ පැමිණිල්ල ඉවත් කර ගනිමින් ඒ හා බැදුණු ආරවුල ද අවසන් කර ගනිද්දී කාන්තාව දරුවන් දෙසවත් නොබලා පෙම්වතා ද සමඟ පොලිසියෙන් පිටව ගියා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=r1202214</link>
    <topic>ගොඩගම සුභාරතී මහ විදුහල අසලමාර්ග නීති පුවරුව ගලවා ඉවත් කරළා</topic>
    <author>හෝමාගම විශේෂ – ජිනදාස ගමගේ</author>
    <content>පාසල් දරුවන්ගේ ආරක්‍ෂාව සඳහා පාසල අසල මාර්ගය තනි අතට ගමන් කරන මාර්ගය ලෙස පොලිස් අධිකාරිවරයාගේ අනුමැතියෙන් සවිකරන ලද දැන්වීම් පුවරුව එයට උරන වූ පිරිසක් ගලවා ඉවත් කර ඇත.ගොඩගම සුභාරතී මහාමාත්‍ය මහා විද්‍යාලය අසල මාර්ගය ඉතා පටු මාර්ගයක් නිසා පාසල් ආරම්භ කරන උදය කාලයේ සහ පාසල වහන සවස් කාලයේ මෙම මාර්ගයේ විශාල වාහන තදබදයක් පවතින අතර පාසල් දරුවන් හා දෙමවුපියන් මෙම වාහනවල ගැටෙන අවස්ථා බොහෝ විය.මෙයට විලක්පයක් ලෙස අතුරුගිරිය පොලිස් ස්ථානාධිපතිවරයා හෝමාගම ජ්‍යෙෂ්ඨ පොලිස් අධිකාරිවරයාගේ උපදෙස් මත උදේ 6 සිට උදේ 8 දක්වාත් මධ්‍යාහ්න 12 සිට සවස 2.00 දක්වාත් වාහන එක් අතකට පමණ් ධාවනය කරන ලෙස දැන්වීම් පුවරුවක් සවි කෙරිණි.මෙයට උරණ වූ එක්තරා හිමිනමක් පාසලටත් පොලීසියටත් විදුහල්පතිවරයාටත් පාසලේ ප්‍රධාන දොරටුව අසලදී බැණ වැදී ඇති බවද වාර්තා වේ.කෙසේ හෝ හෝමාගම ජ්‍යෙෂ්ඨ පොලිස් අධිකාරිචරයාගේ නියමය පරිදි සවිකරන ලද මෙම දැන්වීම් පුවරුව පසුගියදා රාත්‍රි ගලවා තිබීම ගැන මවුපියෝ කනස්සල්ලෙන් පසුවෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=r1202215</link>
    <topic>මැණික්දිවෙල අඩු ආදායම්ලාභී පවුලකට පෞද්ගලික ආයතනයකින් නව නිවෙසක්</topic>
    <author>මහනුවර දකුණ විශේෂ ආර්. එම්. රත්නායක</author>
    <content>මැණික්දිවෙල ආඬියාතැන්න ජනපදයේ අඩු ආදායම්ලාභී පවුලක් වෙනුවෙන් රුපියල් ලක්‍ෂ 6 ක පමණ වියදමින් සියලු ගෘහ භාණ්ඩ සහිත අංග සම්පූර්ණ නිවෙසක් අමෙරිකා එක්සත් ජනපදයේ චිකාගෝ නගරයේ බ්ලූ ලෝටස් විහාරාධිපති පේරාදෙණියේ සුජාත හිමියන්ගේ සහ සනාථ සුවය සංවිධානයේ අධ්‍යක්‍ෂ මයිකල් පොන්සැක් මහතාගේ ධන පරිත්‍යාගයෙන් ඉදිකර ඉකුත්දා එම පවුලේ සාමාජිකයන්ට පරිත්‍යාග කළහ.යටිනුවර ප්‍රාදේශීය සභාවේ සභාපති තුසිත කුමාර වලගෙදර මහතාගේ ඉල්ලීමක් සපුරමින් ඉදිකළ මෙම නිවෙස පරිත්‍යාග කිරීමේ චාම් උත්සවයට පේරාදෙණියේ සුජාත හිමියන්ගේ පියාණන් වූ ජී. හීන්බණ්ඩා මහතා හා එම මෑණියන් ද, “සනාථ සුවය” අධ්‍යක්‍ෂ මයිකල් පොන්සැක් මහතා ඇතුළු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=s1202211</link>
    <topic>ඉන්දියා නායකයාට අද තරගය තහනම්</topic>
    <author/>
    <content>ශ්‍රී ලංකාව හා ඉන්දියාව අතර ‘කොමන්වෙල්ත් බැංකු කුසලාන’ ක්‍රිකට් තරගාවලියේ 8 වැනි තරගය අද බ්‍රිස්බේන්හිදී පැවැත්වේ.මානසික තත්ත්වය අතින් දෙපිලෙන් වඩාත් ඉදිරියෙන් සිටින්නේ ශ්‍රී ලංකාව ය. ඔවුන් මේ තරගාවලියේ මීට පෙර අවසන් වතාවට සහභාගි වූ තරගයේදී ඔස්ට්‍රේලියාව කඩුලු 8 කින් පැරදවූයේ කැන්ගරුවන්ට ජාත්‍යන්තර එක්දින තරග ඉතිහාසයේ ලොකුම පරාජය අත්කර දෙමිනි. ඉන්දියාව අවසන් වතාවට සහභාගි වූ තරගයේදී ඔස්ට්‍රේලියාව වෙතින් ලකුණු 110ක පරාජයක් ලැබීය.සිඩ්නි ක්‍රිකට් ක්‍රීඩාංගණයේ පැවැති තරගයේදී වර්ෂාවෙන් බාධා පැමිණි අතර එහි ප්‍රතිඵලයක් ලෙසින් තරගය දෙපිලට ඕවර 41 බැගින් සීමා කෙරිණි. ඔස්ට්‍රේලියාව ඕවර 40.5 කදී ලකුණු 158 කට දැවී යාම නිසා ඩක්වර්ත්/ලුවිස් න්‍යායට අනුව ජයග්‍රහණය සඳහා ශ්‍රී ලංකාව ඕවර 41 ක් ඇතුළත ලකුණු 152 ක් ලබා ගත යුතුව තිබිණි. මහේල ජයවර්ධනගේ කණ්ඩායම කඩුලු 2 ක් පමණක් අහිමි කරගෙන එම ඉලක්කය ජය ගත්තේ තරගයේ තවත් පන්දු 101 ක් ඉතිරිව තිබියදීය.එම තරගයේදී ශ්‍රී ලංකා මුල් පෙළ පිතිකරුවන්ගෙන් ප්‍රදර්ශනය වූයේ දැඩි ආක්‍රමණශීලී පිතිහරඹයකි. පන්දු යැවීම මෙන්ම පන්දු රැකීම අතින්ද ශ්‍රී ලංකා ක්‍රීඩකයෝ ඉතාමත් උසස් තත්ත්වයක සිටියහ. ශ්‍රී ලංකාවේ මේ ජයග්‍රහණයත් සමඟම තරගාවලිය සෑම කණ්ඩායමකටම විවෘත විය. එම තරගයේදී ලැබූ ජයග්‍රහණය පන්නරයක් කරගෙන ශ්‍රී ලංකාව අද තරගයට මුහුණ දුන්නොත් ජයග්‍රහණය ඒකාන්තයෙන් ම ලැබෙනු ඇත.ඉන්දියාව පැත්තෙන් බලන විට ඔවුන් අද තරගයට මුහුණ දෙන්නේ ඔවුන්ගේ නායක, ආක්‍රමණශීලී පිතිකරු මහේන්ද්‍ර සිං දෝනි නොමැතිවය. ඔස්ට්‍රේලියාව සමග පෙරේදා පැවැති තරගයේදී නියමිත කාලය තුළ අඩු ඕවර සංඛ්‍යාවක් යැවීම හේතුවෙන් ඔහුට ජාත්‍යන්තර එක්දින තරගයක තහනමක් පනවා තිබීම ඊට හේතුව වී තිබේ. මේ තහනමට අමතරව දෝනි ට ඔහුගේ තරග මුදලින් සියයට 40ක දඩයක් ද ඬයම කෙරුණු අතර කණ්ඩායමේ සෙසු ක්‍රීඩකයන්ට ද ඔවුන්ගේ තරග මුදලින් සියයට 20 බැගින් දඩ ගසා තිබේ.ඉන්දියා කණ්ඩායමේ මේ ඔස්ට්‍රේලියානු සංචාරය තුළදී අඩු ඕවර යැවීම හේතුවෙන් දෝනි තරග තහනමකට ලක්වූ දෙවැනි අවස්ථාව මෙය වෙයි. ඔස්ට්‍රේලියාව සමග මීට පෙර පැවැති ටෙස්ට් තරගමාලාවේ තෙවැනි තරගයේදී ද අඩු ඕවර සංඛ්‍යාවක් යැවීම මත ඔහුට ටෙස්ට් තරගයක් තහනම් කෙරුණු අතර මේ හේතුවෙන් දෙපිල අතර පැවැති සිව්වැනි ටෙස්ට් තරගයට ඉන්දියා නායකයාට සහභාගි වීමට අවස්ථාව නොලැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=s1202212</link>
    <topic>පොන්ටින් එළියට</topic>
    <author/>
    <content>ඔස්ට්‍රේලියානු ක්‍රිකට් පිලේ හිටපු නායක රිකී පොන්ටින් එක් දින කණ්ඩායමෙන් ඉවත් කර ඇත.ඔස්ට්‍රේලියානු එක්දින පිලේ නිත්‍ය නායක මයිකල් ක්ලාක් ආබාධයකට ලක්වීම හේතුවෙන් කොමන්වෙල්ත් බැංකු කුසලාන තුන්කොන් තරගාවලියේ පසුගිය තරග 2 දී වැඩ බලන නායකයා ලෙස පොන්ටින් කටයුතු කළේය. නමුත් පිතිකරුවකු ලෙස මේ තරගමාලාවේ දී ඔහු ලකුණු අතරට නොපැමිණීමේ හේතුවෙන් මෙසේ කණ්ඩායමෙන් ඉවත් කළ බව එරට තේරීම් කමිටු නිලධාරි ජෝන් ඉන්වරිටි ප්‍රකාශ කළේය.“ඔහුට දැන් එක් දින පිටියෙන් ඉවත් වන්නට කාලය එළැඹිලා” ඉන්වරිටි පැවැසීය. තුන්කොන් තරගවලින් ඔස්ට්‍රේලියාව සහභාගි වූ තරග 5 දී ලකුණු 10 සීමට අවතීර්ණවීමට පොන්ටින් සමත් වූයේ නැත. මේ අතර ආබාධයකට ලක්වී කණ්ඩායමෙන් ඉවත්ව සිටි ඔස්ට්‍රේලියානු එක්දින පිලේ උපනායක ෂේන් වොට්සන් පොන්ටින් වෙනුවට කණ්ඩායමට කැඳවා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=s1202213</link>
    <topic>නිලූකට පස්වැනිජාත්‍යන්තර ජය</topic>
    <author>පි‍්‍රන්ස් ගුණසේකර</author>
    <content>ඉරානයේ පැවැති ජබාර් කුසලාන අන්තර්ජාතික බැඩ්මින්ටන් තරගාවලියේ සූරතාව දිනාගැනීමට නිලූක කරුණාරත්න පෙරේදා සමත් විය.මාස තුනක් තුළදී අන්තර්ජාතික බැඩ්මින්ටන් තරගාවලි 5 ක් ජය ගැනීමට නිලූක කරුණාරත්න සමත්වීම කැපී පෙනේ.ලන්ඩන් ඔලිම්පික් තරගාවලියට සුදුසුකම් ලබා සිටින නිලූක ඉරාන අන්තර්ජාතික බැඩ්මින්ටන් තරගාවලියේ අවසන් තරගයේදී පරාජයට පත් කළේ ලෝක කනිෂ්ඨ අනුසූරයා වන ඉන්දියාවේ සමීර් වීමාර්ය. අවසන් තරගයේ ලකුණු තත්ත්වය වූයේ 21 – 18 හා 21 – 15 ක් වශයෙනි. අවසන් පූර්ව තරගයේදී ඉරානයේ මොහොමද්රේසා 15 – 21, 21 – 12 හා 21 – 16 ක් ලෙස පරාජය කළ නිලූක අර්ධ අවසන් වටයේදී ඉන්දුනීසියාවේ ප්‍රකාසා සෙටියා 21 – 17 හා 21 – 16 ක් ලෙස පරාජය කළේය.මේ තරගාවලියට ලොව පුරා සිටින දක්‍ෂතම බැඩ්මින්ටන් ක්‍රීඩකයන් 65 ක් සහභාගි වී සිටියහ.නිලූක කරුණාරත්නට ශ්‍රී ලංකා බැඩ්මින්ටන් සංගමය වසරක තරග තහනමක් පනවා තිබූ අතර ක්‍රීඩා ඇමැති මහින්දානන්ද අළුත්ගමගේ මහතා පසුව තහනම ඉවත් කළේය. එයින් පසු මේ ක්‍රීඩකයා නැවත බැඩ්මින්ටන් තරගාවලි ජයග්‍රහණ ශ්‍රී ලංකාවට ලබා දුනි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=s1202214</link>
    <topic>රිම්සාන්ට 21න් පහළ ස්නූකර් සූරතාව</topic>
    <author>ෆවුස් මොහොමඩ්</author>
    <content>තරග වට 3 – 0 ක් ලෙස මුවර්ස් ක්‍රීඩා සමාජයේ මොහම්මඩ් මුන්සිර් පරාජයට පත්කළ කොළඹ එම්. අයි. සී. එච්. කණ්ඩායමේ එච්. ඒ. එම්. රිම්සාන් අවුරුදු 21 න් පහළ ජාතික ස්නූකර් තරගාවලියේ සූරතාව අත්කර ගැනීමට සමත්විය.ශ්‍රී ලංකා බිලියර්ඩ් හා ස්නූකර් සංගමය විසින් සංවිධානය කළ මේ තරගාවලිය පසුගියදා සුගතදාස හෝටල් සංකීර්ණයේ පිහිටි එම සංගම් මූලස්ථානයේදී පැවැත්විණි.ක්‍රීඩකයන් 22 ක් තරග වැදුණු මේ සූරතාවලියේදී රිම්සාන් වෙතින් පරාජයට පත්වූ මුන්සිර් මෙවර ජාතික ස්නූකර් සූරතාවලියේ අනුසූරයා ය.මේ අනුව ලබන අප්‍රේල් මාසයේ ඉන්දියාවේ ගෝවේ නගරයේ පැවැත්වීමට නියමිත 13 වැනි ආසියාතික අවුරුදු 21 න් පහළ ස්නූකර් සූරතාවලිය සඳහා ශ්‍රී ලංකාව නියෝජනය කිරීමේ අවස්ථාව රිම්සාන්ට සහ මුන්සිර්ට හිමිවී ඇත.කෙසේ වුවත් අප්‍රේල් මාසයේදීම දෝහා කටාර් හි පැවැත්වීමට නියමිත 28 වැනි ආසියාතික ස්නූකර් සූරතාවලිය සඳහා ශ්‍රීලංකාව නියෝජනය කිරීමේ අවස්ථාව හිමිවී ඇත්තේ මෙවර ස්නූකර් ජාතික සූරයා වූ සුසන්ත බොතේජුට සහ අනුසූරයා වූ මොහම්මඩ් මුන්සිර්ටය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=s1202215</link>
    <topic>අසේල අනුස්මරණ ක්‍රිකට් සූරතාව පැෂන් යූත්ට</topic>
    <author>ඉන්ද්‍රාණි තෝරදෙනිය</author>
    <content>ලේක්හවුස් මාධ්‍යවේදී අභාවප්‍රාප්ත සංජය අසේල මතුරට මහතාගේ මේ මස 20 දිනට යෙදුන වර්ෂ පූර්ණ ගුණ සැමරුම වෙනුවෙන් මධ්‍යම පළාත් ආණ්ඩුකාර ටිකිරි කොබ්බෑකඩුව මහතාගේ අනුග්‍රහය මත පවත්වනු ලැබූ සය සාමාජික ක්‍රිකට් තරගාවලියේ සූරතාව කටුගස්තොට පැෂන් යූත් ක්‍රීඩා සමාජය සහ අනු සූරතාවය නානුඔය ‘අග්නි බී’ ක්‍රීඩා සමාජය විසින් හිමිකර ගත්හ.කඩුගන්නාව නගර සභා පිටියේ පැවැති තරගාවලියට ක්‍රීඩා සමාජ 40ක් එක්වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=f1202211</link>
    <topic>විමුක්ති අරගලය සදාතනිකයි 56 ට - 56 යි</topic>
    <author>අනුර ප්‍රේමලාල්</author>
    <content>වසර 1505 දී ලංකාව යුරෝපීය ජාතීන් ගේ පාලනයෙහි බලපෑමට ලක් වුවද 1832 දී කෝල් බෲක් කැමරන් ප්‍රතිසංස්කරණ තෙක් කිසිදු යුරෝපීය පාලනයක් ලංකාවේ මුහුදුබඩ පළාත් හෝ දිවයිනෙහි ආර්ථික ක්‍රමයෙහි පැවැති වැඩවසම් ක්‍රමයෙහි වෙනසක් කරනු නොලැබීය.මේ කාලයෙහි පැවැති රදළ සමාජ ක්‍රමයේ සංකල්පය වූයේ ඉඩම් මත පදනම් වූ ආර්ථික ක්‍රමයකි. ඒ තත්ත්වය යටතේ ලාංකික සමාජයෙහි වැඩවසම් ආර්ථිකය තුළ ධනේශ්වර නිෂ්පාදන ක්‍රම ආදේ්ශ කිරීම බ්‍රිතාන්‍යයන් විසින් කරන ලදී.කෝල් බෲක් කොමිසමේ ප්‍රතිසංස්කරණ පිළිබඳ නිර්දේශ ඉදිරිපත් කිරීමෙන් පසුව 1940 දී යටත් විජිත රජය ලාංකික ගොවි ජනතාව පාරම්පරිකව වගා කරනු ලැබූ භූමියෙන් ඉවත් කොට ඔවුන් නිදහස් ශ්‍රමිකයින් බවට පත් කර ගැනීමටත් උඩරට ගොවි ජනතාවගේ ඉඩම් වැවිලි ආර්ථිකයෙහි ආරම්භයට උපයෝගී කර ගැනීමට ‘මුඩු බිම් පනත’ ඉදිරිපත් කරන ලදී. එහි ඍජු ප්‍රතිඵලයක් වශයෙන් උඩරට ගොවීන් අතර ඉඩම් හිඟය උග්‍ර විය.වසර 1948 දී ලංකාව නිදහස ලබා ගත් නමුත් යටත් විජිත ආර්ථික රටාවෙන් නිදහස් වීමට අපොහොසත් විය. එහෙත් නිදහසින් පසු ඉංගි‍්‍රසි භාෂාව රාජ්‍ය භාෂාව වශයෙන් භාවිත වීම නිසා මව්බසින් අධ්‍යාපනය ලැබූවන්ට රාජ්‍ය සේවයට ඇතුළු වීමේ දුෂ්කරතා ඇති විය. ලාංකික ජනගහණයෙන් බහුතරයකගේ භාෂා මාධ්‍ය සිංහල වූ අතර ඉංගී‍්‍රසි භාෂාව ව්‍යවහාර කරන ලද්දේ සුළු පිරිසකි.යටත් විජිත යුගයේ දී මෙන්ම නිදහසෙන් පසුව ද සිංහල භාෂාව සහ බුද්ධාගමට නිසි තැන හිමි වී නැතැයි යන්න ප්‍රචලිතව තිබුණි. ඒ අනුව ඊට එරෙහිව පුළුල් මහජන මතයක් ගොඩ නැගෙන්නට විය.මේ අතර වසර 1951 ජුලි මස 12 දින එස්. ඩබ්ලිව්. ආර්. ඩී. බණ්ඩාරනායක හා ඩී. ඒ. රාජපක්ෂ යන මහත්වරු ඇතුළු ප්‍රගතිශීලි මන්ත්‍රීවරු සුළු පිරිසක් එවකට එක්සත් ජාතික පක්ෂයෙන් ඉවත්ව විපක්ෂයේ අසුන් ගත්හ.මේ පිල් මාරුව ප්‍රතිපත්ති හේතූන් මතම සිදු වුවක් බව කරුණු පෙනෙන්නට තිබේ. මේ පිරිස පසු කලෙක ශ්‍රී ලංකා නිදහස් පක්ෂය බිහි කිරීමට පුරෝගාමි විය.පිලිප් ගුණවර්ධනයන් එවකට නැගෙනහිර යුරෝපයේ ද, චීනයේ ද, සිදුවීම් ඉවහල් කොට ගෙන දේශීය බලවේග වල හා අවශ්‍යතාවයන් හි තුලනාත්මක සංසන්දනයකින් පසුව අලුත් පෙරමුණක් බිහි කිරීමෙහි නිරත විය. මීට ශුද්ධ වූ කම්කරු ආණ්ඩුවක් සඳහා විප්ලවයක් අවශ්‍ය යි කියූ පොතේ ගුරුන්ගෙන් මෙයට කිසිදු අනුබලයක් නො ලැබෙන බව ඒ වන විට ගුණවර්ධන මහතා තේරුම් ගෙන සිටියේ ය.මේ වන විට යටත් විජිත වාදයෙන් වැලලී ගිය අතීත උරුමය සොයා යෑමට දේශ ප්‍රේමිහු උනන්දු වූහ. ඒ අනුව ශ්‍රී ලංකා නිදහස් පක්ෂයත් විජයානන්ද දහනායක මහතා ගේ පැවැති භාෂා පෙරමුණත්, ජාතික ප්‍රබෝධයක උණුසුම අගය කළ ප්‍රගතිශීලී ජනතා නායකයින්ද ඒකාබද්ධ කොට පිලිප් ගුණවර්ධනයන් ‘මහජන එක්සත් පෙරමුණ’ 1956 පෙබරවාරි 21 දින පිහිටුවා ගත්හ. මේ පෙරමුණේ නායකයා ලෙස එස්. ඩබ්ලිව්. ආර්. ඩී. බණ්ඩාරනායක මහතා පත්කර ගන්නා ලදී. මේ වන විට ලංකාවේ ග්‍රාමීය ප්‍රදේශවල බුද්ධිමත් සමාජ කොටස් වශයෙන් සැලකිය හැකි සංඝයා වහන්සේලා, ආයුර්වේද වෛද්‍යවරුන්, ගුරුවරුන්, මෙන්ම ගොවීන් හා කම්කරුවන් ජනගහනයෙන් බහුතරයක අවශ්‍යතාවය වෙනුවෙන් පෙනී සිටියහ. එහි දී පංච මහා බලවේගය නිර්මාණය වීමට අඩිතාලම වැටුණි.මෙහිදී රටේ සිදුව තිබූ 1953 හර්තාලය අප කාටත් අමතක කළ නොහැක. ඊට පිලිප් ගුණවර්ධන, ආචාර්ය ඇන්. ඇම්. පෙරේරා, ආචාර්ය කොල්වින් ආර්. ද සිල්වා, දොස්තර එස්. ඒ. වික්‍රමසිංහ, පීටර් කෙනමන්, ලෙස්ලි ගුණවර්ධන, කුසුමා ගුණවර්ධන, රොබට් ගුණවර්ධන මෙන්ම වෘත්තීය සමිති නායකයින් ද පෙරමුණ ගෙන ක්‍රියා කොට ඇත.මේ දේශපාලන ජයග්‍රහණය 1956 පෙරැළියට පොදු සාධකයක් වූ බව දේශපාලන විචාරකයින් ගේ මතය වෙති. එබැවින් එස්. ඩබ්ලිව්. ආර්. ඩී. බණ්ඩාරනායක මැතිතුමා ගේ නායකත්වයෙන් ශ්‍රී ලංකා නිදහස් පක්ෂය ද, පිලිප් ගුණවර්ධන මැතිතුමාගේ නායකත්වයෙන් විප්ලවකාරී සම සමාජ පක්ෂය, විජයානන්ද දහනායක මැතිතුමාගේ නායකත්වයෙන් භාෂා පෙරමුණ, දකුණේ දේශප්‍රේමි ජාතික සටන මෙහෙය වූ රුහුණේ සිංහයා ලෙස සැලකු ඩී. එම්. රාජපක්ෂ මැතිතුමා ගේ සහෝදරයා වූ ඩී. ඒ. රාජපක්ෂ මැතිතුමා, ඩී. එම්. රාජපක්ෂ මහතාගේ ජ්‍යෙෂ්ඨ පුත් ලක්ෂ්මන් රාජපක්ෂ යන නායකයින්ද ජාතික ප්‍රබෝධයක උණුසුම අගය කළ පූජ්‍ය වල්පොළ රාහුල හිමි, පූජ්‍ය යක්කඩුවේ ප්‍රඥාරාම හිමි, ඇතුළු පිරිස එක් පෙරමුණකට ගොනු වීම තුළින් මහජන එක්සත් පෙරමුණ බිහිවීමට අඩිතාලම වැටුණි.ඒ අනුව 1956 අප්‍රේල් මස 14 දා යටත් විජිත අධිරාජ්‍යයේ අඳුරු සෙවණැලි දුරු කරමින් පොදු සිතැඟි මල් ඵල ගන්වමින් ශ්‍රී ලංකාවට අලුත් ඉරක නැවුම් ආලෝකය වැටුණේ ය. ඒ මහ මැතිවරණයේ දී මහජන එක්සත් පෙරමුණ ආසන 60 කින් 51 ක් ද, ලංකා සමසමාජ පක්ෂය ආසන 21 න් 14 ක්, ශ්‍රී ලංකාවේ කොමියුනිස්ට් පක්ෂය ආසන 9 කින් 3 ක්, එක්සත් ජාතික පක්ෂය ආසන 76 කින් 8 ක් ෆෙඩරල් පක්ෂය ආසන 14 කින් 10 ක් ස්වාධීන කණ්ඩායම් ආසන 64 කින් 8 ක් හා ද්‍රවිඩ සංගමය තරඟ කළ එක් ආසනය ජය ලැබුවේ ය. මෙහිදී කම්කරු පක්ෂය තරඟ කළ ආසන හතරම පරාජය විය.පිහිටුවා ගත් මහජන එක්සත් පෙරමුණු රජයේ අගමැති, රාජ්‍ය ආරක්ෂක හා විදේශ කටයුතු ඇමති එස්. ඩබ්ලිව්. ආර්. ඩී. බණ්ඩාරනායක, කෘෂිකර්ම හා ආහාර ඇමති පිලිප් ගුණවර්ධන, පළමු කැබිනට් කාන්තා ඇමතිනි විමලා විජේවර්ධන වු අතර එස්. ඩී. බණ්ඩාරනායක මහතා එංගලන්ත පාලකයින් ගේ නම් කියා දිවුරුම් දීමට තිබූ නිසා ඇමති ධුරයේ දිව්රුම් නොදීම ද මෙහිදී විශේෂයකි.මෙහිදී ශ්‍රී ලංකාවේ ඇතිවූ සමාජයීය, සංස්කෘතික, දේශපාලන පෙරැළිය පළමු ජාතික විමුක්ති අරගලය ලෙස දේශමාමක ජනතාව හඳුන්වති.යටත් විජිත සමයේ හා නිදහසින් පසුව වුවද මේ රටේ ගොවීන් ට මුහුණ පාන්නට සිදුවූ තාඩන පිඩන වලින් මුදා ගැනීමට 1958 දී සම්මත කර ගත් කුඹුරු පනත මගින් අස්වැසිල්ලක් විය. අඳ ගොවීන් ගේ සුරක්ෂිත තාවය ඇති විය. එමෙන්ම 1957 අංක 78 දරන රාජ්‍ය කාර්මික සංස්ථා පනත හඳුන්වා දීම හේතු කොට ගෙන ඒ අංශය මුල් කර ගත් කාර්මික සංවර්ධන ක්‍රියාදාමයකට පියවර ගෙන ඇත.විදේශ සමාගම් සතුවූ වරාය නිදහස් කරගෙන වරාය හා පුද්ගලික සමාගම් සතුව තිබූ බස් ප්‍රවාහනය ජනසතු කළහ. 1958 කෘෂිකාර්මික සැලැස්ම හෙළි දැක් වූයේ ය. මෙහිදී සමුපකාර ව්‍යාපාරය විවිධ සේවා මාර්ග මත නැවත සැලසුම් කරන ලදී.ත්‍රිකුණාමලයේ නාවික හමුදා කඳවුර හා කටුනායක ගුවන් හමුදා කඳවුර බ්‍රිතාන්‍ය පාලනයෙන් පවරා ගෙන ජාතිය සතු කළේ ය. ප්‍රධාන අධ්‍යාපන ආයතන දෙකක් වූ විද්‍යෝදය හා විද්‍යාලංකාර පිරිවෙන් විශ්වවිද්‍යාල තත්ත්වයට පත් කෙරුණි.වලවේ ගංගා නිම්න සංවර්ධන යෝජනා ක්‍රමය ආරම්භ කිරීම, ලංකා සම් භාණ්ඩ සංස්ථාව හා පරන්තන් රසායන සංස්ථාව පිහිටුවීම, පොල් හා කොකෝවා පුනරුත්ථාපන දෙපාර්තමේන්තුව, කන්තලේ සීනි, තුනී ලෑලි, ඛනිජ වැලි සංස්ථා පිහිටුවීම හා 1959 දී ප්‍රථම කාර්මික ජනපදය ඒකල පිහිටුවීම විශේෂයකි.එසේම 1957 අංක 27 දරන වේතන සංශෝධන පනත වෙළඳසැල් සේවක යන කම්කරු පංතියට සිතැති යෝජනා හා පනත් රැසක් ගෙන ආවේ ය.එමෙන්ම සිංහල ජාතික භාෂාව කොට අනෙකුත් භාෂාවන්ට ද ඒ ඒ ප්‍රදේ්ශ අනුව කටයුතු කිරීමේ අයිතිය ලබා දුන්නේ ය. පොදුවේ ශ්‍රී ලාංකික ජනතාවක් සේ කටයුතු කිරීමේ වැදගත්කම භාෂා අයිතිය පිළිගත්තේ ය.රුසියාව ඇතුළු සෝවියට් සමාජවාදී සමූහාණ්ඩු සංගමය, චීනය, ඉන්දියාව, ඇතුළු ආසියාතික මිත්‍ර රටවල් සමගත් බටහිර රටවල් සමගත් කටයුතු කරමින් නොබැඳි පිළිවෙත අනුගමනය කළේ ය. මැයි දිනය නිවාඩු දිනයක් බවට ප්‍රකාශ කිරීම, පැය අටේ වැඩ මුරය, විශ්‍රාම වැටුප් ලබාදීම වැනි අයිතීන් ද මෙහි දී සිහිපත් කළ යුතුයි.අනතුරුව 1956 සිටි පියවරුන්ගේ පුත්‍රයන් ලෙස ජනාධිපති මහින්ද රාජපක්ෂ මහතා එල්.ටී.ටී.ඊ ත්‍රස්තවාදය පරාජය කිරීමේ භාර දූර කාර්යට මේ විශාල පක්ෂ සංඛ්‍යාවක් ද එකතු කරගෙන ක්‍රියා කළේ ය. මෙය ශ්‍රී ලංකාවේ දෙවන ජාතික විමුක්ති අරගලය ලෙස හැඳින්විය හැකිය.මේ පිළිබඳ දැඩි අවධානයෙන් හා අවබෝධයෙන් කටයුතු කළ යුතු ශ්‍රී ලාංකික ජනතාව අපේ විමුක්ති අරගලය තවමත් නිමවී නොමැති අතර, එය දිගටම ගමන් කරන බව වටහා ගත යුතු යි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=f1202212</link>
    <topic>ලෝකය පිළිගත් වීර නායකයා</topic>
    <author>විමලදාස සමරසිංහ</author>
    <content>අපි පසුගිය වසර ගණනාව තිස්සේම පැවති ජාතික නිදහස් දින උත්සව හත අටක් එක දිගටම දැක ඇත්තෙමු. එහෙත් මෙවර පැවති ජාතික උත්සවයේ දී වෙනදාට වඩා අමුතු දර්ශනයක් අපි දුටුවෙමු. ඒ වන විට උත්සවය සඳහා ආරාධිත අමුත්තෝ පැමිණෙමින් සිටියහ. උත්සවය ආරම්භ වීමට ටික වේලාවකට කලින් එකවර එකට පැමිණි අධි සුඛෝපභෝගී දැවැන්ත බස්රථ දෙකක් විශේෂ අමුත්තන් අසුන් ගන්නා කොටස ඉදිරිපිට නතර කෙරුණි. ඊළඟට එම බස්රථ දෙකේ පැමිණි අය ඉන් බැස ගත්හ. ඔවුහු සියලු දෙනාම විදේශිකයෝ වූහ. ඒ නිසාම එතැන සිටි කාගේත් අවධානය ඊට යොමු විය. බස් රථ වලින් බැසගත් ඔවුහු සියලු දෙනාම එහි සිටි මඟ පෙන්වන්නන්ගේ මඟ පෙන්වීම අනුව උත්සව භූමියේ තානාපති අංශවලට වෙන් කරන ලද කොටසට ගොස්, තම තමන්ට නියමිත ආසනවල හිඳ ගත්හ. මීට පෙර කිසිදු අවස්ථාවක ඒ තරම් වූ විදේශික තානාපති නිලධාරීන් සංඛ්‍යාවක් අපේ ජාතික නිදහස් උත්සවය සඳහා සහභාගි වී ඇති වගක් දැක නැති අතර සිටි කෙනෙක් ඒ අසල සිටි විදේශ අමාත්‍යාංශයේ උසස් නිලධාරියකුගෙන් ඔවුන් කවුරුන්දැයි විමසීය.“ඒ ඉන්දියාව මධ්‍යස්ථානය කර ගනිමින් ශ්‍රී ලංකාවේ තානාපතිවරුන් ලෙස කටයුතු කරන තානාපතිවරුන් සහ මහ කොමසාරිස්වරුන්” යැයි ඔහු පැහැදිලි කළේය.“ඒ අය ඊයේ ඇවිල්ලා කණ්ඩලම හෝටලේ නතර වෙලා ඉඳලා තමයි ඔය ආවේ. දැයට කිරුළ ප්‍රදර්ශනයත් බලන්න ඒ අය යනව.”2009 වර්ෂයට පෙර සාමාන්‍යයෙන් ජාතික නිදහස් දින උත්සවයකට සහභාගී වී සිටිනු අප දුටුවේ පිටරටවල තානාපතිවරුන් සහ මහ කොමසාරිස්වරුන් අතුරින් දහ දොළොස් දෙනෙක් වැනි සුළු සංඛ්‍යාවකි. නමුත් යුද්ධය නිමාවීමෙන් පසුව මේ වන විට, මේ සා විශාල සංඛ්‍යාවක් ශ්‍රී ලංකාවේ සිටින සහ ඉන්දියාවේ සිට ශ්‍රී ලංකාවේ රාජ්‍ය තාන්ත්‍රික කටයුතු මෙහෙය වන තානාපතිවරුන් සහ මහ කොමසාරිස්වරුන් ජාතික නිදහස් උත්සවයට සහභාගී වීම කැපී පෙනෙන වෙනසකි. මෙවර යට කියන ලද සුඛෝපභෝගී බස්රථ දෙකෙන් පමණක් තානාපති නිලධාරීහු හතළිහකට වැඩි පිරිසක් පැමිණ සිටියහ. ඒ ඉන්දියාවේ සිට ශ්‍රී ලංකාවේ රාජකාරි කරන තානාපතිවරුන්ය. ඒ සමඟම ශ්‍රී ලංකාවේ සිට රාජකාරි කරන තානාපතිවරුන් සහ මහ කොමසාරිස්වරුන් සමඟ ජාතික නිදහස් උත්සවයට සහභාගී වූ තානාපතිවරුන්ගේ හා මහ කොමසාරිස්වරුන්ගේ මුළු සංඛ්‍යාව හැට හැත්තෑවකට වැඩිය.විදේශ තානාපතිවරුන් හා මහ කොමසාරිස්වරුන් මේ සා විශාල සංඛ්‍යාවක් මෙවර ජාතික නිදහස් උත්සවයට සහභාගි වීමේ ආශ්චර්යය කුමක්ද ? ඉන් පැහැදිලි වන්නේ කුමක්ද ? වෙනත් වාරවල ඉතාමත් පහසුවෙන් සහභාගී විය හැකි පරිදි කොළඹ ජාතික නිදහස් උත්සවය පවත්වද්දීත්, දහ දොළොස් දෙනෙකුට වඩා සහභාගී නොවූ තානාපතිවරුන් හා මහ කොමසාරිස්වරුන් අනුරාධපුර වැනි ඈත දුෂ්කර ප්‍රදේශයක එය පවත්වද්දී හැට හැත්තෑවකට වැඩි පිරිසක් සහභාගිවීමේ අරුමය කුමක්ද ? කොළඹට වඩා දැඩි උණුසුමක් අනුරාධපුරයේ පවතින බව ඔවුහු දනිති. ඒ සා දුෂ්කර බව දැනගෙනත්, ඔවුහු එහි ගොස් සිටියහ. එදා අපේ රටේ ජාතික නිදහස් උත්සවය වුවද ගණන් නොගන්නා තත්ත්වයක සිටි ලෝකයේ රටවල්වලට දැන් මේ සිදුවී ඇති වෙනස කුමක්ද ? තානාපතිවරුන් හා මහ කොමසාරිස්වරුන් නියෝජනය කරන්නේ ඒ රටවල රාජ්‍ය නායකයන්ය. ඔවුන් පළකරන මතයය. ඒ, ඒ රටවල පොදු මතයය.රටක ජාතික දින උත්සවයට ආරාධනයක් ලැබුණු විට, විදේශ තානාපතිවරයකු හෝ මහ කොමසාරිස්වරයකු ඒ සඳහා සහභාගී වන්නේ හෝ නොවන්නේ තමාගේ රාජ්‍ය නායකයා හෝ තමාගේ රට, එම රට කෙරෙහි පවත්නා පිළිගැනීම අනුවය. යම් රටක් කෙරෙහි එම රටේ රාජ්‍ය නායකයා තුළ පිළිගැනීමක්, සැලකිල්ලක් වේ නම් එම රටේ පවත්නා ජාතික දින උත්සවයට අදාළ තානාපතිවරයා හෝ මහ කොමසාරිස්වරයා සහභාගී වේ. රටක ජාතික දින උත්සවය හෝ නිදහස් දින උත්සවය ඒ රටේ පවත්වන ප්‍රධානතම ජාතික උත්සවයයි. ඒ නිසා තම රටේ හොඳ පිළිගැනීමක් ඇති රටක, ජාතික දින උත්සවයට එම රටේ තානාපතිවරයා හෝ මහ කොමසාරිස්වරයා අනිවාර්යයෙන්ම සහභාගි වේ. මෙය සාමාන්‍ය මානව සංසිද්ධියකි. සැලකිල්ලක් ඇති තැන, පිළිගැනීමක් ඇති තැන උත්සවයට සහභාගී වෙයි. සැලකිල්ලක්, පිළිගැනීමක් නැති තැන එය මඟ හරියි. සහභාගී නොවෙයි.ඒ නිසා මෙවර අනුරාධපුරයේ පැවති ජාතික නිදහස් දින උත්සවය සඳහා විශාල සංඛ්‍යාවක් විදේශ තානාපතිවරුන් සහ මහ කොමසාරිස්වරුන් පැමිණ සහභාගීවීම මගින් පැහැදිලි වන්නේ කුමක්ද ? වෙනත් වසරවල දහ දොළොස් දෙනෙක් පමණක් සහභාගී වූ තානාපතිවරුන් සහ මහ කොමසාරිස්වරුන්ගේ සංඛ්‍යාව මෙවර හැට හැත්තෑවකට වැඩි වූයේ ඇයි ? වෙනදා ශ්‍රී ලංකාවේ ජාතික දින උත්සවයට නොපැමිණෙන, ඉන්දියාවේ සිට ශ්‍රී ලංකාවේ රාජකාරී කරන තානාපතිවරුන් සහ මහ කොමසාරිස්වරුන් වැඩි දෙනෙකු මෙවර ජාතික දින උත්සවයට සහභාගී වීම සඳහා පැමිණීමට තිබුණු විශේෂ හේතුව කුමක්ද ? මෙය ඕනෑම කෙනෙකුට ඉතා පහසුවෙන් තේරුම් ගත හැකි කාරණයකි.ශ්‍රී ලංකාවේ තානාපති සේවාවන් සපයන පෙරදිග, අපරදිග හා අපි‍්‍රකානු රටවල් ශ්‍රී ලංකාව කෙරෙහි, ශ්‍රී ලකාවේ රාජ්‍ය නායකයා කෙරෙහි පවත්නා පිළිගැනීම හා සැලකිල්ල ඔවුන්ගේ ඒ වැඩි සහභාගීත්වයට පැහැදිලිම හේතුවයි. පෙරදී මෙන් නොව, දැන් ඔවුහු ශ්‍රී ලංකාවට සලකති. ශ්‍රී ලංකාවේ රාජ්‍ය නායකයා ප්‍රබල නායකයකු ලෙස ඔවුහු පිළිගනිති. ඒ නිසා ඒ රටවලට ශ්‍රී ලංකාවේ නිදහස් දින උත්සවයට ආරාධනා ලැබුණු විට, ඔවුන්ට එයට සහභාගී නොවී සිටිය නොහැකිය. ශ්‍රී ලංකාව හා එහි රාජ්‍ය නායකයා ඔවුන්ට ඒ තරම්ම වැදගත් ය.ඒ නිසා විපක්ෂයේ ඇතැම් අයත්, ඇතැම් රාජ්‍ය නොවන සංවිධානත්, දෙමළ ඩයස්පෝරාවත් කුමන ආකාරයෙන්, මේ රටේත්, රාජ්‍ය නායකයාගේත් ජාත්‍යන්තර පිළිගැනීම බිඳ වැටී ඇතැයි කියන ප්‍රචාරයන් හුදු මනඞකල්පිතයක් බව ඔප්පු කරමින්, ජාතික නිදහස් දින උත්සවය සඳහා තානාපතිවරුන්ගේ සහ මහ කොමසාරිස්වරුන්ගේ උපරිම සහභාගීත්වය ලබා දී ඒ මගින් ජාත්‍යන්තරය විසින්ම ඔවුන්ගේ අන්තවාදී ප්‍රචාර නිරුවත් කර ඇත. රටේත්, රාජ්‍ය නායකයාගේත්, ජාත්‍යන්තර ප්‍රතිරූපය, පිළිගැනීම බිඳ වැටී ඇතැයි කියන විපක්ෂයේ ඇතැම් අන්තවාදීන්ට, රාජ්‍ය නොවන සංවිධානවල අයට සහ දෙමළ ඩයස්පෝරාවට මේ මගින් දී ඇත්තේ හොඳ කම්මුල් පහරකි. තානාපතිවරුන්ගේ සහ මහ කොමසාරිස්වරුන්ගේ උපරිම සහභාගිත්වය මගින් ඔවුන් පෙන්වා ඇත්තේ ශ්‍රී ලංකාවට හා ශ්‍රී ලංකා රාජ්‍ය නායකයාට ජාත්‍යන්තරය තුළ ඉහළම පිළිගැනීමක් ඇති බවය. ඉහළම සැලකිල්ලක් ඇති බවය.මෙයට පසුබිම් වූ සත්‍යයක් ඇත. එය දැන් සියලු විරුද්ධවාදීන් පවා පිළිගන්නා කාරණයකි. කිසි දිනෙක පරාජය කළ නොහැකි යයි ලෝකයම කියා සිටි, ලෝකයේ ප්‍රබලතම ත්‍රස්තවාදී සංවිධානය අවුරුදු තුනහමාරක් තුළ, මුළුමනින්ම පරාජය කොට, අතුගා දැමූ රාජ්‍යය ශ්‍රී ලංකාව වීමය. කල් නොයවා, ත්‍රස්තවාදීන් පරාජය කළ වහාම, රටපුරා සාමය ඇති කළ රාජ්‍යය ශ්‍රී ලංකාව වීමය. මෑත කාලීන ලෝක ඉතිහාසය තුළ මෙවැන්නක් දැකිය හැකි එකම රාජ්‍යය ශ්‍රී ලංකාව වීමය. ලෝකයේ කිසිදු රටකට මේ සා විශාල ජයග්‍රහණයක් අත්කර ගැනීමට මෑතකාලීන ඉතිහාසය තුළ නොහැකි වී ඇත. කිසිදු රටකට කරන්නට බැරි වූ දෙයක් කළ, එහෙව් රටකට, රාජ්‍ය නායකයෙකුට අනෙකුත් රටවල්, ඒ රටවල රාජ්‍ය නායකයෝ ගෞරව නොකරත්ද ? සැලකිල්ලක් නොදක්වත්ද ? ජාතික නිදහස් දින උත්සවයට සහභාගී වන තානාපතිවරුන් සහ මහ කොමසාරිස්වරුන් සංඛ්‍යාව එන්න එන්නම වැඩි වන්නේ ශ්‍රී ලංකාවට, එහි රාජ්‍ය නායකයාට ජාත්‍යන්තරව තිබෙන පිළිගැනීම එන්න එන්නම වැඩි වන නිසාය.යුද්ධය අවසන් කිරීමෙන් පසුව මේ දක්වාම රටපුරා ඒකාකාරීව සාමයක් පවත්වා ගැනීම පමණක් නොව, එතෙක් විනාශයෙන් විනාශයට පත්ව, බිඳ වැටී තිබුණු රට, සේවා වියුක්තිය සියයට 5 ක පමණ ප්‍රමාණයට අවම කරමින්, උද්ධමනය තනි ඉලක්කමක් දක්වා පාලනය කරමින්, අනෙක් සියලු සංවර්ධන දර්ශකයන් කැපී පෙනෙන ලෙස ප්‍රශස්ත මට්ටමක පවත්වා ගනිමින්, ඉතා කෙටි කාලයක් ඇතුළත සියයට 8.4 ක් වැනි ඉහළ ආර්ථික සංවර්ධන වේගයක් ඇතිව, ඉදිරියට සංවර්ධන කටයුතු කරගෙන යන රටක් බවට පත් කර ගැනීම, අනෙකුත් රටවල් ශ්‍රී ලංකාව කෙරෙහි ගෞරවාන්විත සැලකිල්ලක්, පිළිගැනීමක් දැක්වීමට හේතු කර නොගන්නේද ? මධ්‍යස්ථව සිතන ඕනෑම කෙනෙකුට මෙය තේරුම් ගත හැකිය.ජාත්‍යන්තර වශයෙන් ශ්‍රී ලංකාවට සහ ශ්‍රී ලංකාවේ රාජ්‍ය නායකයාට පිළිගැනීමක් නැති බවට කරුණු දක්වන අය පදනම් කර ගන්නේ දෙමළ ඩයස්පෝරාව සහ ඇමරිකාව, කැනඩාව, නෝර්වේ, මහා බ්‍රිතාන්‍ය වැනි බටහිර රටවල ආණ්ඩු හා වෙනත් සංවිධාන විසින් පළකරන ඇතැම් ප්‍රකාශන්ය. තමන්ගේ පිළට අයත් නොවන ලෝකයේ කුමන රටක් හෝ ප්‍රබල රටක් වශයෙන් නැඟී සිටින්නට උත්සාහ කළහොත් එයට එරෙහි වන්නට ඒ බටහිර රටවලට විශේෂ හේතු ගණනාවක්ම ඇත. මධ්‍යස්ථ හෝ තමන්ගේ පිළට අයත් නොවන රටක, ප්‍රබල නායකයෙක් ගොඩ නැගෙන විට, එම රට ආර්ථික, සාමාජික හා දේශපාලනික වශයෙන් ස්ථාවර වී ආර්ථිකය වර්ධනය වන්නට පටන් ගනී. එවිට ඒ රටේ නිෂ්පාදනය වැඩි වී අපනයන පරිමාව වර්ධනය වී ආනයන පරිමාව අඩුවේ. එවිට ඒ රටෙහි නිපදවන භාණ්ඩවලට ලෝක වෙළෙඳපොළේ හිමිවන වෙළඳපොළ කොටස වැඩි වේ. එවිට පහර වදින්නේ ඔවුනගේ වෙළඳ පොළටයි. ඒ බටහිර රටවල් සිතයි. ලෝක වෙළඳපොළ අධිකාරි බලයක් පවත්වා ගනිමින්, එය පාලනය කරමින් සිටින්නේ බටහිර හා බටහිරට ගැති නිෂ්පාදන ආර්ථිකයක් හිමි රටවල්ය. චීනය, කොරියාව වැනි නැගෙනහිර ආසියාතික රටවල් නිසා ඒ තත්ත්වය පසුගිය දශක කීපය ඇතුළත වෙනස් වුවද, තවමත් බටහිර රටවල් සිතා සිටින්නේ ඔවුන් ලෝක වෙළඳ පොළේ අධිකාරි බලය පවත්වාගෙන යන රටවල් බවයි. ඔවුන්ට අවශ්‍ය වන්නේ තමන්ගේ පිළට අයත් නොවන රටවල් නිෂ්පාදන ආර්ථිකයන් ඇති රටවල් ලෙස නොව, පාරිභෝගික ආර්ථිකයන් ඇති රටවල් වශයෙන්ම පවතිනවා දකින්නටය. ඔවුන්ගේ නිෂ්පාදන වලට වෙළඳපොළ සැපයෙන්නේ පාරිභෝගික ආර්ථිකයන් පවත්නා රටවලින් වීම එයට හේතුවයි. බටහිර රටවල් හැම විටම සිය විදේශීය ප්‍රතිපත්තිය සකස් කර ගන්නේ ඒ පදනමේ පිහිටාය. ඒ නිසා මධ්‍යස්ථ රටක් වශයෙන් සිටින ශ්‍රී ලංකාවේ ආර්ථික වර්ධන වේගය සියයට 8.4 ක් වැනි ඉහළ මට්ටමක පවතිනවාට ඒ රටවල් කැමති නැත. කලින් ඔවුන් චීනයට, ඉන්දියාවට විරුද්ධ වූයේද ඒ නිසාය. බටහිර රටවල් ඒ රටවලට සාමයේ දෙඅත් දිගු කළේ ඔවුන් අභිබවා යාම අපහසු යයි තේරුම් ගත් පසුවය.අනෙක් අතට ලෝකයේ කුමන මුල්ලක හෝ තමන්ගේ රටට අයත් නොවන රටක ප්‍රබල නායකයෙක් බිහිවෙනවාට, ප්‍රබල රටක් ගොඩ නැගෙනවාට ඒ රටවල් විරුද්ධය. එවැනි රටක් බිහිවනු දකින විටම ඔවුන් කරනු ලබන්නේ මානව හිමිකම්, න්‍යෂ්ටික බලය, ඒකාධිපති පාලනය වැනි ව්‍යාජ හේතු දඩමීමා කරගෙන ඒ රටවල් මර්දනය කිරීමට, ඒ රටවල නායකත්වය හා ආර්ථිකය බිඳ හෙළීමට සෘජුව හෝ වක්‍රව ක්‍රියා කිරීමය. ඔවුන් සාමයේ දෑත් දිගු කරන්නේ එවැන්නක් කරන්නට බැරි වූ තැනය. බටහිර රටවල් ඉරාකය විනාශ කළේ න්‍යෂ්ටික බලය හේතුවක් කරගෙනය. ලිබියාව විනාශ කළේ ඒකාධිපති පාලනයක් ඉදිරියට දමමිනි. ඉරානය විනාශ කරන්නට උත්සාහ කරන්නේ න්‍යාෂ්ටික බලය ඉදිරියට දමමිනි. සිරියාව විනාශ කරමින් තිබෙන්නේ ඒකාධිපති පාලනයක් ඉදිරියට දමමනි. ඒ නිසා තමන්ට අවනත නැති කුමන රටක් වුවද, ප්‍රබලව නැඟී ඒ නම් කුමන හේතුවක් හෝ යොදා ඔවුහු ඒ රට විනාශ කරති. ඒ සඳහා එම රටවල් තමන්ගේ පිලේ රටවල් හා මධ්‍යස්ථ රටවල් සඳහා ක්‍රියාත්මක කරනුයේ නිරුවත් දෙබඩි ප්‍රතිපත්තියකි.අනෙක් කාරණය අමෙරිකාව, කැනඩාව, මහා බ්‍රිතාන්‍ය, නෝර්වේ වැනි රටවල ජීවත් වන දෙමළ ඩයස්පෝරාවට එම රටවල යම් ප්‍රමාණයක ඡන්ද පදනමක් ඇත. එම ඡන්ද පදනම හේතුවෙන් හා දෙමළ සන්ධානවලින් විශාල වශයෙන් කෙරෙන මුදල් ප්‍රදානයන් හේතුවෙන් එම රටවල රජයන් හා නිලධාරීන් හා පුද්ගලයින් ශ්‍රී ලංකාවට හා ශ්‍රී ලංකාවේ රාජ්‍ය නායකයාට විරුද්ධව විවිධ අසත්‍ය කරුණු පදනම් කර ගනිමින් ප්‍රචාර ගෙන යති. ඒවාට අසීමිත ලෙස ප්‍රචාරයද ලබාදෙති. මේ නිසා එම රටවල් වෙතින් ශ්‍රී ලංකාව සම්බන්ධයෙන් මධ්‍යස්ථ ප්‍රතිපත්තියක් ක්‍රියාත්මක කරවීම කිසිසේත්ම නොහැකිය.මේ නිසා අමෙරිකාව, මහ බ්‍රිතාන්‍ය, කැනඩාව, නෝර්වේ වැනි රටවල් හැමවිටම ඕනෑම කාරණයක් සම්බන්ධයෙන් අන්තගාමීය. කිසිවිටෙක මධ්‍යස්ථ වන්නේ නැත. ඒ නිසා ඒ රටවල හා ඒ රටවල අදහස් අනුමත කරන රාජ්‍ය නොවන සංවිධානවලින් කිසිවිටෙක ශ්‍රී ලංකාව සම්බන්ධයෙන් මධ්‍යස්ථ ප්‍රතිපත්තියක් ප්‍රකාශයට පත් වන්නේ නැත. ඔවුන් අතින් ශ්‍රී ලංකාව හෝ ශ්‍රී ලංකාවේ රාජ්‍ය නායකයා ලෝකය පිළිගත්, ජාත්‍යන්තරව වැදගත් නායකයකු යයි ප්‍රකාශ වන්නේ නැත. එහෙත් සත්‍යය එය නොවේ. ශ්‍රී ලංකාවත්, එහි රාජ්‍ය නායකයා වූ මහින්ද රාජපක්ෂ මැතිතුමාත්, මේ වන විට, ජාත්‍යන්තර වශයෙන් ඉතා ඉහළ පිළිගැනීමක් ලබාගෙන සිටින ලෝක වීරයෙකි. ඒ බව එතුමා සම්බන්ධ වන ජාත්‍යන්තර සම්මේලන ආදියෙන්ද තහවුරු වේ. ලෝකයේ විවිධ දෙසින් ගලා එන ප්‍රවෘත්තිවලින්ද එය තහවුරු වේ. ඒ නිසා ඒ තත්ත්වය යටපත් කොට, අපේ රට යළිත් අගාධයකට ඇද දමන්නට උත්සාහ කරන සියලු බලවේග හඳුනාගෙන අපේ සංවර්ධන කටයුතු ඉදිරියට ගෙන යා යුතුය. ඒ නිසා අවසාන විග්‍රහය වන්නේ ශ්‍රී ලංකාවට හා ශ්‍රී ලංකා ජනාධිපතිතුමන්ට මේ වන විට දැවැන්ත වූ ජාත්‍යන්තර පිළිගැනීමක් පවතින බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>21</day>
    </date>
    <link>http://www.dinamina.lk/2012/02/21/_art.asp?fn=f1202213</link>
    <topic>මහ වන මැදවිරාජමානඑග්ගල්ඔය සංචාරක කඳවුර</topic>
    <author/>
    <content>කොළඹ අග නගරයේ සිට මොණරාගල හරහා සියඹළාණ්ඩුවට දුර කිලෝ මීටර් 290 ක් පමණ වේ. එහි සිට දමන හරහා අම්පාර මාර්ගය දිගේ තවත් කිලෝමීටර් 33 1/2ක් ගමන් කරත්ම එග්ගල්ඔය සංචාරක කඳවුර’ නැමැති නාම පුවරුව ඔබ නෙත ගැටෙයි. හරියට ම මේ ස්ථානය එග්ගල්ඔය ගමේ පවත්වාගෙන යන මිරිස් වගා ගොවිපොළ ආසන්නයේ පවතී.කොළඹ සිට පැමිණෙන ඔබ මෙම ස්ථානයේ සිට වම් අත පැත්තට විහිදී ඇති වැලි පාර දිගේ ගමන් කළ යුතු ය. නමුත් සැහැල්ලු වාහනයකට නම් මේ මාර්ගයේ ගමන් කළ නොහැකි ය. පෝවීල් සහිත වාහනයකට මෙහි පහසුවෙන් ගමන් කළ හැකිය. දිය කඩිති මැදින්, මඩ ගොහොරු මතින් විහිදී, ඇති ස්වභාවික මාර්ගය ද අතිශය දර්ශනීය යි. වැලි පාරේ මඳ දුරක් ගමන් ගනිත්ම අලුතින් ඉදිවන සංචාරක තොරතුරු මධ්‍යස්ථානය ඔබ නෙත ගැටෙයි.වනයේ රූක්ෂ වෘක්ෂයන්හි මුල් මතින් , ගස් අතරින්, පඳුරු යටින්, හරිත වර්ණ තුරුවදුළු යටින් යා යුතු ගමන ඔබට නවමු අත්දැකීමක් ගෙන දෙනවාට කිසිදු සැකයක් නැත. වැලි පාර දිගේ ඔබ ගමන් කළ යුතු සම්පූර්ණ දුර ප්‍රමාණය කි.මීටර් 1 1/2කි. මේ දුර අවසන් වෙත්ම ඔබ සොඳුරු එග්ගල්ඔය ජලාශයේ තාවුල්ලට සමීපව සිටී. නීල වර්ණ ජල දහරාවෙන් වර්ණවත් වූ එග්ගල් ඔය ජලාශය දැන් ඔබ නෙත් මානයේ ය.මේ අසිරිමත් සංචාරක පාරාදීසය පවත්වාගෙන යන්නේ වන සංරක්ෂණ දෙපාර්තමේන්තුවයි. සංචාරක පාරාදීසයේ සෑම සියලු දෙයක් ම පවත්වාගෙන යන්නේ වන සංරක්ෂණ දෙපාර්තමේන්තුවේ අම්පාර අඩවියේ දිසා වන නිලධාරී ලලිත් ගමගේ මහතාගේ සහ අඩවි වන නිලධාරී සනත් ප්‍රියන්ත යන මහත්වරුන්ගේ මාර්ගෝපදේශකත්වය සහ පුරෝගාමිත්වය යටතේ ය. වන ක්ෂේත්‍ර සහකාර ඒ.ජී. කරුණාරත්න මහතා සංචාරක කඳවුර භාර නිලධාරියාය.සංචාරක පුරවරය තැනුනේ සංචාරකයාට දින කීපයක් නැවතී වනයේ සෞන්දර්යය අත්විඳිමින්, විවේකීව වසමින්, කලබලකාරී පරිසරයෙන් දුරස්ව මානසික සුවසහනය ලබමින් විනෝදයද උපරිමව විඳිමින්, නිදහසේ සැරිසරන වන සතුන් පක්ෂීන්, සමනලුන් නරඹමින් නවමු අත්දැකීමක් ජීවිතයට ළඟා කර ගත හැකි වන පරිද්දෙනි.සංචාරක කඳවුරු භූමිය අතිශය දැකුම්කළු ය. තෝරාගත් භූමිය කඳු හෙල පල්ලම් බහුල, ගල් පර්වත, ගල් ගැහැ ආදිය ද ගලා බස්නා දිය කඩිති ආදියෙන් ද අසිරිමත් වූ විෂම භූමි භාගයකි. එය රූක්ෂ වෘක්ෂයන්ගේ සෙවනින් නිතරම සිසිලස ලබයි.මෙහි පැමිණෙන සංචාරකයන් 20 දෙනෙකුට පමණ එකවර නැවතීමේ පහසුකම් සලසන්නට සංචාරක කඳවුර සූදානමින් සිටී. ස්වභාවික සම්පත් උපයෝගී කර ගනිමින් ඉදි වූ සංචාරක නිවස්න දැකුම්කළු ය. ඒවා බොහොමයක් ඉදි වී ඇත්තේ දැව ද¼ඬු භාවිතයෙනි. තැනෙක සුවිසල් ගල් පව්වක් ආශ්‍රිතව ඉදි වූ ගල් ගුහාවක ආකාරයේ නිවස්නයකි. මේ ගල් ගුහාව ද පස් දෙනෙකුට නවාතැන් පහසුකම් සැලසීමට හැකි අයුරින් ඉදි වී ඇත. තුරු වදුළ තුළ ඉදි වූ කාමර දෙක තවත් හය දෙනෙකුට ද, මැස්ස දොළොස් දෙනෙකුට ද නවාතැන් පහසුකම් සලසයි.සංචාරක ලැගුම්හල්, කෑම ශාලා, සාකච්ඡා මණ්ඩප, ප්‍රිය අල්ලාප, සල්ලාපයේ යෙදීමට මේස පුටු ආදී සියල්ලක් ම තැනී ඇත්තේ වැව් තාවුල්ලේ රූස්ස වෘක්ෂයන් මත , ගල් ගුහා තුළ, කඳු ගැට මත මෙන්ම වනාන්තරය තුළ විවිධ විසිතුරු ස්ථාන ආශ්‍රිතව ය.ඇතැම් දිනෙක දී වැව් පිටියේනිදහසේ සරණ වල්අලින් දැක ගන්නට ද හැකි ය. දවසේ සැන්දෑ භාගයේ දී ඔවුන් පිට්ටනියේ සැරිසරයි. එපමණක් නොව වනයේ සැරිසරන මුවා, ගෝනා, වල් ඌරා, වඳුරා, රිලවා, මීමින්නා වැනි සතුන් මෙන්ම වලි කුකුළා, මයිනා, කොබෙයියා, රාජාලියා, ගිරවා, වැනි පක්ෂීන්ගේ ද හැසිරීම් රටාවන් අධ්‍යයනය කිරීමට සංචාරකයාට හැකියාව ඇත.එග්ගල්ඔය සංචාරක කඳවුරු භූමියට ඇතුළු වන ඔබට නවමු අත්දැකීම් විඳ ගත හැකි වනවාට කිසිදු සැකයක් නැත. වර්තමාන සමාජයේ ජීවත් වන අයට ජීවිතයට අවශ්‍ය විවේකය ආගන්තුකව ලබා ගන්නට සිදු වී තිබීම අවාසනාවකි. බොහෝ අය ජීවත් වන්නේ නාගරික පරිසරවල ය. කොන්ක්‍රීට් වනාන්තර තුළ ය. එහි ගත කරන අවිවේකී ජීවිතයෙන් ඔවුහු හෙම්බත් වී සිටිති.හෙමින් සීරුවේ ජලාශය වෙත පිය නඟන්න. ජලාශය අයිනේ ගලක් මතින් වාඩි වී නීලවර්ණ ජලතලය තුළට ඔබගේ නිරාවරණ දෙපාඔබන්න. දැනෙන සිසිලස හදවතින් ම විඳ ගන්න. හෙමින් සීරුවේ නැවී දිය දෝතක් ගෙන මුහුණෙ දොවා ගන්න. වෙහෙස, මහන්සිය ඔබ වෙතින් පලා යනු ඇත. දිය දෝතක් ගැනීමට දෑත ජලයේ ඔබත්ම කැලතුණ ජලය තුළ ඔබගේ සේයාව විසිරී ඇදී – පැදී යන ආකාරය ඔබ දෙනෙතින්ම මඳක් විඳ ගන්න.ඉදිරියෙන් හමුවන ගල් තලාවක් මතින් වාඩි වී අවට පරිසරය වෙත දෙසවන් යොමු කරන්න. ඒ මොහොතේ ඔබගේ කණ්ඩායමට ද නිහඬතාවය සුරකින්නැයි ආයාචනා කරන්න. වචනයේ පරිසමාප්තාර්ථයෙන්ම නිහඬ වෙන්න. දැන් දෙනෙත් පියා ගන්න. දෙසවන් මත පතිත වන සොබාදහමේ ගීතයට සවන් දෙන්න. සොබාදහමේ ගීතය තාලයට ගායනා කරද්දී හමන මඳ පවන තුරුලතා තාලයකට පද්දමින් රිද්මයානුකූලව සංගීතය සපයන ආකාරය ද අසා සිටින්න.අවශ්‍ය පරිදි වලි කුකුළන්, වඳුරන්, ගෝනුන්, මුවන් ආදී සතුන් ද වරින් වර ගීතයට අදාළවසංගීතය සපයනු ඇත. ඔබ සිත කුල්මත් කරවන නාද රටාවන්ට සවන් දෙමින් වනාන්තරය තුළ රිසිසේ විවේක ගන්නට අවශ්‍ය පහසුව ඔබට සැළසී ඇත.එග්ගල්ඔය ජලාශයේ පවත්වාගෙන යන බෝට්ටු සවාරි පිළිබඳ වන ක්ෂේත්‍ර සහකාර ඒ.ජී. කරුණාරත්න මහතා මෙලෙසින් මා හා දොඩමළු වූයේය.“මේ ජලාශය අවට ධීවර පවුල් තිස් පහක් ජීවත් වෙනවා. ඔවුන් ජීවනෝයපාය සපයා ගන්නෙ මේ ජලාශයේ මත්ස්‍ය සම්පත අල්ලගෙන. ඔවුන්ගේ ජීවන ව්‍යාපෘතියට බාධාවක් ඇති නොවෙන ආකාරයට බෝට්ටු සවාරි සංවිධානය කරන්න අපි නිතර ම සැදී පැහැදී සිටිනවා. ඒ නිසා තමයි ජලාශයේ මීටර් 200ක් දුරට විතරක් බෝට්ටු සවාරි සංවිධානය කරල තියෙන්නෙ. බෝට්ටු සවාරියේ යෙදෙන අයට අවශ්‍ය උපදෙස්, රැකවරණය, ආරක්ෂාව අපි උපරිමව සළස්වලා දෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=n1202221</link>
    <topic>එක් දින යාත්‍රාවකට ලීටර් 1500යි</topic>
    <author>බුද්ධිකා ඉඹුලාන</author>
    <content>ධීවර කාර්මිකයන් වෙත රජය ලබා දෙන ඉන්ධන සහනාධාරය සඳහා වූ සහන කාඩ්පත ලබන සතියේ සිට සෑම ධීවර කාර්මිකයකුටම නිකුත් කිරීමට ධීවර හා ජලජ සම්පත් සංවර්ධන අමාත්‍යාංශය කටයුතු යොදා ඇත.ලංකා ඛනිජ තෙල් නීතිගත සංස්ථාවේ අනුමැතිය ලත් මේ කාඩ්පත ඕනෑම ඉන්ධන හලක් වෙත ඉදිරිපත් කිරීමෙන් තමනට අවශ්‍ය ඉන්ධන ප්‍රමාණය ලබා ගැනීමට ධීවර කාර්මිකයන්ට අවකාශ ලැබෙයි.මෙහිදී එක්දින ඩීසල් ධීවර යාත්‍රාවක් සඳහා ඉන්ධන ලීටර 1500ක සහනාධාරයක් හිමිවන අතර පිටත එන්ජින් සවිකළ යාත්‍රා සහ සම්ප්‍රදායික යාත්‍රා සඳහා මාසයකට ඉන්ධන ලීටර 250 ක සහනාධාරයක් හිමිවෙයි. බහුදින ධීවර යාත්‍රා 3720ක් පිටත එන්ජින් සවිකළ එක් දින ධීවර යාත්‍රා 19034ක් එක්දින ඩීසල් ධීවර යාත්‍රා 876 ක් සාම්ප්‍රදායික ඔරු 1688ක් ධීවර අමාත්‍යංශයේ ලියාපදිංචි වී ඇත.අදාළ සහන කාඩ්පත පත හිමිවන තුරු දැනටමත් මෙම ධීවරයන්ට ඉන්ධන සහන ධීවර අමාත්‍යාංශය මඟින් ලබා දෙන අතර එය ප්‍රදේශයේ ග්‍රාම නිලධාරී සහ ප්‍රාදේශීය ලේකම්වරුන් හරහා සිදුවන බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා කියයි. මේ සඳහා වූ නාම ලේඛන ධීවර සහකාර අධ්‍යක්ෂවරුන් සහ ධීවර පරික්ෂකවරුන් මඟින් ප්‍රාදේශීය ලේකම් කාර්යාල වෙත ෆැක්ස් මඟින් යවා ඇත.පසුගිය 15 දා සිට මේ ඉන්ධන සහනාධාරය හිමිටන අතර ඉන්ධන මිල ඉහළ ගිය දින සිට මුහුදු ගිය ධීවර කාර්මිකයන් තමන් ඒ සඳහා අතිරික්තව පෞද්ගලිකව දැරූ මුදලක් වේ නම් එයද මේ සහනාධාරය යටතේ ලබා ගත හැකි බව ද ඇමැති සේනාරත්න මහතා පවසයි.මේ ඉන්ධන සහනාධාරය ධීවර කාර්මිකයනට ලබා දීම සඳහා රජය වසරකට රුපියල් බිලියන 30ක් වැය කරන අතර බහුදින ධීවර යාත්‍රාවක් සඳහා මාසයකට රුපියල් 30,000ක ඉන්ධන සහනාධාරයක් හිමිවෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=n1202222</link>
    <topic>බෙහෙත් අලෙවියටරජයෙන් පාලන මිලක්</topic>
    <author>සන්ධ්‍යා කරුණාරත්න</author>
    <content>ඖෂධ අලෙවිය සඳහා පාලන මිලක් නියම කිරීමට රජය තීරණය කර ඇත.සෞඛ්‍ය ඇමැති මෛත්‍රීපාල සිරිසේන සහ සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහත්වරුන් මේ සම්බන්ධයෙන් විශේෂ සාකච්ඡා වට කිහිපයක් පවත්වා ඇති බව රාජ්‍ය ඖෂධ නීතිගත සංස්ථාවේ සාමාන්‍යාධිකාරි දිනූෂ දසනායක මහතා පැවැසුවේය.ඉන්ධන මිල හා විදුලි මිල වැඩිවීම නිසා ඖෂධවල ද මිල ඉහළ දැමීමට ඇතැම් ඖෂධ ආනයනකරුවන් සහ පෞද්ගලික ඔසුසල්හිමියන් කටයුතු කරන බවට තොරතුරු ලැබී ඇතැයි සෞඛ්‍ය අමාත්‍යාංශය සඳහන් කරයි.ඒ අනුව පාරිභෝගික ජනතාවට සහන සැලසීමේ අරමුණෙන් රජය මෙසේ පාලන මිලක් නියම කිරීමට තීරණය කර ඇති බව ද දිනූෂ දසනායක මහතා ප්‍රකාශ කළේය.රාජ්‍ය ඖෂධ නීතිගත සංස්ථාව මඟින් වෙළෙඳපොළට සපයන ඖෂධවල මිල ගණන් ඉහළ නොදැමීමටත්, එමඟින් සංස්ථාවට සිදුවන පාඩුව ඔවුන් ලබන ලාබයෙන් පියවා ගැනීමටත් සංස්ථාව තීරණය කර ඇතැයි ද ඒ මහතා පැවැසීය.වෙළෙඳපොළේ මිල පාලනය පිළිබඳ කටයුතු කළ හැක්කේ පාරිභෝගික කටයුතු පිළිබඳ අධිකාරියට පමණක් වුව ද ඉදිරියේදී පාර්ලිමේන්තුවට ඉදිරිපත් කිරීමට නියමිත ජාතික ඖෂධ පනත මඟින් ජාතික ඖෂධ අධිකාරියට ඖෂධවල මිල සම්බන්ධයෙන් මැදිහත් විය හැකි බව එහි අධ්‍යක්ෂ වෛද්‍ය හේමන්ත බෙනරගම මහතා සඳහන් කළේය.මේ වන විටත් ඖෂධවල ගුණාත්මකභාවය පිළිබඳ අධිකාරිය උපරිම ආකාරයෙන් කටයුතු කරන නිසා ඉදිරියේදී සම්මත වීමට නියමිත ජාතික ඖෂධ පනත මඟින් ඖෂධවල මිල සම්බන්ධයෙන් ද ඍජුවම මැදිහත්වීමට අවසර ලැබෙනු ඇතැයි ද මේ හේතුවෙන් ජනතාවට සහන මිල ගණන් යටතේ ගුණාත්මක බවෙන් යුත් ඖෂධ ලබාදීමට කටයුතු කළ හැකි යැයි ද වෛද්‍ය බෙනරගම මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=n1202223</link>
    <topic>දෙනියාය සංචාරක කලාපයක් කිරීමට සාකච්ඡා</topic>
    <author>කඹුරුපිටිය සමූහ</author>
    <content>සිංහරාජ වනාන්තරය මූලික කරගෙන දෙනියාය ප්‍රදේශයේ සංචාරක ව්‍යාපාරය වැඩිදියුණු කිරීමට යයි.සංචාරකයන් සඳහා දැනට තිබෙන හෝටල් නවීකරණය කිරීමටත් අලුතෙන් හෝටල් හා සංචාරක නිකේතන ආරම්භ කිරීමටත් ප්‍රදේශයේ තිබෙන ස්වාභාවික දිය ඇළි පෞරාණික වෙහෙර විහාරස්ථාන ඇතුළු දැකුම්කලු ස්ථාන සඳහා යාමට ගමනා ගමන පහසුකම් සැලසීමටත් මේ අනුව කටයුතු කෙරේ.මේ සම්බන්ධව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතාගේ ප්‍රධානත්වයෙන් කොටපොල ප්‍රාදේශීය ලේකම් කාර්යාලයීය ශ්‍රවණාගාරයේදී පසුගියදා සාකච්ඡාවක් ද පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=n1202228</link>
    <topic>වැඩ බලන ජනමාධ්‍ය ඇමැතිලක්ෂ්මන් යාපා අබේවර්ධන</topic>
    <author>නුවන් කොඩිකාර</author>
    <content>ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා වැඩ බලන ජනමාධ්‍ය හා තොරතුරු ඇමැතිවරයා ලෙස ජනාධිපති මහින්ද රාජපක්ෂ මහතා විසින් ඊයේ (21) පත් කරනු ලැබ තිබේ.පසුගියදා ඕස්ෙට්‍රිලියාවේදී අනතුරකට පත්වූ ජනමාධ්‍ය හා තොරතුරු ඇමැති කෙහෙළිය රඹුක්වැල්ල මහතා ප්‍රතිකාර ලබන අතර, වැඩබලන ඇමැති ලෙස කටයුතු කළ අනුර ප්‍රියදර්ශන යාපා මහතා ජිනීවා නුවරට ගොස් සිටී.  .</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=n1202229</link>
    <topic>නාමල් රාජපක්ෂපලස්තීන සංචාරයක</topic>
    <author/>
    <content>ශ්‍රී ලංකා ජනාධිපති මහින්ද රාජපක්ෂ මහතාගේ විශේෂ නියෝජිතයකු ලෙස පාර්ලිමේන්තු මන්ත්‍රී නාමල් රාජපක්ෂ මහතා පලස්තීනයේ සංචාරයක නිරතවී සිටියි.එහිදී නාමල් රාජපක්ෂ මහතා පලස්තීන ජනාධිපතිවරයා ඇතුළු ඉහළ පෙළේ නායකයන් රැසක් සමඟ දෙරටේ මිත්‍රත්වය තව තවත් වර්ධනය කිරීම සඳහා සාකච්ඡා පවත්වා ඇත. මෙහිදී ශ්‍රී ලංකා ජනාධිපතිවරයාගේ විශේෂ පණිවිඩයක්ද එරට ජනාධිපති වරයා වෙත රාජපක්ෂ මහතා විසින් බාරදී තිබේ.  .</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=n1202224</link>
    <topic>මහ කන්නයේ වී ගැනීමඅම්පාරෙන් ඇරැඹේ</topic>
    <author>විජයානි එදිරිසිංහ සහ නුවන් කොඩිකාර</author>
    <content>මහ කන්නයේ වී මිලදී ගැනීම රජය අම්පාර දිස්ත්‍රික්කයෙන් ඊයේ (21) ආරම්භ කළේය. වී මිලදී ගැනීම සඳහා රුපියල් මිලියන දහසක මුදලක් මහා භාණ්ඩාගාරය විසින් ජනාධිපති මහින්ද රාජපක්ෂ මහතාගේ උපදෙස් මත වෙන්කර ඇත.ඒ අනුව නාඩු වී කිලෝ එකක් රුපියල් 28 කටත්, සම්බා වී කිලෝ එකක් රුපියල් 30 කටත් වු සහතික මිලකට මිලදී ගැනීමට කටයුතු යොදා ඇති බව ගොවිජන සේවා හා වනජිවී ඇමැති එස්. එම් චන්ද්‍රසේන මහතා “දිනමිණට” පැවසීය.වී නිෂ්පාදිත දිස්ත්‍රික්ක වල දිසාපතිවරුන්ට හා වී අලෙවි මණ්ඩලයට මෙන්ම සමුපකාර සමිතිවලට අවශ්‍ය මුදල් ලබාදෙන බවද ඒ මහතා ප්‍රකාශ කළේය.තෙතමනය සියයට 14 කට අඩු වී රැගෙන එන ගොවීන්ට කිසිදු අපහසුතාවකින් තොරව රජයේ සහතික මිලට තම අස්වනු වී අලෙවි මණ්ඩලයට ලබා දීමට හැකි බව සමූපකාර හා අභ්‍යන්තර වෙළෙද ඇමැති ජොන්ස්ටන් ප්‍රනාන්දු මහතා පැවසීය.ගොවීන්ට අපහසු නොවන පරිදි වී මිලදී ගෙන එම වී හිස් ගබඩාවලට ප්‍රවාහනය කරන ලෙසට වී අලෙවි මණ්ඩලයේ සභාපතිවරයාට උපදෙස් ලබා දී ඇති බවද ප්‍රනාන්දු මහතා කීවේය.අම්පාර දිස්ත්‍රික්කයේ වී මිලදී ගැනීමෙන් අනතුරුව මඩකළපුව, බදුල්ල, මොනරාගල, කිලිනොච්චිය, ත්‍රිකුණාමලය, අනුරාධපුර, පොළොන්නරුව, වවුනියාව, මුලතිව්, යාපනය, කුරුණෑගල, හම්බන්තොට, මන්නාරම සහ මාතලේ යන දිස්ත්‍රික්කවල අස්වැන්න ලැබෙන ආකාරයට සියලුම වී මිලදී ගැනීමට කටයුතු කරන බවද ඇමැතිවරයා සඳහන් කළේය.මිලදී ගනු ලබන වී ගබඩා කිරීමට අවශ්‍ය පහසුකම් තිබෙන බවත්, ඒ සඳහා වී අලෙවි මණ්ඩලයේ ගබඩා, සමුපකාර සමිතිවල ගබඩා හා ප්‍රදේශයේ මේ සඳහා යොදාගත හැකි වෙනත් ගබඩා පාවිච්චියට ගන්නා බවත් චන්ද්‍රසේන මහතා පැවසීය.ඉන්ධන මිල ඉහළ ගියද ගොවීන් සඳහා ලබාදෙන රුපියල් 350 පොහොර සහනාධාරය එලෙසම ලබාදෙන බව පැවසු හෙතෙම දැනට කෘෂි උපකරණ සඳහා ලබාදෙන තීරුබදු සහනත්, බැංකු වලින් ලබාදෙන පහසුකම් තවදුරටත් ලබාදෙන බවද කීවේය.නොයකුත් රාජ්‍ය නොවන සංවිධාන හා රජයට විරුද්ධ බලවේගයන් ගොවියා අතකොළු බවට පත්කර වාසි ලබාගැනීමට උත්සහ කළද රජය ගොවියා පීඩාවට පත්නොකරන බව චන්ද්‍රසේන මහතා ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=n1202225</link>
    <topic>කොන්දොස්තරට පිහියෙන් ඇන්නැයිරත්නපුර-ඇඹිලිපිටි බස් ගමන් නවතී</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>පෞද්ගලික බස් රථයක කොන්දොස්තරවරයකුට පහරදී පිහියෙන් අනින ලදැයි කියන තවත් පෞද්ගලික බස් රථ රියදුරකු සහ කොන්දොස්තරවරයකු අත්අඩංගුවට ගැනීමට පොලිසිය පරීක්ෂණ සිදු කරයි.ඊයේ (21) උදේ කහවත්ත මාදම්පේදී මෙය සිදුව තිබේ.තම සාමාජිකයෙකුට පහරදීමට විරෝධය පා ඇඹිලිපිටිය රත්නපුර පෞද්ගලික බස් රථ වර්ජනයක් ආරම්භ කළ බව ඇඹිලිපිටිය රත්නපුර පෞද්ගලික බස් රථ සංගමය කියයි. ඊයේ උදෑසන සිට එම වර්ජනය ආරම්භ කර තිබේ.ඇඹිලිපිටිය සිට කොළඹ බලා ධාවනය වන පෞද්ගලික බස් රථයක කොන්දොස්තර හා රියදුරෙකු ඇඹිලිපිටිය සිට රත්නපුර දක්වා ධාවනය කරන බසයක කොන්දොස්තරවරයෙකුට මෙලෙස පහරදී ඇතැයි පොලිසියට පැමිණිලි කර තිබේ.පිහි ඇනුමෙන් කොන්දොස්තරවරයා සුළු තුවාල ලබා ප්‍රතිකාර ලබන බව රෝහල් ආරංචි පවසයි. ඔහුගේ පාදයකට තුවාල සිදුව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=n1202226</link>
    <topic>දෙවිනුවර යාත්‍රාවක්පොල්හේන මුහුදේ ගල්පරයක හැපෙයි</topic>
    <author>මාතර සමූහ ඩබ්ලිව්. පී. ධර්මසේන</author>
    <content>දෙවිනුවර ධීවර වරායට අයත් ධීවර යාත්‍රාවක් ඊයේ (21) අලුයම 3 ට පමණ මාතර පොල්හේන මුහුදු සීමාවේ දී හිරිගල්පරයක ගැටී අනතුරට ලක්ව ඇත.ධීවර යාත්‍රාවේ ගමන් කළ ධීවරයන් හතර දෙනා ප්‍රදේශවාසීන් විසින් බේරා ගනු ලැබ තිබේ. ගොඩබිම සිට මුහුද දෙසට ඇදී ගිය අධික මීදුම නිසා ගොඩබිම නොපෙනී යාමෙන් මේ අනතුර සිදුව ඇතැයි පැවසේ.රාත්‍රී 3 පමණ එකවිටම ගොඩබිම සිට මුහුදට දුම්මාලාවක් මෙන් පැමිණි මීදුම නිසා දෙවිනුවර ප්‍රදීපාගාරයේ ආලෝකය හා අවට යාත්‍රාවල ආලෝකය සහ ගොඩබිමේ විදුලි පහන් ආලෝකය නොපෙනී ගිය බවත් ගොඩබිම තේරුම් ගැනීමට නොහැකි ව ධීවර යාත්‍රාව ගල්පරයේ වැදුනු බවත් අනතුරට පත් යාත්‍රාවේ ධීවරයෙක් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=n1202227</link>
    <topic>පිටරැටියෝ සීගිරියට වහ වැටෙති</topic>
    <author>සීගිරිය විශේෂ සහ දඹුල්ල ප්‍රදීප් ගුණවර්ධන</author>
    <content>සීගිරිය නැරඹීම සඳහා මේ දිනවල විදේශීය සංචාරකයෝ විශාල ප්‍රමාණයක් පැමිණ සිටිති. සීගිරිය විදේශික සංචාරකයන්ගෙන් පිරී පවතින අතර දැඩි තදබදයක්ද පවතී.ප්‍රවේශ පත්‍ර රැගෙන සීගිරිය නැරඹීම සඳහා විදේශීය සංචාරකයෝ පෝලිමේ සිටින අයුරු දැකගැනීමට හැකිය. සීගිරිය නැරඹීම සඳහා එක් විදේශීය සංචාරකයකු රුපියල් 3450 ක මුදලක් මධ්‍යම සංස්කෘතික අරමුදලට ගෙවිය යුතුය. දේශීය සංචාරකයකුගෙන් රුපියල් 50 ක මුදලක් අය කරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=n12022210</link>
    <topic>ශ්‍රී ලංකා බාලදක්ෂ ශත සංවත්සර මුද්දරය අද නිකුත් වෙයි</topic>
    <author>උපාලි කරුණාරත්න</author>
    <content>ශ්‍රී ලංකා බාලදක්ෂ ශත සංවත්සරය (1912 - 2012) නිමිත්තෙන් තැපැල් දෙපාර්තමේන්තුවේ මුද්දර කාර්යාංශය අද (22) රුපියල් පහක වටිනාකමින් යුත් තැපැල් මුද්දරයක් නිකුත් කරයි.අද පෙරවරුවේ අගමැති දි.මු. ජයරත්න මහතාගේ ප්‍රධානත්වයෙන් තැපැල් සේවා ඇමැති ජීවන් කුමාරතුංග මහතාගේ සහභාගිත්වයෙන් කොළඹ බණ්ඩාරනායක සම්මන්ත්‍රණ ශාලා පරිශ්‍රයේ “මිහිලක මැදුරේ” පැවැත්වෙන උත්සවයේදී මෙම මුද්දරය මත ප්‍රථම දින මුද්‍රා තබනු ලබයි.රුපියල් විස්සක් වටිනා සිහිවටන පත්‍රිකාවක් සහ රුපියල් විසි පහක් වටිනා මුල්දින කවරයක් ද මෙහිදී නිකුත් කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=n12022211</link>
    <topic>දිනකට රු: කෝටි 15ක් විදෙස් සිගරට් සමාගම්වලට</topic>
    <author>දුමින්ද ගුරුගේ, චමීර ඇල්ලදෙනිය සහ සුභාෂිනී සේනානායක</author>
    <content>විදේශ සිගරට් සමාගම් වෙත දිනකට රුපියල් කෝටි පහළොවක් මෙරටින් ඇදී යන බව සෞඛ්‍ය නියෝජ්‍ය අමාත්‍ය ලලිත් දිසානායක මහතා ඊයේ (21) පාර්ලිමේන්තුවේදී ප්‍රකාශ කළේය.එම මුදලින් සියයට 12ක් රජයට බදු ලෙස ලැබෙන බව කී නියෝජ්‍ය ඇමැතිවරයා වයස 21 ට අඩු අයට දුම්වැටි අලෙවි කිරීම රජය තහනම් කර ඇතත් ඇතැම් ප්‍රදේශවල අවුරුදු 18න් පහළ අය සදහා දුම්වැටි අලෙවි කරන බවට පැමිණිලි ලැබී ඇතැයිද කීය.මේ පිළිබඳ නීතිමය පියවර ගන්නා ලෙසට මහජන සෞඛ්‍ය පරීක්ෂකවරුන්ට උපදෙස් ලබා දී ඇතැයිද නියෝජ්‍ය ඇමැතිවරයා ප්‍රකාශ කළේය. පත්කළ මන්ත්‍රී (එ.ජ.නි.ස) ඒ.එච්.එම් අස්වර් මහතා නැගූ ප්‍රශ්නයකට පිළිතුරු දෙමින් නියෝජ්‍ය ඇමැති ලලිත් දිසානායක මහතා මේ බව පැවසීය. .</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=n12022212</link>
    <topic>අධිවේගී මාර්ගයේ බස්වලින් යන මගීනට වතුර බෝතල් තුවා සහ පුවත්පත් සැපයේ</topic>
    <author>ගාල්ල දිසා විශේෂ සහ ශීලා උඩුවර</author>
    <content>දක්ෂිණ අධිවේගී මාර්ගයේ ධාවනය වන බස් රථවලින් ගමන් කරන මගීනට වතුර බෝතල්, තුවා හා පුවත්පත් සැපයීමේ වැඩපිළිවෙළක් අරඹන බව ජාතික ගමනා ගමන කොමිසම ප්‍රකාශ කරයි. මෙම මාර්ගයේ ධාවනය වන බස් රථවල ගුණාත්මකභාවය වැඩි දියුණු කිරීමට මගීන්ගෙන් තොරතුරු ලබාගෙන සමීක්ෂණයක් පැවැත්වීම එදින පස්වරු ගාල්ල බස් පොළින් අරඹමින් එම කොමිසමේ සභාපති රොෂාන් ගුණවර්ධන මහතා පැවැසීය.සතිඅන්ත දීර්ඝ නිවාඩු පවතින සතිවල මගී ප්‍රවාහනයට වැඩිපුර බස් රථ යෙදවීමට කටයුතු කරන බව කී හෙතෙම 20 දින මෙම බස් රථවලට නැගීමට පෝළිමේ සිටින මගී සංඛ්‍යාව ගැන දැක මෙම මගීනට බස්වලට නගින තෙක් අසුන්ගෙන සිටීමට පහසු තැනක් සකස් කිරීමට කටයුතු කරන බවද පැවැසීය. මේ අතර බස් ගාස්තු සංශෝධනයෙන් පසුව දක්ෂිණ අධිවේගී මාර්ගයේ දෛනික ආදායම රුපියල් ලක්ෂ 6කට ළඟාවෙමින් තිබෙන බව ශ්‍රී ලංකා ගමනා ගමන මණ්ඩලය කියයි.ගාස්තු සංශෝධනයට පෙර අධිවේගී මාර්ගයේ දෛනික ආදායම වූයේ ලක්ෂ 5ක් පමණ බව ද ලංගම පවසයි.දක්ෂිණ අධිවේගී මාර්ගයේ මඟී ප්‍රවාහනය සඳහා ළඟදීම තවත් ශ්‍රී ලංගම බස් රථයක් යෙදවීමටද කටයුතු කරගෙන යයි.දැනට මගී ප්‍රවාහන බස්රථ 11 ක් එම මාර්ගයේ ධාවනය වන අතර එයින් 7ක් ශ්‍රී ලංගම ද 4ක් පුද්ගලික ප්‍රවාහන සේවා බස්රථද වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=r1202221</link>
    <topic>ළමයකුගේ මුහුණ සිගරැට්ටුවකින් පිළිස්සූ පුද්ගලයකුට බර වැඩ සහිත අවුරුදු දෙකක සිර දඬුවමක් නියමවේ</topic>
    <author>ආරච්චිකට්ටුව සමූහ – අතුකෝරළ යූ. ගුණපාල</author>
    <content>බාලවයස්කාර පිරිමි ළමයකුගේ මුහුණ සිගරැට්ටුවකින් පුළුස්සා පහරදෙන ලදැයි චෝදනා ලබා සිටි චූදිතයකු චෝදනාවට වරද පිළිගනු ලැබූයෙන් හලාවත පළාත්බද මහාධිකරණ විනිසුරු ඩබ්ලිව්. එම්. එම්. මාලිනී ගුණරත්න මහත්මිය බර වැඩ සහිත අවුරුදු දෙකක සිරදඬුවමක් ඔහුට නියම කළාය.ඒකනායක පැලැන්දලාගේ ලක්නාථ උදයංක චූදිතයා ය. හෙතෙම ලුනුවිල මැදකිරිමැටියාන නෙළුම්වැව ප්‍රදේශයේ පදිංචිකරුවෙකි.2006 පෙබරවාරි 18 දින හෝ ඊට ආසන්න දිනයක හලාවත පළාත්බද මහාධිකරණ කලාපයට අයත් කිරිමැටියානදී අන්තෝනි පෙරේරාගේ සුරාජ් මේනක පෙරේරා යන අයගේ මුහුණ සිගරැට්ටුවකින් පුළුස්සා පහරදෙන ලදැයි චූදිතයා අධිචෝදනා ලබා සිටියේය.මහාධිකරණ විනිසුරු ඩබ්ලිව්. එම්. එම්. මාලිනී ගුණරත්න මහත්මිය හමුවේ චූදිතයා අධිචෝදනාවට වරද පිළිගෙන තිබුණි.චූදිතයා චෝදනාවට වරද පිළිගැනීම මත ඔහුට දඬුවම් නියම කිරීමට පෙර චූදිතගේ නීතිඥ දේශපි‍්‍රය දිසානායක මහතා දඬුවම් ලිහිල් කර ගැනීමට කරුණු දක්වමින් මෙසේ කීය.මෙය මුල් අවස්ථාවේම සමථ මණ්ඩලයට යොමු කිරීමට හැකි චෝදනාවක්. මෙම පිළිස්සීම සම්බන්ධයෙන් චූදිත පසුතැවිලි වෙනවා. අගතියට පත් පාර්ශවයට වන්දියක් ගෙවීමට චූදිතයා සූදානම්.පැමිණිල්ල වෙනුවෙන් කරුණු දක්වමින් රජයේ අධිනීතිඥ කාශ්‍යප වික්‍රමසේකර මහතා මෙසේ කීය.පහරදීමට ලක්ව ඇත්තේ අවුරුදු 14ක දරුවෙක්. පහරදීම සිදුකර ඇත්තේ ඉතාම මිලේච්ඡ ආකාරයටයි. අතින් පයින් පහරදී මුහුණ පිළිස්සීම සුළු වරදක් ලෙස සැලකීමට බෑ.දරුවා පාසල් නොයන කාලයක චූදිත දින තුනක් ඔහුගේ වැඩට සහාය කරගෙන තිබෙනවා. චූදිතගෙන් ඒ සඳහා මුදල් ඉල්ලූවිට මුදල් ගෙවීමට තිබූ අකමැත්ත මත තමා පහරදීම කර ඇත්තෙ.විත්තියේ සහ පැමිණිල්ලේ දේශනවලට සවන්දුන් මහාධිකරණ විනිසුරු ඩබ්ලිව්. එම්. එම්. මාලිනී ගුණරත්න මහත්මිය චූදිතට බර වැඩ සහිත අවුරුදු දෙකක සිරදඬුවමක් සහ රුපියල් 2500ක දඩ නියම කළාය. සිර දඬුවම අවුරුදු 10කට අත්හිටවූවාය. දඩ මුදල නොගෙවන්නේ නම් ඒ සඳහා සයමසක සාමාන්‍ය සිරදඬුවම් නියම කළාය. එමෙන්ම පැමිණිල්ලේ පළමුවන සාක්ෂිකරු වන දරුවාට රුපියල් ලක්ෂයක වන්දි මුදලක් ගෙවීමටද නියම කළාය. එම වන්දි මුදල නොගෙවන්නේ නම් බර වැඩ සහිත අවුරුද්දක සිර දඬුවම් නියම කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=r1202222</link>
    <topic>කරල්ලියද්ද රන් භාණ්ඩ සොරකමේ සැකකරු හඳුනාගැනීමේ පෙරට්ටුවට</topic>
    <author>කරල්ලියද්ද සමූහ</author>
    <content>දිවා කාලයේ දී නිවසකට ඇතුල් වී නිවසියන් බිය ගන්වා රුපියල් 83,000ක් වටිනා රන් භාණ්ඩ හා දේපල සොරා ගන්නා ලද සැකකරුවකු රක්‍ෂිත බන්ධනාගාර ගත කිරීමටත් හඳුනා ගැනීමේ පෙරෙට්ටුවකට ඉදිරිපත් කරන ලෙසත් තෙල්දෙණිය වැඩ බලන මහේස්ත්‍රාත් එස්. බී. මඩුගල්ල මහතා නියෝග කෙළේ ය.වත්තේගම පොලිස් වසමේ උඩුගොඩ ප්‍රදේශයේ දී මෙම මංකොල්ලකෑම සිදුවී තිබේ. වත්තේගම පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=r1202223</link>
    <topic>වයඹ සුරාබදු වැටලීම්වලින් ගිය වසරේ කෝටියකට අධික ආදායමක්</topic>
    <author>මුන්නේශ්වරම සමූහ – ඊ. සී. ප්‍රනාන්දු</author>
    <content>වයඹ පළාත් සුරාබදු විශේෂ මෙහෙයුම් ඒකකය 2011 වර්ෂයේ දී කළ වැටලීම්වලදී අත්අඩංගුවට ගත් වැරදිකරුවන් අධිකරණයට ඉදිරිපත් කර රුපියල් එක්කෝටි විසි පන් ලක්ෂයක දඩ ආදායමක් රජයට ලබා දී ඇත.2009 වසරේ දී වැටලීම් 782 ද, 2010 වසරේදී වැටලීම් 901 සිදු කළ අතර 2011 වසරේ දී වැටලීම් 1128 දක්වා වර්ධනය කර තිබුණි.නීති විරෝධී මත් පැන් පෙරීම, ස්පී‍්‍රතු ළඟ තබා ගැනීම, විකිණීම්, රජයේ අරක්කු බලපත්‍ර නොමැතිව විකිණීම හා ළඟ තබා ගැනීම් ආදි වැරදිවලට චූදිතයින් 1128 කු ද අත්අඩංගුවට ගෙන තිබුණි. 2011 වසරේ දී නීති විරෝධිව පෙරන ලද මත්පැන් ස්පී‍්‍රතු මිලි ලීටර් හතළිස් ලක්ෂයක්ද, ගෝඩා මිලිලීටර් ලක්ෂයක් ද අධිකරණ වලට ඉදිරිපත් කර ඇත. සුරාබදු කොමසාරිස් ජනරාල් වසන්ත හපුආරච්චි මහතාගේ උපදෙස් මත මෙම වැඩලීම සිදු කැරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=r1202224</link>
    <topic>පාසල් සිසුවකු පැදවූ යතුරු පැදියේ හැපුණුමහලු පා පැදිකරු පාරේ ඇදවැටී මියගිහින්</topic>
    <author>මාතර සමූහ ඩබ්ලිව්. පී. ධර්මසේන</author>
    <content>මාතර, වල්ගම හන්දියේදී පාසල් සිසුවකු පැදවූ යතුරුපැදියක් පා පැදියක ගැටීමෙන් 70 හැවිරිදි පුද්ගලයකු මියගොස් ඇත.මියගොස් ඇත්තේ “මිණිමුතු” මඩිහබටහිර, කඹුරුගමුව යන ලිපිනයේ පදිංචි ගල්හේනගේ පියසේන (70) යන අයයි.මාතර මූලික රෝහලේදී පැවති මරණ පරීක්‍ෂණයේදී යතුරුපැදිය පැදවූ මාතර රාහුල විද්‍යාලයේ සිසුවකු වන මීරාපාර ඉසදින් නගරයේ පදිංචි කේ. ජී. ඩී. කේ. චාමර ජයතිලක (20) යන අය සාක්‍ෂි දෙමින් මෙසේ පැවසීය.මගේ පියාට අයත් ඉර්‍ථඋඛ – 5854 අංක දරන යතුරුපදිය අලුත්වැඩියා කරන්න මගේ මිතුරකු වන පුබුදු සමඟ වල්ගම හන්දියට ආවා. යතුරු පැදියට අවශ්‍ය අමතර කොටස් රැගෙන අලුත්වැඩියා කරන ස්ථානයට ප්‍රධාන මාර්ගයෙන් ගමන් කරමින් සිටියා.වල්ගම හන්දියට මීටර් 10ක් තිබියදී පාරේ වම් පැත්තේ ගමන් කරමින් සිටි පා පැදිකරුවකු එකවිටම පාර හරහා පාපැදිය දැම්මා. මට තිරිංග තද කරගැනීමට වෙලාවක් වූයේ නැහැ.යතුරු පැදිය පැමිණි වේගයෙන්ම පා පැදිකරුගේ ඇඟේ හැපුනා. ඉන්පසු අපි දෙදෙනාත් බිමට වැටුනා, එතැන් පටන් සිදුවූ දේවල් මතක නැහැ. අපි දෙදෙනාටම තුවාල සිදුවී තිබීම නිසා රෝහල් ගතකර තිබුණා. මියගිය පුද්ගලයා හඳුනන්නේ නැහැ.මියගිය පුද්ගලයාගේ බිරිය ඉන්ද්‍රානි දිසානායක (61) සාක්කි දුන්නාය.මාතර පොලිසියේ සැරයන් 33415 දිල්නාත් මහතා සාක්ෂි මෙහෙයවන ලදී. මාතර සහකර අධිකරණ වෛද්‍ය නිලධාරී කේ. අයි. පද්මතිලක මහතා ඉදිරිපත් කළ පශ්චාත් මරණ පරීක්‍ෂණ වාර්තාවක් ඉදිරිපත්වූ සාක්‍ෂිත් සලකා බැලූ මාතර නාගරික හදිසි මරණ පරීක්‍ෂක ටී. එම්. ලලිත් ද සිල්වා මහතා මෙම මරණය යතුරු පැදියේ හැපීමෙන් මොළයට, හිසට, සුසුම්නාවට ඇතිවූ තුවාලවලින් සිදුවූ මරණයක් බවට නිගමනය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=r1202225</link>
    <topic>දෙණියාය උග්ගල්පොත්ත ගම්මානයට පොදු පහසුකම් නෑ</topic>
    <author>දෙණියාය සමූහ එච්. ජී. මිත්‍රදාස</author>
    <content>ගමනා ගමන ඇතුළු පොදු පහසුකම් අහිමිව උග්ගල්පොත්ත කඳුකර ගම්මානයේ ජනතාව අසීරුතාවයට පත්ව සිටිති. මෙම ප්‍රදේශය පිටබැද්දර ප්‍රාදේශීය ලේකම් කොට්ඨාසයේ 258 බී, අලපලාදෙණිය දකුණ ග්‍රාම නිලධාරී වසමට අයත් වේ. මෙහි ජීවත්වන පවුල් සංඛ්‍යාව 30ක් පමණ වේ. මෙම ඉඩම්වල පදිංචි වී අවුරුදු තිස් පහකට වැඩියයි ඔවුහු කියති.වගාකර ජීවත්වෙනවා මිස පදිංචි ඉඩමේ අයිතියක් ඔවුන්ට නැත. කඳුකර ප්‍රදේශයට පිවිසීමට අඩි පාරක් ඇත. අලපලාදෙණිය මහ විදුහලට යන පාසල් දරුවෝ සැතපුම් 2 කට වැඩි දුරක් පා ගමනින් යති. මෙම කඳු මුදුනට නළ මගින් ජලය ලබාදීමද අසීරුය. ටික දෙනෙකු වැසි ජල ටැංකි පාවිච්චි කරති. වැඩිදෙනෙකු ජලය ගෙන යන්නේ කඳු පාමුල ඇති කුඩා භූගත ළිං වලිනි.මගුලක්, අවමගුලක් හෝ වෙනත් වැදගත් අවස්ථාවක දී ඔවුන්ට අවශ්‍ය ජලය ලබාගැනීම අසීරු කරුණක් වී ඇත.උග්ගල්පොත්තට පිවිසෙන මාර්ගය සකස් කරදී ජල පහසුකම් ලබාදීමට රජයේ අවධානය යොමු කළ යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=r1202226</link>
    <topic>හෙරොයින් සමඟ සැකකරුවකුනුගේගොඩ දී අත්අඩංගුවට</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>දිනපතා හෙරොයින් පානය කිරීමට පුරුදුව සිටි පුද්ගලයකු පසුපස හඹා ගිය මිරිහාන පොලිසියේ දූෂණ මර්දන අංශය ඔහු සතුව තිබූ හෙරොයින් මි. ග්‍රෑම් 470 ක් සමඟ අත්අඩංගුවට ගෙන ඇත.පොලිස් පිරිස මේ පුද්ගලයා පසු පස එලවාගෙන එද්දී පාරේ මග රැක සිටි කාන්තා පොලිස් කොස්තාපල් අනෝමා (6955) ඔහු අල්ලාගෙන තිබේ.නුගේගොඩ – නාවල පාරේ වැලිපාර අසල දී සැකකරු අත්අඩංගුවට ගත් අතර, ඔහු සතුව තිබූ හෙරොයින් සමඟ අධිකරණයට ඉදිරිපත් කිරීමට නියමිතව තිබිණි. දූෂණ මර්දන අංශයේ ස්ථානාධිපති, පොලිස් උප පරීක්ෂක ප්‍රේමසිරි මහතා සමඟ පොලිස් කොස්තාපල් වික්‍රමසිංහ (70454), සම්පත් (81611), සෙනවිරත්න (74271) හා කාන්තා පොලිස් කොස්තාපල් අනෝමා (6955) යන අය මීට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=r1202227</link>
    <topic>කොන්ක්‍රීට් ස්ථරවලට මුක්කු සඳහාලක්‍ෂ ගණන් දැව පැළ කපලා</topic>
    <author>අම්පිටිය සමූහ සිසිර ජයනාත් පීරිස්</author>
    <content>සියලු රාජ්‍ය ආයතන, පෞද්ගලික ආයතන, පාසල්, පන්සල්, පල්ලි, කෝවිල් ආදී සෑම ආයතනයක මෙහෙයවීමෙන් ලක්‍ෂ ගණන් පැළ රෝපණය කරන විට තවත් පිරිසක් කොන්ක්‍රීට් ස්ථර දැමීමට මුක්කු සඳහා ලක්‍ෂ ගණනක් ගස් කපා විකිණීමට තිබෙන අයුරු ලී මඩු ආශ්‍රිතව දැකිය හැක.(කොන්ක්‍රීට් මුක්කු සඳහා ඕනෑතරම් යකඩ කණු ලබාගැනීමට ඇතත්) ඡායාරූපයේ පෙනෙන ආකාරයට තරමක් වැඩුන පැළ ලක්‍ෂ ගණනින් කපා විකිණීම වන වගා ව්‍යාපෘතිවල කාර්ය අපතේ යන්නක් බව මධ්‍යම පළාතේ බලධාරීන්ගේ අවධානයට යොමු වෙත්වා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=r1202228</link>
    <topic>ශාන්තිකර්මයට කනත්තට ගිය කපුවාටමිනී වළ උඩම එළිවනතුරු නින්ද ගිහින්</topic>
    <author>බර්ටි ලයනල් - උඩුගම්පොළ</author>
    <content>එක්තරා ප්‍රදේශයක අලුතින් පටන් ගත් දේවාලයක සිදුවූ සිද්ධියකි.ආධුනික කපු මහතා සුරේ ලෙසින් හඳුන්වමු.දිනක් මෙම ප්‍රදේශයේ අයකුගේ දුර පළාතක ඥාතියෙකුගේ ශාන්ති කිරීමට බාර ගත්තේය. නමුත් සුරේගෙ දැනුමේ හැටියට මෙය බරපතළ කාර්යයක් බව වැටහිණි. කෙසේ වෙතත් සුරේ මේ පිළිබඳව රෝගියා ගෙනා හිතවතාට ද පැවසීය.“මේ වැඩේ නම් ටිකක් බරපතළයි. කරන්න වෙන්නෙ මිනී කනත්තෙ. අනික මේකට අවශ්‍ය වන බඩු ටික තවම මම දන්නෙ නෑ.”“කිසි දේකට බය වෙන්න එපා. මම දන්න කෙනෙක් ඉන්නවා එහා ගමේ. එයා නියම වැඩකාරයා. මම එයාවත් එක්කන් එන්නම්කො.”කතිකා කරගත් පරිදි එදිනම ගොස් හිතවතාත් සමඟ පසුදිනම ක්‍රියාත්මක වූයේය.ආධුනික කපුවාගේ නිවෙසට කැඳවාගෙන ආ ජ්‍යෙෂ්ඨ කපුවා සමඟ සියල්ලම කතිකා කර ගත්තේය. බඩු ලැයිස්තුව ලියා දුන්නේය. අවශ්‍ය බඩු සොයාගත් සැණින් තොවිලය ආරම්භ කළේය. කතිකා කරගත් පරිදි එඩිතර තරුණයන් පිරිසක්ද සමඟ සුසාන භූමියට ද ගියේය.සුසාන භූමියේ තිබූ අලුතින් වැළලූ මිනී වළක මඳක් පස් ඉවත් කර නිදා ගැනීමට සූදානම් කළේය.“දැන් මෙහෙමයි මේ වැඩේ කරනකොට මේ කට්ටියට ඔය එක එක දේවල් වෙන්න පටන් ගනී. ඒවගෙන් ඔය කට්ටියම ආරක්ෂා කරන්න අපිට බෑ. ඒකට ඔය කට්ටියම මොනව හරි කරගන්න ඕන... කියා ආධුනික කපුවා තරුණ පිරිසට කීවේය.තරුණ පිරිස “හරි හරි අපි ඒවට බය නෑ. කරමු කරමු කියා එක හඬින් පවසා සිටියේ ජ්‍යෙෂ්ඨ කපුවා මත දැරූ දැඩි විශ්වාසය නිසාමය.මිනී වළ මත හාන්සි වූ ආධුනික කපුවා පන්සිල් ගෙන නිශ්ශබ්ද විය. මඳ වේලාවක් ගතවිය. ජ්‍යෙෂ්ඨ කපුවා ආධුනිකයා පිළිබඳ විපරම් කළේය. ඔහු තද නින්දේ පසුවන බව වැටහිණි. වේලාව මධ්‍යම රාත්‍රි දොළහයි තිහ පසුවී යාමටද ආසන්නය. ආධුනික කපුවාට තදින්ම නින්ද ගොසින්ය.මෙයට සම්බන්ධ වී සිටින පිරිසට යකා නැග්ගේය. අපි හොඳ වැඩක් කරමු මේකා මෙහෙමම නිදාගත්තාවෙ. අපි යමු ගෙදර. ජ්‍යෙෂ්ඨ කපුවාට ද වෙන කළ යුතු දෙයක් නැතිවිය. දැන් පිරිසගේ කේන්තියේ හැටියට කව්රු කීවත් අහන්නෙ නෑ. මං මේ තීරණේ ගන්නවාමයි කියා හිතමින් ජ්‍යෙෂ්ඨ කපු මහතා, “අනේ මන්ද එන දෙයක් යැයි කියා ඉවත බලා ගත්තේය.සියල්ල නැගිට්ටෝය. වළ අසලින් දල්වන ලද පොල්තෙල් තැටි තෙලෙන් පුරවා හීන්සීරුවේ ඉවත්ව ගියෝය. සුසාන භූමිය අසලම රෝගියාගේ නිවස පිහිටියේය. පැයක් දෙකක් ගතවිය. දල්වන ලද පන්දමක් රැගෙන වේගයෙන් දිව එන ඡායාවක් දුටු පිරිස...“අන්න අරයා ඇහැරිල දුවගෙන එනවා. අනේ පාල අයියේ කරදරයක් වුනොත් අනේ පිහිටක් වෙන්න කියා පිරිස මෙම කපු මහතාට වැඳ වැටුණි. සැවොම සිතූ පරිදි සුරේ දුවගෙන එන බව සක් සුදක් සේ පැහැදිලි විය.“හැබැයි කොල්ලනේ බිම වැටෙන්ඩ ඉස්සර වෙලා අල්ලගන උඩකින් තියපල්ලා කියමින් පාල කපුවා බිම අතගා වැලි අහුරක් ගෙන මුවඟට ලංකර මතුරන්ට පටන් ගත්තේය.සුරේ දුවගෙන ආවේය. පිරිස ඉදිරියට පැන සුරේව අල්ලාගෙන මිදුල මත දිගාකළේය. ඔහුට සිහිසන් නැත.පාල කපු මහතා වැලි මතුරා සීමාවක් කළේය. කහ දියර කෙතලය ගෙන බුදුගුණ සිහිකර සුරේගෙ වත හොඳින් පිරිමැද්දේය.ඔහුට සිහිවූයේ අලුයම පහයි තිහට පමණය. ලැජ්ජාවට පත් සුරේ කපු මහතා කිසිත් නොකියා තද නින්දට වැටුණේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=s1202221</link>
    <topic>ශ්‍රී ලංකාවට ලකුණු 51ක ජයක්</topic>
    <author/>
    <content>ශ්‍රී ලංකාව ඊයේ බ්‍රිස්බේන් හි දී ඉන්දියාවට එරෙහිව දැඩි ආක්‍රමණශීලී පිති හරඹයක් සහ වේග පන්දු ප්‍රහාරයක් එල්ල කරමින් ලකුණු 51 ක විශිෂ්ට ජයග්‍රහණයක් වාර්තා කළේය.නායක මහේල ජයවර්ධන හා තිලකරත්න ඩිල්ෂාන් දැමූ සවිමත් අඩිතාලම මත ළහිරු තිරිමාන්න හා ඇන්ජලෝ මැතිව්ස් සවිමත් කළ කඩුලු 6 කට ලකණු 289 ක ශ්‍රී ලංකා ඉනිම හමුවේ ඉන්දියාවට ලබාගත හැකි වූයේ ඕවර 45.1 ක දී ලකුණු 238 ක් පමණි.තිසර පෙරේරා ලකුණු 37 කට කඩුලු 4 ක් දවාලූ අතර නුවන් කුලසේකර ලකුණු 40 කට කඩුලු 3 ක් ද ලසිත් මාලිංග ලකුණු 55 කට කඩුලු 2 ක් ද දවාලූහ.ඉන්දීය පිළිතුරු ඉනිමේදී දෙවැනි පන්දුවේ දීම වැඩ බලන නායක ආක්‍රමණශීලී පිතිකරු විරෙන්දර් ෂෙවාග් දවාලීමට ලසිත් මාලිංග සමත් වීම ශ්‍රී ලංකා පිලේ ජයග්‍රහණයට පළමු පියවර විය. එම උඩ පන්දුව හතරේ සීමාවේ සිට නුවන් කුලසේකර රැක ගත්තේ ය.ඉන්දීය ඉනිමේ වැඩිම ලකුණු ප්‍රමාණය රැස් කරනු ලැබුවේ විරාත් කෝලි විසිනි. ඔහු ලකුණු 66 ක් ලබා ගත්තේ ය. වේගවත් පිති හරඹයක නිරත වූ ඉර්ෆාන් පතාන් පන්දු 34 කදී හතරේ පහර 7 ක් සමඟ ලකුණු 47 ක් රැස් කළේ ය.උඩ පන්දු 2 ක් හා කඩුලු 3 ක් දවාලූ නුවන් කුලසේකර තරගයේ වීරයා සම්මානය දිනා ගත්තේ ය.මේ ජයග්‍රහණයත් සමඟ තුන්කොන් තරගාවලියේ ප්‍රසාද ලකුණු සටහනේ 2 වැනි ස්ථානය ශ්‍රී ලංකාවට හිමි වූ අතර ඉන්දියාව 3 වැනි ස්ථානය දක්වා පහළ ගියේ ය. ඕස්ටේ‍්‍රලියාව ප්‍රසාද ලකුණු 14 ක් ලබා පෙරමුණේ පසුවෙයි.ලහිරු තිරිමාන්නගේ වේගවත් පිතිහරඹය මත ශ්‍රී ලංකාව කඩුලු 6කට ලකුණු 289ක් වාර්තා කළේය. තිරිමාන්න (ලකුණු 62) ශ්‍රී ලංකාව වෙනුවෙන් වැඩිම ලකුණු ලබා ගත්තද ඔහු ලකුණු 44ක් රැස්කර ගෙන සිටියදී දැවී යාමෙන් බේරිණි. පිට දඟ පන්දු යවන රවි අශ්වින් පන්දුව යැවීමට පෙර තිරිමාන්න කලින්ම ඔහුගේ සීමාවෙන් පිටව සිටියදී, අශ්වින් නිත්‍යානුකූල අයුරින් බේල්ස් ඉවත් කළේය. එහෙත් පෝල් රීෆල් හා බිලී බවුඩන් යන පිටියේ තරග විනිසුරුවෝ නායක විරේන්ද්‍ර සෙවාග් හා පළපුරු ක්‍රීඩක සචින් ටෙන්ඩුල්කාර් සමග කතා කිරීමෙන් පසුව, ඉන්දියානුවෝ තිරිමාන්නට යළි පන්දුවට පහර දීමේ අවස්ථාව ලබා දීමට තීරණය කළහ.අශ්වින් (ලකුණු 50ට කඩුලු 2යි) අවසානයේ තිරිමාන්න දවාලුවේය. සිය 10 වැනි ඕවරයේ අවසන් පන්දුවට තිරිමාන්න එල්ල කළ උඩ පන්දුව සුරේෂ් රයිනා විසින් අති දක්ෂ ලෙසින් රැක ගනු ලැබිණි.ශ්‍රී ලංකාව කාසියේ වාසිය දිනා ගැනීමෙන් පසුව නායක මහේල ජයවර්ධන පළමුව පන්දුවට පහර දීමට තීරණය කළේය. ඔහු සහ තිලකරත්න ඩිල්ෂාන් ආයාසයකින් තොරව පන්දු 45කින් ලකුණු 50ක් රැස් කළහ. ඔවුනට මේ ආරම්භක කඩුලු සබඳතාව බිඳ දැමීමට හැකිවූයේ මුළු ලකුණු 95දීය.ජයවර්ධන (45), වමතින් වේග පන්දු යවන ඉර්ෆාන් පතන්ගේ කෙටි පන්දුවකට පහරක් එල්ල කළ අතර ‘මිඩ් විකට්’හි පන්දු රකිමින් සිටි සෙවාග් දර්ශනීය අයුරින් උඩ පන්දුව රැක ගත්තේය. ඉන්පසු උමේශ් යාදව් විසින් කුමාර් සංගක්කාර ලකුණු 8කට දවාලනු ලැබීය. යාදව්ගේ පන්දුවකට එල්ල කළ පහරින් නික්ම ආ උඩ පන්දුව හතරේ සීමාව අසල ‘ඩීප් තර්ඩ් මෑන්’හි පන්දු රකිමින් සිටි සචින් ටෙන්ඩුල්කාර් විසින් රැක ගැනීමෙන් ‘සංගා’ දැවී ගියේය.ඉක්මනින්ම ශ්‍රී ලංකාව සීමා කිරීමේ ඉන්දියානුවන්ගේ සියළු බලාපොරොත්තු බිඳී යමින් තිරිමාන්න හා ඇන්ජලෝ මැතිව්ස් ඉන්දියානු පන්දු ප්‍රහාරය සුනුවිසුනු කර දැමූහ. මැතිව්ස් ලකුණු 37 කට පමණක් මුහුණ දෙමින් නොදැවී ලකුණු 49ක් ලබා ගත් අතර හතරේ පහර 4ක් හා එක් දැවැන්ත හයේ පහරක් එම ඉනිමට ඇතුළත්ව තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=s1202222</link>
    <topic>පන්දු හයේ ස්නූකර්දෙවැනි වටය 23දා</topic>
    <author>ෆවුස් මොහොමඩ්</author>
    <content>ශ්‍රී ලංකා බිලියර්ඩ් හා ස්නූකර් සංගමය විසින් දෙවැනි වරටත් මෙහෙයවනු ලබන පන්දු හයේ ස්නූකර් තරගාවලියේ දෙවැනි වටය 23 වැනිදා සුගතදාස හෝටල් සංකීර්ණයේ පිහිටි එම සංගම් මූලස්ථාන ශාලාවේදී ඇරැඹේ.‘රවුන්ඩ් රොබින්’ ක්‍රමයට අනුව පැවැත්වෙන දෙවැනි වටයේදී පළමු වටයෙන් ජයගත් ක්‍රීඩකයන් 16 දෙනකු හා ස්නූකර් ජාතික සංචිතයේ ක්‍රීඩකයන් 24 දෙනකු අතර තරග පැවැත්වේ.දෙවැනි වටයෙන් තෝරාගනු ලබන ජයග්‍රහකයන් 16 දෙනකු පිළිමලුන් පිටුදැකීමේ වටය සඳහා සුදුසුකම් ලබනු ඇත. පසුගියදා පැවැති මෙහි පළමු වටයේදී ක්‍රීඩකයන් 46 දෙනකු තරග වැදුනු අතර ඉන් පළමුවැනි ස්ථානය අත්කර ගැනීමට එච්. ඒ. ජී. දේවප්‍රිය සමත් විය. මොහොමඩ් ගසාලි දෙවැනි ස්ථානය අත්කර ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=s1202223</link>
    <topic>ජගත් ක්‍රිකට් විස්තර ප්‍රකාශක රනිල් අබේනායක සදහටම සමුගනියි</topic>
    <author>පි‍්‍රන්ස් ගුණසේකර</author>
    <content>ජාත්‍යන්තර ක්‍රිකට් විස්තර ප්‍රකාශක ක්‍රිකට් තණතිලි සෑදීමේ මුල්පෙළේ උපදේශක, ක්‍රිකට් පුහුණුකරු හා ගල්කිස්ස සාන්ත තෝමස් විදුහලේ හිටපු ක්‍රිකට් නායක රනිල් අබේනායක මහතා කොළඹ පෞද්ගලික රෝහලකදී ඊයේ අභාවප්‍රාප්ත විය.57 වැනි වියෙහි පසුවූ ඒ මහතා හෘදයාබාධයකින් මියගිය බව ශ්‍රී ලංකා ක්‍රිකට් ප්‍රකාශකයෙක් පැවැසීය.රනිල් අබේනායක මහතා කොළඹ එස්.එස්.සී. හා එංගලන්තයේ බෙඩ්ෆෝඩ්ෂයර් ක්‍රීඩා සමාජවලට ක්‍රීඩා කළේ ය.වසර 2002 දී ක්‍රිකට් පරිපාලනය භාරව කටයුතු කළ නිලධාරියෙකු වූ ඒ මහතා පසුව ශ්‍රී ලංකා ක්‍රිකට් තේරීම් කමිටු සාමාජිකයෙකු ද විය.එක්සත් අරාබි එබීර් රාජ්‍යයේ පිහිටා ඇති ‘ටෙන්ස්පෝර්ට්ස්’ ආයතනයේ විස්තර ප්‍රකාශකයෙකු ලෙස ඒ මහතා සම්බන්ධව සිටියේ ය.වසර 1973 දී ගල්කිස්ස සාන්ත තෝමස් විදුහලේ ක්‍රිකට් නායකත්වයට පත් වූ රනිල් අබේනායක මහතා පසුව එම විදුහලේම ක්‍රිකට් පුහුණුකරු ලෙස කටයුතු කළේ ය.අවස්ථා කිහිපයකදීම ශ්‍රී ලංකා ක්‍රිකට් පාලක මණ්ඩල සභාපතිවරයාගේ කණ්ඩායමටද ක්‍රීඩා කළ ඔහු එස්.එස්.සී.තණතිල්ල භාරව සිටියේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=s1202224</link>
    <topic>ටෙස්ට් පිටියෙන්සමුගන්නේ නෑ</topic>
    <author/>
    <content>තමාට ජාත්‍යන්තර එක්දින කණ්ඩායමේ අනාගතයක් නැති බව පැවසුවද ඔස්ට්‍රේලියාව වෙනුවෙන් ටෙස්ට් ක්‍රීඩාවේ නිරත වීම තම අභිප්‍රාය බව ලෝක කුසලානය ඔස්ට්‍රේලියාවට දිනා දුන් හිටපු නායක රිකී පොන්ටින් පැවැසීය.ඔස්ට්‍රේලියානු එක්දින කණ්ඩායමේ ඉදිරි තරග සැලැස්මට තමා නොගැලපෙන බව තේරීම් කමිටුව දැන් වූ බව පැවසූ පොන්ටින් ටෙස්ට් පිටියෙන් තමා සමුනොගන්නා බව සඳහන් කළේ ය.“මම ටෙස්ට් ක්‍රීඩාවේ දිගටම නිරත වෙනවා. ඒ වගේම ටැස්මේනියානු ප්‍රාන්ත පිල වෙනුවෙනුත් දිගටම ක්‍රීඩා කරනවා” සිඩ්නි පිටියේ පැවැති මාධ්‍ය හමුවකදී පොන්ටින් පැවැසීය.“පසුගියදා ඉන්දියාව සමඟ පැවැති ටෙස්ට් තරගමාලාවේ දී මම සාර්ථකව පිති හරඹයේ නිරත වූණා. මට තව දුරටත් ටෙස්ට් ක්‍රීඩා කළ හැකි බව මම ඒ තරගාවලියේදී ඔප්පුකොට පෙන්වා තිබෙනවා” ඔහු සඳහන් කළේ ය.ඉන්දියාව සමඟ පැවැති ටෙස්ට් තරගමාලාවේදී ශතක 2ක් සහ අර්ධ ශතක 3ක් සමඟ ලකුණු 544 ක් රැස් කිරීමට පොන්ටින් සමත් විය. නමුත් ශ්‍රී ලංකාව සහ ඉන්දියාව සමඟ පැවැත්වෙන තුන්කොන් එක්දින තරගමාලාවේ ඉනිම් 5 කදීම ඔහු රැස් කළේ ලකුණු 18 ක් පමණි.පසුගිය වසර 17 ක් මුළුල්ලේ එක්දින තරග 375 කට ක්‍රීඩා කොට ඇති 37 හැවිරිදි පොන්ටින් තවදුරටත් එක්දින ක්‍රීඩාවට සුදුසු නැති බව ප්‍රකාශ කළ තේරීම් කමිටුව ඔහු එක්දින කණ්ඩායමෙන් ඉවත් කළේ ය.නමුත් තරග 162 ක ටෙස්ට් දිවියකට හිමිකම් කියන පොන්ටින් ලබන අප්‍රේල් මස බටහිර ඉන්දීය කොදෙව් පිල සමඟ පැවැත්වෙන ටෙස්ට් තරගමාලාවේදී ඕස්ට්‍රේලියාව වෙනුවෙන් ක්‍රීඩා කිරීමට බලාපොරොත්තුවෙන් සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=s1202225</link>
    <topic>ප්‍රවීණයන්ගේ ජාතික වොලිබෝල්මාර්තු 3-4 දිනවල පොතුපිටියේදී</topic>
    <author>වාද්දුව සමූහ එස්. රූපරත්න පියදාස</author>
    <content>ශ්‍රී ලංකා ප්‍රවීණයන්ගේ වොලිබෝල් සංගමය මෙහෙයවන වාර්ෂික ප්‍රවීණ ක්‍රීඩකයින්ගේ ජාතික වොලිබෝල් තරගාවලිය ලබන මාර්තු 03 සහ 04 යන දෙදිනේදී වාද්දුව පොතුපිටිය මහා විද්‍යාලයීය ක්‍රීඩාංගණයේදී පැවැත්වේ.පිරිමි තරග අවු: 40, අවු: 50 සහ අවු: 60 යන වයස් සීමාවන් යටතේද කාන්තාවන්ට එක් තරගයක් අවු: 30න් ඉහළ අය සඳහාද පැවැත්වේ.මෙම වොලිබෝල් තරගමාලාවට මෙවර කණ්ඩායම් වෙනදාට වඩා ඉදිරිපත් වේ යැයි සංවිධායකවරු බලාපොරොත්තු වේ. මෙම ප්‍රවීණ ජාතික වොලිබෝල් තරගමාලාව පිළිබඳව තොරතුරු රැගත් විස්තර පත්‍රිකාවක් පසුගිය ඔක්තෝම්බර් මාසයේ රටපුරා ඇති ප්‍රවීණයන්ගේ වොලිබෝල් සංගම්වලට යවා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=s1202226</link>
    <topic>දිග-කෙටි දුර දිවීමේතේරීම් 25-26 දිනවල</topic>
    <author/>
    <content>ශ්‍රී ලංකා මලල ක්‍රීඩා සංගමය මෙහෙයවන දිගු හා කෙටි දුර පරීක්ෂණ තරගාවලිය ලබන පෙබරවාරි මස 25 සහ 26 යන දිනයන්හිදී දියගම, මහින්ද රාජපක්ෂ ජාත්‍යන්තර ක්‍රීඩා සංකීර්ණයේදී පැවැත්වීමට කටයුතු යොදා ඇති අතර ඒ සඳහා ක්‍රීඩක ක්‍රීඩිකාවන් 600 පමණ සහභාගි වීමට නියමිතය. තරගය දින දෙකෙහිදීම ප.ව. 2.00 ට ආරම්භ වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=s1202227</link>
    <topic>රත්නම් පරදී: යුද හමුදාවට පහසු ජයක්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙයවන ඩයලොග් චැම්පියන් ලීග් පාපන්දු තරගාවලියේ ඉදිරියෙන්ම සිටින රත්නම් ක්‍රීඩා සමාජය ගෝල් 4 – 3 කින් දොන් බොස්කෝ පිලට අනපේක්‍ෂිත පරාජයක් ලබද්දී ලකුණු සටහනේ දෙවැනි තැන සිටින යුද හමුදාව ගෝල් 6 – 0 කින් සිවිල් ආරක්‍ෂක බළකා පිල පරදා පහසු ජයක් වාර්තා කළේය.මෙලෙස රත්නම් පරාජය වීම හේතුවෙන් යුද හමුදාව ඉදිරි සති අන්තයේදී සූරතාව දිනාගැනීමේ අපේක්‍ෂාවෙන් දැවැන්ත ජයග්‍රහණයක් බලාපොරොත්තු වේ.චැම්පියන් ලීග් පාපන්දු තරගාවලියේ සෑම කණ්ඩායමකටම තරගය බැගින් ඉතිරිව ඇත. රත්නම් පිලට ඉදිරි සති අන්තයේ ශ්‍රී ලංකා ගුවන් හමුදාව මුණගැසෙන අතර යුද හමුදාවට වෙන්නප්පුව නිව්යංග්ස් හමුවේ.සිවිල් ආරක්‍ෂක පිල සමඟ පැවැති තරගයේදී යුද හමුදාවේ මොහොමඩ් ඉසෙදීන් ලබාගත් ගෝල් තුන සමඟ තරගාවලියේ ඔහුගේ ගෝල් සංඛ්‍යාව 14 දක්වා ඉහළ ගියේය. දොන් බොස්කෝ සමග තරගයේදී රත්නම් පිලේ ඊ. බී. චන්න ගෝල් 2 ක් ලබාගැනීම හේතුවෙන් තරගාවලියේ මෙතෙක් ඔහු ලැබූ ගෝල් සංඛ්‍යාව 11 කි. බ්ලූ ස්ටාර් පිලේ එම්. ෆර්සීන් ද ගෝල් 11 ක් ලබා සිටී.කැලණියේ නිමාව දුටු සෝන්ඩර්ස් - පොලිස් තරගයෙන් ගෝල් 1 – 0 ක ජයක් පොලිස් පිලට හිමිවූ අතර, ජාවාලේන් – නාවික ගැටුමෙන් නාවික හමුදාව ගෝල් 3 – 1 ක ජයක් හිමිකර ගත්තේය. ගුවන් – නිව්යංග්ස් අතර තරගයෙන් ගුවන් හමුදාවට 1 – 0 ක ජයක් හා බ්ලූස්ටාර් – රිනවුන් අතර තරගයෙන් රිනවුන් ගෝල් 2 – 0 ක ජයක් ලැබීය.කණ්ඩායමක් තරග 21 ක් නිමා කරද්දී රත්නම් (ලකුණු 44), යුද හමුදාව (ලකුණු 41), නාවික හමුදාව (ලකුණු 38), දොන් බොස්කෝ (ලකුණු 34) හා රිනවුන් (ලකුණු 31) ලෙස පිළිවෙළින් සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=f1202221</link>
    <topic>බොරු විග්‍රහවලින් රට්ටු රවට්ටන්න බෑ</topic>
    <author>සාකච්ඡා කෙළේ උදිත ගුණවර්ධන ඡායාරූප සමන් ශ්‍රී වෙදගේ</author>
    <content>තෙල් මිල ඉහළ යාමට සමගාමීව මෙරට ඇතිව ඇති අලුත් ආර්ථික හා සමාජීය ප්‍රවණතා සහ එම තත්ත්වය කළමනාකරණය කර ගැනීමට ගතයුතු ක්‍රියාමාර්ග පිළිබඳ ජ්‍යෙෂ්ඨ ඇමැති ඩිව් ගුණසේකර මහතා සමඟ සිදු කළ සාකච්ඡාවකි මේ.* තෙල් මිල ඉහළයාම මෙරට ආර්ථික තත්ත්වයට බලපාන්නේ කුමන විදිහටද?තෙල් මිල ඉහළ යාම දේශීය තත්ත්වය අනුව පමණක් විග්‍රහ කරන්න අමාරුයි. ජාත්‍යන්තරව ඉරානය වෙත එල්ල වී ඇති යුද තර්ජන හා මැද පෙරදිග ඇතිව ඇති යුද වාතාවරණය බොරතෙල් බැරලයක මිල ඉහළ යාමට විශාල ලෙස හේතු වුණා. මේ හැම දෙයක්ම මූලික වූ නිසා තමයි මෙරට ඉන්ධන මිලත් ඉහළ දැමීමට සිදු වූයේ. ඒ නිසා මේ තත්ත්වය ගැන දේශීයව චිත්‍රයක් මැවීමට උත්සාහ කිරීම අනුවණ හා බුද්ධි ගෝචර නොවන දෙයක් විදිහටයි හඳුන්වන්න පුළුවන්කම තිබෙන්නේ. මේ විදිහට බොරු විග්‍රහ කිරීම ජනතාව රැවටීමක් විදිහට හඳුන්වන්න පුළුවන්.යුද්ධය තිබූ අවස්ථාවේදී ජාත්‍යන්තර තෙල් මිල ඩොලර් 147 දක්වා ඉහළ ගියා. එදත් සිදුවුණා විශාල තෙල් මිල ඉහළ යාමක්. මේ විදිහේම තත්ත්වයක් තමයි එදා ඇති වුණේ. ඒත් ආණ්ඩුවට පහසුවෙන් මේ තත්ත්වය කළමනාකරණය කර ගැනීමට පුළුවන් වුණා.* මේ තත්ත්වයට බලපෑ සෙසු කරුණු ගැණත් පැහැදිලි කිරීමක් කළ හැකිද?විදුලිබල මණ්ඩලයට විශාල ලෙස විදුලි උත්පාදනයට ඩීසල් බලශක්තිය වියදම් වෙනවා. මේ ඩීසල් විදුලිබල මණ්ඩලය ලබා දෙන්නේ ණය පදනම යටතේ. මේ තත්ත්වය නිසාත් තෙල් සංස්ථාව මත විශාල බරක් පැටවෙනවා. ලංගම දුම්රිය ඇතුළු රජයේ ආයතනවලටත් තෙල් සංස්ථාව ලාබදායි ලෙසත් ණය පදනම යටතේ තෙල් ලබා දෙනවා. මේ හැම දෙයක්ම තෙල් මිලට බලපානවා. ඒ නිසා විදුලිබල මණ්ඩලය වැනි ආයතන තමන්ගේ බලශක්ති ජනනය කිරීමට විකල්ප බලශක්ති වෙත යොමුවිය යුතුයි. විකල්ප බලශක්ති වෙත යොමුවීම සඳහා වූ වැඩපිළිවෙළ ශක්තිමත් කළ යුතුයි.* ජාත්‍යන්තරය තුළ ඇතිව ඇති මූල්‍ය අර්බුදය හා ජාත්‍යන්තරයේ සෙසු තත්ත්වයන් මෙයට බලපා ඇත්තේ කුමන විදිහටද?ලෝකයේ විශාල මූල්‍ය අර්බුදයක් ඇතිව තිබෙනවා. එය ප්‍රබල විදිහට බලපා තිබෙන්නේ යුරෝපයට.දැනටමත් ගී‍්‍රසිය වැනි රටවල් බංකොළොත්භාවයට පත්ව තිබෙනවා. ඉරානයේ යුද වතාවරණය නිසාත් මූල්‍ය අර්බුදයක් ඇති වෙලා තිබෙනවා. මේ හැම කාරණයක්ම අඩු වැඩි විදිහට මෙරටටත් බලපානවා. එහි ප්‍රතිඵල තමයි අද භුක්ති විඳීමට සිදුව තිබෙන්නේ.ඒ වගේම ඩොලරයේ මිල ඉහළ යාමත් රුපියල අවප්‍රමාණය වීමත් බලපා තිබෙනවා වර්තමාන තෙල් මිල ඉහළ යාමට. ආනයනික භාණ්ඩවලටත් මේ තත්ත්වය බලපාන්න පුළුවන්.* මේ ආර්ථික තත්ත්වය සාමාන්‍ය ජනතාවට බලපාන්නේ කොහොමද? ඒ ගැන පැහැදිලි කිරීමක් කළ හැකි ද?අනිවාර්යයෙන්ම ගෙවල්වල ආර්ථිකයට පවා මේ තත්ත්වය බලපාන්න පුළුවන්. මෙතැනදී ආණ්ඩුවට කළ හැක්කේ ආර්ථික පීඩනය හා අසහනයට ගොදුරුවන සමාජයේ පහළම ස්ථරයට අවශ්‍ය සහනාධාර ප්‍රමාණයක් ලබාදීමට කටයුතු සැලසුම් කර තිබෙන්නේ. ඇත්තෙන්ම ආණ්ඩුවට මේ මොහොතේදී කළ හැකි දේ එය තමයි. අයවැය හිඟය වැඩි වන විදිහට වැඩ කරන්නත් බැහැ. මුදල් අච්චු ගහන්නත් බැහැ. එමඟින් ආර්ථිකයේ උද්ධමනය ඇති වෙන්න පුළුවන්. භාණ්ඩාගාරයත් ජනතාවත් මේ තත්ත්වය යම් ප්‍රමාණයකට දරා ගන්න පුළුවන්කම තිබෙන්න ඕනැ.* මා මීට පෙර සඳහන් කළා 2008 තෙල් බැරලයක මිල ඩොලර් 147 දක්වා ඉහළ ගිය බව. එහෙත් එදා තෙල් මිල මෙතරම් ඉහළ යාමක් දේශීයව සිදු වුණේ නැහැ. මෙයට හේතුව මොකක්ද?එයට හේතුව වන්නේ රුපියලට සාපේක්ෂව ඩොලරයේ මිල ඉහළ යාමයි.* ඉරානය පිළිබඳව ඇති යුද වාතාරවණය පහව ගියොත්, සහ ලෝක ආර්ථික අර්බුදය සමනය වුවහොත් මෙරට ආර්ථික තත්ත්වය සහ තෙල් මිල පාලනය කර ගැනීමට පුළුවන්කම තිබෙනවාද?ලෝකයේ බල තුළනය වෙනස් වෙලා තිබෙන්නේ. ඇමරිකාවට වුණත් ලෝක පොලිස්කාරයා ගේ චරිතය එදා විදිහට රඟපාන්න බැහැ. ඇමරිකාවට හිතුමතේ පහර දෙන්න බැහැ. ඔබාමා මහතා වුවත් ඡන්දය මුවවිට තියාගෙන යුද්ධයකට යාමට සැරසෙන එකක් නැහැ.ජෝර්ජ් බුෂ්ගේ ප්‍රතිපත්තිය වුණේ රට රටවලට පහර දී එම රටවල ආණ්ඩු බලහත්කාරයෙන් ඉවත් කිරීමයි. ඒත් ඔබාමා ගේ ප්‍රතිපත්තිය අභ්‍යන්තර බලවේග උපයෝගි කරගෙන ආණ්ඩු පෙරළා දැමීමයි. මෙවැනි තත්ත්වයක් ලිබියාවේ වුණා. මාලදිවයිනේ වුණෙත් එහෙමයි. මේ විදිහේ දේශපාලන කුමන්ත්‍රණ පෙළක් තමයි සිදු වන්නේ. පසුගිය දිනවලදී හලාවත දී මීගමුවේ දී සිදුවීම් මාලාත් බාහිර බලවේගවල උසි ගැන්වීම නිසා සිදු වූ දෙයක් විදිහටයි සලක්න පුළුවන්කම තිබෙන්නේ.* ඒත් විපක්ෂය නඟන ප්‍රබල තර්කයක් වන්නේ රටේ ආර්ථික අර්බුදවලට ආණ්ඩුවේ නාස්තිකාර වියදම් ද ප්‍රබල ලෙස බලපාන බවයි. මේ ගැන ඔබේ අදහස මොන වගේද?නාස්තිකාර වියදම් ගැන, සිදුවන දූෂණ අක්‍රමිකතා ගැන කෝප් වාර්තාවේ දී පවා අප පෙන්වා දුන්නා. ආණ්ඩුව ප්‍රතිපත්තියක් විදිහට දූෂිතයන් ආරක්ෂා කරන්නේ නැහැ. නාස්තිකාර විදයම්වල යෙදෙන්නේ නැහැ.ඒත් විපක්ෂය කියන විදිහට යම් තරමකට හෝ නාස්තිය දූෂණය සිදු වුණා යැයි සිතමු. එහෙත් තීරණාත්මක විදිහට ආර්ථික අර්බුදයට හෝ තෙල්මිල ඉහළ යාමට මේ දේවල් බලපාන්නේ නැහැ. කවුරු හරි මේ විදිහේ තර්කයක් ගෙන එනවා නම් එම පුද්ගලයා දේශපාලනය නොදන්න, ආර්ථික විද්‍යාව නොදන්න, මන්ද මානසිකත්වයක් ඇති අයකු විය යුතුයි.* තෙල් මිල ඉහළ යාම, සහනාධාර ලබාදීම වැනි කරුණු ගැන ආණ්ඩුවේ දැනුවත් කිරීම ප්‍රමාණවත් යැයි ඔබ සිතනවාද?මාත් පිළිගන්නවා ඇතිව ඇති තත්ත්වය ගැන ආණ්ඩුව නිසි විදිහට පැහැදිලි කිරීමක් හෝ දැනුවත් කිරීමක් සිදු නොකළ බව. ඇත්ත යථාර්ථය නිසි විදිහට තේරුම් කර දීමට ආණ්ඩුවට පුළුවන්කම ලැබුණා නම් පසුගිය දිනවල ඇති වූ තත්ත්වයන් පාලනය කර ගැනීමට පුළුවන්කම තිබුණා. එහෙත් ආණ්ඩුවේ පණිවුඩය ජනතාව අතරට නිසි විදිහට ගියේ නැහැ. ආණ්ඩුවේ මාධ්‍යවලට වුණත් මෙතැනදී විශාල වගකීමක් තිබෙනවා ජනතාවට සැබෑ චිත්‍රය පෙන්වා දීමට.* කෝප් කමිටුවේ සභාපතිවරයා විදිහට ඔබයි කටයුතු කරන්නේ. පසුගිය කෝප් කමිටු නිර්දේශවලට මොකද වුණේ. සමහරු කියන්නේ මේ කමිටු වාර්තාවත් හමස් පෙට්ටියට දමා ඇති බවද?මේ නිර්දේශ ක්‍රියාත්මක කිරීම සභාපතිවරයා ලෙස මගේ හෝ කෝප් කමිටුවේ වගකීමක් නොවෙයි. අපට පුළුවන්කම තිබෙන්නේ නිර්දේශ ඉදිරිපත් කිරීමයි. ඒ වගේම දඬුවම් කිරීමේ බලයක් නැහැ. මේ කරුණු ගැන විවාදයක් කිරීමට එකඟ වී තිබෙනවා.ජනාධිපතිතුමාගේ අවධානයත් මේ කරුණු ගැන යොමුව තිබෙනවා වගේම එම දේවල් ගැන කැබිනට් මණ්ඩලයේදීත් කතා කළා.* ආණ්ඩුවට එරෙහි කුමන්ත්‍රණයක් සිදු වන බවටත් එයට විපක්ෂ මෙන්ම දෙස් විදෙස් බලවේගවල දායකත්වය ලැබී ඇති බවටත් චෝදනා එල්ල ;වනවා. මෙහි ඇත්ත නැත්ත මොකක්ද?ඒ චෝදනාවල ඇත්තක් තිබෙනවා. අද සමහරු කෘතිම තත්ත්වයක් මතු කර අර්බුදකාරි තත්ත්වයක් ඇති කිරීමටයි උත්සාහ කළේ. මා මීට පෙරත් සඳහන් කළ පරිදි අද බටහිර බලවේග කටයුතු කරන්නේ පැරැණි ක්‍රමවේදයට නොවෙයි. ඔවුන් අද ආක්‍රමණය කරන්නේ නැහැ. යුද්ධවලට එළඹෙන්නේ නැහැ. රටවල අභ්‍යන්තරයෙන්ම උසි ගැන්වීම් කර ආණ්ඩු මාරු කිරීම් තමයි කෙරෙන්නේ. අද මෙරටදීත් මේ විදිහේ උත්සාහයක් නැහැ කියලා කියන්න බැහැ.ඒ නිසා ආණ්ඩුවට පුළුවන් වෙන්න ඕනෑ ජනතාවට ඇත්ත තත්ත්වයන් පෙන්වා දෙමින් ජනතාව මුලා කිරීමට උත්සාහ කරන සැලසුම් හෙළිදරව් කළ යුතුයි. ඒ වගේම රට ඇතුළත ගැටලුකාරි තත්ත්වය ඇතිවන විදිහේ ක්‍රියාමාර්ගවලට හේතු විය හැකි දේවල් මඟ හැර කටයුතු කළ යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=f1202222</link>
    <topic/>
    <author>නිවන්ති තිලකරත්න ඡායාරූප -නිශ්ශංක විජේරත්න</author>
    <content>කුලරත්න වීරසූරිය පේරාදෙණිය විශ්වවිද්‍යාලයේ ශාස්ත්‍රවේදී උපාධිධාරියෙකි. එමෙන් ම අධ්‍යාපන කළමනාකරණ පශ්චාත් උපාධිධාරියෙකි. ඔහුගේ පළමු නවකතාව ‘විරු සහ මෙරු‘ පසුගිය දා එළි දැක්විණි. ඒ සම්බන්ධයෙන් කුලරත්න වීරසූරිය සමඟ කෙරුණු සාකච්ඡාවකි මේ.* ‘විරු සහ මෙරු‘ ඔබේ පළමු නවකතාව. ඔබ එය දේශපාලන නවකතාවක් ලෙස නම් කර තිබෙනවා. එසේ නම් කිරීමට හේතුව කුමක්ද?මම මේ නවකතාවෙන් පෙන්වා දෙන්නේ සංවර්ධනය සඳහා දේශපාලන විප්ලවයකට යන්න ඕන නම් ඒක කෙරෙන්න ඕන කොහොමද කියන එකයි. විප්ලවවාදී චරිතයක් කුමන පරිසරයක් තුළ විප්ලවයකට යා යුතුද යන්න එහි දැක්වෙනවා. අපේ සමාජය මුහුණ දුන් කටුක අත්දැකීම් රාශියක් තිබෙනවා. ඒත් ඒවා අත්හදාබැලීම් විතරයි. ලැබුණු ප්‍රතිඵලයක් නෑ. අපේ රටේ සිදුවුණු විප්ලව මෙහෙය වුණේ අත්දැකීම් රහිත අය විසින්. විදේශීය ක්‍රමවේද ඔස්සේ අපේ රටේ විප්ලව කරන්න බෑ. මොකද ඒවා අපේ රටට බද්ධ කරන්න බෑ. ඒ නිසා තමයි විශාල හානියක් සිදු වුණේ.* එසේ නම් ඔබ යෝජනා කරන ක්‍රමවේදය කුමක්ද?පළමුවෙන් ම අපි හිතන්න ඕන අපෙන් ලෝකයට දිය යුත්තේ කුමක්ද යන්නයි. අපට දෙන්න පුළුවන් හොඳම දේ තමයි බෞද්ධ දර්ශනය. බෞද්ධ දර්ශනයේ සඳහන් සමාජ ආර්ථික මොඩලය ඒ සඳහා යොදා ගන්න පුළුවන්. ලෝකයේ අදටත් සිදු වෙන්නේ සම්පත් සඳහා අරගලයක්. පාරිභෝජනවාදී සමාජයක් අද තිබෙන්නේ. ඒත් පාරිභෝජනවාදයෙන් ඈත් වූ පරිසරය සමඟ බද්ධ වූ ක්‍රමයක් අප සතුයි. සංවර්ධන සඳහා වූ විප්ලවය සඳහා අපට මේ ?ශ්‍රී ලාංකික මොඩලය භාවිත කරන්න පුළුවන්.* ශ්‍රී ලාංකික මොඩලය යනුවෙන් ඔබ අදහස් කරන දේ තවදුරටත් පැහැදිලි කළොත්......?ඓතිහාසිකව අපේ ආර්ථික රටාව, සංස්කෘතික රටාව ගොඩනැඟුණු පිළිවෙළක් තිබෙනවා. මෙතන දී ශ්‍රී ලාංකික මොඩලය කියලා මම අදහස් කරන්නේ ඒ පිළිවෙළ. වැවයි දාගැබයි කියන සංකල්පය තුළත් මෙය තිබෙනවා. බෞද්ධ දර්ශනයේ සඳහන් වන සංස්කෘතිය මෙයින් අදහස් වෙනවා. එය මධ්‍යම ප්‍රතිපදාව පදනම් කරගත් ජීවන ක්‍රමයක්. ඒක ආර්ථිකයට බද්ධ වෙලා තිබුණා. අපේ රට සංවර්ධනය කිරීම අපේ රට තුළ සම්පත් ම යොදා ගෙන කරන්න පුළුවන්. අතීතයේ රජවරු තෝරා ගත්තේ මේ ක්‍රමවේදය. ඒත් විදේශීය ආක්‍රමණත් සමඟ අපි පරාධීන තත්ත්වයට පත් වුණා. අද අපි මධ්‍යම ප්‍රතිපදාවෙන් ඈත් වෙලා ලෝකයේ තිබෙන වෙනත් දර්ශක වැළඳ ගෙන තිබෙනවා. ඒ තුළ අපට අපේ සම්පත් මදිවෙලා තිබෙනවා. ඒ නිසා අපට වෙනත් ජාතීන්ගේ මොඩලයන් යොදා ගැනීමට සිදු වී තිබෙනවා. ඒත් අපට ඒ මගින් සංවර්ධනය කරා යන්න බෑ. අපි දිගටම පරාධීනවීම පමණයි සිදු වෙන්නේ.* වර්තමානයේ පවතින ගෝලීයකරණ සමාජ ආර්ථික වටපිටාවක් තුළ ඔබ සඳහන් කරන මොඩලය ප්‍රායෝගිකව යොදා ගත හැකිද?ඒ මොඩලය අදට ගැළපෙන පරිදි යොදා ගන්න ඕන. ගෝලියකරණයට උචිත පරිදි නවීකරණය වෙන්න ඕන. එදා තිබුණු කම්කරු හා ධනපති පන්ති ගැටුමකට වඩා අද තිබෙන්නේ වානිජයන් හා පාරිභෝගිකයන් අතර ගැටුමක්. මෙතනදී මම ‘වානිජයන්‘ කියන වචනය භාවිත කරනවා. මොකද එහි වෙළෙඳාම ප්‍රචාරකවාදය ආදී සියලු දේ තිබෙනවා. අද තිබෙන්නේ පාරිභෝජනවාදයෙන් බැට කන යුගයක්. අපි මේ සඳහා උපක්‍රම යෙදිය යුතුයි. අලුතෙන් විප්ලවයක් සිදු වෙනවා නම් ඒ අනුව කටයුතු කළ යුතුයි. විරු සහ මෙරු නවකතාවේ දෙවැනි කොටසින් මේ පිළිබඳ තවදුරටත් විග්‍රහ කරන්න මම බලාපොරොත්තු වෙනවා.* විරු සහ මෙරු නවකතාව වර්තමානය සමඟ ගැළපෙන්නේ කොහොමද?මේ නවකතාවට පාදක වෙන්නේ 70-80 දශකවල පැවතුණු වාතාවරණය. අද සිටින තරුණ පරපුරට ඒ දශකවල අත්දැකීම් නෑ. මේ පොතේ නම ‘විරු සහ මෙරු‘ යනුවෙන් යෙදීමටත් එක් හේතුවක් වෙන්නේ තරුණ පරපුර. මෙරු මෙන් පහන් එළියට ඇදිලා ඇවිත් විනාශ වෙනවා. වර්තමාන තරුණ පරපුර දකින පහන් එළිය තමයි ආර්ථික එළිය. ප්‍රචාරණයත් එතන තිබෙනවා. එය ඔවුන් ගිනිකණ වට්ටන පහන් එළියක් වෙලා තිබෙනවා. ලෝකයේ යම් යම් බලවේග තක්සේරු කළ නොහැකිව ඔවුන් අයාලේ යන පිරිසක් බවට පත්වෙලා තිබෙනවා. මේ කාරණය නිසා විශාල විනාශයක් වෙන්න පුළුවන්. ඒ අයව නිවැරැදි මඟට යොමු කරන්න ඕන දෘෂ්ටිය පෙන්වා දීම මේ නවකතාවේ ප්‍රධාන අරමුණයි.* කලා මාධ්‍යයක් ලෙස නවකතාවේ ප්‍රබලත්වය ඔබ දකින්නේ කෙසේද?කලාව හැම විටම අහිංසකයි. කලාව තිබෙන්නේ මිනිසුන් සඳහා. මෙතන දී අවබෝධ කරගත යුතු මූලිකම දේ මිනිසුන් පැවතිය යුතුයි කියන කොන්දේසිය. ඒ නිසා කලාව තුළින් ප්‍රඥාව, දැනුම, අධ්‍යාපනය ආදීය ලබා දීම අවශ්‍යයි. බුදු හිමියන් පවා ධර්ම කරුණු විග්‍රහ කිරීමට ජන කතා ආදිය යොදා ගත්තා. නිර්මාණාත්මක ලෙස ඉදිරිපත් කළා. ඒ නිසා මිනිසාට ප්‍රඥාව ලබා දීමට කලාවට සුවිශේෂි හැකියාවක් තිබෙනවා. ඒ අතරින් නවකතාව ඉතා ප්‍රබල මාධ්‍යයක්..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>22</day>
    </date>
    <link>http://www.dinamina.lk/2012/02/22/_art.asp?fn=f1202223</link>
    <topic>පොත් ගෙඩි හොඳාතණකොළ කන මැට්ටන්ට !</topic>
    <author>රන්ජන් අමරරත්න</author>
    <content>ඕවිටේ ගෙදර පන් – පැදුරු වියන ජේපින් නෝනා කයියක් කියන්නී ය.මේ පොත හොඳින් කියවාලා බලාලා වැඳ පුද දි - දී උඩු වියනක තබාලා යළි ගෙන උඩින් පිළියෙළ හෙම නොබාලා අන් සතු කරනු යහපත එයි ගලාලාපොතක් යනු ජීවිතයට අගනා සම්පතෙකි. හොඳ පොත බුද්ධිමය නිධානයෙකි. පොතක් ලිවීමත් පුතකු හැදීමත් අංගසම්පූර්ණ මිනිසකු බිහිකිරීමට අවශ්‍ය සාධක යැයි කියති.හොඳ පොත් කියැවිය යුතු ය. පරිශීලනය කළ යුතු ය. සමස්ත සමාජයෙහි යහපත උදෙසා අති’නත හුවමාරු කර ගත යුතු ය. ඈත පිටිසර බද ගමක වසන දුප්පත් ජේපින් නෝනා පවා එය දනී.ඊළඟ ප්‍රශ්නය හැම පොතක් ම අගනා සම්පතක් ද යන්න ය. නැත! කාලය කා - දමන වැල්වටාරම්වලින් සමන්විත; විලම්බීත පොත් ගෙඩි ඕනෑ තරම් තිබේ. ප්‍රවීණ යැයි කියාගන්නා ලේඛක - ලේඛිකාවෝ ද එබඳු පොත් ගෙඩි ලියති. ශ්‍රී ලංකාවේ වත්මන් සිංහල නවකතාව ඊට කදිම නිදසුනෙකි.සිංහල නවකතාව තරම් දූෂ්‍ය වූ වෙනත් සාහිත්‍යාංගයක් ශ්‍රී ලංකාවේ නැති තරම් ය. ඊට ප්‍රධාන හේතුව ප්‍රමිතියකින් තොරව නවකතා පළවීම ය. ඉතා කුඩා පාඨක සමාජයක් සහිත ශ්‍රී ලංකාවේ නවකතාකරුවෝ සිය ගණනක් සිටිති. වැඩි දෙනකුට හැදෑරීමක් නැත. සංයමයක් නැත. දැක්මක් නැත.ඔව්හු එක පෙළට ලියාගෙන ලියාගෙන යති. මුද්‍රණකරුවෝ හෙවත් පොත් ප්‍රකාශකයෝ එක පෙළට ගසාගෙන – ගසාගෙන යති. දෙපිරිසගේ ම යටි අරමුණ දුප්පත් පාඨකයාගේ මඩිස්සලයට තට්ටු කිරීම ය.පොත් ප්‍රකාශනය හොඳ වෙළෙඳාමක් වන්නට පුළුවන. එහෙත් දැනුම, බුද්ධිය හා රසඥතාව වෙළෙඳාමට රුචි නො වේ. ඊට ගැති නො වේ.අපගේ ප්‍රවීණ පත්‍ර කලාවේදිනියක ද සම්මානනීය ලේඛිකාවක ද වන කරුණා පෙරේරා මැතිනිය තවත් නවකතාවක් ලියා තිබේ. එම කතාවේ නම “එළිමහන් කළුවර” ය. එළිමහනට කළුවර වැටෙන්නේ රාත්‍රියට යි. අප මැතිනිය රෑට – රෑට මේ පොත ලියන්නට ඇතැ’ යි නිකමට මෙන් අපට සිතේ.පෞද්ගලික පුවත්පත් ආයතනයක චිත්‍ර ශිල්පියකු හා පිටු සැලැසුම් ශිල්පියකු වූ තිලක දළුපිටියගේ ද ඔහුගේ බිරිය වූ රමණීගේ ද ජීවිතය වටා කතාව ගොඩනැඟී ඇත. තිලක දළුපිටිය අනිස්ථිර සේවකයෙකි. ඔහු කෑලි ගණනට පඩි ලබයි. පරිගණකයේ කඩාවැදීමත් සමඟ ඔහුට රැකියාව අහිමි වේ. එවක් පටන් ඔහුගේ ජීවිතය අතිශය දුක්බර ය.තිලකගේත් – රමණීගේත් කුටුම්භයේ කුසගින්න, ක්‍රෝධය, අනුකම්පාව, දරිද්‍රතාව කතාවේ මුල් කොටසින් නිරූපණය වේ. නිරූපණයකට වඩා එය විස්තර කිරීමකි. රමණීගේ දරුවන් හාමත් වන හැටි ද, තිලක හිඟමනේ යන හැටි ද කතුවරිය කියාගෙන – කියාගෙන යයි.කරුණා පෙරේරා මහත්මිය දිගින් - දිගට ම විස්තර කරනුයේ ජීවිතයේ සාමාන්‍ය සිදුවීම් ය. නැතහොත් පොදු ධර්මතා ය. නවකතාව පිළිබඳ නිශ්චිත නිර්වචනයක් හෝ විවරණයක් හෝ සැපැයිය නො හැකි’මුත් සාර්ථක නවකතාවක් හඳුනාගත හැකි විධික්‍රම කිහිපයක් තිබේ.(I) චරිත නිරූපණය (II) සංකීර්ණ කතා වින්‍යාසය (III) දෘෂ්ටි කෝණය (IV) අන්තර්ගතයඅප කතුවරියගේ චරිත නිරූපණය අතිශයින් ම දුර්වල ය. තිලක, රමණී, සමන්ලතා වැනි චරිතවලින් අපට ලැබෙන වින්දනයක් හෝ අර්ථයක් හෝ නැත. ඔවුන් අප හාත්පස පිහිටි සමාජයෙහි හුදු චරිත පමණි. එම චරිතවල අභ්‍යන්තරයට ගොස් ජීවිතය පිළිබඳ ගැඹුරක් මතු කිරීමට කරුණා පෙරේරා මහත්මිය අසමත් ය.සාර් පාලනය යටතේ රුසියාවේ දිළිඳු ජනයාගේ දුක, කඳුළ, දොම්නස හා පීඩනය නිරූපණය කිරීම සඳහා රුසියන් ලේඛකයෝ ස්වකීය වූ ශෛලියක් හා ආකෘතියක් නිර්මාණය කර ගත් හ. එහි අග්‍රගණ්‍ය නිෂ්පාදනය වන්නේ මහා ගත්කරු මැක්සිම් ගෝර්කි ය. ඔහුගේ සෑම ඡේදයක් ම, සෑම සංවාදයක් ම දුප්පතුන්ගේ පීඩනය හා සූරාකෑමට ලක්වීම පිළිබඳ අපූරු පාඩමක් වැනි ය.සමාජ සත්තා යථාර්ථවාදයේ මූලිකයා වූ ගෝර්කි රුසියාවේ පීඩිත චරිත නිරූපණය කළේ බලාපොරොත්තු සහගතව ය. ඔහු දිළිඳු ජනයාගේ බැබළීමක් අපේක්‍ෂා කළේ ය.කරුණා පෙරේරා මහත්මිය වැනි ලේඛිකාවන්ගේ ප්‍රබන්ධකරණයට අර්ථයක් නැත. දැක්මක් නැත. ඇය ඔහේ කතාවක් කියාගෙන යයි. කිව යුත්ත සේ ම නොකිව යුත්ත ද කියයි. නාට්‍යමය අවස්ථා මඟහරියි. ඇයගේ සියලු චරිත ඉලක්කයක් හා ගැඹුරක් නැතිව ඔහේ හැසිරෙයි. ප්‍රංශ කෙටිකතාවේ පුරෝගාමියා ලෙස සලකන මෝපසාංට ඔහුගේ ගුරුවරයා වූ ෆ්ලෝබෙයා කියා දුන් චරිත නිරූපණ පාඩම් කරුණා පෙරේරා මහත්මියගේ අවධානයට ලක්වන්නේ නම් මැනවි.පත්‍ර කලාව හා ප්‍රබන්ධ කතාව අතර ප්‍රබල සම්බන්ධයක් පවතී. සාර්ථක පත්‍රකලාවේදියකුට ප්‍රබල භාෂාවක් තිබේ. චරිත අධ්‍යයනයක් තිබේ. සංකීර්ණ කතා වින්‍යාසයක් ගොඩනඟා ගැනීමේ හැකියාවක් ද තිබේ. මේ ඔස්සේ සාර්ථක වූ කීර්තිධර නවකතාකරුවෝ සිටිති. අර්නස්ට් හෙමිංවේ, ඇල්බෙයාකැමූ, ෆ්‍රාන්ස් කෆ්කා, කුෂ්වන්ත්සිං, ආර්. කේ. නාරායන්, මැක්සිම් ගෝර්කි, පමණක් නො ව ලෝකයේ බලවත් ම නවකතාකරුවන් ලෙස සිටි බොහෝ දෙනා කුමන අයුරකින් හෝ පත්‍රකලාවට සම්බන්ධ වී සිටියහ.ශ්‍රී ලංකාවේ තත්ත්වය විමර්ශනය කළහොත් මහා ගත්කරු මාර්ටින් වික්‍රමසිංහ පුවත්පත් කර්තෘවරයෙකි. ජී. බී. සේනානායක යම් තරමක පත්‍රකලාවේදියෙකි.සයිමන් නවගත්තේගම 'ඇත්ත' පත්තරය සමඟ වැඩ කළේ ය. ඒ ප්‍රායෝගික අත්දැකීම් ය. මේ සියලු දෙනා ම පත්‍රකලාවේ සාර්ථක ය. නවකතාකරණයේත් සාර්ථක ය.කරුණා පෙරේරා මැතිනිය ප්‍රවීණ පත්‍රකලාවේදියක වුව; සම්මානනීය ප්‍රබන්ධ කතා රචිකාවියක වුව 'එළිමහන් කළුවර' කෘතියෙන් ඒ බවක් නොහැඟේ. එය බාල ගණයේ බොළඳ කතාවකටත් වඩා බොළඳය.දුක්විඳි රමණී විවිධ කලබැගෑනිවලින් පසු ඇඳුම් කර්මාන්තයට පිවිසේ. ඇයට ආදරය කරන තළතුනා මනුෂ්‍යයකු පසුව හමුවේ. මේ හැරෙන්නට තිලක පොත් කර්මාන්තය ඔස්සේ දියුණුවේ මඟ සලකුණු හඳුනාගෙන 'කාන්තී' නම් ප්‍රභාවත් කාන්තාව සමඟ හාදුවේ.මේ කතාවේ අවසානය ඉතා විකෘතිමත් ලෙස දක්වා තිබේ. කතුවරියගේ දැක්ම හඳුනාගත නොහැකිය. එය ඉතා ව්‍යාකූලය පැටැලිලි සහගත ය. කරුණා පෙරේරා මැතිනියට අනුවේදනීය කතාවක් කීමට වුවමනා බවක් පෙනෙයි. ඒ අතර දිළිඳුකම ඉදිරියේ ආදරය හා කුටුම්භය යම් තරමකට ආරක්ෂිත බවත් මුදල් ගලා එන විට ත් සියල්ල විනාශ වන බවත් වැනි සාම්ප්‍රදායක චින්තනයක් මතු කිරීමේ අවශ්‍යතාව ඇය සතු බවත් බැලූ - බැල්මට පෙනෙයි. තිලක වෙළෙඳාමට යොමු වන්නේ ද රමණී ව්‍යාපාරයක් පටන් ගන්නේ ද කුටුම්භයේ ගැටලු එකිනෙක විසැෙඳන්නේ ද කෘත්‍රීම ලෙස ය. කතුවරියගේ සංවාද ආදිය බලන විට අපට නම්; කට - කොනකට සිනහ නැඟේ.කරුණා පෙරේරා මැතිනියගේ මේ නවකතාව කිසි කමකට නැති පල්හෑල්ලකි. කතාව නීරස ය. මෙබඳු පල් හෑල්ලක් කියැවීමෙන් පාඨකයාට කිසිදු ජීවිතා'ර්ථයක් ලබා ගතනො හැකි ය. මගේ අවසන් නිගමනය වන්නේ‘මේ පොත හොඳ තණකොළ කන මැට්ටන්ට යන්න ය.’.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=n1202231</link>
    <topic>සියලු චෝදනාවලට පිළිතුරු දෙන්න ශ්‍රී ලංකාව සූදානම්</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මානව හිමිකම් කවුන්සිලයේ 19වැනි සැසිවාරය ආරම්භක දිනයේදීම ශ්‍රී ලංකාව වෙනුවෙන් නිල ප්‍රකාශයක් සිදුකිරීම සඳහා වේලාව වෙන් කරගෙන තිබෙන බව රජය සඳහන් කරයි.එහිදී මානව හිමිකම් ප්‍රවර්ධනය සඳහා ශ්‍රී ලංකාව ගෙන ඇති ක්‍රියාමාර්ග මෙන්ම එල්ලවී ඇති චෝදනාවලට පිළිතුරු ලබාදීමටද කටයුතු කරන බව වැවිලි කර්මාන්ත ඇමැති මහින්ද සමරසිංහ මහතා අවධාරණය කරයි.එක්සත් ජාතීන්ගේ මානව හිමිකම් කවුන්සිලයේ සැසිවාරය ස්විස්ටර්ලන්තයේ ජිනීවා නුවර දී ලබන 27 දා ආරම්භ වීමට නියමිත අතර එය මාර්තු මස 23දා දක්වා පැවැත්වේ.ශේෂයෙන්ම මෙරට පැවැති මානුෂීය මෙහෙයුමේ අවසන් අදියරෙහි සිදුවී යැයි කියන සිවිල් වැසියන් ඝාතනය කිරීම සම්බන්ධයෙන් එල්ලවන චෝදනා අසත්‍ය බව තහවුරු කිරීම සඳහා මෙහි දී පියවර ගන්නා බවද ඇමැතිවරයා කීය.සංඛ්‍යාලේඛන දෙපාර්තමේන්තුව සකස් කරන ලද වාර්තාව මේ වනවිට ප්‍රකාශයට පත්කර ඇති අතර ඒ සඳහා කිසිසේත්ම පක්ෂග්‍රාහී යැයි චෝදනා එල්ල කළ නොහැකි බවද ඒ මහතා අවධාරණය කරයි. මේ අතර ඒ මහතා පෙන්වා දෙන්නේ ජාත්‍යන්තර මානව හිමිකම් කවුන්සිලයේ වාර්ෂික සැසිවාරයේ දී ශ්‍රී ලංකාවට එරෙහිව ඉදිරිපත් වන ඕනෑම අභියෝගයකට සාර්ථකව මුහුණ දීමට සූදානම් බවයි.මේ අතර එක්සත් ජාතීන්ගේ මානව හිමිකම් කවුන්සිලයේ අරමුදල් හා කාර්ය මණ්ඩලය පිළිබඳව විනිවිදභාවයක් තිබිය යුතු බවට යෝජනාවක් ගෙන ඒම සඳහා ද ශ්‍රී ලංකාව සූදානම් වෙයි.එළඹෙන ජගත් මානව හිමිකම් සැසිවාරයේදී එම යෝජනාව ගෙන ඒමට සැළසුම්කර තිබෙන අතර ඒ සඳහා කියුබාව, පාකිස්තානය, චීනය, රුසියාව හා ඇල්ජීරියාව ඇතුළු රටවල් කිහිපයක් සහයෝගය ලබාදීමට සූදානමින් සිටින බව විදේශ කටයුතු අමාත්‍යාංශය පවසයි.ජගත් මානව හිමිකම් කවුන්සිලයේ අරමුදලින් සියයට 80 ක් පමණ ඇමෙරිකා එක්සත් ජනපදය හා එම රටට සහාය දෙන බලවත් ජාතීන් විසින් සපයන අතර එම කවුන්සිලයේ වැදගත් තනතුරු වලින් වැඩි ප්‍රමාණයක් එම රටවල විදේශ සේවාවන්හි නියුතු නිලධාරීහු හොබවති.පසුගිය වසරේ පැවැති 18 වැනි සැසිවාරයේදී ද ශ්‍රී ලංකාව මෙවැනිම යෝජනාවක් ගෙන ඒමට කටයුතු කරන ලද අතර ඒ සඳහා සහාය ලබාදීමේ රටවල ඉල්ලීම මත එය කල්දැමීමට තීරණය කෙරිණි.ඒ වෙනුවෙන් ජිනීවාහි ශ්‍රී ලංකා තානාපති තමරා කුනනායගම් මහත්මිය විශේෂ ප්‍රකාශයක් කළාය.ඇමැති මහින්ද සමරසිංහ මහතාට අමතරව විදේශ කටයුතු ඇමැති මහාචාර්ය ජී.එල් පීරිස්, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, පරිසර ඇමැති අනුර ප්‍රියදර්ශන යාපා, පාර්ලිමේන්තු මන්ත්‍රී සජින් වාස් ගුණවර්ධන, මහත්වරු ඇතුළු නියෝජිත කණ්ඩායමක් මේ සමුළුවට සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=n1202232</link>
    <topic>ශ්‍රී ලංකාවේ මානව හිමිකම් ගැනබාහිර මැදිහත්වීමක් අවශ්‍ය නෑ</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ මානව හිමිකම් තත්ත්වය සම්බන්ධයෙන් කිසි විටෙකත් බාහිර මැදිහත්වීමක් අවශ්‍ය නොවන බව රුසියාව අවධාරණය කරයි.ස්වෛරී දේශයක අභ්‍යන්තර තත්ත්වයන් වෙනුවෙන් ඇඟිලි ගැසීමට කිසිවකුටත් අයිතියක් නොමැති බවද ශ්‍රී ලංකාවේ රුසියානු තානාපති ව්ලැඩ්මීර් පී මිකායිලෝ මහතා ප්‍රකාශ කරයි.ඒ මහතා මේ බව සඳහන් කළේ කොළඹ පිහිටි රුසියානු මධ්‍යස්ථානයේදී ඊයේ (22) පැවැති විශේෂ මාධ්‍ය හමුවක් සඳහා සහභාගි වෙමිනි. ශ්‍රී ලංකාව සහ රුසියාව අතර රාජ්‍යතාන්ත්‍රික සබඳතා ආරම්භ කොට වසර 55ක් පිරීම නිමිත්තෙන් මේ මාධ්‍ය හමුව සංවිධානය කෙරිණි.මෙහිදී තානාපතිවරයා සඳහන් කළේ යම් රටක ආණ්ඩුව කරන්නේ කවුරුන්ද, බලයට පත්වන්නේ කවුරුන්ද යන්න පිළිබඳ සොයා බැලීමට බලවත් රටවලට කිසිදු අයිතියක් නොමැති බවත් එය තීරණය කරන්නේ රටේ ජනතාව බවත්ය.මෙවැනි තත්ත්වයන් පිළිබඳ එක්සත් ජාතීන්ගේ සංවිධානයද ප්‍රකාශ කර තිබෙන බව සඳහන් කරන ශ්‍රී ලංකාවේ රුසියානු තානාපතිවරයා රටක ප්‍රජාතන්ත්‍රවාදී රාමුව තුළ පත්කළ රජයකට ඔවුන්ගේ අනාගතය තීරණය කිරීමේ අයිතිය තිබිය යුතු බවද ප්‍රකාශ කළේය.විශාල වශයෙන් ශ්‍රී ලංකාවේ මානව හිමිකම් උල්ලංඝනය වී නොමැති බවට තමා විශ්වාස කරන බව සඳහන් කළ ඒ මහතා යම් යම් ගැටලු පැවතිය හැකි බවත් සාකච්ඡා මාර්ගයෙන් ඒවා විසඳාගත හැකි බවත් පැවැසීය.ඊට අමතරව ශ්‍රී ලංකා රජයේ ප්‍රතිපත්ති සඳහා රුසියාවේ සහයෝගය ලබා දෙන බවද ව්ලැඩ්මීර් පී මිකායිලෝ මහතා වැඩිදුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=n1202233</link>
    <topic>චෝදනා පැරදවීමට රාජ්‍ය තාන්ත්‍රික ක්‍රියාමාර්ග</topic>
    <author>මහින්ද අලුත්ගෙදර</author>
    <content>ජිනීවා නුවරදී පැවැත්වෙන ජගත් මානව හිමිකම් සැසිවාරයේ දී ශ්‍රී ලංකාවට එරෙහිව ඉදිරිපත් කිරීමට යන යෝජනාව පරාජය කිරීම සඳහා රාජ්‍යතාන්ත්‍රික මට්ටමේ ක්‍රියාදාමයක් ආරම්භ කර තිබෙන බව රජය අවධාරණය කරයි.මෙහි දී ජගත් මානව හිමිකම් කවුන්සලයට අයත් සාමාජික රටවල සහාය ලබාගැනීමට පියවර ගන්නා අතර ශ්‍රී ලංකාවේ සැබෑ තත්ත්වය සම්බන්ධයෙන් එහි දී කරුණු දක්වන බව විදේශ කටයුතු ඇමැති මහාචාර්ය ජී. එල්. පීරිස් මහතා ප්‍රකාශ කරයි.ස්විස්ටර්ලන්තයේ ජිනීවා නුවරදී ලබන 27දා ආරම්භවීමට නියමිත ජගත් මානව හිමිකම් කවුන්සලයේ 19 වැනි සැසිවාරයට සහභාගිවීම සඳහා ඇමැතිවරයා පසුගිය 20 දා ශ්‍රී ලංකාවෙන් පිටත්ව ගිය අතර එහි දී සැසිවාරය ආරම්භවීමට ප්‍රථම ශ්‍රී ලංකාව සම්බන්ධයෙන් සාමාජික රටවල් දැනුවත් කිරීමට නියමිතව ඇත.මාධ්‍යවේදීන් අමතමින් ඇමැතිවරයා ප්‍රකාශ කර තිබෙන්නේ ශ්‍රී ලංකාවට එරෙහිව මානව හිමිකම් කවුන්සලය සඳහා ගෙන එන යෝජනාවට අමෙරිකා එක්සත් ජනපදය සහාය දැක්වීමට සූදානමින් සිටින බවත් ඒ සම්බන්ධයෙන් ශ්‍රී ලංකා රජය අමෙරිකාවේ ස්ථාවරයට සහාය නොදෙන බවත්ය.ශ්‍රී ලංකාවේ උගත් පාඩම් හා ප්‍රතිසංධාන කොමිෂන් වාර්තාවේ නිර්දේශ ක්‍රියාත්මක කිරීම ප්‍රමාදවීම පදනම් කරගෙන අමෙරිකාව අදාළ යෝජනාව සඳහා සහයෝගය ලබාදෙන බව සඳහන් කර තිබෙන ඇමැතිවරයා එහි නිර්දේශ ක්‍රියාත්මක කිරීමට යම් කාලයක් අවශ්‍ය බවද සති 4ක් වැනි කෙටි කාලයක දී එවැන්නක් ක්‍රියාත්මක කිරීම පිළිබඳව බලාපොරොත්තු වීම අසාධාරණ බවද ප්‍රකාශ කර ඇත.ලෝකයේ ඇතැම් රටවල එවැනි නිර්දේශ ක්‍රියාත්මක කිරීම සඳහා වසර10 ක පමණ කාලයක් ගෙන තිබෙන බව පෙන්වාදී තිබෙන විදේශ ඇමැතිවරයා කෙසේ වුවද ශ්‍රී ලංකා රජය වගකීම සම්බන්ධ ගැටලුව සඳහා විසඳුම් ලබාදීම ආරම්භ කර තිබෙන බවද පවසා ඇත. ඒ වෙනුවෙන් සාක්ෂි රැස්කිරීම හා ඇඟයීමද ආරම්භ කර තිබෙන බව ප්‍රකාශ කර තිබෙන මහාචාර්ය ජී.එල් පීරිස් මහතා ශ්‍රී ලංකා හමුදාවද අධිකරණ ක්‍රියාදාමයක් ආරම්භ කර තිබෙන බව සඳහන් කර ඇත. ඊට අමතරව ඇමැතිවරයා පෙන්වා දී තිබෙන්නේ පසුගිය කාලයේ අතුරුදන් වූවන් හා මියගිය පුද්ගලයන් සම්බන්ධයෙන් නිවැරැදි තොරතුරු රැස්කිරීම සඳහා සංගණනයක් පැවැත්වීමට රජය සැලසුම් කර තිබෙන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=n1202234</link>
    <topic>විරෝධතා අතහැරසියලු ධීවරයෝ දියඹට</topic>
    <author>ප්‍රසාද් පූර්ණමාල් සහ පුත්තලම සමූහ ඩබ්ලිව්. සී. ඩී. ප්‍රනාන්දු</author>
    <content>විරෝධතා නතර කර සිරිත් පරිදි මුහුදු යාමට සියලු ධීවරයෝ ඊයේ (22) අලුයම සිට ආරම්භ කළහ. ඊයේ සිට ධීවර පන්නයේ යෙදී සිටින ධීවරයන්ට ආරක්ෂාව සැලසීමට ශ්‍රී ලංකා නාවික හමුදාවේ නාවිකයන්ගෙන් සමන්විත බෝට්ටු 32ක් මුහුදු තීරයේ රැකවල්ලා සිටී.ආරක්ෂාව සැලසීමට ශ්‍රී ලංකා නාවික හමුදාවේ නාවිකයන්ගෙන් සමන්විත බෝට්ටු 32ක් මුහුදු තීරයේ රැකවල්ලා සිටී. ඉන්ධන මිල ඉහළ යාමට විරෝධය පළකරමින් හලාවත සහ මීගමු ධීවරයන් පසුගිය 13 වෙනිදා සිට වර්ජනයක් ආරම්භ කළ අතර විරෝධතා නිසා එක් ධීවරයකු මිය ගියේය.සංවිධානාත්මක පිරිසක් ධීවරයන්ට මුහුද මැද දී පහර දීමට සූදානම් බවට ලැබුණ තොරතුරු අනුව ධීවර පන්නයේ යෙදෙන ධීවරයන්ට පූර්ණ රැකවරණය සලසා තිබේ. ඊයේ (22) පෙරවරුවේ හලාවත රදගුරු අති උතුම් වැලන්ස් මෙන්ඩිස් හිමිපාණන්ගේ ප්‍රධානත්වයෙන් පැවැති සාකච්ඡාවක දී නැවත මුහුදු යාමට තීරණය විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=n1202235</link>
    <topic>ඇමැති කෙහෙළියට ශල්‍යකර්ම හයක්</topic>
    <author>ඉන්දික පොල්කොටුව</author>
    <content>ඕස්ට්‍රේලියාවේ මෙල්බන්හිදී අනතුරට ලක් වූ ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතාට පෙරේදා (21) තවත් ශල්‍යකර්මයක් සිදුකර ඇත. ඒ අනුව මේ වන විට තමන්ට ශල්‍යකර්ම හයක් එහි වෛද්‍යවරුන් විසින් සිදුකර ඇතැයි ඇමැතිවරයා ඊයේ (22) සවස දිනමිණ’ට පැවැසීය. අනතුරින් ඇමැතිවරයාගේ දෙපාවලට තුවාල සිදුවීම හේතුවෙන් එම ශල්‍යකර්ම දෙපාවලට සිදුකර ඇත.තවත් ටික දිනක් ඕස්ට්‍රේලියාවේදී ප්‍රතිකාර ගැනීමට සිදුවනු ඇතැයි පවසන ඇමැති රඹුක්වැල්ල මහතා මෙරටට පැමිණි පසු ඉතා කඩිනමින් සුපුරුදු රාජකාරි කටයුතු සිදුකිරීමට අපේක්ෂා කරන බැව් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=n1202236</link>
    <topic>ශ්‍රී ලංකා ටෙලිකොම්රු. බිලියන 478ක ලාභ ලබයි</topic>
    <author/>
    <content>ශ්‍රී ලංකා ටෙලිකොම් සමාගම පසුගිය 2011 වසරේදී රුපියල් බිලියන 478ක (රුපියල් කෝටි 478) ශුද්ධ ලාභයක් උපයා ගැනීමට සමත්ව ඇත.ශ්‍රී ලංකවේ ප්‍රධානතම ජාතික විදුලි සංදේශ සේවා සැපයුම්කරු වන තම සමාගම පසුගිය වසරේ දෙසැම්බර් 31 න් අවසන් වර්ෂය සඳහා රුපියල් බිලියන 6.53ක (රුපියල් කෝටි 653) ක බදු පසු ලාභයක් ලබා තිබෙන බව ශ්‍රී ලංකා ටෙලිකොම් සමූහයේ සභාපති නිමල් වෙල්ගම මහතා පවසයි.සමාගම විසින් අනුගමනය කළ දූරදර්ශී ව්‍යාපාරික ක්‍රමොපායන් සහ ප්‍රඥාාගෝචර ප්‍රතිසංවිධාන සැලැසුම් හේතුවෙන් මෙවැනි ලාභයක් කර ළඟාවීමට හැකිවූ බවද ඒ මහතා පෙන්වා දෙයි.මෙවැනි ක්‍රමවේදයන් අනුගමනය කිරීම හේතුවෙන් ශ්‍රී ලංකා ටෙලිකොම් සමාගම ශ්‍රී ලංකාවේ විශිෂ්ඨතම විදුලි සංදේශ සමාගම බවට පත්වූ බවද නිමල් වෙල්ගම මහතා සඳහන් කරයි.මේ අතර සභාපතිවරයා ප්‍රකාශ කරන්නේ තම සමාගම ඉදිරියේදී රුපියල් බිලියන 18ක (රුපියල් කෝටි 1800) ආයෝජනයන් සිදු කිරීමට බලාපොරොත්තු වන බවයි.එමඟින් සමාගමට ස්ථාවර අනාගතයක් ගොඩනඟා ගත හැකි අතර ජාතික සංවර්ධන ක්‍රියාදාමයට විශාල දායකත්වයක් ලබාදීමට අපේක්ෂා කරන බවද හෙතෙම ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=n1202237</link>
    <topic>යුද සමයෙන් පසු ශ්‍රී ලංකාවේආර්ථික සංවර්ධන උපාය සාර්ථකයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ පශ්චාත් යුද කාලපරිච්ඡේදයේ අනුගමනය කර තිබෙන ආර්ථික සංවර්ධන උපාය මාර්ග සැබවින්ම ප්‍රශංසනීය බව ජාත්‍යන්තර මූල්‍ය සංගමය අවධාරණය කරයි.මෙරට ආර්ථික සංවර්ධන කටයුතු වෙනුවෙන් අවශ්‍ය සෑම සහයෝගයක්ම ලබාදෙන බවද ජාත්‍යන්තර මූල්‍ය සංගමයේ විධායක නියෝජ්‍ය සභාපති ලාර්ස් හෙන්රික් තනල් මහතා ප්‍රකාශ කරයි. ඒ මහතා මේ බව සඳහන් කළේ පාර්ලිමේන්තු සංකීර්ණයේ දී ආර්ථික සංවර්ධන ඇමැති බැසිල් රාජපක්ෂ මහතා හමුවී පැවැති විශේෂ සාකච්ඡාවකදීය.යුද්ධයෙන් පසුව මෙරට පෞද්ගලික අංශයේ ආයෝජන ප්‍රවර්ධනය කිරීම සඳහා ගන්නා පියවර ඇතුළුව ශ්‍රී ලංකාවේ ඉදිරි ආර්ථික සංවර්ධන ක්‍රියාමාර්ග සම්බන්ධයෙන් මෙහිදී වැඩි අවධානයක් යොමු කළ බව ආර්ථික සංවර්ධන අමාත්‍යාංශය පවසයි.ජාත්‍යන්තර මූල්‍ය සංගමය ලෝක බැංකුව සමඟ රජයේ දරිද්‍රතාව පිටු දැකීමේ වැඩසටහන සඳහා අනුග්‍රහය දක්වන අතර ශ්‍රී ලංකාවට සංවර්ධන ආධාර සැපයීමේදී පුද්ගලික ආයෝජන ඉහළ නැංවීම මඟින් ආර්ථික සංවර්ධනය ඇති කිරීම, ග්‍රාමීය සංවර්ධනය ඔස්සේ සමබර ආර්ථික වර්ධනයක් ඇති කිරීම, කුඩා හා මධ්‍ය පරිමාණ කර්මාන්ත සංවර්ධනය සඳහා ආධාර ලබාදීම සහ පශ්චාත් යුද සංවර්ධන කටයුතු වෙනුවෙන් ආධාර ලබාදීම ආදිය වෙනුවෙන් කටයුතු කරමින් සිටින බවද එම අමාත්‍යාංශය කියයි.ජාත්‍යන්තර මූල්‍ය සංගමය ලෝක බැංකුවේ පෞද්ගලික අංශය සමඟ කටයුතු කරන ආයතනය වන අතර මේ වනවිට එම ආයතනය මගින් ශ්‍රී ලංකාවේ පුද්ගලික අංශයේ ආයෝජන ඉහළ නැංවීම සඳහා වැඩසටහන් රැසක් ක්‍රියාත්මක කර තිබෙන බවද ආර්ථික සංවර්ධන අමාත්‍යාංශය කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=n1202238</link>
    <topic>වසර 2020 දී විදුලි ඒකකයක්රු.60කට වැඩිවීමේ අවදානමක්</topic>
    <author>චමීර ඇල්ලදෙණිය</author>
    <content>පුනර්ජනනි බලශක්තිය කෙරෙහි වැඩි අවධානය යොමු නොකළහොත් වසර 2020 දී විදුලි ඒකකයක මිල රුපියල් 60ක් දක්වා වර්ධනය වනු ඇතැයි විදුලිබල හා බලශක්ති ඇමැති පාඨලී චම්පික රණවක මහතා පවසයි.වසර 2050 වන විට අර්බුදයකින් තොරව බලශක්තිය භාවිත කිරීමට නම් වර්තමානයේ දී දියුණු තාක්ෂණික ක්‍රමවේදයන් උපයෝගී කරගනිමින් පුනර්ජනනීය බලශක්ති ප්‍රභවයන් යොදාගැනීම කෙරෙහි වැඩි අවධානයක් යොමුකළ යුතු බවත් ඇමැතිවරයා සඳහන් කළේය. බලශක්ති අර්බුදයට තිරසාර විිසඳුමක් වශයෙන් බලශක්ති සංරක්ෂණ ක්‍රමෝපායන් පිළිබඳව ජනතාව දැනුවත් කිරීම වෙනුවෙන් ශ්‍රී ලංකා සුනිත්‍ය බලශක්ති අධිකාරිය මඟින් නව වෙබ් අඩවියක් ආරම්භ කිරීම වෙනුවෙන් පසුගිය (21)දා පැවැති උත්සවයේදී ඇමැතිවරයා මේ අදහස් පළ කළේය.ශ්‍රි ලංකාවේ ක්‍රියාත්මක වන්නා වූ ජාතික බලශක්ති වැඩසටහන් සවිස්තරාත්මකව හා ඡායාරූප මෙම වෙබ් අඩවිය තුළ අන්තර්ගතය. එඑඑ.ඪදටධ.ඥදචඨර.ඨධම.තඬ වෙබ් ලිපිනය මඟින් මෙහි තොරතුරු ලබා ගත හැක. සමස්ත ජනතාවම බලශක්ති ක්ෂේත්‍රයේ නවතම තොරතුරු පිළිබඳව දැනුවත් වී සිටීම ජාතික ආර්ථීකයේ පැවැත්මට අත්‍යවශ්‍ය කරුණක් බව විදුලිබල හා බලශක්ති ඇමැති පාඨලී චම්පික රණවක මහතා පවසයි. සුනිත්‍ය බලශක්ති අධිකාරියේ සභාපති අධ්‍යක්ෂ ජෙනරාල් අමාත්‍යංශයේ ජ්‍යෙෂ්ඨ උපදේශක මහාචාර්ය කේ.කේ.වයි.ඩබ්. පෙරේරා මහතා ඇතුළු නිලධාරින් පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=n1202239</link>
    <topic>අධ්‍යාපන සංවර්ධනයටඉංගි‍්‍රසි ගුරු සංගමයෙන්යෝජනා මාලාවක්</topic>
    <author/>
    <content>අධ්‍යාපන ක්ෂේත්‍රයේ උන්නතියට ක්‍රියාත්මක කළ හැකි යෝජනා මාලාවක් ඉංගි‍්‍රසි ගුරු සංගමය අධ්‍යාපන ඇමැති බන්දුල ගුණවර්ධන මහතා වෙත ඉදිරිපත් කර තිබේ.ඒ අනුව එක් පන්තියක ළමයි සංඛ්‍යාව 30කට සීමා විය යුතු බවට ඉංගි‍්‍රසි ගුරු සංගමය යෝජනා කර සිටියි. පාසල්වල වැසිකිළි කැසිකිළි සංඛ්‍යාවෙහි උග්‍ර අඩුවක් තිබෙන බැවින් ඒ පිළිබඳ කඩිනම් අවධානය යොමු කළ යුතුයි.පොදු පාසල් නිල ඇඳුමක් හඳුන්වා දිය යුතු බවත් දිළිඳු මට්ටමේ පාසල් ළමයින්ට දිවා ආහාරය නොමිලේ සැපයිය යුතු බවත් සංදේශය මඟින් අවධාරණය කර තිබේ. ප්‍රසූත නිවාඩු ලබා ගන්නා ගුරුවරියන්ගේ රාජකාරි කටයුතු ආවරණය කිරීම සඳහා ආදේශක මණ්ඩලයක් ස්ථාපිත කළ යුතු බවට ද ඇමැතිවරයාගේ අවධානය යොමුකර තිබේ.මේ සන්දේශයේ පිටපතක් මුදල් අමාත්‍යාංශයේ ලේකම්වරයා වෙත ද යවා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=n12022310</link>
    <topic>ඩෙංගු මදුරුවාට රට පුරා යන්න පොදු ප්‍රවාහන සේවයෙන් උදව්</topic>
    <author>සන්ධ්‍යා කරුණාරත්න</author>
    <content>ඩෙංගු මදුරුවන් රට පුරා ව්‍යාප්ත වීම සඳහා පොදු ප්‍රවාහන සේවය විශාල බලපෑමක් සිදු කරන බව නවතම පර්යේෂණ වාර්තාවලින් සනාථ වී ඇත.පිට පළාත්වල සිට කොළඹ නගරයට පැමිණෙන පෞද්ගලික බස්රථ, බඩු ප්‍රවාහනය කරන ලොරි රථ යනාදිය මඟින් රටේ දුර පළාත්වලට ඩෙංගු මදුරුවා ව්‍යාප්ත වීමක් සිදු වේ.දිනකට ලක්ෂ 10ක් 15ක් පමණ පෞද්ගලික බස්රථ හා බඩු ප්‍රවාහනය කරන ලොරි රථ පිට පළාත්වල සිට කොළඹ නගරයට ඇතුළු වන බවත් මේ රථ පැය දෙකක් තුනක් පමණ කොළඹ නගර සීමාවේ නවතා තබන බවත් අමාත්‍යාංශය සඳහන් කරයි. මෙසේ නවතා තබන විට එම වාහනවලට මදුරුවන් ඇතුළු වී වාහනය ගමන් කරනවාත් සමඟ එහි ගමන් ගන්නා පිරිසට ඩෙංගු මදුරුවා දෂ්ඨ කරමින් පිට පළාත්වලට ගමන් කිරීම සිදු වේ.මෙතෙක් අවධානය යොමු නොවුණ කරුණක් වන මේ පිළිබඳව අවධානය යොමු කිරීම මඟින් ඩෙංගු මදුරුවා රට පුරා ව්‍යාප්ත වීම තරමක් දුරට හෝ වළක්වා ගත හැකි යැයි ද සෞඛ්‍ය අමාත්‍යාංශය ප්‍රකාශ කරයි.මදුරුවන්ට ඇතුළු විය නොහැකි පරිදි මේ බස්රථ හා ලොරි රථ ආවරණය කර තැබීමෙන් සහ එම වාහන පැය ගණනක් නවතා තැබීමෙන් පසුව ගමන පිටත්වීමට පෙර විනාඩි 15ක්, 20ක් වීදුරු විවෘත කර හොඳින් හුළං වැදීමට තැබීමෙන් මදුරුවන් ඉවත්වීම සිදුවේ. එමඟින් පොදු ප්‍රවාහන සේවය හරහා ඩෙංගු මදුරුවන් පිට පළාත්වලට සංක්‍රමණය වීම වළක්වා ගත හැකි ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=n12022311</link>
    <topic>අම්බුළුවාවේ හදිසි ගින්නකින් අක්කර 500ක් විනාශයි</topic>
    <author>ගම්පොළ සමූහ, චන්ද්‍රිකා පෙරේරා සහ ගඟඉහළකෝරළේ සමූහ</author>
    <content>ගම්පොළ අම්බුළුවාව ජෛව විවිධත්ව සංකීර්ණ රක්ෂිතයේ හටගත් ගින්නකින් එහි අක්කර 500කට ආසන්න භූමි ප්‍රමාණයකට දැඩි හානි සිදුවී තිබේ.එක්සත් ජාතීන්ගේ සංවිධානය මගින් ලෝක උරුමයක් ලෙස නම් කර ඇති මේ ජෛව විවිධත්ව සංකීර්ණය අක්කර 900 කින් සමන්විත වන අතර එහි ඇති ඖෂධ, වෘක්ෂලතා මෙන්ම මෙරටට ආවේනික සතුන්ගෙන්ද සමන්විත අතර එය දුර්ලභ ස්ථානයක් බව එහි පාලක මිනින්දෝරු අධිකාරි ජී. ඩබ්. චන්ද්‍රරත්න මහතා පැවැසීය.පෙරේදා (21) සවස 3.30ට පමණ මේ ගින්න හටගෙන ඇති අතර ඊයේ (22) සවස් වනතුරුම ගින්න පැවතුනි. බම්බි බකට් තාක්ෂණය උපයෝගී කර ගනිමින් ශ්‍රී ලංකා ගුවන් හමුදාව ඊයේ (22) අම්බුලුවාව ජෛව විවිධත්ව සංකීර්ණය අයත් භූමියේ පැතිරෙන ගින්න නිවීමට ක්‍රියාත්මක වී තිබේ. පොලිස් ස්ථාන 5කින් රැගෙන ආ පොලිස් නිලධාරින්ද, යුද හමුදා හා සිවිල් ආරක්ෂක නිලධාරින්ද ගින්න මැඩ පැවැත්වීමට දැඩි උත්සාහයක් ගත්හ.අම්බුළුවාව කන්ද ගල්පාය ප්‍රදේශයේ ෆයිනස් වවා ඇති කොටසින් ගින්න හටගෙන ඇති අතර පසුව එය කන්දේ දෙපසකින් ඇවිලී ඉහළට යාමෙන් දැඩි හානියක් සිදුවී තිබේ.මෙම ගින්නෙන් අම්බුළුවාවේ පිහිටුවා ඇති ගොඩනැගිලිවලට හානියක් සිදුවී නැති බවද ජයවීර මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=n12022312</link>
    <topic>පියාගේ වද හිංසා ලබාපස් හැවිරිදි දරුවා මරු දකී</topic>
    <author>සොරණාතොට සමුහ සී. ගමගේ</author>
    <content>පියාගේ වද හිංසනයට හා ලිංගික අපයෝජනයකට ලක්වු පස් හැවිරිදි සිඟිත්තෙක් ඊයේ (22) පස්වරුවේ බදුල්ල මහ රෝහලේ දී මිය ගියේය.බණ්ඩාරවෙල කැටවලගහවත්ත මකුල්ඇල්ල පදිංචිව සිටි මොහොමඩ් කාසිම් නමැති සිඟිත්තා මෙසේ මිය ගොස් ඇත. මේ සිඟිත්තාගේ මව දරුවාගේ පියාගේ ඥාති සහෝදරියකු බාරයේ තබා  රට ගොස් ඇති බව පොලිසිය කීය. පියා සිඟිත්තා වරින් වර බණ්ඩාරවෙල නගරයට ගෙන ගොස් ඇති බවද පොලිසිය පැවසීය.සිඟිත්තා පෙරේදා (21) බඹර ප්‍රහාරයකට ගොදුරු වු බව කියා බණ්ඩාරවෙල රෝහලට ඇතුළත් කර පසුව දියතලාව මූලික රෝහලට මාරු කර යවා ඇත.සිඟිත්තාගේ රහස් ප්‍රදේශය මෙන්ම පිටු පස ප්‍රදේශයේද දරුණු ලෙස තුවාල සිදුව තිබූ බවත් ඊට අමතරව සිරුර පුරා පිළිස්සුම් තුවාල තිබිණැයි දියතලාව මූලික රෝහලේ අධිකරණ වෛද්‍ය නිලධාරී පාලිත සුබසිංහ මහතා පැවසීය. සැකකාර පියා සිද්ධියෙන් පසු පලාගොස් ඇත. බණ්ඩාරවෙල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=n12022313</link>
    <topic>සෙවණගල වෛද්‍ය නිල නිවෙසේජල ටැංකියේ වල් නාශක</topic>
    <author>ඇඹිලිපිටිය සමූහ, බන්ධුල ගුණසේකර සහ සූරියවැව සමූහ</author>
    <content>සෙවණගල ප්‍රාදේශීය රෝහලේ ප්‍රධාන වෛද්‍යවරයාගේ නිල නිවසේ පානීය ජල ටැංකියට වස දැමීම පිළිබඳව සිදු කරන ලද පරීක්ෂණවලදී එම ටැංකියේ ජලයට එම්.සී.පී.ඒ. (ර්.ඛ්.ර්‍ථ.ඒ) නමැති වල් නාශක විෂ මිශ්‍රවී ඇති බව රජයේ රස පරීක්ෂක වාර්තාවලින් සනාථ වී ඇත.පසුගිය 3දා සෙවණගල ප්‍රාදේශීය රෝහලේ වෛද්‍ය නිලධාරි චාමින්ද විතාරණ මහතා සෙවනගල පොලිසියට කළ පැමිණිල්ලකට අනුව  මේ පරීක්ෂණ කටයුතු ආරම්භ කෙරිණි. වස දැමීමේ සිද්ධිය සම්බන්ධයෙන් වස දැමීමට උපදෙස් දුන් බව කියන එම රෝහලේම වෛද්‍යවරයෙකු ප්‍රදේශයෙන් පලා ගොස් සිටි අතර ඔහු නොබෝදා නීතිඥවරයෙකු මාර්ගයෙන් ඇඹිලිපිටිය මහේස්ත්‍රාත් අධිකරණය හමුවට ඉදිරිපත් කරන ලදුව අද (23දා) දක්වා ඔහු රක්ෂිත බන්ධනාගාර ගත කෙරිණි.වස මිශ්‍ර බව කියන ජලය පානය කරන ලද ප්‍රධාන වෛද්‍ය නිලධාරිවරයා , ඔහුගේ බිරිය සහ දරු දෙදෙනා මේ වනවිට විශේෂ වෛද්‍ය පරීක්ෂණවලට යොමු වී සිටිති.සෙවනගල පොලිසියේ පොලිස් ස්ථානාධිපති පොලිස් පරීක්ෂක නිලන්ත මහතාගේ මූලිකත්වයෙන් වැඩිදුර පරීක්ෂණ කටයුතු සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=r1202231</link>
    <topic>ඇඹුල්ගම - ජල්තර ගම් යා කෙරෙනසමාධි මාවත සංවර්ධනයට</topic>
    <author>මංජුල හිරිපිටිය - හෝමාගම සංචාරක</author>
    <content>පළාත් සභාවලට අයත් සියලු මාර්ග කාපට් දමා අවසන් කිරීමට සැලසුම් කර ඇති බවත් සෑම ග්‍රාම සේවා වසමකටම රුපියල් ලක්‍ෂ දහය බැගින් ලබා දී යටිතල පහසුකම් සංවර්ධනය කිරීම ආරම්භ කරන බවත් ඇමැති බන්දුල ගුණවර්ධන මහතා පැවසීය.ඒ මහතා එසේ පැවසුවේ රුපියල් ලක්‍ෂ තිස් හයක මුදලක් වැය කරමින් ඇඹුල්ගම හා ජල්තර ගම්මාන යා කරන සමඟි මාවත සංවර්ධනය කර ජනතා අයිතියට පැවරූ අවස්ථාවේදීය.වැඩිදුරටත් අදහස් දැක්වූ අධ්‍යාපන ඇමැතිවරයා මෙසේද පැවසීය.ගම නැඟුම සංවර්ධන ව්‍යාපෘතිය යටතේ හෝමාගම මැතිවරණ බල ප්‍රදේශයේ, පළාත් සභාවට අයත් මාර්ග පහළොවක් කාපට් කිරීමට හැකි වුණා. මීට අමතරව පාර්ලිමේන්තු හා පළාත් සභා අරමුදල් යටතේ බල ප්‍රදේශයේ ග්‍රාමීය මාර්ග ඇතුළු පොදු සේවාවන් රැසක් සකසා දීමට හැකි වුණා. මේ අවස්ථාවට බස්නාහිර පළාත් සභා මන්ත්‍රී මහේෂ් අල්මේදා, හෝමාගම ප්‍රාදේශීය සභා සභාපති ඒ. ඩී. කුමාරසිරි, උප සභාපති ඉන්දික කෝරලගේ, ප්‍රා/ සභා මන්ත්‍රීවරුන් වන කැළුම් පි‍්‍රයංකර, නිහාල් හේවාවසම්, නීලකාන්ති සමරවික්‍රම, කමල් චන්දන යන මහත්ම මහත්මීහු රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=r1202232</link>
    <topic>සතුන් මරා සතුටු වූ පිලෝරිස්ටකළ පව් මෙලොවදීම පල දීලා</topic>
    <author>බර්ටි ලයනල් උඩුගම්පොළ</author>
    <content>එක්තරා ප්‍රදේශයක පිහිටි වැඩිහිටි නිවාසයක වැඩිහිටි පියවරුන් දසදෙනෙකු සිටිති. දරුවන් හැරගිය විශ්‍රාමික පියවරුන් සහ රැකියා විරහිත වූවන් වැනි විවිධ තරාතිරමේ අංශවලින් අසරණ වූවන් මේ ස්ථානයේ රැකවරණය ලබති.මෙහි අවුරුදු 80 කට ආසන්න වයසේ පසුවන පියකු සිටී. ඔහු පිලෝරිස් යන නමින් හඳුන්වමු. කලක් ඉතාමත් දුප්පත්ව අසරණව සිටි මොහු විවිධ ආදායම් මාර්ග තුළින් මුදල් සොයා ගනිමින් දිවි රැක ගත්තේය. කලකදී මිලදී ගත් ලොතරැයි පතක් සඳහා ලක්ෂයක මුදලක් ලැබුණෙන් සහකාරියකද සොයා ගත්තේය.කෙසේ වෙතත් මොහු කිනම් රැකියාවක් කළද රාත්‍රී කාලයේ දී සතුන් වෙඩි තබා මරා මස් කෑමටද පුරුදුවී සිටියේය. හාවුන්, ඉත්තෑවන් වැනි සතුන්ගේ පළිඟු ලෙසින් දිලිසෙන නෙත් මොහුගේ ඉලක්කය විය. නෙත් පසාරු කරමින් ගිය වෙඩි පහර දකින පිලෝරිස් අප්‍රමාණ වින්දනයක් ලැබුවේය.වසර දෙක තුනක් ගතවී යෑමෙන් අනතුරුව නිවුන් දැරියන් දෙදෙනකුගේ පියෙක් ද විය. දරු දෙදෙනාගේ පෝෂණය සඳහා හාමස් ලබාදීමට දිනපතා සිදුකළේය.කලක් ගතවීමෙන් පසු මේ රූමත් දියණියන් දෙදෙනාගේ දෙනෙත් නොපෙනෙන බව දැනගන්නට ලැබිණි.දැරියන් අඳ බව නිසා මව අසහනයට පත්වුවාය.පිලෝරිස් තම දියණියන් දෙදෙනාගේ අඳ භාවය ගැන සැලකිල්ලක් නොදැක්වීම පිලෝරිස්ගේ බිරියට නුරුස්සන ගතියට හේතුවිය.දිනක් රාණි දියණියන් දෙදෙනා සමඟ පාරට බැස්සේ කුමක් හෝ පිහිටක් කාගෙන් හෝ ලැබේවා යන අදිටනෙනි.කළ යුතු දෙයක් නැත. කාට හෝ අතපෑමට සිතා ගත්තාය. නවීන පන්නයේ මෝටර් රථයක් වාහන තදබදයකදී නෙත ගැටුණු ඇය එහි සිටි නෝනා ළඟට ගොස් අත පෑවේ ශත පනහක් හෝ ලැබේවි කියා සිතමිනි.නෝනා ඉතාමත් කාරුණික වූයේ රාණිගේ කතාව ඇසිමෙන් පසුවය.දැන් ඔයගොල්ලේ ඉන්නේ...මාකඳුරේ.බොහෝ විස්තර කතිකා කර ගැනීමෙන් පසු එන්න බැරිද අපිත් එක්ක යන්න. ඇය නිකමට මෙන් ඇසුවාය.රාණි හිස වනා නිහඬ වුවාය.නෝනා සැමියා දෙස බලා වාහනයෙන් බැස පිටිපස දොර විවෘත කළාය. රාණි දියණියන් සමඟ වාහනයට ගොඩවූවාය.නිවෙසට යනතුරු නිශ්ශබ්දව සිටි යුවළ නිවෙසට ගොස් මොවුන්ට තේපැන් සංග්‍රහයක් කර ඇය සමඟ පිළිසඳරට වැටුණාය. සැමියාද එයට එක්විය.සාකච්ඡාවකින් පසු දියණියන්ගේ නෙත් අක්ෂි විශේෂඥයකු මාර්ගයෙන් පරීක්ෂාකර බලා සුවකිරීමටද තීරණය විය.රාණි හා දියණියන් දෙදෙනාට මේ කාරුණික යුවළගෙන් ආදරය අනුකම්පාව නොඅඩුව ලැබුණි.දියණියන්ගේ පින පෑදුනි. කලක් ගත වූ පසු විශේෂඥයකුගේ පිහිටෙන් දෙදෙනාගේ නෙත් පෑදුණි.පිලෝරිස් තනිවිය. කල කී දේ එලෙසින්ම ඵලදුනි. කෙසේ හෝ පිලෝරිස්ගේ පැරණි හිතවතුන් මුණ ගැසීමෙන් පසු ඔහු වැඩිහිටි නිවාසයේ සරණ ලැබුවේය. බිරිය දරුවන්ගෙන් වෙන්වූ පිලෝරිස් වැඩිහිටි නිවාසයේ තනිවිය.තමා හාවුන්ගේ දෙනෙත්වලට වෙඩි උණ්ඩ යැවීමෙන් ලද සතුට අසතුටක් වූ බව තේරුම් යනවිට ඔහු ප්‍රමාදව සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=r1202233</link>
    <topic>දහසය හැවිරිදි පාසල් සිසුවියක් කෙළෙසූපුද්ගලයකු බරපතළ වැඩ ඇතිව සිපිරිගෙට</topic>
    <author>මුන්නේශ්වරම සමූහ – ඊ. සී. ප්‍රනාන්දු</author>
    <content>දහසය හැවිරිදි පාසල් සිසුවියක් රවටා විටින් විටි ඇයව කෙළෙසීමේ චෝදනාවට වරද පිළිගත් පුද්ගලයකුට බරපතළ වැඩ සහිත වසර හතක සිර දඬුවමක් සහ රුපියල් දස දහසක දඩ මුදලක් නියම කළ හලාවත මහාධිකරණ විනිසුරු ඩබ්ලිව්. එම්. එම්. මාලනී ගුණරත්න මහත්මිය අතවරයට පත් දැරියට රුපියල් එක් ලක්ෂ පනස් දහසක වන්දි මුදලක් ගෙවීමට ද නියම කළාය.දඬුවම් නියම වූයේ බත්තුළුඔය පදිංචි අබ්දුල් මජීඩ් මොහොමඩ් රිස්වාන් නමැති අයකුටයි. 2000 මාර්තු මස 13 ත් 2001 මාර්තු 12 දාත් අතර කාලයේ දී හලාවත මහාධිකරණ බල සීමාවේ බත්තුළුඔය දී එවකට දහසය වියේ පසු වූ දැරියක රවටා ඇය කෙළෙසීමේ චෝදනාව මත විත්තිකරුට විරුද්ධව නඩුව පවරා තිබුණි.1986 වසරේදී උපත ලබා ඇති දැරිය මෙම සිද්ධිය වන වකවානුවේදී ඇය පාසල් සිසුවියකි.විත්තිකරු ඇයගේ ඥාතියෙකි ඔහු දැරිය පාසල් යන අතර මඟ රැඳී සිට ඇය හා කථා බහ කිරීමට පුරුදුව පසුව ඔහු ඇයගෙන් ආදරය අයැද සිට ඇත. ටික දිනක් ගිය පසු ඔවුන් ආදරවන්තයන් වී ඇත.හලාවත මුහුදු වෙරළට ද ගොස් පෙම් පිළිසඳරේ යෙදී ඇත. මෙම සම්බන්ධය ගෙදරට හොරා පවත්වා ගෙන යාමට ද ඔවුනට හැකි වී ඇත.මේ අතර මව හලාවත රෝහලට ගොස් සිටියදී දැරිය පාසල් නොගොස් නිවසේ සිට ඇත.ශුද්ධ වූ කුරාන් ග්‍රන්ථය අතට ගෙන ඇය විවාහ කර ගන්නා බවට ඇයට පොරොන්දු වී ඇය රවටා අතවර කර ගොස් ඇත.පසුව අවස්ථා 5 – 6ක දී ඔහු ඇයට අතවර කර ඇත. සිද්ධිය දැන ගත් විත්තිකාර රිස්වාන්ගේ මව ඇයට පහර දී බැන වැදීමෙන් පසු ඇය සිද්ධිය සිය මවට හෙළි කර ඇත.සාක්කි සටහන් කරගත් පසු විත්තිකරු තමන් වැරදිකරු බව පිළිගෙන තිබේ. ඒ අනුව දඬුවම් නියම වුණි.දඩ මුදල නොගෙවන්නේ නම් මාස හයක ලිහිල් සිර දඬුවමක් ද වන්දි මුදල් නොගෙවන්නේ නම් බරපතල වැඩ සහිත සිර දඬුවමක් ද නියම විය.රජයේ අධිනීතිඥ කාශ්‍යප වික්‍රමසේකර මහතා පැමිණිල්ල මෙහෙය වූ අතර පත් කළ නීතිඥ සුමුදු ජයමාන්න මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=r1202234</link>
    <topic>ලියුම් මල්ල කියා එළවළු බෑගයක්තැපැල් කාර්යාලයට බාරදීලා</topic>
    <author>පොල්ගහවෙල සමූහ – එල්. පී. තිලකරත්න</author>
    <content>ග්‍රාමීය තැපැල් කාර්යාලවලට නගරයේ සිට ලිපි හා පාර්සල් ඇතුළත් තැපැල් මලු රැගෙන යන්නේ ශ්‍රී ලංගම බස් රථ මගිනි. මේ එවැනි තැපැල් මලු රැගෙන ගිය බස් රථ රියැදුරුකු අතින් සිදුවූ රසවත් සිද්ධියකි. වාර්තා වන අන්දමට සිද්ධිය මෙසේය.ගුණදාස අයියා ශ්‍රී ලංගම රියැදුරකු ලෙස මේ ගෙවන විසි දෙවෙනි අවුරුද්දයි. ඔහුට අයිති සේවා මුරයෙන් වැඩි දින ගණනක් සේවය කරන්නේ තම ගමේ ධාවනය වන බස් රථයේය. මේ මාර්ගයේ ශ්‍රී ලංගම බස් රථ දෙකක් සහ පෞද්ගලික බස් රථ දෙකක්ද ධාවනය වේ.උදෑසන 8.30 ට ප්‍රධාන නගරයෙන් ධාවනය වන බස් රථයේ ගමන් මාර්ගයේ පිහිටා ඇති උප තැපැල් කාර්යාලවලට ලබාදිය යුතු තැපැල් මලු රැගෙන යෑම බස් රථ රියැදුරාගේ රාජකාරියේ කොටසකි. එම තැපැල් බෑගයද ලබා ගත් බසය ධාවනාන්තය දක්වා ගමන් ආරම්භ කරන ලදී.ටික දුරක් යද්දී ඉදිරියට ආ බසයේ සිටි රියැදුරු ගුණදාස අයියේ කලින් ආපු ප්‍රයිවට් බස් එක ළඟම කොට කොටා යනවා සේරම සෙනඟ අරන් යනවා” කියා කීවේය.‘හරි බලමු’ කියූ ගුණදාස අයියාද බසයේ වේගය වැඩි කරමින් බසය ධාවනය කරන්නට විය. ඉදිරියෙන් ඇති උප තැපැල් කාර්යාලය අසල ඉක්මනින් බසය නැවතූ ගුණදාස අයියා “තැපැල් නෝනෝ ඉක්මනට තැපැල් මල්ල ගන්න යැයි” කියා කලබලයේම තැපැල් මල්ල දී ඉක්මනින් ම බසය ධාවනය කරන්නට විය.ටික දුරක් යද්දී අධික වේගයෙන් ආ යතුරු පැදියක් බසය ඉදිරියෙන් නතර විය. බසයද නතර විය. යතුරු පැදියේ පිටුපස වාඩි වී ආවේ තැපැල් කන්තෝරුවේ නෝනාය.“ගුණදාස අයියේ මට තැපැල් මල්ල කියා දී තියෙන්නේ මේන් මේ එළවළු මල්ල මේක ගුණදාස අයියා ගන්න මට අපේ තැපැල් මල්ල දෙන්න යැයි” කීවිට බසයේ සිටි සියලුම දෙනා මහ හඬින් සිනාසෙන්නට වූහ.තම ජීවිතේ පළමු වැනි වරට සිදුවූ මේ අතපසු වීම ගැන ගුණදාස අයියා බොහෝ සේ පසුතැවිලි වුණේය. නැවත කිසිදු දිනෙක අධික වේගයෙන් බස් රිය පැදෙව්වේ නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=r1202235</link>
    <topic>දරුණු රෝගවලින් පීඩා විඳිනඅසරණ රෝගීන් පිරිසකට නොමිලේ ශීතකරණ</topic>
    <author>මාවනැල්ල සමූහ – පී. සෙනෙවිරත්න</author>
    <content>දරුණු රෝගාබාධවලින් පීඩා විඳින සහ ආබාධිත පුද්ගලයන්ට අත්‍යවශ්‍ය වන ඖෂධ ගබඩා කර තබා ගැනීම සඳහා එවැනි අයට කුඩා ප්‍රමාණයේ ශීතකරණ නොමිලේ ලබාදීමේ වැඩසටහනක් පසුගියදා මහරගමදී පැවැත්විණි.මහරගම සිංහ සමාජයේ අනුග්‍රහයෙන් මේ සද්කාරය ඉටුකරන ලදී. එහිදී සිංහ සමාජයේ සභාපති සිංහාධිපති බී. ආර්. එම්. සෙනරත් දෙවටපිටිය මහතා මෙසේ කීවේය.සිංහ සමාජ අද ශ්‍රී ලංකාව පුරා ප්‍රචලිත සමාජ සේවා සංවිධානයක් බවට පත්වී තිබෙනවා. මහරගම සිංහ සමාජය ඒ අතර විශේෂ වැඩසටහන් රාශියක් ඉටුකර තිබෙනවා.අද ක්‍රියාත්මක වැඩසටහන මගින් රෝගීන්ටත් දේශීය වෛද්‍යවරයකුටත් ආගමික නායකවරුන්ටත් නොමිලේ ශීතකරණ ලබා දුන්නා.සර්ප දෂ්ටනයෙන් මියයන පිරිස අතුරින් ශ්‍රී ලංකාව දෙවැනි තැන සිටිනවා. වසරකට හැට දහසක් පමණ සර්ප දෂ්ටනයට ගොදුරුවන බව වාර්තා වෙනවා.එයින් විසි දහසක් රෝගීන් බටහිර ප්‍රතිකාරවලින් සුවය ලබන අතර ඉතිරි හතළිස් දහස දේශීය වෛද්‍ය ප්‍රතිකාර සොයා යනවා.මාවනැල්ල පොල්අඹේගොඩ රජය පිළිගත් විෂ වෙද රෝහල වෙත එන එවැනි රෝගීන් සංඛ්‍යාව විශාලය. ඒ නිසා එම වෛද්‍ය ආයතනයටත් නොමිලේ ශීතකරණයක් ලබා දුන්නා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=s1202231</link>
    <topic>කාල්ටන් දීප ව්‍යාප්ත මැරතන් තරගාවලියමාර්තු 3 දා සිට පළාත් නවයේදී ම</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ මුල් වරට දීපව්‍යාප්ත මැරතන් ධාවන තරගාවලියක් සංවිධානය කිරීමට තාරුණ්‍යයට හෙටක් සංවිධානය සුදානම් වෙයි.ශ්‍රී ලංකාවේ පළාත් 9ක් මූලික කරගෙන පළාතකට එක් මැරතන් තරගය බැගින් මාර්තු 3 වැනිදා තරගාවලිය ආරම්භ වේ.පිරිමි හා කාන්තා දෙඅංශයෙන්ම පැවැත්වෙන මේ ධාවන තරගාවලියේ දුර කිලෝමීටර් 30කි.මේ මැරතන් තරග “කාල්ටන් දීප ව්‍යාප්ත මැරතන් තරගාවලිය” ලෙස නම් කොට ඇති අතර පළමු ස්ථානය දිනාගන්නා ක්‍රීඩකයාට හා ක්‍රීඩිකාවට රුපියල් ලක්‍ෂය බැගින් පිරිනැමේ. පිරිමි හා කාන්තා අංශවල දෙවැනි ස්ථානවලට රුපියල් පනස් දහසක්, තෙවැනි ස්ථානවලට රුපියල් විසිපන්දහසක් හා සිවුවැනි ස්ථානවලට රුපියල් විසිදහසක් පිරිනැමේ.පස්වැනි ස්ථානයේ සිට දහවැනි ස්ථානය දක්වා මුදල් තෑගි පිරිනැමෙන අතර ජයග්‍රාහකයන්ට වටිනා සහතික පතක් පිරිනැමීමට කටයුතු යොදා ඇත.කාල්ටන් දීප ව්‍යාප්ත මැරතන් තරගාවලිය පිළිබඳ මාධ්‍ය හමුවක් ක්‍රීඩා අමාත්‍යාංශ ශ්‍රවණාගාරයේදී ඊයේ පැවැති අතර තාරුණ්‍යයට හෙටක් ක්‍රීඩා අධ්‍යක්‍ෂ රොනී ඉබ්‍රාහිම්, අධ්‍යක්‍ෂ වෛද්‍ය චූලා සේනාරත්න යන මහත්වරු හා පළාත් ක්‍රීඩා අධ්‍යක්‍ෂවරු ඇතුළු පිරිසක් ද සහභාගි වූහ.කාල්ටන් දීප ව්‍යාප්ත මැරතන් තරගාවලිය මාර්තු 3 වැනිදා සිට සෑම සති අන්තයකම රට පුරා පැවැත්වෙන අතර කුඩා දරුවන් උදෙසා තරග 10ක් ද පැවැත්වේ.සෑම මැරතන් තරගයක් පැවැත්වෙද්දී කාල්ටන් රගර් තරගාවලියේ සුපිරි තරු සහභාගිත්වය ද කැපී පෙනෙන බව තාරුණ්‍යයට හෙටක් අධ්‍යක්‍ෂ වෛද්‍ය චූලා සේනාරත්න මහතා පැවැසීය.රට පුරා පළාත් මට්ටමේ මැරතන් තරග පැවැත්වීම තුලින් ක්‍රීඩාවේ විශාල ප්‍රබෝධයක් අපේක්‍ෂා කරන අතර මැරතන් ක්‍රීඩක ක්‍රීඩිකාවන් ජාතික හා ජාත්‍යන්තර තලයට රැගෙන යෑමද අපේක්‍ෂා කෙරේ.තාරුණ්‍යයට හෙටක් සංවිධානයේ සභාපති පාර්ලිමේන්තු මන්ත්‍රී නාමල් රාජපක්‍ෂ මහතාගේ මග පෙන්වීම මත ශ්‍රී ලංකාවේ මුල් වරට පළාත් මැරතන් තරගාවලිය සංවිධානය වේ. පළාත් මැරතන් තරගාවලිය පැවැත්වෙන දිනඋතුරු මැද පළාත – මාර්තු 3 දා පොලොන්නරුව තෝපාවැව පාසල් ක්‍රීඩාංගණය. උතුරු පළාත – මාර්තු 10 දා යාපනය දොරේඅප්පා ක්‍රීඩාංගණය.බස්නාහිර පළාත – මාර්තු 17 දා ගම්පහ ශ්‍රීබෝධි ක්‍රීඩාංගණය.සබරගමුව පළාත – මාර්තු 24 දා රුවන්වැල්ල ක්‍රීඩාංගණය.මධ්‍යම පළාත – මාර්තු 31 දා මහනුවර ගැටඹේ ක්‍රීඩාංගණය.දකුණු පළාත – අප්‍රේල් 1 දා ගාල්ල කොටුව සමනල පාලම අසලඌව පළාත – අප්‍රේල් 7 දා බුත්තල දුටුගැමුණු මහ විදුහල අසලවයඹ පළාත – අප්‍රේල් 21 දා කුරුණෑගල වෙළෙඳ සංකීර්ණයනැගෙනහිර පළාත – අප්‍රේල් 28 දා ත්‍රිකුණාමලය මැක්ස්හියෙර් ක්‍රීඩාංගණය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=s1202232</link>
    <topic>බස්නාහිර පළාත් සභා මන්ත්‍රීවරුන්ගේ ක්‍රිකට් ජය ගම්පහට</topic>
    <author/>
    <content>බස්නාහිර පළාත් සභා මන්ත්‍රීවරුන් අතර පැවති සැහැල්ලු පන්දු ක්‍රිකට් තරගාවලියේ සූරතාව දිනා ගැනීමට ගම්පහ දිස්ත්‍රික් මන්ත්‍රී පිල සමත් විය. කොළඹ, ගම්පහ හා කළුතර දිස්ත්‍රික් කණ්ඩායම් අතර වැලිසර නවලෝක පිටියේදී තරග පැවැත්විණි.මෙහිදී කළුතර දිස්ත්‍රික් පිල පරදා කොළඹ හා ගම්පහ කණ්ඩායම් අවසන් මහා තරගයට සුදුසුකම් ලැබුහ. මුලින්ම පන්දුවට පහරදුන් ගම්පහ දිස්ත්‍රික් පිල නියමිත ඕවර 10 දී කඩුලු 4 කට ලකුණු 128 ක් ලබා ගැනීමට සමත් විය.යු. ජොර්ජ් පෙරේරා නොදැවී – 38, පියල් නිශාන්ත – 44පිළිතුරු ඉනිම ක්‍රීඩා කළ කොළඹ දිස්ත්‍රික් පිල සියල්ලන් දැවී ලකුණු 104 යි.සුමිත් සොයිසා - 22, මුජිබර් රහමන් – 18 (ජොර්ජ් පෙරේරා කඩුලු 4/12)තරගාවලියේ දක්ෂතම ක්‍රීඩකයා හා හොඳම පන්දු යවන්නා සම්මාන විපක්ෂයේ ප්‍රධාන සංවිධායක යු. ජොර්ජ් පෙරේරා මහතාට හිමි විය. හොඳම පිතිකරු පියල් නිශාන්ත.හොඳම පන්දු රකින්නා ආනන්ද හරිශ්චන්ද්‍රපළාත් සභා ඇමැතිවරුන්වූ නිමල් ලන්සා හා උපාලි කොඩිකාර මහත්වරුන් අතින් ජය සංකේත ප්‍රදානය කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=s1202233</link>
    <topic>බස්නාහිර පළාත් සත් සාමාජිකපාසල් රගර් තරගාවලිය 26දා</topic>
    <author>ෆවුස් මොහොමඩ්</author>
    <content>වසරේ පාසල් රගර් තරගවාරයට පෙරහුරු තරගාවලියක් ලෙස සැළකෙන බස්නාහිර පළාත් සත් සාමාජික පාසල් රගර් තරගාවලිය මේ මස 26 වැනිදා ගල්කිස්ස විද්‍යා විදුහල් ක්‍රීඩා පිටියේ දී පැවැත්වේ.ලබන මස 3 සහ 4 දෙදින පැවැත්වෙන සමස්ත ලංකා සත් සාමාජික පාසල් රගර් සූරතාවලියට පෙර සති අන්තයේ සම්ප්‍රදායිකව පැවැත්වෙන මේ තරගාවලියට මෙරට පාසල් රගර් පිටියේ විශිෂ්ටතම කණ්ඩායම් රාශියක් තරග වදිති.මහානාම, ආනන්ද, ලුම්බිණි, නාලන්ද, වේල්ස් කුමාර, තර්ස්ටන්, සාන්ත තෝමස්, පානදුර, රාජකීය, සාන්ත ජෝශප්, සාන්ත පීතර, වෙස්ලි, සහිරා, අශෝක, නුගේගොඩ සාන්ත ජෝන්ස්, ලලිත් ඇතුලත්මුදලි, වේලුවන ඩඩ්ලි සේනානායක සහ විද්‍යා විද්‍යාලය මේ තරගාවලියට සහභාගි වෙති.කෙසේවුවත් පාසල් රගර් පිටියේ ප්‍රබලතම කණ්ඩායම් 2 ක් වන රාජකීය සහ ඉසිපතන විදුහල් මෙවර තරගාවලියට ඉදිරිපත් වී නැත.මේ සඳහා සුදානම් වීමට ඇති කාලය ප්‍රමාණවත් නොවන බැවින් මේ තරගාවලියට ඉදිරිපත් නොවන බව එම විදුහල් දන්වා ඇතැයි බස්නාහිර පළාත් පාසල් රගර් සංගමයේ ලේකම් පාලිත කුලතුංග මහතා ‘දිනමිණ’ ට පැවැසීය. පසුගිය වසරේ දී නොපැවැති මේ තරගාවලිය මෙවර සංවිධානය කිරීමේ කටයුතු ඇරඹුවේ පසුගිය 17 වැනිදා බවත්, මින් ඉදිරියට ප්‍රමාදයකින් තොරව නොකඩවා වාර්ෂිකව මේ තරගාවලිය සංවිධානය කිරීමට අදහස් කරන බවත් කුලතුංග මහතා වැඩිදුරටත් සඳහන් කළේය. තරගාවලිය කුසලාන, පළඟ සහ බෝල් වශයෙන් සූරතා අංශ 3 ක් යටතේ පැවැත්වේ. අවුරුදු 20න් පහළ සත් සාමාජික තරගාවලියක් ලෙස පැවැත්වෙන බස්නාහිර පළාතේ පාසල් රගර් සූරතාවලියට පාසල් රගර් පිටියේ පළමු කොටසේ කණ්ඩායම් රැසක් තරග වදින බැවින් උණුසුම් මුහුණුවරක් ගනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=s1202234</link>
    <topic>එංගලන්තය එක්දින තරගාවලිය ජය ගනී</topic>
    <author>ඩුබායි (ඒ. එෆ්. පී.)</author>
    <content>පිට පිට දෙවැනි එක්දින ශතකයත් රැස්කළ එංගලන්ත පිලේ කෙවින් පීටර්සන් පාකිස්තානයට එරෙහිව පැවැති දිවා රාත්‍රී සිවුවැනි හා අවසන් එක්දින තරගයෙන් කඩුලු 4 ක ජයක් සිය කණ්ඩායමට ලබා දුන්නේය.මේ අනුව තරග 4 කින් සමන්විත පාකිස්තාන – එංගලන්ත එක්දින තරගාවලියේ ජය 4 – 0 ක් ලෙස එංගලන්තයට හිමිවිය.31 හැවිරිදි පීටර්සන් පන්දු 153 කදී සිය එක්දින තරග දිවියේ වැඩිම ලකුණු ප්‍රමාණය ලෙස ලකුණු 130 ක් රැස්කිරීමට සමත් විය.පළමුව පන්දුවට පහර දුන් පාකිස්තානය ඕවර 50 අවසානයේ සියලු දෙනා දැවී රැස්කළ ලකුණු සංඛ්‍යාව 237 කි.අසාඩ් ෂෆීක් ලකුණු 65 ක් රැස්කළ අතර අසාර් අලි ලකුණු 58 ක් ලබා ගත්තේය. නායක මිස්බා උල් හක් ලකුණු 46 ක් රැස් කළේය.පන්දු යැවීමේදී ජේඩ් ඩර්න්බැච් ලකුණු 45 කට කඩුලු 4 ක් දවාලීය.එංගලන්ත පිල ජයග්‍රාහී ඉලක්කය සපුරා ගත්තේ ඕවර 49.2 කදීය.පාකිස්තානය 237 (ඕවර 50) - අසාඩ් ෂෆීක් 65, අසාර් අලි 58, මිස්බා උල් හක් 46, (ජේඩ් ඩර්න්බැච් 45/4, ඩැනී බ්‍රිග්ස් 39/2)එංගලන්තය 241/6 (ඕවර 49.2) - කෙවින් පීටර්සන් 130, ක්‍රෙග් කීස්වෙටර් 43, (සයිඩ් අජ්මාල් 62/3).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=s1202235</link>
    <topic>උකුවෙල ප්‍රා.ලේ.කොට්ඨාස ක්‍රීඩා 26දා</topic>
    <author>අසෝක හිඳගොඩමාතලේ දිසා විශේෂ</author>
    <content>උකුවෙල ප්‍රා.ලේ. කොට්ඨාස අන්තර් ක්‍රීඩා සමාජ මලල ක්‍රීඩා උළෙල මේ මස 26 වැනිදා උකුවෙල මහජන ක්‍රීඩාංගණයේ දී පැවැත්වේ.උකුවෙල ප්‍රාදේශීය සභා සභාපති සමන්ත ධර්මසේන මහතාගේ ප්‍රධානත්වයෙන් මෙය පැවැත්වේ.මාතලේ ක්‍රිස්තුදේව ජාතික පාසලේ නිවාස ක්‍රීඩා උළෙල හෙට (24) මාතලේ බර්නාඩ් අළුවිහාරේ ක්‍රීඩාංගණයේ දී පැවත්වේ. එදින පස්වරු 1.00 ට ආරම්භ වන මෙම තරගයේ ප්‍රධාන ආරාධිතයා ලෙස ප්‍රවාහන නියෝජ්‍ය අමාත්‍ය රෝහණ දිසානායක මහතා සහ විශේෂ ආරාධිතයා ලෙස මාතලේ කලාප අධ්‍යාපන අධ්‍යක්‍ෂ මහින්ද එස් යාපා මහතා සහභාගී වේ.සාන්ත බෙනඩික් විදුහලේ නිවාසාන්තර මලල ක්‍රීඩා උළෙල මේ මස 25 වැනිදා සවස 1.00 සිට පැවැත්වීමට කටයුතු යොදා ඇත. මෙම ක්‍රීඩා උළෙලේ ප්‍රධාන ආරාධිත අමුත්තා ලෙස ශ්‍රී ලංකා රගර් සංගමයේ ප්‍රධාන විධායක රොහාන් ගුණරත්න මහතා සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=s1202236</link>
    <topic>හම්බන්තොට පාසල් විස්සයි 20 සූරතාවඅම්බලන්තොට ථෙරපුත්තයට</topic>
    <author>පි‍්‍රයාන් ද සිල්වා මාතර ක්‍රීඩා</author>
    <content>හම්බන්තොට දිස්ත්‍රික්කයේ පාසල් අතර පැවැති 19 න් පහළ විස්සයි 20 ක්‍රිකට් තරගාවලියේ ජය අම්බලන්තොට ථෙරපුත්ත ජාතික පාසල අත්කර ගත්තේය.හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්‍ෂ මහතාගේ උපදෙස් මත සූරියවැව මහින්ද රාජපක්‍ෂ ජාත්‍යන්තර ක්‍රිකට් ක්‍රීඩාංගණයේ භාරකරු කර්නල් ශානක රත්නායක මෙම තරගාවලිය සංවිධානය කළේය.දෙබරවැව ජාතික පාසල, හුංගම විජයබා ජාතික පාසල, වීරකැටිය රාජපක්‍ෂ ජාතික පාසල, හම්බන්තොට සහිරා ජාතික පාසල සහ අම්බලන්තොට ථෙරපුත්ත ජාතික පාසල තරගාවලියට සහභාගි වූහ.තරගාවලියට වර්ෂාවෙන් බාධා ඇතිවීමෙන් පළමු දිනයේදී පැවැත්වීමට හැකි වූයේ එක් තරගයක් පමණි.දෙවැනි දිනයේදී ඕවර ප්‍රමාණය අඩුකර තරගාවලිය පැවැත්වීමට සිදුවිය.අවසාන තරගය (පිලකට ඕවර 15)අම්බලන්තොට ථෙරපුත්ත 109 සියලු දෙනා දැවී (ඕවර 15) දෙබරවැව ජා. පා. 88 (සියලු දෙනා දැවී).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=s1202237</link>
    <topic>ඉසිපතන ‘ඒ’ පිලට පළමු ඉනිමේ ජය</topic>
    <author/>
    <content>ඉසිපතන හා තර්ස්ටන් විදුහල් ‘ඒ’ කණ්ඩායම් අතර තර්ස්ටන් පිටියේ පැවැති ක්‍රිකට් තරගයේදී ඉසිපතන ‘ඒ’ පිලට පළමු ඉනිමේ ජයක් හිමිවිය.තර්ස්ටන් ‘ඒ’-166 ටී. ජයසිංහ 19, සී. කන්නන්ගර 36, ඇම්. පේ‍්‍රමතිලක 42, එස්. පෙරේරා 29 (ජී. නවිශාන් 5/69, කේ. ධනංජය 2/39)ඉසිපතන ‘ඒ’-185 ඇම්. රණවීර 46, කේ. සඳරුවන් 52, ජේ. ධනංජය නොදැවී 18 (එස්. පෙරේරා 2/39, එම්. පේ‍්‍රමතිලක 3/47, එස්. ගුණතිලක 2/14),තර්ස්ටන් ‘ඒ’ දෙවැනි ඉනිම 136 එන්. පෙරේරා 19, ටී. ජයසිංහ 36, ඩී. ගුණවර්ධන 23 (කේ. ධනංජය 2/18, ඩී. පුංචිහේවා 3/48) ඉසිපතන ‘ඒ’ දෙවැනි ඉනිම 12/1තරගයේ වීරයා - ඇම්. පේ‍්‍රමතිලක (තර්ස්ටන්), හොඳම පිතිකරු - ආර්. සඳරුවන් (ඉසිපතන), හොඳම පන්දු යවන්නා - ගිහාන් නවිශාන්(ඉසිපතන), හොඳම පන්දු රකින්නා - ටී. ජයසිංහ (තර්ස්ටන්).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=s1202238</link>
    <topic>පිතිකරු දවාලීමේ ‘මන්කාඩ්’ ක්‍රමය</topic>
    <author/>
    <content>ශ්‍රී ලංකාව හා ඉන්දියාව අතර පෙරේදා බ්‍රිස්බේන්හි පැවැති ‘කොමන්වෙල්ත් බැංකු කුසලාන’ ක්‍රිකට් තරගයේදී ළහිරු තිරිමාන්න ට එරෙහිව ඉන්දීය පිට දඟ පන්දු යවන ක්‍රීඩක රවි අශ්වින් ක්‍රියාත්මක කළ “මන්කාඩ්ගේ දවාලීම” (‘Mankad’ Dismissal ) ක්‍රිකට් ක්‍රීඩාවේ ජීවය කෙලෙසීමක් බව ශ්‍රී ලංකා නායක මහේල ජයවර්ධන කියයි.ශ්‍රී ලංකාවට ලකුණු 51ක ජයග්‍රහණයක් හිමි වූ මේ තරගයේ ලකුණු 62ක සිය ඉනිම අතරවාරයේ තිරිමාන්න මේ දැවී යාමෙන් බේරුණද එය එසේ වූයේ ඉන්දියානුවන් ඔවුන්ගේ ඉල්ලීම ඉවත් කර ගැනීමට තීරණය කිරීමෙන් පසුව පමණි.“මන්කාඩ්” යනු පන්දු යවන්නා පන්දුව නිදහස් කරනවා වෙනුවට ඔහුගේ අන්තයේ බේල්ස් ඉවත් කිරීමය. මෙවැනි දවාලීම් දුර්ලභය. එය නම් කොට ඇත්තේ විනූ මන්කාඩ් නමැති හිටපු ඉන්දීය තුන් ඉරියව්වෙන්ම කැපී පෙනුනු ක්‍රීඩකයා නමිනි. ඔහු, 1947 – 48 වකවානුවේදී ඔස්ට්‍රේලියානු පිතිකරු බිල් බ්‍රවුන් මේ ආකාරයෙන් දෙවතාවක් ම දවාගෙන තිබේ.ලකුණු 44ක් ලබා ගෙන සිටි තිරිමාන්න කළින් ම සිය සීමාවෙන් පිටව සිටියදී අශ්වින් නිත්‍යානුකූල අයුරින් මේ ක්‍රියාව කළේය. එහෙත්, පෝල් රයිෆල් හා බිලී බවුඩන් යන පිටියේ තරග විනිසුරුවෝ ඉන්දියාවේ වැඩ බලන නායක විරේන්ද්‍ර සෙවාග් හා පළපුරුදු ක්‍රීඩක සචින් ටෙන්ඩුල්කාර් සමග සාකච්ජා කිරීමෙන් පසුව තිරිමාන්න ට තව දුරටත් ක්‍රීඩා කිරීමේ අවස්ථාව ලබා දීමට ඉන්දියානුවෝ තීරණය කළහ. තිරිමාන්න ඔහුගේ සීමාවෙන් ඉදිරියට පැමිණ සිටි බව පිළිගත් මහේල ජයවර්ධන, එහෙත් ඔහුව “මන්කාඩ්” කිරීමට අශ්වින් ගත් තීරණය වැරදි බව කියා සිටියේය.“අවංකවම කියනවා නම් අපේ කෙනාගේ පොඩි වැරුද්දක් තිබෙන බව මට හැඟුනා විය හැකියි. නමුත් මම හිතනවා ක්‍රීඩාවේ ජීවය අතින් සෙවාග් කළේ හරි දෙයක් (ඉල්ලීම ඉවත් කර ගැනීමෙන්)” ජයවර්ධන කීවේය.“මම එහෙම ක්‍රීඩා කරන්නේ නැහැ. මම ඔහුට අවවාද කොට ඔහු ඔහුගේ සීමාවේ රැඳී සිටින බවට වගබලා ගන්නවා. මෙය තීරණාත්මක තරගයක ඇතිවූ සුළු සිද්ධියක් ලෙසයි මම හිතන්නේ.”ජයවර්ධන වැඩි දුරටත් මෙසේ කීවේය: “ඇත්තම කියනවා නම් මම නම් කොහොමටත්ම බේල්ස් ගලවන්නේ නැහැ. මම මෙය ලස්සනටත් පිරිසිදුවටත් තබා ගන්න උත්සාහ කරමින් එම පිතිකරුවා දෙස ඇස ගසාගෙන ඉන්න කියලා අම්පයර්ලාට කියනවා.”“ජ්‍යෙෂ්ඨ ක්‍රීඩකයෝ පිටිය මැද එකතු වෙලා ගත්ත තීරණය හරි කියලා මම හිතනවා.” මේ අතර විරේන්ද්‍ර සෙවාග් සිද්ධිය පිළිබඳ අදහස් දක්වමින්, තිරිමාන්න දුවද්දී දවා ගැනීමට හසුකර ගැනීමට පෙර ඔහුට අශ්වින් අනතුරු ඇඟවූ බව කියා සිටියේය.තිරිමාන්න දැවී ගිය බවට තීන්දු කරන ලෙසට කරන ලද ඉල්ලීම ගැන යළි සලකා බැලීමට වුවමනාදැයි තරග විනිසුරුවන් විමසා සිටි විට සෙවාග් ඉල්ලීම ඉවත් කර ගත්තේය. “අපි ඉල්ලීම ඉදිරිපත් කොට අම්පයර්ලා ඔහුට දැවී යාමේ තීරණයක් ලබා දුන්නොත් කව්රු හරි එය විවේචනය කරාවි. ක්‍රීඩාවේ ජීවය එය නොවේවි කියාවි. අපි ඉල්ලීම ඉවත් කර ගත්තේ ඒ නිසායි” සෙවාග් කීවේය.අශ්වින්ගේ අනතුරු ඇඟවීම පිළිබඳව තමා නොදන්නා බව ජයවර්ධන කියා සිටියේය. එවැනි අනතුරු ඇඟවීමක් නිල වශයෙන් කළ යුතු බව ඔහු කීවේය. “මම දන්නේ නැහැ. එහෙම වුනා නම්... ඔහු ඒ අනතුරු ඇඟවීම අම්පයර්ලා මාර්ගයෙන් කළ යුතුයි” ජයවර්ධන කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=s1202239</link>
    <topic>ඇල්දෙනියේ ගීතිකා මව්බිමට ගෞරවයක්</topic>
    <author>ඡායාරූපය -විජය ශ්‍රී ගම්මන- කඩවත විශේෂ</author>
    <content>සුඩානයේ රැකියාවක නිරතව සිටින කඩවත ඇල්දෙනියේ ගීතිකා ජයසේකර එහි පැවැති වොලිබෝල්, හෑන්ඩ් බෝල් සහ නෙට්බෝල් තරගවලදී රන් පදක්කම් 2 ක් සමඟ රිදී පදක්කමක් දිනාගැනීමට පසුගියදා සමත් වූවාය. මීට අමතරව කරාතේ ක්‍රීඩාවෙන් ද උපන් හපන්කම් දක්වන ගීතිකා එහිදී ද රන් පදක්කම් දිනා ගනිමින් මව්බිමට ගෞරවයක් ලබාදීමට සමත් වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=f1202231</link>
    <topic>පුවත්පත් කලාවට පිවිසෙන ජාතික සටනේ ශක්තිය</topic>
    <author>මලික් චමින්ද ධර්මවර්ධන</author>
    <content>"ස්වකීය රටේ මහජනයා සඳහා කිසියම් සේවයක් කිරීම ඉන්දියාවේ වේවා ශ්‍රී ලංකාවේ වේවා තරුණයන් පිට පැවරුණු යුතුකමක් යැයි ද රටේ ශුභ සිද්ධිය සඳහා පරිත්‍යාගයන් කිරීමට ඔවුන් සූදානම්ව සිටිය යුතු යැයි ද ඔහු මා සිත්හි තදින්ම කාවැද්ද වූයේ ය."උසස් අධ්‍යාපනය සඳහා එංගලන්තයේ කේම්බ්‍රිජ් විශ්වවිද්‍යාලය කරා ගිය දොන් රිචර්ඩ් විජයවර්ධන මහතා ගෝපාල් ක්‍රිෂ්ණ ගොඛලේගෙන් ඔහුට ලැබුණු අවවාදය පසුකාලීනව ඔහු සිහි කළේ එසේය.විජයවර්ධන මහතාට ගොඛාලේගෙන් ලැබුණු මේ ශක්තිය වඩාත් තීව්‍ර වී දැනෙන්නට එෆ්. එච්. කෝර්බට් මහතා සමඟ ඇතිවූ මිත්‍රත්වය හේතු විය. එවකට එංගලන්තයේ නීතීඥ වෘත්තියේ යෙදී සිටි කෝර්බට් මහතා විජයවර්ධන මහතාට දුන් හොඳම උපදේශය වුයේ ශ්‍රී ලංකාවේ නිදහස් සටන ගෙන යාමට අදහසක් ඇත්නම් පුවත්පත් රහිතව එය කළ නොහැකි බවයි.පසුව ශ්‍රී ලංකාවට අහිමිව තිබූ දේශපාලන නිදහස දිනා ගැනීම සඳහා අවශ්‍ය මතවාදී වෙනස ඇති කිරීමට විජයවර්ධනයන් පුවත්පත් කලාවට යොමුවීමට කටයුතු කරයි. එහි පළමු පියවර ඔහු විසින් ගනු ලබන්නේ එංගලන්තයේ සිටියදීමය.එහෙත් එය අසාර්ථක විය.ඉන්පසුව 1912 වසරේදී ශ්‍රී ලංකාවට පැමිණෙන ඔහු කොළඹ අලුත්කඩේ උසාවියේ අධිනීතීඥයකු ලෙස කටයුතු කරන්නට පටන් ගත්තේ ය. එසේ වුවද එංගලන්තයේ දී ලිබරල්වාදී නිදහස් දේශපාලන වාතාවරණයක උණුසුම විඳ පැමිණ සිටි ඔහුට නීතීඥ සේවයෙන් පමණක් සෑහීමට පත්වන්නට නොහැකි වූ බව පෙනේ. ඉංගී‍්‍රසි පාලකයන්ගේ මදි පුංචිකම්වලට මුහුණ දුන් ස්වදේශිකයන්ට, ඔවුන්ගේ සම අයිතීන් දේශපාලන වශයෙන් දිනා ගැනීමේ අභිලාෂයද ඇතිවිය. එසේම එවකට නැඟ එමින් තිබූ ස්වරාජ්‍යය දිනා ගැනීමේ ව්‍යාපාරයට රුකුල් දීමේ අභිලාෂයද ඔහු තුළ ඇතිවී තිබිණි.මෙලෙස ක්‍රියාත්මක වීමේදී විජයවර්ධන මහතා ලංකා ජාතික සංගමයේ ලේකම් ධුරයට තෝරා පත් කරගන්නා ලදී. මෙසේ එක් පැත්තකින් දේශපාලනික ක්‍රියාත්මකවීමක් සිදුවන අතරම ඔහු රට තුළ අවශ්‍ය මතවාදී වෙනස ඇති කිරීමේ මං සොයාබලමින් සිටියේය. එච්. එස්. පෙරේරා මහතාගේ රෝගාතුර වීමත් සමඟම 'දිනමිණ' පුවත්පත බාර ගන්න යැයි ඩී. බී. ජයතිලකයන් , විජයවර්ධනයන්ගෙන් ඉල්ලා සිටියේ මෙකලය.කාලයක පටන් පුවත්පතක් මිලට ගැනීමට බලාපොරොත්තුවෙන් සිටි විජයවර්ධනට මෙය කදිම අවස්ථාවක් විය. ඔහු දිනමිණ මිලයට ගත්තේ ය. ඊළඟට ඔහු සතු වගකීම සුළු පටු නොවීය. මහජනමතය ගොඩනැඟීමේදී දේශපාලනික වශයෙන් අවබෝධයක් ලබාදීමට පහසු මාර්ගයක් ලෙස 'දිනමිණ' ගොඩනඟන්නේ කෙසේද යන්න විජයවර්ධන මහතාට අභියෝගයක් විය.විශේෂයෙන්ම එතෙක් කල් ශ්‍රී ලංකාවේ පුවත්පතක් සාර්ථකව ඉදිරියට පැමිණ තිබුණේ නැත. දිනපතා පුවත්පතක් ලෙස ප්‍රකාශයට පත් කෙරී තිබුණු පුවත් පත්ද කෙටි කලකට සීමා විය. ඒ අනුව පුවත්පත් කෙරෙහි යොමුවූ විශාල පාඨක පිරිසක් නොසිටි සමයක පුවත්පතක් දිනපතා මුද්‍රණය කරවීම ඔහුට අභියෝගයක් විය. එහිදී ජාතික මට්ටමේ සන්නිවේදන මාධ්‍යයක් ලෙස දිනමිණ ගොඩනැගීමට විජයවර්ධනයන්ට එංගලන්තයේදී ලබා සිටි අත්දැකීම් ප්‍රබල ලෙස උපකාරී විය. විශේෂයෙන්ම මේ වනවිට 'දිනමිණ' පැවැතියේද ඉතාම අබල දුබල තත්ත්වයකය. එහි අකුරු හතර පමණක් ගෙන ඔහුට පුවත්පත නැවත ඔහුගේ අරමුණ කරා ගෙන යන්නට විය.‘ද සිලනීස්’ පුවත්පත මිලයට ගත් ඔහු එය ‘Daily News’ ලෙස ප්‍රකාශ කිරීමට පියවර ගත්තේය. ‘Ceylon Observer’, ‘සිළුමිණ’ හා දෙමළ මාධ්‍ය පුවත්පතක් ලෙස ‘තිනකරන්’ ද ඇරඹුවේ ය. මේ සියල්ල ඒකරාශීකර 1938 දී ‘ලේක් හවුස්’ නමින් එකම මන්දිරයකට ගෙන යන ලදී. දිනමිණෙන් ඇරඹි මේ ගමන මෙරට පුවත්පත් කලාවේ සාධනීය වෙනසක් ඇති කළේය. වඩාත් විධිමත්ව විජයවර්ධනයන් විසින් ගොඩනඟන ලද ලේක්හවුසිය අග්නිදිග ආසියාවේ එකල තිබූ උසස්ම පුවත්පත් ආයතනය විය.විජයවර්ධනයන් උපතින්ම ලබා තිබූ ව්‍යපාරික පසුබිම මේ සඳහා විශාල ශක්තියක් ඇති කරන්නට ඇත. විජයවර්ධනයන්ගේ කාර්යශූරත්වය වඩාත් ඉස්මතුවේ. මෙහිදී පුවත්පත් කලාව විධිමත් ලෙස ස්ථාපනය කිරීම සඳහා ඔහු ක්‍රියා මාර්ග රැසක් ගත්තේය. ඒ අනුව පුවත්පතක ආකෘතිය, අන්තර්ගතය, මෙන්ම ව්‍යාපාරික පසුබිම ද ශක්තිමත් කළේ ය.විජයවර්ධන සිය පුවත්පතෙහි කර්තෘ මණ්ඩල සඳහා පත්කර ගන්නේ වඩාත් කාර්යක්ෂම පුද්ගලයන්ය. විජයවර්ධනයන්ගේ අවධියේ 'දිනමිණ' කර්තෘත්වය දැරූ ඒ. ඩී. ජේ. බී. විජේසේකර, එන්. එම්. ජිනදාස, ජේ. වෙත්තසිංහ, ඩී. ඩබ්ලිව්. වික්‍රමාරච්චි, ඇලෙක්සැන්ඩර් වැලිවිට, මාර්ටින් වික්‍රමසිංහ, පියසේන නිශ්ශංක යන මහත්වරු මේ සඳහා නිදසුන්ය. ඔවුන් හත්දෙනාම කාර්ය ශූර පුද්ගලයෝ වූහ. රාජකාරියේදී සිය පෞද්ගලිකත්වය පවා අමතක කර කටයුතු කරන්නන් විය.එමෙන්ම කර්තෘ මණ්ඩල සඳහා පුද්ගලයන් පත් කර ගත්තේ ද වඩාත් සූක්ෂම ආකාරයකිනි. ජී. බී. සේනානායකයන් දිනමිණට බඳවා ගත් ආකරය මෙයට කදිම නිදර්ශනයකි.මෙවැනි සිදුවීම් මඟින් පෙනී යන්නේ කර්තෘ මණ්ඩලයට දක්ෂයන් බඳවා ගැනීම සඳහා විජයවර්ධන මහතා කටයුතු කළ සූක්ෂම ආකාරය යි. මෙය දිනමිණට පමණක් ම සුවිශේෂ වූවක් නො විණි. ‘ඩේලි නිවුස්’ පුවත්පතට කර්තෘවරයකු සොයා ගැනීමේ දී ඔහු ක්‍රියාකර ඇත්තේ වඩාත් ගැඹුරින් කටයුතු කරමිනි. එමෙන්ම එම පුවත්පතට එම්. ඩී. ජේ. හුළුගල්ල, ටාසි විට්ටච්චි, ඩී. බී. ධනපාල වැන්නවුන්ගේ ද සේවය ලබාගන්නේ ද විජයවර්ධන මහතා තුළ තිබූ මේ දක්ෂතාව නිසා ය.සිංහල පුවත්පත් කලාවේ එතෙක් පැවති සාම්ප්‍රදායික ශෛලිය වූයේ තෝරාගත් කිහිපදෙනෙකු අතර වැඩි වැදගත්කමක් නොවූ ව්‍යාකරණ ප්‍රශ්නවල එල්ලී නිමක් නැති වාද විවාද පැවැත්වීම යි.විජයවර්ධන මහතාගේ පුවත්පත් කලාව ඊට ඉඳුරා ම වෙනස් විය. ඔහු අවශ්‍ය තොරතුරු වේගවත් ව ජනතාව වෙතට පත් කිරීමට අවශ්‍ය කටයුතු කළේ ය. ඔහු සිය පුවත්පත් මඟින් රටේ සිවු දෙසින් ම ලබා ගත් ප්‍රවෘත්ති ඉදිරිපත් කළා පමණක් නො ව, උණුසුම් පුවත් රැගත් පුවත්පත් කලට වේලාවට රට පුරා බෙදා හැරීමට ද සමත් විය. ඒ සඳහා ඔහු ගොඩනැඟූ බෙදාහැරීමේ ජාලය සුවිශේෂ වූවකි. ග්‍රාමීය වශයෙන් පවතින තොරතුරු ලබාගැනීම සඳහා වාර්තාකරුවන් රැසක් හඳුන්වා දුන්නේය. ප්‍රාදේශීය වාර්තාකරුවන් ද උසාවිවලට පළාත් බඳ වද මාණ්ඩලිකව ද රට පුරා ප්‍රවෘත්ති වාර්තාකරුවන් පත් කර කඩිනම් ප්‍රවෘත්ති මාර්ග ඇති කළේ ය.එමෙන් ම රටපුරා ජනතාවට සිය පුවත්පත අතින් අතට යාම සඳහා විශේෂ ක්‍රම කිහිපයක් ද ඇති කළේ ය. රාත්‍රියේ කොළඹින් පිට වු ‘දිනමිණ’ බස් රථය එක් ක්‍රමයක් විය. ඒ හැරුණු විට ‘දිනමිණ’ යන පුවරුව රැගෙන දිවයිනේ විවිධ ප්‍රදේශවල ගම් කරා පුවත්පත් බෙදාහැරීමේ රථ යැවිණි.එසේ ම විජයවර්ධන මහතා සිය පුවත්පතෙහි අන්තර්ගතය සහ ආකෘතියේ කළ වෙනස්කම් ද සුවිශේෂී ය. එය එකල සෙසු පුවත්පත් හා සසඳන කළ ඉහළින් ම කැපී පෙනුණකි.එකල, ශ්‍රී ලංකාවේ පුවත්පත්හි ඡායාරූප පළ වූයේ ඉතා කලාතුරකිනි. එහෙත්, 1915 මාර්තු 02 දින ‘දිනමිණ’ පුවත්පත වර්ණ ඡායාරූපයක් පළ කරමින් අමුතු ම ආකාරයෙන් නිකුත් වී තිබිණි. ඒ ශ්‍රී ලංකාව බ්‍රිතාන්‍ය යටත් විජිතයක් වී සියවසක් පිරෙන දිනය යි. එදින මුද්‍රණයේ 1815 උඩරට ගිවිසුම සම්පූර්ණයෙන් ම පළ කෙරිණි. ශ්‍රී වික්‍රම රාජසිංහ රජතුමාගේ හා එම බිසවගේ ඡායාරූපයක් ද රාජකීය සිංහ කොඩිය ද එහි පළ කරන ලදී. මෙලෙස ඡායාරූප සහ ගිවිසුම පුවත්පතේ පළ වීම රටවැසියා තුළ ජාතික ප්‍රබෝධයක් ඇති කිරීමට හේතු වී තිබිණි. විශේෂයෙන් ම ‘දිනමිණ’ ජාතික පුවත්පතක් ලෙස රටවැසියාට අමතක නොවන හැඟීමක් ද ඇති කළේ ය. මෙයින් පෙනී යන්නේ පුවත්පතකට ඡායාරූපයක් මඟින් කළ හැකි බලපෑම පිළිබඳ පුළුල් අවබෝධයක් විජයවර්ධන මහතා තුළ තිබූ බව යි.තොරතුරු ලබාදීමේදී දක්වන ලද මේ සුවිශේෂිත්වය මෙන්ම විජයවර්ධනයන් රටට වැදගත් එමෙන් ම දේශපාලන වශයෙන් ද වැදගත් තීන්දු ජනතාවට ලබාදීමට වේගවත් ක්‍රමයක් යෙදවී ය. එහි දී වියදම හා ශ්‍රමය යන දෙකට ම වඩා ඔහු බලා තිබුණේ ප්‍රවෘත්තිමය වටිනාකම හා පුවත්පත ජනතාවට සමීප කරවීම ය. ඩොනමෝර් ව්‍යවස්ථාව එංගලන්තයේ පළවූ අවස්ථාවේ විජයවර්ධනයන් ක්‍රියා කළේ මෙපරිදි ය.පුවත්පත් සඳහා තොරතුරු ලබා ගැනීමට මෙලෙස කටයුතු කරන අතර ම පුවත්පත්හි ව්‍යාපාරික ශක්තියට අවශ්‍ය සෘජු ක්‍රියාමාර්ග රැසක් ද විජයවර්ධන සතු විය. මෙකල පුවත්පත් ජනතාවට සමීප ව පැවැතියේ ඉතා අඩුවෙනි. මේ අඩුපාඩුව ප්‍රධාන ලෙස බලපා තිබුණේ විධිමත් බෙදාහැරීමක් නොමැති වීම, දුප්පත් තාක්ෂණය වැනි ගැටලු ය. මේ නිසා අගනුවරින් බොහෝ දුර බැහැර ජනතාවට පුවත්පතක් දැක ගැනීමට වත් තිබුණේ බෙහෙවින් අඩුවෙනි. මේ තත්ත්වය වෙනස් කිරීමට අවශ්‍ය ක්‍රියාමාර්ග රැසක් ගත්තේ ද විජයවර්ධනයෝ ය.පුවත්පත් බෙදාහැරීම සඳහා ශ්‍රී ලංකාවේ පළමු වතාවට වෑන් රථයක් යොදවන ලද්දේ ඩී. ආර්. විජයවර්ධනයන් විසිනි. කහ පැහැය ආලේප කර දැවැන්ත කළු අකුරින් ‘දිනමිණ’, ‘Daily News’ යන නම් අඳින ලද වෑන් රථය පුවත්පත් බෙදාහරින අතර ම ප්‍රචාරණ මාධ්‍යයක් ලෙස ද යොදා ගනු ලැබිණ.විජයවර්ධන මහතා පුවත්පත් නිෂ්පාදනය සඳහා අලුත් ක්‍රම ඇති කළේ ය. එහෙත් ඔහු මුදල් වැය කළේ ඉතා පරිස්සමිනි. පුවත්පතක් රටට වැඩ වන ලෙස සාර්ථක ව පවත්වාගෙන යාමට නම් එය මුදල් අතින් ස්වාධීන ව කිසිවකුටත් ගැති නොවිය යුතු බව ඔහුගේ විශ්වාසය විය.ඩී. ආර්. විජයවර්ධන මහතා ශ්‍රී ලංකාවේ පුවත්පත් කලාවට වෘත්තීය පදනමක් හා ව්‍යාපාරික පදනමක් ලබා දුන් ප්‍රථම පුද්ගලයා ය. ශ්‍රී ලංකාවේ පුවත්පත් කලාවේ දෙවැනි අවදිය අරඹන්නේ ඔහු ය. එනම්, එතෙක් කර්තෘ මූලික පුවත්පත් ලෙස තිබූ පුවත්පත් ව්‍යාපාරික පුවත්පත් කලාවක් දක්වා වර්ධනය කරන්නේ ඔහු ය. මේ ගමන තුළ විජයවර්ධනයන්ට අරමුණු දෙකක් තිබී ඇති බව පෙනේ.01. සාර්ථක පුවත්පත් ව්‍යාපාරයක් ගොඩනැඟීම.02. ජාතික සටනට අවශ්‍ය මතවාදී වෙනස ඇති කිරීම.මේ කරුණු දෙක ජය ගැනීම එකල තිබූ වාතාවරණය යටතේ අභියෝගයක් විය. මාර්ටින් වික්‍රමසිංහ මහතා ම වරෙක ප්‍රකාශ කරන පරිදි,“ප්‍රවෘත්ති පත්‍ර පැවැත්වීම හැමට වඩා දුෂ්කර ව්‍යාපාරයකි. සාර්ථක වුවහොත් රටක් ජාතියක් ආණ්ඩුවක් සොලවන්නට තරම් ධනයක් එයින් ලැබිය හැකිය. ව්‍යර්ථ වුවහොත් ඒ ව්‍යාපාරය “මහා කඳු මුදුනෙන් පෙරළි පෙරළී එන පර්වතයක් සේ ඇරඹූ තැනැත්තා තළා මිරිකා හප කරන්නේ ය” යනු ප්‍රවෘත්තිපත්‍ර ව්‍යාපාරය අරභයා ලියන ලද පොතක සඳහන් වන කියුමකි. දිනමිණ, සිළුමිණ, ඩේලිනිවුස්, ඔබ්සර්වර්, තිරකරන් සහ ඉරිදා තිරකරන් යන පුවත්පත් හතරක් විජයවර්ධන මහතා ආරම්භ කෙළේ ය. ඒ පත්‍ර සකස් කිරීමට වුවමනා ශූර පත්‍රකලාවේදීන් පරපුරක් පුහුණු කෙළේය. ශූර සංවිධායක මණ්ඩලයක් තැනුවේය. ඒ පත්‍ර පාට කිහිපයකින් විසිතුරු කොට පැයට විසිදාහක් වූවද මුද්‍රණය කළ හැකි යන්ත්‍රණයන්ගෙන් යුතු මහා මුද්‍රණාලයක් ද පිහිටුවූයේ ය. මුදල් ඇත්නම් මේ සියල්ල කළ හැකිය යනු මහා මෝඩ කියුමකි. මේ සියල්ල මුදල් විනාශ කළ හැකි තැන් යැයි කීම නම් වඩා නුවණට හුරු කීමකි. “ලේක්හවුස් මන්දිරය”, “එක්සත් ප්‍රවෘත්ති පත්‍ර සමාගම” යන නම්වලින් හැඳින්වෙන ප්‍රවෘත්ති පත්‍ර ව්‍යාපාරය යට කියන ලද සියල්ලෙන් පිරිපුන් කොට දෙදුරුම් නොකන දැඩි අඩිතාලමක් උඩ පිහිටුවාලීය.ඒ වන විට ඔහු සිය පුවත්පත් ව්‍යාපාරයේ ආරම්භක අවස්ථවේ ය. මෙවැනි අවස්ථාවක ඔහු සේවකයන්ගෙන් බලාපොරොත්තු වන්නේ වඩාත් කාර්යක්ෂම සේවයකි. මාර්ටින් වික්‍රමසිංහ මහතා පැහැදිලි කරන පරිදි විජයවර්ධන මහතා උදෑසන දහයට කාර්යාලයට ගියේ ය.“තම ව්‍යාපාරයෙහි මුදල් හදල් පිළිබඳ මුද්‍රණ හා මුද්‍රණය කරන ලද ඒ පත්‍ර මිනිසුන් නින්දෙන් අවදි වන්නට පෙර ඒ ඒ පෙදෙස්වලට යැවීම ආදී කටයුතු පිළිබඳ ද සෙවීම විජයවර්ධන කෙළේය. අතපසු කරන ලද වැඩ වගකිව යුතු කළමනාකරුවන්ට පෙන්නුවේ ය. වැඩ වැරැද්දුවන්ට තරවටු කළේ ය. ඇතැම් විට තර්ජනය ද කළේය.“කාර්ය ශූරයකු වූ ඒ මහතා උපායෙන් ජය ගත යුතු තැන උපාය වහල් කොට ගත්තේය. සෘජු අවංක ගති වහල් කොට ගත යුතු තැන ඒ ගති වහල් කොට ගත්තේය. දයාව, කරුණාව වහල් කොට ගත යුතු තැන ඒ දෙක වහල් කොට ගත්තේය. ඒ සියල්ල වහල් කොට ගත්තේ පෞද්ගලික කීර්තියක් පතා නොවේ. තමාගේ නම, ගම පළ කරවා ගනු පිණිසද නොවේ. ඒ සියල්ල නොතකා ජීවත් වූවකු වශයෙන් විජයවර්ධන මහතා ලක්දිව අනික් සුප්‍රකට මිනිසුන් ඉක්මවුවකි. විජයවර්ධන මහතා අනුන්ට පමණක් නොව තමාට ද නිර්දය ලෙස ක්‍රියා කළේ තමා අතට ගත් කාර්යය සාර්ථක කොට එය අගතැන් පමුණුවනු පිණිස ය.ඔහු වැඩ කළේ අන්තිම බිංදුව දක්වා තමාගේම ශ්‍රම ශක්තිය මිරිකා වැඩට යොදවන්නෙකු ලෙසිනි. එහෙයින්, අනුන් ද එසේ වැඩ කරනු දැකීමට ඔහු ආශා කළේය. විජයවර්ධන මහතා නිර්දය ස්වාමියකු යැයි යන වැරැදි හැඟීම ඇතමකු තුළ ඇති වුයේ ඒ මහතාගේ මේ නිසර්ග සිද්ධ ගතිය වටහාගත නොහැකි වීම නිසා යැයි මම සිතමි.”වික්‍රමසිංහයන්ගේ මේ විජයවර්ධනයන් පිළිබඳ දැක්ම ඉතා නිවැරදි වුවකැයි කිව හැකි ය. විජයවර්ධන යනු ශ්‍රී ලාංකේය පුවත්පත් කලාවේ ප්‍රගමනය උදෙසා සක්‍රීයව කටයුතු කළ මහා පුරුෂයා ය. ඔහු නිර්ධය ස්වාමියකු ලෙස හංවඩු ගැසීමට කොපමණ උත්සාහ කළත් විජයවර්ධන මහතා එසේ නොවන බව කීමට සාධාරණ සාධක ගණනාවක් ඔහුගේ චරිතයෙන් ම අපට හමු වේ. මේ සියල්ලට ම වඩා අප සිහියේ තබා ගත යුතු කරුණක් ඇත. විජයවර්ධනයන් පුවත්පත් කලාවට පිවිසෙන්නේ ජාතික සටනට ශක්තිමත් පසුබිමක් ලබාදීමට ය.එතෙක්, ශ්‍රී ලංකාව වැනි රටක එකල පුවත්පතක් යනු මහා අභියෝගයක් විය. ඒ පුවත්පත් එහෙත් ක්‍රමවත් ව පවත්වාගෙන විත් නොතිබූ නිසා ය.ඔහු පුවත්පත් ව්‍යාපාරයට පිවිසෙන්නේ පරම්පරාවෙන් ලත් ධනයත්, එංගලන්තයේ ලත් අධ්‍යාපනයත්, සුප්‍රකට මතවාදයට අනුව ‘දිනමිණ’ යන අකුරු හතරත් සමඟය. ඒ අකුරු හතරේ සිට ඔහු අග්නිදිග ආසියාවේ විශිෂ්ටතම පුවත්පත් ආයතනය ගොඩනැඟුවේ ය. මේ ගමන ඔහුගේ කැපවීම ශ්‍රම ශක්තියේ අග්‍ර ඵලය යි. කර්මාන්තයක් ලෙස අභියෝග ජය ගනිමින් ඉදිරියට යන අතර ම ජාතික සටනට අවශ්‍ය දේශපාලන මතවාදී දායකත්වය ලබාදීමට ද ඔහුට හැකිවිය.මෙලෙස ඩී. ආර්. විජයවර්ධන මහතා දිනමිණෙන් ඇරඹි ගමන මෙරට පුවත්පත් කලාවේ සුවිශාල වර්ධනයක් කරා රැගෙන ගියේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>23</day>
    </date>
    <link>http://www.dinamina.lk/2012/02/23/_art.asp?fn=f1202232</link>
    <topic>සහනාධාර මැදතෙල් මිල</topic>
    <author>රාමන්</author>
    <content>තෙල් මිල වැඩිවිමේ කථිකාවත තවමත් අවසන් වී නැහැ. එහෙත් දේශපාලන ආවේගශීලීත්වයෙන් මිදුන ජනතාව ක්‍රමයෙන් යථාර්ථය තේරුම් ගනිමින් සිටිනවා. තෙල් මිල සම්බන්ධයෙන් විපක්‍ෂය ගෙනා ප්‍රධාන තර්කය වූයේ ලෝක වෙළෙඳපොළේ මිලටත් වඩා නව මිල වැඩි කිරීම හරහා මේ රටේ තෙල් අලෙවිය සිදු කරන බවයි. ඔවුන් එහි වගකීම ආණ්ඩුවට බැර කළා. එසේ ම ලෝක වෙළෙඳපොළේ තෙල් මිල වැඩි වෙමින් පැවතීම ඔවුන් බැහැර කළේ නැහැ. ඒ වෙනුවට කීවේ පවතින මිලට අලෙවි කළත් මේ වැඩි කළ මිල ඊටත් වඩා වැඩි බවයි.එම තර්කය ඊයේ පාර්ලිමේන්තුවේදී ඛනිජ තෙල් අමාත්‍ය සුසිල් ප්‍රේමජයන්ත මහතා විසින් බිඳ දැමුවා. එසේ ම ඔහු තෙල් මිල වැඩි වීමට පෙර පැවැති මිල හා ඛනිජ තෙල් නීතිගත සංස්ථාව පාඩු පිට ජනතාවට සැපයූ ආකාරය ද විස්තර කළා. සුසිල් ප්‍රේමජයන්ත මහතා: “2012 ජනවාරි මාසය වන විටත් මෙතෙක් ලංකාව ඉන්ධන මිල දී ගැනීමේදී පෙට්‍රල්, ඩීසල්, භූමිතෙල් හා දැවි තෙල් ආනයනය කිරීමේ දී ජාත්‍යන්තර තෙල් වෙළෙඳපොළේ මිල ගණන් අනුව තෙල් ලීටරයක් වරායෙන් ගොඩබාන අවස්ථාවේදී මිලත් ඉන්පසු ඉන්ධන පිරවුම් හලකින් ඉන්ධන නිකුත් කරන අවස්ථාව දක්වා එකතු වන මිලත් සමඟ ඉන්ධන ලීටරයක් නිකුත් කිරීමේදී පෙට්‍රල් ලීටරයක් රු. 137/- ක්, ඩීසල් ලීටරයක් රු. 110/- ක් ද, භූමිතෙල් ලීටරයක් 101 ක් ද, දැවි තෙල් ලීටරයක් රු. 90/- ක් විය. මේ අනුව භූමිතෙල් ලීටරයකින් රු. 30/- ක් ද, දැවි තෙල් ලීටරයකින් රු. 48/- ක් හා 38/- ක් ද, සංස්ථාව පාඩු ලැබීය. වෙන විදියකින් කියනවා නම් ඩීසල් ලීටරයක් සඳහා රු. 26/- ක් ද, භූමිතෙල් ලීටරයක් සඳහා රු. 30/- ක් ද, දැවිතෙල් සඳහා රු. 48/- ක්, 38/- ක් ද ජනතාවට හා විදුලිබල ක්ෂේත්‍රය සඳහා සහනයක් ලබා දී තිබුණා.” (පාර්ලිමේන්තුව - 21-02-2012)ඇමැතිවරයා මේ සඳහන් කරන්නේ තෙල් මිල වැඩි කිරීමට පෙර පැවැති තෙල් මිලට අනුව ද ජනතාව වෙනුවෙන් ඛනිජ තෙල් නීතිගත සංස්ථාව ලැබූ පාඩුවකි. ඒ අනුව 2011 වසරේ පාඩුව පමණක් රු. බිලියන 81 ක් වෙනවා. නව මිල ගණන් යටතේ ද වුවද විපක්‍ෂයේ තර්කයේ වටිනාකමක් නැහැ. ඒ අනුව ලෝක වෙළෙඳපොළේ වත්මන් මිල ගණන්වලට තෙල් සැපයීමේ දී වුව ද පෙට්‍රල්, ඩීසල් හා භූමිතෙල් ලීටරයක් සඳහා වැය වන මිල ගණන් 19 – 02 – 2012 දිනට සාපේක්‍ෂව මෙසේ සඳහන් කළ හැකියි.මෙම මිල ගණන් සැකසී තිබෙන්නේ ලෝක වෙළෙඳපොළේ මිලට වරායට පැමිණ වරායේ සිට ඉන්ධන පිරවුම්හල දක්වා සිදුවන ක්‍රියාදාමයට වැය වන මුදල ද ගණන් බලලයි. ඒ අනුව පෙට්‍රල් ලීටරයකට රු. 137.50 ක් ද, සාමාන්‍ය ඩීසල් ලීටරයකට රු. 120.14 ක් ද, භූමිතෙල් ලීටරයක රු. 110.07 ක් ද වෙනවා. නව මිල ගණන් යටතේ ද ඩීසල් හා භූමිතෙල්වලින් ඛනිජ තෙල් නීතිගත සංස්ථාවට සිදුවන්නේ පාඩුවක්. එම පාඩුව මකා ගැනීමට සිදු වී තිබෙන්නේ පෙට්‍රල් වෙළෙඳාමෙන්. මේ නිසා විපක්‍ෂය නගන තර්කය සත්‍යයක් නැහැ.රජය තෙල් මිල ලෝක වෙළෙඳපොළේ පවතින මිලට ගැට ගසන්නේ වසර ගණනාවක් තිස්සේ තෙල් හා විදුලිය සහන මිලට ලබා දීමෙන් පසුවයි. මේ මොහොතේ ලෝක වෙළෙඳපොළේ මිලට ගැලපීම් කරන්නට සිතුණේ ඇයි. එක් හේතුවක් දිගින් දිගටම වැඩි වෙමින් පවතින ලෝක වෙළෙඳපොළ තෙල් මිල එය ආසන්නම හේතුවයි. අනෙක රටේ උද්ධමනය දශක කිහිපයකට පසු අඩුම අගයක් ගෙන තිබෙන්නේ මේ වසරේ වීම, මේ වන විට උද්ධමනය 3.8% කට අඩුවෙලා.මෑත ඉතිහාසයේ මෙතරම් අඩුවීමක් දක්නට ලැබෙන්නේ නැහැ. 2010 එය පැවැතියේ 7.1 ක් ලෙස, 2011 එය 6.2% ක් වුණා. මේ අනුව වත්මන් තෙල් මිල ඉදිරිපත් වන්නේ මීට පෙර පැවැති බඩු මිල වැඩිවීමේ වේගයට වඩා අඩු මට්ටමක බඩු මිල පවතිද්දී උදාහරණ ලෙස 2010 රතු සහල් කි. ග්‍රෑ. 72.96 යි. 2012 එය 55.00 යි. බිත්තර රු. 13.33 යි. 2012 දී 11.83 යි. ලොකු ලූනු කි. ග්‍රෑ. 137.95 යි. 2012 75.52 යි. මේ ආකාරයෙන් එදාට වඩා මිල අඩු වීමක් දක්නට ලැබෙනවා.බැංකු පොලී අනුපාතය ගත්තත් එදාට වඩා අද දක්නට ලැබෙන්නේ අඩුවීමක්. 2008 12% ක්ව පැවති ණය පොලී අනුපාතය මේ වන විට 10% දක්වා අඩු වී තිබෙනවා. ඒ අනුව රු. ලක්‍ෂ 500,000 ක ණය මුදලක් ගත් කෙනෙකුට 2009 දී වාර්ෂික පොලිය වශයෙන් රු. 60,000 ක් ගෙවීමට සිදු වුණා නම් පසුගිය වසරට සාපේක්‍ෂව ගෙවීමට සිදුවන්නේ පොලිය වශයෙන් රු. 30,000 ක් පමණයි. ඒ අනුව පසුගිය වසරවලට සාපේක්‍ෂව බඩු මිලේ හා බැංකු පොලී අනුපාතයේ පොලියේ යම් ඉතිරියක් මේ වසරේ දක්නට ලැබෙනවා.මින් අදහස් කරන්නේ තෙල් මිල වැඩිවීම නිසා සිදුවන අමතර වැය බර සාමාන්‍යයෙන් ජනතාවට බරක් නොවන සේ සමබර කිරීමේ හැකියාවක් පවතින බවයි. එහෙත් යම් යම් ක්ෂේත්‍රවලට දැඩි ලෙස අතිරේක වැය බරක් දැරීමට සිදු වීම නිසා එය සෘජුවම යම් ජන කොටසකට බලපෑමක් එල්ල කර හැකි යැයි රජය කල්පනා කර තිබෙනවා. මේ නිසා විදුලිය නොමැති ගෘහ ඒකකවලට, ධීවරයන්ට, පාසල් වෑන් රථ හා ත්‍රීවීලර් සඳහා සහනාධාර පිරිනැමීමට ද රජය තීන්දු කර තිබෙනවා.අනෙක් ආණ්ඩු හා මේ ආණ්ඩුව අතර එක් සුවිශේෂිතාවයක් වන්නේ ජනතාවට සහනාධාර සැපයීමේ පැත්තෙන් තෙල් මිල වැඩි කරන ගමන්ම ඉලක්කගත ප්‍රජාවට ඉන් ඇතිවන පීඩනය වෙනුවෙන් සහනාධාර පිරිනැමීමට ද රජය කටයුතු කර තිබීම ද විශේෂත්වයක්. මීට වඩා 2008 දී තෙල් මිල වැඩි වී තිබෙනවා. පෙට්‍රල් ලීටරය අද රු. 149/- වුවද එදා පැවතියේ රු. 157/- මිල මට්ටමකට ඒ වන විට උද්ධමනය මෙතරම් අඩු මට්ටමක පැවතියේ ද නැහැ. රටේ ආර්ථික වර්ධනය හා ඒක පුද්ගල ආදායම මේ තරම් වැඩි නැහැ.එහෙත් අද වන විට ඊට වඩා තෙල් මිලේ වැඩිවීමේ අඩුවක් දක්නට ලැබෙන නමුත් ආර්ථික සංවර්ධන වේගය 8% ක් දක්වා ඉහළ තලයකට පත්වෙලා. එසේ ම රටේ උද්ධමනය පසුගිය වසර 3 තිස්සේ ම තනි ඉලක්කමකට පැමිණ ඇති අතර මෙවර එය 5% ටත් වඩා අඩු වීම සුවිශේෂී තත්ත්වයක්. එසේ ම තෙල් මිලේ ප්‍රශ්නය නිසා වුව ද රටේ සංවර්ධන වැඩසටහන්වලද කිසිදු අඩුවක් දක්නට ලැබෙන්නේ නැහැ. මේ සියල්ලට අමතරව ජනතාවට පිරිනමන සහනාධාර පැකේජයේ වටිනාකම රු. බිලියන 234 දක්වා වැඩි වී තිබෙනවා. එම ප්‍රමාණය 2011 දක්නට ලැබුණේ රු. බිලියන 207 ක් ලෙසින්. මීට අමතරව නොමිලේ අධ්‍යාපනයට හා සෞඛ්‍ය සේවය වෙනුවෙන් වෙන්කර ඇති මුදල් ද 2012 වසරේ වැඩි කර තිබෙනවා.නිදහස් සෞඛ්‍ය සේවය වෙනුවෙන් 2011 වසරේ වැය කරනු ලැබුවේ රු. බිලියන 188 ක්. එහෙත් 2012 වසරේ දී එය රු. බිලියන 203 ක් දක්වා වැඩි කරනු ලැබුවා. වාර්ෂික වැඩි වීම පමණක් රු. බිලියන 15 ක්. එසේ ම නිදහස් අධ්‍යාපනයට වෙන්කරන මුදල ද 2011 සාපේක්‍ෂව 2012 දී වැඩි වෙලා. 2012 ඒ සඳහා වෙන්කර ඇති මුදල රු. බිලියන 132 යි. 2011 දී දැරූ මුදල රු. බිලියන 120 යි. අධ්‍යාපන පැත්තෙන් ගත්තත් මෙහි රු. බිලියන 12 ක වැඩිවීමක් දක්නට ලැබෙනවා. සත්‍ය වශයෙන් ම බැලුවොත් නොමිලේ අධ්‍යාපනය හා සෞඛ්‍ය සේවයත්, සහනාධාරත්, පොහොර ‘සමෘද්ධි’ පාසල් නිල ඇඳුම් ආදී සහනාධාර සඳහා රු. බිලියන 134 ක් වැය කරන ගමන්ම නිදහස් අධ්‍යාපනයට හා සෞඛ්‍ය සේවයට රු. බිලියන 235 ක් වෙන්කිරීමෙන් පෙනෙන්නේ රජය ජනතාවට සහනාධාර වෙනුවෙන් පමණක් රු. බිලියන 369 ක (රු. මිලියන 369,000) සහනාධාරයක් පිරිනමන බවයි.ඛනිජ තෙල් හා විදුලිය වෙනුවෙන් දක්නට ලැබෙන්නේ මීට වෙනස් වූ සුවිශේෂී තත්ත්වයක්. ආණ්ඩුවක් විදියට අධ්‍යාපනය, සෞඛ්‍ය ඇතුළු වෙනත් සහනාධාර ලෙස බිලියන 369 ක් වැය කරන ගමන් පසුගිය වසර කීපය තුළ ඛනිජ තෙල් නීතිගත සංස්ථාවේ හා ලංකා විදුලිබල මණ්ඩලයේ පාඩුව ලෙස රු. බිලියන 240 ක් විඳ දරාගෙන තිබෙනවා. මේ රු. බිලියන 240 සැකසෙන්නේ ඛනිජ තෙල් නීතිගත සංස්ථාවේ පාඩුව ලෙස රු. බිලියන 180 ක් හා ලංකා විදුලිබල මණ්ඩලයේ රු. බිලියන 60 ක පාඩුව සමඟින්. මේ පාඩුව කෙළින් ම ජනතාවට සහන මිලට තෙල් හා විදුලිය සැපයීම නිසා ඇති වූ බවයි පෙනෙන්නේ. මේ වන විට ශ්‍රී ලංකාව විදුලියෙන් ස්වයංපෝෂිත වීමට ආසන්නයි. රටේ පවුල්වලින් 96% කටම විදුලිය ලැබී තිබෙනවා.භූමිතෙල්වලින් රැය පහන් කරන්නේ පවුල් ලක්‍ෂ 4 ක් පමණයි. භූමිතෙල් සහනාධාරය පිරිනැමීමට තීන්දු කර තිබෙන්නේ ඔවුන් සඳහායි. එසේ දකුණු ආසියාවේ පැය 24 පුරාම විදුලි සපයන එකම රට ද ශ්‍රී ලංකාවයි. ඉන්දියාවේ සමහර ප්‍රාන්තවල දිනකට පැය 10, 12 විදුලිය කපා හැර තිබෙනවා. 2005 සිට ම වත්මන් රජය මේ රටේ ජනතාවට නොකඩවා විදුලිය ලබා දී තිබෙන්නේ ද රු. 15.31 ක් වැය වන විදුලි ඒකකයක් රු. 13.38 ක් එසේම ප්‍රථම විදුලි ඒකක 30 රු. 90 කට නැතිනම් රු. 15.31 ක වටිනා විදුලි ඒකකයක් රු. 3/- කට. දැන් රට හමුවේ පවතින්නේ ඉතා සරල ප්‍රශ්නයක්. මෙතරම් විශාල මුදලක් (රු. බිලියන 369) සහනාධාර සඳහා පිරිනමමින් ම ඛනිජ තෙල් හා විදුලිය වෙනුවෙන් ද තවත් රු. බිලියන 240 ක බිලක්. (2011 අවසන් වන විට) තබා ගනිමින් තවදුරටත් මෙතෙක් ලබා දුන් ඉන්ධන හා විදුලිය සහනය ලබාදිය හැකි ද යන්නයි.අවසනේ මේ සහනාධාර සියල්ල සඳහා වැය වන මුදල් ලබා ගැනීමට සිදු වන්නේ ද ජනතාවගේ සාක්කුවෙන්මයි. මේ නිසා විදුලිය හා ඉන්ධන වෙනුවෙන් මෙතෙක් ලබා දී ඇති සහනාධාරයෙන් ඉවත් වීමට රජය තීරණයක් ගෙන තිබෙනවා. එම තීරණයත් සමඟ ම දැඩි අපහසුතාවයන්ට ලක්වන පාර්ශ්වයන්ට නැවතත් සහනාධාර ලබා දීමට ද තීරණය කර තිබෙනවා. ආණ්ඩුවක් ලෙස මීටත් වඩා යුක්ති සහගත යමක් ඉටු කිරීමේ හැකියාවක් නැති බව සාධාරණව හා සමබරව කල්පනා කරන හැමට ම තේරෙනවා ඇති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=n1202241</link>
    <topic>ආරක්ෂක ලේකම් අද යාපනයේ</topic>
    <author>පණ්ඩුක සමරසේකර යාපනයේ සිට</author>
    <content>ආරක්ෂක ලේකම් ගෝඨාභය රාජපක්ෂ මහතා අද (24) යාපනයේ සංචාරයක නිරත වේ.එහිදී යාල් පෙළහර නමින් ඡායාරූප ප්‍රදර්ශනයක්, තෙලිප්පලෙයි මහජන විද්‍යාලයේ තෙමහල් ගොඩනැගිල්ලක්, කයිට්ස් හි පිළිසකර කරන ලද මත්ස්‍ය ව්‍යාපෘතියක් ආරක්ෂක ලේකම්වරයා විවෘත කිරීමට නියමිතය. මෙම අවස්ථාවන් සඳහා යුද හමුදාපති ලුතිනන් ජනරාල් ජගත් ජයසූරිය මහතා ඇතුළු උසස් නිලධාරීහු සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=n1202242</link>
    <topic>හෙද සිසුවිය පාගා මැරූ වන අලියා මෙල්ල කරයි</topic>
    <author>ලුණම සමූහ සනත් ගමගේ</author>
    <content>හම්බන්තොට වැලිගත්තේදී හෙදි සිසුවිය පාගා මරා දැමු වන අලියා මෙල්ල කෙරේ.වැලිගත්ත ප්‍රදේශයේ 22 රාත්‍රී සිදුකළ විශේෂ මෙහෙයුමකින් පසුව මිනීමරු වන අලියා මෙල්ල කිරීමට හැකියාව තිබිණි.වන අලියා මෙල්ල කිරීමට ගිය යුද හමුදා සෙබළෙක් හා වනජීවි නිලධාරියෙක් තුවාල ලබා හම්බන්තොට මහ රෝහලට ඇතුළත් කර සිටිති. ලියාට වෙඩි වැදී හෙදි සිසුවියව ඝාතනය කළ ස්ථානය ආසන්නයේම වැටී සිටි. මිනීමරු වන අලියා වැටී සිටින ස්ථානයේ අලියාගේ ආරක්ෂාවට තවත් අලියෙක් පැමිණ තිබේ. සිහිසුන්ව සිටින මිනීමරු වන අලියා මෙල්ල කර ගෙන ප්‍රදේශයෙන් මුදාහැරීමට උඩවලව ඇත් අතුරු සෙවනේ පශු වෛද්‍ය විජිත පෙරේරා මහතා ඇතුළු කණ්ඩායමක් වෙහෙසෙයි.වන අලියා අසල සිටින අනික් අලියාගෙන් කරදර ඇති වී යැයි සැකයෙන් එම ස්ථානයට කිසිවෙක් ළඟා නොවෙති.හෙදි සිසුවියගේ දේහය තැන්පත් කර ඇති ඇයගේ වැලිගත්තේ නිවස ආසන්නයේම මිනීමරු වන අලියා සිටින නිසා ඒ අසලින් මළ ගෙදරට යන එන මහජනතාවද භීතියට පත්ව සිටිති.වන අලින් ගම් වැදීම වැළැක්වීම සඳහා ඉදිකෙරෙන කිලෝමීටර් 14 ක් තරම් දුරැති විදුලි වැට ඉදිකිරීමට ගම්වාසීන්ගේද සහාය මත ආරම්භ වී තිබේ.වන අලි තර්ජනය හේතුªවෙන් වැලිගත්ත මහා විද්‍යාලය, කුඩාගම්මාන 10 ප්‍රාථමික විද්‍යාලය සහ පටක රෝපණ මධ්‍යස්ථානය (23) වසා දමා තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=n1202243</link>
    <topic>විජයදාස රාජපක්‍ෂට රජය සුබ පතයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිනි සේනානායක</author>
    <content>ශ්‍රී ලංකා නීතිඥ සංගමයේ සභාපතිවරයා ලෙස තේරීපත් වූ එජාප පාර්ලිමේන්තු මන්ත්‍රී විජයදාස රාජපක්‍ෂ මහතාට රජය වෙනුවෙන් සුබපතන බව ඇමැති දිනේෂ් ගුණවර්ධන මහතා පාර්ලිමේන්තුවේ දී ඊයේ (23)ප්‍රකාශකළේය.ඇමැති ගුණවර්ධන මහතා මේ මේ බව ප්‍රකාශ කළේ විපක්‍ෂ නායක රනිල් වික්‍රමසිංහ මහතා පෙරේදා (22) පාර්ලිමේන්තුවේ දී සිදුකළ ප්‍රකාශයට පිළිතුරු දීම සඳහා නැඟී සිටි අවස්ථාවේ දී ය.නීතිඥ සංගමයේ සභාපතිවරයා ලෙස තේරී පත්වූ පාර්ලිමේන්තු මන්ත්‍රී විජයදාස රාජපක්‍ෂ මහතාට විපක්‍ෂ නායක රනිල් වික්‍රමසිංහ මහතා ද සුබ පැතුම් පිරිනැමුවේ ය. ශ්‍රී ලංකා නීතිඥ සංගමයේ සභාපතිවරයා ලෙස තේරී පත් වූ එකම පාර්ලිමේන්තු මන්ත්‍රීවරයා විජයදාස රාජපක්‍ෂ මහතා බවත්, දේශපාලන පදනමකින් තොරව එතුමා සිදුකර ඇති සේවය සළකා බලා මේ පත්කිරීම සිදුකර ඇති බවත් රනිල් වික්‍රමසිංහ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=n1202244</link>
    <topic>සරසවි වැඩවැරුමෙන් අධ්‍යයන වැඩ අඩපණයි</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල විධායක නිලධාරීන් සහ අනධ්‍යයන කාර්ය මණ්ඩලවල වැඩ වර්ජනය හේතුවෙන් ඊයේ (23) සමස්ත විශ්වවිද්‍යාලවල අධ්‍යයන කටයුතු ඇතුළු රාජකාරි කටයුතු සියල්ල අඩපණ වී ඇත. සියලු විශ්වවිද්‍යාලවල දේශන පැවැත්වීමට නොහැකි වී ඇති අතර සබරගමු විශ්වවිද්‍යාලය හැර අනෙකුත් විශ්වවිද්‍යාලවල විභාග කටයුතු ද කල් දැමීමට සිදු වී තිබේ.බරගමු විශ්වවිද්‍යාලයේ අධ්‍යයන කාර්යමණ්ඩලයේ සහායෙන්, අවහිරයකින් තොරව විභාග පැවැත්වෙන බව උපකුලපති මහාචාර්ය මහින්ද රූපසිංහ මහතා ‘දිනමිණ’ ට පැවසීය.කැලණිය විශ්වවිද්‍යාලයේ කිසිදු දේශන ශාලාවක් විවෘත කර නොතිබුණු නිසා සිසුන්ගේ දේශන කිසිවක් පවත්වා නොමැත.රජරට විශ්වවිද්‍යාලයේ විද්‍යා පීඨයේ දේශන කිහිපයක් පමණක් පවත්වා ඇත. රුහුණු විශ්වවිද්‍යාලයේ කිසිදු දේශනයක් පවත්වා නැති බවට උපකුලපති සුසිරිත් මෙන්ඩිස් මහතාට පීඨාධිපතිවරු වාර්තාවක් ලබා දී ඇත. පේරාදෙණිය ඇතුළු අනෙකුත් සියලු විශ්වවිද්‍යාලවලින්ද වාර්තා වන්නේ සාමාන්‍ය කටයුතු සියල්ල අඩපණ වී ඇති බවයි. ආචාර්ය මණ්ඩල කාර්යාල විවෘත නොකිරීම නිසා විශ්වවිද්‍යාල රැසක ආචාර්ය මණ්ඩලයට පැමිණීමේ ලේඛනයේ අස්සන් තැබීමටද නොහැකි වී ඇත.වැඩවර්ජනය පිළිබඳ අදහස් දක්වන විශ්වවිද්‍යාල විධායක නිලධාරීන්ගේ සංගමයේ ලේකම් එම්. එම්. විමලසිරි මහතා ප්‍රකාශ කළේ වැඩවර්ජනය සියයට සියයක් සාර්ථක වූ බවයි.අද (24) දිනද වැඩවර්ජනය පවත්වන බවත් ඉදිරි දින කිහිපයේ ඉල්ලීම් ලබා නොදුන්නොත් නැවත 29 දා සිට අනධ්‍යයන සේවකයින් 12000 ම එක්කොට ගෙන අඛණ්ඩ වැඩවර්ජනයකට යන බවද ඒ මහතා කීවේය.අනධ්‍යයන සේවකයන්ගේ වැටුප් විෂමතාව ඉවත් කරන ලෙස ඉල්ලමින් මේ වැඩවර්ජනය ක්‍රියාත්මක කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=n1202245</link>
    <topic>අද යොවුන් පාර්ලිමේන්තුවේදී ආරක්ෂක ලේකම්ගෙන් විශේෂ දේශනයක්</topic>
    <author>මහරගම විශේෂ වේහැල්ලේ පියතිලක</author>
    <content>යොවුන් පාර්ලිමේන්තුවේ පස්වැනි සැසිවාරයේ දෙවන දිනය වන අද (24) නාගරික සංවර්ධන හා රාජ්‍ය ආරක්ෂක ලේකම් ගෝඨාභය රාජපක්ෂ මහතා විසින් විශේශ දේශනයක් පැවැත්වීමට නියමිතය.යොවුන් පාර්ලිමේන්තුවේ පස්වැනි සැසිවාරයේදී උගත් පාඩම් හා ප්‍රතිසංධාන පිළිබඳ ජනාධිපති කොමිසන් වාර්තාව පිළිබඳ විවාදයට ගැනිණි.යෞවන හා නිපුණා සංවර්ධන ඇමැති ඩලස් අලහප්පෙරුම, නියෝජ්‍ය ඇමැති දුමින්ද දිසානායක, තරුණ සේවා සභාවේ සභාපති ලලිත් පියුම් පෙරේරා යන මහත්වරු මෙම අවස්ථාවට සහභාගී වීමට නියමිතය.යොවුන් පාර්ලිමේන්තුව මහරගම තරුණ සේවා සභාවේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=r1202247</link>
    <topic>බියගම කෝටිපති ව්‍යාපාරිකයාගේ ඝාතනය තවමත් අභිරහසක්</topic>
    <author/>
    <content>නැති බැරි උදවියට උදව් උපකාර කරමින් හා පින් දහම්වල නිරත වෙමින් තමාගේ පෞද්ගලික ධනය මෙන්ම ශ්‍රමය ඒ වෙනුවෙන් කැප කළ බියගම ප්‍රදේශයේ කෝටිපති ව්‍යාපාරිකයෙකු ඉතාමත්ම අමානුෂික ලෙස තියුණු ආයුධයකින් හිසට පහර දී ඝාතනය කිරීමේ සිද්ධිය තවමත් මහත් අභිරහසක්ව පවතී.ඉකුත් සඳුදා (20 වැනිදා) උදෑසන පහළ දොම්පේ ප්‍රදේශයේ පිහිටි සිය ඉඩමේ වගා කටයුතු බැලීමට ගොස් සිටි අවස්ථාවේ යතුරු පැදියකින් මුහුණු ආවරණය කරන ලද හෙල්මට් එකක් හිසට දමා ගෙන කළු පැහැති ජැකට් එකක් පැළඳ ගෙන පැමිණි නාඳුනන තරුණයෙකු විසින් මෙසේ අමානුෂික ලෙස තියුණු ආයුධයකින් හිසට පහර දී ඝාතනය කර දැමුවේ බියගම ප්‍රදේ්ශයේ පදිංචි කෝටිපති ව්‍යාපාරිකයෙකු වන බියගම විලේජ් හෝටලය හිමිකරු වූ ආර්. ඊ. බී. ජයරත්න නමැති 65 හැවිරිදි දෙදරු පියෙකි.මේ වන විට මේ සිද්ධිය සම්බන්ධව පැති කීපයක් ඔස්සේ පුළුල් පරීක්ෂණ පවත්වන පොලිසිය දැනටමත් ජයරත්න මහතාගේ් දුව හා පුතා ඇතුලු සේවකයින් 11 දෙනෙකුට අධික පිරිසකගෙන් ප්‍රකාශ ලබා ගෙන ඇතත් තවමත් ඝාතකයා නීතියේ රැහැනට හසු කර ගැනීමට නොහැකි වී ඇත.මෙම ඝාතකයා විසින් එම ව්‍යාපාරිකයාගේ ගමන් බිමන් ගැන දැඩි විමසිලිමත්ව සිටිමින් මේ ඝාතනය සැලැසුම් කර තිබෙන බව පොලිස් පරීක්ෂණවලදී හෙළිවී තිබෙන අතර, ඔහු තනිවම මෙම ඝාතනය සඳහා පැමිණීම කෙරෙහි ද පොලිසිය දැන් දැඩි අවධානයක් යොමු කර තිබේ.තවද මෙම ඝාතකයා පළපුරුදු ඝාතකයෙකු ලෙසට හඳුනා ගෙන තිබෙන පොලිසිය මෙය කොන්ත්‍රාත්තුවක් මත සිදු කරන ලද්දක් බවට ද සනාථ කර ගෙන ඇත.ඉකුත් සඳුදා (20 දා) පෙරවරුවේ පූගොඩ වැඩ බලන මහේස්ත්‍රාත්වරිය වන චන්ද්‍රානි පයාගල බණ්ඩාර මහත්මිය සිද්ධිය වූ ස්ථානයට පැමිණ මහේස්ත්‍රාත් නිරීක්ෂණය සිදු කළ අතර මියගිය ව්‍යාපාරිකයාගේ පශ්චාත් මරණ පරීක්ෂණය පවත්වන ලද ගම්පහ රෝහලේ අධිකරණ වෛද්‍ය නිලධාරී ඩබ්ලිව්. ඒ. එස්. ආර්. සුජීව වික්‍රමාරච්චි මහතා විසින් මේ මරණය සිදු වී තිබෙන්නේ තියුණු ආයුධයකින් හිසට පහරදීමත් හිසට බරපතළ ලෙස හානි සිදුවීමෙන් හා අධික ලේ වහනය වීමෙන් බවට වෛද්‍ය වාර්තාව ඉදිරිපත් කරන ලදී.ජයරත්න මහතා නැවතී සිටින්නේ ද සිය බියගම විලේජ් හෝටලයේ උඩු මහලේ කාමරයක ය. සිද්්ධිය වූ දින (20 වැනිදා) පාන්දර 5.15 ට පමණ අවදි වූ ඒ මහතා කාමරයේ විදුලි සීනුව ක්‍රියාත්මක කොට සේවකයෙකු කැඳවිය. එසේ පැමිණි සේවකයාට තේ කෝප්පයක් රැගෙන එන්නට කියමින් ජයරත්න මහතා නාන කාමරයට ගොස් ඇත. පසුව එම සේවකයා නැවත කාමරයට එනවිට ජයරත්න මහතා ඇඳ පැළඳ ගෙන පිටතට පැමිණ තේ කෝප්පය බී ඇත.මේ අවස්ථාවේ කාමරයේ වෙනදාට දැල්වෙමින් තිබෙන බුදු පහන නිවී ගොස් තිබිණි. මෙය දුටු ජයරත්න මහතා එය නැවත පහන දල්වා බුදුන් වැඳ සිය කැබ් රථයෙන් පහළ දොම්පේ ප්‍රදේශයේ පිහිටි සිය ඉඩමේ වගා කටයුතු බැලීමට පිටත් විය. උදෑසන 6.15 ට පමණ එම ඉඩමට ළඟා වූ ජයරත්න මහතා එහි ගේට්ටුව අසල සිය කැබ් රථය නතර කළේ ය. ඉන් පසුව එහි පදිංචි වී සිටි මුරකාරිය සමඟ ඉඩමේ ඇවිදිමින් වගා කටයුතු නිරීක්ෂණය කළේය. පෙර දිනයේ එම ඉඩමේ කරන ලද වගා වැඩ පරීක්ෂා කොට මෙදින (20 වැනිදා) කළ යුතු වැඩ කොටස් සම්බන්ධව මුරකාරියට උපදෙස් ලබා දුන්නේ ය.ඉන් අනතුරුව නැවත සිය ව්‍යාපාරික ස්ථානයට යෑමේ අදහසින් සිය කැබ් රථය නවතා තිබූ ඉඩමේ ගේට්ටුව අසලට ජයරත්න මහතා මුරකාරිය ද කැටිව පැමිණ ඇත. ඒ අවස්ථාවේ යතුරු පැදියකින් මුහුණ ආවරණය කරන ලද හෙල්මට් එකක් හිසට දමා ගෙන කලු පාට ජැකට් එකක් පැළඳ ගෙන සිටි නාඳුනන තරුණයෙකු ක්ෂණිකව ඉදිරියට පැන ජයරත්න මහතාගේ හිසට තියුණු ආයුධයකින් පහර දී ඇත. හිසට වැදුනු එම පහරින් ජයරත්න මහතා බිම ඇද වැටුණි. ගත වූයේ විනාඩි කීපයකි. ඒ මහතා මරුවා වැළඳ ගත්තේය. ඒ විගසම ඝාතකයා තමා පැමිණි යතුරු පැදියට නැගී මල්වාන ප්‍රදේ්ශය දෙසට පලා ගොස් ඇත.මේ සිදුවීම ඇසින් දුටු මුරකාරියගේ දියණියක් වන සමන් කුමාරි මහත්මිය (27) කියා සිටියේ ජයරත්න සර් උදේම මේ ඉඩමට ආවා. ඇවිත් කැබ් රථය ගේට්ටුව අසල නතර කර වාහනයෙන් බිමට බැස්සා. පසුව අම්මාත් සමඟ ඉඩමේ පෙර දිනයේ සිදු කළ වගා කටයුතු බලා අද දිනයේ සිදු කළ යුතු වගා කටයුතු සම්බන්ධව උපදෙස් දෙන්නට ඉඩමට ගියා.නැවත විනාඩි 15 කින් පමණ ජයරත්න සර් ආපසු යාම සඳහා වාහනය නතර කර තිබූ ගේට්ටුව ළඟට එමින් සිටියා. අපේ නංගී මිදුල අතුගාමින් සිටියා. ඒ අවස්ථාවේ ගේට්ටුව පැත්තෙන් කෑගහන ශබ්දයක් ඇසුණා. එවිට මාත් නංගිත් ඒ පැත්තට දිව්වා. එතකොට ජයරත්න සර්ට කොටපු එක්කෙනා අපි පිටුපස ද කොටන්නට පැන්නුවා. ඉතින් අපි ආපසු හැරී දිව්වා. එවිට ඔහු අපේ නංගිගේ අතට ද කෙටුවා. පසුව අම්මා ඉක්මනින්ම නංගී ගම්පහ රෝහලට රැගෙන ගියා යැයි ද ඇය කීවාය.පවුලේ වැඩිමලා වූ ජයරත්න මහතාට නංගිලා සිවු දෙනෙක් හා මල්ලි කෙනෙකු සිටියහ. මේ වන විට එම මල්ලි හා නංගිලා දෙදෙනා මිය ගොස් සිටිති. මව වන සිරියාවතී දේවරාජ මහත්මිය (83) ජීවතුන් අතර සිටින අතර පියා මිය ගොස් ඇත. බිරිය ශීලා ජයරත්න මහත්මිය දැනට වසර එකහමාරකට පමණ ඉහතදී මිය ගියා ය. ඔවුනට සුරංග ජයරත්න (40) හා සුරංගි ජයරත්න (35) නමින් පුතෙක් හා දුවෙක් ද සිටිති. එම දෙදෙනාම විවාහකයෝ වෙති.බියගම මහා විද්‍යාලයේ අධ්‍යාපනය ලැබූ ජයරත්න මහතා එහිදී අ.පො.ස උසස් පෙළ විභාගය ද විශිෂ්ට ලෙස සමත් වූයේ ය. ඉන් පසුව පාසල් ජීවිතයට ආයුබෝවන් කී ඒ මහතා ශ්‍රී ලංකා නාවික හමුදාවට බැඳුනේ ය. එහි වසර පහක් සේවය කොට විශ්‍රාම ලැබූ ජයරත්න මහතා පසුව කොළඹ ඩොක් යාඩ් එකේ සේවයට එක් විය. ඒ අතරතුර ඔහු ව්‍යාපාරික කටයුතුවල නියැලුනේය. එම ව්‍යාපාරික කටයුතු වලට කල් යාමේදී පූර්ණකාලය යෙදූ ඒ මහතා එම ව්‍යාපාර සාර්ථකව ඉදිරියට පවත්වා ගෙන යාමට සමත් විය. පසුව ඔහු ඉඩම් හිමි වැවිලිකරුවෙක් ද විය. සමාජ සේවා හා ආගමික කටයුතු වලට ද යොමු විය.ඒ අනුව ජයරත්න මහතා විසින් සිදු කරන ලද ශාසනික සේවා අතර ප්‍රධාන තැනක් ගන්නේ බියගම, කොට්ටුන්න ප්‍රදේශයේ තමාට අයිති භූමි භාගයක කොට්ටුන්න ශ්‍රී දේවමිත්ත යෝගාශ්‍රමය නමින් නව විහාරස්ථානයක් ඉදිකොට එය විචිත්‍ර ධර්ම කථික බණ්ඩාරවෙල අමිතානන්ද හිමියන්ට පූජා කිරීම ය.තවද ඒ මහතා ගේ සමාජ සේවා ප්‍රජා සත්කාර අතර නිවාස නැති පවුල් වලට නිවාස තනාදීම, ඉන්නට හිටින්නට නැති අයට ඉඩම් කැබලි ලබාදීම, දිළිඳු ජනතාවට වියළි ආහාර ද්‍රව්‍ය පාර්සල් ප්‍රදානය කිරීම හා ගංවතුර ගලා බියගම හා අවට පෙදෙස් යටවූ අවස්ථාවල අවතැන්වූවන්ට ආරක්ෂිත ස්්ථාන ලබා දෙමින් පිසින ලද ආහාර ලබාදීම ඉන් ප්‍රධාන තැනක් ගනී.බියගම ප්‍රදේශයේ සුළු ව්‍යාපාරිකයින් එකතු කොට සීමාසහිත බියගම වෙළෙඳ සංගමය නමින් නව වෙළෙඳ සංගමයක් පිහිටුවීමට ජයරත්න මහතා පුරෝගාමිව කටයුතු කළේ ය. එහි ආරම්භයේ සිටම මිය යන තෙක්ම එනම් පුරා වසර 12 ක්ම සභාපතිධුරය දරමින් ප්‍රදේ්ශයේ වෙළෙඳ ප්‍රජාවට අගනා මෙහෙවරක් ඉටු කරන ලදී. මීට අමතරව ප්‍රදේ්ශයේ විවිධ සමිති සමාගම්වල ද සභාපතිධුරය හෙබවූ ඒ මහතා කැලණි මිටියාවත සිංහ සමාජයේ සභාපතිධුරය ද දැරීය. නාවික හමුදාවේ 66 කණ්ඩායමේ සභාපතිවරයා ද ජයරත්න මහතාය.වසරක් පාසා බියගම විලේජ් හෝටලය අසල කැලණි ගෙඟ් ජයරත්න මහතාගේ මූලිකත්වයෙන් පවත්වන ජල ක්‍රීඩා උළෙල දිවයිනේ ප්‍රසිද්ධියට පත් වූ ජල ක්‍රීඩා උළෙලකි.ජයරත්න මහතා අති දක්ෂ පිහිනුම් හා කිමිදුම් ශූරයෙකු ලෙසටත් නම් දරා ඇත.2011 වසරේ අප්‍රේල් මාසයේ පවත්වන ලද ජල ක්‍රීඩා උළෙලේ දී මෙන්ම පසුගිය වසරේ අග භාගයේ පවත්වන ලද බියගම වෙළෙඳ සංගමයේ 12 වැන සංවත්සර උළෙලේ දී ද ජයරත්න මහතා උත්සව සභාව අමතමින් කියා සිටියේ මේ මගේ අන්තිම ජල ක්‍රීඩා උළෙල යි. මේ මගේ අන්තිම වෙළෙඳ සංගමයේ සංවත්සර උළෙල යි. ආයිත් මා මේවාට සම්බන්ධ වන්නේ නැහැ යන්නය.මෙය වෙනත් දෙයක් ලෙසින් එම ජල ක්‍රීඩා උළෙලට හා වෙළෙඳ සංගමයේ සංවත්සර උළෙලට එක්වූ සියලු දෙනාටම ඒ මොහොතේ හැගුනේ නැත. නමුත් අද ඒ හැම දෙනාම ජයරත්න මහතාගේ මුවින් එදා පිටවූ එම ප්‍රකාශය මතකයට නංවමින් ජයරත්න මහතාට සිය ශෝකාකූල භාවය දක්වති.ජයරත්න මහතාගේ හදිසි වියෝව විඳ දරා ගැනීමට නොහැකිව දුකින් තැවෙන ඒ මහතාගේ ආදරණීය මව වන සිරියාවතී දේවරාජ මහත්මිය (83) සිය පුතු සිහිපත් කරමින් පැවසුවේ පින් දහම් වල යෙදෙමින් සැමටම උදව් උපකාර කරමින් කුරාකුඹියකුටවත් කිසිම වරදක් නොකළ මගේ රත්තරන් පුතාට මෙවන් විපතක් සිදු වෙතැයි කියල මා කිසිම විටක සිහිනයකින් වත් සිතුවේ නැහැ යන්නය.මේ අතර සීමාසහිත බියගම වෙළෙඳ සංගමයේ ප්‍රධාන ලේකම් හේමන්ත අධිකාරි මහතා කීවේ සමාජ සේවා හා ආගමික කටයුතු වල නියැලෙමින් ප්‍රදේශවාසි ජනතාවට විශාල සේවාවන් ඉටු කළ ජයරත්න මහතාගේ අභාවය ප්‍රදේශයට සිදුවූ බලවත් පාඩුවක් බවයි.දෛවයේ රුදුරු සරදමකට අසුවී මෙසේ කිසිවෙකු නොසිතූ අවස්ථාවක ජයරත්න මහතා සමුගත්තත් එම ඛේදවාචකය බියගම හා අවට පෙදෙස් වල ජනතාවගේ සිත් සතන් තුළින් බොහෝ කලක් යනතුරු ඈත් නොවනු ඇත.ඒ මහතාගේ අවසන් කටයුතු ඊයේ (23 වැනිදා) පස්වරුවේ බියගම පොදු සුසාන භූමියේ දී සිදු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=r1202241</link>
    <topic>හෝමාගම ව්‍යාපාරිකයකු සතු මුදල් මඟදි කොල්ලකා</topic>
    <author>මංජුල හිරිපිටිය - හෝමාගම සංචාරක</author>
    <content>රුපියල් ලක්‍ෂ පහක මුදලක් කොල්ලකා පලා යාමට තැත් කළ පුද්ගලයකු අත්අඩංගුවට ගෙන පොලිසිය අධිකරණයට ඉදිරිපත් කිරීමෙන් අනතුරුව හෝමාගම අතිරේක දිසා විනිසුරු හා මහේස්ත්‍රාත් සුමිත් පෙරේරා මහතා, සැකකරු රක්‍ෂිත බන්ධනාගාර ගත කිරීමට නියෝග කර සිටියේ ය.හෝමාගම හබරකඩ ව්‍යාපාරිකයෙක් රාත්‍රි දහයට පමණ ව්‍යාපාරික ස්්ථානය වසා දමා පුත්‍රයා සමඟින් නිවස බලා යමින් සිටිය දී, මාර්ගයක් අසන අයුරින් පැමිණ කතා කර ව්‍යාපාරිකයාට මිරිස් කුඩු ගසා මුදල් කොල්ලකා පලා යාමට තැත් කරද්දී ප්‍රදේශවාසීන් එක් අයකු අල්ලාගෙන පොලිසියට භාර දුන් බව අතුරුගිරිය පොලිසිය අධිකරණය හමුවේ ප්‍රකාශ කර සිටියේ ය.පලා ගිය සැකකරු අත්අඩංගුවට ගැනීම සඳහා පරීක්‍ෂණ සිදු කරන බවත්, බන්ධනාගාර ගත කළ සැකකරු කිරිඳිවැල රදාවාන ප්‍රදේශයේ අයකු බව පොලිසිය පවසයි.අතුරුගිරිය පොලිසියේ ස්ථානාධිපති පොලිස් පරීක්‍ෂක කපිල සේනානායක මහතාගේ උපදෙස් මත උ.පො.ප. බර්ටි මහතා ඇතුළු පිරිසක් වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=r1202242</link>
    <topic>උදම්මිට රෙදිපිළි කම්හලකින් පිට කරන අපද්‍රව්‍ය මුසුවීමෙන් කුඹුරු අක්කර ගණනක් පුරන්</topic>
    <author>සීදුව සමූහ නිශ්ශංක පියරත්න</author>
    <content>දකුණු උදම්මිට ප්‍රදේශයේ උදම්මිට රෙදි සෝදන කර්මාන්ත ශාලාවකින් අසල ඇළ මාර්ගයට යොමු කරන ඩයි මිශ්‍ර ජලය මුසු වී කුඹුරු අක්කර ගණනාවක් වගා කිරීමට නොහැකි තත්ත්වයක් උදාවී ඇති බව ගොවිහු පවසති." අපි වවමු රට නගමු " වැඩ සටහන යටතේ වී වගා කිරීමට ගොවීන් උත්සහ දැරුවත් විෂ සහිත රෙදි සෝදන ජලය ගලා ඒම නිසා එය අසාර්ථක වී ඇත. මේ නිසා අවට ළිං වල ජලයද බීමට සුදුසු තත්ත්වයක නැත.උදම්මිට ඇළ මාර්ගය බැකෝ යන්ත්‍ර මගින් ශුද්ධ කළත් සතුටුදායක තත්ත්වයක නැති බව පවසන ජනතාව මේ කර්මාන්ත ශාලාවෙන් ඇළ මාර්ගයට යොමු කරන සායම් සහිත විස ජලය නවත්වන ලෙස ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=r1202243</link>
    <topic>‘වට් මදර් දිස් සම්බල්’</topic>
    <author>බර්ටි ලයනල් උඩුගම්පොළ</author>
    <content>පිිටිසර බද පළාතක ජීවත්වු රංජනි සැමියාත් පුතු සේනකත් සමග කුඩා පැල්පතක දිවි ගෙවූහ. ගොවිතැන් කර උපයන මුදලින් ඉතිරි කර ගන්නා මුදලින් දරුවාට උසස් අධ්‍යාපනයක් ලබා දීමට මවුපිය දෙපළ වෙර දැරූහ. නගරයේ ඉංගි‍්‍රසි පන්තියකට ද යැවීය. විදේශගත රැකියාවක නිරත වීම පුතුගේ සිහිනය විය.පුතු දාහත් වියට පා තැබීය. ඉංගී‍්‍රසි ගුරුවරයා ගේ සහායෙන් එංගලන්තයේ රැකියාවකට යෑමේ භාග්‍ය ද උදා විය. මේ බව දැනගත් මවුපියන් ඉඩම හා නිවෙස පවා උකස් කර අවශ්‍ය මුදල් සොයා දුන්නේ මහත් සතුටිනි.සේනක විදේශ ගත විය. ලැබෙන වේතනය මවට එවීමෙන් තම පැල්පත ද අංග සම්පූර්ණ නිවෙසක් බවට පත් කර ගැනීමේ වාසනාව ද උදාවිය. ඉඩම නිරවුල් විය.සේනක සමාජයේ පිළිගත හැකි වත් පොහොසත් කමක් ඇති කෙනකු බවට ද පත්විය.උදේ හීල්බත පොල් සම්බලය ආහාරයට ගෙන පාසලට ගිය සේනකට දැන් රස බොජුන් ලැබේ.වසර ගණනාවක් ගත විය. සේනකට උපන් රට මතක් විය. ලැබුණු සති දෙකක නිවාඩුව ඒ සඳහා වෙන්කර ගත්තේ ය.තම රටට ගෙන යා යුතු කෑම බීම ටින් වර්ග මවුපියන්ට ඇඳුම් යනාදිය සකස්කර ගත් සේනක මවුබිමට පැමිණ කුලී රියකින් නිවස බලා ආවේ මහත් සතුටකිනි.මවු පිය දෙපළ පුතු වැළඳ ගනිමින් සිප ගනිමින් හඬා වැලපෙමින් පිළිගෙන නිවසට කැඳවා ගත්තේ හද පිරි සතුටිනි.එදා හද බැඳි උපන් බිම අමුතු ලොවක් ලෙසින් ඔහුට දැනුනි. රාත්‍රියේ නිවෙසට පැමිණි සේනක චීස් සමඟ රට විස්කෝතු කිහිපයක් අනුභව කර නින්දට වැටුණේය.පසුදින උදේ පියාගේ එළවළු කොටුවට ගිය සේනකට වම්බටු පවා හඳුනා ගත නොහැකිවීම ගැන පියා පුදුමයට පත් වූයේ ය.පුතු ආශාවෙන් අනුභව කළ සම්බෝල කළුපොල් මාළුව දවල් බතට පිළියෙළ කර දීමට මව වගබලා ගත්තාය.“පුතේ අද මං ඔයාට ආස කරන කළුපොල් මාළුවක් සම්බෝලයක් හදල තියෙනව දවල්ට කෑමට.”“වට් මදර්... සම්බල කළුපොල් මාලු කියමින් මව සමඟ වාද විය.”“චීස් මටන් නෝ. බ්‍රෙඩ් කියමින් පවසද්දී මව පියා දෙස හොරැහින් බැලීය.සේනක කෑම මේසයට වාඩි විය. මව පිඟානක් ගෙන බත් සහ කළුපොල් මාළුව බෙදුවේය.අවුරුදු 4 කට පස්සේ කන්න ආසත් ඇති නේ... සේනක පිඟාන ළංකර ගත්තේ ය. හැන්ද පිහිය ගෑරුප්පුව පිඟාන අසලින් තැබුවේ ය. ලේන්සුව ද එලා ගත්තේ ය. ගෑරුප්පුව ගෙන කොස් ඇටයකට ඇන මුව තුළට දමා හපන්න විය. “මයි ගෝඩ් වට් මදර්” කියමින් හැපු කොස් ඇටය සීසිකඩ කටින් විසිකර නැගිට දිව්වේ වතුර වීදුරුවක් ද පානය කරමිනි.මව කෝපයට පත්වූවාය. “මොකක්ද යකෝ... මේ වෙලා තියෙන්නේ අවුරුදු තුන හතරට මේකට අතින් කෑම, කොස් ඇට මාළුව අමතක වෙලා නෙ. හරි පුදුමයක් නෙ” කියමින්...“මෙහාට වරෙන් ඉඳගනින් මෙතනින් කියා හැන්ද ගෑරුප්පුව ගෙන ඉවතට විසිකර, කාපන් අතින් මගෙන් මොකවත් අහන්නෙ නැතුව... කියමින් ගුගුරන්නට විය.ලජ්ජාවට පත් සේනක මේසයට වාඩි වී අතින් ගත් කොස්ඇට එකින් එක මුව තුළ සඟවා ගත්තේ ය.පුතේ උඹ මතක තියාගනින්... උඹ උපන් රට කාපු බීපු දේවල් කොයි දීපංකරේ ගියත් අමතක නොකර ජිවත් වෙන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=r1202244</link>
    <topic>භීෂණ සමයේ අතුරුදන්වූ අයකුගේ අවතාරයක් විදේශයක සිට පැමිණි පුද්ගලයකුගේ පසුපස ඇවිත්</topic>
    <author>සිරි වාව්වගේ මාතර සංචාරක</author>
    <content>වඩුගෙදර ෂෙල්ටන් අයියා ඩුබායි ගියේ දකුණේ කලබලකාරී භීෂණ සමය ආරම්භ වීමටත් දෙමසකට කලිනි. ඔහුගේ තුන් අවුරුදු සේවා කාලය නිම වී තිබූ අතර ලංකාවට පැමිණීමට ඔහු තීරණය කර තිබිණි.ඒ අනුව ෂෙල්ටන් අයියා බඩු පෙට්ටි දෙකක් නැව්ගත කොට තමන්ට අතින් ගෙන යා හැකි බඩු ටිකත් බෑගයක දමාගෙන ලංකාවට ආවේය. ෂෙල්ටන් අයියා ගමට එන විට රෑ බෝවී තිබිණි.එනිසා දික්වැල්ල නගරයේ සිට ඔහුට යාමට සිදුවූයේ පයින්ය. පාරේ කිසිවකු නැත. අඩු තරමින් පාර දෙපස නිවෙස්වලින් විදුලි බුබුලක ආලෝකයක්වත් පාරට නොවැටේ. රාත්‍රි 11.00 ට ළංව තිබිණි.පාරේ වංගුව අසල රූක්ෂ සියඹලා ගස ළග සිට ඔහු පසු කළ යුත්තේ කැලෑ රොදක් මැදින් වැටුණු පාරක් මතිනි. එසේ එන විට රූක්ෂ සියඹලා ගස අසලදී ඉහළවත්තේ ගුණදාස මල්ලී සියඹලාගස ළඟ සිටගෙන සිටිනු පෙනුණි.ෂෙල්ටන් අයියා ගුණදාස මල්ලීයි උගුර කට පාදමින් ඔහුගේ නම කියා ඇමතුවේය. එහෙත් ඊට ප්‍රතිචාරයක් නොවීය.ඔහු එහි නතර නොවීම ගෙදරට එන්නට අඩිය ඉක්මන් කළේය. ගුනදාස මල්ලි මහ රෑ අතරමගදී මුණගැසීම ගැන ෂෙල්ටන් අයියා එතරම් තැකීමක් නොකෙළේය. ඔහු ඕනෑම රැයක පානක ගමේ පිරිත් පිංකම් පලකදී හෝ මළ ගෙදරකදී හෝ සිටින බව කලින් සිටම දැන සිටි හෙයිනි.අදත් ඔහු මේ රැයේ එසේ එවැනි නිවෙසකට ගොස් එනවා විය හැකි යැයි ෂෙල්ටන් අයියාට සිතිණි. ඉක්මන් ගමනින් නිවස බලා යන ෂෙල්ටන් අයියාට යළිත් ගුණදාස මල්ලි ඔහුගේ නිවස ඉදිරිපිටදී සිටගෙන සිටිනු පෙනුණේය. තමන් පිටුපසින් පැමිණි ගුණදාස මල්ලි තමන්ටත් කලින් ගෙදර ළඟට ආවේ කෙසේ දැයි ෂෙල්ටන් අයියාට ප්‍රහේලිකාවකි.ඔහු වෙනත් අතුරු කෙටි මාර්ගයකින් එන්නට ඇතැයි සිතූ ෂෙල්ටන් අයියා තමා වසර තුනක්ම රට සිටි හෙයින් ඒ කාලය තුළ ගම තුළ කෙටි මාර්ග මිනිසුන් විසින් සාදා පරිහරණය කරනවා ඇතැයි ඔහු සිතා ගත්තේය.තවත් විනාඩි 15 කින් ඔහු ගෙදර ගියේය. දොර වසා ඇත. දොරට තට්ටු කළේය. ඉස්තෝප්පුවේ විදුලි බල්බය දැල්විණි. ෂෙල්ටන් අයියා රට සිට එන බව කලින් දන්වා තිබුණ නිසා බිරිය දොර විවෘත කළාය.ෂෙල්ටන් අයියා නිවසට ගොඩ විය. සාලයේ ඉඳගෙන ගිමන් ඇරියේය. ඒ සමගම දික්වැල්ලේ සිට ගෙදරට පයින්ම ආ බවත් අතරමගදී හමුවූ ගුණදාස තමාටත් කලින් ෂෝට් කට් එකකින් ගෙදර ළඟට පැමිණ සිටි බවත් කීවේය.එය ඇසූ බිරියට චකිතයක් දැනුණි. භීෂණයේදී ගුණදාස මල්ලී අතුරුදන්ව සිටි බවත් පසුව සියඹලාගස ළඟ මරා දමා තිබූ බවත් ෂෙල්ටන් අයියා දැන නොසිටියේය. තම සැමියා ඒ රැයේ දැක ඇත්තේ ගුණදාස මල්ලීගේ කවුරුත් දකින අවතාරය බව දැනගත් ෂෙල්ටන් අයියාගේ බිරිය ඒ ගැන සිය සැමියාට එවලේ නොකියන්නට වග බලා ගත්තාය.පසුවදා උදේ ගම්වැසියන් සමග කතාබහට වැටුණු ෂෙල්ටන් අයියාට දැන ගන්නට ලැබුණේ ඔහු රට සිටින අතර තුරදී ගමේ හත් අට දෙනෙක් අතුරුදන්ිවූ බවත් ඒ අතරින් ගුණදාස මල්ලීද එක් අයෙක් බවත් ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=r1202245</link>
    <topic>ජපානයේ සහ ඉතාලියේ රැකියා පෙන්වා මුදල් වංචා කළ අයෙක් ඇපමත මුදාහරී</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>ජපානය, ඉතාලිය වැනි රටවල රැකියා සපයන බවට පොරොන්දු වෙමින් තරුණයන් පිරිසකගෙන් මුදල් වංචා කළ පුද්ගලයෙක් අධිකරණයට ඉදිරිපත් කිරීමෙන් පසු ඇපමත නිදහස් කර තිබේ.එම සැකකරු පිටකෝට්ටේ රැකියා ඒජන්සියක් පවත්වාගෙන යමින්, කරන ලද මුල්‍ය වංචා 20ක් සම්බන්ධ පැමිණිලි මත අදාළ පුද්ගලයාට විරුද්ධව වැලිකඩ පොලීසිය මගින් නඩු පවරා තිබිණි.කොළඹ, අලුත්කඩේ මහාධිකරණයේ අංක 4 ශාලාවේ වැඩබලන විනිසුරු ලාල් කුලරත්න මහතා ඉදිරියේ පැමිණිල්ල විභාග කෙරිණි.අදාළ තැනැත්තා දිගුකාලයක පටන් මේ මුදල් වංචා කරමින් තරුණ තරුණියන් රවටා ඇති බව එහිදී අනාවරණය වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=r1202246</link>
    <topic>දියණියක් සමඟ නගරයට ආ පියෙක් ඇය මඟ රඳවා මත්පැන් බොන්න ගිහින්</topic>
    <author>අම්පිටිය සමූහ සිසිර ජයනාත් පීරිස්</author>
    <content>මහනුවර කොළඹ වීදියේ මධුවිත පමණක් අලෙවිකරන ප්‍රසිද්ධස්ථානයකි. එහි ඇතුළුවන දෙරටුව අභියස අවුරු 12ක පමණ වයසැති කුඩා ගැහැනු දරුවකු සිටගෙන සිටිනු එම අවහන්හලට ගොඩවුණ බොහෝ දෙනකුගේ ඇස ගැටිණි.මධුවිත පානය සඳහා එම අවන්හලට ගියත් සංවේදී හදවත් ඇත්තෝ එම කුඩා දැරිවියගෙන් ඇයි දරුවො මෙතන ඉන්නේ අර පැත්තට යන්න කියමින් අවවාද කළේ සෙංකඩගල පුරවරයේ බාර්වීදිය නමින් හඳුන්වන මේ කොටස ගැහැනු දරුවකුට ගැවසීමට සුදුසු තැනක් නොවන හෙයින්ය.දවසේ කටයුතු හාමරකළ මාධ්‍යවේදියකු ද මධුවිත ටිකක් තොලගා ගැනීම පිණිස එම අවන්හලට ගොඩවෙන විට කිහිපදෙනෙකු දරුවා වටා රොක්වී ඉහත දැක්වූ අවවාද දෙන විට මාධ්‍යකරුවා දැරවියගෙන් සිය පියාගේ හැඩරුව ඇඳ සිටි ඇඳුම් පැළදුම්වල විස්තර විමසුවේ දරුවාට පියා සොයාදෙන අරමුණ ඇතිවය. හෙතෙම දරුවාගේ පියා සොයන්නට විය.විනාඩි කිහිපයකින් දැරිය කී විස්තර අනුව පියා සොයාගන්නා විට පියා තවත් මිතුරකු සමග බීමත්ව දොඩමලුවී සිටියේය. මාධ්‍ය්‍යකරුවා ඔහුගෙන් මහත්තයා කා සමග පැමිණියේදැයි විමසීය. මමද මම ආවේ තනියම ඇයි අහන්නේ යැයි ඔහු මදක් කෝපයෙන් කීය.තරහ ගන්න උවමනා නැහැ මහත්තයා මා ඇහුවේ මහත්තය එක්ක ආව මහත්තයගේ දුව කෝ කියල අහන්න.කලබලයට පත් ඔහුට දුව මතක්වූයේ එවිටය. ඇයි මහත්තය මොකද දුවට කරදරයක්ද කෝ කෝ දුවකෝ කියමින් අවන්හල ඉදිරියට එද්දී අන්න ඒ ළමයව පොලිසියෙන් එක්කන් ගියා දැන් පොලිසියට ගිහින් දරුවව බේරගන්න යැයි කී විට ඔහු වෙරිමර ගාතයෙන් හඬන්නට වැලපෙන්නට විය.සිද්ධිය මුලපටන් දැනගෙන සිටි කිහිපදෙනෙක් බිව්වට කමක් නැහැ තමුන් කළේ ලොකු වැරැද්දක්. මේ වගේ තැන්වල ගැහැනු ළමයි තියල යන්න හොඳ නැහැ කියල හිතන්න මොළයක් නැද්ද. යනුවෙන් විමසා දැඩිලෙස අවවාද කොට දරුවා බාර දුන්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=s1202241</link>
    <topic>ශ්‍රී ලංකාව - ඔස්ට්‍රේලියාව අද හොබාට් තරග බිමේ</topic>
    <author/>
    <content>‘කොමන්වෙල්ත් බැංකු කුසලාන’ ක්‍රිකට් තරගාවලියේ ඉන්දියාවට එරෙහිව පහසු ජයග්‍රහණ අත්කර ගෙන සිටින ශ්‍රී ලංකාව හා ඔස්ටේ‍්‍රලියාව අද හොබාට්හිදී තරග වදිති.තරගාවලිය අවසන් වටය කරා ළංවෙමින් තිබියදී වඩාත් ශක්තිමත්ව පෙරමුණට පිවිසෙන්නේ කුමන කණ්ඩායමද යන ඉඟියක් අද තරගයෙන් ලැබෙනු ඇත.ජාත්‍යන්තර එක්දින කණ්ඩායමෙන් රිකී පොන්ටිං ඉවත් කිරීමෙන් පසුව උද්ගතව තිබෙන තත්ත්වය සමග ඔස්ට්‍රේලියාව ගණුදෙනු කරමින් සිටියදී ශ්‍රී ලංකාව මේ තරගාවලියේ පිටුපස සිට ඉදිරියටම පිවිස සිටී.මේ තරගාවලියේ ශ්‍රී ලංකාවේ පුනරුත්ථාපනය හොඳින් දිස්ව තිබේ. පළමුතරග තුනේදී සාර්ථක ප්‍රතිඵල නෙළා ගැනීමේ ආසන්නයටම පිවිසි මහේල ජයවර්ධනගේ කණ්ඩායම අනෙක් තරග දෙක ජය ගනිමින් විනයට විශ්වාසය එක්කර තිබේ. ෆාවිස් මහරූෆ් හා ලහිරු තිරිමාන්න බොහෝ ප්‍රාණවත්කමක් කණ්ඩායමට එක් කොට ඇති අතර තිසර පෙරේරා හා ඇන්ජලෝ මැතිව්ස් ඉදිරි වසරවලදී කණ්ඩායමට දීප්තිමත් අනාගතයක් පිළිගැන්විය හැකි දක්ෂතා ප්‍රදර්ශනය කර තිබේ. ඔස්ට්‍රේලියානු ක්‍රීඩක කාමරය පොන්ටිං නොමැතිව වෙනස් මුහුණුවරක් ගනු ඇත. මේ වෙනස උප නායකයා ලෙසින් ෂේන් වොට්සන්ගේ යළි පැමිණීමෙන් වඩාත් විශාල වනු ඇත.අද තරගයට වොට්සන්ගේ සහභාගීත්වය ඊයේ වන විට ස්ථිර වී නොතිබුණද කණ්ඩායම සමග ඔහු සිටීමත් ඉතා වැදගත් වනු ඇත. වොට්සන් හා නායක මයිකල් ක්ලාක් එකිනෙකා සමග හොඳ අවබෝධයකින් කටයුතු කරනු ඇතැයි ඔස්ට්‍රේලියානුවෝ බලාපොරොත්තු වෙති.පසුගිය ඉරිදා ඉන්දියාව ලකුණු 110 කින් පැරද වූ බ්‍රිස්බේන් තරගයේදී ඔස්ට්‍රේලියාව නව ශක්තියක් පෙන්නුම් කළ අතර එම ශක්තිය ශ්‍රී ලංකාවට එරෙහිව දෙගුණ කිරීමට ඔවුනට සිදු වනු ඇත. රයන් හැරිස්ගේ පැමිණීම නිසා ඔස්ට්‍රේලියානු පන්දු ප්‍රහාරය වඩාත් ශක්තිමත් වනු ඇත. පාදයේ ආබාධයකින් සුවය ලබමින් සිටින බ්‍රෙට්ලි ද යළි දස්කම් අතරට පිවිසීමට ඉඩ තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=s1202242</link>
    <topic>ටෙන්ඩුල්කාර්ගේ අනාගතය ගැන ඉන්දියාව තර්ක කරයි</topic>
    <author/>
    <content>මීට වසරකට පෙර නොසිතිය හැකි තරම් වූ කාරණයක් පිළිබඳව ඉන්දියාවේ හිටපු ක්‍රිකට් විශිෂ්ටයන් දැන් කතා කිරීමට පටන් ගෙන තිබේ. ඒ, සචින් ටෙන්ඩුල්කාර්ගේ ක්‍රීඩාවෙන් සමුගැනීම සම්බන්ධයෙනි. එසේත් නැත්නම්, අවම වශයෙන්, හිටපු ඔස්ට්‍රේලියා නායක රිකී පොන්ටිං මේ සතියේදී කළාක් මෙන්, ටෙන්ඩුල්කාර්ද සිය ටෙස්ට් ක්‍රීඩා දිවිය දීර්ඝ කර ගැනීම පිණිස ජාත්‍යන්තර එක්දින ක්‍රිකට් ක්‍රීඩාවෙන් සමුගැනීමේ අවශ්‍යතාව පිළිබඳවය.“සමහර විට එයාගෙ වෙලාව ඇවිත් වෙන්න පුළුවනි” යනුවෙන් ලෝක කුසලාන ජයග්‍රාහී නායක කපිල් දේව් ‘හෙඩ්ලයින්ස් ටුඩේ’ ප්‍රවෘත්ති චැනලයට පැවසීය. “සෑම ක්‍රීඩකයෙකුටම ඔහුට වෙන්වූ කාලයක් තියෙනවා. කළින් මෙන් නොව දැන් වයස එයාගෙ පැත්තෙ නැහැ.” ලබන අප්‍රේල් මස 39 වැනි වියට පිවිසෙන ටෙන්ඩුල්කාර් ටෙස්ට් හා එක්දින ක්‍රිකට් ක්‍රීඩාවේ ලොව පෙරමුණේ ම සිටින පිතිකරුවා පමණක් නොව, වැඩිම කාලයක් ජාත්‍යන්තර ක්‍රිකට් පිටියේ රැඳී සිටි ක්‍රීඩකයාද වෙයි. ඔහු ප්‍රථම වතාවට ජාත්‍යන්තර පිටියට පිවිසියේ 1989 වසරේදීය. ටෙස්ට් ශතක 51ක් හා එක්දින ශතක 48ක් වාර්තා කොට සිටින ටෙන්ඩුල්කාර් ඔහුගේ 100 වැනි ජාත්‍යන්තර ශතකය ලබා ගන්නා තුරු ඉන්දියා ක්‍රීඩා ලෝලීහු මෙතෙක් පුල පුලා බලා සිටියද තවමත් එය ඉටු වී නැත. ඔහු මේ වන විට ශතකයක් නොමැතිව ටෙස්ට් තරග 11කට හා එක්දින තරග 9කට ක්‍රීඩා කර තිබේ.ටෙන්ඩුල්කාර් අවසන් වතාවට ශතකයක් (ලකුණු 111) වාර්තා කළේ දකුණු අප්‍රිකාවට එරෙහිව පසුගිය වසරේ මාර්තු මාසයේ ලෝක කුසලාන තරගාවලියේදීය. එක්දින තරග තෝරා බේරාගන ක්‍රීඩා කිරීමේ ටෙන්ඩුල්කාර්ගේ තීරණයෙන් ඉන්දියාවට බරපතළ හානි සිදුවන බව ඔහු සමග 1992 සිට 2008 දක්වා ක්‍රීඩා කළ හිටපු ඉන්දියා නායක සව්රව් ගංගුලි කියයි.“එය එක්දින ක්‍රීඩකයෙක් ලෙසින් තමාට උපකාරයක් වෙනවාද එහෙමත් නැත්නම් එය ඉන්දියා කණ්ඩායමට උපකාරයක් වනවාද කියා සචින් ඔහුගෙන්ම අසා ගත යුතුයි” ගංගුලි ‘හෙඩ්ලයින්ස් ටුඩේ’ චැනලයට කීවේය. “මේ ප්‍රශ්නවලට සචින්ට උත්තර හොයා ගන්න බැරි නම් ඔහු යා යුතුයි.”වාර්තාගත අයුරින් ජාත්‍යන්තර එක්දින තරග 458කට ක්‍රීඩා කර ඇති ටෙන්ඩුල්කාර් පසුගිය දෙවසර තුළ සහභාගි වී ඇත්තේ එක්දින තරග 18කට පමණි. 2011 පෙබරවාරි – අප්‍රේල් ඉන්දීය ජයග්‍රාහී ලෝක කුසලාන මෙහෙයුමේ තරග 9ක්ද මීට ඇතුළත් වේ. “එක්දින තරගවලට ටෙන්ඩුල්කාර් එන – යන ක්‍රමයක් දිගටම පවත්වා ගෙන ගියොත් එය සෑම කෙනෙකුගේම දක්ෂතාවලට බලපානවා” යැයි ගංගුලි පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=s1202243</link>
    <topic>49 වැනි තර්ස්ටන් - ඉසිපතන මහා ක්‍රිකට් තරගය අද ඇරැඹේ</topic>
    <author>ප්‍රින්ස් ගුණසේකර</author>
    <content>කොළඹ තර්ස්ටන් හා ඉසිපතන විදුහල් අතර 49 වැනි වරට පවත්වන මහා ක්‍රිකට් තරගය අද සහ හෙට කොළඹ එස්. එස්. සී. පිටියේදී පැවැත්වේ.මෙවර තර්ස්ටන් විදුහල 2 වැනි වසරේ වර්ණලාභී සජීව සල්ගාදු විසින් මෙහෙයවන අතර ඉසිපතනය හරිත් වනිගාරච්චි මෙහෙයවයි.වසර 1964 දී ආරම්භ වූ මේ මහා පාසල් ක්‍රිකට් තරගයේ මෙතෙක් ප්‍රතිඵල අනුව තර්ස්ටන් විදුහල වසර 5 කදී හා ඉසිපතන විදුහල වසර 4 කදී ජයග්‍රහණ වාර්තා කර ඇත. 1992 දී තර්ස්ටන් විදුහල මැකෙන්සි පෙරේරාගේ නායකත්වයෙන් අවසන් වරට ජය වාර්තා කළ අතර 1999 දී ඉසිපතනය ක්‍රිෂාන්ත ජයවර්ධනගේ නායකත්වයෙන් පී. සරා පිටියේදී අවසන් ජය වාර්තා කළේය.තර්ස්ටන් නායක සජීව සල්ගාදු මෙවර තරගවාරියේදී ශතක 4 ක් වාර්තා කර ඇති අතර ලකුණු 1000 ට ආසන්නව සිටී. ඔහු පන්දු 72 කදී ලකුණු 142 ක් ලබා මහානාම විදුහලට එරෙහිව අනගි ඉනිමක් ක්‍රීඩා කළේය. එමෙන්ම කවිදු කුලසේකර ලකුණු 521 ක්, අශාන් වනිගරත්න ලකුණු 446 ක්, මිලාජ් එලීල් ලකුණු 417 ක් හා රමිදු කුමාරසිංහ ලකුණු 353 ක් ලබා සිටිති. තර්ස්ටන් විදුහලේ වමත් දඟපන්දු යවන රජිත් පෙරේරා කඩුලු 62 ක් ලබා සිටින අතර ජලීල් කඩුලු 33 ක් ලබා සිටී.ඉසිපතන නායක හරිත් වනිගාරච්චි මෙවර තරගවාරයේදී ලකුණු 876 ක් ලැබූ දක්ෂ පිතිකරුවෙකි. ඔහු ධර්මපාල විදුහලට එරෙහිව ලකුණු 117 ක් ලබාගත් අතර අර්ධ ශතක හතක්ද වාර්තා කළේය. එමෙන්ම ඉසිපතනයේ පවන් අංජන ලකුණු 400 ක් සංඛ තාබෘ ලකුණු 302 ක් හා මතීෂ රණවීර ලකුණු 321 ක් ලබා සිටිති. වමත් පා දඟ පන්දු යවන සිදත් මලවිආරච්චි කඩුලු 45 ක් බිඳහෙලා ඇති අතර කවින්ද ධනංජය කඩුලු 33 ක් ලබා සිටිති.දෙවිදුහල් අතර ක්‍රිකට් ඉතිහාසයේ වැඩිම ලකුණු ලාභියා ලෙස 1990 දී තර්ස්ටන් විදුහලේ කමල් මහේන්ද්‍ර නොදැවී ලකුණු 146 ක් හා 2002 දී ඉසිපතනයේ සමන් නිශාන්ත නොදැවී ලකුණු 150 ක් වාර්තා කොට ඇත. හොඳම පන්දු යැවීම ලෙස 1992 දී තර්ස්ටන් විදුහලේ ජයජීව කරුණාරත්න (28 ට 7 යි) හා1967 දී ඉසිපතන විදුහලේ කේ. එල්. එස්. කේ. සිරිසේන (79 ට 7 යි) වාර්තා කොට ඇත.තර්ස්ටන් පිලසජීව සල්ගාදු (නායක), හෂාන් වනිගරත්න (උපනායක) මන්හාජ් ජලීල්, රජිත පෙරේරා, රමිදු කුමාරසිංහ, කවිදු සිල්වා, කවිදු කුලසේකර, නිසාල් මධුසංඛ, අචින්ත කල්පන, දුලාන් චාරුක, අවිශ්ක පීරිස්, තිමිර ජයසිංහ, තරිදු සිල්වා, පමෝදි ගුණවර්ධන, සහන් හේවාවිතාරණ, චරන නානායක්කාරඉසිපතන පිලහරිත් වනිගාරච්චි (නායක), දේශාන් ජයකුමර් (උපනායක) පවන් අන්ජන, චරිත් රාජපක්ෂ, සිදත් මල්ලවාරච්චි, රවිදු ජයවර්ධන, චානක තාබෘ, චෙනුත වික්‍රමසිංහ, දිහාන් නවිෂාන්, මිලාන් ඩයස්, දිලාන් පුංචිහේවා, කවිදු ධනංජය, සාලින්ද උෂාන්, කැලුම් බැස්ටියන්. මතීෂ රණවීර, රමිත සඳරුවන්.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=s1202244</link>
    <topic>දෘශ්‍යාබාධිතයන්ගේ චෙස් සූරතාව රණවිරු සෙවණේ රත්නායකට</topic>
    <author>මහරගම විශේෂ වේහැල්ලේ පියතිලක</author>
    <content>දෘශ්‍යාබාධිත ප්‍රජාව වෙනුවෙන් ශ්‍රී ලංකාවේ චෙස් තරගාවලියක් පවත්වනු ලබන්නේ ශ්‍රී ලංකා අන්ධ ජන සේවා මණ්ඩලයයි. දෘෂ්‍යාබාධිත චෙස් සූරයෙක් වන සංජීව කරුණාරත්න මහතා එහි උපදේශක ලෙස කටයුතු කරනු ලබයි.ජයග්‍රාහක ජයග්‍රාහිකාවන් මෙසේය.සූරතාව එච්. ආර්. රත්නායක, රණවිරු සේවා සෙවණ, රාගම අනුසුරතාව එම්. නුවන් සුදේශ්, අන්ධ විද්‍යාලය, රත්මලාන, තෙවන ස්ථානය රජිකා වනමලී අන්ධ ජන සේවා මණ්ඩලය කොළඹ 02.ජයග්‍රාහකයින්ට මුදල් සහ ජය සංකේත පිරිනැමිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=s1202245</link>
    <topic>ආරාධිත සිවුකොන් එල්ලේ 26 දා මාටාගොඩ පිටියේදී</topic>
    <author/>
    <content>ශ්‍රී ලංකාවේ ප්‍රබල එල්ලේ කණ්ඩායම් හතරක් සහභාගී වන ආරාධිත සිවුකොන් එල්ලේ තරගාවලියක් මේ මස 26 වැනි ඉරු දින වත්තල හැඳල වාටාගොඩ ප්‍රාදේශීය සභා ක්‍රීඩාංගණයේදී පැවැත්වේ.හැඳල ප්‍රදේශයෙන් එල්ලේ ක්‍රීඩාවට යොමුවී ජාතික මට්ටමේ දක්ෂ එල්ලේ ක්‍රීඩකයෙක් නායකයෙක් වූ කපිල තල්වත්ත මහතා තම වසර තිහක ක්‍රීඩාවෙන් සමුගැනීම නිමිත්තෙන් මෙම එල්ලේ තරගාවලිය පැවැත්වෙයි.දැනට ජාතික මට්ටමින් සිටින දක්ෂ එල්ලේ කණ්ඩායම් හතරක් වන හැඳල ප්‍රබෝධ, තොටලඟ අරුෂ්, හැඳල සාගර සහ මැද කොළඹ ශ්‍රී විජය සහ කණ්ඩායම් අතර මෙම සිවුකොන් එල්ලේ තරගාවලිය 26 වැනි ඉරු දින පෙ. ව. 10.30 ආරම්භ වීමට නියමිත.ශ්‍රී ලංකා එල්ලේ සම්මේලනයේ සභාපති පළාත් සභා මන්ත්‍රී රන්දීර් රුද්‍රිගු, වත්තල ප්‍රාදේශීය සභා සභාපති ත්‍යාගරත්න ද අල්විස්, විපක්ෂ නායක චානක සෙනරත් යන මහත්වරුන් ගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=f1202241</link>
    <topic>රනිල්ගේ පාවාදීම තවම ඉවර නෑ</topic>
    <author>සාකච්ඡා කළේ - පණ්ඩුක සමරසේකර</author>
    <content>තිස් වසරක් යුද්ධයෙන් මාතෘ භූමිය ගලවා ගැනීම සඳහා බලයේ සිටි නායකයෝ විවිධ උපාය මාර්ග යෙදූහ. සටන් විරාම, ව්‍යවස්ථා සංශෝධන, අවබෝධතා ගිවිසුම් ඒ අතර විය. මේ සියල්ලකින්ම වාසි අත්වින්දේ ත්‍රස්තවාදීන්මය.එයින්ද ත්‍රස්තවාදීන් මෙරට හමුදාව මෙන්ම රාජ්‍ය නායකයන් හා පොදු ජනතාව අල්ලේ නැටවූයේ මීට දස වසරකට පෙර, එනම් 2002 පෙබරවාරි 22 වැනිදා එවකට අගමැති වූ රනිල් වික්‍රමසිංහ මහතා සහ එල්. ටී. ටී. ඊ. ත්‍රස්තවාදී නායක වේලුපිල්ලේ ප්‍රභාකරන් අතර අස්සන් කළ අවබෝධතා ගිවිසුමෙනි.ඒ අවබෝධතා ගිවිසුමෙන් මාතෘ භූමියට සිදු වූ බරපතළ විපාකත්, මෙම 27 වැනිදා ජිනීවා හි රැස්වන අන්තර්ජාතික මානව හිමිකම් සම්මේලනය පිළිබඳවත් නීතිඥ ගෝමින් දයා ශ්‍රී මහතා සමඟ කළ සංවාදයකි.ත්‍රස්තවාදීන් දුර්වල වූ හැම අවස්ථාවකම ඔවුන් කළේ සටන් විරාමයකට බලපෑම් කරමින් ඒ මුවාවෙන් නැවත නැවත සන්නද්ධව යුද්ධයක් සඳහා තව තවත් ශක්තිමත් වීම. මේක තේරුම් නොගත්ත රනිල් වික්‍රමසිංහ මහත්මයා කළේ, ගිවිසුමක් මඟින්ම ඔවුන්ට සන්නද්ධ වීමට අවශ්‍ය බලය ලබා දීම.ඉන් ඔවුන් සන්නද්ධ වූවා පමණක් නොවේ. ජාත්‍යන්තර වශයෙන් තම සංවිධානයට පිළිගැනීමක් ඇතිකර ගත්තා. යුරෝපා රටවල තම සංවිධානයට තරවෙන්න අවශ්‍ය පසුබිම සකසා ගත්තා.ඒ තුළින් ඩොලර් මිලියන ගණන් තම සංවිධානයට පොම්ප කළා. කොටින්ම රටක බලසම්පන්න හමුදාවක් තරමටම ඔවුන් තම යුද ශක්තිය වර්ධනය කර ගත්තා. ඒ අනුව ආර්ථික, දේශපාලනික හා ජාත්‍යන්තර වශයෙනුත්, ලොව ප්‍රබල සංවිධානයක් බවට එල්. ටී. ටී. ඊ. ය පත් වුණා.නමුත් එල්. ටී. ටී. ඊ. ය මොන තරම් අපේ හමුදාවට සැහැසිකම් කළාද? ඔවුන් මානසිකව බිඳ දමන්න හෑල්ලුවට ලක්කළාද? තමන්ගෙ හෙළුව පෙන්වන්න තරම් එල්. ටී. ටී. ය අපේ හමුදාව හෑල්ලු කළා. අවි දරාගෙන හිටිය හමුදා නිලධාරීන් කඳවුරු තුළ හිරකළා. නමුත් අපේ හමුදාවේ උසස් විනය ලොවට එයින් පෙන්නුවා.ඒ එක්කම උතුරු නැඟෙනහිර ප්‍රදේශ අපට තහනම් වුණත් ඔවුන්ට මුළු රටම විවෘත කළා. දේශපාලන වශයෙන් ඔවුන් පක්‍ෂ කාර්යාල පිහිටුවලා ඒ මුවාවෙන් අවි ආයුධ රැස්කරලා ඒවා අවි ගබඩා බවට පත් කළා. මෙයින් වුණේ එල්. ටී. ටී. ඊ. ය ඕනෑම යුද තත්ත්වයකට මුහුණ දෙන්න තරම් සන්නද්ධ වුණ එක.විදේශයන්ගේ බලපෑමට ත්‍රස්තවාදීන් යුදමය වශයෙන් පරාජය කරන්න බැහැ කියන මතයේ ඔහු හැමදාම හිටියේ.කිසිම වාසියක් අපට සිදු වුණේ නැහැ. අවබෝධතා ගිවිසුමේ තිබුණේ රටේ කිසිදු පුද්ගලයකුට එල්. ටී. ටී. ඊ. පාලන ප්‍රදේශයට ඇතුළු වීමට අවසර නොදීම. නමුත් ඔවුන්ට අවසරය තිබුණා මුළු රටේම සැරිසරන්න. මේ නිසා එල්. ටී. ටී. ඊ. සංවිධානයේ ගොදුරු බවට අපේ හදවත වන් බුද්ධි අංශ ගොදුරු වුණා. මිලේනියම් සිටි මහා පාවාදීම අදටත් මිනිසුන් තුළ දැඩි කම්පනයක් ඇතිකරනවා.එයින් සිදුවුණේ විශාල විනාශයක්. එය කෙතරම්ද කියනවා නම් එම විනාශය තක්සේරු කරන්න අදටත් බැහැ.නැහැ, එතුමියත් කළේ රනිල් වික්‍රමසිංහ මහත්මයා සමඟ තරගයට එල්. ටී. ටී. ඊ. යේ හිත දිනාගන්න කටයුතු කරපු එක. එහි ප්‍රතිඵලයක් හැටියට සුනාමි සහන මණ්ඩලය ගෙනාවා. එයින් එල්. ටී. ටී. ඊ. යට කෙලින්ම විදෙස් රටවලින් ආධාර ලබාගන්න අවස්ථාව සලසා දුන්නා. මේ දෙකෙන්ම එල්. ටී. ටී. ඊ. සංවිධානයට කිව නොහැකි තරම් විශාල ඉල්ලමක් පෑදුණා.ඔව්! වාසනාවකට එහි ඇති බැරෑරුම්කම තේරුම් ගත්ත ජනතා විමුක්ති පෙරමුණ මගෙන් උපදෙස් අරන් අධිකරණ නියෝගයකින් සුනාමි සහන මණ්ඩලය නැවැත්වූවා. අමතක කරන්න එපා ජේ. වී. පී. එක සිය යුතුකම අකුරටම මාතෘ භූමිය වෙනුවෙන් ඒ වෙලාවෙ ඉටු කළ බව. ගුණදාස අමරසේකර, විමල් වීරවංශ වගේ අයට එහි ගෞරවය හිමි වෙනවා.ඇත්ත වශයෙන්ම අපේ රටේ හිටපු නායකයෝ බටහිර රටවල දිරච්ච ලණු කාලා “ත්‍රස්තවාදය යුදමය වශයෙන් පරාජය කරන්න බැහැ” කියන මතයේ තදින්ම එල්ඹගෙන හිටියා. නමුත් මහින්ද රාජපක්‍ෂ ජනාධිපතිතුමා ඒ මතයෙන් බැහැරව බටහිර පමණක් නොවේ විදේශයන්හි තම මිතුරු රටවල් වැඩිකරගෙන බුද්ධිමත්ව විදේශ ප්‍රතිපත්තියක් අනුගමනය කරමින් විදෙස් පිළිවෙත් සාර්ථකව ඉදිරියට ගෙන ගියා.ඔහු යුද්ධයට සාර්ථකව මුහුණ දුන්නා. එය ජයග්‍රහණය කළා. බටහිර රටවල් අනෙක් රටවලට දෙන උපදෙස් පුස්සක් බව ඔප්පු කළා. මේක ඔවුන්ට දරාගන්න බැහැ. මෙන්න මේ කුහකකම නිසයි බටහිර රටවල් මානව හිමිකම් සම්බන්ධයෙන් අපේ රටට අභූත චෝදනා එල්ල කරන්නෙ.මෙහි සම්පූර්ණ වරද විදෙස් රටවල තානාපති කාර්යාලවල සේවය කරන අපේ නිලධාරීන්. ඔවුන් සම්පූර්ණයෙන් වගකිවයුතුයි රටට එරෙහිව විදේශයන්හි යම් කුමන්ත්‍රණයක් සිදුවෙනවා නම්. ඔවුන් කරන්නේ රට සවාරි යන එකනම්, තමන්ගෙ අඹු දරුවන් පෝෂණය කරන එක නම් වහාම එයට වගකිවයුත්තන් ක්‍රියාමාර්ග ගත යුතුයි.රටට එන විදේශවල බලපෑමෙන් ආරක්‍ෂා කරන්න මේ නිලධාරීන්ට බැරි නම් ඇයි තවත් මේ අය මේ තනතුරුවල තියෙන්නෙ. මොකක්ද ඔවුන්ගෙ වගකීම.විශේෂයෙන්ම අපේ රටේ මානව හිමිකම් උල්ලංඝනය කිරීම සම්බන්ධයෙන් ඇති චෝදනාවලට හොඳ පිළිතුරක් වුණේ උගත් පාඩම් කොමිසන් වාර්තාවේ නිර්දේශ. එය වහා ක්‍රියාත්මක කළ යුතුව තිබුණ දෙයක්. ඇත්ත වශයෙන්ම එහි ක්‍රියාකාරීත්වය පිළිබඳ දළ සැලැස්මක්වත් ඔවුන් මානව හිමිකම් කොමිසමට ඉදිරිපත් කළ යුතුයි. මොකද එය ජාත්‍යන්තරය පවා පිළිගත් වාර්තාවක්. එහි නිර්දේශ ක්‍රියාත්මක කළ යුතු බවට ජාත්‍යන්තරය පවා පිළිගත්තා.නැහැ මම කීවේ ආරක්‍ෂක අමාත්‍යාංශය ගැන නෙවේ. ඇත්ත වශයෙන්ම ආරක්‍ෂක ලේකම්තුමා ඇතුළු එහි නිලධාරි පිරිස රට වෙනුවෙන් කරන ඒ කැපවීම විශිෂ්ටයි. එය ජාත්‍යන්තරයටත් ගෙන යා යුතුයි.නමුත් උගත් පාඩම් කොමිසමේ නිර්දේශ ක්‍රියාත්මක කරන්න බැරිවුණා. අගතියට පත් ජනතාව වෙනුවෙන් එයයි මම මෙහිදී කරන චෝදනාව.කොහෙත්ම නැහැ. පිළිගත හැකි හොඳම නිර්දේශයන් තියෙන්න උගත් පාඩම් කොමිසමේ. මම හැමදාමත් කියන්නෙ එය ක්‍රියාත්මක කරන්න පසුබට වෙන්න එපා කියලයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=f1202242</link>
    <topic>සබේ විලක්කුව කමතෙන් ඔබ්බට!</topic>
    <author/>
    <content>නාට්‍යයක් කියන්නෙ ජීවයෙන් පිරුණ මනුෂ්‍යත්වයේ සහසම්බන්ධයක්. ඒක සර්වකාලීන යි. යුගයක්, දේශයක්, කාලයක් නැහැ. එහි අරමුණු හෘදයාංගමයි. ස්නිග්ද ස්නේහයේ මානව බැඳීම් සිය මනස් තුළ විදුලි කොටනු ඉවසාගත නොහැකි හෘදයාංගම මිනිසුන් අතින් නාට්‍ය බිහිවුණා. ඒවාට දාර්ශනික මතවාදයක් තිබුණා.සමාජ ආර්ථික මතුමහල් දෙදරවන හැඩපරාස ලෙස ඔවුන්ගේ දෙබස් ගිඟුම් දුන්නා. එය කිසි දිනෙක මිය නොයන කලාවක්. එය පරණ නොවන කලාවක්. එනිසයි අදත් මනමේ සිංහබාහු ප්‍රේක්‍ෂකයින් ආදරයෙන් වැළඳගන්නේ. අඩසියවසකට වඩා ඉක්ම ගියද එහි රස නිශ්පත්තිය, ඉන් ගම්‍ය වන යථාර්ථය එදත් අදත් එකක්මයි.ජීව ගුණයෙන් නොනැසුන අපගේ පැරණිම කලා මාධ්‍ය නාට්‍යයයි. කොහොඹ කංකාරිය, දෙවොල් මඩු, ගම්මඩු, බලි තොවිල් වැනි ශාන්තිකර්මයන්ගේ සැඟවුන නාට්‍ය රසයට ගැමියා ඇලුම් කළා. බැත පාගා ගෙටගත් කමතේ බ්‍රෙෂ්ට්ගේ දුරාරෝපනය සැඟවුන දේවකර්ම දැන හෝ නොදැන ඔවුන් රවුම් වේදිකාවේ රසවින්දා. ඉන්දියාවට මුහුදු ගිය ධිවරයා රජතුන්කට්ටුව එහෙන් ගෙනැවිත් මුහුදුකරේ මහත් භක්තියෙන් රංග ගතකළා. එසේම ගැමි ජනයා විසින් පෝෂණය කළ කෝලම්, ඔවුන් රසවින්දනයට මෙන්ම උපහාසයට ද අවියක් කොට ගත්තා. වදන් එපිට මෙපිට පෙරළමින් ගැමි නාට්‍යකරුවා කෝලමෙන් දැක්වූ සංවාද අර්ථපූර්ණ මෙන්ම ධ්වනිපූර්ණ ද වුණා. මෙන්න මේ ආකාරයට ඔවුන් ඉන් ආනන්දයත් ප්‍රඥාවත් ලබන්න උත්සාහ කළා. මේ ගමන් මගේදී නාඩගමත්, ඊට පසු නූර්තියත් ඔවුන්ගේ රසභාවයන් නොමඳව කැළඹීමට සමත් වුණා. නාඩගම දේශීය වුවත් එහි රළු බව, දිගු බව ඔවුන්ට එතරම් ගෝචර වුණේ නැහැ. නූර්තිය කර්ණරසායනයි. එහෙත් නියම රංග සම්ප්‍රදායක් හෝ සිද්ධාන්තයක් තිබුණේ නැහැ. ඉන් ප්‍රේක්‍ෂකයින්ගේ ආනන්දයට මිස ප්‍රඥාවට වැඩි මෙහෙවරක් සිදුවුණේ නැහැ.1956 දී මහාචාර්ය සරච්චන්ද්‍රයන් බැදිවල ලගාගැසූ අපේ නාට්‍ය කලාවේ නියම ගමන් මඟ සොයා ගන්නවා. මනමේ, ඒ අපූර්ව රංගකාව්‍ය ජනනය කළ චමත්කාරයට සීමා මායිම් නැහැ. එය කාලයෙන් කාලයට නිසල ගඟක් සේ සොඳුරු නිම්න මිටියාවත් ඔස්සේ ගලා බසිනවා. එසේම සිංහබාහු ප්‍රමුඛ සරච්චන්ද්‍රයන්ගේ දෘෂ්‍ය කාව්‍ය ජන සමාජයෙන් උකහා ගත් වියත් කවි වහර සහෘද හෘද සංවාදයට මනා ඇණවුමක් බව කරලිය මත ප්‍රකට කළා. සාමුහික වින්දන මාධ්‍යයක් වූ නාට්‍ය කිසි දිනෙක නොනැසෙන කලා මාධ්‍යයක්. ඊට අලුත් මානයක් එකතු විය යුතුයි. විටෙක එය විදේශීය විය හැකියි. විටෙක අපේම ජන කවි, ජන කතා, ජන ඇදහිලි විය හැකියි. කෙසේ වුවත් සිදුවිය යුත්තේ පෝෂණයයි. සිංහල නාට්‍ය කලාවේ එකම ගැලවුම්කරුවා දෘෂ්‍ය කාව්‍ය පමණක් නොවන බව පසක් කොට ගත් කොළඹ කාර්යාලයන්හි සේවය කළ නිදහස් අධ්‍යාපනයේ දරුවෝ අලුත් මානයක් සොයා උඩුගං බලා පිහිනීම ආරම්භ කරනවා. සුගතපාල ද සිල්වා, හෙන්රි ජයසේන, ගුණසේන ගලප්පත්ති, සුමන ආලෝකබණ්ඩාර, දයානන්ද ගුණවර්ධන වැන්නන් ඒ යුගයේ පතාකයන් බවට පත්වෙනවා.මේ කණ්ඩායමෙනුත් සුගතපාල ද සිල්වා විශේෂයි. මහැදුරු සරච්චන්ද්‍ර හාරුණාම සිංහල නාට්‍යයට මහඟු සේවාවක් කළ පුරෝගාමියෙක් ඔහු. සිංහල නාට්‍යයේ පුරෝගාමියා සරත්චන්ද්‍රයන්. ඒකෙ තර්කයක් නැහැ. එහෙත් සුගතපාල ද සිල්වා නොවන්න සිංහල නාට්‍යයේ ගමන් මඟ මීට වඩා බොහෝ වෙනස් විය හැකිව තිබුණා. සරච්චන්ද්‍රයන් වැද්දන් සිංහයන් එකතු කරගෙන වනාන්තරගත වෙලා අතීත සෞන්දර්යයේ මිහිරි වනපල නෙලන විට සුගතපාල කොළඹ එනවා. රස්සාවට. නවතින්නේ තට්ටු ගෙදර. එහෙම ඉඳන් බෝඩිංකාරයින්ගේ ජීවිතවල අඳුරු අහුමුලු අතපත ගෑමට ඔහු එඩිතර වෙනවා. එහෙත් ඔහුගේ නාට්‍ය ව්‍යායාමය වැරදියට අවබෝධ කරගත්තු පසුකාලීන පරපුරු බැදිගතවීම ශෝකයක්. සිංහල නාට්‍ය කලාවට විචාර කලාවක් බිහිවෙන්නෙත් මෙන්න මේ පතාකයන්ගේ ව්‍යායාමය නිසයි.පසුකාලීන නම් වශයෙන් කියන්න බැරි ගොඩක් අය මේ ගොඩට එකතු වුණා. විශ්ව නාට්‍ය පරිවර්තනය වුණා. ස්ව නිර්මාණ බිහිවුණා. එක එක යුගවල එම නිර්මාණ සංකේත බවට පත්වුණා. ධර්මසිරි වික්‍රමරත්නලා, ධර්මසේන පතිරාජලා, සයිමන් නවගත්තේගමලා හරි හරියට වැඩ කරන්න පටන් ගත්තා. ඒ නාට්‍ය වෙඩි වගේ සද්දෙට ගම් නියම් ගම් පසුකරමින් ප්‍රේක්‍ෂක හදවත් හොයාගෙන ගියා. හැටේ දශකය වෙනකොට අපේ නාට්‍ය වේදිකාවේ වැද්දො, සිංහයෝ වගේම ගෲෂා වැෂ්නාඩ්සේලාත් පෙරටුකර ගත්තු ටෙනසි විලියම්ලා, ලුවිජි පිරැන්ඩෙලෝලා, බ්‍රෙටෝල්ඩ් බෙෂ්ට්ලා, ගාෂියා ලෝකලා වගේම ජීන් පෝල් සාත්රේලත් මහ උජාරුවෙන් රසභාවයෝ අවදි කරවන්න පටන් ගත්තා.නවසිය හැත්තෑ එක නාට්‍ය වේදිකාව යම් හැරවුම් ලක්‍ෂයක් බවට පත්වෙන්නේ තරුණ කැරැල්ල. මේ වන විට හුදු ඒකකීය ප්‍රශ්න පුළුල් සමාජ වියමනක් බවට පත්වීමේ අවශ්‍යතාවය සනිටුහන් කරනවා. තරුණ හැඟීම් දැනීම්, සමාජ අසාධාරණකම්, පාලක පාලිත ගැටුම් අනෙක් කලා මාධ්‍ය මෙන්ම නාට්‍ය කලාවේත් ප්‍රමුඛ මාතෘකාව බවට පත්වෙනවා. එය නාට්‍ය කලාවේ පෝෂණයට කෙතරම් ඉවහල් වූවාද යන්න වෙනම සාකච්ඡා කළ යුතු ප්‍රශ්නයක්. එහෙත් තරුණයන්ගේ ආවේගශීලී හැඟීම් එළිපිට වේදිකාවේ සාකච්ඡාවට භාජනය වෙනවා. එහි ආනන්දය අඩුවුණාද මන්දා. ප්‍රේක්‍ෂකයින් මදක් විපිලිසර වූ බවක් පෙනෙනවා. එහෙත් එහෙමම නෙවෙයි, ඒකාඅධිපති වගේම සෙක්කුවත් ප්‍රේක්‍ෂකයින් වැළඳගන්නවා. ඒ සමඟම දෘෂ්‍ය කාව්‍ය මඳකට අමතක වූ බවකුත් පෙනෙනවා.එහෙත් නාට්‍ය කලාවේ අඳුරු කාලපරිච්ඡේදය ආරම්භ වෙන්නේ හැත්තෑ හතේ නිදහස් ආර්ථිකයත් එක්ක. සියලු මානුෂීය බන්ධනයන් මුදල් දෙවියන් වූ සමාජය ඉදිරියේ ඉරිතලා බිඳ හැලෙනවා. මිනිසුන් ජීවයෙන් තොර යන්ත්‍ර බවට පත් වූ නිසා ජීව ගුණයට වටිනාකමක් තිබූ නාට්‍ය කලාවද වාණිජ ප්‍රවාහයේ ගොමරිටි බවට පත්වෙනවා. ඔයින් මෙයින් ප්‍රේක්‍ෂකයා කරලිය හැරයනවා. අතරින් පතර හොඳ නිර්මාණ බිහිනොවුණා නොවේ. එහෙත් ඒවාට හැටේ හැත්තෑව මුල් දශකයේ තිබූ ඉල්ලීම පහළ යනවා. අසූව දශකය ඇරඹෙන්නේ සිවිල් යුද්ධයත් සමඟ සමෝසමේ. තත්ත්වය තවත් නරක අතටම හැරෙනවා. හවස බස් ධාවනය හිඟ වෙනවා. අත්‍යාවශ්‍යතාවයට පමණක් මිස මහමඟට බැසීම මරණයට අතවැනීමක් වෙනවා. යළි අසූ නවය තරුණ නැගිටීම ඇතිවෙනවා. පෙර විශ්වවිද්‍යාලයන්ගෙන් බිහිවූ තරුණ නාට්‍යකරුවන් හිඟ වෙනවා. එහෙත් අශෝක හඳගම වැන්නවුන් මාඝාත වැනි නාට්‍යය ද හදනවා. අසූව දශකයේ හඳුන්වා දුන් රූපවාහිනිය ද කරලියේ ඉදිරි ගමනට ගල් පවුරක්ව හරස් කපනවා. එහෙත් අසීරුවෙන් වුවත් කරළියේ ආලෝක පුංජයෝ නොනැසී පවතින්නේ නාට්‍ය රුචි මිනිසුන්ගේ හදවත් සනසමින්.සිවිල් යුද්ධය අවසාන වෙනවා. මිනිසුන් සිත් සේ එළියට බහිනවා. සැහැල්ලුවෙන් සැරිසරනවා. බය නැතිව කොළඹ එනවා. හෘද සංවාදයන්ට ඒකාත්මික වෙනවා. සුභ අනාගතයක පෙරමඟ ලකුණු පෙනෙන්නට පටන් ගන්නවා. කරළියේ හෙට දවස පිළිබඳ සුභ මං ලකුණු පෙනෙන්නට පටන් අරන්. වසන්තයට මල්පළු පූදිනවා. පරාක්‍රම කොඩිතුවක්කුවන්ගේ කවියක් මතකයට එනවා. “දේදුන්න පායාවි හෙටත් පාලම උඩින්” ඒකේ නම. ඒ කවියේ එක තැනක මෙහෙම තියෙනවා. සූරලා ගෙනයන්න මා හදේ පිපුන මල්, මල් නඟන වසන්තය ඔබට ගෙන යා නොහැක. කිසිවෙකුට ගෙන යා නොහැකි වූ වසන්තය යළි මලින් ලංකෘත වන කාලයට එළැඹ තිබෙනවා.පරිබාහිර ලෝකය හා ගැටුම අප විසින් සදාතනිකව අත්විඳින ලද්දක්. එහිදී වැදගත් වන්නේ පොදුජන ආධ්‍යාත්මය බව නාට්‍යකරුවන් හෙට දිනයේ තවදුරටත් පසක් කර ගනු ඇති. ඔවුන්ට අලුතින් සිතන්නට නව නිර්මාණ බිහිරීමට මේ සොඳුරු සමාජ වපසරිය ඉඩ සලසනු ඇති. නිදහසේ උපරිම ඵල ඔවුන් නෙලාගනු ඇති. අප පැතුම ද එයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>24</day>
    </date>
    <link>http://www.dinamina.lk/2012/02/24/_art.asp?fn=f1202243</link>
    <topic>වේදිකාවේ අනාගතය අඳුරු නැහැ</topic>
    <author/>
    <content>* මෙවර රාජ්‍ය නාට්‍ය උළෙලේ හොඳම අධ්‍යක්‍ෂණයට හිමි සම්මානය ලබාගත්තේ “ජනේලයෙන් පනින්නද” වේදිකා නාට්‍ය අධ්‍යක්‍ෂණය කල ධනුෂිකා නයනකුමාරි මෙනවිය විසිනි. එම උළෙලේදී හොඳම නිළියට හිමි සම්මානය ලබාගත්තේ “ජනේලයෙන් පනින්නද” නාට්‍යයේ රඟපෑ ප්‍රසාදිනි අතපත්තු මෙනවියයි. මේ අප එම තරුණ ශිලිපිනියන් දෙදෙනා සමඟ කළ සංවාදයකි.* වේදිකා නාට්‍ය කලාවට එදා විශාල තැනක් වගේම විශාල ප්‍රේක්‍ෂක ප්‍රතිචාර ලැබුණා. එදා තිබූ තත්ත්වයට සමානව අද වේදිකා නාට්‍යයට ලැබී තිබෙන අඩු ප්‍රතිචාරය පිළිබඳව ඔබේ අදහස මොන වගේද?ධනුෂිකා - නාට්‍ය ක්ෂේත්‍රයේ පසුගිය කාලයේදී යම් පසුබැසීමක් වගේම නාට්‍ය ප්‍රේක්‍ෂකයන්ගේ පැමිණීමේ අඩුවක් තිබුණා. ඒත් අද වෙද්දි නාට්‍ය වේදිකාවට යළිත් ප්‍රේක්‍ෂකයන්ගේ ආකර්ශනය නැවතත් ලැබෙමින් තිබෙනවා. අද රාජ්‍ය නාට්‍ය උළෙලටත් එහි නාට්‍ය නැරඹීමටත් විශාල පිරිසක් පැමිණියා. මේ ප්‍රතිචාරවලින් වුණත් අපට තහවුරු වෙනවා වේදිකා නාට්‍ය කලාවට යළිත් ප්‍රේක්‍ෂකයන් පැමිණෙමින් තිබෙනවා. ඒත් ගම්බදව මේ තත්ත්වය තාමත් යථා තත්ත්වයට පත්වෙලා නැහැ. ඒත් යළිත් වේදිකා නාට්‍ය කලාවේ නැගී සිටීමක් දැකගැනීමට ලැබී තිබෙනවා.ප්‍රසාදිනී - ප්‍රේක්‍ෂකයන් උනන්දු වන්නේ වේදිකා නාට්‍යයේ අන්තර්ගතය දෙස නොවෙයි එහි රඟපාන්නේ කවුද, ජනපි‍්‍රය නළු නිළියෝ ටෙලිනාට්‍යයේ රඟපානවද කියලයි. ඒත් අද වෙද්දි මෙරට වේදිකා නාට්‍ය ක්ෂේත්‍රයේ දියුණුව සහ ඉදිරි ගමනට මහෝපකාරී විය හැකි අලුත් පරපුරක් බිහිව තිබෙනවා. ඒ ගැන අපට සතුටුවිය හැකියි.* රාජ්‍ය නාට්‍ය උළෙල සහ එහි ක්‍රියාකාරීත්වය ගැන නව පරපුරේ සම්මානලාභී කලාකාරිනියන් විදිහට ඔබේ අදහස් ඉදිරිපත් කළ හැකිද?ධනුෂිකා - සමබරව සිතනවා නම් මේ උළෙල මීට වඩා විධිමත්ව තබන්න පුළුවන්. 2011 සම්මාන උළෙල එම වර්ෂයේදීම තිබීම තමයි විය යුත්තේ. ඒ වගේම ප්‍රේක්‍ෂකයන් දැනුවත් කිරීම් ආදිය ද සිදුවිය යුතුයි.ප්‍රසාදිනි - මටත් මේ ගැන කියන්නට ඇත්තේ මේ අදහසට සමාන අදහසක්. පුවත්පතකින් දැනුවත් කිරීම් කළත් ඒ දැනුවත් කිරීම් සිදුකරන්නේ ඉතා සීමිත ඉඩකඩකි. පිටුවක මුල්ලක් අල්ලලා රාජ්‍ය නාට්‍ය උළෙල සංවිධායකයෝ වගේම බලධාරීන්ටත් වැඩපිළිවෙළක් තිබිය යුතුයි නාට්‍ය ක්ෂේත්‍රයේ ප්‍රවර්ධනය සඳහා.ද අපට මාධ්‍යයට කතා කරන්න මාධ්‍යයේ අවධානය දිනාගන්න පුළුවන්කම ලැබුණේ රාජ්‍ය නාට්‍ය උළෙලේ හොඳම නාට්‍ය විදිහට අපට සම්මාන ලැබීම නිසා. මට හොඳම නිළිය විදිහට සම්මාන දිනගැනීමට පුළුවන්කම ලැබුණ නිසා. මා අපේක්‍ෂා කරන්නේ මේ අවස්ථා සෙසු නාට්‍යකරුවන්ටත් ලැබෙයි කියලා.* තරුණ නාට්‍යකරුවන්ට ලැබෙන අවස්ථා පිළිබඳ ඔබට සතුටුවිය හැකිද?ධනුෂිකා - තරුණ නාට්‍යකරුවන්ට කිසිම දෙයක් වුණේ නැහැ කියලා කියන්නේ නැහැ. ඒත් මීට වඩා දෙයක් දේශීය වේදිකා නාට්‍ය කලාව වෙනුවෙන් ඉටුකරන්න පුළුවන්.ප්‍රසාදිනි - අපිට නෙළුම් පොකුණ රඟහලේ රැඟුම් අවස්ථාවක් ලැබිලා තිබෙනවා. ඒ අපේ නාට්‍යය රාජ්‍ය නාට්‍ය උළෙලේ හොඳම නාට්‍ය වීම නිසා. එවැනි අවස්ථාවක් සෙසු දක්‍ෂ නාට්‍යකරුවන්ටත් ලබාදෙනවා නම් හොඳයි.* නාට්‍ය ක්ෂේත්‍රයේ දියුණුවට මාධ්‍ය මගින් ලැබෙන සහයෝගය සහ ඒ සඳහා වූ කැපවීම ප්‍රමාණවත් යැයි ඔබ සිතනවාද?ධනුෂිකා - යම් ප්‍රමාණයකට සෑහීමකට පත්විය හැකියි. එහෙත් මේ ප්‍රමාණය කෙතෙක් දුරටත් ඇද්ද, මදිද කියන ගැටලු සහගතයි. අද නාට්‍ය කලාවට මාධ්‍යයේ තිබෙන්නේ එක් එක් ප්‍රමාණයේ ඉඩකඩක්. විද්‍යුත් මාධ්‍යවල ලැබී තිබෙන්නේ සීමිත ගුවන් කාලයක් විදිහට තමයි හඳුන්වන්න පුළුවන්කම ඇත්තේ. පුවත්පතක වුණත් කලා පිටුවක් පළවෙන්නේ සතියකට එක් වරයි. එහිදී වේදිකා නාට්‍ය කලාවට ලැබෙන්නේ පොඩි ඉඩකඩක්.ප්‍රසාදිනි - වේදිකා නාට්‍ය සැලකිය යුතු ප්‍රමාණයක් අද වන විට නිෂ්පාදනය වී තිබෙනවා. ඒ සඳහා අලුත් පරපුරේ දායකත්වයත් ඔවුන්ගේ හැකියාවත් මුසු වී තිබෙනවා. ඔවුන්ගේ හැකියාවන් තහවුරු කිරීමට විචාරකයන්ගේ සංවාදශීලී විචාරයන් අත්‍යවශ්‍ය කරනවා. මාධ්‍ය මගින් ඒ කාර්යය ඉටුකළ හැකියි. ඒ නිසා තමයි මා කීවේ මාධ්‍යයට විශාල කාර්යයක් පැවරී තිබෙනවා.* ඔබලා අද වන විට සම්මානලාභී කලාකාරියන් විදිහට වත්මන් කලා ක්ෂේත්‍රය ගැන මොන විදිහේ අදහසක්ද තිබෙන්නේ?ධනුෂිකා - විශාල කලාකරුවන් පිරිසක් සිටිනවා වගේම ඔවුන්ගේ හැකියාවන් හා දක්‍ෂතා ද ඉහළ මට්ටමක තිබෙනවා. මේ වෙද්දි හොඳ නළු නිළියන් බිහිවෙනවා. ඔවුන්ට හොඳ හැකියාවක් ද තිබෙනවා. ඒ නිසා වර්තමාන රංගන ක්ෂේත්‍රයේ වගේම වේදිකා නාට්‍ය ක්ෂේත්‍රයේද අනාගතය එතරම් අඳුරු නැහැ. අනාගත කලා ලෝකය බැබලවිය හැකි විශාල පිරිසක් කලාවට ඇතුළත්ව සිටිනවා.ප්‍රසාදිනි - අද බිහිවී සිටින දක්‍ෂ නළු නිළියන්ගෙන් අති බහුතරය වේදිකාවේදී දක්‍ෂතා පෙන්වූ දක්‍ෂ අය. අදත් ඒ මට්ටමට පැමිණිය හැකි දක්‍ෂයන් කලා ක්ෂේත්‍රයේ සිටිනවා. ඒත් අපේ රටේ සමහරු දන්නේ නැහැ රාජ්‍ය නාට්‍ය උළෙල කියන්නේ මොකක්ද කියලා. ඒ නිසා ඒ දැනුවත් භාවයත් සමාජයේ ඇතිකළ යුතුයි.* ඔබ දෙදෙනාට නාට්‍ය ක්ෂේත්‍රයේ මෙතරම් දිගු දුරක් යාමට අවස්ථාව ලැබීම සහ එයට විශ්වවිද්‍යාල ක්ෂේත්‍රයෙන් ලැබුණ පිටිවහල මොන වගේද?ධනුෂිකා - කැලණිය විශ්වවිද්‍යාලයේ ප්‍රියංකර රත්නායක ගුරුතුමාගේ මඟපෙන්වීම හා දුන් උපදෙස් නිසා තමයි අපට මේ ස්ථානයට පැමිණීමට, රාජ්‍ය සම්මානලාභි නාට්‍යයක් හදන්න, එහි හොඳම නිළියට හිමි සම්මානය ලබාගැනීමට පුළුවන් වීම ඇතුළු සෑම ගෞරවයකම මුල් කොටස හිමිවිය යුත්තේ. අපේ ගුරුතුමා වූ පි‍්‍රයංකර රත්නායක මහතාටයි. කැලණිය විශ්වවිද්‍යාලයේ ඇකඩමික් ප්ලේයර් නාට්‍ය කණ්ඩායම ශාස්ත්‍රීය හැදෑරීමක් ඇතිවයි, ගුණාත්මක භාවය ඇතිවයි. ඒ නිසා අපට පුළුවන් වුණා රාජ්‍ය නාට්‍ය උළෙලේ අවසන් වටයට කැලණිය විශ්වවිද්‍යාලයේ ඇකඩමික් ප්ලේයර් නාට්‍ය කණ්ඩායමේ නාට්‍ය දෙකක්ම ගෙන ඒමට. ඒ වගේම යොවුන් නාට්‍ය උළෙල නියෝජනය කිරීමටත් අවස්ථාව ලැබී තිබෙනවා.ප්‍රසාදිනි - මාත් මුලින්ම මේ ජයග්‍රහණයට මඟපෙන්වා දුන් ගුරුහරුකම් ලබා දුන් පි‍්‍රයංකර රත්නායක මහතාට ස්තූතිය පළකළ යුතුයි. මේ ලැබූ සියලු සම්මානවල ගෞරවය පළමුවෙන්ම හිමිවිය යුත්තේ ඔහුටයි. මා ඉදිරියටත් ගුණාත්මක වේදිකා නාට්‍යවල, කලා කටයුතුවල නියැලීමට බලාපොරොත්තු වෙනවා.* ඔබලාගේ පාසල් ජීවිතය පිළිබඳව සිහිපත් කිරීමක් කළ හැකිද?ධනුෂිකා - මා ඉගෙනුම ලැබුවේ ගිරිඋල්ල වික්‍රමශිලා ජාතික පාසලෙන්. ඒ යුගයේදීත් මගේ සිත තුළ විශාල ඇල්මක් තිබුණා. 2004 දී තමයි විශ්වවිද්‍යාලයට ඇතුළත් වුණේ. එහිදී තමයි නාට්‍ය ක්ෂේත්‍රය ගැන විශාල පන්නරයක් ලැබුණේ.ප්‍රසාදිනි - මමත් කුරුණෑගල දිස්ත්‍රික්කයෙන් බිහිවුණේ. මගේ පාසල කුරුණෑගල මලියදේව බාලිකා විදුහලයි. මා 2004 වසරේදී තමයි විශ්වවිද්‍යාල වරම හිමිකර ගත්තේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=n1202251</link>
    <topic>ශ්‍රී ලංකා නියෝජිත කණ්ඩායමමා. හිමිකම් ලොක්කී හමුවෙති</topic>
    <author/>
    <content>ශ්‍රී ලංකාවට එරෙහි ව නැඟෙන මානව හිමිකම් චෝදනාවලට පිළිතුරු දීම සඳහා ද එම ව්‍යාජ චෝදනාවලින් නිදහස් වීම සඳහා ද මෙරට නියෝජිතයෝ සූක්ෂ්ම හා විධිමත් වැඩසටහනක් ක්‍රියාත්මක කරමින් සිටිති.මහාචාර්ය ජී. එල්. පීරිස් මහතාගේ ප්‍රධානත්වයෙන් ක්‍රියාත්මක වන ශ්‍රී ලංකාවේ නියෝජිත පිරිස මේ වන විටත් රටවල් ගණනාවක් සමග ද්විපාර්ශ්වික සාකච්ඡා ද කණ්ඩායම් සාකච්ඡා ද පවත්වා ඇත.එම සාකච්ඡා බෙහෙවින් සාර්ථක බව විදේශ කටයුතු පිළිබඳ අමාත්‍ය මහාචාර්ය ජී. එල්. පීරිස් මහතා කියයි. ශ්‍රී ලංකාවට එරෙහිව මානව හිමිකම් චෝදනා නඟන අය උගත් පාඩම් පිළිබඳ කොමිසමේ නිර්දේශ ක්‍රියාත්මක නොකිරීම ගැන කියති.ශ්‍රී ලංකා නියෝජිත පිරිස පෙන්වා දී ඇත්තේ ගිය දෙසැම්බර් 17 දා ඉහත කොමිසමේ වාර්තාව පාර්ලිමේන්තුවට ඉදිරිපත් කළ බව හා එහි නිර්දේශ ක්‍රියාත්මක කිරීම සඳහා තේරීම් කාරක සභාවක් පත් කර ඇති බව ය.දකුණු අප්‍රිකාව වැනි රටවල් උගත් පාඩම් පිළිබඳ කොමිසන් වාර්තාවල නිර්දේශ ක්‍රියාත්මක කිරීම සඳහා වසර අටක පමණ කාලයක් ගෙන ඇති බව ද ශ්‍රී ලංකා නියෝජිත පිරිස පෙන්වා දී තිබේ.මානව හිමිකම් කවුන්සිලයේ සභාපතිවරයා හමු වූ මහාචාර්ය ජී. එල්. පීරිස් මහතා ඇතුළු නියෝජිත පිරිස ශ්‍රී ලංකාවේ වර්තමාන සාමකාමි හා නිදහස් තත්ත්වය පෙන්වා දී ඇති අතර මෙරට ජනවාර්ගික අර්බුදය මුළුමනින් ම විසැඳීම සඳහා දේශජ විසඳුමක් හා දේශජ ක්‍රමවේදයක් අනුගමනය කරන බව ද පෙන්වා දී සිටිති.උගත් පාඩම් කොමිසමේ නිර්දේශ ක්‍රියාත්මක කිරීම සඳහා න්‍යාය පත්‍රයක් හා නිශ්චිත කාල රාමුවක් ඉදිරිපත් කරන බව ද නියෝජිතයන් පෙන්වා දී ඇත. ශ්‍රී ලංකාවට එරෙහි ව මානව හිමිකම් චෝදනා නඟන බටහිර ධනපති රටවල් සේ ම ශ්‍රී ලංකාවට හිතැති ආසියා හා අපි‍්‍රකා රටවල් ද දැනුවත් කිරීමට අප නියෝජිත පිරිස සමත් ව සිටිති.ශ්‍රී ලංකාවට එරෙහි ව දැඩි ලෙස විවේචන ඉදිරිපත් කරන නවනීදන්පිල්ලේ හා දෙමළ බෙදුම්වාදයට සහයෝගය දක්වන රටවල නියෝජිතයන් ද මුණ ගැසී සාකච්ඡා කිරීමට මහාචාර්ය ජී. එල්. පීරිස් ප්‍රමුඛ නියෝජිත පිරිස පියවර ගෙන තිබේ. ජිනීවා නුවර මානව හිමිකම් කවුන්සලයට සහභාගී වීම සඳහා ඇමැති මහාචාර්ය ජී. එල්. පීරිස්, ඇමැති මහින්ද සමරසිංහ, නිමල් සිරිපාල ද සිල්වා, අනුර ප්‍රියදර්ශන යාපා යන අමාත්‍යවරු ඇතුªළු නිලධාරී පිරිසක් එක්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=n1202252</link>
    <topic>කතරගම මැණික් ඉල්ලම් බිමරු. කෝටි 27කට වෙන්දේසි වෙයි</topic>
    <author>භක්ති ධර්මප්‍රිය මෙන්ඩිස් සහ අනුර ප්‍රේමලාල්</author>
    <content>මහත් ආන්දෝලනයකට පත් වූ කතරගම මැණික් ඉල්ලම ඊයේ රුපියල් කෝටි විසිහතක මුදලකට වෙන්දේසි විය.ශ්‍රී ලංකා ඉතිහාසයේ මැණික් ඉල්ලමක් මේ තරම් විශාල මුදලකට අලෙවි වූ ප්‍රථම අවස්ථාව බව මැණික් හා ස්වර්ණාභරණ අධිකාරියේ සභාපති ප්‍රසාද් ගල්හේන මහතා ‘දිනමිණට’ ඊයේ (23) පැවසීය.පර්චස් 10 සිට 15 දක්වා ඉඩම් කැබලි හතලිස් නවයක් මෙලෙස වෙන්දේසි කර තිබේ. මැණික් ව්‍යාපාරිකයන් හාරසියයකට අධික පිරිසකගේ සහභාගිත්වයෙන් තිස්සමහාරාම ප්‍රාේදශීය සභාවේ සම්මන්ත්‍රණ ශාලාවේදී මේ වෙන්දේසිය ඊයේ (23) පැවැත්වුණි.වෙන්දේසිය සඳහා මැණික් හා ස්වර්ණාභරණ අධිකාරිය විසින් කිසිදු අවම ගාස්තුවක් ඉදිරිපත් නොකළ බවත් සමහර ඉඩම් කැබලි රුපියල් කෝටි දෙකකට අලෙවි වූ බවත් ගල්හේන මහතා පැවැසීය.ලොව වැඩිම ඉල්ලුමක් ඇති නිල් මැණික් ඇතැම් මැණික් වර්ග රැසක්ම මේ ඉඩම්වල ඇති බව අනාවරණය වී තිබේ.මේ වනවිට මේ ප්‍රදේශයේ ආරක්ෂාව සඳහා විශේෂ ආරක්ෂක වැඩසටහනක් පොලිසිය විසින් ක්‍රියාත්මක කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=n1202253</link>
    <topic>අනවශ්‍ය වියදම් කපා හැරීමටරජය තීරණය කරයි</topic>
    <author>ධනුෂ්ක ගොඩකුඹුර</author>
    <content>සංවර්ධනය හා සුබසාධනය හැර අනෙකුත් සියලු අනවශ්‍ය වියදම් කපා හැරීමට රජය තීරණය කර තිබේ.රජයේ වියදම් ඉහළ යාම වැළැක්වීම සඳහා මෙසේ අනවශ්‍ය වියදම් කපා හැරීමට තීරණය කර ඇති බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පැවසීය.ඒ අනුව උපරිමය සියයට 9ක් දක්වා වන ප්‍රමාණයකින් අනවශ්‍ය වියදම් කපා හරින ලෙස මුදල් හා ක්‍රම සම්පාදන අමාත්‍යාංශය දන්වා ඇති බව දිනමිණට සඳහන් කළේ ය.ආර්ථිකයේ ඇතිව ඇති තත්ත්වයන් සමඟ රජයේ වියදම් ඉහළ යාම වැළැක්වීම සඳහා රජය මේ පියවර ගත් බව ඇමැතිවරයා පැවසීය.තෙල් මිල ඉහළ යාම නිසා ඉන්ධන හා විදුලිය අරපිරිමැස්මෙන් භාවිත කරන ලෙස රජය මීට පෙර රාජ්‍ය ආයතන වෙත දැනුම් දුන්නේ ය.ඉදිරියේදී ලෝකයේ ඇති විය හැකි බවට විශ්වාස කරන ආහාර අර්බුදයට මුහුණදීම සඳහා ශ්‍රී ලංකාව ආහාර අතින් ශක්තිමත් කිරීමට දිවි නැගුම දෙවන අදියර වහාම ක්‍රියාත්මක කිරීමටත් රජය තීරණය කර ඇති බව ඇමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=n1202254</link>
    <topic>ටොන් 1.5ක් බර වාහන 34ක්අත උඩින් ධාවනය කරවයි</topic>
    <author>චින්තා රණසිංහ</author>
    <content>මෙට්‍රික් ටොන් 1.5 ක් බර එල්.300 වර්ගයේ වාහන 34 ක් මිනිත්තු 15 ක් තුළ සිය දකුණු අත මත ධාවනය කරවීමෙන් ලොව ශක්තිමත්ම ඇඟිලි සහිත මිනිසා ලෙස ගිනස් වාර්තාවක් තැබීමට ශ්‍රී ලංකා වරාය අධිකාරියේ සේවය කරන ජනක කාන්චන මුදන්නායක මහතා ගාලුමුවදොර පිටියේදී ඊයේ (24) සමත් විය. 332495 යන සාමාජික අංකය යටතේ ලෝක ගිනස් කමිටුවේ ලියාපදිංචිව ඇති මුදන්නායක මහතාගේ දෑත් මතින් රෝද 64 ක් ධාවනය විය.වරාය හා මහා මාර්ග නියෝජ්‍ය ඇමැති රෝහිත අබේගුණවර්ධන සහ ශ්‍රී ලංකා වරාය අධිකාරියේ සභාපති ආචාර්ය පි‍්‍රයත් බන්දු වික්‍රම යන මහත්වරුන්ගේ සහභාගිත්වය හමුවේ මුදන්නායක මහතා මේ විශිෂ්ට ජයග්‍රහණය අත් කර ගත්තේ ය.පස් වසරකට පෙර අභාවප්‍රාප්ත මුදන්නායක මහතාගේ පියා වන ගාමිණී වසන්ත කුමාර මහතා මෙට්ට්‍රික් ටොන් 200 ක් බර කෝච්චියක් දත් වලින් ඇදගෙන යාමෙන් ගිනස් වාර්තා තබා ඇති අතර තම පියා ගත් ගමන් මග ඔස්සේ යාමට තමා තීරණය කළ බව ජනක මුදන්නායක මහතා පැවසීය.මින් පෙර මෙට්ට්‍රික් ටොන් 9.5 ක් බරැති කෝච්චි පෙට්ටියක් අතැඟිලිවලින් තල්ලු කිරීමේ ගිනස් වාර්තාවක්ද තබා ඇති ජනක මුදන්නායක මහතාගේ ඊළඟ අරමුණ වී ඇත්තේ ටොන් 500 ක් බරැති නෞකාවක් ඇදගෙන යාමයි. එමෙන්ම පියාගේ ගිනස් වාර්තාව අලුත් කිරීමටද ඔහු අපේක්ෂා කරයි.දිවයිනේ විවිධ ප්‍රදේශවලින් හමු වන මෙවැනි ක්‍රීඩකයින් ඉදිරියට ගෙන ඒමත් ඔවුන්ගේ සැඟවුණු දක්ෂතා එළි දැක්වීමට සහයෝගය දී ඔවුන්ගේ නාමාවලිය ඉතිහාසයට එක් කිරීමටත් ශ්‍රී ලංකා වරාය අධිකාරිය කටයුතු කරන බව වරාය හා මහා මාර්ග නියෝජ්‍ය ඇමැති රෝහිත අබේගුණවර්ධන මහතා එම අවස්ථාවට සහභාගී වෙමින් පැවැසීය.අතීතයේ සිට අපේ රටේ යම් යම් ක්‍රීඩාවන් ලෝක ප්‍රසිද්ධියට පත් වන බවත් මෙවැනි සැඟවුණු හා ජන්ම දක්ෂතා එළිදැක්වීමට රජය සහයෝගය පල කරන බවත් පැවසූ අතර ගිනස් වාර්තාව තබා ශ්‍රී ලංකාවට කීර්තියක් අත්කර දීම සම්බන්ධයෙන් ජනක මුදන්නායක මහතාට උනුසුම් සුභ පැතුම් පිරිනමන බව ප්‍රකාශ කළේ ය.එම වාර්තාව තැබීමෙන් අනතුරුව දත් වලින් වාහන හයක් ඇදගෙන යාම, උරහිසත් පපුවත් වටා දැමූ ලණුවක් ආධාරයෙන් තවත් වාහන දහයක් ඇදගෙන යාමේ පෙර පුහුණුවක්ද ප්‍රදර්ශනය කළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=n1202255</link>
    <topic>කොටි කුමන්ත්‍රණයට එරෙහිවරටම පෙළ ගැසිය යුතුයි</topic>
    <author>අසේල කුරුළුවංශ</author>
    <content>ත්‍රස්තවාදයෙන් රට මුදාගෙන සියලු ජාතීන්ට නිදහසේ ජීවත්වීමේ අයිතිය ලබාදුන් රාජ්‍ය නායකයාටත් රණවිරුවන්ටත් එරෙහිව ක්‍රියාත්මක වන එල්.ටී.ටී.ඊ. හිතවාදීන්ගේ ජාත්‍යන්තර කුමන්ත්‍රණය පරාජය කරන්නට සැවොම එක්විය යුතු බව ගැටඹේ රාජෝපවනාරාමාධිපති කැප්පෙටියාගොඩ සිරිවිමල හිමියෝ පවසති.මේ මොහොතේ අප සැවොම රටක් ජාතියක් ලෙස එක්ව මේ අභියෝගයට මුහුණ දීමට පෙළ නොගැසුණහොත් එහි පල විපාක අත්විඳින්නට සිදුවන්නේ අනාගත පරපුරට බවද උන්වහන්සේ කීහ. එක්සත් ජාතීන්ගේ මානව හිමිකම් සැසිවාරයේදී ශ්‍රී ලංකාවට එරෙහිව යෝජනාවක් ගෙන ඒමට කොටි හිතවාදීන් ගන්නා උත්සාහයට එරෙහිව මෙරට ජනතාව නැගී සිටිය යුතු බවත් එයට එරෙහිව නැගී සිටීමට නොහැක්කේ මෙරට දෙකඩ කිරීමේ අපේක්ෂාවෙන් පසුවන අන්තවාදීන්ට පමණක් බවත් සිරිවිමල හිමියෝ අවධාරණය කළහ.විපක්ෂය මේ මොහොතේ අදාළ තත්ත්වය තුළින් දේශපාලන වාසි නොගත යුතු බවත් මොන දේ කරන්නත් රටක් තිබිය යුතු බවත් කී උන්වහන්සේ හිටපු එල්.ටී.ටී.ඊ. සාමාජිකයින් පවා අද රජයේ තනතුරු දරමින් ජනතා සේවය සිදුකරන බවත් ඔවුන් ද මේ මොහොතේ ත්‍රස්තවාදයට උඩ ගෙඩි දෙන ජාත්‍යන්තර බලවේග පරාජය කරන්නට තම හඬ අවදිකළ යුතු බවත් පැවසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=n1202256</link>
    <topic>ශවේන්ද්‍ර ඉවත්කිරීම ගැනරජය සොයා බලනවා</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිනී සේනානායක</author>
    <content>එක්සත් ජාතීන්ගේ සංවිධානයේ ශ්‍රී ලංකාවේ නියෝජ්‍ය නිත්‍ය නියෝජිත මේජර් ජෙනරාල් ෂවේන්ද්‍ර සිල්වා මහතා එක්සත් ජාතින්ගේ සංවිධානයේ සාමසාධක කටයුතු පිළිබඳ උපදේශක කමිටුවෙන් ඉවත් කිරීම පිළිබඳව රජය සොයා බලන බව නියෝජ්‍ය විදේශ කටයුතු ඇමැති නියෝමාල් පෙරේරා මහතා පාර්ලිමේන්තුවේ දී ඊයේ (24) ප්‍රකාශ කළේය.ෂවේන්ද්‍ර සිල්වා මහතා සුවිශේෂි මෙහෙවරක් ඉටු කළ අයකු බවත් එතුමා වෙනුවෙන් රජය පෙනී සිටින බවත් නියෝමාල් පෙරේරා මහතා සඳහන් කළේය. විදේශ සේවයේ පළමු ලේකම් තනතුරට විදේශ සේවයෙන් පරිබාහිර නිලධාරීන් බඳවාගෙන නැතැයි ද මේජර් ජෙනරාල් ෂවේන්ද්‍ර සිල්වා මහතා පළමු ලේකම්වරයකු නොවන බවද ඇමැතිවරයා කීය.ෂවේන්ද්‍ර සිල්වා මහතා එක්සත් ජාතින්ගේ සාම සාධක කටයුතු පිළිබඳ උපදේශක කමිටුවෙන් ඉවත් කිරීම පිළිබඳ රජයේ ස්ථාවරය සම්බන්ධයෙන් කුරුණෑගල දිස්ත්‍රික් මන්ත්‍රී දයාසිරි ජයසේකර මහතා නැඟූ ප්‍රශ්නයකට පිළිතුරු දෙමින් නියෝජ්‍ය ඇමැතිවරයා මේ බව සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=n1202259</link>
    <topic>ශවේන්ද්‍ර අයින් කරන්නකමිටු සභාපතිට බලය නෑ</topic>
    <author>මහින්ද අලුත්ගෙදර</author>
    <content>සාම සාධක මෙහෙයුම් පිළිබඳ එක්සත් ජාතීන්ගේ විශේෂ කමිටුවෙන් මේජර් ජෙනරාල් ශවේන්ද්‍ර සිල්වා මහතා ඉවත් කිරීමට එම කමිටු සභාපතිනියට කිසිඳු බලයක් නැතැයි රජය අවධාරණය කරයි. මේජර් ජනරාල් ශවේන්ද්‍ර සිල්වා මහතා අදාළ තනතුරට පත්කර තිබෙන්නේ ආසියා පැසිෆික් කණ්ඩායම බවද ඒ නිසාම මේ කමිටුවේ සභාපතිනි ලුවිස් ෆෙ‍්‍රස්ට්චිට එවැන්නක් කිසිවිටෙකත් කළ නොහැකි බවද විදේශ කටයුතු අමාත්‍යාංශය ප්‍රකාශ කරයි.මේ විශේෂ කමිටුවේ විශේෂ සාකච්ඡාවක් වෙනුවෙන් සහභාගිවීම සඳහා මේජර් ජනරාල් ශවේන්ද්‍ර සිල්වා මහතාට අවස්ථාව ලබා නොදෙමින් එහි සභාපතිනිය ඔහුව ඉවත් කිරීමට තීරණය කර තිබෙන බවද අමාත්‍යාංශය කියා සිටී.අන්තර් ජාතික නියෝජිතයන්ගෙන් සමන්විත මෙවැනි ආයතනයක අධිපතිවාදී මත දැරීම කිසිසේත්ම පිළි ගත නොහැකි බව පවසන ශ්‍රී ලංකා රජය මෙවැනි තීරණයක් ගැනීම සාම සාධක මෙහෙයුම් පිළිබඳ එක්සත් ජාතීන්ගේ විශේෂ කමිටුවේ සභාපතිත්වයට නොගැලපෙන්නක් බවද පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=n12022510</link>
    <topic>ජාත්‍යන්තර කුමන්ත්‍රණ පැරදවීමට ජනපතිගේ දෑත් ශක්තිමත් කළ යුතුයි</topic>
    <author>ඉන්දික පොල්කොටුව</author>
    <content>මවුබිම වෙනුවෙන් දිවි පරදුවට තබා එඩිතර රාජ්‍ය නායකයකු ලෙසින් සියලු බලපෑම්, කුමන්ත්‍රණ, අභියෝග හමුවේ නොසැලී රටට අභිමානවත් නිදහස උරුම කැර දුන් ජනපති මහින්ද රාජපක්ෂ මහතාට කළගුණ හඳුනන ශ්‍රී ලාංකීය ජනතාව මේ මොහොතේ එකාමෙන් එක්ව උපරිම සහාය ලබා දිය යුතු යැයි ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා ඕස්ට්‍රේලියාවේ සිට දිනමිණට පැවසීය.එදා ත්‍රස්තවාදය පැරදවීමේ වැඩපිළිවෙළ කඩාකප්පල් කිරීමට උත්සාහ කළ ඇතැම් ජාත්‍යන්තර කණ්ඩායම් අදත් උත්සාහ කරන්නේ එදා ඔවුන්ගේ හඬට යට නොවී රටක් ලෙස අප ත්‍රස්තවාදය පැරැදවීමේ පලිය මේ මොහොතේ ලබාගැනීමට යැයිද රඹුක්වැල්ල මහතා කීය.ඕස්ට්‍රේලියාවේ මෙල්බන්නුවර ඇල්කටොට් ඇල්ෆඩ් රෝහලේ ප්‍රතිකාර ලබමින් සිටින අතරතුර ඇමැතිවරයා මේ බැව් පැවසීය.ත්‍රස්තවාදය පැරදවීම නිසා අද වැඩියෙන්ම ජයග්‍රහණ ලබා ඇත්තේ අහිංසක දමිල ජනතාව යැයි ද තවත් දශක ගණනාවක් ඔවුන් ප්‍රභාකරන්ගේ යකඩ සපත්තුවට යටවී සිටිනු දැකීමට ජාත්‍යන්තර කණ්ඩායම්වල සතුට වී ඇතැයි ද හෙතෙම කීය.අද මානව හිමිකම් ගැන කතා කරන ජාත්‍යන්තර කණ්ඩායම් එදා ප්‍රභාකරන් ප්‍රමුඛ ඔහුගේ ගෝලබාලයන් අහිංසක දරුවන්ගේ අධ්‍යාපනය ඇතුළු සියලු නිදහස අහිමිකරමින් ඔවුන් අතට පොත වෙනුවට තුවක්කුව බෝම්බය ලබාදී ළමා සොල්දාදුවන් බවට පත්කරන බව එකදු වචනයක් හෝ කතා නොකර මුනිවත රැකි බවද ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=n12022511</link>
    <topic>රට පුරා විරෝධතා මාලාවක්</topic>
    <author>භක්ති ධර්මප්‍රිය මෙන්ඩිස් සහ නිමල් රාජපක්‍ෂ</author>
    <content>ශ්‍රී ලංකා රජයට විරුද්ධව ජාත්‍යන්තර බලවේගවල කුමන්ත්‍රණවලට එරෙහිව විරෝධතා මාලාවක් ලබන මාර්තු මස 02 දක්වා පැවැත්වේ.රටේ ජනතාව රජයත් සමඟ සිටින බව ලබන 27 සඳුදා පෙන්වන බව වැඩබලන ජනමාධ්‍ය ඇමැති ලක්‍ෂ්මන් යාපා අබේවර්ධන මහතා පවසයි.ඇමතිවරයා මේ අදහස් පළ කළේ ඊයේ (24) ජනමාධ්‍ය අමාත්‍යාංශයේ පැවැති මාධ්‍ය හමුවකදීය.පෙබරවාරි 27 - කොළඹ කොටුව දුම්රිය ස්ථානය ඉදිරිපිට පෙබරවාරි 28 - කොටුව කාන් ඔරලෝසු කණුව අසල මාර්තු 01 – විදුලිබල මණ්ඩලය ඉදිරිපිටමාර්තු 02 – මරදාන ටෙක්නිකල් මංසන්දිය මෙහිදී අදහස් දැක් වූ ඇමතිවරයා මෙසේ ද කීය.“බටහිර රටවල්වල න්‍යායපත්‍රයට වැඩ නොකළ නිසා සමහර රටවල් ජනාධිපතිතුමාට විරුද්ධව වැඩ කරනවා.උගත් පාඩම් හා ප්‍රතිසන්ධාන කොමිසමේ නිර්දේශයට අනුව රජය සියලු කටයුතු ක්‍රියාවට නංවනවා.ශ්‍රී ලංකාවේ පැවැති යුද සංග්‍රාමය දැක ගත හැකි චිත්‍රපටයකි ‘මාතා’. එම චිත්‍රපටය මේ මස 27දින රට පුරා සිනමාහල් 38ක සියයට පණහක් අඩුවෙන් පෙන්වන බවත් ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=n12022515</link>
    <topic>ෂැන්ගි‍්‍ර-ලා හෝටල් සංකීර්ණයට මුල්ගල් තැබේ</topic>
    <author>පුෂ්පා රොවෙල්</author>
    <content>ලොව ප්‍රමුඛ පෙළේ හෝටල් ජාලයක් වන හොංකොං ෂැන්ගි‍්‍ර-ලා හෝටල සමූහ ව්‍යාපාරයේ නවතම හෝටලය ඉදිකිරීමේ ආරම්භක පියවර ඊයේ 24දා පෙ: ව: 10.28ට යෙදුණු සුබ මොහොතේදී කොළඹ, ගාලුමුවදොර දී සනිටුහන් කෙරිණි.ආර්ථික සංවර්ධන ඇමැති බැසිල් රාජපක්‍ෂ මහතාගේ ප්‍රධානත්වයෙන් සිදු කෙරුණු මේ මුල්ගල් තැබීමේ අවස්ථාවට ආර්ථික සංවර්ධන නියෝජ්‍ය ඇමැති හා වැඩබලන ජනමාධ්‍ය ඇමැති ලක්ෂ්මන් යාපා අබේවර්ධන, කොළඹ නගරාධිපති මුසම්මිල් ෂැන්ගි‍්‍ර-ලා ලංකා පුද්ගලික සමාගමේ අධ්‍යක්‍ෂ සජාඩ් මවුසුන් (Sajad Mawzoon)ෂැන්ගි‍්‍ර-ලා ආසියා හෝටල් සමූහයේ සභාපති ක්ඕක් කූන් ඉයන් (Kuok khoon Ian) ෂැන්ගි‍්‍ර-ලා ආසියා හෝටල් සමූහයේ ප්‍රධාන විධායක රාමචන්ද්‍ර රාඕ යන මහත්වරු එක්වූහ.මෙහිදී රාමචන්ද්‍ර රාඕ මහතා අදහස් දක්වමින් ෂැන්ගි‍්‍ර-ලා හෝටල් සමූහය ලොව ප්‍රමුඛ පෙළේ හෝටල් සමූහය අතර ඉදිරියෙන්ම සිටින බවත් එම හෝටල්වල සුඛෝපභෝගි මෙන්ම අංගසම්පූර්ණ බවත් එහි සේවාදායකත්වයේ විශිෂ්ට බව එම හෝටල් සමූහයේ සාර්ථකත්වයට හේතුව බවත් පැවැසීය.සංචාරක ව්‍යාපාරය ඇතුළු ලොව වේගයෙන්ම ඉදිරිය කරා පිය නඟන ශ්‍රී ලංකාව වැනි සුන්දර මිත්‍රශීලි රටක සිය හෝටල දාමයට එකතු කර ගැනීමට ලැබීම තමන්ට ලැබුණු මහඟු අවස්ථාවක් බව අවධාරණය කළ රාඕ මහතා කොළඹ ෂැන්ගි‍්‍රලා හෝටලය තට්ටු 36 කින් කාමර 661කින් සමන්විත වන බවද එහි සාප්පු සංකීර්ණ, නිවාස සංකීර්ණ සමඟ සුඛෝපභෝගී මෙන්ම අලංකාර නවීනතම අංගෝපාංගයන්ගෙන් සමන්විත වන බවද පැවසීය.අද 25 වැනිදා හම්බන්තොටදීත් ෂැන්ගි‍්‍ර-ලා හෝටලයත් කාමර 315කින් සමන්විතව ඉදිකිරීමට මුල්ගල් තැබෙන බවද මහින්ද රාජපක්‍ෂ ජනාධිපතිතුමන්ට, ඇමැති බැසිල් රාජපක්‍ෂ, ආරක්‍ෂක ලේකම් ගෝඨාභය රාජපක්‍ෂ, විදේශ අමාත්‍ය ජී. එල්. පීරිස්, මුදල් අමාත්‍යාංශයේ ලේකම් පී. බී. ජයසුන්දර යන මහත්වරුන් තමන්ට මෙවන් අවස්ථාවක් ලබාදීම සම්බන්ධයෙන් කෘතඥ වන බවද පැවැසීය.අද 25 වැනිදා හම්බන්තොටදී ෂැන්ගි‍්‍ර-ලා හෝටලය සඳහා මුල්ගල් තැබීම කථානායක චමල් රාජපක්‍ෂ, පාර්ලිමේන්තු මන්ත්‍රී නාමල් රාජපක්‍ෂ යන මහත්වරුන්ගේ ප්‍රධානත්වයෙන් සිදු කෙරෙන අතර තරුණ තරුණියන් රැසකට රැකියා අවස්ථා ලබා දීම ප්‍රධාන අරමුණ බව අවධාරණය කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=n1202257</link>
    <topic>විදුනැණ 5 ශිෂ්‍යත්වසම්මන්ත්‍රණයවෙල්ලස්ස ජාතික පාසලේදී අද</topic>
    <author>සුභාෂිනී සේනානායක</author>
    <content>පත්තර මහගෙදර විදුනැණ පුවත්පත 5 වසර ශිෂ්‍යත්ව දරුවන් වෙනුවෙන් සංවිධාන කරන දීපව්‍යාප්ත සම්මන්ත්‍රණ මාලාවේ තවත් එක් පියවරක් අද (25) බිබිල වෙල්ලස්ස ජාතික පාසලේදී පෙරවරු 8.00ට පැවැත්වේ.පත්තර මහගෙදර මේ සම්මන්ත්‍රණය නොමිලේ පවත්වනු ලබන අතර, ජාතික අධ්‍යාපන ආයතනය දේශන පවත්වනු ලබයි.පහ වසර ශිෂ්‍යත්ව විභාගයට පෙනී සිටින දරුවන්ගේ මවුපියන් දැනුවත් කිරීමේ වැඩසටහනක්ද මෙහිදී පැවැත්වේ.මේ සම්මන්ත්‍රණයේ ප්‍රධාන ආරාධිතයා ලෙස ඌව පළාත් ප්‍රධාන ඇමැති ශෂීන්ද්‍ර රාජපක්ෂ මහතාද සහභාගි වේ. වර්ල්ඩ් විෂන් ලංකා බිබිල කලාපය මෙම සංමන්ත්‍රණයට අනුග්‍රහය දක්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=n1202258</link>
    <topic>ළමා අපචාර පැමිණිලි 80,000ක්නීතිමය පියවර ගැනීම කඩිනමින්</topic>
    <author>භක්ති ධර්මප්‍රිය මෙන්ඩිස්</author>
    <content>ළමා අපචාර ඇතුළු ලිංගික අපහරණ සම්බන්ධයෙන් ජාතික ළමා රක්ෂණ අධිකාරිය වෙත මේ වන විට පැමිණිලි අසූදහසක් පමණ ලැබී ඇතැයි ළමා සංවර්ධන සහ කාන්තා අභිවෘද්ධි ඇමැති තිස්ස කරලියද්ද මහතා පැවැසීය.මේ පැමිණිලි සම්බන්ධයෙන් නීතිමය පියවර ගෙන ඇති බවත් ඉදිරියේදී ද පැමිණිලි සම්බන්ධව අදාළ නීතිමය පියවර ගන්නා බවත් ඇමැතිවරයා අවධාරණය කෙළේය. ළමුන් සම්බන්ධයෙන් සිදුවන අපචාර වළක්වාලීම සඳහා මුලු සමාජයම අත්වැල් බැඳ ගත යුතු බව පෙන්වා දෙන ඇමැතිවරයා එය අප සැමගේ වගකීමක් බවද පෙන්වා දුන්නේය.මේ අපචාර මැඩලීම සඳහා ජනතාවගේ අදහස් 1929 දුරකතන අංකයට ලබා දෙන ලෙස ‘දිනමිණට’ විශේෂ ප්‍රකාශයක් කරමින් තිස්ස කරලියද්ද මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=n12022512</link>
    <topic>සිරකරුවන්ගෙන් 361කටමරණීය දණ්ඩනය නියමයි</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිනී සේනානායක</author>
    <content>බන්ධනාගාරගත සිරකරුවන්ගෙන් තුන්සිය හැටඑක්දෙනකුට මරණ දඬුවම නියම කර ඇතැයි පුනරුත්ථාපන හා බන්ධනාගාර ප්‍රතිසංස්කරණ අමාත්‍ය චන්ද්‍රසිරි ගජධීර මහතා පාර්ලිමේන්තුවේදී සභා ගත කළ පිළිතුරක සඳහන් වේ. මරණීය දණ්ඩනය නියම වූ සිරකරුවන්ගෙන් 356 දෙනකු පිරිමි වන අතර පස්දෙනෙක් කාන්තාවෝ වෙති.මරණීය දණ්ඩනයට නියම වූ සිරකරුවන්ගෙන් 348 දෙනකුට මිනීමැරුම් චෝදනාව එල්ල වී ඇත. මිනීමැරීමේ චෝදනාව එල්ලවූවන් අතර පිරිමි සිරකරුවන් 345ක් ද කාන්තාවන් තිදෙනකු ද වන බව එම පිළිතුරෙහි සඳහන් ය.එමෙන්ම මරණීය දණ්ඩනය නියමවූවන් අතර මත්ද්‍රව්‍ය චෝදනාව එල්ල වූවන් දහතුන් දෙනකු සිටින අතර ඉන් එකොළොස් දෙනකු පිරිමි වන අතර දෙදෙනකු කාන්තාවන් බව එම පිළිතුරෙහි සඳහන් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=n12022513</link>
    <topic>ලංකා ඉරිදා පුවත්පතට පැනවූ තහනම ඉවතට</topic>
    <author>රෝෂන් තුෂාර</author>
    <content>“ලංකා ඉරිදා සංග්‍රහය” පුවත්පතේ ලියාපදිංචිය වෙනස් කිරීම හෝ නව අයිතිකරුවකු පත්කිරීම වළක්වමින් කොළඹ දිසා අධිකරණය නිකුත්කර තිබූ වාරණය කොළඹ ප්‍රධාන දිසා විනිසුරු ධම්මික ගනේපොල මහතා ඊයේ (24) ඉවත් කළේය.ලංකා ඉරිදා සංග්‍රහයේ ප්‍රකාශක ලෙස එල්.ඩී.ධර්මසේන මහතා හා අයිතිකරු ලෙස නාත් යසලාල් මහතා පුවත්පත් ආඥාපනත අනුව පත්කර නිත්‍යානුකූලව දිවුරුම් දී ඇති බවත් සඳහන් කරමින් වාරණ නියෝගය විසුරුවා හැරී විනිසුරුවරයා අතුරු තහනම් ඉල්ලීම ද ප්‍රතික්ෂේප කිරීමට නියෝග කළේය.පුවත්පත් අධ්‍යක්ෂ මණ්ඩලයට හා ප්‍රකාශන සමාගමට මේ වාරණය නිකුත් කර තිබිණි.ලංකා පුවත්පතේ ලියාපදිංචි අයිතිය හා ප්‍රකාශන සමාගමේ හිමිකාරත්වය තමන් සතුයැයි පවසමින් ජනතා විමුක්ති පෙරමුණ කැරලිකාර පාර්ශ්වය නියොජනය කරන වෙනුර හේරත් පැවරූ නඩුවක් සලකා බැලීමෙන් පසුව පසුගිය ඔක්තොම්බර් මස 08 දින සිට මේ වාරණය නිකුත් කර තිබිණි.ලංකා පාස්ට් පබ්ලිෂර්ස් ආයතනයට හා අධ්‍යක්ෂවරු වන දොන් ධර්මසේන ටී.වී.නාත් යසලාල් මහත්වරුන්ට නිකුත් කර තිබූ වාරණය මෙසේ විසුරුවා හැරීය.වාරණ නියෝගයට එරෙහිව විරෝධතා ගොනු කළ විත්තිකාර පාර්ශ්වය අධිකරණයට කරුණු ඉදිරිපත් කරමින් ලංකා පුවත්පතේ අයිතිකරු ලෙස නාත් යසලාල් මහතා නුගේගොඩ දිසා විනිසුරුවරයා ඉදිරියේ දිව්රුම් දී ඇති බවත්, එම දිවුරුම් දීම මේ නඩුව පැවරීමට පෙර සිදුවූවක් බවත් සඳහන් කළේය. පැමිණිලිකරු ජනරළ ඉරිදා සංග්‍රහය නමින් පුවත්පතක් ප්‍රකාශයට පත්කරන බවද සඳහන් කළේය.කරුණු සලකා බැලූ විනිසුරුවරයා පැමිණිලිකරු විසින් ලංකා පුවත්පතේ ප්‍රකාශකයා ලෙස පුවත්පතේ කර්තෘ චන්දන සිරිමල්වත්ත මහතා පත් කිරීම සද්භාවයෙන් කර නොමැති බවත්, බැලු බැල්මට පෙනෙන නඩු නිමිත්තක් පැමිණිලිකරුට නොමැති බවත් සඳහන් කළේය.නඩුවේ විත්තිකරුවකු ලෙස ජාතික ලේඛනාරක්ෂක දෙපාර්තුමේන්තුවේ අධ්‍යක්ෂ වරයා නම්කර ඇතත් නිත්‍යානුකූලව රජයේ නිලධාරියකු නඩුවක විත්තිකරු කරන ක්‍රියා පිළිවෙත අනුගමනය කර නොමැති බව සඳහන් කළ විනිසුරුවරයා නඩුව පවරා ඇත්තේ ලේඛනාරක්ෂක අධ්‍යකෂවරයාගේ අධිකරණ බල ප්‍රදේශයට අදාළ වුවත් ඔහුට එරෙහිව නඩු නිමිත්තක් නොමැති බව පැවසීය. මේ අනුව පැමිණිල්ලේ වාරණය විසුරුවා හැරී විනිසුරුවරයා අතුරු තහනම් ඉල්ලීමද ප්‍රතික්ෂේප කළේය.පැමිණිල්ල වෙනුවෙන් නීතිඥ නුවන7් බෝපගේ මහතා පෙනී සිටි අතර විත්තිකරුවන් වෙනුවෙන් ජනාධිපති නීතිඥ ශ්‍රීනාත් පෙරේරා සමඟ නීතිඥ සුනිල් වටගල මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=n12022514</link>
    <topic>බලපත් නැතිව අධිවේගී මඟටමගීන් ගෙන යන බස්වලට වැට බඳී</topic>
    <author>ශීලා උඩුවර</author>
    <content>දක්ෂිණ අධිවේගි මාර්ගයේ බලපත්‍ර නොමැතිව සොර රහසේ මගීන් ගෙන යන බස්රථ හා ප්‍රවාහන සේවා පිළිබඳව විමසිල්ලෙන් සිටින බවත්, එවැනි බස්රථ හා ප්‍රවාහන සේවා පිළිබඳව නීතිය ක්‍රියාත්මක කරන බවත් ජාතික ගමනා ගමන කොමිෂන් සභාවේ සභාපති රොෂාන් ගුණවර්ධන මහතා පවසයි.දක්ෂිණ අධිවේගි මාර්ගයේ අධි සුඛෝපභෝගී පුද්ගලික බස්රථ ධාවනය කොළඹ පිටකොටුවේ බැස්ටියන් මාවතේ සිට ආරම්භ කිරීමටද සභාපතිවරයා තීරණය කර තිබේ.බැස්ටියන් මාවතින් ආරම්භ කරන මේ බස් සේවා අතරමඟ දී මගින් පටවා ගැනීමට නතර නොකරන බවත්, මහරගම දක්වා ධාවනය කර මහරගමදී අධිවේගි මාර්ගයේ ධාවනය කෙරෙන සුඛෝපභෝගි බස්රථවලට මාරුවිය යුතු බවත් ඒ මහතා පවසයි.බැස්ටියන් මාවත බස් නැවතුම් පළෙන් ගාල්ල දක්වා ගාස්තු අය කෙරෙන අතර එහිදී ආසන අංක මගීන්ට ලබා දෙයි.මේ බස් රථවල දක්ෂිණ අධිවේගි  මාර්ගයේ ප්‍රවාහන සේවා යනුවෙන් නාම පුවරු යෙදවේ.අධිවේගි මාර්ගයේ පුද්ගලික බස් රථ 4ක් ධාවනය වන අතර එය ඉදිරියේ දී වැඩිකරන බවද ඒ මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=r1202251</link>
    <topic>පිටකොටුවේ වෙළෙඳ සලක උඩුමහලේ අසැබි චිත්‍රපට ප්‍රදර්ශන මධ්‍යස්ථානයක්</topic>
    <author>සිරිසේන රාජපක්ෂ</author>
    <content>පිටකොටුව ප්‍රදේශයේ වෙළෙඳ සලක උඩු මහලේ කලක සිට පවත්වාගෙන ගිය අසභ්‍ය චිත්‍රපට ප්‍රදර්ශනය කළ මධ්‍යස්ථානයක් වැටලීමට පිටකොටුව පොලිසිය සමත් විය.එම වැටලීමේදී ඒ මධ්‍යස්ථානයේ අයිතිකරු අදාළ චිත්‍රපට තැටිය රූපවාහිනි යන්ත්‍රය සමග අසභ්‍ය චිත්‍රපට නැරඹූ පුද්ගලයන් දහ අට දෙනෙක්ද පොලිස් අත්අඩංගුවට පත් විය.පිටකොටුව පොලිසියේ උ. පො. ප. කීර්ති සහ පො. කො. 70589 ප්‍රියදර්ශන යන මහත්වරුන් විසින් ඔවුනට විරුද්ධව අසභ්‍ය ප්‍රකාශන පනත යටතේ පැමිණිල්ලක් ගොනු කරමින් සැකකරුවන් සහ නඩු භාණ්ඩ පසුගියදා මාලිගාකන්ද මහේස්ත්‍රාත් අධිකරණයට ඉදිරිපත් කළහ. සැකකරුවන් වෙනුවෙන් ජ්‍යෙෂ්ඨ නීතිඥ ඩෙන්සිල් ග්‍රේ මහතා පෙනී සිටියේය. ඔවුහු අධිකරණයේදී අදාළ චෝදනාවට වරද පිළිගත්හ.වරද පිළිගත් අසභ්‍ය චිත්‍රපට දර්ශන මධ්‍යස්ථානයේ අයිතිකරුට රුපියල් දෙදහස් පන්සියක දඩයක් නියම කළ මාලිගාකන්ද අතිරේක මහේස්ත්‍රාත් අයේෂා ආබ්දීන් මහත්මිය ඊට අමතරව චුදිතට අවුරුදු දෙකක සිර දඩුවමක් නියම කරමින් එය අවුරුදු පහකට අත්හිටවන ලදී.එම චිත්‍රපට නැරඹූ බවට චෝදනා ලැබු අයට එක් අයකුට රුපියල් පන්සිය බැගින් දඩ නියම කළ අතිරේක මහේස්ත්‍රාත්වරිය අසභ්‍ය දර්ශන ඇතුළත් ඩී. වී. ඩී. තැටිය විනාශ කිරීමට නියෝග කරමින් රූපවාහිනි යන්ත්‍රය අදාළ අයිතිකරුට මුදා හැරීමට නියෝග කළාය. පිටකොටුව පොලිසියේ උ. පො.ප. කීර්ති මහතා විසින් මෙහෙයවන ලද මේ වැටලීමට පො. සැ. 36342, කරුණාරත්න පො. කො. 35431 නිෂාන්ත, පො. කො. 81033 නාලක පො. කෛා. 76888 සමරකෝන් පො. කො. 70584 ප්‍රියදර්ශන එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=r1202252</link>
    <topic>අනියම් පෙමක පැටළුණු තාත්තයි පුතයි පෙම්සුව විඳින්න එකම නිවෙසකට ගිහින්</topic>
    <author>කුරුවිට සමූහ රූපිකා කේ. බණ්ඩාර</author>
    <content>පියසේන පනස් වියද ඉක්මවූවෙකි. පෙදරේරු වෘත්තියෙහි යෙදුණු ඔහු පිට පළාත්වලටද ගොස් රාජකාරියේ යෙදෙයි. ගොඩනැඟිලි ඉදිකිරීම් කොන්ත්‍රාත් ගන්නේද මොහු විසිනි. ඔහුගේ දරුවන් තිදෙනාගෙන් ලොකු පුතා වු වසන්ත ද පියාගේ රැකියාව මැනවින් පුහුණු වී ඇති නිසා ඔහුද ඉදිකිරීම් කොන්ත්‍රාත් ගැනීමට පුරුදු ව සිටියේය.පිය පුතු මෙසේ පිට පළාත්වල වැඩට ගිය පසු නිවසේ ඉතිරි වන්නේ අනෙක් දරු දෙදෙනාත් බිරියත් පමණි.මෙසේ කාලය ගෙවී යද්දි පියසේනට බෝවන රෝගයක් වැළදීම නිසා ටික දවසක් නිවෙසහි නතරවීමට සිදු විය. වෙනත් ප්‍රදේශයක වැඩ කළ ලොකු පුතා එම වැඩ කටයුතුª නිමවීම නිසා නිවෙසට පැමිණ සිටියේය. පියසේන ඔහුට කීවේ තමා වැඩ කළ ස්ථානයට ගොස් එම වැඩ කටයුතු ගැන බලාගන්නා ලෙසය. තාත්තාගේ ඉල්ලීම පිළිගත් ඔහු එය අකුරටම ඉටු කළේය. එසේ වැඩ කරන ස්ථානය අසල නිවසක වැන්දඹු කාන්තාවක සමග ඇසුරක්ද ගොඩනගා ගත් ඔහු සමහර දිනවල කාටත් හොරා රැය ගත කළේ එම නිවසේය.ටික දවසක් ගත වෙද්දි සුවය ලැබු පියසේනට වැඩපලට ඒමට හැකි විය. දැන් තාත්තා වැඩ පළේ සිටින නිසා වසන්ත කළේ ඒ ආසන්නයේ වු තවත් ගොඩනැඟිල්ලක් ඉදිකිරීමට බාර ගැනීමයි. දිනක් සවස් යාමයේ වසන්ත පෙර කී කාන්තාව සොයා ගියේය. අඩවන් කර තිබු දොරෙන් ගෙට ඇතුළු වූ වසන්ත කාන්තාවට කථා කළේය. ඇය පෙනෙන්නට නොසිටියාය. දඩි බිඩි ගා කාමරයෙන් එළියට ආ ඇය වසන්තට වාඩිවන ලෙස කීවාය. එදින ගෙදර යාමට නියම කර ගෙන තිබූ නිසා ගෙදර යාමට නොහැකි වන බව පියාට දැන්වීමට ඔහුට අවශ්‍ය විය.පියා ඔහුගේ වැඩපලේ සිටින බැවින් වසන්තට වුවමනා වුයේ බොරු හේතුවක් පවසා අද නිවෙසට නොයන බව කීමටයි. ඔහු තාත්තාගේ ජංගම දුරකථනයට ඇමතුමක් ගත්තේය. පුදුමයකි. තාත්තාගේ දුරකථනය කාමරයෙන් නාද වෙයි. ඔහු කාමරයට හිස පොවා බැලුවද කිසිවකු නැත. නාදය එන්නේ ඇඳ යටිනි. කිසිවක් හිතා ගැනීමට නොහැකි වු වසන්ත ඇඳ යට බැලුවේය. ඔහුට තරු පෙනුණේ එවිටය. ඒ තම පියාය. කාරණය තේරුම් ගැනීමට වැඩි වේලාවක් ගත නොවිණි. ගෙයි පුටුවකුත් පෙරළාගෙන දුව ගිය වසන්ත නතර වූයේ තම වැඩපළේය.ඇඳ යටින් එළියට ආ පියසේනට තරහා ආවේ කාන්තාව ගැනය. ඇයට ලුණු ඇඹුල් සහිතව කථා කළ පියසේන තම වැඩපලට දිව ගියේ නැවත ඒ පළාතවත් නොබලන අදහසිනි.සති දෙකකට පමණ පසු පියාත් පුතාත් නිවසේදී මුණ ගැසුණද මුහුණ බලා කථා කිරීමේ හැකියාවක් දෙදෙනාටම නොතිබිණි. තවමත් මේ අසම්මත රහස මවගේ කනට වැටී නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=r1202253</link>
    <topic>තෙල්දෙණිය වලවත්තේ නිවෙසකට ගිනි තබා තරුණියකට අතවර කළ සැකකරුවන් රක්‍ෂිතයට</topic>
    <author>කරල්ලියද්ද සමූහ - ආර්. ජී. විජේසිරි</author>
    <content>නිවෙසකට ගිනිතබා විනාශ කිරීම හා වයස අවුරුදු 18ක තරුණියකට අතවර කිරීම ඇගේ මවට හා සහෝදරියකට සහෝදරයකුට පහර දී බරපතළ ලෙස තුවාල සිදු කළ සැකකරුවන් පස්දෙනකු මේ මස 29 දින දක්වා රක්‍ෂිත බන්ධනාගාර ගත කිරීමටත් එදිනට හඳුනා ගැනීමේ පෙරෙට්ටුවකට ඉදිරිපත් කරන ලෙස තෙල්දෙනිය දිසා විනිසුරු රෝහාන් ජයවර්ධන මහතා නියෝග කළේය.තෙල්දෙණිය පොලිස් වසමේ රන්දෙණිය වලවත්ත ප්‍රදේශයේ නිවසකට පසුගිය 14 වැනි දින රාත්‍රි කාලයේදී ඇතුළු වී බිත්තිවලට පොරෝවලින් කොටා පැට්රල් වත්කර ගිනිතැබීම හා වයස අවුරුදු 18ක තරුණියකට අතවර කිරීම හා තවත් තිදෙනෙකුට බරපතළ ලෙස තුවාල සිදු කිරීම පිළිබඳ හාරගම ගුරුදෙනිය පදිංචි මෙම සැකකරුවන් පස්දෙනා තෙල්දෙණිය පොලිසිය විසින් අත්අඩංගුවට ගනු ලැබීය.මෙලෙස අත්අඩංගුව ගන්නා ලද්දේ හාරගම ගුරු දෙණිය ප්‍රදේශයේ පදිංචි මොහොමඩ් රිස්වාන් (17) රවීන්දන් දර්ශාන් (26) , සුප්පයියා සිවකුමාර් (38), ඒ පාලනිසාමි (48) , හා ඉළුක්කුඹුරේ , ගදරසූරිය බණ්ඩා දිසානායක (18) සැකකරුවන් මෙලෙස රක්‍ෂිත බන්ධනාගාර ගතකර සිටිති.මේ නිවෙසට ගිනි තැබීමට උපයෝගිකර ගන්නා ලද පැට්රල් කෑන්, බිත්තිවලට කොටන ලද පොරෝ, එම අපරාධය සිදු කළ අවස්ථාවේදී සැකකරුවන් පළඳනා ලද පාවහන් ඇතුළු උපකරණ රැසක් තෙල්දෙණිය පොලිසිය විසින් අත්අඩංගුවට ගන්නා ලදී.තවත් කිහිප දෙනකු අත්අඩංගුවට ගැනීමට නියමිත බවද පොලිසිය කියයි.තුවාලකරුවන් දෙදෙනෙක් තවමත් රෝහල් ගතව සිටිති.තෙල්දෙණිය මූලස්ථාන පොලිස් පරීක්‍ෂක සී. ඩබ්ලිව්. සී. ධර්මරත්න මහතාගේ මෙහෙයවීමෙන් තමරසේන බණ්ඩා කරුණාරත්න ඇතුළු නිලධාරීන් පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=r1202254</link>
    <topic>මාවතගම කොස්පොතු ඔය හරහාසංගිලි පාලම දිරලා</topic>
    <author>හිරියාල සමූහ එම්. ඒ. ආර්. මනුකුලසූරිය</author>
    <content>රිදීගම ප්‍රාදේශීය ලේකම් කොට්ඨාසය සහ මාවතගම ප්‍රාදේශීය ලේකම් කොට්ඨාසය යා කරමින් කොස්පොතු ඔය හරහා ඉදිකර ඇති සංගිලි පාලම දැනට ඉතා අබලන් තත්වයක පවතී.වසර සියයකටත් වඩා පැරැණි මේ පාලමේ තහඩු සහ කම්බි දිරාපත්වී ඇත. එමගින් වාහන ගමනා ගමනයට මහත් තර්ජනයක් එල්ල වී තිබේ.මේ පාලම පිළිසකර කිරීම සඳහා ගත හැකි ක්‍රියා මාර්ගය සොයා බැලීම පිණිස කුරුණෑගල දිස්ත්‍රික් පාර්ලිමේන්තු මන්ත්‍රී නිමල් විජේසිංහ මහතා පසුගියදා එහි ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=r1202255</link>
    <topic>කුඹුරට ගෙනා කයි බතේඅත්තන කොළ මැල්ලුමක්</topic>
    <author>ඇහැලියගොඩ විශේෂ නිමල් විජයතුංග</author>
    <content>ගොයම් කැපීමක් සඳහා පිළියෙළ කෙරුණු ‘ කයි බතක් ‘ අනුභව කිරීමෙන් පසුව ගැහැණු පිරිමි නඩයක් පිස්සු නටන්නට වීම නිසා හටගත් අපූරු තත්ත්වයක් පිළිබඳ පුවතකි මේ.ඇහැලියගොඩ නගරයට ඉතා නුදුරු ගමක කලෙකට ඉහතදී සිදුවූ මේ පුවත පිළිබඳව දන්නා උදවිය අද ද මෙය සිහිකර සතුටු වෙති.මේ ගොයම් කයිය සඳහා ගැහැණු - පිරිමි දස දෙනකු පමණ සහභාගිවී ඇති අතර ‘කයිබත’ උයා ඇත්තේ කුඹුරු හිමියාගේ නිවෙසේදීය.දහවල් දොළහට පමණ කුඹුරේ කමතටම ගෙන යන ලද ‘ කයිබත’ පිරිස කමතේදී අනුභව කැර ඇත්තේ කෙසෙල් පත්වලය. කයිබත පිසූ කුඹුරු හිමියාගේ බිරිය රසට කෑම ඉවීම පිළිබඳව ගමේ නම් දැරූ අයෙකි.කවුරුත් “ කෑම රසයි... මැල්ලුම නම් පංකාදුයි’ කියමින් යහමින් කොටා බෑවෝය. කිසියම් හේතුවක් නිසා “ පස්සේ කන්නම්” යයි කියමින් කෑම නොකා සිට ඇත්තේ කුඹුරු හිමියා පමණි.බත් කා විනාඩි කිහිපයක් තුළදී සමහරු සිනා සෙන්නටත්, සමහරු හඬන්නටත් තවත් කෙනෙක් සිවුරුවම් බාන්නටත් පටන් ගත්හ. කවි සිංදු ද ඇසිණි.කිසියම් සැකයක් පහළවූ නිසා කුඹුරු හිමියා වහ වහා වෙළෙන් ගොඩට විත් ගෙදර ගියේය. එතැන පිස්සු වාට්ටුවකට දෙවැනි නොවන බවක් ඔහුට පෙනිණි. ගෙහිමි කත නාන්නට මෙන් චීත්තයෙන් තනපට බැඳ ගෙන තමන් රත්තරං ළිඳෙන් වතුර නාන්නට” යන බවක් කියා සිටියාය.ඇය කොක් හඬලා කැතට සිනාසුනාය.එතැන සිටි තව කාන්තාවක් මිදුලේ ගල් කැට අවුල අවුලා , පොල් කටුවකට දමමින් තමන් මැණික් ඇහිඳින බැව් කීවාය.තව ගැහැණියක කෙස්ස කඩාගෙන වැදි රංගනයක යෙදී සිටියාය.විපරම් කිරීමේදී ගෙහිමියාට මෙම විපිරියාසයේ සුල මුල සොයාගත හැකි විණි. කයිබත පිළියෙළ කිරීමේදී ගෙහිමි කාන්තාව මැල්ලුමට කඩාගෙන ඇත්තේ වත්ත පහළ ගසක කොළ වගයකි. ඒ ගෙහිමියා කලෙකට පෙර සිටුවන ලද ‘ අත්තන’ පැළයක කොළයපසුව අත්තන කොළ විස බැස්සීමට වෙනත් ප්‍රතිකාර සෙවීමට ගෙහිමියාට සිදුවිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=r1202256</link>
    <topic>ගම්පහ - කඳාන මාර්ගය අබලන්</topic>
    <author>යක්කල විශේෂ රුවන් සමන්ත අධිකාරී</author>
    <content>ගම්පහ – කඳාන ප්‍රධාන මාර්ගය දැඩි ලෙස අබලන් වී, වළවල් හෑරී ඇති බැවින් එම මාර්ගයේ ගමන් කිරීම අසීරු බව ප්‍රදේශවාසීහු පවසති.දිනපතා අධික වාහන ප්‍රමාණයක් ගමන් ගන්නා මෙම මාර්ගයේ ගමන් කරන වාහන පවා මෙම තත්ත්වය නිසා අබලන් වන බව රියැදුරෝ පෙන්වා දෙති. මෙම මාර්ගය සංවර්ධනය කිරීම සඳහා පසුගිය පළාත් පාලන මැතිවරණයට පෙර අවශ්‍ය ගල් ගෙනවිත් මාර්ගය දෙපස ගොඩ ගසා තිබූ අතර, එම ගල්ගොඩ නැවත රැගෙන ගිය බව ඔවුහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=r1202257</link>
    <topic>මිනී පෙට්ටිය ඇතුළින් කටහඬක් ඇසීමිතුරන් පිරිස සිහිමුර්ජා වෙලා</topic>
    <author>බර්ටි ලයනල් උඩුගම්පොළ</author>
    <content>විමල්, කමල්, පියල්, නිමල්, රංජි යන මේ පස්දෙනා අසල්වාසීගම් ප්‍රදේශවල ජීවත්වූ අගනුවර රැකියාවන්හි නියුතු තරුණ පිරිසක් වූහ. රැකියාවට යන්නෙත් ආපසු එන්නේත් බොහෝවිට එකටමය.දිනක් මිතුරන් පිරිස දුම්රියේ ගමන වැරදීමකින් බස් රථයෙන් ඒමට පෑලියගොඩ හංදියට වී සිටියෝය. තද වැස්සක්ද කඩා වැටිණි. වේලාව මධ්‍යම රාත්‍රිය පවා ඉක්ම ගොස් තිබිණ.සෑහෙන වේලාවක් මෙම නැවතුම්පොළේ සිටියත් බස් රථයක් එන ලකුණු නොවීය. ඉදිරියට එන ලොරියේ වෑන් එකේ පිහිට පතමින් අත් ඔසවමින් පාරට පැන නොසෑහෙන සේ තෙමුනද පිහිටක් නොවීය.මද වේලාවකින් කළු පාට කැන්වස් රෙද්දකින් බාගයක් වැසුණු ලොරියක් එනු දුටු මොවුන් නැවතත් පාරට පැන්නේ නැවතත් ලොරියේ පිහිට පතමිනි. වාසනාවකට මෙන් ලොරිය පාර අයිනේ නැවැත්විය. පිරිස ලොරි රියැදුරු අසලට දිව්වෝය.“අනේ ඩ්‍රයිවර් මහත්තයො පින් සිද්ධ වෙනවා අපිව යක්කලට ගිහින් දාන්න” බැගෑපත් විය.“ගිහින් දාන්නම් හැබැයි මේ ලොරියේ මිනී පෙට්ටි පුරවලා තියෙන්නෙ. හැබැයි බය වෙන්නෙ නැත්නම් උදව්වක් වශයෙන් අර පිටිපසසෙ කැන්වස් රෙද්ද යටට වෙලා යන්න පුලුවන්නම් මම ගිහින් දාන්නම්.ඔවුහු මිනී පෙට්ටි ගැන පවා නොතකා ලොරියට නැගගත්හ. කෙසේ හෝ නිවෙස්වලට යායුතු නිසා උපදෙස් පරිදි කැන්වස් රෙද්දේ පිහිට ලබාගත්තේය.විටින් විට කැන්වස් රෙද්ද ඉවත්කරමින් මඟ තොට ගැනද විමසිලිමත් වූහ. එකින් එකට උඩින් තැබූ මිනීපෙට්ටි ගොඩ කෙළවරේ සිරස් අතට තබා තවත් පෙට්ටියක්ද විය. මේ මිනීපෙට්ටිය අසලට නොයෑමටත් නොගෑවීමටත් විමසිලිමත් වූහ.පිරිසගේ නිශ්ශබ්දතාවය අතරින්“තව වහිනවද මචං.. යනුවෙන් ඇසුණු මිනිස් කටහඬින් පිරිස තිගැස්සිණී. ඒ සමඟම අසල වූ මිනී පෙට්ටියේ පියනද ක්‍රමයෙන් එසවෙමින් දෑතක් ද එලියට විහිදුනි.‘බුදු අම්මෝ’ යි කියමින් කෑ ගැසූ පිරිස ලොරියෙන් පිටට පැන්නේ ය. රියැදුරුට මේ සිද්ධිය පිළිබඳ ඉඟියක්ද දැනුනෙන් වහාම ලොරිය නැවැත්විය.සිහිමුර්ඡා වී බිම වැතිර සිටි පිරිස දුටු රියදුරු තෙමේ දෙලොවත් අතර මැද අතරමං විය.මිනී පෙට්ටියේ නිදා සිටි ලොරි සහායකයාද බිමට පැන සිදුවූ දේ ගැන කම්පා විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=r1202258</link>
    <topic>රාජාංගණය මිනී මැරුම් නඩුවේචූදිත දහ අට වසරක් හිරේට</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>මිනී මැරීමට තැත් කිරීමක් සම්බන්ධයෙන් අත්හිටවු සිර දඬුවම් ලබමින් සිටින රාජාංගණ මිනී මැරුම් නඩුවේ චූදිත බරපතළ වැඩ ඇතිව අවුරුදු 18ක සිර දඬුවමකට යටත් කළ කුරුණෑගල මහාධිකරණ විනිසුරු ලලිත් ජයසූරිය මහතා එකී සිර දඬුවමට අමතරව රුපියල් 1000ක දඩයක් ද නියම කළේය.රජයේ නීතිඥවරිය විසින් ඉදිරිපත් කරනු ලැබූ පෙර වැරැදි ගැන සලකා බලමින් එකී සිර දඬුවම් නියම කළ විනිසුරු වරයා විත්තියේ නීතිඥවරයා විසින් ඉදිරිපත් කරන ලද ඉල්ලීම් සියල්ලම ප්‍රතික්ෂේප කළේය.2001 ඔක්තෝබර් මස 27 දින හෝ ඊට ආසන්න දිනයකදී රාජාංගණයේ ආර්. එම්. මඩවල (57) නැමති ට්‍රැක්ටර් රියැදුරකුගේ හිසට උදැල්ලකින් පහරදී ඝාතනය කිරීම සම්බන්ධයෙන් විත්තිකරු මෙම නඩුවෙන් චෝදනා ලැබ සිටියේය.රජයේ නීතිඥ ඉඳුනිල් පුංචිහේවා මෙනවිය අධිකරණය හමුවේ කියා සිටියේ මරණකරු සිද්ධිය වූ දවසේ තම කුඹුරේ හාමින් සිටියදී විත්තිකරු විසින් ඔහුගේ හිසට උදැල්ලකින් පහරදී තිබෙනවා. විත්තිකරු මීට ප්‍රථම ද මිනී මැරීමට තැත් කිරීමේ චෝදනාවක් යටතේ දඬුවම් ලබමින් සිටින පුද්ගලයෙක්.පොලීසියට ලැබී තිබෙන තොරතුරු අනුව මොහු ප්‍රදේශයේ නම ගිය චණ්ඩියෙක්. මෙවන් අපරාධ කරුවන්ට නීතියෙන් දියහැකි උපරිම දඬුවම් ලබාදිය යුතු බවය.විත්තිකරු අපරාධ රැල්ලකට සම්බන්‍ධවී සිටින පුද්ගලයෙක් බැව් පොලිස් වාර්තාවලින් පැහැදිලි වන නිසා විත්තියේ නීතිඥ මහතාගේ ඉල්ලීම ප්‍රතික්ෂේප කළ විනිසුරුවරයා විත්තිකරු වසර 18ක් බරපතළ වැඩ ඇතිව බන්‍ධනාගාර ගතකරන ලෙසට නියෝග කළේය.රජයේ නීතිඥ ඉඳුනිල් පුංචිහේවා මෙනවිය පැමිණිල්ල මෙහෙයවූ අතර විත්තිකරු වෙනුවෙන් නීතිඥ පි‍්‍රයංකර ඩයස් මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=s1202251</link>
    <topic>අවසන් ඕවරයේදී කැන්ගරුවන් පැරදූසිංහයෝ ලකුණු සටහනේ මුල්තැනට</topic>
    <author/>
    <content>කොමන්වර්ල්ත් බැංකු කුසලාන ක්‍රිකට් තරගාවලියේ ඊයේ හෝබාට් හි පැවැති 9 වැනි තරගයේදී ශ්‍රී ලංකාව කඩුලු තුනකින් ඔස්ට්‍රේලියාව පරදා විශිෂ්ඨ ජයක් වාර්තා කළේය. මේ හේතුවෙන් තුන්කොන් තරගාවලියේ ලකුණු සටහනේ පෙරමුණ ගැනීමට ශ්‍රී ලංකාව (ලකුණු 15) ඊයේ සමත්විය. දෙවැනි තැන (ලකුණු 14) ඔස්ට්‍රේලියාවට හා තෙවැනි තැන (ලකුණු 11) ඉන්දියාවට හිමිවිය.අවසන් ඕවර් දෙකේදී ශ්‍රී ලංකාවට ජයග්‍රහණය පිණිස ලකුණු 17ක් ලබාගත යුතුව තිබියදී තිසර පෙරේරා දැවැන්ත හයේ පහරක් හා හතරේ පහරක් සමඟ එම ඕවරයේ ලකුණු 14ක් ලබාගැනීමත් සමඟ තිබුණු දැඩි පීඩනය ඉවත්වී අවසන් ඕවරයේදී ජයග්‍රහණයට ලකුණු 3ක් ඉතිරිව තිබුණි.එම ජයග්‍රාහී ඉලක්කය තවත් පන්දු 4ක් ඉතිරිව තිබියදී සම්පූර්ණ කිරීමට නුවන් කුලසේකර සමත්විය.කාසියේ වාසිය දිනූ ඔස්ට්‍රේලියානු ක්‍රිකට් නායක මයිකල් ක්ලාක් පන්දුවට පහරදීමට තීරණය කළ අතර කඩුලු 6කට ලකුණු 280ක් ලබා ගත්තේය. එම ඉලක්කයට මුහුණදීමට නායක මහේල ජයවර්ධන හා ටී. එම්. ඩිල්ෂාන් පිටියට පිවිසි අතර පළමු කඩුල්ලට ලකුණු 55ක සම්බන්ධතාවක් ගොඩනැගුණි. සුපුරුදු ප්‍රහාරයේ රිද්මයට පැමිණීමට නොහැකිවූ ඩිල්ෂාන් ලකුණු 3කට දැවී ගියේය.මහේල ජයවර්ධන ශ්‍රී ලංකා ඉනිමට ප්‍රබල ජීවයක් ගෙනඑමින් පන්දු 81කදී හයේපහරක් හා හතරේ පහර 6ක් සමඟ ලකුණු 85ක් ලබා ගැනීම කැපී පෙනුණි. ශ්‍රී ලංකා යොවුන් පිතිකරු දිනේෂ් චන්දිමාල් මැදපෙළ කඩාවැටෙන්නට නොදී කදිම සේවයක් ඉටු කළේය. ඔහු පන්දු 100 කදී හතරේ පහර 7ක් සමඟ ලකුණු 80ක් ලබා ගැනීමට සමත්විය.ළහිරු තිරිමාන්න හා ඇන්ජලෝ මැතිව්ස් ලකුණු 24 බැගින් රැස් කළහ.තිරිමාන්නට “ඩිල්ස්කූප්” පහර වැරදී උඩ පන්දුවක් ලබාදීමට වූ අතර මැතිව්ස් දැවැන්ත පහරකට ගොස් උඩපන්දුවකින් දැවී ගියේය.ජයග්‍රහණයේ බලාපොරොත්තු සහිත වේලාවක පිටියට පැමිණි අංක 5 පිතිකරු ෆර්විස් මහරූෆ් ලකුණු 5කට දැවී ගියේය.සංගක්කාරට මේ තරගය එතරම් සුබදායක නොවූ අතර උඩපන්දුවකින් ලකුණු 22කට ක්‍රීඩාගාරයට නික්මුණි.තණතිල්ලේදී ජයග්‍රහණයේ පී‍්‍රතිය විඳි තිසර පෙරේරා පන්දු 11 කදී හයේ එකක් හා හතරේ පරහක් සමඟ නොදැවී ලකුණු 21ක් ද, නුවන් කුලසේකර නොදැවී ලකුණු 4ක් ද ලබා සිටියහ. පීටර් ෆොරස්ට් වාර්තා කළ, මේ තරගාවලියේ ප්‍රථම ශතකය මත ඕස්ට්‍රේලියාව කඩුලු 6කට ලකුණු 280ක් රැස් කළේය.රිකී පොන්ටිංගෙන් හිස් වූ අංක 3 ස්ථානයට හොඳින් හැඩගැසුණු මේ නවක ක්‍රීඩකයා පන්දු 138කින් ලකුණු 104ක් ලබා ගත්තේය.හතරේ පහර 10 ක් හා හයේ පහර 2ක් ඔහුගේ ඉනිමට ඇතුළත්ව තිබිණි. මෙය ෆොරස්ට්ගේ පළමු ජාත්‍යන්තර එක් දින ශතකය විය.ආරම්භක පිතිකරුවන් වන මැතිව් වේඩ් (5) හා ඩේවිඩ් වෝනර් (7) මුළු ලකුණු 27කට දැවී යාමෙන් පසුව ෆොරස්ට් ලකුණු 154ක තෙවැනි කඩුලු සබඳතාවක් වෙනුවෙන් නායක මයිකල් ක්ලාක් හා එක් විය. 41 වැනි ඕවරයේදී ඇන්ජලෝ මැතිව්ස්ගේ පන්දුවකට ‘ඩීප් කවර්’ කලාපයට උඩ පන්දුවක් එල්ල කරමින් ෆොරස්ට් අවසානයේ දැවී ගියේය.ක්ලාක්, හතරේ පහර 5ක් හා හයේ පහර 2ක් සමග පන්දු 79කින් ලකුණු 72 ක් වාර්තා කළේය. ක්ලාක් දැවී ගියේ 39 වැනි ඕවරයේදී තිසර පෙරේරාගේ අති දක්ෂ උඩ පන්දු රැක ගැනීමකිනි. එය මේ තරගයේ මැතිව්ස්ගේ දෙවැනි කඩුල්ල විය.ඩේවිඩ් හසී පන්දු 28කින් නොදැවී ලකුණු 40ක්ද බ්‍රෙට් ලී නොදැවී ලකුණු 20 ක්ද ලබා ගත් අතර ලසිත් මාලිංගගේ දර්ශනීය ‘යෝකර්’ පන්දුවකින් මයික් හසී (21) ඕස්ට්‍රේලියානු ඉනිම අවසානයට ඕවර පහකට පෙර දැවී ගියේය.ඕස්ට්‍රේලියාව ෂේන් වොට්සන් හා ක්ලින්ට් මැකේ මේ තරගය සඳහා සහභාගි කර නොගත්හ.තරගයේ වීරයා සම්මානය මහේල ජයවර්ධනට පිරිනැමුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=s1202252</link>
    <topic>මහා තරගයේදී ඉසිපතනයේදේශාන්ගෙන්ශතකයක්</topic>
    <author/>
    <content>තර්ස්ටන් ඉසිපතන 49වැනි මහා ක්‍රිකට් තරගයේ පළමු දිනයේදී ඉසිපතන ක්‍රිකට් උපනායක දේශාන් ජයකුමාර් නොදැවී ලකුණු 100ක් ලබා ගත්තේය.කොළඹ එස්. එස්.සී. පිටියේ පැවති මේ මහා තරගයේ කාසියේ වාසිය දිනාගත් තර්ස්ටන් විදුහල පන්දුවට පහරදීමේ අවස්ථාව ඉසිපතනයට ලබාදුනි.පළමු දිනය නිමාවෙද්දී ඉසිපතන විදුහල කඩුලු 5 ක් දැවී ලකුණු 256ක් ලබා සිටියේය. ජයකුමාර් ලබාගත් ශතකයට හතරේ පහර 8ක් හා හයේ පහරක් ඇතුලත් වූ අතර පන්දු 213කට මුහුණ දුන්නේය.තර්ස්ටන් විදුහලේ මන්හාජ් ජලීල කඩුලු 3 ක් බිදහෙලීමට සමත්විය. අද තරගයේ අවසන් දිනයයි.ඉසිපතන විදුහල පළමු ඉනිම කඩුලු 5කට ලකුණු 256මතීෂ රණවීර 25, සාලින්ද උෂාන් 26, චානුක තාබෘ 85, දේශාන් ජයකුමාර් නොදැවී 100 (මන්හාජ් ජලීල 51/3).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=s1202253</link>
    <topic>ශ්‍රී ලංකා ක්‍රිකට්-සමර්සෙට් ගනුදෙනුවසෙවීමට ඇමැතිගෙන් පරීක්ෂණයක්</topic>
    <author>ප්‍රින්ස් ගුණසේකර</author>
    <content>දෙස් - විදෙස් ක්‍රීඩකයන්ගේ සහභාගීත්වයෙන් ශ්‍රී ලංකාවේ පැවැත්වීමට නියමිත විස්සයි – 20 පළාත් ක්‍රිකට් තරගාවලියේ සංවිධාන කටයුතු භාරව සිටින සිංගප්පූරුවේ සමර්සෙට් ආයතනය සමග ශ්‍රී ලංකා ක්‍රිකට් අස්සන් කළ ගිවිසුම පිළිබඳ සොයා බැලීමට ක්‍රීඩා ඇමැති මහින්දානන්ද අලුත්ගමගේ මහතා විශේෂ පරීක්ෂණ කමිටුවක් පත් කළේය.ආයතන දෙක අතර අස්සන් කළ ගිවිසුමේ වාසි හා අවාසි පිළිබඳ විවිධ මත පළවන හෙයින් අදාළ කොන්දේසි ගැන සොයා බැලීම කමිටුවට පවරා ඇත.සමර්සෙට් සමග ශ්‍රී ලංකා ක්‍රිකට් අස්සන් කළ ගිවිසුම පිළිබඳ පසුගියදා පාර්ලිමේන්තුවේදී ක්‍රීඩා ඇමැතිවරයාගෙන් ප්‍රශ්න කිරීමක් ද සිදුවුණි.හිටපු ක්‍රිකට් අතුරු කමිටු නිලධාරීන් හා සමර්සෙට් ආයතනය අතර විස්සයි – 20 පළාත් තරගාවලිය පැවැත්වීමේ එකඟතාවක් ඇති විය. එහෙත් බලාපොරොත්තු වූ පරිදි පසුගිය වසරේදී එම තරගාවලිය පැවැත්වීමට නොහැකි විය.අස්සන් කර ඇති ගිවිසුම ප්‍රකාරව තවදුරටත් තරගාවලිය පැවැත්වීම අත්හිටවුවහොත් සමර්සෙට් ආයතනයට වන්දි මුදලක් ගෙවිමට සිදුවන හෙයින් තරගාවලිය පැවැත්වීම කෙරෙහි වත්මන් ක්‍රිකට් නිලධාරීන්ගේ අවධානය යොමුව පවතී.එහෙත් මේ ගනුදෙනුව කුමන ආකාරයෙන් සිදු වන්නේ දැයි සොයා බැලිය යුතු බව ක්‍රීඩා අමාත්‍යවරයාගේ බලාපොරොත්තුව වී තිබේ.ගණුදෙනුව පිළිබඳ සෙවීමට පත් කළ කමිටුවේ සභාපති ලෙස හිටපු පොලිස්පති ජයන්ත වික්‍රමරත්න හා සාමාජිකයන් ලෙස ක්‍රීඩා සභාවේ සභාපති වෛද්‍ය මයියා ගුණසේකර, ඌව පළාත් හිටපු ලේකම් ඩබ්ලිව්. ඒ. තිසේරා, ක්‍රීඩා අමාත්‍යාංශයේ අතිරේක ලේකම් එච්. හරිස්චන්ද්‍ර, ක්‍රීඩා අධ්‍යක්‍ෂ ජෙනරාල් රංජනී ජයකොඩි යන මහත්ම මහත්මීන් කටයුතු කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=s1202254</link>
    <topic>අධ්‍යාපන ආයතන පිලටජයක්</topic>
    <author/>
    <content>රාජ්‍ය ආයතන අතර සුහදතාවය වර්ධනය කිරීමේ අරමුණින් හා ක්‍රීයාශීලීත්වය වැඩි දියුණු කිරීමේ අදහසින් සංවිධානය කළ සුහද ක්‍රිකට් තරගමාලාව ජනාධිපති ලේකම් කාර්යාලීය ක්‍රිකට් පිළ හා මහරගම ජාතික අධ්‍යාපන ආයතන ක්‍රිකට් පිළ අතර පසුගියදා නිමාවට පත්විය. මෙහිදී තරග 2 – 0 ලෙස ජාතික අධ්‍යාපන ආයතන පිළ ජයග්‍රහණය කිරීමට සමත්විය. තරගය පිලකට පන්දු වාර 10කට සීමා විය.පළමු තරග :- ජා. අ.ආ. පිළ 133 (කඩුළු 3) ජේ.එම්. සුනිල් ශාන්ත නොදැවී 49, ධම්මික කොඩිතුවක්කු 27, මනුර විදානගමගේ 21, (ඔෂාන් රාජපක්ෂ 2 /28)ජනාධිථති ලේකම් කාර්යාලීය පිල සියල්,න් දැවී 33 පන්දුවාර 6.3)(පාලිත වීරවර්ධන 4/5, සුනිල් ශාන්ත 3/9)දෙවැනි තරගය : ජනාධිපති ලේකම් කාර්යාලීය පිළ 58 (කඩුලු 8) (සුනිල් ශාන්ත 2 /7, ෂෙරාන් අමල් 1 /8)ජාතික අධ්‍යාපන ආයතන පිළ 62 (කඩුළු 1) (පන්දුවාර 4.3) යූ.ඩී. සම්පත් නොදැවී 52) (සුමිත් රාජපක්ෂ 1 /20)හොඳම පිතිකරු යූ.ඩී. සම්පත්, හොඳම පන්දුයවන්නා පාලිත වීරවර්ධන, තරගාවලියේ වීරයා ටී.එම්. සුනිල්ශාන්ත).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=s1202255</link>
    <topic>මාරිස්ටෙලා හිටපු පාපන්දු පුහුණුකරුට උපහාර</topic>
    <author/>
    <content>මීගමුව මාරිස්ටෙලා මහ විද්‍යාලයයේ පා පන්දු ක්‍රීඩා පුහුණුකරු වශයෙන් 1982 සිට 2006 දක්වා වසර 24 ක අඛන්ඩ සේවයක් කල කේ. කොන්රඩ් පෙරේරා මහතාට උපහාර පිදීමේ උත්සවයක් පසුගියදා මාරිස්ටෙලා මහා විද්‍යාලයේදී පැවැත්විණි. එම උපහාර පිදීමේ උත්සවය සූදානම් කළේ මීගමුව මාරිස්ටෙලා විද්‍යාලයීය ආදි ශිෂ්‍ය සංගමයේ ක්‍රීඩා සංගමය මඟිනි.1982 සිට 2006 දක්වා කාලය තුළ ජාතික මට්ටමේ තරඟ දහ හතේ (17ක්) ජයග්‍රහණය කර දීමටත්, ජාතික මට්ටමේ අවසාන සහ අර්ධ අවසාන තරඟවලට සහභාගී වීමටත් විද්‍යාලයීය පා පන්දු කණ්ඩායම සමත් වී ඇත. ඒ. කේ. කොන්රඩ් පෙරේරා මහතාගේ උත්සාහයේ ප්‍රතිඵලයක් ලෙසිනි.එලෙසින්ම ආසියානු තරඟ සඳහා සෑම වසරකම ක්‍රීඩකයින් දෙදෙනකු හෝ සහභාගී කරවීමට හැකිවී ඇත.මෙම උපහාර උත්සවයේ විශේෂත්වය වූයේ කේ. කොන්රඩ් පෙරේරා මහතාට (දකුණේ) එම උපහාරය ප්‍රදානය කරනු ලැබුවේ ඒ මහතාගේ ශිෂ්‍යයෙක් අතින් වීමයි. ඔහු වත්මන් මාරිස්ටෙලා විද්‍යාලයීය පාපන්දු ක්‍රීඩා පුහුණුකරු වන ජානක ලැම්බට් මහතායි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=s1202256</link>
    <topic>ඉමාෂාට පිහිනුම් සුරතාවක්</topic>
    <author/>
    <content>කොළඹ සිරිමාවෝ බණ්ඩාරනායක විදුහලේ පැවැති නිවාස ක්‍රීඩා උලෙළේ 19 න් පහළ සූරතාව මයුර නිවාසයේ හෂිනි හිමාෂා දිනාගත් අතර එම සූරතාව ජනාධිපති ආර්යා ශිරන්ති රාජපක්ෂ මැතිනිය අතින් ලබාගත් අවස්ථාව. විදුහල්පතිනි පුෂ්පා කළුබෝවිල හා නියෝජ්‍ය විදුහල්පති ගීතානි සුභසිංහ මහත්මීන්ද වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=f1202251</link>
    <topic>ලොක්කෝ පොඩ්ඩන් පාලනය කරන්නේ මානව හිමිකම් යොදාගෙන</topic>
    <author>සාකච්චා කළේ උදිත ගුණවර්ධන</author>
    <content>යුද අපරාධ චෝදනා සම්බන්ධයෙන් ජාත්‍යන්තරයෙන් එල්ලවන චෝදනා, තෙල් මිල ඉහළ යාමත් සමඟ සමාජයේ ඇති වූ ගැටලුකාරී තත්ත්වය වාසියට හරවා ගැනීමට කුමන්ත්‍රණකාරී කණ්ඩායම් උත්සහ දැරීම සහ ඔවුන් විදේශීය බලවේගවලට සහයෝගය දක්වන ආකාරය හා තවත් කරුණු රැසක් සම්බන්ධයෙන් මහාචාර්ය නලින්ද සිල්වා මහතා සමඟ කළ සාකච්ඡාවකි.* ශ්‍රී ලංකාවට ජාත්‍යන්තරයෙන් එල්ල වී ඇති යුද අපරාධ චෝදනා පිළිබඳ ජිනීවා නුවර රැස්වෙන ජාත්‍යන්තර සමූළුවේදීද කතාබහ කිරීමට නියමිතයි’ ජාත්‍යන්තරය විසින් එල්ල කරන මේ පීඩනය කෙතෙක් දුරට සාධාරණද?මානව හිමිකම් සංකල්පය නරක දෙයක් නොවෙයි. එය හොඳ සංකල්පයක්. මානව හිමිකම් සංකල්පය එදා ඇතිවුණේ ආණ්ඩුවේ ආධිපත්‍යයට ගොදුරුවන ජනතාව ගලවා ගැනීමේ අරමුණ අනුවයි.ඒත් නූතනයේදී මානව අයිතීන් යන දේ පාවිච්චි වන්නේ ඒ විදියට නොවෙයි. තමන්ට පාලනය කළ නොහැකි රටවල් නායකයන් තමන්ට අවශ්‍ය විදිහට පාලනය කිරීමේ අදහස මුල්කරගෙනයි. අද රටවල් වගේම ජනමතයන්ද පාලනය කිරීමේ අයිතිය ලබාගෙන ඇත්තේ සීමිත කොට්ඨාසයක්.නූතනය, නැතිනම් අධිරාජ්‍යවාදීන් උත්සාහ කරන්නේ ඔවුන්ට පාලනය කර ගැනීමට අපහසු අය, රටවල් පාලනය කිරීමට මානව හිමිකම් පිළිබඳ කරුණු යොදා ගන්න බව මා ප්‍රකාශ කළා. අද ශ්‍රී ලංකාවටත් සිදුවලා තිබෙන්නේ ඔවුන්ගේ ගොදුරක් බවට පත්වීමට.එයට එකම හේතුව වෙලා තිබෙන්නේ මේ රටේ ජනාධිපතිවරයා බටහිරට හෝ අධිරාජ්‍යවාදී අරමුණුවලට පාලනය කළ නොහැකි පුද්ගලයකු වීමයි. ඔහු රනිල් වික්‍රමසිංහ මහතා මෙන් බටහිර අවශ්‍යතා සපුරන පුද්ගලයකු වුණා නම් ජනාධිපතිවරයාටවත් ආණ්ඩුවටවත් මේ විදිහේ පීඩනයක් අධිරාජ්‍යවාදීන්ගෙන් එල්ලවන්නේ නැහැ.අද මානව අයිතීන් ගැන කතා කරන දෙස් විදෙස් බලවේග යුද අවස්ථාවේදී ප්‍රභාකරන් ජීවග්‍රහයෙන් ප්‍රාණ ඇපයට ගෙන සිටි අහිංසක ජනතාව ගැන, ඔවුන්ගේ මානව අයිතීන් ගැන, කතා කරන්නේ නැහැ. එදා කතා කළෙත් නැහැ. මා දකින විදිහට සුනන්ද දේශප්‍රියගේත්, රොබට් ඕ.බ්ලේක්ගේත් අරමුණු එකයි. අද රටට එරෙහිව දෙස් විදෙස් දුෂ්ට බලවේග, අධිරාජ්‍යවාදී බලවේග එක පිලකට එක් වූ අවස්ථාවක් විදිහට සඳහන් කරන්න පුළුවන්.* සිංහල, දෙමළ ජනවර්ග දෙක අතර කලක සිට පවතින අනවබෝධයට හේතුව විදියට ඔබ දකින්නේ කුමන තත්ත්වයක්ද?මෙය ජනතාව අතර ස්වාභාවිකව ඇති වූ දෙයක් නොවෙයි. අධිරාජ්‍යවාදීන් විසින් ඇතිකළ දෙයක්. අධිරාජ්‍යවාදීන් දෙමළ ජාතිවාදය ශක්තිමත් කරන විදිහටයි කටයුතු කළේ. 1947 වර්ෂයෙන් පසු එම ජාතිවාදය බෙදුම්වාදය දක්වා දුරදිග ගියා. දෙමළ ජනතාවට කියා විශේෂ ප්‍රශ්නයක් නැහැ.මා දකින විදිහට සිරිමාවෝ බණ්ඩාරනායක මහත්මිය තමයි මුලින්ම අධිරාජ්‍ය පදයට නටන්නේ නැතිව ස්වාධීනවත් දේශප්‍රේමී විදියට කටයුතු කළේ. ඉන්පසු මහින්ද රාජපක්ෂ මහතා තමයි අධිරාජ්‍ය කඳවුර ඉදිරියේ සෘජුව හා නොබියව කටයුතු කරන්නේ. ඒ නිසා තමයි ඔහුට විරුද්ධව මෙතරම් විශාල ජාත්‍යන්තර පීඩනයක් එල්ල වන්නේ.ඒ වගේම එදා බණ්ඩාරනායක මහත්මියගේ ආණ්ඩුවට විරුද්ධව විශාල කුමන්ත්‍රණයක් සිදුවුණා. බණ්ඩාරනායක මහත්මිය විනාශ කිරීමත් එතුමියගේ ආණ්ඩුව පරාජය කිරීමත් කුමන්ත්‍රණකරුවන්ගේ අරමුණ වුණා. එදා තිබූ කුමන්ත්‍රණයම තමයි අදත් ක්‍රියාත්මක වන්නේ. ඒ අද රාජපක්ෂ ජනාධිපතිවරයා පරාජය කිරීමේ අරමුණ ඇතිවයි. ඒ නිසා සියලු ශ්‍රී ලාංකිකයන් මේ තත්ත්වය තේරුම් ගෙන කටයුතු කළ යුතුයි. එකම වෙනස තිබෙන්නේ එදා සිටි කුමන්ත්‍රණ කරුවන්ගේ මුණුපුරන්, හා දූ දරුවන් වීම පමණයි. එහෙත් ඔවුන්ගේ අරමුණු වෙනස් වෙලා නැහැ. විදේශ බලවේගවලට අවශ්‍ය වෙලා තිබෙන්නේ මේ ආණ්ඩුව කෙසේ හෝ විනාශ කිරීම පමණක් නොවෙයි. ජනාධිපතිතුමා ගෝඨාභය රාජපක්ෂ මහතා ඇතුළු රණවිරුවන් යුද අපරාධ චෝදනාවලට ගොදුරු කර විනාශ කිරීමයි.* යුද අපරාධ චෝදනා එල්ලවීමට බලපෑ ප්‍රමුඛ කාරණය විදිහට ඔබ දකින්නේ කුමක්ද?සරත් ෆොන්සේකා මහතා ගේ සුදු කොඩි ප්‍රකාශය තමයි මේ තත්ත්වයට මුල් වුණේ. ඔහු පුවත්පතට මේ ප්‍රකාශය කීමට පෙර අම්බලන්ගොඩදී හා රත්නපුරේදී මේ ප්‍රකාශය කළා. මෙය අතිශය ද්‍රෝහී ප්‍රකාශයක් විදිහටයි සලකන්න වෙන්නේ. චැනල් 4 චිත්‍රපට අතුළු සියල්ල ආවේ ඉන් පසුවයි. මාධ්‍ය සංවිධාන විදිහට මෙහි සිටින කණ්ඩායම් ද මේ කුමන්ත්‍රණය පිටුපස සිටිනවා. මොවුන්ට සල්ලි ලැබෙන්නේ කොහෙන්ද ඒවා ලැබෙන්නේ කොතැනින්ද මේ සල්ලිවලට මොකද කරන්නේ මේ හැම දෙයක්ම සොයා බැලිය යුතුයි.* මෙම ප්‍රශ්නයේදී විපක්ෂය ඉටුකරන කාර්යභාරය හා ඔවුන්ගේ වගකීම් නිසි විදිහට ඉටුවෙනවා කියලා ඔබ සිතනවාද?ඉතිහාසයේ බිහි වූ ලොකුම ජාති ද්‍රෝහියා තමයි රනිල් වික්‍රමසිංහ කියන්නේ. මෙරට ඉතිහාසයේ ජේ. ආර්. ජයවර්ධන චරිතය කොතෙක් දුරට ජාතිද්‍රෝහී වූවාද ඊට වඩා කිහිප ගුණයකින් රනිල් වික්‍රමසිංහ මහතා ජාති ද්‍රෝහී පුද්ගලයකු බවට පත්ව තිබෙනවා. රටේ විනාශයේ මාවත විවර කළ මාමා හා බෑනා ලෙස මොවුන්ව හඳුන්වා දෙන්න පුළුවන් ඩඩ්ලි සේනානායකලා, ඩී.එස්. සේනානායකලා වෙනස් විදිහේ පුද්ගලයෝ. ඔවුන් අතින් දැනුවත්ව වරදක් වුණේ නැහැ. නොදැනුවත්ව වරදක් වෙන්න ඇති. ඒත් ඒවා සැලකිය යුතු මට්ටමේ දේවල් නොවෙයි.ආණ්ඩුව විසින් ජිනීවා සමුළුවට ඉදිරිපත් කරන ලිපිය පාර්ලිමේන්තුවට ඉදිරිපත් කරන්න කියලා රනිල් වික්‍රමසිංහ මහතා ඉල්ලීමක් කර තිබුණා. ආණ්ඩුවක හැම දෙයක්ම පාර්ලිමේන්තුවට ඉදිරිපත් කළ යුතු නැහැ. මා මෙතැනදී එක් ප්‍රශ්නයක් විමසනවා. මේ මාසයට තමයි රටපාවා දීමේ සටන් ගිවිසුමේ සංවත්සරය යෙදී තිබෙන්නේ. එදා ගිවිසුම අත්සන් කරද්දි පාර්ලිමේන්තුවට ඉදිරිපත් කළාද? පාර්ලිමේන්තුව තබා තමන්ගේ ඇමැති මණ්ඩලයට හෝ ඉදිරිපත් කළේ නැහැ. ඒ වගේ පුද්ගලයකු තමයි මේ විදිහේ දේවල් කතා කරන්නේ.* ජාතික බලවේගවලට අවශ්‍ය කරන දිශාව වෙත ආණ්ඩුව ගමන් නොකරන බවට ආණ්ඩුවට හිතවත් ජාතික බලවේග චෝදනා කරනවා. දීර්ග කාලීනව ජාතික මතවාදය නියෝජනය කරන පුද්ගලයකු ලෙස ඔබට මේ ගැන ඇත්තේ මොන විදිහේ අදහසක්ද?එහෙම දෙයක් වෙනවා නම් ඊට වගකිවයුත්තේ පිටස්තර අය නොවෙයි ඒ අයමයි. පුළුල් සමගියක් අවශ්‍ය මොහොතක කට්ටිවාදීව කටයුතු කළා.සමස්තයක් විදිහට ගෙන බලපුවාම ජනාධිපතිතුමා ඇතුළු ආණ්ඩුව තිස් අවුරුදු යුද්ධය නිමාකළා. ජාතික බලවේග බලාපොරොත්තු වූ මූලික දෙයක් වූ ත්‍රස්තවාදය පරාජය කළා. එය පමණක් වුණත් අතිශය වැදගත් කාරණයක් විදිහට හඳුන්වන්න පුළුවන්. අප ඒ ගෞරවය ලබා දිය යුතුයි.තෙල් මිල ඉහළ ගියා, බඩුමිල ඉහළ ගියා, මිනිස්සුන්ට අමාරුයි තමයි. ඒත් මේ දේ හින්ද මහින්ද රාජපක්ෂ මහතා පරාජය කළොත් ඔහුව ඉවත් කළොත් මීට වඩා දහ ගුණයක දුක් විදින්න වෙන එක වලක්වන්න බැහැ.සිංහල, දෙමළ කියා බේදයක් නැහැ. අද අපට උතුරේ ඉඳලා දකුණට නිදහසේ යන්න පුළුවන්. රනිල් වික්‍රමසිංහ මහතා හෝ වෙනත් අයකු ජනාධිපති ධූරයට පත් වුණොත් මේ තත්ත්වය ආරක්ෂා වෙයි කියලා ඔබ සිතනවාද? . එසේ වුවහොත් යළිත් බෙදුම්වාදීන් ශක්තිමත් වීම පමණයි වෙන්නේ. එහෙම වුණොත් යළිත් යුද්ධයක් ඇතිවෙයි. අපේ දුප්පත් දූ දරුවෝ යළිත් යුදබිමේදී ජීවිත පූජාකරාවි. මේ තත්ත්වයට නිදහස අගය කරන කිසිවකු කැමැති වෙන එකක් නැහැ.* දෙමළ ජනතාවට යුද්ධයේදී බරපතල හානිවලට මුහුණ දීමට සිදු වූ බවටත් චෝදනාවක් ජාත්‍යන්තරයෙන් එල්ල වෙනවා.?ඔය කියන විදිහේ බරපතළ හානියක් වුණා කියලා අප සිතන්නේ නැහැ. ඔය කියන විදිහේ බරපතළ හානියක් වූවා යැයි අපි සිතමු. එහෙත් අද කළ යුත්තේ ඒ ගැන සිතමින් වාද විවාද කිරීම නොවෙයි. ජීවත්ව සිටින සහෝදර ජනතාවට අවශ්‍ය කරන සංවර්ධනය සිදු කිරීමයි. අවශ්‍ය උපකාර ලබාදීමයි. ඒත් අද ඔය කතා කරන ඇමරිකාවටවත් , එංගලන්තයටවත්, දෙමළ සන්ධානයටවත් අවශ්‍ය දෙමළ ජනතාවට සේවය කිරීමට හෝ සංවර්ධනය සිදු කිරීමට නොවෙයි.සමහරු අද උත්සාහ කරනවා ලංකාවත් ඊජිප්තුවක්, ලිබියාවක් හෝ සිරියාවක් කරන්න. ඒත් අරගලවලින් ආණ්ඩු පෙරළන්න බැහැ ලංකාවේදී..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=f1202252</link>
    <topic>අපි මාර්ග හදන්නේනිවැරැදි ප්‍රමිතියට</topic>
    <author>සාකච්ඡා කළේ ජීවනී පතිරණ ඡායාරූපය රුවන් ද සිල්වා</author>
    <content>බස්නාහිර පළාත තුළ මාර්ග සංවර්ධනය සිදු කෙරෙන ආකාරය, ඉදිරි සංවර්ධන වැඩ ආදිය පිළිබඳ බස්නාහිර පළාත් මාර්ග සංවර්ධන අධිකාරියේ සභාපති රෝහණ කුලසිරි මහතා සමඟ කළ සාකච්ඡාවකි.* ඔබ බස්නාහිර පළාත් මාර්ග සංවර්ධන අධිකාරියේ සභාපතිවරයා වුවත් ඔබගේ විෂයය පථය ඊට එහා ගිය එකක් නේද?අපේ මූලික කාර්යභාරය මාර්ග සංවර්ධනය කිරීමයි. ඊට අමතරව ශරීර සුවතා මන්තීරු ඉදිකරනවා. මේ වන විට ගම්පහ දිස්ත්‍රික්කයේ මන්තීරු 05ක් ඉදිකරමින් පවතිනවා. ගොඩනැඟිලි ඉදිකිරීමේ කටයුතු අපේ අධිකාරිය මඟින් දැන් සිදු කෙරෙනවා. මේ හැම දෙයක්ම බස්නාහිර පළාතේ පමණක් නොවෙයි සිදුවන්නේ.ආර්ථික සංවර්ධන ඇමැති බැසිල් රාජපක්ෂ මහතා විසින් අපට කුරුණෑගල, පුත්තලම හා රත්නපුර වැනි පළාත්වලත් මාර්ග සංවර්ධන කටයුතු පවරා තිබෙනවා. සබරගමු පළාත් සභාවත්, වයඹ පළාත් සභාවත් ඊට අයත්.* බස්නාහිර පළාතේ මාර්ග සංවර්ධනය සඳහා අධිකාරියේ දායකත්වය කොයි ආකාරයෙන් ද?මූල්‍යමය වශයෙන් ආර්ථික සංවර්ධන අමාත්‍යාංශයෙන් දිසාපතිවරුන් හරහා කෙලින්ම අපට මුදල් ලබා දෙනවා. ගිය වසරේ පමණක් බස්නාහිර පළාතේ කි.මී. 1063.62 ක මාර්ග සංවර්ධනය කළා. මේ වසරේ තවත් කි.මී. 615 ක් කරන්න බලාපොරොත්තු වෙනවා. බස්නාහිර පළාතේ අපට අයත් පාරවල් කි.මී. 2000 යි. මේ වසර අවසන් වන විට අපට අයත් මාර්ග සියල්ල කාපට් වෙන බව සහතිකයි. කාපට් කිරීම ශ්‍රී ලංකාවේ පටන් ගත්තේ අපියි. මම මේ තනතුරට පත්වුණේ 2009 වසරේ. අද වන විට කි.මී. 1200 මාර්ග කාපට් කර අවසන්.ඇත්තටම මේ සියලු කටයුතු අපට තනිවම කරන්න බෑ. එහි සාර්ථකත්වය පිටුපස අප ආයතනයේ සාමාන්‍යාධිකාරී, නි. සාමාන්‍යාධිකාරී, ප්‍රධාන ඉංජනේරුවරුන්, ප්‍රාදේ්ශීය ඉංජිනේරුවන්ගෙන් වගේම කම්කරුවන්ගෙනුත් විශාල සහයෝගයක් ලැබෙනවා. ඒ වගේම විශේෂ ව්‍යාපෘතිවල දී කොන්ත්‍රාත් පදනමට වැඩ කෙරෙනවා.* ඔබ ආයතනයෙන් මෙතෙක් සිදු වී ඇති සේවාවන් පිළිබඳ සෑහීමකට පත් වෙන්න පුළුවන් ද? තවමත් මාර්ග ගණනාවක් සංවර්ධනය නොවී ඇති බව ජනතාවගෙන් චෝදනා එල්ලවෙනවා නේ ද?ඇත්තටම අපේ පාරවල් කැඩී බිඳී තිබෙන බව ඇත්ත. මෙහි ප්‍රධාන හේතුවක් ලෙස වරාය, අධිවේගී මාර්ග වැනි ව්‍යාපෘති සඳහා විශාල ලොරි කන්ටේනර් ධාවනය කෙරෙනවා. මේ හේතුවෙන් සමහර මාර්ග කැඩී බිඳී යනවා. ඒ නිසා බස්නාහිර පළාතේ ඇති විධායක ඉංජිනේරු කාර්යාල 10 මගින් හදිසියේ මාර්ගයක් කැඩුණොත් නඩත්තු කිරීමේ කටයුතු කඩිනමින් සිදු කෙරෙන බව මතක් කරන්න ඕනෙ.* ඇතැම් මාර්ග මැතිවරණයක් කිට්ටුවෙනකොට පමණක් සංවර්ධනය කරනවා නේද?ඇත්ත වශයෙන්ම දේශපාලන වශයෙන් කියලා අපි ඒ වගේ වැඩ කරන්නේ නෑ. උදාහරණයක් ලෙස පසුගිය මැතිවරණ කාලේ වැඩ කොටසක් කළා. නමුත් තවමත් අඛණ්ඩව ඒ සංවර්ධන කටයුතු සිදු කෙරෙනවා. අපි මාර්ග කැඩෙන්න හදන්නේ නෑ. බැසිල් රාජපක්ෂ අමාත්‍යවරයාට අපි ගැන ලොකු විශ්වාසයක් තියෙනවා. අපි හරියට වැඩ නොකළනම් මේ සංවර්ධන කටයුතු සඳහා කොහෙත්ම මුදල් ලැබෙන්නේ නෑ. පසුගිය මැතිවරණ කාලේ ගම්පහ ප්‍රදේශයට විශාල වැස්සක් ආවා. නමුත් කිසිම පාරක් කැඩුණෙ නෑ.අපි ළඟ රසායනාගාර දෙකක් තිබෙනවා. නිට්ටඹුවෙ සහ හොරණ පිහිටල තිබෙන්නේ. පාරට දාන ගල් වැලි රසායනාගාර පරීක්ෂණයකින් තොරව කිසිම වෙලාවක සංවර්ධන කටයුතු සඳහා යොදාගන්නේ නෑ.ඒ වගේම කොන්ත්‍රාත්කරුවන්ට සම්පූර්ණ මුදල් ගෙවීමක් සිදුකරන්නේ නෑ. ඒ සඳහා සියයට 10ක රඳවාගැනීමක් සිදු කරනවා.* ඇයි සමහර මාර්ග සංවර්ධනය කරලා මාසෙන් දෙකෙන් කැඩෙන්නේ? ඒවායේ ප්‍රමිතිය පිළිබඳ සෑහීමකට පත්වෙන්න බෑ නේද?සමහර ප්‍රාදේශීය සභාවලින් කෙරුණු මාර්ග කැඩිල තියෙනවා. මෙයට හේතු තියෙනවා. සමහර සභාපතිවරු සමිතිවලට ලබාදෙන වැඩ අවංකව කරන කොටසකුත් අවංක නැතිව කරන කොටසකුත් සිටිනවා. කැඩී ගිය මාර්ගවල නිසි මිශ්‍රනයක් නොමැතිව ප්‍රමිතියකින් තොරවයි වැඩ කෙරිලා තියෙන්නේ. මේ ගැන කණගාටුයි. හරි ප්‍රමිතියට කළොත් කවදාවත් මාර්ග කැඩෙන්නේ නෑ. සාමාන්‍යයෙන් අපි සංවර්ධනය කරන මාර්ගයකට වසර 20ක වගකීමක් තිබෙනවා.* අධිකාරියට අලුත් විෂයයන් එකතුවීම පිළිබඳව කතා කරමු?ඇත්තටම කියන්න සතුටුයි. අපි අලුත්ම ව්‍යාපෘති ගණනාවක් පසුගිය දිනවල ආරම්භ කළා. ඒ අතර ව්‍යායාම මන්තීරු, මාතෘ සායන හා පොළවල් සංවර්ධනය සඳහන් කළ හැකියි.පොළවල් සෑදීම පිළිබඳ කතා කිරීමේදී සෑම ආසනයකටම පොළවල් එක බැගින් ලබාදීමට බලාපොරොත්තු වෙනවා. දැනට ගම්පහ දිස්ත්‍රික්කයේ පොළවල් 08ක් ඉදිකෙරෙනවා. මේවා නිර්මාණය වන්නේ ආරුක්කු හැඩයට. පොළෙහි කාර්යභාරයට අමතරව දේශපාලන රැස්වීම්, සංගීත සංදර්ශන වැනි අවස්ථාවලට භාවිතා කිරීමට හැකි අයුරින් මේ ඉදිකිරීම් කෙරෙන්නේ. මේ ස්ථානය ජනතාවගේ පහසුව වෙනුවෙන් ඉතා ආකර්ෂණීය තැනක් වේවි. අපි පොළක් වෙනුවෙන් රුපියල් මිලියන 50කට වැඩි මුදලක් වියදම් කරනවා. ඊට හේතුව වැසිකිළි පහසුකම්, එළවළු සේදීමට වෙනම ස්්ථාන, මාළු කපන ස්ථාන, මාළු සෝදන ස්ථාන වශයෙන් වෙන් වෙන් වශයෙන් අපි ඉදිකිරීම් සිදු කරනවා.මෙමගින් අපේක්ෂා කරන්නේ වෙළෙන්ඳාට පිරිසිදු එළවළු විකිණීමට අවස්ථාව සලසා දීම වගේම පාරිභෝගිකයාට හොඳ සේවයක් සලසා දීමයි. අව්වකට වැස්සකට වුවත් ඔවුන්ට මෙහි සෙවණක් ලබාගත හැකියි.අපේ අනෙක් ව්‍යාපෘතිය වන ව්‍යායාම මන්තීරු ගම්පහ කළු පාලම අසල ඉදිකර අවසන්. කිරිබත්ගොඩ, මහර, මිනුවන්ගොඩ, හෙනරත්ගොඩ, වත්තල, ජාඇල හා බියගම යන ප්‍රදේශවල දැනට ඉදිවෙමින් පවතිනවා.* රජයේ ව්‍යාපෘති ක්‍රියාත්මක කිරීමේදී අපි ඕනෑතරම් හොර කොන්ත්‍රාත්කරුවන් ගැන අහල තියෙනවා. මේ ගැන කතාකරමු?මුල් කාලවල අපටත් එක්කෙනා දෙන්න හම්බවුණා. ඔවුන් කිසිවෙක් අපි ළඟ තියාගන්නේ නෑ. කෙලින්ම අයින් කරනවා. දැන්නම් ශ්‍රී ලංකාවේ හොඳම කොන්ත්‍රාත්කරුවන් අපි ළඟ ඉන්නවා. ඒ වගේම ඔවුන් වැඩ කරන අවස්්ථාවල අමුද්‍රව්‍යවල ප්‍රමිතිය බලන්න ඕනතරම් අය අපි ළග ඉන්නවා. ඔවුන් හිටපුගමන් වැඩ බිමට පනිනවා. යම් අවස්ථාවක අපිට වංචාවක් හසුවුවහොත් ඔවුන්ගෙන් මුදල් කපාගෙන අපේ කොන්ත්‍රාත් ලේ්ඛනයෙන් ඉවත් කරලා දානවා.ඒ නිසා කොන්ත්‍රාත්කරුවෙක් හා අපි අතර දැඩි විශ්වාසයක් ගොඩනැගිය යුතුයි. දැනට ප්‍රමිතිය අඩුයි කියලා අපට ලැබෙන පැමිණිලිවලට එක් හේතුවක් තමයි ඇතැමුන් මුල්‍යමය වශයෙන් බලපෑම් කිරීම. අපේ සේවකයො අදටත් ඉතා සන්තෝෂයෙන් වැඩ කරන්නේ. අපි ඔවුන්ට පහසුකම් දෙනවා වගේම ඔවුනගේ සේවයත් ඉතා උනන්දුවෙන් සිදු වෙනවා.* විශේෂ ව්‍යාපෘති පිළිබඳ කතා කළොත්?මාලදිවයිනෙන් හා ඩුබායිවලින් අපට විශේෂ ව්‍යාපෘති ඇවිල්ල තියෙනවා. නමුත් අපේ රටේ මාර්ග සියල්ල සංවර්ධනය කර අවසන් කරලයි මේ වැඩවලට අවධානය යොමු කරන්නේ.2011 වර්ෂය අවසන් වන විට රුපියල් මිලියන 23422 ක වැඩ කර අවසන්. ඒ කියන්නේ ව්‍යාපෘති 1446ක් ක්‍රියාත්මක කරලා කි.මී. 1063 ක මාර්ග සංවර්ධනය කර තිබෙනවා.මේ වසරේ ඔක්තෝබර්, නොවැම්බර් වන විට බස්නාහිර පළාතේ මාර්ග සංවර්ධන අධිකාරියට අයත් සියලුම මාර්ග කාපට් කර අවසන් කිරීම අපේ අරමුණයි. මෙහිදී මතක් කරන්න ඕනෙ. පළාත් මාර්ග සංවර්ධන ඇමැති නිමල් ලාන්සා මහතාගේ සහයෝගය පිළිබඳ ඔහු තරුණ අමාත්‍යවරයෙක්. උදේ 6.00 ට කන්තෝරුවට එනවා. ප්‍රගතිය අහනවා. ප්‍රශ්න නිරාකරණය කරනවා. එය අපට විශාල සහයෝගයක්. ඔහු ඉතා දක්ෂ ඇමැතිවරයෙක්..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=f1202253</link>
    <topic>ආයුර්වේදය වළ පල්ලට යවන ප්‍රමිතියෙන් තොර ඖෂධ</topic>
    <author>නලීන් මර්වින් ප්‍රනාන්දු කළමනාකාර අධ්‍යක්ෂ ශ්‍රී ලංකා ආයුර්වේද ඖෂධ සංස්ථාව</author>
    <content>ආයුර්වේද වෛද්‍යක්‍රමය ලොව පැරැණිතම වෛද්‍ය ක්‍රමයන්ගෙන් එකක් වන අතර “ජීවක” නම් රාජ්‍ය වෛද්‍යවරයෙකු බුදුන්ට බෙහෙත් කළ බව සඳහන් වීමෙන් එය බුද්ධ කාලය දක්වා එහා ඉතිහාසයක් ඇති බව පිළිගත යුතුය. දැනට වසර 30,000කට පෙර ශ්‍රී ලංකාවේ ශිෂ්ටාචාරය ගොඩ නැඟූ බලංගොඩ මානවයාද තම ලෙඩ රෝග සුවකර ගැනීම සඳහා ඖෂධීය ශාක භාවිතා කළ බව සඳහන් වීමෙන් ශ්‍රී ලංකාවේ ආයුර්වේදය ඒ දක්වා ඉතිහාසයට ගමන් කළ යුතුව ඇත. කොතරම් පැරැණි වුවද මෙම වෛද්‍යක්‍රමය දිගු කාලයක් ආරක්ෂා වූයේ රෝග සුවකර ගැනීම සඳහා එම වෛද්‍ය ක්‍රමය කෙරෙහි ජනතාව තුළ තිබූ විශ්වාසය දැඩි ලෙස ආරක්ෂා වූ බැවිනි.ආයුර්වේදයට අවශ්‍ය බෙහෙත් නිෂ්පාදනය සඳහා අදාල බෙහෙත් වට්ටෝරු සහිත පුස්කොල පොත් විශාල වශයෙන් රට තුළ සුලභවීමත් බෙහෙත් නිපදවීමට හැකියාවක් ඇති ඉතා ඉහළ වෙදපරම්පරාවලින් පැවත එන වෛද්‍යවරු අතින් ඖෂධ නිපදවීමේ කාර්යය මනාව කළ අතර බෙහෙත් නිපදවීමට අවශ්‍ය ඖෂධීය ශාක ශ්‍රී ලංකාවේ සුලභව තිබීම ඉතා ඉහළ තත්ත්වයේ බෙහෙත් ඖෂධ නිපදවීමට මහත්සේ උපකාරී විය.මෙම වෛද්‍ය ක්‍රමය දීර්ඝ කාලීනව ආරක්ෂාකර පවත්වා ගෙන යාමේදී මෙරට වෛද්‍යවරුන්ගෙන් වූ මෙහෙය ඉතා ප්‍රශංසනීය වූ අතර බෙහෙත් නිපදවීමේ කාර්යය භාරව සිටි වෛද්‍යවරයා බෙහෙත්වල තිබිය යුතු ඖෂධීය ප්‍රමිතියට කිසිදු හානියක් නොවන සේ බෙහෙත් නිෂ්පාදනය කිරීම නිසාම මෙම වෛද්‍ය ක්‍රමය ජනතාව තුළ රෝග නිවාරණයට ඉතා විශ්වාස වන්තව භාවිතා කෙරිණ.ග්‍රාමීය මට්ටමින් අවුරුදු දහස් ගණනක් තිස්සේ සාර්ථකව නිෂ්පාදනය කරන ඖෂධ ඉතා ඉහළ ප්‍රමිතියකින් යුතුව තිබූ අතර පසු කාලයේදී ආයුර්වේද වෛද්‍ය ක්‍රමයට ජනතාව තුළ තිබූ විශ්වාසය ක්‍රමයෙන් වැඩිවත්ම බෙහෙත් නිපදවීම පුළුල් කිරීමට සිදු වූයෙන් බෙහෙත් නිපදවීමේ කර්මාන්තශාලා බිහිවීම ආරම්භවීමත් සමගම ඖෂධ නිපදවීමේ කාර්යය වාණිජත්වයට හසුවන්නට වීම ප්‍රමිතිය පිළිබඳ ප්‍රශ්න ඇතිවීමට හේතුවිය. බෙහෙත් ඖෂධ සඳහා ඇතිවූ පුළුල් ඉල්ලුම සැලකිල්ලට ගත් රජය ඉතා උසස් ප්‍රමිතියකින් යුතුව ඖෂධ නිපදවීමේ කාර්යය සාර්ථකව පවත්වාගෙන යාම සඳහා 1969 ශ්‍රී ලංකා ආයුර්වේද ඖෂධ සංස්්ථාව නිර්මාණය කරන ලදී. එමගින් ජනතාවට අවශ්‍ය බෙහෙත් ඉතා ඉහළ ප්‍රමිතියකින් යුතුව නිෂ්පාදනය කළ අතර බෙහෙත් නිපදවීමේ ප්‍රමුඛයා ලෙස සංස්ථාව පත්වන ලදී. ආයුර්වේද ඖෂධ සංස්ථාව ලාභය පසෙක තබා ජනතාවට උපරිම අන්දමේ සේවයක් ලබා දෙමින් බෙහෙත් වර්ග 160කටත් වඩා ප්‍රමාණයක් නිෂ්පාදනය කරන්නේ ආයුර්වේද වෛද්‍ය ක්‍රමයේ ගරුත්වය ආරක්ෂා කරමින් සෞඛ්‍ය සම්පන්න ජනතාවක් බිහිකරලීමේ තම පරමාර්ථය ආරක්ෂා කරමිනි.මෙයට සමගාමීව ආයුර්වේද ඖෂධ නිපදවන කර්මාන්තශාලා බිහිවුවද එමඟින් නිෂ්පාදනය වන ඖෂධවල ප්‍රමිතිය ඉතා පහත් තත්ත්වයක පවතින බව ආයුර්වේද ඖෂධ කෙරෙහි විශ්වාසයක් දක්වන ජනතාවගේ මතය වී තිබේ.ලාභය තම පරමාර්ථය ලෙස මුල්කරගත් නිෂ්පාදන ආයතන විශාල වියදමක් දරා බෙහෙත් නිපදවනවාට වඩා ලාභය උපරිම වන පරිදි පැරැණි වට්ටෝරුවල සඳහන් අමුද්‍රව්‍ය භාවිතා නොකරමින් බෙහෙත් නිපදවීම මේ වන විට සිදුවන අතර මෙම ප්‍රවණතාවය ආයුර්වේද වෛද්‍ය ක්‍රමයේ ගරුත්වයට ඉතා හානිදායක වී ඇත. නියමිත ප්‍රමිතිය නොමැතිව නිපදවන ඖෂධවලින් රෝග සුවවීමක් නොවන අතර එමඟින් අතුරු ආබාධ ඇතිවීමත් ජනතාව තුළ මෙම වෛද්‍ය ක්‍රමයට තිබූ විශ්වාසයද ක්‍රමයෙන් ඉවත්වීමට එය හේතුවක් වන්නට පුළුවන. මේ හැර ඇතැම් බෙහෙත් නිපදවන සමාගම් මෙතෙක් කල් තම ගරුත්වය ආරක්ෂාකර ගනිමින් ආයුර්වේදයට මහගු සේවයක් ඉටුකළ වෛද්‍යවරයාද නොමඟට යොමු කරමින් වෛද්‍යවරුන් හා බෙහෙත් මිලදී ගන්නන් සඳහා ඉතා ආකර්ෂණිය කොමිස් මුදල් ගෙවීමට පුරුදු කරලීම මුළු ජාතියේම අවාසනාවක් වී ඇත.මහා පරිමාණ වශයෙන් ඖෂධ නිපදවන ඇතැම් සමාගම් ආයුර්වේද වෛද්‍ය ක්‍රමයේ ගරුත්වය කෙලෙසමින් අලෙවිය සඳහා ගෙවන විශාල කොමිස් මුදල් දෙස බලනවිටත් බෙහෙත් ඖෂධ සඳහා මිල කර ඇති ආකාරයත් බලන විට මෙතරම් අඩු මුදලකට බෙහෙත් සැපයීමට හැකි වූයේ කිසිදු ප්‍රමිතියකින් තොරව ඒවා නිෂ්පාදනය කරන නිසාම බැව් පැහැදිලිවේ. අඩු මුදලකට බෙහෙත් ඖෂධ සපයමින් ඖෂධ විකිණීම වාණිජත්වයට යට කර තම වෙළෙඳ ව්‍යාපාර සාර්ථකව පවත්වාගෙන යාම සඳහා කොමිස් මුදල් ගෙවීමට ඖෂධ නිෂ්පාදකයින් පුරුදුවීම මෙම ගෞරවණීය වෘත්තියේ ගරුත්වයට හානි පමුණුවන්නක් වුවද ප්‍රමිතියෙන් තොර මෙම බෙහෙත් නිපදවන සමාගම් පාලනය කිරීමේ හැකියාවක් ආයුර්වේද වෛද්‍ය ක්‍රමය ආරක්ෂා කිරීමට කටයුතු කරන බලධාරීන්ට මේ දක්වා නොහැකිවීම ජාතික අපරාධයක් වී ඇත.මුළු රට පුරා නිෂ්පාදනය කරන බෙහෙත් ඖෂධ නිසි ප්‍රමිතියකට නිෂ්පාදනය කළ යුතු අතර නිෂ්පාදිත ඖෂධවල ප්‍රමිතිය පරීක්ෂාකර බලා ඒවා රෝගීන් සඳහා නිකුත් කිරීමට සුදුසුද යන්න තීරණයක් ගැනීමට සුදුසු ස්වාධීන ආයතනයක් හෝ රාජ්‍ය ආයතනයක අවශ්‍යතාව මේ වන විට තදින් දැනෙන්නට වී ඇත.ඉතා ඉහළ ප්‍රමිතියකින් යුතුව බෙහෙත් නිපදවන ආයතන කිහිපයක් ශ්‍රී ලංකාවේ දැනට ඇති අතර, පෞද්ගලික මට්ටමේ වෛද්‍යවරුන් විසින් සිය නිවෙස් තුළ නිපදවන බෙහෙත් ඉතා ඉහළ ප්‍රමිතියකින් කෙරෙන අතර, එය ප්‍රසංසාවට ලක් කළ යුතුය. දේ්ශීය ආයුර්වේදය අසරණ තත්ත්වයට පත්කරන ඇතැම් පාරම්පරික දේශීය ආයතන ඉතා පහළ මිලකට බෙහෙත් අලෙවිකර විශාල කොමිස් මුදල් ගෙවන්නේ කෙසේද යන්න ආයුර්වේදයට ඇල්මක් ඇති අය සහ පාලකයන් විසින් සොයා බැලිය යුතුය.විශාල කොමිස් මුදල් ගෙවමින් අඩු මුදලකට ඖෂධ සපයන ආයතන ලාභයකුත් තබාගෙන ප්‍රමිතිය පවත්වාගෙන යන්නේ කෙසේද යන්න ප්‍රශ්නයක් වනු ඇත. ප්‍රමිතිය ගැන කිසිදු සැලකිල්ලක් නොදක්වා ඉතා පහත් තත්ත්වයේ ඖෂධ නිපදවමින් ආයුර්වේදයට සම්බන්ධ ඇතැම් නිලධාරීන් තම කොමිස් මුදල්වලින් සන්තෝෂයට පත්කරමින් ගෙන යන වැඩ පිළිවෙළ ජාතික අපරාධයක් ලෙස හැදින්විය යුතුය. මෙම ප්‍රමිතියෙන් තොර ඖෂධ පිළිබඳ වර්තමාන දේ්ශීය වෛද්‍ය ඇමැති සාලින්ද දිසානායක මහතාගේ දැඩි අවධානයට යොමුවී ඇති අතර ඔහු මේ පිළිබඳ දැඩි ක්‍රියා මාර්ගයක් ගැනීමේ අවශ්‍යතාව අවබෝධකර ගෙන සිටීම පමණක් නොව අනාගතයේ දී මේ පිළිබඳ අවශ්‍ය ක්‍රියාමාර්ග ගැනීම තුළින් මෙම වාණිජත්වයට බර ප්‍රමිතියෙන් තොර බාල වර්ගයේ බෙහෙත් නිපදවන අයගෙන් ජනතාව බේරා ගැනීමට පසුබට නොවනු ඇත. ආයුර්වේද වෛද්‍ය ක්‍රමයේ ගරුත්වයට හානි පමුණුවන ප්‍රමිතියෙන් තොර ඖෂධ නිපදවා වෙළඳපොළට සපයන දූෂිත වෙළෙඳ සමාගම් වෙනුවට ප්‍රමිතියෙන් යුතු ඖෂධ නිපදවන සමාගම් බිහිකරලීම සඳහා ජනතා සහයෝගය ආයුර්වේදයේ බලධාරීන්ට ජනතාව ලබාදිය යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>25</day>
    </date>
    <link>http://www.dinamina.lk/2012/02/25/_art.asp?fn=f1202254</link>
    <topic>පනස්විය සපුරනඉදිකිරීමේ ප්‍රමුඛයා</topic>
    <author>එන්. තුෂාර ගුණසේකර පරිපාලන නිලධාරී ශ්‍රී ලංකා රාජ්‍ය ඉංජිනේරු සංස්ථාව</author>
    <content>1960 දශකයේදී ශ්‍රී ලංකාව තුළ ඇති වූ කාර්මික විප්ලවයන් තුළ මේ රටේ රාජ්‍ය අංශයේ ඉදිකිරීම් ක්ෂේත්‍රයේ තිබූ අවශ්‍යතාව මත එවකට රජය විසින් 1962 ජනවාරි මස 01 දින 1957 අංක 47 දරන රාජ්‍ය කාර්මික නීතිගත සංයුක්ත මණ්ඩල පනත යටතේ රුපියල් මිලියනයක ප්‍රාග්ධනයක් සහිත රාජ්‍ය කාර්මික නීතිගත සංස්ථාව පිහිටුවන ලදී. පසුව 1972 ජූනි මස 09 වැනි දින අංක 11 දරන ගැසට් නිවේදනය මගින් සංස්ථා නාමය ශ්‍රී ලංකා රාජ්‍ය ඉංජිනේරු සංස්ථාව වශයෙන් වෙනස් කරන ලදී. මෙහිදී එහි නිර්මාතෘ ඒ. එන්. එස්. කුලසිංහ මහතා සංස්ථා සභාපති වශයෙන් පත්කරන ලදී.ස්ව ඉදිකිරීම් තාක්ෂණ ක්‍රම යොදාගනිමින් විවිධ පර්යේෂණ කළ කුලසිංහ මහතා රටේ සංවර්ධනයට විශාල දායකත්වයක් ලබා දීමට හැකි වැදගත් ආයතන රාශියක් ඉදිකිරීමට පුරෝගාමී විය. ඒ අතර ඔරුවල වානේ සංස්ථාව, කැලණිය ටයර් කර්මාන්ත ශාලාව, මෝදර කම්හල, පිළියන්දල පිඟන් කම්හල, පුත්තලම සිමෙන්ති, නාරාහේන්පිට නිවාස සංවර්ධන ව්‍යාපෘති, ග්‍රහලෝකාගාරය සුවිශේෂී වේ. මේ අවධියේ වසර 5 ක් තුළ සංස්ථාවේ වත්කම් හා සේවක සංඛ්‍යාව ශීඝ්‍රයෙන් වර්ධනය විය. සේවක ප්‍රමාණය 19 වන විට 15000 දක්වා වැඩි විය.1968 දී මිලියන 5.8 වැය කරන ලද කම්කරු දෙපාර්තමේන්තු ගොඩනැගිල්ල, 1969 දී මිලියන 30 ක් වැයකරන ලද ශ්‍රී ලංකා රක්ෂණ සංස්ථා ගොඩනැගිල්ල, 1979 දී මිලියන 25 ක් වැයකරන ලද මහජන බැංකුව මින් ප්‍රධාන තැනක් ගනී. 1970 සිට 1980 අතර කාල සීමාව තුළ ඉදිකරන ලද ගොඩනැගිලි අතර 1972 වර්ෂයේ ඉදිකරන ලද ජාතික නිවාස සංවර්ධන අධිකාරි ගොඩනැගිල්ල සුවිශේෂී වේ. කොග්ගල හා බියගම නිදහස් වෙළෙඳ කලාපය ඉදිකිරීම, ආරක්‍ෂක අමාත්‍යාංශයේ ගුවන් හමුදා මූලස්ථානය නිර්මාණය කිරීම ද ශ්‍රී ලංකා රාජ්‍ය ඉංජිනේරු සංස්ථාවේ වැදගත් ඉදිකිරීම් ඒ අතර වේ. එදා කුලසිංහ මහතාගේ තාක්ෂණය සමඟ පෙරසවි කොන්ක්‍රීට් ක්‍රමය ඉදිකිරීම් සඳහා උපයෝගී කරගැනීම ද සංස්ථාව විසින් සෘජුවම කළ විශ්වකර්මයක් වේ.කෘෂිකර්මය හා ජල විදුලි පද්ධතිය ආශි‍්‍රත සංස්ථා ඉදිකිරීම් ලෙස පොල්ගොල්ල ජලාශය හා වැව ව්‍යාපෘතිය සඳහන් කළ හැක.1967 වන විට මෙරට වැටුප් වාර්තාවක් සැකසීමට පරිගණකයක් භාවිතා කළ මුල්ම ආයතනය රාජ්‍ය ඉංජිනේරු සංස්ථාව විය. ශ්‍රී ලංකා විභාග දෙපාර්තමේන්තුව, ජන හා සංඛ්‍යා ලේඛන දෙපාර්තමේන්තුව, දුම්රිය දෙපාර්තමේන්තුව ආදී ආයතන ද තම ආයතනවල පරිගණක සේවා සපයා ගැනීමට මේ අවධියේ රාජ්‍ය ඉංජිනේරු සංස්ථාව තුළින් සහය ලබාගන්නා ලදී.මෙරට ඉදිකිරීම් ක්ෂේත්‍රයේ පුරෝගාමියා තම ඉදිකිරීම් තුළ ආගමික සිද්ධස්ථාන ඉදිකිරීම සඳහා ද විශේෂ උනන්දුවක් දැක්වීය. 1968 ඉදිකරන ලද කළුතර දාගැබ මෙහිලා සඳහන් කළ හැක.මෙය කුලසිංහ නාමය ඉදිරියේ ලියැවෙන සුවිශේෂී ඉදිකිරීමක් වනුයේ දාගැබෙහි අඩි 75 ක් උස කේතු ආකාර කොතක් සහිත ඇතුළත අඩි 100 ක වටප්‍රමාණයක් සහිතව පිටතින් පිවිසිය හැකි ගර්භයකින් යුතුව ඉදිකර ඇති හෙයින්ය. එමෙන්ම බෞද්ධයින්ගේ මුදුන් මල්කඩ වන ශ්‍රී දළදා මාලිගාව එල්. ටී. ටී. ඊ. සංවිධානය විසින් විනාශ කළ පසු එහි පෙර පැවැති ඓතිහාසික වටිනාකම බිඳුවක් වත් වෙනස් නොකොට නැවත ඉතා ප්‍රශස්ත අන්දමින් ඉදිකරන ලද්දේත් රාජ්‍ය ඉංජිනේරු සංස්ථාවයි. එමෙන්ම හිටපු ජනපති ආර්. ප්‍රේමදාස මහතාගේ පාලන සමයේදී ඩබ්. එම්. ගැමුණු සිල්වා මහතා මෙම ආයතනයේ සාමාන්‍යාධිකාරි තනතුර හොබවන විට සම්පූර්ණයෙන්ම කැබලි වී විනාශ වී ගිය මාලිගාවිල බුද්ධ ප්‍රතිමා වහන්සේ අති නවීන තාක්ෂණය යොදා ගනිමින් නැවත යථා තත්ත්වයෙන් ඔසවා තබමින් එය මෙරට ජනයාට දායාද කරන්නට අපට හැකි විය.කුලසිංහ නාමය යටතේ පවතින ඉදිකිරීම් තාක්ෂණයේදී අප රටට පමණක් නොව මුළු ලෝකයටම දායාද කළ තාක්ෂණ විධි බොහෝය. “කුලසිංහ ජැක්” එක ඊට උදාහරණ සපයයි. පෙරසවි භාණ්ඩ වෙරගැන්වීම මහත් පිටුවහලක් සපයන අතර, අද වන විට පුළුල්ව කොන්ක්‍රීට් සිල්පරං නිෂ්පාදනය සඳහා මෙය දායකත්වය සපයයි.කුලසිංහ මහතාගෙන් පසුව ආයතන භාර ගත් සෑම පාලකයෙක්ම ආයතනයට විශාල කාර්යයභාරයක් සිදුකොට ජාතික සහ ජාත්‍යන්තර වශයෙන් විශාල කීර්තියක් අත්කර දීමට කටයුතු කරන ලදී. විශේෂයෙන් මෑත කාලීනව ජාතික හා ජාත්‍යන්තර වශයෙන් කතාබහට ලක්වූ පල්ලෙකැලේ හා ඛෙත්තාරාම ක්‍රිකට් ක්‍රීඩාංගණ නියමිත ඉදිකිරීම් සිදුකර නියමිත වේලාවට භාර දීමට අප ආයතනයට හැකි විය.එමෙන්ම අධිවේගී මාර්ග පිවිසුම් මාර්ග ඉදිකිරීම්, සුනාමි ව්‍යසනය හේතුවෙන් විනාශ වූ නිවාස වෙනුවට ඉදිකරන ලද නව නිවාස යෝජනා ක්‍රම, යුද්ධයේ ප්‍රතිවිපාක හරහා ඇතිකරන ලද උතුරු වසන්තය ආදී ව්‍යාපෘතිවලද මෙම ආයතනයේ මෙහෙය කැපී පෙනේ.ගෙවී ගිය 50 වසරක රාජ්‍ය ඉංජිනේරු සංස්ථා ඉතිහාසයේ මෙකී නොකී සුවිශේෂී වූ සංධිස්ථාන අප්‍රමාණය. මෙම 50 වසර තුළ ඉදිකිරීම් ක්ෂේත්‍රයේ අභිමානය වූ රාජ්‍ය ඉංජිනේරු සංස්ථාව රටේ සංවර්ධනයෙහිලා ඉටුකරන ලද මෙහෙය අනභිභවනීය වේ. එවන් වූ 50 වසරක ප්‍රශංසනීය වූ ඉතිහාසයක් හිමි අප හට මින් ඉදිරියට ද ඕනෑම ඉදිකිරීම් අභියෝගයන් ජයගැනීමට අවශ්‍ය තාක්ෂණය, දැනුම හා ශ්‍රම බලය ආයතනය සතු බව පවසන්නේ ඉමහත් සාඩම්බරයෙනි.එවැනි දැවැන්ත ආයතනයක් වූ රාජ්‍ය ඉංජිනේරු සංස්ථාව පසුගිය කාලපරිච්ඡේදය තුළ විකිණීමට සූදානම් වූ හැම විටම අප වෘත්තීය සමිතිය ප්‍රමුඛ සියලුම වෘත්තීය සමිති ඒකරාශී කරගනිමින් ඊට දැඩි ලෙස විරුද්ධව නැවත මෙම ආයතනය රාජ්‍ය අංශයක් බවට තහවුරු කර දීමට අපට හැකිවිය. එහිදී අතිගරු මහින්ද රාජපක්‍ෂ මැතිතුමාගේ “මහින්ද චින්තනය” මේ සඳහා අපට විශාල පිටුවහලක් වූ නිසා අදටත් ඉදිකිරීම් තාක්ෂණයෙන් පෙරමුණේ සිටීමට රාජ්‍ය ඉංජිනේරු සංස්ථාවට හැකියාව ලැබී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=n1202271</link>
    <topic>රට ආපසු හැරවීමේ උත්සාහයට විරෝධය</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>එක්සත් ජාතීන්ගේ මානව හිමිකම් කොමිසමේ දී ශ්‍රී ලංකාවට එරෙහිව ක්‍රියාත්මක කිරීමට සූදානම් වන කුමන්ත්‍රණයට විරෝධය පාන මහා උද්ඝෝෂණය ලක්ෂ සංඛ්‍යාත ජනකායකගේ සහභාගීත්වයෙන් රට පුරා ස්ථාන 150 කදී අද (27) දවස පුරා පැවැත්වේ.එක්සත් ජනතා නිදහස් සන්ධානයේ මූලිකත්වයෙන් සියලු මැතිවරණ කොට්ඨාස ආවරණය වන පරිදි පැවැත්වෙන මේ උද්ඝෝෂණය, ජනාධිපති මහින්ද රාජපක්ෂ මහතා ප්‍රමුඛ රණවිරුවන් ජාත්‍යන්තර අධිකරණය වෙත ගෙන යන වැඩපිළිවෙළට එරෙහිව ජනතා හඬ ලෝකයට කියාපාන උද්ඝෝෂණයක් බව එක්සත් ජනතා නිදහස් සන්ධාන නායකයෝ පෙන්වා දෙති.මේ උද්ඝෝෂණයේ අරමුණ වසර තිහක ත්‍රස්තවාදය නිමා කර ජාතීන් අතර සංහිඳියාව හා ආර්ථිකය ගොඩනගමින් නැවැත නැඟී සිටින ශ්‍රී ලංකාවේ ගමන ආපසු හැරවීමේ උත්සාහයට විරෝධය පෑම සඳහා පමණක් බව බව ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පෙන්වා දෙයි.එක්සත් ජාතීන්ගේ මානව හිමිකම් ප්‍රඥප්තිය ලොව බලවත් රටවල් කුඩා රටවල් පාලනය කරන උපකරණයක් කර ගන්නට ඉඩ තබන්නට එපා යැයි යන ඉල්ලීම සන්ධානය එක්සත් ජාතීන්ගෙන් කරන බවත් ඇමැතිවරයා පවසයි.එසේ ම ත්‍රස්තවාදය සම්බන්ධයෙන් කාටත් පිළිගත හැකි පොදු නිර්වචනයක් ඉදිරිපත් කරන ලෙසත් එම සංවිධානයෙන් ඉල්ලා සිටින බවත් ඇමැතිවරයා කොළඹ මහවැලි කේන්ද්‍රයේදී ඊයේ (26) පැවැති මාධ්‍ය හමුවකදී පැවසීය.ශ්‍රී ලංකාවට එරෙහි මේ කුමන්ත්‍රණය අදියර තුනක් ඔස්සේ ක්‍රියාත්මක කෙරුණු අතර ජිනීවාවලදි ක්‍රියාවට නැංවෙන තුන්වෙනි පියවර නිසා රටේ සාමය බිඳ වැටෙනු ඇති බැවින් ඊට එරෙහිව රට ම නැඟී සිටිය යුතු බව ශී‍්‍ර ලංකා කොමියුනිස්ට් පක්ෂයේ නායක, ජ්‍යෙෂ්ඨ ඇමැති ඩිව් ගුණසේකර මහතා කීවේ ය.කුඩා රටවල් යටත් කරගැනීමේ ජෝර්ජ් බුෂ්ගේ ක්‍රමවේදයට වඩා බරක් ඔබාමාගේ ක්‍රමවේදය සියුම් බව පෙන්වා දෙන ඇමැතිවරයා මෙවන් අවස්ථාවක විපක්ෂය වගකීමෙන් යුතුව කටයුතු කිරීම අත්‍යවශ්‍ය බව පැවසීය.බරපතළ ලෙස මානව හිමිකම් උල්ලංඝනය කෙරුණු 1988 - 1989 වකවානුවල ඒවාට එරෙහිව ක්‍රියාත්මක නොවුණු මානව හිමිකම් කොමිසම මේ ප්‍රශ්නයේදී පමණක් හදිසියේ කටයුතු කිරීම ගැටලුවක් බව ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා ප්‍රකාශ කළේය.එක්සත් ජාතීන්ගේ සංවිධානයේ මූලික අරමුණු හා ව්‍යුහයන් නිසි ලෙස ක්‍රියාත්මක කරන ලෙසට මේ උද්ඝෝෂණයෙන් බල කෙරෙන බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා කීවේය.ජීවිත පරිත්‍යාගයෙන් දිනා ගත් නිදහස හා සාමය රැක ගැනීමේ මේ වෑයමට සියලුදෙනාගේ සහයෝගය අවශ්‍ය බවත්, අහිමි වන්නට යන සාමය ලෝක ප්‍රජාවගෙන් ඉල්ලා සිටින උද්ඝෝෂණයක් ලෙස තමන් මේ උද්ඝෝෂණය දකින බවත්, මුදල් හා ක්‍රමසම්පාදන නියෝජ්‍ය ඇමැති ගීතාංජන ගුණවර්ධන මහතා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=n1202272</link>
    <topic>මානුෂීය මෙහෙයුමෙන් මියගියේ 8649යි</topic>
    <author>සුභාෂිනි සේනානායක</author>
    <content>මානුෂික මෙහෙයුම හේතු කොට උතුරු පළාත තුළ මිය ගිය සිවිල් වැසියන්ගේ ගණන 8649 ක් බව ජන හා සංඛ්‍යා ලේඛන දෙපාර්තමේන්තුව විසින් සිදු කරන ලද අලුත් ම සමීක්‍ෂණයකින් හෙළි වේ.එම මරණ සංඛ්‍යාවෙන් ද 715 දෙනකුගේ මරණ සිදු වූ ආකාරය පිළිබඳ නිශ්චිත තොරතුරු හෙළිදරව් වී නැත.ඉහත පිරිස අතර කොටි සංවිධානයේ සාමාජික - සාමාජිකාවන් ද සිටින්නට පුළුවන. ඒ අනුව මානුෂික මෙහෙයුම සමයේ සැබෑ ලෙසින් ම මිය ගිය සිවිල් වැසියන්ගේ ගණන තවදුරටත් අවම විය හැකි බව ජන හා සංඛ්‍යා ලේඛන දෙපාර්තමේන්තුවේ සමීක්‍ෂණ වාර්තාවෙන් පැහැදිලි වේ. ගිය වසරේ ජූනි 10 දා සිට අගෝස්තු 15 දක්වා කාලය තුළ මේ සමීක්‍ෂණය සිදු කර තිබේ. යාපනය, මන්නාරම, වවුනියාව, කිලිනොච්චිය හා මුලතිව් යන දිස්ත්‍රික්ක පහ ම ඇතුළත් වන සේ සිදු කළ මේ සමීක්‍ෂණයේ රාජකාරි සඳහා දෙමළ භාෂාව කතා කරන රාජ්‍ය සේවකයන් 2500 දෙනකු යොදාගන ඇත.මානුෂික මෙහෙයුම පැවැති සමයේ උතුරේ මියගිය සිවිල් වැසියන්ගේ ගණන් හිලව් පිළිබඳ අන්තර්ජාතික ජනමාධ්‍ය මගින් ද වෙනත් සංවිධාන මගින් ද ප්‍රකාශයට පත් කළ සංඛ්‍යා දත්ත ව්‍යාජ හා අසත්‍ය ඒවා බව මේ සමීක්‍ෂණයේ ප්‍රතිඵලවලින් පෙන්නුම් කෙරේ.චැනල් 4 සේවාව විසින් නිර්මාණය කරන ලද “කිලිං ෆීල්ඩ්” හා තවත් වාර්තා චිත්‍රපට කිහිපයකින් කියා සිටියේ මානුෂික මෙහෙයුම් පැවැති සමයේ උතුරේ සිවිල් වැසියන් පනස්දහසක් මිය ගොස් ඇති බව ය. එක්සත් ජාතීන්ගේ මාධ්‍ය ප්‍රකාශකයකු වූ ගෝර්ඩන් වයිස් විසින් ලියන ලද “ද කේජ්” නම් ග්‍රන්ථයෙහි සඳහන් වන්නේ මානුෂික මෙහෙයුම පැවැති සමයේ උතුරු පළාතේ සිවිල් වැසියන් හතළිස්දහසක් මිය ගිය බව ය.මානුෂික මෙහෙයුම පැවැති සමය පිළිබඳ අසත්‍ය හා ව්‍යාජ තොරතුරු රැසක් ජනගත වී ඇති බව මේ සමීක්‍ෂණය නිසා හෙළිදරව් වේ.මේ සමීක්‍ෂණයේ තොරතුරුවලට අනුව උතුරු පළාත තුළ පවුල් 1,12,297 ක් නැවත පදිංචි වී ඇත. නැවත පදිංචි වූ උතුරේ ජනගහනය 3,88,517 කි. යාපනය දිස්ත්‍රික්කය තුළ පමණක් පවුල් 4665 ක් නැවත පදිංචි වී ඇත. යාපනයේ නැවත පදිංචි වූ ජනගහනය 1,58,747 කි. ඒ 2011 වසරේ අගෝස්තු මාසය වන විට ය.1981 න් පසු සමස්ත ශ්‍රී ලංකාව ආවරණය වන ලෙස විධිමත් සමීක්‍ෂණයක් සිදු වී නැත. එහෙත් උතුර හා නැඟෙනහිර පළාත් හැර අනෙකුත් පළාත් ආවරණය වන ලෙස වාර්ෂික ආර්ථික සමීක්‍ෂණ පවත්වා තිබේ. වසර ගණනාවකට පසු ව උතුරු පළාත මුළුමනින් ම ආවරණය වන ලෙස සිදු කළ ජන හා සංඛ්‍යා දත්ත සමීක්‍ෂණය මෙය වේ.මේ සමීක්‍ෂණයට අනුව උතුරු පළාතේ වත්මන් මුළු ජනගහනය 9,97,754 කි. එයින් 16.7% ක් නාගරික වේ. වැන්දඹු පිරිස 46,909 කි. දික්කසාද පිරිස 2055 කි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=n1202273</link>
    <topic>ජිනීවා සමුළුව අද ඇරඹෙයි</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මානව හිමිකම් කවුන්සලයේ 19 වැනි සැසිවාරය ස්විස්ටර්ලන්තයේ ජිනීවා නුවරදී අද (27) ආරම්භ වෙයි.නිවාස, සමාජයීය හා සංස්කෘතික අයිතිවාසිකම්, සුළු ජාතීන්ගේ අයිතිවාසිකම්, ආහාර සුරක්ෂිතතාව හා නිදහස් අදහස් ප්‍රකාශ කිරීම ආදී කරුණු සම්බන්ධයෙන් වැඩි අවධානයක් යොමු කෙරෙන මෙවර සැසිවාරය ලබන මාර්තු මස 23 දා දක්වා පැවැත්වේ.විශේෂයෙන්ම මෙවර සමුළුවේදී වැඩි අවධානයක් ශ්‍රී ලංකාව කෙරෙහි යොමු වී තිබෙන අතර ඇමෙරිකා එක්සත් ජනපදය, ජර්මනිය, ප්‍රංශය හා එංගලන්තය යන රටවල් ශ්‍රී ලංකාවේ මානව හිමිකම් අභියෝගයට ලක් කරමින් යෝජනාවක් ගෙන ඒමේ සූදානමින් සිටින බව වාර්තා වෙයි.කෙසේ වෙතත් මෙවැනි යෝජනාවන් පරාජයට පත් කිරීම සඳහා ශ්‍රී ලංකා රජයේ නියෝජිත කණ්ඩායම හොඳ සූදානමකින් පසුවන අතර මේ සම්බන්ධයෙන් මානව හිමිකම් කවුන්සලයේ සාමාජික රටවල් දැනුවත් කිරීමටද පියවර ගෙන තිබේ.මෙවැනි යෝජනාවක් ගෙන ඒමට කිසියම් රටක් උත්සාහ ගන්නේ නම් නිශේධ බලය යොදා එය පරාජය කිරීමට රුසියාව හා චීනය සූදානමින් සිටී. ශ්‍රී ලංකා රජයේ නියෝජිත කණ්ඩායම අපේ රටට සහාය ලබා දෙන රටවල් මෙන්ම අනෙකුත් රටවලටද සැබෑ තත්ත්වය මැනවින් පැහැදිලි කරදීමට පසුගිය දින කිහිපයේ පියවර ගත් බව ද විදේශ කටයුතු අමාත්‍යාංශය අවධාරණය කරයි.මේ අතර එම අමාත්‍යාංශය ප්‍රකාශ කරන්නේ එක්සත් ජාතීන්ගේ මානව හිමිකම් කවුන්සලයේ 19 වැනි සැසිවාරය ආරම්භ වන අද දිනයේදී ශ්‍රී ලංකාව වෙනුවෙන් වැවිලි කර්මාන්ත ඇමැති මහින්ද සමරසිංහ මහතා විශේෂ ප්‍රකාශයක් කිරීමට නියමිතව සිටින බවයි.එක්සත් ජාතීන්ගේ මානව හිමිකම් කවුන්සලය නියෝජනය කරන ලෝකයේ රටවල් 47 ක නියෝජිතයන් මේ සඳහා සහභාගි වීමට නියමිත අතර අපි‍්‍රකානු රටවල් 13, ආසියානු රටවල් 13, ලතින් ඇමෙරිකානු හා කැරිබියානු රටවල් 08, නැඟෙනහිර යුරෝපා රටවල් 06 ක් සහ බටහිර යුරෝපා හා වෙනත් රටවල් 07 ක් ඊට අයත් වෙති.එක් එක් රටවලින් මේ සඳහා සහභාගි වන ඇමැතිවරුන් හා ඉහළ පෙළේ සාමාජිකයන් 90 දෙනෙකු සමුළුව ඇමැතීමට නියමිත අතර සාකච්ඡා කිරීම, විවාද පැවැත්වීම, කමිටු සාකච්ඡා මෙන්ම වාර්තාකරණය ආදිය මීට අයත්වන බව විදේශ කටයුතු අමාත්‍යාංශය පවසයි.ඊට අමතරව මෙවර සැසිවාරයේදී ඉරානය, මියන්මාරය, අයිවරි කෝස්ට්, ලිබියාව හා සිරියාව ආදී රටවල මානව හිමිකම් සම්බන්ධයෙන් මෙහිදී විශේෂ අවධානය යොමු කෙරෙනු ඇත.ශ්‍රී ලංකාව නියෝජනය කරමින් වැවිලි කර්මාන්ත ඇමැති මහින්ද සමරසිංහ, විදේශ කටයුතු ඇමැති මහාචාර්ය ජී. එල්. පීරිස්, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, පරිසර ඇමැති අනුර පි‍්‍රයදර්ශන යාපා, කර්මාන්ත හා වාණිජ කටයුතු ඇමැති රිෂාඩ් බදියුදීන්, සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා, පාර්ලිමේන්තු මන්ත්‍රී සජින් වාස් ගුණවර්ධන මහත්වරු ඇතුළු පිරිසක් සහභාගි වී සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=n1202274</link>
    <topic>කතරගම තවත් බිමක පුෂ්පරාග</topic>
    <author>චින්තා රණසිංහ සහ ඌව පළාත් සමූහ</author>
    <content>කෝටි විසි හතකට වෙන්දේසි කළ කතරගම තම්මැන්නාව ප්‍රදේශයේ මැණික් නිධියට කිලෝමීටර් දෙකහමාරකට පමණ පහළ ප්‍රදේශයේ කැලෑව සහිත භූමියක පුෂ්පරාග වර්ගයේ මැණික් පෙරේදා (25) හමු වී ඇතැයි ජාතික මැණික් හා ස්වර්ණාභරණ අධිකාරියේ සභාපති ප්‍රසාද් ගල්හේන මහතා පැවැසීය.එම භූමිය ද වන සංරක්ෂණ දෙපාර්තමේන්තුවට අයත් ඉඩමක් වන අතර එම මැණික් ද්විතීක නිධියකට අයත් එනම්, වෙනත් ස්ථානයක සිට ස්වභාවික හේතූන් මත සංක්‍රමණය වී ඇති මැණික් බවද ගල්හේන මහතා ඊයේ (25) “දිනමිණ” ට කීය.ප්‍රථමයෙන් හමු වූයේ ප්‍රාථමික නිධියක් එනම්, එම ස්ථානයේම හට ගත් නිධියක් බවත් ඒවා ස්පටික ස්වභාවය සහිත, තාප පිරියම් කිරීම් අවම වූ ඉතා වටිනා නිල් මැණික් බව ද සභාපතිවරයා පැවැසීය.පෙරේදා (25) මේ ආරංචිය සැළවීමත් සමඟ එම ස්ථානයට පුද්ගලයන් 10,000 කට අධික ප්‍රමාණයක් පැමිණ මැණික් කැණීම් කටයුතු සිදු කළ බවත්, ඊයේ (26) දිනයේද තත්වය එලෙසම පැවැතීම නිසා පර්යේෂණ නිලධාරීන්ගේ කටයුතුවලට බාධා පැමිණුනු බවත් සභාපතිවරයා පැවැසීය.එම භූමියේ අඩි දෙකක් පමණ ඇතුළට කැනීම් සිදු කිරීමෙන් මැණික් මතු වී ඇති අතර ප්‍රථමයෙන් හමුවූ නිධිය සම්බන්ධයෙන් රජය ගත් ක්‍රියාමාර්ගය නව මැණික් ඉල්ලම සම්බන්ධයෙන් ද ගන්නා බවත් එම ස්ථානයේ ඉල්ලම් පස් තිබේද යන්න පිළිබඳ ගැඹුරු පර්යේෂණ සිදු කිරීමට මේ වන විටත් පියවර ගෙන ඇති බවත් ගල්හේන මහතා පවසයි.ප්‍රදේශයේ ජනතාවත්, විවිධ ප්‍රදේශවල ජනතාවත් මේ ස්ථානයට පැමිණ ඇති අතර කැලෑව සහිත එම භූමියට සිදු වන පරිසර හානිය සම්බන්ධයෙන් පියවර ගත යුතු බව ද ඒ මහතා වැඩිදුරටත් ප්‍රකාශ කළේය.ශ්‍රී ලංකා රජයේ ඛනිජ අයිතිය රජය සතු වන අතර මැණික් පතල් කැපීම, ගැරීම හා අයිතිවාසිකම් අන්සතු කර දීම ආණ්ඩුක්‍රම ව්‍යවස්ථාවේ 33 වැනි වගන්තියේ විධිවිධානවලට යටත්ව වගකිව යුතු එකම බලධරයා ජාතික මැණික් හා ස්වර්ණාභරණ අධිකාරිය වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=n1202275</link>
    <topic>ජාත්‍යන්තර බලවේගයන්ට එරෙහිව පූජ්‍ය පක්ෂය-විද්වත්තු විරෝධය පළ කරති</topic>
    <author>සුභාෂිනි සේනානායක</author>
    <content>ජීනීවා නුවර දී ශ්‍රී ලංකාවට එරෙහිව යෝජනා ඉදිරිපත් කරන ජාත්‍යන්තර බලවේග වලට ශ්‍රී ලාංකීය පූජ්‍ය පක්‍ෂය ඇතුළු විද්වත්හු තම විරෝධය පළ කරති. එදා එක්සත් ජාතික පක්ෂ රජය සමයේ සටන් විරාම ගිවිසුමක් ගෙන ඒමට උපදෙස් ලබා දුන් ඔවුන් බලාපොරොත්තු වූයේ ශ්‍රී ලංකාව තම අණසකට ගැනීමට බව ඔවුහු පෙන්වා දෙති. නූතන අධිරාජ්‍යවාදී මානසිකත්වය පැරදවිය යුතු බවත්, රට පුරා ජනතාව තම මවුබිම රැකගැනීමට එක්විය යුතු බවත් ඔවුහු පෙන්වා දෙති.ත්‍රස්තවාදය සහමුලින් පරාජය කැර දිනාගත් නිදහස මතු පරපුරට ආරක්ෂා කරදීමේ උත්තරීතර අරමුණ පෙරදැරිව සියලු ශ්‍රී ලාංකිකයින් ජාත්‍යන්තර කොටි බලවේග පරාජය කරන්නට එකාවන්ව පෙළ ගැසිය යුතු බව මල්වතු අස්ගිරි අනුනාහිමිවරු ප්‍රමුඛ තෛ‍්‍රනිකායික මහා සංඝරත්නය අවධාරණය කරති.ත්‍රස්තවාදයට උඩගෙඩි දෙන දෙස් විදෙස් බලවේගයන් හි උසිගැන්වීම් මත එක්සත් ජාතීන්ගේ මානව හිමිකම් සැසිවාරයේ දී ශ්‍රී ලංකාවට එරෙහිව ගෙන ඒමට නියමිත යෝජනාවලට එරෙහිව ජාති, ආගම්, පක්ෂ බේද නොතකා සියලු ජනතාව ඒකරාශි විය යුතු බව ද උන්වහන්සේලා අවධාරණය කරති.අස්ගිරි පාර්ශවයේ අනුනායක පූජ්‍ය ගලගම ශ්‍රී අත්ථදස්සි, මල්වතු පාර්ශවයේ අනුනායක හිමිවරුන් වන පූජ්‍ය නියංගොඩ විජිතසිරි, දිඹුල්කුඹුරේ විමලධම්ම, ගැටඹේ රාජෝපවනාරාමාධිපති පූජ්‍ය කැප්පෙටියාගොඩ සිරිවිමල, බහිරවකන්ද ශ්‍රී මහ බෝධි විහාරාධිපති පූජ්‍ය යටවත්තේ ධම්මානන්ද යන හිමිවරු මේ බව පැවසූහ.මෙම ජාත්‍යන්තර කුමන්ත්‍රණය ජනපති මහින්ද රාජපක්‍ෂ මහතාටවත් ;ශ්‍ර්ෂ්ඨ රණවිරුවන්ටවත් පමණක් එරෙහිව ක්‍රියාත්මක වන්නක් නොවන බවත්, මේ මොහොතේ රට පිළිබඳ සිතා සැවොම එක්විය යුතු බවත් පවසන මහා සංඝරත්නය මෙරට තුළ මෙම ජාත්‍යන්තර කුමන්ත්‍රණය පරාජය කරන්නට පෙරට ඒමට නොහැකි යම් අයෙකු වේ නම් ඔහු වක්‍රාකාරව ත්‍රස්තවාදයට උල්පන්දම් දෙන්නකු බවද ප්‍රකාශ කැර සිටිති.තිස් වසරකට පසු දිනාගත් නිදහස කෙසේ හෝ අහෝසිකර යළිත් මෙ රට යුද්ධයක් වෙත තල්ලු කිරීමේ අවශ්‍යතාවයෙන් පසුවන පිරිස්වලට කදිම පිළිතුරක් දී නිහඬ කළ හැක්කේ අපේ එකමුතුකම පෙන්වීමෙන් පමණක් බවත්, එයට මෙය අවස්ථාවක් කරගත යුතුªබවත් උන්වහන්සේලා පවසති.මානව හිමිකම් පිළිබඳ ලෝකයේ කිසිම ජාතියකට ශ්‍රී ලංකාවට උපදෙස් දෙන්න අවශ්‍ය නැහැ. අපි මානව හිමිකම් හොඳින් දන්න රටක්. වතුර වීදුරුවේ සිටින කූඹියා ඇගිල්ලෙන් අරන් දාන ජනතාවක් මේ රටේ ඉන්නේ. උණුවතුර රස්නෙ පිටින් පොළවට දමන්නෙ නැහැ සතුන් මැරෙනවට.අපේ රටේ ජනතාව කුඹුරු කැපුවම කුරුලු කෑල්ල අත හරින්නේ කුරුල්ලන්ට යි.එවැනි උතුම් ජාතියක් ඉන්න අපේ රටට පරසුද්දන්ට කිසිම දිනක බෑ මානව හිමිකම් කියා දෙන්න. ගඩාෆි, සදාම් හුසේන් මරද්දී කෝ ඔය මානව හිමිකම් සංවිධාන.අපේ සොල්දාදුවන් තුවක්කුව අතේ තියාගෙන වෙඩි තියන එල්.ටී.ටී.ඊ කාරයාගේ අම්මව කරේ තියන් මෙගොඩ කළා.ඇමරිකාව ප්‍රමුඛ බටහිර රටවලට පුළුවන් ද අපිට උපදෙස් දෙන්න මානව හිමිකම් ගැන. රජය පිළිබඳ මා තුළ යම් යම් විවේචන තිබෙනවා. ඒත් මවුබිමේ ගෙලට තොණ්ඩුව දමන්න කිසිදාක ඉඩ තබන්නේ නෑ. මබු විම බේරගන්න සියලු ශ්‍රී ලාංකිකයන් එකතු වෙමු යැයි මා ඉල්ලා සිටිනවා.අපේ රට සංවර්ධන ගමනකට යොමු වී තිබෙන අවස්ථාවක ජාත්‍යන්තර කුමන්ත්‍රණකාරීන් විසින් අපේ රට අරාජික තත්ත්වය සඳහා ගෙන යෑමක් අපිට දක්නට තිබෙනවා.මේ ඊනියා මානව හිමිකම් සංවිධානය යැයි කියාගන්නා ජාත්‍යන්තර පොලිස්කාරයින්ගෙන් අපේ රට, මව්බිම ආරක්‍ෂා කර ගැනීමට පෙළගැසිය යුතුයි.දේශප්‍රේමී සියලු ජනතාවගෙන් ආගමික නායකයකු ලෙස මා ඉල්ලා සිටින්නේ ජාත්‍යන්තර කුමන්ත්‍රණකාරී නව යටත් විජිතවාදීන්ට එරෙහිව ආගමික නායකයන් ද ඇතුළුව සියලු දේශප්‍රේමී ජනකොටස් ජාත්‍යන්තරය පුරා තියුණු හඬක් නැගීමට එකට පෙළගැසෙන ලෙසයි.අප රට තුළ ඇති වී තිබෙන සංවර්ධනයට එරෙහිව ගොඩනැඟී තිබෙන ඊර්ෂ්‍යාව, ක්‍රෝධය, හේතුවෙන් කුමන්ත්‍රණකාරී ජාත්‍යන්තර බලවේග පෙළගැසී සිටින අතර මුස්ලිම් ආගමික පූජකවරයකු ලෙස මෙම තත්ත්වය තරයේ හෙළා දකිනවා.මේ රටේ ජනතාව ජාති, ආගම්, පක්‍ෂ භේදයකින් තොරව එක්සත්ව සිටින අවස්ථාවේ සාමය කඩාකප්පල්කාරී කිරීමට මෙම බටහිර ජාත්‍යන්තර බලවේග නැඟී සිටිනවා. ඔවුන්ට එරෙහිව අපි සියලු දෙනා එක්විය යුතු අවස්ථාවක් මේක.පන්සල්, පල්ලි, කෝවිල්වල ජනතාව මේ රටේ ඝාතනය කළ ත්‍රස්තවාදීන් කෝ? ඒ අවස්ථාවේ මේ මානව හිමිකම් සංවිධාන කොහෙද හිටියේ?බෝම්බ ප්‍රහාරවලට ලක්වී කී දාහක් මේ රටේ මිය ගියාද? ඒ තත්ත්වය නවත්වන්න කතා නොකළ ඔවුන් දැන් කතා කරන්නේ අපේ රට තුළ සිදුවන සංවර්ධනය විනාශ කරන්නයි.ඔවුන්ට එරෙහිව පෙළගැසෙන ලෙස ශ්‍රී ලාංකීය මුස්ලිම් ජනතාවගෙන් මෙන්ම සමස්ත ශ්‍රී ලංකාවාසීන්ගෙන්ම මා ඉල්ලා සිටිනවා.ජිනීවා නුවර ශ්‍රී ලංකාවට එරෙහිව ඉදිරිපත් කරන යෝජනාවට සහාය දෙන ඇමරිකාව සහ බටහිර අධිරාජ්‍යවාදී ජාතීන් ගැන සළකන විට ඔවුන් එම යෝජනා ගේන්නේ මානව හිමිකම් පිළිබඳ හැඟීමකින් නොවෙයි.එම යෝජනා සම්මුතිය රැගෙන විත් තිබෙන්නේ අපිට හිරිහැර කරන්නයි. ඊට හේතුව යුද්ධය දිනා ගැනීමට සූදානම් වූ විට සටන් විරාමයක් ගෙනඒමට දුන් උපදෙස් අපි ක්‍රියාත්මක නොකිරීම යි. ඒ අය ඇඟිලි ගැසූ සෑම රටක්ම අවුල් වී තියෙන්නේ.ඇෆ්ගනිස්ථානය, ඉරාකය, ලිබියාව අවුල් ජාලයක් වෙලා. අපි ඔවුන් ගේ උපදෙස් ප්‍රතික්ෂේප කරමින් සාමයත් සංවරයත් පවත්වාගෙන යනවා. මේවාට යි ඔවුන් විරුද්ධ.ජිනීවා නුවර පැවැත්වෙන මානව හිමිකම් චෝදනා සියල්ල ජාත්‍යන්තර කුමන්ත්‍රණයක පළවු අදියරයි.යුද ජයග්‍රහණය ලැබූ දා සිටම පැවැති වෛරයක, ක්‍රෝධයක ප්‍රතිඵලයක් ලෙස මෙය හැඳින්විය හැකියි. මොවුන්ගේ අරමුණ වූයේ ප්‍රභාකරන්ගේ ජීවිතය සහ කොටි නායකයින්ගේ ජීවිත ආරක්ෂා කරගෙන ඔවුන් නිදහස් කර ගැනීමේ අරමුණයි. අපි අපිට ඕන දේ කරපු නිසයි මොවුන්ගේ විරෝධය අපට එල්ල වුණේ.අපි අතර තිබෙන සියලු වාද භේද පැත්තකට දමා හඬක් නැගිය යුතු කාලයයි දැන් එළඹිලා තිබෙන්නේ. මේ සඳහා සියලු දෙනා එකම හඬක් නැගිය යුතුයි.වැඩකරන ජනතාවට ආදරය කරන නායකත්වයක් මේ රටේ තිබෙනවා. මේ රටට ආදරය කරන ජනතාව මෙම බලවේගය පරාජය කිරීමට පෙළ ගැසිය යුතු මෙන්ම ඔවුන්ගේ හඬ පරාජය කිරීමට එක්සිත්ව, එක්සත්ව පෙළ ගැසිය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=n1202276</link>
    <topic>ජනතාව ආරක්ෂා කිරීමෙන් රටත් ජාතියත් සුරැකිය හැකියි</topic>
    <author>බණ්ඩාර පිලවල</author>
    <content>රට ජාතිය ආගම ආරක්ෂා කිරීම මහා සඟරුවනට පැවැරී ඇති සුවිශේෂ වගකීමක් බව සියම් මහා නිකායේ අස්ගිරි විහාර පාර්ශවයේ මහා නායක අති පූජ්‍ය උඩුගම ශ්‍රී බුද්ධ රක්ඛිත මහා නායක මාහිමියෝ පැවැසූහ.සෙංකඩගල පුර අස්ගිරි මහා විහාරයට අවුරුදු හත්සීයක් පිරීම නිමිත්තෙන් දිවයිනේ විවිධ පළාත් නියෝජනය කරන අස්ගිරි මහා විහාරස්ථ උපාධ්‍යාය හිමිවරු හා ප්‍රාදේශීය සංඝනායක නායක හිමිවරු දැනුවත් කිරීමේ රැස්වීමක් අස්ගිරි විහාර පිරිවෙන් ශාලාවේදී ඉකුත් 24දා පස්වරුවේ මහා නායක මාහිමියන්ගේ ප්‍රධානත්වයෙන් පැවැත්වුණි. එහිදී වැඩිදුරටත් අදහස් දැක්වූ උඩුගම ශ්‍රී බුද්ධරක්ඛිත මහා නායක මාහිමියෝ මෙසේ ද කීහ.පොදුජන සේවයට නිරන්තරයෙන්ම ඇප කැප වුණු ගිහි පැවිදි දෙපිරිසගේ වගකීම ජනතා ප්‍රශ්න දෙස අවධානය යොමුකැර ඊට විසැඳුමක් ලබාදීමයි.මේ රටේ ජනතාව ආරක්ෂා වුනොත් පමණයි රටත් ජාතියත් ආගමත් ආරක්ෂා වන්නේ. ජනතාවගේ දුක සැප මැනවින් හඳුනාගෙන කටයුතු කළ රජ දරුවන් වරින් වර පහළවුණා. අස්ගිරි මහා විහාරයට අවුරුදු හත්සීයක් පිරීම නිමිත්තෙන් වත්මන් රජය විශේෂ අවධානයක් යොමු කැර තිබීම විශාල ශක්තියක්.මිහිඳු මහා රහතන් වහන්සේගේ ලංකා ගමනත් සමඟ පැවැත එන භික්ෂු පරම්පරාවේ මූලස්ථාන ලෙස අස්ගිරි මහා විහාරය හඳුන්වා දීමට හැකියි.එකල වැඩ සිටි අපවත් වී වදාළ කූන්ටගන්ථතිස්ස තෙරුන් වහන්සේගේ නායකත්වයෙන් දිඹුලාගල මහා කාශ්‍යප හිමියන්ගේ මග පෙන්වීම ඔස්සේ අස්ගිරි මහා විහාර සඟ පරපුර ව්‍යාප්ත වූහ.යාපහුව දඹදෙණිය විහාරස්ථාන කේන්ද්‍රීය කැරගෙන පැවත එන එම භික්ෂු පරපුර පසුව මහනුවර ශ්‍රී විජයසුන්දරාරාම මහා විහාරය මූලස්ථානය තබාගෙන මුළු දිවයින පුරාම ශාසන ප්‍රබෝධයක් ඇතිකැරලීමට සමත් වුණා.දටත් ථෙරවාදි භික්ෂු පරපුරේ මූලස්ථානය ලෙස සලකන්නේ අස්ගිරි මහා විහාරයයි. සියම් දේශයෙන් උපසම්පදාව රැගෙන ඒමත් සමඟ එකම භික්ෂු පරම්පරාව අස්ගිරි මල්වතු යනුවෙන් පාර්ශව දෙකකට දෙකඩ වුණා. පෞරාණික ඉතිහාසයකට හිමිකම් කියන භික්ෂු පරපුරක් වැඩ සිටින අස්ගිරි මහා විහාරය සංරක්ෂණ කැර අනාගත පරපුරට දායාද කිරීම වත්මන් රජයට පැවැරී ඇති සුවිශේෂ වගකීමක්.පදවි තානාන්තර ඔස්සේ කීර්තිය පසුපස හඹා යෑමෙන් පලක් වන්නේ නැතැයි මහා නාහිමියෝ වැඩිදුරටත් පැවැසූහ.පොලොන්නරුව සොළොස්මස්ථානාධිපති අස්ගිරි මහා විහාරස්ථ කාරක සංඝ සභික වේඬරුවේ උපාලි නාහිමි:එදා භික්ෂු සමාජය පරිහානිය කරා ගමන් කළ අවස්ථාවේ කීර්ති ශ්‍රී රාජසිංහ රජතුමා මැදහත් වී අස්ගිරි මල්වතු උභය මහා විහාරයන්හි භික්ෂු පරපුරට උපසම්පදා සීලය සිටුවීමට අවශ්‍ය කරන පහසුකම් සලසා දුන්හ. ඒ අනුව සිංහල රජ දවස ඉදිකර තිබූ විහාර 4800 විහාරස්ථාන 2400ක් (දෙදහස් හාරසීය) බැගින් කොටස් කැර මහා විහාර දෙකට බෙදාදුන් බව සඳහන් වේ.අස්ගිරි මහා විහාරයට අවුරුදු හත්සීයක් පිරීමේ උත්සවය සාර්ථක කිරීම සඳහා අවශ්‍ය කරන සියලු පහසුකම් රජය නියෝජනය කරන මැති ඇමැතිවරුන්ගේ මගපෙන්වීම යටතේ ලැබීම විශාල අස්වැසිල්ලක් බවට නාහිමියෝ කීහ.අස්ගිරි මහා විහාරස්ථ කාරක සංඝ සභික කුඹුක්කදන්වල පුඤ්ඤරතන හිමි:උතුරු නැඟෙනහිර යුද්ධය පැවැති සමයේ කැඩී බිඳී විනාශ වී ගිය සියලු විහාරස්ථාන සම්පූර්ණයෙන් සංවර්ධනය කැර මහා ස¼ඟරුවන පදිංචි කැරවීමේ වැඩසටහන් රැසක්ම ක්‍රියාත්මක කැර තිබෙනවා. දැනටමත් ත්‍රිකුණාමල දිස්ත්‍රික්කයේ විහාරස්ථාන කීපයක්ම ආගමික වැඩසටහන් සිදුකිරීමට සුදුසු මට්ටමක පත් කැර තිබෙනවා.අස්ගිරි මහා විහාරය සතු පෞරාණික විහාරස්ථාන රාශියක් වෙනත් නිකායන් නියෝජනය කරන ඇතැම් භික්ෂුන්ට පවරාගෙන ඇති බවට බුද්ධශාසන අමාත්‍යාංශයට වාර්තා වී තිබෙනවා. මේ පිළිබඳව රජය අවධානය යොමුවීම වැදගත් ක්‍රියාවක් බවද ඒ හිමියෝ කීහ.අස්ගිරි මහා විහාර පාර්ශවයේ ප්‍රධාන ලේඛකාධිකාරී කුරුණෑගල ඇත්කඳ රජමහා විහාරාධිපති ආණමඩුවේ ධම්මදස්සී, නියෝජ්‍ය ලේඛකාධිකාරී අස්ගිරි මහා විහාර පරිවෙණාධිපති නාරම්පනාවේ ආනන්ද, සබරගමු පළාතේ අධිකරණ සංඝනායක වටද්දර ඤාණීස්සර, පාත බුලත්ගම උඩ බුලත්ගම දෙදිසාවේ සංඝනායක හාල්යාලේ අරියවංශ, හිටපු පාර්ලිමේන්තු මන්ත්‍රී උඩවත්තේ නන්ද යන නාහිමිවරු මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=n1202279</link>
    <topic>නන්දික බැද්දේගමගේ මාතර යෝධයා දොරට වඩී</topic>
    <author/>
    <content>දිනමිණ කර්තෘ මණ්ඩලයේ නන්දික බැද්දේගම මහතා විසින් රචිත “මාතර යෝධයා” හා එහි ඉංග්‍රීසි පරිවර්තනය වන Matara Giant ළමා පොත් ද්වයය දොරට වැඩුම මාතර දී සිදුවුණි.ශ්‍රී ලංකා පොත් ප්‍රකාශකයන්ගේ සංගමය මාතර දී පැවැත්වූ පොත් දැක්මේදී මෙම පොත් දොරට වැඩුම සිදු විය. එහිදී පොත් ද්වයය නන්දික බැද්දේගම මහතා විසින් දකුණු පළාත් ප්‍රධාන ඇමැති ශාන් විජයලාල් ද සිල්වා මහතාට හා මාතර පුරපති සුදේන්ද්‍ර හඳුන්ගේ මහතා වෙත පිළිගැන්වූ අයුරු.මේ අවස්ථාවට ගොඩගේ ප්‍රකාශන අධිපති සිරිසුමන ගොඩගේ මහතා ද ශ්‍රී ලංකා පොත් ප්‍රකාශකයන්ගේ සංගමයේ සභාපති ආර්යදාස වීරමන් මහතා ද එක් වූහ. ඡායාරූප - එස්. සුරේන්ද්‍රගේ.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=n12022710</link>
    <topic>අනගි සේවාවක් ඉටුකළ විදේශ රැකියා නියෝජිතායතනවලට සම්මාන</topic>
    <author>මහින්ද අලුත්ගෙදර</author>
    <content>විදේශ රැකියා ක්ෂේත්‍රයේ විශිෂ්ට සේවාවක් ඉටුකළ විදේශ රැකියා නියෝජිතායතන අගයමින් ඔවුන් වෙත සම්මාන පිරිනැමෙන “විශිෂ්ටතා සම්මාන – 2012” සම්මාන උළෙල හෙට (28) පැවැත්වේ.මේ ආකාරයෙන් විශිෂ්ට සේවා සැපයූ විදේශ රැකියා නියෝජිතායතන වර්ගීකරණය කර එයින් තෝරාගත් ආයතන මෙලෙස ඇඟයීමට ලක්කරන බව ශ්‍රී ලංකා විදේශ සේවා නියුක්ති කාර්යාංශය පවසයි.ශ්‍රී ලංකා ප්‍රමිති ආයතනය සහ ශ්‍රී ලංකා විදේශ සේවා නියුක්ති කාර්යාංශය එක්ව පසුගිය 2009 වසරේ සිට විදේශ රැකියා නියෝජිතායතන වර්ගීකරණය ආරම්භ කළ බව ශ්‍රී ලංකා විදේශ සේවා නියුක්ති කාර්යාංශය පවසයි.මෙවර සම්මාන උළෙල වෙනුවෙන් සකස් කළ නිර්ණායකයන්ට අනුව රැකියා නියෝජිතායතන 303 ක් තෝරාගෙන තිබෙන අතර එය කාණ්ඩ 04 ක් යටතේ වර්ගීකරණය කර තිබේ. අදාළ නිර්ණායකයන්ට අනුව ලකුණු ලබාදීමේ ක්‍රමවේදය මත මෙලෙස තෝරාගත් බව ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර මහතා සඳහන් කරයි.විදේශ රැකියා ක්ෂේත්‍රය තුළ රැකියා නියෝජිතායතන 800 ක් පමණ ක්‍රියාකාරීව පවතින අතර ඇතැම් ඒවා වසර 25 කට වැඩි කාලයක් ක්ෂේත්‍රයේ රැඳී සිටින බව ද විදේශ සේවා නියුක්ති කාර්යාංශය පෙන්වා දෙයි.ශ්‍රී ලංකාවෙන් පිටත සේවා නියුක්ති අවස්ථා නංවාලීම හා සංවර්ධනය සම්බන්ධයෙන් එම නියෝජිතායතනවලට සහාය දීම හා ආධාර ලබාදීම මෙන්ම ජාතික ආර්ථික සංවර්ධනයේ ප්‍රධාන කොටස්කරුවන් වශයෙන් විදේශ රැකියා නියෝජිතායතන විශාල කාර්ය භාරයක් සිදුකරන අතර ඒවා ඇගයීමට ලක්කර ජාත්‍යන්තර වශයෙන් පිළිගැනීමක් ඇති කිරීමද මෙම සම්මාන පිරිනැමීමේ අරමුණ බව ද සභාපතිවරයා කියා සිටී.මේ මඟින් ඔවුන් තවදුරටත් දිරිමත් වන අතර ඒ මඟින් ශ්‍රී ලංකාවේ ආර්ථික වර්ධනය වෙනුවෙන් වැඩි දායකත්වයක් ලබාගත හැකි බවද විදේශ සේවා නියුක්ති කාර්යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=n12022711</link>
    <topic>අනධ්‍යයන සේවකවැටුප් කපාහැරීමේ තීරණයක් නෑ</topic>
    <author>සමන්මලී ප්‍රියශාන්ති</author>
    <content>වෘත්තීය අරගලවල යෙදෙන අනධ්‍යයන සේවකයන්ගේ වැටුප් කපා දැමීමට කිසිම තීරණයක් ගෙන නැති බව විශ්වවිද්‍යාල ප්‍රතිපාදන කොමිසන් සභාව පවසයි. 2007 වසරේ නිකුත් කළ චක්‍රලේඛයක් අනුව රාජකාරි නොකර සිටින සේවකයින්ගේ වැටුප් කපා හැරීමට බලය තිබෙන බව කොමිසන් සභාවේ සභාපති මහාචාර්ය ගාමිණි සමරනායක මහතා ප්‍රකාශ කරයි.ඒ අනුව සේවයට නොපැමිණ හෝ රාජකාරි පැහැර හරිමින් වැඩවර්ජනය කරන සේවකයින්ගේ වැටුප් කපා හැරීමට එම චක්‍රලේඛයෙන් බලය පැවරෙන බව ද, පවසන හෙතෙම එම චක්‍රලේඛය 2008 වසරේ සිටම ක්‍රියාත්මක වූ බවත් කියයි.ඒ පිළිබඳව දැනුවත් කර සියලු විශ්වවිද්‍යාලවල උපකුලපතිවරුන්ට ලිපියක් යැවු බව සභාපතිවරයා ප්‍රකාශ කරයි.මේ සම්බන්ධයෙන් ඇතැම් වෘත්තීය සමිති අසත්‍ය ප්‍රචාර ගෙන යමින් සිටින බව කියන ඒ මහතා නිදහස් අධ්‍යාපනය ක්‍රියාත්මක කරන රටක් ලෙස මහජන මුදල් අපතේ යැවීමට හෝ දරුවන්ගේ අධ්‍යාපන අයිතිය විනාශ කිරිමට කිසිවකුට ඉඩක් දිය නොහැකි බව ද සඳහන් කරයි. දින දෙකක් වැඩවර්ජනයක නියැළෙන බව කොමිසන් සභාවට දැනුම් දී ඇත්තේ කම්කරු කොමසාරිස් කාර්යාලයේ ලියාපදිංචි නොවු සංගමයක් විසින් බවත් ඒ නිසා මෙම වැඩවර්ජනය පිළිගත නොහැකි බවත් ඒ මහතා පවසයි.මෙම වෘත්තීය සමිති නිලධාරීන් අලුතින් සේවයට බැඳුණු දැනට පරිවාස කාලයේ සේවයේ යෙදෙන සේවකයින් බලහත්කාරයෙන් වැඩවර්ජනය කරන්නට පොළඹවා ඇති බවට පැමිණිලි කිහිපයක් ද කොමිසන් සභාවට ලැබී ඇතැයි සමරනායක මහතා අවධාරණය කරයි.නව චක්‍රලේඛයක් මඟින් අනධ්‍යන සේවකයින්ගේ වැටුප් වැඩි කිරීමට පියවර ගෙන තිබෙන බවත්, එමඟින් කම්කරු ශ්‍රේණියේ සේවකයින්ගේ හැර අනෙකුත් සියලුම සේවකයින්ගේ වැටුප් වැඩි කර තිබෙන බවත්, එසේ තිබියදී වැඩවර්ජනය කර වැටුප් වැඩි වීම් ඉල්ලීම අසාධාරණ බවත් හෙතෙම පවසයි. මේ වන විට ඇතැම් විශ්වවිද්‍යාලවල විභාග මෙන්ම උපාධි ප්‍රදානෝත්සව පැවැත්වීමට පවා කටයුතු යොදා ඇති බවත්, මෙම වෘත්තීය සමිතිවල උත්සහාය එම කටයුතු අඩාල කිරීම විය යුතු බවත්, සමරනායක මහතා වැඩි දුරටත් කියා සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=n1202277</link>
    <topic>ජනාධිපති ජ්‍යෙෂ්ඨ උපදේශක මහ සංඝ සභාව කොළඹ දී රැස්වෙයි</topic>
    <author/>
    <content>ජනාධිපති ජ්‍යෙෂ්ඨ උපදේශක අනුශාසක මහා සංඝ සභාව පසුගිය දා කොළඹ සම්බුද්ධත්ව ජයන්ති මන්දිරයේ පිහිටි ජනාධිපති ජ්‍යෙෂ්ඨ උපදේශක කාර්යාලයේ දී රැස්වූහ.සියම් මහ නිකායේ මල්වතු පාර්ශවයේ අනුනායක නියංගොඩ විජිතසිරි හිමිපාණන්ගේ ප්‍රධානත්වයෙන් පැවති මෙම අනුශාසක මහා සංඝ සභාවේ දී මහජනතාවගේ හා ශාසනයේ උන්නතිය උදෙසා රජය අවධානය යොමු කළ යුතු කරුණු ගණනාවක් සම්බන්ධයෙන් දීර්ඝ වශයෙන් සාකච්ඡා කරන ලදහ.නීතිය හා විධි විධාන බල ගැන්වීම, විහාර හා දේවාලගම් පනත, ධර්මාචාර්ය ගුරු පත්වීම් ප්‍රදානය සහ 2600 සම්බුද්ධත්ව ජයන්තියේ ඉදිරි වැඩපිළිවෙළ මෙහිදී සාකච්ඡා කරන ලද කරුණු අතර ප්‍රධානය.සියම් නිකායේ කොට්ටේ පාර්ශවයේ අනුනායක ආචාර්ය ඉත්තෑපානේ ධම්මාලංකාර, අමරපුර මහා සංඝ සභාවේ මහා ලේ්ඛකාධිකාරී කොටුගොඩ ධම්මාවාස, කෝට්ටේ ශ්‍රී නාග විහාරාධිපති මාදුලාවේ සෝභිත, අමරපුර ශ්‍රී ධර්ම රක්ෂිත නිකායේ අනුනායක ත්‍රිකුණාමලයේ ආනන්ද, අධිකරණ සංඝ නායක අහංගම ආනන්ද යන හිමිපාණන් වහන්සේලා ඇතුලු දිවයිනේ විවිධ පළාත් නියෝජනය කරන මහා සංඝරත්නය මෙම අනුශාසක මහා සංඝ සභාවට සහභාගී වූහ.ජනාධිපති ජ්‍යෙෂ්ඨ උපදේශක මිලින්ද මොරගොඩ, එම කාර්යාලයේ අධ්‍යක්ෂක ආර්. ඒ. ඩී. සිරිසේන යන මහත්වරු ද මෙම අවස්්ථාවට සහභාගී වූහ. මෙහිදී සාකච්ඡා කළ කරුණු ජනාධිපති ලේකම් කාර්යාලය සමග සාකච්ඡා කිරීමෙන් අනතුරුව හා අවධානය යොමු විය යුතු අමාත්‍යාංශ සමග නිසි වැඩපිළිවෙළක් සකස් කිරීමට ද යෝජනා විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=n1202278</link>
    <topic>පාසල් වෙනුවෙන් ලබා දෙන යටිතල පහසුකම් රටේ සිදුකරන ඉහළම ආයෝජනයයි</topic>
    <author>පණ්ඩුක සමරසේකර යාපනයේ සිට</author>
    <content>අධ්‍යාපනය සහ ජීවන කුසලතා නැංවීමට පාසල් සිසුන්ට ලබා දෙන යටිතල පහසුකම් රටේ ඉහළම අනාගත ආයෝජනය යැයි ආරක්‍ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්‍ෂ මහතා පවසයි.කීල්ස් සමූහ ව්‍යාපාරයේ හිටපු සභාපති දේශමාන්‍ය කේ. බාලේන්ද්‍රන් මහතාගේ ධන පරිත්‍යාගයෙන් යාපනයේ තෙලිප්පලෙයි මහජන විද්‍යාලයේ ඉදිකරන ලද දෙමහල් ගොඩනැගිල්ල සිකුරාදා (24) විවෘත කිරීමේ උත්සවයේ ප්‍රධාන ආරාධිත අමුත්තා ලෙස සහභාගි වෙමින් ගෝඨාභය රාජපක්‍ෂ මහතා මේ බව පැවැසීය.මෙම උත්සවයේදී වැඩිදුරටත් කතා කළ ආරක්‍ෂක ලේකම්වරයා මෙසේ ද පැවසීය.මට මතකයි බාලේන්ද්‍ර මහතා මගේ කාර්යාලයට ඇවිත් එතුමාගේ ධනයෙන් විද්‍යාල දෙකක් ඉදිකරන්නට අවසරය ඉල්ලුවා. ඉන් එකක් උතුරේත් අනික් විද්‍යාලය දකුණේත් ඉදිකරන්නට ඔහු යෝජනා කළා. ඒ අනුව උතුරුකරයේ තෙලිප්පලෙයි මෙම මහජන විද්‍යාලයත්, දකුණේ ආරක්‍ෂක විද්‍යාලයත් හදන්න අවසර ඉල්ලුවා. මම උතුරු ආඥාපති මේජර් ජෙනරාල් මහේන්ද්‍ර හතුරුසිංහ මහතාගෙන් මෙයට සහයෝගය ලබා දෙන ලෙස ඉල්ලුවා. මේ සඳහා රුපියල් මිලියන විසිපහත් - තිහත් අතර මුදලක් වැය වෙන බවට ඇස්තමේන්තු සැකසුණා. නමුත් එයට වඩා අඩුවෙන් මුදල් වැයකොට මෙම විද්‍යාලය ගොඩනඟන්නට මම යෝජනා කළා. ඒ යුද හමුදාවේ සම්පූර්ණ ශ්‍රම දායකත්වයෙන්.මෙම ව්‍යාපෘතිය සඳහා සම්පූර්ණ ශ්‍රමය යුද හමුදා පස්වන ඉංජිනේරු සේවා රෙජිමේන්තුව ඇතුළු යාපනයේ සේවය කරන අනිකුත් ඒකකවල භට පිරිස්වලින් ලැබුණා. මම ඔවුන්ට මගේ ප්‍රණාමය පුද කරනවා. මේ සඳහා විශාල ධන පරිත්‍යාගයක් කළ කේ. බාලේන්ද්‍රන් මහතාට මා මෙන්ම මෙයින් ඵල ලබල අනාගත පරපුරම මුළු හදවතින්ම කෘතවේදී වෙනවා.මෙම විද්‍යාලයේ හිටපු විදුහල්පතිනිය මේ සඳහා ඉහළ සහායක් ලබා දුන්නා.මෙම පාසල ආරම්භ කළේ 1910 වසරේදීයි. මේ වන විට වසර සියයකටත් වැඩි කාලයක් ගතවෙලා. මෙම වසර සියයක අතීතය සමඟ සසඳන විට තෙලිප්පලෙයි මහජන විද්‍යාලයට මෙතරම් වටිනා ත්‍යාගයක් ලැබිලා නැහැ.සාමයෙන් පසුව මෙම ප්‍රදේශයට මෙතෙක් ලැබුණ විශාලතම අනාගත ආයෝජනය අධ්‍යාපනය ලබන සිසුන් සඳහා ලබා දුන් මෙම යටිතල පහසුකම යැයි ද ආරක්‍ෂක ලේකම්වරයා මෙහිදී පැවසීය.මෙම අවස්ථාවේදී කතා කළ තෙලිප්පලෙයි මහජන විද්‍යාලයේ නව විදුහල්පති වී. ඊ. එල්. ශිවනාදන් මහතා, “තම විද්‍යාලය ජාතික පාසලක් කරන ලෙස ආරක්‍ෂක ලේකම්වරයාට යෝජනා කළේය.මෙම උත්සව අවස්ථාව අමතා උතුරු පළාත් ආණ්ඩුකාර ජෙනරාල් ජී. ඒ. චන්ද්‍රසිරි, දේශමාන්‍ය කේ. බාලචන්ද්‍රන්, යාපනය ශ්‍රී ලංකා නිදහස් පක්‍ෂ සංවිධායක අලගේෂ්වර් රංගනාදන් යන මහත්වරු ද කතා කළ අතර කොළඹ මහ නගර සභා විපක්‍ෂ නායක මිලින්ද මොරගොඩ, යුද හමුදාපති ලුතිනන් ජෙනරාල් ජගත් ජයසූරිය, උතුරු පළාත් භාර ආඥාපති මේජර් ජෙනරාල් මහින්ද සතුරුසිංහ, උතුරු පළාත් නාවික ආඥාපති රියර් අද්මිරාල් රවි විජය ගුණරත්න යන මහත්ම මහත්මීහු ඇතුළු මවුපිය දූ දරුවන් සහභාගි වූ අතර පාසල් සිසු දරු දැරියන්ගේ විචිත්‍රවත් රංගනයන්ගෙන් උත්සව අවස්ථාව ආලෝකවත් කෙරුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=n12022712</link>
    <topic>ජනපතිට සහ රණවිරුවන්ට අවමන් කරන්න මේ රටේ චීවරය තිබෙනතුරු ඉඩ දෙන්නේ නැහැ</topic>
    <author>මහරගම විශේෂ - වේහැල්ලේ පියතිලක</author>
    <content>මහා සංඝරත්නය 36,000ක් සිටින මේ බුදුන්ගේ දේශයේ ශ්‍රී නාමයට සිංහල, දමිල, මුස්ලිම් හා බර්ගර් සියලු ජාතීන් නිදහසේ ජීවත්වීමට ම්ලේච්ඡ ත්‍රස්තවාදයෙන් රට මුදා දුන් සේනාධිනායක ජනපති මහින්ද රාජපක්ෂ මැතිඳුන්ගේ ශ්‍රී නාමයට මිනිස් ඝාතනයෙන් තොරව මානුෂික යුද කරන හැටි ලොවට ඉගැන් වූ අපේ වීරෝදාර රණවිරුවන්ගේ ශ්‍රී නාමයට කැලළක් අවමානයක් කිරීමට කහ චීවරය මේ රටේ තිබෙනතුරු ඉඩ නොදෙන බව මහාචාර්ය කුඹුරුගමුවේ වජිර හිමියෝ පැවසූහ.සබරගමුව විශ්වවිද්‍යාලයේ කුලපති මහාචාර්ය කුඹුරුගමුවේ වජිර හිමියන් මේ ප්‍රකාශය කළේ ඊයේ (26) පස්වරුවේ කොළඹ 10 ශ්‍රී වජිරාශ්‍රමයේ පැවැති සමස්ත ලංකා පැවිදි සංවිධානය මාධ්‍ය දැනුවත් කිරීම සඳහා පැවැති හමුවේදීය.පිරිවෙන් අධ්‍යක්ෂ ජනාධිපති උපදේශක සමස්ත ලංකා පැවැදි සංවිධානයේ ලේකම් ශාස්ත්‍රපති වටිනාපහ සෝමානන්ද හිමියෝ සාකච්ඡාව මෙහෙයවූහ.වජිර හිමියෝ මෙසේ ද අවධාරණය කළහ.අනිත් අයගේ මානව හිමිකම් ආරක්ෂා කිරීම බෞද්ධ දර්ශනයේ ප්‍රධාන ඉගැන්වීමයි. සත්ත්වයන්ගේ ජීවිත රැකීම පංචශීලයේ පළමු ශික්ෂා පදයයි. මුළු ලෝකයේම මානව හිමිකම් නසන අමෙරිකාව ප්‍රධාන අධිරාජ්‍යවාදීන් කැසකැවීම විහිලුවකි. ඇඝ්ගනිස්ථානයේ, ඉරාකයේ, සුඩානයේ සහ ලිබියාවේ අහිංසකයන් ලක්ෂ ගණනින් ඝාතනය කළ යුද වැද්දන්ට ඉතිහාසයේ නොමැකෙන පාඩමක් ඉගැන්වීමට සකල භේද අමතක කොට අප ශ්‍රී ලාංකිකයන් පෙරමුණ ගත යුතුය.අධ්‍යාපන අධ්‍යක්ෂ, ආගම් පිළිබඳ අමාත්‍යාංශයේ ජනාධිපති සම්බන්ධීකාරක හා තුන්හෙළ ජාතික ව්‍යාපාරයේ සභාපති ශාස්ත්‍රපති අග්‍රහැරේ කස්සප හිමියෝ,රට බෙදන කොටි ත්‍රස්තවාදය මුලිනුපුටා දැමීම බටහිර යුදවාදීන්ට ඉවසිය නොහැකිව ඇත. පරාජය ඉවසා දරාගත නොහැකි කොටි ඩයස්පෝරාව ;ලස පෙනී සිටිමින් යළිත් රට දෙකඩ කිරීමට පිඹුරුපත් සකසනවා. ඩොලර් මත යැපෙන ශ්‍රී ලාංකිකයින් අතළොස්සක් ද මේ මිනීමරුවන්ට උඩ ගෙඩි දෙමින් තවත් ත්‍රස්තවාදී යුද්ධයකට අර අඳිනවා. මුළු රටම සිංහ කොඩිය යටතේ එක්වීමෙන් ජිනීවා මානව හිමිකම් සමුළුවේ දී කුමන්ත්‍රණ කාරයන් පිටසක්වල ගැසීමට එක්විය යුතුය.නැදිමාල දෙහිවල බෞද්ධ සංස්කෘතික මධ්‍යස්ථානයේ අධිපති කිරම විමලජෝති හිමියන් පවසා සිටියේ ත්‍රස්තවාදී යුදයෙන් ජයගත් අප ජිනීවා සමුළුවේ දී අනිවාර්යයෙන් ජය ලබා ගැනීම ඉර හඳ ලෙස විශ්වාසයි. මෙවන් අවස්ථාවක මේ ප්‍රශ්නයේ දී ඉන්දියාව නිහඬව සිටීම ප්‍රශ්නයකි.ශ්‍රී ලංකා විද්‍යාලාධිපති ශාස්ත්‍රපති නාගොඩ අමරවංශ හිමියන් ඇතුළු ස්වාමීන්වහන්සේ කිහිප නමක් ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=n12022713</link>
    <topic>පක්‍ෂ බේදයකින් තොරව බටහිර කල්ලියේ යෝජනාවට විරුද්ධ විය යුතුයි</topic>
    <author>උපාලි කරුණාරත්න</author>
    <content>අමෙරිකා එක්සත් ජනපදය ප්‍රමුඛ බටහිර කල්ලිය ශ්‍රී ලංකාවට එරෙහිව ගෙනෙන යෝජනාවට විරුද්ධව පක්ෂ බේදයෙන් තොරව සියලු දෙනා එක්විය යුතු බව ජාතික හෙළ උරුමයේ සභාපති, පාර්ලිමේන්තු මන්ත්‍රී අතුරලියේ රතන හිමියෝ පැවසූහ.එක්සත් ජනපදය කුමන උපක්‍රම භාවිතා කළ ද කියුබාව දණ ගැස්සවීමට ඔවුන්ට නොහැකි වූ බවද රතන හිමියෝ කීහ.රාජ්‍ය තුළ වැරැදි තිබෙනවා නම් ඒවාට බලපෑම් කළ යුත්තේ විදේශීය රූකඩ ලෙස නොවන බව ද අතුරලියේ රතන හිමියෝ ප්‍රකාශ කළහ.පාර්ලිමේන්තු මන්ත්‍රී අතුරලියේ රතන හිමියෝ එසේ ප්‍රකාශ කළේ ඊයේ (26) කොළඹ දී පැවැති මාධ්‍ය හමුවක් අමතමිනි.රටක් අස්ථාවර වුවහොත් එය රටේ විනාශයට බලපානවා. අමෙරිකා එක්සත් ජනපදය උත්සාහ කරන්නෙ අපේ රට සෝමාලියාවක්, ඉතියෝපියාවක්, ලිබියාවක් කරන්න දැයි අපි විමසිලිමත් විය යුතුයි. සංවර්ධනය වෙමින් පවතින රටවල සමාජ ප්‍රශ්න පෙරට ගෙන ඒවාට මැදිහත් වන ලෙස පෙන්වමින් එම රටවල ස්වාධීනත්වය නැති කිරීමට තමයි අමෙරිකාව උත්සාහ කරන්නේ.ත්‍රස්තවාදය පරාජය කිරීම වරදක් ලෙස සිතන පිරිස් අප රටේත්, ලෝකය තුළත් ඉන්නවා. දෙස් විදෙස් නායකයන් රැසකගේ ජීවිත ත්‍රස්තවාදීන් විනාශ කළා. දමිළ සමාජය පිළිගත් ඔවුන්ගේ නායකයන් ත්‍රස්තවාදීන් ඝාතනය කළා.අපට එරෙහිව අමෙරිකාව ගෙනෙන යෝජනාව සම්බන්ධයෙන් ඉන්දියාව ක්‍රියාකරන ආකාරය දෙස අපි විමසිල්ලෙන් බලා හිදිනවා. ඒ වගේම ජාතික ප්‍රතිපත්තියක් මත පිහිටා කටයුතුª කරන ලෙස රජයෙන් ඉල්ලා සිටින බව ද රතන හිමියෝ පැවසූහ.වෛද්‍ය චන්න ජයසුමන මහතා - අපේ රටට එරෙහිව බටහිර රටවල් ඉදිරියේ දී විවිධ සම්බාධක දමන්න පුළුවන්. බටහිර කෘෂි රසායන ද්‍රව්‍ය මත යැපෙන කෘෂිකර්මය ඉවත් කර දේශීය ගොවිතැනක් සඳහා අප පෙරමුණ ගන්න ඕනේ.චිත්‍රපට සංස්ථාවේ සභාපති නීතිඥ අශෝක සේරසිංහ මහතා - ඔබාමා හදන්නෙ පිඹිදෙන අපේ රට විනාශ කිරීමට යි. රටේ ජීවත්වන සමහරෙක් එක්සත් ජනපදයේ රූකඩ වෙන්න කැමැතියි. පසුගියදා ඇතිවූ විරෝධතා පසු පස තිබෙන්නෙ එක්සත් ජනපද මුදල්.යාපනය දෙමළ බෞද්ධ සංවිධානයේ රවි කුමාර් මහතා - මේ රටේ සියලු ජාතීන් එක්ව කටයුතු කළ යුතුයි. අපට නැවත ත්‍රස්තවාදය එපා.ප්‍රවීණ ගායිකා දිපිකා පි‍්‍රයදර්ශනී පීරිස් මෙනෙවිය - අපි අපේ රටේ ස්වාධීනත්වය රැක ගත යුතුයි. එක්සත් ජනපදය අපට කරන බලහත්කාරකම් වලට එරෙහිව අපි නැගී සිටිය යුතුයි.මේ අවස්්ථාවට සහභාගි වෙමින් ප්‍රවීණ කලාකරු ජයන්ත චන්ද්‍රසිරි, විශේෂඥ වෛද්‍ය අනුලා විජේසුන්දර, සිංහල මුස්ලිම් එකමුතුවේ සම්බන්ධීකාරක එම්. එච්. එම්. නියාස්, හින්දු ජනතාව නියෝජනය කරමින් පරශක්ති අම්මාන් මහත්ම මහත්මීහු ද කතා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=r1202271</link>
    <topic>මුන්දලමේ පෙර පාසල් දැරිය කප්පම්කරුවන්ගෙන් මුදාගත් පොලිස් මෙහෙයුම</topic>
    <author/>
    <content>දිනය පෙබරවාරි 22 දාය. දහවල් 12 ට පමණ මුන්දලම පොලිසිය වෙත පැමිණි කාන්තාවක් එදින උදේ මුන්දලමේ ළදරු පාසලට ගෙන ගොස් ඇරලූ තම අවුරුදු තුනහමාරේ දියණිය කිසිවකු විසින් අනවසරයෙන් රැගෙන ගිය බව කීවාය. ඉන් කලබල නොවූ පොලිසිය සවස් වන තුරු බලා අනතුරුව ක්‍රියා කිරීමටත් ඇයට පොරොන්දු විය.එසේ පැමිණ තිබුණේ මුන්දලම - පුත්තලම පාරේ පදිංචි ධර්මලිංගම් ලලිතා (34) මහත්මියයි. ඇය දෙදරුැ මවකි. ඇගේ සැමියා කුංජි මෝගන් සරත්චන්ද්‍රන් ය. (43) මෙම යුවළට සරත්චන්ද්‍රන් ස්වස්ථිකා (3 1 /2) සරත්චන්ද්‍රන් ලදිකා (1 1/2) නමැති දියණියන් දෙදෙනෙක් සිටිති. මෙම දරුවන්ගේ පියා වසර ගණනාවක සිට ඉතාලි රටේ සේවය කරයි. මේ නිසා ලලිතා මහත්මිය තම දරු දෙදෙනා හා මව සමඟ මුන්දලම නිවසේ වාසය කරන්නීය. ඇගේ ලොකු දුව මුන්දලම ලිට්ල් රෝස් ළදරු පාසලට මේ වසරේ ජනවාරි මස ඇතුළු කළාය.ලලිතා මහත්මිය දිනපතා උදෑසන සිට දියණිය කලින් කතා කරගත් අයුරින් ත්‍රීවීලයකින් ළදරු පාසලට යැව්වාය. දහවල් දුව එම ත්‍රීවිලයෙන්ම ආපසු ගෙන එනු ලැබීය.ඒ අනුව 22 දා උදේ ළදරු පාසලට ගෙන ගොස් ඇරලු ත්‍රීවීලය එදින දහවල් 12 ට පමණ දැරිය ගෙන ඒමට මුන්දලම පොලිසිය ඉදිරිපිට තිබු ළදරු පාසල වෙත ගියේය. ළදරු පාසලේ පාලිකාවන් වන ශ්‍රියානි හා සිවකුමාරි යන දෙදෙනා ත්‍රීවීල්කරුට කියා ඇත්තේ ස්වස්තිකාගේ ආච්චි හදිසියේ මියගිය නිසා ඇගේ මාමා උදේ 10.30 ට පැමිණ දැරිය යතුරුපැදියකින් ගෙන ගිය බවයි.දැරිය මාමා දුටු සැනින් හඳුනාගත් නිසා කිසිදු සැකයක් නොවූ බවත් ඔවුහු කීහ.තම අවසරයකින් තොරව තම සහෝදරයකු පැමිණ දුව ගෙන ගිය බව දැනගත් ලලිතා මහත්මිය දැඩි ලෙස කම්පාවට පත් වූවාය. කවුරු හරි තම දුවව රවටා ගෙන යන්න ඇති බව හිතුවාය. මේ නිසා ඇය මුන්දලම පොලිසියේ පිහිට ලැබුවාය.දුවව රවටා ගෙනකම්පිතව කරන මෙවැනි පැමිණිලි බැහැර නොකළත් පොලිසිය එදින සවස් වන තුරු දැරිය ආපසු ගෙදර එනු ඇතැයි විශ්වාස කළේය. එහෙත් සවස් වන විටත් දැරිය පෙරළා නොආවාය. මේ නිසා ලලිතා මහත්මියගේ පැමිණිල්ල සටහන් කරගත් මුන්දලම පොලිස් ස්ථානාධිපති උප පොලිස් පරීක්ෂක සුජීව අලවත්ත මහතා සිද්ධිය තම කොට්ඨාසයේ ප්‍රධානියා වන පුත්තලම පොලිස් අධිකාරි අනුර අබේවික්‍රම මහතාට දැනුම් දුන්නේය.ඒ අනුව පොලිස් අධිකාරිවරයා කල්පිටිය සහකාර පොලිස් අධිකාරි ඩබ්ලිව්. ඩබ්ලිව්. ඩී. රාජපක්ෂ - පුත්තලම මූලස්ථාන පොලිස් පරීක්ෂක කිංස්ලි ගුණසේකර හා මුන්දලම පොලිස් ස්ථානාධිපති අලවත්ත මහතා 23 දා උදේ කැඳවා සාකච්ඡාවක් කළේය. ඒ වන විටත් දැරිය ආපසු ගෙදර නොපැමිණ සිටි නිසා අනිවාර්යයෙන්ම ඇය පැහැරගෙන ගිය බව ඔවුහු විශ්වාස කළහ. ඒ අනුව දැරිය සොයා ගැනීමේ මෙහෙයුමේ උපදෙස් දී වගකීම අලවත්ත මහතාට පැවැරුවේය.‘මාමා’ඒ අනුව අලවත්ත මහතා ප්‍රධාන නිලධාරීන් කණ්ඩායම් ළදරු පාසලේ පාලිකාවන් කැඳවා සියල‍්‍ර තොරතුරු රැස්කර ගත්හ. පසුව දැරියගේ නිවෙසේ තිබූ පවුලේ ඥාතීන්ගේ ඡායාරූප ඇල්බමයක් ගෙනැවිත් ඒවා පාලිකාවන්ට පෙන්වා දැරිය ගෙන ගිය “මාමා”ව හඳුනා ගැනීමට කීවාය. එයට ඔවුහු අසමත් වූහ. එහෙක් ස්වස්තිකා දුවගේ රුවට කිට්ටු අයකු දැරිය ගෙන ගිය බව ඔවුහු කීහ.මව කීවේ තමා බාලවියේදී සිටි ආකාරයට ඉන්නේ තම අක්කාගේ පුතා විජයරත්නම් දයාපරන් (21) බවයි. ඒ අනුව ඔහුගේ ඡායාරූපයක් පෙන්වූ විට පාලිකාවන් අපූරු “මාමා”ව හඳුනා ගත්හ. දයාපරන්ගේ පදිංචිය හැටන් දික්ඔය යි. ඔහු පසුගිය 8 දා ලලිතා ගේ නිවෙසට පැමිණ ඇත. ටොපි චොක්ලට් තොගයක් ගෙන ආ ඔහු ස්වස්තිකා දුව හා අපූරු ඇඟලුම්කමක් ඇතිකර ගත්තේය. ලලිතාට ඒ සියල්ල මතක් වූවාය. ඇය තවත් තොරතුරක් කීවාය. දයාපරන් ගෙදර ආ දිනයේ ඔහු තමා විදේශ රැකියාවකට යන බව පැවසූ බවයි. ඒ අතර ඔහු 20 දා අලුයම ලලිතාට දුරකථන ඇමතුමක් දී තමා ගුවන්තොටේ සිටින බවත් එම මොහොතේදී ගුවන්ගත වන බවත් කියා ඇත.මේ අනුව ඇමතුම් දුන් දුරකථන අංක ගෙන අධිකරණ නියෝගයක් අනුව ඒ ගැන පරීක්ෂා කර බලා ඇත. ඒ අතරම දයාපරන් විදේශගත නොවූ බවත් ගුවන්තොටේදී කළ පරීක්ෂණවලදී අනාවරණය කරගෙන ඇත.20 දා රාත්‍රි රට යන බව කීවත් ඔහුගේ දුරකථනයෙන් 22 දා උදේ 10.30 ට මංගලඑළියේ හා එදින සවස සීදූවෙන් ඇමතුම් ලබාගෙන තිබූ බවත් පොලිසිය අනාවරණය කරගෙන ඇත.මේ කරුණු අනුව දයාපරන් ගැන තොරතුරු සොයා මෙහෙයුමක් ඇරැඹුව ද කිසිදු තොරතුරක් හෙළි නොවීය.මේ අතර 23 දා (දරුවා පැහැරගෙන ගිය දිනට පසු දින) සවස 5.30 ට පමණ ලලිතා මහත්මියගේ ජංගම දුරකථනයට ඇමතුමක් ආවේය.අතුරුදන්වූ දුව විලාප නඟන හඬ ඇයට ඇසුණු අතර, පසුව දුරකථනය විසන්ධි විය. ඊට පසු යළි ඇමතුමක් ආ අතර, එයින් කියැවුණේ පාතාල කල්ලියක් දරුවා පැහැරගෙන ගිය බවත් දරුවා සුවසේ සිටින අතර, සිද්ධිය පොලිසියට පැමිණිලි නොකරන ලෙසටත් ඇමතුම දුන් ගාම්භීර ස්වරයෙන් කීය. පෛාලිසියට ගියොත් දරුවා මරා දමන බවත් කියැවුණි. දරුවා දෙන්න මගෙන් මොනවද ඕනෑ යි මව ප්‍රශ්න කළ විට ඇමතුම විසන්ධි විය.ගනුදෙනුවඑතැන් පටන් ලලිතා මහත්මිය පොලිසියේ අණ අනුව ක්‍රියා කළ අතර සකස් කරගත් සැලස්මක් අනුව අලවත්ත මහතා ඇය මෙහෙයැවිය. ඊළඟ ඇමතුම ගනුදෙනුවකට එනු ඇතැයි සියලුමදෙනා බලාපොරොත්තුව සිටියහ.ඒ අතර තෙවන ඇමතුම ආවේය. දරුවා නිරුපද්‍රිතව මුදාහැරීමට ලක්ෂ පනහක් ඉල්ලීය. දරෙැවාගේ පියා ඉතාලියේ රැකියාවක් කළත් තමන්ට එවැනි මුදලක් දීමට ශක්තියක් නැති බව ලලිතා මහත්මිය දරුවා පැහැරගෙන ගිය අයට කීවාය. අඬා දොඩා වැලපීමෙන් පසු මුදල ලක්ෂ 15 දක්වා අඩුකර ගත හැකිවිය.ඒ අනුව අලවත්ත මහතා පරීක්ෂණ කටයුතුවල ප්‍රගතිය පුත්තලම පොලිස් අධිකාරිවරයාට වාර්තා කළේය. මුදල තවත් අඩුකර ගන්න උනන්දුවන ලෙසට ඒ අනුව උපදෙස් ද ලැබුණි.ඒ අනුව කවුරුත් බලාපොරොත්තු වූ පරිදි යළි ඇමතුමක් ආවේය.“මුදල් සූදානම් ද?”“එච්චර නැහැ. හැම තැනින්ම ණයවෙලා ලක්ෂ 10ක් නම් එකතු කර ගත්තා.“බෙැහැ බැහැ පහලොවක්ම ඕනෑ.”ලලිතා පොලිසියේ උපදෙස් අනුව විලාප දුන්නාය.“හරි හරි ලක්ෂ 10 සූදානම් කර ගන්නවා.” ඇමතුම විසන්ධි විය.ඒ අතර අලවත්ත මහතා රුපියල් ලක්ෂ දහයේ ඇම සූදානම් කළේය. දරුවා පැහැරගෙන ගිය කොල්ලකරු අත්අඩංගුවට ගත් මහා මෙහෙයුම සූදානම් කළේය. වයඹ ජ්‍යෙෂ්ඨ නියෝජ්‍ය පොලිස්පති පූජිත ජයසුන්දර, වයඹ නියෝජ්‍ය පොලිස්පති රවී විජේවර්ධන මහත්වරුන් තිරයෙන් පිට සිට උපදෙස් දුන්හ. මෙහෙයුමේ විරුවෝ සූදානම් කළහ.වේලාව මධ්‍යහ්න 12.15ට විය. ලලිතා මහත්මිය පොලිසියේ රැකවරණය මැද ඇමතුමක් බලාපොරොත්තුවෙන් සිටියාය. ඒ අතර ඇමතුම ආවේය.“මුදල් සූදානම් ද? පොලිසියට යන්න එපා. ඔයා පුත්තලම සිට කොළඹ යන බසයකින් තනිවම හලාවතට සල්ලිත් අරං එන්න. අපි දරුවාව සූදානම් කරන්නම්. බොරු කරන්න එපා. අපේ මැඩම් හරි වසයි.” ඇමතුම විසන්ධි විය.වෙස්වලාගත්ඒ අතර අලවත්ත මහතා සිය වැඩපිළිවෙළ ක්‍රියාත්මක කළේය. විවිධ වෙස්ගත් නිලධාරීන් විවිධ තැන්වල රැඳී සිටියහ. ලලිතා මහත්මිය කොළඹ බසයට නැගීමට යනවිට ආ ඇමතුමකින් කීවේ, “කොළඹ බසයට නගින්න එපා හලාවත බසයෙන් එන්න.”ඒ අනුව ඇය තනිවම මුදල් බෑගය ද ගෙන පුත්තලමේ සිට හලාවත බලා යන බසයකට ඇතුළු වූවාය. ඇයට හොරා කාන්තා පොලිස් නිලධාරීන් පිරිසක් ද එම බසයේම ආවේය. බසය ඉදිරියෙන් හා පසු පසින් තවත් පිරිස් ගියහ. අලවත්ත මහතා වෑන් රථයක සිටිමින් සියලු කටයුතු මෙහෙයැවිය. ඒ අතර ආ ඇතුමෙන් දැන්වූයේ ලලිතාට බංගදෙණියෙන් බහින ලෙසටය. බසය තවත් ඉදිරියට යන අතර ආරච්චිකට්ටුවට ආවේය. ඒ අතර යළි ඇමතුමකින් කීවේ මුදල් ගෙන වහාම ආරච්චිකට්ටුවට බැස පයින්ම යළි පුත්තලම දෙසට එන ලෙසටය.ඒ අනුව ඇය බසයෙන් බැස මුන්දලම දෙසට ඇවිදගෙන ගියාය.ඒ අතර අලවත්ත මහතා වෑන් රථය සෙංගල්ඔය පාලම ළ¼ඟ නවතා, ත්‍රිවිලයකින් ඉදිරියට ගියේය. ඔහුගේ උකුසු ඇසට යොමුවූයේ කළු ජැකට් දමාගෙන කුඩා දැරියක මැදිකර ගෙන පාර අයිනේ නතර කරගෙන සිටි යතුරුපැදියක සිටි යුවළකි.අලවත්ත මහතා සිතූ දෙය හරිය. පැදිය ළඟට ගොස් යතුරුපැදිකරු අල්ලා ගන්නට තැත් කළ විට වහා ක්‍රියාත්මක වූ යතුරුපැදිය ඉදිරියට ධාවනය විය. පසුපස විවිධ වෙස් ගත් අය වෙනත් වාහන වලින් ලුහුබඳියි. මෙම ත්‍රාසජනක සිදුවීම කාටත් කුතුහලය දැනවිය. දරුවා පැහැර ගත් යතුරුපැදිය බංගදෙණිය හංදියට පැමිණ ආණමඩුව දෙසට හරවා වේගයෙන් ඉදිරියට යනු ඒ අසල සිටි මුන්දලම පොලිසියේ රථවාහන අංශයේ ස්ථානාධිපති සැරයන් රත්නසිරි මහතා දුටුවේය. ඔහු ක්‍රියාත්මක වනවිට කොල්ලකරු ඉක්මන් වී තිබුණි.ගොදුරටික දුරක් ගිය කොල්ලකරුගේ යතුරුපැදිය කුමාරකට්ටුවත් මණ්ඩලනාවත් අතර අතුරු පාරකට හැරවිය. එය ප්‍රධාන පාරක් නොවේ. වංගුව ගන්නා අතර වැලිගොඩේ හිරවී යතුරුපැදිය පෙරැළී වැටුණේය. සිඟිති දැරිය හා ජැකට් හැඳ සිටි දෙදෙනා බිම වැටී සිටියහ.ඒ සමඟම ආ පොලිසිය ගොදුරු ඩැහැගත්තේය. ස්වස්තිකා දැරිය පැහැරගෙන ගියේ ඇගේ මවගේ අක්කාගේ පුතා වන විජේරත්නම් දයාපරන් (21) හා ඔහුගේ අනියම් බිරිය බව කියන බටුපොල කහවපිටියේ පදිංචි අක්මීමනගේ සුචිත්‍රා කුමාර (43) නමැති අය බව හඳුනාගෙන ඇත.ඔවුන් වෙත තිබූ ජීව අත් බෝම්බයක් ද සොයා ගෙන තිබුණි. මේ අනුව රුපියල් ලක්ෂ 50 ගන්න පැහැරගෙ නගිය දැරිය කිසිදු බාධකයකින් තොරව බේරා ගැනීමට හැකිවීම විශිෂ්ට ක්‍රියාවක් විය.දයාපරන්ගේ පියා හැටන්හි පදිංචි පෙරුමාල් විජේරත්න මහතා කීවේ මගේ පුතාට මම කිසිම අඩුපාඩුවක් තැබුවේ නැහැ. එයා හොඳ පරිගණක ශිල්පියෙක්. එහෙත් ඔහු කටුනායක ගාමන්ට් එකක සිකුයුරිටි වැඩකට ගිය අතර නොම¼ඟ ගොස් කාන්තාවකට ගොදුරු වී ඇති බවයි.මෙම විජයග්‍රාහි මෙහෙයුමට මුන්දලම පොලිසියේ නිලධාරීන් නිලධාරිනියන් 18ක් ද පුත්තලම කොට්ඨාසයේ නිලධාරීන් 20 දෙනෙක් ද එක්ව සිටියහ.ඒ අතර මුන්දලම අපරාධ අංශයේ ස්ථානාධිපති උප පොලිස් පරීක්ෂක සෝමරත්න මහතා හා රණවීර 56188, අමිත් 41340 හා කා. පො. නි. මුතුමාලි 16555, මල්ලිකා 8165, නදිෂා 8249 ද විශේෂ වෙහෙසගත් අය වූහ.පැහැරගෙන ගිය දැරිය පිළිබඳව දැනගත් ඇගේ පියා වන කුංජි මෝහන් සරත්චන්ද්‍රන් මහතා ඉතා කඩිනමින් ඉතාලියේ සිට මෙරටට පැමිණ සිටි අතර ඇය 24දා සවස ගෙදර එනවිට ඔහුගේ ස්වස්තිකා දියණිය පොලිස් මෙහෙයුමකින් මුදාගෙන තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=r1202272</link>
    <topic>හොරණ සිට බේරුවලට හෙරොයින් බෙදූ ජාවාරම්කරු පොලිසියට කොටු වෙයි</topic>
    <author>කළුතර දිස්ත්‍රික් සංචාරක</author>
    <content>හොරණ සිට බේරුවල දක්වා හෙරොයින් බෙදාහරිමින් සිටි පුද්ගලයෙක් බේරුවල පොලිසිය මඟින් බෙරුවලදී අත්අඩංගුවට ගෙන ඇත.සැකකරු අත්අඩංගුවට ගෙන පසුව කළ සෝදිසිවල දී ඔහු ළඟ තිබී හෙරොයින් ග්‍රෑම් 2 යි මිලිග්‍රෑම් 10 ක් පොලිසිය සොයාගෙන ඇත. සැකකරු මිනිස් ඝාතනයකට සහ බැංකු මංකොල්ලයක් සඳහා චෝදනා මත පසුගිය ජනවාරි 03 වන දින සිට ඇප මත නිදහස්ව සිටින අයකු බවටද තොරතුරු අනාවරණය වී තිබේ.බේරුවල පොලිස් ස්ථානාධිපති පො.ප. දුමින්ද රාජපක්ෂ, පො.ප. උදාර සිල්වා, පො.සැ. 31113 මනෝජ් බණ්ඩාර, සිවිල් ආරක්ෂක 76194 රෝහිත, 77589 ජයන්ත යන නිලධාරීහු මෙම වැටලීම සිදු කළහ. වැඩිදුර පරීක්ෂණ බේරුවල පොලිසිය මඟින් සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=r1202273</link>
    <topic>නිවුන් සොහොයුරන්ට එකම අංකයෙන් හැඳුනුම්පත් දෙකක්</topic>
    <author>නාරම්මල සමූහ චමින්ද විදානගේ</author>
    <content>කුලියාපිටිය පාර නාරම්මල පදිංචි ඉමිහාමිලාගේ සුනිල් ගාමිණි සහ බෝගහපිටිය කරගහගෙදර පදිංචි ඉමිහාමිලාගේ නිහාල් ගාමිණි යන දෙදෙනාට එකම අංකය දරන ජාතික හැඳුනුම්පත් දෙකක් නිකුත් කර ඇත.මෙම ජාතික හැදුනුම්පත් දෙකෙහිම සඳහන් කර ඇත්තේ 673202683V යන අංකයයි. මොවුන් දෙදෙනා නිවුන් සහෝදරයින් වන අතර ඔවුන් ඉපදී ඇත්තේ 1967 / 11 / 15 දිනය.ඉමිහාමිලාගේ සුනිල් ගාමිණිට 2007. 10. 03 දින ද ඉමිහාමිලාගේ නිහාල් ගාමිණිට 2006. 11. 18 දිනද ජාතික හැඳුනුම්පත් නිකුත් කර ඇත.මේ හේතුව නිසා විදේශගත වීමට අවශ්‍ය ලියකියවිලි සකස් කිරීමට යෑමේදී තමා දැඩි අපහසුතාවට පත්වූ බව සුනිල් ගාමිණි මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=r1202274</link>
    <topic>පෙම්වතා මහමඟ අතරමං කර පෙම්වතිය පැරැණි ආදරවන්තයා සමග ගිහින්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>කාන්ති සහ සුමනසිරි වසරක සිට පෙම්වතුන්ය. පෙම්වතුන්ගේ දිනයදා නුවර ගිය ගමනේදී කාන්තිට පැරැණි පෙම්වතා හමුවී අලුත් පෙම්වතා මගහැර පැරැණි පෙම්වතා සමග ගිය පුවතක් වාර්තා වේ.ඉකුත් 14 දින පෙම්වතුන්ගේ දිනය සැමරීමට සුමනසිරි කාන්තිට යෝජනා කර තිබේ. ඇය පරිගණක පාඨමාලාවක් හදාරන අතර සුමනසිරිගේ යෝජනාවට කළ යුත්තේ කුමක්ද සිතමින් පසු වූවාය. කාන්තිගේ යහළුවන් කීප දෙනෙක්ද පෙම්වතුන්ගේ දිනය සැමරීමට සූදානම්ව පසු වෙන බව ඔවුන්ගෙන් දැන ගන්නට ලැබිණි. කාන්තිද සුමනසිරි කළ යෝජනාව සිය මිතුරියනට පැවසුවාය.වුන්ගෙන් ලැබුණ උපදෙස් අනුව නිවෙසට ගිය කාන්ති ‘අම්මේ හෙට නම් පන්ති නිවාඩු අපේ මිස්ගේ මාමා නැතිවෙලා කට්ටියම එහේ යන්න සූදානම් මමත් එනවා කිව්වා සල්ලි තමයි ප්‍රශ්නෙ. අම්මාට පුළුවන්නම් තාත්තාට කියලා සල්ලි ටිකක් ඉල්ලා දෙන්න’ කීය. දුවගේ ඉල්ලීමගැන දුක සිතු කාන්තිගේ මව සවස වැඩ ඇරී නිවෙසට පැමිණ ස්වාමි පුරුෂයාට මේ බව පැවසීය. ඒ අනුව කාන්තිගේ නුවර ගමනට රුපියල් 300 ක් ලැබිණි. මුව අග සිනාවක් පා එය අතට ගත් කාන්ති රැය පහන් කළේ සුමනසිරි සමග පෙම්වතුන්ගේ දිනය සමරන ආකාරය ගැන සිහියට නගමිනි. පසුදින උදෙන්ම අවදි වූ කාන්ති සුදට හුරු ඇඳුමකින් සැරැසී කලින් දින සුමනසිරි සමග කථාකරගත් ස්ථානයේදී හමුවිය. වටපිට බලා දෙදෙනා බස් රථයකට ගොඩවිය. බස් රථයේ පෙම්වතුන් රැසකි.පැයකින් පසු නුවරට ළඟා වූ දෙදෙනා බස් රථයෙන් හනික බැස උදේ ආහාර ගැනීමට අසල කඩයකට ගොඩ විය. රුපියල් 420 ක බිලක්ද ගෙවා ඉතිරි මුදල්ද සමගින් සුමනසිරි තම මුදල් පසුම්බිය වැඩි පරිස්සමට කාන්තිගේ ගමන් මල්ලට දැම්මේය. පැයක පමණ කාලයක් නුවර වැව රවුමේ ගත කරද්දී කාන්තිට සුපුරුදු මුහුණක් දිස් විය. එවිට කාන්තිට එකවරම සිහියට නැගුණේ මීට වසර පහකට ඉහත ආදරය කළ ජයසිරිය. ජයසිරි කාන්තිගේ ප්‍රථම ආදරවන්තයාය. සුමනසිරි දෙස හොරෙන් බලා ජයසිරි දෙස බලමින් සිටි කාන්ති සුමනසිරිගෙන් මිදී ජයසිරි සොයා යන්නට වුවාය. ජයසිරි හමුවූ පසු දෙදෙනා සුමනසිරිගෙන් මිදී වෙනත් බස් රථයකට ගොඩවී යන්නට විය. සුමනසිරි වැව වටා කීප සැරයක් කාන්ති සෙව්වද හවස්වනතුරු කාන්ති සොයා ගැනීමට නොහැකි විය. පිස්සෙකුමෙන් හැසුරුණු සුමනසිරි නිවෙසට ඒම සඳහා බස්රථයකට ගොඩවිය. ටික දුරක් බස් රථයේ ගමන් කරන විට ටිකට් ලබා ගැනීමට තම කලිසමේ පිටුපස අතගා පසුම්බිය ගන්නට උත්සාහ කළද පසුම්බිය එහි නොවීය. පර්ස් එකත් කාන්ති ළඟ. මහත්තයා සල්ලිනැති නම් බහින්න කියා සුමනසිරි මග දමා බස් රථය වේගයෙන් ඇදී යන්නට විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=r1202275</link>
    <topic>මොරවක දංගල කනිටු විදුහලේ ජල නළ පද්ධතියට හානි සිදුකරලා</topic>
    <author>අකුරැස්සේ සමූහ - තේජා විද්‍යාරූප</author>
    <content>මවුපියන් විසින් රුපියල් ලක්ෂ 3ක පමණ වියදමින් ඉදිකරන ලද මොරවක අධ්‍යාපන කොට්ඨාසයේ දංගල කනිටු විදුහලේ ජල නළ පද්ධතියට කිසියම් පිරිසක් විසින් හානි කරන ලද බවට තොරතුරු හෙළිවේ.ජල නළ පද්ධතියට පමණක් නොව මල්පෝච්චි කඩා බිඳ දමා ඇති අතර පළමුවන වසරේ පන්ති කාමරයේ සෙල්ලම් බඩුවලට ද හානි සිදුකර ඇත.මේ පිළිබඳව මවුපියන් කීප දෙනකු දැක්වූ අදහස් මෙසේය.අයි.පී. ප්‍රියන්ත මහතා- අළුත් පන්තියට මෙ හානිය සිදුකරලා තියෙන්නේ දෙවෙනි වතාවටයි. විදුහලට නිසි ආරක්ෂාවක් නැති නිසා මෙහෙම දේවල් සිදුවෙනවා.විදුහලේ දියුණුව බලන් ඉන්න බැරි පිරිසක් තමයි මේක කරන්න ඇත්තේ. මේ සිද්ධියෙන් අපි කළකිරීමකට පත්වෙලයි ඉන්නේ.සමන්ප්‍රිය මහතා- පාසලට වතුර ගත්තේ මවුපියන්ගේ සල්ලිවලින්දැන් ළමයින්ට බොන්න වතුර නෑ. මේ ගැන අපි පොලීසියටත් දැනුම් දුන්නා.හේමා රත්නසීලි මහත්මිය- මේ ගැන අපි පොලීසියට පැමිණිලි කළා. ඒ වේලාවේ එවන්න රාලහාමිලා නෑ කීවා. පස්සේ දවල් 12ට විතර අපිත් එක්ක රාලහාමි කෙනෙක් ඇවිල්ලා සැකකාරයෙක් අල්ලාගෙන ගියා. එහෙත් සැකකරු ආපසු ගෙනැත් දාලා ගිය බවට මවුපියන් දැකලා තියෙනවා.යල්කාන්තී මහත්මිය- මේ ගැන රජයේ වගකිවයුතු අංශවලට දැනුම් දුන්නත් කිසි පලක් වුණේ නෑ.අපට දැනගන්නට ඕනෑ කරන්නේ මොකද මේ අය මෙහෙම කරන්නේ කියලා. ඡායාරූපය-අකුරැස්ස සමූහ.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=r1202276</link>
    <topic>නිල්ගල වනයේ නෙල්ලි ඵලදාව මෙවර නෑ:</topic>
    <author>ඌව පළාත් සමූහ - මාපා බණ්ඩාර</author>
    <content>නිල්ගල වනයේ මෙවර නෙල්ලි ඵලදාව නොමැති වීම නිසා අවට ගම්වාසී පවුල් 300ක් පමණ අසරණ වී සිටිති.කරාඩුගල, රතුගල, නිල්ගල, ගල්ගමුව, බුළුපිටිය, හාමාපොළ, පිටකුඹුර, හමන යන ප්‍රදේශවල ගොවීහු නෙල්ලි අලෙවි කිරීමෙන් ජීවත් වෙති.සෑම වසරකම දෙසැම්බර් - මාර්තු මාස අතර කාලයේ වනයේ නෙල්ලි ඵලදාව හට ගනී.රතුගල ආදිවාසී නායක සුදාවන්නිල ඇත්තෝ - නිල්ගල වනයෙන් තමයි රතුගල ආදිවාසී පවුල් 98ක්ම ජීවත් වන්නේ. මේ සැරේ නෙල්ලි හැදිලා නෑ. අපට ජීවත් වෙන්න ක්‍රමයක් නෑ. අරළු, බුළු වාරේ ඉවරයි. ඒවාගෙන් අපි ජීවත් වුණා. පසුගිය වසරවල මේ කාලේ නෙල්ලි හැදෙනවා. නමුත් මේ අවුරුද්දේ නෙල්ලි හොයාගන්න නෑ. අපි අසරණයි.ඩී. එම්. බදනා - පසුගිය වසරේ වැස්ස නෑ. නිල්ගල වනයට නිතර ගිනි තියනවා. ඒ නිසා පැළ ගස් පිච්චෙනවා. එම නිසා කලින් වගේ නොවෙයි. දැන් වනයේ නෙල්ලි ඵලදාව අඩුයි.පසුගිය වසරවල මේ වන විට නෙල්ලි කිලෝ ලක්‍ෂයක් දෙකක් ගොවීන් හොයනවා. මේ පාර කිලෝ 5000ක් වත් හොයා ගන්න බැරි වුණා.ඩී. එම්. කුමාර - අපිට හොඳම ආදායමක් ලැබෙන්නේ නෙල්ලි වලින්. නෙල්ලි කාලයට එක්කෙනා පනස්දාහක් විතර හොයා ගන්නවා. පිට පළාත්වලින් වෙළෙඳුන් මේ දිනවල අපි හොයාගෙන එනවා. මෙවර අපට නෙල්ලි නෑ.අපිට නිල්ගල වනය විශ්වාස කරගෙන හැමදාම ඉන්න බෑ. ජීවත් වන්න ක්‍රමයක් අවශ්‍යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=r1202277</link>
    <topic>මත්පැන් බීම අත්හළබවට දේවාලෙට ගිහින් දිවුරා ගෙදර එන ගමන්ම ‘කාලක්’ අරන් ඇවිත්</topic>
    <author>අම්පිටිය සමූහ සිසිර ජයනාත් පීරිස්</author>
    <content>මත්පැන් බීමට ඇබ්බැහි වූ සැමියෙක් ඉන් මුදා ගැනීමට උත්සාහ කළත් එය අසාර්ථක වීමේ අපූරු සිදුවීමකි මේ. අපි ඔහුව ගාමිණි යනුවෙන් හඳුන්වමු. ගාමිණි තදින්ම බීමට ඇබ්බැහි වී සිටියේය. අවන්හල්වල ගැවසෙමින් මත්පැන් පානය කරන ඔහු නිවෙසට යන විටද මත්පැන් ස්වල්පයක් හෝ ගෙන ගොස් නිවසේදීත් පානය කිරීම පුරුද්දකි.සැමියාගේ මේ පුරුද්ද නැති කිරීමට බිරිය නොගත් උත්සාහයක් නැත. එක්දිනක් ඇය මහනුවර ප්‍රදේශයෙස් එක්තරා දේවාලයකට ඔහුව කැඳවාගෙන ගොස් ශාන්ති කර්මයක් කළේ මත්පැණින් මුදා ගැනීමටය.දෙවියන් ඉදිරිය් ජීවිතයේ කිසි දිනක මත්පැන් පානය නොකරමියි පොරොන්දු වූයෙන් කපු මහතාට පඬුරු පාක්කුඩම් දුන් බිරිය ඉතා සතුටින් නිවස බලා පිටත් වූයේ දරුවන් දෙදෙනා දෙමහල්ලන් වඩාගෙනය.පියා අත සිටියේ අවුරුදු පහක් වයසැති වැඩිමහල් පුතාය. බිරිය අත සිටියේ අවුරුදු තුනක පමණ වන දෙවැනි දරුවාය. නගරයට පැමිණි යුවල නිවස දෙසට යන බස් රථ බලාපොරොත්තුවෙන් සිටින විට ගාමිණිට පොඩි අඩියක් ගැසීමේ උවමනාවක් ඇති විය.දෙවියන් හා බිරිය ඉදිරියේ දිව්රා සිටි ගාමිණි බිරියට කතා කොට අද රෑට උයන්න ඕනෙ නැහැ අපි හෝටලේකින් මොනවහරි ගෙන යමු. ඔයා ඉන්න මම ටක් ගාලා අරන් එන්නම් කියා යන්නට හැදු විට සැමියාගේ හැටි දන්නා බිරිය ඕනෙ නැහැ අපි උයලම කමුයි කීවේ ඔහු යන්න හදන්නේ මත්පැන් බීමට බව දන්නා හෙයිනි.ගාමිණි උත්සාහය අත්හැරියේ නැත. හරි ඔයාට සැක මම බාර් එකට යයි කියලනේ. මම පොඩි එකාවත් වඩාගෙනම යන්නම්කෝ කියා බිරිය අත සිටි කුඩා දරුවා වඩාගෙන කෙලින්ම ගියේ මත්පැන් අවන්හලටය.අවන්හලේ උස කවුන්ටරය මත දරුවා තැබූ ගාමිණි වෙලාවේ හැටියට උගුරට දෙකට වඩි දෙකක් පානය කොට තවත් කුඩා බෝතලයක් ගෙන ඉනේ ගසාගෙන බිරිය අසලට අවුත් ගෙදර ගියේ බිරියට රාත්‍රි කෑම පිළියෙල කරන්න අණ කරමින්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=s1202271</link>
    <topic>ඉන්දියාව ලකුණු 87කින් පැරද වූ ඔස්ට්‍රේලියාව අවසන් තරගයට</topic>
    <author/>
    <content>ඉන්දියාවට එරෙහිව ඊයේ (26) සිඩ්නි නුවර පැවැති තීරණාත්මක දිවා රාත්‍රි තරගයෙන් ලකුණු 87 ක විශිෂ්ට ජයක් අත්කරගත් ඔස්ට්‍රේලියාව කොමන්වෙල්ත් බැංකු කුසලාන තුන්කොන් තරගාවලියේ තරග 3 කින් සමන්විත අවසන් තරග වටයට සුදුසුකම් ලබා ගැනීමට සමත්විය.මේ අනුව අතිරේක ප්‍රසාද ලකුණක් සහිතව තරගය ජය ගැනීමේ හේතුවෙන් ප්‍රසාද ලකුණු 19 ක් ලබා ගනිමින් ලකුණු සටහනේ පෙරමුණ ගැනීමට ඔස්ට්‍රේලියාවට හැකි විය.පළමුව පන්දුවට පහරදුන් ඔස්ට්‍රේලියාව ඕවර 50 අවසානයේ කඩුලු 9 කට රැස් කළ ලකුණු 252 හඹා ගිය ඉන්දියා පිල ඕවර 39.3 කදී ලකුණු 165 කට දැවී ගියේ තරගාවලියේ තව දුරටත් රැදී සිටීමේ බලාපොරොත්තු සිඳ බිඳ ගනිමින් ය.ඉන්දීය පිලේ කිසිදු පිතිකරුවකුට ලකුණු අතරට පැමිණීමට ඔස්ට්‍රේලියානු පන්දු යවන්නන් ඉඩ තැබුවේ නැත. ඉන්දියාව වෙනුවෙන් වැඩිම ලකුණු සංඛ්‍යාව ලෙස ලකුණු 26 ක් රැස් කරනු ලැබුවේ දඟ පන්දු යවන රවිචන්ද්‍රන් අශ්විත් විසිනි. පන්දු යැවීමේ දී ශේන් වොට්සන්, ෂේවියර් ඩොහර්ති සහ බෙන් හිල්ෆෙන්හෝස් අතර කඩුලු 2 බැගින් බෙදී ගියේ ය.තරගයේ වීරයා සම්මානය හිමි වූයේ පිත්තෙන් දස්කම් දක්වමින් ලකුණු 68 ක් රැස් කළ ඕස්ටේ‍්‍රලියානු පිලේ ආරම්භක පිතිකරු ඩේවිඩ් වෝනර් ය.ශ්‍රී ලංකාව ලකුණු 15 ක් ලබා ප්‍රසාද ලකුණු සටහනේ දෙවැනි ස්ථානයේ පසුවන අතර ඉන්දියාව ප්‍රසාද ලකුණු 10 ක් ලබා තුන් වැනි ස්ථානයේ පසුවෙයි.පළමුව පන්දුවට පහර දුන් ඕස්ට්‍රේලියානු පිලේ පළමු කඩුලු 3 ලකුණ‍්‍රු 57ක් ඇතුළත බිඳ වැටුණ ද සිවුවැනි කඩුල්ලට ලකුණු 50 ක සම්බන්ධතාවක් ගොඩනැගීමට ඩේවිඩ් වෝනර් සහ ඩේවිඩ් හසී සමත් වූ අතර, පස්වැනි කඩුල්ලට ලකුණු 94 ක සම්බන්ධතාවක් ගොඩනැගීමට ඩේවිඩ් හසී සහ මැතිව් වේඩ් සමත් වූහ.විශිෂ්ට ඉනිමක නිරත වූ වොර්නර් පන්දු 66 කදී හතරේ පහර 7 ක් සමඟ ලකුණු 68 ක් ලබා ගත්තේය. තරගාවලිය පුරා ලකුණු අතරේ සිටින ඩේවිඩ් හසී ලකුණු 54 ක් ලබා ගත් අතර, මැතිව් වේඩ් ලකුණු 56 ක් රැස් කිරීමට සමත් විය.පන්දු යැවීමේදී විරෙන්දර් ෂෙවාග් කඩුලු 3 ක් දවාලූ අතර ප්‍රවීන් කුමාර් සහ උමේෂ් යාදෙව් කඩුලු 2 බැගින් දවාලූහ.ඕස්ට්‍රේලියාව 252/ 9 (ඕවර 50) ඩේවිඩ් වෝනර් 68, මැතිව් වේඩ් 56, ඩේවිඩ් හසී 54 (විරෙන්දර් ෂෙවාග් 43/ 3, ප්‍රවීන් කුමාර් 37/2, උමේෂ් යාදෙව් 39/ 2)ඉන්දියාව - 165 (ඕවර 39.3) රවිචන්ද්‍රන් අශ්වින් 26, ගෞතම් ගම්භීර් 23 (ශේන් වොට්සන් 9/2, ෂේවියර් ඩෝහර්ති 26/2), බෙන් හිල්ෆෙන්නෝස් 50/2).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=s1202272</link>
    <topic>හලාවත මේරියන්ස් පිලට ඉනිමක ජයක්</topic>
    <author>ෆවුස් මොහොමඩ්</author>
    <content>මලින්ද පුෂ්පකුමාරගේ සුපිරි පන්දු යැවීම හේතුවෙන් අන්තර් සමාජ ප්‍රිමියර් ලීග් තරගාවලියේ පළමු කොටස යටතේ එන්. සී සී. පිලට එරෙහිව එන්. සී. සී. පිටියේ පැවැති තරගයෙන් ඉනිමක සහ ලකුණු 84 ක විශිෂ්ට ජයක් අත්කර ගැනීමට හලාවත මේරියන්ස් පිල ඊයේ සමත් විය.එන්. සී. සී. පිතිකරුවන්ට දැඩි තර්ජනයක් එල්ල කළ පුෂ්පකුමාර ඉනිම් දෙකෙහිම කඩුලු 4 බැගින් දවාලිමට සමත් විය.එන්. සී. සී. පළමු ඉනිම - 98 (සියලු දෙනා දැවී) ජෙහාන් මුබාරක් 32 (උමේෂ් කරුණාරත්න 17/ 4, මලින්ද පුෂ්පකුමාර 28/ 4) සහ දෙවැනි ඉනිම 220 (සියලු දෙනා දැවී) යොහාන් ද සිල්වා 42 (මලින්ද පුෂ්පකුමාර 101/ 4)හලාවත මේරියන්ස් පළමු ඉනිම 402/ 9 (ඉනිම අත්හිටුවන ලදී) හර්ෂ කුරේ නොදැවී 106, අමල් ඇතුලත්මුදලි 85, මහේල උඩවත්ත 60 (සොහාන් බොරලැස්ස 110/ 4)කෝල්ට්ස් පෙරමුණටරාගම ක්‍රිකට් පිල ඉනිමකින් සහ ලකුණු 192 කින් පරාජ කළ කෝල්ට්ස් පිල අන්තර් සමාජ ප්‍රිමියර් ලීග් තුන් දින තරගාවලියේ ‘ඒ’ කොටසේ පෙරමුණ ගැනීමට සමත් විය.කෝල්ට්ස් පළමු ඉනිම – 452 (සියලු දෙනා දැවී) කුෂාල් ජනිත් පෙරේරා නොදැවී 131, මලින්ද වර්ණපුර 87, රොෂේන් සිල්වා 64, හර්ෂ විතාන 56 (නිලංක ප්‍රේමරත්න 99/3)රාගම පළමු ඉනිම – 91 (සියලු දෙනා දැවී) චතුර පීරිස් 18/4, චතුරංග කුමාර 18/3 - දෙවැනි ඉනිම – 169 (සියලු දෙනා දැවී) මාලිංග බණ්ඩාර 49 (සජීව වීරකෝන් 61/5, දිල්රුවන් පෙරේරා 65/4)බ්ලූම්ෆීල්ඩ් පිලට ඉනිමක ජයසුරාජ් රන්දිව් ගේ විශිෂ්ට පන්දු යැවීමේ හේතුවෙන් ලංකන් පිලට එරෙහිව බ්ලූම්ෆීල්ඩ් පිටියේ පැවැති තරගයෙන් ඉනිමක හා ලකුණු 72 ක ජයක් අත්කර ගැනීමට බ්ලූම්ෆීල්ඩ් පිල සමත් විය.ලංකන් පළමු ඉනිමේ කඩුලු 4 ක් සහ දෙවැනි ඉනිමේ කඩුලු 7 ක් ඇතුළුව තරගය පුරා කඩුලු 11 ක් බිඳ දැමීමට රන්දිව් සමත් විය.බිලූම්ෆීල්ඩ් පළමු ඉනිම – 450 (සියලු දෙනා දැවී) ප්‍රසන්න ජයවර්ධන 127, නදීර නාවෙල 86, ඩිල්ෂාන් මුණවීර 58, චාමර සිල්වා 57ලංකන් පළමු ඉනිම – 208 (සියලු දෙනා දැවී) දමිත හුණුකුඹුර 77, අෂේන් සිල්වා 55 (සුරාජ් රන්දීව් 97/4) සහ දෙවැනි ඉනිම – 170 (සියලු දෙනා දැවී), අෂේන් සිල්වා 41 (සුරාජ් රන්දීව් 66/7)ද්‍රවිඩ සංගම් පිලට පළමු ඉනිමේ ජයනායක සචිත්‍ර සේරසිංහ හා ජීවන්ත කුලතුංගගේ විශිෂ්ට පිති හරඹය හේතුවෙන් මුවර්ස් පිලට එරෙහිව පළමු ඉනිමේ ජයක් වාර්තා කිරීමට ද්‍රවිඩ සංගම් පිල සමත් විය. සචිත්‍ර ලකුණු 152 ක් රැස් කළ අතර කුලතුංග ලකුණු 148 ක් ලබා ගත්තේ ය.ද්‍රවිඩ සංගම් පළමු ඉනිම – 519 (සියලු දෙනා දැවී) සචිත්‍ර සේරසිංහ 152, ජීවන්ත කුලතුංග 148, අෂාන් පි‍්‍රයන්ජන 86, මුතුමුදලිගේ පුෂ්පකුමාර 59 සහ දෙවැනි ඉනිම – 234/4 – මුතුමුදලිගේ පුෂ්පකුමාර නොදැවී 102, ගයේෂාන් වීරසේකර 68.මුවර්ස් පළමු ඉනිම – 492 – භාතිව පෙරේරා 107, කාංචන ගුණවර්ධන 93, ඉෂාම් ගවුස් 76, කසුන් බෝධිෂ 65, හසන්ත ප්‍රනාන්දු 50 (ඉසුරු උදාන 80/3).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=s1202273</link>
    <topic>විශාඛා ප්‍රාථමික ක්‍රීඩා උළෙල අසිරිමත්ව නිම වෙයි</topic>
    <author/>
    <content>කොළඹ විශාඛා විදුහලේ ප්‍රාථමික ක්‍රීඩා උළෙල පසුගිය සෙනසුරාදා හෙන්රි පේද්රික් ක්‍රීඩාංගණයේ දී වෛද්‍ය චාන්දනී වනිගතුංග මහත්මියගේ ප්‍රධානත්වයෙන් හා විදුහල්පතිනි සඳමාලි අවිරුප්පොල, ප්‍රාථමික අංශ ප්‍රධානී මුදිතා මදනායක යන මහත්මීන් ඇතුළු විශාල පිරිසක ගේ සහභාගිත්වයෙන් පැවැත්වුණි. එම කී‍්‍රඩා උළෙලේ තුන් වැනි ශ්‍රේණියේ සිසුවියන් සරඹ සංදර්ශනය ඉදිරිපත් කළ අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=s1202274</link>
    <topic>ඇමෙරිකාවට විස්සයි-20 ක්‍රිකට්</topic>
    <author>ඩුබායි (ඒ. එෆ්. පී.)</author>
    <content>ජාත්‍යන්තර ක්‍රීඩා ක්‍ෂේත්‍රයේ ආකර්ශනීය තරග ඉසව්වක් වන ඕවර විස්සයි 20 ක්‍රිකට් තරගාවලියක් අමෙරිකාවේ සංවිධානය කිරීමේ වගකීම එවර්ටන් සහ ඒබර්ඩීන් පාපන්දු කණ්ඩායමේ හිටපු ප්‍රධාන විධායක කීත් වේනස්ට පවරා ඇත.2013 වසරේ ගිම්හානයේ දී අමෙරිකාවේ මෙසේ විස්සයි 20 ලීග් ක්‍රිකට් තරගාවලියක් සංවිධානය කිරීමට අවශ්‍ය මූලික සැලසුම 54 හැවිරිදි වේනස් විසින් ළඟදීම ඉදිරිපත් කරනු ලබනු ඇති බව ක්‍රිකට් හෝල්ඩිංග්ස් අමෙරිකා ආයතනය නිවේදනය කළේය.ක්‍රීඩා ඉසව් ලාභ දායක අන්දමින් සංවිධානය කිරීමෙහිලා සමත් වේනස් 2000 වසරේ දී සිඩ්නි ඔලිම්පික් ක්‍රීඩා උළෙල සංවිධානය කිරීමේ කටයුතුවලට ද සම්බන්ධ වී සිටියේ ය.“ක්‍රිකට් හෝල්ඩිංග්ස් අමෙරිකා” ආයතනයේ ප්‍රධාන විධායක නිලධාරියා ලෙස කටයුතු කිරීමට ලැබීමෙන් තමා අතිශය සතුටට පත්වන බව ඔහු පැවැසීය.ක්‍රිකට් ක්‍රීඩාව දැනටමත් ලොව විශාලතම දෙවැනි ක්‍රීඩාව බවට පත් වී ඇති බවත්, අමෙරිකාව ක්‍රීඩාව සඳහා වානිජ මට්ටමෙන් විශාලතම රට බවට පත්වී තිබෙන බවත් ඔහු සඳහන් කළේ ය.“මගේ කාර්යය වන්නේ මේ කාරණා 2 එකතු කොට එය වැඩි දුරටත් ව්‍යාප්ත කිරීමයි” ඔහු කීවේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=s1202275</link>
    <topic>තර්ස්ටන් විදුහලේ වනිගරත්න ඡන්ද 3308ක් ගෙන පෙරමුණේ</topic>
    <author/>
    <content>ඔබ්සවර්-මොබිටෙල් ජනපි‍්‍රයතම පාසල් ක්‍රිකට් ක්‍රීඩකයා තේරීමේ තරගයේ පළමු සතිය නිමාවන විට ඡන්ද 3308ක් ලබා ගනිමින් සමස්ත ලංකා තරගයේ පෙරමුණ ගැනීමට තර්ස්ටන් විදුහලේ අෂාන් වනිගරත්න සමත් වූ අතර මීගමුව මාරිස්ටෙලා විදුහලේ ඇන්ජලෝ ජයසිංහ ඡන්ද 2156 ක් ලබා ගනිමින් පිට පළාත් තරගයේ පෙරමුණ ගැනීමට සමත්ව සිටියි.මේ වසරේ දී වසර 34ක් සපිරෙන මෙම ජනපි‍්‍රයතම පාසල් ක්‍රිකට් ක්‍රීඩකයා තේරීමේ තරගයේ එදා මෙදා තුර ජාතික කණ්ඩායම නියෝජනය කිරීමට සමත් ක්‍රීඩකයන් ගණනාවක් බිහිවී ඇත.පසුගිය වසරේ දී පිට පළාත්වල ජනපි‍්‍රයතම පාසල් ක්‍රිකට් ක්‍රීඩකයා සම්මානය දිනූ විද්‍යාර්ථ විදුහලේ කේෂාන් ගමගේ සහ පානදුර රාජකීය විදුහලේ දුෂාන් විමුක්ති මෙවර ද එම සම්මානය සඳහා තරග වදිති.ඔබ්සර්වර් - මොබිටෙල් සමස්ත ලංකාජනපි‍්‍රයතම පාසල් ක්‍රිකට් ක්‍රීඩකයා – 2012ඔබ්සර්වර්/මොබිටෙල් පිටපළාත් ජනපි‍්‍රයතම පාසල්ක්‍රිකට් ක්‍රීඩකයා - 2012.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=s1202276</link>
    <topic>තර්ස්ටන්-ඉසිපතන තරගය ජය පරාජයෙන් තොරවෙයි</topic>
    <author/>
    <content>තර්ස්ටන් - ඉසිපතන 49 වැනි මහා ක්‍රිකට් තරගය ජය පරාජයෙන් තොරව නිමාවට පත්විය.කොළඹ එස්. එස්. සී. පිටියේ පැවැති මේ මහා තරගයේදී කණ්ඩායම් දෙකෙන් ශතක 2 ක් වාර්තා වීම කැපී පෙනුණි.ඉසිපතන උප නායක දේශාන් ජයකුමාර ලකුණු 126 ක් හා තර්ස්ටන් නායක සජීව සල්ගාදු ලකුණු 114 ක් ලබා ගැනීමට සමත් වූ අතර කණ්ඩායම් දෙකම පළමු ඉනිමට පමණක් සීමාවිය. ඉසිපතනයේ සංඛ තාබෘ ලකුණු 85 ක් හා තර්ස්ටන් විදුහලේ කවිඳු කුලසේකර ලකුණු 51 ක් ලබා ගත්හ.තරගයේ හොඳම පිතිකරු සජීව සල්ගාදු (තර්ස්ටන්), හොඳම පන්දු යවන්නා මින්හාජ් ජලීල් (තර්ස්ටන්), හොඳම පන්දු රකින්නා හා තරගයේ වීරයා දේශාන් ජයකුමාර් (ඉසිපතන) සම්මාන දිනා ගත්හ.ඉසිපතන විදුහල පළමු ඉනිම කඩුලු 8 කට ලකුණු 307 - සංඛ තාබෘ 85, උෂාන් පෙරේරා 26, දේශාන් ජයකුමාර් 126, මතීෂ රණවීර 25 (කවිඳු සිල්වා 46/2, මින්හාජ් ජලීල් 63/3)තර්ස්ටන් විදුහල පළමු ඉනිම කඩුලු 9 කට ලකුණු 331 - මින්හාජ් ජලීල් 30, සහන් හේවාවිතාරණ 34, සජීව සල්ගාදු 114, රමිදු කුමාරසිංහ 35, කවිඳු කුලසේකර 51, තරිඳු සිල්වා 27 (චරිත් රාජපක්‍ෂ 43/2, හරිත් වනිගආරච්චි 84/4, සිදත් මල්ලවාරච්චි 59/2).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=f1202271</link>
    <topic>ජාත්‍යන්තර පදේකට අපි නැටිය යුතු නෑ</topic>
    <author/>
    <content>එක්සත් ජාතීන්ගේ මානව හිමිකම් කොමිසමේ 19 වන සැසිවාරය අද (27) ජිනීවාහිදී රැස්වේ. ශ්‍රී ලංකාවට එය වැදගත් වන්නේ එල්. ටී. ටී. ඊ. ය පරාජය කිරීමෙන් පසු බටහිර බලවේග නඟන ලද යුද අපරාධ චෝදනා නැවත වරක් කරලියට නැඟී සිටීම නිසාය. ප්‍රබල ජනතා හඬක් මතු කළ හැකි නම් ජාත්‍යන්තරයට එයින් බලවත් පණිවුඩයක් ලැබෙන බව සිය අත්දැකීම් ආශ්‍රයෙන් සඳහන් කරන හිටපු විදේශ ඇමැතිවරයා පක්‍ෂ භේදයකින් තොරව රටට ආදරය කරන සියලුම දෙනා අද දින පැවැත්වෙන ජනතා පෙළගැස්මට එකතු විය යුතු බව අවධාරණය කර සිටී.ශ්‍රී ලංකාව අරාජික රටක් නොවෙයි. අපිට නීති පද්ධතියක් තිබෙනවා. ප්‍රජාතන්ත්‍රවාදීව නියෝජිතයන් පත්වූ පාර්ලිමේන්තුවක් තිබෙනවා. ඒ වගේම මහජනතාවගේ නියෝජනත්වය පළාත් පාලන හා පළාත් සභා යනාදී සෑම මට්ටමකින්ම ක්‍රියාත්මක වෙනවා. ශ්‍රී ලංකාව ජනාධිපති පාලන ක්‍රමයක් තුළ ප්‍රජාතන්ත්‍රවාදී ආණ්ඩු ක්‍රමයක් පවතින රටක්. උගත් පාඩම් හා ප්‍රතිසන්ධාන කොමිසම ඇතිකළේ ඒ රාමුවට වඩාත් ශක්තියක් ලබා දෙන්නයි.කොමිසමේ වාර්තාව එළිදැක්වෙලා තවම මාස දෙකයි. අපි මුල ඉඳලම රටේ තිබෙන අභ්‍යන්තර න්‍යාය පත්‍රය අවධාරණය කළා. (තඪදඥ ඹඪබඩ බඩඥ ඤධථඥඵබඪජ නපධජඥඵඵ ඪද ඛ්පඥචඵඪදඨ ඹ්ධජචත චඨඥදඤච) කොමිසමේ නිර්දේශය ඒ අනුව ක්‍රියාත්මක කරන්න කාලයක් අවශ්‍යයයි.අපි ස්වාධීන, ස්වෛරී රටක්. අමෙරිකාවට හෝ වෙනත් රටකට අපිට කියන්න බැහැ අහවල් දිනය වෙනකොට, අසවල් දේවල් කරන්න කියලා. රජය ඉදිරියට ගමන් කරන්නේ රට තුළ තිබෙන හේතු සාධක සියල්ල සලකා බැලීමෙන් පසුව ගොඩනඟා ගත් ක්‍රියාවලියක් මගින්.අපි රටේ න්‍යාය පත්‍රය ඉදිරියට ගෙනියන්නේ ජනතාවගේ අපේක්‍ෂාවන් ඉදිරිපත් වන හා ආරක්‍ෂා වන ආකාරය අනුවයි. ජනතාව තමන්ගේ ආණ්ඩුවක් පත් කර ගත්තේ අමෙරිකාවේ න්‍යාය පත්‍රය රට තුළ ක්‍රියාත්මක කරන්න නෙවෙයි.ඒ නිසා ජාත්‍යන්තර න්‍යාය පත්‍රයක් රටට ප්‍රවේශ කර ගන්න අපි කොහොමවත් සූදානම් නැහැ. ලෝකයේ කිසිම ස්වාධීන රටක් ජාත්‍යන්තර න්‍යාය පත්‍රයක් තමන්ගේ රටේ භාවිතයට ගන්නේ නැහැ. ඒ නිසා අපිට කාල රාමුවක් ඉදිරිපත් කරන්න ඔවුන්ට බැහැ.ජාත්‍යන්තර සබැඳියාව කියන්නේ වෙනත් රටක හෝ සංවිධානයක න්‍යාය පත්‍රයට අපේ රට එකතු කර ගැනීම නෙවෙයි. අපේ න්‍යාය පත්‍රය අනුව එකතු කර ගන්නා සබැඳියාවට ලෝකයේ ගෞරවය හා පිළිගැනීම ඇතිකර ගැනීමයි. මේ කරුණ පැහැදිලිව කිව යුතුයි. අපිට කෝච්චි පාරක රේල් පීලි දෙක වගේ ඈත්වෙලා ඉන්න බැහැ. නමුත් ජාත්‍යන්තර සබැඳියාව කියලා අනවශ්‍ය විදිහට පූට්ටු වෙන්න බැහැ.උගත් පාඩම් කොමිසමේ වාර්තාව විශිෂ්ට වාර්තාවක් බව ජාත්‍යන්තර ප්‍රජාව කියනවා. එහි ගෞරවය කොමිසම පත් කළ ජනාධිපති මහින්ද රාජපක්‍ෂට ලැබිය යුතුයි. ඔහුට අවශ්‍ය නම් කබල් මිනිස්සු ටිකක් දාලා බොරු වාර්තාවක් හදාගන්න තිබුණා. එතුමාට විධිමත් ක්‍රියාවලියකට යන්න වුවමනාව තිබෙනවා. ඒ නිසා ඔහු එවැනි වැඩපිළිවෙළකට ගියේ නැහැ.මෙම නිර්දේශ සියල්ලම ජනාධිපතිවරයා අධ්‍යයනය කළ යුතුයි. ව්‍යවස්ථානුකූල ජනතා අවශ්‍යතා පිරිමැසෙන ආකාරයට කොමිසමේ නිර්දේශ සියල්ලම ක්‍රියාත්මක කරනවා. ඒ ගැන සැකයක් තබාගැනීමට අවශ්‍ය නැහැ. ජනාධිපතිවරයා වාර්තාව පාර්ලිමේන්තුවට ඉදිරිපත් කිරීමෙන් විනිවිද භාවයකින් යුතුව මෙම කටයුත්ත ඉදිරියට ගෙන යාමට ප්‍රවේශයක් රැගෙන තිබෙනවා. එම විවෘත සාකච්ඡාවට රටට හා ජාත්‍යන්තර ප්‍රජාවට සම්බන්ධ විය හැකියි. ඒ සඳහා අවශ්‍ය සදාචාර සම්පන්න කාලයක් ලැබිය යුතුයි.අපි ඔවුන්ගේ රටවල්වලට ගරු කරනවා. තානාපති සබඳතා පවත්වාගෙන යනවා. එසේ නම් ඔවුන්ද අපේ රටට ගරු කළ යුතුයි. අපි අනෙකුත් රටවලට දක්වන ගෞරවයට සාපේක්‍ෂ ප්‍රතිචාරයක් මානව හිමිකම් සමුළුවේදී ශ්‍රී ලංකාවට අනෙකුත් රටවලින් ලැබිය යුතුයි. ඒ අතරම තහනම් රාමු ඉවත් කර අප ගොඩනඟා ගත් ක්‍රියාවලිය ඉදිරියට ගෙන යන්න ජාත්‍යන්තර ප්‍රජාව සහය දිය යුතුයි. එල්. ටී. ටී. ඊ. ඩයස්පෝරාවේ බලපෑම මත ලංකාවට කරන බලපෑම් නැවැත්විය යුතුයි. මේ මතය ජනතාව අතරට ගෙනයන්න අපි මෙය අවස්ථාවක් කර ගන්නවා.ක්‍රියාකාරී සැලැස්ම මහින්ද සමරසිංහ ඇමැතිතුමාගේ මූලිකත්වයෙන් දීර්ඝ කාලයක් තිස්සේ සකස් කළ වැඩපිළිවෙළක්. රජයත්, ජාත්‍යන්තර ප්‍රජාව දැනුවත් කරන්න දරන උත්සාහයකින් පාර්ලිමේන්තුව අවම කොට සැලකීමක් සිදුවන්නේ නැහැ.පාර්ලිමේන්තුවට හංගලා එල්. ටී. ටී. ඊ. සංවිධානය සමඟ ගිවිසුම් ගහපු එක්සත් ජාතික පක්‍ෂයක නායකයා මෙවැනි චෝදනා නැඟීම තරම් හාස්‍යයක් තවත් තියෙනවාද?රට දෙකට කඩන්න එ. ජා. ප. ය ප්‍රභාකරන් සමඟ ඇතිකරගත් ගිවිසුම පාර්ලිමේන්තුවට ඉදිරිපත් කළාද? ජනාධිපතිතුමියට ඉදිරිපත් කළාද? එහෙම නැත්නම් අඩුම තරමේ තමන්ගේ කැබිනට් එකට ඉදිරිපත් කළාද? රට පුද්ගලික බූදලයක් වගේ කොටියට පාවා දුන් නායකයෙක්ට පාර්ලිමේන්තුවේ ගරුත්වය ගැන කතා කරන්න කිසිම අයිතියක් නැහැ. ඔහු එවැනි චෝදනාවක් නැඟීමෙන් මේ අවස්ථාවේදී කරන්නේ නැවත වරක් මවුබිමට ද්‍රෝහි වීමක්. අපිට හංගන්න දෙයක් නැහැ.අපි රටට කියන දෙයම තමයි ලෝකයටත් කියන්නේ.අනිවාර්ය සම්බන්ධයක් තිබෙනවා. ශවේන්ද්‍ර සිල්වා මහතා සාම සාධක කමිටුවේ ආසියා හා ශාන්තිකර කලාපීය නියෝජිතයා හැටියට පත් වූයේ අනෙකුත් රටවල එකඟතාවය ඇතිවයි. ශ්‍රී ලංකාව ඔහු එක්සත් ජාතීන්ගේ සංවිධානයේ නියෝජ්‍ය නිත්‍ය නියෝජිතයා ලෙස පත් කළ අවස්ථාවේ එක්සත් ජාතීන් එය පිළිගත්තා. අවශ්‍ය නම් ඔවුන් එම පත්කිරීම නොපිළිගන්න තිබුණා.ශ්‍රී ලංකාවේ නිත්‍ය නියෝජිතයාට එරෙහි වීමෙන් ඔවුන් අගරු කිරීමකට ලක්කර තිබෙන්නේ ශ්‍රී ලංකාව පමණක් නෙවෙයි ආසියා හා ශාන්තිකර කලාපයයි. එවැන්නක් කරන්න කමිටුවේ සභාපති ලුයිසි ෆ්‍රෙචඩ් මහත්මියට කිසිම හැකියාවක් නැහැ. ඇය මෙම තනතුරට පත්වීමට පෙර එ. ජා. සංවිධානයේ හිටපු නියෝජ්‍ය ලේකම්වරියක් නිසා මේ තත්ත්වය ගැන අවබෝධයක් තිබිය යුතුයි.එල්. ටී. ටී. ඊ. සංවිධානයට හිතවත් විදේශ බලවේග එක පැත්තකින් ශ්‍රී ලංකාවට එරෙහිව මානව හිමිකම් චෝදනාවක් ගෙනෙන අතරම තවත් පැත්තකින් මෙවැනි ක්‍රියාවකට සිය ඉත්තන් යොදා ගැනීමෙන් බලාපොරොත්තු වෙන්නේ අපේ අවධානය වෙනතකට යොමු කිරීමයි. අපි එයට ජනතා ශක්තිය එකතු කර නිසි පිළිතුරක් දෙනවා.මහජනතාවගේ නිදහස් ඡන්දයෙන් මේ රජය අඛණ්ඩව ජයග්‍රහණය කර තිබෙනවා. යුද්ධයෙන් පසුව සියලුම පුරවැසියන්ගේ ආරක්‍ෂාව දිගින් දිගටම වර්ධනය වූවා මිස සාමය කඩවන කිසිම සිද්ධියක් සිදු වී නැහැ. ජීවත්වීමේ අයිතිය ඇතුළු මිනිස් අයිතීන් ආරක්‍ෂා කර තිබෙනවා. දකුණට වගේම උතුරටත් සමාන අවස්ථා තහවුරු කර තිබෙනවා. මේ තත්ත්වය ලෝකයට හෙළි කරන්න ජනතා පෙළගැස්මක් අවශ්‍යයි.මේක ජාතික අභියෝගයක්. ඒ නිසා දේශපාලන පක්‍ෂ භේදයකින් තොරව අපි රටේ ස්වාධීනත්වය වෙනුවෙන් නැඟී සිට ලෝකයට ප්‍රබල පණිවුඩයක් ලබාදිය යුතුයි. ජාතික කොඩිය වටා සියලු පක්‍ෂවල ජනතාව පෙළගස්වා අපි අද ඒ පණිවුඩය දෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=f1202272</link>
    <topic>මුල් බුදු දහම අමතක කර කාලීන බණ මොකටද?</topic>
    <author/>
    <content>පෙරදිග බෞද්ධ රටක් වන ශ්‍රී ලාංකේය සමාජයේ බෞද්ධ භික්ෂුවට ප්‍රධාන තැනක් හිමිවන අතර භික්ෂුවගෙන් ඉටුවන කාර්ය භාරයද බොහෝය. මේ බෞද්ධ භික්ෂුවගේ කාර්ය භාරය හා වගකීම් පිළිබඳ ශ්‍රී බෝධිරාජාරාමාධිපති ශාස්ත්‍රපති කොලොන්නාවේ නාරද හිමියන් සමඟ සිදු කළ සාකච්ඡාවකි.භික්ෂු සමාජය මෙරට මුල් ඉතිහාසය සම්පූර්ණ වෙනස් මාර්ගයකට යොමු කළ සමාජ සංස්ථාවක්. අතීතයේ මේ රටේ සංස්කෘතිය, සදාචාරය, සභ්‍යත්වය, භාෂාව, සාහිත්‍ය, යනාදී සෑම ක්‍ෂේත්‍රයකටම භික්ෂු සමාජයෙන් විශාල පිටුබලයක් ලැබුණා. අනුරාධපුර යුගයේ සිට අඛණ්ඩව මහනුවර යුගය දක්වා පැවත ආ එම ක්‍රමය 1815 දී බ්‍රිතාන්‍යයන්ට යටත්වීමෙන් අනතුරුව සැලකිය යුතු වෙනස්වීමක් සිදුවූ බව අප දකිනවා. මිෂනාරී බලවේග සහ තවත් හේතු කාරණා ඒ සඳහා බලපෑවා.විවිධ උපක්‍රම භාවිතා කරමින් බ්‍රිතාන්‍යයන් අපේ රටේ පැවැති ක්‍රමවේදය වෙනස් මාර්ගයකට වෙනස් දිශාවකට යොමු කරන්න උත්සාහ කළත් එය සියයට සියයක් සාර්ථක කරගන්න ඔවුන්ට හැකි වුණේ නැහැ. 18 වන සියවස දක්වා අපේ රටේ අධ්‍යාපන කේන්ද්‍රස්ථානය වූයේ විහාරස්ථානයයි. විහාරස්ථානය මුල් කොටගෙන භික්ෂූන් වහන්සේලා යටතේ විශාල උගතුන් පිරිසක් බිහිවුණත් එම කාර්යභාරය බ්‍රිත්ාන්‍යයන් විසින් තම අණසකට නතු කර ගැනීමත් සමඟ විහාරස්ථානයෙන් එසේත් නැතිනම් භික්ෂූන් වහන්සේලාගෙන් ලැබෙන අධ්‍යාපනය පසු බැස්මකට ලක්වුණා.ඒ වගේම ක්‍රි. පු. 3 වන සියවසේ සිට අඛණ්ඩව භික්ෂූන් වහන්සේලා සාහිත්‍ය නිර්මාණකරණයේදී හා ග්‍රන්ථ නිර්මාණකරණයේදී සුවිශේෂී කාර්යභාරයක් ඉටු කළා. එහි උච්චතම අවස්ථාවන් වන කුරුණෑගල, දඹදෙණිය සහ කෝට්ටේ යුගයන් මෙරට සාහිත්‍යයේ සුවිශේෂී සන්ධිස්ථානයක්.නමුත් මහනුවර යුගයේදී සිදුවූ යම් යම් ආක්‍රමණශීලී ක්‍රියාවන් හේතුවෙන් කොළඹ යුගය වන විට සාහිත්‍ය පිළිබඳ භික්ෂූන් වහන්සේගේ වගකීම පසුබැස්මකට ලක් වුණා. පසුව එය භික්ෂූන් වහන්සේලාගෙන් ගිලිහිලා ගිහි පාර්ශවය වෙත යොමුවුණත් මේ වන විට එහි යම් ප්‍රගමනයක් දක්නට ලැබෙනවා.බුදුරජාණන් වහන්සේ මුලින්ම සිය ශ්‍රාවකයන් වහන්සේලා විෂයෙහි දේශනා කළේ ‘චරිත භික්ඛවේ චාරිකං බහුජන හිතාය බහුජන සුඛාය’ යන්නයි. තමන්ගේ සුඛ විහරණය ආත්ම විමුක්තිය සලසා ගන්නා අතරතුරම භික්ෂූන් වහන්සේ නිරන්තරයෙන් අනුන්ගේ යහපත වෙනුවෙන්ද කටයුතු කළ යුතු බව ඒ පාඨයෙන් පැහැදිලි වෙනවා.ශ්‍රී ලාංකීය සමාජය තුළ බෞද්ධ දර්ශනය ප්‍රචාරය කිරීමේ වගකීමෙන් විශාල ප්‍රතිශතයක් භික්ෂූන් වහන්සේලාගේ වගකීමක් බවට පත් වෙලා තිබුණා. භික්ෂූන් වහන්සේලා අදත් එම වගකීම අමතක නොකර ක්‍රමානුකූලව වගකීමෙන් ඉටු කරනවා.ථෙරවාදී බෞද්ධ දර්ශනය යුරෝපා රටවලට පවා ගෙනගොස් බෞද්ධ දර්ශනයේ තිබෙන සුවිශේෂී කාරණා බටහිර සමාජය මුදා හැරලා ඔවුන්ගේ අවධානය ඒ දෙසට යොමු කර ගැනීමටත් අද බොහෝ භික්ෂූන් වහන්සේලාට නැති වී තිබෙනවා. එය භික්ෂූන් වහන්සේලාගේ ධර්ම ප්‍රචාරක කටයුත්තේ සුවිශේෂී අවස්ථාවක්. ලාංකීය සමාජය පිළිබඳ අප අමුතුවෙන් කතා කළ යුතු වන්නේ නැහැ. භික්ෂූන් වහන්සේලා ග්‍රාමීය සමාජයේ සිට නාගරික සමාජය දක්වා ක්‍රමානුකූලව ධර්ම ප්‍රචාරය පවත්වාගෙන යනවා.ඔව් භික්ෂූන් වහන්සේ තම කාර්යභාරය ආගමික අංශයට පමණක් සීමා කර නැහැ. ශාසනික අරමුණු හැරුණු විට සමාජ සුබ සාධනය වෙනුවෙන් උන් වහන්සේලා විශාල දායකත්වයක් ලබා දෙනවා. නමුත් වර්තමානයේ භික්ෂූන් වහන්සේලාගෙන් ඉටු වන සමාජ සේවාව එතරම් ඇගයීමට ලක්නොවීම කනගාටුවට කරුණක්. භික්ෂූන් වහන්සේ සමාජයට ගමට උන් වහන්සේ ජීවත්වන වපසරිය තුළකැපී පෙනෙන සමාජ මෙහෙවරක් ඉටු කරනවා.පසුගිය යුද සමයේදී මායිම් ගම්මානවල වැඩ වාසය කළභික්ෂූන් වහන්සේලා ඒ ගම්මානවල ජනතාවට විශාල ශක්තියක් වෙමින් සුවිශේෂී සමාජ මෙහෙවරක නිරත වු බව අපිට මතකයි. ඒ වගේම වර්තමානයේ නාගරික හා විවිධ ප්‍රදේශ කේන්ද්‍ර කර ගනිමින් සිදු වෙන්නා වු අන්‍යාගමික කරණයේදීත් භික්ෂූන් වහන්සේලා ඒ පිළිබඳ සුවිශේෂී හඬක් නඟනවා. බෞද්ධ දර්ශනය සහ සිංහල බෞද්ධ සමාජයට සිදු වෙන්නා වූ හානිකර තත්ත්වයන්හිදීත් භික්ෂූන් වහන්සේලාගෙන් සුවිශේෂී කාර්යභාරයක් ඉටු වෙනවා. විශේෂයෙන් ජාති ආගම් භේද නොසලකා බෞද්ධ භික්ෂූන් වහන්සේලා සිය කාර්යභාරය මනා ලෙස ඉටු කරන ආකාරය අප දකිනවා.ඕනෑම සමාජයක් ගතහොත් භික්ෂූ සමාජයට අයත් වන්නේ මහා සමාජයේම පිරිසක්. භික්ෂූන්වහන්සේලා කියන්නේත් මහා සමාජයේ කොටස්කරුවන්. භික්ෂූන් වහන්සේලා දෙතුන් දෙනෙකුගෙන් ඇතැම් විට අකටයුතුකම් හෝ නොගැලපෙන ක්‍රියා සිදු වුණත් සමස්තයක් ලෙස එය භික්ෂු සමාජයේ පරිහානියක් හෝ භික්ෂු සමාජයේ අඩුපාඩුවක් ලෙස හුවා දැක්වීම නොකළ යුතුයි. සමස්ත භික්ෂු සමාජයට මේ රටට මේ රටේ දහම් අධ්‍යාපනයට ඊට වඩා සුවිශේෂී කාර්යභාරයක් භික්ෂූන් වහන්සේලාගෙන් ඉටු කෙරෙනවා.මේ රටේ දහම් අධ්‍යාපනයට භික්ෂූන් වහන්සේලාගෙන් ලැබෙන දායකත්වය ඉතා විශාලයි. පුංචි දරුවෙක් ආධ්‍යාත්මික වටපිටාවක් තුළ යහපත් පුරවැසියෙක් බවට පත් වීමට පාසලටත් වඩා දහම් පාසල හේතු වෙනවා. සමාජය තුළ මව්පිය දූ දරු සහ ගුරු සිසු සම්බන්ධතා මනා ලෙස පවත්වාගෙන යාමට දහම් අධ්‍යාපනය ඉතාමත් වැදගත්. නමුත් දහම් අධ්‍යාපනය ලබාදීම වෙනුවෙන් භික්ෂූන් වහන්සේගෙන් ඉටු වන කාර්යභාරයවත් අද ඇගයීමට ලක් වන්නේ නැහැ.ගිහි ජනතාවට ධර්මය දේශනා කිරීමේදී ඔවුන්ව සියයට සියයක්ම ආධ්‍යාත්මික විමුක්තිය උදෙසා යොමු කරන්න භික්ෂූන් වහන්සේ උත්සාහ කරන්නේ නැහැ. ගිහි සමාජය එකවරම විමුක්ති මාර්ගය සහ එම ඉගැන්වීම් යොමු කළහොත් ඔවුන්ට එය දරාගන්න අපහසුයි. ඒකට හේතුව වන්නේ ගිහි සමාජයේ සිටින්නේ ලෞකික සැප අරමුණු කරගෙන ජීවත්වන පිරිසක්. ඒ නිසා භික්ෂූන් වහන්සේලා ප්‍රථමයෙන්ම ඔවුන්ගේ ලෞකික දියුණුව වෙනුවෙන් ධර්මය දේශනා කළ යුතුයි.ප්‍රථමයෙන් ඔවුන් ලෞකික දියුණුව වෙනුවෙන් යොමු කිරීම වැදගත් වෙනවා. බෞද්ධ ගිහි සමාජය ආර්ථික වශයෙන් ස්වයංපෝෂිත වෙන්න ඕනෑ. ඒ නිසා ධාර්මික ධන උපයන මාර්ග පිළිබඳ සහ ධාර්මිකව ජීවත්වන ආකාරය පිළිබඳ ප්‍රථමයෙන් ගිහි ජනතාව පුරුදු පුහුණු කළ යුතුයි. ඇතැම් බටහිර සමාජ විද්‍යාඥයන් බුදු දහම නිරන්තරයෙන් දුක පිළිබඳ දේශනා කරන ධර්මයක් ලෙස හඳුන්වනවා. නමුත් බුදු දහම ඊට වඩා වෙනස්. බුදුරජාණන් වහන්සේ ව්‍යග්ඝපජ්ජ, සිගාලෝවාද වැනි සූත්‍ර දේශනා කර තිබෙන්නේ ගිහියාගේ සුඛය වෙනුවෙන්.යහපත් ආර්ථිකයක් ගොඩනගා ගන්නේ කෙසේද යන්න ඒ දේශනා තුළ තිබෙනවා. අනවශ්‍ය අධාර්මික වෙළඳාම් වලින් මිදී ධාර්මිකව ධනය උපයන ආකාරය සහ නොකළ යුතු වෙළඳාම් සහ කළ යුතු වෙළඳාම් පිළිබඳවත් බුද්ධ දේශනාවේ තිබෙනවා. ‘සම්මා ආජීව‘ ප්‍රථමයෙන් ගිහියන් යහපත් දිවි පැවැත්මකට යොමු කළ යුතුයි. එකවරම ආධ්‍යාත්මික පැත්තට යොමු කළහොත් ධර්ම මාර්ගය අසාර්ථක වෙනවා.ඒ වගේම කාලීන ධර්ම දේශනාවලට ජනතාව අද වැඩි කැමැත්තක් දක්වනවා. නමුත් වර්තමානයේදී අපි කාලීන ධර්ම දේශනාවලට වඩා බුදුන් වහන්සේගේ මුලික බුදු දහම මුල් බුදු දහම නිවැරැදි ආකාරයට ජනතාවට දේශනා කළ යුතුයි. ධර්මය යනු නිවන් දැකීමට අවශ්‍ය මාර්ග පෙන්වා දීමයි. එහිදී බුදුරජාණන් වහන්සේගේ දේශනාවන් නිවැරදිව සරල ආකාරයට ගිහියන්ට අවබෝධ කර දෙන්න භික්ෂූන් වහන්සේලා යොමු වෙනවා නම් එය කාලීන අවශ්‍යතාවයක්.බුදු දහම මතුපරපුරට රැකදෙන්න ඒ වගේම ගිහි ජනතාව ධර්ම මාර්ගයට ගැනීමට භික්ෂූන් වහන්සේලා යල් පැන ගිය ක්‍රම උපයෝගී කරගෙන හරියන්නේ නැහැ. ඒ ක්‍රම තුළ වර්තමාන සමාජයට නොගැලපෙන ක්‍රමත් තිබෙනවා. මිනිස්සු පුරුද්දට වගේ බණ අහනවා. නමුත් ඒ ධර්මය තමන්ගේ ජීවිතවලට ග්‍රහණය කරගන්නා පිරිස අඩුයි.ගුවන් විදුලිය, රූපවාහිනිය ආදී නොයෙක් සන්නිවේදන මාර්ග හරහා ජනතාව ධර්ම ශ්‍රවණය කරනවා. නමුත් ඒවා ක්‍රියාවට නංවා ගන්නා පිරිස ඉතා අඩුයි. මේ දේවල් පුරුද්දකට කරනවාට වඩා ප්‍රතිපත්තියක් ලෙස අනුගමනය කරන එකයි වැදගත් වන්නේ. ඒ වගේම බුදු දහම යනු ලෝකයේ තිබෙන තර්කානුකූල යථාභූත ඥානයෙන් දේශනා කළ දහමක්. එය මතු පරපුරට රැක දෙන්න නම් මීට වඩා සුවිශේෂී වෑයමක් දරන්න වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=f1202273</link>
    <topic/>
    <author>රංගන රිහාට්</author>
    <content>“අපේ මිහිතලය අලංකාර කිරීම සඳහාත්, මිනිසාට ආඩම්බර විය හැකි ක්‍රම හා විධි සංවිධානය කිරීම සඳහාත් වෙහෙසෙන මිනිස්සු වීරයෝය.” මැක්සිම් ගෝර්කිගේ “අම්මා” පොතේ තැනක එසේ සඳහනක් ඇත. වීරයන් වන මිනිසුන් අපට ඉතිර කර ගිය දෑ බොහෝය. එසේ යමක් ඉතිරි කර යන්නට ඔවුන් තෝරාගත් මාර්ග බොහෝ විට අති දුෂ්කරය. මේ නිසා ඔවුන්ගේ ජීවිත බොහෝ විට අවධානමට පවා ලක් කරන්නට සිදු වූ අතර මින් වැඩි දෙනාට මේ නිසාම අකාලයේ සමුගෙන යන්නටද සිදුවිය. මේ තවත් එවැනි මානුෂීය ගුණාංගයන්ගෙන් පිරුනු අයෙකුගේ කතාවයි.මුළු ලෝකයම ප්‍රශ්න මාලාවකට ඇදගෙන යාමට තරම් භයානක ජාවාරම් තුනක් ලෝකයම වෙලාගෙන ඇත. අවි ආයුධ, මත්ද්‍රව්‍ය හා ඖෂධ මේ ජාවාරම් තුනයි. මේවා විටෙක මානුෂීය මුහුණුවරකින් වාගේම ත්‍රස්තවාදී මුහුණුවරකින්ද අප හමුවේ පෙනී සිටියි. අනෙක් ඒවා කෙසේ වෙතත් මිනිසකු සුවපත් කරන ඖෂධ ජාවාරමක් ලෙස ඇත්තටම පවතිනවාද යන්න ගැන විටෙක ඔබ සැක සිතනවාද විය හැකිය. පෙර සඳහන් කරන ලද ජාවාරම් අතුරෙන් භයානකම ජාවාරම එයයි. තම ජාවාරමට එරෙහි වන හා එහි සැබෑ තතු ලෝකයට හෙළිකරන්නට උත්සාහ දරන අයකු ලෝකයේ කොහේ සිටියත් අභිරස් ලෙස මරා දමන්නට තරම් එම ජාවාරම් කරුවන් බිහිසුනුය. මහාචාර්ය සේනක බිබිලේ එසේ මෙම ජාවාරම්කරුවන් බිලිගත් වටිනා මනුෂ්‍යයෙකි.රදලයකු වූ විප්ලවවාදී අදහස් දරන්නකු ලෙස ප්‍රකට චාල්ස් විලියම් බිබිලේ තම අදහස් නිසාම පහතරටින් විවාහයක් කරගත්තේය. ඇය සිල්වියා ජයවර්ධනයි. මේ යුවලට දාව 1920 වර්ෂයේ පෙබරවාරි මස 13 වැනිදා අහංගම කතළුවේදී මෙලොව එළිය දුටු සේනක විලියම් බිබිලේ ද පවතින සමාජ ක්‍රමය වෙනස්ම ආකාරයකින් දකින්නට හුරුපුරුදු විය. ඒ පවුලෙන් ලැබුණ ආභාෂය නිසාවෙනි. මෙයට අමතරව බිබිල බෝධිරුක්ඛාරාමාධිපති ටැංගොඩ නායක හාමුදුරුවන්ගෙන් ලද ගුරුහරුකම් ද ඔහුගේ ඉදිරි ගමනට බොහෝදුරට ඉවහල් විය. බදුල්ල විද්‍යාලයකින් මූලික අධ්‍යාපනය හැදෑරූ ඔහු වැඩිදුර අධ්‍යාපනය සඳහා මහනුවර ත්‍රිත්ව විද්‍යාලයට ඇතුල්වූ අතර උසස්ම ප්‍රතිඵල සමඟ වෛද්‍ය විද්‍යාලයට ඇතුල් විය.වෛද්‍ය අංශයෙන් හා ශෛල්‍ය වෛද්‍ය අංශයෙන් රන් පදක්කම් ලබමින් ඔහු සාර්ථක අධ්‍යාපන කටයුතු අවසන් කරන ලද අතර 1949 වර්ෂයේ දී එංගලන්තයේ එඩින්බරෝ විශ්වවිද්‍යාලයට ඇතුළු වූයේ උසස් අධ්‍යාපනය ලැබීම සඳහාය. එහිදී මහාචාර්ය වාන්හෙඩ් සමඟ එක්ව හෝමෝන කාණ්ඩයක් පිළිබඳ කරන ලද පර්යේෂණයක් නිසා වෛද්‍ය ක්ෂේත්‍රයේ කීර්තිමත් පුද්ගලයකු වීමට ඔහුට හැකි විය. ඉන් ආචාර්ය උපාධිය ලබා ශ්‍රී ලංකාවට පැමිණ 1954 වර්ෂයේ දී වෛද්‍ය විද්‍යාලයේ ආරම්භ වූ ඖෂධවේදය පිළිබඳ අධ්‍යාපන අංශයේ ප්‍රධානිය ලෙස සේවය කිරීමට ඔහුට අවස්ථාව උදාවිය.මේ සේවය කරන අතර ඖෂධ ප්‍රතිපත්තියක් සැකසීමද ඔහු විසින් ආරම්භ කරන ලද අතර කොමියුනිස්ට් මත ධාරියකු වූ ඔහුගේ අදහස වූයේ පවතින පාලන ක්‍රමය තුළ මෙය කළ නොහැකි බවයි. 1970 වර්ෂයේදී බලයට පැමිණි සමගි පෙරමුණ රජය මගින් ඔහුටත් දොස්තර එස්. ඒ. වික්‍රමසිංහ මහතාටත් ජාතික ඖෂධ ප්‍රතිපත්තියක් සැකසීම බාර කරන ලදී.1971 වර්ෂයේදී මාර්තු මස 23 වැනිදා වාර්තාව එවකට අගමැතිනියව සිටි සිරිමාවෝ බණ්ඩාරනායක මැතිනියට බාර කරන ලදී. එය ක්‍රියාවට නැගීමේ අරමුණෙන් රාජ්‍ය ඖෂධ නීතිගත සංස්ථාව යන සංකල්පයද ලෝකයට හඳුන්වා දෙමින් එහි මුල්ම සභාපති ලෙසද පත්වෙමින් 1971 වර්ෂයේ සැප්තැම්බර් මස 21 වැනිදා ඔහුව එම තනතුරට පත් කරන ලදී. ඒ අනුව වසර තුනක් තුළ හොඳ තත්ත්වයේ ඖෂධ ලබා දෙමින් කෝටි එකොලහක විදේශ විනිමයක් රටට ඉතිරි කර දීමටත් ඔහු සමත් විය.1975 වර්ෂයේදී සමගි පෙරමුණු රජයෙන් ලංකා සමසමාජ පක්ෂය ඉවත් වුණු අතර සේනක බිබිලේද තම තනතුරෙන් ඒ අනුව ඉවත් විය. පවතින රජයක් තුළින් ප්‍රගතිශීලින් ඉවත් කිරීමට තරම් බලවත් කමක් ඖෂධ සමාගම් සතු බවට මෙය උදාහරණයක් ලෙස දැකිවිය හැකිය. තම වගකීම අත්නොහැරි ඔහු 1976 වර්ෂයේදී නොබැඳී ජාතීන්ගේ සමුළුවේදී ලෝකයේම අවධානයට මෙය යොමු කිරීමට සමත් විය. ඒ අනුව 1977 වර්ෂයේදී අපේ‍්‍රල් මස 24 වනදා ඈන්ක්ටෑඩ් සංවිධානයේ ජ්‍යෙෂ්ඨ ඖෂධ ප්‍රතිපත්ති විශේෂඥයා ලෙස ජිනීවා නගරයේදී ඔහුගේ සේවය අරඹන ලදී. මේ පුවත කණවැකුණු ඔහුගේ මිතුරකු වන ආචාර්ය පීටර් බ්‍රයන් ඖෂධ සමාගම් ඔබව ලුහුබඳින නිසා ප්‍රවේසම් වන ලෙසද අනතුරු ඇඟවූ අතර සේනක බිබිලේගේ පිළිතුර වූයේ ජනතාව වෙනුවෙන් සේවය කිරීම නිසා මිය ගියහොත් ඒ මරණය ශ්‍රේෂ්ඨ වන බවයි.මෙම තනතුර ලැබීමෙන් පසු ඔහුට අපි‍්‍රකානු රටවල දූපත්වල වෙසෙන ජනතාව සඳහා ඖෂධ ප්‍රතිපත්තියක් සැකසීම බාර කරන ලදී. තොරතුරු ලබා ගැනීම සඳහා ඔහු ට්‍රිනිඩෑඩ්, ජැමෙයිකා, ඇන්ටිගා වැනි දූපත්වල සංචාරය කරන ලද අතර 1977 වර්ෂයේ සැප්තැම්බර් මස 26 වැනිදා ගයානාවට පැමිණ 29 වනදාට වාර්තාව ඉදිරිපත් කිරීමට නියමිත බැවින් තම වාර්තාවද පිරිස සමඟ සාකච්ඡාකිරීමෙන් පසු එදින රාත්‍රියේ ඔහු නින්දට ගියේය. පසුදින ඔහුගේ සිරුර ගයනා රෝහලේ ඇඳක් මත විය. මරණයට හේතුව හෘදයාබාධයක් බවට වාර්තා නිකුත් විය. පසුව ඔහුගේ බිරිය ඇතුළු තුන්දෙනෙකුගේ සහබාගිත්වයෙන් ගයනාවේ වෙරළකදී ඔහුගේ සිරුර ආදාහනය කරන ලදී.ුළු ලෝකයේම ජනයාව වෙලාගෙන ඇති ඖෂධ මාෆියාවෙන් ගලවා ගැනීමට සටන් කළ මහාචාර්ය සේනක බිබිලේගේ මරණය අදටත් අභිරහසකි. ඔහුව මරාදැමුවද ඔහු ඉදිරිපත් කරන ලද දෙය විනාශ කිරීමට නොහැකි විය. මේ වනවිට ලෝකයේ රටවල් 26ක පමණ ඔහුගේ ප්‍රතිපත්තිය ක්‍රියාත්මක කර ඇති අතර රටවල් සියයකට අධික ප්‍රමාණයක් මෙය ප්‍රතිපත්තියක් ලෙස පිළිගෙන තිබෙන අතර ඖෂධ ප්‍රතිපත්තියක් වෙනුවෙන් ක්‍රියාකරන අයව අදටත් ඒ ඒ රටවල හඳුන්වන්නේ තම රටේ සේනක බිබිලේ යනුවෙනුයි.“ශ්‍රී ලංකාව කඳු මුදුනකි. සේනක බිබිලේ එහි බැබලෙන පහනකි. අපි ඒ පහනේ එළියෙන් අපේ රටවල ඖෂධ ප්‍රතිපත්ති හදා ගත්තෙමු” 1993 වර්ෂයේදී ශ්‍රී ලංකාවට පැමිණි ඕස්ට්‍රේලියාවේ ජාතික ඖෂධ ප්‍රතිපත්ති මණ්ඩලයේ ප්‍රධානි දොස්තර හාටි මහතා එසේ ප්‍රකාශයක් කරන ලදී.බිබිල වැනි දුෂ්කර ගම්මානයකින් පැමිණ ලෝකය ජයගත් මිනිසත් බවින් පිරුණු අභීත මිනිසා ශ්‍රී ලාංකේය අපට ආඩම්බරයකි. ඔහු සටන් වැදුණේ මිනිසාව සුවපත් කරවන ඖෂධවලටත් වින කටින්නන් වෙනුවෙනි. එහෙත් මේ මාෆියාවට එරෙහිව සටන් වදින්නට ලෝකයේ සෑම තැනින්ම බිහිවන මහාචාර්ය සේනක බිබිලේගේ පරපුර සූදානමින් සිටියි. ජනතාවගේ පැත්තේ සිටින ඔවුන්ව පරාජය කිරීමට කිසිම මාෆියාවකට සමත් කමක් නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=f1202274</link>
    <topic/>
    <author/>
    <content>සුදු පාට වළා කැටි අහසෙ තැනින් තැන පිරිලා. අහසේ බටහිර පැත්තට වෙන්න තිබුණු වළාකැටි බැස යන හිරුගේ රතු පැහැය උරාගෙන ලේ කුට්ටි වගේ සුළඟත් එක්ක එහෙට මෙහෙට පාවෙනවා. අලුත්වැඩියා කරන්න තැනින් තැන පාර දෙපැත්ත කඩා දමපු නිසා කොහුවල හන්දිය දූවිල්ලෙන් පිරිලා. බස්, ලොරි, කාර් මහ හයියෙන් ඇවිල්ලා මහ සද්දෙන් තිරිංග තද කරනකොට දූවිල්ල සුළඟත් එක්ක ඉහළට නගිනවා. වැහි බිංදු කීපයක් හෝ පොළොවට වැටුණනම් මේ තරම් දූවිල්ලක් නැහැ.‘අනේ බුදු නෝනා, පාන් කෑල්ලක් කන්න කීයක් හරි දෙන්න...’දූවිල්ලයි වළා කැටි අතරෙයි අතරමං වෙලා හිටිය මගේ හිත ආයිමත් මගේ ශරීරය ඇතුළට ආවේ ඒ හඬ කන වැකුණු නිසා.පුංචිම පුංචි කෙල්ලෙක් සුදු මහත ලස්සන මෝන කෙනෙකුට අත පානවා. පරිසරය කලබලකාරියි. මිනිස්සු යන්ත්‍ර වගේ එහේ මෙහේ දුවනවා. කවුරු හරි දුක කිවුවම ඒ හඬ අහන්න තරම් විවේකයන් මිනිස්සුන්ට නැහැ. ඒ තරම්ම මිනිස්සු අවිවේකි වෙලා. නැතිනම් තමන් විසින්ම අවිවේකී කරගෙන.‘පලයං යන්න පැත්තකට. උඹල අත දික් කරන කොටම මෙන්න ඉඳා කියල දෙන්න සල්ලි... උඹ හිතුවද මම සල්ලි මවන මැෂිමක් කියලා.’ඇඳුම ලස්සනයි. නෝනත් ලස්සනයි. ඒත් නෝනගෙ කටින් පිට වෙච්ච වචන ගොඩක් අවලස්සනයි. පුංචි කෙල්ලගෙ ඇස්වලින් කඳුළු කැට දෙකක් එළියට පැන්නා.‘අපි යං යන්න පුතා මේ හිඟන්නො නටන නාඩගම් බලන්න ඕන නැහැ.’ සුදු නෝන ටිකක් මහත, ලොම් දිග තැලිච්ච මූණක් තියෙන බලු පැටියවත් වඩාගෙන ඒ ළඟම තිබ්බ ‘ඇනිමල්ස් ක්ලිනික්’ එක ඇතුළට ගියා. පුංචි හිඟන්නි තමන්ගෙ අතේ හිටිය පුංචි මල්ලිවත් බිමින් තියලා එතනම තිබ්බ තාප්පය අයිනේ ඉඳගත්තා. පවුඩර් වගේ දූවිලි තට්ටු ඇගේ මූණෙ ඇලිලා. කිලිටු වෙච්චි ගවුම් කෑල්ලවත් හදා ගන්න තරම් ඒ අහිංසකීට තේරුමක් නැහැ. මම පුංචි හිඟන්නියට රුපියල් පනහෙ කොළයක් දික් කළා.‘මහත්තයා මට කන්න නැතිවට කමක් නැහැ. ඒත් මගේ මල්ලිට බඩගින්න උහුලන්න බැහැ.’ හිඟන්නියක් උනාට ඇගේ හිතේ තමන්ගෙ මල්ලි ගැන තියෙන්නෙ උතුරාල යන්න තරම් දයාවක්. අපිට එක එක්කෙනාගෙන් ඉල්ලගෙන කන්න උගන්නලා අම්ම අපිව දාල ගියා. තාත්තා කවුද කියන්න අම්මවත් දන්නෙ නැතිව ඇති.‘මහත්තයා දැක්කද ඒ නෝනා. ඒ නෝනා ලස්සනයි. නෝන වඩා ගත්තු බලු පැටියත් ලස්සනයි. ඒත් මම ලස්සන නැහැ... මගේ මල්ලිත් ලස්සන නැහැ... මම වඩාගත්තු මගේ මල්ලි මගේ මේ පුංචි අත්දෙකට බර වැඩියි. ඒත් අම්ම අපිව දාල ගියා වගේ මට මල්ලිව දාල යන්න බැහැ මහත්තයෝ. අර බලු පැටිය තරම්වත් අපි ලස්සන නැතිව ඇති. ඒකයි ඒ මෝන මට බැනල එළව ගත්තේ.‘ඒ මෝනා කොච්චර ආදරෙන්ද ඒ බලු පැටියව වඩාගෙන ගියේ. ඒත් ඒ බලු පැටිය තරම් මම පිං කරල නැහැ නේද මහත්තයෝ...’මට දෙන්න උත්තරයක් තිබ්බෙ නැහැ. පුංචි එකී කියෝගෙන කියෝගෙන යනවා. පුංචි කොලු පැටියට මේව තේරෙන්නේ නැහැ. කැට ඇරගෙන බලාගෙන ඉන්නවා.‘බලු පැටියෙක් තරම්වත් අපේ ජීවිත වටින්නෙ නැහැ. මාව ලෙඩ උනාම, මල්ලි ලෙඩ උනාම බෙහෙත් පෙත්තක් අරන් දෙන්නවත් කවුරුවත් නැහැ. ඒත් ඒ බලු පැටියට පුංචි හරි අමාරුවක් උනාම සීතල කරපු කාරෙකකින් අරන් ඇවිල්ලා ආදරෙන් වඩාගෙන ගිහිල්ල බෙහෙත් අරන් දෙනව.’පුංචි එකී අඳුරු වැටීගෙන එන ආකාහෙ දිහා බලාගෙන කියනවා. මම අහගෙන ඉන්නවා.‘ඔය දෙන්න රෑට ඉන්නේ කොහේ ද...’‘අපි දෙන්නම ඉපදිලා තියෙන්නේ මේ පදික වේදිකාවේ. ඉස් ඉස්සෙල්ලාම බඩගෑවේ, දණගෑවේ මේ පදික වේදිකාවේ. දැන් ජීවත් වෙන්න කීයක් හරි කාගෙන් හරි ඉල්ල ගන්නෙත් මේ පදික වේදිකාවෙන්. රෑට නිදා ගන්නෙත් මේ පදික වේදිකාවෙම තමයි. දූවිල්ල ඇවිල්ල කිසිම කරදරයක් නැතිව ඇඟ හැමතැනම බදාගන්නවා. සුළඟ නැති දවසට මදුරුවොත් ඇවිල්ල ඇෙඟ් තියෙන ලේ ඩිංගත් උරාගෙන බොනවා.’‘ඒත්... අර බලු පැටියට එහෙම නැතිව ඇති නේද?’ඒ අහිංසක හිඟන්නියගේ හිත හොඳටම පෑරිලා. බලු පැටියෙකුට තරම්වත් තමන්ට නොසලකා හරින්නේ ඇයි කියලා ඇය හිතනවා ඇති. ඇත්තටම හේතුව හිඟන්නියක් නිසාද. මිනිස් දුවකට පුංචිම දයාවක් හෝ නොදක්වන සුදු, මහත, ලස්සන නෝනලා ලොම් දිග, කන් කඩා හැලෙන බලු පැටවු වඩාගෙන කාර්වල එහෙට මෙහෙට යනවා. උන්ට කන්න බැරි උනාම චීස් කෑල්ලක් හරි කවනවා. ඒත් පුංචි හිඟන්නියට පාන් කෑල්ලක් කන්න කීයක් හරි දෙන්න තරම් ඒ නෝනල පෝසත් නැහැ. ඒත් හන්දියක් හන්දියක් ගානෙම බෝධීන් වහන්සේලා වැඩ සිටින, උදේ හවා පන්සල්, පල්ලි, කෝවිල්වලින් පිරිත් හඬ, ගංඨාර හඬ, සීනු හඬ ඇහෙන රටක්...නිරෝෂන් කඩුපිටියගේ.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=f1202275</link>
    <topic/>
    <author/>
    <content>උදේ නවයේ සිට රාත්‍රී අට දක්වා පත්තර කන්තෝරු පිටකොටුවේ බස් නැවතුම් පොළ වගේ කලබලකාරී වෙයි. තැනෙක සාකච්ඡාය. තවත් තැනක දුරකථන කතාබහය.තවත් තැනක දුරකතනය වදී. උප කර්තෘවේදීන්ගේ මේස ළඟ විවිධ සාකච්ඡාය. වාර්තාකාර මහත්වරු එළියට ගොස් ලබාගත් තොරතුරු කොළවල සටහන් කරද්දී එයට නම් බාධා කරන කිසිවකු නැත. කවුරුන් හෝ එක දිගට බාධා කරමින් මුවින් පිටකරන භාෂාව මෙහි සටහන් කළ නොහැකිය.රාත්‍රී හත අට වනවිට ඝෝෂාව අඩුවන්නේද පිටකොටුවේ පෝලිම්වල සිටි මගීන් සියල්ලෝම සිය බස්වලට ගොඩවී ගම් බලා ගියා සේය. කෑ ගසා බඩු විකුණන අයගේද හඬක් නොඇසෙන්නේ බඩු විකුණන්නට කට්ටිය අඩු නිසාය. පත්තර කන්තෝරුවේද එසේමය. මේ වනවිට බාගයකටත් වඩා පිරිස කාර්යාලයෙන් පිටවී හමාරය. හැබැයි බොහෝ දෙනා ගෙදර නම් යන්නේ නැත.සමහරු බාර්වල සෙට් වෙති. තවත් අය කොක්ටේල්වල රාජකාරි වශයෙන් සෙට් වෙති. එදා අද වගේ නොව නොබොන අය අඩුය. සමහර පත්තර ලොක්කෝ රාත්‍රී අටෙන් පසු කාර්යාලයෙන් පිටවී ප්‍රෙස් ක්ලබ් එකට ගොස් ගෙවල්වලට යන්නේ රාත්‍රී 12ත් පහුවෙලාය. බොහෝ පත්තරකාරයන්ගේ පවුල් ජීවිත ප්‍රශ්නවලින් පිරී ඇත්තේ ඒ නිසාමය. පත්තරකාරයන් ඩෝප් වී පිස්සු කෙළින හැටි ගෙදර ගොස් යකා නටන හැටි සිහිපත් නොකළ යුත්තේ ඔහුගේ පූජනීය වෘත්තියට මදිකමක් වන නිසාය.දැන් වේලාව රාත්‍රී 10ට ආසන්නය. ප්‍රවෘත්ති අංශය පාලුය. ගෙදර යාමට බස් වැරදුන අය ඉඳහිට පත්තර කන්තෝරුවේ මේස මත නින්දට වදිති. නිල වශයෙන් රාජකාරියේ නියැලෙන්නේ ප්‍රවෘත්ති කර්තෘවරයකු හෝ එම තනතුරේ වැඩ බලන වාර්තාකරුවකු හෝ තවත් එකම එක වාර්තාකරුවෙක් පමණි. උපකර්තෘ ඇතුළුව ඉන්නේ දෙදෙනෙකි. අනෙක් දවස පත්‍රයේ වැඩකරන අය සහ කොළඹ මුද්‍රණය භාර උපකර්තෘ පමණි.එදා රාත්‍රී වැඩ මුරයට ප්‍රවෘත්ති අංශයේ සිටියේ පොඩ්ඩාය. උපකර්තෘ අංශයේ ජී. ඩබ්ලිව්. සුරේන්ද්‍රය. ‘ශ්‍රී’ සඟරාවේ කර්තෘ සයිරස් ඩබ්ලිව්. සුරේන්ද්‍ර ලිපි ලිවීම පටන් ගන්නේ මේසයක් උඩ නිදාගෙන සිට අළුයම දෙකට තුනටය. එදා ඔහු සිටියේත් නැත. දැන් අලුයම එකට ආසන්නය. පත්තරයේ කොළඹ මුද්‍රණයට රොටරි මැෂිම සූදානම්ය. බිම් මහලේ මැෂිම ස්ටාට් කළ බව පොඩ්ඩාට ඇසේ. දවස පත්‍රයට තෝරා ඒවාට චිත්‍රද තමා විසින්ම ඇඳ ගත් ජී. ඩබ්ලිව්. පුස්තකාලය පැත්තට ගියේ ඔලුව මේසයක් මත තබා ගන්නටය.අම්පාර පැත්තේ සිදුවූ මිනීමැරුමක් ගැන පොඩ්ඩා දැන ගත්තේ පොලිස් මූලස්ථානයේ තොරතුරු අංශයෙනි. එම මිනීමැරුම ගැන විස්තර දැනගත යුත්තේ අම්පාරේ පොලිසියෙනි. එදා අද මෙන් සෘජු ඇමතුම් නැත. ජංගම දුරකථන නැත. ෆැක්ස් පණිවුඩ නැත. ඒ නිසා තමන්ට තොරතුරු ගැනීමට අවශ්‍ය පොලිසිය සම්බන්ධ කර ගැනීමට නම් වාර්තාකරුවා කළ යුත්තේ කොළඹ කොටුවේ සී.ටී.ඕ. එකට කතා කොට දුරකථන පණිවිඩය ලබා ගැනීමය.“හලෝ සී.ටී.ඕ.”‘හලෝ ! මම දවස පත්තරෙන්. මට අම්පාරේ පොලිසිය අරන් දෙන්න.”“ඕ.කේ. පැය දෙකක් ප්‍රමාදයි. ඩිලේ එක ටු අවර්ස්. ඕකේ.”ඒ සටහන් කළේ වාර්තාකරු හා විදුලි සංදේශ දෙපාර්තමේන්තුවේ දුරකථනකරු අතර දෙබසයි. මේ අය නිතර නිතර කතා කොට මිත්‍රකම්ද ගොඩ නගාගෙන තිබේ. ඒ නිසා පැය දෙකේ ප්‍රමාදය පැයට අඩුකර ගත හැකිය. අත්‍යවශ්‍යම නම් සී.ටී.ඕ. මිතුරා පුල්ෆිට් නම් විනාඩි පහෙන් කෝල් එක ගත හැකිය.සමහරු “ඔහොම ඉන්න කියා” එවෙලේම සම්බන්ධ කරති. එදා රෑ පොඩ්ඩා දවසේ කොළඹ මුද්‍රණයේ වැඩ අවසන් කළේය. ඊළඟට පසුදා දවස පත්‍රයට මොනවා හෝ සොයා දිය යුතුය. දවසට අවශ්‍ය මිනීමැරුම්, අනතුරු, මරණ, වෙනත් අපරාධ, ස්ත්‍රී දූෂණ වැනි රසය අවුස්සන ප්‍රවෘත්තිය.එදා පොඩ්ඩා කන්තලේ පොලිසියට කෝල් එකක් බුක් කළේය. ඒ මිනීමැරුමක් ගැන තොරතුරු ගැනීමටය. දැන් වේලාව අළුයම 1.30 යි. සවස කොළඹ මුද්‍රණය වෙමින් තිබෙන බව රොටරි මැෂිමේ ශබ්දයෙන් කියයි. පොඩ්ඩා සී.ටී.ඕ. එකට කතා කොට ‘කෝ මගේ කන්තලේ කෝල් එක’ කියා ඇසූවේ කෝල් එක බුක් කොට පැයකට පසුවය.‘ඒකට වඩා වැදගත් කෝල් එකක් තියෙනවා. මම ඔයා ඒකට සම්බන්ධ කරන්නම්’ සී.ටී.ඕ. යාලුවා කීවේය. එය නීතිවිරෝධී ක්‍රියාවක් වගේය. මිත්‍රකමට කළ වැඩකි. මෙසේ දුරකථනයේ එම දෙබසට පොඩ්ඩා සවන් දුන්නේය.එක් තැනක සිටියේ දිනමිණ පත්‍රයේ වාර්තාකාරයෙකි. අනෙක් කොනේ ඒ කියන්නේ ගෙදර සිටියේ දිනමිණ කර්තෘ ඩෙන්සිල් පීරිස්ය.වාර්තාකරු - ඔව් සර්. දැන් තමයි ආවේ. කෙනඩිට වෙඩි තියලා.කර්තෘ - එහෙනම් හෙට පත්‍රයේ ලීඩ් එක වෙන්න ඕන ඒ කතාවයි. දැන් මැෂිම නතර කරන්න. විස්තරය ලියලා පින්තූර සමඟ ප්‍රධාන ප්‍රවෘත්තිය හැටියට ගන්න.මේ දෙබස අහගෙන සිටි පොඩ්ඩා රිසීවරය තබා විදේශ පුවත් එදා ටෙලි ප්‍රින්ටරය ළඟට ගියේය.අද වැදගත් ප්‍රවෘත්තිය රූපවාහිනියෙන් විකාශනය කිරීමට පෙර Breaking News කියා වැටෙන්නේය. එදා වැදගත් පුවතක් ටෙලි ප්‍රින්ටරයට දමන්නට කලින් Flash.... Flash... Flash යනුවෙන් සටහන් වෙයි. Flash එකෙන් පසු ප්‍රවෘත්තිය සටහන් වෙයි. එදා වැදගත් ප්‍රවෘත්තිය වූවේ Kennedy shot... යන්නයි. තවත් මොහොතකින් එය Kennedy shot කියා සටහන් විය.පොඩ්ඩාට ධනපාල ලොක්කා කතා කළේය.“වහාම මැෂිම නතර කරනවා. සම්පූර්ණ විස්තර වාර්තාව ලීඩ් කරන්න. පින්තූරත් ගන්න.” ධනපාල ලොක්කාගේ අණ විය.පොඩ්ඩා ඊළඟ තට්ටුවේ පිහිටි පුස්තකාලයට ගියේය. ජී. ඩබ්ලිව්. මේසයක් මත නිදිය. එක තට්ටුවෙන් ඇහැරියේය.“ඇයි... තෝ නිදාගන්න දෙන්නේ නැද්ද” ජී. ඩබ්ලිව්. සුද්ද සිංහලෙන් ඇසුවේය.“මළකෙළියයි අමෙරිකාවේ කෙනඩි මහත්තයාට වෙඩි තියලා මරලා” පොඩ්ඩා උත්තර දුන්නේ හරියට තමන්ගේම කෙනෙකු මැරුණ විදියටය.ජී. ඩබ්ලිව්. නැගිට්ටේය. ප්‍රින්ටරයේ කතාව පරිවර්තනය කොට ලියන්නට පොඩ්ඩාට කියා ජී. ඩබ්ලිව්. පුස්තකාලයේ අල්මාරිය ඇර කෙනඩිගේ ජීවිත කතාවට අවශ්‍ය පින්තූර සොයා ගත්තේය.කොහොම වෙතත් උදේ 6 වනවිට දවස පත්‍රය වෙළෙඳ පොළට ගියේ අනෙක් පත්තරවලටත් කලිනි. සී.ටී.ඕ. එකේ මිත්‍රයා නොසිටින්නට පොඩ්ඩා දවස පත්තර කන්තෝරුවෙන් දොට්ටය. නුලෙන් බේරුනේ කන්තලේ පොලිසියේ කෝල් එක නිසාය.‘කොක්ටේල් යන්නට ලොක්කාගේ ඕ.කේ. එක ලැබේ’ ලබන සතියේ කියවන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>27</day>
    </date>
    <link>http://www.dinamina.lk/2012/02/27/_art.asp?fn=f1202276</link>
    <topic/>
    <author/>
    <content>ප්‍රේම් ජයන්ත්ගේ මුහුණ හතරැස් , හතරැස් වුණත් ලස්සන මුහුණක්. කඩවසම්. ඒත්, අපරාදේ.ඇයි එහෙමමේ කඩවසම් නළුවාට තරුණියෝ කොතරම් පිස්සු වැටෙනවා නොවේ ද?තරුණියන් විතරක් ම යැ. කවුරුත්. කවුරුත්...වෙන නම් කිසිම අඩුවක් නෑ.ඒත්, මුහුණ හතරැස්.ධර්මදාස වල්පොල මහතාගේ ගායනය දෙසවන් පිනවයි’රිදී තිරයේ දිග හැරෙන්නේ ‘සුජාතා’ චිත්‍රපටයයි. මිනිස් සිත් අමන්දානන්දයට පත් කරවන්නට මේ සැලෝලයිට් පටයට පුළුවන් ද?එතරම්ම හාස්කමක්.පික්චර් පිස්සන්ගෙන් මරදාන ගාමිණී ශාලාව පිරී ඉතිරී ගොස් ඇත.තිරය මත ජය කෙහෙළි නැංවූ ප්‍රතාපවත් චරිත ජයග්‍රහණයේ ආසන්නයට පැමිණ ඇත.හෝරා කිහිපයක්ම තිරය මත දිවූ ප්‍රේක්‍ෂක නෙත් සිත් විඩා සංසිඳලීමේ මොහොත ද කෙමෙන් කෙමෙන් එළඹෙයි.ප්‍රේක්‍ෂකයෝ සතුටු සිතින් පසු වෙති.ඒ, ඔවුන් මෙතෙක් වේලා දෙගිඩියාවෙන් පසු කළ ප්‍රධාන චරිත දෙකට සාධාරණයක් සිදු වූ බැවිනි.ඇතැමුන් සතුටු කඳුළු වැගිරූහ.ඇතැමුන් ඔල්වරසන් දුන්හ.තරුණ ගැටව් තම තමාට රිසි සේ සන්තුෂ්ටිය වින්දාහ. හෝරා කිහිපයක් ම ගැලරියේ සිට එකම ඉරියව්වෙන් නෙත් සිත් නොසොල්වා තිරය දෙස බලා හුන් මාත්, තාත්තාත් සෙනඟ අතරින් ම ගාමිණී ශාලාවෙන් පිට වූයෙමු.තාත්තේ - පොඩි ප්‍රශ්නයක්.මොකක් ද ළමයෝතාත්තේ, ප්‍රේම් ජයන්ත්ගේ මුහුණ හතරැස් ද?මොකක්...?මං ඇහුවේ තාත්තේ ප්‍රේම් ජයන්ත්ගේ මුහුණ හතරැස් ද කියලා.නෑ... නෑ...නෑ... නෙවෙයි තාත්තේ එහෙම තමයි’නෑ ළමයෝ අපි ෂෝ එක බැලුවේ ගැලරියේ ඉඳලානේ. මගෙ පුතාගේ උසේ හැටියටත් අපි හිටපු තැනේ හැටියටත් එහෙම පෙනෙන්න ඇති. ඒත්, ප්‍රේම් ජයන්ත් ගේ මුහුණ හතරැස් නෑ.ආ... ඒකයි එහෙනම්.මගේ පරමාදර්ශී චරිතය වූ මගේ තාත්තා පැවසූ දේ සැබෑවක් ම යි. මගේ ප්‍රශ්නයට නියම පිළිතුර දැන් ලැබී ඇත. ඒ විතරක් නොවෙයි. සුජාතාත් මා සිතේ තදින් ම සනිටුහන් ව ඇත. සුජාතා හි කතාව, දෙබස්, චරිත නිරූපණය විතරක් ම නොවෙයි... මෝහනීය සංගීතය, ෂා ... කොතරම් අපූරු ද? මේ සියල්ල ගැන තවමත් මගේ සිත්හි තදින් ම කා වැදී ඇත. මරදානේ කුඩා පොත් විකුණන වෙළෙන්දෝ ද එමට ය. ඒ සුජාතා චිත්‍රපටයේ ගීත ඇතුළත් සිංදු පොත් ය. මා එයිනුදු එකක් මිල දී ගත්තෙමි. තාත්තා ද චිත්‍රපට කෙරෙහි මහත් ඇල්මක් දැක්වූ නිසාවෙන් ඒ ගැන ඔහුගෙන් ද කිසිදු විරුද්ධත්වයක් නොමැත. සුජාතා චිත්‍රපටයේ මගේ දෙසවන් මියුරු නදින් ගීතවත් කළ ගායනයෙන් ම මුසපත් වූ මා සිත ගීත පොතේ පිටු අතරේම රුවා ගනිමින් තාත්තාත් සමඟ ආපසු නිවස බලා පිටත් වූයෙමි.ඒ 1970 දශකයේ එක්තරා දිනෙක වූ එක්තරා සිදුවීමකි.ඉන්ද්‍රානි සේරසිංහ හා පෑලිස් සේරසිංහ යන මවුපියන්ට ලැබුණු දෙවැනි දරුවා ඔහු ය. ඔහු වර්ෂ 1952 නොවැම්බර් මස 15 දා උපන්නේ ය. මවුපියන්ගේ මේ ආදරණීය සුරතලාට, බඩ පිස්සාට අශෝක සේරසිංහ යන නාමය තැබිණි. ඔහුගේ එකම වැඩිමහල් සොහොයුරා වූයේ ගාමිණී සේරසිංහ ය.කොළඹ අග නගරයට ආසන්න වූ සුන්දර ගම්මානයක් වූ වැල්ලම්පිටිය ඔහුගේ උපන් ග්‍රාමයයි. වැල්ලම්පිටියේ දී පුංචි අශෝක ගේ සිත් පැහැර ගත් සිද්ධිය වූයේ පාසල් නිවාඩු කාලයේ දී හිත මිතුරු කැළ සමඟ එල්ලේ සහ පාපන්දු ක්‍රීඩාවල යෙදීමයි. සිංහල හා හින්දු අලුත් අවුරුදු සමයේ ද ඉතා රසවත් සිදුවීම් ජීවිතයට එකතු විය. ඒ අතරින් අවුරුදු උත්සවය ප්‍රධානය. පාසලේ දී මීටර් 100 යේ ධාවන ශූරයකු වීම, ගම හරහා දිවීමේ තරගයට හොඳ පන්නරයක් ම විය.කොළඹ රාජකීය විද්‍යාලයෙන් ඔහු සිප් සතර හැදෑරීය. වැල්ලම්පිටියේ සිට කොළඹ පුරහල දක්වා එන තට්ටු දෙකේ බස් රථයත් ඔහුට මහත් ආශ්වාදයක් සැපයීය.පාසලේ අධ්‍යයන කටයුතු සේම විෂය බාහිර ක්‍රියාකාරකම්වලට ද අශෝක ශිෂ්‍යයා මහත් හැකියාවක් දැක් වූයේ ය. මීටර් 100 ධාවකයෙක් ලෙසත් අන්තර් විද්‍යාල සමඟ තරඟ කළේය. වර්ෂ 1969 දී මීටර් 100 සහාය දිවීමේ තරඟයෙන් ජාතික වාර්තාවක් ද තබන ලදී.“මගේ පාසල් කාලය තුළ මම කැපී පෙනෙන්නේ කථිකයෙක් හැටියටයි. විවාද කණ්ඩායමේ නායකයා ද ජාතික මට්ටමේ විවාද කණ්ඩායම්වල ජයග්‍රාහකයෙක් ද සිංහල, බෞද්ධ සාහිත්‍ය සංගම්වල සභාපතිවරයා ද වුණා.”වර්ෂ 1970 දශකයේ මේ සිසු පරපුරට තිබුණේ පුදුමාකාර උන්මාදයකි. ඒ විවාද පැවැත්වීමයි. ඒ වගේම ඒ විවාදයන්ට සමාජවාදී අදහස් ආකල්ප ද ගොනු විය. රාජකීය විද්‍යාලයේ සිට සමාජවාදය පිළිබඳ කතාබහ කිරීම ද කැපී පෙනෙන කාරණයක් විය. පවතින පාලන ක්‍රමය වෙනස් කර සමාජවාදී පාලනයක් ඇති කළ යුතු බවට ඍජුවම ප්‍රකාශ කරමින් වාද විවාද ද පැවතිණි. පාසලේ දී කැපී පෙනෙන චතුර කථිකත්වයක් දැක්වූ මේ සිසුවා සහෝදර සිසුන් අතර ද ජනපි‍්‍රය චරිතයක් බවට පත් වූයේ ය.පෑලිස් සේරසිංහ වන තම පියාගේ සමාජවාදී අදහස් ආකල්ප ඔහුට ද ජනිත වන්නට ඇත. පෑලිස් සේරසිංහ මහතා සමසමාජ පක්ෂයේ ආරම්භක සාමාජිකයෙකි. මධ්‍යම කාරක සභාවේ හිටපු කම්කරු ව්‍යාපාරයේ පුරෝගාමියෙකි. එසේම ඔහු 1947 වැඩ වර්ජනයට නායකත්වය දුන්නෙකි. මිය යනතුරුම සමසමාජ ව්‍යාපාරයේ විප්ලවවාදියෙක් ලෙසට කටයුතු කර ඇත.අධිරාජ්‍යවාදීන් විසින් විනයානුකූල කළ විද්‍යාලයක් ලෙසට එකල පටන්ම රාජකීය විද්‍යාලය පැවතිනි. එබැවින් සිසු දරුවන්ගේ ඇඳුම, පැළඳුම සහ විනය නිසියාකාර විදිහට ම තිබිය යුතු විය. එක්තරා දිනෙක දී අශෝක තරුණයා මේස් සපත්තු නොදමා, පටි සපත්තු දමා පාසලට පැමිණීම ඔහුගේ රැඩිකල්වාදී සිතිවිලි ගොන්න එළියට දැමූ සිදුවීමක් විය. එතැන් පටන් අන් සිසුන්ට නොලැබෙන වරප්‍රසාදයක් ජයග්‍රාහී ලීලාවෙන් උරුම කර ගැනීමට ඔහුට හැකි විය.ගෘහනියක් වූ ඉන්ද්‍රානි සේරසිංහ මාතාව තම කනිටු පුතුට ලබා දුන් පන්නරය අති මහත් ය.“මට ජීවිත පන්නරය දුන්නේ මගේ අම්මා. මාව හැම දේකට ම උනන්දු කළේ එයා. නායකත්වයකින් තොරව කිසිම දෙයක් ලබා ගන්න එපා කියලා එයා මට කියලා තිබුණා. වයස අවුරුදු 14 දී 9 ශ්‍රේණියේ ඉගෙන ගන්නා කාලෙදී එක්තරා විවාද තරඟයකට මට සහභාගි වෙන්න තිබුණා. ඒකට දිග කලිසමක් ඇදිය යුතුයි. මම උදේ ගියේ කොට කලිසමෙන්. මගේ අම්මා ඒ කාලේ තිබුණු රෙඩිමේට් කලිසමක් මට ඉස්කෝලෙටම ගෙනත් දුන්නා. ඇඳගෙන විවාද තරඟයට සහභාගි වෙන්න අම්මා මාව දිරිමත් කළේ ඒ විදිහටයි.”අධ්‍යාපන පොදු සහතික පත්‍ර සාමාන්‍ය පෙළ සහ උසස් පෙළ ඉතා ඉහළින්ම සමත් වූ අශෝක ශිෂ්‍යයා වර්ෂ 1973 දී කොළඹ විශ්වවිද්‍යාලයට ඇතුළත් වූයේ ය. ඔහු කලා අංශයෙන් සංවර්ධනවේදී විශේෂ උපාධිය හැදෑරීය.විශ්වවිද්‍යාලය අශෝක තරුණයාගේ රැඩිකල්වාදී තරුණ දේශපාලන සිතිවිලි වලට කදිම තෝතැන්නක් සැපයීය. ඔහු කොමියුනිස්ට් පක්‍ෂයට සම්බන්ධ ජාතික ශිෂ්‍ය ව්‍යාපාරයට සම්බන්ධ වූයේ ය. ශිෂ්‍යයන්ට පක්‍ෂ ශිෂ්‍ය ඉල්ලීම් වෙනුවෙන් පෙනී මතවාද සමඟ සටන් කළේ ය.අශෝක ශිෂ්‍යයා තුළ සිටින කලාකාමී රසවතා බිහි වීමේ ඉඩකඩ ද විවර වූයේ මෙකල ය. ඒ රංගනයට ඔහුගේ පෙළඹවීම සිදුවීමයි. පාසල් මිතුරකුව සිටියදීම දන්නා කියන තම හිතවතා සමන් අතාවුද හෙට්ටි ඔහුව බලෙන්ම මෙන් ගුවන් විදුලියේ ප්‍රභා රණතුංගට හඳුන්වා දුන්නේ ය. එතැන් සිට ඔහු ගුවන් විදුලි ශිල්පියකු විය. ළමා උයන, ගුවන් විදුලි රඟ මඬල හා නිවේදක ශිල්පියෙක් වශයෙන් ස්ථාවරයක් ගොඩ නඟා ගත්තේ ය. විශ්වවිද්‍යාලයේ ‘කිල කරුණාදාස’ සිය වේදිකා නාට්‍යයකට නළුවන් සොයා යද්දී අශෝක තරුණයා ඔහුගේ නාට්‍යයට සුදුසු බවට තෝරා ගන්නා ලද්දේ මේ අතරේ දීය. ‘වවුල් තිප්පල’ ඔහු රංගනයෙන් දායක වූ පළමු වේදිකා නාට්‍යයයි. ලුම්බිණි රඟහලේ වේදිකාගත වූ එම නාට්‍යයෙන් පසු කලා ලොව ඔහුගේ දක්‍ෂතා කා අතරත් පැතිරී ගියේ ය. කපිල කුමාර කාලිංග නිෂ්පාදනය කළ ‘විකාර රූපී නාට්‍යයේ’, ‘බිංගේ නාට්‍යයේ’ බිංගේ භාරකරුගේ චරිතයට පණ පොවන ලදී. එතැන් පටන් රංගන ඉසව් පුළුල්ව පැතිරී ගියේ ය.ඔහු කොළඹ විශ්වවිද්‍යාලයෙන් සමුගන්නේ සංවර්ධනවේදී විශේෂ උපාධිය වෙනුවෙන් දෙවන පෙළ ඉහළ සාමාර්ථයක් ද සමඟිනි. විශ්වවිද්‍යාලයෙන් සමුගෙන ආ සංක්‍රාන්ති සමය ඔහුගේ නළු භූමිකාවන්ට තෝතැන්නක් සැපයීය. ඔහු වේදිකා නාට්‍ය රැසකම රඟ දැක්වූයේය. රඟහලක පෙරළිය, වවුල් තිප්පල, බිංගේ, නඩේ වන්දනාව, අම්බලමක නඩේ, රල නැඟුම, මාෂා හෂේන්, ඇමති දියණිය, ඵ ළඳ ඒ අතරින් ප්‍රධාන ය. රංගනයෙන් නිෂ්පාදනයට ද අත ගැසී ය. ජයන්ත චන්ද්‍රසිරිගේ ‘මෝරා’ නාට්‍යයෙන් පසු ඔහුගේ වේදිකා ගමන නිමාව දැකීය. ඒ, වෙනත් ඉසව්වකට ඔහුගේ යාන්ත්‍රණය සිදු වීම හේතු කොට ගෙනය.මෙතෙක් කල් තරුණයකු වශයෙන් ගොඩ නගාගෙන ආ තනිකඩ ජීවිතයට තිත තැබෙන්නේ තමාරා මෙනවිය හා අතිනත ගැනීමෙනි. විශ්වවිද්‍යාලයේ දී පටන් දැන හඳුනා ගත් ඈ ඔහුගේ සිත කිය වූ තරුණිය වූවා ය. මේ අපූරු දෙ හදවත් වර්ෂ 1983 දී එක්වහලක් යටට සේන්දු වූහ.කොළඹ විශ්වවිද්‍යාලය තුළම තිබූ නීති උපාධි පාඨමාලාව හැදෑරීම ජීවිතයේ හැරවුම් ලක්‍ෂය විය. බිරිය මුණ ගැසීම, නීතිඥ වෘත්තිය ලැබීම ඉන් ප්‍රධාන ය. වර්ෂ 1984 දී ඔවුන්ගේ කැදැල්ල ඒකාලෝක කළ පුත් කුමරුවාට අකලංක සේරසිංහ යන නම තැබූහ. වර්ෂ 1988 දී නීති උපාධිය යි. නීති විද්‍යාලයේ නීති ඇටර්නික් උපාධි ය යි යන දෙකම ලබා 1989 දී නීතිඥවරයකු ලෙස දිවුරුම් දුන්නේ ය.මම නීතිඥ වෘත්තිය පටන් ගත්තේ තනියම යි. කිසිදු ජ්‍යෙෂ්ඨ නීතිඥයකු යටතේ නොවෙයි. අද වෙනකොට මගේ නීතිඥ දිවියට වසර 23 ක්. මේ වෙනකොට මම කනිෂ්ඨ නීතිඥවරු 35 පමණ පුහුණු කරලා තියෙනවා.ජීවිතේ ක්‍රමානුකූල ගොඩනැඟීම් සිදු වෙද්දී වර්ෂ 1999 දී සිදුවන පෙරළිය ද අපූරු ය. ඒ මාධ්‍ය ලෝකයට ඔහුගේ ඍජු දායකත්වය සැපයීමයි. ඒ ‘ලක්හඬ’ ගුවන් විදුලියෙන් ‘තුලාවේ භූමිකාව‘ නම් නීතිය පිළිබඳ වැඩසටහන් ඉදිරිපත් කිරීමටයි. මැදහත් සිතින් එය භාර ගත් ඔහු එතැන් පටන් එම වැඩසටහන ඉදිරිපත් කරන ලදී. අනතුරුව නිව්ටන් ගුණරත්න සභාපතිතුමාගේ ආරාධනයෙන් දේශපාලන සංවාද රැගත් ‘ජනතා අධිකරණය’ නම් රූපවාහිනි වැඩසටහනට සම්බන්ධ විය. මෙහෙයවන්න අඳින ඇඳුමේ පටන් එහි විශේෂත්වයක් දිස් විය. කෙසේ වෙතත් ඔහු අවසන “ජාතික ඇඳුමෙන් දේශපාලන වැඩසටහන මෙහෙයවන්නා” බවට පත් විය.ඉතා හරබර මෙන්ම රසවත්, ආන්දෝලනාත්මක මතවාද ඔස්සේ ජනතා අධිකරණය විකාශනය විය. බොහෝ ප්‍රේක්‍ෂක ප්‍රතිචාර එයට ලැබිණි. සාමාන්‍ය නිවේදකයකුට එහා ගිය නීතිඥ භූමිකාව ද ඔහු තුළ තිබූ නිසා බොහෝ රුකුලක් සැපයිණි.“මට හොඳට මතකයි එදා ජනතා අධිකරණයට එස්. බී. දිසානායක ඇවිත් හිටියා. වික්ටර් අයිවන් දුරකතනයට ආවා. දැන් දෙදෙනා අතර බොහෝම බරපතළ විදිහට වාද විවාද උණුසුම් තත්ත්වයට ආවා. මම දෙන්නටම ඉඩ දුන්නා. බැනගෙන බැනගෙන ගිහින් අවසන් වුණා. අවසානයට මම ප්‍රකාශයක් කළා ජනතාවට.‘අනවශ්‍ය ප්‍රශ්නයක් අහලා, අනවශ්‍ය උත්තර ලබා ගත්තා. ඒ නිසා අපට මැදිහත් වෙන්න බෑ. ප්‍රශ්න අහපු කෙනාත්, උත්තර දුන්නු කෙනාත් එහි වගකීම භාර ගන්න ඕන කියලා මං අවසන් කළා.’මෙවැනි රසබර තොරතුරු එමටය. ජනාධිපති චන්ද්‍රිකා බණ්ඩාරනායක කුමාරණතුංග සමඟ ඇය බෝම්බ ප්‍රහාරයට ලක්වීමට පෙර කළ අවසන් මාධ්‍ය හමුවද ඔහුට කිසිදා අමතක නොවේ.“ඒ අවස්ථාව මට පුදුම අත්දැකීමක් ලබා දුන්නා. ජනතාව මගෙන් විමසන්නට පටන් ගත්තා ජනාධිපතිනිය ගැන. ජනාධිපතිවරණයෙන් පසුව අපේ රටේ ජනමාධ්‍ය ඉබාගාතේ ගියා.”2003 – 2004 කාලච්ඡේදයේ දී ‘ඇත්ත නැත්ත’ සහ ‘සෙංකෝලය’ වැනි රූපවාහිනී වැඩසටහන් මෙහෙයවීමටත් ඔහුට ආරාධනා ලැබිණි. වැඩසටහනක් මෙහෙයවන අතරතුර දී එක්තරා දේශපාලඥයකු විසින් ඔහුගේ මෙහෙයවීම මධ්‍යස්ථ නෑ යන්නට චෝදනා කිරීමත්, ඔබට මා ගැන එසේ තක්සේරුවක් දෙන්න බෑ. මොකද ඔබට වඩා ජ්‍යෙෂ්ඨයන් මා ගැන තීන්දුවක් දීලා තියෙනවා. හැන්සාඩ් වාර්තාවෙනුත් යනාදී වශයෙන් මතභේදාත්මක වචන හරඹය අවසානයේ ඔහු නැවතත් දේශපාලන වැඩසටහන් මෙහෙයවීම කෙරෙහි තීරණාත්මක ලෙසින් බලපාන ලදී. ඔහු දේශපාලන වැඩසටහන් මෙහෙයවීමට තිත තබන ලදී. ‘ජනතා අධිකරණය’ වැඩසටහන මෙහෙයවීමෙන් ඔහු ලැබූ අත්දැකීම් වගේම ආත්ම තෘප්තිය ද අපමණ ය. බොහෝ දෙනාගෙන් ලබන ප්‍රතිචාර ඔහුගේ ඒ තෘප්තිය තවත් ඉහළ යන්නට සමත් වෙයි.ඔහුගේ කලාකාමී සිත මෝදු වූ බොහෝ අවස්ථාවල සිනමා රංගනයක් වෙනුවෙන් දායක වීමට තිබූ ඇල්ම අපමණ ය. ගඟ අද්දර කතාවත් සහ යක්‍ෂාවේෂය චිත්‍රපට වෙනුවෙන් ආරාධනා ලැබුණ ද ඔහු ඒ සඳහා පසු බා ගිය වාර අනන්ත ය. නමුත් ‘බඹරු නොදුටු මල’ හි රංගනයෙන් දායක වීමට අවස්ථාවක් හිමි විය.ඔහු විසින්ම නිෂ්පාදනය කළ ටෙලි නාට්‍ය වන රැකවරණ සහ විනිශ්චයට රංගනයෙන් දායක වූයේ ය. දයාරත්න රටගෙදර ගේ සිත නිවන කතා හි චරිතයක් රඟ දැක්වූයේය. මෑත කාලයේ දී රංගනයට ආරාධනා ලැබුණ ද ඊට වඩා භාරදූර කාර්යයක් ඔහුට පැවරිණ. ඒ ශ්‍රී ලංකා චිත්‍රපට සංස්ථාවේ සභාපති ධුරයයි. 2005 – 2007 කාලච්ඡේදයේත් ඔහුට එම තනතුර හිමි විය. 2008 – 2010 කාලච්ඡේදයේ ඔහු රැඟුම් පාලක මණ්ඩලයේ සභාපතිවරයා ය. 2011 වර්ෂයේ සිට අද දක්වා ඔහු තවමත් ශ්‍රී ලංකා චිත්‍රපට සංස්ථාවේ සභාපතිවරයා ද වන්නේ ය. ඉතාමත් කාර්ය බහුල හා කාර්ය ශූරී භූමිකාවල නිරත ඔහුගේ දින චර්යාව අරඹන්නේ උදේ පාන්දරින් ය. කාලය හා සටන් කිරීමට සිදු වන්නේ ද කාර්ය බහුලත්වය නිසාම ය.“මම උදේ පාන්දර 6.00 ට ගෙදරින් පිටත් වෙන්නේ රූපවාහිනියට යන්න. 7.00 ට ‘විනිවිඳ’ වැඩසටහන තියෙනවා. 8.00 ට එතැනින් චිත්‍රපට සංස්ථාවට එනවා. ඉන්පසු උසාවියට යනවා. නැවත සංස්ථාවට. නැවත ගෙදරට අනතුරුව ගෙදරට එන සේවාදායකයන් හමු වෙනවා. රාත්‍රි දොළහට නිදියනවා.”කලාව, සිනමාව සම්බන්ධයෙන් ඔහු ලබා තිබූ අත්දැකීම් අපමණ ය. සිනමාව ගැන ඔහුගේ දැක්ම ඔහු මෙසේ ගොනු කරන්නේ ය.“අපේ සිනමාව වසර 65 ක් වයස්ගතයි. ඉන් අවුරුදු 35 ක කාලයක් ඉවත් කළ යුතුයි. මොකද මේ රටේ පැවැති යුදමය වාතාවරණය සිනමාවට ද ඍජු බලපෑම් කළ නිසා. ඒ නිසා ප්‍රධාන ගැටලු 2ක් තියෙනවා.1. අවුරුදු 65 ක කාලයක් තුළ කිසිදු ලාංකික චිත්‍රපටයක් විදේශ වෙළෙඳපොළට ගිහින් නෑ. විදේශ සංචාරකයෝ මුදල් දීලා අපේ චිත්‍රපට නරඹලා නෑ.2. ශ්‍රී ලංකාවේ ග්‍රාමීය සිනමාහල් ප්‍රමාණය අවමයි. ග්‍රාමීය ප්‍රේක්ෂකයන්ට චිත්‍රපට බලන්න පහසුකම් නෑ.මම මේ ගැටලු දෙකටම අත ගසා තිබෙනවා. චීනය, ඉන්දියාව, මාලදිවයින ඉලක්ක කළ විදේ්ශ වෙළෙඳපොළත්, ග්‍රාමීය මට්ටමින් කුඩා සිනමා ශාලා පද්ධතියක් නිර්මාණය කිරීමත් යන කාරණා. දේශීය, විදේශීය වශයෙන් ආයෝජකයන්, සමාගම් ඒ සඳහා ඉදිරිපත් වී සිටීම සතුටට කාරණාවක්. නමුත් ජනාකීර්ණ ප්‍රදේ්ශවලින් ඉඩම් ලබා ගැනීම ගැටලුවක් වෙලත් තිබෙනවා. කොළඹ පෙන්වන චිත්‍රපට වගේම ගමටත් ලබා දීම මගේ අරමුණක්. සැලෝලයිට් සිනමාවේ අවසාන භාගයේයි අපි ඉන්නේ. අපි ඩිජිටල් යුගයට යා යුතුයි. ඒ වගේම ශ්‍රී ලංකාවට ඩිජිටල් ක්‍රමය ඉතාමත් යෝග්‍යයි. හොඳ ශ්‍රව්‍ය දෘශ්‍ය ග්‍රහණයක් ලබා ගන්නත් පුළුවන්. වැඩි පිරිවැයක් යන්නෙත් නෑ.රූපවාහිනියට මිනිසුන් බැඳ ගන්න බෑ. එය ප්‍රතික්‍ෂේප වෙලා තියෙන්නේ මෙගා ටෙලි නාට්‍ය රැල්ල නිසාමයි. ඒ නිසා ප්‍රේක්‍ෂකයෝ යළිත් සිනමාව ඉල්ලා සිටිනවා. හොඳ සිනමාවක් නෑ කියන පිපාසය දැන් තියෙනවා. ඒ නිසා දැවැන්ත තලයට යන්න පුළුවන් කතා වස්තු අපි සොයනවා. මේ වෙනකොට එයට හොඳ මං සලකුණු තියෙනවා. ඉතිහාසය සම්බන්ධ කතා වස්තූන්ට හොඳ ඉල්ලුමක් තියෙනවා. එක දිගට එක වගේම කතා වස්තුවලට යෑම ද අහිතකර විනෝදාස්වාදය, සරල වින්දනය ද අවශ්‍ය වෙනවා. ලෝක සිනමාවත් සමඟ අපට කටයුතු කරන්න සිදු වෙනවා. නැටුම්, තාක්‍ෂණය, සංගීතය, සටන් ක්‍රම, තාක්‍ෂණික ක්‍රම, තාක්‍ෂණික මායාවන් යොදා ගන්න වෙනවා. ඊළඟ ගැටලුව තමයි මෙතරම් මුදලක් වැය කරලා නැවත එය ලබා ගන්න පුළුවන් ද කියන කාරණය. රජය මේ කර්මාන්තයට දෙන්න පුළුවන් උපරිම සහන දීලා දිරිමත් කරලයි තියෙන්නේ. ඒ වගේම ප්‍රචාරණ පහසුකම් ද ලබා දීලා තියෙනවා. ඒ වගේම රටේ ආරක්‍ෂාව සුරක්‍ෂිත බැවින් වැසී ගිය රාත්‍රී දර්ශනය රාත්‍රී 9.00 දර්ශනය නැවතත් අරඹන්න අපේ උත්සාහයක් තියෙනවා. එපමණක් නොවෙයි. හොඳ සිනමා ශාලාවන්, සිනමා ශාලාවල මට්ටම හොඳ තත්ත්වයට ගේන්න කටයුතු කරනවා. නවීකරණ කටයුතුවලට දැනටමත් කටයුතු යොදා තිබෙනවා. එබැවින් සිනමා රසිකයන්ට මේ රටේ සිනමා කර්මාන්තය දෙස ඉතා සුබවාදී ආකල්පයකින් බලන්නට පුළුවන්.”නීතිඥ අශෝක සේරසිංහ මහතා මේ රටේ වගකිවයුතු භූමිකා රැසක ක්‍රියාකාරී කටයුතුවල යෙදී සිටින්නෙකි. එහෙත් ඔහු ද මෙරටෙහි සාමාන්‍ය පුරවැසියෙකි. දරු දෙදෙනෙකුගේ පියෙකි. සෙනෙහෙබර බිරියකගේ ස්වාමිපුරුෂයෙකි. ඔහු තම ජීවන රඟ මඬල දෙස ආපසු හැරී බලා මෙවැන්නක් ගොනු කළේ ය.“මට ඉතාමත් සතුටක් දැනෙනවා. මොකද මං ජීවිතේ බිංදුවෙන් පටන් ගත් කෙනෙක්. අපි ජීවිතේ පටන් ගත්තේ කිසි දෙයක් නැතුවයි. අද මං පුද්ගලයෙක් ලෙසින් සිවිල් සමාජය තුළ ගොඩ නඟාගෙන ඇති ස්ථාවරය ගැන සෑහීමටත්, සතුටටත් පත් වෙනවා. මගේ ස්ව ශක්තිය මගේ ආත්ම විශ්වාසයයි. යමක් මගේ සිතේ සනිටුහන් වුණාම එය මට කරන්න පුළුවන් කියන මානසිකත්වය මගේ සිත තුළ තිබෙනවා. ඒ අනුව අවශ්‍ය සෑම කටයුත්තක්ම මම ක්‍රියාවට නංවන්න පසුබට වෙන්නේ නෑ. තව එක තැනයි මට යන්න තියෙන්නේ. ඒ තමයි පාර්ලිමේන්තුව. මම එය ප්‍රතික්ෂේප කරනවා. එය මට සුදුසු තැනක් කියලා මා සිතන්නේ නෑ.”ඔහු ජීවිතයම පිඬු කළේය.“පුරවැසියෙක් ලෙසින් ලංකාවේ දී කෙනෙක් මිය යන කොට යන්න පුළුවන් තැනක් තියෙනවා නේ. ඒ අවසන් තැනටත් මට යන්න පුළුවන්. ඒ නිසා මට බොහෝ සතුටින් සැහැල්ලුවෙන් ජීවිත කාලය අවසන් කරන්නත් පුළුවන්.”ඔහු බොහෝ ගැඹුරු දර්ශනයක් පිඬු කළා නොවේ ද?.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=n1202281</link>
    <topic>කොටි සෙවණැලිවලට ඉඩ නෑ</topic>
    <author>ජයසිරි මුණසිංහ</author>
    <content>ජනපතිඳුන්ගේ අභීත නායකත්වය මත නිදහස් කොට ගත් රට නැවැත දෙකඩ කිරීමේ දෙස් විදෙස් විෂම බලවේග සියල්ල පරාජයට පත් කිරීමට අපි අත්වැල් බැඳ ගනිමු! යන උතුම් පණිවුඩය ජාතිය හමුවේ ප්‍රකාශයට පත් කිරීමට මුළු රටේම දේශප්‍රේමී ජනතාව ඊයේ (27) පෙළ ගැසුණාහ.සඟ, වෙද, ගුරු, ගොවි, කම්කරු යන පංච මහා බලවේගය ප්‍රමුඛ මෙරට ලක්‍ෂ සංඛ්‍යාත පොදු ජනතාව අමෙරිකාවේ හා යුරෝපයේ වෙසෙන කොටි සෙවණැලිවලට යළි හිස එසවීමට ඉඩ නොතබන බවට රට පුරා සාමකාමී උද්ඝෝෂණවලට එක්වෙමින් සපථ කළහ.මානව හිමිකම් උල්ලංඝනය කිරීම අතින් ප්‍රමුඛයා වන අමෙරිකාව, අප රටේ මානව හිමිකම් කඩ විණැයි ප්‍රකාශ කිරීම විහිළුව කැයි ද ජනතාව එක හඬින් ප්‍රකාශ කළහ. මේ රට පුරා පැවැති සාමකාමී උද්ඝෝෂණ වලට ජනතාව එක් වූයේ හදවතින්ම රට, රටේ අනාගත පරපුර පිළිබඳ උපන් දේශප්‍රේමී හැඟීම්ී සමුදායක් සමඟිනි.තෙල් සම්පත නුදුරේදීම මෙරටින් මතු කර ගන්නා බව පැවැසීමත් සමඟ ඒවාට ගිජුකමින් අමෙරිකාව ශ්‍රී ලංකාවට අත පෙවීම් ඉක්මන් කළ බව ද, බිඳ දැමූ කොටින්ට යළි ජීවය ලබා දීමට අමෙරිකාව ප්‍රමුඛ කුරිරු බටහිර බලවේග ක්‍රියා කිරීම දැඩි පිළිකුලෙන් යුතුව හෙළා දකින බවද මහජනතාව පැවැසූහ. බටහිරට ගැති රූකඩ රාජ්‍ය නායකයෙකු නොවීම, රට වේගවත් ආර්ථික සංවර්ධන ගමනකට යොමු කොට තිබීම අමෙරිකාවේ උදහසට අප මව්බිම පත්වීමට හේතුª වී තිබේ. මේ බව මැනවින් වටහා ගත් රටට හිතැති දේශප්‍රේමී ජනතාව වීදි බැස සාමකාමී ව ප්‍රකාශ කළේ, අපට, රටට නිදහස උදාකර දුන් අතිගරු ජනාධිපතිතුමා දං ගෙඩියට ගෙන යෑමට ඉඩ නොතබන බවය.“ශ්‍රී ලංකාව ආසියාවේ වේගවත්ව දියුණු වෙමින් පවතින රට යි. ඒ සඳහා අභීතව නායකත්වය ලබා දෙනුයේ අතිගරු ජනාධිපතිතුමා යි. එතුමාගේ නායකත්වය අමෙරිකාවට, බටහිරට වුවමනා විදිහට හසුරුවන්න බෑ. මේ නිසාම තමයි, අද අපිට මේවාගේ බටහිර බලවේගවලට අභියෝගවලට ලක්වීමට සිදුවී තිබෙන්නේ” ජනතාව පවසති.මේ බටහිරින් එන උවදුරු මැනැවින් හැඳින ගත් ජනතාව, ඒවාට එරෙහිවීමට මහ මඟට බැස සාමකාමීව උද්ඝෝෂණ ව්‍යාපාරයක නිරත වූයේ, ජාතික ධජ, බටහිර විරෝධි පෝස්ටර්, බැනර් අතැති ව යි.සිංහල, දෙමල, මුස්ලිම්, බර්ගර්, මැලේ ජාතිකයින්, බෞද්ධ, හින්දු, කතෝලික, ඉස්ලාම් භක්තිකයින්, මේ සාමකාමී උද්ඝෝෂණ වලට එක් වූයේ රට කෙරෙහි හදවතින් ම උපන් හැඟීමෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=n1202282</link>
    <topic>විදෙස් බලවේගයන්ට එරෙහිවඋ/නැ’හිර ජනතාවද එක් වෙති</topic>
    <author>විජයානි එදිරිසිංහ</author>
    <content>එක්සත් ජාතීන්ගේ මානව හිමිකම් සමුළුවේදී අමෙරිකාව මෙරටට එරෙහිව එල්ල කරන ව්‍යාජ යුද අපරාධ යෝජනාවට විරුද්ධත්වය ප්‍රකාශ කරමින් දෙස් විදෙස් ශ්‍රී ලාංකික ජනතාව ලක්ෂ ගණනින් එකා මෙන් එකට එකතු වී ඊයේ (27) උද්ඝෝෂණවල යෙදුණාහ.සමස්ත උතුරු නැගෙනහිර ජනතාවද දකුණේ සිංහල ජනතාව සමඟ එක්වී ජාත්‍යන්තර බලවේගවලට එරෙහිව එසේ නැඟී සිටියදී මෙරටට පැමිණ සිටි බටහිර රටවල විදේශීය ජනතාවද එම උද්ඝෝෂණවලට එක්වී මෙරටට සහාය පළ කිරීම විශේෂත්වයකි.රට පුරා එම උද්ඝෝෂණ රැල්ල ක්‍රියාත්මක වෙද්දී ඊමේල් පණිවුඩ සිය දහස් ගණනක් එක්සත් ජාතීන්ගේ සංවිධානය වෙත යැවිණි. වැඩිම ඊමේල් පණිවුඩ ප්‍රමාණයක් යවා තිබුණේ උතුරු නැඟෙනහිර ජනතාවයි. රටට උදාවූ සාමය නැති කරන්න එපා යන අර්ථය දුන් පණිවුඩ ඒවායේ සඳහන් බව වාර්තාවේ. ජාති ආගම් දේශපාලන පක්ෂ භේදවලින් තොරව මෙරට ජනතාව මෙන්ම විදේශ රටවල සිටින සිංහල දෙමළ මුස්ලිම් ඇතුළු ශ්‍රී ලාංකික ජනතාවද එකාමෙන් එකට එක්වී රට වෙනුවෙන් නැඟී සිටි ඉතිහාසයේ ප්‍රථම අවස්ථාවද මෙය බව විචාරකයෝ පෙන්වා දෙති.ඔවුන් එසේ එක්වී එක හඬින් කියා සිටියේ ජනාධිපති මහින්ද රාජපක්ෂ මහතා ප්‍රමුඛ ත්‍රිවිධ හමුදාව ත්‍රස්තවාදය පරදා රටට උදාකරගත් සාමය විනාශ කර දැමීමට උත්සාහ කරන සියලු බලවේගයන්ට එරෙහිව නැඟී සිටිය යුතු බවය.කොළඹට දහස් සංඛ්‍යාත ජනතාවක් එම උද්ඝෝෂණවලට එක්වූහ. ඒ අතර උතුරේ ද්‍රවිඩ ජනතාව පන්දහසකට ආසන්න සංඛ්‍යාවක් දෙමළ භාෂාවෙන් ලියැවුණු සටන් පාඨ රැගෙන ඔවුන්ට නිදහස ලබාදුන් ජනාධිපති මහින්ද රාජපක්ෂ මහතා ඇතුළු හමුදාවට අත තියන්න එපා යැයි කෑ ගසා කියා සිටියහ.යාපනය නගරය පුරා පා ගමනින් ජනතාව ගමන් කරද්දී වාහන පෙරහැරක් ද ගමන් ගනිමින් තිබුණි.ද්‍රවිඩ ජනතාව, තමන් සකස් කළ ලිපියක් දිසාපතිවරයා වෙත බාර දී පැය ගණනාවක් තිස්සේ උද්ඝෝෂණය කළහ.නැඟෙනහිර පළාතේ උද්ඝෝෂණ මඩකළපුව නගරය, කාන්තන්කුඩි සහ එරාවුර් ප්‍රදේශවල පැවැත්වුණි. තුන්දහසකට වැඩි ද්‍රවිඩ සහ මුස්ලිම් ජනතාව ඊට සහභාගි වී තිබිණි.නැවත පදිංචි කිරීමේ නියෝජ්‍ය අමාත්‍ය විනයාගමුර්ති මුරලිදරන් මහතා මෙම උද්ඝෝෂණවල ප්‍රමුඛත්වය ගෙන සිටියේය. උද්ඝෝෂණය අවස්ථාවේ ‘දිනමිණ’ ට ප්‍රකාශයක් කළ අමාත්‍යවරයා “කොටි ත්‍රස්තවාදය විනාශ කර රටට සාමය උදා කරගත් නිසා මේ රටේ ජනතාවගේ මෙන් නොව ත්‍රස්තවාදී බලපෑම්වලට ගොදුරු වී සිටි බොහෝ රටවල ජනතාවගේද මානව අයිතිවාසිකම් රැකගැනීමට හැකිවුණා. එසේ රැකගත් ජනාධිපති මහින්ද රාජපක්ෂ මහතා අප රැකගත යුතුයි” යැයි පැවසීය.උතුරු මැද, මධ්‍යම පළාත, ඌව, වයඹ, බස්නාහිර, දකුණු පළාත, සබරගමු ඇතුළුව රටේ සියලුම පළාත්වල ජනතාව මෙම උද්ඝෝෂණවලට එක්ව සිටියහ.කලාකරුවන් පෙරටු කොටගත් උද්ඝෝෂණ පෙළපාළිය බම්බලපිටිය ප්‍රදේශය පුරා එක් රොක් වී සිටියහ. ඔවුන් එහිදීත් ජාත්‍යන්තර බලවේගවලට එරෙහිව නැඟී සිටිමින් රට රැකගන්නා බව කියා සිටියහ.දළදා වහන්සේ අභියසින් බෞද්ධ හිමිවරුන් ගේ උද්ඝෝෂණය ආරම්භ විය. රට පුරා සියලුම පන්සල්, පල්ලි, කෝවිල්වල පූජකවරුන්ද රටට එරෙහිව ක්‍රියාකරන ජාත්‍යන්තර බලවේගවලට එරෙහිව නැඟී සිටි බව වාර්තා විය.රට පුරා සිදුවූ මෙම උද්ඝෝෂණ සියල්ලක්ම ඉතාමත් සාමකාමීව සිදුවූ අතර, ඉතා සුළු කඩාකප්පල්කාරී සිද්ධියක් හෝ වාර්තා නොවීම විශේෂත්වයක් බව පොලිස් මූලස්ථානය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=n1202283</link>
    <topic>ශ්‍රී ලංකාවට එරෙහිව ගෙනෙන යෝජනාවඅනිවාර්යයෙන්ම පරාජයට පත්වනවා</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවට එරෙහිව මානව හිමිකම් කවුන්සිලය වෙත අමෙරිකාව ඉදිරිපත් කරන්නට යන යෝජනාව නිසැකවම පරාජයට පත් වන බව අමෙරිකාවේ සිටින ආදී නාලන්දීයෝ ප්‍රකාශ කරති.එම යෝජනාව පරාජය කිරීම සඳහා විදේශගත සියලු ශ්‍රී ලාංකිකයන්ගේ සහාය ජනාධිපතිතුමාට හිමි වන බවත් ඔවූහු පෙන්වා දුන්හ.කොළඹ, නාලන්දා විද්‍යාලයේ අභිනවයෙන් ඉදිකෙරුණු ජාත්‍යන්තර අධ්‍යයන මධ්‍යස්ථානය විවෘත කිරීමෙන් අනතුරුව ඊයේ (27) අමෙරිකාවේ සිටින ආදි නාලන්දියෝ ජනාධිපතිතුමා සමඟ සජීවීව සම්බන්ධ වෙමින් මේ අදහස් පළ කළහ.ලෝකයේ කොතැනක සිටියත් සියලු ශ්‍රී ලාංකිකයන් හදවතින් මවුබිම සමඟ සිටීම සතුටට කරුණක් බව ජනාධිපති මහින්ද රාජපක්ෂ මහතා මෙහිදී පැවසීය.නාලන්දා විද්‍යාලයේ දියුණුව උදෙසා ආදි නාලන්දීියන් කරන උපකාරවලට ජනාධිපතිවරයා මෙහිදී ස්තුතිය පළ කළේය. මේ මධ්‍යස්ථානයේ සුවිශේෂිත්වය වන්නේ එය ස්ථාපිත කර ඇත්තේ ජනාධිපතිවරයා එවකට සිසුවකු වශයෙන් ඉගෙනුම ලැබූ 3 සී පන්තියේ වීමයි. ජාත්‍යන්තර අධ්‍යයන මධ්‍යස්ථානය, ප්‍රාථමික අංශයේ නව ගොඩනැගිල්ල, ප්‍රාථමික අංශයේ පරිගණක විද්‍යාගාරය, නවීකරණය කළ ක්‍රීඩාංගණය, ලකුණු පුවරුව, මාධ්‍ය කුටිය ජනාධිපතිවරයාගේ අතින් විවෘත කෙරිණ. මේ සඳහා වැය කර ඇති මුදල රුපියල් මිලියන 45 කි. ආදි නාලන්දියකු වශයෙන් විශිෂ්ට කීර්තියක් උදා කර දුන් ජනාධිපතිතුමා වෙත විද්‍යාලයේ උපහාර මෙහිදී පිරිනැමිණ. නාලන්ද විද්‍යාලය ඇතුළු සහෝදර විද්‍යාලවල ශිෂ්‍ය භටයෝ ජනාධිපතිතුමා වෙත ජනාධිපති උත්තමාචාර පිරිනැමූහ.ජනාධිපතිවරයා නාලන්දීය රණවිරු ස්මාරකය වෙත පුෂ්පෝපහාර දැක්වීමට ද එක්විය. කොළඹ ආනන්ද හා නාලන්ද විද්‍යාල අතර වාර්ෂිකව පැවැත්වෙන සුලෝහිත සංග්‍රාමය ක්‍රිකට් තරගයේ සිහිවටන පුවරුවේ සමරුවක් තැබූ ජනාධිපතිතුමා විද්‍යාලයේ නවීකරණය කළ කී‍්‍රඩාංගණය විවෘත කරමින් පන්දුවට පහර දුන්නේය. යාපනයේ ද්‍රවිඩ පාසල් සිසු සිසුවියෝ ද ජනාධිපතිවරයා සමඟ සජීවීව කතාබහට එක් වුණේ ජාත්‍යන්තර අධ්‍යයන මධ්‍යස්ථානයේ ආධාරයෙනි.විද්‍යාලයේ ධර්ම ග්‍රාම සංසදය අනුරාධපුර, දලුක්ගල විහාරස්ථානයේ ඉදි කළ නාලන්දා සෑයේ අනුරුවක් ද ජනාධිපතිවරයා වෙත පිරිනැමිණ.අධ්‍යාපන ඇමැති බන්දුල ගුණවර්ධන, පාර්ලිමේන්තු මන්ත්‍රී තිලංග සුමතිපාල, නාලන්දා විද්‍යාලයාධිපති රංජිත් ජයසුන්දර මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=n1202284</link>
    <topic>විමර්ශන කොමිසම් වාර්තාව සකසා ඇත්තේනිර්නාමික සාක්කිකරුවන් දුන් සාක්කි මතයි</topic>
    <author/>
    <content>එක්සත් ජාතීන්ගේ ලේකම්ගේ විමර්ශන කොමිසම් වාර්තාවේ සටහන් කර ඇත්තේ නිර්නාමික සාක්කිකරුවන්ගෙන් රහසිගතව ලබා ගත් කරුණු පමණි. එහෙත් උගත් පාඩම් හා ප්‍රතිසංධාන කොමිසන් වාර්තාවේ සටහන් වී ඇති කරුණු සියල්ල තහවුරු කළ හැකි ඒවා බව ජනාධිපතිගේ විශේෂ නියෝජිත මානව අයිතීන් වර්ධනය කිරීම පිළිබඳ අමාත්‍ය මහින්ද සමරසිංහ මහතා ප්‍රකාශ කරයි.එක්සත් ජාතීන්ගේ මානව හිමිකම් සමුළුව අමතමින් සමරසිංහ මහතා එසේ ප්‍රකාශ කර සිටියේය.අමාත්‍ය සමරසිංහ මහතා කළ කතාවේ සාරාංශයක් මෙසේ උපුටා දක්වමු.සන්නද්ධ ත්‍රස්ත ගැටුම නිමාකොට සාමය ස්ථාපිත කිරීමෙන් පසු ගතවූ අවුරුදු 2 මාස 9 ක කාලයේ දී තිස් වසරක් තිස්සේ රටත් ජාතියත් මුහුණ දුන් අභියෝගයන් ජය ගනිමින් රට යථා තත්ත්වයට පත්කිරීම හා ප්‍රතිසංධාන ක්‍රියාවලිය සම්බන්ධයෙන් ශ්‍රී ලංකාව සෑහෙන ප්‍රගතියක් අත්පත් කරගෙන තිබේ.හදිසි නීති රෙගුලාසි ඉවත් කරමින් පශ්චාත් යුද සමයේ ඇතිවූ නීතිය හා සාමය ස්ථාපිත කිරීම මගින් තවදුරටත් මෙරට සාමය තහවුරු විය. ස්ථාවර හා තිරසාර සාමයක් අත්පත් කරගැන්මේ ශ්‍රී ලාංකේය අභිලාෂයන් ද එමඟින් පිළිබිඹු විය.30 වසරක ත්‍රස්තවාදය අපේ ජනතාවට පමණක් නොව ඔවුන්ගේ ජීවනෝපායන් දේපොළ හා යටිතල ව්‍යුහයන් කෙරේද බලපෑවේය. රටේ සමාජ වියමනටද ඉන් හානිවිය. මේ නිසා රජයේ ප්‍රතිසන්ධාන ක්‍රියාවලියේ දී ආර්ථික සංවර්ධනය, පුනරුත්ථාපනය, යළි පදිංචිකිරීම ජීවනෝපාය සංවර්ධනය,, පමණක් නොව යුද්ධයෙන් විපතට පත් වූවන්ට විඳින්නට සිදුවූ මානසික පීඩාව කෙරේද සැලකිල්ල යොමුවිය.උගත් පාඩම් හා ප්‍රතිසන්ධාන කොමිසමට ඔවුන්ගේ කාර්ය නිමකිරීමට කාලය හා අවකාශය ලබාදිය යුතු බව මුල පටන් ම කියා සිටි මම එහි අතුරු ඬර්දේශයන් අන්තර්ජාතික ප්‍රජාව හමුවේ නිරන්තරයෙන් තැබුවෙමි. දැන් එම කොමිසමේ වාර්තාව හා නිර්දේශයන් ශ්‍රී ලංකා ජනාධිපතිවරයාට ඉදිරිපත් කර ඇති අතර දැන් එය ප්‍රසිද්ධියට පමුණුවා තිබෙන්නේ වාර්තා නිර්දේශයන් සම්බන්ධ රජයේ ස්ථාවරය ද සමඟය.එම වාර්තාවේ සාම ක්‍රියාවලියේ අසාර්ථකත්වයට මූලික වූ කරුණු මෙන්ම අතීත වැරදි සවිස්තරාත්මකව විග්‍රහ කෙරිණ. ඒ අනුව ඉදිරියේ දී ක්‍රියාත්මක කළ යුතු නිර්දේශයන් දැක්විණ. පුද්ගලයන් 1000කට වැඩි පිරිසකගෙන් තොරතුරු රැස් කෙරිණ. 5000කට වැඩි සාක්කි සාධක ලැබී තිබිණි.රහසිගතව විභාග කළ යුතුව තිබුණු සමහර කරුණු හැර සියලු විමර්ශනයන් විනිවිදභාවයෙන් සිදුවිය. මෙය එ.ජා. මහලේකම්වරයා ගේ උපදේශක මණ්ඩල විමර්ශනයෙන් වෙනස් වුණේ එම විමර්ශනයන් නිර්නාමික සාක්කිකරුවන් ගෙන් රහසිගතවම ලබා තිබුණු බැවිනි. එහෙත් උගත් පාඩම් වාර්තා සටහන් සියල්ල තහවුරු කළ හැකි ඒවා විය. කොමිසම සියලු කරුණු විභාග කළේත් හා නිර්දේශයන් සිදුකර ඇත්තේත් වගකීමෙන් යුතුවය. අවතැන්වූවන් යළි පදිංචිය, පූර්ව සටන් කරුවන් පුනරුත්ථාපනය හා සමාජගත කිරීම සැකකරුවන් රැඳවීම, අනවසර අවි ආයුධ හිමිකම වැළැක්ම ආරක්ෂක බලකායන් යෙදවීම, ඉඩම් ප්‍රශ්න, භාෂා ප්‍රතිපත්තිය ක්‍රියාත්මක කිරීම, සියලු ප්‍රජාවන්ගේ අපේක්ෂාවන් මුදුන්පත් කිරීම ආදිය සම්බන්ධයෙන් කළ විමර්ශනයන් මත නිර්දේශයන් ඉදිරිපත්ව ඇත.ත්‍රස්ත ක්‍රියාවන්ට සම්බන්ධයයි සැකපිට අත්අඩංගුවට ගැනුනු 4000ක පමණ පිරිස දැන් 225 දක්වා අඩුවී ඇත. බොහෝ අය මුදාහැරුණු අතර සෙස්සන් පුනරුත්ථාපනය කොට මුදාහැරිණ. මේ සංඛ්‍යාව මෙපරිද්දෙන් අඩුකර ගැනීමට හැකි වූයේද උගත් පාඩම් කොමිසමේ අතුරු නිර්දේශයන් මත ක්‍රියාත්මක වීම නිසාය. දැනට ඉතිරි පිරිසද කඩිනම් අධිකරණ ක්‍රියාවලියකට යොමු කෙරෙනු ඇත. අත්අඩංගුවට ගත්තවුන්ට සැලකිය යුතු ආකාරය සම්බන්ධයෙන් පවත්නා නීතිරීති පොලිසිය දැඩිවම අනුගමනය කර තිබේ. මේවා සම්බන්ධයෙන් ද කොමිසම විමසා බලා නිර්දේශයන් නිකුත් කර ඇත.අවතැන් වූවන් යළි පදිංචි කිරීමේ රජයේ වේගවත් හා සංවිධානාත්මක ක්‍රියාවලිය අන්තර්ජාතික පැසසුමට පවා ලක්ව ඇත. 2009 මැයි වනවිට අවතැන්ව සිටි 290,000න් 2011 අවසන් වන විටත් ඉතිරිව සිටියේ 6647ක් පමණි.මේ යළි පදිංචි කිරීම් සඳහා රජය ඩොලර් මිලියන 360කට වැඩි මුදලක් වැය කළේය. ඉතිරි අවතැන් පිරිස පමණක් නොව 2008 අප්‍රේල්වලට පූර්වයෙන් අවතැන්ව සිටින්නන් ද යළි පදිංචි කිරීම අඛණ්ඩව සිදුවේ. එ.ජා. වාර්තාවන්ට අනුව 2011 දෙසැම්බර් අවසානය වනවිට පවුල් 126524ක 421056ක් යළි උතුරු පළාතේ පදිංචියට පැමිණ තිබිණ. ඊට 2008 අප්‍රේල් මාසයෙන් පසු අවතැන් 223745ක් හා ඊට පූර්වයෙන් අවතැන් 197311ක් ඇතුළත්ව තිබේ.ප්‍රතිසංධාන ක්‍රියාවලිය හා යථා තත්ත්වයට පත්වීමේ ක්‍රියාවලියේ දී ආර්ථික සංවර්ධනය ද මූලික කාර්යභාරයක් සිදුකරන්නේය. උතුරු නැඟෙනහිර පූර්ව යුද බිම් ප්‍රදේශවල විශාල යටිතල ව්‍යුහ හා සංවර්ධන වැඩපිළිවෙළක් ක්‍රියාත්මකය. විදේශ දානපති ව්‍යාපෘති 27ක රජය නිමග්නව සිටින අතර ඉන් 23ක්ම උතුරු නැඟෙනහිර ක්‍රියාත්මක වෙයි. නිවාස, මාර්ග, පාලම්, පාසල්, රෝහල් හා වාරිමාර්ග යෝජනා ක්‍රමද ඊට ඇතුළත්ය. ඉහත ව්‍යාපෘතිවලින් 7ක් එකක් ඩොලර් මිලියන 50 බැගින් වැයවන අතිවිශාල ව්‍යාපෘතිය. උතුරේ, යාපනයේ දිස්ත්‍රික්කයේ පමණක් යටිතල සංවර්ධන කටයුතු සඳහා යන වියදම ඩොලර් මිලියන 300කි. කිලිනොච්චියේ හා මඩකලපු දිස්ත්‍රික්කවල පිළිවෙළින් ඩොලර් මිලියන 250 හා ඩොලර් මිලියන 150 බැගින් වැය කෙරේ.යුද්ධය අවසන් වූ තැන් පටන් උතුරු පලාතේ ආර්ථික වර්ධනය 22%ක් ලෙස වාර්තා වී ඇති අතර 2011 ශ්‍රී ලංකා දළ දේශීය නිෂ්පාදිත වර්ධනය 8%ක් ලෙස සටහන්ව තිබේ.ආයෝජන ප්‍රවර්ධනය සැලකීමේ දී අක්කර 25ක භූමිභාගයක සංවර්ධනය කෙරෙන අච්චුවේලි කාර්මික කලාපයට දේශීය විදේශීය ආයෝජකයින් 40ක් පමණ ආකර්ෂණය වනු ඇතැයි අපේක්ෂිත අතර 6000කට පමණ ඉන් රැකියා උත්පාදනය වනු ඇත. එහි දෙවන අදියරේ දී තවත් අක්කර 67ක් ඊට එක් කෙරේ. පලාලි ගුවන් තොටුපොළ හා කන්කසන්තුරේ වරාය මේ කාර්මික කලාපයට ආසන්නව තිබෙන බැවින් එහි වාසියද ඊට අයත්වනු ඇත.රටේ පශ්චාත් යුද අවස්ථාවන් උරගා බැලීමට අවශ්‍ය කුඩා හා මධ්‍ය පරිමාණ ව්‍යාපාරයන් මෙහිදී බිහිවනු ඇත. ත්‍රස්තයන් විනාශ කළ උතුරු දුම්රිය මාර්ගයද දැන් යළි ඉදිවෙමින් පවතී.සැමදාම සිදුවන පරිද්දෙන් මේ සැසිවාරයන්ගේ කටයුතු මෙහෙය වීමේදී ද මමත් මගේ නියෝජිත පිරිසෙත් පූර්ණ සහයෝගය ලැබෙනු ඇති බවට මම සහතික වෙමි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=n1202285</link>
    <topic>ජිනීවා මානව හිමිකම් සමුළු යෝජනාවට දසතින් විරෝධය</topic>
    <author>අනුර ප්‍රේමලාල් හා උපාලි කරුණාරත්න</author>
    <content>විදේශ ආක්‍රමණ හා කුමන්ත්‍රණවලට එරෙහිව රටට හිතැති ශ්‍රී ලාංකික ජනතාව සිංහධජ ඔසවාගෙන ජනපවුරක් සේ ඊයේ (27) කොළඹ කොටුව දුම්රියපොළ ඉදිරිපිටට එක්රොක් වූහ.ජිනීවා නුවර පැවැත්වෙන එක්සත් ජාතීන්ගේ සංවිධානයේ මානව හිමිකම් සම්මේලනයට අමෙරිකාව ඇතුළු බටහිර රටවල් කිහිපයක් ඉකුත් යුද සමයේ අවසන් භාගයේ දී යුද අපරාධ සිදු වූ බවට ලියැවිල්ලක් ඉදිරිපත් කිරීමට විරෝධය දක්වමින් මේ උද්ඝෝෂණය පැවැත්විණි.නිදහස්, නිවහල් දේශයක උරුමය රැකදුන් ජනාධිපති මහින්ද රාජපක්ෂ මහතා ඇතුළු රණවිරුවන් ආරක්ෂා කිරීමට දිවිහිමියෙන් ක්‍රියාකරන බව උද්ඝෝෂණයට සහභාගි වූ දේශපේ‍්‍රමී ජනතාව එක හඬින් මෙහිදී ප්‍රතිඥා දුන්හ.එල්.ටී.ටී.ඊ. මිනීමරු ත්‍රස්තවාදය පරාජය කොට ලොව මවිත කළ ජනාධිපතිවරයා ඇතුළු රණවිරුවන්ට එරෙහිව දියත් කොට තිබෙන අධිරාජ්‍යවාදී කුමන්ත්‍රණය පිටුපස දේශීය හා විදේශීය රාජ්‍ය නොවන සංවිධාන රැසක් ඛ්2යාකරන බවද ඔවුන් පෙන්වා දුන්හ.මේ දැවැන්ත උද්ඝෝෂණයට එක් වූ ජනතාව ඔසවා ගෙන තිබූ පුවරුවල අහිංසක ජනතාව පාරට බස්සවා ජීවිත බිලිදීමේ මිනීමරු දේශපාලනය පරාජය කරමු, එල්.ටී.ටී.ඊ මිනීමරු ත්‍රස්තවාදය පරාජය කළ ජනාධිපතිතුමනි එන්.ජී.ඕ. ජාත්‍යන්තර ක්‍රමන්ත්‍රණයන් පරාජය කරමු. ජවිපෙ විජේවීරගේ ආත්මය ඩොලර්වලට පාවාදේ, යුඇන්පී එල්ටීටීඊ හොර ම¼ගුල් කපුවා ඇමරිකාවද වැකි දැක්විණ.මේ අවස්ථාවට එක් වූ සමස්ත ලංකා පැවිදි සංවිධානයේ ප්‍රධාන ලේකම් වටිනාපහ සෝමානන්ද හිමියෝ - අමෙරිකාව ඇතුළු බටහිර රටවල් අප රටට එරෙහිව කි‍්‍රයාත්මක කළ මේ කුමන්ත්‍රණයට එරෙහිව මුළු මහත් ජනතාවම ඕනෑම අවස්ථාවක එකමුතුවීමට සූදානම් මේ විරෝධතා උද්ඝෝෂණවලින් පැහැදිලි වන බව පෙන්වා දුන්හ.ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා අධිරාජ්‍යවාදයට එරෙහිව මේ ජන බලවේගය විශාල පණිවිඩයක් ලබාදෙන බවට කරුණු දැක්වූයේය.විදුලිබල හා බලශක්ති ඇමැති පාඨලි චම්පික රණවක මහතා - පැවැති භයානක යුද්ධයේ ජයග්‍රහණය නොඉවසන අමෙරිකාව ඇතුළු බටහිර ජාතීන් දියත් කරන මේ කුමන්ත්‍රණය පරාජය කිරීමට අවශ්‍ය කටයුතු කරන බව පැවසීය.ජාතික ජලසම්පාදන ඇමැති දිනේෂ් ගුණවර්ධන මහතා - අද පැමිණි මේ මහා ජන බලවේගය තුළින් විදේශ අතපෙවීමක දී එයට එරෙහි වන රටේ ජනතාවගේ එකමුතු බව ලොවට කදිම ලෙස පෙන්නුම් කරන බව පැවසීය.බස්නාහිර පළාත් ආණ්ඩුකාර අලවි මවුලානා මහතා - වැඩකරන ජනතාව කවදත් විදේශ කුමන්ත්‍රණවලින් රට රැක ගැනීමට ක්‍රියාකරන බව අවධාරණය කෙළේය.කම්කරු හා කම්කරු සබඳතා ඇමැති ගාමිණී ලොකුගේ මහතා - දරුස්මාන් වාර්තා හා චැනල් ෆෝ සිදුවීම් ගෙනඑමින් ශ්‍රී ලංකාවේ යුද ජයග්‍රහණය හෑල්ලු කිරීමට ක්‍රියාකළ අධිරාජ්‍යවාදීන් මෙවර ජිනීවා මානව හිමිකම් කවුන්සලයට අපි යුද අපරාධ කළ බවට අසත්‍ය ප්‍රකාශ ඉදිරිපත් කළත් ඒවා පරාජය කිරීමේ මුල් පියවර අද මේ ස්ථානයෙන් සනිටුහන් කර ඇතැයි පැවසීය.විදේශ රැකියා ප්‍රවර්ධන ඇමැති ඩිලාන් පෙරේරා මහතා – එක්සත් ජාතීන්ගේ සංවිධානය අමෙරිකා එක්සත් ජනපදයේ බූදලයක් නොවන බවට කරුණු දැක්වූයේය.ඉංජිනේරු හා ඉදිකිරීම්, නිවාස හා පොදු පහසුකම් ඇමැති විමල් වීරවංශ මහතා - විදේශ රටවල් අකමැති සාමයක් අප ලබාගත් නිසා ඔවුන් අපට එරෙහිව කුමන්ත්‍රණය කරන බව පෙන්වා දුන්නේය.ජ්‍යෙෂ්ඨ ඇමැති ඒ. එච්. ඇම්. ෆවුසි මහතා - අපි දිවිහිමියෙන් ලබාගත් නිදහස දිවිහිමියෙන් ම රැකගත යුතු යැයි කීවේයඅධ්‍යාපන කටයුතු පිළිබඳ ඇමැති බන්දුල ගුණවර්ධන මහතා - ප්‍රජාතන්ත්‍රවාදීව කටයුතු කරන රටකට අනිසි ලෙස අතපොවා යළිත් ලේ වැගිරීම් ඇති කිරීමට අධිරාජ්‍යවාදීන් මාන බලන බවට කරුණු පෙන්වා දුන්නේය.මහජන සම්බන්ධතා හා මහජන උපයෝගීතා ඇමැති මර්වින් සිල්වා මහතා - මේ විජාතික කුමන්ත්‍රණවලට එරෙහිව ශ්‍රී ලාංකික ජනතාව දිවිහිමියෙන් කටයුතු කිරීමට සූදානම් බව පැවසීය.පාර්ලිමේන්තු මන්ත්‍රී ඒ. එච්. එම්. අස්වර් මහතා - උතුරේ සිට දකුණ දක්වා සමස්ත ශ්‍රී ලාංකික ජනතාව කිසිදු භේදයකින් තොරව ලැබූ යුද ජය පාවා නොදීමට එක් වී ඇතැයි පැවැසීය.ස්වයංරැකියා නියුක්තිකයන්ගේ සම්මේලනයේ සභාපති හා කොළඹ නාගරික මන්ත්‍රී මහින්ද කහඳගම මහතා යුද්ධයෙන් වැඩියෙන්ම පීඩා වින්ෙඳ් මේ අහිංසක පොදු ජනතාව. අද ඉතා සාමකාමීව වීදී බැස රටේ ස්වාධීනත්වය ආරක්ෂා කිරීමට යළිත් පාරට බැස ඇතැයි කීවේය.මේ අවස්ථාවට තවත් පළාත් සභා හා ප්‍රාදේශීය සභා, ආසන සංවිධායකයන් තම බැනර් යටතේ මාර්ගයේ එහා මෙහා ඇවිදිමින් විරෝධය පෑහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=n1202286</link>
    <topic>ජාත්‍යන්තර ප්‍රජාව ශ්‍රී ලංකා ආණ්ඩුවෙන්ඉල්ලන ඉල්ලීම ක්‍රියාත්මක කරාවි</topic>
    <author/>
    <content>ජාත්‍යන්තර ප්‍රජාව ශ්‍රී ලංකා ආණ්ඩුවෙන් ඉල්ලා සිටින ඉල්ලීම ක්‍රියාත්මක කරනු ඇතැයි තමන් බලාපොරොත්තු බව එක්සත් රාජධානියේ විදෙස් කටයුතු හා පොදුරාජ්‍ය මණ්ඩලයීය රාජ්‍ය අමාත්‍ය ජෙරම් බ්‍රවුන් මහතා පවසයි.ශ්‍රී ලංකා රජය විසින්ම පත්කරන ලද කොමිසමක් වන උගත් පාඩම් හා ප්‍රතිසන්ධාන කොමිසමේ නිර්දේශයන් ක්‍රියාත්මක කරන ලෙස ජාත්‍යන්තරය ඉල්ලා සිටිනු ලබන්නේ ශ්‍රී ලංකාව කෙරෙහි හෘදයාංගම හැඟීමෙන් බව බ්‍රවුන් මහතා පෙන්වා දෙයි.එබැවින් ඒ පිළිබඳව උරණ නොවී කටයුතු කළයුතු බව හෙතෙම කියා සිටියේ මීට ටික වේලාවකට පෙර එක්සත් ජාතීන්ගේ මානව හිමිකම් කවුන්සිලයේ 19 වන සැසිවාරය ආමන්ත්‍රණය කරමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=n1202287</link>
    <topic>එකම ජාතියක් ලෙස සියලු ශ්‍රී ලාංකිකයන් පෙරට ආ යුතුයි</topic>
    <author>අසේල කුරුළුවංශ හා සමන්ති වීරසේකර</author>
    <content>තිස් වසරකට පසු දිනාගත් නිදහස සුණු විසුණු කැර රට ප්‍රපාතයට ඇද දැමීම සඳහා ක්‍රියාත්මක විදෙස් බලවේග මර්දනය කිරීම සඳහා එකම ජාතියක් ලෙස සියලු ශ්‍රී ලාංකිකයන් මෙම අවස්ථාවේ පෙරට ආයුතු බව අස්ගිරි පාර්ශ්වයේ මහානායක අතිපූජ්‍ය උඩුගම ශ්‍රී බුද්ධරක්ඛිත මහ නාහිමියෝ පැවසූහ.අතීතයේ දී මෙරටට විදෙස් කුමන්ත්‍රණ කාරයින්ගේ බලපෑම් එල්ල වූ බවත් ශ්‍රී දළදා හාමුදුරුවන්ගේ හා ශ්‍රී මහා බෝධින් වහන්සේගේ බල මහිමයෙන් එම සෑම අවස්ථාවකම රටට අයහපතක් නොවූවා සේ මෙවරද බටහිර බලවතුන්ගේ අවශ්‍යතා ඉටුනොවනු ඇති බවද උන්වහන්සේ කීහ.එක්සත් ජාතීන්ගේ මානව හිමිකම් සැසිවාරයේ දී ශ්‍රී ලංකාවට එරෙහිව ගෙන ඒමට සැලසුම්කැර තිබූ යෝජනාවන්ට විරෝධය දැක්වීම පිණිස ඊයේ (27) මහනුවර ශ්‍රී දළදා මාලිගාවේ ඓතිහාසික මහ මළුවේදී පැවති අධිෂ්ඨාන පූජාවට එක් වෙමින් මහ නාහිමියෝ මේ බව පැවසූහ.මේ රටේ හැම කෙනකු තුළම අපි ශ්‍රී ලාංකිකයෝ කියන හැඟීම තියෙන්න ඕන. විවිධ ජාතීන් හිටියත්, නොයෙක් ආගම් ඇදහුවත් අපි ශ්‍රී ලාංකිකයෝ කියන හැඟීම ඇතිව හැමෝම එකතුවෙලා ක්‍රියා කළොත් බලවත් රාජ්‍යවල අවශ්‍යතාවන් අපිට පහසුවෙන් පරාජය කළ හැකියි.තිස් වසරකට පසු ත්‍රස්තවාදයෙන් රට නිදහස් කර ගත් පසු එල්ලවෙමින් තිබෙන තර්ජන ගර්ජන පිළිබඳව අපි කල්පනාවෙන් ඉන්න ඕන. පසුගිය කාලවකවානුවේ අපි ජීවත් වුණේ ජීවිතය පිළිබඳ කිසිදු විශ්වාසයක් නොමැතිව යි. එළියට බැහැලා ගමනක් ගිහින් ආපසු ගෙදර එන එක විශ්වාසයක් තිබුණේ නැහැ. ජනපති මහින්ද රාජපක්ෂ, ආරක්ෂක ලේකම් ගෝඨාභය රාජපක්ෂ මහත්වරුන්ගේ නායකත්වය යටතේ සැවොම එකතු වෙලා ත්‍රස්තවාදයෙන් නිදහස් කරගත් රට යළිත් බටහිර අධිරාජ්‍යවාදීන්ගේ යටත් විජිතයක් බවට පත්වීමට අපි කිසිසේත් ඉඩ තැබිය යුතු නැහැ.අසීරුවෙන් ලබාගත් නිදහස තවදුරටත් ආරක්ෂා කර ගනිමින් රට සුරක්ෂිත කරගන්න නම් අපි හැමෝම එකතු වෙන්න ඕන. ඒ අධිෂ්ඨානය තමයි අද අපි මේ කරන්නේ. තවත් කාලයක් අපිට නිදහසේ ජීවත් වෙන්න නම් දිනාගත් නිදහස අපි රැක ගන්න ඕන. මේ වෙලාවේ අපි ශ්‍රී ලාංකිකයින් ලෙස ජාති, ආගම්, පක්ෂ, පාට බේද නොතකා එකතුවිය යුතු යි. ජනතාව එක එක පක්ෂවලට බෙදිලා විවේචනය කරගන්න අවස්ථාවක් නොවෙයි මේක. අපේ ජනතාව අතර වෛරය, ක්‍රෝධය ද්වේෂය මතු කරලා ඔවුන් බේද භින්න කරන්න ඇතමුන් ක්‍රියා කරනවා. බලයට පත්වූ නායකයා සමඟ අපි වැඩ කරන්න ඕන. ජනපතිතුමන් රටට අවැඩක් වන කිසිදු දෙයක් නොකරන බව අපට විශ්වාස යි. එතුමාට අවශ්‍ය සහයෝගය අප දිය යුතුයි.මල්වතු පාර්ශ්වයේ අනුනායක පූජ්‍ය දිඹුල්කුඹුරේ විමලධම්ම නාහිමි ද මෙහිදී අනුශාසනාවක් කළහ. මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන ඇමති සරත් ඒකනායක, මහනුවර පුරපති මහේන් රත්වත්තේ, දියවඩන නිළමේ ප්‍රදීප් නිලංග දෑල යන මහත්වරු ඇතුළු විශාල පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=n1202288</link>
    <topic>රටට අත තැබුවොත් අවසානය දක්වා සටන් කිරීමට රජය සූදානම්</topic>
    <author/>
    <content>බටහිර ජාතීන් රටට අත තැබීමට සූදානම් වුවහොත් එකා මත්තේ එකා මැරෙමින් හෝ අවසානය දක්වා සටන් කිරීමට රජය සූදානම් බව ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පවසයි. ජිනීවා මානව හිමිකම් සමුළුවේදී ශ්‍රී ලංකාවට එරෙහිව ගෙන ඒමට නියමිත යෝජනාවට එරෙහිව ලක්ෂයක පමණ ජනතාවකගේ සහභාගීත්වයෙන් පොළොන්නරුව බස් නැවතුම්පොළ ඉදිරිපිට ඊයේ (27) පැවැති උද්ඝෝෂණයේදී ඒ මහතා මේ බව පැවැසීය. ඇමැති මෛත්‍රිපාල සිරිසේන මහතාගේ මූලිකත්වයෙන් මේ උද්ඝෝෂණය සංවිධානය කැර තිබිණි.ශ්‍රී ලංකා නිදහස් පක්ෂයේ මහ ලේකම්, ඇමැති මෛත්‍රිපාල සිරිසේන මහතා එහිදී මෙසේද පැවැසීය.අවුරුදු තිහක් තිස්සේ කොටි ත්‍රස්තවාදීන් අපේ රටේ ත්‍රිවිධ හමුදාවේ සහ පොලීසියේ තිස්දහසක් පමණ දෙනා මරා දැමුවා. ඒ වගේම අහිංසක ජනතාව ලක්ෂයක් පමණ ඝාතනය කළා. ජේ.ආර්. ජයවර්ධන මහතා ජනාධිපතිව සිටියදී ප්‍රභාකරන් පරදවන්ට ඉන්දියානු හමුදාවේ සොල්දාදුවන් ලක්ෂයක් මෙරටට ගෙන්නුවා. ලෝකයේ දෙවැනි විශාලතම හමුදාව ලෙස හඳුන්වන ඉන්දීය සාම සාධක හමුදාවත් ප්‍රභාකරන් කියන කොටියා, මිනීමරුවා අල්ලාගන්න බැරිව අන්තිමේදී ආපසු ඉන්දියාවට ගියා.කවදාවත් පරාජය කරන්න බෑ කියා බටහිර රටවල් කියූ ප්‍රභාකරන් ඇතුළු කොටි සංවිධානය පරාජය කළේ ජනාධිපති මහින්ද රාජපක්ෂ මහතාගේ නායකත්වයෙන් ත්‍රිවිධ හමුදාව, පොලීසිය හා සිවිල් ආරක්ෂක බළකායයි. කොටි ත්‍රස්තවාදය පරාජය කරන අවසන් සටනේදී ඒ මෙහෙයුම වහාම නවත්වපල්ලා කියා අමෙරිකාව, බ්‍රිතාන්‍යය, ඕස්ට්‍රේලියාව, කැනඩාව, ජර්මනිය වගේ බටහිර රටවල් අපිට පණිවුඩ එවුවා. ඒත් අධිරාජ්‍යවාදයට හෝ බටහිරට ගැතිවන නායකයෙක් නොවෙයි අපට ඉන්නේ. බටහිර ජාතීන් මොනවා කීවත් කොටි ත්‍රස්තවාදය පරාජය කිරීමේ සටන ආණ්ඩුව අත්හැරියේ නෑ. දැන් ඒ වෛරය තමයි බටහිර රටවල් ආණ්ඩුව එක්ක පිරිමහන්න හදන්නේ.බටහිර රටවල් කී දේ ආණ්ඩුව අහපු නැති නිසා කොටි ත්‍රස්තවාදය පරදවන්න කටයුතු කළ අපේ නායකයෝ, රණවිරුවෝ, මානව හිමිකම් මුවාවෙන් ජාත්‍යන්තර අධිකරණයට ගෙන යාමේ ප්‍රයත්නය තමයි මේ ක්‍රියාත්මක වෙන්නේ. මේක ශ්‍රී ලංකා, යූ.එන්.පී. හෝ ජේ.වී.පී. ප්‍රශ්නයක් නොවෙයි. එසේ වුවත් බටහිර රටවල් අපේ කකුලෙන් අදින විට තෙල් මිල වැඩී, බඩු මිල වැඩී කියලා වෘත්තීය සටන් මුවාවෙන් එන් ජී ඕ වලින් යැපෙන කණ්ඩායමක් උද්ඝෝෂණ මාලාවක් රටේ ඇති කරන්න කුමන්ත්‍රණ කරනවා.මේ කුමන්ත්‍රණ සියල්ල අපි පරාජය කළ යුතුයි. ඒ නිසා තමයි අද සෑම නගරයකටම ජනතාව ලක්ෂ ගණනින් ඒකරාශී වී සිටින්නේ. ජනතාව දන්නවා මේක දේශපාලනික ප්‍රශ්නයක් නොවෙයි රට පිළිබඳ ප්‍රශ්නයක් කියලා. දේශපාලනය කරන්නත් රටක් තිබෙන්න ඕනෑ. අධිරාජ්‍යවාදීන්ට අද අවශ්‍යව තිබෙන්නේ ඔවුන්ගේ මතයට නටන ආණ්ඩුවක් හා නායකයෙක් පත් කරගන්නයි. එහෙම කරලා එදා ප්‍රභාකරන්ට අවශ්‍ය වූ දේ, එහෙම නැතිනම් රට දෙකට කැඩීමේ කුමන්ත්‍රණය ඔවුන්ට ගැති නායකයෙක් හරහා ක්‍රියාත්මක කරන්නයි. ඒකට ඉඩ තියන්න අපි සූදානම් නෑ. රට වෙනුවෙන් සියලු දේ පරිත්‍යාග කරන්න රජය සූදානම්. ඒ නිසා රට වෙනුවෙන් සියලු දෙනා එක් විය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=n1202289</link>
    <topic>ඇමැති කෙහෙළිය සුව අතට</topic>
    <author>ඉන්දික පොල්කොටුව</author>
    <content>ඕස්ට්‍රේලියාවේදී අනතුරකට ලක්ව රෝහල්ගත කෙරුණු ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතාට සිදුකෙරෙන ශල්‍යකර්ම සියල්ල මේ වනවිට සිදුකැර අවසන් යැයි ඒ මහතා “දිනමිණ”ට පැවසීය. ඒ අනුව ඕස්ට්‍රේලියාවේ මෙල්බන් නුවර ඇල්කටොට් ඇල්ෆඩ් රෝහලේ සිට ‘රිච්මන් එච්බර්ඩ්’ රෝහල කරා සාමාන්‍ය ප්‍රතිකාර සඳහා ඇමැතිවරයා යොමුකැර ඇත.ඕස්ට්‍රේලියානු හෝටලයක ඉහළ මාලයේ බැල්කනියක සිට පහළට වැටීම හේතුවෙන් තුවාල ලැබූ අමාත්‍යවරයාගේ දෙපාවලට පසුගිය සති කිහිපය තුළ ශල්‍යකර්ම හයක් සිදු කරනු ලැබීය.විශේෂඥ වෛද්‍යවරුන් හත්දෙනෙකුගෙන් සමන්විත විශේෂ වෛද්‍ය කණ්ඩායමක් අමාත්‍යවරයාට ප්‍රතිකාර කරනු ලබන අතර අමාත්‍යවරයා ඔස්ට්‍රේලියානු එච්බර්ඩ් රෝහල කරා යොමු කිරීමෙන් පසු දෙපා ප්‍රකෘති තත්ත්වයට පත් කිරීමේ ප්‍රතිකාර එහිදී සිදු කිරීමට නියමිතය. ඒ අනුව ඉදිරි දින කිහිපය තුළ එම ප්‍රතිකාර ලැබීමෙන් පසු තමාට කඩිනමින් “මවුබිම” ට පැමිණිය හැකි යැයි අමාත්‍යවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=n12022810</link>
    <topic>‘මහරත්මල’ මුල්කොටගෙනපාසල් මාධ්‍ය සම්මාන උළෙලක්</topic>
    <author>නිහාල් ජයවර්ධන</author>
    <content>මධ්‍යම පළාතේ නිල පුෂ්පය වන “මහරත්මල” පාදකකොට පාසල් මාධ්‍ය සම්මාන උළෙල මේ 2012 වර්ෂය තුළදී පැවැත්වේ.ප්‍රථම ස්ථානයට හිමි සම්මානය “මධ්‍යම පළාත් මහරත්මල පාසල් මාධ්‍ය සම්මානය 2012” නමින් නම්කර ඇති අතර, සිංහල හා දෙමළ මාධ්‍යයෙන් ගුරු සිසු ලෙසින් තරග පැවැත්වේ. සියලු තරගවල පොදු තේමාව වන්නේ ළමා ආරක්‍ෂාව හා ළමා සහභාගිත්වයයි.පළාතේ පිරිවෙන් සඳහා ද විවෘත වන තරගය කනිෂ්ඨ හා ජ්‍යෙෂ්ඨ යන අංශ දෙකකින් යුක්තය. කණිෂ්ඨ අංශය සඳහා 6 සහ 9 ශ්‍රේණි ද, ජ්‍යෙෂ්ඨ අංශයට 10 සිට 13 ශ්‍රේණි ද අයත් වේ.ඒකල, සමූහ හා මිශ්‍ර වශයෙන් පැවැත්වෙන තරගය සඳහා අදාළ පාසලේ මාධ්‍ය සමාජය භාර ගුරු භවතාගේ නිර්දේශය හා විදුහල්පතිගේ අනුමැතිය සහිතව තරග සඳහා ඉදිරිපත් විය යුතුය.සියලුම ගුරු භවතුන්ගේ තරග පැවැත්වෙන්නේ පළාත් මට්ටමින් පමණි. එම අයදුම්පත් මෙම 28 දිනට පෙර මහරත්මල මාධ්‍ය ලේකම් කාර්යාලය, පළාත් අධ්‍යාපන අධ්‍යක්‍ෂ කාර්යාලය, මධ්‍යම පළාත් අධ්‍යාපන දෙපාර්තමේන්තුව, මහනුවර යන ලිපිනයට එවිය යුතුය. වැඩි විස්තර 0812224041 දිගුව 220 අමතා ලබාගත හැකිය.මෙම තරගාවලියට සමගාමීව පළාතේ අධ්‍යාපන කලාප 15 ක් ආවරණය වන අයුරින් පාසල් 1466 ක සහභාගිත්වයෙන් පළාතේ අධ්‍යාපන ප්‍රගතිය විදහා දැක්වෙන ප්‍රදර්ශනයක් අප්‍රේල් මස 02, 03, 04 හා 05 යන දිනවලදී ගන්නෝරුව රණබිම රාජකීය විදුහලේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=n12022811</link>
    <topic>ආගමික නායකයන්ගේ රුව මුද්‍රණය කළසුවඳ කැවූ කාඩ් තොගයක් පොලිස් දැලේ</topic>
    <author/>
    <content>බුදුරජාණන් වහන්සේ, යේසුස් ක්‍රිස්තුස් වහන්සේ, විෂ්ණු දෙවිඳුන් ඇතුළු ආගමිික ශාස්තෲන් වහන්සේලාගේ රූප සහ ජාතික කොඩිය මුද්‍රණය කළ සුවඳ කාඩ්පත් (ඒධ්අ ජ්අඡ්ඉඩ්ව්ඡ්අඉ) විශාල ප්‍රමාණයක්, එම කාඩ්පත් නිෂ්පාදනය කොට බෙදාහැරීමේ යෙදුණ පුද්ගලයන් දෙදෙනකු සහ සුවඳ කාඩ්පත් බෙදාහැරීම සඳහා උපයෝගී කරගත් මෝටර් රථයක් ගල්කිස්ස පොලිසිය අත්අඩංගුවට ගෙන ඇත.සියලු ආගම්වලට නිගා දෙමින් මුද්‍රණය කර කොළඹ ප්‍රදේශයේ වෙළෙඳ සල්වලට විකිණීම සඳහා අලෙවි කළ මේ සුවඳ කැවූ කාඩ්පත් විශාල ප්‍රමාණයක්ද එම වෙළඳසල්වලට ගොස් පොලිසිය අත්අඩංගුවට ගෙන තිබේ. බෞද්ධ, ක්‍රිස්තියානි, හින්දු ආගමික නායකයන්ගේ රූපයන් මෙන්ම, ඉස්ලාම් ආගමට අයත් දෙව වචනයන් සහිත අක්ෂර ද මේ සුවඳ කාඩ් පත්වල මුද්‍රණය කර තිබේ.මෙහි ප්‍රධාන සැකකරු සුවඳ කාඩ් නිෂ්පාදනය කළ පුද්ගලයා පිළියන්දල ජාලියගොඩ පදිංචි 37 හැවිරිදි අයෙකු වන අතර බෙදාහරින පුද්ගලයා 42 හැවිරිදි ගලිකිස්ස ප්‍රදේශයේ පදිංචිකරුවෙකි.මෙම කාඩ් පතක කොටස් 7ක් ඇති අතර සතියට එක කොටසක් බැගින් එම කොටස් හත දින 49ක් පුරා සුවඳ විහිදුවයි. සතියෙන් සතිය කොටස බැගින් කපා දමන විට එහි ඇති ශාස්තෲවරයාගේ හෝ ජාතික කොඩිය ටිකෙන් ටික කැපී අවසන් වේ. මේ එක සුවඳ කාඩ්පතක් වෙළෙඳ පළේ රුපියල් 200කට අලෙවි කරනු ලබන බව පොලිසිය පවසයි. මෙම කාඩ්පත් වාහන තුළ එල්ලා තබා පාවිච්චි කිරීම සඳහා විශේෂයෙන් සාදා ඇති අතර ගෙදර පාවිච්චිය සඳහාද උපයෝගි කරගත හැක.පොලිස්පති තුමාගේ උපදෙස් පරිදි කොළඹ දිසාව බාර ජ්‍යෙෂ්ඨ නියෝජ්‍ය පොලිස්පති අශෝක විජයතිලක මහතාග් මෙහෙය වීමෙන් ගල්කිස්ස පොලිස් අධිකාරී රවීන්ද්‍ර කරවිට, ගල්කිස්ස මූලස්ථාන පොලිස් පරීක්ෂක කමල් පුෂ්පකුමාර යන මහත්වරුන්ගේ ප්‍රමුඛත්වයෙන් ගල්කිස්ස කොට්ඨාස අපරාධ විමර්ශන ඒකකයේ ස්ථානාධිපති උප පොලිස් පරීක්ෂක කුමාර නලවංශ මහතා ඇතුළු නිලධාරීහු වැඩිදුර පරීක්ෂණ පවත්වති. .</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=n12022812</link>
    <topic>ඛනිජ තෙල් සංස්ථාවේවැඩ බලන සභාපතිදයානන්ද විදානගමාච්චි</topic>
    <author>නුවන් කොඩිකාර</author>
    <content>ලංකා ඛනිජ තෙල් නීතිගත සංස්ථාවේ වැඩබලන නව සභාපතිවරයා සහ අධ්‍යක්ෂවරයකු ලෙස හා භාණ්ඩාගාර නියෝජිත දයානන්ද විදානගමාච්චි මහතා පත් කෙරේ.ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා විසින් එම පත්කිරීම සිදුකර ඇත. ලංකා ඛනිජ තෙල් නීතිගත සංස්ථාවේ වැඩබලන සභාපතිවරයා සහ අධ්‍යක්ෂවරයකු ලෙස කටයුතු කළ වසන්ත ඒකනායක මහතා වෙනුවට භාණ්ඩාගාරය නියෝජනය කරමින් ලංකා ඛනිජ තෙල් නීතිගත සංස්ථාවට ඒ මහතා පත්කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=r1202281</link>
    <topic>මැද කොළඹ වීදි දරුවන්ටසෙත සදන වැඩසටහනක්</topic>
    <author>මැදකොළඹ සමූහවයිමන් හෙට්ටිආරච්චි</author>
    <content>මැදකොළඹ ප්‍රදේශයේ වීදි දරුවන්ගේ අඩුපාඩු සපුරා ඔවුනට සෙත සැලසීමට බස්නාහිර පළාත් සභා මන්ත්‍රී අජ්මාල් මවුජුඩ් මහතා පියවර ගෙන ඇත.පොලිස්පතිවරයාගේත් කොළඹ නියෝජ්‍ය පොලිස්පතිවරයාගේත් අනුදැනුම ඇතිව මේ සියලුම වීදි දරුවන් පාසල් හෝ වෙනත් සුදුසු ගොඩනැඟිල්ලකට කැඳවා ඔවුන්ගේ අඩුපාඩු පිළිබඳව සත්‍ය තොරතුරු ලබා ඒවා තමා වෙත ලැබීමට සලස්වන්නේ නම් මේ වෙනුවෙන් මැදිහත්වී කටයුතු කළ හැකි බව මන්ත්‍රීවරයා කීය.මැදකොළඹ ඒ. ඊ. ගුණසිංහ විද්‍යාලයේ පැවති ගුරු දෙගුරු සුහද හමුවේදී මන්ත්‍රීවරයා මේ කරුණු හෙළි කළේය.දිගු කලෙක සිට එම විදුහලේ විදුලි බිල ගෙවා නොතිබුණු නිසා විදුලිය විසන්ධි කර තිබිණි.මේ විදුහලේ පරිගණක කට්ටලයක් ඇතුළු වටිනා පාසල් උපකරණ රැසක් ද තිබුණි. ඒවායේ සුරක්‍ෂිත භාවයට ද විදුලිය විසන්ධි කිරීමෙන් තර්ජනයක් එල්ල වී තිබුණි.මේ තත්ත්වය සියැසින් දුටු මන්ත්‍රීවරයා සිය පෞද්ගලික වියදමින් හිඟ විදුලි බිල ගෙවා දැමීමට කටයුතු කළේය.ඊට අමතරව රුපියල් ලක්‍ෂයක පමණ වියදමින් විද්‍යාලය වටා තාප්පයක් ඉදිකර ගේට්ටුවක් ද සවිකර දීමට මන්ත්‍රීවරයා පියවර ගත්තේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=r1202282</link>
    <topic>යාචකයකුට සිඟමන් දෙන්න රුපියලක් සොයාගන්නලොතරැයි වෙළෙන්දෙක් සිඟමනේ ගිහින්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>සුමන බණ්ඩා ලොතරැයි අලෙවි කරමින් සිය ජීවිකාව ගෙනයන අයෙකි. දිනපතා සිඟමන් ඉල්ලමින් ලොතරැයි කූඩුව අසලට පැමිණෙන එක් යාචකයකුට රුපියල් පහක් දීම ඔහුගේ සිරිතකි.ඉකුත් සතියේ දිනක සුමන බණ්ඩාගේ ලොතරැයි කූඩුව අසලට පැමිණි ඒ යාචකයා සිඟමන් යැදීය. සුමනබණ්ඩා තම මේසයේ ලාච්චුව ඇර රුපියල් පහක් සෙවූ නමුත් ඔහුට සොයා ගැනීමට හැකිවූයේ රුපියල් දෙකේ කාසි දෙකකි. රුපියල් හතර අතටගත් සුමන බණ්ඩා එයට රුපියලක් එකතු කිරීමේ අරමුණින් ලොතරැයි කූඩුවෙන් එළියට බැස අසල සිටි කීප දෙනෙකු වෙත ගොස් රුපියලක් එල්ලීය.ඒ අතර සිටි කීපදෙනකු තම පර්ස් එක පරීක්‍ෂා කර බලා රුපියලක් නෑනේ කීහ. තවත් අයකු තම අත් බෑගය පරීක්‍ෂාකර රුපියලේ කාසියක් සොයා සුමන බණ්ඩා අත තැබීය. වහා ලොතරැයි කූඩුව වෙත ගොස් සිඟමන් ඉල්ලා පැමිණි අය වෙත හෙතෙම රුපියල් පහ තැබීය.මේ දෙස බලාසිටි අයෙකු “ඇයි පහක්ම දුන්නේ කියා විමසීය. ඇයි මහත්තයෝ අද කාලේ රුපියලෙන් කරන්න පුළුවන් වන්නේ මොනවාද ඒ නිසා මේ මනුෂ්‍යයාට මම හැමදාම රුපියල් පහක් දෙනවා. ඊට අඩුව දුන්නොත් මා ගැන මොනවා හිතයිද, ඒ නිසා රුපියලක් සොයාගන්න අද මමත් හිඟමනේ ගියා කීය. පිරිස අතුරෙන් සිටි අයෙක් “මේ නම් මාර මනුස්සයෙක්” යැයි අනෙක් අයට ඇසෙන්නට කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=r1202283</link>
    <topic>දඹදෙණිය සමුපකාර සමිතියෙන්නාරම්මල පවුලකට නව නිවෙසක්</topic>
    <author>නාරම්මල සමූහ චමින්ද විදානගේ</author>
    <content>දඹදෙණිය විවිධ සේවා සමුපකාර සමිතිය මගින් නාරම්මල පැලවත්ත මැල්ලකන්දේ පදිංචි එල්. පුංචිබණ්ඩාට නව නිවෙසක් ඉදි කරදී ඇත.එම සමුපකාර සමිතියේ සියවස් සැමරුම හා හතළිස්වන සංවත්සර සැමරුම නිමිත්තෙන් 2011 වසරේ ප්‍රාදේශික වෙළෙඳ බල ප්‍රදේශ 23 අතරින් සාමාජික පවුලක් සඳහා රුපියල් ලක්ෂ 7 ක වියදමින් මේ නිවස තනා දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=r1202284</link>
    <topic>සුමනසිරිට වෙළෙඳ සලේ දී හමුවූ සංයුක්ත තැටියේපැරැණි පෙම්වතියගේ විවාහ උත්සවය තිබිලා</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>සුමනසිරි මීට වසර දහයකට ඉහත ආදර සබඳතාවක් පැවැත් වූ කාන්තිගේ මඟුල්දා වීඩියෝ තැටිය අහම්බෙන් අතටපත්ව නරඹමින් සිටිය දී බිරිය කඩාපැන යකා නැටූ පුවතක් වාර්තාවේ.සුමනසිරි නගරයේ වෙළෙඳ ආයතනයක ප්‍රධාන සේවකයා වශයෙන් රැකියාවක් කරන අයෙකි. දිනක් වෙළෙඳසලේ අමතකව ගොස් තිබූ සී.ඩී. තැටියක් හමු විය. දින කීපයක් අයිතිකරු පැමිණෙතැයි බලා සිටිය ද නොපැමිණීම නිසා සී. ඩී. තැටිය නිවෙසට රැගෙන ගොස් නැරඹීමට සිතක් පහළ විය. ඒ සුමනසිරි සී.ඩී තැටි නැරඹීමට රුචිකමක් දක්වන නිසා ය.වෙළෙඳසල වසා දමා නිවෙසට ගොඩවූ සුමනසිරි දරුවන් දෙදෙනා සහ බිරිය සමඟින් රාත්‍රි ආහාරය ගෙන ටික වේලාවක් ඔවුන් සමඟ කථාබහ කරමින් සිට දරුවන් ද නින්දට ගිය පසු රූපවාහිනිය ඩී.වී.ඩී යන්ත්‍රය ක්‍රියාත්මක කොට වෙළෙඳ සලේ තිබියදී හමු වූ තැටිය ක්‍රියාත්මක කළේ ය.අසල පුටුවේ වාඩි වූ සුමනසිරි තමන්ට ඇසෙන පරිදි ඩී.වී.ඩී යන්ත්‍රයේ හඬ අඩුකරමින් දර්ශන නැරඹීය.ඔහුගේ දෑස් විශාල විය. හදවත වේගයෙන් ගැහෙන්නට විය. සුමනසිරි ගේ අතීතය මීට වසර 16 කට දිව යන්නට විය. ඒ සුමනසිරි ආදරය කළ කාන්තිගේ මංගල දිනයේ දී වීඩියෝ කළ දර්ශනයි.සුමනසිරි අසල තිබුණු රිමොට් යන්ත්‍රය ගෙන හඬ තවත් අඩු කරනවාත් සමඟම නිදි යහනෙහි සිටි බිරිය අසලට පැමිණ තරහයෙන් දෝෂාරෝපණය කරමින් සුමනසිරිට වාග් ප්‍රහාර එල්ල කරමින් එහාට මෙහාට ඇවිදිමින් රූපවාහිනි යන්ත්‍රය අක්‍රිය කළාය.බිරිය ගේ වාග් ප්‍රහාර නිසා සුමනසිරිට සිය හඬ අවදි කරන්නට විනාඩි කීපයක් බලා සිටින්නට විය.දෙදෙනා අතර උණුසුම් වාග් ප්‍රහාර නිසාවෙන් දරුවන් දෙදෙනා ද අවදිව අසලට පැමිණ සිදුවන්නේ කුමක් දැයි බලා සිටියේ ය.පැයකට ආසන්නව පැවැති මෙම සිද්්ධියෙන් පසු සුමනසිරි තමන්ට සී.ඩී තැටිය හමුවූ ආකාරය පැහැදිලි කළ ද බිරිය රාත්‍රියේම සී.ඩී. තැටිය කාන්තිට දෙන්නට සූදානම් වුවද එම ගමන ද නතර කෙරිණි.පසුදින උදාවිය. සුමනසිරි බිරියට කථා බහ කොට රාත්‍රියේ තමන් කෙරෙහි ඇති කරගත් සැකය දුරුකරවා සුපුරුදු පරිදි වෙළෙඳ සලකට පැමිණ කාන්තිගේ සහෝදරයකුට කථා කොට සී.ඩී පටය, නිවෙසට යැවීය. සුමනසිරි ගේ බිරිය ද ඔහුගේ කලින් පෙම්වතිය වන කාන්ති ද එකම ගමේ ය.සී.ඩී. තැටියක් නිසා වෙන්න ගිය විනාශය සුමනසිරි ගේ ඉවසීම නිසාවෙන් වළක්වා ගැනීමට හැකි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=r1202285</link>
    <topic>දඹදෙණිය කොට්ටවත්ත නගරයේ අඩුපාඩු සපුරා දෙන්න</topic>
    <author>නාරම්මල සමූහ චමින්ද විදානගේ</author>
    <content>දඹදෙණිය මැතිවරණ කොට්ඨාසයට අයත් කොට්ටවත්ත කුඩා නගරයකි. නාරම්මල සිට පොල්ගහවෙල දක්වා වූ මාර්ගයේ නාරම්මල සිට කිලෝමීටර් 7ක් පමණ දුරකින් කොට්ටවත්ත නගරය පිහිටා ඇත.කොට්ටවත්ත නගරයේ අඩුපාඩු රැසකි. බස් රථ නැවතීම සඳහා සුදුසු ස්ථානයක් නගරයේ දැකිය නොහැක.ජලපවහන කාණු පද්්ධතිය වසර ගණනාවකින් ප්‍රතිසංස්කරණය කර නොමැත. පොදු වැසිකිළි, ජල පහසුව නගරයේ නොමැත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=s1202281</link>
    <topic>ශ්‍රී ලංකාව අද දිනුවොත් ඔස්ට්‍රේලියාව සමග අවසන් වටයට</topic>
    <author/>
    <content>‘කොමන්වෙල්ත් බැංකු කුසලාන’ ක්‍රිකට් තරගාවලියේ ඔස්ට්‍රේලියාව සමග අවසන් වටයේ තරග වැදීමේ අවස්ථාව හිමිකර ගැනීමේ ශ්‍රී ලංකාවේ තීරණාත්මක තරගය ඉන්දියාවට එරෙහිව අද හොබාට්හිදී පැවැත්වේ.ශ්‍රී ලංකාව අද තරගය ජය ගතහොත් ඔවුන් ලබන ඉරිදා ඇරැඹෙන ‘බෙස්ට් ඔෆ් ත්‍රී’ අවසන් වටයට පිවිසෙනු ඇත. ඉන්දියාවට අවසන් වටයට පිවිසීමේ බලාපොරොත්තු ඇතිකර ගැනීමට නම් ඔවුන් අද තරගය ‘බෝනස්’ ලකුණක් සමග ජය ගත යුතුව තිබේ. එය එසේ වූවත්, ඔවුන් අවසන් වටයට පිවිසීමට නම් මාර්තු 2 වැනිදා මෙල්බර්න්හි පැවැත්වෙන තරගයේදී ඔස්ට්‍රේලියාව විසින් ශ්‍රී ලංකාව පරාජය කළ යුතුව තිබේ.‘බෝනස්’ ලකුණක් ලබා ගැනීමට නම් ප්‍රතිවාදීන් වාර්තා කරන මුළු ලකුණු සංඛ්‍යාව කොපමද, ඉන්දියාව එය ඕවර 40ක් ඇතුළත ලබා ගෙන තරගය ජය ගත යුතුය. මෙය ඉතාමත් අසීරු කරුණක් බව පවසන ඉන්දියා නායක මහේන්ද්‍ර සිං දෝනි, “නමුත් මෙවැනි අවස්ථාවක් හෝ අපට තිබීම ගැන මා සතුටු වනවා. තවත් තරගයක ප්‍රතිඵලය මත අපේ ඉරණම රැඳී තිබුනත් ඒ අවස්ථාව උරගා බැලීමට මම ඉතාම කැමතියි” පවසයි.තරගාවලියේ අවසන් වටයට පිවිසීමට ඉන්දියාවට තවමත් අවස්ථාව තිබෙන බවට එම්.එස්.දෝනි සහ ඔහුගේ කණ්ඩායම දැන ගත්තේ ඔවුනට ඒ බව මාධ්‍ය සාකච්ඡාවකදී දන්වා සිටි විට පමණි. ඉන්දියාව සතුව ප්‍රධාන පුහුණුකරුවෙක්, පන්දු රැකීමේ පුහුණුකරුවෙක්, පන්දු යැවීමේ පුහුණුකරුවෙක් මෙන්ම ලකුණු පරීක්ෂකයෙක්, පුහුණු කරන්නෙක් හා භෙෘත චික්ත්සකයෙක් ඇතුලත් සහායක කණ්ඩායමක්ද සිටී. ක්‍රීඩකයෝ 17 දෙනෙකුද සිටිති. මොවුන් අතරින් කිසිවෙක් හෝ තරග තත්ත්වයන් පරීක්ෂා කොට ඉන්දියාවට මේ තරගාවලියේ තවමත් “පොඩි චාන්ස් එකක්” තිබෙන බවට දෝනි ට දැන්වීමට තරම් කරදර වී නැත.ඉන්දියා පිලේ සහීර් ඛාන් පාදයේ ආබාධයක් මත දැනටමත් තරගාවලියෙන් ඉවත්ව සිටී. පිතිකරණය අගාධයට වැටී තිබෙන අතර මේ තරගාවලියෙන් ජය ගැනීමට නම් ප්‍රතිවාදී කණ්ඩායම් ලකුණු 200ට අඩුවෙන් තබා ගත යුතු බවට නායක දෝනි ම සිය පන්දු යවන්නන්ට උපදෙස් දී තිබේ. හොඳ ශරීර සෙෘඛ්‍යයෙන් සිටින පන්දු යවන්නන් සිව් දෙනෙකු සොයා ගැනීමට දඟලමින් සිටින දෝනි ට ‘බෝනස්’ ලකුණක් ලබා ගන්නේ කෙසේදැයි සිතා ගැනීමටවත් නොහැකි වී තිබේ. සුරේෂ් රයිනා, රෝහිත් ෂර්මා, විරේන්ද්‍ර සෙවාග් හා රවින්ද්‍ර ජඩේජාගේ කණ්ඩායමේ ස්ථාන දැන් අනතුරට ලක්ව තිබේ.ශ්‍රී ලංකා කඳවුර පැත්තෙන් බලන විට, අද තරගයේ පරෙස්සමින් ක්‍රීඩාවේ නිරත වූවත් අවසාන වටයට ඒමට හැකියාව තිබෙන බව ඔවූහු දනිති. තමා, ආරක්ෂාකාරී පන්දු රැකීමක් සැකසූවත් අවසානයේ ඉන්දියාව මේ තරගාවලියෙන් ඉවතට වීසි කිරීමට නායක මහේල ජයවර්ධනට පුළුවනි.22 හැවිරිදි දිනේෂ් චන්දිමාල්ගෙන් ශ්‍රී ලංකාවට අති විශිෂ්ට සේවයක් ලැබී තිබේ. මේ තරගාවලියේ ඩේව්ඩ් හසී හැරුණු විට ලකුණු 300 ඉක්මවූ එකම පිතිකරුවා චන්දිමාල් ය. හසී ලකුණු 338ක් ලබා ගෙන සිටින අතර චන්දිමාල් ලකුණු 306ක් රැස්කර ගෙන සිටී. අර්ධ ශතක 3ක් මීට ඇතුළත්ය. දිනේෂ් චන්දිමාල්ගෙන් ශ්‍රී ලංකාව විශේෂ ක්‍රීඩකයෙක් සොයා ගෙන ඇතැයි ජයවර්ධන කියයි.තුන් ඉරියව්වෙන්ම කැපී පෙනෙන ක්‍රීඩකයන් දෙදෙනා වන තිසර පෙරේරා හා ඇන්ජලෝ මැතිව්ස් පිත්තෙන් මෙන්ම පන්දුවෙන්ද විශිෂ්ට දස්කම් ප්‍රදර්ශනය කර තිබේ.වේග පන්දු යවන ෆාවීස් මහරූෆ් හා වමතින් දඟ පන්දු යවන රංගන හේරත් තරගාවලියට එක්වූයේ ප්‍රමාදයකින් පසුව වූවත් ඔවුන් ශ්‍රී ලංකා පන්දු ප්‍රහාරයට මහත් ශක්තියක් එක්කොට තිබේ.ලසිත් මාලිංග හා නුවන් කුලසේකර නව පන්දුවෙන් කැපී පෙනෙන දස්කම් දක්වා තිබේ. මාලිංග 33.66ක සාමාන්‍යයකින් යුතුව කඩුලු 9ක් ලබා ගෙන ඇති අතර ප්‍රධාන කඩුලු දවාලීමේ හැකියාව පෙන්නුම් කර ඇති කුලසේකර 34.85ක සාමාන්‍යයකින් යුතුව දැනට කඩුලු 7ක් ලබා ගෙන ඇත.මේ සියල්ලටම ඉහළින්, ශ්‍රී ලංකාව පන්දු රැකීම අතින් අති දක්ෂ කණ්ඩායමකි. තාරාවෙක් දියට හුරුවෙනවා සේ ඔවුන් ඔස්ට්‍රේලියානු දේශගුණික තත්ත්වයන්ට මනාව හුරුව සිටිති. මේ අතින් ඉන්දියාවේ තත්ත්වය හාත්පසින්ම වෙනස්ය. ඔස්ට්‍රේලියාවේ මාස තුනකට ආසන්න කාලයක් ගත කර ඇති ඉන්දියානුවන්ට තවමත් එහි පරිසරයට හුරුවීමට නොහැකි වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=s1202282</link>
    <topic>කොළඹ නාලන්දා විද්‍යාලයේ නවීකරණය කරන ලද නව ක්‍රීඩාපිටිය  ජනාධිපති අතින් විවෘත වෙයි</topic>
    <author/>
    <content>කොළඹ නාලන්දා විද්‍යාලයේ නවීකරණය කරන ලද නව ක්‍රීඩාපිටිය ජනාධිපති මහින්ද රාජපක්ෂ මහතා අතින් විවෘත කෙරිණි. එහිදී ජනාධිපතිතුමන් සමරු ඵලකය නිරාවරණය කළ අවස්ථාව. අධ්‍යාපන ඇමැති බන්දුල ගුණවර්ධන, විදුහල්පති රංජිත් ජයසුන්දර, පාර්ලිමේන්තු මන්ත්‍රී තිලංග සුමතිපාල යන මහත්වරු ද මෙහි වෙති. ඡායාරූපය - සුදත් මලවීර.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=s1202283</link>
    <topic>බස්නාහිර පළාත් පාසල් රගර්සූරතාව සාන්ත පීතර විදුහලට</topic>
    <author>ෆවුස් මොහොමඩ්</author>
    <content>ලකුනු 17 – 7ක් වශයෙන් ගල්කිස්ස විද්‍යා විදුහල් පිල පරාජයට පත්කළ සාන්ත පීතර විදුහල බස්නාහිර පළාත් පාසල් අවුරුදු 20න් පහළ රගර් කුසලාන සූරතාව දිනාගැනීමට සමත් විය.සාන්ත පීතර විදුහල රැස්කළ ලකුණු 17ට උත්සාහක දිනුම් 2 ක් සහ ගෝලයක් ඇතුළත් වූ අතර විද්‍යා විදුහල ලකුණු 7 රැස්කරනු ලැබුවේ ගෝලයක් මගිනි.කුසලාන සූරතාව සඳහා පැවැති අවසන් පුර්ව වටයේදී වෙස්ලි විදුහල් පිල ලකුණු 19 – 5ක් ලෙස පරාජය කිරීමට සාන්ත පීතර විදුහල් පිල සමත් වූ අතර විද්‍යා විදුහල් පිල අවසන් තරගයට සුදුසුකම් ලැබුවේ මහානාම විදුහල් පිල ලකුණු 29 – 0ක් ලෙස පරාජය කරමිනි.මේ තරගාවලියේ පළඟ සූරතා අවසන් තරගය සඳහා තරග වැදුණු ආනන්ද විදුහල් පිල ලකුණු 14 – 5ක් ලෙස වේල්ස් කුමාර විදුහල් පිල පරාජයට පත්කිරීමට සමත් විය. අවසන් තරගයේදී ආනන්ද විදුහල් පිල ගෝල 2 ක් වාර්තා කළ අතර වේල්ස් කුමාර විදුහල් පිල උත්සාහක දිනුමක් ලබා ගත්තේය.පළඟ සූරතාව සඳහා පැවැති අවසන් පූර්ව තරග වටයේදී නාලන්ද පිල ලකුණු 15 – 7ක් වශයෙන් පරාජය කිරීමට ආනන්ද විදුහල් පිල සමත් විය. වේල්ස් කුමාර විදුහල් පිල ලකුණු 33 – 0ක් ලෙස මරදාන සහිරා විදුහල පරාජයට පත් කළේය.මේ අතර තර්ස්ටන් විදුහල් පිල ලකුණු 26 – 12ක් ලෙස පරාජය කළ සාන්ත තෝමස් විදුහල් පිල තරගාවලියේ බෝල් සූරතාව අත්කර ගත්තේය.බෝල් සූරතා අවසන් පූර්ව තරග වටයේදී ලකුණු 26 – 0 ක් වශයෙන් පානදුර රාජකීය විදුහල් පිල පරාජය කිරීමට සාන්ත තෝමස් විදුහල සමත් විය.තර්ස්ටන් විදුහල් පිල වෙතින් ලකුණු 14 – 12ක පරාජයක් ලුම්බිණි විදුහලට අත්විය.පළිහ සූරතාව සඳහා පැවැති අවසන් තරගයේදී ලකුණු 33 – 0 ක් වශයෙන් ඩඩ්ලි සේනානායක විදුහල පරාජය කිරීමට ලලිත් ඇතුලත්මුදලි විදුහල සමත් විය.කණ්ඩායම් 19ක සහභාගිත්වයෙන් පසුගියදා ගල්කිස්ස විද්‍යා විදුහල් ක්‍රීඩාංගණයේ පැවැති මේ තරගාවලිය බස්නාහිර පළාත් පාසල් රගර් සංගමය විසින් සංවිධානය කරනු ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=s1202284</link>
    <topic>සූරයන්ගෙත් සූරයා තරග වටයටරත්නම්-යුද-නාවික-බොස්කෝ එති</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ සූරයන්ගෙත් සූරයා තරග වටයට රත්නම්, යුද හමුදාව, නාවික හමුදාව හා දොන් බොස්කෝ ක්‍රීඩා සමාජ සුදුසුකම් ලබා ගත්හ.මෙවර ප්‍රධානතම පාපන්දු තරගාවලියේ සූරතාව රත්නම් ක්‍රීඩා සමාජය දිනාගත් අතර අනු සූරතාව යුද හමුදාවට හිමි විය. ලකුණු සටහනේ අවසන් ස්ථානයට පත්වූ ජාවාලේන් හා සිවිල් ආරක්‍ෂක යන කණ්ඩායම් දෙක ලබන වසරේ ප්‍රධානතම පාපන්දු තරගාවලියෙන් ඉවත් කෙරේ. ඒ වෙනුවට පළමු පෙළ තරගාවලියේ ජයග්‍රාහී කණ්ඩායම් දෙකක් ප්‍රධානතම තරගාවලියට උසස්වීම් ලබනු ඇත.චැම්පියන් ලීග් අනු සූරතාව යුද හමුදාව දිනාගත් අතර තෙවැනි ස්ථානයට නාවික හමුදාව හා සිවුවැනි ස්ථානයට දොන් බොස්කෝ පිල පත්වූහ. ඒ අනුව සුරයන්ගෙත් සූරයා තරග වටයේදී රත්නම් - දොන් බොස්කෝ හා යුද හමුදාව - නාවික හමුදාව අතර මාර්තු 4 වැනිදා හා 10 වැනිදා අවසන් පූර්ව තරග පැවැත්වේ. මේ තරග දෙකේ ජයග්‍රාහකයන් අතර අවසන් තරගය මාර්තු 18 වැනිදා පැවැත්වීමට නියමිතය.ඩයලොග් චැම්පියන් ලීග් පාපන්දු තරගාවලියේ වැඩිම ගෝල් ලාභියාට හිමි ගෝල්ඩන් බූට් සම්මානය යුද හමුදාවේ මොහොමඩ් ඉසදීන්ට හිමි විය. ඉසෙදීන් පසුගිය සති අන්තයේ නිව්යංග් සමග පැවැති තරගයේදී ගෝල් 2ක් වාර්තා කිරීමත් සමග ගෝල් 17ක් තරගාවලිය පුරා ලබා සිටී. නිව් යංග්ස් - යුද හමුදාව අතර තරගය වෙන්නප්පුවේදී පැවැති අතර එහිදී ගෝල් 3 – 3 ලෙස තරගය ජය පරාජයෙන් තොරව නිමාවට පත් විය.පොලිස් ක්‍රීඩා සමාජය හා කළුතර බ්ලූ ස්ටාර් අතර පොලිස් ක්‍රීඩාංගණයේ පැවැති තරගයේදී ගෝල් 1 – 0ක් ලෙස බ්ලූ ස්ටාර් ජයග්‍රහණය ලැබීය. එම ගෝලය ටී. ජේ. සීමොන් වාර්තා කෙළේය.රිනවුන් - දොන් බොස්කෝ තරගය ගෝල් 2 – 1ක් ලෙස දොන් ;බාස්කෝ ජය ලැබූ අතර දොන් බොස්කෝ පිලේ කේ. ආර්. පී. ප්‍රනාන්දු හා ප්‍රියංකර සිල්වා ගෝල් වාර්තා කළහ. රිනවුන් පිලේ එම්. සෆ්රාස් ගෝලයක් ලැබීය.රත්නම් – ගුවන් හමුදා අතර තරගය ගෝල් 3 – 0 ක් ලෙස රත්නම් ජය වාර්තා කළේය. එන්. සීී. අබේසේකර, ආර්. ලසන්ත හා ඊ. බී. චන්න ගෝල් ලැබූහ.සිවිල් ආරක්‍ෂක – නාවික අතර තරගයේ ජය 2 – 1ක් ලෙස නාවික හමුදාව හිමිකර ගත්තේය. නාවික හමුදාවේ නාලක රොෂාන් හා එම්. මිගාර ගෝල් ලැබූ අතර සිවිල් ආරක්‍ෂක පිලේ පී. එන්. ප්‍රියංකර ගෝල් ලබා ගත්තේය.ජාවාලේන් - සෝන්ඩර්ස් අතර තරගය ජය පරාජයෙන් තොරව නිමා වූයේ ගෝල් වාර්තා නොවීමෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=s1202285</link>
    <topic>සෙබස්තියන්-වෙස්ලි තරගය විසඳුමක් නෑ</topic>
    <author>ඩිල්වින් මෙන්ඩිස්මොරටුව ක්‍රීඩා වාර්තාකරු</author>
    <content>සාන්ත සෙබස්තියන් විදුහලත් කොළඹ වෙස්ලි විදුහලත් අතර මොරටුවේ පැවැති අන්තර් පාඨශාලීය වයස අවුරුදු 19 න් පහළ ක්‍රිකට් තරගය ජය පරාජයෙන් තොරව කෙළවර විය.පළමුවෙන් පන්දුවට මුහුණ දුන් සෙබස්තියන් විදුහල ලකුණු 201 කට දැවී ගිය අතර, අනුක් ප්‍රනාන්දු ලකුණු 51 ක් වාර්තා කළේය.පිළිතුරු ඉනිම ක්‍රීඩා කළ වෙස්ලි විදුහල ලකුණු 249 කට දැවී ගිය අතර, මිගාර වික්‍රමරත්න ලකුණු 73 ක් ද බසිත් මුසාමිල් ලකුණු 68 ක් ද වාර්තා කළහ. පන්දු යැවීමේදී සනිත ද මෙල් ලකුණු 69 කට කඩුළු 5 ක් ද නායක අමිල අපෝන්සු ලකුණු 79 කට කඩුලු 4 ක් ද දවාලීමට සමත් වූහ. දෙවන ඉනිමේදී තරගය නතර කරන විට ශාන්ත සෙබස්තියන් විදුහල කඩුලු 6 ක් දැවී ලකුණු 221 ක් ලබා සිටි අතර, පිළිවෙලින් අනුෂ්ක පෙරේරා සහ ලූක් ජයදේව ලකුණු 80 ක් සහ 64 ක් වාර්තා කළහ. සෙබස්තියන් නායක අමිල අපෝන්සු මේ වන විට කඩුලු 92 ක් දවාගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=s1202286</link>
    <topic>ඩී. එස්. සේනානායකනිවාස ක්‍රීඩා අද</topic>
    <author/>
    <content>ඩී. එස්. සේනානායක විදුහලේ නිවාසාන්තර ක්‍රීඩා උලෙළ අද (28) පස්වරු 1.00 ට විද්‍යාලයීය නව ක්‍රීඩාංගණයේ දී පැවැත්වේ.අධ්‍යාපන අමාත්‍ය බන්දුල ගුණවර්ධන මහතා මෙහි ප්‍රධාන ආරාධිත අමුත්තා ලෙස සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=s1202287</link>
    <topic>විවිධ දක්‍ෂතා ක්‍රීඩා උළෙල මාර්තුවේ</topic>
    <author>මහරගම විශේෂවේහැල්ලේ පියතිලක</author>
    <content>ජාතික තරුණ සේවා සභාවේ තරුණ සංවර්ධන හා සංවිධාන අංශය සංවිධානය කරනු ලබන විවිධ දක්‍ෂතා ඇති තරුණ තරුණියන් (ආබාධිත) සඳහා වෙන්වූ ක්‍රීඩා උළෙලක් මාර්තු මස 20 සහ 21 යන දිනවලදී ජාතික තරුණ සේවා සභාවේ මහරගම ශ්‍රී ලංකා යූත් ක්‍රීඩාංගණයේදී පැවැත්වේ.සාමාන්‍ය තරුණ තරුණියන් භුක්ති විඳින සෑම අයිතිවාසිකමක්ම ආබාධිත තරුණ තරුණියන්ට ලබාදිය යුතුය යන මහින්ද චින්තන අපේක්‍ෂාව අනුව මෙම විශේෂ දක්‍ෂතා ඇති තරුණ තරුණියන් වෙනුවෙන් වෙනමම ක්‍රීඩා උළෙලක් පැවැත්වීමට සැලසුම් කළ බව ජාතික තරුණ සේවා සභාවේ සභාපති අධ්‍යක්‍ෂ ජනරාල් ලලිත් පියුම් පෙරේරා මහතා පැවසීය.තරගාවලියට හිමිකම් ඇත්තේ වයස 13 – 29 අතර තරුණ තරුණියන්ටය.පූර්ණ දෘෂ්‍යාබාධිත, අර්ධ දෘෂ්‍යාබාධිත, ශ්‍රවණාබාධිත, කථනාබාධිත, සෙමෙන් මනස වැඩීමේ අය හා රෝද පුටු වශයෙන් කොටස් හයකින් තරගාවලිය පැවැත්වේ.තරගාවලියට ජවන හා පිටිය ක්‍රීඩා ඉසව් 68 ක් සහ රිලේ ධාවන තරගයක් ද තරගාවලියට ඇතුළත් වේ.මාර්තු මස 20 වනදා පෙරවරු 9 ට තරගාවලිය ආරම්භ කෙරෙන අතර, ඒ සමාරම්භක උත්සවයේ ප්‍රධාන ආරාධිතයා ලෙස යෞවන කටයුතු හා නිපුණතා සංවර්ධන නියෝජ්‍ය ඇමැති දුමින්ද දිසානායක මහතා සහභාගි වෙයි.මෙහි විශේෂත්වය වන්නේ ශ්‍රවණාබාධිත ක්‍රීඩක ක්‍රීඩිකාවන් සඳහා සංඥා භාෂාව දත් විනිසුරුවන් යොදා ගැනීමය.21 වන දින පස්වරු 4 ට ජය සංකේත හා ත්‍යාග ප්‍රදානෝත්සවය යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතාගේ ප්‍රධානත්වයෙන් පැවැත්වෙන අතර, අමාත්‍යාංශයේ ලේකම් එස්. එස්. හේවාපතිරණ සහ ජාතික තරුණ සේවා සභාවේ සභාපති අධ්‍යක්‍ෂ ජනරාල් නීතිඥ ලලිත් පියුම් පෙරේරා යන මහත්වරු ද මේ අවස්ථාව වර්ණවත් කරනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=s1202288</link>
    <topic>මහ ඉංගිරියේසය සාමාජික ක්‍රිකට්</topic>
    <author/>
    <content>මහ ඉංගිරිය නවරැල්ල ක්‍රීඩා සමාජය සංවිධානය කරනු ලබන ශ්‍රී රුවන් අමරතුංග අභියෝගතා සැහැල්ලු පන්දු සීමිත ඕවර සය සාමාජික දීප ව්‍යාප්ත ක්‍රිකට් තරගාවලිය මාර්තු මස 3 සහ 4 යන දිනවල මහ ඉංගිරිය පරාක්‍රමබාහු විද්‍යාලයීය ක්‍රීඩාංගනයේදී පැවැත්වේ.සූරතාව සඳහා රු. 25,000 සහ ශූරතා කුසලානය පිරිනැමෙන අතර අනු ශූරතාවයට රු. 15 ක් මුදලින් පිරිනැමේ. දක්‍ෂතම පිතිකරුට හා දක්‍ෂතම පන්දු යවන්නාට මුදලින් රුපියල් 5000 බැගින් පිරිනැමේ. - මහරගම විශේෂ.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=f1202281</link>
    <topic>ශ්‍රී ලංකාව අමෙරිකාවේ කොලනියක් නොවේ</topic>
    <author>සාකච්ඡා කළේ ධම්මික සෙනෙවිරත්න</author>
    <content>මට නම් මේ ගැන පුදුමයක් නෑ. මොකද මේ ප්‍රශ්නය ගැන මම සිත යොමු කළේ මීට අවුරුදු 20කටත් කළින්. “ඝණඳුරු මැදියම දකිනෙමි අරුණලු” පොත ලියමින් මේ රටේ වාර්ගික ප්‍රශ්නයක් නැති බව මම කිව්වා. මෙතැන තියෙන්නේ බටහිර හා ඉන්දියානු කුමන්ත්‍රණයක් බවත් පෙන්වා දුන්නා.දැන්වත් මේක තේරුම් ගත යුතුයි. මෙතැන ජනවාර්ගික ප්‍රශ්නයක් නෑ. නමුත් ජේ. ආර්, පේ‍්‍රමදාස, චන්ද්‍රිකා ආදී නායකයන් කවුරුත් විසඳුම් දෙන්න හැදුවේ ජනවාර්ගික ප්‍රශ්නයකට. විජේතුංග ජනාධිපතිවරයා පමණයි කිව්වෙ මෙතැන වාර්ගික ප්‍රශ්නයක් නෑ ත්‍රස්තවාදයක් තියෙන්නෙ කියලා.අපේ රට මුහුණදුන්නේ ත්‍රස්තවාදය මුල්කරගත් අන්තර් ජාතික කුමන්ත්‍රණයකට. ප්‍රභාකරන් පෙන්නලා, බයකරලා, කුමන්ත්‍රණකරුවන්ගේ වුවමනාවන් ඉෂ්ඨ කරගන්නයි වෑයම් කළේ. අද මේ රජයත් එක්ක ඉන්න සමහරු පවා ඒ කාලයේ කිව්වෙ මේක යුද්ධ කරලා විසඳන්න බෑ, සාකච්ඡාවෙන් පමණයි උත්තර හොයන්න වෙන්නෙ කියලා.හැබැයි, වාසනාවකට මහින්ද රාජපක්‍ෂ ජනාධිපතිතුමා බලයට පත්වෙලා මේකට විසඳුම යුද්ධයෙන් දුන්නා. එසේ නොවුණානම් මෙලහකටත් රට බෙදිල ඉවරයි. රනිල් වික්‍රමසිංහ අගමැති කාලේ අස්සන් කළ ගිවිසුමෙන්ම ඒක වෙනවා. 2005 දී මහින්ද රාජපක්‍ෂ මහත්තය ජනාධිපති ධුරයට පත්කරගන්න ජනතාව ක්‍රියා කළ නිසා එය වැළැකී ගියා. පුරාණයේ සිටි රජවරු වගේ එතුමා බලයට පත්වෙලා ත්‍රස්තවාදය මුලිනුපුටා දැම්මා. හැබැයි දැන් පැහැදිලිව පේන්න තියෙනවා ත්‍රස්තවාදය අවසන් කළාට මේ ප්‍රශ්නය අවසන් වෙලා නැති බව. එල්. ටී. ටී. ඊ. ත්‍රස්තවාදය පරාජය කළාට දේශපාලන ත්‍රස්තවාදය ක්‍රියාත්මක වෙනවා. එය ක්‍රියාවට නංවන්නේ අන්තර්ජාතික ප්‍රජාව, ටී. එන්. ඒ එක ආදී බලවේග.ජිනීවා සමුළුවේදීත් මේ විදිහට දිගහැරෙන්නෙ ඒ දේශපාලන ත්‍රස්තවාදයයි.වෙන මොකක්ද? හැබැයි මෙතැනදී මට රජයටත් දොස් කියන්න වෙනවා. ඇයි ඒ? ප්‍රභාකරන්ගේ ත්‍රස්තවාදය අවසන් කළ වහාම 13 වෙනි සංශෝධනයත් සම්පූර්ණයෙන් අයින් කරන්න තිබුණා. ඒක කළා නම් මේ බලවේග ඔය විදිහට නටන්නෙ නෑ. නොයෙක් බලපෑම් කරලා දැන් මේ දඟලන්නෙ 13 බලය ගන්න.ජනාධිපතිතුමා සහ රණවිරුවන් යුද අපරාධ පිළිබඳ අධිකරණයට ගෙනිහින් මේක කරගන්නයි වෑයම් කරන්නෙ. ජිනීවා සමුළුවේදී දෙමළ ජනයාට සාධාරණය ඉෂ්ට කිරීමටවත්, මානව හිමිකම් රකින්නවත් ඔය කියන බලවේගවලට අවශ්‍ය නෑ. ඔවුන්ට අවශ්‍ය ඒවා ඉදිරියට දමලා, බලපෑම් කරලා, 13 බලතල ලබාගන්න.වාසනාවකට මහින්ද රාජපක්‍ෂ ජනාධිපතිතුමා තිරසාර පිළිවෙතක පිහිටා සිටි නිසා ඉන්දියාව 13 ගැන කළ බලපෑම්වලට තේරුමක් තිබුණේ නෑ. හැබැයි, දැන් පුළුවන්නම් බයකරලා ගන්නයි හදන්නෙ.අමෙරිකාව කරන වැඩේ හරියට වෛශ්‍යාවක් පතිවෘතාව ගැන කතා කරනවා වගේ වැඩක්. අමෙරිකාව තරම් මානව හිමිකම් උල්ලංඝනය කළ රටක් ලෝකයේ තවත් නෑ.ඇත්තටම ඔය රටවල්වලට මානව හිමිකම් ගැන ඇති කැක්කුමක් නෑ. මෙතැන තියෙන්නෙ මම කියපු වුවමනාව. අන්තිම මොහොත දක්වාම මේ බලපෑම් කරල වෑයම් කරන්නෙ ප්‍රභාකරන් මඟින් ඉෂ්ට කරගන්න බැරිවුණ දේ. 13 දීලහරි ඉෂ්ට කරගෙන මෙහෙ ඇවිල්ල පය ගහන්නයි.ජිනීවාවලදී ශ්‍රී ලංකාවට එරෙහිව යෝජනාවක් සම්මත කරන්න දරන වෑයමට එරෙහිව 27 වැනිදා සිට විරෝධතා ව්‍යාපාරයක් සංවිධානය කිරීම අපි සම්පූර්ණයෙන් අනුමත කරනවා. ඊට ලාංකිකයන් හැටියට අපි කවුරුත් ජාතික හැඟීමෙන් එකතු විය යුතුයි. රට තුළ විශාල විරෝධයක් ඊට එරෙහිව ඇති කර මේක උන්ගෙ කොලනියක් නොවන බව අපි පෙන්වන්න ඕන. පක්‍ෂ, පාට භේද තියාගෙන නම් මේ වැඩේ කරන්න බෑ. ඒවා පැත්තකින් තියලා මේ රටට - ජාතියට විශාල තර්ජනයක් එල්ලවී ඇති අවස්ථාවක් බව නිවැරදිව තේරුම්ගෙන පෙරට ආයුතුයි.ආණ්ඩුවේ හැම වැඩක් ගැනම අපටත් ප්‍රසාදයක් නෑ. හැබැයි, ඒ ප්‍රශ්න සියල්ල අමතක කරල රට ගැන හැඟීමෙන් ක්‍රියා කළ යුතු අවස්ථාවක් මේ, අමතක කරන්න එපා, ත්‍රස්තවාදයට එරෙහිව සටන් කරනවා කියල කෑ ගැහුවට ඔය රටවල් ත්‍රස්තවාදයට විරුද්ධ නෑ. ප්‍රභාකරන්ගෙ ත්‍රස්තවාදයට උදව් කළේ, කරන්නෙ ඒ කැමැත්ත නිසා. තමන්ගෙ රටේ තියෙන, තමන්ට එරෙහි ත්‍රස්තවාදය විතරයි මේ අය ත්‍රස්තවාදය විදිහට දකින්නෙ.අපේ රටවල් හැමදාමත් අස්ථාවරව තියෙන තරමට වාසිය ඔවුන්ටයි. ඒ නිසා ඒ වුවමනාවට දිනන්න ඉඩ දෙන්න එපා. මේ රටට - ජාතියට එරෙහිව අනතුරක් ඇති මොහොතක්. ඒ අනතුර අනතුරක් ලෙස දකිමින් ලාංකිකයන් හැටියට අපි කවුරුත් පෙළගැසිය යුතුයි.ලිබියාවේ බෙන්ගාෂි කැරැළිකාරීන් ඇතිකළා වගේ තත්ත්වයක් මෙහෙත් ඇති කරන්න පුළුවන්ද කියල තමයි ඔය මාන බලන්නෙ. මෙතැනදී ආණ්ඩුවත් මෝඩ කම් කළා කියල මට හිතෙනවා. මොකද, ඔය බලපෑම් ඇති කරන විදිහට 13 වෙනි සංශෝධනය මහින්ද රාජපක්‍ෂ ජනාධිපතිතුමා ලවා ලබාදුන්නොත් ප්‍රශ්නය මෙතැනින් ඉවර වෙන්නෙ නෑ. එහෙම වුණොත් ජනාධිපතිතුමා අප්‍රසාදයට පත්වන බව මේ අය දන්නවා. එවිට, රජයට එරෙහිව නැඟී සිටින්න ජනයා තුළ පෙළඹවීමක් ඇති විය හැකියි. ඒක පාවිච්චි කරලා ජනාධිපතිතුමා බලයෙන් පහකරවීම තමයි ඔය බලවේගවල උප්පරවැට්ටිය. ඔවුන්ට කරගන්න ඕන වෙලා තියෙන්නෙ ඒකයි. මොකද, මහින්ද රාජපක්‍ෂ ජනාධිපතිතුමා බලයේ සිටියදී රට දෙකඩ කරන්න බැරි බව ඔවුන් දන්නවා. රට බෙදන්න නම් ජනාධිපතිවරයා ඉවත් කළ යුතුයි. ඒ ටික තමයි ඔය කරන්න හදන්නෙ.රටට හිතැති, රටට ආදරය කරන කවුරුත් ඉදිරිපත් වෙලා, මේ කුමන්ත්‍රණවලට ඉඩදෙන්නෙ නෑ කියන එක ලෝකයට කියමු. ඒකට පක්‍ෂ පාට භේද වැඩක් නෑ. හැබැයි යූ. එන්. පි. ය හදන්නේ මේ වගේ වෙලාවක ඒකෙනුත් ප්‍රයෝජන ගන්නයි. මේ තර්ජනය ඇතිවෙලා තියෙන්නේ රටට. ඒ නිසා අපි නැඟී සිටිය යුත්තේ රටක් හැටියට මිසක් දේශපාලන පක්‍ෂ හැටියට නෙවෙයි. මොන පක්‍ෂයේ වුණත් ඉන්න රටට ආදරය කරන මිනිස්සු මේක තේරුම් ගත යුතුයි. ආණ්ඩුවේ අඩුපාඩු, වැරැදි ගැන සෙවීම ටිකක් පැත්තකින් තියලා මේ වැඩේදි පෙරට එමු. මහින්ද රාජපක්‍ෂ ජනාධිපතිතුමාගේ නාමයෙන් පෙරට ඇවිත් අප බේරාගන්නේ රටයි. ඒ යුතුකම පැහැර හරින්න එපා කියන එක තමයි ජනතාවගෙන්, පක්‍ෂවලින්, මේ කාගෙනුත් ඉල්ලන්න තියෙන්නේ.මේ ලෝක ආධිපත්‍යයට එරෙහිව තුන්වෙනි ලෝකයේ රටවල් එකතුවී නැඟීසිටිය යුතුයි. අරාබිකරයට පසු දැන් බලවතුන්ගේ ඊළඟ ඉලක්කය ආසියාව විය හැකියි. ඒ නිසා ආසියාව නතුකර ගැනීමට ඉඩ නොදී ඊට එරෙහි ක්‍රියාමාර්ග කරා යායුතුයි. ශ්‍රී ලංකාවට එරෙහි මේ ක්‍රියාදාමයත් ඒ උපායමාර්ගයේම කොටසක් විය හැකියි. ප්‍රභාකරන් පරාජය කළාට ප්‍රශ්නය ඉවර වෙලා නැත්තේ ඒකයි. රට බේරාගන්න සටන් කරද්දිත් ඊට එරෙහි වුණු බටහිර රටවල් තමයි මේ වැඩේදිත් රටට එරෙහිව ඉන්නෙ. ත්‍රස්තවාදය පරාජය කළ බව ඔවුන්ට විශ්වාස කරන්න බෑ. මොකද ඒක කළේ ඔවුන්ගේ සහායක් නැතිවයි. ඒ නිසා මේ තර්ජනය හරියට තේරුම් ගන්න අවශ්‍යයි. එය පරාජය කිරීමට නම් අපි යූ. එන්. පී, අපි ශ්‍රී ලංකා කියමින් ඉන්නෙ නැතිව තර්ජනයට එකට මුහුණ දිය යුතුයි.මගේ හිතේ මේක අපට දිනාගන්න පුළුවන්. හැබැයි ඒක දිනාගත්තා කියලත් මේ බලපෑම් ඉවරයක් වෙන්නෙ නෑ. දැන් ඉන්දියාව පැත්තක් නොගෙන වගේ ඉන්නෙ, ටී. එන්. ඒ. එක මේකට නොගිහින් ඉන්නේ නිකම්ම නෙවෙයි. ඔවුන්ගේ වුවමනාව මේ බලපෑම් හරහා 13 ලබාගැනීමයි. අප එය වටහාගත යුතුයි. යම් විදිහකින් එවැනි තත්ත්වයක් ඇතිවුණොත් ඊට එරෙහිව ඇතිවන පෙළගැස්ම පාවිච්චි කරලා ත්‍රස්තවාදය පරාජය කළ නායකත්වය ඉවත්කර මේ රට ආක්‍රමණය කරන්න වෑයම් කරයි. ඒ නිසා මේවාට ඉඩ නොතැබිය යුතුයි. එහිදී රජයටත් වගකීමක් පැවරෙනවා. එසේම ජනතාවත් මෙය වටහා ගත යුතුයි. මේ කුමන්ත්‍රණ පැරදවීමට නම් ජාතියක් හැටියට එකට පෙළ ගැසිය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=f1202282</link>
    <topic>සරල ආණ්ඩු පෙරළියකින් පමණක් යහපත් රටක් සෑදිය නොහැකියි</topic>
    <author>චන්දන ජයවීර ඡායාරූප- රංජිත් අසංක</author>
    <content>විකල්ප කියන අදහස විවිධ විදිහට යොදා ගන්න පුළුවන්. රාවය හුඟක් පත්තරවලින් වෙනස් වෙන්නේ පරමාදර්ශී සමාජයක් ගැන අදහසක් පත්තරයට තිබෙන නිසයි.ශ්‍රී ලංකාවේ පුවත්පත් කර්මාන්තයේ ආරම්භයේ සිට පුවත්පත් ප්‍රකාශකයන් හා කර්තෘවරු මෙම ක්ෂේත්‍රයට යොමු වුණේ යම් යම් අරමුණු ඉටු කර ගන්න. ඒක භාෂාව ගැන හෝ කිසියම් ජන කොටසකට හෝ ආගමකට අනන්‍යය දෙයක් වෙන්න පුළුවන්. ඔවුන් ඒ අරමුණ හෝ දර්ශනය වෙනුවෙන් කැප වුණා. ඒ ගැන කිසිම තර්කයක් නැහැ. නමුත් අපේ අරමුණ ඊට වැඩිය පුළුල්. අනෙක් කරුණ තමයි රාවය බිහි වුණේ අවුල් සහගත පරිසරයක. ඒ නිසා සාමකාමී පසුබිමක බිහි වූ පුවත්පතක් සමඟ මේ පසුබිම සසඳන්න බැහැ.අපිත් වෙළෙඳාමක් කරනවා. නමුත් එය ලාභය උපරිම කර ගැනීමේ අරමුණින් කරන වෙළෙඳාමක් නොවෙයි. පත්තරය පවත්වාගෙන යන්නේ සමාජයට යහපතක් කිරීමේ අරමුණ මතයි.සමාජය යහපත් කිරීමේ අරමුණ දෙස ‘රාවය’ බලපු ආකාරය හැමදාම එක සමාන නැහැ. පසුගිය කාලය තුළදී විවිධ පරමාර්ථවලට බැහැර වීමක් සිදු වුණා. එක අවස්ථාවක දී රාවය කල්පනා කළා බලයේ තිබෙන ආණ්ඩුවක් වෙනස් කර තමන් කැමති ආණ්ඩුවක් බලයට ගෙන ඒමෙන් රටේ මතය ඉස්සරහට ගන්න පුළුවන් කියලා.දේශපාලනයෙන් අප ඉගෙන ගත් ලොකුම පාඩම සරල ආණ්ඩු පෙරළියකින් පමණක් යහපත් රටක් සෑදිය නොහැකි බවයි. ඒ සඳහා දූෂිත දේ්ශපාලනය වගේම පරිපාලන ක්‍රමයේ ද වෙනසක් ඇති විය යුතුයි. ඒක සංකීර්ණ කාරණයක්.රාවය රටට මෙහෙම වුණේ ඇයි කියලා විවිධ කෝණවලින් දකින්න උත්සාහ කළා. ඒ වගේම මේ තත්ත්වය බාරගෙන කාගෙත් විශ්වාසයට හා ගෞරවයට හේතු වන රටක් හදා ගන්න හීනයක් පත්තරයට තිබෙනවා. නමුත් විවිධ කාලවලදී ඒ සිතිවිල්ලේ වෙනස්කම් ඇති වුණා.සාමාන්‍ය කෙනෙකුට වඩා ළඟින් මම එම අත්දැකීම දුටුවා. ආණ්ඩු පෙරළියක් ඇතිවන අවස්ථාවක දී සිදුවන වෙනස්කම් දැක්කා. එයින් මම තේරුම් ගත්ත දෙයක් තමයි ආණ්ඩුවක් වෙනස් වෙන්න ඔවුන්ගේ හේතු බලපාන්නේ අඩක් පමණයි. ඉතිරි අර්ධය තීරණය කරන්නේ ජන බලය යනාදිය නිර්මාණය කරන විශේෂිත ලොබිය සමඟයි. ආණ්ඩුවක් බලයට පත් වෙන්න ඒ තීරුව සමඟ එකඟතාවයක් ඇති විය යුතුයි. ඉතාම ශක්තිමත් ජනාධිපතිවරයෙක්ට වුවත් ලංකාව පාලනය කරන්න පුළුවන් 51% ක් පමණයි. ඉතිරිය තීරණය කරන්නේ අර මුලින් කී කණ්ඩායමයි. ඔවුන්ට මතවාදී බලයක් නැහැ. තිබෙන්නේ මුදල් බලයක්. මේක විශේෂිත දේශපාලන ක්‍රමයක්. එයින් එහාට යන්න අමාරුයි. දවසකින් දෙකකින් වෙනසක් කරන්න බැහැ.අපිට ජාතික රාජ්‍යයක් හා ප්‍රජාතන්ත්‍රවාදය ලැබුණේ අපි අකමැති යටත් විජිතවාදීන්ගෙන්. ඉන්දියාව ඔවුන්ගේ ජාතික රාජ්‍යය ආරක්‍ෂා කරගන්න ජන වර්ගය, කුලය, ආගම මත තිබෙන බෙදීම අවම කර ගත්තා. ගාන්ධිගේ අරගලය සීමා වුණේ යටත් විජිතවාදයෙන් නිදහස් වීමේ අරමුණ සඳහා පමණක් නෙවෙයි.යටත් විජිත විරෝධීන්ගේ අදහසක් තිබෙනවා බ්‍රිතාන්‍යයන් අපේ සමාජය උඩු යටිකුරු කළා කියලා අදහසක් තිබෙනවා. එහි ඇත්තක් තිබෙනවා. ඒ වුණත් ඔවුන් විනාශ කළ ආයතන යල් පැන ගිය ආයතන. ඒ වගේම ඔවුන් අපිට හඳුන්වා දුන් ශිල්ප ක්‍රම නවීනයි. අපේ නායකයන්ට ඉන්දියානු නායකයන්ට මෙන් යටත් විජිතවාදයේ හොඳ නරක වෙන් කර ගන්න හැකියාවක් තිබුණේ නැහැ. බහුතර වාදය ආරක්‍ෂා කරගෙන ජාතිත රාජ්‍ය පවත්වාගෙන යා යුතු ආකාරය ගැන ඔවුන්ට අදහසක් තිබුණේ නැහැ. නිදහසින් පසුව එක්සත් ජාතියක් නිර්මාණය කර නොගැනීමට හා ප්‍රජාතන්ත්‍රවාදය අදාළ කර ගැනීමෙන් ඉදිරියට යන්න දැරූ උත්සාහය තුළ ආණ්ඩු ක්‍රමයේ විකෘතියක් ඇති වුණා. එහි උච්චතම අවස්ථාව තමයි දකුණේ හා උතුරේ ඇති වූ ත්‍රස්තවාදය.දූෂණය රටේ නිත්‍ය අංගයක් බවට පත් වෙලා. ආණ්ඩුව කොපමණ උත්සාහ කළත් ලංකාවේ නියමිත බදු ආදායමින් 20% ක් වත් ආණ්ඩුවට ලැබෙන්නේ නැහැ. රජයට හිමිවිය යුතු ආදායමින් සැළකිය යුතු කොටසක් නිලධාරීන් හා ආයාතකරුවන් එකතුව හොරා ගන්නවා.දූෂණය පිළිබඳ විෂය ගැඹුරු විෂයක්. කටට ආ පලියට දූෂණ චෝදනා එල්ල කරන්න බැහැ. කවර ආණ්ඩුවක වුවත් දූෂණ හෙළි කරන්න නිදහසක් මාධ්‍යවේදීන්ට දී තිබෙනවා. නමුත් එයට පෙර අවශ්‍යය තරම් ගවේෂණයක් කළ යුතුයි. නමුත් ඒ සඳහා කැප වුණු මාධ්‍යවේදීන් අද ඉන්නවා ද කියන එක ප්‍රශ්නයක්. හැමදාම රාවයේ සේවය කළේ එක පිරිසක් නෙවෙයි. අපි බිහි කළ මාධ්‍යවේදීන් වෙනත් පුවත්පත්වලට යනවා. කුඩා ආයෝජනයක් තිබෙන පුවත්පතක් හැටියට අපිට මේ තත්ත්වයට විසඳුමක් සෙවීම ගැටලුවක්..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>28</day>
    </date>
    <link>http://www.dinamina.lk/2012/02/28/_art.asp?fn=f1202283</link>
    <topic>‘විශිෂ්ටතා සම්මාන’ප්‍රදානය අද</topic>
    <author/>
    <content>මධ්‍යම මට්ටමේ ආදායම් ලබන රටක් වශයෙන් ශ්‍රී ලංකාවේ ආර්ථිකය ශක්තිමත් කිරීම වෙනුවෙන් විදේශ රටවල සේවය කරන ශ්‍රී ලාංකිකයන්ගෙන් ලැබෙන දායකත්වය සැබවින්ම ප්‍රශංසනීයයි. ඔවුන්ගේ දායකත්වය අද වන විට ශ්‍රී ලංකාවට විදේශීය ආදායම් ගෙන ඒමේ ප්‍රධාන මූලය බවට පත්ව තිබේ. ශ්‍රී ලංකාවේ ආර්ථිකයට මෙවැනි දායකත්වයක් ලබා දෙන විශාල පිරිසක් විදේශීය රටවල සේවය කරති.කුමන රැකියාවක නිරත වුවද කුමන වැටුප් තලයක සිටිය ද ඔවුන්ගේ මෙහෙවර ඇගැයීමට ලක්කිරීම අතිශය වැදගත් වේ. කලාපීය රටක් වශයෙන් ගත් කළ වර්තමානය වන විට ශ්‍රී ලංකාවේ සාක්ෂරතාව ඉහළින්ම තිබෙන බව කිව යුතුය. ඒ අනුව ශ්‍රී ලංකාවේ බුද්ධිමත් ජනගහනය වර්ධනය වෙමින් තිබෙන බවක් පෙනෙන්නට තිබේ.මෙය ආසියාවේම වර්ධනය වන පොදු තත්ත්වයක ප්‍රතිඵලයක් වන අතර එය මානව සම්පත් වර්ධනයක් ලෙස විග්‍රහ කිරීමට ද හැකිවේ. මානව සම්පත ශ්‍රී ලංකාවට ආර්ථීක වටිනාකමක් ගෙනෙන සාධකයක් කර ගැනීමේ අභියෝගය තවදුරටත් අපේ රට හමුවේ පවතී. ශ්‍රී ලංකාව තුළ ස්වාභාවික සම්පත් මෙන්ම ඒ පිළිබඳ ගවේෂණයන් තිබුණ ද සම්පත් පිළිබඳ විවිධ විග්‍රහ රට හමුවේ තිබේ.මෙම යථාර්ථයන් අවබෝධ කරගෙන ක්‍රියාත්මක වූ ශ්‍රී ලාංකාවේ විදේශ රැකියා ක්ෂේත්‍රය රටට විනිමය දිනා දුන් ප්‍රබලම, ප්‍රමුඛතම ක්ෂේත්‍රය බවට මේ වන විට පත්ව ඇත. එය ශ්‍රී ලංකාවේ මුළු අපනයන ආදායමින් ප්‍රතිශතයක් වශයෙන් ගත් කළ පෞද්ගලික සංක්‍රමණ ලෙස පසුගිය 2010 වනවිට සියයට 49.63 ක් රටට උපයා දී තිබේ. එය පැසසිය යුතු, සාකච්ඡා කළ යුතු තත්ත්වයක් බව ශ්‍රී ලංකා විදේශ සේවා නියුක්ති කාර්යාංශය පෙන්වා දෙයි.මෙම වර්ධනයට විදේශගත ශ්‍රමිකයන්ගෙන් ලැබෙන දායකත්වය ප්‍රබලවී ඇති අතර එහිදී ඔවුන් සමඟින් තවත් වැදගත් කාර්යයක් ඉටු කරන පිරිසක් වශයෙන් රජයේ අනුමත විදේශ රැකියා ඒජන්සිකරුවන්ද වැදගත් වෙයි. ඔවුන් බලපත්‍රලාභී විදේශ රැකියා නියෝජිත ආයතන ලෙස වර්තමාන ව්‍යවහාරයේ සලකනු ලබන අතර ශ්‍රමිකයන්, ඒජන්සිකරුවන් යන සාධක දෙකට අමතරව විදේශගත ශ්‍රමිකයන්ගේ පවුල්වල සාමාජිකයන් තුළද වැදගත් සාධකය ලෙස මෙම ක්ෂේත්‍රයේ සැළකිල්ල යොමුව තිබේ.මේ සාධක සියල්ල ගෙන ඔවුන්ට එකට සැළකීම දැනට වසර 26 ක සිට රජයේ කාර්යභාරය වී තිබේ. මෙම රජයේ කාර්යය නියෝජනය කරනුයේ ශ්‍රී ලංකා විදේශ සේවා නියුක්ති කාර්යාංශයයි. මොවුන් පාර්ලිමේන්තුවේ සම්මත කරගත් 1985 අංක 21 දරන කාර්යාංශ පනත මඟින් මේ සඳහාම නීතියෙන්ම බලය පවරා ගෙන ක්‍රියාකාරීන්ගේ මෙම සාධක තුනම එකට ගෙන කළමනාකරණය කරමින්, සුභසාධනය සලසමින්, සවිබල ගන්වමින්, ප්‍රවර්ධනය කරමින් ගනු ලැබූ පුළුල් ක්‍රියා මාර්ගවල නිරතව සිටී.පසුගිය වසර 11 ක කාලය තුළ විදේශ රැකියාවට යොමු වූ පුද්ගලයන් සංඛ්‍යාව සහ එමගින් ශ්‍රී ලංකාව ලැබූ විදේශ විනිමය ආදායම් සැළකිල්ලට ගන්නා විට මේ ක්ෂේත්‍රයට දායක වන කණ්ඩායම් ජාතික ආර්ථිකයේ පැවැත්මට දක්වන දායකත්වයේ තරම මැනවින් පැහැදිලි වේ. මීට පෙර විදේශ රටවල සේවය කරන ශ්‍රී ලාංකික ශ්‍රමික ප්‍රජාව රටට කළ මෙහෙවරට නිසි ගෞරවයක් නොලැබිණි.රටේ පැවති යුද වාතාවරණය මෙම ශ්‍රමිකයන් පිළිබඳ සමාජ අවධානය දුරස් කරන්නට එක් හේතුවක් විය. නමුත් පසුගිය 2011 දෙසැම්බර් 18 දිනට යෙදුණු ජාත්‍යන්තර සංක්‍රමණික දිනය නිමිතිකරගෙන ශ්‍රමය සඳහා සංක්‍රමණය වූ ලාංකික ශ්‍රමිකයන්ට ජාතියේ ගෞරවය පිරිනැමීම හා මෙම ක්ෂේත්‍රය පිළිබඳ ජාතියේ අවධානය අලුත් කෝණයකින් යොමු කිරීමට “දිරි සැරිය - විනිමය දිනූ රටවිරු උපහාර” මැයෙන් ජාතික උපහාර උළෙලක් සංවිධානය කෙරිණි.විදේශ රැකියා ප්‍රවර්ධන හා සුභ සාධක ඇමැති ඩිලාන් පෙරේරා මහතාගේ යෝජනාවකට අනුව රටේ සෑම දිස්ත්‍රික්කයක්ම නියෝජනය වන අයුරින් දියත් කෙරුණු මෙම වැඩ සටහනට ජනාධිපති මහින්ද රාජපක්ෂ මහතා ද රටේ ජනාධිපතිවරයා ලෙස සහභාගි වෙමින් එයට නිසි ජාතික වටිනාකමක් එක්කරන්නට සමත් විය. විවිධ සංවිධාන, විවිධ ආයතන දේශීය හා විදේශීය සංවිධානවල අරමුදල් උපයෝගී කර ගනිමින් විවිධ ජාත්‍යන්තර දින අනුස්මරණය කරන “නාගරික සංදර්ශන පා ගමන” සංවිධානය කරනු ලැබුවන් දිරිසැරිය පා ගමන තවත් එවැනි කොළඹට සීමා වූ පා ගමනක් නොවීය.මෙය යාපනය, හම්බන්තොට, මඩකලපුව, ඇතුළු සෑම දිස්ත්‍රක්කයක්ම වෙලාගත් පුළුල් සැමරුම්, රැකියා ප්‍රවර්ධන හා සංවර්ධනාත්මක වැඩ සටහනක් විය. ප්‍රජාතන්ත්‍රවාදී සමාජයක අයකුට විවේචන, විචාර මේ සම්බන්ධයෙන් පැවතිය හැකි නමුත් සියලු දෙනා මතක් කරගත යුතු කාරණය මෙම විගමනික ශ්‍රමික ප්‍රජාවට අවංකවම ඇත්ත උපහාරයක්, ඇගයුමක්, ක්ෂේත්‍රය පිළිබඳව වැඩිදුර ප්‍රවර්ධනයක් වර්තමානයේ සිදු කිරීමට කිසියම් මිලක් වැය වන බවයි.එය සංදර්ශන මිලක් නොවන සංවර්ධනාත්මක වැයක් වන වැඩ සටහනක් ලෙස දියත් කිරීමට විදේශ සේවා නියුක්ති කාර්යාංශයත්, රැකියා නියෝජිත ආයතනවලටත් මේ තුළ හැකි විය. ශ්‍රමිකයන් ඇගයීමෙන් නතර නොවූ කාර්යාංශය බලපත්‍රලාභී රැකියා නියෝජිත ආයතන ඇගයීමේ කාර්යයටද මේ වන විට පියවර ගෙන තිබේ. මේ අතර ශ්‍රී ලංකා විදේශ සේවා නියුක්ති කාර්යාංශය පවසන්නේ “වෘත්තීය විවේචකයන්ට” සිය විවේචන ඉදිරිපත් කළ හැකි බවයි.රැකියා නියෝජිතවරුන් අද වැදගත් ව්‍යාපාරික පිරිසක් වෙති. ඔවුන් ඇගයීම, ඔවුන්ට ප්‍රණාමයන් පුද කිරීම, එයට සුදුසු පරිමාවෙන්, ව්‍යාපාරික ගුණයන්ගෙන් යුතුව කළ යුතුවේ. එය සරල හුදු සැමරුමක ඇගයුමක් නොවන මනා පෞරුෂයකින්, පෙනුමකින් කළ යුතු වේ. එයටද ඉහළ මිලක් තිබෙන බව අමතක කළ යුතු නොවේ.ඒ සඳහා වර්තමානයට ගැලපෙන ක්‍රියා මාර්ගයන් ගනිමින් ශ්‍රී ලංකා ප්‍රමිති ආයතනය ද මේ සඳහා සම්බන්ධ කරගෙන සිය ඇගයීමට විද්‍යාත්මක ප්‍රමිතීන් හා නිසි පිළිගැනීම් සහිත බවක් ලබාදීමට මේ වන විට කාර්යාංශය කටයුතු කර තිබේ. මේ සම්බන්ධයෙන් විදේශ රැකියා ප්‍රවර්ධන හා සුභ සාධක ඇමැති ඩිලාන් පෙරේරා මහතාගේ යෝජනාවකට අනුව කාර්යාංශයේ සභාපති අමල් සේනාලංකාධිකාර මහතා විසින් සම්මාන ප්‍රදානය උත්කර්ෂවත් හා අභිමානයෙන් යුතුව සංවිධානය කොට “විදේශ රැකියා විශිෂ්ටයන්” රටට, විදේශ රැකියා ක්ෂේත්‍රය පිළිබඳ උනන්දුව ඇති අයට, රැකියා අපේක්ෂකයන්ට, ලෝකයාට හඳුන්වාදීමට දැනටමත් තීරණය කර ඇත.ඒ අනුව විදේශ රැකියා නියෝජිතායතන ඇගයීමේ “විශිෂ්ටතා සම්මාන” ප්‍රදානය බත්තරමුල්ල වෝටස් ඒජ්හිදී අද (28) පැවැත්වේ. මෙවැනි වැඩසටහන් ක්‍රියාත්මක කිරීමේ අරමුණු කිහිපයකි. කාර්යාංශ පනතින් හා 2007/2010 ආයතනික සැලැස්මෙන්ද යෝජිත කාර්යයක් ඉටුකිරීමට කටයුතු කිරීම, නියෝජිතායතනවලට තමන්ගේ ව්‍යාපාර කටයුතු සම්බන්ධයෙන් තව තවත් උනන්දු කරවීම සහ ඔවුන්ව අගය කිරීම, ක්‍රියාත්මක නියෝජිතායතන අතුරින් තම තමන් සාපේක්ෂව සිටින ස්ථාන පිළිබඳව අවබෝධයක් ලබා ගැනීමට උපකාර කිරීම සහ එමඟින් ක්ෂේත්‍රය තුළ ධනාත්මක තරඟකාරීත්වයක් නිර්මාණය කිරීම ආදිය මෙහිදී වැදගත් වෙයි.එය එසේ වුවත් අද වන විට ඔවුන්ගේ පිළිගැනීම ඒ සම්බන්ධයෙන් ප්‍රකාශ වී තිබේ. මේ සම්බන්ධයෙන් වර්ධනය වන වර්තමාන සහජීවනය තුළ ඒජන්සිකරුවන්ට තවදුරටත් රෙගුලාසි පනවන්නකු ලෙසට පෙනී නොසිට ඔවුන්ගේ උන්නතිය, ඔවුන් ඇගයීම වෙනුවෙන් ක්‍රියා කරන මාවතට කාර්යාංශය පියමැන තිබේ. ඔවුන්ට තොරතුරු තාක්ෂණ දැනුම, වැඩසටහන් හඳූන්වා දී ඔවුන්ගේ වෘත්තීය ස්වාභාවය වැඩි දියුණු කරමින් සිටී.ඔවුන්ට කළමනාකරණ ප්‍රමිතීන් හඳූන්වා දී, රැකියා ප්‍රවර්ධනයන්ට සම්බන්ධ කර ආයතනික ප්‍රවර්ධනයන් වේගවත් කර තිබේ. මෙම සංවර්ධනාත්මක තත්ත්වයේ තවත් ප්‍රබල සංධිස්ථානයක් ලෙස කාර්යාංශයට වසර 25 ක් පිරීම නිමිත්තෙන් පසුගිය 2010 වසරේදී ඩිලාන් පෙරේරා මහතා හඳුන්වා දුන් සිව්මංසල විදේශ “රැකියා කේෂ්ත්‍රයේ රැකියා නියෝජිත ආයතන ජ්‍යෙෂ්ඨයන් ඇගයීමට ලක්කිරීම,” සිදු කරන්නට විය.මේ සම්බන්ධයෙන් කාර්යාංශයේ සභාපති අමල් සේනාලංකාධිකාර මහතා තවත් සංවර්ධනාත්මක අදහසක් මෙම වැඩසටහනට ඉදිරිපත් කරමින් ඉදිරියේදී සම්මාන ප්‍රදානය හා ඇගයීම් සිදු කිරීමේදී විදේශ රටවල සිටින රැකියා ඒජන්සිකරුවන්, සේව්‍යයන් නැතහොත් රැකියා සපයන්නන්ටද සම්මාන ප්‍රදානයට, ඇගයීමට පාදක කර ගැනීම සඳහා දැනටමත් යෝජනා කර තිබේ. මේ මඟින් විදේශ රැකියා ක්ෂේත්‍රයේ අනාගතයට යහපතක් උදාවනු ඇත.සටහනමහින්ද අලුත්ගෙදර.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=n1202291</link>
    <topic>ශ්‍රී ලාංකිකයෝ දහස් ගණනක්මිලානෝ නුවර උද්ඝෝෂණයේ</topic>
    <author/>
    <content>ශ්‍රී ලංකාවට එරෙහිව ජිනීවා මානව හිමිකම් කමිටු රැස්වීමට ඉදිරිපත් කිරීමට යන යෝජනාව හෙළාදකිමින් ඉතාලියේ ජීවත්වන ශ්‍රී ලාංකිකයෝ දහස් ගණනක් ඊයේ මිලානෝ නගරයේදී විරෝධතා උද්ඝෝෂණයක නියැළුණහ.ශ්‍රී ලංකාවට එරෙහි එක්සත් ජනපද වැඩපිළිවෙළ මෙන්ම යෝජිත එ. ජා. යෝජනාවට එරෙහිව මේ ඉතාලි ශ්‍රී ලාංකිකයන් දේශපාලන මතවාදයන් හා වාර්ගිකත්වයන් නොතකා එකාවන්ව විරෝධතාවේ නියැළුණ බව වාර්තා වේ.මේ විරෝධතා උද්ඝෝෂණයේදී ඊට සහභාගි වූවන්ගේ මතය වූයේ එක්සත් ජනපදය හා බටහිර රටවල් කීපයක් මානව හිමිකම්වලට මුවා වී ශ්‍රී ලංකාවේ අභ්‍යන්තර කටයුතුවලට ඇඟිලි ගසමින් රටේ සම්පත් කොල්ලකෑමට අරඅඳින බවය.ඉතාලියේ සෙසු නගරවලින් පමණක් නොව වෙනත් යුරෝපීය රටවලින් ද ශ්‍රී ලාංකිකයන් මේ විරෝධතාවට එක්වෙමින් සිටි බව ප්‍රකාශ වී තිබේ.විරෝධතා සංවිධායකයන් පවසා ඇත්තේ මේ විරෝධතාවන් යුරෝපය පුරා මානව හිමිකම් සමුළුව අවසන් වන මාර්තු 23 වැනිදා දක්වාම දිගින් දිගටම පවතිනු ඇති බවය. මීට අමතරව මේ මානව හිමිකම් සමුළුව පැවැත්වෙන ජිනීවා හි එ. ජා. කාර්යාලය අබියස විරෝධතා උද්ඝෝෂණයක් පැවැත්වීමට නියමිතව ඇතැයි ද ප්‍රකාශ වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=n1202292</link>
    <topic>ජිනීවා සමුළුවේ සෙසු රටවලින්ශ්‍රී ලංකාවට යහපත් ප්‍රතිචාර</topic>
    <author>නිමල් රාජපක්ෂ</author>
    <content>ජිනීවා මානව හිමිකම් කොමිසන් සභාව හමුවේ ශ්‍රී ලංකාව පිළිබඳ සවිස්තරාත්මක කරුණු දැක්වීමෙන් පසුව එම සමුළුවට සහභාගි වූ සෙසු රටවල නියෝජිත පිරිසගෙන් බොහෝ දෙනෙකු ශ්‍රී ලංකාව කෙරෙහි යහපත් ප්‍රතිචාර දක්වමින් සිටින්නේ යැයි මානව හිමිකම් පිළිබඳ ඇමති මහින්ද සමරසිංහ මහතා පවසයි.සමුළුවට සහභාගි වූ නියෝජිතයින් බොහෝ දෙනෙකු ශ්‍රී ලංකාව කෙරෙහි ඔවුන්ගේ සිත්වල තිබූ වැරදි අදහස් මේ වන විට පහව ගොස් තිබේ. ශ්‍රී ලංකාවේ බිම් බෝම්බ ඉවත් කිරීම, උන්හිටිතැන් අහිමි වූවන් නැවත පදිංචි කිරීම, ආරක්ෂක හමුදා කඳවුරු ඉවත් කිරීම හා බොහෝ ප්‍රදේශවල වගාබිම් ඇති කිරීම වැනි රජය ගෙන යන සංවර්ධන වැඩපිළිවෙල මෙහිදී එළිදැක්වීය.ශ්‍රී ලංකාව කරගෙන යන වැඩසටහන ජිනීවා මානව හිමිකම් සමුළුවේ නියෝජිතයින් ඉදිරියේ පැහැදිලි කිරීමෙන් පසු එම සමුළුවට සහභාගි වූ සෙසු නියෝජිතයින් ධනාත්මක ප්‍රතිචාර දක්වා ඇතැයි ද සමරසිංහ මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=n1202293</link>
    <topic>ශ්‍රී ලංකාවේ ප්‍රයත්නයජාත්‍යන්තරය ඇගයිය යුතුයි</topic>
    <author>මහින්ද අලුත්ගෙදර</author>
    <content>විවේචනය එල්ල නොකර ශ්‍රී ලංකාවේ උගත් පාඩම් හා ප්‍රතිසංධාන කොමිසමේ නිර්දේශ ක්‍රියාත්මක කළ යුතු ආකාරය පිළිබඳව සොයා බැලීම සහ ඒ වෙනුවෙන් ශ්‍රී ලංකා රජය දරන ප්‍රයත්නය ජාත්‍යන්තරයේ ඇගයීමට ලක්විය යුතු බව තායිලන්තය අවධාරණය කරයි.ඒ සඳහා ජාත්‍යන්තර ප්‍රජාව සමඟ එක්ව ස්වෙච්ඡාවෙන් කටයුතු කිරීමට ලක් රජය පියවර ගෙන තිබෙන අතර ශ්‍රී ලංකාව සමඟ සහයෝගයෙන් කටයුතු කිරීම ජාත්‍යන්තර ප්‍රජාවේ වගකීම බව තායිලන්ත විදේශ කටයුතු ඇමැති සුරපොන්ග් ටොවිචක්චයිකුල් මහතා ප්‍රකාශ කරයි.ස්විස්ටර්ලන්තයේ ජිනීවා නුවරදී පෙරේදා (28) ආරම්භවූ ජගත් මානව හිමිකම් කවුන්සලයේ 19 වැනි සැසිවාරය ඇමැතූ තායිලන්ත විදේශ කටයුතු ඇමැතිවරයා ශ්‍රී ලංකාවට පූර්ණ සහාය පළ කරමින් මේ ප්‍රකාශය කර තිබෙන බව විදේශ කටයුතු අමාත්‍යාංශය කියාසිටී. ඒ අනුව තායිලන්තයට අමතරව ඉන්දියාව, රුසියාව, මහජන චීනය හා කියුබාව ප්‍රමූඛ සාමාජික රටවල් කිහිපයක් ශ්‍රී ලංකාවට සහාය ලබාදීම සඳහා සූදානමින් සිටින බවද එම අමාත්‍යාංශය පෙන්වා දෙයි.ශ්‍රී ලංකාවේ වත්මන් තත්ත්වය සම්බන්ධයෙන් වැඩිදුරටත් කරුණු දක්වමින් තායිලන්ත විදේශ කටයුතු ඇමැතිවරයා ප්‍රකාශ කර තිබෙන්නේ කිසියම් අර්බුදයකට මුහුණදුන් රටක් එය විසඳා ගැනීමට ගනු ලබන පියවර වෙනුවෙන් ජගත් සංවිධානයේ පූර්ණ අවධානය යොමුවිය යුතු බවයි.එමෙන්ම දේශීය ක්‍රියාමාර්ග සාර්ථක කර ගැනීම සඳහා ප්‍රමාණවත් කාලයක් ලබාදිය යුතු බවද එය ශ්‍රී ලංකාවට විශේෂයෙන්ම අදාළ වන බවද හෙතෙම පෙන්වාදී තිබේ.දශක තුනකට ආසන්න කාලයක් ශ්‍රී ලංකාවේ පැවැති යුද ගැටුම් සාර්ථකව අවසන් කොට ජාතික සංහිදියාවක් හා තිරසාර සංවර්ධනයක් ඇති කිරීම වෙනුවෙන් ශ්‍රී ලංකා රජය සැළකිය යුතු පියවර රැසක් ගෙන තිබෙන බවද තායිලන්ත විදේශ ඇමැතිවරයා ප්‍රකාශ කර ඇතැයි විදේශ කටයුතු අමාත්‍යාංශය සඳහන් කරයි.ශ්‍රී ලංකාවේ මානව හිමිකම් තත්ත්වය සම්බන්ධයෙන් යෝජනාවක් ජගත් මානව හිමිකම් කවුන්සල සැසිවාරය සඳහා ගෙන ඒමට ඇමෙරිකා එක්සත් ජනපදය සූදානමින් සිටින අතර එය පරාජයට පත් කිරීම සඳහා ශ්‍රී ලංකාවට සහාය දක්වන රටවල් දැනටමත් සූදානමින් සිටින බවද විදේශ කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=n1202294</link>
    <topic>ජනපති කෙරෙහි තැබූ විශ්වාසය වෙනස් නොවී ඇති බව ජනතා පෙළගැස්මෙන් පෙනෙනවා</topic>
    <author>දකුණු පළාත් සංචාරක විශේෂ ඩේවිඩ් මිත්‍රසේන</author>
    <content>යුද්ධය පැවති කාලයේ මාතෘභූමිය බේරාගන්නට කොන්දේසියකින් බැඳීමකින් තොරව ජනතාව එකතුවුණා සේ ජනතා රැල්ලක්, ජනතා පෙළගැස්මක් පෙරේදා (27) දවස තුළ ක්‍රියාත්මක වූ බව දකුණු පළාත් ප්‍රධාන ඇමැති ශාන් විජේලාල් ද සිල්වා මහතා පවසයි.පසුගිය මැතිවරණවලදී ජනාධිපතිතුමා ප්‍රමුඛ එක්සත් ජනතා නිදහස් සන්ධානය කෙරෙහි මේ රටේ ජනතාව තැබූ විශ්වාසය හා බලාපොරොත්තුව අබමල් රේණුවකින් වෙනස් වී නැති බව පෙරේදා (27) ජනතා පෙළගැස්ම තහවුරු කළ බව මහ ඇමැතිතුමා කියයි.මාතෘභූමියේ ස්වාධීනත්වයට, ස්වෛරීභාවයට සහ භෞමික අඛණ්ඩතාවයට ලෝකයේ මොනතරම් ප්‍රබල රටක්, ප්‍රබල සංවිධානයක් වුවද රටක් හැටියට අප නොසැලී සිටින බව පෙන්නුම් කළේ යැයි ද ඒ මහතා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=n1202298</link>
    <topic>ශ්‍රී ලාංකිකයෝ යුරෝපයේ වැසියන් දැනුවත් කරති</topic>
    <author>භක්ති ධර්මප්‍රිය මෙන්ඩිස්</author>
    <content>ජිනීවා යෝජනාවලියට සහ ජාත්‍යන්තර කුමන්ත්‍රණවලට විරෝධය පාමින් බටහිර සහ යුරෝපා රටවල ජනතාව දැනුවත් කිරීමේ වැඩසටහන් මාලාවක් ශ්‍රී ලාංකිකයන් ආරම්භ කර තිබේ.ඉදිරි සතිය තුළදී විදේශගතව සිටින ශ්‍රී ලාංකිකයන් අත්පත්‍රිකා බෙදා හරිමින් ඒ ඒ රටවල ජනතාවට ශ්‍රී ලංකාවේ වත්මන් තත්ත්වය පැහැදිලි කිරීමට පියවර ගෙන තිබේ.මීට අමතරව, ඔස්ට්‍රේලියාව, එංගලන්තය, නවසීලන්තය, ඉතාලිය යන රටවලදී එහි සිටින ශ්‍රී ලාංකිකයන් කොටි විරෝධී උද්ඝෝෂණ මාලාවක් ක්‍රියාත්මක කරයි. විදේශ රටවල සිටින සිංහල සංවිධාන එකමුතුව සහ තවත් සංවිධාන රැසක සහභාගිත්වයෙන් සිදුකරන මේ වැඩසටහන්වලට ඒ ඒ රටවල නොයෙක් බහු ජන සංවිධානද සහය පළකර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=n1202295</link>
    <topic>මැණික් සොයාකතරගමඉඩම් හාරති</topic>
    <author>භක්ති ධර්මප්‍රිය මෙන්ඩිස්</author>
    <content>කතරගම ප්‍රදේශයේ ඇති ඉඩම්වල මැණික් ඉල්ලම් ඇතැයි සිතමින් එම ප්‍රදේශයේ ජනතාව මහා පරිමාණයෙන් ඉඩම් හාරමින් පරිසරය විනාශ කරන බවට මැණික් සහ ස්වර්ණාභරණ අධිකාරිය වෙත තොරතුරු ලැබී තිබේ.මැණික් ඉල්ලම් මෙලෙස සෑම ඉඩමකට නොමැති බවත් ඉඩම් හාරමින් පරිසරය විනාශ නොකරන ලෙස තමන් කතරගම ප්‍රදේශයේ ජනතාවගෙන් ඉල්ලා සිටින බව මැණික් සහ ස්වර්ණාභරණ අධිකාරියේ සභාපති ප්‍රසාද් ගල්හේන මහතා ‘දිනමිණ’ට පැවැසීය.මැණික් ඉල්ලම් තිබේ නම් නව තාක්ෂණය මගින් ඒවා පහසුවෙන් හඳුනාගත හැකි බවත් මේ වනවිට මැණික් සහ ස්වර්ණාභරණ අධිකාරියේ නිලධාරින් කතරගම ප්‍රදේශයේ පරීක්ෂණ සිදුකරන බවත් සභාපතිවරයා අවධාරණය කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=n1202296</link>
    <topic>ත්‍රිකුණාමලය වරායපැරණි කොටුවලෝක උරුම පොතට</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමල වරයා හා පැරණි කොටුව ලෝක උරුමයක් ලෙස නම් කිරීමට පුරාවිද්‍යා දෙපාර්තමේන්තුව තීරණය කොට ඇත.මේ සඳහා කැබිනට් මණ්ඩලයේ අනුමැතිය ලැබී ඇතැයි පුරාවිද්‍යා අධ්‍යක්ෂ ජනරාල් ආචාර්ය සෙනරත් බණ්ඩාර දිසානායක මහතා පැවැසීය.මේ සඳහා අවශ්‍ය විස්තර රැස්කර ගැනීමෙන් පසුව අදාළ යෝජනාවලිය සකස් කිරීම මේ වන විට ආරම්භ කර ඇතැයි ඒ මහතා කීය.ත්‍රිකුණාමල වරාය ලෝකයේ සිව්වන ස්වාභාවික වරාය ලෙස හැඳින්වෙන අතර එහි ඇති වැදගත්කම මෙන්ම ශ්‍රී ලංකාව 1505දී යටත් විජිතයක් බවට පත්වන විට ඉදිකළ කොටුවේ වැදගත්ගම මේ යෝජනාවලියට ඇතුළත් කරන බව අධ්‍යක්ෂ ජනරාල්වරයා පැවැසීය.මෙම යෝජනාව ඉදිරියේ එක්සත් ජාතීන්ගේ අධ්‍යාපනික සහ සංස්කෘතික සංවිධානය හෙවත් යුනෙස්කෝ සංවිධාන වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=n1202297</link>
    <topic>සීමාවාසික සියලු වෛද්‍යවරු එකම දිනයකදී බඳවාගැනෙති</topic>
    <author>සිතාරා සේනානි</author>
    <content>සීමාවාසික පත්වීම් ලබා දීමේදී ඇතිවන ප්‍රමාදය වළක්වා ගැනීම සඳහා සියලු වෛද්‍ය පීඨවලට වෛද්‍ය උපාධි අපේක්ෂක අපේක්ෂිකාවන් එකම දිනයකදී හෝ මාස දෙකක කාලසීමාවක් ඇතුළත බඳවා ගැනීමේ වැඩපිළිවෙළක් ක්‍රියාත්මක කිරීමට සෞඛ්‍ය ඇමැති මෛත්‍රීපාල සිරිසේන මහතා තීරණය කැර ඇත.මේ සම්බන්ධයෙන් උසස් අධ්‍යාපන ඇමැති එස්.බී. දිසානායක මහතා සහ විශ්වවිද්‍යාල ප්‍රතිපාදන කොමිසම සමඟ සාකච්ඡා කිරීමටද සෞඛ්‍ය ඇමැතිවරයා තීරණය කැර ඇත. මේ සාකච්ඡා මෙම මාර්තු මසදී පැවැත්වීමට නියමිතය.මෙරට විශ්වවිද්‍යාලවල වෛද්‍ය පීඨවලට උපාධි අපේක්ෂක අපේක්ෂිකාවන් බඳවා ගැනීම දැනට එකම දිනයකදී සිදු නොවේ.මේ නිසා විෂය නිර්දේශය අවසන් කර ඒ ඒ වෛද්‍ය පීඨවලින් උපාධිධාරීන් පිටවනුයේද එකම දිනයකදී නොවේ. මේ හේතුවෙන් එකම දිනයක සීමාවාසික පුහුණුවට වෛද්‍යවරුන් බඳවා ගැනීමට යාමේදී සෞඛ්‍ය අමාත්‍යංශයට ගැටලුවකට මුහුණ දීමට සිදුවේ.සියලු වෛද්‍ය පීඨවල උපාධිධාරීන් පිටවනතුරු සීමාවාසික පත්වීම් ලබා දීමට නොහැකි වීම නිසා රෝහල්වල ඇති වෛද්‍ය පුරප්පාඩු කඩිනමින් පියවීමට නොහැකිවීම එම ගැටලුවයි.මේ නිසා වෛද්‍ය උපාධිධාරීන් පිරිසකට අනෙකුත් පීඨවල උපාධිධාරීන් පිටව එන තුරු පත්වීම් ලබා ගැනීමට නොහැකිව මාස කිහිපයක් බලා සිටීමටද සිදුවී ඇත.ඇතිවී ඇති ගැටලුවට විසැඳුමක් ලෙස සියලු උපාධි අපේක්ෂක අපේක්ෂිකාවන් එකම දිනයක හෝ මාස දෙකක් ඇතුළත වෛද්‍ය පීඨවලට බඳවා ගත යුතු බව සෞඛ්‍ය අමාත්‍යංශයේ අදහසවී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=n1202299</link>
    <topic>බස්නාහිර කලා උපාධිධාරීන් 1300කට ගුරු පත්වීම්</topic>
    <author>ජීවනී පතිරණ</author>
    <content>බස්නාහිර පළාතේ තවත් කලා උපාධිධාරීන් 1300 කට ආසන්න පිරිසකට ගුරු පත්වීම් ලබාදීමට බස්නාහිර පළාත් අධ්‍යාපන අමාත්‍යාංශය සැලසුම් කර ඇතැයි ආරංචි මාර්ග අනාවරණය කරයි. ප්‍රථම අදියර යටතේ වැඩි ළකුණු ලැබූ උපාධිධාරීන් සඳහා දැනටමත් පළාත් රාජ්‍ය සේවා කොමිෂන් සභාවේ සම්මුඛ පරීක්ෂණ කැඳවා ඇතැයි ද වාර්තා වේ.ඉකුත් වසර අවසානයේ පැවති ගුරු තරඟ විභාගයේ ප්‍රතිඵල මත සුදුසුකම් ලැබූ උපාධිධාරීන්ට මෙම සම්මුඛ පරීක්ෂණ සඳහා කැඳවීම් කර තිබේ. අප්‍රේල් මස 01 වැනිදා සිට සුදුසුකම් සපිරූ උපාධිධාරීන්ට බස්නාහිර පළාතේ පාසල්වලට මෙසේ පත්වීම් ලබාදෙනු ඇත.දැනට සම්මුඛ පරීක්ෂණ කැඳවන උපාධිධාරීන්ගේ ලකුණු මට්ටම රාජ්‍ය සේවා කොමිෂන් සභාව මගින් නිකුත් කර ඇති අතර, ගණිතය විෂයය සඳහා ලකුණු 134ක් ද, විද්‍යාව 142ක්, වාණිජ 140ක්, තොරතුරු තාකෂණය 128ක් හා කලා විෂයයන් සඳහා 116 ක් වශයෙන් කඩඉම් ලකුණු නිකුත් කර තිබේ. විභාගයට පෙනී සිටි යම් උපාධිධාරියකුට තම ලකුණු මට්ටම බලාගැනීමේ ගැටලු ඇත්නම් පළාත් රාජ්‍ය සේවා කොමිෂන් සභාවට ගොස් ප්‍රතිඵල බලාගැනීමට හැකියාව ඇත. බස්නාහිර පළාතේ උපාධිධාරීන් 9000කට ආසන්න පිරිසක් මෙම විභාගයට පෙනී සිට ඇති අතර, ඉන් 6000කට වැඩි පිරිසක් සමත් වී තිබේ.  .</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=n12022910</link>
    <topic>මැගසින් බන්ධනාගාර සිද්ධියෙන්රජයට ලක්ෂ 47ක පාඩුවක්</topic>
    <author>සිරන්ජනි කුමාරි</author>
    <content>බොරැල්ල නව මැගසින් බන්ධනාගාරය තුළ ප්‍රචණ්ඩකාරී තත්ත්වයක් රැඳවියන් නිර්මාණය කිරීම තුළින් රජයට ලක්ෂ 47 ක අලාභයක් සිදුව ඇති බවට කොළඹ අපරාධ කොට්ඨාසය ඊයේ (28) කොළඹ අතිරේක මහේස්ත්‍රාත් හර්ෂා රණසිංහ මහත්මිය හමුවේ වාර්තාවක් ඉදිරිපත් කරමින් සඳහන් කළේය.සිද්ධිය සම්බන්ධ සිරකරුවන් 46 දෙනෙකු අධිකරණයට ඉදිරිපත් කළ පොලිසිය තවත් රැඳවියන් 13 දෙනෙකු අත්අඩංගුවට ගැනීමට නියමිත බව පැවැසීය.සැකකාර සිරකරුවන්ට එරෙහිව පොදු දේපළ පනත යටතේ ලක්ෂ 47 ක අලාභයක් සිදුකළ බවට නඩු පවරන බවත්, තවත් අලාභයන් සම්බන්ධ ගණනය කිරීම් සිදුකරන බවට පොලිසිය වාර්තාවක් අධිකරණයට ඉදිරිපත් කරමින් සඳහන් කළේය.මෙහිදී සැකකරුවන් වෙනුවෙන් පෙනී සිටි නීතිඥයන් පැවැසුවේ බන්ධනාගාර නිලධාරින් සිරකරුවන්ට අමානුෂික ලෙස සැළැකීම මේ ගැටුමට හේතුව බවත් සුවිශේෂී කරුණු මත සැකකරුවන්ට ඇප දිය හැකි බවය.පොදු දේපළ පනත යටතේ රුපියල් 25000 ට වැඩි වටිනාකමින් යුතු අලාභයක් රජයට සිදුකර ඇති බැවින් ඇප දීමට විරෝධය දක්වන බවට පොලිස් පරීක්ෂක රාජපක්ෂ මහතා පැවැසීය.මෙවැනි දරුණු කැරැල්ලක් ඇතිවීමට හේතුව කුමක්ද යන්න සම්බන්ධයෙන් අපක්ෂපාති පරීක්ෂණයක් පැවැත්වීමට නියම කළ මහේස්ත්‍රාත්වරිය සිද්ධියට සම්බන්ධ මෙන්ම සම්බන්ධ නැති සිරකරුවන්ද අත්අඩංගුවට ගෙන තිබිය හැකි බැවින් සිරකරුවන් 46 දෙනා කළ සිද්ධියට සම්බන්ධ වු ආකාරය වෙන වෙනම දක්වන සාක්කි සම්පිණ්ඩන වාර්තාවක් අධිකරණයට ඉදිරි දිනයේ ඉදිරිපත් කරන ලෙසට කොළඹ අපරාධ කොට්ඨාසයට නියෝග කළාය.නව මැගසින් බන්ධනාගාරයට අලුතින් පැමිණි සහකාර බන්ධනාගාර අධිකාරි එමිල් රංජිත් ළමාහේවා ඉකුත් 20 වැනි දින සිට බන්ධනාගාරය තුළ පැවැති පරිපාලන ව්‍යුහය වෙනස් කර රැඳවියන් හමුවට පැමිණෙන අය රැගෙන එන ආහාර ඉතා සූක්ෂමව ලෙස පරීක්ෂාවට ලක් කොට එක් අයකුට රැගෙන එන ආහාර ප්‍රමාණය සීමා කිරීමට කටයුතු යොදා තිබේ.මෙලෙස සෝදිසි කිරීම හේතුවෙන් බන්ධනාගාරය තුළට මත්ද්‍රව්‍ය, මුදල්, ජංගම දුරකථන, සිම් කාඩ් ගෙනඒම අපහසුවීම නිසා ඉන් සිදුවී විවිධ නීතිවිරෝධී ක්‍රියා සිදුකිරීමට තිබූ අවස්ථාව සීමා තිබු බවට පොලිසිය අධිකරණයට කරුණු වාර්තා කර තිබිණ.මින් උරණ වූ රැඳවියන් එකතු වී ඉකුත් 24 වන දින පොලු, මුගුරු, කැති, මන්නා හා ගල් රැගෙන බන්ධනාගාර නිලධාරින්ට පහර දී ලේඛනාගාරය පිහිටි ගොඩනැගිල්ල ගිනි තබා ලක්ෂ 47 ක අලාභයක් සිදුකර තිබේ. මේ ආරවුලෙන් රැඳවියන් 26ක් සහ බන්ධනාගාර නිලධාරින් හතර දෙනෙකු තුවාල ලබා රෝහල්ගත කළ බවත් ටී.56 ගිනි අවි හයක් හා උණ්ඩ තොගයක් නඩු භාණ්ඩ ලෙස පොලිසිය අධිකරණයට බාර දී තිබිණ.අදාළ කරුණු සළකා බැලූ මහේස්ත්‍රාත්වරිය රැඳවියන් 46 දෙනා ලබන මස 13 වැනි දින දක්වා රක්ෂිත බන්ධනාගාරගත කරමින් ඔවුන් සිද්ධියට සම්බන්ධ වූ ආකාරය වෙන් වෙන් වශයෙන් දැක්වෙන සාක්කි සම්පිණ්ඩන වාර්තාවක් ඉදිරිපත් කිරීමට පොලිසියට නියම කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=n12022911</link>
    <topic>කොළඹට ආලෝකය දෙන්නනව විදුලි පද්ධතියක්</topic>
    <author>චමීර ඇල්ලදෙණිය</author>
    <content>කොළඹ නගරයට අවශ්‍ය විදුලි පහසුකම් වඩාත් කාර්යක්ෂම අන්දමින් ලබා දීමට රුපියල් කෝටි 1247ක වියදමින් නව විදුලිබල පද්ධතියක් ඉදිකිරීමට විදුලිබල හා බලශක්ති අමාත්‍යාංශය පියවර ගෙන ඇත.මේ නවීන තාක්ෂණය මඟින් කොළඹ නගරයේ විදුලිය විසන්ධි වී තත්පර 07ක් ඇතුළත විදුලිය ලබාදීමට හැකියාව ඇතැයි විදුලිබල හා බලශක්ති අමාත්‍යාංශය පවසයි. කොළඹ නගරය මනරම් නගරයක් බවට පත්වෙමින් පවතින මෙවැනි වකවානුවක අඛණ්ඩ විදුලි සැපයුමක් ලබාදීමේ වගකීම ලංකා විදුලිබල මණ්ඩලයට පැවැරී ඇත.ඒ අනුව මේ වැඩපිළිවෙළ ක්‍රියාත්මක කරන බව විදුලිබල අමාත්‍යාංශය අනාවරණ කරයි.මේ ව්‍යාපෘතිය සඳහා ජපන් රජය ආධාර සපයන අතර වසර දෙකක කාලයක් තුළ නිම කිරීමට ද නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=n12022912</link>
    <topic>දෙවැනි යුදාධිකරණය හා හයිකෝප් නඩුවඑකක්ද? තීන්දුව මාර්තු 15දා</topic>
    <author>කුමුදු හෙට්ටිආරච්චි</author>
    <content>හිටපු යුද හමුදාපති සරත් ෆොන්සේකා මහතාට එරෙහිව පැවැති දෙවැනි යුදාධිකරණය හා “හයිකෝප්” වංචා නඩුව යන දෙකම එකක්ද? නැද්ද යන්න පිළිබඳව තීන්දුව ලබාදීම කොළඹ මහාධිකරණ විනිසුරු සුනිල් රාජපක්ෂ මහතා විසින් ලබන මාර්තු මස 15 වැනිදාට කල් තබන ලදී.න්දුව ලබාදීම සඳහා යුධාධිකරණයේ තබා ඇති සටහන් සියල්ල කියවිය යුතුව ඇති බවත් යුදාධිකරණයේ සටහන් විශාල ප්‍රමාණයක් ඇති හෙයින් කියවීමට කලක් ගත වන බවත් ඊයේ (28) නඩුව අධිකරණයේ කැඳවූ අවස්ථාවේ විනිසුරුවරයා ප්‍රකාශ කර සිටියේය.ඒ අනුව තීන්දුව ප්‍රකාශයට පත්කිරීම ලබන මාර්තු 15 වැනිදා සවස 1.30 ට කල් තැබිණි.එකම පුද්ගලයකුට එරෙහිව එකම සිද්ධියක් පදනම් කර ගනිමින් අධිකරණ දෙකක නඩු පැවරිය නොහැකි බව සඳහන් කරමින් සරත් ෆොන්සේකා මහතා වෙනුවෙන් පෙනී සිටි නීතිඥ සාලිය පීරිස් මහතා විසින් මතු කළ මූලික විරෝධතා අනුව දෙවැනි යුදාධිකරණය හා “හයිකෝප්” වංචා නඩුව යන දෙකම එකක්ද? නැද්ද? යන්න තීන්දුව ප්‍රකාශයට පත්කිරීම මෙලෙස කල් තබන ලදී.නඩුව ඊයේ (28) අධිකරණයේ කැඳවූ අවස්ථාවේ බන්ධනාගාරය මගින් සරත් ෆොන්සේකා මහතා අධිකරණයට ඉදිරිපත් කැර තිබුණි.“හයිකෝප්” නඩුවේ චෝදනා මතම සරත් ෆොන්සේකා මහතාට එරෙහිව යුදාධිකරණයක් පවත්වා චෝදනාවන්ට ඔහු වරදකරු කර දඬුවම් පනවා ඇතැයිද මූලික විරෝධතා මතුකරමින් නීතිඥ සාලිය පීරිස් මහතා අධිකරණයට කරුණු ඉදිරිපත් කර තිබුණි.සරත් ෆොන්සේකා මහතාට එරෙහිව යුදාධිකරණය හමුවේ නඩු විභාගයක් පැවැත්වුයේ මහාධිකරණයේ අධි චෝදනාව පදනම් කර ගනිමින් බව පෙන්වීම සඳහා දෙවැනි යුදාධිකරණයේ තැබූ සාක්කි සටහන් ඇතුළත් සම්පුර්ණ නඩු ගොනුව නඩු භාණ්ඩයක් ලෙස ලකුණු කර මහාධිකරණය වෙත ඉදිරිපත් කර ඇත.2007 හා 2008 වසර තුළ ශ්‍රී ලංකා යුද හමුදාවට අවි ආයුධ සැපයීම සම්බන්ධයෙන් ලියාපදිංචි වී සිටි බ්‍රිටිෂ් බෝර්නියෝ ඩිෆෙන්ස් නැමැති ආයතනයේ ඒජන්තකරුවකු වු “හයිකෝප්” පුද්ගලික සමාගම ලෙස පෙනී සිටිමින් යුද හමුදාවට අවශ්‍ය භාණ්ඩ සැපයීමට ව්‍යාජ ලේඛන ඉදිරිපත් කර මුදල් වංචා කරන ලදැයි පොදු දේපළ පනත යටතේ විත්තිකරුවනට එරෙහිව නීතිපතිවරයා විසින් අධිචෝදනා ගොනුකර ඇත.සරත් ෆොන්සේකා මහතාට අමතරව ඔහුගේ බෑනා ධනුන තිලකරත්න මහතාට විරුද්ධවද නීතිපතිවරයා විසින් නඩුවෙන් අධිචෝදනා නඟා ඇත.යුද හමුදාපතිවරයා ලෙස කටයුතු කරමින් සිටියදී මේ වැරැදි සිදුකිරීම සඳහා ආධාර අනුබල දෙන ලදැයි ෆොන්සේකා මහතාට එරෙහිව නීතිපතිවරයා විසින් වැඩිදුරටත් චෝදනා නගා ඇත.යුද හමුදාවට අවශ්‍ය විදුලි උත්පාදන යන්ත්‍ර (ජෙනරේටර්) 80 ක් නඩත්තු රහිත බැටරි 50 ක්, දිසාමාන (කොම්පස්) පහක් හා රාත්‍රී බලන කණ්ණාඩි (නයිට් විෂන්) 484 ක් ලබා ගැනීමට මෙලෙස ව්‍යාජ ලේඛන ඉදිරිපත් කළ බවට නීතිපතිවරයා විසින් චෝදනා නඟා ඇත.පැමිණිල්ල වෙනුවෙන් ජ්‍යෙෂ්ඨ රජයේ නීතිඥවරුන් වන රියාස් බාරි හා දමිත් තොටවත්ත මහත්වරු පෙනී සිටියහ.සරත් ෆොන්සේකා මහතා වෙනුවෙන් නීතිඥ පෝල් රත්නායක සමාගමේ උපදෙස් මත නීතිඥ රුක්ෂාන් නානායක්කාර මහතා සහ නීතිඥ නිලන්ති පීරිස් මහත්මිය පෙනී සිටියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=r1202291</link>
    <topic>මත් කුඩු පැකට් 40ක් සමඟසැකකරුවකු අත්අඩංගුවට</topic>
    <author>පාණදුර සමූහ – කපිල සෝමරත්න</author>
    <content>පාණදුර වලපොළ ප්‍රදේශයේ සැරි සරමින් සිටි හෙරොයින් මත්කුඩු ජාවාරම් කරුවකු මත්කුඩු පැකට් 40ක් සමඟ පාණදුර පොලිසියේ නිලධාරීන් විසින් අත්අඩංගුවට ගනු ලැබ තිබේ.මොහොමඩ් නමින් හඳුන්වන මේ පුද්ගලයා වෙනත් මත්කුඩු නඩුවක් සම්බන්ධයෙන් ඇප මත අධිකරණයෙන් නිදහස් වූ අයෙකි.ඔහුව අධිකරණයට ඉදිරිපත් කිරීමෙන් පසු රක්ෂිත බන්ධනාගාර ගත කෙරුණි. ඔහුට නඩු පැවරෙන්නේ මහාධිකරණයේ දීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=r1202292</link>
    <topic>මිනුවන්ගොඩ නිවාස ව්‍යාපෘතියටරුපියල් එක්කෝටි අනූලක්ෂයක්</topic>
    <author>මිනුවන්ගොඩ සමූහ සිරිසේන අත්තනායක</author>
    <content>මිනුවන්ගොඩ ප්‍රාදේශීය ලේකම් බල ප්‍රදේශයේ නිවාස නොමැති අය වෙනුවෙන් නව නිවාස ඉදිකිරීම සඳහා එක්කෝටි අනූලක්ෂයක මුදලක් වෙන්වී ඇතැයි ප්‍රාදේශීය ලේකම් මහේෂ් ගම්මන්පිල මහතා පවසයි.මෙයට අමතරව සමෘද්ධි අධිකාරිය හරහා ‘දිරිය පියස’ යටතේ නිවාස 53 ක් ඉදිවන අතර ඒ සඳහා ලක්ෂ 52 ක මුදලක් වෙන්වී ඇත. එයින් නිවාස හතක වැඩ අවසන් වී ඇති අතර අනෙක්වා ක්‍රියාත්මක තත්ත්වයේ ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=r1202293</link>
    <topic>සුදු හඳුන් හොරෙන් ප්‍රවාහනයකළ තිදෙනකුට තිස් දහසක දඩ</topic>
    <author>මල්වාන සමූහ මහානාම විතානගේ</author>
    <content>නීති විරෝධී අන්දමින් වෑන් රථයකින් සුදු හඳුන් කිලෝ ග්‍රෑම්ස් 81ක් ප්‍රවාහනය කළ තිදෙනෙකුට රුපියල් දසදහස බැගින් රුපියල් තිස් දහසක දඩ මුදලක් ගම්පහ අතිරේක මහේස්ත්‍රාත් ඉන්දික අත්තනායක මහතා නියම කෙළේය.තවද එම සුදු හඳුන් තොගය රාජසන්තක කර එය ආයුර්වේදයට භාර දෙන ලෙසට ද මහේස්ත්‍රාත්වරයා පොලිසියට නියෝග කළේය.වැලිවේරිය පොලිස් ස්ථානාධිපති පොලිස් පරීක්ෂක එස්. කේ. උපාලි සහ උප පොලිස් පරීක්ෂක නන්දසිරි යන මහත්වරුන් ඇතුළු පොලිස් නිලධාරීන් කණ්ඩායමක් විසින් වැලිවේරිය ප්‍රදේශයේ දී මොවුන් අත්අඩංගුවට ගනු ලැබුවේ වැලිමඩ සිට කොළඹ දෙසට එම සුදු හඳුන් ප්‍රවාහනය කරමින් ස්ටියදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=r1202294</link>
    <topic>සිල් ගන්න පන්සලට ගිය වයෝවෘධ කත අන් සතු ක්‍රෙඩිට් කාඩ් පතක් අරන් මාරුවෙලා</topic>
    <author>මහනුවර දිසා සමූහ කේ. චන්ද්‍රරත්න</author>
    <content>අටසිල් සමාදන් වූ මාතාවක් පුද්ගලයකු සතු ක්‍රෙඩිට් කාඩ් පත හා රියැදුරු බල පත්‍රය සහිත කුඩා බෑගයක් හොරෙන් ගෙන සිල් මුදවා පසුදින කටුගස්තොට නගරයේ රාජ්‍ය බැංකු ශාඛාවකට පැමිණ ක්‍රෙඩිට් කාඩ් පතින් මුදල් ලබා ගැනීමට උත්සාහ කිරීමේ දී බැංකු ආරක්ෂක නිලධාරීන් භාරයට පත්ව තිබේ.එම කාන්තාවගෙන් ප්‍රශ්න කළ බැංකු ආරක්ෂක නිලධාරීන් අවසානයේ ඇය පොලිසියට භාර දීමට තීරණය කර ඇත.මේ කාන්තාව වයස 75 ඉක්මවූ තැනැත්තියකි. මහනුවර නගරයේ ප්‍රසිද්ධ විහාරස්ථානයක සිල් සමාදන් වූ ඇය අන්සතු අත් බෑගය සොරාගෙන පසුදින සිල් මුදා වේලාසනින් කටුගස්තොට නගරයේ පිහිටි බැංකු ශාඛාව කරා පැමිණ ඇත්තේ ක්‍රෙඩිට් පතින් මුදල් ලබා ගැනීමේ අදිටනින් යුතුවය.නමුත් වැඩේ බකල් විය. ඈ කර ඇති වරද අවබෝධ කර දීමට බැංකු නිලධාරිහු ද යුහුසුළු වූහ. ඇයට නිසි අවවාදය පොලිසිය මඟින්ම ලබා දීමට අදිටන් කරගත් බැංකු නිලධාරීහු පොලිස් නිලධාරියකු ද බැංකු ශාඛාව වෙත කැඳවා ගත්තේ ය.එම පොලිස් නිලධාරියා මේ කාන්තාවගෙන් ප්‍රශ්න කර සිල් සමාදන් වන්නේ කෙබඳු අරමුණකින් දැයි විමසා ඇත.එයට හරි පිළිතුරක් ලැබී නොමැත. ඉන්පසු පොලිස් නිලධාරියා කරුණු පහදා දෙමින් මාතාවක් විදිහට මේ අත් බෑගය පැහැර ගැනීමෙන් සිදුකොට ඇත්තේ බරපතළ වරදක් වන බව පවසා තිබේ.මේ කරුණු අසා සිටි කාන්තාව පොලිස් නිලධාරියා අසල වැඳ වැටී තමා සිදු කළ වරදට සමාව ඉල්ලා ඇත. අත් බෑගය පොලිස් භාරයට ගෙන කාන්තාව නිදහස් කර ඇත්තේ යළි මෙබඳු වැරදි සිදු නොකරන ලෙස දැඩිව අවවාද කරමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=r1202295</link>
    <topic>වෛද්‍යවරුන් හමුවීමේනව ක්‍රමයක් ගම්පහ මහ රෝහලෙන්</topic>
    <author>ගම්පහ සංචාරක - නිමල් ජයසිංහ</author>
    <content>එක් පවුලකට එක් වෛද්‍යවරයෙක් නම්කර ඔහු හෝ ඇය හමුවීමට දිනයක් හා වේලාවක් කල් ඇතිව වෙන්කර දීමේ නව ක්‍රමයක් ගම්පහ රජයේ මහ රෝහලේ දැන් ඉතා සාර්ථකව ක්‍රියාත්මක වේ.දියවැඩියාව, අධික රුධිර පීඩනය, හෘදයාබාධ ආදි වශයෙන් බෝ නොවන රෝගීන් සඳහා වසර කිහිපයක සිට හඳුන්වා දී ඇති මේ මාසික සායනයට සහභාගි වන රෝගීන්ට පෝලිම්වල වරු ගණන් රස්තියාදු නොවී බෙහෙත් ප්‍රතිකාර ලබාගත හැක. නියමිත වේලාවක්, දිනයක් මේ පවුල් වෛද්‍ය සායනයේ නිලධාරිනියන් විසින් ලබාදේ. එසේම හමුවිය යුතු වෛද්‍යවරයා වෙත යොමු කරනු ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=r1202296</link>
    <topic>හොර මත්පැන් ළඟ තබාගත්තැයිසැකකරුට ඇප නියම වේ</topic>
    <author>ගම්පහ සංචාරක නිමල් ජයසිංහ</author>
    <content>නීති විරෝධී මත්පැන් ස්ප්‍රීතු බෝතල් 130ක් සන්තකයේ තබාගත් පුද්ගලයකු නිවැරදිකරු බව පැවසීම මත රිමාන්ඩ් භාරයට පත් කර තිබුණි.සැකකරුගේ ඇප අයදුම් කිරීම අනුව රුපියල් විසිදහසක මුදල් ඇපයක් ද, රුපියල් ලක්‍ෂය බැගින් වූ පුද්ගල ඇප 02 ක් ද මත මුදා හැරීමට ගම්පහ අතිරේක මහේස්ත්‍රාත් ඉන්දික අත්තනායක මහතා නියම කළේය.ඇප කොන්දේසි අනුව සෑම මසකම සෙනසුරාදා 9 – 12 අතර කාලය තුළ ජා-ඇළ සුරාබදු අංශය වෙත ගොස් වාර්තා කිරීමට ද නියෝග විය. පැමිණිල්ල ජා-ඇළ සුරාබදු අංශය ඉදිරිපත් කර ඇත. ඇප මත මුදාහරින ලද්දේ ආර්. පුෂ්පකුමාර නැමැත්තෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=r1202297</link>
    <topic>මහනුවර ධර්මරාජ විදුහල අසලකාණුවල කොන්ක්‍රීට් ආවරණ නෑ</topic>
    <author>මධ්‍යම පළාත් විශේෂ පාලිත අලකේශ්වර</author>
    <content>මහනුවර ධර්මරාජ විදුහල් ප්‍රධාන පිවිසුම් දොරටුව සහ ප්‍රාථමික අංශයේ ප්‍රධාන පිවිසුම් දොරටුව අසල මාර්ගයේ කාණු මතුපිට කොන්ක්‍රිට් ආවරණ සහ මාර්ග ඉවුරු පැති බැමි (ගාඩ් ගල්) කැඩී ඇති නිසා පාසල් දරුවන් ඉතා අනතුරුදායක තත්ත්වයන්ට පත්වීමට ඉඩ ඇතැයි ප්‍රදේශවාසීහු කියති.කොන්ක්‍රිට් ආවරණ නොමැති ගැඹුරු කාණු සහ ධර්මරාජ ප්‍රාථමික අංශය අසලින් දිවෙන පීරිස් වත්ත මාර්ගයේ පැති බැමි කැඩී ඇති අයුරු මෙහි දැක්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=r1202298</link>
    <topic>බණ්ඩාරගම රේරුකාණ සතර ජෝති මාවත අබලන්</topic>
    <author>අළුබොමුල්ල සමූහ</author>
    <content>අධිවේගී මාර්ගය ඉදිකිරීම් කටයුතුවලදී අබලන් තත්ත්වයට පත්වී ඇති රේරුකාණ සතර ජෝති මාවත මේ දක්වා ප්‍රතිසංස්කරණය කර නොමැති නිසා ප්‍රදේශවාසීන්ට හා එම මාර්ගය භාවිතා කරන ජනතාව මහත් දුෂ්කරතාවයකට මුහුණ පා සිටිති.එබැවින් හැකි ඉක්මනින් ප්‍රතිසංස්කරණය කර දෙන මෙන් බණ්ඩාරගම සංවර්ධන කමිටු රැස්වීමේ දී කළුතර දිස්ත්‍රික් පාර්ලිමේන්තු මන්ත්‍රී අජිත් පී. පෙරේරා මහතා ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=r1202299</link>
    <topic>දඹදෙණිය ගලතරය හස්ත කර්මාන්තමධ්‍යස්ථානය වහලා</topic>
    <author>නාරම්මල සමූහ චමින්ද විදානගේ</author>
    <content>දඹදෙණිය මැතිවරණ කොට්ඨාසයේ ගලතරය ග්‍රාමයේ පිහිටි හස්ත කර්මාන්ත අවන් මධ්‍යස්ථානය වසා දමා ඇත. 1994.05.09 දින විවෘත කරන ලද මධ්‍යස්ථානය වසර ගණනාවක් සාර්ථකව පවත්වා ගෙන ගොස් ඇත.ගලතරය ග්‍රාමයේ බොහෝ දෙනා ස්වයං රැකියාවක් ලෙස වටහපත් නිෂ්පාදනය කරති. වටහපත් නිෂ්පාදනය සම්බන්ධව අවශ්‍ය ශිල්පීය දැනුම ලබාදෙන ලද්දේ මේ අවන් මධ්‍යස්ථානය මගිනි.තම නිෂ්පාදන අලෙවි කර ගැනීම දැනට ඇති ප්‍රධාන ගැටලුව බව නිෂ්පාදකයෝ පවසති. මීට පෙර ලක්සල ආයතනය ග්‍රාමයට පැමිණ සිය නිෂ්පාදන මිලදී ගත්තද දැන් එය නවතා දමා ඇති බවද සේවකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=r12022910</link>
    <topic>ග්‍රෑන්ඩ්පාස් සුලෙයිමන් රෝහල අසල පදික වේදිකාවේ කොන්ක්‍රීට් ආවරණ ගැලවිලා</topic>
    <author/>
    <content>කොළඹ 14 ග්‍රෑන්ඩ්පාස් පාරේ සුලෙයිමන් රෝහල අසල පදික වේදිකාවේ ඇති කොන්ක්‍රීට් ආවරණ තැනින් තැන කැඩී විශාල වළවල් සෑදී ඇති අයුරු දක්නට ලැබේ. ආරක්ෂාවක් නොමැති මේ ස්ථාන පදිකයන්ගේ මර උගුලක් බවට පත්ව ඇති අයුරු පහත දැක්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=r12022911</link>
    <topic>අධිවේගී මාර්ගයේ ගුවන් පාලම ඉදිකිරීමට ගෙනා භාණ්ඩ සොරකමට සම්බන්ධ සැකකරුවන් රිමාන්ඩ්</topic>
    <author>මංජුල හිරිපිටිය - හෝමාගම සංචාරක</author>
    <content>දක්‍ෂිණ අධිවේගී මාර්ගයේ අතුරුගිරිය ගුවන් පාලම ඉදිකිරීමට ගෙන එන ලැබූ රුපියල් පන්ලක්‍ෂ පනස්දහසක යකඩ හා උපකරණ තොගයක් සොරාගත් පුද්ගලයන් තිදෙනකු අත්අඩංගුවට ගැනීමට අතුරුගිරිය පොලිසිය සමත් වී ඇත.සැකකරුවන් අතුරුගිරිය ගුවන් පාලම ඉදිකරනු ලබන ස්ථානය අසල පදිංචිකරුවන් වන බව ද සොයාගෙන ඇති අතර ඔවුන්ගෙන් ප්‍රශ්න කිරීමේදී රුපියල් ලක්‍ෂයක් වටිනා ඔක්සිජන් සිලින්ඩර තුනක් සොයා ගෙන ඇත.මීට අමතරව රුපියල් තුන්ලක්‍ෂ පනස්දහසක යකඩ සොරාගෙන ගොස් අලෙවි කර ඇතැයි පොලිසිය පවසයි.මේ සැකකරුවන් තිදෙනාට අමතරව තව එක් සැකකරුවකු සොරකම සම්බන්ධයෙන් අත්අඩංගුවට ගැනීමට බලාපොරොත්තු වන බව ද පොලිසිය සඳහන් කරයි.සැකකරුවන් රාත්‍රී දොළහත් අළුයම හතරත් අතර කාලය තුළ සොරකම් කිරීම් සිදුකර ඇති බව ප්‍රශ්න කිරීමේදී අනාවරණය වී ඇත. ප්‍රශ්න කිරීමෙන් අනතුරුව අධිකරණයට ඉදිරිපත් කළ අවස්ථාවේදී රක්ෂිත බන්ධනාගාර ගතකර තිබේ.තුරුගිරිය පොලිසියේ වැ/බ ස්ථානාධිපති පොලිස් පරීක්‍ෂක ආර්. කේ. පුෂ්පකුමාර මහතාගේ උපදෙස් මත පො. සැ. පියල්, පො. කො. සුකුමාර, පො. කො. රංගන, ක. පො. කො. සිරියා සහ පො. කො. චන්දන යන නිලධාරීන් විසින් සැකකරුවන් සොරකම් කරන ලද භාණ්ඩ සමඟ අත්අඩංගුවට ගෙන අධිකරණයට ඉදිරිපත් කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=s1202291</link>
    <topic>කෝලිගේ අසාමාන්‍ය ප්‍රහාරයෙන්ඉන්දියාවට විශිෂ්ට ජයක්</topic>
    <author/>
    <content>හොබාට්හි ඊයේ පැවැති ‘කොමන්වෙල්ත් බැංකු කුසලාන’ ක්‍රිකට් තරගයේදී ශ්‍රී ලංකාව “විනාශ” කළ ඉන්දියාව බෝනස් ලකුණක්ද සමගින් කඩුලු 7ක විශිෂ්ට ජයක් වාර්තා කළේය.ඉන්දියාවට මේ තරගාවලියේ අවසන් තරග වටයට පිවිසීමේ බලාපොරොත්තු රඳවා තබා ගැනීමට නම් ඔවුන් මේ තරගය බෝනස් ලකුණක්ද සමග ජය ගත යුතුව තිබිණි.දෙපිලෙන්ම දැවැන්ත මුළු ලකුණු සංඛ්‍යා වාර්තා වූ මේ තරගයේ ලකුණු 321ක ජයග්‍රාහී ඉලක්කය හඹා යාමේදී බෝනස් ලකුණක් ලබා ගැනීමට නම් ඉන්දියාව ඕවර 40ක් ඇතුළත එම ඉලක්කය ජය ගත යුතුව තිබිණි.ඔවුන් ඕවර 36යි පන්දු 4කදී එම කාර්යය ඉටු කර ගත්තේ ඉන්දියානු ජාත්‍යන්තර එක්දින තරග ඉතිහාසයේ සුවිශේෂී ජයග්‍රහණයක් වාර්තා කරමිණි.ශ්‍රී ලංකාව අන්දමන්ද කරවමින් ඉන්දියානුවෝ එම ජයග්‍රහණය කරා ගියේ ඔවුන්ගේ ආරම්භක පිතිකරුවන් වන විරේන්ද්‍ර සෙවාග් (30) හා සචින් ටෙන්ඩුල්කාර් (39) අඩු ලකුණු ප්‍රමාණයන්ට දැවී ගොස් ඉන්දියා ඉනිමේ කඩුලු 2ක් මුළු ලකුණු 86කට බිඳ වැටීමෙන් පසුව වීමද කැපී පෙනෙන සිද්ධියක් විය. කෙසේ වෙතත්, ඉන්දියාව තරගාවලියේ අවසන් වටයට පිවිසීමට නම් ලබන සිකුරාදා වනතුරු බලා සිටීමට සිදුවේ.එදින මෙල්බර්න්හි පැවැත්වෙන තරගයේදී ශ්‍රී ලංකාව විසින් ඔස්ට්‍රේලියාව පරාජය කරනු ලැබුවොත් ඉන්දියාව තරගාවලියෙන් ඉවතට වීසි වනු ඇත.ඊයේ වාර්තා වූ ඉන්දියා ජයග්‍රහණය ඉතිහාසය යළි සිදුවීමක් විය. තිලකරත්න ඩිල්ෂාන් ඊයේ නොදැවී ලකුණු 160ක් වාර්තා කරමින් ජාත්‍යන්තර එක්දින තරග බිමේ ඔහුගේ වැඩිම ලකුණු සංඛ්‍යාව සම කළේය.ඩිල්ෂාන් මීට පෙර ලකුණු 160 ලබා ගෙන තිබුනේද ඉන්දියාවට එරෙහිවය. එහෙත් 2009 වසරේ රාජ්කොට්හි පැවැති එම තරගයේදීද ලකුණු 415ක ජයග්‍රාහී ඉනිම හඹා ගිය ශ්‍රී ලංකාව ලකුණු 411කට දැවී යමින් තරගයෙන් පරාජය විය.ඉන්දියාව ඊයේ හොබාට්හි මේ අනගි ජයග්‍රහණය කරා ගෙන ගියේ අංක 4 පිතිකරු විරාට් කෝලි ය. ශ්‍රී ලංකා පන්දු යවන්නන්ට දිගට හරහට පහර දුන් ඔහු පන්දු 86කට පමණක් මුහුණ දෙමින් නොදැවී ලකුණු 133ක් වාර්තා කරමින් මේ තරගාවලියේ වැඩිම ලකුණු ලබා ගත් පිතිකරුවා බවට පත්විය.ඔහුගේ වේගවත් ඉනිමට හතරේ පහර 16ක් හා හයේ පහර 2ක් ඇතුළත් වූ අතර කෝලි ‘තරගයේ සුරයා’ ලෙස නම් කරනු ලැබිණි. කෝලිගෙන් වැඩියෙන්ම බැට කෑවේ ලසිත් මාලිංග ය.ඔහුගේ එක් ඕවරයකට කෝලි ලකුණු 2ක්, හයේ පහරක් හා හතරේ පහර 4ක් එල්ල කරමින් ලකුණු 24ක් උදුරා ගැනීමට සමත් විය. මාලිංග ඊයේ යැවූ ඕවර 7යි පන්දු 4 තුළදී ලකුණු 96ක් ලබා දුන් අතර ඕවරයකට ලකුණු 12.97 බැගින් වූ මේ පන්දු යැවීම ජාත්‍යන්තර එක්දින තරග බිමේ පන්දු යවන්නෙක් ලබා දුන් වැඩිම ලකුණු ප්‍රමාණය විය.මීට පෙර වඩාත්ම දුර්වල පන්දු යැවීම වාර්තා වී තිබුණේ ඔස්ට්‍රේලියාවේ මයික් ලුවිස්ගෙනි. ඔහු ලකුණු 113ක් ප්‍රතිවාදීන්ට ලබා දී තිබුනත් එය සිදුවී තිබුණේ ඕවර 10කදීය. ඒ අනුව ලුවිස් ඕවරයකට ලබා දී තිබුණේ ලකුණු 11.3ක් බැගිනි.කෝලි සහ ගෙෘතම් ගම්භීර් (63) තෙවැනි කඩුල්ල වෙනුවෙන් ලකුණු 115ක සබඳතාවක් ගොඩනැගූහ. ගම්භීර් දැවී යාමෙන් පසුව කෝලි හා සුරේෂ් රයිනා (නොදැවී ලකුණු 40) ලකුණු 120ක නොබිඳි සබඳතාවක් ගොඩනගමින් ඉන්දියාව ජයග්‍රහණය කරා ගෙන ගියහ.ශ්‍රී ලංකා හිටපු නායකයන් වන තිලකරත්න ඩිල්ෂාන්ගේ නොදැවී ලකුණු 160 හා කුමාර් සංගක්කාරගේ ලකුණු 105 ප්‍රවේගකාරී ඉනිම මත ගොඩනැගුනු කඩුලු 4කට ලකුණු 320ක ඉනිමද වාර්තාවලින් පිරුණු එකක් විය. සංගක්කාර හා ඩිල්ෂාන් දෙවැනි කඩුල්ල වෙනුවෙන් පන්දු 187කින් ලකුණු 200ක් රැස්කළ අතර එය මේ තරගාවලියේ ඕනෑම කඩුල්ලක් වෙනුවෙන් සටහන් වූ වැඩිම සබඳතාව විය.මෙය ජාත්‍යන්තර එක්දින තරග බිමේ දෙවැනි කඩුල්ල වෙනුවෙන් ශ්‍රී ලංකාවේ වැඩිම සබඳතාවද විය.‘සංගා’ හා ඩිල්ෂාන් ඊයේ අභිබවා ගියේ සිදත් වෙත්තමුණි හා රෝයි ඩයස් 1982 වසරේ දිල්ලියේදී ඉන්දියාවට එරෙහිව දෙවැනි කඩුල්ල වෙනුවෙන් වාර්තා කර තිබූ ලකුණු 170ක සබඳතාව හා සනත් ජයසූරිය සහ ඩිල්ෂාන් 2003 වසරේ බ්ලුම්ෆොන්ටන්හිදී නවසිලන්තයට එරෙහිව වාර්තා කළ ලකුණු 170 දෙවැනි කඩුලු සබඳතාවයි.ඩිල්ෂාන් ඊයේ ලකුණු 160ක් වාර්තා කළේ පන්දු 165කට මුහුණ දෙමිණි. හතරේ පහර 11ක් හා හයේ පහර 3ක් එම නොදැවුනු ඉනිමට ඇතුළත්ව තිබිණි.ඩිල්ෂාන් ඔහුගේ වැඩිම පෞද්ගලික එක්දින ඉනිම ඊයේ සම කළේ සුරේෂ් රයිනාගේ පන්දුවකට ‘මිඩ් විකට්’ ස්ථානයට ඉහළින් හයේ පහරක් එල්ල කරමිණි. ඩිල්ෂාන් ඊයේ වාර්තා කළේ ඔහුගේ 11 වැනි එක්දින ශතකයයි. මෙය ඔහු ඉන්දියාවට එරෙහිව ලබා ගත් 4 වැනි එක්දින ශතකය විය. මීට අමතරව එය ඩිල්ෂාන් ඔස්ට්‍රේලියාවේ වාර්තා කළ පළමු ශතකයද විය. ඩිල්ෂාන් ඊයේ ශතකයක් රැස්කළේ ඉනිම 29කට පසුවය. ඔහු මීට පෙර අවසන් වතාවට එක්දින ශතකයක් (නොදැවී 108) වාර්තා කළේ පසුගිය වසරේ ලෝක කුසලාන තරගාවලියේ එංගලන්තය සමග ආර්.ප්‍රේමදාස ක්‍රීඩාංගණයේ පැවැති තරගයේදීය.ඔහුගේ ලකුණු 160 මේ තරගාවලියේ මෙතෙක් වාර්තා වී ඇති ලොකුම පෞද්ගලික ඉනිම වෙයි.කුමාර් සංගක්කාර ඊයේ ලබා ගත්තේ ඔහුගේ 13 වැනි ජාත්‍යන්තර එක්දින ශතකයයි. එය ඉන්දියාවට එරෙහිව ඔහුගේ 4 වැනි එක්දින ශතකය විය. පන්දු 87කින් පමණක් වාර්තා වූ ‘සංගා’ගේ ලකුණු 105ක ඉනිමට හතරේ පහර 8ක් හා හයේ පහර 2ක් ඇතුළත්ව තිබිණි. සංගක්කාර දැන් 37.88ක සාමාන්‍යයකින් යුතුව එක්දින ලකුණු 10,152ක් රැස්කර ගෙන සිටී. ඔහු ඊයේ 44 වැනි ඕවරයේදී ප්‍රවීන් කුමාර්ගේ පන්දුවක් කෙළින්ම කඩුල්ලේ ගැටීමෙන් දැවී ගියේය.කාසියේ වාසිය දිනා ගත් ඉන්දියාවේ ඇරැයුම අනුව පළමුව පන්දුවට පහර දීමේදී ශ්‍රී ලංකා නායක මහේල ජයවර්ධන ප්‍රථමයෙන් දැවී ගියේය. ජඩේජාගේ පන්දුවකට ‘ස්ලිප්’හි විරේන්ද්‍ර සෙවාග් වෙත උඩ පන්දුවක් දෙමින් දැවී යාමට පෙර ජයවර්ධන හතරේ පහරක් හා හයේ පහරක් සමග පන්දු 33කින් ලකුණු 22ක් ලබා ගත්තේය. ඔහු සහ ඩිල්ෂාන් ආරම්භක කඩුල්ල වෙනුවෙන් ඕවර 12කදී ලකුණු 49ක් රැස් කළහ.තිසර පෙරේරා ලකුණු 3කටත්, ඇන්ජලෝ මැතිව්ස් ලකුණු 14කටත් දැවී ගියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=s1202292</link>
    <topic>ක්ලාක්ට වසරේ ක්‍රීඩකසම්මානය</topic>
    <author>මෙල්බෝර්න් (ඒ. එෆ්. පී)</author>
    <content>ඔස්ට්‍රේලියාවේ වසරේ ක්‍රිකට් ක්‍රීඩකයාට පිරිනමන ඇලන් බෝඩර් පදක්කම තුන්වැනිවරටත් දිනාගැනීමට ඔස්ට්‍රේලියානු ක්‍රිකට් නායක මයිකල් ක්ලාක් සමත්විය.ක්‍රිකට් ක්‍රීඩකයන්, මාධ්‍යවේදීන් හා විනිසුරුවරුන් ඇතුළත් ඡන්ද විමසුමක් ඡන්ද 231ක් ලබා ගැනීමට ක්ලාක්ට හැකිවිය.පෙබරවාරි 24 වැනිදා නිමාවට පත්වූ මේ ඡන්ද විමසුමේදී මයිකල් හසීට ඡන්ද 174ක් ලැබුණු අතර ඔස්ට්‍රේලියානු එක්දින පිලේ උප නායක ශේන් වොට්සන්ට ඡන්ද 166ක් හිමිවිය. එක්දින කණ්ඩායමෙන් ඉවත් කරනු ලැබූ හිටපු නායක රිකී පොන්ටින් ඡන්ද 141ක් ලබා ගනිමින් සිවුවැනි ස්ථානයට පත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=s1202293</link>
    <topic>විස්සයි 20 තරගාවලියේජය එංගලන්තයට</topic>
    <author>අබුඩාබි – ඒ.එෆ්.පී.</author>
    <content>එංගලන්ත පිලේ පන්දු යවන්නන්ගේ විශිෂ්ට දස්කම් හේතුවෙන් පාකිස්තානය සමඟ පැවැති තුන් වැනි හා අවසන් විස්සයි 20 තරගයෙන් ලකුණු 5 ක තියුණු ජයක් ලැබූ එංගලන්තය තරග 3 කින් සමන්විත තරගාවලිය 2-1 ලෙස ජය ගැනීමට සමත්විය.පළමුව පන්දුවට පහරදුන් එංගලන්තය ඕවර 20 අවසානයේ කඩුලු 6 කට ලකුණු 129 ක් රැස් කළ අතර පිළිතුරු ඉනිම ක්‍රීඩා කළ පාකිස්තානයට ඕවර 20 අවසානයේ ලබාගත හැකි වූයේ කඩුලු 6 කට ලකුණු 124 ක් පමණි.එංගලන්තය – 129/6 (ඕවර 20) කෙවින් පීටර්සන් නොදැවී 62 (සයිඩ් අජ්මාල් 23/4)පාකිස්තානය – 124/6 (ඕවර 20) අසාඩ් ෂෆීක් 34, මිස්බා උල්හක් 28 (පේඩ් ඩර්න්බැච් 24/2).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=s1202294</link>
    <topic>පැටින්සන් ඕස්ට්‍රේලියානු එක් දින පිලට</topic>
    <author>සිඩ්නි (ඒ. එෆ්. පී)</author>
    <content>ඕස්ට්‍රේලියානු වේග පන්දු යවන ක්‍රීඩක ජේම්ස් පැටින්සන් කොමන් වෙල්ත් තුන් කොන් ක්‍රිකට් තරගාවලියේ ඉදිරි තරග සඳහා නම් කළ 13 දෙනකුගෙන් යුත් ඕස්ට්‍රේලියානු එක් දින සංචිතයට කැඳවා තිබේ.සිය පළමු ටෙස්ට් තරග 4 දී කඩුලු 21 ක් දවාලූ 21 හැවිරිදි පැටින්සන් සිය වම් පාදයේ ඇතිවූ ආබාධයක් හේතුවෙන් කණ්ඩායමෙන් ඉවත්ව සිටියේය.ඔහු වෙනුවට රයන් හැරිස් කණ්ඩායමෙන් ඉවත් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=s1202295</link>
    <topic>හෙවිවේට් කිරුළරුසියාවට</topic>
    <author/>
    <content>තීරකවරුන් බහුතරයකගේ තීරණය අනුව ජර්මනියේ මාර්කෝ හක් පරාජයට පත්කළ රුපියාවේ ඇලෙක්සැන්ඩර් පොවෙට්කින් ලෝක බොක්සිං සංගමයේ හෙවිවේට් කිරුළ රැකගැනීමට සමත්විය.තරග තීරකවරුන්ගේ ලකුණු ලබාදීම 114, 114, 116 - 113ක් සහ 116 - 112ක් වශයෙන් පොවෙට්කින්ට පක්‍ෂව තීරණය වුවත් පරාජිත මාර්කෝ තරගයේ 12 වැනි වටය දක්වා නිර්භිතව සටන් වැදීම විශේෂ සිදුවීමක් විය.කෲසර්වේට් බර පංතියේ ක්‍රීඩකයකු වූ මාර්කෝ හෙවිවේට් බර පංතිය යටතේ තරග වැදුණේ පළමු වතාවටය.ලෝක බොක්සිං සංවිධානයේ කෲසර්වේට් කිරුළ 8 වතාවකදීම රැක ගැනීමට සමත්වූ 27 හැවිරිදි මාර්කෝ තරගයේ 7 වැනි වටයෙදී රුසියානු ප්‍රතිවාදියාට දරුණු පහරවල් කීපයක්ම එල්ල කිරීමට සමත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=s1202296</link>
    <topic>තලාතුඔය ධර්මපාල විදුහලට ක්‍රිකට් ජයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර අධ්‍යාපන දෙපාර්තමේන්තුව සංවිධානය කළ අන්තර් පාසල් සැහැල්ලු ක්‍රිකට් තරගාවලියේ බාලිකා පාසල් අවසන් තරගයේදී තලාතුඔය අධ්‍යාපන කොට්ඨාසයේ ධර්මපාල විදුහල විසින් මහනුවර මහමායා බාලිකා විදුහල පරදවා කඩුලු 2ක තියුණු ජයක් වාර්තා කිරීමට සමත්විය.බාලක පාසල් තරග ජය දෙල්තොට කරගස්කඩ මධ්‍යම මහා විද්‍යාලය දිනාගත්තේ කටුගස්තොට සහිරා විදුහල ලකුණු 18කින් පරදවාලමිනි.බාලක සූරතාව - කරගස්කඩ ම.ම.වි. අනු සූරතාව - කටුගස්තොට සහිරා 3 වැනි ස්ථානය - දෙල්තොට මුස්ලිම් විදුහල බාලිකා සූරතාව - ධර්මපාල විද්‍යාලය, වැල්දඹල, තලාතුඔය, අනු සූරතාව - මහනුවර මහමායා බාලිකා විදුහල, 3 වැනි ස්ථානය - ශාන්ත අන්තෝනි බාලිකා විදුහල, කටුගස්තොට..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=s1202297</link>
    <topic>සැ. දෙකේ පිහිනුම් තරඟයෙන්විහංගා-ෂෙහාන් සම්මාන දිනති</topic>
    <author/>
    <content>අම්බලන්ගොඩ ධර්මාශෝක විද්‍යාලයීය ක්‍රීඩා මණ්ඩලය හා ආදි ශිෂ්‍ය සංගමය එක්ව සංවිධානය කළ විවෘත සැතපුම් දෙකේ මුහුදු පිහිනුම් තරඟය පසුගියදා අම්බලන්ගොඩ තානායම පිටුපස මුහුදු තීරයේ දී පැවැත්වුණි.ඒ සඳහා පාසල්, ක්‍රීඩා සමාජ, පොලිසියේ හා ත්‍රිවිධ හමුදාවේ ක්‍රීඩක ක්‍රීඩිකාවන් 600 ක් පමණ සහභාගී විය.තරඟාවලියේ ළාබාලම ක්‍රීඩකයා ලෙස අම්බලන්ගොඩ දේවානන්ද විද්‍යාලයේ ෂෙහාන් ද සිල්වා (දකුණේ) හා ළාබාලම ක්‍රීඩිකාව ලෙස මාතර සුජාතා බාලිකා විද්‍යාලයේ සිව්වන වසරේ ඉගනුම ලබන විහංගා දිල්මිණි (වමේ) සම්මාන දිනා ගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=s1202298</link>
    <topic>ජාත්‍යන්තර පාසල් මලල ක්‍රීඩා සූරතාව වත්තල ලයිසියම් දිනයි</topic>
    <author/>
    <content>නුගේගොඩ ලයිසියම් ජාත්‍යන්තර පාසල සංවිධානය කළ 12 වැනි ජාත්‍යන්තර පාසල් මලල ක්‍රීඩා තරගාවලියේ ලකුණු 1008ක් ලබාගනිමින් අඛණ්ඩව සිවු වැනි වරටත් ජාත්‍යන්තර පාසල් මලල සූරතාවය ජයග්‍රහණය කිරීමට වත්තල ලයිසියම් ජාත්‍යන්තර පාසල සමත් විය.ලකුණු 898ක් ලබා ගත් කොළඹ ගේට්වේ ජාත්‍යන්තර පාසල් අනු සූරතාවද, ලකුණු 646ක් ලබාගත් නුගේගොඩ ලයිසියම් ජාත්‍යන්තර පාසල තුන්වන ස්ථානය ද ලබා ගත්හ.පසුගියදා හෝමාගම දියගම මහින්ද රාජපක්ෂ ජාත්‍යන්තර ක්‍රීඩාංගණයේ පැවැති මේ ක්‍රීඩා උළෙලට ජාත්‍යන්තර පාසල් විදුහල්පතිවරුන්ගේ සංගමයට අයත් ජාත්‍යන්තර පාසල් 22ක ක්‍රීඩක ක්‍රීඩිකාවන් 3000ක් පමණ තරග ඉසව් 130 වෙනුවෙන් වයස් කාණ්ඩ අටක් යටතේ තරග වැදුණි.සූරතාව ජයග්‍රහණය කළ වත්තල ලයිසියම් ජාත්‍යන්තර පාසල් අවුරුදු 15 පහළ බාලක, අවුරුදු 17න් පහළ පාසල් බාලිකා කේවල සූරතාව සමඟ අවුරුදු 13, 15 සහ 17 පහළ සමස්ත සූරතාවන් ද ජයග්‍රහණය කිරීමට සමත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=s1202299</link>
    <topic>සාන්තුවරයන්ගේ සටන මාර්තු 3-4 දිනවල</topic>
    <author>පි‍්‍රන්ස් ගුණසේකර</author>
    <content>අගනුවර සාන්තුවරයන්ගේ සටන ලෙස විරුදාවලිය ලැබූ සාන්ත පීතර- සාන්ත ජෝෂප් විදුහල් අතර 78 වැනිමහා ක්‍රිකට් තරගය මාර්තු 3 හා 4 දිනවල පී. සරා ඕවල් ක්‍රීඩාංගණයේදී පැවැත්වේ.මහා තරගයේ විසදුමක් අපේක්‍ෂාවෙන් පළමු ඉනිම ඕවර් 60කට සීමාකර ඇති අතර දෙවැනි ඉනිමේ එවැනි සීමාවක් නොමැත.සාන්ත පීතර ක්‍රිකට් පිල තෙවැනි වසරේ වර්ණලාභී ආරම්භක පිතිකරු ෂෙහාන් ප්‍රනාන්දු මෙහෙයවන අතර සාන්ත ජෝෂප් ක්‍රිකට් පිල කඩුලු රකින ක්‍රීඩක හා ආරම්භක පිතිකරු විදුෂ ප්‍රනාන්දු මෙහෙයවයි.මේ මහා තරග ඉතිහාසයේදී 12 වරක් සාන්ත ජෝශප් ජය වාර්තා කළ අතර සාන්ත පීතර අටවතාවක් ජයවාර්තා කළේය.අවසන් වරට 2008 දී සාන්ත ජෝෂප් පිල රුවන්ත ප්‍රනාන්දුපුල්ලේගේ නායකත්වයෙන්ද 2010 දී සාන්ත පීතර් පිල චතුර පීරිස්ගේ නායකත්වයෙන්ද ජය වාර්තා කළහ.සාන්ත පීතර විදුහලේ නායක ෂෙහාන් ප්‍රනාන්දු මෙවර පාසල් තරගවාරයේ ලකුණු 1000ක් සම්පුර්ණ කළ අතර ළහිරු මිලන්ත ලකුණු 800ක් ලබා සිටී.පීතර පන්දු බළඇණියේ වැඩිම කඩුලු ලාභියා ලෙස වමතින් පාදඟ පන්දු යවන ජුලියන් ද සිල්වා කඩුලු 70ක් බිද හෙලා සිටී. එයට අමතරව රජිත ලියනාරච්චි හා දුෂාන් හේමන්ත දස්කම් දක්වා ඇත. සාන්ත පීතර විදුහල වෙතින් වෙස්ලි , ධර්මපාල හා සාන්ත ඇලෝසියස් පරාජය වූ අතර වේල්ස් කුමාර විදුහල වෙතින් පීතර ක්‍රීඩකයෝ පරාජය වූහ.සාන්ත ජෝශප් විදුහලේ නායකත්වය උසුලන විදුෂ ප්‍රනාන්දු මෙවර තරගවාරයේදී ලකුණු 550ක් ලබා ඇත. ඩිලන් ප්‍රනාන්දුපුල්ලේ හා සදීර සමරවික්‍රම ලකුණු 700 සීමාව පසුකර සිටිති. පන්දු බළඇණියේදී සචිත් හේවාවසම්, සුපේෂල ජයතිලක, පි‍්‍රමාල් පෙරේරා, යෂාන් සමරසිංහ හා ෆේබියන් ප්‍රනාන්දු දස්කම් අතර සිටිති. සාන්ත ජෝෂප් විදුහල මෙවර තරගවාරයේදී අපරාජිතව සිටීම කැපී පෙනේ.සාන්ත පීතර පිලෂෙහාන් ප්‍රනාන්දු (නායක) දුෂාන් හේමන්ත (උපනායක) ෂශීන් ප්‍රනාන්දු, කාවින්ද ද තිසේරා, ළහිරු මිලන්ත , අලිඛාන්, රනිත ලියනාරච්චි, ජේසන් බුල්ජන්ස්, තනුෂ ජයවර්ධන, උදාක ගල්හේන, ජුලියන් ද සිල්වා , චෙනුර ඔබේසේකර, ගයාන්ද සිල්වා, දිනෙත් හේවාතන්ත්‍රි, චතුරංග රාජපක්‍ෂ, ජනිත් ලියනගේ, චෙමිලා ඔබේසේකරසාන්ත ජෝෂප් පිලවිදුෂ ජයසිංහ (නායක) සුපේෂල ජයතිලක (උප නායක) සචින් හේවාවසම්, ඩිලන් ප්‍රනාන්දුපුල්ලේ , ෂෙවේන් අල්රාජ්, ඇන්ජලෝ රොදාකස්, සදීර සමරවික්‍රම, රජින්දු රොද්‍රගු, පැතුම් මධුසංඛ, පි‍්‍රමාල් පෙරේරා, යසෙන් සමරසිංහ, ෆෝබියන් ප්‍රනාන්දු, සුරේන් ද සිල්වා, දිනාල් ෆොන්සේකා, අරවින්ද ප්‍රනාන්දු, ෂෙෂාන් පෙරේරා, නිසිත පෙරේරා, දිෂාන් දිසානායක, දමිත් වීරසිංහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=f1202291</link>
    <topic>අවුරුදු තිහක ගැටලුවකට ක්‍ෂණිකව විසඳුම් දෙන්න බෑ</topic>
    <author/>
    <content>ඇමැති මහින්ද සමරසිංහ මහතා ජිනීවා මානව හිමිකම් සැසි වාරයේ දී පෙරේදා පැවැත් වූ දේශනයේ ඇතුළත් කරුණුවල සංක්ෂිප්ත සටහන් ඇතුළත් ලිපියකි මේ.දශක තුනකට ආසන්න කාලයක් ත්‍රස්තවාදයේ බිහිසුණු අත්දැකීම්වලට මුහුණ දුන් ශ්‍රී ලංකාව මේ වන විට ජනතාවගේ මානව හිමිකම් සුරක්‍ෂිත කිරීමට උපරිම අන්දමින් ක්‍රියාකර ඇතැයි ඇමැති මහින්ද සමරසිංහ මහතා ජිනීවා මානව හිමිකම් සැසියේ දී පවසයි. දශක කිහිපයක් පැවති ගැටලුවකට ක්‍ෂණික විසඳුම් ලබාදිය නොහැක. එහෙත් ශ්‍රී ලංකාව උතුරු හා නැගෙනහිර පළාත් ඇතුළුව සියලු ජනතාවගේ ජීවන මට්ටම උසස් තත්ත්වයට ගෙන ඒමට ක්‍රියාකර තිබේ. ගැටලුවක ක්‍ෂණික විසඳුම් ලබාදිය නොහැක. එහෙත් ශ්‍රී ලංකාව උතුරු හා නැගෙනහිර පළාත් ඇතුළුව සියලු ජනතාවගේ ජීවන මට්ටම උසස් තත්ත්වයකට ගෙන ඒමට ක්‍රියාකර තිබේ.ගැටලුවට පිළිතුරු සොයා ගැනීමේ අරමුණින් කඩිනමින් උගත් පාඩම් හා ප්‍රතිසංධාන කොමිසම හරහා කරුණු සොයා බැලීය. එහි වාර්තාව මේ වන විට නිකුත් කර තිබේ. එය ක්‍රියාවට නැංවීම සඳහා කාලය අවශ්‍ය බව හෙතෙම සඳහන් කරයි. කරුණු ගණනාවක නිර්දේශ එහි සඳහන් කර ඇත. ඉකුත් කාලයේ සිදුවූ වැරදි සියුම් ලෙස එහි විශ්ලේෂණය කර තිබේ. අවතැන් වූ ජනතාව නැවත පදිංචි කිරීම සාර්ථකව සිදු කෙරුණි. එමෙන්ම හිටපු එල්.ටී.ටී.ඊ සාමාජිකයන් පුනරුත්ථාපනය කර සමාජගත කොට ඇත. ප්‍රදේශ ගණනාවක බිම් බෝම්බ ඉවත් කර තිබේ.ජාතික භාෂා ප්‍රතිපත්තියක් ද ක්‍රියාත්මකයි. එමඟින් ඉදිරියේ දි ගැටලු ඇතිවීම අවම කිරීමට උත්සහ දරා ඇත. ජාතික එකමුතුවක් තුළින් සියළු ප්‍රජාවට නිදහසේ ජීවත් විය හැකි රටක් උරුම කර දීමට රජය ක්‍රියා කර ඇතැයි හෙතෙම සඳහන් කළේය. දෙමළ කතාකරන පුද්ගලයන් ද පොලිස් සේවය සඳහා එක්කර ගැනීමට පියවර ගෙන ඇත. සිවිල් පරිපාලනය ස්ථාපිත කිරීම සඳහා මැතිවරණ පවත්වා තිබේ. උතුරු පළාතේ නිවාස හැත්ත අට දහසක් ප්‍රතිසංස්කරණය කිරීමට ක්‍රියා කෙරුණි. උතුරු හා නැගෙනහිර පළාත් වල ඉඩම් ගැටලු විසඳීම සඳහා අවශ්‍ය සෑම ක්‍රියාමාර්ගයක්ම ගෙන ඇත.ඒවායේ මුල් හිමිකරුවන් සොයා අයිතිය ලබාදීමට ද රජය ක්‍රියා කරමින් සිටී. එම ප්‍රදේශවල ස්වයං රැකියා සඳහා ණය පහසුකම් ලබා දෙයි. එම කටයුතු වෙනුවෙන් ඩොලර් මිලියන 300 කට වැඩි මුදලක් වෙන් කර ඇත. ආයෝජන අවස්්ථා පුළුල් කර තිබේ.අධි ආරක්‍ෂිත කලාප ලෙස වෙන් කර තිබූ ප්‍රදේ්ශ සංඛ්‍යාව අවම මට්ටමකට පත්කොට තිබේ. ප්‍රදේ්ශයේ ආරක්‍ෂාව පිළිබඳ ද විශේෂ අවධානය යොමු කරමින් රජයේ සියලු කටයුතු සිදුකරන බව ඔහු කීවේය. ත්‍රස්තවාදය පැවති අවධියේ බොහෝ ජනතාවගේ ජීවනෝපාය මාර්ග විනාශ වී තිබුණි. කොටි ත්‍රස්තවාදය පැවති කාලයේ නීතිය සම්පූර්ණයෙන් බිඳ වැටී තිබුනි.එහෙත් දැන් අධිකරණ පිහිටුවා එම තත්ත්වය වෙනස් කොට ඇත.ත්‍රස්තවාදයේ ප්‍රාණ ඇපකරුවන්ව සිටි ජනතාව බේරාගැනීම සඳහා මානුෂික මෙහෙයුම සිදුකළ බව සංහිදියාව වාර්තාව පෙන්වා දී තිබේ. ජනතාවගේ ජීවිත රැක ගැනීමේ උපරිම උත්සාහයෙන් එය සිදුකර ඇත. උතුරු පළාතේ ජන සංගණනයක් සිදුකිරීමටද කොටි ත්‍රස්තවාදය ඉඩ ලබාදී නොතිබුණි. එහෙත් දැන් නිවැරැදි සංගණනයක් සිදුකරමින් එම ප්‍රදේශවල සිටින නිවැරැදි පුද්ගලයන්ගේ ගණන සොයා ගැනීමටත් යුද සමයේ දී මියගිය අය පිළිබඳවත් තොරතුරු එක්රැස් කරමින් සිටී. ශ්‍රී ලංකාවේ අභ්‍යන්තර ගැටලුවට විසඳුමක් සොයා ගැනීමේ හැකියාව ශ්‍රී ලංකාවට තිබේ.උගත් පාඩම් හා සංහිඳියා කොමිසමේ වාර්තාව මෙන්ම පාර්ලිමේන්තු තේරීම් කාරක සභාවද ඒ සඳහා යොදා ගැනීමට අපේක්ෂිතයි. පාර්ලිමේන්තු තේරීම් කාරක සභාවට සියලු දේශපාලන පක්‍ෂ වලට ඇරැයුම් කර ඇත. දෙමළ මෙන්ම මුස්ලිම් පක්‍ෂ සමඟද එහිදී එකඟතාවක් ඇති කර ගැනීමට සාකච්ඡා කෙරේ. මේ අවස්ථාවේ දී ජාත්‍යන්තරය සිදු කළ යුත්තේ ශ්‍රී ලාංකීය ජනතාවට එකමුතුව සිටීමට හැකි වටපිටාවක් ගොඩනැඟීමට අවශ්‍ය සහාය ලබාදීමය. යුද සමයේ දී අන්තර්ජාතික මානව හිමිකම් නීති උල්ලංඝනය කළ පුද්ගලයන් වේනම් ඒ පිළිබඳ කොමිසමේ වාර්තාවෙන් පෙන්වාදී ඇති පරිදි ක්‍රියා කෙරේ. ඔවුන් සම්බන්ධයෙන් නීතිපති දෙපාර්තමේන්තුව හරහා අධිකරණ ක්‍රියාමාර්ග ගැනේ.අවශ්‍ය වුවහොත් හමුදා අධිකරණයක් ද පිහිටුවීමට සූදානම්ය. උගත් පාඩම් හා සංහිඳියා කොමිසමේ වාර්තාව මේ වන විට පාර්ලිමේන්තුවේද සභාගත කර තිබේ. විදේශ තානාපතිවරුන් ඇතුළු සියලු ජනතාවට එය නිකුත් කර ඇත. ඒ අනුව එය නීතිමය ලියවිල්ලක් බවට පත්වී තිබේ.යුද්ධයෙන් පසු සියලු නිවැරදි කිරීම් එම වාර්තාව හරහා සිදුකෙරේ. උතුරේ දිස්ත්‍රික් ලේකම් කාර්යාල පහෙන් තුනකම රජයේ නියෝජිතයා ලෙස ක්‍රියා කරන්නේ දෙමළ ජාතිත කාන්තාවන්ය. ඉතිරි දිස්ත්‍රික්ක දෙකෙහි ලේකම්වරු ලෙස ක්‍රියාකරන්නේ ද දෙමළ ජාතිකයන්ය. හිටපු එල්ටීටීඊ සාමාජිකයන් පුනරුත්ථාපනය කිරීමේදී ලබාදුන් පුහුණුව ද මෙහිදී විස්තර කෙරුණි. එල්ටීටීඊ ළමා සොල්දාදුවන් යුනිසෙෆ් සංවිධානයේ සහාය ලබාගෙන පුනරුත්ථාපනය කොට තිබේ.ඔවුන් මීට වසරකට පමණ පෙර ඔවුන්ගේ ඥාතීන්ට භාරදුන්නේය. ඔවුන්ගෙන් වැඩි පිරිසක් ඉකුත් වසරේදී අපොස උසස් පෙළ විභාගයට පෙනී සිටියහ. කොටි ත්‍රස්තවාදීන් සඟවා තිබූ ආයුධ රැසක්ද සොයා ගැනිණි. ජනතාවගේ ආරක්‍ෂාව සෑම විටම ප්‍රමුඛතාව සේ රජය සලකයි. ත්‍රස්තවාදය නිමාවීමෙන් පසු උතුරු පළාතේ පමණක් ආර්ථික වර්ධන වේගය සියයට 22 ඉක්මවා තිබේ’ එමෙන්ම ඉකුත් වසර නිමා වන විට ශ්‍රී ලංකාවේ දළ ජාතික නිෂ්පාදනය සියයට 8 සීමාවට පැමිණ ඇත. උතුරේ කර්මාන්තපුර කිහිපයක්ම ආරම්භ කර තිබේ. එල්ටීටීඊ සමයේ වැසී ගිය කර්මාන්ත ශාලා යළි ආරම්භ කෙරුණි. අධ්‍යාපන කටයුතු ඉහළ නැංවීමට අධ්‍යයන ආයතන රැසක්ම ආරම්භ කර තිබේ. මේ වන විට සියලු ජනතාව ජාති ආගම් භේදයකින් තොරව එකට වැඩ කරමින් සිටී.එය තවදුරටත් යථාර්ථයක් බවට පත් කර ගැනීමට සියලු පාර්ශවයන්ගේ සහාය අවශ්‍යවේ. උගත් පාඩම් කොමිසමේ වාර්තාව සියලු දෙනාගේ සහභාගීත්වයෙන් සිදුකළ එකකි. එය ඕනෑම අයෙකුට කියවා බැලිය හැක. එහෙත් එක්සත් ජාතීන්ගේ සංවිධානයේ දරුස්මාන් වාර්තාව කිසිවකුට හෝ ලබාගැනීමට නොහැකි විය. එය සකස් කෙරුණේ ද රහසිගතව බව ඇමතිවරයා පෙන්වා දුන්නේය.මේ වන විට ලෝකයේ සියලු රටවල නියෝජිතයෝ ලංකාවට පැමිණෙති. රටේ ප්‍රතිසංස්කරණ කටයුතු නිරතුරුව ඔවුන්ගේ නිරීක්‍ෂණයටද ලක්වෙයි. සංචාරක කර්මාන්තය විශාල ලෙස පුළුල් වී ඇත. මානව හිමිකම් ඉහළ නැංවීමට වසර පහක ජාතික ක්‍රියාකාරී සැලැස්මක් ද හඳුන්වා දෙනු ලැබීය. සෑම දෙයක්ම නිවැරැදි වැඩපිළිවෙළක් ඔස්සේ සිදුකිරීමට රජය ක්‍රියාකර තිබේ.සිවිල් සමාජයද මෙම කටයුතුවලදී රජයට සහාය ලබාදෙයි. මානව හිමිකම් ජාතික ක්‍රියාකාරී සැලැස්ම ඉකුත් වසරේ සැප්තැම්බර් මාසයේ කැබිනට් මණ්ඩලයද අනුමත කර තිබේ. මේ යටතේ අංශ 8 ක් පිළිබඳව පුළුල්ව අවධාරණය කෙරේ. සිවිල් සහ දේශපාලන අයිතිවාසිකම්, ආර්ථික, සමාජීය, සංස්කෘතික අයිතීන්, ළමා අයිතීන්, කම්කරු හා සංක්‍රමණික සේවකයන්ගේ අයිතිවාසිකම්, හිංසා වැළැක්වීම, කාන්තා අයිතිවාසිකම් සුරක්‍ෂිත කිරීම එහිදී ප්‍රධාන වෙයි. අන්තර් ජාතික මානව හිමිකම් නීතිරීති ඒ අයුරින්ම ක්‍රියාවට නැංවීමට ශ්‍රී ලංකාව මෙවැනි සැලැස්ම කිහිපයක්ම ක්‍රියාත්මක කිරීමට යුහුසුළුවී සිටී. කොටි ත්‍රස්තවාදය අමෙරිකාව, කැනඩාව, යුරෝපීය රටවල් ද තහනම් කර තිබූ සංවිධානයක් බව හෙතෙම පෙන්වා දුන්නේය.ජාත්‍යන්තර වශයෙන් එම සංවිධානය සිදුකළ අක්‍රමිකතාද සඳහන් කෙරුණි. එම රටවල දෙමළ ඩයස් පෝරාවේ වැඩි පිරිසක් ජීවත් වෙති. ත්‍රස්තවාදය පරාජය වීම ඔවුන්ට විශාල හානියක් ගෙන ඇත. මේ නිසා ඔවුන්ගේ බලපෑම නිරන්තරයෙන් එම රටවලට සිදුකරන බවද සමරසිංහ මහතා කීවේය. යහපත් හෙට දිනයක් උදාකර ගැනීම සඳහා ශ්‍රී ලංකාවට සැමගේ සහාය ලබාදෙන ලෙසත් ඇතැම් ගැටලු නිරාකරණය සඳහා යම් කාලයක් අවශ්‍ය බවත් ඇමැතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=f1202294</link>
    <topic/>
    <author>ශ්‍යාමා සමරසිංහ</author>
    <content>ඔහු අපූරුවට පද්‍ය ගලපන්නෙකි. ගද්‍යය ද ගලපන්නෙකි. (ඒ අතරට කෙටි කතා නිර්මාණ හා නවකතා නිර්මාණ ද ඇතුළත් වෙයි.) එමෙන්ම ඔහු විචාරකයෙකි. අංග රචනා ශිල්පියෙකි. එපමණකුදු නොවේ. ඔහු මාධ්‍යවේදියෙකි. ඔහු බුද්ධදාස ගලප්පත්තිය. ඔහුගේ අලුත්ම නවකතාව “සරන කල මේ සොඳුරු වනපෙත”ය. ඒ පිළිබඳව ඔහු හා කළ සාකච්ඡාවයි මේ.ජීවිතය නිසලව ගලා යන නදියක් වන්නේ නම්, තරු පිරුණු විසිතුරු අහසක් වන්නේ නම්, නෙක විසිතුරු වර්ණ සංයෝගයකින් නිමැවුණු සිතුවමක් වන්නේ නම්, හෝ හද සනසන සියුම් ගී රාවයක් වන්නේ නම් කොතරම් අපූරු ද? කොතරම් අගනේ ද?* මෙය ඔබේ දෙවැනි නවකතාවයි. ඔබේ පළමු නවකතාව සරන කල මේ අඳුරු වනපෙත ය. මේ ග්‍රන්ථ දෙකෙහි සබඳතාවයක් තිබේද?මගේ පළමු නවකතාව ‘සරන කල මේ අඳුරු වනපෙතයි’. එය මා රචනා කළේ 2009 වර්ෂයේදියි. එම නවකතාවේ කතා නායිකාව දමයන්තිය. දමයන්තිට මුහුණපාන්නට සිදු වූ අනපේක්‍ෂිත සිදුවීමකින් නවකතාව හමාර වෙනවා. එය එක්තරා අයුරින් ජීවිතයේ අඳුරු පැතිකඩක් . ඒත් මට තවත් නිර්මාණයක් ලෙසින් එළිදක්වන්නට තරම් කතා වස්තුවක් සහ චරිත කිහිපයක් මගේ සිතේ නිර්මාණය වුණා. ඒ තමයි දමයන්ති නැමැති ප්‍රධාන චරිතය යළි නව ආරම්භයක් ලබමින් ජීවිතයට මුහුණ දෙන එක. එය සොඳුරු කතාවක් ලෙසින් දමයන්තියගේ ජීවිතයට බලපානවා. ඒ නිසයි මා එයට ‘සරන කල මේ සොඳුරු වනපෙත’ කියලා නම් කළේ.* බොහෝ දෙනෙකු ඔබ හඳුනාගෙන තිබෙන්නේ කවියෙකු සහ කෙටිකතාකරුවකු ලෙසයි. ඔබ නවකතා නිර්මාණයට ප්‍රවිෂ්ට වෙන්නේ ඇයි?විශේෂත්වයක් නෑ. මගේ පළමු කැමැත්ත කවියටයි. මගේ ප්‍රකාශන මාධ්‍යයත් කවියයි. ඉන්පසුව මම කෙටිකතා ලිව්වා. නවකතාවක් නිර්මාණය කරන්න අවශ්‍ය යැයි කලක සිට මගේ ඇල්මක් තිබුණා. මම නවකතාවට ආධුනිකයෙක්. 2009 තමයි එහි ආරම්භය. ලේඛකයකු වශයෙන් මගේ නිර්මාණවලට මා කැමැති මාධ්‍යයන් තෝරා ගත්තේ. කවියෙකුව සිට නවකතාකරුවකු ලෙස දොරට වැඩියේ මෑතක වීම එයට හේතුවක්.* මෑතකදී අප දුටු පොත් ගෙඩි අතරේ ඔබේ පොත වෙනස් ස්වරූපයකින් යුක්තයි. ඒ ඇයි?මේ පොත පිටු 100 කටත් අඩු ප්‍රමාණයක පිටු සහිත පොතක්. ඒකයි පොත් ගෙඩි අතරට නොයන්නේ. කියවන්නාට අපහසුවකින් තොරව කියවාගෙන යාමට හැකි ආකාරයට නිර්මාණයක් කිරීමටයි මගේ කැමැත්ත. ඒ වගේම මෙය එතරම් විචාරයකට බඳුන් වූයේත් නෑ. මම විචාරයට අකැමැති නෑ. ඕනෑම කෙනෙක් මගේ කෘතිය විචාරය කරනවාට මම කැමැතියි. මෙහි අඩුපාඩු පෙන්වා දෙමින් මේක නවකතාවක් නොවෙයි කිව්වත් මම එය පිළිගන්නවා.* නවකතාවකින් කරන්න පුළුවන් ශ්‍රේෂ්ඨතම දේ මිනිස් අධ්‍යාත්මය ස්පර්ශ කරන්න පුළුවන් හැකියාවක් තිබීම බව ලෝක සාහිත්‍යයෙන් අපට පෙන්වා දෙන කාරණයක්. මෙය ඔබේ නිර්මාණයට කොතරම් දුරට සාධාරණ ද?අපේ රටේ බොහෝමයක්ම පළවෙන්නේ නවකතාවන්. ඒ වගේම අපේ සාහිත්‍යයේ ප්‍රධාන තැන හිමිවන්නේත් නවකතාවටයි. අනෙක් සාහිත්‍යාංගවලට වඩා පාඨකයන් නවකතා කියවන්නත් කැමැත්තක් දක්වනවා. මම දකින දේ තමයි අධ්‍යාත්මික, ලෞකික කියලා සීමා කරනවාට වඩා ජීවිතයේ සාමාන්‍ය දෙයට එහා ගිය අපූර්ව දෙයක් නවකතාවක තියෙනවා නම් ඒක තමයි නවකතාව කියන්නේ. මං හිතන්නේ ඕනෑම නවකතාවකින් පිළිබිඹු විය යුත්තේ ජීවිතයයි. එහිදී තමන්ගේ අත්දැකීමක් හෝ තවකකුගේ අත්දැකීමක් හෝ අපූර්වයෙන් නිර්මාණාත්මකව ඉදිරිපත් කරනවා නම් ඒක සාහිත්‍ය කෘතියක්.* මෙ රටෙහි ලේඛකයෝ, එහෙම නැත්නම් ග්‍රන්ථ ප්‍රකාශකයෝ වාණිජවාදී රැල්ලට හසු වෙලා යැයි ඔබ සිතනවා ද?එහෙම චෝදනා මෑත කාලයේ දී ඇති වෙලා තියෙන්නේ ස්වර්ණ පුස්තක සම්මාන හින්දයි, කියලයි මම නම් හිතන්නේ. වාණිජවාදයේ රැල්ලට හසුවෙලා මුදල් අරභයාම ලියනවා යැයි කියමුකෝ. මුදලට යටවෙලා ලිව්වත් ඒ කෘතිය සාර්ථක නොවේ නම්, පාඨකයාට ග්‍රහණයක් නොවේ නම් ඔය කියන ආකාරයේ වාණිජවාදී ගතියේ ඇති වැඩක් නෑ. ඕනෑම ලේඛකයකුට අඩුම තරමේ වසරකට පොත් 03 ක් වුවත් ලියන්න පුළුවන්. ලිව්වට කමක් නෑ. ඒක එයාගේ හැකියාව හා කැමැත්ත. නමුත් මොනවා ලිව්වත් කොතරම් ලිව්වත් වැඩක් නෑ පාඨකයෝ පොත් ප්‍රතික්‍ෂේප කරනවා නම්. අනෙක පොත් ලියන්නේ පොත් ගබඩාවල තියන්නත් නොවෙයි නේ.* ඇතැම් සාහිත්‍ය නිර්මාණ එක හුස්මට කියවාගෙන යා හැකියි. පාඨක ආකර්ෂනයක් ලැබිය හැකි සාහිත්‍ය කෘතියක් නිර්මාණය සඳහා ලේඛකයෙකු සතු මෙවලම් මොනවා දැයි ඔබ සිතන්නේ ද?ප්‍රධානම දේ තමයි අදාළ සාහිත්‍ය නිර්මාණය උදෙසා ඔහු හෝ ඇය භාවිතා කරන භාෂාව. භාෂාව සරල විය යුතුයි. කෙටි වාක්‍ය විය යුතුයි. අදහස් හා හැඟීම් තිව්‍රර විය යුතුයි. සරලකම අතරේ නිර්මාණාත්මකතාවයක් තිබිය යුතුයි. උපමා රූපක තිබිය යුතුයි. සිදුවීම් ගොඩනැඟීම වාර්තාමය ස්වරූපයෙන් තොරව තිබිය යුතුයි.* ලේඛකයන් ලියන සෑම දෙයක්ම පාඨකයන් කියවිය යුතු ද?ඒක පාඨකයන්ගේ කාර්යයක්. තෝරා බේරා ගැනීම ඔබ සතු කාර්යයක්. හොඳ නිර්මාණ නොකියවීම ඔබ සතු දෙයක්. ලංකාවේ නම්, නවකතාවට තියෙන පාඨක ප්‍රතිචාර ඉතා ඉහළයි. කතාමය ස්වරූපයේ නිර්මාණාත්මක ගොඩනැඟීම්වලට ලංකාවේ පාඨක පිරිසක් ඉන්නවා. ඒ අය කොහොමත් නවකතා කියවනවා.* අවිවේකී සමාජය කියවීමෙන් ඈත් වෙලා යැයි මතයක් පවතිනවා. ඔබ මෙය හා එකඟ වන්නේ ද?වසරක් තුළ ලංකාවේ කොතරම් පොත් ප්‍රමාණයක් ප්‍රකාශයට පත් කෙරෙනවා ද? ඒ වගේම පසුගිය කාලයේ අපි දුටුවා ස්වර්ණ පුස්තක සම්මාන සඳහා නිර්දේශ වුණු පොත් ස්වර්ණ පුස්තක සම්මානය ලැබෙන්නත් පෙර අලෙවි වුණා. ඇතැම් අවස්ථාවලදී දෙවන තුන්වන මුද්‍රණවලට පවා ගියා. පාඨකයන්ට කොපමණ කාර්ය බහුලත්වයක් තිබුණත් කියවීමේ පුරුද්ද හා ආසාව තියෙන කෙනා කොහොම හරි ඒකට කාලයක් හොයා ගෙන කියවනවා. ඒ වගේම කොතරම් කාර්ය බහුලයි කිව්වත් මේ පොත් අලෙවියක් නැත්නම් කවුද ගෙනියන්නේ. පිළිගත් ලේඛක ලේඛිකාවන්ගේ කෘති කියවන්න වෙනම පාඨක පිරිසක් බලා ඉන්නවා. ඒ පොත් කොහොමත් අලෙවි වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=f1202292</link>
    <topic>පරිපූර්ණ සමාජයක් ගොඩනැඟීමටකැප වෙනවා</topic>
    <author>චතුරිකා ගමගේ ඡායාරූපය- චමින්ද නිරෝෂන</author>
    <content>මෙරට අඩුපහසුකම්වලින් යුත් ග්‍රාමීය ප්‍රදේශවල අධ්‍යාපනය, සෞඛ්‍ය, ආර්ථික, සහ යටිතල පහසුකම් යනාදිය සංවර්ධනය කර පරිපූර්ණ සමාජයක් ගොඩනැඟීම උදෙසා රාජ්‍ය නොවන සංවිධානයක් ලෙස වර්ල්ඩ් විෂන් ලංකා වෙතින් සිදු කෙරෙන කාර්යභාරය අතිවිශාලය. වර්ල්ඩ් විෂන් ලංකාහි ජාතික අධ්‍යක්ෂ සුරේෂ් බාට්ලට් මහතා සමඟ සිදු කෙරෙන මේ සාකච්ඡාව වර්ල්ඩ් විෂන් ආයතනය ශ්‍රී ලංකාවේ ස්ථාපිත කර වසර 35ක් පිරීම නිමිත්තෙනි.* ලොවම පිළිගත් සංවිධානයක් වන වර්ල්ඩ් විෂන්හි කාර්යභාරය පිළිබඳ සඳහන් කළොත්?වර්ල්ඩ් විෂන් යනු ලොව විශාලතම රාජ්‍ය නොවන ආයතනයක්. දැනට එහි ශාඛා සියයක් පමණ ලෝකයේ විවිධ රටවල ස්ථාපිත කර තිබෙනවා. මේ වන විට ඒ හරහා ලොවපුරා රටවල සංවර්ධන ව්‍යාපෘති රාශියක් ක්‍රියාත්මක වෙනවා. එම සංවර්ධන ව්‍යාපෘති අනුගමනය කරමින් ඊට සාපේක්‍ෂව ශ්‍රී ලංකාව තුළ තිබෙන නොදියුණු ප්‍රදේශ තෝරාගෙන එම ප්‍රදේශවල සෑම ක්‍ෂේත්‍රයක්ම සංවර්ධනය කිරීම උදෙසා අපි ව්‍යාපෘති ක්‍රියාත්මක කරනවා. දැනට දිවයිනේ විවිධ පළාත්වල සංවර්ධන ව්‍යාපෘති 40 ක් පමණ ක්‍රියාත්මක වෙමින් පවතිනවා. එම සංවර්ධන ව්‍යාපෘති හරහා ආර්ථික, සෞඛ්‍ය, අධ්‍යාපන ආදී ක්‍ෂේත්‍රයන් දියුණු කරන අතරම පවුල සහ සමාජය තුළ සාමය, සමගිය, සංහිඳියාව ගොඩනංවා පරිපූර්ණ සමාජයක් නිර්මාණය කිරිම අපේ බලාපොරොත්තුවයි.* එම සංවර්ධන ව්‍යාපෘති ක්‍රියාත්මක වන්නේ කුමන ආකාරයෙන්ද?මූලිකවම අපි දිනයිනේ සෑම ප්‍රදේශයක්ම අධ්‍යයනය කර තවමත් නොදියුණු මට්ටමේ පවතින සංවර්ධනය විය යුතු ප්‍රදේශ තෝරා ගන්නවා. එවැනි ප්‍රදේශ තෝරා ගැනීමේදී රාජ්‍ය ආයතන මෙන්ම රාජ්‍ය නිලධාරීන්ගෙනුත් අපට ලොකු සහයෝගයක් ලැබෙනවා. මූලික අධ්‍යයනයෙන් පසු අපි තෝරා ගන්නා ප්‍රදේශවල අපි දීර්ඝ කාලීන වැඩසටහනක් ක්‍රියාත්මක කරනවා. එක් ප්‍රදේශයකට අපි වසර 15 ක් පමණ වෙන් කර තිබෙනවා. එහිදී අපි මූලික වශයෙන් ළමයින් පිළිබඳ ඔවුන්ගේ අධ්‍යාපන සහ සෞඛ්‍ය මට්ටම ඉහළ තලයකට ගෙන එන අතරම ඉන්පසු ක්‍රමයෙන් පවුල සහ සමාජ සංවර්ධනය උදෙසා කටයුතු කරනවා.* ළමා සංවර්ධනය සදහා මුලික අවධානයක් යොමු කරන බව ඔබ සඳහන් කළා. ඒ සඳහා ගන්නා ක්‍රියා මාර්ග මොනවාද?ළමයින් පිළිබඳ කතා කිරීමේදී අධ්‍යාපනය තමයි වැදගත්ම අංශය වන්නේ. ළමයින්ගේ මොළය වර්ධනය වන්නේ මුල් කාලයේ සිටයි. ඒ නිසා පෙර පාසලේ සිට හොඳ අධ්‍යාපනයක් ළමයාට ලබාදීම වැදගත්. ඇති හැකි මෙන්ම නැතිබැරි පවුල්වල දරුවනුත් හොඳ අධ්‍යාපනයක් ලැබිය යුතුයි යන මතයේ අපි ඉන්නවා. ඒ නිසා අපි ග්‍රාමීය පවුල්වල දරුවන්ට අධ්‍යාපනයට අවශ්‍ය පොත්පත්, නිල ඇඳුම් , පාසල් බෑග්, පාවහන් ආදිය සපයා දෙමින් ඔවුන්ට අධ්‍යාපනය ලැබීමට සුදුසු වාතාවරණයක් සකස් කර දෙනවා.ඒ වගේම ග්‍රාමීය ප්‍රදේශවල තිබෙන අඩු පහසුකම්වලින් යුත් පාසල් නවීකරණය කර ගොඩනැඟිලි, පුස්තකාල සහ ඒවාට අවශ්‍ය පොත්පත් ලබාදීමත් සිදු කරනවා. ඇතැම් පාසල්වල දිවා ආහාර වේලක් ලබා දෙනවා . ළමයාගේ සිත මෙන්ම ශාරීරික පෝෂණයත් ඉතාමත් වැදගත්. ඒ නිසා ග්‍රාමීය ප්‍රදේශවල සිටින දරුවන්ට සමබර පෝෂණයක් ලබාදී ඔවුන්ගේ සෞඛ්‍ය මට්ටම ඉහළ නංවන්නත් අපි කටයුතු කරනවා. ඒ සඳහා අපි අදාළ ප්‍රදේශයේ සිටින සෞඛ්‍ය වෛද්‍ය නිලධාරීන් සහ ජාතික මට්ටමේ නිලධාරීන් මාර්ගයෙන් අදාළ අමාත්‍යාංශවලත් සහයෝගය ලබා ගන්නවා.* අදාළ ප්‍රදේශවල ආර්ථික සංවර්ධනය උදෙසා ලබා දෙන දායකත්වය කෙබඳු ද?අපේ රටේ ග්‍රාමීය ප්‍රදේශවල ජනතාවගේ ප්‍රධාන ජීවනෝපාය වන්නේ කෘෂිකර්මාන්තයයි. ඒ නිසා කෘෂිකර්මාන්ත ක්‍ෂේත්‍රය සංවර්ධනය කිරීම සඳහා අපි විවිධ වැඩසටහන් ක්‍රියාත්මක කරනවා. ඒ වගේම ජාතික මට්ටමින් අමාත්‍යංශ හරහා සිදුකරන ව්‍යාපෘති සඳහාත් අපගේ දායකත්වය ලබා දෙනවා. සත්ත්ව පාලනය, ගෙවතු වගාව යන කටයුතු සඳහා මූල්‍යමය ආධාර මෙන්ම අවශ්‍ය උපකරණ ලබාදීම තුළින් ග්‍රාමීය ජනතාව ඒ සඳහා දිරිමත් කරනවා. විශේෂයෙන් විරැකියාවෙන් පෙළෙන ජනතාවට වෘත්තීය පුහුණු ලබාදී ඔවුන්ට නව ජීවනෝපාය මාර්ග සකස් කර ගැනීමට අවශ්‍ය පසුබිම සකස් කර දීමත් අප ආයතනයෙන් සිදු කරන ප්‍රධාන කාර්යයක්.ඒ වගේම අප ආයතනයට සමාන්තරව ක්‍රියාකරන vision fund ආයතනය සමඟ සම්බන්ධව අපි පොදු මූල්‍ය වැඩසටහනකුත්, ක්‍රියාත්මක කරනවා. මේ වන විට එයින් මිලියන 450 කට ආසන්න මූල්‍ය ණය ප්‍රමාණයක් අපි ලබා දී තිබෙනවා. මුල් කාලයේදී කාන්තාවන් මෙවැනි සංවර්ධන වැටසටහන් සඳහා දායක වුණේ ඉතා අවම වශයෙන් වුවද මෙවැනි වැඩසටහන් නිසා අද වන විට කාන්තාවන්ගේ සහභාගීත්වය වර්ධනය වී තිබෙන බව පැහැදිලි වෙනවා. ඒ නිසා ඉදිරියටත් මෙවැනි වැඩසටහන් ක්‍රියාත්මක කර ග්‍රාමීය අඩු ආදායම්ලාභී පවුල්වල ජනතාවගේ ආර්ථික සංවර්ධනය උදෙසා දායක වීමට අපි බලාපොරොත්තු වෙනවා.* පරිපූර්ණ සමාජයක් ගොඩනැඟීම අරමුණු කරගත් මෙම සංවර්ධන වැඩසටහනේදී සෞඛ්‍ය අංශය සංවර්ධනය කෙරෙන්නේ කෙසේද?ජනතාවගේ සෞඛ්‍ය සහ සනීපාරක්ෂාව පිළිබඳවත් අපි විශේෂ අවධානයක් යොමු කර තිබෙනවා. එහිදී අපි දැකපු දෙයක් තමයි දුෂ්කර ප්‍රදේශවල ජනතාව පානීය ජලය ලබාගන්න සැතපුම් ගණනක දුර ගමන්කරනවා. ඒ නිසා එම ප්‍රදේශවල පානීය ජල ගැටලුවට අපි විසැඳුම් ගෙන ආවා. පානීය ජලය ලබාදීමේදී බීමට සුදුසු පානීය ජලය ලබාදීමට කටයුතු කළා. ඒ වගේම එම ප්‍රදේශවල බොහෝ දෙනාට වැසිකිලි පහසුකම් තිබුණේ නැහැ. ඒ නිසා විශාල පාරිසරික හානියකුත් සිදුවෙමින් තිබුණා. අපේ ව්‍යාපෘති යටතේ ජනතාවගේ ශ්‍රම දායකත්වය ලබාගෙන එම ප්‍රදේශවල පවුල්වලට වැසිකිලි ඉදි කර දීමටත් කටයුතු කළා.* දැනට ක්‍රියාත්මක ව්‍යාපෘතීන්හි සාර්ථකත්වය සහ ඒ සඳහා අදාළ ප්‍රදේශවල ජනතාවගෙන් ලැබෙන සහයෝගය කෙබඳුද?අපි මෙම සංවර්ධන ව්‍යාපෘති සඳහා වසරකට මිලියන 60 - 70 පමණ වෙන් කරනවා. දැනට දිවයින පුරා විවිධ ප්‍රදේශවල ව්‍යාපෘති ක්‍රියාත්මක වෙමින් පවතිනවා. පසුගිය කාලය තුළ ගලෙන්බිඳුණුවැව සහ මහකුඹුක්කඩවල යන ප්‍රදේශවල ක්‍රියාත්මක කෙරුණු ව්‍යාපෘති සාර්ථකව නිම කළා. ව්‍යාපෘති ක්‍රියාත්මක කරන වසර 15 තුළදී අප එම ප්‍රදේශවල අධ්‍යාපන, සෞඛ්‍ය සහ ආර්ථික ආදී ක්‍ෂේත්‍ර උපරිම සංවර්ධන මට්ටමකට ගෙන ඒමට කටයුතු කරනවා. අපි එම ව්‍යාපෘති නිමා කරන්නේ එම ප්‍රදේශ සැළකිය යුතු මට්ටමකින් සංවර්ධන වූ පසුවයි.අවරුදු 15 නිමා වෙද්දී අදාළ ප්‍රදේශ යම් මට්ටමකට ගෙන එනවා. එම තත්ත්වය ඉදිරියටත් පවත්වා ගෙන යාමේ වගකීම භාරවන්නේ ඒ ප්‍රදේශවල ජනතාවටයි. ඒ වගේම අදාළ ව්‍යාපෘති නිමා කළද අපි නිරන්තරයෙන් එම ප්‍රදේශ පිළිබඳ සොයා බලනවා. ඒ වගේම පසුගිය කාලය තුළ ක්‍රියාත්මක කළ ව්‍යාපෘති සඳහා එම ප්‍රදේශවල කෘෂිකර්ම සංවිධාන, කාන්තා සමිති, ළමා සමාජ හා තවත් විවිධ සමාජ සංවිධාන හරහා විශාල සහයෝගයක් ලැබුණා. එම සහයෝගය අදාළ ව්‍යාපෘති සාර්ථක කරගැනීමට විශාල පිටුවහලක් වුණා.* සමාජ සංවර්ධනය උදෙසා ඔබ ආයතනයේ තිබෙන ඉදිරි සැලසුම් මොනවාද?මෙම සංවර්ධන ව්‍යාපෘති අපි දිගටම ක්‍රියාත්මක කරනවා. ඒ සදහා අවශ්‍ය මූල්‍ය ශක්තිය මෙන්ම අනෙකුත් පහසුකම් ද අප ආයතනයට සතුව තිබෙනවා. ඒ වගේම අඩු පහසුකම්වලින් යුතු සංවර්ධනය විය යුතු ප්‍රදේශ පිළිබඳ දැනටමත් තොරතුරු රැස් කරමින් පවතිනවා. එමගින් සංවර්ධනය විය යුතු අඩුපහසුකම්වලින් යුතු ප්‍රදේශ තෝරාගෙන එම ප්‍රදේශවල ළමයින්ගේ මානසික සහ ශාරීරික පෝෂණ මට්ටම ඉහළ තලයට ගෙන එන අතරම පවුල හරහා සමස්ත සමාජයම උපරිම සංවර්ධන මට්ටමකට ගෙන ඒමට බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>29</day>
    </date>
    <link>http://www.dinamina.lk/2012/02/29/_art.asp?fn=f1202293</link>
    <topic>බලන් ගම රැකි දෑතින්රට නැඟෙන අසිරිය</topic>
    <author>සටහන රක්ෂණ ශ්‍රියන්ත ඡායාරූප සමන්ත වීරසිරි</author>
    <content>යුද සංග්‍රාමයෙන් නිදහස ලබාදුන් ගමරැකි විරුවන් මහා සංග්‍රාමයකට උරදී රට දැය පෝෂණය කරන අයුරු දැක බලා ගන්නට අපි පසුගියදා අම්පාර මහඔය බලා පිටත් වීමු.මේ ගමනට අප සමඟ සිවිල් ආරක්ෂක දෙපාර්තමේන්තුවේ අධ්‍යක්ෂ ජනරාල් රියාර් අද්මිරාල් ආනන්ද පීරිස්, මහඔය කඳවුර අණදෙන නිලධාරී මේජර් කේ. ජයවීර, මේජර් ප්‍රභාත් විජේසිංහ, මේජර් මංගල මෙන්ඩිස්, සේවා වනිතා දෙපාර්තමේන්තුවේ සභාපතිනි කුමුදුනී පීරිස් යන මහත්ම මහත්මීහුද එක් වූහ.එම සංචාරයේ දී අප ලද අත්දැකීම් මේ අයුරින් සටහන් කර තබන්නෙමු.අම්පාර මහඔය කඳවුරේ රැය පහන් කළ අපි පසුදා උදෑසනම බෝගමුයාය ගොවිපොළ බලා පිටත් වීමු. ඒ සඳහා අම්පාර මහඔය කඳවුරේ සිට කිලෝමීටර් දහසයක් පමණ දුරක් ගමන් කළ යුතු විය. අධික අව් රශ්මිය හා මාර්ගයේ කර්කශ බව අප සතුටින් විඳ දරා ගනිමින් අවට පරිසරයේ සුන්දරත්වය උකහා ගනිමින් බෝගමුයාය කඳවුරට ළඟා වීමු.බෝගමුයාය ගොවිපොළ පිහිටා ඇත්තේ තෙවරක් කොටි ත්‍රස්තයන්ගේ වියරු ප්‍රහාරයන්ට ලක් වූ බෝගමුයාය ග්‍රාමයේය.බෝගමුයාය ගොවිපොළ අක්කර දෙසිය හතළිස් පහක පමණ විශාලත්වයකින් යුක්තය. එහි බඩඉරිඟු, කෙසෙල්, වී, එළවළු වැනි බෝග වගා කර තිබේ.වැඩිපුරම වගාකර තිබූ බඩඉරිගු අස්වැන්න අප යන විට හොඳහැටි පැසී කරල් බර වී තිබුණි.මාස තුනහමාරකින් බඩ ඉරිඟු අස්වැන්න නෙළා ගතහැකි බවත් මෙවර අස්වැන්න නෙළීමෙන් අනතුරුව කව්පි වගාව සිදු කරන බවත් අණභාර දිස්ත්‍රික් නිලධාරී ඩබ්ලිව්.ජී. සිරිවර්ධන මහතා අප සමග පැවසීය.ඉතා පිළිවෙළකට ක්‍රමානුකූලව වගා කර තිබූ බඩ ඉරිගු වගාව අපගේ නෙත්වලට ප්‍රිය දසුනක් විය.සිවිල් ආරක්ෂක සේවා දෙපාර්තමේන්තුවේ සෙබළුන් හැට දෙනෙකු මෙම ගොවිපොළට අනුයුක්ත කර ඇත. රාත්‍රී වැඩමුරයට දහඅට දෙනෙකු සේවයේ නිරත වෙති. මෙම ගමේම ජීවත්වන භට පිරිස් මේ සඳහා යොදාගෙන තිබීම ඉතා පහසුවක් වී තිබේ.අලින්, ඌරන් වැනි වන සතුන්ගෙන් බෝග වගා ආරක්ෂා කර ගැනීම දුෂ්කර කටයුත්තක් වුවද මේ සෙබළු ඒ සඳහා විශාල පරිශ්‍රමයක් දරති. විදුලිය නොමැත. විදුලි උත්පාදන යන්ත්‍ර ඔවුන්ගේ පිහිටට සිටිති.මෙහිදී අප හා අදහස් දැක්වූ සිවිල් ආරක්ෂක දෙපාර්තමේන්තුවේ අධ්‍යක්ෂ ජනරාල් රියර් අද්මිරාල් ආනන්ද පීරිස් මහතා මෙසේ පැවසීය.සිවිල් ආරක්ෂක භට පිරිස් ඵලදායී ලෙස රටේ සංවර්ධනයට යොදවා ගන්නා ලෙස ආරක්ෂක ලේකම් ගෝඨාභය රාජපක්ෂ මහතා අප හට උපදෙස් දී තිබෙනවා. එහි එක් පියවරක් ලෙස අප මෙම ගොවිපොළවල් ආරම්භ කළා.අපගේ සේවය අගය කරමින් සිවිල් ආරක්ෂක දෙපාර්තමේන්තුවට ජනාධිපතිතුමා විසින් විශ්‍රාම වැටුපක්ද ලබා දී තිබෙනවා.ගොවිපොළවල් පවත්වාගෙන යාමට අමතරව අප ගඩොල් කැපීම, පූර්ව ළමාවිය මධ්‍යස්ථාන පවත්වාගෙන යාම, අලෙවි මධ්‍යස්ථාන හා අලෙවි ජංගම රථ, සත්ව පාලනය, මැහුම් මධ්‍යස්ථාන ආදියද පවත්වාගෙන යනවා.සිවිල් ආරක්ෂක දෙපාර්තමේන්තුව බළකා 17කින් සමන්විතයි. දිවයින පුරා විසිරී සිටින සෙබළ සෙබළියන් කුමක් හෝ ව්‍යාපෘතියක නිරතවී රට නැගුමට තම දායකත්වය දැක්වීම විශේෂ කරුණක්.මෙම ගොවිපොළ තුළ අලංකාර නිවාඩු නිකේතනයක්ද දැවයෙන් නිමකර ඇත. එහි උඩුමහලට නැගී අපට ගොවිපොළ ඇතුළු අවට මනරම් කඳුගැට හා කොළ පැහැති ඝන වනාන්තරය දැකීමෙන් විඩාබර බවද අමතක විය.අධ්‍යක්ෂ ජනරාල්වරයා ඇතුළු නිලධාරීන් එක්ව එහි අස්වැන්න නෙළීම ඇරඹීය. ගම රැකි දෑත්වලින් සිටුවන ලද බෝග වගාවෙන් සරු අස්වැන්නක් ලැබී තිබුණි.මෙම ගොවිපොළේ සේවය කරන සිවිල් ආරක්ෂක සෙබළ (44) ඒ.පී.සී. ජයවීර මහතා අප හා කථා බහේ යෙදෙමින්.මම මේ බෝගමුයාය ගමේම ජීවත්වන්නෙක්. අපේ ගමට ත්‍රස්තවාදීන් වරින් වර පහර දුන්නා. එදා අපි ගම රැක ගන්න මහත් පරිශ්‍රමයක් දැරුවා.අපි පරම්පරා ගත ගොවීන්. අපට කැත්ත උදැල්ල හොඳට හුරුයි. අපට තුවක්කුව තමයි හුරු නැත්තේ. දැන් තිබෙන නිදහස නිසා තුවක්කුව පැත්තකට දාලා අපිට හැමදාම පුරුදු ගොවිතැන සතුටින් කරනවා යැයි ද සෙබළ ජයවීර මහතා පැවසීය.මෙහි සේවය කරන සෙබළ සෙබළින්ට පුද්ගලිකවද අක්කරයක භූමිභාගයක් ලබා දී ඇත. තමන්ගේ කෘෂි උපකරණ හා ට්‍රැක්ටර් ද රජයේ ගොවිපොළ ලබා දීම තුළින් අමතර ආදායමක්ද ඔවුන් ලබති. තමන් සතු අක්කරයක භූමියේ වගාකිරීම තුළින් එක් කන්නයකට තමන් රුපියල් හතළිස් තුන්දහසක පමණ අමතර ආදායමක් ද ලබන බව ද ඔවුහු අප සමඟ පැවසූහ.මෙම සෙබළ සෙබළියන්ට තමන්ගේ පුද්ගලික කටයුතුවලද යෙදීමට අවස්ථාව, නිදහස ලැබීමත්, වැටුපට අමතරව ආදායමක් ලැබීමත්, තම පවුල සමග එක්ව සිටීමට හැකි වීමත් නිසා ඔවුහු දැඩි සතුටකින් තෘප්තිමත්භාවයෙන් පසුවෙති.බෝගමුයාය ගොවිපොළෙන් සමුගත් අප පිටත්ව ගියේ ඊට ආසන්නයේම පිහිටි උණුවතුර බුබුළ නම් ගම්මානයට යි. එහිදී සිවිල් ආරක්ෂක සේවා සෙබෙළෙකුට නිවසක් පරිත්‍යාග කිරීම ද සිදු විය.මෙම නිවාස සිවිල් ආරක්ෂක සේවා දෙපාර්තමේන්තුවට අනුයුක්ත සේවා වනිතා ඒකකය විසින් පරිත්‍යාග කරන ලද්දකි. රුපියල් ලක්ෂ හතරක පමණ වියදමකින් සෙබළුන්ගේ ශ්‍රම දායකත්වයෙන් නිවස ඉදිකර තිබුණි.නිවාසලාභියා වූයේ සිවිල් ආරක්ෂක සෙබළ ආර්.බී. නන්දපාල මහතාය. ඔහු දරු දෙදෙනෙකුගේ පියෙකි. බිරිඳ රැකියාවක් නොකරයි.අපේ අය අපටම කරන සැලකිලි නිසා මම පුදුම සතුටකින් ඉන්නේ.පේනවද මහත්තයෝ අපි ඉස්සර හිටපු පැල යනුවෙන් ඔවුන් පෙර ජීවත් වූ කටුමැටි ගැසූ නිවස පෙන්වමින් ඔහු පැවසීය.ඉන්පසු අප කණ්ඩායම කොහොඹගස්තලාව මංගලගම තවත් නිවසක් පරිත්‍යාග කිරීමකට සහභාගී වීමට හැකි විය. එම නිවසද සිවිල් ආරක්ෂක සේවා වනිතා දෙපාර්තමේන්තුව විසින් ඉදිකොට පරිත්‍යාග කෙරිණි.නිවාසලාභියා වූයේ සිවිල් ආරක්ෂක සෙබළ ඩබ්ලිව්. එම්. ඥානතිලක මහතාය. ඔහුගේ බිරිඳද රැකියාවක් නොකරන අතර ඔහුත් දරු දෙදෙනෙකුගේ පියෙකි.හෙතෙම වසර දහතුනක් පමණ සිවිල් ආරක්ෂක සේවයට එක් ව කටයුතු කර ඇත.ඉන් අනතුරුව අප කණ්ඩායම පිටත්ව ගියේ මංගලගම ගොවිපොළ නිරීක්ෂණය හා එහි අස්වනු නෙළීමට සහභාගිවීම සඳහාය.මංගලගම ගොවිපොළ මඩකලපුව දිස්ත්‍රික්කයේ පිහිටා ඇත. මේ දිස්ත්‍රික්කයේ ඇති විශාලතම ගොවිපොළ ද මෙයයි. අක්කර දෙසීයකින් සමන්විත මේ ගොවිබිමේ බඩ ඉරිඟු, වී, එළවළු හා කෙසෙල් වගාව සරුවට කර තිබුණි.ඉතාමත් මිත්‍රශීලී වූ සිවිල් ආරක්ෂක සෙබළ විරුවන් අප උණුසුම්ව පිළිගත් අතර ඔවුහු ජාතියට යමක් එක්කිරීමට වෙර දරන ජවසම්පන්න පිරිසකි.මෙහි දී අප හා කථා බහක යෙදුණ සිවිල් ආරක්ෂක සේවා වනිතා දෙපාර්තමේන්තුවේ සභාපතිනි කුමුදුනී පීරිස් මහත්මිය සිනාමුසුව සුහද පිළිසඳරක යෙදිනි.ශ්‍රී ලංකාවේ වැඩිම පූර්ව ළමාවිය මධ්‍යස්ථාන තම ඒකකයට අයිති බවත් මේ වනවිට එවැනි මධ්‍යස්ථාන තුන්සිය හතරක් ඇති බවත් එහි ගුරුවරුන් පන්සිය දහහතරක් සේවය කරන බවත් පැවසුවාය. කුඩා දරුවන්ගෙන් රුපියල් පනහක් සීයක් අතර මුදලක් අය කිරීමද ජාතියේ අනාගත දරුපරපුර වෙත කරනු ලබන ආයෝජනයකි.මේ වනවිට තම සේවා වනිතා ඒකකය මගින් එක් එක් ප්‍රදේශවල නිවාස විසිහතක් ඉදි කර ඇති බවත්, මේ වසරේ දී තවත් නිවාස පනහක් ඉදිකිරීමට සූදානම්ව සිටින බවත් පීරිස් මහත්මිය පැවසුවාය.මැහුම් මධ්‍යස්ථාන පවත්වාගෙන යාම, උපදේශන සේවා හා අඩු මිලට නිෂ්පාදන අලෙවිසැල් පවත්වාගෙන යාමත් සේවා වනිතා ඒකකය මගින් සිදු කරන බවද ඇය අප සමග පැවසීමට අමතක කළේ නැත.ගියවරට වඩා මෙම ගොවිපළවල වැඩි අස්වැන්නක් තිබෙනවා. අපේ ළමයි හොඳට මහන්සිවෙලා ගොවිතැන්වල යෙදෙනවා. ගියවර අපට වැස්සෙන් කරදර වුණා. මෙවර හොඳ අස්වැන්නක් ලැබෙනවා යනු අපටත් හොඳ කාලයක් උදා වුනා යැයි අප සමඟ පැවසුවේ බක්කිඇල්ල දිස්ත්‍රික් අණභාර නිලධාරී ජී. මුණසිංහ මහතාය.ගියවර රුපියල් මිලියන හැත්තෑපහක පමණ ආදායමක් මෙම ගොවිපළවල්වලින් ලබා ගත්තා. මෙවර අප බඩ ඉරිගු කිලෝ ලක්ෂ අටක පමණ අස්වැන්නක් බලාපොරොත්තු වෙනවා. අපේ උත්සහාය ජනාධිපතිවරයා, ආරක්ෂක ලේකම්වරයා මෙන්ම රජය ආසියාවේ ආශ්චර්ය කරා ශ්‍රී ලංකාව ගෙන යන මේ මහා සංග්‍රාමයට හවුල්කරුවෙකු වීමයි යනුවෙන් මහඔය බලකා අණ දෙන නිලධාරී මේජර් කේ.ජයවීර මහතා පැවසීය.ඔවුන් කියන පරිදිම එය සැබෑවකි. ඔවුන් කඩිසරය, යුහුසුළුව ක්‍රමානුකූලව සිය කාර්යයේ නිරතව සිටිති. හොඳ අස්වැන්නක් ලැබී ඇත. එය ජාතිය ස්වයංපෝෂණය කිරීමක් මෙන්ම ඔවුන්ගේ බරක් රජයට නැත.සිවිල් ආරක්ෂක දෙපාර්තමේන්තුව දෙපයින් නැගී සිටින්නේ ජාතියට ආදර්ශයක් ද සපයමිනි. ඔවුන්ට අභිමානවත් නිළ ඇඳුමක් ද අද හිමි වී ඇත. විශ්‍රාම වැටුපකටද හිමිකම් කියන ස්ථිර රජයේ සේවකයන් බවට ඔවුන්ව පත්ව ඇත.මේ සියලු කරුණු කාරණා පසු පස එක් පුද්ගලයෙකු සිටින බව අපට පෙනුණි. ඒ අන් කවරකුවත් නොව සිවිල් ආරක්ෂක දෙපාර්තමේන්තුවේ වත්මන් අධ්‍යක්ෂ ජනරාල් රියර් අද්මිරාල් ආනන්ද පීරිස් මහතාය.අප දුටු පරිදි ඔහු තම සාමාජිකයන් හට පියෙකි. තවත් විටෙක මිත්‍රයෙකි. හොඳ නරක කියා දෙන ගුරුවරයෙකි. නිලය ආභරණයක් කර නොගනිමින් නිහතමානීව තම නිළධාරීන් මෙන්ම සෙබළ බලමුළුව සමග ක්‍රියා කිරීම නිසා සියලු දෙනාම එක්ව අනාගත ඉලක්කයන් ජය ගනිමින් සිටිති.ඉදිරියේදී තවත් මෙවැනි ගොවිපොළ ඉදිකරමින් සිවිල් ආරක්ෂක සාමාජිකයන් ජාතිය පෝෂණයට හවුල්කර ගනිමින් ඔවුන්ද සංවර්ධනයේ හවුල්කරුවන් වීම අධ්‍යක්ෂක ජනරාල්වරයාගේ ඉලක්කය වී තිබේ.අප මහඔය සිවිල් ආරක්ෂක දෙපාර්තමේන්තු කඳවුරින් සමුගත්තේ ගමරැකි දෑත් රට නැගුමට හවුල්වන මේ වේගවත් ගමනට ආශිර්වාද කරමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=n1203011</link>
    <topic>බටහිරට කට උත්තර නෑ</topic>
    <author>මහින්ද අලුත්ගෙදර, භක්ති ධර්මප්‍රිය මෙන්ඩිස් සහ නුවන් කොඩිකාර</author>
    <content>ශ්‍රී ලංකාවට එරෙහිව යෝජනා ගැන බටහිර රටවලින් සෘජුව ප්‍රශ්න කිරීමට ජිනීවා සිටින ශ්‍රී ලාංකික නියෝජිතයන් පිරිස තීරණය කර තිබේ. එම රටවල නියෝජිතයන් පිරිස සමඟ සාකච්ඡා කරන බවත් ඒ සඳහා ඔවුන් අවස්ථාව ලබා දී ඇති බවත් ජිනීවා නුවර සිටින වැවිලි කර්මාන්ත හා මානව හිමිකම් පිළිබඳ ඇමැති මහින්ද සමරසිංහ මහතා පැවසීය.ජිනීවා මානව හිමිකම් සමුළුවට සහභාගි වී සිටින රටවල් රැසක සහාය ශ්‍රී ලංකාවට ලැබී ඇති අතර ශ්‍රී ලංකාවට එරෙහි චෝදනා වලට සහාය දක්වන රටවල් සමඟ දීර්ඝ වශයෙන් මෙහි දී සාකච්ඡා කිරීමට ශ්‍රී ලාංකික නියෝජිත පිරිස සූදානම්ව සිටිති.රණවිරුවන් යුද්ධයේ දී සිදු කළ කැපකිරීම් සහ ඔවුන් යුද්ධයේ දී සිවිල් ජනතාවට සහාය දැක් වූ ආකාරයත් රණවිරුවන්ගේ ජීවිත පූජාකරමින් සිවිල් ජනතාව බේරාගත් ආකාරයත් පිළිබඳ එම රටවල් දැනුවත් කිරීමට මෙරට නියෝජිත පිරිස බලාපොරොත්තුව සිටිති. කොටි ත්‍රස්තවාදීන් ජාත්‍යන්තර වශයෙන් ක්‍රියාත්මක වෙමින් ශ්‍රී ලංකාව අපකීර්තියට පත් කිරීමට උත්සාහ දරන ආකාරයත් ඒ සඳහා ඔවුන් යුරෝපා රටවල ගෙන යන නොයෙක් වැඩසටහන් පිළිබඳවත් මෙහි දී සාකච්ඡා කිරීමට සැලසුම් කර තිබේ.ශ්‍රී ලංකාවට එරෙහිව ජගත් මානව හිමිකම් කවුන්සලය වෙත යෝජනාවක් ඉදිරිපත් වන්නේ නම් එය සාර්ථක ලෙස පරාජයට පත් කිරීමේ හැකියාව පවතින බව රජය අවධාරණය කරයි.මෙලෙස ශ්‍රී ලංකාවට එරෙහිව යෝජනාවක් ගෙන ඒමේ බලාපොරොත්තුවෙන් ඇමෙරිකා එක්සත් ජනපදය පසුවන බවද එවැනි යෝජනාවක් සාර්ථක ලෙස පරාජයට පත් කිරීම සඳහා ශ්‍රී ලංකාවට සහාය ලබාදෙන රටවල් සූදානමින් සිටින බවද විදේශ කටයුතු අමාත්‍යාංශයේ පොදු සන්නිවේදන අංශයේ අධ්‍යක්ෂ ජනරාල් සරත් දිසානායක මහතා “දිනමිණ” ට ප්‍රකාශ කළේය.බටහිර රටවල නියෝජිතයන් සමඟ මුහුණට මුහුණලා ශ්‍රී ලංකා නියෝජිත කණ්ඩායම සාකච්ඡා කිරීමේ සූදානමින් සිටින අතර මේ වනවිටත් විශාල පිරිසක් සමඟ මෙරට නියෝජිත පිරිස සාකච්ඡා කර තිබෙන බවද ඉන්දුනීසියාව, තායිලන්තය, ඉන්දියාව, රුසියාව, මහජන චීනය හා කියුබාව ඇතුළු රටවල් රැසක් ශ්‍රී ලංකාවට සහාය දීමේ සූදානමින් සිටින බවද ඒ මහතා ප්‍රකාශ කළේය.ලබන මාර්තු මස 23 දක්වා ස්විස්ටර්ලන්තයේ ජිනීවා නුවර පැවැත්වෙන ජගත් මානව හිමිකම් කවුන්සල සැසිවාරය පැවැත්වෙන බව සඳහන් කළ අධ්‍යක්ෂ ජනරාල්වරයා ඒ දක්වා ඕනෑම දිනයකදී ශ්‍රී ලංකාවට එරෙහිව යෝජනාවක් ඉදිරිපත් කිරීමේ හැකියාව තිබෙන බවද ශ්‍රී ලංකාව දැඩි විමසිල්ලෙන් පසුවන බවද පැවසීය.ශ්‍රී ලංකාවේ මානව හිමිකම් සම්බන්ධයෙන් ඇතැමුන් චෝදනා නැඟුවද කිසිවිටෙකත් මානව හිමිකම් උල්ලංඝනය වී නොමැති බව පෙන්වා දෙන විදේශ කටයුතු අමාත්‍යාංශය මෙවැනි යෝජනාවන් ගෙන ඒමේ කිසිදු පදනමක් නොමැති බවද කියාසිටී.ශ්‍රී ලංකාවේ උගත් පාඩම් හා ප්‍රතිසංධාන කොමිෂන් වාර්තාවේ නිර්දේශ ක්‍රියාවට නැංවීම අභියෝගයට ලක් කරමින් අමෙරිකා එක්සත් ජනපදය ජගත් මානව හිමිකම් කවුන්සලය වෙත යෝජනාවක් ගෙන ඒමට සූදානමින් සිටින අතර එම කවුන්සලයට අයත් රටවල් රැසක් ප්‍රකාශකර ඇත්තේ මේ වාර්තාවේ නිර්දේශ ක්‍රියාත්මක කිරීම සඳහා ශ්‍රී ලංකා රජය ගන්නා උත්සාහය අගය කළයුතු බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=n1203012</link>
    <topic>අතීතයේ සිටම අමෙරිකාව අපට ද්‍රෝහිවෙලා</topic>
    <author>ජයසිරි මුණසිංහ</author>
    <content>අද පමණක් නොව අතීතයේ සිටම අමෙරිකාව ශ්‍රී ලංකාව, ශ්‍රී ලාංකීය ජාතියේ අභිමානය හෑල්ලුවට ලක් කරන බව කදිම සාක්‍ෂියක් අපට හමුවිණි.එක්සත් ජාතීන්ගේ මානව හිමිකම් විශේෂ සැසියේ දී ලංකාවට එරෙහිව මානව හිමිකම් කඩන්නේ යැයි චෝදනා නැගීමට මෙදා සූදානම් වන අමෙරිකාව, මීට දශක හයකට පෙර යටත් විජිත වාදීන්ගෙන් නිදහස් වූ අපේ රට “නිදහස් රටක්” ලෙස නම් කිරීමට පවා මැළි වූ අයුරු පහත ඉදිරිපත් කරන සාක්‍ෂියෙන් කදිමට බුද්ධිමත් පාඨක ඔබට පැහැදිලි වෙයි.ඒ සාක්ෂිය අප වෙත ගෙන ආවේ අප සහෝදර පුවත්පත වන ඩේලිනිව්ස් පුවත්පතේ ජ්‍යෙෂ්ඨ මාධ්‍යවේදී එඩ්වඩ් අරඹේවෙල මහතායි. වසර 1968 ඔක්තෝම්බර් 31 සහ වසර 1969 ජනවාරි 21දිනවල දී “වර්ල්ඩ් පීස් ෆැමිලි” නමැති තම සංවිධානය වෙත ලිපි යොමු කරන ප්‍රකට අමෙරිකානු පුවත්පතක් වන “ද නිව්යෝර්ක් ටයිම්ස්” පුවත්පත මෙරට ලිපිනය ලෙස දක්වා තිබුණේ “සිලෝන්, ඉන්දියා” යනුවෙනි.එවකට අප රට බ්‍රිතාන්‍ය යටත්විජිතයෙන් නිදහස ලබා තිබුණි.එසේ වුවත් මෙරට “නිදහස්” රටක් ලෙස හැඳින්වීමට පවා එදා අමෙරිකාව සූදානම් වී නොතිබූ බවට මේ සාක්‍ෂිය කදිම උදාහරණයකි.ානව හිමිකම්, පුද්ගල හිංසන පිළිබඳව ලෝකයටම බණ දේශනා කරමින් කටයුතු කරන අමෙරිකාව, ඔවුන් අතින් සිදුවන හිමිකම් කඩවීම් ගැන කතිකා කිරීමට හෝ සමාව ගැනීමට හෝ සූදානමක් නැති බව දක්නට ඇතැයි අරඹේවෙල මහතා පෙන්වා දුන්නේය.තම ලිපිනය පිළිබඳව දක්වා තිබූ වැරැදි සඳහන නිවැරැදි කරන්නැයි එදා කළ ඉල්ලීමට පවා ප්‍රතිචාර දැක්වීමට අමෙරිකානු පුවත්පත ක්‍රියා නොකළ බව කී අරඹේවෙල මහතා, අද ද අමෙරිකාව ක්‍රියා කරනුයේ එවන් මානසිකත්වයකින් බව “මානව හිමිකම්” නමින් අපට චෝදනා නඟමින් කරන කෙනහිලිකම්වලින් ප්‍රදර්ශනය වන බව කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=n1203013</link>
    <topic>ශ්‍රී ලංකාවට කියුබාවෙන් උපරිම සහාය</topic>
    <author>චන්දිමා එදිරිමාන්න</author>
    <content>ජිනීවා සමුළුවේදී ශ්‍රී ලංකාවට උපරිම සහාය ලබාදෙන බව කියුබානු රජය පවසයි.කියුබානු ජනාධිපති රාහුල් කස්ත්‍රෝ මහතාගේ එම පණිවිඩය ශ්‍රී ලංකාවේ කියුබානු තානාපතිනී තර්ෂියා කස්ත්‍රෝ ගුවේරා මහත්මිය ප්‍රකාශ කළාය. ඇය මේ බව පැවැසුවේ ඊයේ (29) ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා හමුවූ අවස්ථාවේදීය.ඉදිකිරීම් අමාත්‍යාංශයේදී පැවැති මේ හමුවේදී ශ්‍රී ලංකාවේ කියුබානු තානාපතිනිය ප්‍රකාශ කර සිටියේ ශ්‍රී ලංකාවට එල්ල කරනු ලබන අසත්‍ය මානව හිමිකම් චෝදනා තම රජය ප්‍රතික්ෂේප කරන අතර ශ්‍රී ලංකාවට තම රටේ උපරිම සහාය ලබා දෙන බවයි.ශ්‍රී ලංකාවට එරෙහිව යෝජනාවක් ඉදිරිපත් වුවහොත් එය පරාජය කිරීමට කියුබාව ඇතුළු මිත්‍රශිලී රටවල් රැසක් සූදානමින් සිටින බවද ඇය පැවැසුවාය.මෙහිදී අදහස් දැක්වූ ඇමැති විමල් වීරවංශ මහතා කියා සිටියේ තම රටට ලබාදෙන සහයෝගය සම්බන්‍ධයෙන් ජනාධිපති මහින්ද රාජපක්‍ෂ මහතාගේත්, ශ්‍රී ලංකා රජයෙත් රට වැසියන්ගේත් විශේෂ ස්තූතිය කියුබාවට හිමිවන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=n1203014</link>
    <topic>බලයට එන්න කුලල් කන්නේ නැතිවරට ගැන හැඟීමෙන් කටයුතු කරන්න</topic>
    <author>අසේල කුරුළුවංශ හා ඉන්දික පොල්කොටුව</author>
    <content>බලයට පත්වූ රජයක් පෙරළීම සඳහා හැම අවස්ථාවකම කටයුතු කිරීම නතරකර රටට තර්ජනයක් එල්ලවන මේ අවස්ථාවේ රට පිළිබඳ හැඟීමෙන් කටයුතු කිරීම විපක්ෂයේ කාර්යභාරය බව අස්ගිරි පාර්ශ්වයේ මහා නායක උඩුගම ශ්‍රී බුද්ධරක්ඛිත මහා නාහිමියෝ පැවසූහ.බලයට ඒම සඳහා කුලල්කා ගැනීම නවතා බැරෑරුම් අවස්ථාවේ සියලුදෙනා රට පිළිබඳ සිතා ක්‍රියා කළ යුතු බවද උන්වහන්සේ කීහ.අස්ගිරි මහ නාහිමියෝ මේ අදහස් පලකළේ නියෝජ්‍ය ඇමැති ගීතාංජන ගුණවර්ධන මහතා ඊයේ (29) පෙරවරුවේ උන්වහන්සේ බැහැදැක ආශිර්වාද ලබාගත් අවස්ථාවේදීය. ශ්‍රී ලංකාවට එරෙහිව ජාත්‍යන්තර කුමන්ත්‍රණ එල්ලවන මේ අවස්ථාවේ සැවොම එක්වී එය පරාජයට පත් කිරීම සඳහා ක්‍රියා කළ යුතු බවත් මේ අවස්ථාව ප්‍රයෝජනයට ගෙන රජය පෙරලා දැමීමට ක්‍රියා කිරීම සුදුසු නොවන බවත් උන්වහන්සේ පැවැසූහ.ඇතිවී තිබෙන තත්ත්වයෙන් රට මුදා ගැනීමෙන් පසු දේශපාලනය කළ හැකි බවත් මේ අවස්ථාවේ රටේ ජනතාව පක්ෂ වශයෙන් බෙදී සිටීම රටට එරෙහි ජාත්‍යන්තර බලවේග ශක්තිමත් කිරීමට හේතුවනු ඇති බවත් මහා නාහිමියෝ ප්‍රකාශ කළහ.මෙහිදී අදහස් දැක්වූ නියෝජ්‍ය ඇමැති ගීතාංජන ගුණවර්ධන මහතා අමෙරිකාව ඇතුළු රටවල් කිහිපයක් අප රටට එරෙහිව ගෙනයන මේ වැඩපිළිවෙළ පරාජය කිරීම සඳහා සාමය ප්‍රජාතන්ත්‍රවාදය අගයන සියලු රටවල් සහාය දෙන බව පැවසුවේය.නියෝජ්‍ය ඇමැතිවරයා ශ්‍රී දළදා සමිඳුන් වැඳ පුදා ගැනීමෙන් පසු මල්වතු මහ නාහිමියෝද බැහැදුටුවේය. එම අවස්ථාවට ගාමිණි ගුණවර්ධන මහතා ද සහභාගි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=n1203015</link>
    <topic>ශ්‍රී ලංකාවට සහාය දක්වාරටවල් රැසක උද්ඝෝෂණ</topic>
    <author>මහින්ද අලුත්ගෙදර</author>
    <content>ශ්‍රී ලංකාවට එරෙහිව ජිනීවාහි මානව හිමිකම් සැසිය වෙත යෝජනාවක් ගෙන ඒමේ සූදානමට විරෝධය පළ කරමින් විදේශ රටවල වෙසෙන ශ්‍රී ලාංකික එකමුතුව සංවිධානය කරන දැවැන්ත උද්ඝෝෂණ ව්‍යාපාර ලෝකයේ රටවල් රැසක දී පැවැත්වීමට කටයුතු සංවිධාන කර තිබේ.ඒ අනුව ස්විස්ටර්ලන්තය, නෙදර්ලන්තය, ඕස්ට්‍රේලියාව, ඉතාලිය, කැනඩාව හා ඇමෙරිකා එක්සත් ජනපදය ඇතුළු රටවල් රැසකදී මෙම උද්ඝෝෂණ පැවැත්වීමට සැලසුම්කර තිබෙන අතර ඉතාලියේ මිලානෝ නගරයේ දී පසුගියදා පැවැති උද්ඝෝෂණය අති සාර්ථක වූ බව විදේශ කටයුතු අමාත්‍යාංශය පවසයි.මේ විරෝධතා ව්‍යාපාර ඒ ඒ රටවල වෙසෙන ශ්‍රී ලාංකික එකමුතුව විසින් සංවිධානය කරන අතර ඒ සඳහා ලෝකයේ විවිධ සංවිධාන සහාය දක්වන බවද එම අමාත්‍යාංශය පෙන්වා දෙයි. විශේෂයෙන්ම ශ්‍රී ලංකාවට එරෙහිව කටයුතු කරන රටවලදී මෙම විරෝධතා ව්‍යාපාර පැවැත්වීමට බලාපොරොත්තු වන අතර ඒවා ජගත් මානව හිමිකම් සමුළුවේ සැසිවාරය අවසන් වන තෙක් පැවැත්වීමට ද පියවර ගෙන තිබේ.මේ අතර ඒ ඒ රටවල වෙසෙන ශ්‍රී ලාංකිකයෝ ප්‍රකාශ කර ඇත්තේ ඇමෙරිකා එක්සත් ජනපදය ඇතුළු රටවල් කිහිපයක් මානව හිමිකම් වලට මුවාවී ශ්‍රී ලංකාවේ අභ්‍යන්තර කටයුතු සඳහා ඇඟිලි ගසමින් රටේ සම්පත් කොල්ලකෑමට උත්සාහ කරන බවය.කෙසේ වුවද එවැනි තත්ත්වයක් සඳහා කිසිවිටෙකත් ඉඩ නොතබන බවද ඔවුන් අවධාරණය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=n1203016</link>
    <topic>දෙමළ සරණාගතයෝ 100ක්බ්‍රිතාන්‍යයෙන් පිටුවහල් කරති</topic>
    <author>මහින්ද අලුත්ගෙදර</author>
    <content>නීති විරෝධී ලෙස රැඳී සිටි ශ්‍රී ලාංකික ද්‍රවිඩ සරණාගතයන් 100දෙනකු වහාම ක්‍රියාත්මක වන පරිදි තම රටින් පිටුවහල් කිරීමට බ්‍රිතාන්‍ය රජය තීරණයකර ඇත.පිටුවහල් කළ මේ සරණාගතයන් පිරිසෙන් 52දෙනකු ඊයේ (01) ශ්‍රී ලංකාවට පැමිණීමට නියමිත බව විදේශ කටයුතු අමාත්‍යාංශයේ පොදු සන්නිවේදන අංශයේ අධ්‍යක්ෂ ජනරාල් සරත් දිසානායක මහතා ප්‍රකාශ කරයි.සංක්‍රමණික නීති උල්ලංඝනය කරමින් බ්‍රිතාන්‍යයේ රැඳී සිටි ශ්‍රී ලාංකිකයන් පිරිසක් මෙලෙස ශ්‍රී ලංකාවට පැමිණීමට නියමිත අතර පසුගිය මාස කිහිපයේ බ්‍රිතාන්‍යයෙන් පිටුවහල් කළ ශ්‍රී ලාංකික සරණාගත කණ්ඩායම් තුනක් මෙලෙස ශ්‍රී ලංකාවට පැමිණ තිබෙන බවද ඒ මහතා සඳහන් කරයි.එවැනි පිරිස් ශ්‍රී ලංකාවට ගෙන්වා ගැනීම සඳහා එක්සත් ජාතීන්ගේ සරණාගතයන් පිළිබඳ මහ කොමසාරිස් කාර්යාලය සහයෝගය ලබාදී තිබේ. මෙලෙස නීති විරෝධී සංක්‍රමණ වැළැක්වීම සඳහා පියවර ගනිමින් සිටින බවද ඒ වෙනුවෙන් තානාපති අංශ දැනුවත් කර තිබෙන බවද අමාත්‍යාංශය පෙන්වා දෙයි.කෙසේ වෙතත් විදේශ කටයුතු අමාත්‍යාංශය ප්‍රකාශ කරන්නේ ශ්‍රී ලාංකිකයන් කිසිවෙකුටත් නීතිවිරෝධී සරණාගතයන් වශයෙන් විදේශීය රටවලට යාමේ අවශ්‍යතාවක් නොමැති බවත් නිදහස් හා සාමකාමී ලෙස රටේ ජීවත්වීමට සුදුසු පරිසරයක් නිර්මාණය වී තිබෙන බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=n1203017</link>
    <topic>ප්‍රධාන මාර්ගයට හා කැලණිවැලි මාර්ගයටඅද සිට බලවේග කට්ටල 4ක්</topic>
    <author>නිමල් රාජපක්ෂ</author>
    <content>මගීන්ගේ ගමන් පහසුව සඳහා ප්‍රධාන මාර්ගයට හා කැලණිවැලි මාර්ගයට බලවේග කට්ටල දුම්රිය හතරක් අද (01) සිට ධාවනය කිරීමට දුම්රිය දෙපාර්තමේන්තුව පියවර ගෙන ඇත.කොළඹ කොටුව දුම්රිය ස්ථානයෙන් පස්වරු 3.20 ට පිටත්වන බලවේග කට්ටල දුම්රියක් පස්වරු 4.35 ට වේයන්ගොඩ දුම්රිය ස්ථානයට ළඟාවනු ඇතැයි දුම්රිය ගමනා ගමන අධිකාරී එල්. ඒ. ආර්. රත්නායක මහතා පවසයි.පස්වරු 5.30 ට වේයන්ගොඩ දුම්රිය ස්ථානයෙන් පිටත්වන බලවේග කට්ටල දුම්රියක් පස්වරු 6.42 ට කොළඹ කොටුව දුම්රිය ස්ථානයට ළඟාවේ. කොටුව දුම්රිය ස්ථානයෙන් රාත්‍රී 7 ට කැලණිවැලි මාර්ගයේ ධාවනයට එක්වන බලවේග කට්ටල දුම්රියක් රාත්‍රී 8.09 හෝමාගම දුම්රිය ස්ථානයට ළඟා වේ.හෝමාගම දුම්රිය ස්ථානයෙන් රාත්‍රී 8.30 පිටත්වන දුම්රියක් රාත්‍රී 9.53 ට කොළඹ කොටුව දුම්රිය ස්ථානයට ළඟාවීමට නියමිතය.මීට අමතරව ප්‍රධාන මාර්ගයේ පෙරවරු 9ට හා පස්වරු 6.10 ට මහව සන්දිය බලා ධාවනය වන බලවේග කට්ටල දුම්රිය දෙක අද සිට මැදිරි දහයකින් සමන්විතව ධාවනයට එක්කරන බවද රත්නායක මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=n1203018</link>
    <topic>ගම්පහ හදිසි විදුලි බිඳ වැටීම්සකස් කිරීමට වැඩපිළිවෙළක්</topic>
    <author>කොටදෙනියාව සමුහ – එම්. පී. කුමාර</author>
    <content>විදුලිය බිඳවැටීම් වහා සක්‍රීය කිරීමේ වැඩපිළිවෙළ පහසු කිරීම සඳහා ගම්පහ දිස්ත්‍රික්කයේ විදුලි උප ඩිපෝවන්හි දුරකතන මාර්ග කිරිබත්ගොඩ ප්‍රධාන කාර්යාලයට සම්බන්ධ කර සංග්‍රහශීලී සේවාවක් ලබාදීමට ලංකා විදුලිබල මණ්ඩලය පියවර ගෙන ඇත.මෙම වැඩපිළිවෙළ යටතේ ගම්පහ, ජාඇල, වත්තල, රාගම, කිරිල්ලවල, දූනගහ, මීරිගම සහ දිවුලපිටිය උප ඩිපෝවන්හි දුරකතන මාර්ග මේ වනවිට කිරිබත්ගොඩ ප්‍රධාන කාර්යාලය හා සම්බන්ධ කර ඇති අතර සෙසු ඩිපෝවන්ද ළඟදීම මෙම වැඩපිළිවෙළ යටතට ගැනීමට නියමිතය. ගම්පහ දිසාවේ විදුලිය උප ඩිපෝ සංඛ්‍යාව 18 කි.මේ අනුව විදුලි උප ඩිපෝවන් වෙත විදුලිය බිඳ වැටීම් ඇතුලුව කෙරෙන සියලු පැමිණිලි හා දැනුම්වත් කිරීම් ප්‍රධාන කාර්යාලයට ක්ෂණිකව දැනගත හැකිය.ඒ අනුව අවශ්‍ය පියවර ගැනීම සඳහා වහාම අදාළ ඒකක හා උපකාර්යාල වෙත යොමු කර පසු විපරම් කරමින් සාර්ථක විදුලි සැපයීමක් නොකඩවා ලබාදීමට විදුලිබල මණ්ඩලය ගන්නා උත්සාහය සාර්ථක කර ගැනීමට සහාය දක්වන ලෙස ජනතාවගෙන් ඉල්ලා සිටී.විදුලිය බිඳ වැටීම් පිළිබඳව දැනුම්දීමේදී එහි වත්මන් තත්ත්වය පිළිබඳව ප්‍රධාන කාර්යාලයෙන් පැමිණිලිකරුවන් දැනුම්වත් කෙරෙන අතර එම වැඩපිළිවෙළ වඩාත් වැදගත් වන බව විදුලි පාරිභෝගිකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=n1203019</link>
    <topic>පුවත් පළකිරීමෙන් වළකින ලෙසෆෙඩ්රිකා ජෑන්ස්ට අතුරු තහනමක්</topic>
    <author>රෝෂන් තුෂාර</author>
    <content>නීතිඥ නලින් ලද්දුවහෙට්ටි මහතාට අපහාසයක් හෝ අපකීර්තියක් වන ප්‍රවෘත්ති ‘සන්ඩේ ලීඩර්’ පුවත්පතේ පළකිරීම වළක්වමින් මාධ්‍යවේදිනි ෆෙඩ්රිකා ජෑන්ස් මහත්මියට අතුරු තහනම් නියෝගයක් කොළඹ දිසා අධිකරණය ඊයේ (29) නිකුත් කළේය.නලින් ලද්දුවහෙට්ටි මහතා ෆෙඩ්රිකා ජෑන්ස් මහත්මියට හා ලීඩර් පබ්ලිකේෂන් පුවත්පත් ආයතනයට විරුද්ධව පැවරූ නඩුවක් විභාග කිරීමෙන් අනතුරුව මේ තහනම නිකුත් කළේය.නීතිඥවරයෙකු ලෙස කොළඹ මහාධිකරණයේ විභාග වූ නඩුවකදී ෆෙඩ්රිකා ජෑන්ස් මහත්මියගෙන් සාක්ෂි විමසීම කිරීමෙන් පසුව ජෑන්ස් මහත්මිය තමන්ට අපහාස වන පුවත් ලීඩර් පුවත්පතේ දිගින් දිගටම පළ කළ බවත්, එමගින් සිදුවු හානියට රුපියල් මිලියන හත්සිය පනහක වන්දියක් අයකරදෙන ලෙසත් ඉල්ලා මේ නඩුව පැවරීය.අපහාසාත්මක පුවත් පළ කිරීම තහනම් කරන ලෙසද පැමිණිල්ල මගින් ඉල්ලා ඇත.කොළඹ ප්‍රධාන දිසා විනිසුරු ධම්මික ගනේපොළ මහතා මේ අතුරු තහනම නිකුත් කළ අතර නඩුවේ වැඩිදුර විභාගය මැයි 11 දිනට කල් තැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=n12030110</link>
    <topic>වයඹ උපාධිධාරින් 535කට ගුරුපත්වීම්</topic>
    <author>වයඹ පළාත් සංචාරක සේන ඉදිරිසිංහ කුරුණෑගල දකුණ සමූහ එම් මහරුෆ්</author>
    <content>වයඹ පළාතේ රැකියා ප්‍රශ්නයට විසඳුමක් වශයෙන් ඉදිරියේදී තවත් උපාධිධාරීන් 535 දෙනෙකු ගුරු සේවයට බඳවා ගන්නා බව වයඹ ප්‍රධාන ඇමැති අතුල විජේසිංහ මහතා දිනමිණට පැවැසීය.උපාධිධාරීන් 600 දෙනෙක් පසුගියදා ගුරු සේවයට බඳවා ගත් බවත් පැවැසූ ප්‍රධාන ඇමැතිවරයා පළාතේ වැසීගිය පාසල් බොහොමයක් පසු ගිය කාලයේ නැවැත විවෘත කළ බවත් පැවැසීය. පළාතේ අධ්‍යාපනය වෙනුවෙන් තෘප්තිමත් සේවයක් තමන්ට කරන්ට හැකිවූ බවත් ප්‍රකාශ කළ ප්‍රධාන ඇමැතිවරයා පළාතේ පාසල්වල පැවැති ගුරු හිගය පියවීමට තමාට හැකි වූ බවත් කීය.පොලිස් බලතල පළාත් සභාවලට අවශ්‍ය නොවන බවත් ප්‍රධාන ඇමැතිවරයා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=r1203011</link>
    <topic>කප්රුක පුරවර වැඩසටහනරඹුක්කන වැරැල්ලපත දී</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>පොල් සංවර්ධන හා ජනතා වතු සංවර්ධන අමාත්‍යාංශයේ මෙහෙයවීමෙන් දිවයින පුරා ක්‍රියාත්මක කර ඇති “කප්රුක පුරවර වැඩ සටහන” රඹුක්කන මැතිවරණ කොට්ඨාසයේ වැරැල්ලපත වල්කොටුව ප්‍රදේ්ශයේ දී පසුගියදා පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර මහතාගේ ප්‍රධානත්වයෙන් ආරම්භ කෙරිණි.සබරගමු පළාත් ප්‍රධාන ඇමැති මහීපාල හේරත් සහ පාර්ලිමේන්තු මන්ත්‍රී කනක හේරත් මහත්වරුන්ගේ ආරාධනයෙන් පුෂ්පකුමාර මහතා ප්‍රධාන අමුත්තා ලෙස එක්ව සිටියේය.මේ වැඩසටහන තුළදී පොල් ආශි‍්‍රත නිෂ්පාදන ප්‍රදර්ශනයක් ද ඇමැතිවරයා අතින් විවෘත කෙරිණි.මෙහිදී ප්‍රදේශයේ කප්රුක සමිති සඳහා පොල් පැළ ලබාදීම, පොල් ආශි‍්‍රත නිෂ්පාදන ක්‍රියාවලියේ නියළී සිටින ස්වයං රැකියා ලාභීන්ට ණය ආධාර මත (ඩිමෝ බට්ටා) වාහන ලබාදීම ද සිදු කැරිණි.මෙහිදී ජගත් පුෂ්පකුමාර මහතා මෙසේ පැවසීය.අපේ රටේ පොල් හිඟය පියවා ගැනීම සඳහා කප්රුක පුරවර වැඩ සටහන අතිගරු ජනාධිපතිතුමන් හඳුන්වා දුන්න. දැන් එහි නියම ප්‍රතිඵල භුක්ති විඳිනවා.පොල් සංවර්ධන මණ්ඩලයේ සාමාන්‍යාධිකාරී දමයන්ති කරුණාරත්න, කෑගල්ල කළමනාකාර පී. ඒ. සෙනවිරත්න, රඹුක්කන පොල් සංවර්ධන නිලධාරී ජී. ජී. යූ. ඩබ්ලිව්. බණ්ඩාර මහත්වරු ද මේ අවස්්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=r1203012</link>
    <topic>රතගායට කල්කයක් හදාදෙන්න කියාරන් දම්වැලේ කොක්ක අරන්කට්ටඩියා මාරුවෙලා</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>දරුවාගේ රතගායට කල්කයක් හදාදීමට රත්රන් කැබැල්ලක් අවශ්‍ය බව පවසා රෝහල් සේවිකාවක් රවටා ඇගේ සැමියාගේ රන් දම්වැලේ කොක්ක ගලවා ගෙන ගිය අපූරු කට්ටඩියෙක් ගැන කුරුණෑගල නගරයට, ආසන්න ප්‍රදේශයකින් වාර්තා වෙයි. නෝනා කට්ටඩියා හොඳින් දන්න අඳුනන නිසා නිවෙසේ අස්සක් මුල්ලක් නෑර අතපත ගගා බැලුවා රත්තරන් කෑල්ලක් හොයාගන්න. කරුමෙට වගේ ඈට මතක් වුණා සැමියාගේ රත්තරන් චේන්පොට. වහා අල්මාරිය ඇර ලාච්චුවක සඟවා තිබූ චේන්පොට අතට ගෙන “කට්ටඩි උන්නැහේ” මහත්මයාගේ චේන්පොට නම් තිබෙනවා. මේක කැඩුවොත් නම් මට ගෙදර ඉන්න හම්බවෙන්නෙත් නැහැ.කමක් නැහැ නෝනා, මම ටිකක් උරච්චි කරලා කල්කය හදාගෙන එනකොට චේන්පොට ගෙනත් දෙන්නම්. හොඳයි මට එහෙනම් කොක්ක විතරක් දෙන්නකො කියා කට්ටඩිරාල ඇවිටිලි කරන්න පටන් ගත්තලු. බැරිම තැන ඇය කොක්ක ගලවා දුන්නා. හොඳයි නෝනා මම හෙටම කල්කය හදාගෙන එන්නම් කියා නිවෙසින් පිටව ගිය කට්ටඩියා පසු දින රත තෙල් බෝතල් භාගයක් ගෙනවිත් දරුවාගේ දිවේ සහ ශරීරයේ ගාන ලෙස කියා තවත් රුපියල් 200 ක් ඉල්ලාගෙන ගොස් ඇත.රත තෙල් බෝතලය ගැන සැක සිතූ නෝනා අහළ පහළ අයගෙන් විමසුවා මේවා රතගායට දරුවන්ට හොඳ ද කියා.අනේ නංගියෝ උඹට පිස්සුද බන් දරුවගේ දිවේ තියා කොහෙවත් ගාන්න එපා. මේවා රත තෙල් නොවේ “යෝදියේ තේ කටහ” කියා තව එකෙක් කියන්න පටන් ගත්තා.රත තෙලුත් නැහැ. චේන් එකේ කොක්කත් නැහැ. දින කීපයකට පසු කට්ටඩියා නෝනා සොයාගෙන ගෙදරට එන කොට දෙවට ළඟ සිටි කොලු රැල කට්ටඩියාට හොඳටම තඩිබාන්න පටන් ගත්තා.නෝනා ද කුස්සියේ දොරට දමන පොල්ල ගෙන පිට හරහා දෙක තුනක් දී පොලිසියට බාර දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=r1203013</link>
    <topic>බසයේ දී කලහ කර ගත් දෙදෙනාට ආසනවලම නින්ද ගිහින්</topic>
    <author>පොල්ගහවෙල සමූහ – එල්. පී. තිලකරත්න</author>
    <content>කොළඹ සිට කුරුණෑගල හරහා පොළොන්නරුව බලා ධාවනය වන පෞද්ගලික බස් රථයකි.කිරිබත්ගොඩ නගරය ආසන්නයට බසය පැමිණෙන විට බොහෝ දෙනෙක් දිග නින්දකට වැටී සිටියහ. තවත් කිහිප දෙනකු සිටගෙන ද ගමන් කළහ.එහෙත් එකවර ම,‘කවුද? පිස්සෙක් තමුසෙට ඇස් දෙක නැත් ද?’ යැයි මහ හඬින් අයෙක් මොර දෙන්නට විය.බසයේ සිටගෙන ගිය අය ද දිගු නින්දකට සැරසෙමින් සිටි සියලුම දෙනා එකවර ම තිගැස්සී අවදි වන්නට විය.හරි හරි අංකල් පොඩි වැරදීමක් වුණේ. සමාවෙන්න යැ’ යි තරුණයෙක් තරමක් උස් හඬින් කියන්න ට විය. බසයේ සිටි සියලුම දෙනාට සිද්ධිය මහත් ප්‍රහේලිකාවක් විය. ඒ ගැන අසන්නට කිසිවෙකු ද ඉදිරිපත් වූයේ ද නැත.අවුරුදු 55 ක් පමණ වයසැති පුද්ගලයෙකු ද අවුරුදු 28 ක පමණ තරුණයකු ද මේ ආරවුලට මැදි ව සිටියහ. දෙදෙනා අතර සිදුවූ වචන හුවමාරුව නතර වන පාටක් ද දක්නට නොලැබුණ අතර, බසයේ සිටි සියලුම දෙනාටම මෙය මහත් විනෝදයක් විය.වරෙක ‘බල්ලා, බූරුවා, ගොනා’ ආදි සතුන් ගේ නම්වලින් දෙදෙනා බැණ ගන්නට විය. කිරිබත්ගොඩ නගරයේ දී ආරම්භ වූ දෙදෙනාගේ කලහය වරකාපොළ නගරය ආසන්න විට ද පැවැතිණි.නමුත් එකවරම දබරය නතර වූ බවක් පෙනිණි. මේ ගැන විමසිල්ලෙන් සිටි, බසයේ කොන්දොස්තර මහතා අදාළ ආසන වෙත පැමිණ නිශ්ශබ්ද වීමට හේතුව නිරීක්‍ෂණය කරන්නට විය.දිගින් දිගටම දබර වෙමින් ආ තරුණයාට ද වැඩිහිටි පුද්ගලයාට අදාළ ආසනවල ම නින්ද ගොස් ඇති අයුරු දැකීම කොන්දොස්තර මහතාගේ මුවඟ ට නැගුණු සිනහව නතර කර ගැනීමට නොහැකි වූ අතර, මේ පිළිබඳ තරමක් උස් හඬින් “බලන්න කෝ පූස් පැටව් දෙන්නා වගේ දෙන්නාට ම නින්ද ගිහින් ඉන්න හැටි. දැන් මාර ලස්සනයි” යැයි කොන්දොස්තර මහතා පවසත්ම බසයේ බොහෝ දෙනකුට මතු වූ සිනහව කුරුණෑගල දක්වා ද පැවැති අයුරු දක්නට ලැබුණි.පසුව සොයා බැලීමේ දී දක්නට ලැබුණේ එක ළඟ වාඩි වී සිටි වැඩිහිටි පුද්ගලයා නින්දට වැටී සිටි වේලාවේ අසල සිටි තරුණයාගේ අත අහම්බෙන් වැඩිහිටි පුද්ගලයාගේ හිසේ වැදීම, සිද්ධියට ද හේතු වී ඇති බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=r1203014</link>
    <topic>පිළියන්දල ඩෙංගු රෝගීන් සංඛ්‍යාව ඉහළට</topic>
    <author>කැස්බෑව සංචාරක ධර්මසිරි සුරවීර</author>
    <content>පිළියන්දල සෞඛ්‍ය වෛද්‍ය නිලධාරී කොට්ඨාසයේ මේ දිනවල ඩෙංගු රෝගය ශීඝ්‍රයෙන් ව්‍යාප්ත වෙමින් පවතින බවත්, මේ මස වාර්තා වී ඇති ඩෙංගු රෝගීන් සංඛ්‍යාව 21ක් බවත් පිළියන්දල සෞඛ්‍ය වෛද්‍ය නිලධාරිනී භද්‍රිකා ගුණවර්ධන මහත්මිය පැවසුවා ය.මෙම 2012 වසරේ ඉකුත් ජනවාරි මස ඩෙංගු රෝගීන් 50 දෙනෙකු වාර්තා වී ඇති බවත්, ඉන් වැඩිපුර රෝගීන් සංඛ්‍යාවක් මඩපාත ප්‍රදේශයෙන් වාර්තා වූ බවත් එම සංඛ්‍යාව 10 ක් බවද ඇය සඳහන් කළාය.මීට අමතරව පිළියන්දල ප්‍රදේ්ශයෙන් රෝගීන් 8 දෙනෙකු ද ඇරැව්වල ප්‍රදේශයෙන් රෝගීන් 8 දෙනෙකු ද වෑවල ප්‍රදේශයෙන් රෝගීන් 6 දෙනෙකු ද අනකුත් ප්‍රදේ්ශවලින් රෝගීන් 2 – 3 දෙනෙකු බැගින් ද වාර්තා වූ බවත් වෛද්‍ය නිලධාරිනිය පැවසුවා ය.පිළියන්දල සෞඛ්‍ය වෛද්‍ය නිලධාරී කොට්ඨාසය තුළ 2010 වසරේ ඩෙංගු රෝගීන් 351 දෙනෙකු ද 2011 වසරේ ඩෙංගු රෝගීන් 350 දෙනෙකු ද වාර්තා වූ බවද ඇය කියා සිටියා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=r1203015</link>
    <topic>නිට්ටඹුව විද්‍යානන්ද පිරිවෙනේසන්නස් පත්‍ර ප්‍රදානෝත්සවය</topic>
    <author>අත්තනගල්ල විශේෂ ජයවීර සුගතපාල</author>
    <content>අද යම් යම් පිරිස් කෑගැසුවත්, පාරට බැස්සත්, ස්ට්‍රයික් කළත්, මොනවා කළත් ශ්‍රී ලංකාව ආර්ථික අතින් පුදුමාකාර විදිහට ඉදිරියට ගමන් කර ඇති බව මුළු ලෝකයම පිළිඅරන් තිබෙනවා.එම නිසා සුළු පිරිසක් එක්ව කරන කලබල වලට නොරැවටී ඉවසීමෙන් කටයුතුª කරන ලෙස මේ රටේ ගෞරවනීය බුද්ධිමත් ජනතාවගෙන් ඉල්ලා සිටිනවා යැයි අගමැති දි. මු ජයරත්න මහතා නිට්ටඹුවේ දී පැවසීය.නිට්ටඹුව විද්‍යානන්ද පිරිවෙන් විහාරාධිපති ප්‍රවීණාචාර්ය නිට්ටඹුවේ ධම්මසිරි නාහිමියන් වෙත ශ්‍රී ලංකා රාමඤ්ඤ මහා නිකායේ මහෝපාධ්‍යාය පදවියේ ශ්‍රී සන්නස් පත්‍රය ප්‍රදානය නිමිත්තෙන් (16 දා) එම විහාරස්ථානයේ පැවති උත්සවයේ දී අගමැතිවරයා එසේ කීය.මහෝපාධ්‍යාය පදවිය පිළිබඳ ශ්‍රී සන්නස් පත්‍රය පිළිගැන්වීම අගමැති දි. මු. ජයරත්න මහතා අතින් සිදුවිය.අගමැතිවරයා මෙසේ ද පැවැසීය.බුදු හාමුදුරුවෝ උපන් දඹදිව අද නටබුන් විතරයි. බුද්ධාගම නෑ. පාකිස්ථානයේ බුද්ධ ධර්මය උගැන්වූ විශ්වවිද්‍යාලය අදත් තියෙනවා. පැරැණි පොත් පත් ද තියෙනවා. නමුත් බුද්ධාගම නෑ. ලෝකයේ විශාලතම බුදු පිළිම තියෙන ඇෆ්ගනිස්ථානයේත් අද බුද්ධාගම නෑ. නමුත් මිහිඳු හාමුදුරුවෝ බුද්්ධාගම ගෙනා ශ්‍රී ලංකාවේ අවුරුදු 2555 ක් තිස්සේ බුද්ධාගම ආරක්ෂා වෙලා තියෙනවා. ඒ මහා සංඝරත්නය නිසායි.මහා සංඝරත්නය නොහිටියා නම් අපට රට, ජාතිය, භාෂාව, ආගම් නැහැ. ඒ නිසා මහා සංඝරත්නය ආරක්ෂා කර ගැනීම සියලු දෙනාගේම වගකීමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=s1203011</link>
    <topic>සුපිරි ධාවන සූරයන් ගැටෙන‘සීගිරිය රැලි ක්‍රොස්’ 4දා</topic>
    <author>ෆවුස් මොහොමඩ්</author>
    <content>මෙරට යතුරුපැදි හා මෝටර් රථ ධාවන තරග පිටියේ විශිෂ්ටතම ක්‍රීඩකයන්ගේ දස්කම් ඇතුලත් ‘සීගිරිය රැලි ක්‍රොස් - 2012 තරගාවලිය මේ මස 4 වැනිදා සීගිරිය ගුවන් හමුදා ධාවන පථයේදී පැවැත්වේ.ශ්‍රී ලංකා ගුවන් හමුදාව විසින් සිවුවැනි වරටත් සංවිධානය කරනු ලබන මේ තරගාවලිය ශ්‍රී ලංකා මෝටර් රථ හා යතුරු පැදි ධාවකයන්ගේ සංගමයේ (SLARDAR) පූර්ණ සහයෝගය ඇතිව පැවැත්වේ.තරග ඉසව් 22 ක් සඳහා ක්‍රීඩකයන් 120 කට අධික සංඛ්‍යාවක් සහභාගී වන සීගිරිය රැලි ක්‍රොස් තරගාවලියට සුපුරුදු පරිදි ඉන්දියාවේ සුපිරි යතුරු පැදි ධාවන සූර සී.එස්.සන්තූෂ් ද තරග වදියි. නමුත් පසුගිය කාලය පුරා මෙරට යතුරු පැදි ධාවන තරගවල දස්කම් පෑ තවත් සුපිරි ඉන්දීය ක්‍රීඩකයකු වන කේ.පී. අරවින්ද් ආබාධයකට ලක්වී සිටින බැවින් මේ තරගාවලියට සහභාගි නොවන බව වාර්තා වේ.යතුරු පැදි ධාවන ඉසව් 13 ක්, මෝටර් රථ ධාවන ඉසව් 8 ක් සහ ජීප් රථ ධාවන ඉසව්වක් ඇතුලත් මෙවර තරගාවලියට පළමුවරට කණ්ඩායම් සූරතාවක් ද ඇතුලත් වේ. ඒ අනුව දක්ෂ ක්‍රීඩකයන්ගෙන් සමන්විත කණ්ඩායම් 6 ක් මෙවර සීගිරිය රැලි ක්‍රොස් තරග බිමට පිවිසෙති.ක්‍රීඩා ලෝලීන් අතර වඩාත්ම ආකර්ශණීය තරග ඉසව් ලෙස සැළකෙන හමුදා තරග ඉසව්වක් ද අවුරුදු 10 න් පහළ යතුරු පැදි, 13 න් පහළ යතුරු පැදි සහ 16 න් පහළ යතුරු පැදි ඉසව් ද මීට ඇතුලත් ය.ඒ හැරුණු විට මෝටර් රථ තරග බිමේ ත්‍රාසජනක තරග ඉසව්වක් වන එස්.එල්. එච්.කාණ්ඩයේ අශ්ව බල 1600 මෝටර් රථ තරග ඉසව් 2 ක්ද, අශ්වබල 3500 කාණ්ඩයේ මෝටර් රථ තරග ඉසව් 2 ක් ද තරගාවලියට ඇතුලත් ය. එමෙන්ම යතුරුපැදි තරග ඉසව් අතර ප්‍රධානතම තරගයක් වන අශ්වබල 125 - 250 යතුරු පැදි තරග ඉසව් 2 ක් ද තරගාවලියට ඇතුලත්ව තිබේ.සීගිරිය රැලි ක්‍රොස් තරගාවලියේ හොඳම මෝටර් රථ ධාවකයාට දයේනු සමරසිංහ අනුස්මරණ අභියෝගතා සූරතාව ද, හොඳම යතුරු පැදි ධාවකයාට ගුවන් හමුදා අභියෝගතා සූරතාව ද පිරි නැමේ.මෙරට මෝටර් රථ තරග බිමේ ප්‍රබලතම ක්‍රීඩකයන් වන පසිඳු පීරිස්, අරවින්ද ප්‍රේමදාස, දිනේෂ් දෙහෙරගොඩ, උපුල්වන් ජයසිංහ, ජනක ඩයස්, අෂාන් සිල්වා ඇතුලු මෝටර් රථ ධාවන සූරයන් සහ යතුරු පැදි සූරයන් අතර පෙරළිකාරයන් වන ගයාන් සඳරුවන්, ශෙහාන් අධිකාරි උදික ශ්‍රීමාල් ඉන්දීය ක්‍රීඩක සී.එස්.සන්තූෂ් ඇතුලු ක්‍රීඩකයන් මේ අභියෝගතා සූරතා සඳහා සටන් වදිති.ගුවන් හමුදා සුබසාධන ව්‍යාපෘතිය සඳහා වන අරමුදලකට මේ තරගාවලියේ සියලු ආදායම් බැර කෙරෙන බැව් ‘සීගිරිය රැලි ක්‍රොස්’ තරගාවලිය සම්බන්ධව පසුගියදා ගුවන් හමුදා මූලස්ථානයේ පැවැති මාධ්‍ය හමුවේදී සඳහන් විය.මෙවර තරගාවලියේ ප්‍රධාන අනුග්‍රාහක වශයෙන් ලංකා බැංකුව කටයුතු කරන අතර මහජන බැංකුව සහ සියැට් ආයතනය සම අනුග්‍රාහකයන් ලෙස කටයුතු කරති.සීගිරිය රැලි ක්‍රොස් තරගාවලියේ මුද්‍රිත මාධ්‍ය අනුග්‍රහය දරනු ලබන්නේ සීමාසහිත එක්සත් ප්‍රවෘත්ති පත්‍ර සමාගම(ලේක්හවුස්) විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=s1203012</link>
    <topic>ආසියානු කුසලාන තරගාවලියට සෙවාග් නෑ</topic>
    <author/>
    <content>ලබන මස බංග්ලාදේශයේ පැවැත්වෙන ආසියානු කුසලාන ක්‍රිකට් තරගාවලිය සඳහා වන ඉන්දියා කණ්ඩායමෙන් විරේන්ද්‍ර සෙවාග් විවේක ගන්වා ඇති අතර විරාට් කෝලි උප නායකත්වයට පත්කොට තිබේ.සචින් ටෙන්ඩුල්කාර් තරගාවලිය සඳහා තෝරා ගෙන ඇති අතර තුන් ඉරියව්වෙන්ම කැපී පෙනෙන ක්‍රීඩක යූසුෆ් පතන් හා වේග පන්දු යවන අශෝක් ඩින්ඩා යළි කැඳවා තිබේ.සහීර් ඛාන් හා උමේෂ් යාදව් යන වේග පන්දු යවන්නන්ද විවේක ගන්වා ඇත.කණ්ඩායමට ඇතුළු වීමේ දොරටුවේ සිටින ක්‍රීඩකයන් අතුරින් ඉන්දියාව පිතිකරු මනෝජ් ටිවාරි හා පා දඟ පන්දු යවන රාහුල් ෂර්මා කණ්ඩායමේ රඳවා ගෙන ඇත. එහෙත් අතිරේක කඩුලු රකින්නා වන පර්තිව් පටල් කණ්ඩායමෙන් ඉවත් කොට තිබේ.ආසියානු කුසලාන සූරයන්ව සිටින්නේ ඉන්දියාවයි. තරගාවලිය මාර්තු 11 සිට 22 දක්වා මිර්පූර්හි පැවැත්වෙන අතර ශ්‍රී ලංකාව, බංග්ලාදේශය හා පාකිස්තානයද ඊට සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=s1203013</link>
    <topic>ශ්‍රී ලංකා සංචාරයෙන්මෝගන් ඉවතට</topic>
    <author/>
    <content>එංගලන්ත කණ්ඩායමේ ශ්‍රී ලංකා ටෙස්ට් සංචාරය සඳහා නම් කළ සංචිතයෙන් පිතිකරු ඔයින් මෝගන් ඉවත් කර ඇත.පසුගියදා නිමාවට පත්වූ පාකිස්තානය සමඟ පැවැති ටෙස්ට් තරගමාලාවේදී අසාර්ථක වූ බැවින් ඔහු මෙසේ ශ්‍රී ලංකා සංචාරයෙන් ඉවත දමා ඇත. මෝගන් වෙනුවට තුන් ඉරියව් ක්‍රීඩක සමිට් පටේල් හෝ රවී බෝපරා මැදපෙළ ක්‍රීඩකයකු ලෙස ක්‍රීඩා කිරීමට නියමිතය. මේ අතර ආබාධයකට ලක්වී සිටි වේගපන්දු යවන ක්‍රීඩක ටිම් බ්‍රෙස්නන් ශ්‍රී ලංකා සංචාරයට කැඳවා තිබේ. ඇන්ඩෲ ස්ට්‍රාවුස්ගේ නායකත්වයෙන් යුත් 16 දෙනකුගෙන් සමන්විත එංගලන්ත කණ්ඩායම මාර්තු 10 වැනිදා ශ්‍රී ලංකාව බලා පිටත්වීමට නියමිතය.එංගලන්ත සංචිතයඇන්ඩෲ ස්ට්‍රාවුස් (නායක), ජේම්ස් ඇන්ඩර්සන්, ඉයන් බෙල්, රවී බෝපරා, ටිම් බ්‍රෙස්නන්, ස්ටුවර්ට් බ්‍රෝඩ්, ඇලිස්ටෙයාර් කුක්, ස්ටීවන් ඩේවිස්, ස්ටීවන් ෆින්, මොන්ටි පනීසර්, සමිට් පටේල්, කෙවින් පීටර්සන්, මැට් ප්‍රියර්, ග්‍රෙහැම් ස්වාන්, ජේම්ස් ට්‍රෙඩ්වෙල්, ජොනතන් ට්‍රොට්.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=s1203014</link>
    <topic>ජාතික ජිම්නාස්ටික් සූරතාවනව ටොරින්ටන් පිලට</topic>
    <author>මැදකොළඹ සමූහ – වයිමන් හෙට්ටිආරච්චි</author>
    <content>25 වැනි ජාතික ජිම්නාස්ටික් තරඟයේ සමස්ත පිරිමි සූරතාව නව ටොරින්ටන් ක්‍රීඩා සමාජයටත් සමස්ත කාන්තා සූරතාව තරුණ ක්‍රිස්තියානි ජිම්නාස්ටික් සමාජයටත් හිමි විය.කොළඹ සුගතදාස ක්‍රීඩාංගණයේ දී මෙම ජාතික තරඟය පැවැත්විණි. ක්‍රීඩා සමාජ 15 ක් හා ක්‍රීඩක ක්‍රීඩිකාවෝ 700 දෙනෙකු පමණ ඊට සහභාගි වූහ.පිරිමි අනුසූරතාව මිත්‍රත්ව ක්‍රීඩා සමාජයටත් කාන්තා අනු සූරතාව සක්සස් ක්‍රීඩා සමාජයටත් හිමි විය. පිරිමි තුන්වැනි ස්ථානය මාතර ජිම්නාස්ටික් ක්‍රීඩා සමාජය හිමිකර ගත් අතර කාන්තා තුන් වැනි ස්ථානය හිමිකර ගන්නා ලද්දේ මිත්‍රත්ව ක්‍රීඩා සමාජය මගිනි.දක්‍ෂතම ක්‍රීඩකයා වූයේ තරිඳු සම්පත් පතිරණ ය. රිද්මා සමනලී ගුණතිලක දක්‍ෂතම ක්‍රීඩිකාව වූවා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=s1203015</link>
    <topic>‘බෝලිං පවර් ප්ලේ’ ප්‍රමාද කළේ ඔවුන්වේගයෙන් ලකුණු ලබා ගනිමින් සිටි නිසයි</topic>
    <author>- මහේල ජයවර්ධන</author>
    <content>ඉන්දියාවට එරෙහිව පෙරේදා හොබාට්හි පැවැති ‘කොමන්වෙල්ත් බැංකු කුසලාන’ තරගයේදී ‘බෝලිං පවර් ප්ලේ’ ගැනීම ප්‍රමාද කළේ තමාගේ දඟ පන්දු යවන්නා යොදා ගැනීමට තමාට වුවමනා වූ නිසා බවත් නමුත් ඉන්දියා පිතිකරුවන් ඕවරයකට ලකුණු 9 බැගින් රැස්කරමින් සිටි නිසා ඒ අවස්ථාවේ තමාට ‘බෝලිං පවර් ප්ලේ’ (හතරේ සීමාවේ පන්දු රකින්නන් දෙදෙනෙකු පමණක් සිටීම) ගැනීම කළ නොහැකි දෙයක්ව තිබූ බවත් ශ්‍රී ලංකා නායක මහේල ජයවර්ධන පැවසීය.සාමාන්‍යයෙන් ‘බෝලිං පවර් ප්ලේ’ ලබා ගැනෙන 15 වැනි ඕවරය අවසානය වන විට ඉන්දියාව ලකුණු 118කට කඩුලු 2ක් දැවී සිටියේය.අවසන් ඕවර පහේදී ඔවුනට ලබා ගත හැකිව තිබුණේ ලකුණු 21ක් පමණක් වූ බැවින් ඒ වන විට ඉන්දියාව තරගයේ එතරම්ම උසස් තත්ත්වයක නොසිටියේය. “මට වුවමනා වී තිබුණේ 20 වැනි හෝ 22 වැනි ඕවරයේ පවර් ප්ලේ එක ගන්නයි. මගේ අදහස වී තිබුණේ එයයි. එය ඕවර පහකින් පමා කිරීමටයි.නමුත් ඔවුන් ඒ වන විටත් ඕවරයකට ලකුණු 8 – 9 බැගින් ලබා ගනිමින් සිටියා. ඒ නිසා මට එය තවත් ප්‍රමාද කරන්න සිදුවුණා. මම හිතුවේ කඩුල්ලක් ලබා ගැනීමට මට පුළුවන් වේවි කියලයි.එහෙමත් නැත්නම් පන්දු රකින්නන් හතරේ සීමාවේ රඳවා තියෙද්දී ඔවුන් අවදානමක් ගෙන ක්‍රීඩා කිරීමෙන් මට වැඩියෙන් කඩුලු ලබා ගැනීමට හැකිවේවි කියලා මම හිතුවා” ජයවර්ධන කීවේය.“තත්ත්වය සාමාන්‍ය අතට හැරෙන තෙක්, ලකුණුු ලබා ගැනීමේ වේගය අඩුවෙන තෙක් පවර් ප්ලේ ගැනීම ඕවර කිහිපයකට පමා කරන්නයි මට අවශ්‍ය වී තිබුණේ.නමුත් ඒක අද හරි ගියේ නැහැ. ඔවුන් තරගය පුරාම ඉතාම හොඳින් පිතිහරඹයේ යෙදුනා. ඔවුන්ට වේග ශක්තිය තිබුණා. අවදානමක් ගත හැකි බව දැන සිටි ඔවුන් ඒ අවදානම ගත්තා. එයින් ඔවුන්ට ප්‍රතිඵල ලැබුණා.”ජයවර්ධන විසින් ‘පවර් ප්ලේ’ නොගැනීමෙන් ඉන්දියාවට තරගයේ ඔවුන්ගේ අවසන් ඕවර 13න් ‘පවර් ප්ලේ’ ඕවර 10ක් ඉතිරි විණි. ඉන්දියාව මෙවැන්නක් කොහෙත්ම බලාපොරොත්තු වූයේ නැත.ශ්‍රී ලංකාව ඔවුන්ගේ ‘පවර් ප්ලේ’ ඕවර ගෙන අවසන් වූ වහාම 20 වැනි තමන්ගේ ‘බැටිං පවර් ප්ලේ’ ලබා ගැනීම ඉන්දියාවේ සැලසුම වී තිබිණි.නමුත් ශ්‍රී ලංකාව පස්සට පියවරක් තබනු දුටු ඔවූහු තරගයේ අවසන් අවස්ථාවලට ‘පවර් ප්ලේ’ ඕවර ඉතිරි කර ගෙන තමන්ට රිසිසේ අවදානමකින් තොර ක්‍රිකට් ක්‍රීඩාවක නිරත වූහ.ලසිත් මාලිංග පාවිච්චි කිරීම සම්බන්ධයෙන්ද තර්ක ගොඩනැගී තිබිණි.ඒ දිනය ඔහුට “හොඳ දවසක්” නොවූ බව කාටත් පැහැදිළිය. එහෙත් සිය පළමු ඕවර තුනේදී ලකුණු 28ක් ලබා දීමෙන් පසුව සිවුවැනි ඕවරයේදී සාර්ථකව යළි තරගයට අවතීර්ණ වූ මාලිංග, සචින් ටෙන්ඩුල්කාර් දවාලුවේය.තමාගේ හොඳම පන්දු යවන්නා යළි කැඳවීමට පෙර පන්දුව පරණ වී තිබීම දැකීම තමාගේ වුවමනාව වී තිබූ බව ජයවර්ධන කියා සිටියේය.“ ඕවර 40දී ඔහුගේ ඕවර 6ක් මා ඉතිරි කරගෙන සිටියා” ජයවර්ධන කීවේය.“පන්දුව ටිකක් පරණ වෙනකොට තමයි ඔහු වඩාත් ප්‍රබල වන්නේ.”“මට මේක කරන්න තිබුණා..මට අරක කරන්න තිබුණා..කියලා කියන්න හරි ලේසියි. නමුත් තරගය ක්‍රීඩා කෙරෙන්නේ එහෙමයි” මහේල ජයවර්ධන පවසා සිටියේය.“කෙනෙක් (විරාට් කෝලි) ඒ විදියට ක්‍රීඩා කරද්දී එයාව නතර කරන්න උත්සාහ කිරීම අමාරුයි. ඔහු එල්ල කළ සෑම පහරක්ම ඉතාම ඉස්තරම් ඒවායි.”මේ තරගාවලියේ දෙවතාවක්ම පරාජය කර ඇති ඔස්ට්‍රේලියාව සමග තරගයේදී (හෙට) ශ්‍රී ලංකාව යළි දස්කම් අතරට පිවිසෙන බව ශ්‍රී ලංකා නායකයා කියා සිටියේය.“අවසන් තරග වටයේ ක්‍රීඩා කිරීමට තරම් කුසගින්නක් අපට තියෙනවා නම් අපි ඔස්ට්‍රේලියාව පැරදවිය යුතුයි. එය ඒ තරමට සරලයි.”.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=s1203016</link>
    <topic>පාසල් කාතා තරගාවලියට අයැදුම්පත්</topic>
    <author/>
    <content>ශ්‍රී ලංකා පාසල් කරාතේ දෝ සංගමය මෙහෙයවනු ලබන සමස්ත ලංකා පාසල් කනිෂ්ඨ කාතා තරඟාවලිය මේ මස 14 වැනිදා පෙ. ව. 8.30 සිට සුගතදාස ගෘහස්ථ ක්‍රීඩාංගණයේ දී පැවැත් වේ.මෙම තරඟාවලියට සහභාගි වීමට කැමැති පාසල් තම අයදුම්පත් මාර්තු 10 දිනට ප්‍රථම උප ලේකම්, ශ්‍රී ලංකා කරාතේ දෝ සංගමය, කුරුකුලාව සාන්ත ලාසරස් විද්‍යාලය, කුරුකුලාව, රාගම යන ලිපිනයට එවන මෙන් ද වැඩි විස්තර දුරකතන අංක 071 4871237 මගින් විමසන ලෙසත් සංවිධායකයන් දන්වා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=s1203017</link>
    <topic>මාතලේ සා.තෝමස්බාලිකා නිවාස ක්‍රීඩා හෙට</topic>
    <author/>
    <content>මාතලේ සාන්ත තෝමස් බාලිකා විද්‍යාලයීය නිවාසාන්තර ක්‍රීඩා උළෙල මේ මස හෙට (02) පෙරවරු 9.00ට මාතලේ බර්නාඩ් අළුවිහාරේ ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=s1203018</link>
    <topic>2012 කෑගල්ල දිස්ත්‍රික් චෙස් තරගාවලියේ දී 6 න් පහළ චෙස් සූරතාව තෝලංගමුවට</topic>
    <author/>
    <content>2012 කෑගල්ල දිස්ත්‍රික් චෙස් තරගාවලියේ දී 16 න් පහළ චෙස් සූරතාව දිනූ තෝලංගමුව ඩඩ්ලි සේනානායක මැදි විදුහලේ දනුක දිල්ෂාන් සෙනරත් සහ තරගාවලියේ විශේෂ දක්ෂතා දැක්වූ දුමිදු චාරුක පතිරාජ (12 න් පහළ) සමුදික දේශාන් අමරසිංහ (10 න් පහළ) විදුහල්පති පී. ගමාරච්චි මහත්මිය සහ චෙස් ක්‍රීඩා භාර ආචාර්යවරුන් වන එන්. ඩී. සෙනරත් සහ වයි. එෆ්. යුනයිඩීන් යන මහත්ම මහත්මීහු සමග..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=s1203019</link>
    <topic>කතරගම ක්‍රීඩා සමාජක්‍රීඩා උළෙල අද</topic>
    <author>කතරගම විශේෂ</author>
    <content>ක්‍රීඩා සංවර්ධන දෙපාර්තමේන්තුව මගින් මෙහෙය වනු ලබන ජාතික මහා ක්‍රීඩා උළෙලේ පළමු අදියරේ තරග ලෙස කතරගම ප්‍රාදේශීය ලේකම් කාර්යාලය මගින් වාර්ෂිකව පවත්වනු ලබන අන්තර් ක්‍රීඩා සමාජ ක්‍රීඩා උළෙල අද (1) පෙරවරු 9.00 සිට කතරගම ‘ශෂීන්ද්‍ර රාජපක්‍ෂ’ ක්‍රීඩාංගනයේ දී පැවැත්වේ.ජය සංකේත ප්‍රදානය කතරගම ප්‍රාදේශීය ලේකම් ටී. බී. එම්. අතපත්තු මහතාගේ ප්‍රධානත්වයෙන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=s12030110</link>
    <topic>ජාතික කණිෂ්ඨ මේසපන්දුත්‍රිත්ව සූරතා චමීරට</topic>
    <author/>
    <content>ජාතික කණිෂ්ඨ මේසපන්දු තරගාවලියේ දක්ෂතම ක්‍රීඩකයා වෙමින් ත්‍රිත්ව සූරතා දිනා ගැනීමට අම්බලන්ගොඩ ධර්මාශෝක විදුහලේ චමීර ගිනිගේ සමත් විය.අවුරුදු 18 න් පහළ කේවල සූරතාව අවරුදු 18 න් පහළ බාලක යුගල සූරතාව (සමන්ත උදාංජන සමග) සහ අවුරුදු 18 න් පහළ මිශ්‍ර යුගල සූරතාව (පවනි නවෝද්‍යා සමග) දිනාගනිමින් ඔහු මෙම දක්ෂතාව දැක්වීය.පසුගියදා මහනුවර ජගත් රාජපක්ෂ ගෘහස්ත ක්‍රීඩාංගණයේදී මේ තරගාවලිය පැවැත්විණි.චමීර 2010 – 2011 වසරවල ශ්‍රී ලංකා ජාතික කණිෂ්ඨ කණ්ඩායමේ නායකත්වය දරා ඇති අතර මේ වන විට විවෘත කේවල ශ්‍රේණිගත කිරීම් අනුව 10 වැනි ස්ථානයේ පසු වේ.2010 – 2011 ශ්‍රේණිගත කිරීම්වලට අනුව 18 න් පහළ අංක 1 ක්‍රීඩකයා වන්නේද චමීර ගිනිගේ ය.2011 වසරේ සමස්ත ලංකා පාසල් ක්‍රීඩා තරගාවලියේ දක්ෂතම ක්‍රීඩකයා සහ 2009 වර්ෂයේ ජාතික සූරයා බවට පත් වූ චමීර සූරතා රැසක්ම දිනා ඇත.2010 වසරේදී ශ්‍රී ලංකා කණිෂ්ඨ කණ්ඩායම නියෝජනය කරමින් ඉන්දියාවේ පැවැති දකුණු ආසියානු මේසපන්දු තරගාවලියට සහභාගි වූ චමීර රිදී පදක්කම් දෙකක් සහ ලෝකඩ පදක්කමක් දිනා ගත්තේය.2011 වසරේදී ඉන්දියාවේ පැවැති ලෝක කණිෂ්ඨ මේසපන්දු තරගාවලිය නියෝජනය කරමින් එම තරගාවලියේ පස් වැනි ස්ථානය දිනා ගැනීමට ද ඔහු සමත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=s12030111</link>
    <topic>මෝටර් රථ ධාවන සූරයන් 17ක්‘සියැට්’ සමඟ ගිවිසුමකට</topic>
    <author/>
    <content>ශ්‍රී ලංකා මෝටර් රථ හා යතුරු පැදි ධාවන ක්ෂේත්‍රයේ ප්‍රධානතම සංවිධානය වන ශ්‍රී ලංකා ඔටෝ මොබයිල් ස්පෝර්ට්ස් (SLAS)  ආයතනය සහ සියැට් සමාගම අතර පසුගියදා අත්සන් කළ ගිවිසුමට අනුව මෙරට ප්‍රමුඛතම මෝටර් රථ ධාවන සූරයන් 17 දෙනකුට සියැට් අනුග්‍රාහකත්වය හිමි වී තිබේ.මේ ගිවිසුමට අනුව ශ්‍රී ලංකා ඔටෝ මොබයිල් ස්පෝර්ට්ස් ආයතනය විසින් නම් කරනු ලබන තාර සහිත ධාවන පථ තරග 4 ක්, කඳු සහිත ධාවන පථ තරග 3 ක් සහ සාමාන්‍ය ධාවන පථ තරග 3 ක් වශයෙන් තරගාවලි 10 ක් සඳහා ෆෝර්ඩ් ලේසර් සහ මැස්ඩා අශ්වබල 1300 සහ 1500 කාණ්ඩ යටතේ තරග කොට සූරතා ලකුණු හිමිකර ගත හැකිවන්නේ සියැට් ටයර් භාවිත කරන තරගකරුවන්ට පමණි.සියැට් සහ ‘ස්ලාස්’ ආයතනය විසින් ආවරණය කරනු ලබන තරග 10 අතරට රදැල්, හිල් ක්ලයම්බ්, මහස්ගස්තොට හිල් ක්ලයිම්බ්, එළියකන්ද හිල් ක්ලයිම්බ්, මහනුවර රාත්‍රී තරගය, කොළඹ රාත්‍රී තරගය නුවරඑළිය ධාවන පථ තරගය, කටුකුරුන්ද රොදර්හැම් තරගාවලිය සහ පන්නල තාර සහිත ධාවන පථයේ තරගාවලි 3 ක් ඇතුළත්ය.සියැට් ආයතනය සමඟ ගිවිසුමට එළැඹි ක්‍රීඩකයන් වන්නේ ලුතිනන් කර්නල් දුමින්ද ජයසිංහ, උපුල්වන් සේරසිංහ, සුසන්ත ගුණවර්ධන, රොෂාන් දසනායක, ධම්මික පීරිස්, ශාන්ත ප්‍රියංකර, චමින්ද වීරසූරිය, මොහාන් පෙරේරා, ලක්මිණි නාරද, රන්දික නිරෝෂන්, රොමේෂ් ගුණවර්ධන, ඉර්ෆාන් ෆවාඩ්, ජනිත් කුමාරගේ, ප්‍රසන්න ඩි අල්විස්, රොහාන් ප්‍රනාන්දු, භාතිය අබේගුණවර්ධන සහ ආලෝක වෙත්තසිංහ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=s12030112</link>
    <topic>නවලෝක සික්සර්ස් තරගාවලියට අයැදුම්පත් කැඳවයි</topic>
    <author/>
    <content>නවලෝක ක්‍රීඩාංගණ ක්‍රිකට් සමාජය විසින් සංවිධානය කරනු ලබන ‘නවලෝක සික්සර්ස්’ සමස්ත ලංකා සය සාමාජික ක්‍රිකට් සූරතාවලිය මේ මස 25 වැනිදා වැලිසර නවලෝ්ක ක්‍රීඩාංගණයේ දී පැවැත්වේ.සූරතාව හිමිකර ගන්නා කණ්ඩායමට කුසලාන සමඟ මුදලින් රුපියල් 30,000ක්ද, අනුසූරයන්ට කුසලාන සමග රුපියල් 20,000ක්ද පිරිනැමෙන මේ සූරතාවලියට ඉදිරිපත් වන කණ්ඩායම් මේ මස 10 වැනිදාට පෙර තම අයැදුම්පත එවන මෙන් සංවිධායකයන් ඉල්ලා සිටිති.වැඩි විස්තර සඳහා 0773475450 හෝ 0715105028 දුරකතන අංක අමතන ලෙසත් සංවිධායකයන් දන්වා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=f1203011</link>
    <topic>හොඳින් ගෙන එනනරක යෝජනාවක්</topic>
    <author>රාමන්</author>
    <content>උතුරේ යුද්ධය අවසන් වී රට එක්සේසත් වී වසර 3 කට ආසන්න කාලයක් ගතවෙමින් පැවතිය ද ශ්‍රී ලංකාවට එරෙහි ජාත්‍යන්තර යුද්ධය අවසන් වී නැහැ. මේ විවිධ ස්වරූපවලින් මතු වෙමින් පවතින්නේ එම ජාත්‍යන්තර සටන බවයි පෙනෙන්නේ. විටෙක චැනල් ෆෝ ලෙසත්, රුද්‍රකුමාර්ගේ සිහින ඊළාම් රාජ්‍යය ලෙසත්, දරුස්මාන් වාර්තාව ලෙසත්, මේ සටන පසුගිය සමයේ වරින් වර මතුවුණා. මේ අතර යුද්ධය අවසන් වීමත් සමඟ ම එල්. ටී. ටී. ඊ. ත්‍රස්තවාදය පරාජය කිරීම සම්බන්ධයෙන් ශ්‍රී ලංකාවට පැසසීමේ යෝජනාවක් එක්සත් ජාතීන්ගේ මානව හිමිකම් කවුන්සලයේ වැඩි ඡන්දයෙන් සම්මත වුණා. එවකට ජිනීවා හි සේවය කළ ශ්‍රී ලංකා තානාපති ආචාර්ය දයාන් ජයතිලක මෙම යෝජනාව ගෙන ඒම සම්බන්ධයෙන් සුවිශේෂී කාර්ය භාරයක් ඉටු කළා. එහි දී සිදු වූයේ බටහිර ජාතීන් නොසිතූ සිදු වීමක්. එනම් මානව හිමිකම් කවුන්සලයේ බහුතරය ශ්‍රී ලංකාව සමඟ එකතු වීමයි. තවමත් මානව හිමිකම් කවුන්සිලයේ පවතින්නේ එම යෝජනාවයි. එදත් එම යෝජනාවට එරෙහිව සමහර බටහිර රටවල් ඡන්දය දුන්නා. එදාත් ඉන්දියාව සිටියේ ශ්‍රී ලංකාව සමඟ. එහෙත් බටහිර ක්‍රියාත්මක වන එල්. ටී. ටී. ඊ. හිතවාදී දෙමළ ඩයස්ෆෝරාව මෙම යෝජනාව පරාජය කිරීමට උපරිම මෙහෙයක් ගත්තා. එල්. ටී. ටී. ඊ. යට එරෙහි මානුෂික මෙහෙයුම ජයගැනීමෙන් පසුව එම ජයග්‍රහණයට අදාළ ව ජාත්‍යන්තර ක්ෂේත්‍රයේ ශ්‍රී ලංකාව ලත් ප්‍රථම ජයග්‍රහණය සේ මෙය සැලකිය හැකියි. මෙහි දී ශ්‍රී ලංකාව ලත් ජයග්‍රහණය සමහර බටහිර රටවල ප්‍රසාදයට හේතු වූයේ නැහැ. මෙය එල්. ටී. ටී. ඊ. හිතවාදී දෙමළ ඩයස්ෆෝරාවට එල්ල කළ කනේ පහරක් වුණා.එතැන් සිට මේ දක්වා ම නැවත පදිංචි කිරීම අරඹමින් එල්. ටී. ටී. ඊ. සැකකරුවන් පුනරුත්ථාපනය කරමින්, යටිතල පහසුකම් දියුණු කරමින්, ඉතා කෙටි කලක් තුළ උතුරේ ඉටු වී තිබෙන වැඩ කොටස අති විශාලයි. ලෝකයේ මෙවන් සිවිල් යුද්ධ අවසන් වීමෙන් පසු යළිත් අදාළ ප්‍රදේශ ගොඩනැගීමේ ක්‍රියාවලින් දෙස බලන විට ශ්‍රී ලංකාව සිටින්නේ ඉදිරියෙන්. මෙහි අනුගමනය කළ පුනරුත්ථාපන වැඩපිළිවෙළ වේගවත්. එසේ ම ප්‍රතිඵලදායකයි. බිම් බෝම්බ ඉවත් කරමින් නැවත පදිංචි කිරීමේ ක්‍රියාවලියේ දී ශ්‍රී ලංකාව සිටින්නේ එවන් ව්‍යසනයන්ට මුහුණ දුන් අන් රටවලට වඩා ගව් ගණනක් ඉදිරියෙන්. මෙම වැඩපිළිවෙළ වරින්වර එක්සත් ජාතීන්ගේ සංවිධානයේ පවා පැසසුමට ලක් වුණා. මේ අතර එල්. ටී. ටී. ඊ. හිතවාදී ඩයස්ෆෝරාව පසුබැස සිය ශක්තිය හකුලා ගත්තේ නැහැ. දරුස්මාන් වාර්තාව, චැනල් ෆෝ වීඩියෝ සංදර්ශනය ඉදිරිපත් වන්නේ ඔවුන්ගේ ක්‍රියාකාරීත්වයේ ප්‍රතිඵලයක් වශයෙන්.මේ නිසා ශ්‍රී ලංකාවට සාමය උදාවීමෙන් පසුව වුව ද සටන් දෙකකට මුහුණ දීමට සිදු වෙලා. එකක් උතුර යළි යථා තත්ත්වයට පත් කිරීමේ සංවර්ධන සටන, අනෙක දෙමළ ඩයස්ෆෝරාවට එරෙහිව ජාත්‍යන්තර සටන ප්‍රභාකරන් ජීවත් ව සිටින කාලයට වඩා එල්. ටී. ටී. ඊ. හිතවාදී ඩයස්ෆෝරාවේ ක්‍රියාකාරීත්වය වැඩි වී තිබෙන බවට කීප වරක්ම ජාත්‍යන්තර යුද විශේෂඥයෙකු වන මහාචාර්ය රොහාන් ගුණරත්න අපට අනතුරු අඟවා තිබුණා. අපට මතකයි. එහෙත් ඒ සම්බන්ධයෙන් අදාළ අංශවල අවධානය යොමු වී තිබුණා ද යන්න සැක සහිතයි. ඊට එරෙහිව අපේ විදේශ සේවාවන් නිරතුරුව ක්‍රියාත්මක වන සක්‍රීය වැඩසටහනක් සැලසුම් කර ක්‍රියාවට නැඟුවා ද යන්න ද ප්‍රශ්නයක්. විටින් විට යම් යම් දේ සිදුවුවද සැලසුම්ගත ක්‍රියාදාමයක් සිදුවෙලා නැහැ වගෙයි.මෙවර මානව හිමිකම් සැසියේ දී ශ්‍රී ලංකාවට එරෙහිව ගෙන එනු ලබන යෝජනාවකට පක්‍ෂවන බව අමෙරිකාව පවසන්නේ මෙවන් පසුබිමක. මෙය අහඹු සිදුවීමක් නොවෙයි. වසර දෙකක් තිස්සේ සිදුවන ක්‍රියාදාමයක එක් උච්ච අවස්ථාවක්. ඔවුන් ප්‍රශ්නයට අවතීර්ණ වන්නේ ඉතා සූක්‍ෂම ලෙස. දරුස්මාන් වාර්තාව සම්බන්ධයෙන් ශ්‍රී ලංකාව දැක් වූ ප්‍රතිචාරය නිසා එය තවදුරටත් ඉදිරියට ගෙන යාමට නොහැකි බව ඔවුන් දන්නවා. විශේෂයෙන් ම මෙහි දී ඉන්දියාව සිටියේ ශ්‍රී ලංකාව සමඟ යි. මේ නිසා දරුස්මාන් වාර්තාව දැන් ඔවුන්ට අලෙවි කිරීමට නොහැකියි. මෙවර බටහිර ජාත්‍යන්තරය එල්ලී තිබෙන්නේ ශ්‍රී ලංකාවේ ම නිෂ්පාදනයක් වන උගත් පාඩම් හා ප්‍රතිසංධානය පිළිබඳ වූ කොමිසන් සභා වාර්තාවෙයි. එම වාර්තාව මේ වන විට රහසිගත ලියවිල්ලක් නොවෙයි. ශ්‍රී ලංකා පාර්ලිමේන්තුවට ඉදිරිපත් කරන ලද හා මාධ්‍යයට නිකුත් කරන ලද විවෘත ලියවිල්ලක් වී අවසන්. එහි අඩංගු යෝජනා ක්‍රියාත්මක කරන බව ද රජය පවසනවා. මෙහි දී බලය බෙදා හැරීමේ දේශපාලන විසඳුමකට අදාළ සංවේදී කාරණා ක්ෂණික නූඩ්ල්ස් මෙන් ක්‍රියාත්මක කළ නොහැකියි. ඒ සඳහා කාලයක් අවශ්‍යයි. දැනටමත් ඒ සඳහා පාර්ලිමේන්තු තේරීම් කාරක සභාවක් පත් කර තිබෙනවා. විපක්ෂයේ දේශපාලන පක්ෂ ඊට තමන්ගේ නියෝජිතයන් එවිය යුතු වෙනවා. රජය පවසන පරිදි දේශපාලන විසඳුමක් සොයා බැලීමේ ක්‍රියා පිළිවෙතේ යම් ප්‍රමාදයක් පවතින්නේ නම් එය පාර්ලිමේන්තු තේරීම් කාරක සභාවට විපක්ෂයේ නියෝජනයන් එවීමේ ප්‍රමාදය නිසා ඇති වූවක්. මීට අමතරව ආරක්ෂක අංශවල සමහර අය අතින් විනය විරෝධී යමක් සිදු වී තිබේ නම් ඒ සම්බන්ධයෙන් ද සොයා බැලීමට යුද හමුදාපතිතුමා විසින් කමිටුවක් පත් කර තිබෙනවා. මිනීමැරුම්වලට සම්බන්ධ එල්.ටී.ටී.ඊ. සැකකරුවන් 13000න් හා එල්.ටී.ටී.ඊ නායකයන්ගේ පවුල්වල සාමාජික සාමාජිකාවන් පුනරුත්ථාපනය වෙමින් නිදහස් වන්නේ මානුෂික මෙහෙයුම සැබෑවටම සිදු වූ නිසායි. මේවා ජාත්‍යන්තරයට නිවැරදිව අර්ථ ගැන්වීමට අප අපොහොසත් වෙලා වගෙයි. මේ ආකාරයෙන් උගත් පාඩම් කොමිසන් වාර්තාවේ නිර්දේශ ක්‍රියාත්මක කරමින් රජය පසු වන මොහොතකයි මානව හිමිකම් කමිටුවට ශ්‍රී ලංකාව සම්බන්ධයෙන් යෝජනාවක් ඉදිරිපත් වන්නේ. තවමත් එම යෝජනාව අඩංගු කරුණු නිශ්චිත වශයෙන් ම පැහැදිලි වී නැහැ.එහෙත් උගත් පාඩම් කොමිසන් වාර්තාව පදනම් කරගෙන යෝජනාවක් ඉදිරිපත් වන බවයි ජිනීවා නුවරින් වාර්තා වෙන්නේ. මෙය මතු පිටින් සුබවාදී ස්වරූපයක් ගත් අසුබවාදී යෝජනාවක් වගෙයි.එක්සත් ජාතීන්ගේ මානව හිමිකම් කවුන්සලයේ සියලුම සාමාජිකයනට ඇත්තේ සමාන අයිතිවාසිකම්, සාධාරණය සිදු විය යුත්තේ පොදුවේ කාටත් එක විදියකටයි. පොතේ හැටියටත්, මානව හිමිකම් ප්‍රඥප්තිවලට ලියවී තිබෙන පරිදිත් කිසිවෙකුට විශේෂ වරප්‍රසාද නැහැ. එහෙත් කලාන්තරයක් තිස්සේ ම එක්සත් ජාතීන්ගේ සංවිධානය හා ඊට අනුබද්ධ ආයතන බලවත් ජාතීන්ගේ ග්‍රහණයට නතු වී තිබීම අතිශයෝක්තියක් නොවෙයි.එක්සත් ජාතීන්ගේ සංවිධානයේ හා ඊට අනුබද්ධ මානව හිමිකම් සංවිධානයේ ප්‍රඥප්තිවලට ගරු කිරීමට ශ්‍රී ලංකාව බැඳීසිටින බව සත්‍යයක්, එහෙත් ඒ පිළිබඳව සොයා බැලීම් හා සම්බන්ධීකරණ කටයුතු සිදු විය යුත්තේ බලහත්කාරයෙන් නොවෙයි. යුක්ති සහගත ලෙස නැතිනම් සාධාරණ ලෙස කුඩා රාජ්‍යවලට එක් ක්‍රමයක් හා බලවත් රාජ්‍යවලට තවත් ක්‍රමයක් පැවතීම සාධාරණ ක්‍රමයක් තුළ ඉඩක් නැහැ. එහෙත් කුඩා රාජ්‍ය සම්බන්ධයෙන් මෙම ක්‍රමය හැම විටම සිදු නොවන බවයි පෙනෙන්නේ.ශ්‍රී ලංකාවේ ගත් කළ මානව හිමිකම් සුරැකි ඉතිහාසය වසර 2500කට වඩා පැරණියි. අද සමහර ප්‍රබල ජාතීන් වනචාරීව සිටින යුගයේ ශ්‍රී ලංකාව මානව හිමිකම් සුරැක තිබෙනවා. ඊට හේතුව අපට උරුම වූ බෞද්ධ ශිෂ්ඨාචාරය බව අමුතුවෙන් කිවයුතු නැහැ. අද ඒ සම්බන්ධයෙන් අපට උපදෙස් දීමට සැරසෙන බටහිර සමහර ජාතීන්ට මානව හිමිකම් සම්බන්ධයෙන් අපට තරම් නිරවුල් ඉතිහාසයක් නැහැ. එහෙත් එක්සත් ජාතීන්ගේ මානව හිමිකම් කොමිසම හරහා යුද්ධයේ අවසන් අදියරේ සිදු වීම් සම්බන්ධයෙන් සොයා බැලීමක යෙදෙන මෙන් ශ්‍රී ලංකාවට යම් බලපෑමක් කිරීමටයි මේ සූදානම් වන්නේ.රටක් විදියට අපි උගත්පාඩම් ප්‍රතිසංවිධාන කොමිසම මඟින් උතුර එල්.ටී.ටී.ඊ, යෙන් මුදා ගත් මානුෂික මෙහෙයුමේ දී හිතාමතා නොවී හෝ යම් වරදක් සිදු වී තිබේ නම් ඒ සම්බන්ධයෙන් සොයා බැලීමක යෙදුණා. අදාළ වාර්තාවේ ඊට අදාළ යුක්ති සහගත නිර්දේශ ඉදිරිපත් වී තිබෙනවා. එම නිර්දේශ ක්‍රියාත්මක කිරීමට ජාත්‍යන්තරයෙන් උපදෙස් අවශ්‍ය නොවන බවයි, ශ්‍රී ලංකාව මෙවර මානව හිමිකම් සැසිවාරයේ දී සඳහන් කරන්නේ. එසේ සඳහන් කරන්නේ ශ්‍රී ලංකාව දැනටමත් යම් වරදක් සිදු වුණා නම් ඒවා සම්බන්ධයෙන් ද සොයා බලමින් සිටින නිසායි.එතෙක් ඉවසා සිටීමට ඇමරිකාව ඇතුළු බටහිර ප්‍රජාවට නොහැකි වී සිටින්නේ මන්ද ? මානව හිමිකම් හරහා රටේ අභ්‍යන්තරයට අත දැමීමට ඔවුන්ට අවශ්‍ය වී තිබෙන බවයි මින් හැඟෙන්නේ. එල්.ටී.ටී.ඊ. හිතවාදී දෙමළ ඩයස්ෆෝරාවේ වුවමනාව වෙන ආකාරයකින් ජාත්‍යන්තරව රාජ්‍ය මට්ටමින් සිදු වන බවයි මේ සමස්ත චිත්‍රය දෙස බැලීමේ දී පෙනෙන්නේ.සාමාන්‍යයෙන් එක්සත් ජාතීන්ගේ මානව හිමිකම් කොමිසමට අයත් රටවල් සම්බන්ධයෙන් වසර 4කට පසු එළඹෙන තක්සේරුවට ශ්‍රී ලංකාව මුහුණ දෙන්නේ ලබන ඔක්තෝබර් මාසයේ බවයි වාර්තා වෙන්නේ. මානව හිමිකම් කමිටුවේ ඕනෑම රටකට එම සොයා බැලීමේ දී සම්ප්‍රදායානුකූලව හා නීත්‍යානුකූලව මැදිහත් විය හැකියි. එය යුක්ති සහගත ප්‍රවේශයක්. එවන් ප්‍රවේශයන් තිබිය දී මෙසේ අතරමග දී කඩා වැදීමේ සාධාරණත්වයක් නැහැ. එසේ ම මෙවර සිදු වන අතරමග මැදිහත් වීම යුක්ති සහගත නොවන්නේ ඒ නිසායි. එය එල්.ටී.ටී.ඊ. හිතවාදීන්ගේ වුවමනාව ඇමරිකාව ප්‍රමුඛ රටවල් මගින් රාජ්‍ය මට්ටමින් ඉටු කර ගැනීමට මාන බැලීමක් බවයි පෙනෙන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=f1203012</link>
    <topic>අමතක නොවනමතක ගබඩාව</topic>
    <author>සුරංජා සරෝජිනි පතිරණ</author>
    <content>මට තාම මතකයි කියන විට මතක පිළිබඳ විශේෂ අතීත මතකයක් ඇති සුවිශේෂි පුද්ගලයකු පිළිබඳ අද ඔබේ මතකය අවදි කරන්නට මම උත්සාහ දරමි. ඔහුගේ මතකය නිසාම ඇවිදින කම්පියුටරය යන නම ද ඔහුට ලැබුණි. බොහෝ දිනක් තිස්සේ මම සොයමින් හිදි හේ දිනක් නුගේගොඩ නුගාබෙස්ට් ආයතනයේදී අහම්බෙන් මුණගැසුණි. බොහෝ පිරිසකට මැදිව හිදි ඔහුගේ ඡායාව දුටු මම ඔහුමදැයි සෙවීමට මදක් විපරම් කර බැලුවෙමි. සැබැවින්ම ඒ ඔහුමය. හේ ගැන අතීත මතක ලියන්නට එහිදී මම කතා කරගත් පරිදි රාජගිරිය පාරේ පිහිටි ඔහුගේ නිවහන කරා පිය නැඟුවෙමි. නිවසේ ප්‍රධාන ගේට්ටුවෙන් පිවිසෙත්ම ගස්වැල්වලින් පිරි ග්‍රාමීය පරිසරයක අසිරිය මම එහිදී දුටුවෙමි. පුදුමයකි. නාගරික පරිසරයක මෙතරම් සහනයක් දකිද්දීම කාෂ්ටක අව්වේ හෙම්බත්ව හිදි මගේ ගත සිත දෙකම නිවී යන්නාක් මෙන් මට දැනුණි. එය තවත් නිවාලන්නට එවෙලේම ගසින් කැපූ තැඹිලි ගෙඩියකින් සංග්‍රහ කරමින්ම හේ මාව සුහදව පිළිගත්තේ ලේක්හවුස් වත්මන් නියමුවා වන බන්දුල පද්මකුමාර මහතා සිහි ගන්වමිනි. ඒ ඔහුගේ මුල් පිටුව වැඩසටහන වසර 8 ක් තිස්සේ අඛණ්ඩව සතුටින් නරඹන ප්‍රේක්‍ෂකයකු ලෙසිනි.1952 වසරේ ජූනි මස 09 වෙනිදා එදිරිසිංහ යුවළට දාව උපත ලැබූ රංජිත් එදිරිසිංහ මහතා 07 දෙනෙකුගෙන් යුතු පවුලක තුන්වැනියාය. අනෙක් හයදෙනාම ඉතාම හොඳින් ඉගෙන ගෙන ඉතා උසස් තත්ත්වයකට පත්වෙද්දී ඉගෙන නොගත් බයිලකාරයා නමින් ගෙදර මවුපියන්ගෙන් දෝෂාරෝපණයට ලක්වූයේ ඔහුය. රාජගිරිය හේවාවිතාරණ විද්‍යාලයෙන් මූලික අධ්‍යාපනය ලැබූ හේ පසුව ඔබේසේකරපුර පිරිමි විද්‍යාලයටත්, මරදාන ඉංගී‍්‍රසි විද්‍යාලයටත් ඇතුළත් වූයේය.ඔහුගේ ජීවිතයේ සුවිශේෂිම සිදුවීම වූවේ ඔහු උපතේ සිට වසර 07 ක් යනතුරු ගොළු දරුවෙක් වීමය. අවසානයේ අලුත්ගම කන්දෙ විහාරයට එළවළු කදක් පූජාකර භාරයක් වීමෙන් පසුව එදිනම කතා කිරීමේ අනුහස ඔහුට ලැබී ඇත. එම භාරය වී නිවසට පැමිණි  මෙසේ කීවේය.“අම්මේ මට වතුර ඕන”රංජිත් එදිරිසිංහ දරුවාගේ කටහඬේ පළමු වැකිය ආරම්භ කිරීමත් සමඟම නිවැසියෝ ඔහු ගැන බොහෝ සතුටට පත්වූහ. වසර 07 කට පසුව ඔහුට කතා කිරීමෙන් පසුව පාසල් යාමේ අවස්ථාව උදාවිය. මරදාන ඉංගී‍්‍රසි විද්‍යාලයේ ඉගෙන ගන්නා සමයේ අධ්‍යාපනයට දෙවෙනි තැන දෙමින් මරදාන පාසල අවට ඇති සිනමා ශාලා තුළට වී සිනමාපට නරඹමින් හේ කලාවේ රසවින්දනය සොයන්නට පටන් ගත්තේය.කොළඹ ආනන්ද විද්‍යාලයට ඇතුළත් කර මාස දෙකෙන්ම එම පාසලට සමුදීමට සිදුවූයේ ද සිනමාපට නැරඹීමට යාම නිසාය. අවසානයේ එදිරිසිංහ යුවළට කරගන්නට දෙයක් නැතිම තැන රංජිත් දරුවාව කොළඹින් අස්කර ගමේ පාසලකට යැවීමට තීරණය කළේය. ඒ අනුව ඔවුන්ගේ හිතවතෙකු වූ ගාල්ලේ කයිකාවල ගම්මුලාදෑනි මහතාගේ නිවසේ නවතා පාසල් යැවීමට ශ්‍රීමති එදිරිසිංහ හා විනී ආනන්ද එදිරිසිංහ තීරණය කළහ. ගම්මුලාදෑනි මහතාගේ දියණිය කොළඹ නවතා පාසල් යැවීමටත් දෙපාර්ශ්වයේ අය තීරණය කළේය. ඒ අනුව මාලනි සූරියආරච්චි නම් කයිකාවල ගම්මුලාදෑනි, සූරියආරච්චි මහතාගේ දියණිය රාජගිරිය එදිරිසිංහ නිවසටත් රංජිත් එදිරිසිංහ දරුවා ගාල්ලේ කයිකාවල නිවසටත් හුවමාරු කර ගන්නා ලදී.එහිදී ගාල්ල රිච්මන්ඩ් විද්‍යාලයට ඇතුළත් වූ ඔහුගේ දඩබ්බර ගතිය නිසාම එම පාසලට යාමට ලැබුණේ මාස 10 කි. පසුව ඔහුට කපුගේ වත්ත මහා විද්‍යාලයට (ඉඳුරුව) ඇතුළත් වීමට සිදුවිය. නමුත් ඔහුට එම පරිසරය තුළ ඇති තනිකම දරාගන්නට නොහැකිව බොරුවක් කියා නැවත කොළඹ මවුපියන් ළඟටම වසර 2 කට පසුව පැමිණියේය. නමුත් එම වසර 2 තුළ ඔහුගේ දඩබ්බරගති තරමකින් අඩු වී ඉගෙනීමට සිත යොමු වී තිබුණි. නැවතත් කොළඹට පැමිණි එදිරිසිංහ සිසුවා මරදාන ගේම්ස්බරෝ ඉංගී‍්‍රසි පාසලට ඇතුළත් විය.නැවතත් කලාකාමී පරිසරයට එකතු වීම සම්බන්ධව ඔහු මහත් සේ සතුටට පත්විය. එකල අප රටේ පැරණි ගායන ශිල්පීන් වූ එච්. ආර්. ජෝතිපාල, මිල්ටන් මල්ලවආරච්චි, බී. වර්ගරාජා, සිවනන්ද යන අය හවස 5 ට මරදාන ශාලිමාර් නම් සිංදු කඩේදී නිතර හමුවීම නිසා කලා ක්ෂේත්‍රය සඳහා ඇති ඔහුගේ උනන්දුව තවත් වැඩිවිය.රාජගිරිය ප්‍රදේශයේ නිවසකට පළමුවෙන්ම ගුවන් විදුලි යන්ත්‍රයක් රැගෙන ආවේ තම පියාය. ඒ අනුව දිනපතා හවස 5 ට ළමා පිටිය වැනි වැඩසටහන් ඇසීම දින චර්යාවෙ අනිවාර්ය අංගයක් වීම ද රංජිත් එදිරිසිංහ ගුවන් විදුලියට ආදරය කිරීමට කාරණාවකි. පළමුවෙනි වර සාමාන්‍ය පෙළ විභාගය අසමත් වූ ඔහු දෙවෙනි වර එය සමත් වීමට උත්සාහ දැරීය. සමුපකාර කළමනාකාරවරයෙකු වූ ඔහුගේ පියා පවුලේ ආර්ථිකයට අඩුවක් වන්නට ඉඩ නොදුන් නිසාවෙන් පවුල් බරක් එදිරිසිංහ තරුණයා මත පැටනොවුණි. ඒ නිසාම ඔහු විනෝදකාමී විය. සිනමාහල්වලට එන එකඳු සිනමා පටයක් හෝ අත්නොහැරීමට ඔහු වෙහෙස ගත්තේය.ගුවන් විදුලියේ ප්‍රචාරය වූ පැරණි ගීතවලට මහත් සේ ආදරය කළ ඔහුට ගුවන් විදුලියට යාමට ආසාවක් උපන් නිසාවෙන් දිනක් රංජිත් පීරිස් මහතා මුණගැසෙන්නට ගුවන් විදුලි සංස්ථාවට ගියේය.”රංජිත් මහත්මයා අපි මේ පැරැණි ගීත ගැන හොඳ වැඩසටහනක් කරමු” රංජිත්, රංජිත්ට කීවේය.”මොකක්ද කරන්නේ””අපි මේකට දාමු ‘මතකයේ රැඳුන ගී’ කියලා””ඉතිං ඒකට පරණ සිංදු තියනවද””ඔව් මම දෙන්නම්, මම ගාව තැටි තියනවා””කොච්චර විතර තියනවද?””800 ක් විතර තියනවා.”ෂා එහෙනම් හොඳයිනේ... මම අදම ඒ වැඩසටහන පටන් ගන්නවා. මට තැටි ගෙනත් දෙන්න”ඒ අනුව ශ්‍රී ලංකා ගුවන් විදුලි සංස්ථාවේ “මතකයේ රැඳුන ගී” වැඩසටහන ආරම්භ විය. එහි පෙරගමන්කරුවන් වූයේ රංජිත් පීරිස් හා රංජිත් එදිරිසිංහ දෙපළයි. ඒ අනුව එම වැඩසටහන අවසානයේ “මතකයේ රැඳුන ගී” සඳහා ගීත සැපයීම රාජගිරියේ රංජිත් එදිරිසිංහ යන නම දිනපතා ප්‍රචාරය වීමත් සමඟ ගුවන් විදුලියේ නම ප්‍රචාරය වීමේ සතුටින් ඔහු ඉපිලුනේය. හේ එතැන් පටන් ටිකෙන් ටික ජනපි‍්‍රය වන්නට පටන් ගත්තේය. ඔහුගේ නිවසේ ග්‍රැමෆෝනයක් විය. ඒ නිසාම අනුන්ගේ තැන්වලට ගොස් ග්‍රැමෆෝනය අසන්නටත් අනුන්ගෙන් තැටි ගෙනෙන්නටත් ඔහුට සිදු නොවීය.පසු කලෙක රංජිත් එදිරිසිංහ නුගේගොඩ ව්‍යාපාරික ස්ථානයේ (තම පියාගේ) සිටින විට කාකි ඇඳුමක් ඇඳගත් පුද්ගලයකු පැමිණ ඔහු සමඟ කතාබහ කොට මිත්‍ර විය. රංජිත් එදිරිසිංහ මේ මිත්‍රයා සමඟ ගුවන් විදුලියට ගොස් රංජිත් පීරිස් මහතාට ඔහුව හඳුන්වා දුන්නේය. ඒ ඔහු සතුවද පැරණි ගීත තැටි ඇතැයි කිවූ බැවිනි. ගුරුවරයෙකු වූ රංජිත් නැමැති ඔහු පසුව රංජිත් එදිරිසිංහ මහතාගේ දැන හැඳුනුම්කමින් ගුවන් විදුලියට පිවිසි රංජිත් එදිරිසිංහ මහතා කපා දැමීමත් සමඟ ඔහුට එම ගීත සැපයීමේ කර්තව්‍යය අහිමි විය.පසුව ඔහු තැවෙමින් දුක්වෙමින් වසර 2 ක් පමණ සිටියදී ඔහු සෘජුවම ගොස් ගුවන් විදුලියේ අධ්‍යක්‍ෂ ජෙනරාල්ව හිඳි හඩ්සන් සමරසිංහ මහතා මුණගැසිණි. ඒ අනුව ඔහු ඇසුවේ ඔබට නිවේදන කටයුතු කළ හැකිදැයි යනුවෙනි. වහා එයට කැමති වූ ඔහු 87 වසරේදී “අතීතයෙන් ඇසෙන ගී” නමින් තම ප්‍රථම නිවේදන වැඩසටහන ආරම්භ කළේය. ඒ අනුව අන් අයට පාර පෙන්වන්නට ගොස් තමන්ගේ තත්ත්වය ද අහිමි වූ ඔහුටම ඔහුගේ නම ගුවනින් පැවසීමට අවස්ථාව උදාවිය.1989 වසර පමණ වන විට ඔහු ගුවන් විදුලියේ ජනපි‍්‍රය නිවේදකයෙකු විය. 89 පැමිණීමත් සමඟ ලංකාදීපය භීෂණයෙන් වෙලී ගිය අතර ප්‍රේමකීර්ති වැනි දක්‍ෂ නිවේදකයන් අපට අහිමි වී යන වකවානුවේ රංජිත් එදිරිසිංහ මහතාට ද නිර්නාමික ලිපි නිතර ගලා ආවේ ගේට්ටුවෙන් එළියට නොබසින ලෙසිනි. නමුත් නාඳුනන අයගේ තර්ජන ගර්ජන පිළිනොගන්නා හිතුවක්කාරයකු වූ ඔහු නිබඳවම ගුවන් විදුලියට ගියේය. අන් නිවේදකයන්ට තිබූ තර්ජන නිසාම විටෙක පැය 24 ම ගුවන් විදුලියේ මයික්‍රොෆෝනය බාරදීමට වෙනත් අයකු නොමැතිව එක දිගටම වැඩ කිරීමට සිදුවිය. මේ හේතුව නිසා ඉඩක් නොගෙන විවේකයක් නොගෙන වැඩ කිරීමත්, ගෙදරට හා ගුවන් විදුලියට යන එන වෙලාව සොයා ගැනීමට නොහැකි වීමත් නිසා 89 භීෂණ කාලයේ දිවි රැකගැනීමට ඔහුට හැකි විය.ඉතා උසස් මතක ශක්තියකින් යුතු හේ පවසන පරිදි වසර 4 සිට හැම සිදුවීමක් ම ඉතා හොඳින් මතකයේ ඇති බව පවසයි. අතීතයේ ආගිය තැන්වලට අදද ඉඳහිට ගොඩවැදී අතීතය ස්මරණය කිරීම ඔහුගේ විශේෂ පුරුද්දකි.රාජගිරිය හේවාවිතාරණ විද්‍යාලයේ සියඹලා ගස් ඒ අතරින් ඔහු මතකයට නඟන්නේ මහත් වූ තෘප්තියකිනි. අද ද දකුණට යන එනකොට ඉඳුරුව කයිකාවල ප්‍රදේශයේ තමන් වසර 02 ක් පමණ හැදී වැඩුණු ගමට ගොඩ වී ඒම ඔහුගේ සිරිතකි. මුල අමතක නොකරන මේ අපූර්ව මිනිසාව අමතක කළ අය නම් ඔහුගේ කතාවේ හැටියට බොහෝය.”මට වැඩිපුරම සතුරු වුණේ... කැපිලි දැම්මේ මගේම ක්ෂේත්‍රයේ අය. මට ඊර්ෂ්‍යා කරලා වැඩක් නෑ. මම ඉදිරියට ගියේ මගේ හැකියාවෙන්. ළඟදී මම හොරෙක් විදිහටත් ගුවන් විදුලියෙන්ම හංවඩු ගැහුවා. මම දැන් ලක්හඬේ ප්‍රචාරය කරන ගීත මම ගුවන් විදුලියෙන් හොරෙන් ගෙනල්ල කියලා. නමුත් මම ඒ ගීත ප්‍රචාරය කරන්නෙ කොහොමද කියලා එයාල හොයල නොබලයි එහෙම කියන්නෙ. මම ඉස්සර ගුවන් විදුලියේ ඉන්න කාලේ මම කරන මුළු වැඩසටහනම ගෙදර රෙකෝඩ් කරනවා. මට ගෙදරම ඒ සියලු පහසුකම් තියෙද්දි මම මේ ක්ෂේත්‍රයට ගිය මනුස්සයෙක්. අපි ඉපදෙනකොටම අපේ ගෙදර ග්‍රැමෆෝන් තිබුණා. ඉතින් මම ඒ රෙකෝඩ් කරපු ගීත පසුකලෙක සී. ඩී. වලට ගැහුවා. ඒවා තමයි අද මම ලක්හඬේ දාන්නෙ. මම නිතරම අනාගතය ගැන හිතලා දුරදිග කල්පනා කරන කෙනෙක්. මම එදා වැඩසටහන් කරනකොට හිතුවා අනාගතේට ඒවා ප්‍රයෝජනවත් වෙයි කියලා පටිගත කරගෙන තියාගන්න එක හොඳයි කියලා.”වර්තමානයේ ස්වාධීන රූපවාහිනියෙන් විකාශනය වන “භාරත ගී වින්දන” පුරා 17 වසරක් තිස්සේ අඛණ්ඩව පවත්වාගෙන යමින් එවැනි වැඩසටහනක් කළ පළමු නිවේදකයා ද ඔහුය.රංජිත් එදිරිසිංහ පවසන පරිදි සියලු සිහින ජයගත් ඔහුට නැවත ඉටුකර ගන්නට ඇත්තේ 20 වසරක් පුරාවට භාරතයෙන් ඇසෙන ගී වැඩසටහන කළ එකම නිවේදකයා වීම පමණි. මේ වන විට ලෝකයේ රටවල් 177 ක ප්‍රචාරය වන පැයක හින්දි වැඩසටහනක් සුරංග විජේසුන්දර ගේ අධ්‍යක්‍ෂණයෙන් විකාශනය වන වන් ශ්‍රී ලංකා (1 ඉපඪ ඹ්චදඬච) තුළින් ද අසන්නට ලැබීම තුළින් අන්තර්ජාලය සමඟ එක්වන එම රටවල් 177 ටම ඔහුගේ හඬ අසන්නට ලැබීම ද ඔහු ලද ජයග්‍රහණයකි.සම්මාන රාශියකින් පිදුම් ලැබූ ඔහුගේ සම්මාන අතර ජනාධිපති සම්මානය, අගමැති සම්මානය සමඟින් තවත් සම්මාන රාශියක් වේ. නොබෝදා ආචාර්ය උපාධියකින් පිදුම් ලබන්නට සැරසෙද්දී ඔහු එය ප්‍රතික්‍ෂේප කළේ තම සහජ හැකියාවන් තරමට අධ්‍යාපන ලෝකය ජය නොලැබූ බැවිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>01</day>
    </date>
    <link>http://www.dinamina.lk/2012/03/01/_art.asp?fn=f1203013</link>
    <topic>දෙස බස රැකි කුමරතුඟු මුනිදස්</topic>
    <author> </author>
    <content>ඉංගී‍්‍රසි පාලන කාලයේ සිංහලයන් වෙසෙන රටේ, සිංහලය රජයේ බස විය යුතු යැයි පළමු වරට හඬක් නැගුයේ ද එතුමා යි. එහෙත් ඉංගී‍්‍රසි ඇතුළු භාෂා 4 ක් මනා ව උසුරුවීමට හා ලිවීමට උගත් ඔහු පර බස උගතයුතු නමුත්, ඊට ගැති නොවියැ යුතු බව ක්‍රියාවෙන් ම පසක් කර දුන්නේ ය.සෑම වසරකම මාර්තු දෙවැනි දින “සිංහල භාෂා දිනය” ලෙස නම් කොට පාසල් ගුරු සිසු දෙපාර්ශ්වය සංස්කෘතික හා කලා කටයුතු අමාත්‍යාංශය, ස්වේච්ඡා සංවිධාන ආදිය, උපහාර උළෙල සැලසුම් කරන්නේ ඒ සැබෑ යුග පුරුෂයා වෙනුවෙන් කළගුණ දැක්වීමට ය. මේ මස දෙවැනි දිනට යෙදී ඇත්තේ ඔහු වෙනුවෙන් පවත්වන 68 වන සමරු දිනයයි.1887 වසරේ දී මාතර දික්වැල්ලේ උපත ලද කුමරතුඟු මුනිදස් දික්වැල්ලේ බෞද්ධ පාසලින් මූලික අධ්‍යාපනය ලබා පසුව මාතර ශාන්ත තෝමස් විදුහලින් හා වැවුරුකන්නල පිරිවෙනින් ද්විතීයික අධ්‍යාපනය ලැබුවේය. 1907 වසරේදී කොළඹ ගුරු ඇබෑසි විදුහලට ඇතුළත්ව ඉතා උසස් සමත්කම් ලබා 1909 වසරේ දී ගුªරුවරයකු ලෙස සිය රැකියා දිවිය ඇරැඹීය. ඉන්පසුව විදුහල්පතිවරයකු පාසල් පිරික්සුවකු, ගුරු පුහුණු විදුහල්වල විදුහල්පතිවරයෙකු ආදී වශයෙන් ශ්‍රී ලාංකේය සිසු පරපුර උදෙසා මහඟු සේවයක් ඉටුකළ මෙතුමා 1927 වසරේ දී ඇරැඹු බලපිටියේ ගුරු ඇබෑසි විදුහල මඟින් ද මෙරට හෙළ බස උදෙසා මහඟු මෙහෙයක් ජාතියට දායාද කර ඇත.අපට උරුම වූ හෙළ බස එදා වැටී තිබූ ප්‍රපාතයෙන් ගොඩගෙන, එය උසස්, පොහොසත්, හරවත්, වියත් බසක් කරනට අපමණ වෙහෙසක් දරූ කුමරතුඟුවෝ අති දක්ෂ සාහිත ධරයකු ද වූහ.අවුරුදු 22 ක තරම් කෙටි කාලයක දී පොත් 130 කට අධික ප්‍රමාණයක් රචනා කොට, හෙළයේ පමණක් නොව ලෝක ඉතිහාසයේ ද වාර්තාවක් තැබූ මෙවන් විද්වතෙකු තවත් නැති තරම් ය.මොහු ගේ නැණැස, බස දැනුම හෙළි පෙහෙළි වූ ඉසව් කීපයකි. දැයේ දරු පරපුර පිළිබඳ සැබෑ සෙනෙහසින් දරුවන් වෙනුවෙන් ලියා පළ කළ ළමා ලිවිසැරි පත පොත, ළමා මනස බසින් මෙන් ම රසයෙන් ද පිරැවීමට සමත් වීය.බොදු සාහිත රසය එදා පමණක් නොව අදත් හෙළ බොදුණුවනට මහඟු මිණි රැසෙකි. සාහිත රසාස්වාදය මෙන්ම බස දැනුම වැඩීම උදෙසා ද අත්වැළක් සැපයූ සංස්කරණ ග්‍රන්ථ රැසක් එතුමා ජාතිය වෙනුවෙන් දායාද කළේ ය. නිකාය සංග්‍රහයේ සිට කව්සිළුමිණ තෙක් සංස්කරණ ග්‍රන්ථ 30 කට වැඩි ගණනක් එතුමා අතින් සැකසිණි.නිකාය සංග්‍රහය විවරණයේ සිට කව්සිළුමිණ විවරණය දක්වා විවරණ ග්‍රන්ථ ද ඒ හා සමාන ප්‍රමාණයක් සැකසිණි.ස්වදේශීය පත්‍රය, ලක්මිණි පහණ වැනි පුවත්පත් මඟින් සමස්ත රටවැසියා ඇමතීමට කුමරතුඟුවෝ සමත් වූහ. අදත් පාසල්, විශ්ව විද්‍යාල සිසුන්ගේ විෂය නිර්දේශයන් තුළ එතුමා ගේ එම වියත් ග්‍රන්ථ පැවැතීමෙන් පෙනෙනුයේ එතුමා සතු උසස් බස දැනුමයි.ග්‍රන්ථකරණයෙන් නොනැවතුණු කුමරතුඟුවෝ සිය දක්ෂ කථිකත්වයද දෙස බස රැස වෙනුවෙන් දායාද කළහ.කුමරතුඟුවන් ගේ විරිත් වැකියේ එන මේ කව එතුමන්ගේ පුළුල් වූ දැක්ම මොනවට නිරූපණය කරන්නකි. එමෙන් ම ඒ කියමන ද අද සැබෑ වී සේ යැ.කුමරතුඟුවන් ගේ බස හැසිරැවීමේ එක් වෙසෙසි බවෙක් “ඇ”” කාර භාවිතය ඇතැමුන් පවසන පරිදි “ඇ” කාර භාවිතය කුමරතුඟුවන් ආවාට ගියාට කළ දෙයක් නොවෙයි. උදා: ලෙස 1. කෙස වැටිය නොදෙමි, 2. කෙස් වැටියැ නොදෙමි. මෙහි දෙවැනි වැකියේ “ඇ” කාරය නොමැති නම්, තමාගේ කෙස්වැටිය තව කෙනෙකුට නොදෙමි යන අරුත දෙ තැනදීම අරුත් ගැන්වෙයි. එහෙත් වැටියැ යනු වැටීමට නො දෙමි යන අරුත යි. රැ තෙන්නකෝන් කිවිසුරාණන්ගේ කුකුල් හැවිල්ලේ එන “පොළෙවැඋලා නල් ඇටේ” යන්න පොළොවැ’’ලෙස “ඇ” කාරය නොයෙදුවේ නම් පොළොව ගෙන නලලේ උලා ගැනීම වැනි වැරැදි අරුතක් ගම්‍ය වෙයි. එහි දී විරිත නොබිඳි කිසි ලෙසකින්වත් “ඇ” කාරය නොතැබුවේ නම් අදහස පැහැදිලි කළ නොහැකි ය. ඒ අනුව බොහෝ තන්හි දී නිසි අරුත හඳුනා ගැනීමට “ඇ” කාරය බෙහෙවින් ඉවහල් වී ඇති බව ඒ පිළිබඳ විවිසුම් ඉදිරිපත් කරන්නන් තේරුම් ගත යුතු ය.අරුත් බර සිය දිවියේ අවසන් තෙවසර තුළ තම උදාර අරමුණු ඉටුකර ගනු වස්, තවත් දෑ හිතකාමී, භාෂා ප්‍රේමී උගතුන් රැසක් සමඟ එතුමා අත්වැල් බැඳ ගත්තේ සාමුහික ප්‍රයත්නය ප්‍රතිඵල පුළුල් ලෙස සිතමිනි.කුමරතුඟු මුනිදසුන් නම් වූ ඒ ශ්‍රේෂ්ඨ පඬිවරයා අද අපි බැති සිතින් සමරමු. ඒ සමරුව අර්ථවත් වන්නේ හෙළ දෙස, බස රැස නංවාලීමට එදා එතුමා ගත් අති මහත් දිරිය, අප සිතින් වැළැඳ ගෙන ක්‍රියා කිරීමෙන් පමණි. හෙළ බස නිවැරැදිව ලිවීමට උසුරුවීමට අපි හුරුවෙමු. ඒ මගින් දෑ හිතකාමී සිතිවිලි ජනිත කරමු. “ලෝකයේ උතුම් රට ලංකාවයි යන්න සැබැවින්ම අරුත් ගන්වමු. 68 වන සමරුවේ දී කුමරතුඟුවන් කෙරෙහි පිදෙන උතුම් සමරුව අරුත් බර වනුයේ එවිට යැ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=n1203021</link>
    <topic>ශ්‍රී ලංකාවේ උද්ධමනය සියයට 2.7 දක්වා පහළට</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ උද්ධමනය තවදුරටත් පහළ යමින් මේ වසරේ පෙබරවාරි මාසය අවසන් වන විට එම අගය සියයට 2.7 දක්වා පහත වැටී තිබෙන බව ශ්‍රී ලංකා මහ බැංකුව පවසයි.පසුගිය මාස 37 ක කාලයේදී ලක්ෂ්‍යමය පදනම මත ශ්‍රී ලංකාවේ උද්ධමන අගය තනි ඉලක්කමක පැවැති බව ශ්‍රී ලංකා මහ බැංකුවේ ආර්ථික පර්යේෂණ දෙපාර්තමේන්තුව ප්‍රකාශ කරයි.ඒ අනුව මේ වසර අවසන් වනවිටද එම අගය තනි ඉලක්කමක පවත්වාගෙන යාමට හැකිවනු ඇතැයි එම බැංකුව විශ්වාසය පළ කරයි.පසුගිය 2011 වසර අවසානයේදී දළ දේශීය නිෂ්පාදිතයේ ප්‍රතිශතයක් ලෙස රාජ්‍ය ණය සියයට 79 ට වඩා අඩු අගයක් ගනු ඇතැයි ඇස්තමේන්තුකර තිබූ බව සඳහන් කරන ශ්‍රී ලංකා මහ බැංකුව එය 1981 න් පසුව වාර්තාවූ අවම අගය බවද පෙන්වා දෙයි.පෙබරවාරි මාසයේ 9 – 29 කාලය තුළ ශුද්ධ ලෙස ඇමෙරිකානු ඩොලර් මිලියන 216 ක විදේශීය ගලාඒම් සමඟ රාජ්‍ය සුරැකුම්පත්හි සිදුකරන විදේශීය ආයෝජනයන් මේ වනවිටත් වර්ධනය වී ඇතැයි පවසන මහ බැංකුව 2011 වසර අවසන් වනවිට ඇමෙරිකානු ඩොලර් බිලියන 01 ඉක්මවූ විදේශීය සෘජු ආයෝජන ප්‍රමාණය මේ වසර අවසන් වනවිට තවදුරටත් ඉහළ යනු ඇතැයි විශ්වාසය පළ කරයි. ඒ අනුව ඇමෙරිකානු ඩොලර් බිලියන 5.7 (ඇමෙරිකානු ඩොලර් මිලියන 5700) අගයක් ගන්නා විදේශ සංචිත ප්‍රමාණය තවදුරටත් ඉහළ යනු ඇතැයිද ශ්‍රී ලංකා මහ බැංකුව කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=n1203022</link>
    <topic>ගුවන් හමුදාවට 61යි</topic>
    <author>චන්ද්‍රිකා පෙරේරා</author>
    <content>ශ්‍රී ලංකා ගුවන් හමුදාවේ 61 වන සංවත්සරය අද (2) ඉතා චාම් අන්දමින් සමරනු ලබයි. ප්‍රධාන සංවත්සරික උළෙල කොළඹ ගුවන් හමුදා මූලස්ථානයේදී ගුවන් හමුදාපති එයාර් මාර්ෂල් හර්ෂ අබේවර්ධන මහතාගේ ප්‍රධානත්වයෙන් පැවැත්වේ.ඊට සමගාමීව රටපුරා ඇති ගුවන් හමුදා කඳවුරුවලදී හෙට උදෑසන චාම් අන්දමින් සැමරුම් උළෙල පැවැත්වීමට කටයුතු යොදා ඇති බව ගුවන් හමුදාව පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=n1203023</link>
    <topic>සීගිරිය කියා ජපන් කතක් සීගිරිය හන්දියෙන් බස්සවන්න හැදූ බස් කොන්දොස්තරට පාඩමක්</topic>
    <author>දඹුල්ල සමූහ ආනන්ද දසනායක</author>
    <content>විදේශීය කාන්තාවක් බසයෙන් බැසීම ප්‍රතික්ෂේප කරමින් බැණවැදීම නිසා මහනුවර බලා ගමන් ගත් පෞද්ගලික බස් රථයක් හදිසියේ සීගිරිය දක්වා ගොස් විදේශීය කාන්තාව ඇරලවා ආපසු මහනුවර දක්වා යාමට සිදුවූ පුවතක් ඉනාමලුව සීගිරිය හන්දියෙන් දැනගන්නට තිබේ.සිද්ධිය මෙසේය.2012.02.29 දින සවස 1.30 ට පමණ පොළොන්නරුව සිට මහනුවර දක්වා මගීන් රැගෙන යන පෞද්ගලික බස් රථයකි. බස් රථය ඉනාමලුව මංසන්ධියේ හතර කළේ මගීන් කීප දෙනකුට බැසීම සඳහාය. ජපන් ජාතික යුවතියක්ද බසයේ ගමන් ගෙන තිබුණේ සීගිරිය බලා යාම සඳහාය.කොස්දොස්තරවරයා භාෂාව නොදැනීම නිසා ජපන් යුවතියට සිදුවූයේ අසාධාරණයකි. සීගිරියට යාමට ජපන් යුවතිය බසයට නංවාගෙන ඇත්තේ සංචාරක මාර්ගෝපදේශකයෙකුගේද සහාය ඇතිවය.සීගිරිය මංසන්ධියේ බසය නතර කර ඇයට බසයෙන් බසින ලෙස කොන්දොස්තරවරයා පැවසුවත් ජපන් යුවතිය බසයෙන් බැසීමට නොහැකි බවත් තමන් බසයට නැග්ගේ සීගිරියට යාමට බවත් පැවැසූ අතර කොන්දොස්තර වරයාද ඇයව සීගිරියෙන් බස්සවන බවට පොරොන්දු වීමෙන් අනතුරුවය. දිගින් දිගටම බසයෙන් බැසීම ප්‍රතික්ෂේප කළ ජපන් යුවතිය කොන්දොස්තරට සහ රියදුරුට බැණ වැදී බස් රථය පොලිසියට රැගෙන යන ලෙස ඉල්ලීමක් ද කළාය.පැය 1/2ක් පමණ සිදුවූ මෙම කලබලය නිසා බස් රථයේ සිටි මගීන්ට ද විශාල කරදරයක් වූයෙන් ඔවුන් ද කෑ කෝ ගසන්නට වූහ.කරන්නට දෙයක් නොමැති වූ රියදුරු බස් රථය මගීන් සමඟම සීගිරියට ගොස් ජපන් යුවතිය සීගිරිය තානායම අසලින් බස්සවා ආපසු මහනුවර දක්වා ගොස් තිබුණි. සීගිරිය කියා සීගිරි මංසන්ධියෙන් ජපන් යුවතිය බැස්ස වීමට කොන්දොස්තරවරයා කළ කපටිකම ඔහුගේම අතේ පත්තුවීම පිළිබඳ බසයේ සිටි මගීන් මවිතයට පත්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=n1203024</link>
    <topic>රන්පදක්කම් ලාභී උපමාලිට නව නිවෙසක්</topic>
    <author>ප්‍රදීප් ගුණවර්ධන දඹුල්ල</author>
    <content>පසුගියදා සිංගප්පූරුවේ පැවති 73 වන විවෘත මලල ක්‍රීඩා තරගාවලියේ දී මීටර් 400 ඉසව්වෙන් ශ්‍රී ලංකාවට රන් පදක්කමක් ලබාදී කීර්තියක් අත්කර දුන් ක්‍රීඩිකා උපමාලී රත්නකුමාරි මෙනවියට නිවාස හා පොදු පහසුකම් අමාත්‍යාංශය ජන සෙවණ වැඩසටහන යටතේ නව නිවසක් තනා දුන්නේය.ඇමැති විමල් වීරවංශ මහතාගේ ප්‍රධානත්වයෙන් ඊයේ (1) එය දඹුල්ල බුලගල ප්‍රදේශයේ දී ලබාදුනි. මේ අවස්ථාවට දඹුල්ල මහ නගර සභාවේ නගරාධිපති ජාලිය ඕපාත මහතා, දඹුල්ල ප්‍රාදේශීය ලේකම්වරිය මහ නගර සභාවේ නාගරික මන්ත්‍රීන් හා යුද හමුදා නිලධාරීන් එක්ව සිටියහ.යුද හමුදාවේ ඉංජිනේරු බළකාය විසින් මේ නව නිවස තැනීමට අවශ්‍ය ශ්‍රමදායකත්වය ලබාදුන් අතර විදුලි බල මණ්ඩලයෙන් විදුලිය ද මහ නගර සභාවෙන් පාරද ලබා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=n1203025</link>
    <topic>ඇමැති දිනේෂ්ට සුබ උපන් දිනයක්</topic>
    <author/>
    <content>ඇමැති දිනේෂ් ගුණවර්ධන මහතාගේ 63 වැනි උපන් දිනය අද (02) යෙදී ඇත.ඒ මහතාට සුබ උපන් දිනයක් වේවායි දිනමිණ ප්‍රාර්ථනා කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=n1203026</link>
    <topic>සම්මානයට පාත්‍රවන අත්කම් ශිල්පීන්ට ඉන්දියාවේ සංචාරයකට අවස්ථාව උදාවෙයි</topic>
    <author>මහරගම විශේෂවේහැල්ලේ පියතිලක</author>
    <content>ජාතික ශිල්ප සභාවේ සභාපති ආචාර්ය බුද්ධි කීර්තිසේන මහතාගේ අදහසක් අනුව වාර්ෂිකව පවත්වනු ලබන අත්කම් නිර්මාණ ශිල්ප තරගයේදී සම්මානයට පාත්‍රවන ශ්‍රී ලංකා හස්ත කර්මාන්ත කලා ශිල්පීන්ට ඉන්දියාවේ හස්ත කර්මාන්ත ශිල්පීන් හමුවී දැනුම බෙදා හදා ගැනීමට හා ශිල්ප ගම්මාන නැරඹීමට අවස්ථාව උදාවී තිබේ.මෙම අධ්‍යාපන චාරිකාව ඇරැඹුණේ 2007 වසරේ සිටය. ජාතික ශිල්ප තරගාවලියේදී ස්වර්ණ හා රජත සම්මානයට පාත්‍රවන ජාතික ශිල්පීන් මේ අධ්‍යාපන චාරිකාවට වාසනාව හිමිකර ගනිති.මේ අනුව 2010 සහ 2011 ජාතික හස්ත කර්මාන්ත මහ උළෙලේදී ස්වර්ණ සම්මාන, රජත සම්මාන හා ලෝකඩ සම්මානවලට පාත්‍ර වු ශිල්පීන් 18 දෙනෙක් ඉකුත්දා අධ්‍යාපන චාරිකාව සඳහා රටෙන් බැහැරවුණා. මේ ශිල්පීහු ඉන්දියාවේ සුරාජ් කුන්ඩි මේලා හස්ත කර්මාන්ත සැණකෙළිය හා ප්‍රදර්ශනය නැරඹීමටද වාසනාව ලැබ සිටිති.ඉන්දියාවේ සෑම ප්‍රාන්තයකම නිෂ්පාදිත පාරම්පරික හස්ත නිර්මාණ භාණ්ඩ සහ සාක් රටවල නිෂ්පාදිත භාණ්ඩද මේ ප්‍රදර්ශනයේදී දැක ගැනීමට ඔවුන්ට හැකිවනු ඇත.ස්වර්ණලතා හේරත්, නිශාන්ත රුවන් ආරියවංශ එච්. එම්. ධර්මදාස, එච්. එම්. ලසන්ත උදය කුමාර, රොෂාන් සුසන්ත විජේසිංහ, උදිත රත්නායක, රනුක ප්‍රසාද් විජේසිංහ, ස්වර්ණා ජයන්ති, පී. විජේරත්න, අධීෂ චතුරංග, චමින්ද ප්‍රියසාද් ද සිල්වා, අනුර ජයන්ත, අයි. ටී. කේ. රාජකරුණා, වයි. එන්. පී. යාපාගේ, සහ ජාතික ශිල්ප සභාවේ නියෝජ්‍ය අධ්‍යක්ෂ (සංවර්ධන) චන්ද්‍රමාලී ලියනගේ සහ සහකාර අධ්‍යක්ෂ සරත් ගුණතිලක මහත්ම මහත්මීහුද මෙම චාරිකාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=n1203027</link>
    <topic>කොළඹ ජාතික රෝහලේ අධ්‍යක්ෂ ධුරයට අයදුම්පත් කැඳවමින් නිකුත් කළ චක්‍රලේඛය අවලංගු කරන්න බෑ</topic>
    <author>නෙල්කා මැදගෙදර</author>
    <content>කොළඹ ජාතික රෝහලේ අධ්‍යක්ෂ ධුරය සඳහා අයදුම්පත් කැඳවමින් නිකුත් කළ චක්‍රලේඛය අවලංගු කළ නොහැකි බවද, එම තනතුරු සඳහා අයදුම්පත් කැඳවන දැන්වීම් නැවත ප්‍රසිද්ධ කළ නොහැකි බවද රාජ්‍ය සේවා කොමිසම ශ්‍රේෂ්ඨාධිකරණයට ඊයේ (01) දන්වා සිටියේය.එම චක්‍රලේඛය අහෝසි කළහොත් නියෝජ්‍ය අධ්‍යක්ෂ ජෙනරාල් තනතුරු කිහිපයක් අහෝසි වන බැවින් එය අවලංගු කළ නොහැකි බවද රාජ්‍ය සේවා කොමිසම අධිකරණයට දන්වා සිටියේය.ජාතික රෝහලේ අධ්‍යක්ෂ ධුරයට පත්වීමට ඉතා සුදුසු තැනැත්තිය තමා බව සඳහන් කරමින් වෛද්‍ය සුජාතා සේනාරත්න මහත්මිය ඉදිරිපත් කළ පෙත්සමක් කැඳ වූ අවස්ථාවේදී මෙම කරුණු දැක්වීම සිදුකරන ලදී.අගවිනිසුරු ආචාර්ය ශිරාණි බණ්ඩාරනායක, පී. ඒ. රත්නායක, ආර්. කේ. සුරේෂ්චන්ද්‍ර යන ශ්‍රේ්ෂ්ඨාධිකරණ විනිසුරුවරු ඉදිරියේ මේ පෙත්සම ඊයේ කැඳවන ලදී.මීට පෙර මේ පෙත්සම කැඳ වූ අවස්ථාවේදී පෙත්සම සම්බන්ධයෙන් සමථයකට පැමිණිය හැකිදැයි යන්න පිළිබඳව සොයා බලන ලෙස ශ්‍රේෂ්ඨාධිකරණය රාජ්‍ය සේවා කොමිසමට උපදෙස් දුන්නේය.ඒ අනුව රාජ්‍ය සේවා කොමිසම වෙනුවෙන් පෙනී සිටි ජනාධිපති නීතිඥ රොමේෂ් ද සිල්වා මහතා සඳහන් කෙළේ එවැනි සමථයක් නොමැති බවයි.එම තනතුරු සඳහා අයදුම්පත් කැඳවමින් නිකුත් කළ චක්‍රලේඛය අහෝසි කළ නොහැකි බවද, ඒ සම්බන්ධ දැන්වීම් නැවත ප්‍රසිද්ධ කළ නොහැකි බවද ඒ මහතා සඳහන් කෙළේය. ඉතා වැදගත් හේතූන් මත රාජ්‍ය සේවා කොමිසම එම තීරණයට එළඹ ඇතැයි ඒ මහතා කීය.ජාතික රෝහල් අධ්‍යක්ෂ ධුරය සහ නියෝජ්‍ය අධ්‍යක්ෂ ජෙනරාල් තනතුරු සමාන බවට පත් කරමින් මීට පෙර චක්‍රලේඛයක් නිකුත් කර ඇත. එසේම මෙම තනතුරට අයදුම්පත් කැඳ වූ චක්‍රලේඛය මගින්ම තවත් නියෝජ්‍ය අධ්‍යක්ෂ ජෙනරාල් තනතුරු 3 ක් සඳහා අයදුම්පත් කැඳවා තිබේ.මේ වන විට එම පුරප්පාඩු පුරවා තිබේ. මෙම චක්‍රලේඛය අහෝසි කළහොත් එම පත්වීම් ද අවලංගු වන බව ඒ මහතා සඳහන් කෙළේය.එසේම එක් පුද්ගලයකුගේ පෞද්ගලික හේතු හෝ විශේෂත්වය මත එබඳු තීරණයක් ගත නොහැකි යැයි ඒ මහතා සඳහන් කෙළේය.රුණු දැක්වීමට සවන් දුන් ශ්‍රේෂ්ඨාධිකරණය පෙත්සම සම්බන්ධයෙන් සම්පූර්ණ කරුණු දැක්වීමක් කිරීමට පාර්ශ්වයන්ට අවස්ථාව ලබා දුන්නේය.ඒ අනුව පෙත්සම මාර්තු මස දොළොස්වැනිදා නැවත කැඳවීමට නියම විය. එම තනතුර සඳහා සම්මුඛ පරීක්ෂණ නොපවත්වන බවට නිලධාරීන් දී ඇති එකඟතාවය බල පවත්වන කාලය මාර්තු මස දහතුන් වැනිදා තෙක් දීර්ඝ කෙරිණි.නීතිඥ සංජීව ජයවර්ධන මහතා පෙත්සම්කාරිය වෙනුවෙන්ද, නියෝජ්‍ය සොලිසිටර් ජෙනරාල් ඉන්දිකා දේමුණි ද සිල්වා මහත්මිය නීතිපති වෙනුවෙන්ද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=n1203028</link>
    <topic>අනේ! ජී</topic>
    <author/>
    <content>ඔහු ජ්‍යෙෂ්ඨ මාධ්‍යවේදියෙකි. පත්තර මහ ගෙදරද ඔහු සේවය කළේය. 1977දී ජේ. ආර්. ජයවර්ධන රාජාසන කතාව ඉදිරිපත් කරන්නට කතානායක පුටුවේ වාඩිවූ මොහොතේ ඉදිරිපිට රතු රෝස මලක් තබා තිබුණි.ඔහු ජනතා පත්‍රයට ලොබි කොලම ලීවේය. රතු යනු ලංකා සමසමාජ පක්ෂයේ පාටයි. ඒ හරහා සිය කොලමේ රතු පාට ගැන සඳහන් නොකළේ පාලක පක්ෂයට වඩා ඔහු සම සමාජයට එරෙහි වූ නිසාය. ඒ නිසාම ඔහු ලොබි කොලමට ලීවේ ඉදුණු ලොවි ගෙඩියේ පැහැය ගත් රෝස මලක් කියාය.පසුගිය 27 වෙනිදා උද්ඝෝෂණය කළ අයත් අරක්කු බෝතලයට – රුපියල් 100ට යටවූ බව ඉහත මාධ්‍යවේදියාම වෙනත් මාධ්‍ය ආයතනයක සිට ප්‍රකාශ කර ඇත. අපට කියන්නට ඇත්තේ අනේ! පව් කියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=n1203029</link>
    <topic>ඇමැති කෙහෙළිය සති 3කින් දිවයිනට</topic>
    <author>ඉන්දික පොල්කොටුව</author>
    <content>ඕස්ට්‍රේලියාවේදී අනතුරට ලක්ව රෝහල් ගතකෙරුණු ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතාට තවත් සති තුනක පමණ කාලයකින් මෙරටට පැමිණිය හැකි බැව් එරට වෛද්‍යවරුන් ප්‍රකාශ කර ඇත.ඒ අනුව මේ මස අග සතිය වන විට මෙරටට පැමිණීමට තමාට හැකිවනු ඇතැයි ඇමැතිවරයා පැවැසීය. ඕස්ට්‍රේලියාවේ මෙල්බර්න් නුවර ඩ්‍රයිඩන්ච්වර්ත් රෝහලේ ප්‍රතිකාර ලබමින් සිටින අතරතුර ඊයේ (01) පෙරවරුවේ “දිනමිණ” හා දුරකථනයෙන් සම්බන්ධ වෙමින් ඒ මහතා මේ බැව් කීය.විශේෂඥ ශල්‍ය වෛද්‍යවරුන් හත්දෙනකුගෙන් සමන්විත වෛද්‍ය කණ්ඩායමක් ඇමැතිවරයාගේ දෙපා සඳහා ශල්‍යකර්ම හයක් සිදුකර ඇති අතර මේ වන විට ඒ මහතා භෞත චිකිත්සක ප්‍රතිකාරවලට යොමුකර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=n12030210</link>
    <topic>මුද්‍රණ තාක්ෂණයෙන් ශ්‍රි ලංකාව ඉදිරියට</topic>
    <author>චමීර ඇල්ලදෙණිය</author>
    <content>ශ්‍රි ලංකාව මුද්‍රණ තාක්ෂණයෙන් ඉදිරියට පැමිණ තිබෙන බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.රටක සංවර්ධනයට මුද්‍රණ ක්ෂේත්‍රය විශාල ලෙස වැදගත් බවත්, නව තාක්ෂණය මඟින් එය තව තවත් වර්ණවත් වන බවත් ඇමැතිවරයා සඳහන් කළේය.නව ජාතියක් ලෙස මේ රට ගොඩ නගන්නටත් එක් රටක් ලෙස ජාත්‍යන්තරයේ දී තම අනන්‍යතාවය රැක ගන්නටත් මුද්‍රණ ශිල්පය අත්‍යවශ්‍ය කරුණක් බවත්, එය සංවර්ධනය කිරිමට වත්මන් රජය පියවර ගෙන ඇති බවත් හෙතෙම කීවේය.ඇමැතිවරයා මෙම අදහස් පළ කළේ මුද්‍රණකරුවන්ගේ සංගම සංවිධාන කළ කොලෙට් 2012 සම්මාන උළෙල හා ප්‍රදර්ශනයට සහභාගිවෙමිනි. මෙය ශ්‍රී ලංකා ප්‍රදර්ශන හා සම්මන්ත්‍රණ මධ්‍යස්ථානයේ දී පසුගියදා පැවැත්විණ..ශ්‍රි ලංකා මුද්‍රණකරුවන්ගේ සංගමයේ සභාපති සංජිව මොහනේ මහතා ඇතුළු පිරිසක් මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=n12030211</link>
    <topic>දුම්වැටි - මද්‍යසාර භාවිතාව පාලනය කිරීමට ක්‍රියාත්මක රජයේ වැඩපිළිවෙළ සාර්ථකයි</topic>
    <author>සිතාරා සේනාති</author>
    <content>දුම්වැටි හා මද්‍යසාර භාවිතය පාලනය කිරීම සඳහා රජය ක්‍රියාත්මක කැර ඇති වැඩපිළිවෙළ අන්තර්ජාතික අගැයීමට ලක්වේ..දුම්වැටි හා මද්‍යසාර පාලනය සඳහා මෙරට ක්‍රියාත්මක වන වැඩසටහන අධ්‍යයනය කිරීම සඳහා විවිධ රටවල කණ්ඩායම් ශ්‍රී ලංකාවට පැමිණෙමින් සිටිති. වියට්නාම රජය නියෝජනය කරමින් 19දෙනකුගෙන් යුත් කණ්ඩායමක් පසුගිය සති අන්තයේ ශ්‍රී ලංකාවට පැමිණි අතර ඔවුහු සෞඛ්‍ය අමාත්‍යංශයට පැමිණ දුම්කොළ හා මද්‍යසාර පාලන අධිකාරිය සමඟ කරුණු සාකච්ඡා කළහ.වියට්නාම් ජනතාව අතර දුම්වැටි හා මද්‍යසාර භාවිතය ඉහළ ගොස් ඇති බවත්, ඇතැම් පාසල් දරුවන් පාසලේ දී පවා දුම් පානය කරන බවත්, රජයේ ආයතනවල දුම්වැටි මෙන්ම මද්‍යසාර භාවිතා කරන බවත්, මේ නියෝජිතයෝ ප්‍රකාශ කළහ.ලෝක සෞඛ්‍ය සංවිධානය දුම්වැටි හා මද්‍යසාර පාලනය සඳහා ක්‍රියාත්මක කළ අන්තර්ජාතික සම්මුතියට ආසියානු රටවල් අතරින් පළමුවෙන්ම අස්සන් කළ රට මෙන්ම ලෝකයෙන්ම සිවුවැනි ස්ථානයට අස්සන් කළ රට වන්නේ ශ්‍රී ලංකාවයි. මේ නිසා ශ්‍රී ලංකාවේ ක්‍රියාත්මක දුම්වැටි හා මද්‍යසාර පාලන වැඩපිළිවෙළ හා ඊට ඇතුළත් නීති පද්ධතිය තම රටේත් ක්‍රියාත්මක කිරීමට වියට්නාමය තීරණය කැර ඇති බව එරට නියෝජිතයෝ ප්‍රකාශ කැර තිබේ.වියට්නාමය නියෝජනය කරමින් සහභාගී වූ නියෝජිත පිරිසේ ප්‍රධානියා ලෙස එරට සමාජ සුබසාධන පාර්ලිමේන්තු තේරීම් කමිටුවේ උප සභාපති නූ යෙන් වැන් ටියෙන් මහතා කටයුතු කෙළේය.එරට වෛද්‍යවරු හා නීති අංශ නිලධාරීහු කිහිපදෙනෙක් ද මේ නියෝජිත කණ්ඩායමට ඇතුළත්ව සිටියහ.සෞඛ්‍ය අමාත්‍යංශය නියෝජනය කරමින් එහි අතිරේක ලේකම් වෛද්‍ය පාලිත මහීපාල, දුම්වැටි හා මද්‍යසාර පාලන අධිකාරියේ සභාපති මහාචාර්ය කාලෝ ෆොන්සේකා මහත්වරුද, නියෝජ්‍ය පොලිස්පති නීති ගාමිණී දිසානායක හා ජ්‍යෙෂ්ඨ පොලිස් අධිකාරි අපරාධ පද්මසිරි මහත්වරුද මේ සාකච්ඡාවට සහභාගී වූහ.මෙරට ක්‍රියාත්මක දුම්වැටි හා මද්‍යසාර පාලන පනතෙන් මහජනතාව ගැවසෙන සියලු ස්ථානවල දුම්වැටි හා මද්‍යසාර භාවිතය තහනම් කැර තිබේ.එවැනි ස්ථානවල දුම්වැටි හා මද්‍යසාර භාවිතා කරන්නන් අත්අඩංගුවට ගැනීමේ බලය පොලීසිය, සුරාබදු නිලධාරින්, ආහාර හා ඖෂධ පරීක්ෂකවරුන් හා මහජන සෞඛ්‍ය පරීක්ෂකවරුන්ට පවරා දී තිබේ.එසේම දුම්වැටි හා මද්‍යසාර නිෂ්පාදනය, අලෙවිය, භාවිතය, ප්‍රචාරණය නමැති කරුණුවලට අදාළ යම් වරදකට රුපියල් 2000 සිට රුපියල් 50,000 දක්වා වූ දඩයක්, වසර එකේ සිට වසර දෙක දක්වා වූ සිර දඬුවමක් හෝ මේ දඬුවම් දෙකම හෝ පැනවීමට ඉහත පනත යටතේ හැකියාව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=n12030212</link>
    <topic>දිවිනැඟුම ජාතික වැඩසටහනේ තෙවන අදියර අද සිට</topic>
    <author>මහින්ද අලුත්ගෙදර</author>
    <content>“දිවි නැඟුම” ජාතික වැඩසටහනේ තෙවැනි අදියරට සමඟාමීව ක්‍රියාත්මක ගෘහ ආර්ථික ඒකක සැලසුම් කිරීමේ කටයුතු දීප ව්‍යාප්තව අද (01) ආරම්භ වේ.මෙහි සැලසුම් කිරීමේ කටයුතු ලබන 31 දක්වා ක්‍රියාත්මක කෙරෙන අතර ලබන අප්‍රේල් මස 05දා මෙම ජාතික වැඩසටහනේ තෙවැනි අදියර ආරම්භ කිරීමට සැලසුම්කර තිබේ. එය රටපුරා පිහිටි ග්‍රාම සේවා වසම් 14000 ආවරණය වන පරිදි ක්‍රියාත්මක කරන බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කරයි.ආර්ථික ඒකක සැලසුම් කිරීමේ මාසයේ දී ගෙන් ගෙට ගොස් අදාළ ගෘහය සහ ගෙවත්ත නිරීක්ෂණය කරන බව පවසන ඒ මහතා එහිදී ගෙහිමියාගේ හා පවුලේ සාමාජිකයන්ගෙන් අදහස් හා යෝජනා ලබාගෙන ගෙවත්තෙන් උපරිම ප්‍රයෝජන ලබා ගැනීම සඳහා කටයුතු කරන බවද සඳහන් කරයි.“දිවි නැඟුම” ජාතික වැඩසටහනේ තෙවැනි අදියරේ දී මේ රටේ පවුල් ලක්ෂ 25 ඉලක්ක කරන බවත් එක් ග්‍රාමසේවා වසමකින් පවුල් 150ක් මේ සඳහා තෝරා ගන්නා බවත් සඳහන් කරන ආර්ථික සංවර්ධන ඇමැතිවරයා මෙහි දී එක් එක් පවුල් නිරීක්ෂණ කාර්යය සඳහා අවම වශයෙන් එක් පවුලක් වෙත නිලධාරීන් තිදෙනකු යොමුවන බවද ප්‍රකාශ කරයි.ග්‍රාම නිලධාරී, සමෘද්ධි සංවර්ධන නිලධාරී හා කෘෂි පර්යේෂණ හා නිෂ්පාදන සහකාර නිලධාරීන් මේ සඳහා සම්බන්ධ කර ගන්නා අතර ඊට අමතරව කෘෂි උපදේශකවරු, සත්ත්ව පරීක්ෂකවරු, සුළු අපනයන භෝග නිලධාරීන්, පොල්සංවර්ධන නිලධාරීන්, තේ පරීක්ෂකවරු ඇතුළු නිලධාරීන්ගේද සහාය ලබා බවද හෙතෙම පෙන්වා දෙයි.ගෙවත්තෙන් උපරිම ප්‍රයෝජන ලබා ගැනීම මෙහි අරමුණ බව පෙන්වාදෙන බැසිල් රාජපක්ෂ මහතා පසුගිය අදියරයන්හි පැවැති ගැටළු සඳහාද විසදුම් ලබා දෙමින් මෙය ක්‍රියාත්මක කරන බව කියාසිටී.ඊට අමතරව ඒ මහතා ප්‍රකාශ කරන්නේ මේ සඳහා උනන්දුවෙන් හා කැපවීමෙන් සහභාගි වන තරමට ප්‍රතිඵල ළඟා කරගත හැකි බවයි.මෙහිදී අපනයනයන් සම්බන්ධයෙන්ද අවධානය යොමුකරන ආර්ථික සංවර්ධන ඇමැතිවරයා ඊට අවතීර්ණ වීම සඳහා අපනයන භෝග වැඩි වැඩියෙන් වඟා කිරීමේ අවශ්‍යතාවයද පෙන්වා දෙයි.මෙම කෘෂි බීජ කෘෂිකර්ම අමාත්‍යාංශයෙන් මිළදී ගන්නා අතර ඒවා සහතික කළ ඒවා බවත් මෙහිදී බීජ නිෂ්පාදන ගොවිපළ, බීජ වර්ගය හා එහි මිල ආදී සියලු තොරතුරු පිළිබඳව දැනුවත් කරන බවද ආර්ථික සංවර්ධන අමාත්‍යාංශය කියයි. මෙම අදියරේ දී විශේෂ අවධානය යොමු කරමින් වාරකන් සමයේ දී ද එළවළු නිෂ්පාදනය සඳහා හරිතාගාරවල වගා කිරීම කෙරෙහි අවධානය යොමුකරන බවද නිවාසලාභියාට අවශ්‍ය බීජ සහ පැළ වර්ගගොවිපළෙන් මිලදී ගැනීමට අවස්ථාව ලබා දී ඉන් පසුව සහනාධාරය ලබා දෙන බවද ඒ මහතා වැඩිදුරටත් කිය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=n12030213</link>
    <topic>කර්මාන්ත සංගණනය 2013 දී</topic>
    <author>චමීර ඇල්ලදෙණිය</author>
    <content>ශ්‍රි ලංකාවේ කර්මාන්ත සංගණනයක් 2013 වසරේ දී පැවැත්විමට කර්මාන්ත හා වානිජ කටයුතු අමාත්‍යංශය තිරණය කර තිබේ. ආයෝජන මණ්ඩලයේ ලියාපදිංච් සහ ආයෝජන මණ්ඩලයේ පිට තිබෙන කර්මාන්ත ශාලා මෙම සංගණනය සඳහා යොදා ගන්නා බව කර්මාන්ත හා වානිජ කටයුතු ඇමැති රිෂාඩ් බදියුදීන් මහතා පවසයි.පසුගිය වසරේ දි මේ රටේ කාර්මික අපනයන විශාල වශයෙන් වර්ධනය වී ඇති බවත් එමගින් අමෙරිකන් ඩොලර් මිලියන 8016ක මුදලක් උපයා ගැනීමට සමත් වූ බවත්, ඇමැතිවරයා කීවේය. 2011 වසරේ සමස්ත අපනයන ඉපයිම් අමෙරිකන් ඩොලර් මිලියන 10487ක් වන බවත්, එය 2010 වසර සමග සසඳනවිට සියයට 22ක වර්ධනයක් බවත් බදියුදීන් මහතා සඳහන් කළේය.මහින්ද චින්තනයේ සඳහන් ආපනයන ප්‍රතිපත්ති නිසා මෙසේ අපනයන ආදායම ඉහල ගොස් ඇති බවත් රිෂාඩ් බදියුදීන් මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=n12030214</link>
    <topic>ආරෝග්‍යා කුටියෙන් මෙහෙවර රැසක්</topic>
    <author/>
    <content>කොළඹ සිරිමාවෝ බණ්ඩාරනායක ප්‍රදර්ශන මධ්‍යස්ථානයේ අද (2) හෙට (3) සහ අනිද්දා (4) පවත්වන ‘මෙඩිකෙයා-2012’ ප්‍රදර්ශනයේ ‘ආරෝග්‍යා’ කුටියේදී විශේෂ සේවා රැසක් නොමිලේ ලබා ගැනීමට නරඹන්නන්ට අවස්ථාව උදා වෙයි.පියවි සිහියෙන් සිටින මවකට කළ සිසේරියන් සැත්කමක් ශ්‍රී ලංකාවේ ප්‍රථම වරට ලේසර් කිරණ මඟින් සිදුකළ පුරස්ථ ග්‍රන්ථිය ඉවත් කිරීමේ සැත්කම නැරැඹීමේ අවස්ථාවද හිමිවේ. මීට අමතරව විශේෂඥ වෛද්‍ය උපදෙස්, භෞත චිකිත්සක ප්‍රතිකාර, යෝග, රෝගීන්ට ආහාර පිළියෙළ කරන ආකාරයට, මනෝ වෛද්‍ය උපදෙස් ඇතුළු විශේෂාංග රැසක් මේ කුටියේදී ලබා ගත හැකිය. ප්‍රදර්ශනය පෙරවරු 9.00 සිට රාත්‍රී 10.00 දක්වා පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=n12030215</link>
    <topic>රාජ්‍ය කළමනාකරණ සේවයට අලුතින් 535ක්</topic>
    <author>උදුලා පීරිස්</author>
    <content>රාජ්‍ය කළමනාකරණ සහකාර සේවයේ තුන්වැනි ශ්‍රේණියට ඊයේ (1) සිට අලුතින් පන්සිය තිස්පස් දෙනකු බඳවා ගත්හ. මේ නිලධාරීන්ගෙන් 250 දෙනකු පොලිස් දෙපාර්තමේන්තුවට අනුයුක්ත කර ඇත.නාවික හමුදාව, යුද හමුදාව හා රෙජිස්ට්‍රාර් දෙපාර්තමේන්තුව යන රාජ්‍ය ආයතන වෙත තවත් එකසියපනහ බැගින් පත්වීම් ලබාදීමට නියමිතය.මේ වන විට රාජ්‍ය කළමනාකරණ සහකාර සේවයේ පුරප්පාඩු දෙදහස් පන්සියයක් පමණ පවතින බවත්, මේ මස සිට නව අයදුම්කරුවන්ගෙන් ඉල්ලුම්පත් කැඳවීමට නියමිත බවත් රාජ්‍ය පරිපාලන හා ස්වදේශ කටයුතු අමාත්‍යාංශය පවසයි.ලබන අගෝස්තු මස එම විභාගය පැවැත්වීමට නියමිතව ඇති බවද එම අමාත්‍යාංශය දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=r1203021</link>
    <topic>බාලවයස්කාර දැරියකට අතවර කළැයි වරද පිළිගත් පිළියන්දල පදිංචිකරුවකුට අත්හිටවු සිර දඬුවම්</topic>
    <author>පාණදුර සමූහ – කපිල සෝමරත්න</author>
    <content>බාලවයස්කාර දැරියක් ලිංගික අපයෝජනයකට ලක්කිරීමේ අධිචෝදනාව සම්බන්ධයෙන් වරද පිළිගත් විත්තිකරුවකුට, බරපතළ වැඩ ඇතිව වසර දෙකක සිර දඬුවමක් නියම කර එය අවුරුදු දහයකට අත්හිටුවන ලෙස පාණදුර පළාත්බද මහාධිකරණ විනිසුරු කුසලා සරෝජනී වීරවර්ධන මහත්මිය නියම කළාය.ඊට අමතරව රුපියල් දස දහසක දඩයක් ගෙවන ලෙසටද විත්තිකරුට නියම විය.රුපියල් ලක්ෂයක වන්දි මුදලක් එම දැරිය වෙත ගෙවන ලෙසටද නියම කෙරුණි.මේ දඩය නියම වුයේ පිළියන්දල මත්තේගොඩ පදිංචිකරුවකුටය.ඔහු අධිචෝදනා ලබා සිටියේ වර්ෂ 2006 ජුලි මස 07 දා බාලවයස්කාර දැරියක් ලිංගික අපයෝජනයකට ලක්කිරීමේ සිද්ධියක් සම්බන්ධයෙනි.නීතිපතිවරයා වෙනුවෙන් අධිකරණය හමුවේ පැමිණිල්ල මෙහෙය වූයේ රජයේ නීතිඥ දිස්නා වර්ණකුල මහත්මිය විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=r1203022</link>
    <topic>විනෝද චාරිකාව අතරමඟදී බසයෙන් බැසගත් සුනිල් වැසිකිළියක් සොයා හැමතැනකම ඇවිදලා</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>දිනතුනක විනෝද චාරිකාවක නියලුන පිරිසක් පළමුවැනි දිනයේ ගමන ආරම්භ කරමින් උදේ ආහාර ගැනීමට කුරුණෑගලට මායිම්ව නගරයක හෝටලයක් අසල බස්රථය නතර කෙරිණි. බස්රථයේ සිටි අය එම හෝටලයට ගොඩවිය. කව්රුත් තමන්ට රිසිසේ උදේ ආහාර ගැනීමට සූදානම් විය.සුනිල්ද පිරිස අතරින් ගොස් වේටර් කොලුවාට කථාකර ඉඳීආප්ප සහ පරිප්පු හොදි ගෙන්වා එයින් ඉඳීආප්ප දහයක් කා තේ කෝප්පයක් පානය කරමින් මුදල් ගෙවා බස්රථයට ගොඩ විය.ටිකවේලාවකින් බස්රථය ගමන් ආරම්භ කරමින් කුරුණෑගල නගරයට ළඟාවිය. පසුපස අසුනේ විනෝදවෙමින් සිටි සුනිල් හනික රියැදුරු අසලට පැමිණ කනටකර යමක් පැවැසීය.එය ඇසූ රියදුරු මහතා බස්රථය මාර්ගයෙන් ඉවතකර නතර කළේය. හනික බසයෙන් බැස ගැනීමට උත්සාහ කරන සුනිල් අමතා නඩේගුරා ඇයිබං, ඇයිබං, කියා කීප විටක්ම ඇසූවත් කිසිම පිළිතුරක් නොදී බසයෙන් බැසගත් සුනිල් වෙළෙඳසැල් කීපයකට ගොඩවී වැසිකිළියක් තිබේදැයි අසමින් ගියේය.ඒ හැම තැනකින්ම ලැබුණු පිළිතුරු වූයේ නෑ කියාය. සුනිල් සිය උත්සාහය අත්නොහැර තවත් වෙළෙඳසැලකට ගොඩවිය. පෙර ප්‍රශ්නයම ඇසීය. පිළිතුරු වූයේ තිබෙනවා කියාය. කී දෙනෙකුට යන්නද කියා වෙළෙඳසැල් හිමියා ඇසීය. “නෑ මම විතරයි” සුනිල් අහිංසක ලීලාවෙන් පිළිතුරු දෙන්නට විය.සුනිල් සිය අවශතාවය සපුරාගෙන හනික බස්රථයට ගොඩවූයේ මුහුණපුරා සිනාසෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=r1203023</link>
    <topic>වැඩි මිලට සහල් වික්කාට රු.7000ක දඩ</topic>
    <author>සිරිසේන රාජපක්ෂ</author>
    <content>රුපියල් හැත්තෑවට විකිණිය යුතු සහල් කිලෝවක් රුපියල් අනූවකට විකිණීම සම්බන්ධයෙන් චෝදනා ලැබ සිටි නාරාහේන්පිට ජාතික පොළේ වෙළෙන්දකුට මාලිගාකන්ද අතිරේක මහේස්ත්‍රාත් අයේෂා ආබ්දීන් මහත්මිය රුපියල් හත් දහසක දඩයක් නියම කළාය.පාරිභෝගික අධිකාරිය මගින් කරන ලද වැටලීමකදී මේ බව අනාවරණය වී තිබේ. නාඩු සහල් කිලෝවක් රුපියල් හැත්තෑවට අලවි කිරීමට නියමිතව තිබියදී රුපියල් විස්සක් ලාභ ලබා රුපියල් අනූවකට අලෙවි කිරිමෙන් පාරිභෝගික පනත උල්ලංඝනය කර ඇතැයි චෝදනා කරමින් ඒ තැනැත්තා අධිකරණයට ඉදිරිපත් කර තිබිණ.ඒ අවස්ථාවේ චූදිත වෙනුවෙන් පෙනී සිටි ජ්‍යෙෂ්ඨ නීතිඥ කේ. යසන්ත පෙරේරා මහතා අධිකරණයට කරුණු දක්වමින් තම සේවාදායකයා පාරිභෝගිකයින්ට අලෙවි කර ඇත්තේ නාඩු සහල් නොව විශේෂිත සම්බා වර්ගයේ සහල් බවත්, නඩු කටයුතු ඉදිරියට ගෙන යාමට අදහස් නොකරන බැවින් අදාළ චෝදනාවට වරද පිළිගැනීමට කැමැති බවත් කියා සිටියේය.නීතිඥ මහතාගේ එම දැනුම් දීමට අනුව මහේස්ත්‍රාත්වරිය චූදිතට ඉහත කී දඩය නියම කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=r1203024</link>
    <topic>ගිලන් රියේ ‘ඩිලිවරි’ කට්ටලය මළ ගෙදර ගෙනගිය බඩුවලට මාරු වෙලා</topic>
    <author>ඌව වෙල්ලස්ස සමූහ වජිර උමගිලිය</author>
    <content>මෙය බදුල්ල දිස්ත්‍රික්කයේ බොහෝ ග්‍රාමීය ප්‍රදේශයක පිහිටි රෝහලකි. මෙම රෝහලේ සේවකයකුගේ අවමංගල්‍යයකට සහභාගි වීමට සහෝදර රෝහල් සේවකයෝ උදෑසනම ලක ලෑස්ති වූයේ එදින නැවත රෝහලේ රාජකාරිය සඳහා යාමට සූදානම් වී පාරට බැස්සේ එළිය වැටීමටත් පෙරය.මළ ගෙදර යන විට සීනි තේකොළ වැනි දෑ ගෙනයාම සිරිතකි. මෙසේ ලක ලෑස්ති කරගත් මළ ගෙදරට ගෙන යන පාර්සලය ආරක්ෂිතව තබා ගැනීමට ඔවුහු වගබලා ගත්හ.මෙම අවස්ථාවේ දී හදිසියේම මෙම රෝහලින් රෝගියකු බදුල්ල මහ රෝහලට ගෙන යැමට සිදු විය. මේ අවස්ථාවේ දී රෝගියා සමග සේවක පිරිස ද බදුල්ල වෙත ගමන් කිරීමට පිටත් වූහ. මෙම මළ ගෙදර පිහිටියේ ද රෝගියා රෝහල වෙත ගෙනයන මාර්ගයේ ම ය. කෙමෙන් අවමඟුල් නිවෙස වෙත ළඟා වුවත් ගිලන් රියෙන් බස්වනු ලැබුවේ රෝගියාට කිසිදු හැරිහැරයක් නොවන අයුරිනි.මළ ගෙදරට ගෙනා පාර්සල් ද රැගෙන හැකි ඉක්මනින් බැසගත් සැවොම ගිලන් රථයෙන් බැසගත් පිරිස එතැන සිටිය දී රථය සිය රාජකාරිය සඳහා පිටත් විය.අදාළ කාර්ය නිම කර ගිලන් රථය රෝහල වෙත පැමිණ රෝහලෙන් ගෙන ගිය උපකරණ නැවත රෝහල වෙත බාරදීම නියමිත කටයුත්තක් විය. ගිලන් රථයේ ගෙන යන උපකරණ බාරව සිටි සෞඛ්‍ය සේවකයකු සියල්ල පරික්‍ෂාකර බලා ගිලන් රියේ යමක් නැතිවි ඇති බව ඔහු ක්ෂණිකව වටහා ගත්තේ ය. සේවකයාට තරු පෙනිනි. ගැබිනි මව්වරුන් සඳහා භාවිතා කරන ඩිලිවරි කට්ටලය හෙවත් වෛද්‍ය උපකරණ කට්ටලය නොමැති බව ඔහුට වැටහිණි.මේ බව සේවකයා වහාම රියදුරාට පැවසීය. රියදුරු පැමිණ ගිලන් රථය පරීක්‍ෂා කළේ ය. උපකරණ කට්ටලය එහි නොමැත. රියදුරාට කාරණය වැටහිණි. මළ ගෙදරට ගෙන ගිය පාර්සලය මාරුවී ඇති බව ඔහුට එසැනින් සිහි විය. රියදුරු හැකි ඉක්මනින් මළ ගෙදර බලා පිටත් වූයේ පාර්සලයේ මාරුව ඇරගැනීමට ය. ඒ වන විට සියල්ල අත තිබූ පාර්සල් මළ ගෙදර ඥාතීන්ට බාරදී අවසන් වී තිබිණි.රියදුරු මහතා අදාළ කාරණය රෝහලේ පිරිසට පැහැදිලි කළේය. එවිට සියල්ල සිදුවී හමාර වූ බැවින් මළ ගෙදර ගිය පිරිස ගෙතුළට ගොස් සිද්ධිය මළ ගෙදර පිරිසට පැහැදිලි කර පාර්සල් තොගය පිරික්සීමට සැරසුනහ. එහි දී ඒ අතර තිබී මෙම වෛද්‍ය කට්ටලය සොයා ගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=r1203025</link>
    <topic>රණවරාව වැව ව්‍යාපාරයේ කුඹුරු අක්කර සියයක් පුරන්</topic>
    <author>වැල්ලවාය සමූහ - විජේරත්න හෙන්නායක</author>
    <content>වැල්ලවාය ප්‍රාදේශීය ලේකම් කොට්ඨාසයේ කුඩා ඔය රණවරාව වැව ව්‍යාපාරය යටතේ කුඹුරු අක්කර සියයකට අධික ප්‍රමාණයක් වසර තිහක පමණ කාලයක් පුරන්ව ඇතැයි එම ගොවි සංවිධානය පවසයි.1964 වසරේ ප්‍රදේශවාසින්ගේ ඉල්ලීම අනුව ඉදිකරන ලද මේ වැවේ කණ්ඩිය 1983 වසරේ කැඩී යාමත් සමග එහි ගොවිතැන් ඇනහිට ඇත. ඌව පළාත් සභාවේ කෘෂිකර්ම අමාත්‍යංශයෙන් රුපියල් කෝටියක් වැය කොට වැව් බැම්ම ප්‍රතිසංස්කරණය කර තිබේ.එහෙත් අනතුරුව එහි ඇළ මාර්ග පද්ධතිය සකස් නොවූ නිසා මෙලෙස කුඹුරු පුරන් වී ඇති බවත් රණවරාව ව්‍යාපාරයේ ‘ස්වශක්ති’ ගොවි සංවිධානයේ ලේකම් එල්.එම්. විමලසේන මහතා පැවැසීය. යථෝක්ත ඇළ මාර්ග සකසා දෙන මෙන් ගොවි සංවිධානය අවධාරණය කර සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=r1203026</link>
    <topic>පොල්ලකින් පහරදී සැමියා ඝාතනය කළැයි හඳපාන්ගොඩ කාන්තාවක් රිමාන්ඩ්</topic>
    <author>ඉංගිරිය මධ්‍යම සමූහ – පි‍්‍රයදර්ශනී කහවල</author>
    <content>පොල්ලකින් පහර දී තම සැමියා ඝාතනය කිරීමේ චෝදනාවට ඉංගිරිය පොලිසිය විසින් අත්අඩංගුවට ගනු ලැබූ කාන්තාවකට එරෙහි නඩු විභාගය හොරණ මහේස්ත්‍රාත් අධිකරණයේ දී පසුගියදා විභාගයට ගැනුණු අතර, එහිදී එම කාන්තාව රක්‍ෂිත බන්ධනාගාර ගත කිරීමට නියම විණි.පවුල් ආරවුලක් දුර දිග යෑමෙන් ඇතිවූ ගැටුමක දී තම සැමියාගේ මරණය සිදු කිරීමේ වරදට මෙලෙස රක්‍ෂිත බන්ධනාගාර ගත කරන ලද්දේ කුරණ, හඳපාන්ගොඩ ප්‍රදේ්ශයේ 43 හැවිරිදි කාන්තාවකි.මෙම පහරදීමෙන් මරණයට පත්වූයේ ටී. රත්නායක නැමති 54 හැවිරිදි පුද්ගලයෙකි.ඉංගිරිය පොලිස් ස්ථානාධිපති උදය කුමාර මහතාගේ මෙහෙයවීමෙන් පොලිස් පරීක්‍ෂක ටී. එන්. සිල්වා සහ අපරාධ අංශයේ නිලධාරීන් විසින් මෙම කාන්තාව අත්අඩංගුවට ගෙන අධිකරණයට ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=s1203021</link>
    <topic>ශ්‍රී ලංකාව ‘දිනිය යුතුම’ තරගය අදයි</topic>
    <author/>
    <content>‘කොමන්වෙල්ත් බැංකු කුසලාන’ ක්‍රිකට් තරගාවලියේ අවසන් තරග වටයට පිවිසීමේ ශ්‍රී ලංකාවේ තීරණාත්මක තරගය අද ඔස්ට්‍රේලියාවට එරෙහිව මෙල්බර්න්හි පැවැත්වේ.අවසන් වටයට පිවිසීමට නම් ශ්‍රී ලංකාව අද තරගය ජයගත යුතුමය. එසේත් නැත්නම්, අවම වශයෙන් තරගය සමව අවසන් කරගත යුතුය. එසේ නොවුනහොත්, ඉන්දියාව අවසන් වටයට පිවිසෙනු ඇත. ඔස්ට්‍රේලියාව දැනටමත් අවසන් වටයට ඇතුලත්ව සිටී.හොබාර්ට්හි පැවැති තරගය ඉන්දියාව ඕවර 40ක් ඇතුළත ලකුණු 321ක් ලබා ගෙන බෝනස් ලකුණක්ද සමග ජය නොගත්තා නම් අද තරගය බ්‍රිස්බේන්හි ලබන ඉරිදා පැවැත්වෙන පළමු අවසාන තරගයට පෙර ශ්‍රී ලංකාව හා ඔස්ට්‍රේලියාවට ලැබෙන සූදානම් වීමේ තරගයක් පමණක් වීමට තිබිණි.කෙසේ වෙතත්, විරාට් කෝලිගේ අපූර්ව උත්සාහය නිසා අද තරගයට දැඩි තියුණු බවක් එක්ව තිබේ. තමන් අවසන් වටයේ මුහුණ දීමට කැමති ප්‍රතිවාදීන් තෝරා ගැනීමේ අවස්ථාව අද තරගයේදී ඔස්ට්‍රේලියාවට හිමිව තිබේ.ශ්‍රී ලංකාව හොබාර්ට්හි ලැබූ අමිහිරි පරාජය සම්පූර්ණයෙන්ම අමතක කොට මේ තරගාවලියේ ඔවුන් ලත් ජයග්‍රහණ පමණක් මෙනෙහි කරමින් විශ්වාසය ගොඩනගා ගෙන අද තරගයට මුහුණ දිය යුතු වේ. ඔවුන් මේ තරගාවලියේ මීට පෙර දෙවතාවක්ම ඔස්ට්‍රේලියාව පරාජය කර තිබේ.හොබාට් තරගයේදී නායක මහේල ජයවර්ධන හා ලසිත් මාලිංගට එරෙහිව ප්‍රශ්නාර්ථ ඉතිරි විණි. කස පුපුරන්නාක් මෙන් පන්දුවට පහර දුන් ඉන්දියා පිතිකරුවන්ට එරෙහිව තිබිය යුතු නුවණක්කාරකම ජයවර්ධනට නොතිබුනු අතර මාලිංග, විශේෂයෙන් කෝලිගෙන් හොඳටම බැට කෑවේය.පසුගිය වසරේ ලෝක කුසලාන තරගාවලියෙන් පසුව නැති වී ගිය ස්ථිරභාවය මෑතකදී පමණක් ප්‍රදර්ශනය කිරීමට පටන් ගත් ශ්‍රී ලංකාව අද මෙල්බර්න්හිදී පරාජය වී තරගාවලියෙන් ඉවතට වීසි වුනොත් එය අන් කිසිවකට වඩා ඔවුන්ගේ ධෛර්යයට සිදුවන ලොකු හානියක් වනු ඇත.හොබාට්හි පසුගිය අඟහරුවාදා ලත් ඇදහිය නොහැකි පරාජයට පෙර හොඳින් ක්‍රීඩා කරමින් සිටි කණ්ඩායමක වෙනස්කම් සිදු කරනවාද නැද්ද යන්න පිළිබඳව ශ්‍රී ලංකාව තීරණය කළ යුතුව තිබේ.බලෙන්ම එක් වෙනසක් සිදු කිරීමට මග පාදමින් ෆාවීස් මහරූෆ් ආබාධයකට ලක්ව සිටී. ඒ වෙනුවට සචිත්‍ර සේනානායක කැඳවීමට ඉඩ තිබේ.මේ අතර පාදයේ ආබාධයකින් සුවය ලබමින් සිටින නායක මයිකල් ක්ලාක් ට ඉරිදා පැවැත්වෙන පළමු අවසන් තරගයට පෙර තව දින දෙකක් විවේක ලබා දීමට ඔස්ට්‍රේලියාව තීරණය කිරීමට ඉඩ තිබේ.එය එසේ වුවහොත්, ෂේන් වොට්සන් කණ්ඩායම මෙහෙයවනු ඇත. මීට අමතරව ඔවුන් වේග පන්දු යවන ජේම්ස් පැටින්සන් යළි කැඳවීමටද ඉඩ තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=s1203022</link>
    <topic>නෙස්ටමෝල්ට් මිනිමැරතන් හෙට</topic>
    <author>කුලියාපිටිය විශේෂ ඩබ්ලිව්. රණසිංහ</author>
    <content>ශ්‍රී ලංකා මලල ක්‍රීඩා සංගමය නෙස්ලේ ලංකා සමාගමේ අනුග්‍රහය ඇතිව වාර්ෂිකව සංවිධානය කරන ‘නෙස්ටෝමෝල්ට්’ මිනි මැරතන් ධාවන තරගාවලිය මෙම මාර්තු මස 3 වන දින (හෙට) කුලියාපිටියේදී පැවැත්වෙන අතර ඒ සඳහා සියලු කටයුතු සංවිධානය කර ඇති බැව් තරග සංවිධායක අංශ පවසයි.කුලියාපිටිය කාර්මික විද්‍යාලයීය ක්‍රීඩාංගණයෙන් හෙට (3) පෙරවරු 8 ට සියලුම මැරතන් තරග ආරම්භ කෙරෙන අතර එහි විවෘත හා පාසල් තරග ඉසව් සඳහා සහභාගී වන සියලුම තරගකරුවන් හා තරගකාරියන් මැරතන් තරග ආරම්භයට පෙර වෛද්‍ය පරීක්ෂණයකට ලක් විය යුතු බැවින් පෙරවරු 6 ට තරග ආරම්භක ස්ථානයට වාර්තා කළ යුතු බැව් තරග සංවිධායකයෝ පවසති.පාසල් පිරිමි කාන්තා මිනි මැරතන් තරග දුර ප්‍රමාණය කිලෝමීටර් 10 ක් වන අතර විවෘත පිරිමි කාන්තා මැරතන් තරග කිලෝමීටර් 21 කින් යුතු වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=s1203023</link>
    <topic>පාකිස්තාන ක්‍රිකට් තේරීම් කමිටු ප්‍රධානි ඉල්ලා අස්වෙයි</topic>
    <author>ඉස්ලාමාබාද් (ඒ. එෆ්. පී.)</author>
    <content>එංගලන්තය සමඟ පැවැති එක්දින තරගාවලියෙන් පාකිස්තාන පිල අන්ත පරාජයක් ලැබීමෙන් අනතුරුව එරට තේරීම් කමිටු ප්‍රධානී මොහම්මඩ් ඉල්යාස් සිය තනතුරෙන් ඉල්ලා අස්විය.එක්සත් අරාබි එමීර් රාජ්‍යයේ පැවැති මේ ක්‍රිකට් සංචාරයේ ටෙස්ට් තරගමාලාවෙන් තරග 3 – 0 ක විශිෂ්ට ජයක් හිමිකර ගත් පාකිස්තානය එක්දින තරගාවලිය 4 – 0 ක් ලෙසත්, ඕවර විස්සයි 20 තරගාවලිය 2 – 1 ක් ලෙසත් එංගලන්තය හමුවේ පරාජයට පත්විය.”තේරීම් කමිටු ප්‍රධානියා හැටියට මම මගේ උපරිම සේවය ඉටුකළා. ඒ වගේම අපේ කණ්ඩායමත් දක්‍ෂ ලෙස ක්‍රීඩා කළා. නමුත් මම හිතන්නේ දැන් මට ඉවත් වෙන්න කාලය හරි කියලයි” මීට මාස 6 කට පෙර එරට ක්‍රිකට් තේරීම් කමිටු ප්‍රධානියා ලෙස වැඩ බාරගත් ඉල්යාස් සිය ඉල්ලා අස්වීමේ නිවේදනය එසේ ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=s1203024</link>
    <topic>මොරටු විදුහලට ඉනිමක ජයක්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>මොරටු විදුහලත් මහනුවර විද්‍යාර්ථ විදුහලත් අතර මොරටුවේ පැවැති අන්තර් පාඨශාලීය වයස අවුරුදු 19 න් පහළ ක්‍රිකට් තරගයෙන් මොරටු විදුහලට ඉනිමක සහ ලකුණු තුනක ජයක් හිමි විය.පළමු පන්දුවට මුහුණ දුන් මොරටු විදුහල ලකුණු 310 ක් වාර්තා කළ අතර, නායක සංඛ රමේෂ් අගනා ලකුණු 126 ක් රැස් කිරීමට සමත් විය. විද්‍යාර්ථ විදුහල වෙනුවෙන් ඉසුරු වීරසිංහ ලකුණු 80 කට කඩුළු 5 ක් බිඳ හෙලීය.පිළිතුරු ඉනිම ක්‍රීඩා කළ විද්‍යාර්ථ විදුහල ලකුණු 149 කට දැවී ගිය අතර, රුවන් බණ්ඩාර ලකුණු 76 ක් වාර්තා කළේය. නායක සංඛ රමේෂ් ලකුණු 51 කට කඩුලු 5 ක් දවාලීමට සමත් විය. දෙවන ඉනිමේදී විද්‍යාර්ථ විදුහල ලකුණු 159 කට දැවී ගිය අතර, හර්ෂ දේවින්ද ලකුණු 48 කට කඩුලු 6ක් බිඳ හෙළීය. පසුගිය වසරේදී සංඛ රමේෂ් කඩුළු 103 දවා ලකුණු 1067 ක් රැස් කළ අතර, මේ වන විට ඔහු කඩුළු 86 දවාලමින් ලකුණු 600 ඉක්මවා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=s1203025</link>
    <topic>ආනන්ද - නාලන්දා සුලෝහිත සංග්‍රාමය හෙට ඇරැඹේ</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ක්ෂේත්‍රයට වීරයන් රැසක් බිහිකළ කොළඹ ආනන්ද හා නාලන්දා විදුහල් අතර 83වැනි වරට පැවැත්වෙන ‘සුලෝහිත සංග්‍රාමය’ හෙට (3) හා අනිද්දා (4) එස්. එස්. සී. පිටියේදී පැවැත්වේ.මෙතෙක් පැවැති මහා ක්‍රිකට් තරග ඉතිහාසයේදී ආනන්ද විදුහල තරග 12ක් ජයගත් අතර නාලන්දාව තරග 6ක් දිනා තිබේ.අවසන්වරට ආනන්ද විදුහල 2003 දී දුමිදු කුලසේකරගේ නායකත්වයෙන් ද නාලන්දාව 1953 දී එස්. ගංගොඩවිලගේ නායකත්වයෙන්ද ජය වාර්තා කර ඇත. ආනන්ද විදුහල තුන්වැනි වසරේ වර්ණලාභී තුන්ඉරියව් ක්‍රීඩක පසිදු මධධුෂාන් විසින්ද නාලන්දා ක්‍රිකට් පිල තුන්වැනි වසරේ වර්ණලාභී තුන් ඉරියව් ක්‍රීඩක කොෂාන් ධනුෂ්ක විසින්ද මෙහෙයවති.ආනන්ද විදුහල තරග 19කට සහභභාගී වී පන්නිපිටිය ධර්මපාල කුරුණෑගල මලියදේව හා ලුම්බිණි විදුහල් පරාජයට පත්කළ අතර මොරටුව වේල්ස් කුමාර හා සාන්ත සෙබස්තියන් විදුහල්වලට පරාජය විය.නාලන්දා විදුහල මෙවර සහභාගී වූ තරග 19කින් තර්ස්ටන් විදුහල හා කළුතර මහා විදුහල සමග පැවති තරග ජයගත් අතර මොරටුව සාන්ත සෙබස්තියන් විදුහලට පරාජය විය.ආනන්ද ක්‍රිකට් නායක පසිදු මධුෂාන් මෙවර තරගවාරයේ දැනට කඩුලු 100ක් දවාගෙන ඇති අතර ලකුණු 800 සීමාව පසුකර සිටී.එයට අමතරව පළපුරුදු ක්‍රීඩක ගේෂාන් විමලධර්ම ලකුණු 700ක්, තුෂාර සමරකෝන් ලකුණු 650ක් හා ධනුක මධුෂාන් ලකුණු 550ක් ලැබූ දක්ෂ පිතිකරුවෝ වෙති. එමෙන්ම ඉසුරු ගුණතිලක කඩුලු 40ක් වෙනුක අශාන් කඩුලු 25ක් ලබා පන්දුවෙන් දස්කම් දක්වා සිටිති. නාලන්දා ක්‍රිකට් නායක කොෂාන් ධනුෂ්ක මෙවර තරගවාරයේ ලකුණු 850 සීමාව පසුකර සිටින ප්‍රබල පිතිකරුවෙකි. පිටදඟ පන්දු යවන්නෙකුද වන ඔහු කඩුලු 60ක් දවාගෙන ඇත.නාලන්දා පිතිකරු ලැයිස්තුව ශක්තිමත් කරන උපනායක ඉෂාන් රංගන ලකුණු 960ක් ළහිරු ජයකොඩි ලකුණු 780ක්,වොෂාන්ත සිල්වා ලකුණු 620ක් ලබා සිටිති. කුසල් ඩයස් කඩුලු 45ක් හා ප්‍රමුත් හෙට්ටිවත්ත කඩුලු 30ක් දවාගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=f1203021</link>
    <topic>ශ්‍රී ලංකාවේ ආර්ථික ප්‍රගතියබටහිරට දරන්න බෑ</topic>
    <author/>
    <content>යුද සමයේදී ශ්‍රී ලංකාව මානව හිමිකම් උල්ලංඝනය කිරීම් සිදුකළ බවට චෝදනා කරමින් ස්විස්ටර්ලන්තයේ ජිනීවා හි පැවැත්වෙන එක්සත් ජාතීන්ගේ සංවිධානයේ මානව හිමිකම් කවුන්සිලයේ 19 වන සැසිවාරයේදී බටහිර රටවල් ගෙන ඒමට බලාපොරොත්තු වන යෝජනාව සම්බන්ධයෙන් අනුරාධපුර දිස්ත්‍රික් පාර්ලිමේන්තු මන්ත්‍රි ශෙහාන් සේමසිංහ මහතා සමඟ කළ සාකච්ඡාවකි.මම මුලින්ම කියන්න ඕනෑ ශ්‍රී ලංකාවට එරෙහිව ගෙන ආ යුත්තේ මානව හිමිකම් උල්ලංඝනය කිරීමේ චෝදනාව මත පදනම් වූ යෝජනාවක් නොවෙයි. යුද සමයේ දී ශ්‍රී ලංකාව මානව හිමිකම රැක ගැනීම සම්බන්ධ ස්තූති කිරීමේ යෝජනාවකුයි.පසුගිය යුද සමයේදී අපි කළේ මානුෂීය මෙහෙයුමක්. ඒ තුළ ජනවර්ගයකට එරෙහිව යුද්ධයක් ක්‍රියාත්මක වූයේ නෑ. එය ක්‍රියාත්මක වූයේ ත්‍රස්තවාදීන්ට එරෙහිවයි. මේ යුද්ධයෙන් ශ්‍රී ලංකා රජයේ හමුදාව දෙමළ, මුස්ලිම්, සිංහල ඇතුළු සියලු ජාතීන් ආරක්ෂා කරගනිමින් කළ මෙහෙයුම ප්‍රසංසනීයයි. යුද සමයේදී සාමාන්‍ය ජනතාවට අවම හානියක් සිදු වෙමින් ඒ ජනතාව ත්‍රස්තවාදයෙන් මුදා ගත්තා.ජනතාව පළිහක් ලෙස යොදා ගත්තේ ප්‍රභාකරන්. ඒ පීඩනයෙන් මිදී ආ ජනතාවට ත්‍රස්තවාදීන් ප්‍රහාර එල්ල කළා. රජයේ හමුදා ආරක්ෂාව පතා ආ අහිංසක ජනතාව හමුදා සෙවණේ සිටියදී පවා ත්‍රස්තවාදීන් ඒ ජනතාව අතර සිටිමින් මරාගෙන මැරෙන බෝම්බ පුපුරුවා හැරියා.ජනතාව අතරින් පැමිණි ත්‍රස්තවාදීන් දෙමළ දරුවන් ආහාර ගන්නා අවස්ථාවේදී බෝම්බය පුපුරුවා හැරියා. අපේ හමුදාවේ මානුෂීය තත්ත්වය මේ සිද්ධියේදී ලොවටම පණිවුඩයක් දුන්නා. ඒ තමයි අවසන් සටනේදී මිදී ආ ජනතාවට කිසිදු බේදයකින් අපහසුතාවයකින් තොරව ආරක්ෂාව සැලසීම.මේ රටට පසුගිය කාලය පුරා පැමිණි විදේශ දූත කණ්ඩායම් රටට පැමිණියේ අප පිළිබඳ අප්‍රසන්න චිත්‍රයක් මවාගෙන. අපි ඔවුන්ට අවස්ථාව සලසා දුන්නා උතුරේ සංචාරය කර ඒ ජනතාව හමු වී ඒ ගැන සොයා බලන්න. ශ්‍රී ලංකාව ගැන අප්‍රසාදයෙන් වැරැදි වැටහීමෙන් පැමිණි විදේශ දූත පිරිස් නැවත ශ්‍රී ලංකාවෙන් පිට වූයේ රට පිළිබඳ ප්‍රසන්න හැඟීමකින්.වැරැදි අවබෝධය ඉවත් කරගෙනයි. උතුරේ ජනතාව දැන් ජීවත් වෙන්නේ ඉතාම සතුටින්. ඔවුන් යළිත් ඔවුන්ගේ සුපුරුදු කෘෂි කාර්මික කටයුතුවල නියැලී සිටින්නේ නැවත ත්‍රස්තවාදයක් නොඒවායි ප්‍රාර්ථනා කරමින්. අදටත් ඔවුන් යුද්ධයට සාප කරන්නේ ප්‍රභාකරන් පිළිකුලෙන් හෙළා දකිමිනුයි.ජිනීවා මානව හිමිකම් කවුන්සිලය ශ්‍රී ලංකාව පිළිබඳ හොඳ අවබෝධයක් ලබා ගත යුතුයි. මහින්ද රාජපක්ෂ නැමැති ශ්‍රී ලංකා රාජ්‍ය නායකයා කිසිදු ජාතියකට, ආගමකට, වර්ගයකට , ගෝත්‍රයකට , පාටකට, පක්ෂයකට ගරහන කෙනෙක් නොවෙයි.හැබැයි ත්‍රස්තවාදයට ඔහු හිස නමන්නේ නෑ. ත්‍රස්තවාදියකු වුවත් එයින් ඉවත් වී ප්‍රජාතන්ත්‍රවාදීව තම මතය ඉදිරිපත් කරනවා නම් ඔහුට මහින්ද රාජපක්ෂ ජනාධිපතිතුමා ගරු කරනවා. දැන් බලන්න කරුණා අම්මාන් කියන්නේ කවුද? නැෙඟනහිර පළාත් බාරව සිටි ත්‍රස්තවාදී නායකයා. නමුත් ඔහු ත්‍රස්තවාදයේ ආදීනව දැක එය තේරුම් ගෙන ප්‍රජාතන්ත්‍රවාදී ව්‍යූහයට අවතීර්ණ වූවා. අද ඔහු ලංකා ආණ්ඩුවේ ඇමැතිවරයෙක්.විනයාගමූර්ති මුරලිදරන් ලෙස අද ශ්‍රී ලංකා රජයේ ජනතාවගේ ආදරය දිනාගත් පුරවැසියෙක්. නැෙඟනහිර මහ ඇමැති අද කවුද? ඒත් එදා ත්‍රස්තවාදි නායකයෙකි. ප්‍රජාතන්ත්‍රවාදයට පිවිසෙනවා නම් ශ්‍රී ලංකාවේ වත්මන් ආණ්ඩුව ඔහුව හෝ ඇයව කිසිදා පැකිළීමකින් තොරව සාදරයෙන් පිළිගන්නවා. ටී.එන්.ඒ. මන්ත්‍රිවරු දරන මතය වෙනස්ම දෙයක්.නමුත් ඔවුන් ආයුධ අරන් යුද්ධයට එන්නේ නෑ. ඔවුන්ට තම මතය කියන්නට ශ්‍රී ලංකාවේ ඕනෑම තැනක අවස්ථාව තියෙනවා. උත්තරීතර පාර්ලිමේන්තුවේ පවා ඔවුන්ගේ අදහස් ප්‍රකාශ කරනවා. ඔවුන් කියන දේ හරිද වැරැදිද කියා තේරුම් ගැනීම වෙනම දෙයක්. නමුත් ඔවුන්ට ප්‍රජාතන්ත්‍රවාදීව ඕනෑ දෙයක් සිදු කිරීමට අවස්ථාව මහින්ද රාජපක්ෂ ආණ්ඩුව සලසා තිබෙනවා. මේ කරුණු ගැන සලකා බැලුවානම් අමෙරිකාව ඇතුලු බටහිර රටවල්වලට හොඳ අවබෝධයක් ලබා ගත හැකියි.මේ චෝදනාව ආණ්ඩුවටවත් මහින්ද රාජපක්ෂ ජනාධිපතිතුමාටවත් ඉදිරිපත් වූ චෝදනාවක් නොවෙයි. එය ශ්‍රී ලංකා රජයට එල්ල කරන චෝදනාවක්. ඒකනේ ශ්‍රී ලංකාවේ සමස්ත ජනතාවම මෙයට විරුද්ධ වුණේ. මුළු ජනතාවම පාරට බැස්සේ ස්ව කැමැත්තෙන් ස්වේච්ඡාවෙන්. මේ සඳහා උතුරේ දෙමළ ජනතාවත් පාරට බැස්සා. ඔවුන් කුමන දේශපාලන මතය දැරුවත් මේ නිදහස නැතිවෙයි කියා බයයි.මේ මාතෘකාව හරහා එන්ජීඕ ඇතුලු විවිධ අන්තවාදී කණ්ඩායම් බලාපොරොත්තු වෙන්නේ අපි අතරේ නැවත භේදයක් ඇති කිරීමයි. බටහිර රටවල් බලාපොරොත්තු වෙන්නේත් එයමයි.ඉදිරියේදී අමෙරිකාව බ්‍රිතාන්‍ය ඇතුළු රටවල්වල ඡන්දයක් එනවා. මේ ඡන්දයේදී ඒ අයට දෙමළ ඩයස්පෝරාව හරිම වැදගත්. දෙමළ ඩයස්පෝරාව වෙනුවෙන් පෙනී සිටීමෙන් ඡන්ද ගොඩ වැඩිකර ගැනීමක් බලාපොරොත්තු වෙනවා. තව එකක් ශ්‍රී ලංකාවේ දැනට සිදුවන ආර්ථික ප්‍රබෝධය. මේක බටහිර රටවල්වලට දරන්න බෑ.අනෙක අදහා ගත නොහැකි ලෙස ශ්‍රී ලංකාව වැනි කුඩා රටක් තිස් වසරක් පැවැති යුද්ධයක් සම්පූර්ණයෙන් අවසන් කිරීම.ඒ යුද්ධය සඳහා බටහිර උදවු උපකාර සැලකිල්ල ලබා ගත්තේ නෑ.අපේ අනන්‍යතාව අපි අද තහවුරු කරගෙන ඉදිරියට යනවා. බටහිර කැමැති තමන්ගේ විදියට නැවත තමන්ට ඇහුන්කන් දෙන ඔවුන්ගේ ප්‍රතිපත්ති මත පමණක් කටයුතු කරන රාජ්‍යයකටයි. ශ්‍රී ලංකාවේ ජනාධිපතිතුමා ඉතා ඉහළ පෞරුෂයකින් කළ මේ ප්‍රාතිහාර්යය දරාගන්න බෑ.තලේබාන් නායක ඔසාමා බින්ලාඩන් ඝාතනය කරන එක අමෙැරිකා ජනාධිපති රූපවාහිනිය ඔස්සේ නැරැඹුවා. ත්‍රස්තවාදියෙක් වුණත් පණපිටින් අහුවුණාම ක්‍රියාත්මක කරන නීතියක් තියෙනවා. මානව හිමිකම් තියෙනවා. බින් ලාඩන් මරා දැමුවේ මානව හිමිකම් නීතිය දිහා බලලාද? ඉරාකයේ සදාම් හුසේන්, ලිබියාවේ ගඩාෆි මරා දැමුවේ මොන මානව හිමිකම් අනුවද ඔවුන් රාජ්‍ය නායකයින්.අද ඉරානයට සිරියාවට උතුරු කොරියාවට කරන බලපෑම් මානව හිමිකම් ආරක්ෂා කිරීමටද සිදු කරන්නේ. මේකයි ඇත්ත. බටහිර දන්නවා අපි කඩාපු මානව හිමිකමක් නැති බව. නමුත් අපේ දියුණුව , සාමය, සහජීවනය , ජාතීන් අතර බැඳීම ගොඩනැගීම බලා හිඳීමට ඔවුන්ට බෑ. අමු අමුවේ සිවිල් ජනතාව ඉරාකයේ ලිබියාවේ මැරෙනවා.මුළු ලෝකයම දැක්කා. එතනයි මානව හිමිකම් රැක්කේ නැත්තේ. බටහිර රටවල් හරිනම් කළ යුත්තේ ත්‍රස්තවාදීන් විනාශ කළ උතුරේ ජනතාවගේ මානව හිමිකම් නැවත රැකදීම සඳහා ඔවුන්ගේ ජනජීවිතයට උදවු කිරීමයි. අද ආණ්ඩුව එය කරමින් ඉන්නවා. මම ඉල්ලා සිටිනවා බටහිර රටවල් එකතු වී උතුරේ සංවර්ධනයට ශ්‍රී ලංකා රජයට එකතු වෙන්න කියා.මම මුලින් කිවුවා මේක රටට සිදුවන දෙයක් මිස දේශපාලනයකට සිදුවන දෙයක් නෙවෙයි බව. සමහර විපක්ෂ කණ්ඩායම් සතුටු වෙනවා මේ තිබෙන තත්ත්වය පිළිබඳ. අපේ රටේ ජනතාව මහින්ද රාජපක්ෂ චරිතය සමඟ බැඳී සිටිනවා. නැතිනම් ආණ්ඩුවට එරෙහිව දැනටමත් විපක්ෂය පාරට බැහැලා.ඔවුන් දන්නවා රටේ ජනපි‍්‍රය චරිතය මහින්ද රාජපක්ෂ කියලා. විපක්ෂය බඩු මිල මැදට දාන්නේ ඒකයි. ඔවුන් මේ හරහා වෙනත් වාසි ගන්න උත්සාහ කළත් ජනතාව ආණ්ඩුව සමඟ නිසා විපක්ෂයට එහෙටත් නැති මෙහෙටත් නැති ප්‍රතිපත්තියක් අනුගමනය කරන්න සිදුවෙලා තියෙනවා.මේ චෝදනාව ඡන්දයෙන් ජය ගත්තත්, ලිබියාව, ඉරාකයට වාගේ අපේ රටට බලපෑම් කරන්න ජාත්‍යන්තරයට බෑ. අපි පිහිටුවලා තියෙන්නේ බහුතර ජනතා බලයෙන් පත් වූ ප්‍රජාතන්ත්‍රවාදී ආණ්ඩුවක්.මේ යෝජනාව සම්බන්ධයෙන් අපේ නියෝජිත කණ්ඩායම සාකච්ඡා කරමින් ලෝකයේ රටවල් දැනුවත් කරමින් සිටිනවා. අපේ රටට කිසිම ප්‍රශ්නයක් වෙන එකක් නැතිවෙයි කියා මම විශ්වාස කරනවා. අමෙරිකාව කියූ පමණින්ම හැම රටක්ම නැමෙන්නේ නෑ. රුසියාව, චීනය , ඉන්දියාව, තායිලන්තය ඇතුළු රටවල් ගණනාවක් අපට එළිපිටම සහයෝගය පළ කර තිබෙනවා. ආසියාවේ අප ශක්තිමත් ආර්ථික ප්‍රතිපත්තියක් රැගෙන යනවා. අපේ විදේශ ප්‍රතිපත්ති බොහොම පැහැදිලියි. අපේ සාර්ථක විදේශ ප්‍රතිපත්තිය මත අපි සමඟ රටවල් බොහොමයක් සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=f1203022</link>
    <topic>නළුවා සමාජයට වගකියන පුද්ගලයෙක්</topic>
    <author/>
    <content>පි‍්‍රයන්ත සිරි කුමාර නම් නළුකමඔහු වේදිකා නාට්‍ය කලාවට ප්‍රවේශයක් ලබාගන්නේ 87 – 88 කාලවකවානුවේදීය. එකල පැවැත්වෙන ජයලාල් රෝහණ හා ලාල් ප්‍රේමරත්නගේ නාට්‍ය වැඩමුළුවක් හරහා වේදිකාවේ අහුමුළු ස්පර්ශ කරන හේ රොයිස්ටන් ජූඩ්ගේ “රඟහල” නාට්‍යයෙන් ආරම්භ කරන නළුකම ආරියවංශ ධම්මගේ ගේ “කුමාරයා සහ ගෙම්බා” ජයලාල් රෝහණගේ “අදිසි පවුර”, සමන් පුෂ්ප ලියනගේ ගේ “මැක්බත්” හරහා එළිදක්වයි.මානෙල් ජාගොඩගේ මායා ශක්ති රංග ශිල්ප ශාලිකාවේ ආරම්භක නාට්‍ය වැඩමුළුවට පය තබන ඔහු පරාක්‍රම නිරිඇල්ල, එච්. ඒ. පෙරේරා, රිඩ්ලි පෙරේරා ගේ හෙවනැල්ල යට නළුකම ස්පර්ශ කරයි.එතැන් සිට පූර්ණ කාලීනව වේදිකා නාට්‍ය කලාව වෙනුවෙන් පි‍්‍රයන්ත සිරි කුමාර නම් ඔහු ඇප කැප වේ. නළුකමට අමතරව වේෂ නිරූපණ ශිල්පියකු ලෙස ද හේ කටයුතු කරයි. “අධිපතියාගේ මරණ මංචකය”, “සක්වා දාවල”, “පස්වැන්නා”, “සෙවනැලි සහ මිනිස්සු”, “හංසයින්ටත් මං ආසයි,” “වීරයා මැරිලා” පි‍්‍රයන්ත සිරිකුමාර වේෂ නිරූපණයෙන් හැඩ කළ නාට්‍ය අතර වෙයි.98 දී “මරණය හා කන්‍යාව“ නාට්‍ය නිර්මාණය කරමින් හේ අධ්‍යක්‍ෂණයට ද ප්‍රවේශ වේ. ඔහු 2011 දී “බර්නාඩාගේ සිපිරිගේ” අධ්‍යක්‍ෂණය කරයි.රංගනය, වේෂ නිරූපණය හා අධ්‍යක්‍ෂණය හරහා යමින් මෙරට නාට්‍ය කලාවේ පෝෂණය වෙනුවෙන් කැප වූ පි‍්‍රයන්ත සිරි කුමාර 2011 වසරේ ජාතික නාට්‍ය උළෙලේ හොඳම නළුවා සම්මානයට පාත්‍ර වේ. ඒ ‘ග්ලැඩියේටර්’ ප්‍රේමය නම් නාට්‍යයේ වේටර්වරයාගේ භූමිකාවට සාධාරණත්වයක් ඉෂ්ට කිරීම නිසාය.මේ ගැන අවබෝධයක් නෙවේ මට තියෙන්නේ, එක පැත්තකින් තියෙන්නේ මං ගැනම තියෙන යම්කිසි විදිහක තක්සේරුවක් මටම ලබාගන්න. රංගන ශිල්පියෙක් විදිහට මම දායක වෙච්චි චරිතය මොන වගේ මට්ටමකද තියෙන්නේ, එය නාට්‍යයට වැදගත් උනාද, සේවයක් උනාද, පුද්ගලිකව මට අදහසක් ඇතිකර ගන්න පුළුවන්. ඒ වගේම සම්මානය ලැබීමෙන් විෂය පිළිබඳ මගේ කැපකිරීම තවදුරටත් ඉදිරියට ගෙන යාම සඳහා යම්කිසි විශ්වාසයක් ගොඩනැඟෙනවා.හොඳම නළුවා නිර්දේෂ වන්නේ, නාට්‍ය කලාව තුළ එක් වර්ෂයක් තුළදී නිෂ්පාදනය උනු නාට්‍ය කිහිපය අතරින් යම් කිසි නාට්‍ය නිර්මාණයක මූලික නිර්මාණාත්මක කාර්යභාරය සඳහා නාට්‍යයේ අදාළ චරිතය නළුවා විසින් කොයි තරම් දුරකට ඉටුකළා ද යන්න සලකා බලායි ඔහුගේ කාර්ය. ඒක සලකා බැලෙන්නේ උළෙලේ තියෙන අනෙකුත් නාට්‍ය හා සාපේක්‍ෂව බැලීමෙන්. එයට හොඳම නළුවා කියලා කිව්වට එය එක්තරා අවස්ථාවක් විතරයි. උළෙලකට සාපේක්‍ෂව තියෙන එක්තරා අවස්ථාවක් විතරයි.ඔව්, අනිවාර්යයෙන් ම.මේ නාට්‍ය නිෂ්පාදනය වෙන්නේ අධ්‍යාපනික අවස්ථාවක ප්‍රතිඵලයක් හැටියටයි. එයට සහභාගි වුණු පිරිසක් ඉන්නවා.අධ්‍යාපන කාර්යයක් අරමුණු කරගෙන තමයි නිෂ්පාදන කාර්ය ආරම්භ වෙන්නේ. එතනදී ඔවුන් විසින් පිටපත නිර්මාණය කිරීමේදී සමූහ වශයෙන් ආරම්භ කළත් අවසානයේ පිටපත සම්පූර්ණ අවස්ථාවට පත්කරන්නේ නාමල් ජයසිංහයි. එතනදී පිටපත තුළ මම දකින කාරණය තමයි සුවිශේෂී ලක්‍ෂණ සහිත වීම. ලංකාවේ නාට්‍ය කලාවේ යම්කිසි විදිහට වෙනත් මානයන්වලට සහ වෙනත් හැඩතල සහිත ආකර්ශනීය වෙනස්කම් සහිතව තමන්ට ඉදිරිපත් කරන්න අවශ්‍ය පණිවුඩය හෝ හැඟීම නාට්‍යකරුවා විසින් ඉතා අපූරුවට නිෂ්පාදනයට යොමුවෙච්චි අවස්ථාවක් “ග්ලැඩියේටර් ප්‍රේමය”ග්ලැඩියේටර් ප්‍රේමයේ වේටර්වරයාගේ චරිතය තුළ ඒ චරිතය ගමන් කරන අවස්ථාවන් හතරක් තියෙනවා. ඒ අවස්ථා හතර තුළ ශ්‍රී ලංකාවේ අපි මුහුණ දීපු සුවිශේෂී අවස්ථා හතරක් හරහා තමයි වේටර්ගේ චරිතය ගමන් කරන්නේ.ඒ අවස්ථාවන් හතර ඉතා දැඩි ලෙස දේශපාලනිකයි. තවත් පැත්තකින් යම්කිසි කම්පනයක් සහිතව සහ ඒ තුළින් අහිමි වෙච්ච නැතිවෙච්ච දේවල් ඉතාමත්ම විශාලයි. ඒ චරිත තුළින් කියැවෙන ඒ අවස්ථා හතර කියන්න හදන හෝ ඇතිකරන්න හදන හැඟීම පිළිබඳ චරිතය වගේම රංගන ශිල්පියා හැටියටත් මා යම්කිසි විදිහකට සංවේදියි. මා හිතනවා ග්ලැඩියේටර් ප්‍රේමයේ මගේ චරිතය යම්කිසි සාර්ථකත්වයක් ලැබුවා නම් ආත්මීය වශයෙන් චරිතයට සහ ඒ පිටපතට, රචනයට මා තුළ වූ බැඳීම කියලා මා විශ්වාස කරනවා.මෙහෙමයි, රංගනය තුළ කරන්නේ යම්කිසි විදිහක තවත් පුද්ගලයකු හෝ වෙනත් දෙයක් හරහා අර්ථ නිරූපණය කිරීමයි සිද්ධ වෙන්නේ. රංගනය මොන විදිහට අර්ථ දුන්නත් අවසානයේ එකම තමයි. ඒක අපි අවබෝධ කරගන්න විදිහ අනුව එකිනෙකාට වෙනස් වෙනවා.ඒ ඒ විධික්‍රමය අපි අධ්‍යයන කිරීම ඉතා වැදගත් නමුත් එක විධික්‍රමයක් ඇතුළේ ඉඳීම ඉතාම භයානකයි. රංගන ශිල්පියකු හැටියට ඔහු හෝ ඇය කරන රංගනයට අවශ්‍ය කරන ශිල්පීය ක්‍රමය සොයා ගැනීම ඔහුගේ හෝ ඇයගේ දක්‍ෂතාවයි.රංගනය කියන විෂය කෙටි වාක්‍ය කිහිපයකින් එහි අර්ථය දක්වන්න බෑ. ඒ තුළ තම බුද්ධි මට්ටම, පරිචය අනුව විෂය හසුරුවන්න දක්වන දක්‍ෂතාවන් අනුව සහ යම්කිසි උපතින් ගෙන ආ සහජ කාරණා මතයි තීරණය වෙන්නේ.නළුවා කියන පුද්ගලයා සුවිශේෂී කාරණයක්. ඔහු වෙනත් ආත්මයක් තුළට පිවිසෙමින් ඉතා භයානක, ඉතා සංකීර්ණ කාරියක් කරන්නේ. යම්කිසි විදිහකට සෞන්දර්යාත්මකව කෙරෙන ගනුදෙනුවක් ඒක. එය ලෝකයේ කරන්න පුළුවන් වෙන්නේ, රංගන ශිල්පියකුට විතරයි.නළුවා තනි පුද්ගලයෙක් නෙවේ. ඔහු සමාජය තුළ යම්කිසි විදිහක සුවිශේෂී පුද්ගලයෙක් බවට පත් වෙනවා. එතනදී බලපාන්නේ ඔහු සමාජයේ ඔහු දරන ආකල්ප, ඔහු හරහා ඔහුගේ ප්‍රතිපත්ති වගේ කාරණාවලින්. එහෙම සුවිශේෂී පුද්ගලයකු බවට පත්වුණාට පස්සේ සමාජයට වග කියන පුද්ගලයකු බවට පත්වෙනවා. එතනදී ඔහුත් අන් සාමාන්‍ය පුද්ගලයකුත් අතර වෙනසක් තියෙනවා.මොකද ඔහු අන් සාමාන්‍ය පුද්ගලයාට ඉදිරියෙන් ගමන් කරන පුද්ගලයකු බවට පත්වෙනවා. එතනදී තමා කොහාටද ගමන් කරන්නේ, තමා මොකද කරන්නේ කියන එක ගැන විශාල වගකීමක් මේ සුවිශේෂී පුද්ගලයාට තියෙනවා.රංගන ශිල්පියා මුලින්ම හිටගන්නේ පිටපත හරහා ලබල දීලා තිබෙන ප්‍රදේශයේයි. මුලින්ම පිටපත් රචකයා හා අධ්‍යක්‍ෂවරයා ගමන් කරන්නට නියමිත ප්‍රදේශය ගැන අවබෝධ කර ගන්න උත්සාහ ගන්නවා පිටපත තුළින්. ඊළඟට එහි මගේ කොටස මගේ වගකීම වන චරිතය ගැන සොයනවා. ඒ වෙනුවෙන් උපරිමව සොයනවා. මේ සෙවීමට සීමාවක් නෑ. කියලා නිමකරන්න බැරි තරම් අධ්‍යයනයක් එතන තියනවා.අවසානයේ අප ආත්මයක් හැටියට අති සියුම්ව චරිතයේ ආත්මය ගෙනහැර දක්වන්නට පුළුවන් තාක් ඒ පිළිබඳ සෙවීම තමයි ඒ තුළ කරන්නේ. මා මේ කරන දේවල් හැම වෙලාවේ හැම තිස්සේම වෙන්නේ නෑ.එක්තරා විදිහකට අපි මුලින් කතා කළා වගේ වැදගත් වෙන්නෑ. මම හිතනවා ඕනෑම විෂයකට ඒ විෂය තුළ තියෙන විෂයානුකූලව කෙරෙන ඇගයීම යම්කිසි විදිහක සමස්ත ක්ෂේත්‍රයේ තත්ත්වය පවත්වා ගැනීමට සහ ඇතිකර ගැනීමට වැදගත් වෙනවා.නළුවා කියන කාරණාව රංගනය කියන විෂයත් එක්ක ගත්තහම විෂය මූලික නළුවා අර්ථදැක්වීම කෙරෙන්නේ බොහෝම අල්ප වශයෙන්. ලංකාවේ එහෙම තත්ත්වයක් තියෙන්නේ.නළුවයි, රංගනය කියන විෂයයි කියන්නේ එකක්. යම්කිසි විදිහක නළුවයි, රංගනය විෂයයි ටිකක් ඈතින් දෙපැත්තකට ගමන් කරන තත්ත්වයක් මම ලංකාවේ දකිනවා.සමස්ත රටක තිබෙන තත්ත්වය අනුව තමයි නාට්‍ය කලාවක පවතින තත්ත්වය තීරණය වෙන්නේ. නාට්‍ය කලාව තනියෙන් ගොඩනැඟෙන්න බෑ. එය අවබෝධයෙන් සලකා වටිනාකම් දකින සමස්ත පිරිසක් රට තුළ ඉන්න ඕනේ. දැන් නාට්‍ය කලාවේ එළියක් දකින්න තියනවා. එය හොඳයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>02</day>
    </date>
    <link>http://www.dinamina.lk/2012/03/02/_art.asp?fn=f1203023</link>
    <topic>අපේ නිදහස අහිමි වූ දිනය</topic>
    <author/>
    <content>පෙබරවාරි 4 වැනි දින අප රටට නිදහස් දිනයක් වූයේ 1815 මාර්තු 2 වන දින උඩරට නායකයින් සමඟ ඇති කරගත් ගිවිසුමක් මඟින් ඉංගී‍්‍රසීන් අපේ නිදහස උදුරා ගෙන තිබූ හෙයිනි. දිවයිනේ පහත රට ඉංගී‍්‍රසීන් අතට පත් වූයේ ඊට පෙර එම පෙදෙස් අල්ලාගෙන සිටි ලන්දේසීන් සමඟ සටන් කොට අත්පත් කර ගැනීමෙනි. එසේ 1796 ඉංගී‍්‍රසිහු පෙරදිග ඉන්දියානු වෙළෙඳ සමාගම යටතේ පහත රට පෙදෙස් අල්ලාගෙන 1798 සිට ඉංගී‍්‍රසි රජයත් සමග සහභාගිත්වයෙන් පාලනය කළ ද 1801 ඒමියන්ස් ගිවිසුම මඟින් බ්‍රිතාන්‍යයට භාර දීමෙන් පසු ඉංගි‍්‍රසි රජය පහත රට අයිතිය ලබා ගත්තේ ය. එහෙත් ඉහත කී අයුරු උඩරට බලය ලබා ගත්තේ එවැනි සටනකින් නොව උඩරට ප්‍රධානීන් සමඟ ඇති කරගත් ලිඛිත ගිවිසුම මඟිනි.උඩරට එතෙක් පැවැති සිංහල පාලනය 1739 දී අවසන් වීමත් සමඟ වඩුගයන් රජකමට පත්කර ගැනීමත්, ඒ අනුව සුළු වඩුග පිරිසක් යටතේ සිංහල ප්‍රධානීන් හා ජනතාව කෘර පාලනයකට යටත් වීමත් නිසා වඩුග පාලනයෙන් නිදහස් වීමට සමහර සිංහල ප්‍රධානීන් ඉංගී‍්‍රසීන්ට රැවටී උන්ගේ ආධාර පැතීමෙන් මෙසේ ඉංගී‍්‍රසීන්ට සටනකින් තොරව ම උඩරට අයත් වීය. ඉන් සිදු වූ හානිය සිංහල ප්‍රධානීන් කිසි සේත් නොසිතූ විරූ දෙයක් බවට පත් වූ ආකාරය ඉන් පසු ඉංගී‍්‍රසීන් පාලනයෙන් නිදහස් වීම සඳහා 1818, 1848 ආදී කාලවල දී සිහළුන් විසින් කරන ලද විමුක්ති සටන්වලින් පෙනී යයි. පරංගින් මෙරටින් එළවීමට ලන්දේසීන්ගේ උදව් ලබාගත් දෙවැනි රාජසිංහට ඉඟුරු දී මිරිස් ගත්තා වාගේ යැයි කතාවක් පටබැඳුණේ ද මෙවැනි ක්‍රියාවක් නිසා ය. 1815 මාර්තු 2 දින මෙසේ ගිවිසුමකින් අප ඉංගී‍්‍රසීන්ට යටත් වීමේ පසුබිම අද දින මෙරට සියලු සිංහල දමිල පුරවැසියන් විසින් ආවර්ජනය කළ යුත්තේ වර්තමානයේ මෙරට අපේ ප්‍රශ්න විසඳීමට විදේශික බලවේගවල පිහිට පතමින් ඔවුන් කෙරේ විශ්වාසය තබමින් සිය අපේක්ෂා සපුරා ගැනීමට තැත් දැරීමෙන් අනාගතයේ සිදුවිය හැකි ප්‍රතිඵලය කුමක්දැයි සිතා බැලීම පිණිස ය.උඩරට සිංහල පාලකයින් විසින් තම අග බිසවුන් දකුණු ඉන්දියාවේ වඩුග පරම්පරාවෙන් ගෙන්වා ගැනීමට පෙළඹීම කෙරේ ද සිංහල ප්‍රධානීන්ගේ වාද භේද හා බල ගැටුම ද ප්‍රධාන වශයෙන් හේතු වී ඇත. අවසාන සිංහල පාලකයා වූ ශ්‍රී වීර පරාක්‍රම නරේන්ද්‍රසිංහට පුතෙකු නොසිටියෙන් එසේ ගෙන්වාගෙන සිටි ඔහුගේ වඩුග අග බිසවගේ සහෝදරයා 1739 දී ශ්‍රී විජය රාජසිංහ නමින් රජ කෙරෙව්වේ ද සිංහල ප්‍රධානින්ම ය. අවසානයේ කන්නසාමී ශ්‍රී වික්‍රම රාජසිංහ නමින් රජ කෙරෙව්වේ පිළිමතලාවේය. එහෙත් කන්නසාමි ඔහු සිතු තරම් දුබලයෙකු නොවීය. රජකම අපේක්ෂාවෙන් සිටි මුත්තුසාමි ඉංගී‍්‍රසින් වෙත පලා යාමෙන් පසු යාපනයේ ආරක්ෂාව යටතේ සිටි අතර ජෝන් ඩේව් හමුදා සමඟ මුත්තුසාමි ද රැගෙන උඩ රටට පැමිණි විට ශ්‍රී වික්‍රම රාජසිංහ හඟුරන්කෙතට පලාගියෙන් මුත්තුසාමී උඩරට රජ කෙරෙව්වේ ය.එහෙත් උඩරට අනිකුත් ප්‍රධානීන්ගේ සහායෙන් රජතුමා මුත්තුසාමි ද මරා දමා ඉංගී‍්‍රසීන් පරාජයට පත් කළේ ය. ඔහුට රජකම ලබාදීමට කුමන්ත්‍රණය කළේ යැයි චෝදනාව පිට 1811 දී කන්නසාමි විසින් ම පිලිමතලාවගේ හිස ගසා දැමෙව්වේ ය. ඔහුගේ පුරප්පාඩුවට පත් කළේ ඇහැලේපොල ය. අනිකුත් ප්‍රධානීන් ඇහැලේපොලට විරුද්ධව කේලාම් කීමේ අවසාන ප්‍රතිඵලය වූයේ ඇහැලේපොලගේ බිරිඳ හා දරුවන් ඝාතනය කිරීම ය. මුලින් කී පසුබිම යටතේ ඇහැලේපොල විසින් ඉංගී‍්‍රසී ආධාර පැතීමේ දී විශ්වාස කළේ ඔවුන් වඩුගයන්ගන් උඩරට බේරා දී තමන් එහි පාලකයා වශයෙන් පත් කරනු ලැබේය යනුවෙනි. ඇහැලේපොලගේ සතුරෙකු වූ මොල්ලිගොඩ හා අනුගාමිකයින් ඇහැලේපොල උඩරට පාලකයා වශයෙන් පත්වෙනවාට කිසිසේත් ම කැමැත්තක් දැක්වූයේ නැත. එහෙත් උඩරට අල්ලා ගැනීමේ කුමන්ත්‍රණය ඉංගි‍්‍රසින් විසින් මෙහෙය වූයේ ජෝන් ඩොයිලි හරහා ය. හොඳින් සිංහල ඉගෙන ගෙන සිටි ඔහු උඩරට ප්‍රධානීන් අතර තිබූ විරසක කම් හා ආශාවන් ඔත්තු කරුවන් මඟින් සොයා බලා භේද වර්ධනය කරමින් ඔවුන්ට තෑගිභෝග ලබාදීමෙන්, හා බලාපොරොත්තු ලබා දීමෙන් උඩරට ප්‍රධානීන්ගේ සහයෝගය ලබමින් උඩරටට ඇතුළු වී පලාගිය රජු 1815 පෙබරවාරි 18 දින ඇහැලේපොලගේ මිනිසුන් ලවාම බෝමුරේ දී අල්ලා ගැනීම ය. ඉන් පසුව ඇහැලේපොල තමන්ට රජකම ලබාදේවි යැයි සිතුව ද සිදුවූයේ 1815 මාර්තු 2 වැනි දින උඩරට ඉංගී‍්‍රසීන් විසින් ම පාලනය කිරීම සඳහා උඩරට ප්‍රධානීන් සමඟ ගිවිසුමක් අස්්සන් කොට ජෝන් ඩොයිලිට උඩරට පාලනය පැවරීම ය. ඉංගී‍්‍රසි යුද හමුදාවේ වෛද්‍ය වරයා වශයෙන් සිටි හෙන්රි මාෂල් විසින් විමුක්ති සටන යැයි හැඳින් වූ 1818 සටනින් පසු ඇහැලේපොල රටින් ද පිටුවහල් කරන ලදී.මේ ගිවිසුමට ඇහැලේපොල, මොල්ලිගොඩ, දෙවන පිළිමතලාවේ, කැප්පෙටිපොල, මොල්ලිගොඩ, දෙවන දුල්ලෑව, මිල්ලව, රත්වත්තේ, ගලගම, ගලගොඩ අත්සන් කර ඇති අතර ගිවිසුමට සිංහලෙන් පමණක් අත්සන් තබා ඇත්තේ මොල්ලිගොඩ, ගලගොඩ, ගලගම, හා මොනරවිල (කැප්පෙටිපොල) පමණ ය. අනිත් අය දෙමළෙන් හා සිංහල දෙමළ මිශ්‍රව අත්සන් තබා ඇත. ගිවිසුමේ මුල් ප්‍රකාශනයෙන් කියා ඇත්තේ උඩරට ප්‍රධානීන් හා ජනතාවගේ ඉල්ලීම අනුව වඩුග පාලනයෙන් ඔවුන් නිදහස් කර දුන් බවය.දෙවනුව වඩුග පරපුරේ අයිතිය අහෝසි කොට උඩරටින් නෙරපීමත්, බුද්්ධාගම සඳහා පෙර පරිදි රාජ්‍යාරක්ෂාව දීම, උඩරට පෙර පටන් එන සිරිත් විරිත් හා රදළවරුන්ගේ තත්වයන් ආරක්ෂා කිරීමාදිය ප්‍රධාන වශයෙන් සඳහන් විය. සිංහලෙන් හා ඉංගි‍්‍රසියෙන් ලියා අත්සන් තැබූ මෙම ලියවිල්ල නීත්‍යානුකූල ලියවිල්ලක් බව ඉන් පසු ටොරින්ටන් ආදී ඉංගී‍්‍රසි නිලධාරීන් පිළිගෙන තිබුණ ද වැඩිකල් නොගොස් ම ඉංගී‍්‍රසිහු ගිවිසුම කඩ කළහ.ඉන් පළමු වැන්න වූයේ සිංහල ප්‍රධානීන්ට අයත් වූ වෙල්ලස්ස පාලනයට මුස්ලිම් ජාතිකයෙකු පත් කිරීමය. එසේ ම 1818 ප්‍රකාශනය මඟින් 1815 ගිවිසුමේ කියැවෙන කරුණු වෙනස් කරමින් සංශෝධන ඇති කළේ ය. 1847 දී බුද්ධාගමට රාජ්‍යාරක්ෂාව ලබාදීම වගන්තිය කඩ කරමින් දළදාවද බෞද්්ධයන්ට භාර දී විහාර දේවාල පත්වීම් ලබාදීම ද නවතා දැමී ය.අවසානයේ මෙරට ප්‍රධාන ජන කොටස් දෙක වූ සිංහල දෙමළ දෙපාර්ශවයට ම ඉංගී‍්‍රසීන්ගෙන් නිදහස ලබා ගැනීමට අවශ්‍ය වූයේ ඔවුන්ගේ පාලනයෙන් තම ජනතාවට සිදුවූ බොහෝ හානි හා පීඩාකාරී තත්ත්වයන් නිසා ය. මුල් නායකයින් මේ තත්ත්වය ප්‍රථමයෙන්ම තේරුම් ගෙන දුර දිග බලා කටයුතු කළේ නම් ශ්‍රී ලාංකිකයින් බොහෝ දෙනෙකුගේ ජීවිත ද දේපල ද අහිමි වීම පමණක් නොව දීර්ඝ කාලයක් තිස්සේ අපේ සම්පත් බටහිර රටවලට ගෙනගොස් මෙරට දුප්පත් කිරීම ද නැවතීමට ඉඩ තිබුණි.අද තම රටවල අභ්‍යන්තර ප්‍රශ්න විසඳීමට බාහිර රටවල ආධාර ගත් සියලු රටවලට සිදු වී ඇත්තේ ද මේ ටිකම ය. එම තත්ත්වය එසේ තිබිය දී ශ්‍රී ලාංකික සිංහල දමිළ සමහර නායකයින් විදේ්ශීය රටවල් තම විමුක්ති දායකයා ලෙස සිතා මෙරට අභ්‍යන්තර ප්‍රශ්න විසඳා ගැනීමට යාමේ දී 1815 මාර්තු 2 වන දින සිදු වූ දේ ද සිහි කල්පනාවට ගැනීම වැදගත් ය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=n1203031</link>
    <topic>ජනපති නියෝගයෙන් ධීවර ඉන්ධන සහනාධාර වැඩිවේ</topic>
    <author>ධනුෂ්ක ගොඩකුඹුර</author>
    <content>ධීවරයන්ට මෙතෙක් ලබා දුන් ඉන්ධන සහනාධාරය වහාම ක්‍රියාත්මක වන පරිදි ඉහළ දමන ලෙස ජනාධිපති මහින්ද රාජපක්ෂ මහතා ඊයේ (02) නියෝග කළේය.මේ අනුව එක්දින සහ බහුදින ධීවර යාත්‍රා සඳහා මෙතෙක් ලබා දුන් ඉන්ධන සහනාධාරය ලීටර් 100 කින් ඉහළ දැමීමට නියමිතය.ඩීසල් ලීටර් 2500 ක් දක්වා දුන් සහනාධාරය ලීටර් 2600 දක්වාත් භූමිතෙල් ලීටර් 250 ක් දක්වා දුන් සහනාධාරය ලීටර් 350 දක්වාත් මේ අනුව ඉහළ දැමේ.ජනාධිපති මහින්ද රාජපක්ෂ මහතා සහ ධීවර සමිති නියෝජිතයන් අතර අරලියගහ මන්දිරයේදී ඊයේ (02) පැවැති සාකච්ඡාවකදී මේ උපදෙස් ලබා දී තිබේ. මීගමුව, හලාවත ධීවර ජනතාව සමඟ ධීවර ගැටලු සම්බන්ධයෙන් මේ සාකච්ඡාව පැවැත්වුණේ මැල්කම් කාදිනල් රංජිත් අගරදගුරු හිමිපාණන්ගේ ඉල්ලීමකට අනුවයි.ඒ අනුව ජනාධිපතිතුමාගේ ප්‍රධානත්වයෙන් මීගමුව හලාවත ධීවර සමිති නියෝජිතයින් සමඟ මේ විශේෂ සාකච්ඡාවේදී ධීවරයන්ට බලපාන ගැටලු සම්බන්ධයෙන් දීර්ඝ ලෙස සාකච්ඡා කෙරිණ.මෙහිදී තෙල් මිල වැඩිවීම හේතුවෙන් ධීවර ජනතාව මුහුණ දී ඇති ප්‍රශ්න පිළිබඳව ධීවර ප්‍රජාව ජනාධිපතිතුමා වෙත කරුණු පැහැදිලි කළේය.එමෙන්ම ධීවර කර්මාන්තකරුවාගේ ආදායම වැඩි කිරීම මතු වී ඇති අර්බූදයට හොඳම විසඳුම බැව් පෙන්වා දුන් ජනාධිපතිතුමා ධීවරයින්ගේ ආදායම වැඩි කිරීම සඳහා සහතික මිලකට රජය මගින් ධීවරයින්ගේ මාළු මිලදී ගැනීමට පියවර ගන්නා ලෙස ධීවර සංස්ථාව වෙත උපදෙස් දුණි.ඉදිරියේ දී ලෝක වෙළෙඳ පොළ තුළ තෙල් මිල තව තවත් වැඩිවීමේ හැකියාව ඇති බැව් පෙන්වා දුන් ජනාධිපතිතුමා එය අප රජයට මැදිහත් විය හැක්කේ සහනාධාර තුළින් බවත් ධීවර කර්මාන්තයට පමණක් නොව අධ්‍යාපන, සෞඛ්‍ය, කෘෂිකර්ම අංශ ක්‍රියාත්මක වන්නේ ද සහනාධාර මත වන බවත් පැවසීය.ඩීසල් ලීටරයකින් රුපියල් 4.79 කින් ද,පෙට්රල් රුපියල් 1.91 කින් පාඩු විඳීමින් රජය භූමිතෙල් සඳහා සියයට 80 ක් ද, ඩීසල් සඳහා සියයට 40ක් ද සහනාධාර වශයෙන් ලබා දීමට කටයුතු කර ඇති බැව් ධීවර ජනතාව වටහා ගත යුතු බැව් ජනාධිපතිතුමා අවධාරණය කළේය.මසුන් ඇල්ලීමේ දී ඇම සඳහා භාවිත කරන ආනයනික දැල්ලන්ගේ බදු ඉවත් කිරීමට ද, ධීවර ආම්පන්නවලට බදු සහන සැලැස්වීමට ද මෙහිදී ජනාධිපතිතුමා තීරණය කළේය.තහනම් ක්‍රම භාවිතයෙන් සිදු කරන ධීවර කටයුතු නැවැත්වීමටත් එවැනි කටයුතු සඳහා නීතිය අකුරටම ක්‍රියාත්මක කරන ලෙස ද මෙම අවස්ථාවේදීම ජනාධිපතිතුමා දුරකථනයෙන් පොලිස්පතිතුමා වෙත දැනුම් දුණි. එමෙන්ම කිසිවකුට මසුන් රටට ආනයනය කිරීමට ඉඩ නොදෙන බව ද ප්‍රකාශ කළේය. අද මෙම සාකච්ඡාවේදී ධීවර ජනතාව වෙත ලබා දෙන සහනාධාර සියල්ල රටේ සියලු ධීවර ප්‍රජාව වෙනුවෙන් බැව් වැඩිදුරටත් ප්‍රකාශ කළේය.මෙහිදී අදහස් දැක් වූ අමාත්‍ය රාජිත සේනාරත්න මහතා කියා සිටියේ සියලුම ධීවර ජනතාව ආදායම් බද්දෙන් නිදහස් කොට ඇති බවත් ධීවරයින්ගේ ණය පොලී සියයට 4කින්ද උතුරු ප්‍රදේශ ධීවර ජනතාවගේ ණය පොලී සියයට 25කින් ද රජය මගින් ලබා දෙන බැව් ප්‍රකාශ කළේය.මෙම අවස්ථාවට මීගමුව හලාවත කලාප භාර පූජා ප්‍රසාදීන් වහන්සේලා නියෝජ්‍ය අමාත්‍යවරු වන, සරත් කුමාර ගුණරත්න, නියෝමාල් පෙරේරා, මීගමුව හලාවත ප්‍රදේශ නියෝජනය කරනු ලබන පාර්ලිමේන්තු මන්ත්‍රීවරු, මුදල් අමාත්‍යාංශයේ හා ධීවර අමාත්‍යාංශයේ නිලධාරීන් ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=n1203032</link>
    <topic>නිදහස් ශ්‍රී ලංකාවකට චීනයේ අඛණ්ඩ සහාය</topic>
    <author/>
    <content>ශ්‍රී ලංකාවේ නිදහස, ස්වෛරීභාවය හා භෞමික අඛණ්ඩතාව සුරැකීමට දරන ප්‍රයත්නයේදී අඛණ්ඩව සහාය ලබාදෙන බව චීනය අවධාරණය කරයි.ඊට අමතරව ශ්‍රී ලංකාවේ සිදුවන සමාජ හා ආර්ථික සංවර්ධන ක්‍රියාවලිය මැනවින් අවබෝධ කරගෙන සිටින බවද චීනයේ ආරක්ෂක ඇමැති ලියන්ග් ගුවන්ග්ලි ලියන් මහතා ප්‍රකාශ කරයි.ඒ මහතා මේ බව සඳහන් කළේ නිල සංචාරයක් සඳහා චීනය බලා පිටත්ව ගිය රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා සමඟ බීජිං නුවරදී පැවැති විශේෂ හමුවකදීය. මේ අතර චීනයේ අපේක්ෂාවන් සම්බන්ධයෙන් ශ්‍රී ලංකාව දක්වන සහයෝගය පිළිබඳ චීන ආරක්ෂක ඇමැතිවරයා සිය ප්‍රසාදය පළකර තිබේ.මිත්‍රත්වය තවදුරටත් තහවුරු කිරීමේන් දෙරටේ අන්‍යෝන්‍ය සහයෝගීතාව තවදුරටත් වර්ධනය කරගැනීම මෙන්ම දෙරටේ හමුදාවන් අතර සන්නිවේදන සබඳතා වර්ධනය කරගැනීමේ අවශ්‍යතාවද හෙතෙම පෙන්වාදී තිබේ.ශ්‍රී ලංකාව සහ චීනය අතර තිබෙන සබඳතා ඈත අතීතයකට දිවයන බව පෙන්වාදී තිබෙන ඒ මහතා දෙරටේ ඵෙතිහාසික මෙන්ම පොදු අපේක්ෂාවන් පවතින බවද සඳහන් කර ඇත.ඊට අමතරව ආරක්ෂක ඇමැතිවරයා සඳහන් කර ඇත්තේ දෙරටේ රාජ්‍යතාන්ත්‍රික සබඳතා වසර 55 ක් තරම් ඈත අතීතයකට යන බවයි.ශ්‍රී ලංකාවේ සිවිල් යුද ගැටුම් පැවැති සමයේදී මෙන්ම රටේ ආර්ථික සංවර්ධනය වෙනුවෙන් චීනය ලබාදෙන සහයෝගය සම්බන්ධයෙන් ආරක්ෂක ලේකම් ගෝඨාභය රාජපක්ෂ මහතා චීනය වෙත සිය ප්‍රසාදය පළකර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=n1203033</link>
    <topic>මේ තීරණාත්මක අවධියේ රට පිළිබඳ හැඟීමෙන් කටයුතු කළ යුතුයි</topic>
    <author/>
    <content>මේ තීරණාත්මක අවස්ථාවේ සියලු දෙනාම රට පිළිබඳ හැඟීමකින් කටයුතු කළ යුතු යැයි මල්වතු පාර්ශ්වයේ මහානායක අතිපූජ්‍ය තිබ්බටුවාවේ ශ්‍රී සුමංගල මහ නාහිමියෝ ප්‍රකාශ කරති.සියලු භේද පසෙකලා රටේ නිදහස හා ස්වාධීනත්වය වෙනුවෙන් එක මතයක සිට කටයුතු කිරීම සියලු දෙනාගේම වගකීමක් බවද උන්වහන්සේ අවධාරණය කරති. මල්වතු මහ නාහිමියෝ මේ බව ප්‍රකාශ කළේ උන්වහන්සේ බැහැ දැකීම සඳහා මුදල් හා ක්‍රමසම්පාදන නියෝජ්‍ය ඇමැති ගීතාංජන ගුණවර්ධන මහතා හමුවූ අවස්ථාවේදීය.මහජන චීනය සමඟ ශ්‍රී ලංකාව ඇතිකරගත් රාජ්‍ය තාන්ත්‍රික සබඳතා සාර්ථකව පැවැතීම විශාල ශක්තියක් බව පෙන්වා දුන් මල්වතු පාර්ශ්වයේ මහානායක හිමියෝ 1956 සමාජ පෙරළියට නායකත්වය දුන් විද්‍යාලංකාර මහා පිරිවෙන පංච මහා බලවේගයටම ශක්තිය සැපයූ බෞද්ධ කේන්ද්‍රස්ථානයක් බවද පැවසූහ.මෙහිදී අදහස් පළ කළ ගීතාංජන ගුණවර්ධන මහතා සඳහන් කළේ ශ්‍රී ලංකාව වටා ඇති මුහුදු තීරයේ පවතින වාණිජ සම්පත අත්පත් කර ගැනීම සඳහා අමෙරිකාව ප්‍රමුඛ බටහිර රටවල් විවිධ කුමන්ත්‍රණ ක්‍රියාත්මක කරන බවය.ඉන්දීය සාගරයේ පිහිටි ශ්‍රී ලංකාවට අතීතයේ සිටම විවිධ බලපෑම් පැමිණි බව සිහිපත් කළ ඒ මහතා ඒ නිසාම අපේ රට අවුල් කිරීමට ඇතැමුන් උත්සාහ දරන බවත් මේ සම්බන්ධයෙන් ලෝකවාසී බෞද්ධ ජනතාවගේ අප්‍රසාදය ඔවුනට පළකරන බවත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=n12030311</link>
    <topic>ත්‍රස්තවාදීන්ගේ සියලු චෝදනාජිනීවාහි දී බිඳ වැටෙයි</topic>
    <author>රක්ෂණ ශි‍්‍රයන්ත</author>
    <content>ත්‍රස්තවාදී කණ්ඩායම්වලින් එල්ලවූ සියලු බොරු චෝදනා බිඳ හෙළීමට ජිනීවා නුවර පැවැති මාධ්‍ය හමුවක දී රජයේ නියෝජිත පිරිස සමත්වී තිබේ. ජිනීවා නුවරට ශ්‍රී ලංකාවෙන් ගිය විශේෂ මාධ්‍ය නියෝජිතයකු වූ ශවේන්ද්‍ර ෆර්ඩිනෑන්ඩු මහතා මේ සම්බන්ධයෙන් ස්වාධීන රූපවාහිනියට මෙසේ කියා සිටියේය.විශේෂයෙන් රජයේ නියෝජිත පිරිසේ සිටි පාර්ලිමේන්තු මන්ත්‍රී සචින් වාස් ගුණවර්ධන මහතා මාධ්‍යවේදීන්ට තේරුම්කර දී ඇත්තේ “එල්. ටී. ටී. ඊ. සංවිධානය සම්බන්ධව පමණද ඔබලාගේ කනගාටුව, අනෙක් අය ගැන කනගාටුව නැත්ද” යනුවෙනි. ඊට උත්තරයක් හෝ දීගන්න මාධ්‍යවේදීන්ට හැකිවී නැත.හිටපු නීතිපති මොහාන් පීරිස් මහතා ඉතා පැහැදිලි උත්තරයක් මෙහිදී දී ඇති අතර ත්‍රස්තවාදීන්ට හිතවාදී කණ්ඩායම් මේ කරන ක්‍රියා කිසිම තේරුමක් නැති බවද ඒ මහතා අවධාරණය කර තිබේ.එල්. ටී. ටී. ඊ. හිතවාදී කණ්ඩායම් කිසිවක් නොදන්නා අයුරින් රජයේ කණ්ඩායමෙන් ප්‍රශ්න කර ඇති අතර ඔවුන්ගේ ප්‍රති උත්තර හමුවේ සියලු චෝදනා අභූත ඒවා බව අදාළ කණ්ඩායම්වලට පිළිගැනීමට සිදුවී තිබේ.ශ්‍රී ලංකාවට එරෙහිව යෝජනාවක් ඉදිරිපත් කරන්නේද යන්න තවමත් අවිනිශ්චිත තාවක් පවතින බව දැනගන්නට තිබේ.පැය දෙකක් පුරා ත්‍රස්තවාදී හිතවාදී කණ්ඩායම්වලින් එල්ලවූ සියලු චෝදනා බිඳ හෙළීමට රජයේ නියෝජිත පිරිස සමත්වූ බව මාධ්‍යවේදී චමින්ද ෆර්ඩිනෑන්ඩු තවදුරටත් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=n1203034</link>
    <topic>කතරගම මැණික් නිධියට ආරක්ෂිත වැටක් හා කැමරා පද්ධතියක්</topic>
    <author>සුභාෂිණී සේනානායක, චින්තා රණසිංහ</author>
    <content>තම්මැන්නාව, කතරගම මැණික් නිධිය සහිත ප්‍රදේශය අවට ආරක්ෂාව හා නිරීක්ෂණ කටයුතු පහසු කිරීම සඳහා විශේෂිත ආරක්ෂක වැටක් සහ කැමරා පද්ධතියක් සවි කිරීමට ජාතික මැණික් හා ස්වර්ණාභරණ අධිකාරිය කටයුතු යොදා තිබේ.මේ වන විට මැණික් පතලේ කැණීම් කටයුතු සාර්ථකව සිදු කෙරෙන බවත් ලොව ඕනෑම ස්ථානයක සිට එම මැණික් කැණීම් කටයුතු නිත්‍යානුකූලව සිදු කෙරෙනවාද යන්න පිළිබඳ මේ කැමරා පද්ධතිය නිරීක්ෂණය කිරීමට හැකියාව ලැබෙන බව අධිකාරියේ සභාපති ප්‍රසාද් ගල්හේන මහතා “දිනමිණ” ට පැවැසීය.මේ වැඩපිළිවෙළ හරහා නීතිමය ආරක්ෂාව ලැබෙන අතර එමඟින් අධිකාරියේ අධීක්ෂණ කටයුතු පහසු වන බවත් ඒ මහතා ප්‍රකාශ කළේ ය. මැණික් නිධියෙන් 95% ක් වෙන්දේසි කිරීමෙන් අනතුරුව ප්‍රදේශවාසීන් වෙත ලබා දුන් ඉතිරි 5% ක ප්‍රමාණය ප්‍රදේශයේ කණ්ඩායම් තුනකට ලබා දීමට ප්‍රාදේශීය ලේකම්වරයා තීරණය කර ඇති බවත් එයට අදාළ එකඟතා ගිවිසුම ඊයේ (02) අස්සන් තැබූ බවද සභාපතිවරයා පැවැසීය.කතරගම මැණික් නිධියෙන් හමු වන නව මැණික් අන්තර්ජාතික වශයෙන් “කතරගම නිල් මැණික් “ (Katharagama Blue gems) ලෙස නම් කිරීමට ජාතික මැණික් හා ස්වර්ණාභරණ අධිකාරිය තීරණය කළ බවත් ඒ සඳහා අවශ්‍ය පියවර මේ වනවිට ගෙන ඇති අතර මැණික් නිරීක්ෂණය කිරීම සඳහා අමෙරිකාවේ විශේෂඥයන් පිරිසක් මේ වන විට පැමිණ සිටින බවත් ඒ මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=n1203035</link>
    <topic>නමක් නැතිමරණ සහතිකයක්</topic>
    <author>මුන්දලම සමුහ - කේ. ජේ. බී. පීරිස්</author>
    <content>මෙතෙක් කලක් නොදුටු ආකාරයේ හදිසි මරණ පරීක්ෂක වාර්තාවක් පුත්තලම දිස්ත්‍රික්කයේ එක්තරා උප්පැන්න මරණ රෙජිස්ට්‍රාර් මහතකු වෙත ලැබීමේ පුවතක් “දිනමිණ”ට වාර්තා විය.මෙම මරණ වාර්තාව ඉදිරිපත් කර ඇත්තේ මාරවිල ඕතර පළාත උතුර හදිසි මරණ පරීක්ෂක මහතෙකි.මියගොස් ඇත්තේ වසර දෙකහමාරක මන්ද බුද්ධික සිංහල ගැහැණු දරුවෙකි.මරණය සිදුවී ඇත්තේ දෙදහස් එකොළහේ නොවැම්බර් මස එකළොස් වනදින දුන්කන්නාව සුවර්ණදාම ළමා නිවාසයේදීය. දරුවාගේ මවුපියන්ගේ නම් හෝ මියගිය දරුවාගේ නම හෝ මරණ පරීක්ෂක තැනගේ වාර්තාවේ දක්වා නැත.මරණයට හේතුව ආහාර ගැනීමට නොහැකිවීම බව සඳහන් කර ඇත.මියගියේ කව්ද? යන්න නොදක්වා මා කෙසේ මරණ සහතිකයක් නිකුත් කරන්නද යන්න රෙජිස්ට්‍රාර් මහතාට ගැටලුවක්ව පවතින බව ඒ මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=n1203036</link>
    <topic>ශ්‍රී ලංකාව දේශපාලන වශයෙන් අස්ථාවර කිරීමේ උත්සාහයක්</topic>
    <author>චන්දිමා එදිරිමාන්න</author>
    <content>දෙමළ ඊළම සහිත සාමයක් බලා පොරොත්තු වූ අධිරාජ්‍යවාදීන්ට ලැබුණේ දෙමළ ඊළම රහිත සාමයක් බැවින් ඔවුන් වෛරයෙන් ප්‍රකෝපකාරී ලෙස හැසිරෙමින් ශ්‍රී ලංකාව දේශපාලන වශයෙන් අස්ථාවර කිරීමට කටයුතු කරන බව ජාතික නිදහස් පෙරමුණේ නායක , ඉදිකිරීම් ඉංජිනේරු සේවා නිවාස හා පොදු පහසුකම් ඇමති විමල් වීරවංශ මහතා පැවසීය.ශ්‍රී ලංකාව දිනාගත් සාමය නැති කරන අන්තර්ජාතික දෙමළ කල්ලි මේ රටතුළ නැවත ඇතිකිරීම බටහිර බලවේග වල ඉලක්කය බව ද හෙතෙම පැවසිය.දිනා ගත් සාමය උදුරා ගෙන පරාජය කළ එල් ටී ටී ඊ ත්‍රස්තවාදය නැවත රටතුළ පණ ගන්වන්නට හදන වෑයම පරාජයට පත් කල යුතු බවද කීය.හෙතෙම මෙම අදහස් පළ කළේ ඊයේ(02) ජාතික නිදහස් පෙරමුණේ මාධ්‍ය හමුවට එක් වෙමිනි.බත්තරමුල්ල ජාතික නිදහස් පෙරමුණේ කාර්යාලයේදී එම මාධ්‍ය හමුව පැවැත්විණි.එහිදී ඇමති විමල් වීරවංහ මහතා මෙසේද පැවසීය.එක්සත් ජාතීන්ගේ සංවිධානයේ මානව හිමිකම් සමුඵවේදී ශ්‍රී ලංකාව සම්බන්ධයෙන් යෝජනාවක් ඉදිරිපත් කිරීමට අමෙරිකා එක්සත් ජනපදය කටයුතු කරනවා.එහිදි ඔවුන් ශ්‍රී ලංකාවට බලපාන තියුණු කරුණු ඉදිරිපත් කරන්නට බලා පොරොත්තු වෙනවා.ශ්‍රී ලංකාවේ කොටි ත්‍රස්තවාදය පරාජයට පත් කරන්නට කටයුතු කළ ජනාධිපතිවරයා ඇතුඵ හමුදාව ජාත්‍යන්තර යුද අධිකරණයට ගෙන යන්නටත් ඒ හරහා රට තුළ දේශපාලන අස්ථාවරභාවය ඇති කරන්නටත් ඔවුන් අරමුණු කර ගෙන සිටිනවා.යුධ අපරාධ සිදු කළ රුද්‍ර කුමාරන් අද සනීපයට අමෙරිකා එක්සත් ජනපදයේ සිටිනවා. ඔහුත් යුද අපරාධ සිදු කළ කෙනෙක් .නමුත් ඔහුට යුධ අපරාධ චෝදනා එල්ල කළේ නැහැ. මිනී මැරූ කොටි ත්‍රස්තවාදීන් ඔවුන් වීරයො කර තියෙනවා.අමෙරිකා එක්සත් ජනපදය පකිස්ථානයේ ගුවන් සීමා ආක්‍රමණය කරලා හැංගිලා හිටිය බින් ලාඩන් මරල මළ මිනිය මුහුදට දැම්මා. බැරැක් ඔබාමා ඒ ගැන මහ උජාරුවෙන් කතා කළා. අමෙරිකන් හමුදාව යුධ වීරයන් වුණා බලවත් ත්‍රස්ත නායකයකු වූ ප්‍රභාකරන් මරාදාපු එකට කියනවා යුධ අපරාධ සිදු කළා කියලා.මේ නිසා බටහිර අධිරාජ්‍යවාදි බලවේග වල අරමුණ පැහැදිලියි.මෙම කරුණු පිළිබද ජනතාවගේ අවධානය යොමු කර ප්‍රබල ජන මතයක් රටතුල ස්ථාපිත කළ යුතුයි.මෙම මාධ්‍ය හමුව සදහා ජාතික නිදහස් පෙරමුණේ ප්‍රධාන ලේකම් ප්‍රියන්ජිත් විතාරණ කොළඔ මහ නගර සභාවේ නාගරික මන්ත්‍රී මෙහොමඩ් මුසම්මිල් යන මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=n1203037</link>
    <topic>කහවත්ත රෝහලේ ප්‍රසව හා නාරිවේද අංශය වැසෙයි</topic>
    <author>රත්නපුර දිසා විශේෂ - නිරෝෂණ පෙරේරා</author>
    <content>වෛද්‍යවරුන් අතර ඇති වූ ප්‍රශ්නයක් නිසා කහවත්ත මූලික රෝහලේදී දරුවන් ප්‍රසූත කිරීමට රෝහලට ඇතුළත් වී සිටි මව්වරුන් වෙනත් රෝහල්වල වෙත යවනු ලැබූහ.ඊයේ 2 වනදා සිට දරු ප්‍රසූතියට ගැබිනි මව්වරුන් ඇතුළත් කිරීම ද නතර කර තිබේ.කහවත්ත මූලික රෝහලේ ප්‍රසව හා නාරිවේද අංශය සම්පූර්ණයෙන්ම වැසී ගොස් ඇතැයි රෝහල් ආරංචි මාර්ග කියයි.ප්‍රසව හා නාරිවේද විශේෂඥ වෛද්‍යවරිය සමග තවදුරටත් සේවය කිරීමට නොහැකි නිසා වෘත්තීය ක්‍රියාමාර්ගයක් ලෙස තමන් රාජකාරි නොකර විරෝධය පළ කරන බව වෛද්‍යවරුන් තිදෙනකු බලධාරින්ට දැනුම් දී තිබේ.විශේෂඥ වෛද්‍යවරිය වෙනුවට විශේෂඥ වෛද්‍යවරයකු හෝ වරියක ලබා දෙන ලෙස ප්‍රසව හා නාරිවේද අංශයේ වෛද්‍යවරුන් තිදෙනකුගේ ඉල්ලීම වී තිබේ.කාලයට අමතරව සේවයේ යෙදීම , බැන වැදීම වැනි කරුණු නිසා අදාළ විශේෂඥ වෛද්‍යවරිය යටතේ තවදුරටත් සේවය කිරීමට නොහැකි බව අනෙක් වෛද්‍යවරුන් පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=n1203038</link>
    <topic>පොලිසිය ගැන පැමිණිලි ඉදිරිපත් කිරීමට පොලිස් කොමිසමෙන් උ/නැ’ හිරට කාර්යාල</topic>
    <author>චන්ද්‍රිකා පෙරේරා</author>
    <content>උතුරු නැඟෙනහිර ජනතාවට පොලිස් නිලධාරීන්ගෙන් හෝ එම දෙපාර්තමේන්තුවෙන් යම් අගතියක් සිදුවුවහොත් පැමිණිලි ඉදිරිපත් කිරීම සඳහා එම ප්‍රදේශවල කාර්යාල පිහිටුවීමට පොලිස් කොමිසම මගින් පියවර ගෙන ඇත.පොලිස් කොමිසම බලාත්මක කරමින් මෙම මස ආරම්භ වීමත් සමඟම එම තීරණය ගත්බව එහි සාමාජික ප්‍රවීණ මාධ්‍යවේදී නිව්ටන් ගුණරත්න මහතා පවසයි.මීට වසර තුනකට පෙර පත්ව තිබූ පොලිස් කොමිසන් සභාවට උතුරු නැඟෙනහිර ජනතාවට දුග්ගැනවිලි ඉදිරිපත් කිරීමට අවස්ථාව නොතිබිණි.මානුෂික මෙහෙවර මගින් එම ජනතාවගේ සිවිල් අයිතීන් තහවුරු කර රජය උතුරු නැගෙනහිර ප්‍රදේශවල සිවිල් නීතිය ක්‍රියාත්මක කිරීම සඳහා පොලිස් ස්ථාන පිහිටුවීමෙන් පසු පළමුවරට සිවිල් වැසියන්ට පැමිණිලි ඉදිරිපත් කිරීමේ අවස්ථාව උදාකරදීමට පොලිස් කොමිසම මගින් මෙසේ පියවර ගෙන ඇත.බියකින් හෝ සැකයකින් තොරව තමාට පොලිසියෙන් සිදුවන අකටයුතුකම් පිළිබඳ පැමිණිලි කිරීමට ඉදිරිපත්වන ලෙස උතුරු නැගෙනහිර ජනතාවගෙන් ගුණරත්න මහතා ඉල්ලීමක් ද කළේය.රටේ සියලු ප්‍රදේශ ආවරණය වන පරිදි පළාත් නවය පුරා පොලිස් කොමිසමේ කාර්යාල පිහිටුවන බවද ජාති භේදයෙකින් තොරව ඕනෑම අයෙකුට ශ්‍රී ලාංකිකයකු ලෙස පොලිස් කොමිසමට පැමිණිලි ඉදිරිපත් කළ හැකි බවද පෙන්වා දෙන ඒ මහතා එම පැමිණිලි ඉතා ස්වාධීන අයුරින් විභාග කරන බව දිනමිණ කළ විමසුමකදී සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=n1203039</link>
    <topic>ශ්‍රී ලංකාවඅවසන් තරගයට</topic>
    <author>ප්‍රින්ස් ගුණසේකර</author>
    <content>සී.බී. කුසලාන තුන්කොන් ක්‍රිකට් තරගාවලියේ අවසන් තරග වටයට පිවිසීමට අවශ්‍යව තිබූ ජයග්‍රහණය සතුකරගත් ශ්‍රී ලංකා ක්‍රීඩකයෝ ලකුණු 9 කින් ඕස්ට්‍රේලියාව පරාජයට පත් කළහ.ඕස්ට්‍රේලියාවේ මෙල්බෝන් නුවර පැවැති මේ තරගයේ ජයග්‍රහණයත් සමග ලෝක සූර ඉන්දියාව තරගාවලියෙන් ඉවතට ගියේය.ලෝක ක්‍රිකට් අනු සූර ශ්‍රී ලංකාව හා හිටපු ලෝක සූර ඕස්ට්‍රේලියාව අතර තරග තුනකින් සමන්විත අවසන් වටය හෙට (4 දා) බ්‍රිස්බෙන්හිදී ආරම්භ වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=n12030310</link>
    <topic>සියලු පාසල්වලට වසර 3ක දීතොරතුරු තාක්ෂණ පහසුකම්</topic>
    <author>විජයානි එදිරිසිංහ සහ ආසිරි මල්ලවආරච්චි</author>
    <content>රටපුරා පිහිටි දසදහසකට ආසන්න සියලුම පාසල්වලට වසර තුනක් ඇතුළත තොරතුරු තාක්ෂණ පහසුකම් ලබා දීමට රජය තීරණය කර තිබේ.එම වැඩපිළිවෙළේ පළමු අදියර ඊයේ (02) සුගතදාස ක්‍රීඩාංගණයේදී ආරම්භ විණි.එහිදී පාසල් 300කට තොරතුරු තාක්ෂණ පහසුකම් ලබාදීම සිදුකෙරිණි.මෙම වසර අවසාන වීමට පෙර පාසල් තුන්දහසකට එම තොරතුරු තාක්ෂණ උපකරණ ලබාදීමට පියවර ගැනේ.ශ්‍රී ලංකාව ආසියාවේ ආශ්චර්යය කරා ගෙනයාමේ ජනාධිපතිවරයාගේ මහින්ද චින්තන වැඩපිළිවෙළ යටතේ ගම්බද දරුවන් විශ්ව ගම්මානයේ දැවැන්තයන් බවට පත් කිරීමේ සැලසුම යටතේ මෙම වැඩසටහන ක්‍රියාත්මකයි.මේ දැවැන්ත වැඩපිළිවෙළ ජනාධිපතිවරයාගේ උපදෙස් මත ජනාධිපති ලේකම් ලලිත් වීරතුංග මහතාගේ අධීක්ෂණය යටතේ අධ්‍යාපන අමාත්‍යාංශය ජාතික අධ්‍යාපන ආයතනය, රාජ්‍ය විවිධ නීතිගත සංස්ථාව සහ එටිසලාට් ආයතනය එක්ව සිදු කෙරේ. එම තොරතුර තාක්ෂණ උපකරණ ලබාගැනීම ගෙවීමේ පදනම යටතේ ලංකා බැංකුව සහ එල්.ඕ.එල්.සී. ආයතනයේ අනුග්‍රහයෙන් සිදු කෙරෙයි.උපකරණ සැපයීමේ සම්පූර්ණ වගකීම රාජ්‍ය නීතිගත සංස්ථාවට පවරා ඇත.ජනාධිපති ලේකම් ලලිත් වීරතුංග, අධ්‍යාපන ඇමැති බන්දුල ගුණවර්ධන, එටිසලාට් ආයතනයේ කළමනාකාර අධ්‍යක්ෂ දුමින්ද රත්නායක, ජාතික අධ්‍යාපන ආයතනයේ අධ්‍යක්ෂ ජනරාල් මහාචාර්ය අබේරත්න, රාජ්‍ය නීතිගත සංස්ථාවේ සභාපති ප්‍රදීප් ගුණවර්ධන මහත්වරු මේ අවස්ථාවට සහභාගි වූහ.හතර ශ්‍රේණියේ සිට 13 වැනි ශ්‍රේණිය දක්වා වූ සිසුන්ට මෙකී පාඨමාලා හැදෑරීමට ඉඩ ප්‍රස්ථා ඇත. විශේෂයෙන් ශිෂ්‍යත්ව පාඨමාලා පහසුකම්ද යොදා ඇත. ජාතික අධ්‍යාපන ආයතනය මගින් මේ සියලුම පාඨමාලා සකස් කර ඔවුන් නිර්දේශ කළ ගුරුවරු හරහා අධ්‍යයන කටයුතු සිදු කෙරෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=n12030312</link>
    <topic>ජාතික තරුණ ප්‍රතිපත්තියමේ වසරේ දී</topic>
    <author>චමීර ඇල්ලදෙණිය</author>
    <content>ජාතික තරුණ ප්‍රතිපත්තියක් මේ වසරේ දී එළිදැක්වීමට යෞවන කටයුතු හා නිපුණතා සංවර්ධන අමාත්‍යාංශය පියවර ගෙන ඇත. මේ වන විට එම ප්‍රතිපත්තිය සකස් කරමින් තිබෙන බවත්, ඒ සඳහා කතිකාවතක් සමාජයේ ගොඩනැඟෙමින් පවතින බවත්, තරුණ සේවා සභාවේ සභාපති නීතිඥ ලලිත් පියුම් පෙරේරා මහතා දිනමිණට පැවසීය.මේ රටේ පැවති කැරලි තුනක් අවසාන වී තිබෙන මොහොතක තරුණ පිරිසගේ අවශ්‍යතාව හොඳින් හඳුනාගනිමින් මේ වැඩපිළිවෙළ සකස් කිරීමට පියවර ගත් බව හෙතෙම කීවේය. මේ ප්‍රතිපත්තිය සැකසීමට තරුණයන්ගේ අදහස් යෝජනා ලබා ගැනීමටද විවෘත බවද පෙරේරා මහතා අනාවරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=r1203031</link>
    <topic>මත්තේගොඩ වැව් දෙකක් වසර ගණනකින් පිළිසකර කර නෑ: ජලජ පැළෑටිවලින් වැහිලා</topic>
    <author>මංජුල හිරිපිටිය - හෝමාගම සංචාරක</author>
    <content>මත්තේගොඩ මහ වැව හා කුඩා වැව ප්‍රතිසංස්කරණය නොකිරීම නිසා වැව් දෙකේ විශාල කොටසක් වල් පැළෑටි හා අපද්‍රව්‍යවලින් පිරී පවතින බව මත්තේගොඩ ප්‍රදේශවාසීහු පවසති.මහ වැව අක්කර හයක් පමණ වන අතර, කුඩා වැව අක්කර හතරක් පමණ වේ.හෝමාගම ප්‍රාදේශීය සභා මන්ත්‍රී (මත්තේගොඩ) ඩික්සන් ගාමිණී මහතා - මත්තේගොඩ මහ වැව අක්කර හයක පමණ භූමි ප්‍රමාණයකින් යුක්ත වුවත්, මේ වන විට වැව අවට ඇතැම් ආයතන හා පුද්ගලයන් අල්ලාගෙන තිබෙනවා. මේ නිසා අක්කර හයක පමණ තිබූ වැව, අක්කර හතරකට පමණ සීමා වී තිබෙනවා. මීට අමතරව එම ආයතන හා පුද්ගලයින් වැවට අපද්‍රව්‍ය බැහැර කරනවා. මේ නිසා වැවේ සිටි මසුන් හා වරින් වර මුදා හළ කැට්ලා, තිලාපියා වැනි මසුන් දස දහස් ගණනක් මිය ගොස් තිබෙනවා.සරත් ගමගේ මහතා - මීට වසරකට පෙර මහ වැව ප්‍රතිසංස්කරණය කළා. ඒ සඳහා රුපියල් ලක්‍ෂ දහයකට ආසන්න මුදලක් රජය වැය කර ඇතත් ඉන් ප්‍රයෝජනයක් ලැබී නැහැ. අඩුම වශයෙන් ප්‍රතිසංස්කරණ කිරීමේ දී වැවේ ප්‍රධාන සොරොව්ව වත් නිසි ලෙස සාදා නැහැ. මත්තේගොඩ කුඩා වැව වසර ගණනාවකින් කිසිදු ප්‍රතිසංස්කරණයක් කර නැහැ. මේ වැවත් දිනෙන් දින අපද්‍රව්‍යවලින් පිරී ඉතිරී යන අතර, වැව් රක්ෂිතයේ තිබූ වටිනා ගස් වර්ග රැසක් කපා ගෙන ගොස් තිබෙනවා. මේ වැව ආරක්‍ෂා කර දීමට අදාළ ආයතන පියවර ගන්නා ලෙස ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=r1203032</link>
    <topic>පාණදුර ඩිපෝවේ විශ්‍රාම ලැබූ සේවකයන් හතකට පරිතෝෂික මුදල් ගෙවන්න නියෝග</topic>
    <author>පාණදුර සමූහ කපිල සෝමරත්න</author>
    <content>ලංකා ගමනා ගමන මණ්ඩලයේ පාණදුර ඩිපෝවෙන් වර්ෂ කිහිපයකට පෙර විශ්‍රාම ලැබූ රියැදුරන් සහ කොන්දොස්තරවරුන් හත්දෙනෙකුට පාරිතෝෂික මුදල් සහ අර්ථසාධක අරමුදල් රුපියල් ලක්ෂ 22 ක් පමණ නොගෙවීම සම්බන්ධයෙන් පරීක්ෂණ පැවැත්වූ පාණදුර සහකාර කම්කරු කොමසාරිස් සහතිකපත් ඉදිරිපත් කර නඩු පවරා ඇත.ලංගම සභාපතිට සහ පාණදුර ඩිපෝ අධිකාරීට එරෙහිව පැවරූ නඩු හතක් කැඳවූ විට කළුතර දිසා ප්‍රාදේශීය ලංගම කාර්යාලය නියෝජනය කරමින් නියෝජිතයකු අධිකරණය හමුවේ පෙනී සිටියේය.අදාළ අර්ථසාධක මුදල් සහ පාරිතෝෂික මුදල් ගෙවීමට ලංගම ප්‍රධාන කාර්යාලය සූදානම් බව හෙතෙම අධිකරණයට පැවසීය.අදාළ සේවකයන්ට, රුපියල් පනස් දහස, රුපියල් ලක්ෂය හා රුපියල් ලක්ෂ එකහමාර බැගින් ගෙවීමට මහේස්ත්‍රාත්වරයා එම නියෝජිතයාට නියම කර ඔහුට රුපියල් ලක්ෂ විස්සක ශරීර ඇපයක් අදාළ නඩු වෙනුවෙන් නියමකර මුදාහැරියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=r1203033</link>
    <topic>පින්නවල අලි අනාථාගාරයේ අලිබෙටි මාර්ගයේ තැන තැන වැටිලා</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>පින්නවල අලි අනාථාගාරයේ දිනපතා එක්රැස්වන කසළ කෑගල්ල - රඹුක්කන ප්‍රධාන මාර්ගය ඔස්සේ සංචාරකයන් ද අපහසුතාවට පත්වන ආකාරයෙන් ගෙන යන බව ප්‍රදේශවාසීහු කියති.මෙලෙස සංචාරකයන් පැමිණෙන අවස්ථාවේ මහමග ද හැලෙන ආකාරයෙන් මේ ද්‍රව්‍ය ට්‍රැක්ටර් මඟින් ප්‍රවාහනය කිරීම නුසුදුසු බව එහි පැමිණෙන සංචාරකයෝ පවසති.මේ කසළ පින්නවල නව යකුන්වත්ත ඉදිකිරීමට යෝජිත භූමියට ගෙන යන බව පැවසේ.මේ අපද්‍රව්‍ය භාවිතාකර අලි අනාථාගාරය තුළම ජීව වායු හා කාබනික පොහොර නිෂ්පාදනය සිදුකළ හැකි බවද එයින් පරිසරයට හානියක් සිදුනොවන බවද සංචාරකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=r1203034</link>
    <topic>රඹුක්කන මීදුම ලෙන් විහාරයේඓතිහාසික ගල් අසුනට ආරක්‍ෂිත පියස්සක් ඕනෑ</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන මීදුම ලෙන් විහාර භූමියේ ඇති ඓතිහාසික ගල් අසුන ආරක්‍ෂා කිරීමට පියස්සක් ඉදිකර දෙන ලෙස ප්‍රදේ්ශවාසීහු ඉල්ලති. පූජනීය වස්තුවක් ලෙස පිළිගෙන ඇති මේ ගල් ආසනය මතු පරපුරට ද දැක බලා ගැනීමට ආරක්‍ෂා කළ යුතුව ඇත. අඩි 10 ක් හා අඟල් 6 කින් යුක්ත වන අතර, පළල අඩි 4 අඟල් 6 කි.මේ ඓතිහාසික වටිනාකමක් ඇති ගල් ආසනය වට කර පුරා විද්‍යා දෙපාර්තමේන්තුව මගින් ආවරණ වැටක් ඉදිකර ඇති අතර එය අව් වැසිවලට තෙමී වේළී මළ කමින් පතුරු ගැලවී විනාශව පවතී.දෙස් විදෙස් සංචාරකයන්ගේ ආකර්ෂණය ඇද බැඳ තබා ගන්නා ආකාරයට කණු මත සෙවිලි කළ වහළක් ඉදිකර දෙන ලෙස විහාරාධිපති පාරඹේ රතනපාල හිමියෝ ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=r1203035</link>
    <topic>දියණියට අතවර කළැයි නඩුවේ විත්තිකාර පියා නිදොස් කොට නිදහස්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>පියා විසින් දියණිය අතවරයට ලක්කළායැයි කුරුණෑගල මහාධිකරණයේ දිගහැරෙමින් තිබූ නඩුවක් විභාගයට ගත් විනිසුරු ලලිත් ජයසූරිය මහතා විත්තිකරු සියලු චෝදනාවලින් නිදොස් කොට නිදහස් කරන ලදී.පියා දියණියට කිසිම දේපොළක් නොදීම නිසා කිසියම් කෙනෙකුගේ උසිගැන්වීමක් උඩ මේ නඩුව ගොනුකර තිබෙන බැව් විත්තියේ නීතිඥවරයා මෙහිදී කියා සිටි අතර පැමිණිලිකාරිය අධිකරණයේදී කිසිම සාක්කියක් පියාට එරෙහිව පවසා නැත.මේ නිසා නඩුව ඔප්පු කිරීමට තරම් වරදක් විත්තිකරු අතින් සිදුව නැති නිසා ඇය සාක්කි දීමට මැලිකමක් දක්වන නිසා සේවාදායකයා නිදහස් කරන ලෙස ඉල්ලා සිටියේය.2001 මැයි මස 28 දින හෝ ඊට ආසන්න දිනයකදී තම දියණියට පියෙක් අතවරයක් කළායැයි 365 වෙනි වගන්තිය යටතේ පොතුහැර පොලීසිය මගින් මේ නඩුව ගොනුකර තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=r1203036</link>
    <topic>නවීන වාහන පෙන්වා මුදල් වංචා කරන රාජගිරියේ යුවළක් ගැන පොලිසියට පැමිණිලි</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>රාජගිරිය, කලපලුවාව ප්‍රදේශයේ පදිංචි විවාහක යුවළක්, වාහන විකිණීමේ මුවාවෙන් කරන ලද මුදල් වංචා රැසක් පිළිබඳව අදාල පුද්ගලයන් වැලිකඩ පොලිසියට පැමිණිලි කර ඇත.ඉරිදා පුවත්පත්වල පල කරන ලද දැන්වීමක් මත පැමිණෙන අයට වාහනයක් පෙන්වා, ප්‍රථමයෙන් අත්තිකාරම් මුදලක් ලබා ගන්නා බවත්, පසුව මඟ හරිමින් සිටින බවත්, පොලිසියට ලැබී ඇති පැමිණිලිවල සඳහන් වේ.මේ අනුව පොලිසිය මඟින් සැකකාර යුවළට විරුද්ධව නඩු පවරා ඇතත් සැකකාරිය පොලීසිය මඟහරිමින් සිටියි.අත්අඩංගුවට ගත් සැකකරු අලුත්කඩේ අධිකරණයට ඉදිරිපත් කිරීමෙන් පසු ඇප පිට නිදහස් කර ඇත.මේ වනවිට විත්තිකරුට විරුද්ධව නඩු 5ක් අධිකරණයේ විභාගවෙමින් පවතී.වාහනය මිලදී ගැනීමට එන අය ඉදිරියේ මෙම සැකකරු සහ සැකකාරිය අක්කා සහ මල්ලි මෙන් රඟපාන බවද පොලිසියට ලැබී ඇති පැමිණිලිවල දැක්වේ.සමහර අවස්ථාවල මෙම පුද්ගලයා වෛද්‍යවරයකු ලෙස පෙනී සිටිමින් කටයුතු කරන බවද පොලීසිය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=r1203037</link>
    <topic>වයඹ පානීය ජල ව්‍යාපෘති</topic>
    <author>වයඹ පළාත් සංචාරක සේන ඉදිරිසිංහ</author>
    <content>වයඹ පළාතේ ජනතාවගේ පානීය ජල ගැටලුවලට විසඳුම් ලෙස වයඹ පළාත් සභාව අඛණ්ඩව පානීය ජලව්‍යාපෘති ක්‍රියාත්මක කරන බව වයඹ ප්‍රධාන ඇමැති අතුල විජේසිංහ මහතා දිනමිණට පැවැසීය.ඉකුත් වසරේ පානීය ජල ව්‍යාපෘති 23ක් පළාත ආවරණය වන පරිදි ක්‍රියාත්මක කොට ඇති අතර මෙම වසරේද මෙවැනි ජලව්‍යාපෘති ක්‍රියාත්මක කරමින් ජනතාවගේ පානීය ජල ගැටලුවට විසඳුම් ලබාදීමට පියවර ගන්නාබව ප්‍රධාන ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=r1203038</link>
    <topic>අඟුරුවැල්ල බෝපැත්ත පාලම කැඩිලා: ගමන් අඩාළයි</topic>
    <author>රඹුක්කන විශේෂ - ඔස්වල්ඩ් ගොඩකුඹුර</author>
    <content>අඟුරුවැල්ල, බෝපැත්ත මාර්ගයේ පාලම කැඩී යෑමෙන් ඒ අවට පවුල් රැසක ජනතාව බලවත් අසීරුතාවකට පත්ව සිටිති.මීට මාස හතරකට පමණ පෙර මෙටල් ගල් පැටවූ ලොරියක් පාලම මඟින් ගමන් කිරීමේදී මෙම පාලම කඩා වැටුණු බවද රුවන්වැල්ල ප්‍රාදේශීය සභාව මඟින් මෙම පාලම මෙතෙක් ඉදි නොකිරීමෙන් තමන් අපහසුතා රැසකට පත්ව සිටින බවද ප්‍රදේශවාසීහු පවසති.ලියනගේ විමලාවතී මහත්මිය - දැනට මාස හතරකට පමණ පෙර මෙටල් ගල් පැටවූ ලොරියක් පාලම මතින් ගමන් කිරීමේදී පාලම කඩා වැටුණා. ගමේ රබර්, පොල්, තේ දලු ටික විකුණගන්න අපිට විදියක් නැහැ. වෙළෙන්දෝ ගමට එන්නෙත් නැහැ. අපට ගෙනයන්න දැන් ක්‍රමයකුත් නැහැ. ලෙඩක් දුකක් වුණාම බේත් ටිකක් ගන්න එදා රුපියල් තිහකින් හතළිහකින් අඟුරුවැල්ලට ආ අපිට අද රුපියල් තුන්සීයක් හාරසීයක් දීලා වටෙන් එන්න වෙනවා.පී.ආර්.ඉන්ද්‍රසේන මහතා - මේ සම්බන්ධයෙන් ප්‍රාදේශීය ලේකම්තුමාට, ප්‍රාදේශීය සභාවේ සභාපතිතුමාට, මන්ත්‍රීවරුන්ට කීවත් වැඩක් වුණේ නැහැ. මේක මුළු ගමටම කරදරයක්. ඉඹුලාන, වඳුරුපිටිය, බෝපැත්ත, කන්දේවත්ත, කඩදර, කිතුල්ගහදෙණිය බෝගමුව වගේ ගම් හය හතක ජනතාව මේ හේතුවෙන් අසරණ වෙලා.චන්දන ඩයස් මහතා - ගුරුගොඩ ඔයේ අතු ඇළක් මතින් මේ බෝපැත්ත පාලම ඉදිකර තිබෙනවා. මේ පාලම අසළ කාලයක් වැලි ගොඩදමලා පාලමේ පැති බැමි මතු වී තිබුණා. ගමේ පිරිස් ශ්‍රමදානයෙන් ඒවා සකස් කළා. වඳුරුපිටිය ගමේ නිවෙසකට ගල් ගෙන ආ ලොරියක් නිසා පාලම කඩා වැටුණා. ව්‍යාපාරිකයෙක් පෞද්ගලික වියදමින් තාවකාලික යකඩ පාලමක් හදලා දුන්නා. පසුගිය වැස්සට ඒකත් කඩාගෙන වැටු¼ණා. රට පුරා කෙරෙන සංවර්ධන වැඩත් එක්ක මේක සොච්චම් වැඩක්.ආර්.ඒ. නන්දාවතී මහත්මිය - පාලම ඉරිතලලා තියෙන කොටම ප්‍රාදේශීය සභාවෙන් බෝඩ් එකක් දාලා තිබුණා නම් මේ හානිය වෙන්නේ නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=r1203039</link>
    <topic>අතමිට මුදල් හිඟවෙද්දීබිරියගේ ආදර සැලකිලි අඩුවෙලා</topic>
    <author>උඩුගම්පොළ - බර්ටි ලයනල්</author>
    <content>පියදාස පෞද්ගලික ආයතනයක ටික කලක් රැකියාවක නිරත විය. තමන්ගේ තරමේ හැටියට කුඩා නිවෙසක්ද ගොඩනඟා ගත්තේ ය. නෙත ගැටුණු පළමු දිනයේ බැඳුණු සෙනහසින්ම ඇය විවාහ කර ගත්තේ ය.ඇය රූමත්ය. ධනවත්ය. උගත්ය. මෙම විවාහය සිදුවූයේ දෙදෙනාගේ පෙර පින් මහිමයකට වුවත් ඒ කා නිසාද යන්න සැමට ගැටලුවක් විය.එක් දරු පියෙක් වූ පියදාස රැකියාවට අමතරව විවිධ කාර්මික වෘත්තින්හි දක්ෂ ලෙස නියැළී සිටින බැවින් ‘විශ්මකර්ම’ යන අන්වර්ථ නාමයෙන්ද ඔහු පිදුම් ලැබීය.පියදාස හදිසියේම රෝගාතුර විය. රෝග ආරම්භයේදීම ආබාධය දුරුකර ගැනීමෙන් පසු රෝගියා විවේක සුවයෙන් සිටිය යුතු බවට වෛද්‍යවරුන් අවවාද දී ඇත. ඔහු ස්ථීර රැකියාවක නොයෙදන බැවින් ආර්ථිකයටද පහරක් වැදුනේ ය. මේ නිසාවෙන් අතමිට මුදල් ගැවසීමද අවම විය.ක්‍රම ක්‍රමයෙන් පියදාසට බිරියගෙන් ලැබෙන ආදර සැලකිලි පැවති සෙනෙහස හා බිඳුණු සිත අතර පරතරය පැහැදිලිවම පියදාසට අවබෝධ විය. පියදාස එදින කඩමණ්ඩියට ගියේ විශේෂයෙන්ම ලොතරැයි පතක් මිලදී ගැනීමට ය. නිවෙසට පැමිණි ඔහුට දැනුනු බඩගින්න දරාගත නොහැකිව අසරණව ඇඳ මත හාන්සි වූයේ ලොතරැයි පතද ළය මත තුරුළු කර ගනිමිනි.ගතවූයේ නිමේෂයකි.“පියදාස උඹට මොකද දැන් ඉතින් ඔන්න ස්වීප් එක ඇදිලා ලක්ෂ 10 ක්. පවුලට කියපන් ඊට පස්සෙ උඹට වෙනදා වගේම සලකයි”“එහෙනම් මචං උඹම කියපන් බලන්න..”මේ දෙබස ඇතිවුණේ පියදාසගේ හිතවතෙක් සමඟයි.මිතුරා ඉවත්ව ගියේ ය.සුදූ ඔයා දවල්ට බත් කෑවෙත් නෑනෙ පව්නෙ. එන්න ආ බත් කාලා බුදියගන්න....පියදාසගේ බිරිය ඔහු අසලට පැමිණ සිටියේ තැම්බූ බිත්තරයක්ද සහිත බත් පිඟානක්ද අතැතිවය.ඔහු නැගිට්ටේ සුදුගේ බත් පිඟාන ගෙන අනුභව කිරීමටයි.නමුත් තමා අසල කිසිවකු නැත. ස්විප් ටිකට් එක ද අතින් ගිලිහී ගොස් තිබිණ. සල්ලි තියනවනං කොයි ගෑනිත් සලකන්නෙ කියා තොල් මතුරමින් පියදාස නැවත ඇඳ මත වැතිරුනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=r12030310</link>
    <topic>පාරේ වැටී සිටි මරණාසන්න රෝගියකුමැදියම් රැයේදී රෝහලට ගෙන ගියආදර්ශවත් රියැදුරෙක්</topic>
    <author>නිට්ටඹුව සමූහ - ජෙනට් ජයසිංහ</author>
    <content>මැදියම් රාත්‍රි 12 ට පමණ රිය අනතුරකට ලක්ව මරණාසන්නව මහමග තනිවී සිටි පුද්ගලයකු රෝහල්ගතකර ජීවිතය බේරීම සඳහා තනිවම සිය කාලය, ශ්‍රමය කැපකළ ත්‍රිරෝද රථ රියැදුරෙකු පිළිබඳව ගම්පහ මූලස්ථාන පොලිසියේ රථවාහන අංශයෙන් අසන්නට ලැබුණි.ඉකුත් 25 වන දින අංක 612/20/1, මාහරගම , මූදූන්ගොඩ පදිංචි හේවාපේඩිගේ නිශාන්ත මහතා තමාට අයත් ත්‍රිරෝද රියෙන් දාරලුවේ සිටින තම ඥාතියකු බැලීම සඳහා පිටත්ව ගොස් තිබුණි.ඥාතියාගේ නිවෙසේ බොහෝ වේලාවක් රැඳුණු නිශාන්ත මහතා රාත්‍රි 11 ට පමණ නිවෙස බලා එනවිට ගම්පහ, පොලිස් වසමේ හංසගිරි පාරේ 15 වෙනි පටුමග අසල විදුලි කණුව ආසන්නයේ පුද්ගලයකු වැටී සිටිනු වාහනයේ විදුලි පහන් එළියෙන් දක්නට ලැබුණි. මේ පිළිබඳව තරමක් සැක සිතූ නිශාන්ත මහතා තම වාහනය ආපසු හරවාගෙන සිද්ධිය දුටු ස්ථානයට පැමිණ ඇත.එහිදී පුද්ගලයෙක් සිහිසුන්ව බිම වැටී සිටි අතර ඔහු ආසන්නේය ඉදිරි පසට දැඩිලෙස හානි වූ යතුරු පැදියක්ද ආරක්ෂක හිස් වැස්මක්ද තිබෙනු දැක ඇත. මෙම පුද්ගලයා කිසියම් අනතුරකට මුහුණ දී ඇති බව වටහගත් නිශාන්ත මහතා ඔහු රෝහලකට ගෙනයෑම සඳහා තම ත්‍රිරෝද රියට ඔසවාගෙන යාමට කිහිපවරක් උත්සාහ දැරුවත් එය අසාර්ථක වී තිබේ.වේලාව මැදියම් රැය වූ හෙයින් ඒ අවට නිවැසියන්ද නින්දට ගොස් තිබූ අතර පාරේ මගීන් කිසිවෙක් නොවූහ. නිශාන්ත මහතාට කළ හැකිව තිබුණේ පාරේ තවත් වාහනයක් එනතුරු රෝගියා අසල රැඳී සිටීම පමණය. ඒ අතරතුර කාලයේදී වරින්වර මෙම ස්ථානය පසුකර වාහන කිහිපයක් ගමන් කළ නමුත් ඒ කිසිවෙක් නිශාන්ත මහතාගේ සංඥාවට ප්‍රතිචාර නොදක්වාම වේගයෙන් ගමන් කර ඇත.මේ වනවිට දැඩි වෙහෙසටත් කළ කිරීමටත් පත්ව සිටි නිශාන්ත මහතා එම ස්ථානය පසු කර යෑමට තවත් මෝටර් රථයක් එනු දැක එය නවත්වා ගන්නා අදහසින් පාර මැදට පැන නවත්වන ලෙසට සංඥාකර ඇත. එම වාහනය නැවැත්වීය. එහි රියැදුරුට නිශාන්ත කරුණු පැහැදිලි කළේ ය. කාරණය ඇසූ රියදුරු ‘මම වෛද්‍යවරයෙක්’ කියා ඔහු හඳුන්වා දෙමින් රෝගියා ළඟට ගොස් නාඩි පරීක්ෂාකර බලා තවම නාඩි වැටෙනවා. දැන්ම රෝහලට ගෙන ගියොත් සමහර විට ජීවිතය බේරාගන්න හැකිවෙතැයි’ පැවසීය.එයින් නොනැවතුණු මෙම වෛද්‍යවරයා රෝගියා නිශාන්තගේ ත්‍රිරෝද රියට ඔසවාගෙන යාමටද සහාය වී ඇත. මමත් ඔයා සමගම රෝගියා අරගෙන රෝහලට යන්න එනවා. නමුත් මම මේ අවේලාවෙ යන්නෙ තවත් අසාධ්‍ය රෝගියෙකුට ප්‍රතිකාර කරන්න යයි පැවසීය. වෛද්‍යවරයාගේ පිහිටෙන් රෝගියා වාහනයට නංවා ගත් නිශාන්ත ඔහු රෝහලට භාරදී, සිද්ධිය පිළිබඳව පොලීසියටද දැනුම් දී සිය නිවසට යෑමට පිටත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=s1203031</link>
    <topic>ඕස්ට්‍රේලියාව පරාජය වෙද්දී ලෝක සූරයෝ ගෙදර යති</topic>
    <author/>
    <content>ඔස්ට්‍රේලියාවේ මෙල්බෝන් ක්‍රීඩාංගණයේදී සත්කාරක කැන්ගරුවන් පරදා ශ්‍රී ලංකාව ජය පැන් බොද්දී තරගාවලියෙන් ඉවතට ගිය ලෝක සූර ඉන්දීය ක්‍රීඩකයෝ භාරත දේශය බලා පිටත්වීමේ අදහස ඇති කර ගත්හ.තරග තුනකින් සමන්විත අවසන් වටයට පැමිණීමට නම් ඔස්ට්‍රේලියාව සමඟ මේ තරගය ශ්‍රී ලංකාවට නියත ජයක් විය යුතු හෙයින් ක්‍රිකට් ලෝකයම දැඩි අවධානයකින් ඊයේ පසුවිය.දෙපැත්තටම ජය පරාජය මුල සිටම දෝලනයවූ තරගයේ අවසන් ඕවරයේදී ශ්‍රී ලංකා ජය තහවුරු විය.මුලින් පන්දුවට පහරදුන් ශ්‍රී ලංකාව ලබාගත් ලකුණු 238ට පිළිතුරු ලෙස ඔස්ට්‍රේලියාවට ලබාගත හැකි වූයේ ලකුණු 229ක් පමණි. අවසන් ඕවරයේදී කඩුල්ලක් අතැතිව ලකුණු 7ක් ජයග්‍රහණය පිණිස අවශ්‍යව තිබුණද නුවන් කුලසේකර එවූ මුල්ම පන්දුවට හසී එල්ල කළ පහර ඩිල්ෂාන් අතට උඩපන්දුවක් සේ ලැබුණු හෙයින් ඔස්ට්‍රේලියා පරාජය සනිටුහන් විය.ශ්‍රී ලංකා ජයග්‍රහණයට ප්‍රබල දායකත්වයක් දුන් වේග පන්දු යවන ලසිත් මාලිංග ඊයේ තරගයේදී ඕවර් 10ක් යවා ලකුණු 49කට කඩුලු 4ක් බිඳ හෙලීම කැපී පෙණුනි. එහෙත් කඩාවැටෙමින් තිබූ ශ්‍රී ලංකා ඉනිම ගොඩනැඟූ යොවුන් ක්‍රීඩක දිනේෂ් චන්දිමාල්ට තරගයේ වීරයා සම්මානය හිමි කිරීම ඉතා සාධාරණ බව බොහෝ දෙනාගේ මතය විය.ඔස්ට්‍රේලියාවේ ආරම්භක පිතිකරු යුගලය වූ වේඩ් හා වෝනර් ලකුණු එකතුව 18ක් වෙද්දී ක්‍රීඩාගාරයට යැවීමට මාලිංග හා කුලසේකර සමත් විය. ඊයේ තරගයේ නායක ෂේන් වොට්සන් අංක එක පිතිකරු ලෙස පැමිණ පන්දු 83 කදී හතරේ පහර 5ක් සමඟ සංයමයෙන් යුතුව ඉනිම ගොඩනැංවීය.ඔස්ට්‍රේලියාව ප්‍රබල බලාපොරොත්තු තබා සිටි ෆොරස්ට් ලකුණු 2කට දැවී යෑම අවාසිදායක විය. හොඳින් පන්දුවට පහරදුන් ෂේන් වොට්සන් මාලිංග යැවූ ‘යෝකර්’ පන්දුවෙන් මැද ඉන්න ගැලවී විසිවී යෑම ඔස්ට්‍රේලියා ඉනිමේ වෙනසක ආරම්භය විය.එහෙත් ඩේවිඩ් හසී අවසන් ඕවරය තෙක් ඔස්ට්‍රේලියා බලාපොරොත්තු ගිලිහී යා නොදී පන්දු 74 කදී ලකුණු 74ක් ලබා ගත්තද දිනයේ වාසනාව ශ්‍රී ලංකාව සතුවිය. හසී හතරේ පහර 4ක් හා අලංකාර හයක් එල්ල කළේය.තිසර පෙරේරාගේ ඕවරයේ පන්දු 5ක් යවා තිබියදී ආබාධයකට ලක්ව පිටියෙන් ඉවත්ව ගිය අතර තම මංගල ජාත්‍යන්තර කඩුල්ල දවා ගැනීමට ලහිරු තිරිමාන්න සමත්විය. කුලසේකර කඩුලු 2ක් හා සචිත්‍ර, හේරත් කඩුල්ල බැගින් දවාගත්හ.තුන් ඉරියව්වෙන්ම කැපී පෙනෙන ක්‍රීඩාක ඩෑන් ක්‍රිස්ටියන් පිට පිට කඩුලු ත්‍රිත්වයක් (හැට්ට්‍රික්) ගනිද්දී ඔස්ට්‍රේලියාව අවසන් පන්දුවේදී ශ්‍රී ලංකාව ලකුණු 238කට දවාලුවේය.මද වේග පන්දු යවන ක්‍රිස්ටියන් ඔහුගේ ක්‍රිකට් දිවියේ හොඳම පන්දු යැවීම වාර්තා කරමින් ලකුණු 31කට කඩුලු 5 ක් ලබා ගත් අතර මේ අනුව පිට පිට කඩුලු ත්‍රිත්වයක් ලබාගත් සිවුවැනි ඔස්ට්‍රේලියානුවා බවට ක්‍රිස්ටියන් පත්විය.කාසියේ වාසිය දිනා ගෙන පළමුව පන්දුවට පහර දීමට තීරණය කළ ශ්‍රී ලංකා පිලේ රිද්මය ක්‍රිස්ටියන් විසින් 44 වැනි ඕවරයේදී තිසර පෙරේරා (5) සචිත්‍ර සේනානායක (0) හා නුවන් කුලසේකර (0) දවාලීමත් සමග නැතිව ගියේය.පෙරේරා, හතරේ සීමාව අසලදී මයික් හසී විසින් දර්ශනීය අයුරින් උඩ පන්දුව රැක ගැනීමෙන් දැවී ගිය අතර සේනානායක හා කුලසේකර කඩුල්ල මුවා කිරීමේ වරදට හසුව දැවී ගියේය.කෙසේ වෙතත් රූපවාහිනී පුනරූපනවලට අනුව කුලසේකරට දුන් දැවී යාමේ තීරණය සැකසහිත එකක් විය. ජේම්ස් පැටින්සන් ඕවර 10ක් ඇතුලත ලකුණු 51කට කඩුලු 4ක් ලබා ගැනීමට සමත් විය.ආරම්භක පිතිකරුවන් වන මහේල ජයවර්ධන (5) හා තිලකරත්න ඩිල්ෂාන් (9) මුළු ලකුණු 17 වන විට දවාලමින් ඔස්ට්‍රේලියාව හොඳින් තරගය ආරම්භ කළේය.එහෙත්, කුමාර් සංගක්කාර හා දිනේෂ් චන්දිමාල් ශ්‍රී ලංකා ඉනිම ගොඩගනිමින් තෙවැනි කඩුල්ල වෙනුවෙන් ලකුණු 123ක සබඳතාවක් පිහිටුවූහ. සංගක්කාර සාර්ථක ඉනිමක් කරා යමින් සිටියද පැටින්සන්ගේ පන්දුවකට දුන් උඩ පන්දුව ‘ඩීප් ස්කුවෙයාර් ලෙග් හි පීටර් ෆොරස්ට් විසින් රැක ගැනීම හේතුවෙන් දැවී ගියේය. ‘සංගා’’ පන්දු 93කින් ලකුණු 64ක් රැස් කළේය.  චන්දිමාල් පන්දු 84කින් ලකුණු 75ක් ලබා ගත්තේය.39 වැනි ඕවරයේ දී පැටින්සන්ට ඔහුගේ තෙවැනි කඩුල්ල අත්කර දෙමින් චන්දිමාල් ‘මිඩ් ඕෆ්’ හි ක්ලින්ට් මැකේ වෙත උඩ පන්දුවක් ලබා දෙමින් දැවී ගියේය.ලහිරු තිරිමාන්න අර්ධ ශතකයක් (51) ලබා ගෙන ශ්‍රී ලංකා ඉනිමේ අවසන් ඕවරයට පෙර ඕවරයේදී පැටින්සන්ගේ පන්දුවක් කෙලින්ම කඩුල්ලේ වැදීමෙන් දැවී ගියේය. ඔහු පන්දු 59කට මුහුණ දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=s1203032</link>
    <topic>ආනන්ද-නාලන්දා සුලෝහිත සංග්‍රාමය අද සහ හෙට</topic>
    <author>ඡායාරූපය සුදත් මලවීර</author>
    <content>ශ්‍රී ලංකා ක්‍රිකට් ක්ෂේත්‍රයට වීරයන් රැසක් බිහි කළ කොළඹ ආනන්ද හා නාලන්ද විදුහල් අතර පැවැත්වෙන සුලෝහිත සංග්‍රාමය අද සහ හෙට කොළඹදී පැවැත්වේ.නාලන්දා විද්‍යාලයේ උත්සවයකට නොබෝදා සහභාගී වූ ආදි නාලන්දියකු වන ජනාධිපති මහින්ද රාජපක්ෂ මහතා එහි නාම පුවරුවේ අත්සන් තැබු අයුරු.නාලන්දා ආදි ශිෂ්‍ය මන්ත්‍රී තිලංග සුමතිපාල මහාතද පසෙකින් වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=s1203033</link>
    <topic>ජාත්‍යන්තර පාසල් පාපන්දුතරගාවලිය 12 දා ඇරැඹේ</topic>
    <author>පි‍්‍රන්ස් ගුණසේකර</author>
    <content>ජාත්‍යන්තර පාසල් අතර පැවැත්වෙන 17 න් පහළ පාපන්දු තරගාවලිය මේ මස 12 වැනිදා සිට 23 වැනිදා දක්වා බොරැල්ල කැම්බල් ක්‍රීඩාංගණයේදී පැවැත්වේ.පිරිමි තරගාවලියට ජාත්‍යන්තර පාසල් 12 ක් හා කාන්තා තරගාවලියට ජාත්‍යන්තර පාසල් 6 ක් සහභාගී වෙති.ශ්‍රී ලංකා පාපන්දු සම්මේලනයේ සහයෝගයෙන් හා රිස්ට්බරි අනුග්‍රහයෙන් කොළඹ බ්‍රිතාන්‍ය ජාත්‍යන්තර පාසල මේ තරගාවලිය සංවිධානය කරයි. පිරිමි අංශයෙන් පැවැත්වෙන පාපන්දු තරගාවලියේ සෑම තරගයක්ම මිනිත්තු 25 කට සීමාවන අතර කාන්තා තරගයක් මිනිත්තු 20 කට සීමා කෙරේ.වාර්ෂිකව පැවැත්වෙන මේ තරගාවලියේ ගියවර පිරිමි සූරතාව බ්‍රිතාන්‍ය ජාත්‍යන්තර පාසල දිනාගත් අතර අනු සූරතාව කොළඹ ජාත්‍යන්තර පාසලට හිමි විය.පිරිමි තරගාවලියට සහභාගී වන කණ්ඩායම් දොළහා ‘ඒ’, ‘බී’, ‘සී’ හා ‘ඩී’ ලෙස කාණ්ඩ 4 ක් යටතේද, කාන්තා තරගාවලියේ කණ්ඩායම් හය ‘ඒ’ හා ‘බී’ වශයෙන් කාණ්ඩ 2 ක් යටතේ පැවැත්වේ.මේ පිළිබඳව බ්‍රිතාන්‍ය ජාත්‍යන්තර පාසලේ ශ්‍රවණාගාරයේ පැවැති මාධ්‍ය හමුවකදී එම පාසලේ විදුහල්පති ආචාර්ය ජෝන් ස්ක්‍රාත් මහතා පැවැසුවේ දරුවන් අධ්‍යාපනයට මෙන්ම ක්‍රීඩාවටද යොමු කිරීම අත්‍යාවශ්‍ය බවය. ජාත්‍යන්තර පාසල් තුළ පාපන්දු ක්‍රීඩාවට විශාල ඇල්මක් ඇති බවද ඒ මහතා පැවසීය.ශ්‍රී ලංකා පාපන්දු සම්මේලනයේ මාධ්‍ය අධ්‍යක්‍ෂ රුක්මාල් පෙරේරා මහතා පැවැසුවේ ජාත්‍යන්තර පාසල් තුළින් ශ්‍රී ලංකා පාපන්දු පිලට ක්‍රීඩකයන් එක්වනු දැකීම තම සම්මේලනයේ අපේක්ෂාව බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=s1203034</link>
    <topic>ක්‍රීඩක ක්‍රීඩිකාවන්ට ක්‍රීඩා උපාධියක්</topic>
    <author/>
    <content>සෑම විශ්වවිද්‍යාලයකම ශාරීරික සුවතා වැඩසටහන් ගණනාවක් ආරම්භ කිරීමටත් දක්ෂතා ඇති එහෙත් ඒවා වර්ධනය කරගැනීමට නොහැකිව සිටින ක්‍රීඩක ක්‍රීඩිකාවන් ජාත්‍යන්තර තලයට ගෙනඒමට විශේෂ වැඩසටහන් රැසක් මෙම වසරේ සිට ක්‍රියාත්මක කෙරෙන බැව් උසස් අධ්‍යාපන අමාත්‍යංශයේ ක්‍රීඩා හා කුශලතා සංවර්ධන අංශයේ අධ්‍යක්ෂ ජෙනරාල් සුනිල් ගුණවර්ධන මහතා පවසයි.ශ්‍රී ලංකාවේ දක්ෂතම ක්‍රීඩක ක්‍රීඩිකාවන් සඳහා ක්‍රීඩා උපාධියක් ලබාගැනීමේ අවස්ථාව සලසා දෙන බවත් ජාතික සහ ජාත්‍යන්තර වශයෙන් දක්ෂතා දක්වන ක්‍රීඩක ක්‍රීඩිකාවන් සඳහා පළමුව වසරක පදනම් පාඨමාලාවක් ලබාදීමෙන් අනතුරුව ක්‍රීඩා උපාධිය ලබාගැනීමට අවස්ථාව ලබාදීමට උසස් අධ්‍යාපන අමාත්‍ය එස්. බී. දිසානායක මහතාගේ අදහසකට අනුව ක්‍රියාත්මක කෙරෙන බව අධ්‍යක්ෂ ජෙනරාල්වරයා පැවසී ය.ඒ අනුව මේ වසරේ පදනම් පාඨමාලාව නාවල විවෘත විශ්වවවිද්‍යාලය මඟින් ලබාදීමටත් ලබන වසර් සිට ඒ ක්‍රීඩක ක්‍රීඩිකාවන්ට ක්‍රීඩා උපාධිය සබරගමුව විශ්වවිද්‍යාලයෙන් ලබාගැනීමට අවස්ථාව සලසාදීමටත් කටයුතු කෙරේ.එසේ ම සෑම විශ්වවිද්‍යාලයක ම ප්‍රධාන ක්‍රීඩා 05ක් තෝරා ගැනීමටත් එම තෝරාගත් ක්‍රීඩාවන්ට සම්බන්ධ ක්‍රීඩක ක්‍රීඩිකාවන් පුහුණු කිරීම සඳහා ජාතික මට්ටමේ පුහුණුකරුවන් යොදා ගැනීමට අවශ්‍ය ප්‍රතිපාදන සෑම විශ්වවිද්‍යාලයකටම වෙන්කර තිබෙන බවත් සුනිල් ගුණවර්ධන මහතා පැවසීය. එමෙන් ම මේ වසරෙ සිට සෑම විශ්වවිද්‍යාලයක ම උපකුලපතිතුමා ප්‍රමුඛ ආචාර්ය මණ්ඩලයත් සමස්ත ශිෂ්‍ය ප්‍රජාවත් ශාරීරික සුවතා වැඩසටහනකට යොමුකරවීමට කටයුතු කෙරේ. ඇවිදීම, පිහිනීම, ශක්ති වර්ධන ව්‍යායාම්, යෝගී ව්‍යායාම් සහ රිද්මයානුකූල ජිම්නාස්ටික් පිළිබඳ ඉගැන්වීම් සඳහා ඒ ඒ විශ්වවිද්‍යාලයන්හි වෙන ම කණ්ඩායම් ඇති කිරීමටත් අපේක්‍ෂිතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=s1203035</link>
    <topic>ප්‍රවීණයන්ගේ මලල ක්‍රීඩා අයැදුම්පත්</topic>
    <author/>
    <content>වසර දෙකකට වරක් මධ්‍යම පළාත් ප්‍රවීණයන්ගේ මලල ක්‍රීඩා උළෙල මැයි මස 119 සහ 20 දින බෝගම්බර ක්‍රීඩාංගණයේදී පැවැත්වේ.මෙය වයස අවු 35 ඉහළ අවු 5න් 5 ට වැඩිවන වයස් සීමා 11 ක් යටතේ (කාන්තා පිරිමි) පැවැත්වේ.තරගය සඳහා අයදුම්පත් සහ විස්තර ලිපිනය සහිත රු 15 මුද්දර ගසනලද සෙ.මී 23 ය 10 ලියුම් කරවයක් ලේකම් ඩබ්.සිරිල් පෙරේරා අංක 155/1 ගන්නෝරුව පේරාදෙණිය යන ලිපිනයට යොමුකර ලබාගන්න. අයදුම්පත් භාරගන්නා අවසන්දිනය මාර්තු මස 17වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=f1203031</link>
    <topic>නිදහස හිඟා කන්න ඕනෑ නෑ</topic>
    <author>සාකච්ඡා කළේ පණ්ඩුක සමරසේකර</author>
    <content>නිදහස් රටක වෙසෙන ශ්‍රී ලාංකික අපට නිදහසේ ඉන්න ඉඩදෙන්න’ මැයෙන් බටහිර ජාතීන්ට කරන ආයාචනය ගැනත් රටේ පවතින වාතාවරණය පිළිබඳවත් අනගාරික ධර්මසේකර තුමා සමඟ ‘දිනමිණ’ කළ සංවාදයකි මේ.* නිදහස් රටක වෙසෙන ශි‍්‍ර ලාංකික අපට බටහිර ජාතීන් නිදහසේ ඉන්න ඉඩ නොදෙන්නේ ඇයි?පැහැදිලිව කියන්න තියෙන්නෙ අපි නිදහස් ස්වෛරී ස්වාධිපත්‍යය ඇති රටක් . ඒක අපි කාගෙන්වත් හිඟා කන්න ඕන නැහැ. එය අපි ලබා ගත්තේ සමාජමය බලවේගයන්ගෙන්. වියට්නාමය වගේ ලේ හලන යුද්ධයක් කළේවත් මැදපෙරදිග, රටවල වගේ අපි යුද වැදුණේ නැහැ. අපි මේ නිදහස සාමකාමීව විඳින්න ඕනෑ. දෙවැනි ලෝක යුද්ධයේදී පෙරමුණ ගත්තෙ රුසියාව. ඇමරිකාව පස්සෙ ඇවිත් ඒකෙ වාසිය ගන්න හැදුවා. පරාජය වෙච්ච ජපානයට න්‍යෂ්ඨික බෝම්බ දාලා ඔවුන්ගේ ශක්තිය මෙතනදී පෙන්නුවා. නමුත් එදා ලෝක බලවතා වුණේ බ්‍රිතාන්‍යයයි. මෙතනදී බ්‍රිතාන්‍යයට ලෝකයේ වැදගත්ම තැනක් වුණේ ලංකාව. ඒ නිසා ලංකාව ඩැහැ ගැනීමේ කුමන්ත්‍රණයක යෙදෙන පිරිසක් තමයි බටහිර ජාතීන් එහි මූලික අඩිතාලම තමයි අපිට මේ අත්විඳින්න දැන් සිදුවෙලා තිබෙන්නෙ.* ඉතින් ඇයි බටහිර ජාතීන්ට අපේ රට මේ තරම් වැදගත් වෙන්නෙ.විශේෂයෙන්ම භූගෝලීය සාධක ත්‍රිකුණාමලය වරාය හා ඒ ආශි‍්‍රත ඇති තෙල් ටැංකි. කන්ද උඩරට වගේ පාලන මධ්‍යස්ථාන. ගුවන් තොටුපල මේවගේ භුගෝලීය සාධක අධීරාජ්‍යවාදී සටනකදී වැදගත් වූ තැනක් ලෝකයේ කොහේවත් නැහැ. අධිරාජ්‍යවාදී පාලන සමයේ මවුන් බැටන් සාමිවරයා තමයි. ඉංගී‍්‍රසින්ගේ යුද්ධය මෙහෙයවූ මිනිහා. එයා හිටියෙ මහනුවර. එතන ඉඳන් තමයි යුද්ධය මෙහෙය වූයේ.* ඔබතුමා කියන්නෙ ඉංගී‍්‍රසින්ට විරුද්ධව රට තුළ සිදු වූ කැරැල්ල ගැන?ඔව්! එදා ඉඳන්ම ලෝක බලවතුන් කියන බටහිර ජාතීන්ට මෙවන් වටිනා දිවයිනක් තවත් නැහැ. ලෝකයේ තම පාලන මධ්‍යස්ථානය කරගන්න. එදා විර කැප්පෙටිපොළ සමඟ සටනේදී රටේ ජනතාවගෙන් 10% ක් ඉංගී‍්‍රසින් විසින් ඝාතනය කෙරුවා. හැබැයි නැවත රට නැගිට්ටා වසර 30 ක් යනකොට ඒ මාතලේ කැරැල්ලෙන්. පුරන් අප්පු ගොංගාලෙගොඩ බණ්ඩා වැනි වීරයෝ ඔවුන්ගේ ඒ ජාතිකත්වය අපේ මිනිසුන්ගේ ලේ නහරවැල්වලට කා වැදිලා තිබුණා. ඒ ජාතිකත්වය තුළ අනගාරික ධර්මපාල තුමා වැනි නායකයෝ බිහිවෙලා ගමින් ගමට යමින් බටහිර මිෂනාරි බලවේගයන්ට යටත් වීමට ඉඩනොදී මානසික වහල් බවින් මුදා ගත්තා. එයින් ගොඩ නැඟුණු බලවේගය තමයි 1956 දී මතුවෙලා ආවේ.* නමුත් ඊට පෙර රටේ ජාතිකත්වය පරාධීන වූ මොහොතෙම නැවත විමුක්තිය ඇති කළානෙ. වාරියපොළ සුමංගල වැනි හිමිවරු.ඔව්! ඒකෙදි අධිරාජ්‍යවාදී කොඩිය උස්සනකොට ඒකබිම දාල පාගල නැවත සිංහල කොඩිය එසවූවා. ඒකෙදි ජාතික විමුක්තිය ඇති වුණා. ඒක දිගටම ඇවිත් ධර්මපාල තුමා උපායශීලිව ලෝක බෞද්ධ බලවේග එක්තැන් කළා. ඉන්දියාවට ගිහින් බෞද්ධයන් වෙනුවෙන් හඬ නඟල ඉන්දියාව සමඟ නඩු කියල බෞද්ධ උරුමය රැකගත්තා. බෞද්ධයන්ගෙ නායකත්වය ලංකාවට ගත්තා. ආසියාවේ බෞද්ධ බලවේගය ලංකාව වටා පෙළ ගැසුවා. මේක ලෝක බලවතුන්ට මුහුණ දෙන්න අපට ලොකු ශක්තියක් කර ගත්තා. එදා එතුමාට තිබුණ පිළිගැනීම කෙතෙක්ද කියනවනම් සමහර බටහිර බලවත්තු එතුමා ක්‍රිස්තුස් වහන්සේටත් සමාන කළා.* ඉතින් මේ තත්ත්වය දිගටම පවත්වාගන්න අපිට බැරි වුණේ ඇයි?මේ තත්ත්වය තමයි 1956 අවුරුද්දේ සඝ, වෙද, ගුරු, ගොවි, කම්කරු කියල පංචමහා බලවේගය බවට පත්වෙලා බණ්ඩාරනායක මහත්මයා බලයට පත්කළේ. එතුමාගේ ඝාතනයෙන් පසුව මෙරට බිහිවුණ විශිෂ්ටතම රාජ්‍ය නායිකාව තමයි බණ්ඩාරනායක මැතිනිය.* ඇයි ඔබතුමා ඇයට මේ තරම් ගෞරවයක් දෙන්නෙ. ඔබතුමන් යම් කාලෙක ඇගේ උදහසට ලක්වුණානෙ?ඒක ඇත්ත 71 විප්ලවය වෙලාවේ මට එල්ලල පහර දුන්නේ. නමුත් ඇත්ත කියන්න ඕනෑ. එතුමියගෙ තිබුණෙ රාජ්‍ය තාන්ත්‍රික භාවය කොච්චරද කියනවනම් 1972 අවුරුද්දේ ලෝකයේ රටවල් 107 ක් එකතු කරල නොබැඳි ජාතීන්ගේ සමුළුව පවා ලංකාවෙ තිබ්බා. ඒක දෙවැනිවුණේ එක්සත් ජාතීන්ගේ සංවිධානයට. සම්පූර්ණයෙන්ම චීන රජයේ ආධාරයෙන් බණ්ඩාරනායක සම්මන්ත්‍රණ ශාලාව හදලා එහි ලෝක සමුළුවක් තියන්න තරම් ඇය ජාත්‍යන්තරය පිළිගත් එඩිතර නායිකාවක් වුණා.විශේෂයෙන්ම ඇය කාන්තාවක් වෙලත් එදා ඒ දේ කළා. ලෝකයේ සතුරු රටවල් මිතුරන් බවට පත් කළා. ඉන්දියාව, පාකිස්ථානය වැනි රටවල රාජ්‍ය නායකයන් ගේ විරසක වීම් ඇගේ මැදිහත්වීමෙන් මිතුරන් බවට පත් කළා.71 විප්ලවය සඳහා ලෝක බලවතුන්ගෙන් ආධාර ලබා ගත්තා. මිග් යානා පවා අපට ලබාදීමට ඔවුන් ඉදිරිපත් වුණා. චීනය, රුසියාව එහි මූලිකයෝ වුණා. එංගලන්තය හෙලිකොප්ටර් පවා දුන්නා.* නමුත් එදා ජනතා විමුක්ති පෙරමුණ විප්ලවයකට ආවනෙ. ඔවුන්ට බටහිර රටවල් උදව් කළේත් නැහැනෙ. එල්. ටී. ටී. යට බටහිර රටවල් උදව් වුණානෙ.මෙන්න මේ දේ තමයි අපට අද ගැටලුව වෙලා තියෙන්නෙ. එදා හිටිය සිරිමා බණ්ඩාරනායක මැතිනියගෙන් පසුව බිහිවුණ ශ්‍රේෂ්ඨතම නායකයා තමයි වත්මන් ජනාධිපතිතුමා එදා බණ්ඩාරනායක මැතිනියට ලෝකයේ බලවත් රටවල් කීකරු වුණේ ඇයට අකීකරු වෙන්න බැරි කමට. මොකද මහින්ද රාජපක්‍ෂ ජනාධිපතිතුමා තරම් ඇය දක්ෂ නොවෙන්න පුළුවන්. නමුත් ඇගේ තිබුණ ගැහැනුකමට ඇයට බොහෝ දෙනා සැලකුවා. හරියට අම්මෙකුට දක්වන සැලකිල්ල වගේ. ලෝකයේ පළමු අගමැතිවරිය කියන ගෞරවයත් ඒකට ඈදෙන්න ඇති.* ඒ වුණාට එදා යුද්ධය නතර කරන්න කියල බටහිරින් බලපෑම් තිබුණෙ නැහැනෙ. එංගලන්තෙ මිලි බෑන්, ප්‍රංශ විදේශ ලේකම් වගේ ලෝක බලවතුන් ඇවිත් ජනාධිපතිවරයාට බලපෑම් කළානෙ. එල්. ටී. ටී. ඊ. යුද්ධය නතර කරන්න.ඒක තමයි මහින්ද රාජපක්‍ෂ මහත්මයගෙ තිබුණ එඩිතරකම. ලෝක බලවතුන් හමුවේ පවා ඔහු තම ස්ථාවරය නැවැත්වුවේ නැහැ. ඔවුන්ට සැබෑ තතු පැහැදිලි කරල දීල යුද්ධය ජයග්‍රහණය දක්වා ගෙන ගියා.* ජනාධිපතිවරයාගේ මේ දැඩි ස්ථාවරය සහ ලැබූ යුද ජයග්‍රහණය ලෝක බලවතුන්ගේ උදහසට ලක්වුණ කාරණයක් නිසා නෙවෙයිද? අපේ රටට එල්ල කරන මේ මානව හිමිකම් උල්ලංඝණය කිරීමේ චෝදනා?කොටින්ම ඉන්දියාව පවා අප කියන විදියට හිටපල්ලා කියන තත්ත්වයෙන් හිටියේ. දැන් ටිකක් මධ්‍යස්ථ මත දැරුවට. ඇත්ත වශයෙන් ම බටහිර බලවතුන්ගෙ අණ පිළිපදින රටවලට විශාල ආදර්ශයක් වගේම බටහිර රටවලට මහින්ද රාජපක්‍ෂ කියන චරිතය විශාල අභියෝගයක්. මේ කාරණයේදී ඒ නිසා කෙසේ හෝ තමන්ට සිදුවුණ මදි පුංචිකමින් ගැලවෙන්න මොකක් හරි කිරීමේ බලාපොරොත්තුවකින් බටහිර රටවල් මේ පෙළගැහිලා ඉන්නේ.* නිදහස් රටක් ලෙස මෙහි යටිතල පහසුකම් නංවන්න ජාත්‍යන්තර මූල්‍ය අරමුදලෙන් අසීමිතව ණය පහසුකම් සලසනවා. මේවායේ ඉන්නෙත් බටහිර බලවතුන්. මේවායෙත් යම් යටි අරමුණක් තියෙන්න බැරිද?අධිරාජ්‍යවාදීන් අපේ රටේ කළේත් යටිතල පහසුකම් හැටියට පාරවල් හදපු එකනෙ. දුම්රිය මාර්ග, උඩරටට මාර්ග පහසුකම්, මාතලේට මේවගේ මාර්ග පහසුකම් නංවන්න ඇති තරම් මූල්‍ය පහසුකම් සපයනවා. කවදා හරි රට අස්ථාවර වුණෙත් ඒකෙ වාසිය බටහිර ජාතීන් සතු කර ගන්න. කිසිම දවසක අපේ රටේ වාරි කර්මාන්තය ගොඩනඟන්න ඔවුන් උදවු කරන්නෙ නැහැනෙ.* හොඳයි රට හමුවේ ඇති අභියෝග ජය ගන්න ඔබතුමා යෝජනා කරන උපාය මාර්ග මොනවා ද?පොදුවේ එක මතයක ඉන්න ඕනෑ. අධිරාජ්‍යවාදීන් හිතන්නෙ කවුද අපිට රිංගන්න පුළුවන් හිඩැස් ඉතිරි කරන්නේ කියල. අද විපක්ෂයත් බලන්නෙ තරගකාරීව එකිනෙකා කපාගෙන කොහොමද නැඟිටින්නෙ කියන එක. මේ වගේ තත්ත්වයක් ඇතිවන එක ඒකාධිපතිත්වයට හොඳයි. අරගල කළාට කමක් නැහැ නමුත් 50,000ක් පාරට බැස්සොත් මේ තමයි ආණ්ඩුව කියන මතයෙන් බැහැර වෙන්න ඕනෑ. ඒ කිසිම දෙයක් එපා. ජාති ආගම් කුල ගෝත්‍ර හැටියට බෙදිල ඉන්නෙ අපි නෑදෑකම් කියන්න බැරි හින්දා. ලංකාවේ ද්‍රවිඩ තරුණියන් ලක්ෂයක් එක්ක සිංහයල තරුණයන් ලක්ෂයක් විවාහ ගිවිස ගත්තොත් මේ ප්‍රශ්නය එතනින්ම ඉවරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>03</day>
    </date>
    <link>http://www.dinamina.lk/2012/03/03/_art.asp?fn=f1203032</link>
    <topic>ජනාධිපතිතුමා කොටි භීෂණයෙන්</topic>
    <author/>
    <content>දිනය 2009 වසරේ මැයි මස 18 වැනිදා ය. මේ දිනය මෙතරම්ම වටිනා දිනයක් වනු ඇතැයි සමස්ත ලෝකවාසී කිසිවකු විසින් සිහිනෙන්වත් නොසිතන්නට ඇත. නමුත් නොසිතූ දේ සිදුවිය. එදින ලෝකය පුරා ක්ෂණයකින් පැතිර ගිය ආරංචියක් සමඟම ලොවම කැළඹිණි. මේ ආරංචියෙන් ශ්‍රී ලංකාවත් ජාති, ආගම්, භේදයෙන් තොර මුළු මහත් ජනතාව වචනයේ පරිසමාප්තාර්ථයෙන්ම පී‍්‍රති ප්‍රමෝදයට පත් වූහ.ඒ දශක තුනක් පුරා ශ්‍රී ලංකාව වෙලාගෙන සිටි එල්ටීටීඊ ත්‍රස්තවාදය නමැති අන්ධකාරය පලවා හැර ආලෝකයේ රන් කිරණ ලක් පොළොව මත පතිත කරවීමට ජනාධිපති මහින්ද රාජපක්ෂ ප්‍රමුඛ දේශහිතෛෂී වීරෝදාර රණවිරුවන්ට හැකියාව ලැබීම ය.එල්ටීටීඊ නායක වේලුපිල්ලේ ප්‍රභාකරන් තමන්ගේ දශක ගණනක ඝාතන රැල්ලට නැවතීමේ තිත තැබුවේ වෙල්ලමුල්ලිවයික්කාල් ප්‍රදේශයේ මඩගොහොරුවකදී මරණය වැළඳ ගනිමිනි.ප්‍රභාකරන් හමුදාවේ වෙඩි පහරකින් මරණයට පත්වීයැයි යන ආරංචිය සැලවීමත් සමඟම රට පුරා සැරසිලි සිරි ඇරඹුණේ ය. ඒ මිනිස් ඝාතනයන් හමුවේ ලද සතුටෙන් නොව විශාල ජනතාවක් කපා කොටා ම්ලේච්ඡ ලෙස මරා දමමින් රටවැසි ජනතාව මරණ මංචකයට කැඳවාගෙන යමින් සිටි ඝාතකයකුගේ අවසානය ඇසීමෙන් ලද තම බිය පලවා හැරීමක් වේ.ජාතික ධජ අතින් ගත් රට වැසියන් ගම් නියම් ගම්, නගරවල සැරිසරමින් පී‍්‍රති ඝෝෂා පවත්වමින් පෙළපාළි යද්දී තවත් තැනෙක කන් බිහිරි කරවන රතිඤ්ඤා හඬ රැව්පිළිරැව් දුන්නේ ය. තැන තැන රොක්ව ගැහැනු පිරිමි ළමා තරුණ පිරිස් කිරිබත් උයා සතුටින් වීථි සරසන්නන් සමඟ බෙදා ගනිමින් උදම් අනනු දක්නට ලදී. ඇත්තටම එය එතෙක් මෙතෙක් සියලු භේදයන්ගෙන් තොරව කිසිදු පෙර දැනුම්දීම් නැකැත් බැලීම් වලින් තොරව රට තුළ පැවැති ලොකුම සැණකෙළි සමය විය.නමුත් මෙලෙස යුද්ධයෙන් සැබෑ ලෙස බැට කෑ ජනතාව පී‍්‍රති ප්‍රමෝදයට පත්වෙද්දී මේ ආරංචියෙන් අතිශය ලැජ්ජාවට හා කනගාටුවට පත් වූ ලොව රාජ්‍යයන් හා පාලකයන් ද විය. ඒ යුද්ධය හිඟන්නාගේ තුවාලය බවට පත් කර ගනිමින් ලෝකයේ විවිධ රටවල පැවතුණු විවිධ ගැටුම්කාරී අවස්ථාවලට වක්‍රව උදව් පදව් කරමින් යුද්ධය නිසාම තම බලය ලොව පුරා ව්‍යාප්ත කිරීමට මාන බලමින් සිටින දැනටමත් තම බලය විවිධ රටවල ව්‍යාප්ත කර තිබෙන අමෙරිකාව ප්‍රමුඛ ඇමරිකාවට ආවඩන බටහිර රටවල් කිහිපයකි.ශ්‍රී ලංකාව ලෝකයම විශ්මයට පත් කරමින් ලද මේ විජයග්‍රහණය හමුවේ මේ ඉහත රටවල් දැඩි කැලඹිල්ලට පත්වන්නේ ය. විශේෂයෙන්ම ලෝක පොලිස්කාරයන් යැයි තමන් විසින්ම හඳුන්වා ගන්නට උත්සාහ ගන්නා අමෙරිකාව තමන්ගේ ගෙදරටම පැමිණ ප්‍රහාරයක් එල්ල කර පලාගිය බින් ලාඩන්ව අල්ලා ගැනීමට තමන්ගේ මුළු යුද ශක්තිය ගොනු කර ගත්තත් ඔවුන්ට බින්ලාඩන්ව අල්ලා ගැනීමට නොහැකිව සිටියදී (පසුව පාකිස්ථානයේදී ඔහුව ඝාතනය කරන ලදී.) ශ්‍රී ලංකාව නමැති මේ කුඩා දිවයින ලෝකයේ අංක එකේ ත්‍රස්තවාදී සංවිධානයක් වූ සහ ලොව බිහිසුණුම ත්‍රස්තවාදී නායකයෙක් වූ ප්‍රභාකරන්ව විනාශ කිරීම ඔවුන්ට දරාගත නොහැකි විය.විශේෂයෙන්ම යුද්ධය පැවැති කාල වකවානුවේදී එය නතර කරවීම සඳහා ශ්‍රී ලංකා ජනපති මහින්ද රාජපක්ෂට විවිධ ආකාරයෙන් බලපෑම් එල්ල කිරීමට අමෙරිකාව කටයුතු කළ අතර ඒ සඳහා තවත් විවිධ රටවල් හා සංවිධාන ද ඈඳාගත් නමුත් මේ ලොව බලවතුන්ගේ රැවුම් ගෙරවුම් තඹ දොයිතුවකට ගණන් නොගත් අපගේ රටට රටේ පිනට පාත්‍ර වූ ජනපති මහින්දයන් තීන්දු තීරණ ගනිමින් යුද්ධය ඉතා කෙටි කලකින්ම අවසන් කරන්නට සමත් වන්නේ ය. තමන්ගේ පදයට නටන රූකඩයක් බවට ජනපති මහින්දව පත් කර ගැනීමට නොහැකි වීමත් යුද්ධය අවසන් කිරීමත් යන කාරණා හමුවේ අමෙරිකාව ප්‍රමුඛ ඇමරිකාවට ආවඩන්නන් ජනපති රාජපක්ෂයන් හා ශ්‍රී ලංකාව කෙරෙහි වෛර බැඳගත්තේ ය.මේ සමඟම ඔවුන් ශ්‍රී ලංකාවට එරෙහිව සටන අරඹන්නේ ය. මේ සඳහා ඔවුන් යොදා ගන්නා එකම අවිය වන්නේ මානව හිමිකම් ය. ශ්‍රී ලංකාව යුද්ධය පැවැති සමයේ විශාල ලෙස මානව හිමිකම් කැඩූ බව ප්‍රකාශ කර සිටි අතර යුද්ධය අවසන් කාලයේ ජාත්‍යන්තර යුද නීති පවා කඩා දමා ඇතැයි චෝදනා එල්ල කරන්නට පටන් ගත්තේ ය.ඒ සඳහා ඔවුන් සමඟ දෙමළ ඩයස්පෝරාව නමැති පිරිසක්ද එක්ව සිටිති. අහිංසක ශ්‍රී ලාංකික දෙමළ ප්‍රජාව රවටාගෙන සිටින මේ දෙමළ ඩයස්පෝරාව දෙමළ ජනතාව ප්‍රාණ ඇපයට ගෙන විදේශවලින් ඩොලර් මිටි ගණන් සල්ලි උපයා ඒවා තමන්ගේ සුඛවිහරණය සඳහා යොදා ගනිමින් සිටිති.යුද්ධය අවසන් වීමෙන් මේ පිරිසේ ආදායම්වලටද දැඩි ලෙස පහරවැදී තිබෙන නිසා ඔවුන් නැවත මේ රට තුළ ව්‍යාකූලත්වයක් ඇති කර කෙසේ හෝ තමන්ගේ බඩ වඩා ගැනීමේ අවශ්‍යතාව මුදුන් පමුණුවා ගැනීමට කිසිම හිරිකිතයකින් තොරව අමෙරිකානු නඩයට එක්ව සිටිති.මේ නඩයේ පළමු ප්‍රහාරය එල්ල වන්නේ යුද්ධය අවසන් කාලයේමය. ශ්‍රී ලංකාව යුද්ධ සමයේදී මානව හිමිකම් උල්ලංඝනය කර ඇති බවත් ඒ පිළිබඳ පියවර ගත යුතු බවත් දන්වමින් ජාත්‍යන්තර මානව හිමිකම් කමිටුව ඉදිරියේ චෝදනාවක් ගොනු කරන්නේ ය. නමුත් ශ්‍රී ලංකාව යුද සටනේ වූ නියම තතු ජාත්‍යන්තර ප්‍රජාව හමුවේ හෙළිදරව් කිරීමත් සමඟම ජාත්‍යන්තර මිතුරෝ ශ්‍රී ලංකාව වටා එක්රොක් වූ අතර එවර එම යෝජනාව පරාජය කිරීමට ශ්‍රී ලංකාවට හැකියාව ලැබෙන්නේ ය.එයින් නොනැවතුණු මේ රැල මීළඟට යොදා ගත්තේ එක්සත් ජාතීන්ගේ සංවිධානයයි. ඔවුහු බෑන් කී මූන් නමැති අමෙරිකානු පදයට තාල අල්ලන රූකඩ මහ ලේකම්වරයා හරහා ශ්‍රී ලංකාවට බැටදීමට සැරසුනහ. එක්සත් ජාතීන්ගේ මහලේකම්වරයා ශ්‍රී ලංකාව සම්බන්ධයෙන් උදෙස් ලබාදීමට යැයි පවසමින් ඊනියා කමිටුවක් පත් කර ගත්තේය. දරුස්මාන් නම් වූ එම කමිටුව හරහා ශ්‍රී ලංකා මානුෂික මෙහෙයුම් සමයේ විවිධ වැරදි අඩුපාඩු සිදුව ඇතැයි වාර්තා සකස් කළේය. එ.ජා.සංවිධානයට ඉදිරිපත් කර ඒ තුළින් ශ්‍රී ලංකාවට බලපෑම් කිරීමට සැරසුණද එවරද ශ්‍රී ලංකාව කොටු කර ගැනීමට මේ නින්දිත ප්‍රහාරකයන්ට නොලැබෙන්නේ ය.නමුත් එයින්ද නොනැවතුණු මේ කණ්ඩායම යුද්ධය පැවැති කාලය තුළ ශ්‍රී ලංකාව හමුදාව විසින් අත්අඩංගුවට ගත් එල්ටීටීඊ පිරිස්වලට අමානුෂික වද දී ඔවුන් ඝාතනය කරන ලදැයි පවසමින් ඔවුන් විසින්ම සැකසූ ව්‍යාජ වීඩියෝ දර්ශන ලොව පුරා ප්‍රචාරය කළේ ය. නමුත් මේ චිත්‍රපට පිළිබඳව ඉතා සියුම් ලෙස ප්‍රතිප්‍රහාර ඇරඹූ ශ්‍රී ලංකාව එයද බොරුවක් බව ලොවට ඔප්පු කිරීමට සමත් වන්නේ ය. දැන් එහි දෙවැනි චිත්‍රපටයද සකසා ඇති බව තොරතුරු හෙළි වී ඇත.දැන් නැවතත් ශ්‍රී ලංකාව මානව හිමිකම් උල්ලංඝනය කළැයි තවත් නාටකයක් ඇරැඹී ඇත. ඒ 2012 ජිනීවා මානව හිමිකම් රැස්වීමේදී ශ්‍රී ලංකාවට එරෙහිව යෝජනාවලියක් සම්මත කිරීමට සැරසීමයි.මෙවරද එය පෙරමුණ ගෙන ඇත්තේ අමෙරිකාව වන අතර මෙවර එය ජයග්‍රහණය කර ගැනීම සඳහා අමෙරිකාව දැඩි කලබලයෙන් යුතුව ක්‍රියාත්මක වීම අරඹා ඇත.එක්සත් ජාතීන්ගේ මානව හිමිකම් කොමිසමේ සැසිවාරය සඳහා මෙවර රටවල් 47 ක් සහභාගි වනු ඇත. පසුගියදා (27 දා) මෙ සමුළුව ඇරැඹි අතර එය අවසන් දින කිහිපයේදී ශ්‍රී ලංකාවට එරෙහි යෝජනාවලිය අමෙරිකාවට කඩේ යන රටක් විසින් ඉදිරිපත් කිරීමට සූදානමින් සිටින බවද දැන ගන්නට ඇත.මේ යෝජනාවලියට සහාය ලබා ගැනීමට අමෙරිකාව විවිධ වැඩසටහන් දියත් කර ඇති අතර එහිදී ඉතා පහත් තත්ත්වයේ ප්‍රචාරාත්මක වැඩසටහන් අරඹා ඇත.එනම් මෙම යෝජනාවලිය ඉදිරිපත් කරන්නේ ශ්‍රී ලංකාවේ ද සහය ඇතිව බව පවසමින් විදෙස් නියෝජිතයන් මුලා කිරීමේ උත්සාහයක් ගැනද දැන ගන්නට ලැබී ඇත.අමෙරිකාව පවසන අයුරු ශ්‍රී ලංකාව මානව හිමිකම් කඩ කළේ ද? එසේ නම් ඒවා හොයන්න ජාත්‍යන්තර කමිටු පත් කරනවාට වඩා අවසන් සටනේදී යුදබිමේ සිට ශ්‍රී ලංකා ආරක්ෂක අංශවල අත්අඩංගුවට පත් වූ හා ආරක්ෂක අංශවලට භාර වූ දරුණු ගණයේ එල්.ටී.ටී.ඊ. සාමාජිකයන්ගෙන් විමසිය හැක. පුනරුත්ථාපන වැඩසටහන් වලින් පසු සඳහන් වූ හා තවමත් එම වැඩසටහන්වලට සහභාගි වෙමින් සහ නඩු කටයුතු නිසා අත්අඩංගුවේ පසුවන පිරිස්ද සිටිති. මේ පිරිස සැබෑවටම ශ්‍රී ලංකා හමුදා මානව හිමිකම් කඩ කළා දැයි හොඳාකාරවම දන්නා පිරිස් ය.කොටි සංවිධානයේ මාධ්‍ය ප්‍රකාශකවරයා ලෙස කටයුතු කරමින් සිට යුද්ධය පැවැති අවසන් කාල සීමාවේදී ශ්‍රී ලංකා හමුදාවට බාර වූ දයා මාස්ටර් නම් අය අද නිදහස්ව යාපනයේම මාධ්‍ය ආයතනයක අධ්‍යක්ෂවරයකු ලෙස කටයුතු කරමින් සිටින්නේ ය. ඔහු පසුගියදා පුවත්පතකට ප්‍රකාශයක් කරමින් ඔහු හමුදාවට බාර වූ අයුරුත් බාර වූ පසු හමුදා නිලධාරීන් ඔහුට හොඳින් සැලකූ අයුරුත් පැහැදිලි කර තිබිණි. එසේ නම් මානව හිමිකම් ගැන තවත් කුමන කතාද? කුමන ජාත්‍යන්තර යෝජනාවලිද?සැබවින්ම මහින්ද රාජපක්ෂ ජනාධිපතිවරයා බලයට පත්වීමෙන් පසු එක්වරම ප්‍රභාකරන් සමග යුද්ධ කිරීමට ක්‍රියා කළේ නැත. සාකච්ඡා පවත්වමින් එල්.ටී.ටී.ඊ. සමඟ සාම ක්‍රියාවලියකට මුල පිරුවත් පැවැති සෑම රජයකටම කළා සේ ප්‍රභාකරන් ජනපති මහින්දට ද කොකා පෙන්වූයේ ය. නමුත් එවර ප්‍රභාකරන්ට වැරදුණේ ය. මන්ද මේ සාපරාධී ත්‍රස්ත්‍රවාදය තුරන් කර එල්.ටී.ටී.ඊ. ප්‍රදේශයේ සිටි දෙමළ ජනතාව මෙන්ම සමස්ත රටවැසියා මුදා ගැනීමට ජනපති මහින්ද තුළ පැවැති ඒකායන අධිෂ්ඨානය නිසා ය.මානුෂීය මෙහෙයුම නමින්ම මෙම යුද ක්‍රියාමාර්ග ආරම්භ කළේ සැබවින්ම ත්‍රස්තවාදයෙන් ජනතාව මුදා ගැනීමේ පරම පවිත්‍ර චේතනාවෙනි.එල්ටීටීයෙන් දෙමළ ජනතාවට කොපමණ දුක්ගැහැට එල්ල වී තිබුණා දැයි එල්ටීටීඊය වෙනුවෙන්ම හඬ නැඟූ දෙමළ දේශපාලකයකු වූ රවිරාජ් මන්ත්‍රීවරයා අමෙරිකාවට වරක් දන්වා තිබුණේ ය. කොටි සංවිධානයෙන් ජනතාවට දැඩි දුක්ගැහැට එල්ල වන බවත් කොටි පාලන ප්‍රදේශවල ජනතාව දැඩි භීතියෙන් සිටින බවත් එම නිසා කොටි බලය ඉස්මතු වීම වැළැක්විය යුතු බවත් අමෙරිකාවට දන්වා තිබිණි.මේ අනුව එල්ටීටීඊයේ අමානුෂිකත්වය පිළිබඳ තවත් අටුවාටීකා අවශ්‍ය නොවන්නේ ය. එල්ටීටීඊයේ ම්ලේච්ඡත්වය අමෙරිකාවට පවසා තිබෙන්නේ එල්ටීටීඊයේ හඬවල් ලෙස කටයුතු කළ දේශපාලකයන්ය.මෙලෙස භීතියෙන් සිටි ජනතාව එම භීතියෙන් මුදාගෙන ඔවුන්ට සැබෑ නිදහස උදා කිරීම මානව හිමිකම් කඩ කිරීමක්ද?මානුෂීය මෙහෙයුම අවසන් අදියරවලට පැමිණි විට එල්ටීටීඊ ග්‍රහණයෙන් මිදී හමුදාවේ රැකවරණය පතා එන දෙමළ ජනතාවට කොටි වෙඩි තබා මරා දැමූ බව පලා ආ ජනතාව පවසන අයුරු අප රූපවාහිනී නාලිකාවලින් දුටුවෙමු. දහස් ගණන් ජනතාව තම සියලු වත්කම් අතැර ඇඳිවත පිටින් දරුවන් කරතබාගෙන කලපු තරණය කරමින් හමුදා ප්‍රදේශවලට පැමිණෙන විට ඔවුන්ට ආරක්ෂාව, ආහාරපාන හා ඉඳුම්හිටුම් සලසමින් ශ්‍රී ලංකාවේ ආරක්ෂක අංශ කළ ඒ විශිෂ්ට මානුෂීය සේවය බටහිර සමහර අමානුෂීය පිරිස්වලට නොතේරීම ඇත්තටම පුදුමු සහගතය.මානව හිමිකම් කැඩුවේයැයි යෝජනාවල් ඉදිරිපත් කරනවාට වඩා අමෙරිකාව ඇතුළු නඩය කළ යුතු වන්නේ උතුරේ සහ නැගෙනහිර පළාත්වල සිදුවන දැවැන්ත සංවර්ධන ක්‍රියාදාමයට හැකි උපරිමයෙන් සහාය දැක්වීමය. දෙමළ නායකයෙක්වත් නොකළ සේවයක් දෙමළ ජනතාවට ඉටුකරමින් සිටින ජනපතිගේ දෑත් ශක්තිමත් කිරීමය.එදා එල්ටීටීඊ සංවිධානයේ ප්‍රබල නායකයන්ව සිටි කරුණා අම්මාන්, පිල්ලෙයාන් වැනි අය අද ප්‍රාන්ත නියෝජිතයන් ලෙස කටයුතු කරමින් සිටින්නේය. කරුණා අම්මාන් අද රජයේ නියෝජ්‍ය ඇමැතිවරයෙකි. පිල්ලෙයාන් නැගෙනහිර පළාතේ මහ ඇමැතිවරයා ය. එල්ටීටීඊ නායකයින් මානව හිමිකම් කඩ කළා නොව ශ්‍රී ලංකා රජය ඔවුන් සමාජගත කළේ ඒ අයුරෙනි.අද සමස්ත ශ්‍රී ලංකාවම එකම යායක් වී ඇත. උතුරේ වැසියෝ දශක ගණනකට පසු දකුණේ නෑගම් යති. දකුණේ ජනතාව දශක ගණනකට පසු උතුරේ නෑගම් යති. උතුරේ පාසල් දරුවෝ දකුණේ සංචාරය කරති. දකුණේ දරුවෝ උතුරේ සංචාරය කරති. උතුරේ තරුණියෝ දකුණේ රණවිරුවන් හා විවාහ වෙති. තුවක්කුවෙන් සියල්ල තීන්දු කළ යුගය නිමාවී ඇත. උතුරේ ජනතාව ක්‍රමයෙන් සිවිල් පරිපාලනයේ අත්දැකීම් ලබමින් සිටිති. සුපිරි මාර්ග ඉදිවෙයි. සුපිරි ප්‍රවාහන සේවා ඇරඹී ඇත. නව නිවාස, රැකියා, ව්‍යාපාර ඇරැඹෙමින් උතුරත් දකුණ මෙන් වේගවත් සංවර්ධනය මාවතට අවතීර්ණ වී ඇත. අමෙරිකාව ඇතුළු නඩයට මේවා වහකදුරු විය හැකිය.යුද්ධයට ගොදුරුව සිටි යුද්ධයෙන් බැට කෑ ජනතාව අද සැබෑ නිදහස් සුව විඳිමින් සිටිති. මෙලෙස උතුර නැගෙනහිර ගොඩනැංවීම සඳහා එල්ටීටීඊ වැනි සංවිධාන විනාශ කිරීම මානව හිමිකම් උල්ලංඝනය වීමක් වන්නේ කෙසේදැයි ශ්‍රී ලාංකිකයන් මෙන්ම බහුතර ලෝකවාසීන් අමෙරිකාවෙන් ප්‍රශ්න කරන්නේ එහෙයිනි.මානව හිමිකම් මුල්කර ගනිමින් ශ්‍රී ලංකාවේ අභ්‍යන්තර කටයුතුවලට බලපෑම් නොකළ යුතුයි. ශ්‍රී ලංකාවේ අභ්‍යන්තර ප්‍රශ්න ජාත්‍යන්තරයට ගෙන යා යුතු නොවේ යැයි පසුගියදා ශ්‍රී ලංකාවේ රුසියානු තානාපති වැලැදිමීර් මිහයිලෝ ප්‍රකාශ කර තිබුණි.ශ්‍රී ලංකාවට එරෙහි යෝජනාවලට සහාය නොදෙන බවද රුසියාවේ පූර්ණ සහාය ශ්‍රී ලංකාවට ලබා දෙන බවද ඔහු පවසා තිබිණි. ඒ ලෝක බලවතාගේ වචනය තවත් ලෝක බලවතෙක් වන චීනය ද පවසා තිබිණි. චීනයේ සහාය ද අපටය.අප කලාපයේ බලවතා වන ඉන්දියාව ද අප සමඟය. කවදත් අප සමඟ එක්වන අපගේ මිත්‍ර රටවල් සමඟ මෙම ප්‍රබල බලවතුන් සිටගත් විට අමෙරිකාව, කැනඩාව, බ්‍රිතාන්‍ය වැනි රටවලට ශ්‍රී ලංකාවට කළ හැකි කෙංගෙඩියක් නැත.ලෝකයේ රටවල් රැසක්ම අද ඇමරිකාවේ ක්‍රියා නිසා අවසන් සුසුමන් හෙළමින් සිටී. ඉරාකය, ඇෆ්ගනිස්ථානය, සිරියාව, ඊජිප්තුව, ලිබියාව තවමත් ගිනි ගනී.මෙම රටවල සිවිල් වැසියන් ලක්ෂ ගණනක් අමෙරිකානු හමුදා ප්‍රහාරවලින් ජීවිතක්ෂයට පත්ව ඇතත් අදටත් එම ජනතාවගේ මානව හිමිකම් ගැන කවුරුත් අසන්නේ නැත. බින් ලාඩන් නිරායුදව නිවසේ රූපවාහිනිය නරඹමින් සිටියදී අමෙරිකානු සෙබළුන් ඔහුව මරා දැම්මේ බලහත්කාරයෙන් තවත් රටකට ඇතුªළු වී සියලු ජාත්‍යන්තර නීති පවා බිඳිමිනි. බින් ලාඩන්ගේ මානව හිමිකම් ගැන අපේ නිමල් සිරිපාල ද සිල්වා ඇමැතිවරයා මානව හිමිකම් කොමසාරිස් නවනීදන් පිල්ලෙගෙන් විමසූ විට ඇයට කටඋත්තර නැතිවිය. ඒ ඇමරිකාව මානව හිමිකම් රකින හැටිය.පසුගිය 27 දා සමස්ත රට පුරා හන්දියක් හන්දියක් ගාණේ එක් වූ මෙරට දේශහිතෛෂී දේශමාමක ජනතාව ලොවටම හඬගා කියූ පණිවුඩය අමෙරිකාව වහාම තේරුම්ගත යුතුය.ජනපති මහින්ද රාජපක්ෂ හෝ යුද්ධය ජයගත් රණවිරුවෝ ජාත්‍යන්තරයේ කිහිප දෙනකුට අවැසි අයුරු දංගෙඩියට ගෙන යෑම එතරම් ලෙහෙසි පහසු වන්නේ නැත.මහින්ද රාජපක්ෂයන් ජාත්‍යන්තර දංගෙඩියට ගෙන ගොස් අමෙරිකාවට අවැසි රූකඩ පාලකයන් මෙරටට පත්කරගැනීම අමෙරිකාවේ තවත් ඉටුනොවන සිහිනයක් පමණක් වනු ඇත. ජනපතිඳුනි මෙරට මහ සංඝරත්නය ඇතුළු සියලු රටවැසියන් ඔබ සමඟය. රණවිරුවන් සමඟය. ඔබට චිරං ජයතු..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=n1203051</link>
    <topic>මහමෝදර රෝහලේ බැක්ටීරියා ආසාදනය පාලනය කරයි</topic>
    <author>කුමාර උදයරත්න – යක්කලමුල්ල විශේෂ</author>
    <content>ගාල්ල මහමෝදර ශික්‍ෂණ රෝහලේ විශේෂිත ළදරු දැඩි සත්කාර ඒකකයේ හටගත් බැක්ටීරියා ආසාදිත තත්ත්වය මේ වනවිට මුළුමනින්ම පාලනය කොට ඇතැයි වැඩ බලන නියෝජ්‍ය අධ්‍යක්‍ෂ වෛද්‍ය නන්දන ලියනපතිරණ මහතා දිනමිණට පැවැසීය. මෙම ආසාදිත තත්ත්වය හේතුවෙන් රෝගීන් තිදෙනකු පමණක් මියගිය අතර අනෙකුත් රෝගීහු සඳහා ප්‍රතිකාර ලැබීමෙන් පසු සුවය ලබමින් සිටිති.(සෙෆ්ටිසිමියා) (cepticimia) නමැති බැක්ටීරියාව ආසාදිත තත්ත්වයට හේතු වී ඇතැයි වෛද්‍ය පර්යේෂණවලින් තහවුරු කොටගෙන ඇත. ළමා දැඩි සත්කාර ඒකකයේ රෝගීන් 17 දෙනකු ප්‍රතිකාර ලබන අතර 10 දෙනකුම නොමේරූ ළදරුවෝ වෙති. ආසාදිත තත්ත්වය හත්දෙනකුට පමණ බලපා ඇති අතර වෛද්‍ය ප්‍රතිකාර ලබාදීමෙන් පසු සුවය ලබමින් සිටී. ආසාදිත තත්ත්වය පාලනය කිරීමට පියවර ගෙන ඇති අතර එම බැක්ටීරියාව පැතිර යාමට හේතු සොයාබලන බවත් රෝහලේ අනෙකුත් මාතෘ ඒකක සාමාන්‍ය පරිදි පවත්වා ගෙන යන බවද අධ්‍යක්‍ෂකවරයා වැඩිදුරටත් පැවැසීය.සෙෆ්ටිසිමියා බැක්ටීරියාවෙන් ආසාදිත රෝගී තත්ත්වය කෝලිෆෝම් (ජධතඪටධපථ) ලෙස හඳුනාගෙන ඇති අතර අධික උෂ්ණත්වය තුළින් ශරීරයේ එන්සයිම ඇතුලු ඉන්ද්‍රීය ක්‍රියාකාරිත්වය අකර්මන්‍ය තත්ත්වයට පත් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=n1203052</link>
    <topic>අමෙරිකා භටයන් මෙහේ නෑ</topic>
    <author/>
    <content>ඇමරිකානු ආරක්ෂක අංශ ශ්‍රී ලංකාවේ රැඳී සිටින බවට පළවූ වාර්තා සම්පූර්ණයෙන්ම අසත්‍යයක් බව ශ්‍රී ලංකාවේ ඇමෙරිකා එක්සත් ජනපද තානාපති කාර්යාලය පවසයි.ඇමෙරිකානු විශේෂ බළකායට අයත් භටයන් ශ්‍රී ලංකාවට අනුයුක්ත කර තිබෙන බවට එම වාර්තා පළ වුවද එය නොමඟ යවන්නක් බවද ඇමෙරිකානු ආරක්ෂක අංශ සාමාජිකයින් අනුයුක්ත කර තිබෙන්නේ කොළඹ පිහිටි ඇමරිකානු තානාපති කාර්යාලයේ සේවය කිරීම සඳහා පමණක් බවද එම තානාපති කාර්යාලය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=n1203053</link>
    <topic>මහින්ද චින්තනයෙන් පණ ලැබූ සමූපකාරය එතෙරදී ඇගයුමට</topic>
    <author>විජයානි එදිරිසිංහ</author>
    <content>ජනාධිපති මහින්ද රාජපක්‍ෂ මහතා බලයට පත්වීමෙන් පසු බිඳ වැටී තිබූ සමුපකාර ව්‍යාපාරය ගොඩගැනීම සඳහා කර ඇති කැපවීම අන්තර්ජාතික සමුපකාර සන්ධානය ඉදිරියේ දැඩි ඇගයීමට ලක් කර තිබේ.එක්සත් ජාතීන්ගේ සංවිධානයේ අධීක්‍ෂණය යටතේ රටවල් 21ක සහභාගීත්වයෙන් තායිලන්තයේ බැංකොක් නුවර පැවති මෙම සමුපකාර සමුළුවේදී එම ඇගයීම සිදු කළේ අන්තර්ජාතික සමුපකාර සන්ධානයේ (ICA) ජ්‍යෙෂ්ඨ උපදේශක ඉන්දියානු ජාතික රන්ගන් දත්තා මහතා විසින්ය. නවවෙනි ආසියානු ෆැසිපික් සමුපකාර අමාත්‍යවරුන්ගේ සමුළුව පසුගිය 27දා සිට මාර්තු පළමුවනදා දක්වා පැවැත්විණි. සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා මෙරටින් එම සමුළුවට සහභාගි විය.ජනාධිපති මහින්ද රාජපක්‍ෂ මහතා බලයට පත්වන විට සමුපකාර ව්‍යාපාරය ගොඩගත නොහැකි තරම් ණය බරින් පරිපුර්ණව බිඳ වැටී තිබුණි. එහෙත් මහින්ද චින්තන වැඩපිළිවෙළ ප්‍රකාර ජනාධිපතිවරයා සමුපකාරයේ තිබූ ණය බිලියන දෙකක් සම්පූර්ණයෙන්ම කපා හැරියේය. බදු සම්පුර්ණයෙන්ම ඉවත් කළේය. තවත් ණය බිලියන 1.8ක් කපා හැරීමට සූදානම් කර ඇත.මෙම කරුණු සමුළුවට පෙර සිටම දැනගෙන සිටි ඩන්කන් දත්තා මහතා රාජ්‍ය නායකයකු බලයට පත් වී ඉතා කෙටි කාලයක් තුළ බිඳවැටී තිබු මෙවැනි ව්‍යාපාරයක් ගොඩගෙන ගැමි ජනතාවට මෙන්ම සුපිරි පැලැන්තියටද එම ව්‍යාපාරය ගැළපෙන අයුරින් ගොඩනැංවීම පිළිබඳ රටවල් 21ම නියෝජිතයන්ට ආදර්ශයට ගතයුතු බවද ප්‍රකාශ කරමින් එම ඇගයීම සිදුකළ බව අමාත්‍ය ජොන්ස්ටන් ප්‍රනාන්දු මහතා කීය.උතුරු නැගෙනහිර ප්‍රදේශ ත්‍රස්තවාදයෙන් බේරාගෙන එහි ජනතාවට විවිධ වූ වරප්‍රසාද ලබා දෙන අතර සමුපකාර ව්‍යාපාරයද එම ප්‍රදේශවල ව්‍යාප්ත කිරීම බෙහෙවින් ආඩම්බරයට කරුණක් බවද ඔහු මෙරටට පැමිණි පසු එම දියුණුව සියැසින් දුටු බවද සමුළුවේදී පෙන්වා දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=n1203054</link>
    <topic>සැප බස්වල සැප සොයා බලති</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>මෙරට සියලුම මාර්ගවල ගමන් ගන්නා සුඛෝපභෝගි බස්රථවල ප්‍රමිතිය සොයා බැලීමට ගමනා ගමනා කොමිසන් සභාව තීරණය කර තිබේ.දිනෙන් දින ලැබෙන මහජන පැමිණිළි හේතුවෙන් මෙම සොයා බැලීම සිදුකිරිමට තීරණය කළ බව ගමනා ගමන කොමිසන් සභාවේ සභාපති රොෂාන් ගුණවර්ධන මහතා දිනමිණට පැවසීය.කොළඹ- ගාල්ල සුඛෝපභෝගි බස්රථ හිමියන් සමඟ මේ පිළිබඳ සාකච්ඡා පෙරේදා (03) පැවැත් වු බව පැවසූ ඒ මහතා කොළඹ– නුවර සුඛෝපභෝගි බස්රථ හිමියන් සමඟද අද (05) සාකච්ඡා පවත්වන බව කීවේය. පිට පාළාත්වළ සිට කොළඹට පැමිණෙන සුඛෝපභෝගි බස් රථ බැස්ටියන් මාවතේදී පරීක්ෂාකර එහි ඇති අඩු පාඩු සකස්කර කඩිනමින් පෙන්වන ලෙස එම බස්රථවලට දැනුම් දෙන බව හෙතෙම කීවේය. ඇතැම් බස්රථ මාර්ගවල ධාවනයට නුසුදුසු තත්ත්වයේ පවතින බවත්, ඊට හේතුව දිර්ඝ කාලයක් නඩත්තුවකින් තොරව ධාවනය කිරිම බවත් සභාපතිවරයා ප්‍රකාශ කළේය. මාර්ග සංවර්ධනය වීමත් සමඟ ඊට ගැලපෙන බස්රථ යෙදවිය යුතු බව පවසන ඒ මහතා ඒ මඟින් සංවර්ධනය කඩිනම් කළ හැකි බවත් සඳහන් කළේය.මේ අතර දක්ෂිණ අධිවේගී මාර්ගයේ පොදු ප්‍රවාහනය සඳහා නව බස්රථ හයක් යෙදවීමට ගමනා ගමන කොමිසන් සභාව තීරණය කර තිබේ. එහි මුල් බස්රථ හතර අද (05) අධිවේගී මාර්ගයේ පොදු ප්‍රවාහනය සඳහා යොදවන බව ගමනා ගමන කොමිසන් සභාවේ සභාපති රොෂාන් ගුණවර්ධන මහතා ඊයේ (04) පැවසීය.ඉතිරි බස්රථ දෙක ලබන 07 වැනිදා යෙදවීමට පියවර ගන්නා බවද හෙතෙම කීවේය.දක්ෂිණ අධිවේගී මාර්ගයේ ගමන් කිරීමට බොහෝ පිරිසක් උත්සහා ගන්නා බව පවසන ඒ මහතා ඊට පිළියමක් ලෙස නව බස්රථ යෙදවීමට පියවර ගත් බව ප්‍රකාශ කළේය.සියලු පහසුකම් සහිතව නව බස්රථ යොදවන බව පවසන ඒ මහතා එම බස්රථ ආරක්ෂා කර ගැනීම ජනතාවගේ යුතු කමක් බව සභාපතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=n1203055</link>
    <topic>විදුලිය අරපිරිමැස්මෙන් පාවිච්චි කරන්න</topic>
    <author>ස්වර්ණා විජේකෝන් සුභාෂිනි සේනානායක</author>
    <content>බලශක්ති අර්බූදයට පිළියමක් ලෙස විදුලිය අරපිරිමැස්මෙන් භාවිතා කරන ලෙස රජය ජනතාවගෙන් ඉල්ලා සිටී.බලශක්ති ප්‍රභවයන් පරිභෝජනය වැඩිවීම හේතුවෙන් විදුලිය වේගවත් ක්ෂයවීමකට පත්වන බවට පර්යේෂකයන් අනතුරු අඟවා ඇති බවත් විදුලිබල හා බලශක්ති අමාත්‍යාංශය අවධාරණය කරයි.ඛනිජ සම්පත පවතින්නේ තවත් වසර කීපයකටයි. ගල් අඟුරු වසර 80 ක කාලයකටත් ගෑස් තවත් වසර 60 කාලයකටත් පවතින බවට පර්යේෂකයන් හඳුනාගෙන තිබේ.අනාගතයේ දී ඇතිවිය හැකි බලශක්ති අර්බුදයට පිළියමක් ලෙස පුනර්ජනනීය බලශක්ති ප්‍රභවයන් මඟින් බලශක්ති ලබාගැනීම කෙරේ වැඩි අවධානයක් යොමු කර ඇති බව පවසන අමාත්‍යාංශය විදුලිය පරිභෝජනය අවම කර බලශක්ති සංරක්ෂණයට සහාය වන ලෙසට ඉල්ලා සිටී.රටේ විදුලිබල අවශ්‍යතාවයෙන් 93%ක් මේ වනවිට සපුරා තිබේ. වැඩිපුර විදුලි පරිභෝජනය කරන පස්වරු 6.30ත් 9.30 අතර විදුලි පරිභෝජනය අවම කිරීමෙන් විදුලිය පිරිමැසිය හැකි බව පෙන්වා දෙන විදුලිබල හා බලශක්ති අමාත්‍ය පාඨලී චම්පක රණවක මහතා බලශක්ති සංරක්ෂණය පිළිබඳව දරුවන් දැනුවත් කිරීම උදෙසා පාසල් බලශක්ති සමාජ ඇරඹීමට පියවර ගෙන ඇති බවත් පැවසීය. මේ වනවිට දිවයින පුරා බලශක්ති සමාජ 96ක් පිහිටුවා ඇති අතර 40ක් ක්‍රියාත්මක කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=n1203056</link>
    <topic>දැහැමි සමාජයක් බිහිකිරීම උදෙසා දහම් පාසලෙන් ලැබෙන පිටිවහල මිල කරන්න බෑ</topic>
    <author>උදුලා පීරිස්</author>
    <content>දැහැමි සමාජයක් බිහි කරලීම සඳහා දහම් පාසලෙන් ලැබෙන පිටිවහල මිල කළ නොහැකි බව කොළඹ දිස්ත්‍රික් පාර්ලිමේන්තු මන්ත්‍රී තිලංග සුමතිපාල මහතා පැවැසීය.බොරැල්ල, බෝසෙත ධම්ම නිකේතනයේ පිහිටි ශ්‍රී ධම්මාධාර දහම් පාසලේ ත්‍යාග හා සහතික ප්‍රදානෝත්සවයේ දී ඒ මහතා එසේ කීය.මේ උත්සවය බොරැල්ල වයි. එම්. බී. ඒ. ශාලාවේදී ඉතා උත්කර්ෂවත් අන්දමින් පැවැත්විණි.සය වසර සැපිරූ මේ දහම් පාසල ලබා ඇති ශීඝ්‍ර දියුණුව පිළිබඳ ප්‍රශංසා කළ ඒ මහතා මේ දහම් පාසල පවත්වාගෙන යන භූමියේ නෛතික අයිතිය ලබාදීමට තමා මැදිහත්ව කටයුතු කරන බවද කීය.එසේම දහම් පාසලේ හා විහාරස්ථානයේ දියුණුව සඳහා තම සහයෝගය නිරන්තරයෙන් ලබාදීමට ඇප කැපවෙන බවද මන්ත්‍රීවරයා කීය.අතීතයේ සිට අපේ රටට එල්ල වු අභියෝග හමුවේ පන්සලින් ලැබුණු සහයෝගය අපට කිසිදා අමතක කළ නොහැකියි. එසේම මේ රටේ ඉතිහාසය පුරා ජනනායකයන් ප්‍රජා නායකයන් පෙළගස්වා අභියෝගවලට මුහුණදීමට කටයුතු කළේද පන්සල් මුල් කරගෙනයි.එසේම පාසලකින් විෂයකින් උගන්වන්න බැරි සිරිත් විරිත් ආගමික වතාවත් හැදියාව දහම් පාසල තුළින් පුරුදු පුහුණු කළ හැකියි.අපේ රටට බුද්ධ ශාසනයට ප්‍රදේශයට පමණක් නෙමෙයි හැම අංශයක්ම නඟාසිටුවීම සඳහා අවංක සේවයක් බෝසෙත ධම්ම නිකේතන නායකත්වයෙන් සිදුකිරීම අපටද විශාල ශක්තියක් බව සුමතිපාල මහතා වැඩිදුරටත් කියා සිටියේය. හිටපු නාගරික මන්ත්‍රී ප්‍රේමජයන්ත කස්තුරිආරච්චි ඇතුළු නාගරික හා පළාත් සභා මන්ත්‍රීවරු කලාකරුවන් ඇතුළු පිරිසක් මේ අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=n1203057</link>
    <topic>සෞදියේ සේවය කරන ශ්‍රී ලාංකික ශ්‍රමිකයන්ගේ සමාජ ආරක්ෂණයට නව වැඩපිළිවෙළක්</topic>
    <author>මහින්ද අලුත්ගෙදර</author>
    <content>සෞදි අරාබියාවේ සේවය කරන ශ්‍රී ලාංකික ශ්‍රමිකයන්ගේ සුබසාධනය හා සමාජ ආරක්ෂණය වෙනුවෙන් ජාත්‍යන්තර මට්ටමේ සමාජ සුරක්ෂණ වැඩපිළිවෙළක් (ධ්ඉඉර්‍ථ) ආරම්භ කිරීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන ඇත.සෞදි අරාබියාවේ ගෘහස්ථ අංශයේ රැකියා ලබාගැනීමට අපේක්ෂා කරන රැකියා නියෝජිතායතන හා රැකියා අපේක්ෂිතයන්ට මේ රක්ෂණ වැඩපිළිවෙළ අතිශය වැදගත් බව ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර මහතා අවධාරණය කරයි.මේ යටතේ බඳවා ගන්නා සේවකයා වයස අවුරුදු 50 ට අඩුවිය යුතුවන අතර දැනටමත් එරට රැකියාවේ නිරත ශ්‍රී ලාංකිකයන් වෙනුවෙන් ඔවුන්ගේ සේවා කාලය තවදුරටත් දීර්ඝ කිරීමට හාම්පුතා තීරණය කරන්නේ නම් මෙම වයස් සීමාව බල නොපාන බවද ඒ මහතා සඳහන් කරයි.ඊට අමතරව මෙම රක්ෂණ ක්‍රමය යටතේ බඳවාගනු ලබන සේවකයන් විදේශ සේවා නියුක්ති කාර්යාංශයේ හා ධ්ඉඉර්‍ථ ආයතනයේ ලියාපදිංචි වියයුතු වේ.මේ රක්ෂණ ක්‍රමය යටතේ ප්‍රතිලාභියා ස්වාභාවික හෝ හදිසි අනතුරකින් මරණයට පත්වුවහොත් යැපෙන්නන් වෙත සෞදි අරාබියානු රියාල් 15000 ක (රුපියල් 435000) හිමිවන අතර රෝගී තත්ත්වයක් හේතුවෙන් නේවාසිකව හෝ බාහිරව ප්‍රතිකාර ගත් විටෙක සෞදි අරාබියානු රියාල් 15000 ක් දක්වා ප්‍රතිලාභ ලබාගැනීමට හැකියාව ලැබේ.මේ අතර සේවා ස්ථානයේ සිදුවන හදිසි අනතුරකදී මරණයට පත්වූයේ නම් එහිදී සෞදි අරාබියානු රියාල් 15000 ක්ද අභ්‍යන්තර හා බාහිර ප්‍රතිකාර සඳහා සෞදි අරාබියානු රියාල් 15000 ක උපරිමයට යටත්ව වෛද්‍ය ආධාර ලබා දෙන බවද විදේශ සේවා නියුක්ති කාර්යාංශය ප්‍රකාශ කරයි.තවද නොගෙවූ වැටුප් සම්බන්ධයෙන් මාස හයක උපරිමය දක්වා වන්දි මුදල් ගෙවන බවද එම කාර්යාංශයේ සභාපතිවරයා කියයි.සේවාකයාට ප්‍රතිලාභ ලබා ගැනීමට අමතරව ජාත්‍යන්තර සමාජ සුරක්ෂණ වැඩපිළිවෙළ යටතේ සේවා යෝජකයාටද ප්‍රතිලාභ ලබාගත හැකිවන අතර සේවකයා සේවා ස්ථානයෙන් පැන ගියහොත් එහිදී සේවකයා වෙත ගෙවූ ප්‍රසම්පාදන ගාස්තුව උපරිම වශයෙන් සෞදි අරාබියානු රියාල් 8000 ක් ලබාගත හැකි බවද අමල් සේනාලංකාධිකාර මහතා ප්‍රකාශ කරයි.මේ අතර සේවකයෙක් සේවය කිරීම ප්‍රතික්ෂේප කළ අවස්ථාවක ශ්‍රී ලංකාවට පැමිණීමේ ගුවන් ටිකට්පතට අමතරව එම සේවකයා බඳවා ගැනීම සඳහා නියෝජිතයා වෙත ගෙවන ලද ගාස්තුවට සෞදි රියාල් 8000 ක උපරිමය දක්වා වන්දි ලබා ගැනීමේ හැකියාව පවතී.මේ යෝජනා ක්‍රමයේ විශේෂත්වය අදාළ රක්ෂණ ගාස්තුව එතෙර සිටින සේව්‍යයා විසින් ගෙවීම බව ද සභාපතිවරයා වැඩිදුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=n1203058</link>
    <topic>සියලුම දෙනාට සාධාරණයක් කරන්නැයි ස්වාධීන තැන්පත් කරුවන්ගේ සංගමය ඉල්ලයි</topic>
    <author>රක්‍ෂණ ශි‍්‍රයන්ත</author>
    <content>සියලුම සෙලින්කෝ තැන්පතුකරුවන්ට වහාම සාධාරණයක් ඉටුකරන ලෙස “සෙලින්කෝ එෆ් ඇන්ඩ් ජී ස්වාධීන තැන්පතු කරුවන්ගේ සංගමය” වගකිව යුත්තන්ගෙන් ඉල්ලා සිටී.අදාළ බලධාරීන් තම තැන්පතු මුදල් ගෙවීමේ සැලැස්මක් හා වැඩපිළිවෙළක් ඉදිරිපත් කිරීමේ දැඩි අවශ්‍යතාව ස්වාධීන තැන්පතු කරුවන්ගේ සංගමයේ සභාපති බ්‍රිගේඩියර් රන්ජන් ද සිල්වා මහතා පෙන්වා දෙයි.සභාපතිවරයා එසේ පැවසුවේ ඊයේ (04) කොළඹ මහජන පුස්තකාල ශ්‍රවණාගාරයේ පැවති සෙලින්කෝ එෆ්. ඇන්ඩ්. ජී ස්වාධීන තැන්පතුකරුවන්ගේ රැස්වීම අමතමිනි. එහිදී වැඩිදුරටත් අදහස් දැක්වූ එහි සභාපති රන්ජන් ද සිල්වා මහතා මෙසේ ද කීය.මේ වන විට වයස අවුරුදු පනහට වැඩි ලක්ෂ පහෙන් පහළ තැන්පතු කරුවන්ට ගෙවීම් ආරම්භ කර තිබෙනවා.එසේ කිරීමට හේතු වී ඇත්තේ තැන්පතුකරුවන්ගේ නොසන්සුන් තාවයි.මෙසේ තෝරා ගත් පිරිසකට පමණක් නොවෙයි සියලු තැන්පතුකරුවන්ට ගෙවීම් කරන ලෙස අප සංගමය ඉල්ලා සිටිනවා.කුඩා දරුවන්ට සීනි බෝල දෙනවා වගේ තැන්පතුකරුවන් රැවටීමෙන් වැලකී සිටින ලෙස මා අදාළ බලධාරීන්ගෙන් ඉල්ලා සිටිනවා. අවශ්‍ය වන්නේ නිසි ක්‍රමවේදයකට අනුව සැමටම මුදල් ගෙවන සාධාරණ වැඩපිළිවෙළක් සැකසීම යි. මාස හයක් තුළදී ලක්ෂ දෙක බැගින් සියලුම තැන්පතුකරුවන්ට ගෙවීමක් කරන බව අධිකරණයේ දී අධ්‍යක්ෂ මණ්ඩලය පැවසුවත් මෙතෙක් එය ඉටුකර නැහැ. එබැවින් අප ඒ සඳහා අධිකරණමය ක්‍රියාදාමයකට පිවිසීමට ඉදිරියේ දී කටයුතු කරනවා. මේ වන විටත් අපගේ නීතිඥයන් මාර්ගයෙන් එයට අවශ්‍ය කටයුතු කරමින් පවතිනවා.තැන්පතුකරුවන්ගේ ප්‍රශ්න විසඳීම සඳහා පිහිටුවා ඇති “භාරකාර මණ්ඩලයට” ප්‍රශ්න ඉක්මනින් විසඳීමට කිසිදු අවශ්‍යතාවක් නොමැති බව පෙනී යනවා.මේ භාරකාර මණ්ඩලයේ නිලධාරීන් සුමානයකට දවස් දෙකක් පමණ සුළු වේලාවක් වැඩ කරමින් ලක්ෂ ගණන් පඩි ලබා ගනිමින් කල් මරමින් සිටිනවා.අපගේ මුල්‍ය ආයතනය සම්පූර්ණයෙන්ම රුපියල් බිලියන හයයි දශම හයකට මිලදී ගැනීමට ජර්මන් ජාතික ව්‍යාපාරිකයෙකු ඉදිරිපත්ව ඇතැයි කියමින් මේ භාරකාර මණ්ඩලය මුසා බස් පවසමින් අසරණ තැන්පතුකරුවන් රවටමින් සිටිනවා. මේ මුල්‍ය ආයතනයට සම්බන්ධ පින්ගාරා ක්ලබ් ආයතනය විශාල ලාබ ලබන ආයතනයක්. එහෙත් එම ලාභ අපගේ මුල්‍ය අරමුදලට ගලා ඒමක් සිදුවන්නේ නෑ. එබැවින් එම “පින්ගාරා ක්ලබ්” ආයතනය විකුණා දමන ලෙස අප බලධාරීන්ගෙන් ඉල්ලීමක් කරනවා.මේ භාරකාර මණ්ඩලය අඩුම තරමින් අධ්‍යක්ෂවරුන්ගෙන් අයකර ගත යුතු මුදල්වත් අයකර ගැනීමට මෙතෙක් කටයුතු කර නෑ. මේ භාරකාර මණ්ඩලය අක්‍රමිකතාවලින් යුක්තව කටයුතු කරමින් සිටිනවා. එබැවින් නැවත මේ භාරකාර මණ්ඩලය ප්‍රතිෂ්ඨාපනය කළ යුතු වෙනවා.මේ සියලුම දේ සඳහා සාමාජිකයන් එකා මෙන් එක්ව කටයුතු කළ යුතුයි. ඒ සඳහා ඔබ සැම ගේ මුල්‍ය මෙන්ම දැනුමෙන් ද දායකත්වය සපයන මෙන් සියලු සාමාජික සාමාජිකාවන්ට අවධාරණය කර සිටිනවා. එබැවින් නැවත සංගමය රැස්වන මැයි 27 දින මේ ස්ථානයට සියලුම දෙනාගේ මෙන්ම නව සාමාජිකයන්ගේද පැමිණීම අප අපේක්ෂා කරනවා.මේ අවස්්ථාව සඳහා සංගමයේ ලේකම් ඈෂ්ලි විලත්ගමුව හා එහි කාරක මඩුල්ල මෙන්ම සහකාර පොලිස් අධිකාරී වජිර එදිරිමාන්න මහතා ඇතුළු විශාල පිරිසක් එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=r1203051</link>
    <topic>නිසි මිලක්-වෙළෙඳ පොළක් නැතිව බිබිල-වෑගම ගඩොල් කර්මාන්තකරුවෝ අසිරුවේ</topic>
    <author>ඌව පළාත් සමූහ මාපා බණ්ඩාර</author>
    <content>බිබිල – වෑගම ප්‍රදේශයේ මැටි ගඩොල් කර්මාන්ත කරුවන්ට රැකියාව කරගත නොහැකිව ගැටලු මතුවී තිබේ.වෑගම ප්‍රදේශය ඌව පළාතේ ප්‍රසිද්ධම ගඩොල් නිෂ්පාදන ප්‍රදේශයයි.ගම්මානයේ පවුල් 200ක් පමණ මැටි ගඩොල් කර්මාන්තයෙන් ජීවත් වෙති.වෑබඩ, එච්.එම්. චන්ද්‍රදාස මහතා මෙසේ පැවසුවේය.මැටි ගඩොල් කර්මාන්තයේ නිරතව ඉන්නේ වෙන කරන්න දෙයක් නැති නිසයි. වැසි කාලයට ගඩොල් කපන්න බෑ. ඒ කාලයේ දී අපිට ජීවත් වෙන්න ක්‍රමයක් නෑ. කර්මාන්තය දියුණු කරගන්න රජය උපකාර කළ යුතුයි. නැතිනම් වෙනත් ජීවනෝපාය ක්‍රමයක් ගමට ලබා දිය යුතුයි.එච්.එම්. ජයවර්ධන මහතාගඩොල් 1000ක් නිෂ්පාදනය කරන්න රුපියල් 6000ක් වැය වෙනවා. විකුණන්නේ 8000ට. දර හොයාගන්න ක්‍රමයක් නෑ. වතුර හැම ඉඩමකටම නෑ. ආධාර නෑ. ව්‍යාපාරවලින් ණය දෙනවා. ඉල්ලුම ඉහළ නමුත් නිෂ්පාදනය කරන්න අමාරුයි.ඉඩමේ අඩි තුනට වඩා යට හාරන්න බෑ. පරිසරය විනාශ කරනවා කියලා දඩ ගහනවා.ඩී.එම්. ඥානරත්න මහතාපස් ගැනීම නිසා ඉඩම්වල වළවල්. අපිරිසිදු ජලය පිරීලා. ඩෙංගු මැසි මදුරුවන් බෝවෙනවා. වසංගත රෝග බෝ වෙන්නත් ඉඩ තියෙනවා. ඉඩමේ බෝගයක් වගා කරන්නත් බෑ. හැම තැනම විශාල වළවල්.ඒ.එම්. ගුණපාල මහතාඅවුරුදු තුන හතරක් යද්දි ගඩොල් කපන්න භූමි නැතිවනවා. ඉන් පසු අපි ජීවත් වෙන්නේ කොහොමද?වර්තමානයේ ගඩොල් කර්මාන්තයට නිසි මිලක් වෙළෙඳ පොළක් තිබනවා නම් අනාගතයට මුහුණදෙන්න සූදානම් විය හැකියි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=r1203052</link>
    <topic>තිරප්පනේට ජලය දෙන්න වැය කළ කෝටියකට අධික මුදලක් අපතේ</topic>
    <author>එප්පාවල සමූහ – බණ්ඩාර ඒකනායක</author>
    <content>තලාව සහ ඒ අවට භූගත ජලය ලුණු රසයෙන් යුක්ත වීම නිසා බීමට අපහසු ය. මේ නිසාම තලාව නගරාශි‍්‍රත ප්‍රදේශවලට තුරුවිල ජල සම්පාදන යෝජනා ක්‍රමයෙන් ජලය බෙදා හරින ජල නල විහිදී ඇත්තේ තිරප්පනේ ගම්මානයට කිලෝ මීටරයක් පමණ නුදුරිනි. නමුත් තිරප්පනේට ජලය ලැබුණේ නැත.මේ නිසා තිරප්පනේට ජල සම්පාදන ක්‍රමයක් සැලසුම් කෙරිණ. 2007 වසරේ දී ආසියානු සංවර්ධන බැංකුවෙන් ප්‍රජා මූල ජල සම්පාදන යෝජනා ක්‍රමයක් ඇති කිරීම සඳහා රුපියල් එක්කෝටි විසි ලක්ෂයක මුදලක් මුදා හැරිණ.ග්‍රාමීය ජල සම්පාදන යෝජනා ක්‍රමය ක්‍රියාත්මක කිරීමට ගමේ “ඉසුරු දියදහර ප්‍රජා මූල සංවිධානය” නමින් සමිතියක්ද ගම්මු පිහිටුවා ගත්හ.සමිතියේ යෝජනා අනුව ගැමි පවුල් හාරසියයක මුල්‍ය දායකත්වය වශයෙන් රුපියල් ලක්‍ෂ 22 ක්ද ශ්‍රම දායකත්වය වශයෙන් රුපියල් හතළිස් පන්ලක්ෂයක අගයක් ද එකතු කොට ජල සම්පාදන ව්‍යාපෘතිය ආරම්භ කෙරිණ. මෙම ජල සම්පාදන යෝජනා ක්‍රමය සඳහා බීමට සුදුසු වතුර තිබූ පුරාණ ළිඳට යාව දැවැන්ත ළිඳක් ඉදිකරන ලදී.අඩි හැට හැත්තෑවක් උසට ගම්මැද්දේ ජල ගබඩා ටැංකිය බඳින ලදී. ජල නළ සහ වතුර මෝටර ආදියද ගෙන එනු ලැබීය. සියල්ල සම්පාදනය වුවත් ගමට විදුලිය ගැනීම ප්‍රමාදවීම නිසා ජල සම්පාදන යෝජනා ක්‍රමය ක්‍රියාත්මක කිරීම ප්‍රමාද විය.මේ අතර අලුතෙන් ඉදිකළ ළිඳේ ජලය බීමට සුදුසු තත්ත්වයක නැතැයි කියමින් ගමේ අය ඒ අසලින් යන තුරුවිල ජල යෝජනා ක්‍රමයෙන් ජලය ලබාදෙන ලෙස ඉල්ලා බලධාරීන්ට කරුණු ඉදිරිපත් කළහ.තත්ත්වය මෙසේ පවතිද්දී ‘දැයට කිරුළ’ නිමිති කොට මෙම අක්‍රීය ජල යෝජනා ක්‍රමය ද විවෘත කරන බවට වැරදි ආරංචියක් ගමේ පැතිර ගොස් ඇත.ඒ ආරංචියෙන් කලබල වූ ගමේ ජනතාව ජල ටැංකිය වටා රැස් වූහ. ගැමියන් දෙදෙනකු ජල ටැංකිය මතට නැඟී - තුරුවිල ජලය දෙන තුරු ටැංකියෙන් බහින්නේ නැතැයි උපවාසයක් ඇරඹූහ.තලාව ප්‍රාදේශීය සභාවේ සභාපති උපාලි ගුණවර්ධන මහතා - ජල යෝජනා ක්‍රමය විවෘත නොකරන බව අවධාරණය කළේය.උපවාසය අත්හැරීමෙන් පසු ගමේ නියෝජිත පිරිසක් ගැටලු ගැන සාකච්ඡා කොට තීරණ ගැනීමට සභාපතිවරයා සමග කාර්යාලයට ගියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=r1203053</link>
    <topic>අලුත්වැඩියා කළ වෙන්නප්පුව වැවට මිරිදිය මත්ස්‍ය පැටවු 15000ක් මුදා හැරේ</topic>
    <author>වෙන්නප්පුව විශේෂ සුනිල් ප්‍රනාන්දුපුල්ලේ</author>
    <content>ආශ්චර්යමත් ශ්‍රී ලංකාවක් බිහිකිරීම සඳහා කැපවී ක්‍රියාකරන අතිගරු ජනාධිපතිතුමාට ශක්තියක් හා ධෛර්යයක් දෙමින් වෙන්නප්පුව ජනතාව සමග අත්වැල් බැඳගෙන ඔවුනගේ ජීවන තත්ත්වය උසස් කිරීමට පෙරමුණ ගන්නා බවත්, මේ මගින් පසුගිය මැතිවරණයේ තමන් පොරොන්දු වූ වෙනස, වෙන්නප්පුව නගරය තුළ පෙන්නුම් කරන බැව් වෙන්නප්පුව ප්‍රාදේශීය සභාවේ සභාපති සුසන්ත පෙරේරා මහතා කීය.වෙන්නප්පුව වැව පිළිසකරකර මිරිදිය මත්ස්‍ය පැටවුන් 15000 ක් මුදාහැරීම නිමිත්තෙන් එම ස්ථානයේ පැවති උත්සව සභාවක් අමතමින් සභාපතිවරයා එසේ කීය.වෙන්නප්පුව වැව සුරැකීමේ සංවිධානය, වෙළඳ සංගමය සහ එක්සත් මිරිදිය ධීවර සමිතිය මේ උත්සවය සංවිධානය කර තිබුණි. තවදුරටත් කථා කළ සුසන්ත පෙරේරා මහතා දැන් වැඩකරන්න කාලය ඇවිත්. තමාගේ සේවා කාලය තුළ ආදර්ශමත් ප්‍රාදේශීය සභාවක් ලෙස වෙන්නප්පුව පත්කරනවා. මිල්රෝයි ප්‍රනාන්දු අමාත්‍යවරයාගේ මගපෙන්වීම මට ශක්තියක්.අද මේ වැවට මත්ස්‍ය පැටවුන් මුදාහැරීම විශේෂ අවස්ථාවක්. මේ වැව අක්කර 40 ක් පමණ භූමි භාගයක පිහිටා තිබෙනවා. අද 15000 ක් පැටවුන් මුදාහැරියත් තව ටික දිනකින් තවත් 17000 ක් මුදාහරිනවා.උත්සවය අමතා වයඹ පළාත් ජල ජීවි දෙපාර්තමේන්තුවේ ඉනෝකා පෙරේරා මහත්මිය ද කථා කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=r1203054</link>
    <topic>ගම්පහ කිරිඳිවිට කොටගෙදර පාරේ අබලන්ලෑලි පාලම මරු කපොල්ලක්</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ ජා - ඇළ පාරේ කිරිඳිවිට වෙලේ කඩේ කොටගෙදර පාර එම ප්‍රදේශයේ පදිංචි පවුල් 60 – 70 ක් එදනෙදා ගමන් ගන්නා මාර්ගයකි. කොටගෙදර ප්‍රදේශයේ පදිංචි ලොකු කුඩා සැමට ගම්පහ නගරයට හෝ ජා - ඇළ ප්‍රදේශයට යාමට හෝ පාරට ඒමට සිදුව ඇත්තේ අබලන් වූ ලෑලි පාලමක් මතිනි.මේ අනාරක්ෂිත කැඩී බිඳී ගිය පාලම මතින් දිනපතා පාසල් යන ළමයින්ද ගමන් කරනුයේ ඉතා බියෙනි. අසල ඇති අපවිත්‍ර ජලයෙන් පිරුණු ඇළට වැටේවි යැයි බිය ඔවුන්ට ඇත.ප්‍රදේශවාසීන් පැවසූ පරිදි විටෙක එම ලෑලි පාලම මතින් දරුවන් දෙදෙනෙකු ඇළට වැටුණු වගද දැනගන්නට ලැබුණි.මේ පාලම හරහා නොගොස් ගම්පහ නගරයට හෝ ජා - ඇළ නගරයට යෑමට බස් රථයකට ගොඩවීම සඳහා අනාරක්ෂිත පාලු පාරක සැතැපුමක් එකහමාරක් පයින් යෑමට සිදු වෙන බව ප්‍රදේශවාසීහු පවසති.කිරිඳිවිට හන්දියේ සිට මාකිලන්ගමුවට යන පාරේ සහ කොටගෙදරට යන පාරේ පාලු ස්වභාවය නිසා එය මත්පැන් බොන්නන්ගේ සහ කුඩු උරන්නන්ගේද එසේම පෙම්වතුන්ගේ අනඟ රැගුම් පාන ප්‍රදේශයක් බවට පත්ව තිබේ.එම පාරේ දිවා කාලයේ පමණක් නොව සවස් කාලයේදී අනිසි හැසිරෙන්නන් නිසා මවුපියන් තම දරුවන් රැගෙන ඒමට එම පාරෙන්ද යා නොහැකි බව ප්‍රදේශවාසී කාන්තාවෝ පවසති.එබැවින් මේ අනාරක්ෂිත ලෑලි පාලම නිසි ලෙස සකසා දීම ද කඩිනමින් කළ යුතුව ඇත.මෙම ප්‍රදේශවාසීන්ට තවත් බරපතළ ගැටලුවක් වී ඇත්තේ මෙම ප්‍රදේශයේ ඇළෙහි වතුර නිසි ලෙස ගලා නොයාමෙන් ජලය අපිරිසිදු වී පානීය ළිංවල ජලයද බීමට නොහැකි වීමයි.බලධාරීන්ගෙන් ප්‍රදේශවාසීන් ඉල්ලා සිටින්නේ මේ ජලාශ නිසි ලෙස ජලය ගලා යාමට සකස් කර දෙන ලෙසත් වැසී ඇති යම් ඇළ මාර්ගයක් වේ නම් එය අනවසර ලෙස ගොඩ කර ගැනීමට ඉඩ නොතැබෙන පරිදි කටයුතු කිරීමය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=r1203055</link>
    <topic>කටකාර දැරියගේ අපූරු රචනාව</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන පිහිටි ජනප්‍රිය පාසලක ‘ගිත්මි’ හතරවැනි ශ්‍රේණියේ ඉගනුම ලබන ශිෂ්‍යාවකි. හුරුබුහුටි මේ දැරිය තරමක කටකාරියකි.ගිත්මි ගේ අම්මා ද පාසල් ගුරුවරියකි. ඇය උගන්වන්නේ ගිත්මි ඉගෙන ගන්නා පාසලේ නොවේ. අම්මා ගෙදරදී ගිත්මිට පාසලේ වැඩ කියා දෙයි. ගිත්මි දුව ද ඊට කැමැතිය. සමහර දරුවන් නිවෙසේදී අම්මාගෙන් තාත්තාගෙන් ඉගෙන ගැනීමට අකමැතිය. නැතිනම් ඔවුන් කියන දේ අහන්නේ නැත. ගිත්මිට තවත් සහෝදරියන් දෙනෙකුද සිටී. පවුලේ බාලයා නිසා පවුලේ කවුරුත් ගිත්මිට ආදෙර්ය. අකුරු ලියන්න චිත්‍ර අඳින්න ඔවුහු ඇයට හැම විටම උදවු වෙති.ගිත්මි වැඩිපුරම කැමැති චිත්‍ර ඇඳීමටය. පාට පෙට්ටියක් මාසයකින් හමාර කිරීමට ඇය සමත්ය. එහෙත් අනෙක් විෂයයන්ද ඇය ආශාවෙන් ඉගෙන ගනී. පාසලේදී ඉගෙන ගත් ගී සින්දු ද ඇය නිවෙසේදී තාලයට ගයයි. පසුගිය දිනක ගිත්මි අම්මා ද සමග පාසලෙන් ලබාදුන් ගෙදර වැඩ කළාය. මුලින්ම පරිසරය පාඩමට මලක කොටස් නම් කිරීමට තිබිණි. මලක් අලංකාර ලෙස තම පොතේ ඇඳී ගිත්මි එහි කොටස් ද අම්මා සමගින් එක්වී නම් කළාය.ඉන් අනතුරුව රචනා ලිවීම පොත ගත් ගිත්මි ගෙදරදී ලියාගෙන එන්න දී තිබූ මාතෘකාව කියවුවාය. ගුරුතුමී පිළිබඳව රචනාවක් ලියන්න දී තිබිණි. සටහන් පොතේ ඉහළින් හරි මැදට වන ලෙස ‘ගුරුතුමී’ යනුවෙන් ටිකක් ලොකු අකුරින් ලියු ගිත්මි අම්මා දෙස බැලුවාය.ගුරුතුමී අපිට හොඳ නරක කියා දෙනවා. අම්මා රචනාව ආරම්භ කිරීම සඳහා වාක්‍යයක් කියුවාය. එය පොතේ ලියූ ගිත්මි අම්මා දෙසට හැරී මෙසේ කීවාය.‘අපිත් ගුරුතුමීට හොඳ නරක කියා දෙනවා’තම කටකාර දියණියගේ හිස අත ගෑ ගිත්මිගේ අම්මා අපි අදට වෙන එකක් ලියමු යැයි කීවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=r1203056</link>
    <topic>හොරණ ඩිපෝවේ අබලන් බස් රථ 10ක් සේවකයන්ගේ සහායෙන් අලුත්වැඩියා කරයි</topic>
    <author>ඉංගිරිය මධ්‍යම සමූහ පි‍්‍රයදර්ශනී කහවල</author>
    <content>හොරණ ඩිපෝවට පත් වී ආ නව කළමනාකරුගේ කැපවීම නිසා එහි සේවකයන්ගේ ආකල්ප සහ උනන්දුව ඉහළ මට්ටමක පවතී.ඩිපෝ පරිශ්‍රයේ ඇති ගොඩනැගිලි අලුත්වැඩියා කරමින් අවට පරිසරය අලංකාර කොට තිබේ.හොරණ ඩිපෝවේ නිදහස් ජාතික ප්‍රවාහන සේවක සමිතියේ උප සභාපති නුවන් ලක්මාල් මහතා මෙසේ කීවේය.මේ අලංකරණ කටයුතු සඳහා ඩිපෝවේ මුදල් සතයක්වත් වියදම් වුණේ නෑ. නව කළමනාකාරවරයාගේ මග පෙන්වීම හා උපදෙස් මත පරිත්‍යාගශීලීන්ගේ උපකාර සහ සේවක සහයෝගයෙන් මේ සියලු කටයුතු සිදු කළා.අබලන්ව පසෙකට දමා තිබු බස් රථ දහයක්ම නැවත අලුත්වැඩියා කර ධාවනය සඳහා යෙදවුවා.තවත් බස් රථ පහක් අලුත්වැඩියා කටයුතුª මේ දිනවල සිදු වෙනවා.2005 වසරෙන් පසුව මේ ඩිපෝවට අලුතින් බස් රථ ලැබුණේ නෑ. ඒ කාලයේදී ලැබුණු බස් රථ මේ වන විට කිලෝමීටර් ලක්ෂ හතකටත් වඩා වැඩියෙන් ධාවනය කර තිබෙනවා.අබලන්ව ඉවත දමා ඇති බස් රථ අලුත්වැඩියා කර යළි ධාවනයට එක් කර කෙසේ හෝ මගී ජනයාගේ ප්‍රවාහන අවශ්‍යතා සපුරාලීමට සඳහා හොරණ ඩිපෝව මේ වන විට දැඩි උත්සාහයක යෙදී සිටි.ඇතැම් මාසවලදී නියමිත දිනට සේවක වැටුප් ගෙවා ගත නොහැකි තත්ත්වයක් උද්ගත වන නමුත් ඒ ගැන නොසලකා තම ආයතනය ගොඩගැනීමට එම සේවක පිරිස ගන්නා උත්සාහය සෙසු ඩිපෝවලටද ආදර්ශයකි.පසුගියදා පැවති පෞද්ගලික බස් රථ වර්ජනය දා රුපියල් ලක්ෂ 10ක් ඉක්මවූ වාර්තාගත ආදායමක් ලබා ගැනිමට හොරණ ඩිපෝව සමත් වී ඇත.නව කළමනාකාරීත්වය කෙරෙහි සේවකයන්ගේ ඇති විශ්වාසයට රාජ්‍ය අංශයේ මූල්‍යාධාර සහනත් ලැබේ නම් හොරණ ඩිපෝව ලංකාවේ ලාභ ලබන ඩිපෝව බවට පත් කිරීම සිහිනයක් නොවන බව එම ඩිපෝවේ නිදහස් ජාතික ප්‍රවාහන සේවක සමිතියේ ලේකම් දර්ශන ලියනගේ මහතා කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=r1203057</link>
    <topic>නුවරඑළිය දිසාවේ යටිතල පහසුකම් නංවන්න රජය රුපියල් ලක්ෂ 10631 ක් වෙන් කරයි</topic>
    <author>නුවරඑළිය විශේෂ ඇන්ටන් සමන්ප්‍රිය</author>
    <content>නුවරඑළිය දිස්ත්‍රික්කයේ පවතින යටිතල පහසුකම් නංවාලීම සඳහා 2012 වර්ෂය වෙනුවෙන් රුපියල් ලක්ෂ 10631 ක් වෙන් කිරීමට ආර්ථික සංවර්ධන අමාත්‍යාංශය කටයුතු යොදා ඇත. ඒ අනුව වසරින් වසර ග්‍රාමීය යටිතල පහසුකම් නංවාලීමේ අරමුණ පෙරදැරිව මේ ප්‍රතිපාදන වෙන් කෙරෙන බව ආර්ථික සංවර්ධන ඇමැති බැසිල් රාජපක්ෂ මහතා පවසයි.ඇමැතිවරයා පසුගියදා එසේ කීවේ නුවරඑළිය දිස්ත්‍රික් ලේකම් කාර්යාලීය ශ්‍රවණාගාරයේදී පැවති විශේෂ හමුවකදීය. ඇමැතිවරයා මෙසේද කීය. ආර්ථික සංවර්ධන අමාත්‍යාංශය වෙත ලබා දුන් ප්‍රතිපාදන ඔස්සේ මෙම මුදල් වෙන් කෙරෙනවා.මේ වැඩපිළිවෙළ එක්ගමකට එක් වැඩක් ලෙස නම් කළ හැකියි.පළාත් සභා මන්ත්‍රීවරයකුට තම දිස්ත්‍රික්කය තුල ග්‍රාම නිලධාරී වසම් 15 ක් සඳහා යෝජනා ඉදිරිපත් කිරීමට හැකියාව තිබෙනවා.ඊට අමතරව කුඩා නගර සංවර්ධනය සඳහා පුර නැගුම සංකල්පය යටතේ වලපනේ සහ අඹගමුව යන කොට්ඨාසයන්හි කුඩා නගර 2 ක් තෝරා ගැනීමට හැකියාව තිබෙනවා.නුවරඑළිය දිස්ත්‍රික්කයේ මැතිවරණ කොට්ඨාස වූ කොත්මලේ, වලපනේ, හ¼ගුරන්කෙත හා නුවරඑළිය මස්කෙළියට අදාළව ප්‍රාදේශීය ලේකම් කොට්ඨාශ 5 කි. එනම් කොත්මලේ, වලපනේ, හඟුරන්කෙත, නුවරඑළිය හා අඹගමුවයි. එම ප්‍රාදේශීය ලේකම් බල ප්‍රදේශයන්හි පළාත් පාලන ආයතන ලෙස මහ නගර සභා එකක්, නගර සභා 2 ක්, සහ ප්‍රාදේශීය සභා 5 ක් ඇත.ග්‍රාම නිලධාරී වසම් 491 කි. එම ග්‍රාම නිලධාරී වසම්හි ග්‍රාමීය ප්‍රවේශ මාර්ග, සුළු වාරිමාර්ග, පළාත් පාලන ආයතනයන්ට හෝ ප්‍රාදේශීය ලේකම් කාර්යාලයන්ට අයත් ඉඩම්හි පිහිටි පෙර පාසල්, බහු කාර්ය ගොඩනැගිලි, දැනට ක්‍රියාත්මක මාතෘ සායන, එක් පළාත් පාලන බල ප්‍රදේශයකට එක් ක්‍රීඩාංගණයක් ඉදි කිරීම වැනි ව්‍යාපෘති සඳහා එක් ග්‍රාම නිලධාරී වසමකට ලක්ෂ 10 බැගින් වසම් 491 ක සඳහා රුපියල් ලක්ෂ 4910 ක් මෙහිදී වෙන් කරන ලදී.ඊට අමතරව ආර්ථික සංවර්ධන අමාත්‍යාංශය මගින් ක්‍රියාත්මක කරන යළි පුබුදමු ව්‍යාපෘතිය මගින් ගම නැගුමට අදාළව කොත්මලේට ලක්ෂ 1128 ක්ද, නුවරඑළිය මස්කෙලියට ලක්ෂ 1214 ක්ද, වලපනේට ලක්ෂ 2437 ක්ද, හඟුරන්කෙතට ලක්ෂ 942 ක්ද ලෙස වෙන් කළ මුදල ලක්ෂ 5721 කි. ඒ අනුව නුවරඑළිය දිස්ත්‍රික්කයට වෙන් කළ. මුළු මුදල රුපියල් ලක්ෂ 10631 කි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=s1203051</link>
    <topic>ඔස්ට්‍රේලියාවට තියුණු ජයක්</topic>
    <author/>
    <content>ශ්‍රී ලකා පිලට නුවන් කුලසේකර ජයග්‍රහණයේ බලාපොරොත්තු ඇති කළද අවසන් කඩුලු දෙක ලකුණු 5 ක් තුළ බිඳ වැටීමත් සමග ඔස්ට්‍රේලියාව සී. බී. කුසලාන පළමු අවසන් තරගය ලකුණු 15 කින් ඊයේ ජයග්‍රහණය කළේය.ඔස්ට්‍රේලියා ආරම්භක පිතිකරු ඩේවිඩ් වෝර්නර් තම එක්දින දිවියේ මංගල ශතකය හතරේ පහර 13 ක් හා හයේ පහර 2 ක් සමග ලබා ගැනීමේ ශක්තිය ඇතිව පිටියට පිවිසියද ශ්‍රී ලංකා පිලෙන් අවසන් ඕවරය දක්වා ප්‍රබල තර්ජනයක් එල්ලවුණි.පන්දු 157 කදී ලකුණු 163 ක් ලැබූ වෝර්නර්ගේ දැවැන්ත ඉනිමෙන් පරිපූර්ණ වූ ඔස්ට්‍රේලියාව ලකුණු 321 ක් ලබාගත් අතර ශ්‍රී ලංකාව ඕවර් 49.2 කදී ලකුණු 306 කට දැවී ගියේය.ශ්‍රී ලංකාව වෙනුවෙන් අනගි සේවයක් කළ නුවන් කුලසේකර පන්දු 43 කදී හතරේ පහර 7 ක් හා හයේ පහර 3 ක් එල්ල කරමින් ලකුණු 73 ක් ලබා ගැනීම කැපී පෙනුණි. කුලසේකර එක්දින තරග බිමේ ලබාගත් වැඩිම ලකුණු ගණන එය වූ අතර මෙයට පෙර නවසීලන්තයට එරෙහිව නොදැවී ලකුණු 57 ක් 2009 දී ජොහැනර්ස්බර්ග්හි දී ලබා තිබුණි.කුලසේකර සමග හත්වැනි කඩුල්ලට ලකුණු 104 ක සම්න්ධතාවක් ගොඩනැගූ උපුල් තරංග පන්දු 67 කදී ලකුණු 60 ක් ලබා ගත්තේ හතරේ පහර 3 ක්ද සමගිණි. ශ්‍රී ලංකා ඉනිමේ 3 වැනි කඩුල්ල සංගක්කාර හා චන්දිමාල් ලකුණු 41 ක සම්බන්ධතාවක් ගොඩනැගූ® අතර අනෙක් පිතිකරු සබඳතා එතරම් සාර්ථක නොවීය. සංගක්කාර ලකුණු 42 ක් ඩිල්ෂාන් ලකුණු 27 ක් ඉදිරිපෙළ වාර්තා කළහ.වේගපන්දු යවන්නකු ලෙස කණ්ඩායමට එක්වී ධෛර්ය සම්පන්නව ඔස්ට්‍රේලියානු පන්දු බළ ඇණියට මුහුණ දුන් ධම්මික ප්‍රසාද් නොදැවී ලකුණු 31 ක් ලබා ගත්තේය. ඔස්ට්‍රේලියා පිලට ඩේවිඩ් හසීගේ දායකත්වය ප්‍රබලව ලැබීම ජයග්‍රහණය පහසු කරවීය. ඔහු ලකුණු 43 කට කඩුලු 4 ක් බිඳ හෙලූ අතර බ්‍රෙට් ලී හා වොට්සන් කඩුලු තුන බැගින් දවා ගත්හ.ඔස්ට්‍රේලියානු පළමු කඩුල්ලේ සම්බන්ධතාව ලකුණු 136 ක් විය. වෝනර් හා වෙඩ් එම සම්බන්ධතාව ඇති කළහ. ආරම්භක පිතිකරු වෙඩ් ලකුණු 63 කට දැවී යෑමෙන් පළමු කඩුල්ලේ සම්බන්ධතාව බිඳී ගියේ ය.ඔස්ට්‍රේලියාවේ අංක එක ස්ථානයට පැමිණි ෂේන් වොට්සන් ලකුණු 21 ක් ලබා සිටියදී මහරුෆ් එවූ පන්දුවකට තිරිමාන්න අතට උඩ පන්දුවක් දී දැවී ගියේ ය. ඩැනියෙල් ක්‍රිස්ටීන් හා ඩේවිඩ් හසීට ඊයේ දිනය එතරම් සුබදායක නොවූහ. ඔවුන් දෙදෙනා පිළිවෙළින් ලකුණු 10 කට හා එකකට දැවී ගියහ.නායක මයිකල් ක්ලාක් ලකුණු 37 ක් ලබා ගත් අතර, වැඩිම ලකුණු ලාභියා වූ වෝනර් ඉනිමේ අවසන් පන්දුවේදී ප්‍රසාද් ගේ පන්දුවක් කෙලින්ම කඩුල්ලේ වැදීමෙන් දැවී ගියේ ය.ලසිත් මාලිංග ඊයේ දිනයේත් දැඩි ප්‍රහාරයකට ලක්වූ අතර වේග පන්දු යවන්නන් සියලු දෙනාට ඔස්ට්‍රේලියානු පිතිකරුවෝ දැඩි ප්‍රහාර එල්ල කළහ.එහෙත් ඩිල්ෂාන් හා හේරත් යම් දුරක පීඩනයක් ඔස්ට්‍රේලියාවට එල්ල කළහ. දෙවැනි අවසන් තරගය හෙට (6) ඇඩිලේඩ් හිදී පැවැත්වේ.ඔස්ට්‍රේලියාවශ්‍රී ලංකාව.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=s1203052</link>
    <topic>සීගිරිය මෝටර් ක්‍රොස් ජය දෙහෙරගොඩට හා උහාන්ට</topic>
    <author>ෆවුස් මොහොමඩ් සීගිරිය සිට</author>
    <content>ජවය, වේගය සහ ත්‍රාසය කැටිවූ “සීගිරිය රැලි ක්‍රොස්” මෝටර් රථ සහ යතුරුපැදි ධාවන තරගාවලියේ හොඳම මෝටර් රථ ධාවකයා ලෙස කිරුළු පැළඳීමට දිනේෂ් දෙහෙරගොඩ සමත් වූ අතර යුද හමුදා පොලිසියේ උහාන් රජිත් සිල්වා හොඳම යතුරුපැදි ධාවන සූරයාට හිමි කුසලානය අත්කර ගත්තේය.තරගකරුවන් 100කට අධික සංඛ්‍යාවක් තරග ඉසව් 21 කට තරග වැදුනු ‘සීගිරිය රැලි ක්‍රොස්’ තරගාවලිය ඊයේ (4) සීගිරිය ගුවන් හමුදා ධාවන පථයේ දී පැවැත්විණි. එස්. එල්. ජී. ටී. කාණ්ඩයේ අශ්ව බල 3500 සුපිරි මෝටර් රථ ධාවන තරග ඉසව් 2දීම ප්‍රථම ස්ථානය අත්කර ගැනීමට දෙහෙරගොඩ සමත් වූ අතර උහාන් රජිත් එම්. එක්ස්. කාණ්ඩයේ අශ්ව බල 250 යතුරුපැදි ධාවන තරග ඉසව් 2කින් පළමුවැනි ස්ථානය හා දෙවැනි ස්ථානය අත්කර ගත්තේය.පසුගිය වසර 2දීම සීගිරිය රැලි ක්‍රොස් සුපිරි මෝටර් රථ ධාවන සූරයා වූ පසිඳු පීරිස් ඊයේ තරගාවලියේ දී අත්කර ගනු ලැබුවේ දෙවැනි ස්ථානයත් පමණි. ඔහු නියෝජනය කළ සෙසු තරගවල දී මෝටර් රථයේ කාර්මික දෝෂ හේතුවෙන් අතරමග දී ඉවත්වීමට සිදුවිය.කලෙකට පසු යළිත් සුපුරුදු දස්කම් අතරට පැමිණි සුපිරි යතුරුපැදි ශූර ගයාන් සඳරුවන් එම්. එක්ස් කාණ්ඩයේ අශ්ව බල 250 දෙවැනි තරග ඉසව්වේ ජයග්‍රහණය හිමිකර ගැනීම විශේෂ සිදුවීමක් විය.එම්. එක්ස්. කාණ්ඩයේ 16න් පහළ යතුරුපැදි තරග ඉසව් 2දීම ජය අත්කර ගැනීමට ජැක්ස් ගුණවර්ධන සමත් වූ අතර එම් කාණ්ඩයේ ට්‍රේලර් වර්ගයේ අශ්ව බල 250 තරගයෙන් සහ එහි විවෘත තරගයෙන් ජය හිමිකර ගැනීමට සම්පත් කුමාර සමත් විය. එස්.එල්. – එන් කාණ්ඩයේ ෆෝර්ඩ් ලේසර්/මැස්ඩා වර්ගයේ අශ්ව බල 1500 සහ අශ්ව බල 1300 මෝටර් රථ තරග ඉසව් 2දීම ජය හිමිවූයේ උපුල්වන් සේරසිංහටය. නරඹන්නන්ට වැඩි ආශ්වාදයක් ලබාදුන් අවුරුදු 10න් පහළ යතුරුපැදි තරගයේ ජය ලබාගැනීමට ෂවිඳු ශෙනාල් සමත් විය. 13න් පහළ යතුරුපැදි තරගයේ ජය බිනුල කිතලේගමට හිමිවිය.ශ්‍රී ලංකා ගුවන් හමුදාව සංවිධානය කරනු ලැබූ ‘සීගිරිය රැලි ක්‍රොස්’ තරගාවලියේ මුද්‍රිත මාධ්‍ය අනුග්‍රහය දරනු ලැබුවේ එක්සත් ප්‍රවෘත්ති පත්‍ර (ලේක්හවුස්) සමාගම විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=s1203053</link>
    <topic>සාන්තුවරයන්ගේ සටන ජයගත් පීතර විදුහලට අද නිවාඩුවක්</topic>
    <author>පි‍්‍රන්ස් ගුණසේකර</author>
    <content>පී. සරා ඕවල් ක්‍රීඩා පිටියේ දී සාන්ත ජෝෂප් විදුහල පරදා කඩුලු 6කින් ජය ලැබීමේ පී‍්‍රතිය වෙනුවෙන් සාන්ත පීතර විදුහලට අද නිවාඩු දිනයක් ප්‍රකාශයට පත් කළේය.ෂෙහාන් ප්‍රනාන්දුගේ නායකත්වය යටතේ ප්‍රබල දක්ෂතා දැක්වූ පීතර ක්‍රිකට් පිල මහා තරගය ජයගත් 9 වැනි අවස්ථාව මෙය විය. අවසන්වරට 2010දී සාන්ත පීතර ජය වාර්තා කර තිබුණි.පළමුව පන්දුවට පහරදුන් සාන්ත ජෝෂප් පිල ලකුණු 141ක් ලබාගත් අතර සාන්ත පීතර ක්‍රීඩකයෝ ලකුණු 192කට දැවී ගියහ. දෙවැනි ඉනිමේ දී ජෝෂප් විදුහල ලකුණු 165ක් ලබාගත් අතර පීතර විදුහල කඩුලු 4කට ලකුණු 115ක් ලබා ජයග්‍රහණයේ සතුට අත්වින්ඳේය. පීතර විදුහලේ ජයග්‍රහණයේ නියමුවා වූයේ වමතින් දඟපන්දු යවන ක්‍රීඩක ජුලියන් ද සිල්වාය. ඔහු තරගයේ දී ලකුණු 92කට කඩුලු 10ක් බිඳහෙළීය. දින දෙකේ දී අර්ධ ශතක දෙකක් වාර්තා වූ අතර ජෝෂප් විදුහලේ සදීර සමරවික්‍රම හා පීතර විදුහලේ ජනිත් ලියනගේ ලකුණු 68 බැගින් ලබා ගත්හ.සා. ජෝෂප් පළමු ඉනිම ලකුණු 141සදීර සමරවික්‍රම 33, විදුෂ ජයසිංහ 26, (ජුලියන් ද සිල්වා 42/5, දුෂාන් හේමන්ත 17/2)සා. පීතර පළමු ඉනිම ලකුණු 192-ජේසන් බුල්ජන්ස් 47, ජනිත් ලියනගේ 36, කවින්ද ද තිසේරා 26 (යෂාන් සමරසිංහ 37/4, පි‍්‍රයමාල් පෙරේරා 48/4)සා. ජෝෂප් දෙවැනි ඉනිම ලකුණු 165සදීර සමරවික්‍රම 68, යෂාන් සමරසිංහ 26, පී. මධුසංඛ 22,(ජුලියන් ද සිල්වා 50/5, රනිත ලියනාරච්චි 43/3)සා. පීතර දෙවැනි ඉනිම කඩුලු 4කට ලකුණු 115ජනිත් ලියනගේ 68, ළහිරු මිලන්ත 22, (සුපේෂල ජයතිලක 28/2)තරගයේ වීරයා - ජුලියන් ද සිල්වා, හොඳම පන්දු යවන්නා - ජුලියන් ද සිල්වා (පීීතර), හොඳම පිතිකරු ජනිත් ලියනගේ (පීතර), ;හාඳම පන්දු රකින්නා - කාවින්ද තිසේරා (පීතර) තුන් ඉරියව් ක්‍රීඩකයා - පැතුම් මධුසංඛ (ජෝෂප්).</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=s1203054</link>
    <topic>අජිත් බණ්ඩාර හා ධම්මිකා මල්කාන්ති නෙස්ටොමෝල්ට් මැරතන් ජය ලබති</topic>
    <author>වර්නන් ගුණසේකර කුලියාපිටියේ සිට</author>
    <content>ක්‍රීඩක ක්‍රීඩිකාවන් එක්දහස් පන්සියයකගේ පමණ සහභාගිත්වයෙන් ඉතාමත් ම සාර්ථකව කුලියාපිටියේදී සති අන්තයේ පැවැති නෙස්ටොමෝල්ට් ‘මිනි’ මැරතන් තරගයේ විවෘත පිරිමි සූරතාව යුද හමුදා සේවා බලකායේ අජිත් බණ්ඩාර හිමිකර ගත් අතර විවෘත කාන්තා සූරතාව ශ්‍රී ලංකා පොලිසියේ ධම්මිකා මල්කාන්ති වීරක්කොඩි දිනා ගත්තාය.පොල්ගහවෙල පරාක්‍රමබාහු ජනාධිපති විදුහලේ 12 වසරේ ගණිත විෂයයන් හදාරණ 18 හැවිරිදි පෙරුමාල් ආරුමුගම් අජිත් කුමාර පාසල් තරගයේ බාලක ජයග්‍රාහකයා විය. ජයග්‍රාහිකාව වූයේ කුලියාපිටිය මධ්‍ය මහා විදුහලේ 10 වසරේ ඉගෙනුම ලබන 15 හැවිරිදි කලුමරක්කලගේ නිශාන්ති දිල්හාරි ය.අනුග්‍රාහක නෙස්ලේ ලංකා ආයතනයේ උප සභාපති බන්දුල එගොඩගේ හා නියෝජ්‍ය පොලිස්පති රවි විජේගුණවර්ධන යන මහත්වරුන්ගේ සංඥාව අනුව කුලියාපිටිය කාර්මික විද්‍යාලය අසලින් ඇරැඹුනු ‘මිනි’ මැරතන් තරගය මීගහකොටුව හන්දියෙන් දකුණට හැරී කුලියාපිටිය නගරය පසුකොට ගොස් නගර සභා හන්දියෙන් වමට හැරී හෙට්ටිපොල පාරේ කඹුරුපොලට ගොස් ආපසු හැරී එම මාර්ගයේම ආරම්භක ස්ථානයට පැමිණ අවසන් විය.විවෘත තරගය කිලෝ මීටර 21.5ක දුරකින්ද, පාසල් තරගය කිලෝ මීටර 12ක දුරකින්ද පැවැත්විණි. විවෘත තරගයේ ජයග්‍රාහක, කුරුණෑගල පදිංචි 34 හැවිරිදි අජිත් බණ්ඩාර මැරතන් තරග 200කට වැඩියෙන් සහභාගි වී ඇති අතර එයින් තරග 20ක් පමණ හැරුණු විට අන් සියල්ලම ජය ගෙන තිබේ. කුලියාපිටිය තරගය නිම කිරීම සඳහා ඔහුට පැයයි මිනිත්තු අටක කාලයක් ගතවිය. ඔහු වාර්තා කර තිබෙන හොඳම කාලය පැයයි මිනිත්තු පහකි.දැනට දකුණු ආසියා මැරතන් තරග බිමේ ඉදිරියෙන් සිටින බණ්ඩාර පසුගිය මාසයේ හොංකොංහි පැවැති මැරතන් තරගයේ 20 වැනියා විය. ආසියාවෙන් පළමුවැන්නාය. “මුල් 19 දෙනාම කෙන්යාවෙන්. ඔක්කොම සහභාගි වුණා 74,400ක්. මම 20 වැනියා” බණ්ඩාර කීවේය. “වයස විසි දෙකේ ඉඳන් මම දුවනවා. නමුත් තවමත් මට අනුග්‍රාහකයෙක් නෑ” අජිත් බණ්ඩාර පවසයි. විවෘත කාන්තා ඉසව්වේ ජයග්‍රාහිකා 39 හැවිරිදි ධම්මිකා මල්කාන්ති වීරක්කොඩි එක් දරු මවකි. පදිංචිය සියඹලාන්ඩුව ය. “මහත්තයා ආමි එකේ” කියන ඇය පැවත එන්නේ ගොවි පවුලකිනි.බාලිකා තරගය ජයගත් කලුමරක්කලගේ නිශාන්ති දිල්හාරි එන්නේ ධීවර පවුලකිනි. ධීවරයෙකු වන ඇගේ පියාද තම දියණිය ජයග්‍රහණය කරනු දැක බලා ගැනීම පිණිස පැමිණ සිටියේය. පාසල් බාලිකා ‘මිනි’ මැරතන් තරගයේ ජයග්‍රාහිකා දිල්හාරි මෙන්ම බාලක තරගයේ ජයග්‍රාහක පෙරුමාල් ආරුමුගම් අජිත් කුමාරගේ අනාගත බලාපොරොත්තුවද ක්‍රීඩාවෙන් ඉදිරියට යන ගමන් අධ්‍යාපන ක්ෂේත්‍රයේද ඉහළට යාමය.විවෘත පිරිමි :1. අජිත් බණ්ඩාර (යුද හමුදාව)- පැය 1යි: මිනිත්තු 8යි: තත්පර 12යි. 2. ජී.කේ.කේ.එස්. ගුණසේකර- 1:8:48යි. 3. ඩබ්ලිව්.ගයාන් චතුරංග (ගුවන් හමුදාව)- 1:9:06යි.විවෘත කාන්තා :1. ධම්මිකා මල්කාන්ති ජයකොඩි (පොලිසිය)- 1:24:57යි. 2. ඒ.එම්.දිස්නා මල්කාන්ති (ගුවන් හමුදාව)- 1:27:35යි. 3. ඩබ්ලිව්.එම්.පී.රුවනි නිසංසලා (ගුවන් හමුදාව)-1:27:38යි.පාසල් බාලක :1. පී.ඒ.අජිත් කුමාර (පරාක්‍රමබාහු ජනාධිපති විදුහල)-  35යි: තත්පර 26.4යි. 2. අසේල සඳරුවන් (බණ්ඩාරනායක මහ විදුහල, පුත්තලම)– 35: 43.2යි. 3. ජේ. ප්‍රදීප් කුමාර ජයකොඩි (නක්කාවත්ත ජාතික පාසල)- 35: 54.8යි.පාසල් බාලිකා :1. නිශාන්ති දිල්හාරි (කුලියාපිටිය ම.ම.විදුහල)- 37: 09.8යි. 2. මනීෂා ඉෂානි (කුලියාපිටිය ම.ම.විදුහල)- 41:20.9යි. 3. අචිනි මල්ෂානි (කුලියාපිටිය ම.ම.විදුහල)- 41:30.3යි..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=s1203055</link>
    <topic>කී‍්‍රඩා මාධ්‍යවේදී ලෙස්ලි සදහටම සමු ගනියි</topic>
    <author/>
    <content>සන්ඩේ ඔබ්සර්වර් පුවත්පතේ ක්‍රීඩා මාධ්‍යවේදී ලෙස්ලි ප්‍රනාන්ද්‍ර මහතා අභාවප්‍රාප්ත විය. 72 හැවිරිදි ලෙස්ලි ප්‍රනාන්දු මහතා සාන්ත බෙනඩික්ට් හා ඩිලාසාල් විදුහල්වල පළමු පෙළ ක්‍රිකට් ක්‍රීඩා කළ දක්ෂ ක්‍රීඩකයෙකි.නොමැඩ්ස් ක්‍රීඩා සමාජයට එක් වී පළමු පෙළ අන්තර් ක්‍රීඩා සමාජ තරගාවලියටද ප්‍රනාන්දු මහතා ක්‍රීඩා කළේය. කොළඹ මහා නගර සභාවේ ක්‍රීඩා භූ®මි උපදේශකවරයෙකුද වූ ප්‍රනාන්දු මහතා පළපුරුදු ක්‍රීඩා මාධ්‍යවේදියෙකි.පාපන්දු, පිහිනුම්, මලල ක්‍රීඩා ඇතුළු ක්‍රීඩා ගණනාවකම ජනපි‍්‍රය ක්‍රීඩා මාධ්‍යවේදියෙකු වූ ලෙස්ලි ප්‍රනාන්දු මහතා විදෙස් රටවල සිට ක්‍රීඩා වාර්තාකරණයේ වැඩිම වාර ගණනක් නිරත වූ අයෙකි.අවසන් කටයුතු අද සීදූව කොටුගොඩ කතෝලික සුසාන භූමියේ සිදුකරන අතර දේහය අංක 5, “බෙටර් හෝම්ස්” ඇන්ඩ් ගාර්ඩ්න් සිටි නාගවනාරාම පාර නැදිගම්මන, කොටුගොඩ නිවසේ තැන්පත් කොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=s1203056</link>
    <topic>සුලෝහිත සංග්‍රාමය ජය පරාජයෙන් තොරයි</topic>
    <author>පි‍්‍රන්ස් ගුණසේකර</author>
    <content>ආනන්ද-නාලන්දා 83 වැනි සුලෝහිත සංග්‍රාමය කොළඹ එස්. එස්. සී. පිටියේදී ඊයේ ජය පරාජයෙන් තොරව නිමාවට පත් විය.දෙවැනි දිනයේ තේ විවේකයෙන් පසුව දෙපිලේ ආධාරකරුවන් පිටිය මැදට කඩා වැදීම හේතුවෙන් මිනිත්තු 40 ක පමණ කාලයක් තරගය නවතා දැමීමට සිදුවූ අතර පසුව නැවැත තරගය ආරම්භ වී දිනය නිමාවෙද්දී නාලන්දා විදුහල කඩුලු 4 කට ලකුණු 99 ක් ලබා සිටියේය.නාලන්දාව පළමු ඉනිමට ලකුණු 252 ක් ලබාගත් අතර ආනන්ද විදුහල පළමු ඉනිමට ලකුණු 303 ක් ලැබීය. නාලන්දා විදුහල පළමු ඉනිම කඩුලු 9 කට ලකුණු 252 - එම්. ජයසේකර 21 කොෂාන් ධනුෂ්ක 31, අයි. රංගන 40, ළහිරු ජයකොඩි 96, පී. හෙට්ටිවත්ත 29 (වෙනුක අෂෆ් 70/3, සිසුරු සමරසිංහ 23/2 පසිඳු මධුෂාන් 59/2)ආනන්ද විදුහල පළමු ඉනිම කඩුලු 9 කට ලකුණු 303ධනුක මධුෂාන් 81, පසිඳු මධුෂාන් 75, උෂාන් ගුණතිලක 81, (කුසල් ඩයස් 84/3, කොෂාන් ධනුෂ්ක 79/3)නාලන්දා විදුහල දෙවැනි ඉනිම කඩුලු 4 කට ලකුණු 99 - කුෂාන් ධනුෂ්ක 51.</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=f1203051</link>
    <topic>ජාතික හැඟීමෙන් වැඩ නොකළොත් අධිරාජ්‍යවාදයේ ඊළඟ ගොදුර අපි</topic>
    <author/>
    <content>එක්සත් ජාතීන්ගේ මානව හිමිකම් කවුන්සිලය යනු කුමක්ද යන්න සහ ජිනීවා හිදී දැන් පැවැත්වෙන එහි 19 වැනි සැසියේ දී ශ්‍රී ලංකාවට එරෙහිව යෝජනාවක් සම්මත කිරීමට අමෙරිකාව දරන ප්‍රයත්නය පිළිබඳ බොහෝ දෙනෙකුගේ අවධානය යොමුවී තිබේ. එවැන්නක් සිදුවුවහොත් එහි ප්‍රතිඵලය වනු ඇත්තේ කුමක් ද යන්න සහ මෙහි දී රට හමුවේ ඇති වගකීම පිළිබඳ මෙන්ම වත්මන් අධිපතිවාදී ලෝක රටාව නිවැරැදිව තේරුම් ගැනීම පිළිබඳ ශ්‍රී ලංකා රූපවාහිනී සංස්ථාවේ සභාපති, ජ්‍යෙෂ්ඨ මාධ්‍යවේදී මොහාන් සමරනායක මහතා සමඟ කළ සාකච්ඡාවකි, මේ.මානව හිමිකම් කවුන්සිලය එක්සත් ජාතින්ගේ මහා මණ්ඩලය යටතේ ඇති අතුරු ආයතනයක්. එය ස්ථාපනය කළේ 2006.03.15 වැනිදා මහා මණ්ඩලයේ යෝජනා සම්මතයකට අනුවයි. එහි ප්‍රකාශිත කාර්යභාරය වන්නේ දැනට ලෝකය විවිධ ප්‍රකාශන හා සම්මුතීන් මඟින් පිළිගෙන තිබෙන මානව හිමිකම් ආරක්‍ෂා කිරීම සහ ප්‍රවර්ධනයයි.එක්සත් ජාතින්ගේ සංවිධානය 1945 දී බිහිවීමෙන් පසු මානව හිමිකම් එහි ප්‍රධාන මාතෘකාවක් බවට පත් වුණා. මුල් අවදියේ දී මානව හිමිකම් ආරක්‍ෂා කිරීම හා ප්‍රවර්ධනය සඳහා තිබූ ආයතනය එක්සත් ජාතින්ගේ මානව හිමිකම් කොමිසම යි. එය අහෝසි කරමින් මානව හිමිකම් කවුන්සිලය ඇති කරනු ලැබුවා. මේ කවුන්සිලයේ මුළු සාමාජික සංඛ්‍යාව 47. එය ඒ ඒ භූගෝලීය කලාපවලට සම නියෝජනයක් ලැබෙන පරිදි බෙදී යනවා. එක්සත් ජාතින්ගේ මානව හිමිකම් කොමිසමේ නිවහන පිහිටා තිබූ ස්විට්සර්ලන්තයේ ජිනීවා නුවරම මානව හිමිකම් කවුන්සිලය ද පිහිටුවා තිබෙනවා.දැන් පැවැත්වෙන්නේ මානව හිමිකම් කවුන්සිලයේ 19 වැනි සැසියයි. එය පෙබරවාරි 27 වැනිදා ආරම්භ වුණා, මාසයක පමණ කාලයක් පැවැත්වෙනවා. ශ්‍රී ලංකාවට එරෙහිව මෙවැනි වෑයමක් දරන පළමු අවස්ථාව මෙය නොවෙයි. 2009 මැයි 19 වැනිදා එල්.ටී.ටී.ඊ නායකත්වය විනාශ වීමෙන් පසු ජුනි මස පැවැති මානව හිමිකම් කවුන්සිල සැසියට ශ්‍රී ලංකාවට එරෙහි යෝජනාවක් ගෙන ඒමට දරන ලද වෑයම ව්‍යර්ථ කිරීමට ශ්‍රී ලංකාවට හැකි වුණා. යෝජනාවක් ඉදිරිපත් කරන බවත් තවත් රටක් සහාය පළ කරන බවත් අමෙරිකාව වගේම බටහිර රටවලුත් විවෘතවම ප්‍රකාශ කර තිබුණා.මෙවර අමෙරිකාව ශ්‍රී ලංකාවට එරෙහි යෝජනාවක් බහුතර ඡන්දයෙන් සම්මත කිරීමට වෑයම් කරමින් සිටිනවා. මේ යෝජනාව සම්පූර්ණයෙන් අනාවරණ නොවුණත් එහි ඇතුළත් මූලික කාරණා ඇතැම් වෙබ් අඩවිවල පළවී තිබුණා. මේ යෝජනාවේ ප්‍රධානම අංගයක් තමයි, ශ්‍රී ලංකා රාජ්‍යය එල්.ටී.ටී.ඊ යට එරෙහිව කළ මෙහෙයුමේ අවසන් අදියරේ දී අන්තර් ජාතික මානව හිමිකම් සහ මානුෂවාදී නීති උල්ලංඝනය කළ බව, එම නීති පිළිගෙන පැහැර හැර ඇති බව, ඒවාට වගකිවයුතු හමුදා නිලධාරීන් හඳුනාගෙන දඬුවම් කිරීමට ශ්‍රී ලංකා ආණ්ඩුවට වුවමනාවක් තිබේ ද යන්න සොයා බැලීම.ඒ නිසා එම වැඩ පිළිවෙළට අනුව අන්තර් ජාතික මට්ටමින් විධිමත් පරීක්‍ෂණයක් කර වැරැදි කළ අයට අන්තර් ජාතික නීතියට අනුව කටයුතු කළ යුතු බව ඉන් කියැවෙනවා. මේක අලුත් දෙයක් නෙවෙයි. මේ තමයි බටහිර රටවල මතය. මේ දරුස්මාන් වාර්තාවෙනුත් කියපු දේ. මේකට පදනමක් දැමීම තමයි ඒ වාර්තාව මඟිනුත් කළේ.සම්මත වුණොත් වෙන්නෙ සෙමෙන්, කල්ගතවී හෝ අන්තර් ජාතික විමර්ශනයකට යාමයි. ඒ විමර්ශනය කරන්නෙත් මේ යෝජනාව ගේන අයම තමයි. ඔවුන් ඒ විමර්ශනය සිදු කරන්නේ විවිධ මුහුණුවරින් පෙනී සිටිමින්. එක්සත් ජාතීන් ලවා එය සිදු කරන්නත් පුළුවන්. අද එක්සත් ජාතීන්ගේ සංවිධානය එයට පදනම් වූ අරමුණුවලින් මුළුමනින් ඉවතට ගොස් අමෙරිකාව ප්‍රමුඛ නව අධිරාජ්‍යවාදී රටවල දේශපාලන, ආර්ථික උපාය මාර්ගයන් වෙනුවෙන් පෙනී සිටින, ඒ අනුව වැඩ කරන තැනක්. ඒ නිසා එවැනි විමර්ශනයක නිගමන පිළිබඳ දැන්ම කිව හැකියි. ඒවා දරුස්මාන් වාර්තාවට වඩා වෙනස් වුණොත් ඒ ඊටත් වඩා ප්‍රබල ලෙස එම චෝදනා මතු කිරීම නිසයි. දරුස්මාන් වාර්තාවේ නිගමන සනාථ කිරීමක් තමයි එවැනි විමර්ශනයකින් සිදුවෙන්නෙත්.එක්සත් ජාතින්ගේ ආරක්‍ෂක මණ්ඩලය මඟින් හෝ වෙනයම් ක්‍රමයකින් නෙදර්ලන්තයේ හේග් නුවර පිහිටා ඇති අන්තර් ජාතික අපරාධ අධිකරණයගධ්ඛ්ඛ්ඝ හමුවේ නඩුවක් ගොනු කර ඉහත විමර්ශනයේ දී චෝදනා ලැබූ පිරිසට නඩු පැවරීම යි. එල්.ටී.ටී.ඊ යට එරෙහි යුද්ධයට අණ දුන් දේ්ශපාලන නායකත්වය හා එය ක්‍රියාත්මක කළ මිලිටරි නායකයන් මේ පිරිසට අනිවාර්යයෙන් ඇතුළත්.අන්තර් ජාතික අපරාධ අධිකරණය මඟින් මරණ දඬුවම නියමකරන්නේ නෑ. නමුත් සිර දඬුවම් නියම කිරීම සිදු වෙනවා. මේ අධිකරණය අධිකරණයක් වුණත් එය අගතිගාමී උසාවියක්. එය ක්‍රියාත්මක වෙන්නෙ මේ චෝදනා ගොනු කරන බලවත් රටවල වුවමනාව මතයි. එහි තීන්දුව බොහෝ විට යුක්ති සහගත නොවන්නේ ඒ නිසා.අපේ රටේ විපක්‍ෂයේ නායකයො, එජාප, ජවිපෙ දෙකේම කිසිම පැකිළීමකින් තොරව කියමින් සිටිනවා, ශ්‍රී ලංකාව අන්තර් ජාතික අපරාධ අධිකරණයේ ගධ්ඛ්ඛ්ඝ රෝම ව්‍යවස්ථාවට අත්සන් කර නැති නිසා මෙරට කවරකුට හෝ එරෙහිව එම අධිකරණය හමුවේ නඩු පැවරිය නොහැකි බව.අන්තර් ජාතික අපරාධ අධිකරණයේ ගධ්ඛ්ඛ්ඝ ව්‍යවස්ථාව සම්මත කළේ 1998 මැද භාගයේ දී. එක්සත් ජාතීන්ගේ මෙහෙයවීමෙන් රෝමයේ පැවැති අන්තර් ජාතික. සමුළුවක දී එය සිදු වුණා. මේ නිසා එය රෝම ව්‍යවස්්ථාව ලෙස හැඳින්වෙනවා. මේ ව්‍යවස්්ථාවේ 12 සිට 16 දක්වා වගන්ති මඟින් එය අධිකරණ බලය ක්‍රියාත්මක වන ආකාරය දැක්වෙනවා.එය සිදුවන්නේ ආකාර 4 කින්. තේරුම් ගැනීමට දුෂ්කර එම වාක්‍ය සරල භාෂාවෙන් ඉදිරිපත් කළොත් මේ ක්‍රම 4 මෙලෙස දක්වන්න පුළුවන්. පළමු වැන්න, චූදිතයා රෝම ව්‍යවස්ථාවට අත්සන් කළ රටක වැසියකු නම් නඩු පවරා ඔහුට / ඇයට දඬුවම් කළ හැකියි. අපි අත්සන් නොකළ නිසා මෙය අපට අදාළ නෑ. දෙවැන්න, චෝදනාවෙන් කියැවෙන යුද අපරාධය සිදු වූයේ රෝම ව්‍යවස්්ථාව අත්සන් තබා ඇති රටක නම් ඊට එරෙහිව නඩු පැවරිය හැකියි. මේකත් අපට අදාළ නෑ.තුන්වැන්න, එක්සත් ජාතින්ගේ ආරක්‍ෂක මණ්ඩයේ නිර්දේශයක් මඟින් නඩු පැවරීමයි. මීට නිදසුනක් නම් සුඩානය දෙකඩ වූ පසු ජනාධිපති ඔමාර් අල් බෂීර් මුහුණ දුන් තත්ත්වයයි. සුඩානය රෝම ව්‍යවස්්ථාවට අත්සන් තබා නෑ. අන්තර් ජාතික අපරාධ අධිකරණය 2007 ජුලි මස ඔහුට එරෙහිව යුද අපරාධ වරදට නඩු පැවරුවා. ඔහු අත්අඩංගුවට ගන්න වරෙන්තු නිකුත් කළා. දැන් බෂීර් රටින් පිටතට යන්නේ තමන් අත්අඩංගුවට ගෙන හේග් නුවරට යවන්නේ නැතැයි ඔහුට ස්ථිර රටවල් අතළොස්සකට පමණයි. යුරෝපා රටකට ඔහු පය තැබුවහොත් අත්අඩංගුවට ගන්නවා.මේ නිදසුනෙන් හොඳින්ම පැහැදිලිවන පරිදි තුන්වන ක්‍රමය අපටත් අදාළයි. හතරවැන්න, එක්සත් ජාතින්ගේ අපරාධ අධිකරණයේ අභිචෝදකවරයාගර්‍ථපධජඥජභබධපඝ තමාම කරන විමර්ශනයක ප්‍රතිඵල අනුව හෝ වෙනත් රාජ්‍යයක් අභිචෝදකවරයාගෙන් කරන ඉල්ලීමකට අනුව නඩු පැවරීම යි. දරුස්මාන් වාර්තාවෙන්ම ශ්‍රී ලංකාවට එරෙහිව එවැන්නක් සඳහා පදනම හදලයි තියෙන්නේ. මේ ක්‍රමයත් අපට කෙළින්ම අදාළයි.ඊළඟට යම් මතයක් තිබෙනවා රෝම ව්‍යවස්ථාවට අත්සන් නොකළේ 2001 දී බලයට පත් එජාප පාලන සමයෙදි කියලා. රෝම ව්‍යවස්ථාව සම්මත වුණේ 1998 දී. එනම් චන්ද්‍රිකා කුමාරතුංග ජනාධිපතිතුමියගේ පාලන කාලයේ. එදා ඊට ඡන්දය නුදුන් නිසා අත්සන් කළේත් නෑ. අන්තර් ජාතික සම්මුති පිළිබඳ ක්‍රමවේදයට අනුව එය පිළිගන්නා රටවල් ඊට අත්සන් තබනවා. යම් කාල සිමාවක් තුළ අපේක්‍ෂිත අත්සන් ප්‍රමාණය ලැබුණාම එය සම්මත කර ගන්නවා. රෝම ව්‍යවස්ථාවටත් එසේ ලැබී එය සම්මත කර ගෙනයි තිබුණේ.නියමිත කාලයෙන් පසු යම් රටකට ඊට අත්සන් තැබීමට අවශ්‍ය නම් ඉල්ලීමක් කළ යුතුයි. චන්ද්‍රිකා කුමාරතුංග ජනාධිපතිනිය යටතේ ඊට විරුද්ධව ඡන්දය දුන්නේ රට තුළ අවි ගැටුමක් තිබියදී. යම් හෙයකින් ඊට පක්‍ෂ වුණා නම් සතුරෝ එයින් ප්‍රයෝජන ගන්නවා. ඒ නිසා මේකට අත්සන් නොකිරීම ගැන ගෞරවය හිමිවිය යුත්තේ චන්ද්‍රිකා කුමාරතුංග ජනාධිපතිනියට යිමේ එකමුතුව තුළ වුවමනාවන්ගේ සමපාතවීමක් පෙනෙනවා. අමෙරිකාවට සහ ප්‍රංශය, බ්‍රිතාන්‍ය ආදී යුරෝපා රටවලට අවශ්‍ය තමන්ට අභිමත පරිදි ලෝකය පාලනය කිරීමට. මේ ඩයස්පෝරාව කියන එකට මම එකඟ නෑ. නමුත් මේ රටේ දෙමළ ප්‍රභූ පන්තියට කාලයක් තිස්සේ වෙනම රාජ්‍යයක් පිළිබඳ වුවමනාවක් තිබෙනවා. එහිදී සාමාන්‍ය දෙමළ ජනයාට වෙන විපත ඔවුන්ට ප්‍රශ්නයක් නෙවෙයි. මේ වුවමනාවන් දෙකම සමපාත වන නිසා තමයි මේ එකඟතාව.ලෝකයේ කවර හෝ සිදුවීමක් හරියාකාරව තේරුම් ගැනීමට නම්, එකී සන්දර්භය තේරුම් ගැනීම ඉතාමත් අවශ්‍යය යි. මොකක් ද මේ කාරණය. 16 වෙනි සියවසේ පටන් නව ආර්ථික සමාජ ක්‍රමයක් එනම් ධනවාදය භාරගෙන ඒ මත පදනම්ව අධිරාජ්‍ය ව්‍යුහයක් ගොඩනැඟුවා. ධනවාදයත් එහි ප්‍රතිඵලයක් වන අධිරාජ්‍යවාදයේ ආත්මය වන්නේ සූරා කෑම. අධිරාජ්‍යවාදයේ හරය තමයි සෙසු ජාතීන්ගේ සම්පත් බලහත්කාරයෙන්, වංචාවෙන් සහ උපායෙන් කොල්ල කා ගනිමින් එම සම්පත් භුක්ති විඳිමින් ඉහළ ජීවන මට්ටමක් පවත්වා ගැනීම.මේ වුවමනාව මත පදනම්ව ගොඩනැඟු ව්‍යුහය 20 වෙනි සියවසේ දෙවන භාගයේ දී කඩා වැටෙනවා. එහි ප්‍රධාන ලක්‍ෂණය තමයි යටත් විජිත නිදහස ලැබීම. නමුත්, පැරැණි අධිරාජ්‍ය ස්වාමිවරු වෙනත් ස්වරූපවලින් පැරැණි යටත් විජිත මත තම දේශපාලන - ආර්ථික ආධිපත්‍ය පවත්වා ගැනීමට දිගටම ක්‍රියා කරනවා.ඊට අභියෝගයක් වූ සෝවියට් දේශය ප්‍රමුඛ සමාජවාදී කඳවුර 1990 මුලදී බිඳ වැටුණා. ඒ සමඟ පැරැණි අධිරාජ්‍යවාදී බලවතුන්ට තමන්ගේ වුවමනාවන් ඉටු කර ගැනීමට ස්වර්ණමය අවස්්ථාවක් පෑදුණා. ඒ සඳහා ඔවුන් ප්‍රබල සැලැස්මක් හැදුවා. ඉන් අරමුණු කෙරුණේ ලෝකය තමන්ට අවනතව තබා ගැනීම. මේ සැලැස්මේ කේන්ද්‍රීය ලක්‍ෂණයක් තමයි, තමන්ට අවනත නොවන බව පෙනෙන රටවල ආණ්ඩු පෙරළා දමා තමන්ට අවනත කරගත හැකි ආණ්ඩු පත්කරන එක. මේකට තමයි ‘රෙජීම් චේන්ජ්’ කියල කියන්නෙ. එක එක රටේදී මේක ක්‍රියාත්මක කරන්නෙ එක එක විදිහට..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=f1203056</link>
    <topic/>
    <author/>
    <content>ආධ්‍යාත්මික සුඛ විහරණය සාක්ෂාත් කර ගැනීම මුල් කොටගෙන ක්‍රියා කරන භික්ෂුන් විෂයෙහි විනය යන්න ඉතාමත් වැදගත් කාරණාවකි. බෞද්ධ සංස්කෘතික මධ්‍යස්ථානයේ අධ්‍යක්ෂ කිරම විමලජෝති හිමියන් සමඟ සිදු කළ මේ සාකච්ඡාව වර්තමාන භික්ෂුන් වහන්සේලාගේ ක්‍රියා කලාපයන් සහ ඒවා කොතෙක් දුරට භික්ෂු විනයට ගැලපේ ද යන්න පිළිබඳව යි.ශාසනයේ පැවැත්ම රඳා පවතින්නේ භික්ෂුන් වහන්සේලාගේ විනය මත යි. “විනයෝ නාම සාසනස්ස ආයෝ” බුද්ධ දේශනාවට අනුව ශාසනයේ දීර්ඝ කාලීන පැවැත්මට භික්ෂුන් වහන්සේ ගේ විනය හේතු වෙනවා. භික්ෂු විනය යන්නට හික්මීම, ශීලය, තැන්පත්කම යනාදී සියල්ලම ඇතුළත්. ඒ වගේම බුදුරජාණන් වහන්සේගේ ධර්මය ඇතුළත් විනය පිටකයේ භික්ෂුන් වහන්සේලා ට අවශ්‍ය සියලුම විනය නීති රීති සඳහන් වෙනවා.යටත් විජිත සමයේත් ඊට පසුකාලීනව නිදහස ලැබීමෙන් පසුවත් මෙරට භික්ෂුන් වහන්සේලා තුළ හොඳ විනයක්, හික්මීමක් තිබුණා. නමුත් 60 දශකයේ අවසානයේ 70 දශකයේ ආරම්භයත් සමඟ දේශපාලනීකරණය වීම නිසා භික්ෂුන් වහන්සේලා විශාල වශයෙන් පෙළපාළි යන්න, තවත් විවිධ ක්‍රියාකාරකම් වලට යොමු වුණා. එම තත්ත්වය තුළත් භික්ෂුන් වහන්සේලා ගේ විනය පිරිහුණා. ඒ වගේම එදා විහාරස්ථානය මුල්කොට ගෙන පිරිවෙන් ආශ්‍රයෙන් සිදු කෙරුණු භික්ෂුන් වහන්සේලා ගේ අධ්‍යාපන ක්‍රමය වෙනස්වීමත් මේ විනය පිරිහීමට බලපෑවා.අපේ රටේ බොහෝ අය පැවිදි බිමට ඇතුළත් වන්නේ පුංචි කාලයේදීයි. එම මහණ වීම අභිනිෂ්ක්‍රමණයක් නොවෙයි. කුඩා ළමයින්ට ජීවිතේ අනිත්‍ය වටහා ගන්න අපහසු යි. ඒ නිසා ගත පමණයි මහණ වෙන්නේ. අනිත්‍ය, දුක්ඛ, අනාත්ම අවබෝධ කරගෙන ශාසනයට ප්‍රවේශ වන පිරිස බොහොම අඩුයි. පැවිදි බිමට ඇතුළත් වන කුඩා දරුවන් ගේ හිත මහණ වීම සිදුවන්නේ පිරිවෙනෙන් ලැබෙන අධ්‍යාපනය තුළිනු යි. එදා භික්ෂුන් වහන්සේලාට තිබුණේ ප්‍රාචීන, ප්‍රාරම්භ, මධ්‍යම යන විභාග ක්‍රමයන්.නමුත් මෑත කාලයේ දී එදා අපේ තිබුණු විද්‍යෝදය සහ විද්‍යාලංකාර යන මහා පිරිවෙන් දෙක විශ්වවිද්‍යාල බවට පත් කිරීමෙන් පසු භික්ෂු අධ්‍යාපනය සම්පූර්ණයෙන් යුරෝපීය ක්‍රමයකට යොමු වුණා. විවෘත ආර්ථිකයත්, මුදල්වලට ප්‍රමුඛත්වය ලබාදීමත්, වැනි හේතු නිසා භික්ෂුන් වහන්සේලාත් ඒ පැත්තට වැඩි වශයෙන් නැඹුරු වුණා. ඒ තුළින් එදා පිරිවෙන් ආශ්‍රයෙන් භික්ෂුන් වහන්සේලා ලබපු අධ්‍යාපනය ඕඒ, ර්ඒ වැනි උපාධිවලට මාරු වුණා. හිත මහණ නොකරපු, ගත පමණක් මහණ කරපු භික්ෂුන් වහන්සේලා විශ්වවිද්‍යාල වලට යොමු වීමත් සමඟ තරුණ භික්‍ෂුන් වහන්සේලා සිය දහස් ගණනක් දේශපාලන කටයුතුවලට යොදා ගැනීම සිදු වුණා. මේ හේතූ®න් සමඟ භික්ෂුන් වහන්සේලා ගේ විශාල විනය පිරිහීමක් ඇති වුණා.එය මා දකින්නේ එදා හිටපු වගකිව යුතු පඩිවරුන්, දේශපාලඥයන් අතින් සිදුවුණු බරපතළ වැරැද්දක් ලෙස යි. ඒ වගේම භික්ෂුන් වහන්සේලාත් විවිධ නිකායන්වලට, පාර්ශ්වවලට බෙදිලා ඉන්නවා. ඒ නිසා සංඝ සමාජය තුළත් සමගියක් නැහැ. මේ ආකාරයෙන් විශාල බෙදීමක් ඇති වීම හේතු කොට ගෙන අද එක්තරා ආකාරයට අරාජික තත්ත්වයක් ඇති වෙලා තිබෙනවා. විශේෂයෙන් භික්ෂුන් වහන්සේලා තම තමන්ට අවශ්‍ය පරිදි කටයුතු කිරීම හේතුවෙන් විශාල විනය පරිහානියක් දකින්න ලැබෙනවා. නමුත් ථේරවාදී බෞද්ධ රටවල් වන බුරුමය, තායිලන්තය වැනි රටවල මෙවැනි තත්ත්වයක් දකින්න නැහැ.විශ්වවිද්‍යාල ඇතිවීමත් සමඟ නොයෙකුත් දේශපාලන පක්ෂවල බලපෑම ඒවාට යොමු වුණා. විශේෂයෙන් ඔවුන් භික්ෂුන් වහන්සේලා හරහා තම මතවාදය අනෙකුත් පිරිසට ගෙන යන්න උත්සාහ කළා. ගිහි ළමයෙකුටත් වඩා භික්ෂුන් වහන්සේලා හරහා ඔවුන්ට එම කාර්යය සිදුකර ගැනීම වඩාත් පහසු යි. නමුත් භික්ෂුන් වහන්සේලාට පෙළපාළි, උද්ඝෝෂණ ගැලපෙන්නේ නැහැ. භික්ෂුන් වහන්සේ ගේ සිවුරේ අර්හත් ධජය තිබෙන්නේ. ඒ අර්හත් ධජයෙන් පිළිබිඹු වන්නේ භික්ෂුන් වහන්සේ විශාල විනයගරුක කෙනෙක් බව යි. මම හිතන්නේ භික්ෂුන් වහන්සේලාට විශ්වවිද්‍යාල අධ්‍යාපනය සුදුසු නැහැ. ධර්මයට හානි කරන, මුදල් පසුපස යන අධ්‍යාපන ක්‍රමයක් භික්ෂුන් වහන්සේලාට ගැලපෙන්නේ නැහැ.තරුණ භික්ෂුන් වහන්සේලා ට වරද පටවන්න බැහැ. වැරදුනු තැන් තිබෙනවා. ඒ වැරදුනු තැන් අවබෝධ කර ගැනීමයි වැදගත් වන්නේ. ඒ වගේම එවැනි වැරදුනු තැන් හඳුනා ගැනීමෙන් පමණයි මෙය නිවැරැදි කරන්න පුළුවන් වෙන්නේ. නැවත වතාවක් හිත මහණ කරන අධ්‍යාපන රටාවක් භික්ෂුන් වහන්සේලා ට ලබා දිය යුතු යි. භික්ෂුන් වහන්සේලා බුද්ධ ධර්මය, පාලි භාෂාව, ත්‍රිපිටක ධර්මය, ත්‍රිපිටක අටුවා ධර්මය වැනි දෑ හැදෑරිය යුතුයි. විවෘත ආර්ථිකයට යොමුවුණු සමාජයක් තුළ මෙවැනි විෂයයවලට ආර්ථික වටිනාකමක් නොමැති යැයි මතයක් තිබූ නිසා තමයි තරුණ භික්ෂුන් වහන්සේ ලා විශ්වවිද්‍යාල අධ්‍යාපනයට යොමු වුනේ.නමුත් කෙනෙක් මහණ කළ පසු එම හාමුදුරුවන් නිර්මාණය කරන්නේ රැකියාවකට, යන්ත්‍ර මන්ත්‍ර ගුරුකම් කරන්න හෝ පෙළපාළි යන්න නොවෙයි. අර්ථයෙන්, ධර්මයෙන් ගිහියන්ට අනුශාසනා කළ හැකි, මෙලොව අධ්‍යාත්මික දියුණුව වගේ ම පරලොව යහපත ඇති කරගන්න පුළුවන් භික්ෂුවක් නිර්මාණය කළ යුතුයි.භික්ෂුන් වහන්සේ නමක් පෙනුමෙන් ශාන්ත, සංවර විය යුතු යි. පැහැදුණු අය වැඩි වැඩියෙන් පහදින්නත්, නොපැහැදුණු අය පහදින ආකාරයටත් භික්ෂුන් වහන්සේ නමක් හැසිරිය යුතු බව බුද්ධ දේශනාවේ සඳහන් වෙනවා. අද ඒ තත්ත්වය සම්පූර්ණයෙන් නැතිවෙලා. අලුත්ම කාරණාව තමයි භික්ෂුන් වහන්සේලා වාහන පැදවීම වැනි ක්‍රියාවන්ට යොමු වීම. බුදු හාමුදුරුවන් ගේ කාලයේ ගමන් බිමන් යන්න තිබුණේ දෝලාව සහ බක්කි කරත්තය පමණයි. එදා අද වගේ වාහන තිබුණේ නැහැ. වාහන තිබුණා නම් කාලීන අවශ්‍යතාවයක් ලෙස සලකා බුදුන් වහන්සේ වාහන වල ගමන් කිරීම අනුමත කරාවි. නමුත් භික්ෂුන් වහන්සේලා වාහන පැදවීම නම් කිසි සේත් අනුමත කරන්න බැහැ. එය භික්ෂුන් වහන්සේලා ට ගැලපෙන ක්‍රියාවක් නොවේ.භික්ෂුවක ගේ මූලික පරමාර්ථය නිවනයි. නිවනට යන්න රිය පදවන්න අවශ්‍ය නැහැ. ඒ සඳහා අවශ්‍ය දැනීම ලබා ගැනීමයි වැදගත් වන්නේ. අපේ වැනි බෞද්ධ රටක මෙවැනි ක්‍රියාවන්ට ඉඩ දුනහොත් භික්ෂුන් වහන්සේලා ලොරි, බස් රථ පමණක් නොව ටැක්සිත් පදවන්න පටන් ගනීවි. එ නිසා වගකිව යුතු අය එවැනි ක්‍රම තහනම් කළ යුතුයි.ශාසනයේ පැවැත්මට මෙය විශාල හානියක්. භික්ෂුන් වහන්සේලා යනු බුද්්ධ, ධම්ම, සංඝ යන ත්‍රිවිධ රත්නයට අයත් රත්නයක්. බුදුන් වහන්සේ දේශනා කළ ධර්මය අනුව ක්‍රියා කරන පිරිසක් තමයි සංඝයා වහන්සේලා. නමුත් සංඝයා වහන්සේලා ගේ විනය විරෝධී හැසිරීම් රටාවන් නිසා ගිහි පිරිස කලකිරෙනවා. මෙවැනි සංඝයා වහන්සේලා වගේම විනයානුකූ®ලව ධර්ම මාර්ගයේ හැසිරෙන භික්ෂුන් වහන්සේලාත් ඉන්නවා. නමුත් සුළුතරයක් වන විනය විරෝධී ක්‍රියාවල නිරත වන භික්ෂුන් වහන්සේලා ගෙන් ශාසනයට විශාල හානියක් සිදුවෙනවා.මෙවැනි භික්ෂුන් වහන්සේලා හේතුවෙන් ගිහි පිරිස් ආගම දහමින් ඈත් වෙනවා. ඒ වගේම ඔවුන් වෙනත් අන්‍යාගමික බලවේගවලට හසුවීමත් සිදු වෙනවා. මේ තත්ත්වයන් අවම කර භික්ෂුන් වහන්සේ නිවැරැදි මාර්ගයට ගෙන ශාසනය තව චිරාත් කාලයක් ආරක්ෂා කර ගැනීමට නම් උගත් භික්ෂුන් වහන්සේලා මෙන්ම ගිහි පිරිස් ද එකමුතුව කටයුතු කළ යුතුයි. මමත්වයෙන් තොරව බුදු දහමේ චිරස්ථිතිය උදෙසා සැවොම ඒකරාශී වීමට දැන් කාලය එළැඹ තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>03</month>
      <day>05</day>
    </date>
    <link>http://www.dinamina.lk/2012/03/05/_art.asp?fn=f1203052</link>
    <topic/>
    <author>නීතිඥ කපිල ගමගේ</author>
    <content>ස්ථානය - ගාල්ල මහින්ද විද්‍යාලය අවස්ථාව - උසස් පෙළ පන්තියේ සිසුන්ට ගුරුතුමිය සත්ව විද්‍යාව පාඩමක් උගන්වයි.නමුත් සැරින් සැරේ පන්තියේ පිටුපස කෙළවරෙන් ඇසෙන කසුකුසුව නම් ඇයට බාධාවකි. දෙතුන් වරක් නිශ්ශබ්දව එයට සවන් දුන් ඇය නැවතත් පාඩම ඉගැන්වීම අරඹයි.පන්තිය කෙළවරෙහි ඇසෙන කසුකුසුව එන්න එන්නම වැඩි වේ.ඔය ළමයි ............. එකවරම ඇයගේ හඬ වේගවත් විය.පිටුපස අසුන්වල සිටි ළමයි දෙදෙනෙකු ඇසුන්වලින් නැගිට්ටේය.ඉස්කෝලේ ආවේ ඉගෙනගන්නද? නැත්නම් ........... බහිනවා එළියට ......... ගුරුතුමියගේ ඉවසීමේ සීමාව ඉක්මවා ගොස් තිබුණි.ළමයි දෙදෙනාගෙන් එක් අයකු නිර්භීත ලෙස හඬ අවධි කළේය. ටීචර්............. මමයි කතා කළේ. මම එළියට යන්නම් ... ගුරුතුමියගේ හිතේ නැගුණු කෝපය දෙගුණ තෙගුණ විය.ඔහුට තවත් යමක් කතා කිරීමට ඉඩ නොතබා ගුරුතුමිය ඔහුව පන්තියෙන් එළියට දැමුවාය.එම ශිෂ්‍යයා පන්තියෙන් එළියට දැම්මේ අම්මා, තාත්තා නැතිව ආයෙත් පන්තියට නොපැමිණෙන ලෙස අනතුරු ඇඟවීමකින්ද පසුවය.එදා යහළුවා වෙනුවෙන් පෙනී සිටීම හේතුවෙන් ඔහු පන්ති තහනමකටද ලක්වුණි. ඔහුගේ පන්ති තහනම ඉවත් වූයේ මාස 6කට පසුව එම ගුරුතුමිය මාරුවක් ලබා වෙනත් පාසලකට යාමෙන් අනතුරුවය.මේ ආවර්ජනය 1989 වසරේ එක්තරා දිනක සිදු වූ සිදුවීමකි.කුඩා කල පටන් රැඩිකල්, දඩබ්බරකාරී චරිතයක් වුවද අද බැලූ බැල්මට නම් ඔහු සරල තැන්පත් පෙනුම ඇත්තෙකි. අද සභාපතිතුමා සමඟ කතාබහක් විශේෂාංගයට එක්වන ඔහු සහාධිපත්‍ය කළමනාකරණ අධිකාරියේ වත්මන් සභාපති නීතිඥ කපිල ගමගේ මහතාය.පී. එච්. ගමගේ සහ නන්දා ගමගේ යන මවුපියන්ට දාව දකුණු ලකේ ගාලු පුරේ ගොඩකන්ද ග්‍රාමයේ උපන් කපිල පවුලේ වැඩිමහල් දරුවාය. ඔහුට බාල සහෝදරියන් දෙදෙනෙකි. පියාගේ ගම රත්නපුරය වූ නිසා ඔහු පාසලේ තුනේ පන්තියට යනතුරු හැදී වැඩුණේ අත්තම්මාගේ සෙවණේය. තුනේ පන්තිය දක්වා ගමේ පාසලින් අධ්‍යාපනය හැදෑරූ ඔහු පසුව ගාල්ල මහින්ද විද්‍යාලයට ඇතුළත් විය.පියා වෘත්තියෙන් ගුරුවරයෙකි. එම නිසා පියාගේ ගුරුහරුකම් ඔහුට නිබදව ලැබුණි. ඔහුගේ ජීවිතයේ පරමාදර්ශී චරිතයක් වේ නම් ඒ ඔහුගේ ආදරණීය පියාණන්ය.තාත්තා පාසල් කිහිපයක සේවය කළා. ඔහු ප්‍රාථමික පන්තිවලට තමයි වැඩිපුරම ඉගැන්නුවේ. නිරන්තරයෙන් ඔහු තමන්ගේ වෘත්තිය වගකීමක් ලෙස සැලකුවා. මට මතකයි හැමදාම ඔහු අපේ වැඩ කටයුතු අවසන් කරලා ගොඩාක් රෑ වෙනකල් ඊළඟ දවසේ තිබෙන පාඩමට සූදානම් වෙනවා. ඒක අදටත් මම හරි ගරු කරන දෙයක්. ඒ පෙර සූදානම ගුරුවරයකුට ඉතාමත් වැදගත්. මම හිතන්නේ අපි යමක් ඉගෙන ගත්තා නම් ඒ තාත්තා උගන්වන්න කරපු කැප කිරීමයි.තාත්තා ගැන එසේ සිහිපත් කළ කපිල මවගේ අගය වර්ණනා කිරීමටද අමතක කළේ නැත. යහපත් ගෘහණියක්, මවක් ලෙස සෙවණැල්ල මෙන් හිදිමින් නිබදව ගුරුහරුකම් ලබා දුන් සිය මෑණියන්ද ඔහුට එතරම් අගනේය. රැකියාවක් නොකළද කුඹුරු වැඩ, වගා කටයුතු සිදු කරමින් ජීවන අරගලය ජය ගන්නට අම්මා දැරූ වෑයම ඔහුට අදටත් මතකය. පාසල් නිම වී පැමිණි සවස් කාලයේ අම්මාගේ වගා කටයුතුවලට සහාය වීමද එදා ඔහු පුරුද්දක් කරගෙන සිටියේය.දඟකාරයකු වුවද කපිල පුංචි කාලේ ඉතා දක්ෂයෙකි. ඒ නිසා ඔහු හැම අවස්ථාවකදීම පන්තියේ පළමුවැනියා ලෙස පැසසුම් ලැබීය. ගාල්ල මහින්ද විද්‍යාලය ඔහුගේ ජීවන ගමන් මඟේ සොඳුරුතම තක්සලාවයි. උපතින්ම හිමි වූ කථිකත්වය අවියක් කොට ගනිමින් පාසල් විවාද කණ්ඩායමට සම්බන්ධ වූ ඔහුට මහින්ද - රිච්මන්ඩ් විවාදය නියෝජනය කිරීමේ අවස්ථාවද උදා විය. එය මහින්දයේ හෝ රිච්මන්ඩ්හි අධ්‍යාපනය ලබන දරුවකුට ලැබෙන ගෞරවයක් ලෙස එදා සැලකුවේය.1987 වසර වනවිට රටේ තිබු දේශපාලන වාතාවරණයත් සමඟ පාසල් ශිෂ්‍යයන්ද ඊට ක්‍රියාකාරීව සම්බන්ධ වූ අතර කපිල එහි පෙරමුණේ සිටි චරිතයකි.එදා මහින්ද විද්‍යාලයේ 8, 9, 10 යන පන්ති සියල්ලේදීම අපිට එකම ගුරවරයෙක් තමයි ඉගැන්නුවේ. ඔහුගේ නම සිරිදේව නාරායන. ඒ ගුරුවරයා අපිව හොඳින් තේරුම් ගෙන සිටියා. අපි වෙනස්වෙන්න පටන් ගත්තේ ඔහු නිසයි.තරුණ වියේ තිබූ රැඩිකල්වාදී අදහස් හේතුවෙන් එදා පැවැත්වූ විවිධ විරෝධතා පෙළපාළි සඳහාද කපිල සහභාගී විය.මම 9 පන්තියේ ඉගෙන ගනිද්දී පැවැත්වූ විරෝධතාවයකදී මමත් ගාල්ල නගරය පුරා ඇවිදගෙන ගියා. ඒක ආරංචි වුණු අපේ අම්මා කොහේදෝ ඉඳන් පෙළපාළියට ඇවිත් මාවත් ඇදගෙන ගෙදර ගියා. එදා මට හරි ලැජ්ජා හිතුණා.1988 - 89 කාලය බොහෝ ආන්දෝලනාත්මක කාලවකාවනුවකි. කපිල සාමාන්‍ය පෙළ විභාගයට මුහුණ දුන්නේද 1988 වසරේදීය. සාමාන්‍යයෙන් විභාගය දෙසැම්බර් මස පැවැත්විය යුතුව තිබුණද රටේ තිබූ කලබලකාරී ස්වභාවය හේතුවෙන් 88 වසරේදී සාමාන්‍ය පෙළ විභාගය අප්‍රේල් මස පැවැත්විය. කොහොම නමුත් කුඩා කල පටන් ඉගෙනීමෙහි දක්ෂයකු වූ කපිල විභාගය ඉහළින් සමත් වුණි. ඔහු වැඩිම දක්ෂතාවයක් දැක්වූයේ කලාව, සාහිත්‍ය වැනි විෂයයන්ටය.කරාපිටිය දහම් පාසලද ඔහුගේ ජීවිතයේ විශාල වෙනසක් සිදු කළ ස්ථානයකි. පාසලේදී මෙන්ම දහම් පාසලේදීද ඔහු කථිකයකු ලෙස දක්ෂතා දැක්වීය. ශිෂ්‍යයන් අතර අති දක්ෂයකු වූ ඔහු දහම් පාසලේ ප්‍රධාන ශිෂ්‍ය නායකයා ලෙසද කටයුතු කළේය. සෑම වසරකම දහම් පාසලේ දරුවන්ගේ එකමුතුවෙන් පවත්වන පෙරහර එක් වතාවක් තනිවම සංවිධානය කිරීමට කපිල සමත් විය. එවැනි කටයුතු තුළින් ඔහු ජීවිතයට එකතු කර ගත් දෑ බොහෝය. දහම් පාසලට සමගාමීව මුතුහර ළමා සමාජයේද සාමාජිකත්වය දැරූ ඔහු ඒ හරහා විවිධ වැඩසටහන්, තරඟ ආදියටද සහභාගි වී ජයග්‍රහණ අත්කර ගත්තේය.පුංචි කාලේ ගීත අහන්න කැමැත්තක් තිබුණද රසවින්දන සම්බන්ධයෙන් නම් ඔහුට නිවැරැදි අවබෝධයක් තිබුණේ නැත. එදා ඔහු ගීත අසනවා යැයි සිදු කළේ බයිලා ගායනයන් ශ්‍රවණය කිරීමයි.එක දවසක් අපේ තාත්තා ගුවන්විදුලියේ අසන්නන්ගේ ඉල්ලීම්වලට තැපැල්පතක් යවන්න මට දුන්නා. ඒකේ තාත්තා ඉල්ලලා තිබුණේ “බඹරකු ආවයි නිරිත දිගේයා” යන ගීතයයි. ඊට පසුව මම එම ගීතය ගැන සොයන්න ගත්තා. මගේ රසවින්දන වෙනස ඇති වුණේ එතනින්. ඉවක් බවක් නැතිව තිබූ මගේ රසවින්දනය තාත්තාගේ ගීත තෝරා ගැනීම නිසා වෙනස් වුණා.කලාව සාහිත්‍යයට වැඩි දක්ෂතාවයක් දැක්වුවද කපිලගේ මවුපියන්ගේ හීනය වුණේ ඔහු වෛද්‍යවරයකු වීමයි. එදා මවුපියන්ගේ කැමැත්තට ඉඩ ලබාදෙමින් ඔහු උසස් පෙළ විභාගය සඳහා ජීව විද්‍යා අංශය තෝරා ගත්තද උසස් පෙළ විෂය නිර්දේශය පිළිබඳව ඒ වන විට ඔවුන්ට නිසි අවබෝධයක් තිබුණේ නැත. පාසලෙන් ඔවුනට නිසි මෙහෙයවීමක් ලැබුණි නම් ලබාගත් ප්‍රතිඵලය තවත් වෙනස් වන්නට තිබුණි. 89 කාලයෙන් පසු ඔවුන් දඟකාරයන් ලෙස ලේබල් ගැසුනේ මහින්දය තුළදී සිදු කළ පෙරටුගාමී ක්‍රියාවන් හේතුවෙනි.මවුපියන්ගේ හීනය සැබෑ කිරීමේ අරමුණින් උසස් පෙළට ජීව විද්‍යා විෂයයන් තෝරා ගත්තද දෙවතාවක්ම ඔහු අසාර්ථක විය. නමුත් එයින් ඔහු පසුබට නොවී ගෙදරට හොර රහසේම කලා විෂයය ධාරාවන් යටතේ උසස් පෙළ විභාගයට මුහුණ දීමට තීරණය කළේය. පාඩම් කිරීමට සහ පන්තිවලට සහභාගි වීම උදෙසා මවුපියන්ගේ එන බලපෑම්වලින් ගැලවීමට හොර රහසේ අධ්‍යයන කටයුතු සිදු කළද එදා ඔහු ගත් තීරණය වඩාත් නිවැරැදි විය.උසස් පෙළ විභාගයෙන් ඔහුට ඒ සාමාර්ථයක්, බී සාමාර්ථ දෙකක් සහ සී සාමාර්ථයක් ලැබුණි. එම ප්‍රතිඵලයත් සමඟ ඔහු විශ්වවිද්‍යාලයට ඉල්ලුම් කළේ වැඩිදුරටත් අධ්‍යාපනය හැදෑරීමේ බලාපොරොත්තුවෙනි. කැලණිය විශ්වවිද්‍යාලය ඔහුට එම අවස්ථාව උදා කර දුන්නේය.විශ්වවිද්‍යාල ජීවිතයක් මට හරියටම ගත කරන්න ලැබුණේ නැහැ. උසස් පෙළ විභාගය අවසන් වූ පසු මම ගාල්ලේ තිබෙන “ඉගෙනුම” නැමැති පෞද්ගලික ආයතනයට සම්බන්ධව ටික කාලයක් කටයුතු කළා.එතන හරි අමුතු තැනක්. එය නිකම්ම නිකන් ටියුෂන් කඩයක් නොවෙයි. එතන කියවීම් ශාලාවක් වගේම බිත්ති සඟරාවකුත් තිබුණා. එම බිත්ති සඟරාව මාසයක් පාසා අලුත් කිරීමේ කටයුත්ත පැවරුණේ මට. ඒ නිසා මම එහිදී කලාව පැත්තට තව තවත් නැඹුරු වුණා.කලාව පිළිබඳ නොතිත් ආසාවකින් පෙළුණු කපිල එදා පැවැති කලාවට අදාළ විවිධ වැඩසටහන්වලට සහභාගි විය. ධර්මසිරි ගමගේ මහතාගේ ප්‍රධානත්වයෙන් පැවැත්වූ “පහන් වැට” නැමැති වැඩසටහන ඉන් එකකි.එදා අපි නැවතිලා සිටිය හෝටලය තිබුණේ වෙරළ ආසන්නයේ. රාත්‍රියේ අපි නිදාගන්න හදන අවස්ථාවේදී ගුණදාස කපුගේ මහතා ‘උලලේනෝ’ ගීතය සජීවීව ඉතාම සුමධුර හ¼ඩින් ගායනා කරනවා මට ඇසුණා. එදා තරම් ලස්සනට මම ඒ ගීතය කවදාවත් අහලා නැහැ. අපි පුංචි ළමයි නිසා ඔවුන්ට සමීප වෙන්න නොහැකි වුනත් මම ඈත සිට එම ගීතය බොහොම අපූරුවට රසවින්දා.ගාලු කලා පර්ෂදය එදා ගාලු පුරවයේ තිබූ ජනපි‍්‍රය කලා එකමුතුවකි. එමගින් සංවිධානය කෙරුණු දේශනයකට ආරාධිත දේශකයා නොපැමිණීම හේතුවෙන් එහි දේශනය පැවැත්වීම කපිලට පැවරුණි. එදා ඔහු ඔහුගේත් සිත් ගත් මහගමසේකරයන්ගේ නොමියෙමි කෘතියේ කොටසක් උපුටා ගනිමින් දේශනය පැවැත්වූ අතර දේශනය අවසානවත්ම පැමිණ සිටි පිරිස අතරින් බොහෝ දෙනෙකුගේ දෙනෙත් කඳුළින් තෙත් වුණි. එදා ඔහු පැවැත්වූ දේශනය තරම් හැඟීම්බර සහ අර්ථපූර්ණ වුවකි.අකීකරු පුතෙක් ඉන්නවා. ඔහු ටිකක් හදා දෙන්න කියලා එදා මට පොඩි ඉල්ලීමක් ආවා. මම දන්න කියන පවුලක දරුවෙක් වු ඔහු ෂොප් එකක හිටියේ. මටත් එහි නැවතී ඔහු සමඟ ටික කාලයක් ගත කරන්න වුණා.ෂොප් එක පිරිසිදු කිරීමේ කටයුතු සිදු කිරීම එහි මට පැවරුන රාජකාරියයි. ටික කාලයක් එහි කටයුතු කරගෙන යද්දි මට තේරුණා ඒ ළමයව නම් හදන්න පුළුවන් කෙනෙක් නොවෙයි කියලා. ඒ නිසා මම එතනින් ඉවත් වී ඇවිත් නැවත “ඉගෙනුම” ආයතනයේ කටයුතු කළා.ඔහුගේ විශ්වවිද්‍යාල ගමනට බාධාවක් වූයේ 1993 වසරේදී තැපැල් ස්ථානාධිපතිවරයෙක් ලෙස ඔහුට ලැබුණු පළමු රැකියාවයි. මුල්ම පත්වීම ගාල්ලට ලැබුණද විශ්වවිද්‍යාලයට යා යුතු නිසා කොළඹට මාරුවීමක් ලබා ගත්තේය.මේ කාලය වනවිට නීති පීඨයට ඇතුළත් වීමේ ආසාවක්ද ඔහු තුළ ඇතිවී තිබුණි. ඒ අනුව රැකියාවත් විශ්වවිද්‍යාල අධ්‍යාපනයත් අතරතුර ඔහු නීති ප්‍රවේශ විභාගයට ඉදිරිපත් වූයේය. කෙතරම් රාජකාරී මධ්‍යයේ වුවද ඔහු ලංකාවෙන්ම දෙවෙනි ස්ථානය ලබා ගනිමින් නීති විද්‍යාලයට සුදුසුකම් ලැබුවේය.දහවල් කාලයේ නීති විද්‍යාලයේ අධ්‍යාපනය ලබන අතර රාත්‍රි වැඩමුරයට තැපෑලට යන ඔහු විශ්වවිද්‍යාලයට ගියේ විභාග පැවැත්වෙන දිනයන්හිදී පමණි. නමුත් ඔහු සිය දක්ෂතාවය නිසාම දර්ශනය පිළිබඳ විශේෂවේදී උපාධියක් ලබා ගත්තේය.නීති විද්‍යාලය ඔහුගේ දේශපාලන මතවාදයන් මුදාහැරීමට තවත් අපූරු තෝතැන්නක් විය. නීති විද්‍යාලය මගින් ප්‍රකාශයට පත් කළ “ලෝ කොලේජ් රිවීව්” නැමැති සඟරාව වසර අටකට පසු නැවත ආරම්භ කළේද ඔහුගේ ප්‍රධානත්වයෙනි.සඟරාව මුද්‍රණය සඳහා අවශ්‍ය මුදල් සපයා ගත්තේ නිවසේ තිබූ පොල් පරාල අලෙවි කිරීමෙන් ලැබුණු මුදල්වලිනි. ඔහුගේ ජීවන ගමනේ සහකාරිය හමුවන්නේද එහිදීය. ඇය කුමුදුහාසිනී. තෙල්දෙනිය ප්‍රදේශයෙන් නීති විද්‍යාලයට පැමිණි ඇය කපිලගේ කටයුතු සඳහා නිරන්තරයෙන් සහයෝගය ලබා දුන්නාය.නීති විද්‍යාලයෙන් පිට වූ කපිල නීතිඥවරයකු ලෙස දිවුරුම් දුන්නේ 1999 දෙසැම්බර් මාසයේදීය. රන්බණ්ඩා සෙනෙවිරත්න මහතා යටතේ ආධුනික කාලය ගත කළ ඔහු එතුමාගේ ඉල්ලීම මත රැකියාවෙන් ඉවත් වී පුර්ණ කාලීනව නීති වෘත්තියේ නිරත වුණි.ඔහු තැපැල් දෙපාර්තමේන්තුවේ ගත කළ කාලය වසර හයකට ආසන්නය. එහිදී ද ඔහු ලැබූ අත්දැකීම් බොහෝය.තැපෑලේ ඉන්නවා නම් ගොඩක් අයට නොබී ඉන්න අමාරුයි. තැපෑලේ ඉන්න කාලේ අපි වැඩ වර්ජනයක් සිදු කළා. එය ඉතාමත් සාර්ථක වුණා. ඒ වගේම මම තැපැල් යුනියන් එකේ සිංහල සංස්කාරක ලෙසත් කටයුතු කළා. තැපෑලේ සිටියදී දවල් කාලය සේවා ස්ථානයේ ගත කර රාත්‍රියේදී පෝස්ටර් ඇන්දා. මම අඳින පෝස්ටර් අනෙක් අය ගෙනිහින් ඇලෙව්වා. ඒ දවස්වල අනෙක් අය වෙනවෙන දේවල්වලින් සප්පායම් වෙද්දි මට කොත්තුවක් සහ බීම බෝතලයකින් සෑහීමකට පත්වෙන්න සිදුවුණා. එදා අපි වඩාත් සමීප වුණේ ජ.වි.පෙ දේශපාලනයටයි.ඔහු දේශපාලනයේ මුලකුරු හැදෑරුවේ පාසල් යන අවධියේදීය. එදා ඔහුගේ පන්තියේ ඉදිරිපස හා පිටුපස කළුලෑලි දෙකක් තිබුණි. එය උපයෝගී කර ගනිමින් දිනපතා බිත්ති සඟරාවක් සකස් කිරීම ඔවුන් පුරුද්දක් කරගත්තේය. කවි, ගීත කාටුන් සහ චිත්‍ර වැනි නිර්මාණයන්ගෙන් හැඩ වූ අතර දවසට එකම කළුලෑල්ලේ නිර්මාණ දෙකක් ඉදිරිපත් කිරීමට සිදු විය. ඒ ගුරුවරුන්ගෙන් ඉදිරිපත් වන විරුද්ධත්වය හේතුවෙනි. කොහොම නමුත් එය ඔවුන්ගේ නිර්මාණ කෞශල්‍ය ඔප මට්ටම් වීමට පිටුබලයක් විය.දීර්ඝ කාලයක් තිස්සේ කලාව, නිර්මාණකරණය හරහා වෙනස් දෙයක් සෙවූ ඔවුහු පසු කාලීනව ලක්දිව ප්‍රථම ජනතා සාහිත්‍ය උළෙල නමින් ප්‍රදර්ශනයක් පැවැත්වීය. 89 න් පසු සඟවා තිබූ කවීන්, නිර්මාණ ශිල්පින් මතු වූයේ එතැන් පටන්ය. එම නිර්මාණ උළෙල සාර්ථක කරගැනීම සඳහා ඔවුන් ගත් වෑයමද අප්‍රමාණය.ඔවුන් දේශපාලනය කළේ වේදිකාවට නැඟ යටිගිරියෙන් කෑගසමින් නොවේ. ඉතා නිහඬව සාහිත්‍ය, කලාව ආදී නිර්මාණ හරහා ඔවුහු ජනතාව අතරට නිවැරැදි මතවාදයක් ගෙනයාමට උත්සාහ කළහ.අපිට අවශ්‍ය වුණේ මානවවාදි සමාජයක් නිර්මාණය කරන්නයි. අපේ රට ගැන හැඟීමක්, දේශ ප්‍රේමයක් තිබෙන මිනිසුන් පිරිසක් නිර්මාණය කිරීම උදෙසා අපි කැප වුණා. මම හිතුවේ මිනිස්සු දුක්විදින්නේ නිරපරාදේ කියලයි. ඒ නිරපරාදේ දුක්විඳින මිනිස්සුන්ට සාධාරණයක් ඉෂ්ට කරන්න අපි මානවවාදී අදහසක සිටියා.මානවවාදියකු වූ කපිල 2001 වසරේදී විවාහ දිවියට එළඹ නව දිවියක් ඇරඹුවේය. අද ඔහු පුතුන් දෙදෙනෙකුගේ පියෙකි. ජීවන ගමනේ ඔහුට හමු වූ සහකාරිය සැබවින්ම ඔහුගේ කාර්යයන්ට නිබදව සහය වන්නීය. එම ශක්තියත් සමඟ ඔහු අද සහාධිපත්‍ය කළමණාකරණ අධිකාරියේ සභාපතිවරයා ලෙස සුවිශේෂී කාර්යභාරයක් සිදු කරමින් සිටී. අද ඔහුගේ නීතිඥ භූ®මිකාව සාර්ථක නොවුණද ඔහු කැපවී සිටින්නේ මෙරට සුවහසක් ජනයාගේ යහපත උදෙසාය. නමුත් කාර්යබහුල බව මධ්‍යයේ වුවද නිර්මාණකරණය ඔහු අමතක නොකරන්නේ එය ඔහුගේ ජීවිතයේ කොටසක් වී ඇති නිසාය..</content>
  </post></root>