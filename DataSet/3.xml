<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=n1002032</link>
    <topic>නිදහස් දින උළෙලේ දීජනපතිගෙන් විශේෂ ප්‍රකාශයක්</topic>
    <author>මහින්ද අලුත්ගෙදර</author>
    <content>ඓතිහාසික සෙංකඩගල පුරවරයේ දී පැවැත්වෙන 62 වැනි ජාතික නිදහස් දින උළෙලේ දී ජනාධිපති මහින්ද රාජපක්ෂ මහතා ජාතිය අමතා විශේෂ ප්‍රකාශයක් කිරීමට නියමිතය.දශක තුනකට ආසන්න කාලයක් මේ රටේ පැවැති ත්‍රස්තවාදයෙන් රට නිදහස් කැර ගැනීමෙන් අනතුරුව පැවැත්වෙන පළමු ජාතික නිදහස් උළෙල මෙය වන අතර එය කොළඹින් පිටත මහනුවර නගරය වෙත රැගෙන යාම ද සුවිශේෂී සිද්ධියකි.මේ අතර දිවයින පුරා සෑම ප්‍රදේශයකට ම සාමය උදාවීමෙන් පසුව පැවැති ප්‍රථම ජනාධිපතිවරණය ද පසුගිය 26 දා පැවැති අතර එයින් ජය ලැබූ මහින්ද රාජපක්ෂ මහතා මේ රටේ කෘතවේදී ජනතාවට තම ස්තූ®තිය පුද කිරීමට ද මෙය අවස්ථාවක් කැරගනු ඇත.දෙස් විදෙස් කුමන්ත්‍රණකරුවන්ගේ විවිධ බොරු ප්‍රචාර හා කටකතා හමුවේ ලත් සුවිශේෂී ජයග්‍රහණයෙන් පසුව මෙහි දී ජනාධිපති මහින්ද රාජපක්ෂ මහතා ජාතිය අමතා විශේෂ ප්‍රකාශයක් කරනු ඇත.මේ අතර ‘දැයට කිරුළ’ ජාතික සංවර්ධන ප්‍රදර්ශනය ජනාධිපති මහින්ද රාජපක්ෂ මහතාගේ ප්‍රධානත්වයෙන් හෙට (04) පස්වරු 4.00 ට විවෘත කැරේ.‘පැළඳ එක කිරුළක් – නැවුම් හෙට දවසක්’ යන්න තේමාව කරගනිමින් මහනුවර, පල්ලෙකැලේ පැවැත්වෙන මේ ප්‍රදර්ශනය කොළඹින් පිටත පැවැත්වෙන පළමු අවස්ථාව ලෙස ඉතිහාසයට එක්වනු ඇත.ලබන (10) දා තෙක් පැවැත්වෙන ‘දැයට කිරුළ’ ජාතික සංවර්ධන ප්‍රදර්ශනය සෑම දිනකම පෙරවරු 9.00 ට ආරම්භ වී මධ්‍යම රාත්‍රියෙන් අවසන් වේ.පසුගිය වසරවල දී පැවැති ආකාරයට ම මෙවර ද ප්‍රදර්ශනය නොමිලේ නැරඹීම සඳහා පාසල් දරු දැරියන් හා ගුරුවරුනට අවස්ථාව උදා කැරදී ඇත.සෑම අමාත්‍යාංශයකටම අනුබද්ධ ආයතන මගින් ප්‍රදර්ශන කුටි ඉදිරිපත් කැර ඇති අතර පෞද්ගලික අංශයේ ආයතන ද 300කට වැඩි ප්‍රමාණයක් දායකත්වය ලබා දී ඇත.‘මහින්ද චින්තන’ ඉදිරි දැක්මෙන් රටේ අනාගතය රැගෙනයාමට අපේක්ෂා කරන ස්ථානය පිළිබඳව සමාජය වෙත ප්‍රායෝගිකව කරුණු ඉදිරිපත් කිරීම ;මමගින් බලාපොරොත්තු වන බව මුදල් හා රාජ්‍ය ආදායම් ඇමැති රංජිත් සියඹලාපිටිය මහතා සඳහන් කෙළේය.අක්කර 51 ක භූමි භාගයක විසිරුණු ප්‍රදර්ශන භූමියේ ආරක්ෂක අංශවල ප්‍රදර්ශන අංග සඳහා අක්කර 9ක ඉඩ ප්‍රමාණයක් වෙන් කැර ඇත.මේ ප්‍රදර්ශනය නැරැඹීම සඳහා මිලියන 5කට ආසන්න ජනතාවක් පැමිණෙතැයි සංවිධායකයෝ සඳහන් කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=n1002037</link>
    <topic>ජනපතිගේ දෙවැනි ධුර කාලය 2010 නොවැ: 19දා ඇරැඹේ</topic>
    <author/>
    <content>ජනාධිපති මහින්ද රාජපක්ෂ මහතාගේ දෙවන ධූර කාලය 2010 නොවැම්බර් මස 19 වැනි දින ආරම්භ වන බවට ශ්‍රේෂ්ඨාධිකරණය නිගමනය කර ඇත.තමාගේ ධූර කාලය අවසන් වන දිනය විමසමින් මහින්ද රාජපක්ෂ මහතා ශ්‍රේෂ්ඨාධිකරණය වෙත ඉදිරිපත් කළ අයදුම්පතක් සළකා බැලීමෙන් අනතුරුව මේ නිගමනය ගෙන තිබේ.අගවිනිසුරු අසෝක ද සිල්වා මහතාගේ ප්‍රධානත්වයෙන් රැස් වූ සත් පුද්ගල විනිසුරු මඩුල්ලක් මේ අයදුම්පත සළකා බැලූහ. මේ අයදුම්පත සලකා බැලීමේදී ශ්‍රේෂ්ඨාධිකරණයට කරුණු දැක් වූ නීතිපති ජනාධිපති නීතිඥ මොහාන් පීරිස් මහතා ආණ්ඩුක්‍රම ව්‍යවස්ථාවේ 129 වැනි වගන්තියට අනුව දෙවැනි ධූර කාලය මෙම වසරේ නොවැම්බර් 19 වැනි දින සිට ආරම්භ වන බවට කරුණු ඉදිරිපත් කර ඇත.ජනාධිපති රාජපක්ෂ මහතාගේ ප්‍රථම ධූර කාලය 2005 නොවැම්බර් 19 වැනි දින ආරම්භ වූ බවත්, වසර හතරකට පසු ජනාධිපතිවරණයක් පවත්වා තවත් වසර හයකට ජනාධිපතිවරයා බලය ඉල්ලා සිටි බවත් නීතිපතිවරයා ප්‍රකාශ කර තිබේ.ශ්‍රේෂ්ඨාධිකරණය මේ නිගමනය ඊයේ දිනයේදීම ජනාධිපතිවරයා වෙත දන්වා ඇත. හිටපු ජනාධිපති ජේ. ආර්. ජයවර්ධන මහතා ආණ්ඩුක්‍රම ව්‍යවස්ථාවට ඉදිරිපත් කළ තුන්වැනි සංශෝධනය අනුව බලයේ සිටින ජනාධිපතිවරයා යළි තේරී පත් වුවහොත් එම වසරේ හෝ ඉදිරියට උදාවන වසරේ සිට දෙවැනි ධූර කාලය ආරම්භ වන බව නීතිපතිවරයා පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=n1002038</link>
    <topic>‘සිනමන් ලේක්’ හෝටලයේ ආරක්ෂකකැමරාවල සටහන් වූ දත්ත මකා දමලා</topic>
    <author>කුමුදු හෙට්ටිආරච්චි</author>
    <content>කොළඹ ‘සිනමන් ලේක්’ හෝටලය තුළ සවිකැර තිබූ ආරක්ෂක කැමරාවල දත්ත සටහන්වීම වළකමින් ඒවායේ කේබල් හා ගබඩා වී තිබූ දත්තයන්ද මකා ඉවත් කිරීමට පසුගිය 27 වැනිදා හෝටලයට රැස්ව සිටි විශ්‍රාමික ජෙනරාල් සරත් ෆොන්සේකාගේ ආධාරකරුවන් යැයි කියාගන්නන් විසින් කටයුතු කොට ඇතැයි රහස් පොලිසිය ඊයේ (02) කොළඹ කොටුව මහේස්ත්‍රාත් අධිකරණයට දැන්වීය.එම පරිගණක දත්ත ගබඩාවන් වැඩිදුර විමර්ශන කටයුතු සඳහා මුද්‍රා තබා රහස් පොලිස් බාරයට ගත් බවද රහස් පොලිසිය කොළඹ කොටුව මහේස්ත්‍රාත් ලංකා ජයරත්න මෙනෙවියට සවිස්තර වාර්තාවක් මගින් දන්වා සිටියේය. මෙසේ මකා ඉවත් කැර ඇති බව කියන දත්තයන් සම්බන්ධයෙන් විශ්ලේෂණ වාර්තාවක් ඉදිරිපත් කරන ලෙසද මහේස්ත්‍රාත්තුමිය කොළඹ විශ්වවිද්‍යාලයේ පරිගණක පාසල් අධ්‍යක්ෂවරයාට ඊයේ (02) නියෝග කළාය.රහස් පොලිසියේ ඉල්ලීමක් සළකා බැලීමෙන් අනතුරුව මහේස්ත්‍රාත්තුමිය විසින් එම නියෝගය නිකුත් කරන ලදී.යම් අපරාධයක් කරන බවට හෝ පූර්වෝපාය යොදන බවට යුද හමුදා මේජර් ජෙනරාල් මානවඩුගේ මහතා ලබාදුන් තොරතුරු මත සිනමන් ලේක් හෝටලය අසලදී පසුගිය 27 වැනිදා අත්අඩංගුවට ගත් යුද හමුදා නිලධාරින් දෙදෙනෙක් හා පෞද්ගලික ආයතනයක සම්බන්ධීකරණ නිලධාරියෙක් දැනට අධිකරණ ඇප මත මුදාහැර සිටිති.‘සිනමන් ලේක්’ හෝටලය තුළ යුද හමුදාවෙන් පලාගිය සෙබළුන් යැයි කියන සැක සහිත පිරිසක් රැඳී සිටින බවට හෙළිදරව් වූ තොරතුරු මත හෝටලයේ සවිකැර තිබූ ආරක්ෂක වීඩියෝ කැමරා දර්ශන පරීක්ෂා කිරීමේදී එම දත්තයන් මකා දමා ඇති බවට අනාවරණය වූ බවත් රහස් පොලිසිය මහේස්ත්‍රාත්තුමිය වෙත දැන්වීය.ඒ සම්බන්ධව හෝටලයේ මෙහෙයුම් මැදිරියේ සේවකයන්ගේ ප්‍රශ්න කැර ප්‍රකාශ සටහන් කැර ගත් බවද රහස් පොලිසිය පවසයි. රහස් පොලිසියේ මිනීමැරුම් විමර්ශන අංශය මගින් සිද්ධිය සම්බන්ධව වැඩිදුරටත් පරීක්ෂණ පවත්වයි.සිද්ධිය නැවත කැඳවීම ලබන 10 වැනිදාට කල් තැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=n1002033</link>
    <topic>තැපැල් හා විදුලි සංදේශ කොමිෂන් සභාවේඅධ්‍යක්ෂ ජනරාල් ඉල්ලා අස්වේ</topic>
    <author>අමල් යශෝමන් ජයසිංහ</author>
    <content>ශ්‍රී ලංකා තැපැල් හා විදුලි සංදේශ කොමිෂන් සභාවේ අධ්‍යක්ෂ ජනරාල් ප්‍රියන්ත කාරියප්පෙරුම මහතා සිය තනතුරින් ඉල්ලා අස්වී ඇත.ඔහුගේ ඉල්ලා අස්වීමට අදාළ කරුණු කිසිවක් ප්‍රකාශ කළ නොහැකි බවද එම කොමිෂන් සභා ප්‍රකාශකයා දිනමිණ ට පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=n1002034</link>
    <topic>බෝධිරාජාරාමයට අවි ගෙනැවිත් දුන්නේජෙනරාල්ගේ කාර්යාලයේ ජීප් රියකින්</topic>
    <author>චන්ද්‍රිකා පෙරේරා</author>
    <content>මාලිගාවත්ත, බෝධිරාජාරාමයේ තිබී අත්අඩංගුවට ගත් බෝම්බ හා අවි ඇතුළු යුද උපකරණ, තොගය ජෙනරාල් සරත් ෆොන්සේකාගේ ඡන්ද ව්‍යාපාරයට යොදාගත් ජීප් රථයකින් විහාරස්ථානය වෙත ප්‍රවාහනය කළ බව රහස් පොලිසිය හෙළිකරගෙන තිබේ.දෙමළ ජාතික තැරැව්කරුවන් දෙදෙනකු හරහා මෝදර ස්ථානයකදී රුපියල් ලක්ෂ 40කට ලබාගෙන ඇති මේ බෝම්බ, උණ්ඩ ඇතුළු උපකරණ තොගය වෙනුවෙන් මුලින් රුපියල් එක්ලක්ෂ පනස් දහසක් ගෙවා ඇති බව අණාවරණය වී ඇත.මේවා ප්‍රවාහනය කරන විට බෝධිරාජාරාමාධිපති හිමියන්ද රථයේ ඉදිරි අසුනේ ගමන් කැර තිබෙන අතර එහි තිබූ එස්.එෆ්.ජී. 87 වර්ගයේ බෝම්බ තොගය මෙරට පාතාලයේ ද භාවිතයට ගැනෙන බව පොලිසිය කියයි. මේ අවි බෝම්බ හා උණ්ඩ තොගය ලබා දුන් තැනැත්තා වවුනියාවේ අයකු බවට විශ්වාස කරයි’ ඔහු අත්අඩංගුවට ගැනීමට මෙතෙක් හැකි වී නැත.බෝම්බ හා අවි ප්‍රවාහනයට යොදාගත් ජීප් රථය කොළඹ සුපිරි පාසලක් ඉදිරිපිට පවත්වාගෙන ගිය ජෙනරාල්වරයාට අයත් කාර්යාලයේ පරිහරණයට යොදාගෙන තිබෙන අතර ව්‍යාජ අංක තහඩුද ඊට යොදාගෙන තිබූ බව හෙළිව ඇත.බෝධිරාජාරාමයේ දී මේ උපකරණ තොගය සමඟ විහාරාධිපති හිමියන් ද අත්අඩංගුවට පත් වූ අතර එම හිමියන් ජෙනරාල්වරයාගේ ඡන්ද කටයුතුවලට සෘජුවම එක්වී ඊට පක්ෂ හිමිවරුන්ගේ නායකයා ලෙස ක්‍රියා කැර ඇති බව අනාවරණය වී තිබේ.අත්අඩංගුවට ගත් සැකකාර විහාරාධිපති හිමිනම ජෙනරාල්වරයා පවත්වාගෙන ගිය, කොළඹ සුපිරි පාසලක් ඉදිරිපිිට තිබූ කාර්යාලයට නිතර ආගිය බවද එහි යාමට අවසර තිබූ එකම චීවරධාරියා ඔහු බවද හෙළිව ඇත.ඉකුත් 29 දා මේ කාර්යාලය පරීක්ෂාවට රහස් පොලිසිය එහි ගිය අවස්ථාවේ කාර්යාලයේ දොරගුළු වසාදමා තිබූ අතර එය කඩා ඇතුළුවීමෙන් පසු කාර්යාල ගොඩනැගිල්ලේ සැඟව සිටි 23ක් සොයා ගැනීමට හැකි ව තිබේ.මේ පිරිස තම ප්‍රධානියාගෙන්, යම් ක්‍රියාවකට අණ ලැබෙන තෙක් බලා සිටි බවට තොරතුරු ලැබී ඇත. ඒ අනුව රහස් පොලිසිය විසින් මේ පිරිස අත්අඩංගුවට ගෙන ප්‍රශ්න කිරීම අරඹා තිබේ.මෙසේ එම කාර්යාලයේදී අත්අඩංගුවට පත්වූවන් අතර විශ්‍රාමික ගුවන් හමුදාවේ 02ක් නාවික හමුදාවේ එක් අයෙකු හා යුද හමුදාවේ 16ක් වන බව රහස් පොලිසිය සඳහන් කරයි.මේ කාර්යාලයේ පවත්වාගෙන ගිය ලිපිගොනු රැසක් රහස් පොලිසිය මගින් අත්අඩංගුවට ගෙන තිබේ. ජෙනරාල්වරයාගේ ඡන්ද ව්‍යාපාරයට මුදල් ලබාදුන් පුද්ගලයන්ගේ නාමලේඛනයක් ද ඒ අතර තිබී ඇත.මේ මුදල් යොදවා රටේ ප්‍රචණ්ඩකාරී වාතාවරණයක් ඇතිකිරීමට ජෙනරාල්වරයාගේ කණ්ඩායම උත්සහ කළ බව හෙළිව තිබෙන අතර මේ පිළිබඳ රහස් පොලිසිය ත්‍රස්ත විමර්ශන අංශය හා යුද හමුදා පොලිසිය එක්ව පරීක්ෂණ අරඹා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=n1002035</link>
    <topic>මාධ්‍යවේදිනී දයාසීලි ලියනගේ යළි සේවයට කැඳවයි</topic>
    <author/>
    <content>ලංකාදීප පුවත්පතේ ජ්‍යෙෂ්ඨ මාධ්‍යවේදිනී දයාසීලි ලියනගේ මහත්මිය ඊයේ (02) සිට යළි එම පුවත්පතේ සේවයට කැඳවා තිබේ. විජය පුවත්පත් සමාගමේ සභාපති රංජිත් විජේවර්ධන මහතා විසින් දයාසීලි ලියනගේ මහත්මියට යළි සේවයට වාර්තා කරන ලෙස දැනුම් දීමක් කොට තිබූ අතර ඒ අනුව ඇය සේවයට වාර්තා කොට තිබේ.ජනාධිපතිවරණයට පෙර එක්සත් ජාතික පෙරමුණ සහ දෙමළ ජාතික සන්ධානය අතර ඇති කැරගෙන තිබූ ගිවිසුම සම්බන්ධ ප්‍රවෘත්තියක් පළකිරීම නිසා දයාසීලි ලියනගේ මහත්මියට තර්ජන එල්ල විය. මේ හේතුව නිසා ඇය දෙසතියකට වැඩි කාලයක් තිස්සේ සේවයට වාර්තා නොකර සැඟවී සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=n1002036</link>
    <topic>දැයට කිරුළනරඹන්නන්ටවිශේෂප්‍රවාහන සේවා</topic>
    <author>ශීලා උඩුවර</author>
    <content>දැයට කිරුළ සංවර්ධන ප්‍රදර්ශනය නැරඹීමට යන අයගේ පහසුව සඳහා දුම්රිය දෙපාර්තමේන්තුව හා ශ්‍රී ලංකා ගමනා ගමන මණ්ඩලය හෙට (04) සිට විශේෂ ප්‍රවාහන සේවා පවත්වයි.කොළඹ සිට මහනුවර දක්වා විනාඩි 15න් 15ට නිරන්තර බස්සේවා පැවැත්වෙන අතර මේ සඳහා බස්රථ 70ක් පමණ ධාවනයට එක්කොට ඇත.මේ බස් ප්‍රමාණය ප්‍රමාණවත් නොවුවහොත් මගී අවශ්‍යතා අනුව බස් ප්‍රමාණය වැඩිකිරීමට සූදානමින් සිටින බව ලංගම ප්‍රධාන මෙහෙයුම් නිලධාරි එන්. කේ. ඒ. ඩබ්ලිව්. ගුණවර්ධන මහතා කීය.මීට අමතරව මහනුවර සිට පල්ලෙකැලේ අතර ධාවනයට තට්ටු දෙකේ (ඩබල් ඩෙකර්) බස් රථ 10ක් එක්කොට ඇත. මීට අමතරව අනුරාධපුරය, ත්‍රිකුණාමලය, ගාල්ල, මාතර, ඇඹිලිපිටිය, අකුරැස්ස ඇතුළු සෑම ප්‍රධාන නගරයකින් ම මහනුවර දක්වා විශේෂ බස් සේවා පැවැත්වේ.මේ බස් රථ උදේ 9.30, 10.00 පමණ වන විට මහනුවරට ළඟාවන අතර මහනුවරින් ප.ව. 3ට පිටත්වේ. තමන් යන බස්රථයේ ම ආපසු ඒමට ද මගීන්ට හැකිවේ.කොළඹ කොටුව සිට මහනුවර දක්වාත් මාතලේ, නාවලපිටිය, හැටන් හා බදුල්ල සිට මහනුවර දක්වාත් යාමට හා ඒමට විශේෂ දුම්රිය එක්කොට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=n1002039</link>
    <topic>ඡන්ද ගණන් කිරීමේ මධ්‍යස්ථානවලදූෂණ සිදුවීමට ඉඩක් තිබුණේ නෑ</topic>
    <author/>
    <content>ඡන්දය ගණන් කිරීමේ පිළිවෙළ සම්බන්ධයෙන් ඇතැම් පාර්ශ්ව දොස් පවරන නමුත් ගණන් කිරීමේ මධ්‍යස්ථානවල දූෂණ සිදුවීමට කිසිදු ඉඩක් නොතිබුණු බව මැතිවරණ නිරීක්ෂණ කේන්ද්‍රය (මැනිකේ) ජනාධිපතිවරණය පිළිබඳ අතුරු වාර්තාවෙන් ප්‍රකාශ කරයි.වෘත්තිකයන්ගෙන් සැදුම්ලත් සංවිධානයක් වන මැතිවරණ නිරීක්ෂණ කේන්ද්‍රය රට පුරා නිරීක්ෂකයන් 350 දෙනකු යොදාගෙන එයින් 165ක් කොළඹ දිස්ත්‍රික්කය ආවරණය කිරීමට යොදවා ඉකුත් 26 වැනිදා ජනාධිපතිවරණය පැවැත්වුණ ආකාරය සම්බන්ධයෙන් ඍජු තොරතුරු ලබාගෙන මේ අතුරුවාර්තාව නිකුත් කර ඇත.මැතිවරණ කොමසාරිස්වරයා යොදා තිබූ විධිවිධාන අනුව කිසිම අපේක්ෂකයකුට වාසිවන පරිද්දෙන් ඡන්ද ගණන් කිරීම හැසිරවීමට අවස්ථාවක් නොවූ බව එම නිරීක්ෂණ කේන්ද්‍රයේ අදහස යැයි ද අතුරු වාර්තාවේ දැක්වේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=n10020311</link>
    <topic>ශ්‍රී ලංකාව ගැන කිසිදු විමර්ශනයකටජාත්‍යන්තර සංවිධානයකට ඉඩක් නෑ</topic>
    <author>භක්ති ධර්මප්‍රිය මෙන්ඩිස්</author>
    <content>කිසිදු ජාත්‍යන්තර සංවිධානයකට ශ්‍රී ලංකාව සම්බන්ධයෙන් විමර්ශනයක් සිදුකිරීමට ඉඩනොදෙන බව ආරක්ෂක ලේකම් ගෝඨාභය රාජපක්ෂ මහතා පවසයි.බී.බී.සී. රූපවාහිනී නාලිකාව සමඟ අවසන් වරට පැවැත්වූ සම්මුඛ සාකච්ඡාවකදී මේ බැව් අවධාරණය කළ ගෝඨාභය මහතා එහිදී මෙසේද කීය.ඕනෑම ජාත්‍යන්තර සංවිධානයක් ශ්‍රී ලංකාව සම්බන්ධයෙන් විමර්ශනය කිරීමට අවස්ථාව ඉල්ලාවි. එහෙත් මා අවධාරණයෙන් කියන්නේ කිසිදු සංවිධානයකට ශ්‍රී ලංකාව සම්බන්ධයෙන්විමර්ශනය කිරීමට ඉඩ දෙන්නේ නැහැ. ඊට කිසිදු පදනමක් නැහැ.මේ රටට අවශ්‍ය වන්නේ සංවර්ධනය පමණයි. මේ ජාත්‍යන්තර සංවිධාන සිදුකරන කිසිදු විමර්ශනයකින් ශ්‍රී ලංකාවේ සංවර්ධනයට යහපතක් සිදුවෙන්නේ නැහැ. මේ නිසා මා ආරක්ෂක ලේකම්වරයා වශයෙන් එවැනි කිසිදු විමර්ශනයකට ඉඩ තබන්නේ නැහැ.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=n10020312</link>
    <topic>නිවෙසට ගිනි තබා දරු දෙදෙනා මැරූ පියාත් ඒ ගින්නට බිලි</topic>
    <author>විජයානි එදිරිසිංහ සහ දෙහිවල ගල්කිස්ස සමූහ සුරන්ජිත් පෙරේරා</author>
    <content>කහතුඩුව සියඹලාගොඩ ප්‍රදේශයේ පුද්ගලයකු පෙරේදා (2) රාත්‍රියේදී සිය දරු තිදෙනා ඇතුළු පවුලේ සියල්ලම නිවෙස තුළ සිටියදී නිවෙසට ගිනි තැබීමෙන් ඔහුත් සමඟ දරු තිදෙනෙකු මියගොස් ඇත.සිද්ධියෙන් බරපතළ තුවාල ලැබූ ඔහුගේ බිරිය කළුබෝවිල මහ රෝහලේ ප්‍රතිකාර ලබයි. සිද්ධියෙන් මියගොස් ඇත්තේ කුමාරගේ දසනායක (43), කුමාරගේ සෙව්වන්දි දසනායක(19), කුමාරගේ මධුෂාණි දසනායක(15) , කුමාරගේ සේනාල් ක්‍රිෂාන්ත දසනායක(08) යි. මොරටුව ආරච්චිගේ ශාමිණි රේණුකා(මව) (40) ප්‍රතිකාර ලබයි. මේ පුද්ගලයා සහ බිරිය අතර කාලයක් තිස්සේ ආරවුල් තිබූ බව පැවැසේ.ඒ සම්බන්ධව කහතුඩුව පොලිසිය ඉදිරියේ පැමිණිල්ලක් ද විභාග වී පසුව සමථයකට පත් වී තිබූ බව පොලිසිය පවසයි.මොහුගේ අනියම් සම්බන්ධයක් පැවැති බව ද, ඒ පිළිබඳව වැඩිමහල් දියණිය දැනගෙන සිටි බැවින් ඔහු ඇයට නිතරම තර්ජනය එල්ලකැර තිබූ බවද තොරතුරු ලැබී ඇත.පෙරේදා (01) ඔවුන් පාසල් ගොස් නොතිබිණි. දරුවන්ගේ පියා පන්නිපිටිය ප්‍රදේශයේ පෞද්ගලික ආයතනයක සේවය කැර ඇත. සිද්ධිය වූ දින දහවල් ඔහු රැකියා කරන ස්ථානයේ සිට නිවෙසට පැමිණ ටික වේලාවකින් ඔහුගේ යතුරු පැදියේ ඉන්ධන ටැංකිය ගලවා තිබේ.පසුව බාල පුතු ද සමඟ නිවෙස අසල පිහිටි වෙළෙඳ සැලකට ගොස් ලාම්පුතෙල් බෝතලයක්ද ගෙනැවිත් ඇත. දරුවාට චොක්ලට් කිහිපයක්ද අරගෙනදී තිබූ බව පැවැසේ.වෙනත් දිනවලදී මේ පුද්ගලයා රාත්‍රි නිදාගන්නේ නිවෙසේම වෙනත් ස්ථානයකය. සිද්ධිය වූ දින රාත්‍රියේ මොහු දරුවන් නිදාගන්නා කොටසේ නිදාගෙන ඇත. එදින රාත්‍රි 9.30 පමණ මොහු පෙට්‍රල් සහ ලාම්පුතෙල් දරුවන්ගේ කාමරයට වක්කර මොහුද හලාගෙන ගිණිතබාගෙන තිබේ.ඒ සමඟම ඔහුගේ බිරිය කෑගසමින් ගිනි ඇවිලෙමින්ම ජනේලයක් කඩාගෙන නිවෙසින් පිටතට පැන තිබේ. අවට ඥාතීන් දොරවල් කඩා ගින්නට මැදි වූ පිරිස බේරාගන්නා විට වැඩිමහල් දියණිය සහ බාල පුතු එතනම මියගොස් සිටි බව පොලිසිය කියයි.ගිනිතැබූ පුද්ගලයා මියගොස් නොසිටියත්, රෝහලට ගෙන යනවිට අතරමගදී මියගිය බව පැවැසේ. 15 හැවිරිදි දියණිය රෝහලේ ප්‍රතිකාර ලබමින් සිටියදී ඊයේ (02) උදේ මියගොස් ඇත.දසනායක නැමැති මේ පුද්ගලයා අරණායක ප්‍රදේශයේ පදිංචි අයෙකි. ප්‍රේම සම්බන්ධතාවයක් මත මොහු සහ ශාමිණී විවාහ වී ඇත. මීට වසර කිහිපයකට පෙර සිට දෙදෙනා අතර ඇති වූ ආරවුල් අවස්ථාවලදී එම පවුලම ඝාතනය කරන බව මොහු පවසා ඇත.කැස්බෑව මහේස්ත්‍රාත්වරයා ඊයේ (02) දහවල් සිද්ධිය වූ ස්ථානයට පැමිණ පරීක්ෂණ පැවැත් වූ අතර මියගිය අයගේ මරණ පරීක්ෂණ පොල්ගස්ඕවිට රෝහලේදී සිදු කැරේ. කහතුඩුව පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=n10020310</link>
    <topic>නිදහස් උළෙලදා මහනුවර නගරයේවිකල්ප මාර්ග-රථවාහන සැලැස්ම</topic>
    <author>භක්ති ධර්මපි‍්‍රය මෙන්ඩිස් සහ චමීර ඇල්ලදෙණිය</author>
    <content>62 වැනි ජාතික නිදහස් උළෙල මහනුවර නගරයේදී අභිමානවත් අයුරින් පැවැත්වීමට සියලු කටයුතු සූදානම් කර ඇති බව ජ්‍යෙෂ්ඨ නියෝජ්‍ය පොලිස්පති නිමල් මැදිවක මහතා පවසයි.එදින මහජනතාවට සිදුවන අපහසුතාවන් අවමවන පරිදි ආරක්ෂක සැලැස්ම සකසා තිබෙන බවත්, ජාතික නිදහස් දින පෙළපාළියේ පෙරහුරු කෙරෙන මාර්ග පමණක් එම වේලාවන්වලට වසාදැමීමට පියවර ගෙන තිබෙන බවත් හෙතෙම අනාවරණය කළේය.ජාතික නිදහස් උළෙල පැවැත්වෙන දින පමණක් දළදා වීදිය, ඩී. එස්. සේනානායක වීදිය, කොටුගොඩැල්ල වීදිය, යටිනුවර වීදිය, වැවරවුම පාර, කොළඹ වීදිය, රජවීදිය සහ කන්දෙවීදිය යන මාර්ග තාවකාලිකව පෙරවරු 4.00 සිට දහවල් 12.00 දක්වා වසා දැමීමට කටයුතු කරන බවද නිමල් මැදිවක මහතා කීවේය.බස්නැවතුම් පොළවල් වසා නොදමන බව පැවසූ මැදිවක මහතා මහයියාව, බූවැලිකඩ, අම්පිටිය යන ප්‍රදේශවල තාවකාලික බස්නැවතුම්පොළ විවෘත කරන බවද කීවේය.මෙවර ජාතික නිදහස් දිනයේදී ගුවන් යානා සන්දර්ශන, යුද හමුදාවේ බර වාහන සම්මාන පෙළපාළියට එක්නොවන බවද නියෝජ්‍ය පොලිස්පතිවරයා සඳහන් කළේය.මෙදින භාවිතා කළහැකි විකල්ප මාර්ග මෙසේය.කොළඹ සහ නුවරඑළිය දිසාව සිට කටුගස්තොට මාතලේ, අනුරාධපුර, පොලොන්නරුව, මහියංගණය, බදුල්ල, දිසාවන්ට ගමන් කරන වාහන පේරාදෙණිය සිට ගුහාගොඩ මාර්ගය ඔස්සේ කටුගස්තොට, මඩවල, දිගන හරහා ගමන් මාර්ගය.බදුල්ල, මහියංගණය, මාතලේ, අනුරාධපුර, පොලොන්නරුව දෙසට ගමන් කරන වාහන ඉහත දැක්වූ මාර්ගයේ ආපසුගමන් කළ හැකිය.මහනුවර නගරය ආශි‍්‍රතව ගැටඹේ මුල්ගම්පල ප්‍රදේශයේ සිට කටුගස්තොටට ගමන් කිරීමට බලාපොරොත්තු වන වාහන ගැටබේ දොඩන්පොල මාර්ගය ඔස්සේ කටුගස්තොටට ගමන් කළ හැකිය.කටුගස්තොට සිට හඟුරන්කෙත, තලාතුඔය දෙසට ගමන් කරන වාහන මහයියාව වටපුළුව, ලේවැල්ල, තල්වත්ත, තැන්නෙකුඹුර, මාර්ගය ඔස්සේ ;හී මහයියාව, වේවැල්පිටිය, දම්මසිද්ධි මාවත, ලේවැල්ල, තැන්නෙකුඹුර මාර්ගයේ ගමන් කළ හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=n10020313</link>
    <topic>ජනාධිපතිවරණයේදී කිසිදු ඡන්ද දූෂණයක් සිදු වූයේ නෑ</topic>
    <author>නුවන් කොඩිකාර සහ බොරැල්ල විශේෂ</author>
    <content>මෙවර ජනාධිපතිවරණය ඉතා සාමකාමී හා සාධාරණ මැතිවරණයක් බව ශ්‍රී ලංකා කම්කරු පක්ෂයේ ජනාධිපති අපේක්ෂක , ආචාර්ය ඒ. එස්. පී. ලියනගේ මහතා පැවැසීය.ඇතැම් අය මැතිවරණ ප්‍රතිඵල දූෂිතයයි පෙන්වීමට උත්සහ ගත්තද, කිසිඳු දූෂණයක් සිදු නොවු බවද හෙතෙම කීවේය.ජනතාවගේ වැඩිම කැමැත්තක් ඇති සුදුසුම පුද්ගලයා රටේ නායකයා ලෙස තෝරාගෙන ඇතැයිද ඒ මහතා සඳහන් කෙළේය.කොළඹ නිපෝන් හෝටලයේ ඊයේ (02) පැවති මාධ්‍ය සාකච්ඡාවේදී ඒ. එස්. පී. ලියනගේ මහතා එසේ ප්‍රකාශ කෙළේය.සති දෙකක කාලය තුළ තමන් දැවැන්තයකු කළ ජනමාධ්‍ය ආයතනවලට හා තමන්ට ඡන්දය ලබාදුන් සියලු ලක්වැසියන්ට ගෞරවණීය ස්තූතිය පුදකරන බවද ලියනගේ මහතා කීවේය.වෛරීය දේශපාලනයට තිත තබා කෘතගුණ සැලකීමේ ගුණය මෙවර ඡන්දයෙන් ඉස්මතු වී ඇතැයිද ඒ මහතා කීය.ආචාර්ය ඒ. එස්. පී. ලියනගේ මහතා මෙසේද කීවේය.ලංකාවේ බහුතරයක් සිටින්නේ වැඩ කරන ජනතාවයි. එහෙත් ඔවුන් නියෝජනය කරන්න පක්ෂයක් තිබුනේ නැහැ. එම නිසා අප කල්පනා කළා. ත්‍රීවීල් රියදුරු මහත්තයටත් , කුලී වැඩ කරන පුද්ගලයටත් පාර්ලිමේන්තුවට යා හැකි මාර්ගයක් සැකසිය යුතුයි කියලා.පසුගිය ජනාධිපතිවරණයට අපි කොළඹ දිස්ත්‍රික්කයෙන් තුන්වන ස්ථානයත්, ලංකාවෙන් හත්වන ස්ථානයත් ලබාගත්තා එළඹෙන මහ මැතිවරණයේදීත් ලංකාවටම තරග කරන්න අප සැලසුම් කර තිබෙනවා. ඒ සඳහා විශාල අයදුම්පත් ප්‍රමාණයක් අපට ලැබී තියෙනවා. සෑම තරා තිරමක අය ඉල්ලුම් කර තියෙනවා.අපට දැඩි විශ්වාසයක් තියෙනවා සැලකිය යුතු නියෝජනයක් අප පක්ෂය හරහා පාර්ලිමේන්තුවට ලබා දිය හැකියි කියලා.අප රට පුරා සිටින කම්කරු ජනතාවට ආරාධනා කරනවා. ඔබේ මතය රටට හා ලෝකයට ගෙන යන්න අප හා එකතු වෙන්න කියලා.ශ්‍රී ලංකා කම්කරු පක්ෂයේ නායක පිලිප් ටෙරන්ස් මහතා - දේශපාලනයේදී අපේ පක්ෂය ඉතා ළදරුයි. ඒ පක්ෂය දැවැන්ත කාර්යයක් පසුගිය ජනාධිපතිවරණයේදී ඉටු කළා. එහි ප්‍රතිඵල අද අපට පෙන්නුම් කරමින් තියෙනවා. අප සියලුදෙනාම දන්න කාරණයක් ජනාධිපතිතුමා නියත වශයෙන් ජයගන්නා බව. මේ මොහොතේ රටට අවශ්‍ය එයයි.විපක්ෂය මඩ ප්‍රචාර ගෙනයමින් ජයග්‍රහණය අපකීර්තියට පත් කරන්න උත්සාහ ගන්නවා. ඡන්දයට පෙරත් එවැනි දේ කළා. ජනතාව මැතිවරණයේදී ඒ සියලුදේට නිසි පිළිතුර ලබා දුන්නා.මෙවර මැතිවරණය ඉතා සාමකාමී හා සාධාරණයි. මෙය වෙනස්වූයේ නම් රටට යම් අහිතකර තත්ත්වයක් උදාවෙන්න තිබුණා. එහෙත් ජනතාව ප්‍රාර්ථනා කළ ලෙස සුභවාදී ලෙස දැකිය හැකි රටක් ලැබී තියෙනවා.ශ්‍රී ලංකා කම්කරු පක්ෂයේ මාධ්‍ය ප්‍රකාශක එස්. පී. සී. ඇලැක්සැන්ඩර් මහතා - පක්ෂයක් ලෙස අප බිහිවෙලා කෙටි කාලයයි.ඒ කාලයේ ජනතාවට දැනෙන්න දෙයක් කරන්න අපට පුළුවන් වී තියෙනවා.ඉදිරියේදී අපේ පක්ෂය දැවැන්ත පක්ෂයක් ලෙස ගොඩනැගෙන්න අවශ්‍ය සැලසුම් මේ වන විට සකසා ගෙන යනවා.අපි යන්නෙ වෛරි හා ඊර්ෂ්‍යාකාරි දේශපාලනයට තිත තබා යන ගමනක්. දේශපාලන වශයෙන් භේද බින්න වෙන්න අපගේ සූදානමක් නැහැ.රටට, කම්කරු ජනතාවට සාධාරණය ඉටුකර දීම අපගේ උත්සාහයයි. මෙය ශක්තිමත් කිරීමට සහය දෙන්න යයිද හෙතෙම කීය.මෙහිදී ශ්‍රී ලංකා කම්කරු පක්ෂයේ ලේකම් චන්දික වෙරන්ජන් මහතාද අදහස් පළ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=n10020314</link>
    <topic>රටට සෞභාග්‍යයගෙන ඒමට නායකයකු අපට ලැබී තිබෙනවා</topic>
    <author>ප්‍රාර්ථනා වීරසිංහ, චින්තා රණසිංහ</author>
    <content>දිනාගත් නිදහසින් පසුව රට සෞභාග්‍යමත් කිරීම සඳහා සුබවාදී දැක්මකින් යුතු දේශපාලන නායකÀවයක් මුළු මහත් ජාතියට උරුම වී ඇති බව ගංගාරාම විහාරවාසී ආචාර්ය කිරින්දේ අස්සජී හිමියෝ පවසති.80 දශකයේ සිට රට සංවර්ධනය කිරීම සඳහා දේශපාලනඥයන්ට පැවැති එකම බාධකය වූ ත්‍රස්තවාදය පරාජය කිරීමට මහින්ද රාජපක්‍ෂ මහතා ප්‍රමුඛ ආරක්‍ෂක අංශ කැපවීමෙන් ක්‍රියා කළ බව පැවසු අස්සජී හිමියෝ, සියලු භේද දුරලා එතුමන්ට සහයෝගය ලබා දෙන ලෙස ජනතාවගෙන් ඉල්ලා සිටියහ.විහාරමහා දේවී උද්‍යානයේ ඊයේ (02) පැවති ආශිර්වාද පූජාවට සහභාගි වෙමින් උන්වහන්සේ මෙ අදහස් පළ කළහ. ජනාධිපති මහින්ද රාජපක්‍ෂ මහතා ඇතුළු රට ජාතියට ආශිර්වාද පිණිස කොළඹ මහ නගර සභාව විසින් මේ ආගමික පින්කම සංවිධානය කර තිබිණි.උන්වහන්සේ තවදුරටත් මෙසේ පැවසූහ. 1948 වසරේ නිදහස ලබන විට ශ්‍රී ලංකාව ආසියාවේ, ශක්තිමත් රටක් ලෙස පැවතුණා. එහෙත් පසු කාලීනව මෙරට දේශපාලනමය පසුබෑම් හමුවේ හටගත් වාර්ගික අර්බුදය හේතුවෙන් රටේ යුධ වාතාවරණයක් නිර්මාණය වුණා.එහෙත් දැන් එම තත්වයෙන් රට මුදාගෙන තිබෙනවා. වත්මන් රජය ඒ සඳහා සුවිශේෂි කාර්යභාරයක් ඉටු කළා. දැන් ඉතිරි වී තිබෙන්නේ රටේ සංවර්ධන ක්‍රියාවලිය ජය ගැනීමයි.1942 ලෝක යුද්ධයෙන් පසුව බුරුමය, ජපානය වැනි රටවල් පීඩනයට පත් වුණා. අස්ථාවරභාවයට පත් වුණා. එහෙත් ඔවුන් යළි නැගී සිටියා. අපේ රටටත් දැන් නිදහසෙන් පසුව විවිධ අභියෝග එල්ල වී තිබෙනවා.බෙදි ගිය ජාතීන් නැවත එක් විය යුතුයි. නැතිනම් මේ අභියෝගයන්ට සාර්ථකව මුහුණ දිය නොහැකියි. බිහි වී ඇති නායකÀවයට, ශක්තිමත් දේශපාලන හස්තයට සහයෝගය දීම සමස්ත ජාතියේ වගකීම, යුතුකම වී තිබෙනවා. එතුමන්ගේ දෙවන විජයග්‍රහණයට සියලුම දෙනාගේ ආශිර්වාදය ලබා දෙන මෙන් මා ඉල්ලා සිටිනවා.බස්නාහිර පළාත් ආණ්ඩුකාර අලවි මවුලානා මහතා - රට ගැන සිතන නිහතමානි නායකයෙක් අපට ලැබී තිබෙනවා. ජාති, පක්‍ෂ භේදවලින් තොරව රට සංවර්ධනය කරා යන ගමනට අප සැවොම එක්විය යුතුයි.සමහර කණ්ඩායම් මේ මැතිවරණයේදී ජාතිවාදය වෙනුවෙන් පෙනී සිටියා. ප්‍රභාකරන් සිටිය කාලේ බලුකුක්කන් වාගේ සිටිය අය අද එළියට පැමිණ කෑ මොර දෙනවා. ජනාධිපතිතුමා මේ රටේ සියලු දෙනාගෙන් ම ඉල්ලා සිටියේ මේ රට බෙදීමට ඉඩ නොදෙන්න කියායි. ඒ අනුව අපි සියලු දෙනාම ඒකරාශී වී රට සංවර්ධනය කරා ගෙන යන ගමනට එක්වන මෙන් මා ඉල්ලා සිටිනවා.රාජ්‍ය සේවා වෘත්තීය සමිති සන්ධානයේ සභාපති ඩබ්ලිව්. එච්. පියදාස මහතා - මෙවැනි මැතිවරණයක් අවසන් වූ විට රටේ ඇතිවන තත්ත්වයන් බොහෝමයක් අපි දැක තිබෙනවා. එහෙත් මේ මැතිවරණයෙන් පසුව එවැනි දේවල් කිසිවක් දක්නට ලැබුණේ නැහැ. එය අගය කළ යුත්තක්.‘ මහින්ද චින්තනය ‘ යටතේ රට පුරාම සංවර්ධන කටයුතු ආරම්භ කර තිබෙනවා. රාජ්‍ය සේවකයාගේ පඩි වැඩි කිරීම සහ වරප්‍රසාද ලබා දීමට කටයුතු කෙළේ කිසිම භේදයක් නැතිවයි. මේ ඇති කළ සාමකාමී නව මුහුණුවර යටතේ සියලු දෙනාම එකාමෙන් ඉදිරියට යෑමයි කළ යුත්තේ.මෙම අවස්ථාවේදී , කොළඹ මහ නගර සභාවේ ප්‍රධාන නගර පරිපාලක ඔමාර් කාමිල්, නාගරික කොමසාරිස් භද්‍රානි ජයවර්ධන යන අයද අදහස් පළ කළ අතර ආයතන ප්‍රධානින් සහ කාර්ය මණ්ඩලයද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=n10020315</link>
    <topic> හිමොෆිලන් ඉන්ෆ්ලුවෙන්සා ප්‍රතිකාරක එන්නත හඳුන්වා දෙයි</topic>
    <author>සන්ධ්‍යා කරුණාරත්න</author>
    <content>ජාතික ප්‍රතිශක්තිකරණ වැඩසටහනට පෙන්ටාවේලන්ට් එන්නත (Pentavalant) නැවතත් හඳුන්වාදීම පෙරේදා (01 දා) සිදුවිය.ගැවි (GAVI) සංවිධානයේ සහයෝගය මත නැවතත් ආරම්භ කළ මේ එන්නතෙහි ත්‍රිත්ව, හෙපටයිටීස් බී, හිබ් එන්නත්වල අඩංගු සංඝටක ද ඇතුළත් වේ.හිමොෆිලස් ඉන්ෆ්ලුවෙන්සා ඕ (හිබ්) නමැති බැක්ටීරියාව ළදරුවන්ගේ සහ කුඩා දරුවන්ගේ ආසාදනයන් ඇතිකරන අතර ඊට ප්‍රතිකාරයක් ලෙස මේ එන්නත හඳුන්වා දී තිබේ.සෞඛ්‍ය අධ්‍යාපන කාර්යාංශයේ පැවැති මාධ්‍ය හමුවකදී සෞඛ්‍ය අමාත්‍යාංශයේ මහජන සෞඛ්‍ය සේවා නියෝජ්‍ය අධ්‍යක්‍ෂ ජනරාල් වෛද්‍ය පී. ජී. මහීපාල මහතා ඊයේ (02) මේ බව ප්‍රකාශ කෙළේය.වයස මාස 2, 4 හා 6 සම්පූර්ණ කරන දරුවන් සඳහා මේ එන්නත ලබාදෙන බව ද, මුඛ පෝලියෝ එන්නතේ මුල් මාත්‍රා තුන ද, පෙන්ටාවේලන්ට් එන්නත සමඟ ලබා දෙන බව ද ඔහු පැවැසුවේය.හිබ් ආසාදන සඳහා ආරක්‍ෂිත සහ ඵලදායී එන්නතක් ලෙස මේ එන්නත ලබා දෙන අතර, මස්තිෂ්ක පටල ප්‍රදානය හා නියුමෝනියාව ඇතුළු උග්‍ර “හිබ්” ආසාදන වැළැක්වීමට මේ එන්නත ඉතා ආරක්‍ෂාකාරී හා ඵලදායී බව මේ එන්නත පිළිබඳ අත්දැකීම්වලින් පෙනී යන බව ද වෛද්‍ය මහීපාල මහතා පැවැසීය.ශශ්‍රී ලංකාවේ මතු වී ඇති මහජන සෞඛ්‍ය ගැටලුවක් ලෙස “හිබ්” ආසාදන සැළකිය හැකි බව 2004 දී සිදුකෙරුණු “හිබ්” රෝග නිසා සිදුවන පීඩාව පිළිබඳව අධ්‍යයනයෙන් පෙන්වා දී ඇත.මේ අධ්‍යයනයට අනුව කොළඹ දිස්ත්‍රික්කයේ අවුරුදු 5 ට අඩු දරුවන් අතර “හිබ්” මස්තිෂ්ක පටල ප්‍රදානය වැළඳීමේ ප්‍රවණතාව ලක්‍ෂයකට 20.1 ක් ද, සියලු “හිබ්” ආසාදන වැළඳීමේ ඇස්තමේන්තුගත ප්‍රවණතාව වයස අවුරුදු 5 ට අඩු ළදරුවන් ලක්‍ෂයකට 124.5 ක් ලෙස ද ගණන් බලා තිබේ.මේ රෝග ප්‍රවණතාව අවම කර ගැනීම සඳහා වෛද්‍ය උපදෙස් මත ළදරුවන්ට මේ පෙන්ටාවේලන්ට් එන්නත ලබාදිය යුතු බව ද, වෛද්‍ය මහීපාල මහතා අවධාරණය කළේය.මේ අවස්ථාවට වසංගත රෝග විද්‍යා අංශයේ අධ්‍යක්‍ෂිකා පබා පළිහවඩන, නියෝජ්‍ය අධ්‍යක්‍ෂ වෛද්‍ය සුදත් පෙරේරා, සෞඛ්‍ය අධ්‍යාපන කාර්යාංශයේ අධ්‍යක්‍ෂ වෛද්‍ය සරත් අමුණුගම යන මහත්ම මහත්මීහු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=n10020316</link>
    <topic>ලේක්හවුස් සේවකයන්ගේ මීළඟ වගකීම වන්නේ ආයතනය දියුණු කරමින් රජය ආරක්ෂා කිරීමයි</topic>
    <author/>
    <content>ජනාධිපතිවරණයේදී මහින්ද රාජපක්ෂ ජනාධිපතිතුමන්ගේ ජයග්‍රහණයට කැප වූ ලේක්හවුස් ආයතනයේ සියලු සේවක සේවිකාවන්ගේ මීළඟ වගකීම වන්නේ ආයතනයෙන් වඩාත් හොඳ සේවාවක් සලසමින් ජනාධිපතිතුමා සහ රජය ආරක්ෂා කිරීම බව ජනමාධ්‍ය ඇමැති ලක්ෂ්මන් යාපා අබේවර්ධන මහතා ලේක්හවුස් ආයතනයේ පෙරේදා (01) පැවැති උත්සවයේදී පැවැසීය.ජනාධිපතිවරණ විජයග්‍රහණය සැමරීම පිණිස ලේක්හවුස් ශ්‍රී ලංකා නිදහස් සේවක සංගමය විසින් මේ උත්සවය සංවිධාන කර තිබිණි.ඇමැති ලක්ෂ්මන් යාපා අබේවර්ධන මහතා මෙසේ ද කීවේය.ජනාධිපතිවරණ විජයග්‍රහණය සැමරීම සඳහා ලේක්හවුස් ආයතනයේ නිදහස් සේවක සංගමය මෙවැනි උත්සවයක් සංවිධානය කිරීම පිළිබඳව සතුටු වෙනවා.ලේක්හවුස් ආයතනයේ සභාපති බන්දුල පද්මකුමාර මහතා ප්‍රමුඛ අධ්‍යක්ෂ මණ්ඩලය හා ආයතනයේ බහුතර සේවකයන් ජනාධිපති මහින්ද රාජපක්ෂ මහතාගේ ජයග්‍රහණය සඳහා සුවිසල් කාර්යභාරයක් සිදු කළා. එය අප අගය කළයුතුයි.ගම් මට්ටමින් මැතිවරණ සංවිධාන කටයුතුවල යෙදුණු අපට ජනාධිපති මහින්ද රාජපක්ෂ මහතාගේ ජයග්‍රහණය පිළිබඳ සැකයක් තිබුණේ නැහැ. දින 40 ක් පමණ නිදි වර්ජිතව ගම් මට්ටමින් අප ක්‍රියාත්මක කළ වැඩපිළිවෙළ ජනාධිපතිතුමන්ගේ ජයග්‍රහණයට ඉවහල් වුණා.2005 ජනාධිපතිවරණයේ දී මහින්ද රාජපක්ෂ මහතාගේ ජයග්‍රහණයට අපි වැඩ කෙළේ් නැහැ. අපි විතරක් නොවෙයි එතුමාගේ පක්ෂයේ සභාපතිනියවත් එතුමාට සහාය දුන්නේ නැහැ. ශ්‍රීලනිපයේ අයත් සියයට සියයක් සහයෝගය දුන්නේ නැහැ.මහින්ද රාජපක්ෂ මහතා ජනතාව අතරට ගොස් කිව්වේ ත්‍රස්තවාදයෙන් රට බේරා ගන්නට එතුමාට සහය දෙන ලෙසයි. ජනතාව එතුමා කෙරෙහි විශ්වාසය තබා එතුමා ජයග්‍රහණය කෙරෙව්වා.එක්සත් ජාතික පක්ෂයේ අපි එදා ත්‍රස්තවාදයට එරෙහි සටන සාර්ථක කිරීමට ජනාධිපතිතුමාට සහාය දීමට පක්ෂ නායකත්වයට යෝජනා කළා. යුද්ධය නිම කරන තුරු ආණ්ඩුවට සහාය දීමට එජාපය හා එජනිස ගිවිසුමක් අත්සන් කළා.ඒ ගිවිසුමට අත්සන් කිරීමට ශ්‍රීලනිප මහා ලේකම් මෛත්‍රීපාල සිරිසේන මහතා චීනයේ සිට පැමිණියා. සභාපති තනතුරෙන් ඉවත් වී සිටි මලික් සමරවික්‍රම ලවා එජාපය ගිවිසුම අත්සන් කෙරෙව්වා.එජාපයේ සමරුන්ගේ අත්තනෝමතික ක්‍රියා කලාපය නිසා ගිවිසුම ක්‍රියාත්මක කිරීම අසාර්ථක වුණා. ඉන්පසු අපි දහහත්දෙනෙක් ආණ්ඩුවට සහායදීමට ඉදිරිපත් වුණා. එදා අයවැය වැඩි ඡන්ද අටකින් දිනවා මේ තීරණාත්මක යුද්ධය දිගටම කරගෙන යාමට ආණ්ඩුවට අප ශක්තිය දුන්නා.මෙවර ජනාධිපතිවරණයේදී මහින්ද රාජපක්ෂ මහතාට ප්‍රතිවාදී අපේක්ෂකයෙක් ප්‍රධාන පක්ෂවලින් හිටියේ නැහැ. සරත් ෆොන්සේකා මහතා මේ සඳහා ඉදිරිපත් කෙළේ වනයේ ගසක් තවත් ගසකින්ම නැසීමේ ප්‍රතිපත්තිය උඩයි. එහෙත් එය සාර්ථක වුණේ නෑ.ජනාධිපතිවරණයේදී මම ඡන්ද මධ්‍යස්ථාන 14 ක් නිරීක්ෂණය කළා. එහි සිටි නිලධාරීන් මට කිව්වේ වැඩි දෙනෙක් බුලත් කොළයට කතිරය ගහන බවයි. කාන්තාවන් සියයට 90 ක්ම ජනාධිපතිතුමාට ඡන්දය දුන්නා. දැන් හමුදා මළසිරුරු ගෙවල්වලට එන්නේ නෑ. ඒ ගැන තමයි ගමේ ජනතාව හිතුවේ. නගරයේ අයට වඩා ගමේ අය කළගුණ සලකන්න දන්නවා.මේ ජයග්‍රහණය සමරමින් ජනාධිපතිතුමා ගෙන යන වැඩපිළිවෙළට ශක්තිය සැපයීම අප සැමගේ යුතුකමක් ජනාධිපතිතුමාට සහායවීමට නම් අපි මේ ආයතනයෙන් වඩාත් හොඳින් සේවාවක් සිදුකළ යුතුයි. ආයතනය රැකගෙන වඩාත් හොඳ සේවාවක් සැලසීම ඔබ සැමගේ යුතුකමක්.සරත් ෆොන්සේකා මහතා මේ රටේ ජනාධිපති වුණා නම් අද මේ රටේ විශාල ලේ වැගිරීමක් වෙන්නට ඉඩ තිබුණා. ඔහු දිනුවා නම් මහින්ද අබේසුන්දර මහතා වැනි කර්තෘවරුන් අද ජීවතුන් අතර නැති වෙන්නත් තිබුණා.ඒ නිසා ජනාධිපතිතුමාගේ ජයග්‍රහණය සාමය අගයන අප හැම ලැබූ ජයග්‍රහණයක්. අපි මේ ජයග්‍රහණය කාටවත් හිංසාවක් පීඩාවක් නැතිව සමරමු.සීමාසහිත එක්සත් ප්‍රවෘත්ති පත්‍ර සමාගමේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා -ජනාධිපති මහින්ද රාජපක්ෂ මහතා ගෙන ගිය වැඩපිිළිවෙළ අගය කළ මේ රටේ කෘතවේදී ජනතාව වැඩි ඡන්ද ලක්ෂ 18ක් ලබා දී ජනාධිපති මහින්ද රාජපක්ෂ මහතා ජනාධිපතිධූරයට පත්කර තිබෙනවා.ජනාධිපතිවරණය පැවැති වකවානුවේ ලේක්හවුස් (පත්තර මහගෙදර) පැවැතියේද ඉතා උණුසුම් වාතාවරණයක්.මේ ආයතනයේ පුවත්පත් කතුවරයා ඇතුළු මාධ්‍යවේදීන්, මෙන්ම අනෙකුත් කාර්ය මණ්ඩලය ජනපතිවරණ සටන වෙනුවෙන් දැඩි සේ වෙහෙසුණා.අද එම විජයග්‍රහණය වෙනුවෙන් සතුට භුක්ති විඳීමට මේ උත්සවය සංවිධානය කර තිබෙනවා.මේ රටේ සිටින ශ්‍රීලනිප පාක්ෂිකයින් මෙන්ම රට ගැන හිතන මධ්‍යස්ථ ජනතාව ජනාධිපති මහින්ද රාජපක්ෂ මහතාගේ ජයග්‍රහණය වෙනුවෙන් වෙහෙසී කටයුතු කළා.ජනාධිපතිවරණයට ඉදිරිපත් වූ විපක්ෂයේ අපේක්ෂකයා වූ සරත් ෆොන්සේකා මහතා ජයග්‍රහණය කළා නම් මේ රට විනාශයට පත්වන බවත් රටේ ඒකීයභාවයට තර්ජනයක් වන බවත් මේ රටේ බුද්ධිමත් ජනතාව දැන සිටියා.සරත් ෆොන්සේකා මහතා ජනාධිපතිවරණයට ඉදිරිපත් වීමට පෙර සිටම වියරු ලෙස ක්‍රියා කළ පුද්ගලයකු බව සිදුවූ විවිධ සිද්ධීන් මඟින් තහවුරු වූවා.මේ ජයග්‍රහණය වෙනුවෙන් විවිධ පුද්ගලයන් ජනාධිපතිතුමා ජයග්‍රහණය කරවීමට වෙහෙසුණේ ජනාධිපතිතුමා ජයග්‍රහණය කිරීමට පමණක්ම නොවේ තමන්ගේ මරණයෙන්ද ගැලවීමටයි.විවිධ ආයතනවල පුවත්පත් කතුවරුන්, විවිධ ක්ෂේත්‍රවල නියැලි පුද්ගලයින් වෙත ජීවිත තර්ජන එල්ලවීම් නිසා ඔවුන් ජනපතිතුමාගේ ජයග්‍රහණය වෙනුවෙන් දිවා රෑ නොබලා ක්‍රියා කළා.ජනාධිපතිතුමා මේ ලබාගත්තේ විජයග්‍රහණයක්. එයට හේතුවූයේ මේ රටේ බහුතර බුද්ධිමත් ජනතාව ශ්‍රී ලාංකීය අනන්‍යතාව ආරක්ෂා කරමින් රට ගැන සිතා ඡන්දය භාවිතා කිරීමයි.ශ්‍රී.ල.නි.ප. ලේක්හවුස් ශාඛාවේ සභාපති ඩී. එම්. පී. දසනායක මහතා,ජනාධිපති මහින්ද රාජපක්ෂ මහතා සතු පරිනත බුද්ධිය සහ දේශපාලන දැනුම තුළින් රට සංවර්ධනය කරා ගෙන ගියා.මේ රටේ හයවැනි විධායක ජනාධිපතිවරයා ලෙස නැවතත් බහුතර ජනතා ප්‍රසාදයකින් මහින්ද රාජපක්ෂ මහතා බලයට පත්වුණා.ජනාධිපතිතුමාගේ ජයග්‍රහණය වෙනුවෙන් ලේක්හවුස් ආයතනය (පත්තර මහගෙදර) ගෙන ගිය වැඩපිළිවෙළට නායකත්වය දුන්නේ අප ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතායි.සභාපතිතුමා එම වැඩපිළිවෙළට දුන් නායකත්වය හරහා ජනාධිපති මහින්ද රාජපක්ෂ මහතාගේ ජයග්‍රහණය විජයග්‍රහණයක් කිරීමට ලේක්හවුස් සේවකයින් දිවා රෑ වෙහෙසී කටයුතු කළා.අද අප ආයතනයට අමරණීය දිනයක්. ජනාධිපතිතුමාගේ ජයග්‍රහණය වෙනුවෙන් කැපවුණු අප ආයතනයේ සේවකයින් සියලුදෙනා එකතුවී එම ජයග්‍රහණය භුක්ති විඳීමට අප වාසනාවන්තයෝ වුණා.මේ උත්සවයට සහභාගි වූ ජනමාධ්‍ය ඇමැති ලක්ෂ්මන් යාපා මහතා, සභාපතිතුමා, අධ්‍යක්ෂ මණ්ඩලය ඇතුළු සේවක මණ්ඩලය ශ්‍රීලනිප වෘත්තීය සමිතිය වෙනුවෙන් ගෞරවයෙන් පිළිගන්නා අතර රට හැදීමේ දෙවැනි මෙහෙයුමට එක්වෙන මෙන් සැමට ආරාධනා කරනවා. සියලුදෙනාටම සුබ අනාගතයක් ප්‍රාර්ථනා කරනවා.ජාතික සේවක සංගමයේ ලේක්හවුස් ශාඛාවේ හිටපු ලේකම් සුනිල් සෙන්දනායක මහතා -ජනතා ජයග්‍රහණයක් ලැබූ මේ අවස්ථාවේදී අප හැමගේම රැකියාව හා ජීවිතය සුරක්ෂිත වී තිබෙනවා. වැරදිලාවත් ෆොන්සේකා මහතා දිනුවානම් මහා ලේ වැගිරීමක් කිරීමට ඇතැමුන් සූදානමින් සිටියා.ලේක්හවුස් ආයතනයේ විශාල පිරිසක් රැකියාවෙන් නෙරපා හැරීමටත් පිඹුරුපත් සකසමින් සිටියා. ආයතනයේ සභාපතිවරයාට පහරදීමටත් මේ පිරිස රහසිගත කුමන්ත්‍රණයක් කළා. ඒ බවට පැහැදිලි සාක්ෂි අප ළඟ තිබෙනවා. එහෙත් එම පිරිසේ කුමන්ත්‍රණ පරාජය වුණා.අද සියල්ලන්ටම ඉතා හොඳීන් රැකියාව කරගෙන යෑමේ වාතාවරණයක් උදාවී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=r1002031</link>
    <topic>ජනපති ජය නොගත්තානම්විශාල ලේ වැගිරීමක් වෙන්න තිබුණා</topic>
    <author>සීදුව සමූහනිශ්ශංක පියරත්න</author>
    <content>මේ රටේ බහුතරයක් ඉන්නේ යුතුªකම් දන්න ජනතාවක් නිසා ජනාධිපති මහින්ද රාජපක්ෂ මහතා ජනාධිපතිවරණයෙන් අති විශිෂ්ට ජයක් ලැබීම ගැන කටාන ආසනයේ ජනතාව වෙනුවෙන් ජනාධිපතිට සුභාශිංසනය ප්‍රාර්ථනා කරනවා යැයි කටාන ආසනයේ ශ්‍රී ලංකා නිදහස් පක්ෂ ප්‍රධාන සංවිධායිකා විශේෂඥ වෛද්‍ය සුදර්ශිනි ප්‍රනාන්දුපුල්ලේ මහත්මිය කටුනායක ඇවරියවත්තේ දී කීවාය.සුදර්ශිනී ප්‍රනාන්දු පුල්ලේ මහත්මිය එසේ කීවේ ජනාධිපති මහින්ද රාජපක්ෂ මහතාගේ ජයග්‍රහණයෙන් සතුටට පත් ඇවරියවත්ත ප්‍රදේශයේ ජනතාව පැවැත්වූ උත්සවයකට සහභාගී වෙමිනි.එහිදී ඒ මහත්මිය මෙසේ ද කීවාය.ජනාධිපති වෙනුවෙන් කටාන ආසනයේ ජනතාව විශිෂ්ට ජයග්‍රහණයක් ශක්තියක් ලබාදීම වෙනුවෙන් කටාන ආසනයේ ජනතාවට මගේ ස්තුතිය පුදකරනවා.කටාන ආසනයේ සංවිධායිකාව හැටියට ජනාධිපතිතුමාගේ ජයග්‍රහණය ගැන මුළු රටේම ජනතාව අද සතුටට පත්වී සිටිනවා. නමුත් එසේ නූනානම් මේ ජයග්‍රහණය භුක්ති විඳින ආකාරය කවුරුත් දන්නවා. ඒක රහසක් නෙමේ.විශාල ලේ වැගිරීමක් සිද්ධවෙන්න තිබුනා. හිරගෙවල් විතරක් නෙමේ රෝහල් පිරෙනවා, මිනී කාමර පිරෙනවා රට ආපස්සට යන්න තිබුනා. දැන් ජනාධිපතිවරණය ඉවරයි.මේ රට සංවර්ධනය කර ගොඩනගන්න සියලුම දෙනා ජනාධිපති සමඟ අත්වැල් බැඳ ගත යුතුයි.ගුවන් සේවා නියෝජ්‍ය ඇමැති සරත් කුමාර ගුණරත්න, බස්නාහිර පළාත් සභා මන්ත්‍රී කේ. ලලිත් වනිගරත්න, කටුනායක සීදුව නගර සභාපති ඩිනල් පෙරේරා, කටාන ප්‍රාදේශීය සභාවේ සභාපති පී. ගාමිණි ලීලානන්ද සිල්වා යන මහත්වරු ද කථා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=r1002032</link>
    <topic>ජ’පුර සරසවියේ උපාධි 3/4ක්ම කාන්තාවන්ට</topic>
    <author>මහරගම විශේෂ</author>
    <content>ශ්‍රී ජයවර්ධනපුර විශ්වවිද්‍යාලයේ 2009 බාහිර උපාධි ප්‍රදානෝත්සවය ඉකුත්දා මහරගම යොවුන් රඟහලේ දී අති උත්කර්ෂවත් අන්දමින් පැවැත්විණ.මෙහිදී ශාස්ත්‍රවේදී (සාමාන්‍ය) වාණිජවේදී (සාමාන්‍ය) හා විද්‍යාවේදී ව්‍යාපාර පාලන (සාමාන්‍ය) වශයෙන් 2182 දෙනකුට බාහිර උපාධි පිරිනමන ලදී.මෙහි විශේෂත්වය වූයේ මේ උපාධිධාරීන් අතරින් 73% ක් කාන්තාවන්වීමය.උපාධිධාරීන් අතර බෞද්ධ හිමිවරු 30 දෙනෙක් හා කන්‍යා සොයුරියෝ දෙදෙනෙක් ද වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=r1002033</link>
    <topic>'ගම නැඟුමෙන්' ගම්පහවිශාල සංවර්ධනයක් සිදුවෙලා</topic>
    <author>ගම්පහ සංචාරක</author>
    <content>ජනාධිපතිතුමා රට සංවර්ධනයට ක්‍රියාත්මක කළ අනෙකුත් සංවර්ධන වැඩකටයුතුවලට සමගාමීව ගම නැඟුම සංවර්ධන ව්‍යාපෘතියෙන් ගම්පහ දිසාවේ විශාල සංවර්ධනයක් සිදු වී ඇති බවත් , ඒ නිසාම මෙවර ජනාධිපතිවරණයේ දී කෘතවේදී ගම්පහ ජනතාවද ගම්පහින් අති විශිෂ්ට ජයග්‍රහණයක් ජනාධිපතිතුමන්ට ලබාදුන් බවත් ගම්පහ ප්‍රාදේශීය සභාවේ සභාපති රංජිත් ගුªªණවර්ධන මහතා පැවැසීය.ඒ මහතා එසේ පැවැසුවේ ජනාධිපතිවරයා ගේ විජයග්‍රහණයෙන් පසු ගම්පහ ප්‍රාදේශීය සභාවේ පැවැති මාධ්‍යහමුවේදී වැඩිදුරටත් අදහස් දැක් වූ ඒ මහතා ගම්පහ දිසාවේ ග්‍රාමීය මාර්ග රාශීයක් මේ වන විට නිසිපරිදි සකසා ජනතා අයිතියට පවරා දී ඇති බවත් , 2010 වසරටද මඟ නැඟුම සංවර්ධන ව්‍යාපෘති සඳහා විශේෂ උපදෙස් මාලාවක් මේ වන විට ලැබී ඇති බවයි.ග්‍රාමීය ජනතාව නඟා සිටුවීම , ග්‍රාමීය මාර්ග වැඩි දියුණු කිරීම , යටිතල පහසුකම් නංවාලීම මුළු දිවයින පුරා සාර්ථකව ක්‍රියාත්මක වූ බවද පෙන්වා දුන්නේ ය.ප්‍රාදේශීය සභා මන්ත්‍රී දයා ලක්ෂ්මන් රාජපක්ෂ , ජයන්ත මුදන්නායක , අංජන ශ්‍රීනාස් , චුල්ල බණ්ඩාර අතපත්තු , මානෙල් කරුණාවංශ , යන ප්‍රාදේශීය සභා මන්ත්‍රීවරුද තම ප්‍රදේශයන් හී මඟ නැඟුම ව්‍යාපෘති වලින් සිදු වූ මාර්ග සංවර්ධනය සම්බන්ධව ජනාධිපතිතුමන් වෙත සිය ප්‍රසාදය පළ කරන බවද පැවැසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=r1002034</link>
    <topic>පූර්ව පාසල් සංවර්ධනයරජයේ ඉලක්කයයි</topic>
    <author>මහරගම විශේෂ - වේහැල්ලේ පියතිලක</author>
    <content>මේ දශකයේ පූර්ව පාසල් සංවර්ධනයට පියවර රැසක් ගැනීමට රජය ඉලක්ක කර ගෙන සිටිනවා.නාගරික සංවර්ධන හා පූජා භූමි සංවර්ධන ඇමැති දිනේෂ් ගුණවර්ධන මහතා මේ අදහස් පළ කළේ පළාත් සභා මන්ත්‍රී හෙක්ටර් බෙත්මගේ මහතාගේ පළාත් සභා මුදල් ප්‍රතිපාදනවලින් රුපියල් ලක්ෂ දහයක් වියදමින් කොළඹ දිස්ත්‍රික්කයේ පෙර පාසල් 611 ක ගුරුවරියන් සඳහා පෙර පාසල් අත් පොත් හා පෙර පාසල් උපදේශන ග්‍රන්ථ කට්ටල බෙදා දීම සඳහා ඉකුත්දා මහරගම යොවුන් රඟහලේදී පැවැති උත්සවයකදීය.ඇමැතිවරයා මෙසේද පැවසීය. පෙර පාසල් ගුරුවරිය දරුවකුගේ දෙවැනි අම්මායි. ඇය දරුවාට උගන් වන්නේ මුදල් බලාගෙන නොවේ.ටියුෂන් ගරුවරියන් මෙන් නොව දරුවාට ඇති ආදරය සෙනෙහස නිසාම ඇය දරුවා තුරුළු කර ගෙන ඉගැන්වීම කරනවා. පාසලට යෑමට පෙර දරුවාට අධ්‍යාපනයේ අත්තිවාරම දැමෙන්නේ පෙර පාසල් ගුරුවරිය අතින්.ජනාධිපති ආර්යා ශිරන්ති රාජපක්ෂ මැතිනියගේ විනෝදාංශයද පෙර පාසල් සේවයයි. ඒ නිසාම ජනාධිපති මහින්ද රාජපක්ෂ මැතිතුමාද පෙර පාසල් අධ්‍යාපනය ගැන අවධානය යොමු කරනවා.අපේ පෙර පාසල් තවම පවතින්නේ පැරැණි සම්ප්‍රදාය අනුවය. දිනෙන් දින ප්‍රවර්ධනය වන නව තාක්‍ෂණය ගැනද පෙර පාසල් ගුරුවරියන් අවධානය යොමු කළ යුතුයි.විදේශ කටයුතු ඇමැති රෝහිත බෝගොල්ලාගම මහතා අද මවුපියන්ට යුද භීතිය, ත්‍රස්තවාදී භීතිය නැහැ. පසුගිය සමයේ මේ බිය නිසාම මවුපියන් දරුවන් පෙර පාසලට යැවුවේද මහා භීතියකින්. අද ඒ බිය නැහැ. තවමත් රජය මේ වැදගත් ක්‍ෂේත්‍රයට අත නොගැසීම පාඩුවක්. රජයෙන් සමාජයට විය යුතු මෙහෙවරත් පෙර පාසලින් සිදුවීම උතුම් ක්‍රියාවක්.ජාතික ළමා අධ්‍යාපන පදනමේ අධ්‍යක්‍ෂ ළමා අධ්‍යාපන විශේෂඥ බඳගිරියේ සෝමවංශ හිමියෝදේශපාලඥයින්ගේ ඇස නොගැසුණු පෙර පාසල් අධ්‍යාපනය පිළිබඳව අප ආයතනය මේ පිළිබඳව දිවයින පුරා වැඩ පිළිවෙළක් දියත් කළා. ප්‍රභාකරන්ගේ ත්‍රස්තවාදය නිසා උතුර නැගෙනහිරට අප අවධානය යොමු වුණේ නැහැ. අපගේ මඟ පෙන්වීම අනුව පළාත් සභා මෙම කටයුත්ත සඳහා පෙර පාසල් නිසි බලධාරියෙක් පත් කර තිබෙනවා.හෙක්ටර් බෙත්මගේ පළාත් සභා මන්ත්‍රීවරයාගේ පෞද්ගලික ලේකම් මනෝජ් බෙත්මගේ මහතා පිළිගැනීමේ කතාව කළ අතර හෙක්ටර් බෙත්මගේ මහත්මිය ස්තුති කතාව කළාය.බස්නාහිර පළාත් පෙර පාසල් නිසි බලධාරී විමල් සරත්චන්ද්‍ර හා දිනේෂ් ගුණවර්ධන ඇමැතිවරයාගේ පුත් සදාමිණි ගුණවර්ධන මහත්වරු ද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=r1002035</link>
    <topic>කළුතර-කෝට්ටේ මාර්ගයේබස් සේවයක් නෑ</topic>
    <author>වස්කඩුව සමූහවාද්දුව සමූහ</author>
    <content>කළුතර ශ්‍රී ජයවර්ධනපුර කෝට්ටේ මාර්ගයේ ඉදි කිරීම් කටයුතු අවසන් කර කාලයක් ගත වී ඇතත් මේ දක්වා එම මාර්ගය හරහා කළුතර සිට කොළඹ දක්වා බස් සේවාවක් ආරම්භ කර නැති බව ජනතාව පවසයි.එහෙත් පසුගිය කාලයේ මාර්ග අංක 425 යටතේ කළුතර සිට පිළියන්දල දක්වා බස් ධාවනයක් තිබුණ නමුත් එය ද නවතා දමා වසර කීපයක් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=r1002036</link>
    <topic>හල්තොට ‘වඩේ අම්මා’ටපිහිට වෙන්න</topic>
    <author>හල්තොට සමූහ විනීතා මානෙල් ගමගේ</author>
    <content>‘වඩේ අම්මා’ නමින් කා අතරත් ජනාදරයට පත් එච්. එල්. උම්මුරෙජිනා මහත්මිය (අවු. 74) වඩේ වෙළෙදාම තම ජීවන වෘත්තිය කර ගත්තේ අද ඊයේ නොවේ. හල්තොට – යාලගල සමෘද්ධි මාවතේ පදිංචියට පැමිණි දින සිට ඇගේ ආර්ථිකය සවිබල ගැන් වූයේ ඇගේ දැතින් සකස් කර ගත් වඩේ, පෙට්ටියක අසුරා හිස මත තබාගෙන ගෙන් ගෙට ඇවිද අලෙවි කිරීමෙනි.එකල ගම්වැසියෝ වඩේ අම්මා තම නිවෙසට පැමිණෙන තුරු මගබලා සිටීමට පුරුදු වූහ. ඇගේ වෙළෙදාමට ඇති ඉල්ලුම ක්‍රමයෙන් වැඩි වෙන විට ඇය වඩේ පෙට්ටිවයට මුරුක්කු, පොල්ටොපි, කිරිටොපි, හැලප ආදි කැවිලි වර්ග ද එක දෙක එකතු කර ගැනීමට පෙළඹුණාය.මෙලෙස දියුණු කරගත් වඩේ වෙළෙදාම මිල්ලනිය හල්තොට පමණක් නොව බණ්ඩාරගම නගරය දක්වා ව්‍යාප්ත කිරීමට උම්මුරෙජිනා මහත්මිය වඩේ සහිත කැවිලි පෙට්ටිය හිස තබා ගෙන ඇවිදින්නට පුරුදු වූවාය.කිසිවකුට අත නොපා තම දරු පවුල පෝෂණය කිරීමට ඇයට මහෝපකාරී වූ රැකියාවට ඇය බොහෝ සේ ඇලුම් කළාය.වියපත් ඇගේ රැකියාව අද ද වඩේ වෙළෙඳාම් කිරීම නිසා බණ්ඩාරගම ප්‍රාදේශීය සභාව මගින් ඇයට ජංගම කරත්තයක් ලබාදීමට කටයුතු කළේ කිසිවකුටත් බරක් නොවී කටයුතු කරන මේ මවගේ ධෛර්ය පිළිබඳ සමාජයට පූර්වාදර්ශනයක් ද එකතු කරමිනි.සතුටට පත් වඩේ අම්මා තම කරත්තය යාලගල හන්දියෙන් තබාගෙන නිවිහැනහිල්ලේ තමරැකියාව කරගෙන ගියේ සතුටිනි. මේ සඳහා යම් කිසි මුදලක් ප්‍රාදේශීය සභාවට මාසිකව ගෙවිය යුතු විය.ඇය අසනීප වූයේ මේ අතරය. මාස කීපයක් රැකියාව අත්හැර ඇඳට වී සිටීමට ඇයට සිදු විය. මේ නිසා සභාවට ගෙවිය යුතු මුදල ගෙවීමට ඇයට නොහැකි විය.මුදල් ගෙවීම පැහැර හැරිය බැවින් ඇගේ කරත්තය නැවත සභාව සතු කර ගත් බැවින් ඇගේ වෙළෙඳාමට කණ කොකා හැඩිණි. උම්මු රෙජිනා මහත්මියගේ එකම ඉල්ලීම කරත්තය නැවතත් ලබා දෙන ලෙසය.මුදල් ගෙවීම පැහැර හැර තිබෙන බැවින් කරත්තය ප්‍රාදේශීය සභාවට ලබා ගෙන ඇති බවත් ඇගේ ඉල්ලීමට අනුව මේ කරත්තය ඉක්මනින් ඇයට ලබාදීමට කටයුතු කරන බවත් ප්‍රාදේශීය සභා සභාපති මනෝජ් සංජය හෙට්ටිගේ මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=s1002031</link>
    <topic>ශ්‍රී ලංකා ක්‍රීඩකයෝ බර ඉසිලීමේ සියලු ඉසව්වලින් පදක්කම් දිනති</topic>
    <author/>
    <content>බංග්ලාදේශයේ ඩකා හී දැන් පැවැත්වෙන 11 වැනි දකුණු ආසියානු ක්‍රීඩා උළෙලේදී බර ඉසිලීමේ තරග ඉසව්වලට සහභාගි වූ සියලුම ක්‍රීඩකයෝ පදක්කම් දිනාගැනීමට සමත් වූහ.ඊයේ කි. ග්‍රෑ. 105 ට වැඩි බර පන්තියෙන් තරග වැදුණු මංජුල විජේරත්න රිදී පදක්කමක් හා කි. ග්‍රෑ. 105 ට අඩුබර පන්තියෙන් තරග කළ තුසිත ශශ්‍රීමාල් අබේකෝන් ලෝකඩ පදක්කමක්, ශශ්‍රී ලංකා නාමය ඉදිරියේ සටහන් කළහ.ඒ අනුව බර ඉසිලීමෙන් රන් පදක්කම් 2 ක් රිදී පදක්කම් 2 ක් හා ලෝකඩ පදක්කම් 2 ක් ශශ්‍රී ලංකාවට හිමිවිය.මෙයට අමතරව පාපැදි ක්‍රීඩක ජනක හේමන්ත රන් පදක්කමක්, චන්දන ජයන්ත බණ්ඩාර (ජූඩෝ) රිදී පදක්කමක්, චමිලා දිල්හානී විජේරත්න (ජූඩෝ) රිදී පදක්කමක්, මධුර මිලාන් (ජූඩෝ) ලෝකඩ,මිටර් 25 වායු රයිෆල් පිරිමි ඉසව්ව හා කාන්තා කබඩි කණ්ඩායම ලෝකඩ පදක්කම් දිනා ගත්හ.කි. ග්‍රෑ. 105 ට වැඩි බර පන්තියෙන් තරග වැදුණු බර ඉසිලීමේ ක්‍රීඩක මංජුල විජේරත්න නව ශශ්‍රී ලංකා වාර්තාවක් බිහිකිරීමට සමත් විය.ජර්ක් ක්‍රමයට කි. ග්‍රෑ. 165 ක් එසැවූ ඔහු මෙයට පෙර කි. ග්‍රෑ. 164 ක් ඔසවා ශශ්‍රී ලංකා වාර්තාව බිහිකර තිබුණි.ඊයේ දිනයේදී ඔහු ස්නැච් ක්‍රමයට කි. ග්‍රෑ. 133 ක බරක් එසැවිය.ශ්‍රී ලංකාව ඊයේ පස්වැනි දිනය නිමාවෙද්දී රන් පදක්කම් 3 ක්, රිදී පදක්කම් 9 ක් හා ලෝකඩ පදක්කම් 6 ක් දිනා තෙවැනි ස්ථානයේ පසුවේ. ඉන්දියාව රන් 14 ක්, රිදී 3 ක්හා ලෝකඩ 7 ක් දිනා ප්‍රථම ස්ථානයේත්, පාකිස්තානය රන් 6 ක්, රිදී 11 ක් හා ලෝකඩ 4 ක් දිනා දෙවැනි ස්ථානයේත් පසුවේ.පාපන්දු පිළට ජයක්ශ්‍රී ලංකාව හා ඇෆ්ගනිස්තානය අතර පාපන්දු තරගයෙන් ශ්‍රී‍්‍ර ලංකාවට ගෝල් 1 – 0 ක ජයක් හිමිවිය.23 න් පහළ ශ්‍රී ලංකා පාපන්දු ක්‍රීඩකයන් අවසන් පූර්ව වටයට පිවිසීමේ බලාපොරොත්තුවෙන් පසුවෙති.ස්කොෂ් ජයක්ශ්‍රී ලංකාව හා නේපාලය අතර පිරිමි කණ්ඩායම් ස්කොෂ් තරගයෙන් 3 – 0 ක ජයක් ශ්‍රී ලංකාවට හිමිවිය. එරංග අල්විස්, බිනුර හා නවීන් සමරසිංහ එම ජය අත්කර දුන්හ.කාන්තා කබඩිලෝකඩ පදක්කමක්කණ්ඩායම් 4 ක් සහභාගි වූ කාන්තා කබඩි තරගයෙන් ශශ්‍රී ලංකාව ලෝකඩ පදක්කම දිනාගත්තේය. ඊයේ නේපාලය සමඟ පැවැති තරගයෙන් ලකුණු 24 – 21 ක ජයක් ශශ්‍රී ලංකාවට හිමිවිය. මෙහි රන් පදක්කම ඉන්දියාවටත්, රිදී පදක්කම බංග්ලාදේශයටත් හිමිවිය.පාපැදි රන් පදක්කමක්ශ්‍රී ලංකාවට කි. මී. 170 පාපැදි තරගයෙන් රන් පදක්කමක් දිනා දීමට ජනක හේමන්ත සමත් විය. ඔහු පැය 4:48.34 කින් තරගය නිමා කර තියුණු තරගයකින් ජය අත්කර ගත්තේය.ඔහු සමග රිදී පදක්කම දිනාගත් ඉන්දීය ක්‍රීඩක රාජේන්ද්‍ර බිෂ්නෝයි හා ලෝකඩ පදක්කම දිනූ ඇෆ්ගනිස්තාන ක්‍රීඩක නිසාර් අහමඩ් සමාන කාලයක් වාර්තා කළද පාපැදි නීතිරීති අනුව ජනක හේමන්තට රන් පදක්කම පිරි නැමුණි.බංග්ලාදේශයේ කල්නා මංසන්ධියෙන් ආරම්භ වූ කි. මී. 170 ක් දුරැති මේ තරගයේ ශ්‍රී ලංකාව වෙනුවෙන් ක්‍රීඩකයන් 5 ක් ඉදිරිපත් වූ අතර ඩේන් නුගේරා හා සුවාරිස් ප්‍රේමචන්ද්‍ර තරගය අතරතුරදී සිදු වූ අනතුරකින් රෝහල් ගත කෙරුණි.ඔවුන් දෙදෙනාගේ තත්ත්වය බරපතල නොවන බව වාර්තා විය. ඩේන් හා සුවාරිස් තරගයේ ඉදිරියෙන් ගමන් ගනිද්දී තවත් තරගකරුවෙකු හා ගැටීමෙන් මේ අනතුර සිදුව ඇත. පැය 4:49.43 කින් තරගය නිමා කළ සී. පී. මීමනගේ පස්වැනි ස්ථානයටත්, පැය 4:51.51 කින් තරගය නිමා කළ සූධීර තිලංග 9 වැනි ස්ථානයටත් පත්වූහ.ජූඩෝ පදක්කම් 3ක්කි.ග්‍රෑ 66 බර පන්තියෙන් තරග වැදුණු චන්දන ජයන්ත බණ්ඩාර හා කි.ග්‍රෑ 52 (කාන්තා) බර පන්තියෙන් තරග වැදුණු චමිලා දිල්හානී විජේරත්න රිදී පදක්කම් එක්කළ අතර කි.ග්‍රෑ 60 බර පන්තියෙන් තරග වැදුණු මධුර මිලාන් ලෝකඩ පදක්කමක් දිනාගත්තේය. ඒ අනුව ජූඩො තරග ඉසව්වලින් ශ්‍රී ලංකාවට රිදී පදක්කම් 4 ක් හා ලෝකඩ පදක්කමක් මේ තරගාවලියේදී වාර්තා විය. ප්‍රථම දිනයේදී ක්‍රිෂාන් ප්‍රියදර්ශන (90ඬඨ) හා තුසිත රංගන ප්‍රනාන්දු (81 ඬඨ) රිදී පදක්කම් දිනා ගත්හ. 11 වැනි දකුණු ආසියානු ක්‍රීඩා උළෙලේ ජූඩෝ රන් පදක්කම් සියල්ල ඉන්දියාව හා පාකිස්තානය අතරේ බෙදී යෑම විශේෂත්වයකි.පිරිමි ඉසව්වල දී ඉන්දියාව රන් 3 ක් හා පාකිස්තානය රන් 3 ක් දිනාගත් අතර කාන්තා රන් පදක්කම් දෙකම ඉන්දීය ක්‍රීඩිකාවෝ දිනා ගත්හ.ශ්‍රී ලංකාවටහොකී ජයක්ශ්‍රී ලංකාව හා නේපාලය අතර පැවැති හොකී තරගයෙන් ගෝල් 15-1 ක දැවැන්ත ජයක් වාර්තා කිරීමට ශ්‍රී ලංකාව සමත්විය.ඉන්දියාවට හා බංග්ලාදේශයට පරාජය වූ ශ්‍රී ලංකා පිල මේ තරගයේ ජය වාර්තා කිරීම හේතුවෙන් තවදුරටත් තරගාවලියේ රැඳී සිටීමේ අවස්ථාව උදාකර ගත්තේය.ශ්‍රී ලංකා පිලටලකුණු 18ක ක්‍රිකට් ජයක්සත්කාරක බංග්ලාදේශය හා ශ්‍රී ලංකාව අතර පැවැති ක්‍රිකට් තරගයෙන් ශ්‍රී ලංකා පිලට ලකුණු 18ක ජයක් හිමිවිය. ශ්‍රී ලංකා පිල මුලින් පන්දුවට පහරදී කඩුලු 6කට ලකුණු 165 ක් ලබාගත් අතර බංග්ලාදේශ ක්‍රීඩකයෝ ඕවර් 19.4කදී ලකුණු 147කට දැවී ගියහ.ශ්‍රී ලංකා පිල වෙනුවෙන් දිල්ෂාන් මුණවීර ලකුණු 24ක්ද දිනේෂ් චන්දිමාල් ලකුණු 34ක් ද අශාන් ප්‍රියංජන ලකුණු 25ක් ද වාර්තා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=s1002032</link>
    <topic>අපි‍්‍රකානු පාපන්දු කුසලානය ඊජිප්තුවට</topic>
    <author>ලුවන්ඩා (ඒ. එෆ්. පී)</author>
    <content>නොකඩවා තෙවැනි වරටත් අපි‍්‍රකානු පාපන්දු කුසලානය දිනාගනිමින් සත්වැනි වතාවටත් මේ සූරතාව හිමිකම් කීමට ඊජිප්තුව සමත් විය.අවසන් මහා තරගයේ දී ඝානා පිල පරාජය කළ ඊජිප්තුව මෙවර තරගමාලාවේ ඔවුන් සහභාගි වූ තරග 6 ම ජයග්‍රහණය කිරීමට සමත් වූහ.මේ වසරේ දකුණු අපි‍්‍රකාවේ පැවැත්වීමට නියමිත පාපන්දු ලෝක කුසලාන තරගමාලාව සඳහා සුදුසුකම් ලැබූ නයිජීරියාව, කැමරුන්, ඇල්ජීරියාව සහ ඝානා කණ්ඩායම් පරාජය කිරීමටද ඊජිප්තුව සමත් විය.ඊජිප්තුවේ පාපන්දු ජයග්‍රහණය එරට ජනාධිපති හොස්නි මුබාරක් ද ඉතා පී‍්‍රතියෙන් යුතුව සමරනු ලැබූ අතර ඔහුගේ පුත්‍රයින් වන අලා සහ හමාල් අවසන් මහා තරගය නැරඹීමටද පැමිණ සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=s1002033</link>
    <topic>කාන්තා ක්‍රිකට් සංචිතය නම් කෙරේ</topic>
    <author>ෆවුස් මොහොමඩ්</author>
    <content>2010 වසර සඳහා ශ්‍රී ලංකා ක්‍රිකට් ආයතනයේ වාර්ෂික ගිවිසුමට සහ කාන්තා ලෝක කුසලාන තරගමාලා සංචිතය සඳහා කාන්තා ක්‍රිකට් ක්‍රීඩිකාවන් 30 දෙනෙකු නම් කොට තිබේ. මේ සංචිතයට කුරුණෑගල කාන්තා ක්‍රිකට් සමාජයේ ක්‍රීඩිකාවන් 8 දෙනෙකුම ඇතුළත්ව සිටිති.කෝල්ට්ස්, මේරියන්ස් කාන්තා සහ ශ්‍රී ලංකා ක්‍රිකට් ඒකාබද්ධ කණ්ඩායමෙන් ක්‍රීඩිකාවන් 6 දෙනෙකු බැගින්ද, පාලින්ක් ක්‍රිකට් සමාජයේ ක්‍රීඩිකාවන් දෙදෙනකුද, ලංකා කාන්තා සහ මොරටුව කාන්තා ක්‍රිකට් සමාජයේ එක් ක්‍රීඩිකාව බැගින් ද මේ සංචිතයට ඇතුළත්ව සිටිති.මේ සංචිතයේ නායකත්ව හිමිවී තිබෙන්නේ කෝල්ට්ස් කණ්ඩායමේ චාමිනී සෙනෙවිරත්නටය. උප නායකත්වය දරනු ලබන්නේ කුරුණෑගල කාන්තා ක්‍රිකට් සමාජයේ දිල්හානි මනෝදරාය.පසුගියදා නිමාවට පත්වූ පන්දු වාර විස්සයි 20 කාන්තා ක්‍රිකට් තරගමාලාවේ විශිෂ්ට දස්කම් දැක්වූ ක්‍රීඩිකාවන් රැසක්ම ඇතුළත්ව සිටින 2010 වසර සඳහා වන කාන්තා ක්‍රිකට් සංචිතය මෙසේය.චාමනී සෙනෙවිරත්න (නායිකා - කෝල්ට්ස්) දිල්හානි මනෝදරා (උප නායිකා - කුරුණෑගල ක්‍රි.ස.) චමරි පොල්ගම්පොළ (කුරුණෑගල ක්‍රී. ස.) ඉෂානි ලොකුසූරිය (කුරුණෑගල ක්‍රී. ස.) දීපිකා රසාංගිකා (කුරුණෑගල ක්‍රී. ස.) සඳමාලි දොලවත්ත (කෝල්ට්ස්) දේදුණු ද සිල්වා (මේරියන්ස්) සුවිනි ද අල්විස් (මේරියන්ස්) ශෂිකලා සිරිවර්ධන (මේරියන්ස්) ශ්‍රීපාලි වීරක්කොඩි (කෝල්ට්ස්) සුමුදු ප්‍රනාන්දු (පාලින්ක්) උදේශීකා ප්‍රබෝධිනී (කෝල්ට්ස්) චන්දි වික්‍රමසිංහ (කුරුණෑගල ක්‍රී. ස.) හිරුකා ප්‍රනාන්දු (කෝල්ට්ස්) රෝස් ප්‍රනාන්දු (කුරුණෑගල ක්‍රී. ස.) චමරි අතපත්තු (කුරුණෑගල ක්‍රී. ස.) ලසන්ති මධුෂානි (මේරියන්ස්) රංගිකා ප්‍රනාන්දු (මේරියන්ස්) චතුරානි ගුණවර්ධන (කුරුණෑගල ක්‍රී. ස.) ප්‍රසාදිනි වීරක්කොඩි (ශ්‍රී. ල. ක්‍රි. ඒකාබද්ධ) රුචිනි සමරසිංහ (පාලින්ක්) නිපුනි හංසිකා (ශ්‍රී. ල. ක්‍රි. ඒකාබද්ධ) සඳුනි අබේවික්‍රම (ලංකා කාන්තා) අමා කාංචනා (ශ්‍රී ල. ක්‍රි. ඒකාබද්ධ) තනුජා වේලාරත්න (ශ්‍රී. ල. කි. ඒකාබද්ධ) ඉනෝකා ගලගෙදර (මේරියන්ස්) ගයාත්‍රි කාරියවසම් (කෝල්ට්ස්) චතුරිකා ආනන්ද (ශ්‍රී . ල. ක්‍රි. ඒකාබද්ධ) ප්‍රියානි අධිකාරි (ශ්‍රී. ල. ක්‍රි. ඒකාබද්ධ) පවිත්‍රා බුද්ධිනි (මොරටුව කාන්තා)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=s1002034</link>
    <topic>උස පැනීමේ රන් පදක්කමබ්‍රිතාන්‍යයේ ජෙසිකාට</topic>
    <author>ජර්මනිය (ඒ. එෆ්. පී.)</author>
    <content>බ්‍රිතාන්‍යයේ ජෙසිකා එනීස් ජගත් ගෘහස්ථ මලල ක්‍රීඩා තරගමාලාවේ උස පැනීමේ ඉසව්වේ කිරුළ හිමිකර ගැනීමට සමත් වූවාය. මහ බ්‍රිතාන්‍ය, අමෙරිකාව, ස්වීඩනය, ජර්මනිය සහ පොදුරාජ්‍ය මණ්ඩලයීය මලල ක්‍රීඩා කණ්ඩායමත් මේ තරගමාලාවට සහභාගි විය.මේ අතර ගෘහස්ථ මීටර් 60 කඩුලු පැනීමේ ලෝක සූරිය වන ලොලෝ ජෝන්ස් විසින් තත්පර 7.90 කින් තරගය නිමා කොට තබන ලද නව ලෝක වාර්තාව බිඳ හෙලීමට ද (එම වාර්තාව තබා පැය 24 කට පසුව) එනීස් සමත් වූවාය. එනීස් විසින් ලොලෝ ජොන්ස් ගේ වාර්තාව බිඳ හෙලා තබන ලද නව වාර්තාව ද පසුව අමෙරිකාවේ ජෝන්ස් ෆෙරේට් බිඳ හෙළනු ලැබුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=s1002035</link>
    <topic>දැයට කිරුළ 2010වොලිබෝල් අවසන් පූර්ව තරග 5දා සිට 10දා දක්වා</topic>
    <author>ජගත් ප්‍රේමචන්ද්‍ර</author>
    <content>මහින්ද රාජපක්ෂ ජනපතිගේ පදවි ප්‍රාප්තිය වෙනුවෙන් පැවැත්වෙන දැයට කිරුළ 2010 අධ්‍යාපන හා වෙළෙඳ ප්‍රදර්ශනයේ වයස් කාණ්ඩ වොලිබෝල් තරගමාලාවේ අවසන් පූර්ව තරග මේ මස 5 වැනිදා සිට 10 වැනිදා දක්වා මහනුවර දැයට කිරුළ ප්‍රදර්ශන භූමියේදී පැවැත්වේ.තරගාවලිය වයස් කාණ්ඩ තුනක් යටතේ පැවැත්වෙන අතර මේ කාණ්ඩ තුන යටතේම අවසන් පූර්ව වටය නියෝජනය කිරීම සඳහා මාදම්පේ සේනානායක මධ්‍ය මහා විද්‍යාලය සහ හුංගම විජයබා විද්‍යාලය සමත්වී තිබීම කැපී පෙනේ.සිවු වැනි වරටත් පැවැත්වෙන මේ තරගාවලියේ මූලික තරග පසුගියදා රුවන්වැල්ල රාජසිංහ මධ්‍ය මහා විද්‍යාලයීය පිටියේදී පැවැති අතර අවසන් පූර්ව වටයේ තරග කාලසටහන පහත දැක්වේ.පෙබරවාරි 5 සහ 6වයස අවුරුදු 16න් පහළ (බාලක):රුවන්වැල්ල රාජසිංහ මධ්‍ය මහා විද්‍යාලය සහ නාත්තණ්ඩිය ධම්මිස්සර මහා විද්‍යාලය. හුංගම විජයබා විද්‍යාලය සහ මාදම්පේ සේනානායක විද්‍යාලය(බාලිකා). අනුරාධපුර මධ්‍ය මහා විද්‍යාලය සහ ආනමඩුව මධ්‍ය මහා විද්‍යාලය. පිළියන්දල මධ්‍ය මහා විද්‍යාලය සහ ඉබ්බාගමුව ආදර්ශ මහා විද්‍යාලය.පෙබරවාරි 7 සහ 8වයස අවුරුදු 19න් පහළ යොවුන්(බාලක)මාදම්පේ සේනානායක විද්‍යාලය සහ හුංගම විජයබා විද්‍යාලය. නාත්තණ්ඩිය දම්මිස්සර විද්‍යාලය සහ සීදූව දවිසමර විද්‍යාලය.(බාලිකා) හුංගම විජයබා විද්‍යාලය සහ ආනමඩුව මධ්‍ය මහා විද්‍යාලය. අනුරාධපුර මධ්‍ය මහා විද්‍යාලය සහ මාදම්පේ සේනානායක විද්‍යාලය.පෙබරවාරි 9 සහ 10යොවුන් වයස අවුරුදු 20න් පහළ (පිරිමි):මාදම්පේ සේනානායක මධ්‍ය මහා විද්‍යාලය සහ ගම්පහ සියනෑ තරු ක්‍රීඩා සමාජය. හුංගම විජයබා විද්‍යාලය සහ සීදූව දවිසමර විද්‍යාලය</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=s1002036</link>
    <topic>නේපාල ක්‍රීඩකයකුට සහාය විනිසුරු පහර දෙයි</topic>
    <author/>
    <content>නේපාලය හා මාලදිවයින අතර පැවැති පාපන්දු තරගය නිමාවෙද්දී තරගයේ සහාය විනිසුරු නේපාල ක්‍රීඩක ජමුනු රායිට පහරදීමත් සමග විශාල කලබලයක් හටගත්තේය. මේ තරගයෙන් මාලදිවයින ගෝල් 1 – 0 ක ජයක් ලබා අවසන් පූර්ව වටයට සුදුසුකම් ලබාගත්තේය.ක්‍රීඩකයන් හා සහය විනිසුරු අතර ගුටිබැට හුවමාරුව නවතාලීමට පොලිසිය මැදිහත්ව විනිසුරු ආරක්ෂිතව ක්‍රීඩාංගණයෙන් ඉවත් කර ගත්තේය.තරගය අතර තුරදී නේපාල ක්‍රීඩිකයන් දඬුවම් පහර දෙකක් ඉල්ලීම් කළද එයට විනිසුරුවන් ප්‍රතිචාර නොදැක්වීම හේතුවෙන් කෝපවී සිටියහ.ක්‍රීඩාපිටියේ ඇතිවූ විනය විරෝධී හැසිරීම පිළිබඳ දකුණු ආසියානු පාපන්දු සම්මේලනය පරීක්ෂණයක් පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=f1002032</link>
    <topic>ජනපති ජයපතා ලියැවුණු ‘ජය ජය වේ..’ ගී පවත</topic>
    <author>උපනන්ද නන්දිමිත්‍ර</author>
    <content>ජනපතිවරණයේ ප්‍රචාරක කාර්යයන් පැවැති ඉකුත් දිනවල මෙන්ම දැනුදු නිරන්තරව විද්‍යුත් නාලිකා තුළින් පෙනෙන සහ ඇසෙන ජනාධිපතිතුමා ජනතාව ඇමතීමට ප්‍රචාරක රැස්වීම්වලට පැමිණි සෑම අවස්ථාවකදීම, එතුමන් රැස්වීම් භූ®මියට ඇතුළු වන මොහොතේ පටන් පසුබිමින් මේ ගීතය රාව ප්‍රතිරාව දේ. ඉනික්බිතිව ජනපති විජයග්‍රහණ පී‍්‍රති උත්සව පවත්වන බොහෝ තැන්වලදී ද මෙම ගීතය අප සවනත වැකේ.ඊයේ මෙන්ම අද ද හෙට දිනයේද ජනතාවට ඇසෙන මෙ ගීතය”, ජනපතිතුමා ආර්යාව එම පුතුන් ඡන්දය ප්‍රකාශ කිරීමට පැමිණෙන අවස්ථාවේද රැව් දෙමින් ඇසිණ.“...ජය ජය වේ... උතුම් ධජෙන් සෙවන ලබා - පැළැන්දවූ විජය ප්‍රභා - ඔබත් මමත් දිනූ ශශ්‍රී ලංකා - යුඟත් නගා නමදිමු ලංකා..” යනුවෙන් එම පරිසමාප්ත ගීතය ඇරැඹේ.මේ ගීතය රචනා කර ඇත්තේ ප්‍රවීණ ගීත ප්‍රබන්ධක ආචාර්ය අජන්තා රණසිංහ විසිනි. ගීත ගායනය නවක ගායන ශිල්පී රන්ජන් සාළිය විසිනි. නිපුණ දක්‍ෂිණ භාරතීය සංගීතඥයකු වන විද්‍යුත් විසින් නිර්මිත මෙම තනුව සහ සංගීතය අනුව මෙම ගීතය රචනා කෙරිණ.ගීත රචකයාට ස්වර සප්තකය පිළිබඳ ශාස්ත්‍රීය දැනුමක් නොමැති බැවින් ඔහුට අතහිත පිණිස ජාතික ගුවන් විදුලියේ අධ්‍යක්‍ෂ සංගීත රජිත ගාමිණී ද මේ සඳහා සම්බන්ධ විය. මෙම නිර්මාණය පිළිබඳව අදහස් දක්වන අජන්තා රණසිංහ මෙසේ සඳහන් කරයි.“ජනාධිපති රාජපක්‍ෂ මැතිතුමා විසින් කරන ලද දේශීය සංවර්ධනයද ත්‍රස්තවාදීන් වෙතින් අප මාතෘභූ®මිය නිදහස් කරගැන්මද පිළිබඳව ස්වාධීන ලංකා දේශවාසියෙකු වශයෙන් මා තුළ පවතිනුයේ දැඩි ප්‍රසාදයක්.මේ හැරුණු විට මහින්ද චින්තනය පිළිබඳ මා තුළ පවතින, ප්‍රකාශන කියවා ලබාගත් අවබෝධය, මෙම ගීතය රචනා කිරීමේදී මට බෙහෙවින් උපකාර වුණා. මෙම විශේෂ ගීතයට අමතරව “ජිංගල්ස්” යනුවෙන් හැඳින්වෙන ගීත ඛණ්ඩ හතක් පමණද මෙහිදී රන්ජන් සාලිය විසින් ගයන ලදුව පටිගත කරණු ලැබුවා.ඒවාද මගේ රචනාඅප රට නැත සුළු ජාතික වැසියෝ අප එක මවකගේ ගරු විරු දරුවෝ බැලූ බැලූ තැන අප සොයුරු සොයුරියෝ අපි එකමුතු වී අත්වැල් බන්දා දිනවමු ශශ්‍රී ලංකා මාතා...මේ ඉන් එක් නිර්මාණයකිරාජපක්‍ෂ පැලැන්තියට මගේ ශක්ති ප්‍රමාණයෙන් මෙහෙවරක් කිරීමට කෘතගුණ අඳුනන්නෙකු වශයෙන් මා බැඳී සිටිනවා. රාජපක්‍ෂ පවුල හා මගේ ඈතට යන ඥාති සම්බන්ධතාවය, පසෙක තබා විශේෂ කරුණක් සඳහන් කිරීමට අවකාශ දෙන්න.මිනිසෙකුගේ ජීවිතයේ අතිශයින්ම වැදගත් අවස්ථාව වන මගේ විවාහ මංගල්‍ය උත්සවයට, මනමාළියගේ පාර්ශ්වයෙන් සහභාගිව මහඟු උපකාර කළ ඥාති පිරිස අතර ඩී. ඒ. රාජපක්‍ෂ (මහින්ද මැතිතුමාගේ පියා) ලක්‍ෂ්මන් රාජපක්‍ෂ ජෝර්ජ් රාජපක්‍ෂ යන එවක මැති ඇමැතිවරුද ඒ යුගයේ මගේ මතක අනුව නීති ශිෂ්‍යයෙකුව සිටි මහින්ද රාජපක්‍ෂ මහතාද සිටිබැව් සඳහන් කළ මනාය.මනාල යුවළ චාරිත්‍රානුකුලව පෝරුවෙන් බස්සවන ලද්දේ මනාලියගේ මාමා වන ඩී. ඒ. රාජපක්‍ෂ මැතිතුමා විසිනි.ඒ සියල්ල එසේ වූයේ මනාලියගේ පියා වන මාතර ප්‍රථම පළාත් ආණ්ඩු සභාපතිවරයා වන නීතීඥ ජෝර්ජ් වීරතුංග මහතාගේ වැඩිමහල් නැගණිය එමලි මහත්මිය රුහුණේ සිංහයා යැයි විරුදාවලිය ලත් ඩී. එම්. රාජපක්‍ෂ මැතිතුමා (ඩී. ඒ. රාජපක්‍ෂ මැතිතුමාගේ වැඩිමහල් සොහොයුරු) සමඟ විවාහපත්ව සිටීමය.නුවණට දැනුමට රැකියා ඇතුවා සුදුසු සියල් සුදුසුම තැන ලැබුවා යෞවනයින් ජීවිතයත් දිනුවා මව් පියවරු ඔල්වරසන් නැගුවා...මේ ඉන් තවත් කෙටි ගීතයකි.ප්‍රධාන ගීතයේ වදන් මාලාව මෙසේ වන්නේය.’ජය ජය වේ උතුම් ධජෙන් සෙවණ ලබා පළන්දමින් විජය ප්‍රභා ඔබත් මමත් දිනු ශ්‍රී ලංකා – යුගත් නගා නවදිමු ලංකාඅපි එකමුතුවී අත්වැල් බන්දා දිනවමු ශ්‍රී ලංකා රණබිම් මතින් සෑදේ ගොවි බිම් කම්හල් නැගේ මකා මුඩුබිම් අපි වෙමු දැයේ අලුත් උගතුන්ඔබගේ පිළිවෙත් අනුහසයෙන් එක ධජයක් යටතට ආවෝ අපි දැන් නිදහස් ජනතාවෝ ඔබ ලක් දරුවන් අබිරු පියා ජය ජය ජයශශ්‍රී පතමු සදාමේ ගීතයට අමතරව ආචාර්ය රණසිංහ රචනා කළ තවත් ගීතයක් ඉකුත් ජනවාරි විසිහතරවන දින සිට ගුවන් විදුලියෙන් ප්‍රචාරය කෙරේ. විශාරද එඩ්වඩ් ජයකොඩි සහ චරිතා ප්‍රියදර්ශනී ප්‍රමුඛ පිරිස විසින් මේ ගීය ගයා ඇත.මෙම ගීතයේ සංගීත නිර්මාණය ෂෙල්ටන් විජේසේකර විසිනි. එම ගීත පටිගත කිරීමට සංගීතඥ දිනේෂ් බෝගොඩ මහඟු උපකාකරයක් විය. මේ පහත පලවන්නේ එම ගීතයේ ද එක් කොටසකි. මේ ගීතයේ අත්වැල ගායනය තාරකා උමේශ්වරී, නලින විජේතුංග, සහ භද්‍රජී විතාරණ විසිනි.සුබ අනාගත ජය කිරුළ පළදා හිසින් ඔබේ පුනරාගමනයයි අපි පැතූයේ පිය සෙනෙහසින් ඇවිත් ඒ දින සොයුර අද අපි පුණ්‍ය ලංකා සියල්මහජනඔබට කළගුණ සලකමුව සොයුරාණනේ සාධා රුපුන් - ඔබ අපට දුන් චින්ත සහනය සෙල්ලිපිය සේ මතක ඈත මපියාණනේ මිනිස් දුක සැප කඳුළ සුසුමද ඔබ දනීඑවන් මිනිසා ජයශීශ්‍රීයෙන් ජයගනී ඒ ඔබට මට දැයට හිමි අභිමානයයි දේශ දේශාන්තරේ ඒ ලංකා ජයයි උතුම් දළඳා මුනිදු වම් සිරිපා බෙලෙන්සතර දොවොලේ පූජනීයවූ දෙව්බෙලෙන් ජේසු හිමි, ශිව දේව, අල්ලා දෙවිබෙලෙන් එන්න පුනරාලෝකදී වාසනාවන්!</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=f1002033</link>
    <topic> </topic>
    <author>මනෝලි සුබසිංහ</author>
    <content>‘රැයක් පහන් නොවී’ කෙටි කතා සංග්‍රහය පළ කරමින් ලේඛනයට පිවිසි කමල් පෙරේරා ප්‍රථමයෙන් අපට හමු වන්නේ කෙටිකතා රචකයකු ලෙසිනි. පසුව හේ නවකතා රචකයකු වීය. තවත් විටෙක යොවුන් ප්‍රබන්ධ රචකයෙකි. එමෙන්ම තීරු රචකයෙක් ද වෙයි’ සමස්ථය ගෙන හැර බැලූ විට ඔහු මේ සමාජය තුළ සන්ධානගත වී ඇත්තේ ලේඛකයකු හා මාධ්‍යවේදියකු ලෙස ය. ‘කඳු යාය නිසලයි’, ‘මුදුන’ , ‘උස් කඳු අවධියෙන්’, ‘නික්ම යාම ‘, ‘ ත්‍රිකෝණය හා තවත් කතා’, ‘රාජනී ඇවිත් ගියාය’ , ‘ රන් නෙළුම් පොකුණ’, ‘වෙතටයි’, ‘වෙත ලියා දක්වන වග නම්’, ‘කෙටිකතා පහක් සමඟ කෙටි කතා ගැන කතා බහක්’, නමින් ග්‍රන්ථ රැසක් ලියූ කමල් පෙරේරා ගේ නවතම කෙටි කතා එකතුව වූයේ ‘අසමත් රාජ්ජේ’ ය. ඒ සමඟම ඔහුගේ තෝරාගත් කෙටි කතා එකතුවක් දික්වැල්ලේ කමල් විසින් ‘කිරන්ද කදවු’ නමින් දමිල බසට ද පරිවර්තනය කරමින් එළි දැක්වීය. ‘අසමත් රාජ්ජේ’ සහ ‘කිරන්ද කදවු’ ග්‍රන්ථ ද්විත්වයම ප්‍රකාශයට පත් කරන ලද්දේ ඇස්.ගොඩගේ සහ සහෝදරයන් වෙතිනි.ඔබගේ නිර්මාණ එකතුවක් දමිල බසට පරිවර්තනය කරමින් දමිල පාඨකයට තිළිණ කරන්නට ඔබ පෙළඹූ විශේෂ හේතුවක් තිබුණ ද?අපි අවුරුදු තිහක බෙදුම්වාදී යුද්ධයකට මුහුණ පා සිටි සමාජයක්. යුද්ධයට බොහෝ සෙයින් බලපෑවේ; සිංහල සහ දමිල ජන කොටස් දෙක අතර අන්‍යෝන්‍ය අවබෝධය නොතිබූ නිසයි. යුද්ධය මේ ජන කොටස් දෙකට අවශ්‍ය වූ එකක් නෙමෙයි. බලලෝභී දේශපාලනඥයන් ඔවුන්ගේ බලය ලබා ගැනීමට මෙවැනි පසුබිමක් මේ ජන කොටස් දෙක අතර පසුගිය දශක කිහිපය පුරාම නිර්මාණය කරලා තිබුණා.යුද්ධය පවතින සහ යුද්ධය සංසිඳුනු පසුත් අවස්ථා කිහිපයකදීම යාපනයට ගිහින් යාපනේ ජනතාව සමඟ සංවාදයකට එලෙඹෙමින් ලේඛන කටයුතුවල නිරත වන්නට මට අවස්ථාව ලැබුණා.එහිදී මට පැහැදිළිව දැනුණු දෙයක් තමයි; මේ ප්‍රධාන ජන කොටස් දෙක අතර සංවාදයක් නොතිබීම සහ සම්බන්ධතාවයක් නොතිබීම. මේ සහ සම්බන්ධතාවය ඇති කළ හැකි නියම කොටස්කරුවන් වන්නේ ලේඛකයන් සහ කලාකරුවෝයි.දේශපාලනඥයන් මේ සංවාදය අව්‍යාජව කළේ නැහැ. එනිසා මේ රටේ සිංහල, දෙමළ, මුස්ලිම් ජනතාව අතර විශාල දුරස්ථභාවයක් ඇති වෙලා තියෙනවා.ඉතිං එහෙම අවධියක ලේඛකයන් කලාකරුවන් නිහඬව ඉන්න තරමට මේ තත්ත්වය වැඩි වෙනවා විතරක් නෙවි ගැටුම්කාරී තත්ත්වයකට පවා පත්වීම අපට පැහැදිළිව දැනුණා.ඒ නිසා තවදුරටත් ප්‍රමාද නොකර අපගේ ශක්ති ප්‍රමාණයෙන් සිංහල - දෙමළ ජන කොටස් භේද භින්න නොකර එකමුතු කළ යුතු බව අපි තේරුම් ගත්තා. ඒ තත්ත්වය අපි පොදුවේ සහ පෞද්ගලිකව තේරුම් අරගෙන යුද්ධය නිමා වෙනවත් එක්කම ‘සිංහල සහ දෙමළ ලේඛන එකමුතුව නමින් සියලු ජනවාර්ගික ලේඛකයින් එකතු කරගනිමින් ලේඛක හවුලක් ආරම්භ කළා. ඒකේ ප්‍රතිඵලයක් විදියට දෙමල බසට පරිවර්තනය වූ ‘කිරන්ද කදවු’ කෙටි කතා සංග්‍රහය එළි දකිනවා.මෙහිදී විශේෂයෙන් සිරි සුමන ගොඩගේ මහත්මයාගේ උපකාරය මතක් කළ යුතුයි. මෙම වැඩපිළිවෙළ සඳහා එතුමාගෙන් විශාල සහයෝගයක් ලැබෙනවා. මෙතුමාගේ ප්‍රකාශන ආයතනයේ අනුග්‍රහය ඇතිව සිංහල දෙමල භාෂා දෙකටම පරිවර්තනය කරන ව්‍යාපෘතියක් දැනට දියත් කර තිබෙනවා.අනාගතයේ දී මීට වඩා පුළුල් විදියට ලංකාව පුරා ව්‍යාප්ත ව සිටින සහෝදර දෙමළ ලේඛකයන් එකතු කර ගනිමින් වාර්ෂික සමුළුවක් පවත්වන්නටත් බලාපොරොත්තු වෙනවා.දැනටත් අපි මේ ලේඛකත්ව හවුල මගින් ‘දීප’ නමින් කුඩා ප්‍රකාශනයක් ප්‍රකාශයට පත් කරනවා. ඊට අමතරව 2009 වසරේදී ගොඩගේ සාහිත්‍ය උළෙලේදී දෙමළ ලේඛකයන් තුන් දෙනෙකුට සම්මාන ප්‍රදානය කිරීමට ලේඛක හවුල මැදිහත් වුණා.ඔබ සාහිත්‍ය ක්ෂේත්‍රයේ ඉසව් බොහෝමයක් නිරත වන ලේඛකයෙක්. මේ අතරින් ඔබ වඩාත් සිත් ගත් ඉසව්ව ගැන ඇහුවෝතින් පිළිතුරක් තිබෙනවා ද?මගේ මූලිකම මාධ්‍ය ලෙස සලකන්නේ ‘කෙටිකතා’ව යි. අදටත් එහි වෙනසක් නැහැ. මගේ ලේඛන දිවියේ රුචිකත්වය වගේම ප්‍රමුඛස්ථානය ලැබෙන්නෙත් කෙටිකතාවටයි. ඊට අමතරව නවකතා තුනක් මම ලියා තිබෙනවා.‘කඳු යාය නිසලයි’, ‘මුදුන’ සහ ‘උස්කඳු අවධියෙන්’ මෙය තුන් ඈදුණු නවකතාවක්. මෙය එක්තරා ප්‍රදේශයක එක්තරා ජන කොටසක් පාදක කර ගනිමින් ඔවුන්ගේ ජීවිත පසුබිම් කර ගනිමින් පරම්පරා කිහිපයකට විකාශය වන කතා පුවතක්. ඒ ඒ වකවානුවලදී සිද්ධ වන සමාජ ආර්ථික සංස්කෘතික වෙනස්කම් දකිමින් කතාව පෙළ ගස්වන්නට මම උත්සහ කළා.71 කැරැල්ලේ සිට 89 භීෂණ සමය දක්වා දශක දෙකකට ආසන්න කාල පරිච්ඡේදයක් මේ තුන් ඈඳුනු නවකතාවෙන් ආවරණය වෙනවා.සාහිත්‍ය ඉතිහාසය පිරික්සීමේදී තුන් ඈදුණු නවකතා රචකයන් හමුවන්නේ ඉතාම අතළොස්සක්. විශේෂයෙන් අපගේ මතකයට එන්නේ මහ ගත්කරු මාර්ටින් වික්‍රමසිංහයන්ගේ ‘ගම්පෙරළිය’, ‘කලියුගය’, සහ ‘යුගාන්තය’ නවකතා ත්‍රිත්වය පිළිබඳවයි. තුන් ඈදුණු නවකතා රචකයෝ විරලව ඇත්තේ එය ලේඛකයාට අභියෝගයක් වන නිසාද ?මෙතැනදි විශේෂයෙන් සඳහන් කළ යුතුයි; මහ ගත්කරු මාර්ටින් වික්‍රමසිංහ සහ මා කෙසේවත් සමාන නොවන බව. ඇත්තටම ඔබ කියූ පරිදි තුන් ඈදුණු නවකතාකරණයේ යෙදෙන ලේඛකයන් අපගේ සාහිත්‍ය ක්ෂේත්‍රය තුළ දකින්නට ලැබෙන්නේ ඉතාම අතළොස්සක්.එහෙම වෙන්නත් හේතු කිහිපයක්ම බලපානවා. එවැනි පොතක් ලියන කතුවරයාට සිද්ධ වෙනවා; ලේඛක කාර්යභාරයට අමතරව දේශපාලනඥයකු ඉතිහාසයඥයකු සමාජ විද්‍යාඥයකු ආදී මේ සියලු දෘෂ්ටීන් හරහා හිතන්න. ඒ කාල වකවානු තුළ තිබුණු දේශපාලන පසුබිම පිළිබඳව මනා වැටහීමක් තිබිය යුතුයි.මෙවැනි කාරණා එක්තරා ආකාරයක ලේඛකයාට තිබෙන අභියෝගය. ඒ අභියෝග ජය ගත හැක්කේ ලේඛකයා සියුම් නීරීක්ෂකයකු වුවහොත් පමණි. හුදෙක් සමාජ, දේශපාලන, ආර්ථික, සංස්කෘතික අවබෝධය තිබූ පමණින් හොඳ ලේඛකයකු වන්නට බැහැ.ඒවගේම ලේඛකයාට හොඳ පරිකල්පන ශක්තියක් අවශ්‍යයයි. කලාත්මක හික්මීමක් අවශ්‍යයයි. ඒ වගේම සාහිත්‍ය පිළිබඳව ශිල්පීය අවබෝධය අවශ්‍යයි. මනා භාෂා ඥානයක් අවශ්‍යයි. මේ සියල්ල එක් තැන් වූ ලේඛකයකුගෙන් නිර්මාණාත්මක බවින් අගතැන්පත් කෘතියක් පාඨකයාට පත් වීම නිසැකයෙන්ම සිද්ධ වෙනවා.පාඨකයා හෝ ප්‍රේක්ෂකයා හෝ රසිකයා ඉල්ලන දේ ලබා දීම සාහිත්‍යකරුවාගේ හෝ කලාකරුවාගේ වගකීමක් ද?අපට විවිධ මට්ටමේ පාඨකයෝ ඉන්නවා. එක් එක් තලවල පාඨකයෝ ඉන්නවා. එක්තරා පිරිසක් ඉන්නවා; හුදු රසාස්වාදයම පතන. ඔවුන් බලාපොරොත්තු වන්නේ හුදු රසාස්වාදය පමණයි. නමුත් එහේම ආරම්භ කරන පාඨකයා පවා පසු කලෙක ජීවිත පරිඥානයෙන් පිරි පිරිසක් බවට පත් කර ගන්නට දක්ෂ සාහිත්‍යකරුවකුට කලාකරුවකුට හැකියාව තිබිය යුතුයි.මම නම් වින්දනයට වඩා අපේක්ෂා කරන්නේ පාඨකයාගේ හෝ රසිකයාගේ ජීවන පරිඥානය පුළුල් කිරීමක්. ඒ ජීවන පරිඥානය පුළුල් කළ යුත්තේ අපේ පාඨක ප්‍රජාව තුළ රුචිකත්වය රසිකත්වය වර්ධනය කරමිනුයි.එය සටන් පාඨවලින් කළ හැක්කක් නෙමෙයි. හොඳ කලාකරුවෙකුගෙන් සාහිත්‍යකරුවෙකුගෙන් පාඨකයාගේ ජීවන ගමනට හොඳ මාර්ගෝපදේශකත්වයක් ලැබෙනවා. හොඳ පොතක් හොඳ නාට්‍යයක් බලන රසිකයා ඒ කලා කෘතිය රස විඳි අවසානයේ කිසියම් අලුත් අවබෝධයක් ලබා ගත්තෙක් බවට පත් වෙනවා. ඒ තමයි විය යුත්ත.ඒනිසා කියවීමට පොළඹවන රුචිකත්වයක් ඇති පොත් ලිවීම බහුල කිරීම ලේඛකයාට තිබෙන අභියෝගයක්. ඒ පෙළඹවීම හරහා පාඨකයාගේ රසිකත්වය වැඩි දියුණු කරන්නට ලේඛකයා වග බලා ගත යුතුයි. පාඨකයා ඉල්ලන දේට වඩා පාඨකයාට දිය යුතු දේ දීම ලේඛකයා ගේ වගකීමක්.ඔබ ගත් කතුවරයකු වගේම පුවත්පත් ලේඛකයකු ද වෙනවා ?දේශපාලන හේතූන් මත මහජන බැංකුවේ මගේ රැකියාව අහිමි වීමේ ප්‍රතිඵලයක් විදියට මම මාධ්‍යවේදියකු වුණේ. 1990 ඉඳල 94 වනතුරු මම ‘රාවය’ පුවත්පතේ පූර්ණකාලීන මාධ්‍යවේදියකු ලෙස කටයුතු කළා.94 දී නැවැත මහජන බැංකුවේ රැකියාව ලැබුණට පස්සේ මාධ්‍යවේදියකු ලෙස අත්දැකීම් හේතු කොට ගෙන මහජන බැංකුවේ ප්‍රකාශනයක් වන ‘බැංකුවයි ඔබයි’ සඟරාවේ ප්‍රධාන සංස්කාරක ධූරය මට ලැබුණා.රැකියාව අහිමි වුණත් මාධ්‍යවේදියකු ලෙස රටේ නමක් හදා ගන්න ලැබුණා. ඒක මම සලකන්නේ වෙස් වළාගෙන පැමිණි ආශිර්වාදයක් විදියට යි. 2007 දී බැංකු සේවයෙන් විශ්‍රාම ගත්තට පස්සේ මම පූර්ණකාලීනව ලේඛනයට යොමු වුණා.අදටත් නිදහස් මාධ්‍යවේදියකු විදියට පත්තරවලට ලියන ගමන් පොත්පත්වල කටයුතුත් කරගෙන යනවා. මේ දවස්වල මම රුසියානු ලේඛක පියදෝර් දොස්තොව්ස්කි පිළිබඳ චරිතාපදාන කෘතියක් ලියනවා. ඊට අමතරව යොවුන් ප්‍රබන්ධයක් රචනා කරන්නටත් ආරම්භ කර තිබෙනවා.ප්‍රතිභාව අත්දැකීම් සහ පරිකල්පනය නිර්මාණයකදී වැදගත් වන්නේ කොහොමද?කෙටි කතාවක් හෝ නවකතාවක් හෝ වෙනත් කලා නිර්මාණයක් වේවා බිහි කිරීමේදී අවශ්‍ය ප්‍රධාන මූල ද්‍රව්‍ය ලෙස ප්‍රතිභාව පරිකල්පනය සහ අත්දැකීම් යන කාරණාවලට ප්‍රමුඛත්වය ලැබෙනවා.ප්‍රතිභාහීන අයකුට නිර්මාණකරුවකු වීම අසීරුයි. එහෙත් ප්‍රතිභා ශක්තිය නැත්තෙකු වුවද නිරන්තර අභ්‍යාස තුළින් නිර්මාණ ශක්තිය වර්ධනය කරගත හැකි බවට මතයක් තිබෙනවා.එයින් මා අදහස් කරන්නේ නැහැ විවිධ පාඨමාලා හදාරන සියල්ලෝම නිර්මාණකරුවන් බවට පත් වන බව. නමුත් මෙවැනි පාඨමාලා හරහා යම් මට්ටමක සෙතක් සැලසෙන බව අපට පිළිගන්නට පුළුවන්.කිසියම් කලා මාධ්‍යයක් කෙරෙහි ඇති බැඳීම හෝ රසඥතාව, ප්‍රතිභාව ලෙස වරදවා වටහා ගන්නා පිරිසක් ද සිටින බව පෙනෙනවා. ලාභ ජනප්‍රියත්වය අපේක්ෂාවෙන් හෝ වෙනත් ප්‍රතිලාභයකට ලෝබකමින් කලාවට ඇලුම් කිරීමත් ප්‍රතිභාවක් අතර පරතරය හරියට අහසට පොළොව වගෙයි.මේකට කදිම නිදසුනක් වන්නේ මෑතක සිට මෙරට රූපවාහිනී නාලිකාවලට වසංගතයක් ලෙස පැතිරී යන ගැයුම් වැයුම්, නැටුම් සහිත සුපිරි තරු ගාල ගෝට්ටිය.එනිසා මම නම් හිතන්නේ සාහිත්‍ය ක්ෂේත්‍රයේ හෝ වේවා වෙනත් කලා ක්ෂේත්‍රයක හෝ වේවා නිර්මාණකරුවකු වීමට අපේක්ෂා කරන්නෙකුට බින්දු මාත්‍රයක හෝ ප්‍රතිභා ශක්ති තිබිය යුතුමයි. ප්‍රතිභාව මිල මුදලට ගත නොහැකි මෙන්ම එය අලෙවි කළ හැක්කක් ද නොවෙයි. පරිකල්පනය සඳහා ප්‍රතිභා ශක්තිය අවශ්‍යමයි.නිර්මාණකරුවකු හට පරිකල්පනය ප්‍රතිභා ශක්තිය තරමට ඔහු හෝ ඇය ලබා තිබෙන අත්දැකීම් වැදගත් වෙනව ද ?ප්‍රතිභාවක් නැත්නම් කලා කෞෂල්‍යයක් තිබූ පමණින් කෙනෙකුට ලේඛකයකු හෝ නිර්මාණකරුවකු වෙන්නට අසීරුයි. එවගේම නිර්මාණකරුවෙකුට අත්දැකීම් අවශ්‍යමයි. ප්‍රතිභා ශක්තිය භාවිතයට නැඟිය හැක්කේ අත්දැකීම් නැමැති ජලාශය තරණ්‍ය්‍ය කිරීමෙනුයි.අත්දැකීම් හෙවත් අනුභූ®තිය සහ සාහිත්‍ය නිර්මාණ අතර පැවැතිය යුතු අත්‍යන්ත සැබෑවක් බව මහාචාර්ය විමල් දිසානායකගේ ‘නිර්මාණය සහ විචාරය’ කෘතියෙත් සඳහන් වෙනවා.සාහිත්‍ය කෘතියක ප්‍රධානම අමුද්‍රව්‍ය වන්නේ සාහිත්‍යකරුවා ලබන අත්දැකීම්. මේ අත්දැකීම් ලැබෙන මාර්ග කිහිපයක් තිබෙනවා. සෘජු අත්දැකීම්, වක්‍ර අත්දැකීම් මේ කවරාකාරයෙන් උකහා ගත්ත ද වැදගත් වන්නේ අත්දැකීමේ ඇති අව්‍යාජ බවයි.නමුත් නිබන්ධයක් සඳහා කරුණු එකතු කරනවා වගේ සාහිත්‍ය නිර්මාණවලට අත්දැකීම් ගොනු කරන්නට බැහැ.සෙස්සන්ට මෙන්ම නිර්මාණකරුවන්ට ද අත්දැකීම් ලැබෙන්නේ අවධිමත් විදියටයි. නැතහොත් අනපේක්ෂිත මොහොතකදීයි. ජීවිතයේ විවිධ අවස්ථාවලදී ලැබෙන අත්දැකීම් ලේඛකයාගේ මනසේ කාලාන්තරයක් තැන්පත් වෙනවා.නව නිර්මාණයක් කිරීමේදී තමාගේ හදවත සසල කළ ඒ අත්දැකීම් ප්‍රයෝජනයට ගැනෙනවා. එනිසා ප්‍රතිභා ශක්තිය පරිකල්පනය වගේම අත්දැකීම් යන මේ ත්‍රිවිධ අංශයම නිර්මාණයකදී බොහෝ සේ වැදගත් වෙනවා. මේ කාරණා තුන අතර මනා සැබැදියාවක් තිබීමෙන් සාර්ථක නිර්මාණයක් බිහි කර ගත හැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=f1002034</link>
    <topic> </topic>
    <author>මනෝලි</author>
    <content>යේ සම්පත දූවා දරුවන් ය. හෙට දවසේ අපගේ සුන්දර බලාපොරොත්තුව ඔවුන්ය. සුබ අනාගතයක් දැහැමි සමාජයක් බිහි කරමින් සුන්දර හදවතක් ඇති දූ දරුවන් අනාගතයට දයාද කිරීම වැඩිහිටි අප සැමගේ පරම යුතුකමකි.වෙසෙසින් ම මල් වැනි හිත් ඇති පුංචි දූ පුතුන්ගේ සිත් කිළිටි නොකර තලා පෙලා නොදමා ආදරය, කරුණාව, මෛත්‍රීය, සාමය, සමඟිය සිත්හි පතුරවමින් සුන්දර දරු පරපුරක් බිහි කිරීමේ දී සාහිත්‍යයට කළ හැකි මෙහෙය අපමණ ය. එය සද් මෙහෙයකි. පුණ්‍ය කටයුත්තකි.ළමා පරපුරේ රසවින්දනය උදෙසා එවන් පුණ්‍ය මෙහෙවරක නියැළුණු ඇය ඉන්දිකා මනෝරි අබේසිරිගුණවර්ධන. දිනමිණ පුවත්පතේ මධ්‍යම ප්‍රවෘත්ති කාර්යාංශයේ උප කතුවරියක වන ඇය පුංචි දූ පුතුනට රසවත් ලෙස කියවිය හැකි අගනා පොත් පෙළක් ම තිළිණ කොට ඇත. ගණනින් පැවැසියහොත් ළමා පොත් දහයකි.‘දඟයයි පැංචයි’, ‘පූස් රාළට දඬුවමක්’, ‘කම්මැලි වේ පැංචා’, ‘තුන් ඉරි අප්පු’, ‘ඉබි නයිදෙගේ උපන් දිනේ’, ‘රතු කිකිළි පැටියයි දුඹුරු කිකිළි පැටියයි’, ‘පඹයාගේ් නුවණ’, ‘කැළෑ යාළුවෝ’, ‘සුදු සීයාගේ සුදු තොප්පිය’, ‘සීනි මාලිගාව‘, පුංචි දරු සිඟිත්තන්ට ඉන්දිකා මනෝරි පළ කළ ළමා පොත් දහය වෙයි.මේ හැම ළමා පොතකින් ම කතුවරිය කුඩා දරුවනට ආදර්ශයක් සපයයි. ‘සමඟියේ බලය’, ‘එකමුතුකමේ ශක්තිය’, ‘නරක මිතුරන් ඇසුරේ පළවිපාක’, ‘ගහ කොළ සතා සිවුපාවුන් ද අපගේ මිතුරන් බව‘, ‘කම්මැලිකමේ ආදිනව‘, ‘වැඩිහිටි ගෞරවය’ ආදී හොඳ පුරුදු ජීවිතයට එකතු කර ගන්නේ කෙසේ ද යන්න කතුවරිය සරල ආකර්ෂණීය පැහැදිලි බසකින් ඉදිරිපත් කොට ඇත.ළදරු පාසල් යන දරුවාගේ සිට වයස අවුරුදු 8, 9 දක්වා වයසේ පසුවන දූලා පුතාලා වෙනුවෙන් ම කතුවරිය මෙම පොත් පෙළ ඉදිරිපත් කොට ඇත.පුංචි දරුවන්ගේ වාග් කෝෂයට සතුන්ගේ නම් මල්වල නම් වගේ ම අපගේ වාග් මාලාවෙන් තරමක් දුරට ඈත්ව ඇති හිඹුටු, මාදං වැනි පළතුරු පිළිබඳව අවබෝධය ද ළමා මනසට හඳුන්වා දෙයි.මනෝරි ලියූ මෙම ළමා කතන්දර පොත් පෙළේ සියලුම චිත්‍ර හේම පෙරමුණගෙනි. ඔහු ද ලේක් හවුස් ආයතනයේ පුවත්පත් ගණනාවක සේවය කොට ඇති පළපුරුදු චිත්‍ර ශිල්පියෙකි.ඉතාම සාධාරණ ඳලකට පුංචි දරුවන්ගේ නැණ මනස පුබුදු කරන්නට මෙම පොත් පෙළ ප්‍රකාශනයෙන් දායක වී ඇත්තේ ප්‍රසන්න කරුණාරත්න අධිපතිත්වය දරන සහස්‍ර ප්‍රකාශකයෝ ය.බැද්දේගම උපන් මනෝරි අබේසිරිගුණවර්ධන බැද්දේගම ක්‍රිස්තුදේව බාලිකා විද්‍යාලයේ උසස් පෙළ හැදෑරුවේ කලා විෂයයන් ඇසුරෙනි.ඇය ලියන්නට පෙළඹුණේ වයස අවුරුදු හතේදී ය.මුලින් ම ඈ ලියූ කවි පෙළක් ‘යුවති’ පුවත්පතේ පළවිණි. ගුවන්විදුලි ශිල්පිනියක ලෙස ද කටයුතු කළ මමෝරි පුවත්පත් කලාවේදිනියක ලෙස වෘත්තීය ජීවිතය ඇරැඹියේ ‘රැජින’ පුවත්පතෙනි.පසුව ‘වනිතා විත්ති’, ‘දෙසතිය’ නිදහස් මාධ්‍යවේදිනියක ලෙස සිටීමෙන් අනතුරුව ලේක් හවුස් ආයතනයට එක්ව ‘තරුණි’, ‘සරසවිය’, ‘දිනමිණ’, දීර්ඝකලක් විශේෂාංග ලේඛිකාවක ලෙස කටයුතු කොට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>03</day>
    </date>
    <link>http://www.dinamina.lk/2010/02/03/_art.asp?fn=f1002035</link>
    <topic>සැබෑ වූ නිදහස ලොවට පෙන්වන දැයට කිරුළ</topic>
    <author>සටහන -ඉන්දික පොල්කොටුව ඡායාරූප -උදේනි රාජපක්ෂ</author>
    <content>දශක තුනක් පුරා පැවැති කුරිරු ත්‍රස්තවාදය මේ රටෙන් තුරන් කරමින් තිස් වසරකට පසු නිදහස් කිරුළ පැළද සමරන ප්‍රථම ජාතික නිදහස් දින සැමරුම් උළෙල මේ මස 04 වැනි දින, ඓතිහාසික කන්ද උඩරට ශ්‍රී දළදා මාලිගා පරිශ්‍රයේදී පැවැත් වේ.මේ ඓතිහාසික අවස්ථාව ලාංකේය ඉතිහාසයේ සුවිශේෂී සන්ධිස්ථානයක් වනු නොඅනුමානය.සිය අභිමානවත් හැට දෙවැනි නිදහස් දිනය සමරන මොහොතේ, එයට සමගාමීව ‘දැයට කිරුළ’ සිවුවැනි ප්‍රදර්ශනය මෙවර කන්ද උඩරට පල්ලේකැලේ පුරවරයේදී පවත්වනු ඇත.ත්‍රස්තවාදී උවදුරෙන් මවුබිම බේරාගත් රාජ්‍ය නායකයා වන මහින්ද රාජපක්ෂ මහතා දෙවැනි වර ලද සුවිශේෂි විජයග්‍රහණයෙන් පසු පවත්වනු ලබන පළමු නිදහස් උත්සවය මෙන් ම , ප්‍රථම දැයට කිරුළ ප්‍රදර්ශනයද මෙය වීම සුවිශේෂී සිද්ධියකි.‘පැළද එක කිරුළක් - නැවුම් හෙට දවසක්’ යන තේමාව මුල් කැර ගනිමින් කුණ්ඩසාල මැතිවරණ කොට්ඨාසයේ, පල්ලේ කැලේ ප්‍රදේශයේ අක්කර 60ක භූමි ප්‍රමාණයක මෙවර දැයට කිරුළ ප්‍රදර්ශනය පැවැත්වේ.මහනුවර නගර මධ්‍යයේ සිට ඓතිහාසික ශ්‍රී දළදා මාලිගාව දෙසින් කිලෝමීටර් හයක පමණ දුරක් ගමන් කළ විට හමු වන අතිශය සුන්දර වට පිටාවක පැවැත්වෙන 2010 දැයට කිරුළ ප්‍රදර්ශනය , පෙබරවාරි 04දායින් ආරම්භ වී, පෙබරවාරි 10 දා දක්වා පැවැත්වේ.සිව්වැනි ප්‍රදර්ශනයමහනුවර ශ්‍රී දළදා මාලිගාවට අයත් පල්ලේකැලේ ජාත්‍යන්තර බෞද්ධ පර්යේෂණ මධ්‍යස්ථාන පරිශ්‍රය, මධ්‍යම පළාත් සභා නව ගොඩනැගිලි සංකීර්ණය හා පල්ලේකැලේ ඉදිවෙමින් පවතින සිරකඳවුර පරිශ්‍රය මේ සඳහා තෝරාගෙන තිබේ.මෙයට පෙර පැවැති දැයට කිරුළ ප්‍රදර්ශන සියල්ලම කොළඹ බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේ පැවැත්වුවද, ජනාධිපති මහින්ද රාජපක්ෂ මහතාගේ උපදෙස් මත එය මෙවර පල්ලේකැලේ පැවැත්වීමට පියවර ගත් බැව්, රාජ්‍ය ආදායම් අමාත්‍ය හා නියෝජ්‍ය මුදල් අමාත්‍ය රංජිත් සියඹලාපිටිය මහතා පවසයි.පෙබරවාරි 04 දා සවස 4.00 ට ජනාධිපති මහින්ද රාජපක්ෂ මහතාගේ ප්‍රධානත්වයෙන් සිවුවැනි දැයට කිරුළ ප්‍රදර්ශනය ආරම්භ වේ. අනතුරුව පෙබරවාරි 10 දා දක්වා සෑම දිනකම උදෑසන 9.00 සිට රාත්‍රි 12 දක්වා මේ ප්‍රදර්ශනය ඔබ සැම වෙනුවෙන් විවෘතව තැබෙනු ඇත.මේ ප්‍රදර්ශනයට සමගාමීව කුණ්ඩසාල මැතිවරණ කොට්ඨාසයේ පල්ලේකැලේ හා ඒ ආශි‍්‍රත ප්‍රදේශය රුපියල් කෝටි 130ක වියදමින් සංවර්ධනයට ලක් කිරීම, එම ප්‍රදේශයේ ජනතාව ලැබූ සුවිශේෂි භාග්‍යයකි.කන්ද උඩරට අග නගරය ලෙසින් සංවර්ධනයට ලක් කිරීමට යෝජිතව තිබෙන කුණ්ඩසාල කොට්ඨාසයට, මෙවර දැයට කිරුළ ප්‍රදර්ශනය හිමිවීම නිසා, එම ප්‍රදේශය තවදුරටත් සංවර්ධනය වනු ඇත.ඒ අනුව මහා මාර්ග සංවර්ධනය සඳහා රුපියල් කෝටි හැට හත හමාරක පමණ වියදමක් දරා තිබේ. මෙයට අමතරව ප්‍රදේශයේ ජල යෝජනා ක්‍රම සඳහා කෝටි 50ක පමණ මුදලක් ද, විදුලි පහසුකම් වැඩි දියුණු කිරීමට තවත් රුපියල් කෝටි පහක මුදලක් ද වැය කැර තිබෙන බැව්, විදේශ රැකියා ප්‍රවර්ධන හා සුබ සාධන අමාත්‍ය, ජාතික ආරක්ෂක ප්‍රකාශක, කුණ්ඩසාලේ ශ්‍රී.ල.නි.ප.ප්‍රධාන සංවිධායක කෙහෙළිය රඹුක්වැල්ල මහතා පවසයි.මේ යටතේ කුණ්ඩසාල මැතිවරණ කොට්ඨාසයේ තවත් යටිතල පහසුකම් රැසක් සම්පූර්ණ කිරීමට පසුගිය වකවානුව තුළ හැකි වූ බව සහ ඉදිරියේදී තවත් සංවර්ධන කටයුතු රැසක් ක්‍රියාවට නැංවීමට පියවර ගන්නා බව රඹුක්වැල්ල මහතා පවසයි.බණ්ඩාරනායක සම්මන්ත්‍රණ ශාලා පරිශ්‍රයේදී දැයට කිරුළ ප්‍රදර්ශනය පැවැත්වීමට හැකි වූයේ අක්කර 30ක භූමි ප්‍රමාණයක වුවත්, එමෙන් දෙගුණයක භූමි ප්‍රදේශයක් (අක්කර 60) මෙවර ප්‍රදර්ශනය සඳහා තෝරා ගැනීම හේතුවෙන් එය වඩාත් සාර්ථකව පැවැත්වීමට හැකියාව ලැබෙන බව බොහෝ දෙනාගේ අදහසයි.නවීන යුද උපකරණඅධ්‍යාපනික , සංවර්ධන, සංස්කෘතික ආදී ක්ෂේත්‍ර ගණනාවක රාජ්‍ය හා පෞද්ගලික අංශයේ ප්‍රදර්ශන කුටි දහසක් පමණ මෙවර ප්‍රදර්ශන සඳහා වෙන්කර තිබේ. ඉන් තුන්සියයක පමණ ප්‍රමාණයක රජයේ අමාත්‍යංශවල හා ඒ ආශි‍්‍රත ආයතනවල ප්‍රදර්ශන කුටි වේ. ත්‍රිවිධ හමුදාව, පොලිසිය ඇතුළු ආරක්ෂක අංශවල ප්‍රදර්ශන කුටි සඳහා අක්කර නවයක් පමණ වෙන්ව ඇත.දැයට කිරුළ ප්‍රදර්ශන ඉතිහාසයේ, ආරක්ෂක අංශයේ කුටි සඳහා මෙතරම් භූමි ප්‍රමාණයක් වෙන් කළ ප්‍රථම අවස්ථාව මෙය වේ. ප්‍රදර්ශනය නැරැඹීම සඳහා පැමිණෙන පිරිස් වෙත එහි ප්‍රතිලාභ උපරිමයෙන් ලබා දීමට, හමුදාව ඇතුළු ආරක්ෂක අංශ සිය පූර්ණ ශක්තිය යොදවා ඇත.අවසන් සටනේදී මෙන් ම, එයට පෙරත් ඉන් පසුවත් කොටි ත්‍රස්තවාදීන්ගෙන් අත්අඩංගුවට ගත් යුද උපකරණ රැසක් දැයට කිරුළ ප්‍රදර්ශන භූමියේ දී දැකගත හැකිය. ගිනි අවි, කාලතුවක්කු, බෝට්ටු, යුද ටැංකි, මල්ටි බැරල්, සබ්මැරීන් ආදිය, දැක ගැනීමට හැකි උපකරණ අතර වේ.මෙයට අමතරව යුද හමුදා සන්නාහ සන්නද්ධ රථ හා යුද ටැංකි පාලම් සන්නද්ධ රථ මේ ප්‍රදර්ශන භූමියේදී විස්මයජනක අයුරින් දැකගත හැකි ය. මීට අමතරව ප්‍රදර්ශන භූමියේ ඇති යුද , ගුවන්, නාවුක, පොලිස් හා සිවිල් ආරක්ෂක බලකා ආදී අංශවල සෑම ප්‍රදර්ශන කුටියකම, පාසල් සිසුන් ඇතුළු අනෙකුත් පිරිස් සඳහා දැනුම ලබා දීමට හා තොරතුරු ලබා දීමට විශේෂ වැඩපිළිවෙළ ක්‍රියාත්මක කර ඇත.විශේෂයෙන් හමුදාව ඇතුළු ආරක්ෂක අංශ සතු නවීන වර්ගයේ යුද උපකරණ රැසක් මේ අවස්ථාවට එක් වීමෙන් ඔබට දැක බලාගත හැකිවේ. ප්‍රදර්ශනය නැරැඹීමට පැමිණෙන අය සඳහා මේ උපකරණ පිළිබඳ විශේෂ දැනුම්වත් කිරීම සිදු කිරීම සැබවින්ම අගය කළ යුත්තකි.පල්ලේකැලේ ඉදිවෙමින් පවතින සිරකඳවුර ආශි‍්‍රත ප්‍රදේශය ආරක්ෂක අංශවල කුටි වෙන් කැර තිබීම, වඩාත් උචිත වූවකි. මේ ප්‍රදේශය විස්මයජනක අයුරින් නිර්මාණය කැර ඇති නිසා, ප්‍රදර්ශන භූමියට ඇතුළු වන පිරිස්හි වැඩි අවධානයට යොමු වනු ඇත.මහින්ද චින්තන වැඩපිළිවෙළ යටතේ පසුගිය සිවු වසර තුළ රටේ සිදු කළ යෝධ සංවර්ධන වැඩකටයුතු පෙන්නුම් කරන සංවර්ධන ක්‍රියා රැසක් විදහා දැක්වෙන ප්‍රදර්ශන කුටිද මෙහිදී දැකගත හැකිය. රජයේ අමාත්‍යංශවල , ආයතන හා දෙපාර්තමේන්තු රැසක ප්‍රදර්ශන කුටි එහිදී ප්‍රදර්ශනය කෙරේ.අමාත්‍යංශ මට්ටමින් පැවැත්වෙන ප්‍රදර්ශන කුටිවල එක් එක් අමාත්‍යංශයට අයත් සියලු ආයතන හා දෙපාර්තමේන්තුවල ව්‍යාපෘති හා සේවා, ජනතාවට ඉදිරිපත් කෙරේ.විශේෂයෙන් ‘මහින්ද චින්තනයේ’ සිවු වසරක ප්‍රගතිය විදහා දැක්වීම මෙන් ම, ‘මහින්ද චින්තනයේ’ ඉදිරි දැක්ම පිළිබඳ අපේක්ෂිත සැළැසුම් ගැන මෙහිදී ජනතාවට අවබෝධයක් ලබා ගත හැකි ය.‘අපි වවමු - රට නගමු’ යටතේ ක්‍රියාත්මක වූ කෘෂිකර්ම ක්ෂේත්‍රයේ පසුගිය සිවු වසරක නවෝදය , මහජනතාවට දැකගත හැකි තවත් සුවිශේෂි අංශයකි. ඒ සඳහා ගොවිපළ රැසක්ද කදිමට නිර්මාණය කැර ඇත.මීට අමතරව මොරගහකන්ද, උමා ඔය, දැදුරු ඔය, වෙහෙරගල, රඹුක්කන් ඔය වැනි යෝධ සංවර්ධන කාර්යන් පිළිබඳ ජනතාව මෙතෙක් නොදත් තොරතුරු රැසක් ලබා ගත හැකි වන පරිදි වාරි මාර්ග, විදුලි යෝජනා ක්‍රම, පරිසර වැඩපිළිවෙළ, ප්‍රවාහන හා මහා මාර්ග අංශයන්හි ප්‍රගතිය පිළිබඳ හා එහි තාක්ෂණික තොරතුරු පිළිබඳ විස්තර කෙරේ.ජනාධිපති ලේකම් කාර්යාලය හා ඒ ආශි‍්‍රත ආයතන, දෙපාර්තමේන්තු, විශේෂ අංග මේ ප්‍රදර්ශන භූමිය තුළ ස්ථාපිත කැර ඇත. එය නව පළාත් සභා ගොඩනැගිල්ල තුළ පිහිටුවා තිබේ.මෙයට අමතරව මෙරට සියලු විද්‍යුත් මාධ්‍ය ආයතන එක් කැර පවත්වන දැයට කිරුළ මාධ්‍ය කලාපයට අතිශය වැදගත් කමක් හිමිවේ. එයද පළාත් සභා නව ගොඩනැගිල්ල තුළ ස්ථාපිත කැර ඇත.මාධ්‍ය ආයතනවල වැඩසටහන් විකාශය කරන ආකාරය මාධ්‍ය කලාපයේදී දැකගත හැකි ය. දැයට කිරුළ සඳහා ම වෙන් වූ එෆ්.එම්.නාලිකාවක් මේ භූමිය තුළ ක්‍රියාත්මක වේ. එය ප්‍රදර්ශන භූමියේ සිට කිලෝමීටර් පහක පමණ ප්‍රමාණයක ශ්‍රාවකයන්ට ශ්‍රවණය කළ හැකි ය.ප්‍රදර්ශනය අවසන් දිනයේදී සියලු මාධ්‍ය ආයතන එක්ව පවත්වනු ලබන සංගීත සංදර්ශනය බොහෝ දෙනෙකුගේ අවධානයට යොමු වනු ඇත. පළමු දිනයේ සිට ප්‍රදර්ශනය පැවැත්වෙන අවසන් දිනය දක්වා සෑම රාත්‍රියකම සංස්කෘතික සංදර්ශන සමගින් සංගීත සංදර්ශන පැවැත්වේ. එළිමහන් වේදිකාවක ඉදිරිපත් කෙරෙන ගීත නාටක දැක්ම, සංස්කෘතික සංදර්ශනය ඔපවත් කිරීමට සමත් වන්නකි. එහිදී ඉපැරැණි වේදිකා නාට්‍ය ගීත ඉදිරිපත් කිරීමට ද නියමිතව ඇත.සිය මාධ්‍ය මෙහෙවර මැනවින් විදහා දක්වන ලේක් හවුස් ආයතනයේ මාධ්‍ය කුටිය මෙවරද මේ ප්‍රදර්ශනය තුළ ස්ථාපිත කැර ඇත. එය සභා ලේකම් කාර්යලය තුළ පිහිටුවා තිබේ. පුවත්පත් මුද්‍රණය , නිෂ්පාදනය පිළිබඳ අවබෝධයක් හා දැනුමක් නරඹන්නන් හට මෙහිදී ලබා දීමට අපේක්ෂා කෙරේ. ඒ සඳහා විශේෂ වැඩපිළිවෙළක් ද ක්‍රියාත්මක ය.දැයට කිරුළ ප්‍රදර්ශනය සඳහා අමෙරිකාව, කැනඩාව, ඉන්දියාව, ඉන්දුනීසියාව, මැලේසියාව ආදී රටවල් විසි පහක් සහභාගි වේ. එම රටවල සංස්කෘතික අංග, ඔවුන්ගේ තාක්ෂණික උපක්‍රම ආදිය, ප්‍රදර්ශනය නැරැඹීමෙන් මෙරට ජනතාවට දැකගත හැකිය.මෙරට සංස්කෘතිය, කලාව, සංවර්ධනය, තාක්ෂණය ආදිය පිළිබඳ ලොවට හඬගා කීමට මෙය කදිම අවස්ථාවක් වන බව නොඅනුමානය.නරඹන්නන්ට රක්ෂණයක්ප්‍රදර්ශනය වෙනුවෙන් රුපියල් මිලියන පන්සියයක රක්ෂණයක් ක්‍රියාත්මක කෙරේ. සහභාගීවන්නන්, නරඹන්නන් ඇතුළු සෑම දෙනාගේම ජීවිත, දේපොළ ආරක්ෂා කිරීම සඳහා ජාතික රක්ෂණ බාරය මගින් මේ රක්ෂණ ක්‍රමය ක්‍රියාවට නංවා තිබේ.පෞද්ගලික අංශයේ වෙළෙඳ කුටි බොහෝ ප්‍රමාණයක් මේ ප්‍රදර්ශනයේදී දැකගත හැකි ය. ශ්‍රී ලංකා ආයෝජන මණ්ඩලයට අයත් කර්මාන්ත ශාලාවල නිෂ්පාදන ඉතා අඩු මිලට මෙහිදී ලබාගත හැකි ය.පාසල් නිළ ඇඳුමෙන් පැමිණෙන සිසු දරු දැරියන්ට සහ ඔවුන් සමඟ පැමිණෙන ගුරුභවතුන්ට මේ ප්‍රදර්ශනය නොමිලේ නැරැඹීමට අවස්ථාව සලසා ඇත. අනෙකුත් අය සඳහා දැයට කිරුළ සංවර්ධන ලොතරැයිය මිලදී ගැනීම ප්‍රමාණවත් ය. එම ලොතරැයිය දිනුම් ඇදීමෙන්, රුපියල් ලක්ෂ 50ක් වටිනා මෝටර් රථයක් ඇතුළු ත්‍යාග රැසක් ජයග්‍රාහකයන් සඳහා පිරි නැමේ.ප්‍රදර්ශනය නැරැඹීම සඳහා පැමිණෙන ජනතාවට විශේෂ ප්‍රවාහන සේවාවක් ක්‍රියාත්මක කෙරේ. මහනුවර කේන්ද්‍ර කර ගනිමින් දුම්රිය, ලංගම සහ පෞද්ගලික බස්රථ ඒකාබද්ධ සේවාවක් ක්‍රියාත්මක කරනු ඇත.දැයට කිරුළ ප්‍රදර්ශනයට සමගාමීව විශේෂ ආරක්ෂක වැඩපිළිවෙළක් ක්‍රියාත්මක ය. ඒ සඳහා අට දහසක පමණ පොලිස් නිලධාරීන් පිරිසක් රාජකාරියේ යොදවන බැව් මධ්‍යම පළාත් බාර ජේ‍යෂ්ඨ නියෝජ්‍ය පොලිස්පති ගාමිණී නවරත්න මහතා පවසයි.ප්‍රදර්ශනය නැරැඹීම සඳහා පැමිණෙන ජනතාවට අවශ්‍ය පානීය ජල පහසුකම්, වැසිකිලි - කැසිකිළි පහසුකම් මෙන් ම සාධාරණ මිලට ආහාර පාන ලබා දීමටද විශේෂ වැඩපිළිවෙළ රැසක් ක්‍රියාත්මක ය.දශක තුනකට පසු ලක්මවගේ හිසෙහි නිදහස් කිරුළ පැළඳවීමෙන් අනතුරුව පවත්වන මේ ප්‍රදර්ශනය, රටේ සුබ අනාගතය උදෙසා දැයට කිරුළක් වනු නොඅනුමානය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=n1002041</link>
    <topic>ජනපතිවරණ ප්‍රතිඵල ගැනපැතිර ගිය කටකතා බොරු</topic>
    <author>දයා පෙරේරා</author>
    <content>මැතිවරණ කොමසාරිස් කරුණු පැහැදිලි කරයිජනාධිපතිවරණයේ ඡන්ද ප්‍රකාශ කිරීමත් ඊට අනුබද්ධිත ඡන්ද ගණන් කිරීම හා ප්‍රතිඵල පිළිබඳවත් තමා සම්පූර්ණයෙන්ම සෑහීමට පත්වෙන බව මැතිවරණ කොමසාරිස් දයානන්ද දිශානායක මහතා ප්‍රකාශ කරයි. ‘ජනපතිවරණයේ ප්‍රතිඵල පිළිබඳ එක් එක්කෙනා කියනු ලබන විග්‍රහයන් මා සම්පූර්ණයෙන්ම ප්‍රතික්ෂේප කරනවා’ යැයි ද කොමසාරිස්වරයා සඳහන් කෙළේය.26 වැනිදා මධ්‍යම රාත්‍රියෙන් පසු තමා සම්බන්ධයෙන් පෙර නොවූ විරූ අයුරින් රට පුරා පැතිර ගිය කට කතා කොමසාරිස්වරයා මෙහිදී පිළිකුලෙන් ප්‍රතික්ෂේප කෙළේය.ජනාධිපතිවරණ ප්‍රතිඵල කොළඹ විශ්වවිද්‍යාලයේ පරිගණක අධ්‍යයන ආයතනය විසින් පරිගණක ගත කළ බවත් එය තේරුම් ගත නොහැකි වූ ඇතැමුන් මෙවර එම කටයුතු පෞද්ගලික සමාගමකින් සිදු කළා දැයි තමාගෙන් ප්‍රශ්න කළ බවත් පැවැසූ කොමසාරිස්වරයා කොළඹ විශ්වවිද්‍යාලයේ පරිගණක අධ්‍යයන ආයතනය ඉතා විශ්වාසනීය අයුරින් එම කටයුතු සිදු කළ බවත් අවධාරණයෙන් පැවසීය. අවශ්‍ය නම් ඕනෑම කෙනෙකුට එම ආයතනයෙන් ක්‍රමවේදය විමසා දැන ගත හැකියි’ කොමසාරිස්වරයා කීය.මැතිවරණයේ ප්‍රතිඵල ගැන සෑහීමට පත් නොවන අයට පුවත් පත් සාකච්ඡා හෝ වෙනත් ප්‍රභූන් හමුවී දුක් ගැනවිලි ඉදිරිපත් නොකොට නීතිය හමුවට ගොස් කරුණු දැක්වීම සඳහා නීතිමය ප්‍රතිපාදන තිබෙන බවත් ඒ සඳහා තවත් සති දෙකක කාලයක් ඉතිරිව පවතින බවත් කොමසාරිස්වරයා පෙන්වා දුන්නේය.ජනාධිපතිවරණ ප්‍රතිඵල ගැන සෑහීමට පත් නොවන ඕනෑම කෙනෙකුට දින 21 කට පෙර ශ්‍රේෂ්ඨාධිකරණය හමුවට යා හැකියි. දැනටම දින හතක් ගත වෙලා.තව දින දහ හතරක් තිබෙනවා. ගත යුතු නීතිමය ක්‍රියාමාර්ග තිබෙනවා නම් ඒවා අනුගමනය කිරීම වඩා හොඳයි. කොමසාරිස්වරයා පැවසීය.මැතිවරණ කොමසාරිස්වරයා එසේ ප්‍රකාශ කළේ ජනාධිපතිවරණ ප්‍රතිඵල නිකුත් වීමෙන් පසුව ඇති වූ නොයෙක් ආන්දෝලනාත්මක දේ සම්බන්ධයෙන් කරුණු දැක්වීම සඳහා මැතිවරණ මහලේකම් කාර්යාලයේ ඊයේ (03) පෙරවරුවේ පැවැති ජනමාධ්‍ය හමුවේ දී ය.ඉකුත් 26 වැනිදා පැවැති ජනාධිපතිවරණයට පෙරාතුව පූර්ව මැතිවරණ සමය පිළිබඳ තමා සෑහීමට පත් නොවන්නේ යැයි ද කොමසාරිස්වරයා කීවේ ය.ඡන්දය දිනයේ ඡන්ද ප්‍රකාශ කිරීමේ කටයුතු ඉතා හොඳින් සිදුවූ බවත් එක් ස්ථානයක හෝ ඡන්දය ශුන්‍ය කිරීමට තරම් හේතුවක් ඇතිවූයේ නැති බවත් හෙතෙම කීය.ඡන්ද ගණන් කිරීමේ මධ්‍යස්ථානවලට ඡන්ද පෙට්ටි ගෙනා පසු ඡන්ද නියෝජිතයන්ට එහි යාමට ඉඩ නොදුන් බවට ලැබුණු පැමිණිලි පරීක්ෂා කිරීමේ දී ස්ථානවලට පැමිණි ඔවුන් මැතිවරණ දෙපාර්තමේන්තුවේ ලේඛනවලට අස්සන් කර තිබූ බව අනාවරණය විනැයි ද කොමසාරිස්වරයා කීවේ ය.ඡන්ද ගණන් කිරීම මෙන්ම ප්‍රතිඵල නිකුත් කිරීම විනිවිද පෙනෙන අයුරින් සිදු කිරීමට ගනු ලැබූ ක්‍රියාමාර්ග විස්තර කළ කොමසාරිස්වරයා සෑම ප්‍රතිඵල ලේඛනයක්ම පිටපත් හයකින් යුත් කාබනීකෘත කොළවල සකස්කොට ප්‍රතිඵල ප්‍රකාශ කරන ස්ථානයට , වැඩිම ඡන්ද ලබාගත් අපේක්ෂකයාගේ නියෝජිතයාට, ඊළඟට වැඩිම ඡන්ද ලබාගත් අපේක්ෂකයාගේ නියෝජිතයාට, තුන්වැනි ස්ථානයට ඡන්ද ලැබූ අපේක්ෂකයාගේ නියෝජිතයාට, දැන්වීම් පුවරුවට සහ ගණන් කිරීමේ නිලධරයාගේ ලිපිගොනුවට ලබාදුන් බව ද පැවැසී ය.සෑම ඡන්ද ප්‍රතිඵලයක්ම අවසානයේ තමා විසින් ලේඛනවලට අස්සන් කළ බව ද මා නිල ලේඛන ‘ස්කෑන්’ කොට අවසාන ප්‍රතිඵල ලේඛන වශයෙන් සෑම මාධ්‍ය ආයතනයකට ම ලබා දුන් බව ද කොමසාරිස්වරයා කීය.ඡන්ද ප්‍රතිඵල ලබා ගැනීම සඳහා මාධ්‍ය ආයතන මැතිවරණ ලේකම් කාර්යාලයට පැමිණිය යුතු නැතැයි ද මැතිවරණ දෙපාර්තමේන්තුව සමග එකම මොහොතේ දායක වූ මාධ්‍ය ආයතන, ජංගම දුරකථන සමාගම් ඇතුළු ආයතන 21කට දත්ත සන්නිවේදන සබඳතා මගින් ප්‍රතිඵල ලබා දුන්නේ යැයි ද හෙතෙම වැඩිදුරටත් පැවැසී ය.ජනාධිපතිවරණ ප්‍රතිඵල නිකුත් කරමින් තමා කළ ප්‍රකාශය නොයෙක් අයුරින් අර්ථ නිරූපණයට සමහරුන් සූදානම් වූ බැව් කී කොමසාරිස්වරයා ඒ අවස්ථාව වනවිට මා පැය 37ක් එක දිගට රාජකාරි කර තිබුණා. එවැනි දිගු කාලයක් මීට පෙර ගතකිරීමට සිදු වී නැහැ.මා පමණක් නොව මගේ නිලධාරින් ද එසේ ක්‍රියා කර තිබුණා. පැතිරී තිබූ කටකතා නිසා සෑහෙන පීඩාකාරි තත්ත්වයක් තිබුණා. අප මේ යන්නේ කොතැනටදැයි හිතාගන්න බැරි තත්ත්වයක් තිබුණා’ යැයි ද කීවේ ය.ජනාධිපතිවරණයේ ඡන්ද නැවත ගණන් කිරීමට තමාට අයිතියක් නැතැයි මාධ්‍යවේදියකු නැගූ ප්‍රශ්නයකට පිළිතුරු දෙමින් සඳහන් කළ දිසානායක මහතා “නැවත ගණන් කිරීමට තීරණයක් ලබාදිය හැක්කේ ශ්‍රේෂ්ඨාධිකරණයට පමණයි.ශ්‍රේෂ්ඨාධිකරණය තීන්දු කළොත් මා එය කරන්න සූදානම්. ‘ජනපතිවරණයේ සියලු ලේඛන මුද්‍රා තබා තිබෙනවා. මාස හයක් සීල් තබා තිබෙනවා.මට ඒවා අරින්න බැහැ. උසාවි නියෝගයක් මත නැවත ගණන් කිරීමට පුළුවන් ශ්‍රේෂ්ඨාධිකරණය ගන්නා තීරණයට අප යටත් වෙනවා’ යැයි ද පැවැසී ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=n1002042</link>
    <topic>ජාතිකදින පණිවිඩමේ නිදහස් දිනයඅපට සුවිශේෂයි</topic>
    <author/>
    <content>අතීතයේ අපේ මුතුන් මිත්තන් ද මෑත ඉතිහාසයේ දී නිදහස් සටනේ නායකයන් ද පිළිබිඹු කළ පරිදිම අප සියලු දෙනා ජාති ආගම් හෝ දේශපාලන හෝ භේදයකින් තොරව ප්‍රජාතන්ත්‍රවාදී සමාජයක සංවර්ධනයේ ඵල හා අයිතිවාසිකම් සම ලෙස භුක්තිවිඳීය හැකි ඒකීය ශ්‍රී ලංකාවක් සඳහා කැපව සිටින බව ජනාධිපති මහින්ද රාජපක්‍ෂ මහතා ප්‍රකාශ කරයි.හැට දෙවැනි නිදහස් දිනය නිමිත්තෙන් පණිවිඩයක් නිකුත් කරමින් එසේ සඳහන් කරන ජනාධිපති මහින්ද රාජපක්‍ෂ මහතා ත්‍රස්තවාදය පරාජයට පත් කිරීමෙන් පසු පැවැත්වෙන ප්‍රථම නිදහස් දිනය නිසා මේ නිදහස් සංවත්සරය සුවිශේෂ වන බව කියා සිටී.ජනාධිපති මහින්ද රාජපක්‍ෂ මහතා ගේ නිදහස් දින පණිවිඩය මෙසේ ය.අද අප සමරන 62 වැනි නිදහස් සංවත්සරය සුවිශේෂී වන්නේ පසුගිය වසරේ දී ත්‍රස්තවාදය පරාජයට පත්කිරීමෙන් පසුවත් අප ජනතාව ප්‍රජාතන්ත්‍රවාදය කෙරෙහි වූ විශ්වාසය යළි තහවුරු කිරීමෙන් පසුවත් පැවැත්වෙන ප්‍රථම නිදහස් දිනය බැවිනි. යටත්විජිතවාදී පාලනයෙන් හැට දෙවසරකට ඉහතදී ලත් ස්වාධීනත්වය අද වඩාත් අර්ථාන්විත වී ඇත්තේ අප ස්වාධීනත්ව කාල සීමාවෙන් අඩක් තුළ රටේ ස්වෛරීත්වය සහ භෞමික අඛණ්ඩතාවයට දරුණු අභියෝගයක් වූ ත්‍රස්තවාදයෙන් දැන් නිදහස ලබා ඇති බැවිනි.නිදහස් සටනේ දී මහඟු කැපවීම් කළ දේශප්‍රේමීන්ට අපගේ ප්‍රණාමය පළ කරන පමණටම ත්‍රස්තවාදයට එරෙහි සටන ජයගැනීමට සහ ත්‍රස්තවාදය දේශපාලන අවියක් ලෙස යොදා ගැනීමට උත්සාහ කළ දේශීය සහ විදේශීය බලවේග පරාජය කිරීමට දැඩි පරිත්‍යාගයක් කළ අපගේ වීරෝදාර රණවිරුවන්ට සහ ඔවුන්ගේ පවුල්වල සාමාජිකයන්ට මෙන්ම විවිධ කැපවීම් කරමින් සටනට දිරිදුන් සියලුම ජනතාවට අපගේ ගෞරව ප්‍රණාමය පුදකළ යුතුය.ත්‍රස්තවාදය පරාජය කර නිදහස රැකගැනීම සඳහා වූ අපගේ ව්‍යායාමයේ නියම අරුත වටහාගෙන අපට සහාය සහ සුහදතාව දැක්වූ සියලුම මිත්‍ර ජාතීන්ට අපි කෘතඥ වන්නෙමු. සාමයේ නව යුගයකට පිවිසෙන අපි අනාගත අභියෝගවලට මුහුණ දීමට සූදානම් වන්නෙමු.ජාතීන් අතර සන්හිඳියාව සහ විශ්වාසය ගොඩනැඟීමට මෙන්ම ලෝක ජාතීන් අතර අපට හිමිවිය යුතු සාධාරණ ස්ථානය ලබාගැනීම උදෙසා රට සංවර්ධනය කිරීමට ද සම ප්‍රමුඛත්වයක් චක්විය යුතුය . ත්‍රස්තවාදයට එරෙහිව සටන් කරන අතරම අප දියත් කළ සහ නිම කළ යටිතල පහසුකම් නන්වාලීමේ යෝජනා ක්‍රමයන් හි ප්‍රතිඵල දැන් ලැබෙමින් පවතී. අතීතයේ අපේ මුතුන් මිත්තන් ද මෑත ඉතිහාසයේ දී නිදහස් සටනේ නායකයන්ද පිළිබිඹු කළ පරිදිම අප සියලු දෙනා ජාති ආගම් හෝ දේශපාලන භේදයකින් තොරව ප්‍රජාතන්ත්‍රවාදී සමාජයක සංවර්ධනයේ ඵල සහ අයිතිවාසිකම් සම ලෙස භුක්ති විඳීය හැකි ඒකීය ශශ්‍රී ලංකාවක් සඳහා කැපව සිටින්නෙමු.අපට ආවේණික සංස්කෘතියේ ස්ථාවර අංගයක් වූ මනුෂ්‍යත්වයට ප්‍රමුඛස්ථානය අත්වන දේශයක් ලෙස ද අප කලාපයේ ආර්ථික කේන්ද්‍රස්ථානයක් ලෙස ද ප්‍රගතියේ ප්‍රදීපස්තම්භයක් ලෙස ද, නව ශ්‍රී ලංකාවක් ගොඩනැඟීීීමට දැඩි විශ්වාසයකින් යුතුව ක්‍රියා කිරීම සඳහා ජනතාවගෙන් සවිමත් වරමක් ලැබී ඇත.මෙම නිදහස සමරන ඓතිහාසික මොහොතේ දී සාමය, ඉවසීම, අන්‍යෝන්‍ය විශ්වාසය සහ සමෘද්ධිය සඳහාත් ආසියාවේ පැරණිතම ප්‍රජාතන්ත්‍රවාදී සමාජය ලෙස අප ජනතාව අගය කරන ප්‍රජාතන්ත්‍රවාදී සම්ප්‍රදායන් උදෙසාත් යළි කැපවෙමු.ඔබට සුබ අනාගතයක්ඔබ සැමට තෙරුවන් සරණයි</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=n1002043</link>
    <topic>සුබ අනාගතයකට කැප වෙමු</topic>
    <author/>
    <content>ලබාගත් නිදහස නිදහසේ භුක්ති විඳිමින් ම ඉදිරියේදී සශ්‍රීක හෙටක් නිර්මාණය කර ගැනීම සඳහා නිදහස සමරන අභිමානවත් දිනයේ දී සැවොම මවුබිමේ සුබ අනාගතයක් වෙනුවෙන් එක්වනු ඇතැයි තමාගේ විශ්වාසය බව අගමැති රත්නසිරි වික්‍රමනායක මහතා ප්‍රකාශ කරයි.හැට දෙවැනි නිදහස් දින සංවත්සරය වෙනුවෙන් අගමැති රත්නසිරි වික්‍රමනායක මහතා නිකුත් කළ පණිවිඩයේ එසේ සඳහන් වේ. එම පණිවිඩය මෙසේය. “නිදහස” සෑම ජීවියෙකුම අපේක්ෂා කරන යුක්ති ධර්මයකි. එමෙන්ම ප්‍රජාතන්ත්‍රවාදය ගරු කරන සමාජයක තිබිය යුතු මූලික ලක්ෂණයකි.බෞද්ධ සාරධර්මවලින් පෝෂිත ශ්‍රී ලාංකිකයෝ තමාගේ නිදහස මෙන්ම අන්‍යයන්ගේ නිදහස ද ගරු කරන උතුම් ජන කොටසකි.මනුෂ්‍යත්වයට එරෙහි වූ අමානුෂික මිනිසුන්ගේ ක්‍රියාකාරකම් සමස්ත ජන සමාජයේම නිදහස අහිමි කිරීමට හේතු වෙයි. සැමට නිදහසේ අගය වඩාත් අවබෝධ වන්නේ එය භුක්ති විඳීන විට නොව නිදහස අහිමි වූ කලදීය.අතීතයේදී ශ්‍රී ලාංකිකයන්ට නිදහස අහිමි වූ කාලවකවානු තිබූ බව ඉතිහාසයේ දැක්වේ. එහෙත් ඒවා මැඬලීමට හැකි ශක්තියෙන් යුත් යුග පුරුෂයෝ ජනතාව අතුරින් ම බිහිවූහ.නිදහස වචනයට පමණක් සීමා වූ යුගයක් මෑත කාලයේ දී ද අපි පසු කළෙමු. ඒ නිදහස අහිමි වූ අමිහිරි කාලපරිච්ඡේදයේදී රට වැසියන්ට අනාගත අපේක්ෂා භංගත්වයෙන් යුතුව නිදහස අයදිමින් ජීවත්වන්නට සිදුවිය. එහෙත් 30 වසරක් පීඩාවිඳී ඒ බිහිසුණු කාලපරිච්ඡේදය නිමාකර රටටත්, ජනතාවටත් නිදහස ලබාදෙන්නට ජීවිත පරිත්‍යාගයෙන් කටයුතු කළ විරුවෝ රටට විරල නොවූහ.1948 දී ලැබුණ නිදහස 1972 දී වඩාත් අර්ථාන්විත විය.. 2009 දී එය පූර්ණ නිදහසක් ලෙස රට තුළ ශක්තිසම්පන්න වූයේය.එය වඩාත් නිරූපනය වන්නේ නිමාවට පත් වූ ජනාධිපතිවරණයේ ප්‍රතිඵල සමගය. සමස්ත ශ්‍රී ලාංකික ජනතාවම එහිදී සිය ප්‍රජාතන්ත්‍රවාදී අයිතිය නිදහසේ ප්‍රකාශ කරන ලද හ.ලබාගත් ඒ නිදහස නිදහසේ භුක්ති විඳීමින් ම ඉදිරියේ දී සශ්‍රීක හෙටක් නිර්මාණය කරගැනීම සඳහා නිදහස සමරන අභිමානවත් දිනයේදී සැවොම මවුබිමේ සුබ අනාගතයක් වෙනුවෙන් එක්වෙනු ඇතැයි මාගේ විශ්වාසයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=n1002044</link>
    <topic>හැට දෙවැනි නිදහස් උළෙල අද මහනුවර දී මහ ඉහළින්</topic>
    <author>ඉන්ද්‍රානී තෝරදෙණිය මහනුවර උතුර විශේෂ සහ මහනුවර උතුර සමූහ</author>
    <content>හැට දෙවැනි ජාතික නිදහස් දින උත්සවය අද (4) පෙ.ව. 8.30 ට මහනුවර ශ්‍රී දළදා මාලිගා පරිශ්‍රයේ පිහිටි ඓතිහාසික මහමළුවේදී ජනාධිපති මහින්ද රාජපක්ෂ මහතාගේ ප්‍රධානත්වයෙන් ආරම්භ කෙරේ.ප්‍රධාන උත්සව කටයුතු ආරම්භයට පෙර පෙ.ව. 6.00 ට ශ්‍රී දළදා මාලිගාවේ ප්‍රධාන තේවාවෙන්, මුස්ලිම් පල්ලියේ, හින්දු කෝවිලේ සහ කතෝලික දේවස්ථානයේ විශේෂ ආගමික වතාවත්වලින් ආශිර්වාද ලබා ආගමික කටයුතුවලට ප්‍රමුඛත්වය ලබාදීමෙන් අනතුරුව මේ උත්සවය ආරම්භ කිරීමට නියමිතය.මල්වතු අස්ගිරි මහා නා හිමිවරුන්ගේ හා දියවඩන නිලමේ තැන්පත් නිලංග දෑල මහතාගේ ආශිර්වාද ලබා සියලු රාජ්‍ය නිලධාරීන්ගේ දායකත්වය ඇතිව රාජ්‍ය පරිපාලන අමාත්‍යාංශය විසින් මේ නිදහස් උත්සවය සංවිධානය කරනු ලබයි.මෙහි අභිමානවත් උත්සව පෙළපාලිය උත්කර්ෂවත් කිරීම සඳහා යුද, නාවික, ගුවන්, පොලිස් සහ සිවිල් ආරක්ෂක සේවා නිලධාරීන් 2000 ක්ද, සංස්කෘතික මණ්ඩල කලාකරුවන් 1000 ක්ද, දළදා පෙරහරේ නිර්මාණ කලාකරුවන් 200 ක්ද, විවිධ පාසල් නියෝජනය කරමින් විශේෂ සංස්කෘතික අංගයන්ගෙන් යුත් පාසල් සිසුන් 1000 ක් ඇතුළු 4000 ක පිරිසක් සහභාගී වීමට නියමිතය.විශේෂ ආරාධිත අමුත්තන් 2000 ක ගේ සහභාගිත්වයෙන් පැවැත්වෙන මේ උත්සවයේ ආරක්ෂාව සඳහා ත්‍රිවිධ හමුදාවේ සහ පොලීසියේ නිලධාරීන් 4000 ක් පමණ යොදවා තිබේ. මහමලුව ආශි‍්‍රත ප්‍රදේශයේ අධි ආරක්ෂිත කලාපයක් ලෙස වෙන්කොට ඇති අතර දෙවැනි සහ තුන්වැනි ආරක්ෂක වළල්ලක් සහිතව ආරක්ෂාව සලසා ඇත.මහජනතාවට සිය අනන්‍යතාව පෙන්වා උත්සව භූමියට ඇතුළුවීමට අවස්ථාව සකසා ඇති අතර ඔවුන්ට අවශ්‍ය පහසුකම් ලබාදීමට සංවිධායක මණ්ඩලය කටයුතු යොදා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=n1002045</link>
    <topic>සිරකරුවන් දහසකට නිදහස</topic>
    <author>විජයානි එදිරිසිංහ</author>
    <content>හැටදෙවැනි ජාතික දිනය නිමිත්තෙන් සිරකරුවන් දහසක් අද (04) නිදහස ලැබීමට නියමිතය.ජනාධිපති මහින්ද රාජපක්ෂ මහතාගේ විශේෂ සමාව මත එම සිරකරුවන්ට නිදහස හිමිවන බව බන්ධනාගාර කොමසාරිස් ජෙනරාල් කාර්යාලය පවසයි. දිවයිනේ පිහිටි බන්ධනාගාර 37 ආවරණය වන පරිදි සිරදඬුවම් විඳිමින් සිටි සිරකරුවන්ට එක් දිනකට දින 7 ක් නිදහස් කරමින් එම නිදහස් වන කාලය ගණනය කර තිබේ.දඩ මුදල් ගෙවා ගත නොහැකිව සිරගතවී සිටි පිරිසක්ද මේ අතර වෙති.බරපතළ වැරදි 25ක් යටතේ සිරගතවූ සිරකරුවන් මේ විශේෂ සමාව යටතේ නිදහස් කිරීමේ වැඩපිළිවෙළට අදාළ කරගෙන නොමැත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=n1002047</link>
    <topic>‘දැයට කිරුළ’ ජනපති අතින් පල්ලෙකැලේදී අද විවෘත වේ</topic>
    <author>අසේ්ල කුරුළුවංශ හා ඉන්දික පොල්කොටුව</author>
    <content>දැයට කිරුළ සංවර්ධන ප්‍රදර්ශනය අද (04) පස්වරු 4.00 ට ජනපති මහින්ද රාජපක්ෂ මහතාගේ ප්‍රධානත්වයෙන් විවෘත කෙරේ.මෙවර ප්‍රදර්ශනය සංවිධානය කෙරෙනුයේ සිවුවැනි වරටය. කොළඹින් බැහැරව ප්‍රථම වරට මෙම ප්‍රදර්ශනය මෙවර පැවැත්වෙන්නේ මහනුවර පල්ලේකැලේදීය.මහනුවර ශ්‍රී දළදා මාලිගාවට අයත් පල්ලේකැලේ ජාත්‍යන්තර බෞද්ධ පර්යේෂණ මධ්‍යස්ථාන පරිශ්‍රය, මධ්‍යම පළාත් සභා නව ගොඩනැගිලි සංකීර්ණය හා පල්ලේකැලේ සිරකඳවුරු පරිශ්‍රය ප්‍රදර්ශන භූමිය ලෙස තෝරාගෙන ඇත. එහි ප්‍රදර්ශනය පැවැත්වෙනභූමි ප්‍රමාණය අක්කර 60 කට ආසන්නය.ජාතික නිදහස් දිනය යෙදෙන අද (04) පස්වරු 4.00 ට ජනපති මහින්ද රාජපක්ෂ මහතා අතින් ප්‍රදර්ශනය විවෘත කිරීමෙන් පසු මහජනතාව සඳහා එය නැරඹීමේ අවකාශ සැලසෙනුයේපස්වරු 6.00 සිටය. ප්‍රදර්ශනය අද (04) සිට 12 දින දක්වා පැවැත්වෙන අතර පෙරවරු 9.00 සිට රාත්‍රි 12.00 දක්වා එය මහජනතාව සඳහා විවෘත කැර තැබෙනු ඇත.ප්‍රදර්ශනය නැරඹීමට පැමිණෙන ජනතාවගේ ආරක්ෂාව සඳහා හත් දහසක පමණ පොලිස් නිලධාරීන් පිරිසක්ද යොදවා ඊට අමතරව ත්‍රිවිධ හමුදාවේ සහායද ලබා ගෙන තිබෙන බව ජ්‍යෙෂ්ඨ නියෝජ්‍ය පොලිස්පති නිමල් මැදිවක මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=n1002048</link>
    <topic>මහ මැතිවරණයත්මගේ මූලිකත්වයෙන් පවත්වනවා</topic>
    <author>දයා පෙරේරා</author>
    <content>ඉදිරි පාර්ලිමේන්තු මැතිවරණයත් තමාගේ මූලිකත්වයෙන් පැවැත්වීමට තීරණය කළ බව මැතිවරණ කොමසාරිස් දයානන්ද දිශානායක මහතා කියයි.නිල කාලය අවසන් වී ඇති නිසා තමා ඉවත්වන බව ජනපතිවරණ ප්‍රතිඵල ප්‍රකාශ කරන අවස්ථාවේ පැවැසූ නමුත් කරුණු හතරක් නිසා මේ තීරණයට එළැඹුණ බවද ඔහු වැඩිදුරටත් කීවේය.මැතිවරණ මහ ලේකම් කාර්යාලයේ ඊයේ (3) පැවැති මාධ්‍ය හමුවේදී කොමසාරිස්වරයා එසේ කීය.ජනපතිවරණයට අදාළව යම් වැරැදීම් ඇතිනම් ඒ ගැන යමෙක් අධිකරණය හමුවට ගියහොත් එම අවස්ථාවට මුහුණදීමට සඳහා තවදුරටත් තනතුරේ රැඳී සිටින බවද හෙතෙම පළමු කරුණ වශයෙන් දැක්වීය.තමන් අතරමං නොකරන්නැයි දෙපාර්තමේන්තුවේ නිලධාරීන් සියලුදෙනා කරන ලද බලවත් ඉල්ලීම, පැහැර හැරීමට නොහැකිවීම, නීතිමය බන්ධනයකට හසුවී සිටින බැවින් විශ්‍රාමයාම සම්බන්ධයෙන් අවසාන පැහැදිලි කිරීමක් සිය නීතිඥයන් මෙතෙක් ලබා නොදීම, සහ පොදු විපක්ෂයේ සියලුදෙනාම ඉකුත් සතියේ කරන ලද ඉල්ලීම සිය තීරණයට බලපෑ ඉතිරි කරුණු වශයෙන් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=n1002049</link>
    <topic>කුමන්ත්‍රණය රට පුරා ක්‍රියාවට නඟන්නෆොන්සේකා කල්ලි නායකයන් පත් කරලා</topic>
    <author>චන්ද්‍රිකා පෙරේරා</author>
    <content>ජෙනරාල් සරත් ෆොන්සේකා ඇතුළු කණ්ඩායම සැලැසුම් කැර තිබුණ ප්‍රචණ්ඩකාරී කුමන්ත්‍රණය ක්‍රියාත්මක කිරීම සඳහා රටපුරා කල්ලි නායකයන් යොදවා සිටි බව බුද්ධි අංශ තොරතුරු හෙළිකරයි.ඔවුන් වෙත ජංගම දුරකථන 500 ක්ද විශ්‍රාමික ජෙනරාල්වරයා ලබාදී ඇති අතර අදාළ සැලැසුම ක්‍රියාත්මක කිරීමට එකවර හා ක්ෂණිකව අණදීමට ඒවා ලබාදී තිබූ බව අනාවරණය වී ඇත.එම දුරකථන අත්අඩංගුවට ගැනීම සඳහා රහස් පොලිසිය මේ වනවිට පුළුල් පරීක්ෂණයක් අරඹා තිබේ.කොළඹ රාජකීය මාවතේ පිහිටි ෆොන්සේකාගේ කාර්යාලයේ දී හා මාලිගාවත්ත බෝධිරාජාරාමයේ දී අත්අඩංගුවට පත් 37 දෙනා හෙළි කළ තොරතුරු මත රහස් පොලිසිය මෙසේ පරීක්ෂණය ආරම්භ කර ඇත.සරත් ෆොන්සේකා මහතා සිය මැතිවරණ කටයුතු මෙහෙයවීම සඳහා ද ජංගම දුරකථන ලබාදුන් අයගේ් නායකත්වය යටතේ සෑම ප්‍රදේශයකටම කණ්ඩායම් යොදවා තිබී ඇත.මෙසේ ආසන සංවිධාන කටයුතු වෙනුවෙන් ඉකුත් ජනාධිපතිවරණ සමයේ දී ජෙනරාල්වරයා විසින් යොදවා සිට ඇති කණ්ඩායමේ වැඩිදෙනෙක් ඔහුට හිතවත් හමුදා විශ්‍රාමිකයන් බව හෙළිව ඇත.එක්සත් ජාතික පක්ෂය හා ජනතා විමුක්ති පෙරමුණේ ක්‍රියාකාරීන් ඇතුළත් නොවන ලෙස පත්කැර ඇති මේ පිරිස යොදා ගනිමින් ප්‍රචණ්ඩකාරී කුමන්ත්‍රණයද ක්‍රියාත්මක කිරීමට උත්සාහ ගෙන තිබෙන බව බුද්ධි අංශ සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=n10020410</link>
    <topic>ලසන්ත වික්‍රමතුංග ඝාතන සිද්ධියඝාතකයන් භාවිත කරන ලදැයි සැක</topic>
    <author>සුරන්ජිත් පෙරේරා දෙහිවලගල්කිස්ස සමූහ</author>
    <content>සන්ඩේ ලීඩර් පුවත්පතේ කර්තෘ ලසන්ත වික්‍රමතුංග මහතා ඝාතනය වූ දින එම ඝාතකයින් භාවිතා කෙළේ යැයි සැකකරන ජංගම දුරකථන අංක 5ක් හදුනාගත් බව අපරාධ පරීක්‍ෂණ දෙපාර්තමේන්තුව විසින් ගල්කිස්ස අධිකරණයට වැඩිදුර වාර්තාවක් යොමු කරමින් ඊයේ (3) කරුණු අනාවරණය කෙළේය.පසුගිය වසරේ ජනවාරි 8 වන දින පෙරවරුවේ අත්තිඩිය ප්‍රධාන මාර්ගයෙදි සහාසිකයින් පිරිසක් විසින් ඒ මහතා ඝාතනය කරන ලද අතර එම කාලවකවානුවේ, ලසන්ත මහතා ගමන්ගත් මාර්ගයන් හි පිහිටි ස්ථාවර සහ ජංගම දුරකථන සමාගම්වලට අයිති කුලුණු හරහා හුවමාරු වූ දුරකථන පණිවුඩ සඳහාත් වාර්තා පරීක්‍ෂා කිරීමෙන් පසු මේ කරුණු අනාවරනය වූ බව අපරාධ පරීක්ෂණ දෙපාර්තමේන්තුව අධිකරණයට පැවැසීය.හඳුනාගත් එම දුරකථන අංක 5 ඔස්සේ ඝාතකයින් හඳුනා ගැනීම සඳහා වැඩිදුර විමර්ශන සිදුකරන බවද පොලිසිය වැඩිදුරටත් පැවැසීය.මේ ඝාතනයෙන් පසු අස්ථානගතව තිබූ ලසන්ත වික්‍රමතුංග මහතාගේ ජංගම දුරකථනය සොරාගෙන විකුණුවේ යැයි සැකපිට අත්අඩංගුවට ගෙන රක්ෂිත බන්ධනාගාර ගත කර සිටින සුගත් පෙරේරා නැමැත්තා ජනවාරි මස 18 දින තෙක් නැවත රක්ෂිත බන්ධනාගාර ගතකරන ලෙසත් ඉදිරි පරීක්ෂණ සම්බන්ධයෙන් වැඩිදුර වාර්තාවක් ඉදිරිපත් කරන ලෙසද මහෙස්ත්‍රාත්වරයා වැඩිදුරටත් නියෝග කෙළේය.අපරාධ පරීක්ෂණ දෙපාර්තමේන්තුවේ පොලිස් සැරයන් චන්ද්‍රරත්න මහතා අධිකරණයට කරුණු වාර්තා කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=n10020411</link>
    <topic>ශ්‍රී ලංකාවේ කීර්ති නාමයටහානි නොවන සේ කටයුතු කරන්න</topic>
    <author>චන්ද්‍රිකා පෙරේරා සහ අනූෂා ගුරුසිංහ</author>
    <content>යුද්ධයකින් තොරව ඉතා සාමකාමීව ඇති ශශ්‍රී ලංකාවේ කීර්ති නාමය ආරක්‍ෂා කැර ගැනීම සඳහා වගකීමෙන් යුතුව කටයුතු කරන ලෙස සංචාරක කටයුතු ඇමැති අචල ජාගොඩ මහතා “සිනමන් ලේක්” කළමනාකාරීත්වය වෙත දැනුම් දුන්නේය.”සිනමන් ලේක්” හෝටලයේ කාමර 70 ක් මිලයට ගනිමින් විශ්‍රාමික ජෙනරාල් සරත් ෆොන්සේකා ඇතුළු පිරිස කළ කුමන්ත්‍රණය සම්බන්ධයෙන් කරුණු විමසමින් ඇමැතිවරයා එම හෝටල් කළමනාකාරීත්වයට සිය වගකීම් පිළිබඳ එසේ පැහැදිලි කිරීමක් කෙළේය.එම සිද්ධිය සම්බන්ධයෙන් සංචාරක කටයුතු අමාත්‍යාංශයේදී සිනමන් ලේක් කළමනාකාරීත්වය සමඟ පැවැති සාකච්ඡාවේදී අචල ජාගොඩ මහතා එසේ කීය.එහිදී එම සිදුවීම පිළිබඳ හෝටල් කළමනාකාරීත්වය සිය කනගාටුව පළකළ අතර සේවකයන් කීප දෙනකු පිළිබඳ පරීක්‍ෂණයක් ආරම්භ කැර ඇති බව ද සඳහන් කෙළේය.තවදුරටත් කරුණු පැහැදිලි කළ ඇමැතිවරයා, මෙසේ ද සඳහන් කෙළේය.වර්තමානය වන විට ලෝකයේ යුද්ධයක් නොමැති එකම රට ශශ්‍රී ලංකාව බවට පත්ව ඇති අතර ජනාධිපතිවරණය දින “සිනමන් ලේක්” හෝටලයේ වූ සිද්ධිය සංචාරක කර්මාන්තයට විශාල කැළලක් වීමට ඉඩ තිබුණා.සංචාරක කර්මාන්තය ඉදිරි දශකයේ දී මෙරට ප්‍රධානතම කර්මාන්තයක් බවට පත්වෙනවා. එහි ඉදිරි සංවර්ධන කටයුතු ආරම්භක අවස්ථාවක් ලෙස මේ මොහොත දැකිය හැකියි.එවැනි අවස්ථාවක ජෙනරාල්වරයා ඇතුළු කණ්ඩායම කාමර 70 ක් වෙන්කරන විට හෝටල් කළමනාකාරීත්වයට ඒ පිළිබඳ සොයා බැලීමට වගකීමක් තිබූ බවත්, පැවැති දේශපාලන වටපිටාව තුළ රටේ ආරක්‍ෂාව වෙනුවෙන් ඒ පිළිබඳ ආරක්‍ෂක අංශ දැනුවත් කරන්නට ක්‍රියාකළ යුතුව තිබුණු බවත් ඇමැතිවරයා පෙන්වා දුන්නේය.ඔවුන් එදා විශාල කලබලයක් කිරීමට සූදානමක් තිබූ බවට තොරතුරු ලැබී තිබෙන බව පැවැසූ ඇමැතිවරයා, ජනතා විමුක්ති පෙරමුණේ් පිරිස් කොළඹට ගෙනැවිත් රට අඳුරු යුගයකට ඇදදැමීමට පිඹුරුපත් සකසා තිබුණු අතර එදා වෙඩි තැබීම් වැනි කලබලකාරී තත්ත්වයක් ඇතිවූයේ නම් එය හෝටලය තුළ වූ සිද්ධියක් ලෙස විදෙස් මාධ්‍ය මගින් ප්‍රචාරය වීමෙන් විදෙස් සංචාරකයන් ශශ්‍රී ලංකාව පිළිබඳ වැරැදි චිත්‍රයක් මවාගැනීමට ඉඩ තිබූ බවත් පැවැසීය.එවැනි කලබලකාරී තත්ත්වයක් ඇතිවූයේ නම් කොළඹ නගරයේ සිටි සංචාරකයන් රට අතහැර යාමට ඉඩ තිබූ බවත්, රටේ ආරක්‍ෂාව හා කීර්තිය රැකගැනීම සඳහා මීට වඩා වගකීමෙන් කටයුතු කිරීම අත්‍යාවශ්‍ය බවත් ඇමැතිවරයා අවධාරණය කෙළේය. එහිදී සිය කනගාටුව පළකළ සිනමන් ලේක් හෝටලයේ පාලන අධිකාරිය එම සිද්ධිය සම්බන්ධයෙන් සේවකයන් කීප දෙනකුගේ සේවය අත්හිටුවා පුළුල් පරීක්‍ෂණයක් ආරම්භ කැර ඇති බව ද සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=r1002041</link>
    <topic>ගම්පහ ග්‍රාම නිලධාරි වසම්4 කට ලක්‍ෂ 30 ක ප්‍රතිපාදන</topic>
    <author>නිට්ටඹුව සමූහජෙනට් ජයසිංහ</author>
    <content>ගම්පහ ප්‍රාදේශීය ලේකම් කොට්ඨාසයේ මාකෙවිට, මාබිම, වැලිකඩ, මෙගොඩ තම්මිට යන ග්‍රාම නිලධාරි වසම් හතර තුළ සංවර්ධන කටයුතු සඳහා ආගමික කටයුතු අමාත්‍ය පණ්ඩු බණ්ඩාරනායක මහතාගේ ඉල්ලීම මත ශ්‍රී ලංකා නිදහස් පක්‍ෂ, ගම්පහ දිස්ත්‍රික් නායක පාර්ලිමේන්තු මන්ත්‍රී බැසිල් රාජපක්‍ෂ මහතා ජාතික සවිය සහ ගම නැඟුම ව්‍යාපෘති අරමුදලින් රුපියල් ලක්‍ෂ තිහක ප්‍රතිපාදන මුදල් ලබා දී තිබේ.අදාළ බලප්‍රදේශයන්හි පොදුජන ජීවිතයන්හි දෛනික සුව පහසුව සඳහා අත්‍යාවශ්‍ය වන ජන සභා, ග්‍රාම සංවර්ධන සුබසාධන සමිති, බහුජන සංවිධාන සහ ප්‍රාදේශීය දේශපාලන නායකයින් වෙත ඉදිරිපත් කරන යෝජනාවලට ප්‍රමුඛතාවය දෙමින් තෝරාගන්නා අඩුපාඩු පරිපූර්ණ කිරීම සඳහා මෙම මුදල් යොදවා ඇති බව ආගමික කටයුතු අමැති පණ්ඩු බණ්ඩාරනායක මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=r1002042</link>
    <topic> කසළ කළමනාකරණයටරු.මිලියන 325ක උපකරණ</topic>
    <author>රත්නපුර දිසා විශේෂ</author>
    <content>රත්නපුර සහ කෑගල්ල දිස්ත්‍රික්කවල පළාත් පාලන ආයතනවලට බලපා තිබෙන ඝන කසළ කළමනාකරණ ගැටලුවලට විසැඳුම් ලෙස රුපියල් මිලියන 325 ක් වටිනා උපකරණ සහ මූල්‍යාධාර සබරගමුව පළාත් සභාව විසින් ලබා දී ඇත.සබරගමුව පළාතේ පළාත් පාලන ආයතන 11 ක් අතර බෙදා දුන් භාණ්ඩ තොගයේ වටිනාකම රුපියල් මිලියන 225 ක් පමණ විය. ට්‍රැක්ටර් සහ ට්‍රේලර් ඝන කසළ කොම්පෝස්ට් පොහොර දක්වා පරිවර්තනය කිරීමට අවශ්‍ය උපකරණ ද මෙහිදී බෙදා දුන්නේය.සබරගමුව මහ ඇමැති මහීපාල හේරත් මහතා අතින් මෙම උපකරණ සහ මූල්‍යාධාර පිරිනැමීම සිදුවිය.රත්නපුර මහ නගර සභාව, බලංගොඩ සහ කෑගල්ල නගර සභා මාවනැල්ල, රඹුක්කන, දැරණියගල, යටියන්තොට, වරකාපොල, ඉඹුල්පේ යන ප්‍රාදේශීය සභා අතර මෙම උපකරණ බෙදා දෙනු ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=r1002043</link>
    <topic> වසා දැමූ ඇඟලුම්කම්හල් ගොඩනැගිල්ලදිරාපත් වෙන්න හැරලා</topic>
    <author>බුලත්සිංහල විශේෂ</author>
    <content>බුලත්සිංහල ප්‍රාදේශීය සභා බල ප්‍රදේශයට තිබුණු එකම ඇඟලුම්හල වූ බුලත්සිංහල ඇඟලුම්හල අවුරුදු දෙකක් පමණ කාලයක් තිස්සේ වසා දමා ඇති අතර එම ගොඩනැගිල්ල ක්‍රමයෙන් දිරාපත් වෙමින් පවතින බව නගරවාසීහු කියති.මෙම ඇඟලුම්හල පවත්වාගෙන ගිය පෞද්ගලික සමාගමේ ප්‍රශ්න නිසා එය වසා දැමුන අතර තුන්සීයක් පමණ වූ සේවක සේවිකාවන්ට රැකියා අහිමි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=r1002044</link>
    <topic>ගම්පහ ගොවීන්ටසහනාධාර පොහොර</topic>
    <author>නිට්ටඹුව සමූහ</author>
    <content>ගම්පහ දිස්ත්‍රික් ගොවිජන සේවා කාර්යාලය පසුගිය වසරේ යල කන්නයේදී අදාළ බල ප්‍රදේශයේ ගොවීන් 30914 ක් සඳහා රජයේ පොහොර සහනාධාරය ලබා දී ඇති අතර ඒ අනුව අස්වද්දා ඇති මුළු කුඹුරු බිම් ප්‍රමාණය හෙක්ටයාර 8531.08 කි.ඒ අනුව අත්තනගල්ල, මීරිගම, මිනුවන්ගොඩ, ගම්පහ, මහර, දොම්පෙ (වෑකෙ) ජා ඇළ, බියගම, වත්තල, කටාන, දිවුලපිටිය, යන ප්‍රාදේශීය ලේකම් කොට්ඨාස 11 ක ගොවීන් සඳහා මේ පොහොර සහනාධාරය ලබා දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=r1002045</link>
    <topic>හල්කඳවිල පුරන් කුඹුරුඅස්වැද්දීමට පියවර</topic>
    <author>නාගොඩ විශේෂ</author>
    <content>හල්කඳවිල ගොවිජන සේවා බල ප්‍රදේශයේ 2009 – 2010 මහ කන්නයේදී පුරන් කුªඹුරු අක්කර 60 ක්ද සමගින් අක්කර 1600 ක වී වගා කිරීමට කටයුතු කර තිබේ.හල්කඳවිල ගොවිජන සේවා මධ්‍යස්ථානය මගින් ප්‍රදේශයේ ගොවීන්ට අවශ්‍ය බිත්තර වී සහනාධාර පොහොර නියමිත කාලයට ලබාදීමට කටයුතු කර ඇති අතර දුම්මල මෝදර ඇළ මාර්ගය ඇතුළු අතුරු ඇළ මාර්ග ප්‍රතිසංස්කරණය කිරීමත් සමග ඉතිරි පුරන් කුඹුරු ප්‍රමාණයද අස්වැද්දීමට ගොවීහු සුදානමින් සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=s1002041</link>
    <topic>වෙඩි තැබීමේ ඉසව්වලින්ශ්‍රී ලංකාවට රිදී පදක්කම් 2ක්</topic>
    <author/>
    <content>බංග්ලාදේශයේ ඩකාහී දැන් පැවැත්වෙන 11 වැනි දකුණු ආසියානු ක්‍රීඩා උළලේ ඊයේ හයවැනි දිනයේදී ශ්‍රී ලංකාවට තවත් රිදී පදක්කම් 2 ක් හා ලෝකඩ පදක්කම් 7 ක් එකතුවිය. ඒ අනුව දැනට ශ්‍රී ලංකා පිල රන් පදක්කම් 3 ක්, රිදී පදක්කම් 11 ක් හා ලෝකඩ පදක්කම් 12 ක් හිමිකරගෙන සිටී.ශ්‍රී ලංකාවට ඊයේ දිනයේදී රිදී පදක්කම් එක්වූයේ මීටර් 50 රයිෆල් වෙඩි තැබීමේ කණ්ඩායම් තරගයෙන් හා මීටර් 25 කාන්තා පිස්තෝලයෙන් වෙඩි තැබීමේ ඉසව්වෙනි. ලෝකඩ පදක්කම් මීටර් 50 රයිෆල් වෙඩි තැබීමේ ඒකල ඉසව්වෙන් හා ඒකල හා යුගල බැඩ්මින්ටන් ඉසව් 6 කින් හිමිවිය.ඒ අනුව ශ්‍රී ලංකාවට මෙතෙක් හිමිවූ පදක්කම් අනුව සිව්වැනි ස්ථානයත්, ඉන්දියාව (රන් 17, රිදී 4, ලෝකඩ 7) ප්‍රථම ස්ථානයත්, පාකිස්තානය (රන් 6, රිදී 11, ලෝකඩ 4) දෙවැනි ස්ථානයත් සත්කාරක බංග්ලාදේශය (රන් 4, රිදී 5, ලෝකඩ 11) තෙවැනි ස්ථානයත් දිනා සිටී.මීටර් 50 රයිෆල් බිම දිගාවී වෙඩි තැබීමේ ඉසව්වෙන්් රිදී පදක්කම දිනාගත් කණ්ඩායමට දිමුතු ප්‍රදීපිකා, වාසනා කුමාරි හා පංචිකා රමණී ඇතුළත් වූහ. එම කණ්ඩායම ලකුණු 1739ක් ලබාගත් අතර රන් පදක්කම දිනූ ඉන්දියාව ලකුණු 1753ක්ද ලෝකඩ පදක්කම දිනූ බංග්ලාදේශය ලකුණු 1723ක්ද ලබා ගත්හ. ශ්‍රී ලංකා පිල ලබාගත් සමස්ත ලකුණු ප්‍රමාණයට ප්‍රදීපිකා ලකුණු 584ක්, කුමාරි ලකුණු 579ක් හා රමණී ලකුණු 576ක් එක් කළහ.මීටර් 25 කාන්තා පිස්තෝල ඉසව්වෙන් රිදී පදක්කම දිනා ගැනීමට සමත්වූයේ රුචිනි අබේමාන්න, ඒ. ඩී. විජේරත්න හා ඊ. එච්. පබාවතී යන ක්‍රීඩිකාවන්ය.දකුණු ආසියානු ක්‍රීඩා උළෙලේදී ශ්‍රී ලංකාවට වැඩි පදක්කම් ප්‍රමාණයක් දිනාගත හැකි යැයි අපේක්ෂා කරන ක්‍රීඩක ක්‍රීඩිකාවෝ 97ක් අද (4) ඩකා නුවර වෙත ලඟා වෙති. විශේෂ ගුවන් යානයකින් පැමිණෙන මේ පිරිසට මලල ක්‍රීඩා, පිහිනුම්, කරාටේ, ටයිකොන්ඩෝ, ටේබල් ටෙනිස් හා මල්ලවපොර ක්‍රීඩක ක්‍රීඩිකාවන් ඇතුලත් වෙති.මේ පිරිස ඩකා නුවර වෙත ලඟාවෙද්දී මෙතෙක් තරගාවලියට එක්වී ජය පරාජය බෙදාගත් ක්‍රීඩක ක්‍රීඩිකාවෝ 85ක් එම විශේෂ ගුවන් යානයෙන්ම ශ්‍රී ලංකාව වෙත පිටත්වීමට නියමිතය. පාපැදි ක්‍රීඩක ක්‍රීඩිකාවන් 12ක්, පාපන්දු ක්‍රීඩක ක්‍රීඩිකාවන් 44 ක්, ජූඩෝ ක්‍රීඩකයන් 10 ක් කබඩි ක්‍රීඩකයන් 11ක් හා බර ඉසිලීමේ ක්‍රීඩකයන් 8 ක් අද බංග්ලාදේශයෙන් පිටත්වන පිරිසට ඇතුලත්ය.පිටත්වන ක්‍රීඩක ක්‍රීඩිකාවෝ ශ්‍රී ලංකාවට රන් පදක්කම් 3 ක් දිනා දීමට සමත් වූහ. පාපැදි ක්‍රීඩක ජනක හේමන්ත, බර ඉසිලීමේ ක්‍රීඩකයන්වන චින්තන විදානගේ හා කමල් බණ්ඩාර එම ක්‍රීඩකයෝ වෙති. රන් රිදී හා ලෝකඩ පදක්කම් දිනා ශ්‍රී ලංකාවට අද පස්වරුවේ පැමිණෙන ක්‍රීඩක ක්‍රීඩිකාවන් ගුවන් තොටුපොලේ දී පිළිගැනීමේ උත්සවයක් පැවැත්වීමට නියමිත බවද වාර්තා විය.අද ඩකා නුවර වෙත ලගාවෙන ක්‍රීඩක ක්‍රීඩිකාවන් සංඛ්‍යාව මෙසේය. මලල ක්‍රීඩා 28ක්, පිහිනුම් 20ක්, කරාටේ 12, ටයිකොන්ඩෝ 12ක්, ටේබල් ටෙනිස් 12ක්, හා මල්ලවපොර 8 කි.මේ ක්‍රීඩා ඉසව් හෙට සිට ආරම්භවීමට නියමිතය.පාපන්දු බලාපොරොත්තු බිඳ වැටෙයිපිරිමි, කාන්තා පාපන්දු කණ්ඩායම් මූලික වටයෙන්ම ඉවත්විය. පිරිමි පාපන්දු ක්‍රීඩකයෝ අවසන් පූර්ව වටයට පිවිසීමේ බලාපොරොත්තු ඇතිව සිටිය ද ඉන්දියාව පාකිස්තානය අතර තරගයෙන් ගෝල් 5 – 1 ක ජයක් ඉන්දියාව ලැබීමත් සමඟ ශ්‍රී ලංකාවට ඉදිරියට ඒමේ අවස්ථාව මග හැරුණි.ඊයේ පැවැති මී.10, මි 50 ඉලක්කයට වෙඩි තැබීමේ ඉසව්වලින් ශ්‍රී ලංකාවට පදක්කම් හිමි නොවුණි. එමෙන්ම මී.25 පිස්තෝල ඉසව්වෙන්ද ජය වාර්තා නොවීය. පෙරේදා පැවැති මී.25 පිස්තෝල වෙඩි තැබීමේ කණ්ඩායම් තරගයෙන් ශ්‍රී ලංකාවට ලෝකඩ පදක්කමක් හිමි විය.ශ්‍රී ලංකාව හා පාකිස්තානය අතර පැවැති වොලිබෝල් තරගයෙන් 3 – 0 ක පරාජයක් ශ්‍රී ලංකාවට හිමිවීමත් සමඟ එහි රන් හා රිදී පදක්කම් බලාපොරොත්තු ගිලිහී ගියේය. ලකුණු තත්ත්වය වූයේ 26 – 24, 25 – 21 හා 25 – 19 කි.බැඩ්මින්ටන් අවසන් පූර්ව තරග පරදීමිශ්‍ර යුගල බැඩ්මින්ටන් අවසන් පූර්ව තරගයේදී ශශ්‍රී ලංකාව නියෝජනය කළ රේණු චන්ද්‍රිකා හා නිලූක කරුණාරත්න 2 – 0 කින් ඉන්දියාවේ අපර්ණා බාලන් හා සනේව් තෝමස්ට පරාජය විය.කාන්තා ඒකල අවසන් පූර්ව තරගයේදී ශ්‍රී ලංකාව නියෝජනය කළ තිළිණි ජයසිංහ 2 – 0 කින් ඉන්දියාවේ තිරුපති මුරුගුන්ඩේට පරාජය වූවාය.පිරිමි ඒකල අවසන් පූර්ව තරගයේදී දිනුක කරුණාරත්න 2 – 0 කින් ඉන්දියාවේ චෙතන් ආනන්දට පරාජය විය.කාන්තා යුගල අවසන් පූර්ව තරගයේදී රේණු චන්ද්‍රිකා හා නදීෂා ගයන්තිකා 2 – 0 කින් ඉන්දියාවේ තුල්සියා හා අෂ්විනී පොන්නප්පාට පරාජය වූහ.පිරිමි යුගල අවසන් පූර්ව තරගයේදී ඒ හා සමාන ප්‍රතිඵලයකින් රජිත දහනායක හා හසිත චානක ඉන්දීය ක්‍රීඩකයන් හමුවේ පරාජය වූහ.අචිනි රත්නසිරි හා උපුලි සමන්ද්‍රිකා ද 2 – 0 කින් අවසන් පූර්ව තරගයේදී ඉන්දියාවට පරාජය වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=s1002042</link>
    <topic>කොදෙව් පුහුණුකරු තනතුර ගිබ්සන්ට</topic>
    <author/>
    <content>හිටපු වේගපන්දු යවන ක්‍රීඩක ඔටීස් ගිබ්සන් කොදෙව් පිලේ නව පුහුණුකරු ලෙස පත් කළ බව එරට ක්‍රිකට් ආයතනයේ ප්‍රධාන විධායක අර්නස්ට් හිලරි ප්‍රකාශ කළේය.එළැඹෙන සිම්බාබ්වේ පිලේ කොදෙව් සංචාරයේදී ගිබ්සන් සිය තනතුරෙහි කටයුතු භාර ගනු ඇත. එංගලන්ත පිලේ පන්දු යැවීමේ පුහුණුකරු ලෙස කටයුතු කරමින් සිටින ගිබ්සන් එම තනතුර අතහැර තම ජාතික පිලේ පුහුණුකරු තනතුර භාර ගැනීමට කැමැත්ත පළ කර ඇත.කොදෙව් පිලේ හිටපු පුහුණුකරු වූ ජෝන් ඩයිසන් පසුගිය වසරේදී තනතුරෙන් පහ කරනු ලැබීය. අනතුරුව තාවකාලික පුහුණුකරු ලෙස ඩේවිඩ් විලියම්ස් කටයුතු කළේය.නමුත් ලබන සතියේ ආරම්භ වීමට නියමිත කොදෙව් පිලේ ඕස්ට්‍රේලියානු එක්දින තරග සංචාරය නිමා වන තුරු විලියම්ස් පුහුණුකරු තනතුරෙහි කටයුතු කිරීමට නියමිතය. ඉන් අනතුරුව ඔහු ගිබ්සන්ගේ සහායක පුහුණුකරු ලෙස පත් කෙරේ.කොදෙව් පිල වෙනුවෙන් ටෙස්ට් තරග 2 කට සහ එක් දින තරග 15 කට සහභාගී වී ඇති ගිබ්සන් පළමු පෙළ තරග ක්‍ෂේත්‍රයෙන් කොදෙව් දූපත්, එංගලන්ත සහ දකුණු අප්‍රිකාවේ දීර්ඝ කාලීන අත්දැකීම් රාශියක් ලබා සිටින්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=s1002043</link>
    <topic>ඉතාලි සයිකල් සූරයාටතරග තහනමක්</topic>
    <author>රෝමය (ඒ. එෆ්. පී.)</author>
    <content>ඉතාලි සයිකල් ධාවන සූර ඩැනිලෝ ඩි ලුකා තහනම් උත්තේජන භාවිතා කිරීමේ වරදට වසර 2 ක තරග තහනමක් සහ යුරෝ දෙලක්ෂ අසූදහසක මුදල් දඩයකට යටත් කිරීමට ඉතාලියානු ඔලිම්පික් කමිටුව තීරණය කර ඇත.2007 වසරේ ඉතාලි සයිකල් සවාරියේ සූරයා වූ ලූකා පසුගිය වසරේදී රුසියාවේ ඩෙනිස් මෙනිචොව් ට පරාජය විය.නමුත් ඊට සති කිහිපයකට පසුව නිකුත් කළ ඔහුගේ රුධිර සාම්පල වාර්තාව අනුව ඔහු තහනම් උත්තේජන භාවිතා කර ඇති බැව් සනාථ වී තිබිණි.34 හැවිරිදි ලූකා තමාට එල්ලවූ චෝදනාවට එරෙහිව අභියාචනාවක් ඉදිරිපත් කිරීමට නියමිතය. මේ චෝදනා නිසා සයිකල් තරග බිමෙන් ඉවත් නොවන බවද ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=s1002044</link>
    <topic>කැනඩාවට ලකුණු 4ක ජයක්</topic>
    <author/>
    <content>කැනඩා පිලේ හිරාල් පටේල් පන්දු 61 කදී හතරේ පහර 9 ක් සහ හයේ පහර 2 ක් සමඟ ලකුණු 88ක් රැස් කරමින් අයර්ලන්තයට එරෙහිව කොළඹ සරවනමුත්තු පිටියේදී පැවැති ඕවර විස්සයි - 20 සිවුකොන් තරගාවලියේ තුන්වැනි තරගයෙන් ලකුණු 4 ක සියුම් ජයක් තම පිලට ලබා දීමට සමත් විය. ශ්‍රී ලංකා ‘ඒ’ පිල ඇෆ්ගනිස්ථානය, කැනඩාව සහ අයර්ලන්තය මේ සිවුකොන් තරගාවලියට සහභාගි වී සිටිති.කැනඩාව - 176/3 (ඕවර 20) හිරාල් පටේල් 88, ආශිස් බගායි 42, රිස්වාන් චීමා 34 (ඇන්ඩ්‍රි බෝතා 35/3)අයර්ලන්තය - 172/8 (ඕවර 20)නීල් ඕබ්‍රියන් 50, ගැරී විල්සන් 26, (උමාර් බාතී 26/3)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=s1002045</link>
    <topic>වසර 17කට පසුවහොප්කින්ස් හා ජෝන්ස්යළි ගැටෙති</topic>
    <author>ලාස් වේගාද් (ඒ. එෆ්. පී.)</author>
    <content>වසර 17 කට පෙර ලෝක මිඩ්ල්වේට් බොක්සිං සූරතාව සඳහා ලෝක බොක්සිං සූර බර්නාඩ් හොප්කින්ස් සහ ප්‍රතිවාදි ක්‍රීඩක අමෙරිකාවේ රෝයි ජෝන්ස් අතර පැවැති තරගය යළිත් අප්‍රේල් මාසයේදී පැවැත්වීමට නියමිතය.ජගත් බොක්සිං සම්මේලනයේ මිඩ්ල්වේට් කිරුළ සඳහා 1993 වසරේ මැයි මාසයේ වොෂිංටනයේ දී පැවැති තරගයෙන් රෝයි ජෝන්ස්ට පරාජය වීමෙන් පසු යළි ඔහු සමග තරග වැදීමේ බලාපොරොත්තුවෙන් වසර 17 ක් බලා සිටි හොප්කින්ස්ට දැන් අවස්ථාව උදාවී ඇත.45 හැවිරිදි හොප්කින්ස් වත්මන් ලයිට් හෙවිවේට් කිරුළට හිමිකම් කියන අතර 41 හැවිරිදි ජෝන්ස් පසුගිය දෙසැම්බරයේදී ඕස්ට්‍රේලියාවේ ඩැනී ග්‍රීන්ට පරාජය වීමෙන් පසුව තරගයක නිරත වූයේ නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=s1002046</link>
    <topic>සිරි පියරතන නිවාසාන්තරක්‍රීඩා හෙට</topic>
    <author/>
    <content>පාදුක්ක සිරි පියරතන මධ්‍ය මහා විද්‍යාලයීය නිවාසාන්තර මලල ක්‍රීඩා උළෙල අලෙවි ප්‍රවර්ධන, වෙළඳ කටයුතු, සමුපකාර සහ පාරිභෝගික සේවා අමාත්‍ය බන්දුල ගුණවර්ධන මහතාගේ ප්‍රධානත්වයෙන් හෙට (5) විද්‍යාලයීය ක්‍රීඩා පිටියේ දී පැවැත්වේ.නිවාස සංවර්ධන අමාත්‍ය ගීතාංජන ගුණවර්ධන මහතා සහ පළාත් සභා මන්ත්‍රීවරුන් රැසක් මේ අවස්ථාවට එක්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=f1002041</link>
    <topic>දැවැන්ත ජයග්‍රහණය හෑල්ලු කිරීමතමන්ම රවටාගැනීමක්</topic>
    <author>රාමන්</author>
    <content>අප ගුරුදා ලියැවිල්ල ලිපි මාලාව මගින් දිගින් දිගටම පෙන්වා දුන් පරිදි ජනාධිපති මහින්ද රාජපක්ෂ මහතා ලැබූ ජයග්‍රහණය මේ රටේ මහ පොළවේ දක්නට ලැබුණා. බිම් මට්ටමේ දේශපාලනය කළ අයට එය අරුමයක් වුනේ නැහැ. මේ රටේ ජනතාව සූදානම්වී සිටියේ ඔවුන් දන්නා හඳුනන තමන්ගේ ජනාධිපතිවරයාට ඡන්දයක් දෙන්න. එය ඔහුගෙන් යමක් බලාපොරොත්තුවෙන් නොවෙයි.ඔහු රට නිදහස් කර ගැනීම ගැන කෘතගුණ සලකන්න ඔවුන්ට ඉතිරි වී තිබුණේ තමා ළඟ තිබුණ වටිනා ඡන්දය පමණයි. ඒ ඡන්දය ළඟ තබා ගෙන මහින්ද රාජපක්ෂ ජනාධිපතිවරයා තමාගේ ම මැතිවරණයට පැමිණෙන තුරු ජනතාව බලාගෙන සිටියා වගෙයි. එය හැට ලක්ෂයක් තරම් දැවැන්ත ඡන්ද ප්‍රමාණයක්.ජනතාව ජනාධිපතිවරණ දිනේ උදෑසනින් ම පැමිණ පාවිච්චි කළේ එම ඡන්දයයි. මෙතන කිසිම වංචාවක් හොරයක්, බොරුවක් නැහැ. සමහර තැනක යම් යම් අඩුපාඩු තිබෙන්න පුළුවන්. සමස්ථය නිවැරැදියි. මෙය කළගුණ සැලකීමක්. යුතුකමක් ඉටු කිරීමකට වඩා තවදුරටත් වගකීමක් බාර දීමක්.ඊට හේතුව 2005 දී බාර දුන් වගකීම ජනාධිපතිවරයා අකුරටම ඉටු කිරීමයි. කුමක් ද එම වගකීම? කුමක්ද පොරොන්දුව?, රට ත්‍රස්තවාදීන් ගෙන් මුදා ගැනීම, ඔවුන් නිසා දෙකඩ වූ රට එක් කිරීමට ත්‍රස්තවාදය සම්පූර්ණයෙන්ම අවසන් කිරීම.මේ රට ඉංග්‍රීසීන්ගෙන් නිදහස ලබන්නේ 1948 පෙබරවාරි 4 වැනිදා. ඊට උදව් උපකාර කළ නායකයන් රැසක් සිටියත් ජාතියේ පියා වන්නේ ඩී.ඇස්. සේනානායක අගමැතිවරයායි. ඔහු අපේ රටේ ප්‍රථම අගමැතිවරයායි. ඊට හේතුව අවසානයේ නිදහස් සටනට දේශපාලන නායකත්වය සැපැයූ ප්‍රධාන දේශපාලන නායකයන් අතර ප්‍රමුඛයා වන්නේ ඩී.ඇස්.සේනානායක අගමැතිවරයා වීමයි.එතැන් සිට 1983 දක්වාම මේ රට තනිරටක් ලෙස පැවැතුණා. නැවතත් රටේ ස්වාධීනත්වයට හානි සිදු වන්නේ එල්.ටී.ටී.ඊ.යේ බෙදුම්වාදයත් සමඟයි. ඔවුන් රටෙන් කොටසක් ඊළාම් රාජ්‍යයක් ලෙස වෙන්කර ගැනීමේ සටනක නියැලුනා. උතුරු නැගෙනහිර සමහර ප්‍රදේශ තම අණසකට යටත් කර ගත්තා. මෙවන් පසුබිමක 1983 සිට 2005 දක්වා ම පැවතියේ එල්.ටී.ටී.ඊ.ය සමඟ සාකච්ඡාකර ප්‍රශ්නය විසදාගැනීමේ කතිකාවතක්.ඉන්දු ලංකා ගිවිසුම හා රනිල් ප්‍රභා අස්සන් තැබූ අවබෝධතා ගිවිසුම ද එම සාම කතිකාවතේම කොටසක්. 2002 එල්.ටී.ටී.ඊ. ප්‍රදේශ සාම සාකච්ඡා ක්‍රියාදාමය තුළින් ම පිළිගෙන තිබුණා. අවසානයේ එම ප්‍රදේශ මුදාගැනීමට සටන් කිරීමට සිදුවුණා. එම සටනට නායකත්වය දුන්නේ ජනාධිපති මහින්ද රාජපක්ෂ මහතා බව ජනතාවට අමුතුවෙන් කියාදිය යුතු නැහැ.යුද්ධයකදී වඩා වැදගත් වන්නේ දේශපානයයි. යුද්ධ කළ යුතු වේලාව තීරණය කරන්නේ රටේ නායකයායි. ඊට අවශ්‍ය පසුබිම සකසා දෙන්නේ ඔහුයි. ජන විඥානය සකස් කරන්නේ රටේ නායකයායි. මුදල් ප්‍රතිපාදන වෙන්කර අවශ්‍ය අවි ආයුධ ඇතුළු පහසුකම් සලසා දෙන්නේ රටේ නායකයායි. මේ සම්බන්ධයෙන් අපේ රටේ ජනතාව තුළ ඇත්තේ ඓතිහාසික මතකයක්.අතීතයේ යුද ජයග්‍රහණවල ගෞරවය හිමි වූයේ ඊට නායකත්වය දුන් රජවරුන්ට මිස ඔවුන් යටතේ සටන්කල සෙන්පතියන්ට නොවෙයි. අපේ ජන විඥානය සකස්වී තිබුණේ එහෙමයි. වර්තමානයේ එම සාධකය බැර වන්නේ රටේ මහජන ඡන්දයෙන් බලයට පත් වූ ජනාධිපති වරයාටයි.1983 සිට 2005 දක්වා ජනාධිපතිවරු හා අගමැතිවරු සිටියත් ජනාධිපති මහින්ද රාජපක්ෂ මහතා ගත් ක්‍රමයේ තීන්දුවක් ගැනීමට ඔවුන් අපොහොසත් වුණා. සමහර වේලාවට ඉන්දියාව හරස් වූවා විය හැකියි. මෙදා ඉන්දියාව ද අවනත කරගැනීමට ජනාධිපති මහින්ද රාජපක්ෂ මහතාටට හැකි වීම සුවිශේෂයි. එල්.ටී.ටී.ඊ. ය පරාජය කිරීම ලෙහෙසි පහසු යුද ජයග්‍රහණයක් නොවන බව පොදු ජන විඥානය නිවැරදිව හඳුනා ගෙන සිටියා.එය දෙවැනි නිදහස් සටන වගෙයි. පළමු වැනි නිදහසේ නියමුවාට තිබූ ගෞරවය මේ දෙවැනි නිදහසේ නියමුවා ගැන ද ජනතාව තුළ තිබුණා.විපක්ෂයේ ජ්‍යෙෂ්ඨ නායකයන් මේ සත්‍යය නො දන්නවා නොවෙයි. විශේෂයෙන්ම විපක්ෂ නායක රනිල් වික්‍රමසිංහ මහතාට ද මේ සම්බන්ධයෙන් හොඳ අවබෝධයක් තිබෙන්න ඇති. මේ නිසාම ඔහුට අවශ්‍ය වූයේ මේ තරගයෙන් ඉවත්වී සිටීමටයි. මහින්දට 2005 දී කරට කර සටනක් දුන් රනිල් මෙදා සටනකින් තොර ජයග්‍රහණයක් අත්පත්කර දීම තුළින් අති විශාල පරාජයක් හිමිකර ගැනීමට කැමති නොවන්නට ඇති.මේ නිසා රනිල් වික්‍රමසිංහ මහතා තමා වෙනුවෙන් ඉත්තෙක් සොයමින් සිටි බව පැහැදිලියි. ඊට ජෙනරාල් සරත් ෆොන්සේකා ඉදිරිපත් වූයේ රාජපක්ෂවරුන් සමඟ ඇති කරගෙන තිබෙන අමනාපයත් සමඟ. ජනරාල් එම කාර්යට ඉදිරිපත් වන්නට ඇති.ජෙනරාල් සරත් ෆොන්සේකාගේ පෞද්ගලික කෝන්තරය රටේ ජාතික මට්ටමේ කෝන්තරයක් කර ගැනීමට ජනතාව සූදානම් වුණේ නැහැ. ජනතාවට අවශ්‍යව තිබුණේ ෆොන්සේකාගේ කෝන්තරවලට කර ගැසීම නොවෙයි. ජනාධිපති මහින්ද රාජපක්ෂ වෙනුවෙන් යුතුකමක් ඉටු කිරීමට. මේ මොහොතේ එම වටිනා යුතුකම ජනාධිපතිවරයා වෙනුවෙන් ඡන්දයක් ලබාදීමයි. එම කාර්ය ගමේ මිනිහා අකුරටම ඉටු කළා.ඈත එපිට හද්දා පිටිසර තවමත් සංවර්ධනය හරිහැටි ගමන් නොකළ ග්‍රාමීය ප්‍රදේශ තිබෙනවා. එම ප්‍රදේශවල ජනතාව ජනාධිපති මහින්ද රාජපක්ෂ මහතා හමුවෙලත් නැහැ. කතා කරලත් නැහැ. ඔවුන් ඔහු ගැන දන්නේ රට බේරාගත් ඒ සම්බන්ධයෙන් දුන් පොරොන්දුව ඉටුකළ නායකයා ලෙසයි. සංවර්ධිත ප්‍රදේශවල හා නාගරිත ප්‍රදේශවල සිටින ජනතාවට වුවද විවිධ ප්‍රශ්න තිබෙන බව ඇත්ත.මේ ආණ්ඩුවේ සමහර මැති ඇමැතිවරුන්ගේ වැඩ ඔවුන් අනුමත කරන්නේ නැහැ. මේ නිසා සමහර අය තුළ ආණ්ඩුවට එරෙහිව විවේචනයක් තිබෙන බව ඇත්ත. සියල්ල සහසුද්ධයෙන්ම පිරිසුදු නැහැ. ඒත් මේ කිසිවෙක් ජනාධිපති මහින්ද රාජපක්ෂ මහතා ගැන අමනාපයෙක් ද නැහැ. ඔවුන්ගේ මතය ඔහුට තව අවස්ථාවක් ලබාදිය යුතු බවයි.2005 දී දුන් අවස්ථාවෙන් රට බේරාගත්තා. එම සටන ඉදිරියට ගෙන යෑමට සිදුවීම නිසා වැඩි අවධානය යොමු කිරීමට සිදු වූයේ උතුරු නැගෙනහිර බේරා ගැනීමේ සටනටයි. මේ නිසා වෙනත් කාරණා සම්බන්ධයෙන් තම දෙවැනි ධූර කාලය තුළ අවධානය යොමු කරනබව ජනාධිපතිවරයා මේ වන විට ප්‍රසිද්ධියට පත් කර අවසන්. එය මහින්ද චින්තන දෙවැනි අදියරයි.මේ නිසා දෙවැනි අදියරේ කළ යුතු දේ මුල් අදියරේ දී පටලවා නොගැනීමටත් එසේ පටලවා ගෙන මූලික කාරණය අතපසු කිරීමටත් මහින්ද රාජපක්ෂ ජනාධිපතිවරයා සූදානම් නොවූ බව ජනතාව කල්පනා කර තිබෙනවා. පසුගිය ජනාධිපතිවරණය පැවැත්වූයේ මෙවන් පසුබිමකයි. මේ පසුබිම තෝරා ගැනීමට නොහැකිවීම විපක්ෂයේ පසුබෑමකට හේතුවක්. එම පසුබෑම වඩාත් තිවෘර වූයේ ජෙනරාල් සරත් ෆොන්සේකා වැනි අපේක්ෂකයෙක් තෝරා ගැනීම නිසයි.විපක්ෂයට දේශපාලන අත්දැකීම් නැහැ කියා සඳහන් කිරීම වැරැදියි. එහෙත් ඔවුන් නාගරික ලුම්පන් දේශපාලනයකට කොටු වෙලා. ඔවුන් ගෙනගියේ බිම්මට්ටමට ප්‍රතික්ෂේප කළ මතුපිට දේශපාලනයක්. සමහර සටන් පුවත්පත් සාකච්ඡා හා නිවේදනවලට සීමා වුණා.ගම නැවැරැදිව හඳුනා නොගැනීම නිසා යුද්ධය පිළිබඳවත් නිවැරැදි තක්සේරුවක් ලබාගැනීමට නොහැකි වුණා. ඔවුන් කල්පනා කළේ යුද්ධයෙන් මහින්ද රාජපක්ෂ ආණ්ඩුව “ඇනගනී” කියලයි. ඒත් එහෙම වුණේ නැහැ.යුද්ධය ජයග්‍රාහීව ඉදිරියට ගියා. ඒත් විපක්ෂය සිතුවේ කොතැනකින් හෝ පසු බැස ආපසු එන්න සිදු වේය කියා. එය සිදු නොවූ නිසා සියලු සටන් පාඨ තමන්ගේ අවාසියට හේතු වුණා. මේ සමඟම එළැඹි පළාත් සභා මැතිවරණවලදී යුද්ධයේ නියමුවන්ගේ ජයග්‍රහණ දිගින් දිගටම වර්ධනය වුණා. මොනරාගල එක්සත් ජාතික පක්ෂයේ පරාජය බරපතළයි. රජය ජයග්‍රහණය කළේ 81%ක ඡන්ද ප්‍රතිශතයකින්.යුද නායකයෙක් තරගයට ගෙන එන ලද්දේ මේ පසුබෑමක. විපක්ෂය කල්පනා කලේ තමන් ගෙන එන පුද්ගලයාගේ යුද ජයග්‍රහණය ගැන පමණයි. ඔහු කවුරුන් හෝ යුද විරුවෙක් වීම පමණක් ඔවුන්ට ප්‍රමාණවත් වුණා දේශපාලන වශයෙන් ජනතාව සිටියේ යුද ජයග්‍රහණ සමඟ රට එල්.ටී.ටී.ඊ. යෙන් නිදහස් කර ගැනීමේ ක්‍රියාදාමය සමඟ.එක්සත් ජාතික පක්ෂය සිටියේ එල්.ටී.ටී.ඊ. ය සම්පූර්ණයෙන්ම පරාජය කළ නොහැකිය යන පදනමක. මේ නිසා ඔවුන්ට වැරදුණු දේශපාලනය පිරවීමටයි ජෙනරාල් සරත් ෆොන්සේකා ආදේශ කළේ. එහෙත් වැඩක් වුණේ නැහැ. ඊට එක් හේතුවක් වූයේ ජනරාල් දේශපාලනයට එන විට යුද්ධය අවසන් වී තිබීම; අවසන් වූ යුද්ධයේ ගෞරවය ජනාධිපති මහින්ද රාජපක්ෂ මහතා හිමි කර ගෙන සිටීම; ඉතිරිව ඇති රට ගොඩ නැගීමේ ක්‍රියාදාමයට පලපුරුදු දේශපාලන නායකයෙකු අවශ්‍යව තිබීම; ඊට ජනාධිපති මහින්ද රාජපක්ෂ මහතා කදිමට ගැලපීම. මේ නිසා විශ්වාසනීය වෙනසකට වුවද ජනතාව මහින්ද රාජපක්ෂ ජනාධිපතිවරයා විශ්වාසකර තිබෙනවා.ඒ නිසා මේ ජයග්‍රහණයේ අරුත සරලයි. රටේ අති බහුතරයකට ජනාධිපති මහින්ද රාජපක්ෂ මහතා ඉවත් කිරීමේ හේතුවක් නිර්මාණය වී තිබුණේ නැහැ. මේ සඳහා හඳුනාගත් හේතු කෘතිම හේතු වී තිබුණා. පසුගිය සමයේ ආණ්ඩුව පැත්තෙන් පවතින අඩුපාඩු ප්‍රජාතන්ත්‍රවාදීව වෙනස් කිරීමේ ශක්තිය ද ජනාධිපති මහින්ද සතු බවයි ජනතාව කල්පනා කළේ. මේ නිසා සුබ අනාගතය මෙන්ම විස්වාසනීය වෙනස වූයේ ද එතුමායි.අනෙක් පැත්තෙන් ජෙනරාල් ෆොන්සේකා වැනි අයෙක් බලයට පත් කළොත් කුමකින් කුමක් වේදැයි සිතා ගැනීම පවා අපහසු බවයි ජනතාව කල්පනා කර තිබෙන්නේ. මේ අතර විශේෂයෙන්ම ගම ගෙඩිය පිටින්ම ජනාධිපති මහින්ද රාජපක්ෂ මහතාට වෙන් වී තිබුණාම ඊට විරුද්ධව සිටියා නම් සිටියේ සම්ප්‍රදායික එ.ජා.ප. පාක්ෂිකයන් පමණයි. ඔවුන්ගෙන් ද කොටසක් නිහඬවී තිබෙන බවයි පෙනෙන්නේ.පක්ෂය මොක වුණත් අප අද නිදහසේ පාරේ බැහැලා යන්නේ එතුමා නිසා නේද යන සිතිවිල්ල විපක්ෂයේ අය තුළ ද තිබුණා. ඔවුන් පක්ෂය අමතක කර බුලත් කොළයේ ගොඩට සමීප වුණා.ඡන්ද පෙට්ටි හලන විට බුලත් කොළ ගොඩ වැඩි වී තිබුණේ මේ නිසයි. එය ඡන්ද ගණන් කිරීමේ මධ්‍යස්ථානවල සිටි ජෙනරාල් සරත් ෆොන්සේකාගේ හිතවතුන් තේරුම් ගෙන සිටියා, ඔවුන්ගේ හෘද සාක්ෂිය මෙම ප්‍රතිඵලයේ අක්‍රමිකතාවයක් ගැන සඳහන් කරන්නේ නැහැ. දහ අට ලක්ෂයක් කොම්පියුටර් තාක්ෂණයෙන් වෙනස් කළා කීම රටේ ජනතාවගේ බුද්ධියට අපහාස කිරීමක්. ඡන්ද ගණන් කිරීම ඇරඹෙන්නේ ගණන් කිරීමේ මධ්‍යස්ථානයක ප්‍රතිපාක්ෂික නියෝජිතයන් රැසක් බලා සිටියදීයි. එය විනිවිද පෙනෙන රාජ්‍ය සේවා ක්‍රියාදාමයක්. ඊටම උචිත ක්‍රමවේදයක් ද එම ක්‍රියාදාමය සතුයි.එම ක්‍රමවේදයට අනුව අවසන් ලැයිස්තුවට අස්සන් තැබීම ප්‍රපාක්ෂික අපේක්ෂකයාගේ නියෝජිතයන්ද කළ යුතු වෙනවා. තේරීම්බාර නිලධාරියා අතට යන්නේ එම ලැයිස්තුවයි. ඔහු රජයේ විශ්‍රාම වැටුප් ලබන සේවකයෙක් නිසා නිකම් ලෙඩ දා ගැනීමට සූදානම් නැහැ.මේ නිසා මැතිවරණ කොමසාරිස්වරයා අතට පත් වන්නේ නීත්‍යානුකූ®ලව හා විධිමත්ව සකස් වූ ඡන්ද ප්‍රමාණයන් අඩංගු ලේඛනයි. මේ ක්‍රියාදාමයට අභියෝග කිරීම භූ®මිය ගැන අවබෝධයක් නොමැතිව දේපාලනය කර වරද්දාගත්තා හා සමානයි.අද දවසේ විපක්ෂ නායකයන් සිදු කරමින් සිටින්නේ තමන්ට තමන්ම රවටා ගැනීමක්. ජෙනරාල් ෆොන්සේකාට ඡන්දය දුන් 41 ලක්ෂය ම නොමග යැවීමක්. කළ යුතුව තිබෙන්නේ ඔවුන්ට තුති පුද කරමින් පරාජය පිළිගෙන වැටී සිටින තැනින් නැගිට දේශපාලනය කිරීමයි. තැනින් තැන සිදුවී ඇති සුළු සිදුවීම්වලින් මෙතරම් දැවැන්ත ජයග්‍රහණයක් හෑල්ලු කිරීම තමන්ටම තමන් රවටා ගැනීමක්.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=f1002042</link>
    <topic>මෙවර සමරන්නේ අභිමානවත් නිදහස්උළෙලක්</topic>
    <author>සාකච්ඡා කළේ ධම්මික සෙනෙවිරත්න</author>
    <content>මහනුවරදී පැවැත්වෙන 62 වෙනි නිදහස් සමරු උළෙල හා එහි සුවිශේෂී වැදගත්කම පිළිබඳත්, ත්‍රස්තවාදයෙන් මිදීමත් සමඟ රට දිනාගත් සැබෑ නිදහස අර්ථාන්විත එකක් කර ගැනීම සඳහා ජය ගත යුතු අභියෝග පිළිබඳත් රාජ්‍ය පරිපාලන, ස්වදේශ කටයුතු ඇමැති හා මුදල් ක්‍රම සම්පාදන නියෝජ්‍ය ඇමැති ආචාර්ය සරත් අමුණුගම දිනමිණට මෙලෙස අදහස් දක්වයි.මෙවර පැවැත්වෙන 62 වෙනි නිදහස් උළෙලේ සුවිශේෂී වැදගත්කම හඳුනා ගනිමින්ම අපි මේ සාකච්ඡාව අරඹමු . . . ?ත්‍රස්තවාදය පරාජය කොට ඒකීය රාජ්‍ය සංකල්පය තහවුරු කිරීමෙන් පසු පැවැත්වෙන පළමු නිදහස් උත්සවය මෙයයි. මේ නිසා මහනුවර දළදා මාලිගය පරිශ්‍රයේදී මෙවර පැවැත්වෙන 62 වෙනි නිදහස් දින සැමරුම් උළෙල සුවිශේෂී වූවක්. මින් පෙර අවුරුදු 30 ක් අපි මේ උත්සවය පැවැත්වූවේ කිසියම් බියකරු පසුබිමක් තුළයි.කාලයක් අපට මතකයි මෙවැනි උත්සව ආසන්න කාලසීමාව තුළ මහා බෝම්බ පිපිරීම්, ප්‍රභූ ඝාතන පවා සිදු වුණා. එමගින් කොටි ත්‍රස්තවාදීන් බලාපොරොත්තු වුණේ ‘නිදහස’ කියන සංකල්පය අභියෝගයට ලක් කිරීමයි. නමුත් මෙවර ජනාධිපතිතුමාගේ නායකත්වය නිසා ඒ තර්ජනය නෑ.ඊළඟ කාරණය පසුගිය නිදහස් උළෙලවලදී අපට රටේ ආරක්ෂක තත්ත්වය පිළිබඳ වැඩි අවධානයක් යොමු කරන්න සිදු වුණා. හමුදා සේනාංක යුද බිමේ සටන් කරන අතරම මේ උත්සවයටත් සම්බන්ධ වුණා. අනෙක් අතට යුදමය වශයෙන් අපේ සූදානම පෙන්නුම් කරන්නත් අපට අවශ්‍ය කළා.තුන්වන කාරණය ගතවූ වසර 25 – 30 කාලය තුළ සෙවණැල්ලක් මෙන් ෆෙඩරල්වාදය, අධ¢ ෆෙඩරල්වාදය හෝ බෙදුම්වාදය වරින් වර සාකච්ඡාවට ලක් වුණා. තවත් විදියකින් කිව්වොත් සංකල්පීය වශයෙන් ඒකීය රාජ්‍ය ව්‍යුහයට සියලු දෙනා අනුගතව සිටි අවස්ථාවක් නොවෙයි. නමුත් දැන් ඒ සියල්ල පරාජය කරලා රට එක ධජයක් යටතේ එක්සේසත් කර තියෙනවා.මේ මැතිවරණයේදී උතුර – නැෙඟනහිර ජනතාව ඡන්දය ප්‍රකාශ කිරීම තුළින් පවා අර්ථවත් වන්නේ එයයි. වැදගත් වෙන්නේ ඔවුන් ඡන්දය දුන්නේ කාටද කියන දේ නෙවෙයි, ඡන්දය දීමයි. මේ රටේ ජනාධිපති සහ පාර්ලිමේන්තු ව්‍යුහය තුළ ඔවුන්ගේ එකඟත්වය පළ කිරීම ඔවුන් තම ඡන්දය ප්‍රකාශ කිරීම මගින් පිළිබිඹු කළා. ඒක විශේෂ ජයග්‍රහණයක්.මෙවර නිදහස සැමරීම සඳහා මහනුවර තෝරා ගැනීමත් විශේෂයි. සෙංකඩගල පුරය තුළින් ඒකීය රාජ්‍ය සංකල්පය නිරූපණය වෙනවා. රටක වාණිජ අගනුවරක් මෙන්ම සංස්කෘතික අගනුවරකුත් තියෙනවා.සමහර රටවල මේ දෙකම එකයි. තවත් රටවල ඒවා වෙනස්. ශ්‍රී ලංකාව වගේ වාණිජ ලෝකයත් සමග ගණු දෙනු කරන රටක වාණිජ අගනුවරක් තිබීම අපට තේරුම් ගන්න පුළුවන්. ඒ අතර හැමදාමත් රටේ සංස්කෘතික අගනුවර වුණේ සෙංකඩගලයි. 48 දී අපට නිදහස ලැබුණු අවස්ථාවේ නිදහස් ලංකාවේ ධජය මුලින්ම හඳුන්වා දුන්නෙත් පත්තිරුප්පුවේ සිටයි. හැම විටම සෙංකඩගලපුරය මගින් අපේ රාජ්‍යත්වය සංකේතවත් වුණා.මේ නිසා 62 වෙනි නිදහස සැමරීම සඳහා ජනාධිපතිතුමා මහනුවර තෝරා ගැනීම ඉතාමත් උචිතයි. මොකද මේ නිදහස ත්‍රස්තවාදයෙන් රට නිදහස් කර ගෙන එක්සේසත් කිරීමෙන් පසු සමරන පළමු නිදහසයි. අනෙක් කාරණය ජනාධිපතිවරණයෙන් එතුමා ලබා ගත් විශිෂ්ට ජයග්‍රහණයෙන් පසු ජාතිය අමතන පළමු අභිමානවත් මොහොතත් මේ නිදහස් උළෙලයි.දළදා මාලිගා පරිශ්‍රයේ සිට එතුමා ජාතිය අමතන්නේ දෙවන වරට ජනාධිපතිධුරය සඳහා තරග කළ නායකයකු ලබාගත් වැඩිම ඡන්ද සංඛ්‍යාවක් වාර්තා කරමින්. විශිෂ්ට ජනතා වරමක් ලැබූ නායකයකු ලෙසයි. ජයවර්ධන ජනාධිපතිවරයා හෝ චන්ද්‍රිකා ජනාධිපතිනිය දෙවන වාරයේදී ලබා ගත්තේ මුල් අවස්ථාවට වඩා අඩු ඡන්ද ප්‍රමාණයක්.අපේ රටට නිදහස අහිමි වුණෙත් කන්ද උඩරට දී. දැන් අර්ථ සම්පන්න නිදහසක් දිනා ගෙන ඇති අවස්ථාවේ ඒ නිදහස කන්ද උඩරට දී සැමරීම අතිශයින්ම වැදගත්. අපේ රටේ සෑම ජන කොටසකම එකමුතු භාවයත් එහිදී අර්ථවත් වෙනවා.දශක ගණනාවක් රටත් ජනතාවත් පීඩාවට පත් කළ ත්‍රස්තවාදය මුළුමනින්ම පරාජය කරන්නට හැකිවීමත් සමඟ රට දෙවන නිදහස් අරගලය දිනාගත්බව පිළගැනෙනවා. දැන් අපට ඇත්තේ ආර්ථික යුද්ධය දිනා ගනිමින් මේ නිදහස වඩාත් අර්ථවත් කර ගැනීමටයි. ඔබ මේ කාරණය දකින්නේ කොහොමද ?ආර්ථික යුද්ධය දිනා ගැනීම සඳහා රට සූදානම් වන අවස්ථාවයි මේ. අද ලෝකයේ රටක ස්වෛරීභාවය සහ ඒකීයභාවය බොහෝ දුරට රඳා පවත්නේ අදාළ රටේ ආර්ථික හැකියාව, ශක්තිය මතයි. රට ආර්ථිකව දුබල වුණොත් වෙනත් රටවල ඇඟිලි ගැසීම් වැඩියි. ඒ ඇඟිලි ගැසීම් වලට එරෙහිව රාජ්‍ය තාන්ත්‍රික මට්ටමින් ප්‍රතිචාර දැක්වූවත් දීර්ඝ කාලීන පිළිතුරක් දෙන්නට හැකි වන්නේ රට ප්‍රබල ආර්ථික ශක්තියක් ගොඩනැගීම තුළිනුයි. එයට හොඳම නිදසුන චීනයයි.අතීතයේදී බොහෝ රටවල් චීනයට ඇඟිලි ගැසීම් කළා. චීන ජනතාව අබිං වලට ඇබ්බැහි කිරීමට අධිරාජ්‍යවාදීන් ක්‍රියා කළා. එමගින් බෞද්ධ ශිෂ්ටාචාරය අනුව හැඩ ගැසුණු චීන සමාජය සුණු විසුණු කළා. ගණිකාවන් සමාජ උවදුරක් වන තරමට ව්‍යාප්ත කෙරුණා.මේ සෑම දෙයක් ඔස්සේම චීනය ට අත පෙවීම තමයි අරමුණු කළේ. ෂැංහයි වැනි නගරවල, බ්‍රිතාන්‍ය කොටස, අමෙරිකා කොටස, ප්‍රංශ කොටස ආදී වශයෙන් ප්‍රදේශ වෙන් කර ගෙන තිබුණා. ඒවා පාලනය වුණෙත් ඔවුන්ට ඕනෑ විදියටයි. අන්තිමේදී රුසියාව ඇඟිලි ගැසුවා. එතකොට චීනය මාඕ සේතුං ගේ නායකත්වය යටතේ ස්වාධීන රාජ්‍යයක් හැටියට නැඟී සිටිමින් තිබුණා. සමහරු මේ බලපෑම මිත්‍රශීලී බලපෑමක් ලෙස හැඳින්වූවත් මාඕ සේතුං ම එය අහිතකර බලපෑමක් ලෙස දුටුවා.පසුගිය දශක එකහමාර දෙක තුළ චීනය ඉතාමත් ශීඝ්‍රයෙන් ඉදිරියට එන රටක් බවට පත් වෙලා. ලෝකයේ ශීඝ්‍ර ආර්ථික වර්ධන වේගයක් සංවර්ධන වේගයක් සහිත රට චීනයයි. දැන් මුලින් චීනයට ඇඟිලි ගැසූ රටවල් චීනයේ මිත්‍රත්වය පතනවා. චීනය ලෝක බලවතෙක් වෙලා. මම කියන්නේ ශ්‍රී ලංකාවත් චීනය වගේම බලවතෙක් කරන්න ඕන කියන එක නෙවෙයි. නමුත් ශ්‍රී ලංකාවත් ආර්ථිකය ශක්තිමත් කිරීම ඔස්සේ ඉහළ මට්ටමකට රැගෙන යා හැකියි.මේ කාරණයේදී රට ගොඩ නගන වැඩපිළිවෙළ වශයෙන් මහින්ද චින්තන ඉදිරි දැක්ම ඉදිරිපත් වුණා. දැන් ඊට විශාල ජන අනුමැතියක් ද ලැබී තියෙනවා. මේ වැඩපිළිවෙළ පිළිබඳ ඔබේ දැක්ම කෙබඳුද ?මහින්ද චින්තන ඉදිරි දැක්ම වැඩ පිළිවෙළේ මූලික හරය පංච කේන්ද්‍රීය සංකල්පය. ඉස්සර අපි පංච මහා බලවේගය ගැන කතා කළා. දැන් අපි ඒ පංච මහා බලවේගය වඩාත් වර්ධනය කරමින් ඒ මත පංච කේන්ද්‍රීය බලයක් ගොඩ නගනවා. සාගර සම්පත මුල් කර ගනිමින් ආසියාවේ නාවික කේන්ද්‍රයක් බවට පත් කිරීම ඉන් එකක්. ඒ සඳහා ඉතිහාසයේ නොවූ විරූ අයුරින් අපේ වරායන් ශීඝ්‍රයෙන් දියුණු වෙනවා. එකවර වරාය 5ක් දියුණු වෙනවා. ඊළඟට ගුවන් කේන්ද්‍රයක් ලෙස දියුණු කිරීම.ශ්‍රී ලංකාවේ දෙවන ජාත්‍යන්තර ගුවන් තොටුපොළ ඉදිකිරීම් ඇරැඹී තියෙනවා. ඊළඟට විද්‍යා කේන්ද්‍රයක් ලෙස ඉදිරියට ඒම. සිව්වනුව තොරතුරු තාක්‍ෂණ කේන්ද්‍රස්ථානයක් ලෙස දියුණු කිරීම. ඊළඟට මූල්‍යමය කේන්ද්‍රයක් බවට පත්කිරීම. මේ සියල්ලක්ම ඉදිරියට යන සංකල්ප. ඒවා ඉදිරියට ගෙන යාමට අවශ්‍ය පදනම අපි ඇති කර තියෙනවා.කෘෂිකර්මයෙන් ස්වයංපෝෂිත වීම, දියුණුවන අධ්‍යාපන ක්‍රමයක්, දියුණු සෞඛ්‍ය පහසුකම්, වරප්‍රසාද නොලැබෙන අයට සහනාධාර දැලක්, මේ ආදී පදනමක් මත තමයි මේ පංච කේන්ද්‍රීය සංකල්පය පෙරට යන්නෙ.ශ්‍රීලනිප යට පංච මහා බලවේගය පංච බල කේන්ද්‍රීයක් බවට මෙහෙයවීම අසීරු නැහැ. මොකද ජනතාව තුළ ඒ සංකල්පය තියෙනවා. වඩා වැදගත් කාරණය තමයි අපි සම්ප්‍රදාය මත පිහිටා සිටිමින් අනාගත දැක්මකින් යුතුව ක්‍රියා කිරීම. එමගින් 21 වෙනි සියවසෙ චින්තනයට රට සම්බන්ධ කෙරෙනවා. මෙහිදී රටේ විශාල ආර්ථික පරිවර්තනයක් විය යුතුයි. එය පහසු කාර්යයක් නොවෙයි. ඊට දැඩි විනයකින් කැපවීමකින් හා ඉදිරි දර්ශනයකින් යුතුව ක්‍රියා කිරීම අවශ්‍යයි. අපට ඒ හැකියාව තියෙනවා.අපේ ආර්ථිකයේ ඇති වෙමින් ඇති වර්ධනීය තත්ත්වයන් මේ කාරණයේදී සුබ පණිවිඩ වශයෙන් සැලකිය හැකියි නේද ?ඔව්, අපේ ආර්ථිකයේ හොඳ වර්ධනයක් තියෙනවා. සම්ප්‍රදායික ආදායම් මාර්ග හොඳයි. විදේශයන්හි සිටින ශ්‍රී ලාංකික ශ්‍රමිකයන් එවන මුදල් ප්‍රමාණය වැඩි වෙමින් තියෙනවා. සංචාරක ව්‍යාපාරය ශීඝ්‍රයෙන් දියුණු වෙනවා. දේශීය නිෂ්පාදන වලට ඇති විදේශ ඉල්ලුම ඉහළ යමින් තියෙනවා. මේ මට්ටම මෙන් තවත් දස ගුණයක් දක්වා වත් අපට වර්ධනය විය හැකියි. සංචාරක ව්‍යාපාරය දැනට තියෙන මිලියන භාගයක මට්ටම මිලියන දෙකක් දක්වා ඉහළට ගත හැකියි. ගුවන්, නාවික, තොරතුරු තාක්ෂණ, මූල්‍යමය ආදී ක්‍ෂේත්‍ර සියල්ල මේ සමග සම්බන්ධයි.තවත් වැදගත් කාරණයක් තමයි අපේ රටේ පිහිටීම. ඒක අපේ ආර්ථිකය නැංවීමේදී මූලික සාධකයක් ලෙස මෙහෙයවා ගත හැකියි. මේ ගැන දැන් අවධානය යොමු වී තියෙනවා. කාටත් එකඟවිය හැකි තවත් කාරණයක් තමයි අපේ කෘෂිකර්මය දියුණු කිරීම.නැෙඟනහිර පළාතට යන ජල මාර්ගවල ආරම්භය, ඒ උල්පත් තියෙන්නෙ මධ්‍යම කඳුකරයේ. ගල්ඔයට, මහවැලියට. වතුර එක් රැස් කෙරෙන කඳුකරයේ පිහිටීමෙන්ම අපි බද්ධ වෙලා ඉන්නෙ. තේරුමක් නැතුව නැෙඟනහිර ස්වාධීනයි කිව්වට එහෙම නෑ. අපේ කෘෂිකර්මය නංවන්න නම් මේ පළාත් එක්ව වැඩ කළ යුතුයි.මේ වතුර ටික මධ්‍යම කඳුකරයේ රඳවා ගෙන තැබීම ඵලක් නෑ වගේම නැෙඟනහිර මුඩු ඉඩම් තිබීමත් තේරුමක් නෑ. මේ කාරණා දෙක එකතු වීමෙන් සංවර්ධනයට යා හැකියි. මේ වගේ ශ්‍රී ලංකාවේ සෑම කොටසක්ම බද්ධවීමෙන් මිසක් වෙන්වීමෙන් කවදාවත් දියුණු මට්ටමකට එන්න බෑ.ඒ නිසා සැලසුම් කරනවා කියන්නේ මේ සෑම සම්පතක්ම උපරිම ලෙස කළමනාකරණය කර ගැනීමයි. එහිදී බුද්ධිමය සම්පත් වලිනුත් උපරිම ප්‍රයෝජනය ගත යුතුයි. දශක හත අටක් තිස්සේ අපි නිදහස් අධ්‍යාපනය බුක්ති විඳිනවා. ඉන් බිහි වූ බුද්ධිමත් පරපුර උපරිම ලෙස රට ගොඩනැගීම සඳහා දායක කර ගැනීමට අපි යොමු වෙනවා.මේ සෑම දෙයක් සඳහාම 62 වෙනි නිදහස් සමරුවත් එක්ක අපට නව ජවයක් ඇති කර ගන්න පුළුවන්.දැන් රටට ශක්තිමත් සැබෑ දූරදර්ශී නායකත්වයක් තියෙනවා. ත්‍රස්තවාදය පරාජය කිරීමෙන් පසු යළි ශක්තිමත් වූ සාමූහිකත්වයේ බැඳීමට විපක්ෂයේ ක්‍රියාමාර්ගය නිසා යම් බලපෑමක් ඇති වුණත් ඒවා මග හරවා ගනිමින් සියලු ශ්‍රී ලාංකික ජනයා මේ නායකත්වය යටතේ් රටේ උන්නතියට පෙළ ගැස්වීම පිළිබඳ කාරණය ඔබ පැහැදිලි කරන්නේ කෙසේද ?මම මේ ඡන්ද ප්‍රතිඵලය තුළින් වුණත් දකින්නේ නොයෙක් බෙදීම් මතු කිරීමට වඩා මේ රටේ පුරවැසියන් ලෙස කවුරුත් ඡන්දය ප්‍රකාශ කිරීම ප්‍රජාතන්ත්‍රවාදය සම්බන්ධයෙන් ඉතාම වැදගත් බවයි. උතුර – නැෙඟනහිර ඡන්ද ප්‍රකාශ වූ ආකාරය විමසීමේදී ජනාධිපතිතුමා ඉතාමත් නිවැරැදිව මේ කාරණය තේරුම් කළා. පළමු වතාවට රටේ සෑම පළාතකම ජනයා හට හෝ අපේක්ෂකයන්ට ඡන්දය දුන්නා. එයයි වැදගත්.මීට කලින් ජාතිවාදී සංකල්ප අනුව දේශපාලනය කරන්න දරපු ප්‍රයත්න මෙවර වලංගු වී නැති බව පෙනෙනවා. මම මේකට කියන්නේ ‘රනිල් සංකල්පය’ කියලා. හැමදාම රනිල් කල්පනා කළේ සුළු ජාතිකයන් ගොනු කරගෙන ඒ ඡන්ද ටික ගන්නත්, මහ ජාතියේ ඡන්ද බෙදලා කොටසක් ගන්නත්. මේ වතාවේ ඒක අසාර්ථක වුණා. විශේ්ෂයෙන් සිංහල - බෞද්ධ ජනතාව දෙකඩ කරල බලයට පැමිණීම පිළිබඳ අදහස ජනාධිපතිතුමා මෙවර ලබා ගත් විශිෂ්ට ඡන්ද ප්‍රතිඵලය තුළින් ප්‍රතික්ෂේප වී තියෙනවා. සුළු ජාතිකයන්ට විරුද්ධ අදහසක් ඉන් මතු වෙන්නෙ නෑ.දැන් තියෙන්නේ ‘ශ්‍රී ලාංකිකයන්’ ලෙස සියලු ජන කොටස් පටු ජාතිවාදී උපක්‍රමවලට හසු නොවී රට ගොඩනැඟීම සඳහා රටට ආදරය කරන සියලු ජන කොටස්වලට භේදයකින් තොරව ක්‍රියා කරන ජනාධිපතිතුමාගේ නායකත්වය සමඟ පෙරට යාමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>04</day>
    </date>
    <link>http://www.dinamina.lk/2010/02/04/_art.asp?fn=f1002043</link>
    <topic>සුබ අනාගතයකටනිදහස</topic>
    <author>සටහන එඩ්වින් ආරියදාස</author>
    <content>“නැතිවේනම් නිදහස නගුලේ හෝ රුවලේ හෝ ඉඩම – කඩමේ හෝ ජීවිතයෙහි හෝ ඵලය කිම ? අමෙරිකාවේ දර්ශනවාදී කවියෙකු වන රූල්ෆ් මෝල්ඩෝ එමර්සන් (1803 – 1882)සැට දෙවන නිදහස් දිනය ශ්‍රී ලංකාවට උදාවන්නේ, බලවේග කිහිපයක සුසංයෝගය හා සමගයි. දෙතිස්වසක් මුළුල්ලේ අපගේ මේ අසිරිමත් දේශයට ශාපයක්ව පැවැති අමානුෂික ත්‍රස්තවාදය මුලිනුපුටාලීමෙන් පසුව, එළැඹෙන ප්‍රථම නිදහස් සමරු උළෙල මෙය යි. මහා ජන සම්මතයෙකින්, මේ භාග්‍යමත් දේශය අපගේ සයවන විධායක ජනාධිපතිවරයා තෝරාගත්තේ මෙයට හරියටම සත්දිනකට පෙර දීය.මහින්ද රාජපක්ෂ ජනාධිපතිවරයා, අපේ රටත්, අපගේ සුවිශිෂ්ට ජාතියත්, සුබ අනාගතයක් වෙත කැඳවාගෙන යන්නට ගෞරවනීය ලෙස, සිරි දළදා නුවරදී, අභිමානවත්ව , දිව්රුම් දෙන්නේත් අද යි. දඹදිව, අති ශ්‍රේෂ්ඨ අශෝක අධිරාජයා, කාලිංග යුද්ධයේ ජනසංහාරයෙන් කම්පිතව, සාමයේ මහා අධිරාජ්‍යයක් ගොඩනගනු පිණිස ධර්ම යාත්‍රාවක් ආරම්භ කළේය.අලුත් දිනයක්ජනාධිපති මහින්ද රාජපක්ෂ සාම වීරයාණන් ත්‍රස්තවාදයේ ඛේදවාචකය, බැහැර කොට ලා, සාමයත්, සංවර්ධනයත්, සුහද සහජීවනයක් ළඟා කොට ගන්නා පිණිස විජයග්‍රාහී සාම යාත්‍රාවක් අපගේ ජන්මභූ®මිය පුරා දියත් කරන්නේත්, මේ නිදහස් සමරු දිනයේදීය.මෙසේ සළකා බලන කල්හි, සැට දෙවන නිදහස් සමරු උළෙල, සකල සිරි ලංකා බිමට, නිදහස යළිත් අලුතින් උදාවෙන දිනයක් වැනිය. ඒ නිසාම මේ සැටදෙවන නිදහස් සමරු උළෙල ජාතියේ නිදහස පිළිබඳ ගැඹුරු ආවර්ජනාවක යෙදෙන්නට ඉතාම සුදුසු මොහොතක් වන්නේය.ශතවර්ෂ විසි හතරක් පමණ කාලයක් මුළුල්ලේ නිදහස හා සෛවරීත්වය සිත් සන්තොසින් වැළඳූ අපගේ දේශයේ ස්වාධීනත්වය නැතිව ගියේ 1815 වේ මාර්තු දෙවන දායි. බලකාමී අතළොස්සක් විසින් බ්‍රිතාන්‍ය අධිරාජ්‍යයේ නියෝජිතයන්ට, මේ කමනීය දේශය හා අභිමානවත් ජාතියත්, බන්දේසියක බහා පිළිගැන්වූවිට අපගේ දේශයේ හදවත දෙදරා ගියේය. අපගේ දේශයේ අපගේම ජාතියේ බලකාමී ද්‍රෝහීන්ගේ තරම අධිරාජ්‍යවාදී පාලකයෝ හරි හැටිම දැන සිටියහ.යටත් විජිතශ්‍රී ලංකාවේ මෑත යුගයෙහි විසූ සම්භාවනීය උගතෙකුවන, මහාචාර්ය තෙන්නකෝන් විමලානන්ද මහතා මට පැවසූ දෙයක් මෙයට ඉතාම ප්‍රබල නිදසුනක් සැපයෙන්නේය. එංගලන්තයේ කෞතුකාගාරයක පර්යේෂණයෙහි යෙදී සිටියදී, ඒ මහාචාර්යවරයා අතට ලිපි දෙකක් පත්වුණේය. ඉන් එකක් 1814 ශ්‍රී ලංකාවේ විසූ බ්‍රිතාන්‍ය ජාතික නිලධාරියෙකු විසින් , එංගලන්තයේ යටත් විජිත කටයුතු බාර නිලධාරියාට යවන ලද්දකි. එහි මෙසේ ලියැවී තිබුණෙය. ද බිග් ෆිෂ් ග්‍රස් ඉන් අවර් නෙට්. ෂැල් වී රේස් ඉට්?(මහ මාළුවා අපගේ දැලට වැටී ඉන්නවා. අපි දැල උස්සමුද ?) ශ්‍රී ලංකාවෙන් එවන ලද ඒ ලිපියට පිළිතුරු වශයෙන්, යටත් විජිත කටයුතු බාර නිලධාරියා මෙසේ ලියා එවූයේය. “ඩූ නොට්වරි, ද සිංහල පීපල් දෙම් සෙල්වාස් විල් රේස් ද නෙට් ෆෝ අස්” (කලබලවන්නට එපා. සිංහල මිනිස්සුම අපට දැල උස්සා දේවි) එදා අපේ ඇතැම් නායකයන් ගැන, බ්‍රිතාන්‍ය අධිරාජ්‍යවාදී පාලකයන් සිතුවේ ඒ ආකාරයෙනි. ඔවුන්ගේ ජාති දේශ ද්‍රෝහීත්වය, බ්‍රිතාන්‍ය පාලකයෝ හොඳින් දැන සිටියහ.ජාතිහිතෛෂී නායකයෝශ්‍රී ලංකාවේ ස්වාධීනත්වය, අපගේම දුෂ්ට නායකයන් විසින් ඔවුන්ට භාර දුන්නාට පසුව, බ්‍රිතාන්‍ය ජාතිකයෝ රටක්, රටේ ජනතාවත්, බෙදමින් ඔවුන්ගේ අධිරාජ්‍යවාදී අඩයාලම, ශ්‍රී ලංකා යටත් විජිතයෙහි දැඩි ලෙස පිහිටුවාලූහ. ඩීවිඩේ එට් ඉම්පෙරා - සිවයිඩ් ඇන්ඩ් රූල් (බෙදා පාලනය කරමු) යන න්‍යායය අන්තගාමීව ක්‍රියාවේ යෙදවූ ඔවුහු මේ රටේ ජනතාවට ඒකා බද්ධව අධිරාජ්‍ය පාලනයට පටහැණිව නැඟී සිටින්නට කිසිම ඉඩ - කඩක් නොතැබූහ.අපගේ ශ්‍රේෂ්ඨ ජාතිහිතෛෂී නායකයෝ, ජාති - ආගම්, කුල ආදී බේද නොතකා එක්වී, බ්‍රිතාන්‍ය අධිරාජ්‍යවාදී ග්‍රහණයට පටහැණිව නැඟී සිටියහ. දඹදිව දේශ ප්‍රේමීන් සිය රුධිරය වගුරමින් අධිරාජ්‍යයීය බලවේගයන්ට විරුද්ධව නැඟී සිටියදී, ශ්‍රී ලංකාවේ මිනිස්සු තමන්ට හැකි අයුරින් නිදහස පතා සටන් වැදුනහ.ඔවුහු ජාතිමාමකත්වය දන හද තුළ ස්ථාපිත කරන්නට, අවි විරහිත සටනක යෙදුනහ. සාකච්ඡා මගින්, කතාබහෙන්, මත නියෝජනයෙන්, පාලකයන්ට කරුණු කියා සිටීමෙන්, අපේ රටේ නායකයෝ නිදහස, සෛවරිත්වය, ආදීනත්වය අපගේ දේශයට යළිත් වැඩමවා ගත්හ. එහෙත් 1948 මේ පෙබරවාරි හතරවෙනදා නිදහස ලබා ගැනීමෙන් පසුව, නිදහසෙහි පිරිහීම පිළිබඳ ලකුණු පහළවන්නට පටන් ගත්තේය.ඒකරාශී ජාතියක්ඒකාබද්ධව, පොදු සතුරා වන අධිරාජ්‍යවාදී පාලනයට පටහැනිව සටන් කළ ශ්‍රී ලාංකිකයෝ සතුරා බැහැර කළාට පසුව ඔවුනොවුන් හා සමඟ සටන් කරන්නට පටන් ගත්හ. වරප්‍රසාදය ඉල්ලමින්, ස්වාධීන දේශ පතමින්, වඩ වඩා ප්‍රතිලාභ තකමින්, මේ දේශයේ ජනතාව බෙදෙන්නට පටන්ගත් කල්හි, අපට නිදහසේ නියම ප්‍රතිඵල නෙළාගැනීමට බාධා ඇති වූයේය.පූර්ණ නිදහස ලබාදී, ජාතිය එකට එකතු කළ මහාමාන්‍ය ඩී.එස්. සේනානායක ජාති, දේශ නේතෘවරයාගෙන් පසුව, නැවත වරක් මේ බේද භින්නවූ ජාතිය ඒකරාශී කරවීමේ බැරෑරුම් අවශ්‍යතාව පැන නැග තිබුණේය. දේශය දෙකඩ කළ දෙතිස්වසක ත්‍රස්තවාදී ප්‍රහාරයේ කකියන තුවාල සුවකොට බෙදුනු ජාතිය යළිත් ඒකාබද්ධ කිරීමේ ප්‍රබල ඓතිහාසික අවස්ථාව එළඹ තිබුණේය. අපේ නිදහස මෙතෙක් පැවැති කාල පරිච්ඡේදයෙන් හරි අඩක් තරම් වූ දිගු යුගයක් මුළුල්ලේම, අපගේ දේශය බැරෑරුම් අභ්‍යන්තර සංග්‍රාමයක පැටලී සිටියේය. ඒ කාලය තුළදී අපේ දේශයට හරිහැටි නිදහස් උළෙලක් පවත්වන්න තරම් ආධ්‍යාත්මික ආවේගයක් තිබුණේ නැත.ඒ නිසා අපට මෙවර , පූර්ණ ආධ්‍යාත්මික සුවයකින් හා ආස්වාදයකින් නිදහස් උළෙල පැවැත්විය හැකිය. දශක කිහිපයකින් එළඹි විභූ®තිමත් නිදහස් උළෙලක් මෙවර පැවැත්වෙන්නේ ත්‍රස්තවාදය මුලිනුපුටාලීමක්, ජනතාවාදී ජනාධිපතිවරයෙකුට පාලන බලය ලබාදීමත් යන දෙකරුණ එකට එකතුවූ අවස්ථාවකදීය. නිදහස නමැති සංකල්පය, භෞතික හෝ ලෞකික අරුත් සහිත වූ චින්තනයකටත් වඩා ආධ්‍යාත්මික ධ්වනියකින් බරවූ හැඟීමකි. ඉන්දියාවේ විසූ මහා ලේඛකයෙකු වන මුල්ක්රාජ් ආනන්ද් විශාරදයාගේ කතාවකින් මෙයට ප්‍රශස්ත නිදර්ශනයක් සැපයේ.කුඩා දරුවෙක්, සිය මවගේ අත අල්ලාගෙන සැණකෙළි බිමකට එළඹෙයි. දරුවා, තමාගේ සිත නළවන බැලූන් බෝල, රස කැවිලි ආදිය දැක මවගෙන් ඕවා ඉල්ලන්නේය. මව සිය දරුවා, ඒවායින් මෑත්කොට ගෙන, සැණකෙළි බිමේ ජනතාව මැදින් ගමන් කරන්නීය. ඒ ගමනේදී, දරුවා, මවගේ අතින් අත හැරී, ජනතාව මැද අතරමං වෙයි. දරුවා මහ හඬින් අඬන්නට පටන් ගනී. සංවිධායකයෝ දරුවා නළවා ගන්නට ඔහු මුලින් ඉල්ලූ බැලූන් බෝල, රසකැවිලි ආදිය ඕනෑදැයි අසති. එහෙත්, කලින් ඉල්ලූ සියලු දේම ප්‍රතික්ෂේප කරන දරුවා සිය මව ඉල්ලා දිගටම, නොනවත්වාම අඬාගෙන යන්නේය. ඔහුට කවර සැප - සම්පත් තිබුණද මව නැති තැන ඒ ආස්වාදයන්ගෙන් වැඩක් නැත.ආස්වාදයක්පොදුවේ මිනිසුන් සියලු දෙනාටම, එය එසේමය. නිදහස නැති තැන කවර ලෞකික භෞතික සම්ත් තිබුණද ඒවායෙන් නියම ආස්වාදයක් භුක්තිවිදිය නොහැකිය. අපගේ මාතෘභූ®මියේ සැටදෙවන නිදහස් සමරුව භුක්ති විඳීන ගමන්ම, දේශයේ හා ජාතියේ අනාගතය දෙස ද තියුණු බැල්මක් හෙළිය යුතු වේ.අපි නොපමාවම, ක්ෂණිකවම සංවර්ධනය පිළිබඳ සුරපුරක් පතමු නම්, එය නියම වශයෙන් නිදහසේ අසිරිය භුක්තිවිඳීමක් නොවේ. නිදහස ආස්වාදය කරන ගමන්ම, අප යථා තත්ත්වය දෙස සෘජු බැල්ම හෙලිය යුතු වේ. අපට, භෞතික සම්පත් අවශ්‍යය. අපට ලෞකික ප්‍රතිලාභ ඕනෑ කරන්නේය. සංවර්ධනයේ අග්‍රඵල අපි බලාපොරොත්තු වෙමු. බත බුලතින් සපිරි කිරියෙන් පැණියෙන් උතුරන හෙටක් ගැන අපි හදවත යොමුකරන්නෙමු. එහෙත් අපි, ඒවා ලබා දෙන නායකයා යථා තත්ත්වවාදී ලෙස බැලිය යුතු වෙමු. අද නිදහස්ව හෙට උදෑසන අවදි වූ හැටියේ ඒ සියල්ල පහළ වේයැයි සිතුවොත් අපට නිදහසේ ඇති තතු ආස්වාදය කළ නොහේ. අප සාමූහිකව බලාපොරොත්තුවන සිහිනය සාක්ෂාත් කොට යන්නට අප විසින් රටේ ප්‍රභූ®ත්වයෙහි සිටින අයට ප්‍රබල සහයෝගයක් සම්පාදනය කළ යුතුවේ.අවුරුද්ද පුරාලෝකයේ ප්‍රබලතම මහා රාජ්‍යය වශයෙන් කවුරුත් අවිවාදයෙන් පිළිගන්නා, ඇමෙරිකා එක්සත් ජනපද රාජ්‍යයේ වර්තමාන ජනාධිපති තැන්පත් බැරක් ඔබාමා මහතා , පදවි ප්‍රාප්තව ගත කළ අවුරුද්ද ගැන, මෙයට දින කිහිපයකට පෙර, ආවර්ජනයක යෙදුණේය. විවිධ ප්‍රතිසංස්කරණ ක්‍රියාත්මක කරන්නට ප්‍රථම අවුරුද්ද පුරා වෙහෙස ගත් ඔබාමා ජනාධිපති වරයා සිය ප්‍රයත්නය ගැන එළඹි නිගමනය මෙසේය.“මුල් වසර කෙළවර වන්නට පෙර බල ශක්ති අර්බුදය, මූල්‍ය ප්‍රතිසංස්කරණය ආදී දේ ඉටුකොට අවසන් කොට ගත හැකිවේ යැයි මම බලාපොරොත්තු වූයෙමි. මා යමක් උගෙන ගත්තා නම්, ඒ මා උගත් දෙය වන්නේ, මේ අධිෂ්ඨානයක් ඉටුකොට ගන්නට ඔබ සිතනවාට වඩා වැඩි කලක් ගතවන බවයි. (ටයිම් සඟරාව - 2010 , පෙබරවාරි 01) නියම නිදහස සමරන්නට ලැබීම ගැන අපි උද්දාමයට පත්වන්නෙමු.ඉන්ද්‍රජාලයජන අභිප්‍රාය දන්නා නායකයෙකු ලබාගත හැකිවීම ගැන අපි තුටු -පහටුවන්නෙමු. එහෙත් ඉන්ද්‍රජාලයකින් මෙන් අපේ අධි බලාපොරොත්තු සියල්ල ඉටුකොට ගත හැකියැයි සිතා, ඉච්ඡාභංගත්වය පත්වන්නට අප සැරසිය යුතුනොවේ. නිදහසත්, ජන මනස දන්නා හඳුනන නායකයෙකුත් ගැන ප්‍රමෝදයට පත්වන ගමන්ම, අපගේ අධිෂ්ඨානයත් යථා තත්ත්වයට අනුකූ®ලව පවත්වාගෙන සැනසුනු මනසින් සෞභාග්‍යය ළඟා කොට ගන්නට සාමූහික වෑයමක යෙදෙමු.ජනාධිපති ඔබාමාගේ වර්ෂාවසාන නිගමනය හරිහැටි තේරුම්ගෙන, නායකයන් මත අධික බර පටවා රට අස්ථාවර කොට නොගෙන, නියම නිදහස භුක්ති විඳිමින් රටේ සංවර්ධනයට අපගෙන් ඉටුවිය යුතු මෙහෙය ඉටුකරන්නට නිදහස් දින අධිෂ්ඨානයකි.කෘතඥතාවඑළඹෙන නිදහස් දිනයේ දී රටේ ජන නේතෘවරයාට සුබපතමින්, අපගේ කෘතඥතාව පළකළ යුතුවේ. ඒ කෘතඥතාව මවිසින් පළකළ ආකාරය දක්වන පැදි දෙකක් ගෙනහැර දක්වන්නෙමි.දුරු කොට සියලු බිය,ජනහද - සිත පෑරූඋරුමය නිදහසැයිජනතාවට තේරූදරුවන් මෙන් රකින දන,නුවණින් මේරූහිරු ඔබ තුමයි, මේ රටඅඳුරින් බේරූරුපුන් නැසියා යුතු බවඔබ දත්තේයසුපුන් අදිටනින්රණ ජය ගත්තේයනිපුන් බෙලෙන් ඔබරට රැක ඇත්තේයදනන් විසින් ඔබරැකගත යුත්තේය(2009 යේ නොවැම්බර් 10 වනදා දිනමිණෙහි පළවූ මගේ පද්‍ය පන්තියකිනි.)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=n1002052</link>
    <topic>තිස් වසරකට පසු සැබෑ නිදහස් උළෙලක්</topic>
    <author>ජයසිරි මුණසිංහ, ධනුෂ්ක ගොඩකුඹුර සහ ඉන්දික පොල්කොටුව මහනුවර සිට...</author>
    <content>ඒකීය රාජ්‍යයක් තුළ සියලු ගම්දනව්හි බියෙන් හා සැකෙන් තොරව නිදහසේ ජීවත්වීමට ඉඩකඩ උරුම කළ, “ජාතියේ ජීවනාලිය – අපේ පණ” නමින් ජනතාභිෂේක ලද ජනාධිපති මහින්ද රාජපක්ෂ මහතාගේ සහ ආර්යා ශිරන්ති රාජපක්ෂ මැතිනියගේ ප්‍රධානත්වයෙන් ඓතිහාසික කන්ද උඩරට සෙංකඩගලපුර ශ්‍රී දළදා මාළිගා මහා මළුවේදී ඊයේ (4) උදේ හැට දෙවැනි අභිමානවත් ජාතික නිදහස් දින සැමරුම් උළෙල පැවැත්විණි.ශ්‍රී ලාංකීය අනන්‍යතාව ලොවට කියාපාන දේශයේ මුදුන්මල්කඩ බඳු වූ ඓතිහාසික දළදා මන්දිර පින්බිමේ වැඩ වසන ශ්‍රී දළදා වහන්සේගේ ආශිර්වාද ගුණ සුවඳ හා අතීත මුතුන් මිත්තන්ගේ නොනැසෙන ජීවගුණය දසත හමා යනවා නොවේදැයි යන හැඟුම මේ උළෙලට එක් වූ දහස් සංඛ්‍යාත පිරිසගේ සිතට දැනෙන අයුරින් මේ මහෝත්සවය පැවැත්විණි.ශ්‍රී ලංකාද්වීපයට නිදහස උරුමවීමෙන් අනතුරුව එදා මෙදා කාලපරිච්ඡේදය ඇතුළත විශාලතම ජනතා සහභාගීත්වයක් සහිතව පැවැත් වූ ජාතික නිදහස් දින සැමැරුම ඉතිහාසයේ රන් අකුරින් ලියැවෙනු නොඅනුමානය.පුරා තිස් වසරක් මුළුල්ලේ අප රට වෙළාගෙන සිටි රුදුරු කොටි බලමුළු බිඳදමා ජාතියට නිදහසත්, මාතෘභූ®මියට සාමය, සමෘද්ධිය හා සෞභාග්‍ය උදාකරන නව සංවර්ධන ප්‍රවේශයක් රැගෙන ඒම නියත බව සපථ කළ ඓතිහාසික මොහොතක් ලෙසද මෙවර ජාතික නිදහස් දින උළෙල මතුදිනෙක ඉතිහාසයේ රනින් සනිටුහන් වනු ඇත.එදා 1815 මාර්තු 02 වැනිදා සුදු අධිරාජ්‍යවාදීන් සමඟ කන්ද උඩරට ගිවිසුමට එළැඹීමට පෙර, ඉංග්‍රීසි කොඩිය එසැවීමට විරෝධය පා වාරියපොල ශ්‍රී සුමංගල මහානාහිමියෝ අධිරාජ්‍යවාදී කොඩිය පහතට දා ජාතික ධජය ඔසවා අපේ ජාතිය සතු වීරත්වය රැක ගත් ඓතිහාසික මහ මළුවේදී මෙවර නිදහස් දින සැමැරුම් උළෙල පැවැත්වීමද සුවිශේෂී සිද්ධියකි.යුද බිය හා මර බිය අතැතිව බෙදී වෙන් වී විඩාපත් වූ ජනතා සිත් වෙනුවට යළිත් කිසිදා ජාති, ආගම්, කුල යනාදී බෙදීම්වලින් වෙන් නොවන “එකම රටක් - එකම ජාතියක්” බිහි කරන බවට ලොවට කියා පෑ මෙවර නිදහස් දින උළෙල, අපේ මුතුන්මිත්තන් සතු වූ උත්තුංග ගුණසමූදාය මතු පරපුරවෙත නොනසා උරුම කරන බව පසක් කළ මහඟු කඩඉමක් ද විය.දුටු දුටුවන්ගේ නෙත් සිත් සතුටින් ඉපිල යනු අභිමානවත් ත්‍රිවිධ හමුදා, පොලිස්, සහ සිවිල් ආරක්ෂක බළකා විරුවන්ගේ ආචාර වෙඩිමුර, ආචාර පෙළපාලි සහ සිරිලක දසත ජීවත්වන සියලු ජනකණ්ඩායම් නියෝජනය කළ අලංකෘත සංස්කෘතික අංග මෙවර උළෙල වඩාත් වර්ණවත් කිරීමට දායකත්වය සපයා තිබිණි.නිදහස ලැබීමෙන් අනතුරුව ගෙවුණු වසර හැට දෙකක කාලයේ සැමරුණු අභිමානවත් නිදහස් උළෙල ලෙස මේ උළෙල හැඳින්විය හැකිය.මහනුවර ශ්‍රී දළදා මාලිගයේදී බෞද්ධ ආගමික වතාවත් ඉටු කෙරුණු අතර මහනුවර, කටුකැලේ ශ්‍රී සෙල්ව විනයාගර් කෝවිලේ දී හින්දු ආගමික වතාවත්ද, මහනුවර මීරාමක්කම් මුස්ලිම් දේවස්ථානයේදී ඉස්ලාමීය ආගමික වතාවත්ද ශාන්ත අන්තෝනි ආසන දෙව් මැදුරේදී රෝමානු කතෝලික ආගමික වතාවත් ද ශාන්ත පාවුළු දේවස්ථානයේදී ක්‍රිස්තියානි ආගමික වතාවත් ද ඉටු කැරිණි.නිදහස් උළෙලේ ප්‍රධාන ආරාධිත සම්ප්‍රාප්තිය සනිටුහන් කරමින් උදෑසන 8.30 වන විට පොලිස්පති මහින්ද බාලසූරිය මහතා උත්සව භූ®මියට සම්ප්‍රාප්ත විය.අනතුරුව පිළිවෙළින් නාවික හමුදාපති වයිස් අද්මිරාල් තිසර සමරසිංහ, යුද හමුදාපති ලුතිනන් ජෙනරාල් ජගත් ජයසූරිය, ගුවන් හමුදාපති සහ ආරක්ෂක මාණ්ඩලික ප්‍රධානී එයාර් චීෆ් මාෂල් රොෂාන් ගුණතිලක මහත්වරු සපැමිණියහ.අනතුරුව උත්සව භූ®මියට සපැමිණියේ ජනාධිපති ලේකම් ලලිත් වීරතුංග මහතාය. මධ්‍යම පළාත් මහ ඇමැති සරත් ඒකනායක මහතා සහ එම මහත්මියගේ පැමිණීම සිදුවූයේ ඉන් අනතුරුවය.මධ්‍යම පළාත් ආණ්ඩුකාර ටිකිරි කොබ්බෑකඩුව මහතා සහ එම මහත්මිය අනතුරුව සපැමිණියහ.ස්වදේශ කටයුතු ඇමැති චන්ද්‍රසිරි ගජධීර, රාජ්‍ය පරිපාලන සහ ස්වදේශ කටයුතු ඇමැති ආචාර්ය සරත් අමුණුගම, අගවිනිසුරු ජේ.ඒ.එන්.ද සිල්වා මහත්වරු පිළිවෙළින් උත්සව භූමියට සැපත් විමෙන් අනතුරුව කථානායක වි.ජ.මු.ලොකුබණ්ඩාර මහතා පැමිණියේය.උත්සව භූ®මියට සපැමිණි අගමැති රත්නසිරි වික්‍රමනායක මහතා පිළිගනු ලැබුවේ රාජ්‍ය පරිපාලන හා ස්වදේශ කටයුතු ඇමැති ආචාර්ය සරත් අමුණුගම මහතා සහ මධ්‍යම පළාත් මහ ඇමැති සහ ආණ්ඩුකාරතුමන් විසිනි.උළෙලේ සම්භාවනීය ප්‍රධාන ආරාධිත ජනාධිපති මහින්ද රාජපක්ෂ මහතා සහ ශිරන්ති රාජපක්ෂ මහත්මියගේ සම්ප්‍රාප්තිය සිදුවුණේ රැස්ව සිටි ජනකායගේ අත් පොළසන් මධ්‍යයේය. යුද හමුදා පොලිසියේ යතුරුපැදි හා අශ්වාරෝහකයින් පෙරටු කොට ජනාධිපතිවරයා උත්සවයට සපැමිණියේය.ජනාධිපතිතුමන්ගේ සම්ප්‍රාප්තිය සනිටුහන් කරමින් හොරණෑ වාදනයෙන් අනතුරුව මඟුල් බෙර සහ ජය සක් හඬ මධ්‍යයේ ජාතික ධජය එසවීමේ කර්තව්‍ය ඉටු කරනු සඳහා ජනාධිපතිවරයා ප්‍රධාන කොඩි කණුව අසළට කැඳවා ගෙන යනු ලැබුවේ ආරක්ෂක මාණ්ඩලික ප්‍රධානී ත්‍රිවිධ හමුදාපතිවරුන් සහ පොලිස්පතිවරයා විසිනි. ජනාධිපතිතුමන් ජාතික ධජය එසවීමෙන් අනතුරුව දිවයිනේ සියලු පළාත් නියෝජනය වන පරිදි තෝරාගත් පාසල් සිසු සිසුවියෝ සිය දෙනෙක් ජාතික ගීය ගායනා කළහ.අනතුරුව ආරක්ෂක මාණ්ඩලික ප්‍රධානී, ත්‍රිවිධ හමුදාපතිවරුන් සහ පොලිස්පතිවරයා ජනාධිපතිතුමන් විශේෂ පීඨිකාව වෙත කැඳවාගෙන යනු ලැබූ අතර සිසුවියෝ විසිපස් දෙනකු “ජයමංගල ගාථා” ගායනා කළහ.ශ්‍රී ලංකාවේ ස්වාධීනත්වයේත්, ස්වෛරීභාවයේත්, භෞමික අඛණ්ඩතාවයේත් තිර පැවැත්ම වෙනුවෙන් දිවි පිදූ සියලුම දේශප්‍රේමීන් අනුස්මරණය කිරීම සඳහා විනාඩි දෙකක නිහැඬියාවක් ආරක්ෂා කැරිණි.ජනාධිපති උත්තමාචාර දැක්වූ පසු ජනාධිපතිතුමා වෙත ආචාර වෙඩි මුර 21 ක් පිරිනැමිණි. ජනාධිපති මහින්ද රාජපක්ෂ මහතා ප්‍රධාන පීඨිකාවේ සිට ජාතිය ඇමතුවේ ඉන් අනතුරුවය.යුද හමුදාව, නාවික හමුදාව, ගුවන් හමුදාව පොලිසිය සහ සිවිල් ආරක්ෂක බළකාය පවත්වන ආචාර පෙළපාලිය සහ සංස්කෘතික සංදර්ශන අනතුරුව ඇරැඹිණ.හැටදෙවැනි නිදහස් සැමරුම් ජාතික උළෙල සඳහා යුද ගුවන් නාවික පොලිස් හා සිවිල් ආරක්ෂක බළකායේ ආචාර පෙළපාලි ඉතා උත්කර්ෂවත් අයුරින් පැවැත්වුණු අතර ඒ සඳහා 2,339 කගෙන් සමන්විත ආරක්ෂක අංශ සාමාජික පිරිසක් එක්ව සිටියහ.කොටුගොඩැල්ල වීදිය රජවීදිය ඔස්සේ ඉහළට විත් ජනාධිපතිතුමා සිටි ප්‍රධාන පීඨිකාව අසළින් මේ ආචාර පෙළපාලි ගමන් කළ අතර ;මහිදී රජවාසළ උද්‍යාන මාර්ගයේ සිට ජාතිය වෙනුවෙන් හමුදා ආචාර වෙඩි මුර 21 ක් පිරිනැමීමද සිදුවිය.ආචාර පෙළපාලි අවසන් වීමෙන් ඇරැඹි සංස්කෘතික අංග රැසකින් යුත් සංදර්ශනය පැවැත්විණි.මෙයට අමතරව මහනුවර ප්‍රදේශයේ පාසල් දරු දැරියන් 800ක සහභාගිත්වයෙන් සංස්කෘතික අංග රැසක් පැවැත්වුණු අතර ශ්‍රී දළදා මාලිගාවේ කළාකරුවන්ගේ සංස්කෘතික අංග රැසකින්ද උළෙල විචිත්‍රවත් විණි. මහා සංඝරත්නය ප්‍රමුඛ සර්වාගමික නායකයෝ මැති ඇමැතිවරු, පළාත් ආණ්ඩුකාරවරු, මහ ඇමැතිවරු, ප්‍රමුඛ දේශපාලන නායකයෝ විදෙස් තානාපතිවරු රාජ්‍ය නිලධාරීහු ආරක්ෂක අංශ ප්‍රධානීහු ඇතුළු විශාල පිරිසක් මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=n1002053</link>
    <topic>නාවික හමුදා සාම්ප්‍රදායික උත්තමාචාරය මෙවරත්</topic>
    <author>මහින්ද අලුත්ගෙදර</author>
    <content>62 වැනි අභිමානවත් නිදහස් සැමරුම නිමිත්තෙන් ශ්‍රී ලංකා නාවික හමුදාව විශේෂ උත්සවයක් ඊයේ (04) සංවිධාන කැර තිබිණි.ශශ්‍රී ලංකා නාවික හමුදා මූලස්ථානය අබියස දී මේ උත්සවය පැවැති අතර ශශ්‍රී ලාංකික ජාතිය ලද නිදහස අනුස්මරණය කරමින් සම්මාන ආචාර වෙඩි මුර විසි පහක් ද මෙහිදී පිරිනැමිණි.මීට වසර 62 කට ඉහතදී රාජකීය ලංකා නාවික හමුදාව ලෙසින් ආරම්භ වී පසුව 1972 දී ශ්‍රී ලංකා නාවික හමුදාව ලෙසට පත් වූ මේ බළකාය දශක තුනක් පැවැති එල්. ටී. ටී. ඊ. ත්‍රස්තවාදය අවසන් කිරීම සඳහා සුවිශේෂී කාර්ය භාරයක් ඉටු කරනු ලැබීය.ශ්‍රී ලංකා නාවික හමුදාව සෑම වර්ෂයකදීම අප ලද නිදහස මේ ආකාරයෙන් සමරන අතර මුල්ම වරට එය 1948 වර්ෂයේදී සමරන ලදී. නාවික හමුදාපතිවරයාගේ උපදෙස් අනුව ශ්‍රී ලංකා නාවික හමුදාව විසින් නිදහස් දිනයේ දී සාම්ප්‍රදායානුකූලව සිදුකරගෙන යනු ලබන චාරිත්‍ර විධි අතරින් ඉතා වැදගත් චාරිත්‍රයක් ලෙස සම්මාන වෙඩි මුරය හැඳින්වේ.මේ අවස්ථාව සඳහා අණ දෙන නිලධාරී කපිතාන් කේ. ජේ. කුලරත්න, ආචාර වෙඩිමුර කණ්ඩායම භාර නිලධාරී ලුතිනන් කොමාන්ඩර් ඒ. එච්. ඩී. අමරකෝන්, සරඹ උපදේශක ප්‍රධාන සුළු නිලධාරී එච්. එම්. බණ්ඩාර මහත්වරු ද එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=n1002054</link>
    <topic>නිදහස් දින දා රැඳවියන් 1572කට නිදහස</topic>
    <author>සුභාෂිනි සේනානායක සහ අනූෂා ගුරුසිංහ</author>
    <content>රට පුරා තිබෙන බන්ධනාගාර 37න් සිරකරුවෝ 1572 දෙනෙක් ඊයේ නිදහස් දිනයදා (4) නිදහස ලදහ.62 වැනි නිදහස් උළෙල නිමිත්තෙන් ජනාධිපති මහින්ද රාජපක්‍ෂ මහතාගේ පොදු සමාව යටතේ මේ සිරකරුවන් නිදහස ලැබූ බව බන්ධනාගාර කොමසාරිස් සහ මාධ්‍ය ප්‍රචාරක කෙනත් ප්‍රනාන්දු මහතා “දිනමිණ” ට කීය.නිදහස ලැබූ සිරකරුවන් අතර කාන්තාවන් 44 දෙනකු සිටින බව ද, සුළු අපරාධ සහ දඩ මුදල් ගෙවා ගැනීමට නොහැකි වූ සිරකරුවන් ඊයේ නිදහස ලැබූ බව ද ප්‍රනාන්දු මහතා ප්‍රකාශ කෙළේය.වැලිකඩ, මහර වැනි බන්ධනාගාරවලින් සිරකරුවන් විශාල පිරිසක් නිදහස් වූ බව ප්‍රකාශ කළ ප්‍රනාන්දු මහතා රට පුරා ඇති අනෙකුත් බන්ධනාගාරවලින් ද සිරකරුවන් නිදහස ලැබූ බවද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=n1002055</link>
    <topic>ජනපති මහින්ද රාජපක්‍ෂ මේ රටේ බිහිවූඑඩිතර නායකයෙක් බව ක්‍රියාවෙන් ඔප්පු කළා</topic>
    <author>කඩුගන්නාව සමූහ සහ මහනුවර දකුණ විශේෂ</author>
    <content>විධායක ජනාධිපතිවරුන් සිවුදෙනකුට අවසන් කළ නොහැකි වූ දශක තුනක් තිස්සේ මෙරට පැවති යුද ත්‍රස්තවාදයෙන් දේශය මුදා ගැනීමට වත්මන් ජනාධිපති මහින්ද රාජපක්‍ෂ මහතාට හැකි වූ බව ගැටඹේ රාජෝපවනාරාමාධිපති කැප්පෙටියාගොඩ සිරි විමල නාහිමියෝ පවසති.තුමා මෙරට සේනාධිනායකයා වශයෙන් ත්‍රිවිධ හමුදාව බලමුළු ගැන්වීම සඳහා ලබාදුන් දේශපාලන නායකත්වයට ජීවිත පරිත්‍යාගයෙන් කටයුතු කළ හමුදාපතීන්ට ද සියලු ශ්‍රී ලාංකිකයන් ජාති ආගම් කුල භේදයෙන් තොරව සිය ප්‍රණාමය පුද කරන බව ද උන්වහන්සේ පැවසූහ.උන්වහන්සේ මේ බැව් ප්‍රකාශ කළේ නව යුද හමුදාපති ලුතිනන් ජනරාල් ජගත් ජයසූරිය සහ නාවික හමුදාපති වයිස් අද්මිරාල් තිසර සමරසිංහ මහත්වරුන් ගැටඹේ නාහිමියන් බැහැදැකීමට ගැටඹේ විහාරස්ථානයට පැමිණි අවස්ථාවේ දීය.ගැටඹේ නාහිමියෝ එහිදී මෙසේ ද කීහ.“මේ රට එක්සේසත් කළේ අපේ රණවිරුවන් ජීවිත පරිත්‍යාගයෙන්. හිටපු ත්‍රිවිධ හමුදාපතිවරුන්ගේ නායකත්වයෙන් අපේ රණවිරුවන් කළ ඒ අමරණීය සේවාව මේ රටට ආදරය කරන කිසිම කෙනෙකුට අමතක වන්නේ නැහැ. එදා හිටපු හමුදාපති ජනාධිපතිවරයාට සහය දක්වමින් මේ දේශය මුදා ගන්නට කළ උදාර මෙහෙවර සේම, සෞභාග්‍යමත් රටක් කරන්නටත් ජනාධිපතිතුමාට සහය දැක්වූවා නම් එතුමාට කිසිදු භේදයකින් තොරව ඉමහත් ජනාදරයට පත්ව ජනතා හදවත් තුළ සැමදා රැඳී සිටින්නට හොඳටම ඉඩකඩ තිබුණා.විවිධ බලපෑම් මත එතුමා දේශපාලන කරලියට පැමිණ ඒ ජනාදරය එක්තරා පිරිසකට පමණක් සීමා කර ගත්තා. ඒ කෙසේ වෙතත් හිටපු හමුදාපතිතුමා සිදුකළ සේවාවද කිසි විටෙකත් අපට අමතක වන්නේ නැහැ.මෙතෙක් මේ රටේ බලයට පත් විධායක ජනපතිවරුන් අතරින් මහින්ද රාජපක්‍ෂ ජනාධිපතිතුමා මේ දේශයට ආදරය කරන අවංක ගුණ සමුදායකින් යුත් එඩිතර නායකයෙකු බව එතුමා ක්‍රියාවෙන් ඔප්පු කර තිබෙනවා.එවන් නායකයෙකු ආරක්‍ෂා කර ගැනීම අප කාගේත් යුතුකමකැයි ගැටඹේ නාහිමියෝ තවදුරටත් පැවසූහ.මෙහිදී යුද හා නාවික නව හමුදාපතිවරුන් දෙදෙනාට සෙත් පිරිත් සජ්ඣායනා කොට මහා සංඝ රත්නයේ ආශීර්වාද ලැබීමෙන් පසු යුද හමුදාපති ලුතිනන් ජනරාල් ජගත් ජයසූරිය මහතා ගැටඹේ බෝ සමිඳුන් ඉදිරියේ භාරයක් ද ඔප්පු කරමින් ආගමික වතාත්වල නියැලුණි.නාවික හමුදාපතිවරයාද මෙහිදී ගැටඹේ බෝ සමිඳුන් වැඳ පුදා ගත්තේ ය.යුද හමුදාවේ උසස් නිලධාරිහු ද නාවික හමුදාපති රියද් අද්මිරාල් කිත්සිරි වීරකෝන් මහතා ඇතුළු පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=n1002056</link>
    <topic>ආර්ථිකය ශක්තිමත් කිරීමට ජනතාව පෙළගැසිය යුතුයි</topic>
    <author>පොලොන්නරුව දිසා සමූහ ඇම්. පී. සරත්</author>
    <content>දේශීය ආර්ථිකය ශක්තිමත් කර ගුණ යහපත් රටක් කිරීමට ජනතාව පෙළ ගැසිය යුතු බව කෘෂිකර්ම හා ගොවිජන සේවා ඇමැති මෛත්‍රීපාල සිරිසේන මහතා ප්‍රකාශ කෙළේ ය.පොලොන්නරුව ගල්ලෑල්ල ජාතික ක්‍රීඩාංගණයේ පැවැති 62 වැනි නිදහස් සමරු උත්සවයේ දී ඇමැතිවරයා ඒ බව කීය.ඇමැති මෛත්‍රීපාල සිරිසේන මහතා මෙසේ ද කීය.වසර 30 කට අධික කාලයක් මේ රටේ පැවැති කොටි ත්‍රස්තවාදය නිමාකර රටට ජාතියට සාමය ඇතිකර රට සමෘද්ධිමත් කිරීමට නායකත්වය ගත් ජනාධිපති මහින්ද රාජපක්ෂ මහතා ගේ දෑත් සවිමත් කිරීමට පක්‍ෂ භේදයෙන් තොරව ජනතාව කටයුතු කළ යුතුයි.එතුමාගේ අභිලාෂය වී ඇත්තේ දේශීය ආර්ථිකය ශක්තිමත් කර ගුණ යහපත් රටක් බවට, මේ රට පත් කිරීමයි. ඒ සඳහා ජනතාව ගේ් දායකත්වය එතුමාට ලබාදිය යුතුයි.1505 සිට 1948 දක්වා වසරවල මේ රට අධිරාජ්‍යවාදීන් විසින් උදුරා ගෙන දේපොළ සම්පත් ජාතිය විනාශ කළ ඉංගී‍්‍රසි අධිරාජ්‍යවාදීන් අපේ රටට වැඩිපුර ඇලුම් කළේ රටේ පිහිටීමේ භූගෝලීය තත්ත්වය නිසාය. පර සුද්දන්ට විරුද්ධව නැගී සිටි වාරියපොළ සුමංගල හිමි, හික්කඩුවේ සුමංගල හිමි, වීර පුරන් අප්පු, එදිරිවීරරාලලා අප ජාතිය වෙනුවෙන් මහත් කැපවීමක් කළා.අධිරාජ්‍යවාදීන් රටවල් අල්ලන්න ක්‍රම කිහිපයක් භාවිතා කළා. අන්තර් ජාතික ඔත්තු සේවා, රටවල්වල වෙළෙඳාම් කිරීම මගින් සහ රටවල් වලට උදව් කරන ආකාරයෙන් රටවල් අල්ලා ගැනීම දැන් අලුත්ම ක්‍රමයයි.අන්තර් ජාතික ඔත්තු සේවා මඟින් රටක් පෙරළීම හා රටක ආණ්ඩුවක් ඇති කිරීම මේ ක්‍රමය පසුගිය දිනවල අපේ රටේත් ක්‍රියාත්මක කරන්න එක්තරා පිරිසක් කටයුතු කළත් එය කරන්න බැරි වුණේ ඒ බුද්ධිමත් ජනතාවක් අපේ රටේ සිටි නිසායි.විජාතික බලවේගවලට මින් ඉදිරියේ දී ඉඩක් ලැබෙන්නේ නැහැ. ජනාධිපති මහින්ද රාජපක්‍ෂ මහතා විජාතික බලවේග කිසිවකට නැමෙන්නේ නැහැ. එතුමා ගේ එඩිතර නායකත්වය නිසා මේ රට ජාතිය බේරා ගන්න පුළුවන් වුණා. එතුමා කවදාවත් නැති බැරිකම් කිය කිය රටවල ඇවිදල හිඟා කෑවේ නැහැ. එතුමා ළඟ තිබෙන එඩිතර අධිෂ්ඨානය ශ්‍රී ලංකාව ණය නොවී සමෘද්ධිමත් රටක් කිරීමට හැකි වුණා.මේ සඳහා අපේ දේශීය ආහාර නිෂ්පාදන වැඩ පිළිවෙළ සමග රට සංවර්ධනය කර සාමයත් සමගියත් පිරි නිවහල් රටක් බිහි කර යහපත් ගුණයෙන් යුත් රටක් බවට පත් කිරීම බව ඒ මහතා කීය.ඉඩම් හා ඉඩම් සංවර්ධන නියෝජ්‍ය ඇමැති චන්ද්‍රසිරි සූරියආරච්චි, පොලොන්නරුව දිසා ලේකම් නිමල් අබේසිරි මහත්වරු ද මෙහිදී කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=n1002057</link>
    <topic>කරූ ඇතුළු පිරිස දැන් කළ යුත්තේබෝක්කු අස්සේ අත දැමීම නොවෙයි</topic>
    <author>සංජය අසේල මතුරට - සමන්ති වීරසේකර</author>
    <content>පසුගිය ජනාධිපතිවරණයේදී රජයේ පාර්ශ්වයේ ජනපතිවරණය දූෂණ සිදුකළ බව පෙන්වමින් මල්වතු අස්ගිරි මහනාහිමිවරුන් නොමග යැවීම සඳහා කරු ජයසූරිය, රවුෆ් හකීම් ඇතුළු කණ්ඩායම ගත් පිළිකුල් සහගත උත්සාහය තරයේ හෙළාදකින බව මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පවසයි.රත්නපුරේ කාර්මික විද්‍යාලයේ ඡන්ද මධ්‍යස්ථානය අසල කාණුවක තිබී මහනායක හිමිවරුන්ට පෙන්වා ඇති ඡන්ද පත්‍රිකාවල නීත්‍යානුකූ®ලභාවය පිළිබඳව බරපතළ සැකයක් මතුවන අතර එය තවත් මංගල සමරවීර මාදිලියේ මඩ ව්‍යාපෘතියක් බව ද ඒ මහතා කියයි. කොබ්බෑකඩුව මහතා වැඩිදුරටත් මෙසේ ද කීය.මේ ආකාරයේ ඡන්ද පත්‍රිකා 67න් 27ක්ම ඡන්දය ෆොන්සේකා වෙනුවෙන් ප්‍රකාශ කර තිබීම මගින් මෙම ක්‍රියාදාමය සිදුකර ඇත්තේ කුමන පුද්ගලයන්ද යන්න පැහැදිලි වන බවද ඒ මහතා පැවසීය.මෙම ඡන්ද පත්‍රිකා සිද්ධිය පිළිබඳ සොයා බැලීමට ජාත්‍යන්තර පොලිසියකින් හෝ මැදිහත් වීමක් ලබා ගනිමින් පරීක්ෂණ පවත්වා නීත්‍යානුකූ®ල ඡන්ද පත්‍රිකාද යන්න සොයා බලන්නැයි එම කණ්ඩායමට තමන් අභියෝග කරන බවද කීය.හකීම්, කරු ජයසූරිය ඇතුළු කණ්ඩායම දැන් කළ යුත්තේ බෝක්කු අස්සේ අතපත ගෑම නොව තම අපේක්ෂකයා වූ ෆොන්සේකා මහතා නීත්‍යානුකූ®ල ඡන්ද දායකයකු කිරීමට කටයුතු කිරීමයැයිද කොබ්බෑකඩුව මහතා වැඩිදුරටත් කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=n1002058</link>
    <topic>කම්කරු අමාත්‍යාංශයදක්‍ෂතාවට රැකියා වරම් ලැබෙන පුහුණු වැඩසටහන් අරඹයි</topic>
    <author>නිමල් රාජපක්ෂ</author>
    <content>රැකියා අපේක්ෂිත තරුණ තරුණියන් හට තම දක්ෂතාවය මත රැකියාවක නිරතවීමේ පුහුණු වැඩසටහන් කම්කරු සබඳතා හා මිනිස් බල අමාත්‍යාංශය මගින් ආරම්භ කොට තිබේ.බත්තරමුල්ල පිහිටි රැකියා සැලසුම් අංශය වෙත පැමිණ ලියාපදිංචි වීමෙන් පසු ස්වයංරැකියා හා සෘජු රැකියා සඳහා යොමු වීමේ පුහුණුව ලබා ගැනීමේ වරප්‍රසාද හිමි වේ.අදාළ බල ප්‍රදේශ වල ප්‍රාදේශීය ලේකම් කාර්යාලයේ මානව සම්පත් සංවර්ධන සහකාර නිලධාරී හමුවී සියලු විස්තර ලබා ගැනීමේ පහසුකම් සපයා ඇතැයිද කම්කරු සබඳතා හා මිනිස්බල අමාත්‍යාංශය පවසයි.ස්වයංරැකියා හා සාමූහික ව්‍යාපෘති ඇරැඹීමට සහායක සේවා සැපයීම රැකියා සමාජ හරහා විරැකියාව අවම කිරීම රැකියා යෝග්‍යතා පුහුණුව පරිගණක පුහුණුව ලබාදීම සාමූහික ව්‍යාපාර ඇරැඹීමට අවශ්‍ය තාක්‍ෂණික පුහුණුව ලබාදීමේ වැඩසටහන් ආරම්භ කොට තිබේ.සෘජු රැකියා සඳහා යොමු කරන්නන් ලියා පදිංචිය, ඇබෑර්තු ලියාපදිංචි වූ පසු රැකියා සඳහා යොමු කිරීම, නිදහස් රැකියා සඳහා යොමුකිරීමට, පුහුණු වැඩසටහන් පැවැත්වීම, ඩිප්ලෝමා හා උසස් පාඨමාලා මෙහෙයවීම, රූපලාවන්‍ය අලෙවි කරණය, වෙළෙඳ ප්‍රචාරණ, මෝටර් කාර්මික පුහුණුව හා රැකියාගත කොට පුහුණු කිරීම, රැකියා සැලසුම් අංශය මගින් ක්‍රියාත්මක කෙරේ.මෙම වැඩසටහනෙන් දිවයින පුරා රැකියා අපේක්ෂිතව සිටින තරුණ තරුණියන් විරැකියාවෙන් මුදාගෙන රටට වැඩදායි තරුණ පරපුරක් බිහි කර ගත හැකි යැයි කම්කරු සබඳතා හා මිනිස්බල අමාත්‍යාංශය පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=n1002059</link>
    <topic>එකතු කරන්නවත් නොදන්නා විපක්ෂය ඡන්ද ප්‍රතිඵල ගැන රජයට අභූත චෝදනා කරනවා</topic>
    <author/>
    <content>ගණන් එකතු කිරීමට නොදන්නා විරුද්ධ පක්ෂය ජනාධිපතිවරණයේ ඡන්ද ප්‍රතිඵල සම්බන්ධව නිකරුණේ ආණ්ඩුවට චෝදනා එල්ල කරන බව, එක්සත් ජනතා නිදහස් සන්ධානයේ මහලේකම්, අධ්‍යාපන අමාත්‍ය සුසිල් ප්‍රේමජයන්ත මහතා පවසයි.අමාත්‍යවරයා මේ බව ප්‍රකාශ කළේ ඊයේ (03) දින අධ්‍යාපන අමාත්‍යාංශයේ දී පැවැති ඉංග්‍රීසි මාධ්‍ය උපාධිධාරී ගුරු පත්වීම් හා මවුලවි පත්වීම් ප්‍රදානය කිරීමේ උත්සවයට සහභාගි වෙමිනි. මෙහි දී ඉංග්‍රීසි මාධ්‍ය ගුරුපත්වීම් 173ක් හා මවුලවි පත්වීම් 111ක් ප්‍රදානය කෙරිණි.එහි දී වැඩිදුරටත් අදහස් දැක් වූ අමාත්‍යවරයා මෙසේ ද කීය,ජනාධිපතිවරණයේ ඡන්ද ප්‍රතිඵල සම්බන්ධයෙන් විපක්ෂය ගෙන යන අසත්‍ය ප්‍රචාරයන්ට ජනතාව රැවටෙන්නේ නැහැ. ‘පරිගණකයෙන් ඡන්ද ප්‍රතිඵල වෙනස් කරන්න බැහැ. ඡන්ද ගණන් කිරීමේ මධ්‍යස්ථානවල සිටින නියෝජිතයන්ට ලබාගත් ඡන්ද ප්‍රමාණ ගැන කාබන් කොපි ලබා දෙනවා.එම කොපි ඡන්ද නිලධාරින්ටත් ලබාදෙනවා. ඡන්ද නිලධාරීන් ඒවායේ ඡන්ද ප්‍රමාණ එකතු කරනවා. පරිගණකයෙන් ඡන්ද ගණන් කරන්නේ නැහැ. එහෙම කරනවා කියන්නේ ඒවා ගැන නොදන්න උදවියයි. එකතු කරගන්නවත් දන්නේ නැති උදවිය කියනවා ගණන් වැරදිලා කියලා. මාස 2ක් තිස්සේ අසත්‍ය ප්‍රචාර ගෙන ගිය අය ඒකෙන් ම වල්මත් වෙලා’ යනුවෙන් ද අමාත්‍යවරයා ප්‍රකාශ කළේය.ලක්ෂ 42ක් වන සිසු දරුවන්ට ගුරුවරුන් දෙලක්ෂ විසිපන් දහසක් සිටින බවත් මේ අනුව ශ්‍රී ලංකාවේ සිසු ගුරු අනුපාතය 18 : 1ක් බවත් අමාත්‍යවරයා පෙන්වා දුන්නේ ය. ඇතැම් සංවර්ධිත රටවල සිසු ගුරු අනුපාතය 20 : 1ක් පවතින අවස්ථාවේ ශ්‍රී ලංකාවේ තත්ත්වය වඩා යහපත් මට්ටමක පවතින බව ද අමාත්‍යවරයා පැවසීය.‘අවුරුදු 15ත් 25ත් අතර වයස් සීමාවන් අතරේ පසුවන අයගේ සාක්‍ෂරතාව 96%යි. ඒක පුද්ගල ආදායම අමෙරිකානු ඩොලර් 1200 සිට 2200 දක්වා ඉහළ ගිහිල්ලා. කොටස් වෙළෙඳ පොළේ ඉහළම අගයන් වාර්තා කරන්න අපට හැකිවෙලා තියෙනවා. මේ දර්ශක සමගින් පෙන්නුම් කරනුයේ ශ්‍රී ලංකාව තුන්වෙනි ලෝකයේ රටක්ව සිට මධ්‍යම මට්ටමේ රටක් වශයෙන් සංවර්ධනය වී තිබෙනවා.ඇමැති ඒ. එච්. එම්. ෆවුසි, නියෝජ්‍ය ඇමැති කේ. ඒ. බායිස්, බස්නාහිර පළාත් ආණ්ඩුකාර අලෙවි මවුලානා, ජනාධිපති උපදේශක ඒ. එච්. එම්. අස්වර්, අධ්‍යාපන අමාත්‍යාංශයේ ලේකම් නිමල් බණ්ඩාර මහත්වරු ඇතුළු විශාල පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=n10020510</link>
    <topic>පුත්තලම ප්‍රා. සභා මන්ත්‍රී ඇතුළු තිදෙනෙක්ලබන 17තෙක් රක්ෂිතයට</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>එක්සත් ජනතා නිදහස් සන්ධාන රැලියකට සහභාගිවීමට යමින් සිටි පිරිසකට වෙඩි තබා එක් අයකුගේ මරණය හා තවත් පස් දෙනෙකුට තුවාල සිදුකරමින් මදුරන්කුලියේදී සිදුකළ ගැටුම සම්බන්ධයෙන් හඳුනාගැනීමේ පෙරෙට්ටුවකට ඉදිරිපත් කිරීමට නියමිතව ඉකුත් 03 දා තෙක් රක්ෂිත බන්ධනාගාරගතව සිටි පුත්තලම ප්‍රාදේශීය සභාවේ එ. ජා. ප. ප්‍රාදේශීය සභා මන්ත්‍රීවරයා ඇතුළු තිදෙනෙක් ලබන 17 දා තෙක් රක්ෂිත බන්ධනාගාර ගතකරන ලෙස නියම කළ පුත්තලම දිසා විනිසුරු සේසිරි හේරත් මහතා, එදින ඔවුන් හඳුනාගැනීමේ පෙරෙට්ටුව සඳහා ඉදිරිපත් කරන ලෙස ද නියම කළේය.ඉකුත් 03 වැනි දින පැවැත්වීමට නියමිතව තිබූ හඳුනාගැනීමේ පෙරෙට්ටුව මෙසේ 17 දා තෙක් කල් තැබීමට හේතුවූයේ එම හඳුනාගැනීමේ පෙරෙට්ටුවට සහභාගි කරවීමට සිටි සාක්ෂිකරුවන් මෙම ගැටුමේදී තුවාල ලබා රෝහල් ගතව ප්‍රතිකාර ලබමින් සිටින බැවිනි.ඉකුත් ජනවාරි මස 16 වැනි දින සවස මදුරන්කුලියේදී සිදුකෙරුණු වෙඩි තැබීමකින් එ ජ. නිදහස් සන්ධාන රැලියකට සහභාගිවීමට යමින් සිටි ආණමඩුවේ තෝනිගල පදිංචිව සිටි සමන් කුමාර (19) නමැති එ. ජ. නි. සන්ධාන ආධාරකරුවකු මියගිය අතර, තවත් 10 දෙනෙකු බරපතළ තුවාල ලබා රෝහල්ගත කෙරුණි.මේ අතර මෙම සිද්ධියට සම්බන්ධ සැකපිට අත්අඩංගුවට ගෙන පසුව අධිකරණයට ඉදිරිපත් කෙරුණු තවත් පුද්ගලයකුද ඉහතින් සඳහන් කළ පෙරෙට්ටුවට ඉදිරිපත් කරන ලෙස ද නියම කළ සේසිරි හේරත් මහතා, ඔහුද එදින තෙක් රක්ෂිත බන්ධනාගාරගත කර තබන ලෙසද නියම කළේය.අපරාධ පරීක්ෂණ දෙපාර්තමේන්තුවේ පොලිස් නිලධාරීන් මෙහිදී පැමිණිල්ල වෙනුවෙන් කරුණු ඉදිරිපත් කළ අතර, නිශාන්ත චන්ද්‍ර බණ්ඩාර, නලීන් අබේරත්න සහ එම්. එච්. එම්. නද්දි නවාවි යන නීතිඥවරු සැකකරුවන් වෙනුවෙන් පෙනී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=n10020511</link>
    <topic>1978 ආණ්ඩු ක්‍රම ව්‍යවස්ථාවට17වැනි සංශෝධනය ගැළපෙන්නේ නෑ</topic>
    <author>දයා පෙරේරා</author>
    <content>1978 ආණ්ඩුක්‍රම ව්‍යවස්ථාව සහ දහ හත්වැනි ආණ්ඩුක්‍රම ව්‍යවස්ථා සංශෝධනයත් අසත්භාවයෙන් ආරම්භ කළ දේ නිසා නොගැලපෙන බව මැතිවරණ කොමසාරිස් දයානන්ද දිශානායක මහතා කියයි.කොමසාරිස්වරයා එසේ පැවැසුවේ මැතිවරණ මහලේකම් කාර්යාලයේදී පසුගියදා (3) පැවැති මාධ්‍ය හමුවේ දීය.ජනපතිවරණ ප්‍රතිඵල ප්‍රකාශ කිරීමේ අවස්ථාවේ සිය කතාවේදී ඡන්ද පෙට්ටි ආරක්ෂා කිරීමට බැරි යැයි කිසිවිටෙක කියා නැතැයිද කොමසාරිස්වරයා කීය.ආතතියට ලක්වුණා යයි ඔබ ප්‍රකාශ කළා නේදැයි මාධ්‍යවේදීන්ගෙන් ඇසූ ප්‍රශ්නයට පිළිතුරු දෙමින් කොමසාරිස්වරයා “ආතතියට ලක්වෙන්නේ නැද්ද මේ වගේ කටකතා කීවාම” යැයි කීවේය.කොමසාරිස්වරයාගෙන් අසන ලද ප්‍රශ්න හා පිළිතුරු කිහිපයක් මෙසේය.ප්‍රශ්නය - ගණන් කරන නිලධාරීන්ට පහරදී ඇතැයි විපක්ෂය කියා තිබෙනවා.පිළිතුර - ගණන් කිරීමේ මධ්‍යස්ථාන පරිශ්‍රයේදී සිදුවූ දේ ශාලාවට සම්බන්ධ නැහැ. ඒවා සිදු වී ඇත්තේ ශාලාවෙන් බැහැරවයි.ප්‍රශ්නය - ඡන්ද තුන්දහසක් ගණන් නොකළ බව රිෂාඩ් බදුර්දීන් ඇමැතිතුමා කියා තිබුණා නේද ?පිළිතුර - ඇමැතිතුමා අදාළ නැති කාර්යකට බැහැලා සිිටින නිසා තර්කය බැහැර කිරීමට සිදුවුණා.ප්‍රශ්නය - පූර්ව මැතිවරණ කාලය ගැන සෑහීමට පත් නොවන බව ඔබ කීවා. ඉදිරි මහා මැතිවරණයේදීත් මෙවැනි දේ සිදුවිය හැක්කේද ?පිළිතුර - 1978 සිට මෙරට දේශපාලන සංස්කෘතිය වෙනස් වුණා ඊට පෙර දේශපාලනයට පැමිණියේ මහත්වරුන්. මගේ පෞද්ගලික විශ්වාසය නම් මේ ක්‍රමය වෙනස් කළයුතු බවයි.ප්‍රශ්නය - රාජ්‍ය මාධ්‍ය භාවිතය ගැන ප්‍රශ්න මතුවුණා. ඒ සඳහා පත් කළ බලධරයා ඉවත් කර ගත්තා. මහ මැතිවරණයේදීත් ඒ ආකාරයටම සිදුවෙයි.පිළිතුර - ඒවා වළක්වන්න බැහැ. ඔබට උසාවි යන්න පුළුවන්. ඕනෑම පුරවැසියකුට උසාවි යන්න පුළුවන්. 17 වැනි සංශෝධනය පැය එකොළහකදී සම්මත කර ගත්තා. එක පක්ෂයකට ඕන නිසා රාජ්‍ය මාධ්‍ය ඉවත් කළා. ඒ නීතිවල කාල නියමයක් ගණපූර්ණයක් නැහැ. රටට වැදගත් වන දෙයක්. දවසේ පැය එකොළහකින් සාකච්ඡා කරන්න පුළුවන්ද මන්ත්‍රීවරුන් 225 න් 215 ක්ම ඒ සඳහා ඡන්දය දුන්නා.මා බෞද්ධයෙක් හැටියට විශ්වාස කරන දෙයක් නම්, අසත්භාවයෙන් කරන වැඩ අසත්භාවයෙන්. අවසන් වෙනවා. 17 වැනි ආණ්ඩු ක්‍රම ව්‍යවස්ථා සංශෝධනයත් 1978 ව්‍යවස්ථාවත් දෙකම අසත්භාවයෙන් කළ ඒවා. ඒ නිසා ඒවා ගැළපෙන්නේ නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=n10020512</link>
    <topic>රන් මාල දෙකක් හොරා ගත්තැයිඉරාන ජාතික යුවළක් අත්අඩංගුවේ</topic>
    <author>ඌව වෙල්ලස්ස විශේෂ ස්ටැන්ලි රොමේශ් ගුණතිලක</author>
    <content>මොනරාගල නගරයේ ස්වර්ණාභරණ වෙළෙඳසැලකින් රුපියල් 1,92,000 ක් වටිනා රන්මාල දෙකක් සොරකම් කිරීමේ සිද්ධියක් සම්බන්ධයෙන් ඉරාන ජාතික අඹුසැමි යුවළක් මොනරාගල පොලීසිය මගින් සැකපිට අත්අඩංගුවට ගෙන ඇති අතර, ඔවුන්ගේ දහතුන් හැවරිදි පුතාද පොලිස් භාරයට ගෙන තිබේ.මෙසේ අත්අඩංගුවට ගෙන ඇත්තේ මෙරටට සංචාරයේ පැමිණ සිටි ඉරානයේ ටෙහෙරාන්සාන්හි අංක 35හි පදිංචි හසින්දෙයි වෂායි (36) මිරිසා බේගි නාසි (36) යන දෙදෙනායි.මේ දෙදෙනා ඉකුත් 29 දා මොනරාගල නගරයේ පිහිටි මුස්ලිම් ජාතිකයෙකුට අයත් ස්වර්ණාභරණ වෙළෙඳසලකට පැමිණ රන්මාලයක් ගැනීමට අවශ්‍ය බව පවසා ඇත. වෙළෙඳසල් හිමියා රන්මාල කීපයක් ඔවුන්ට පරීක්ෂාකිරීමට (තෝරාගැනීමට) දී ඇත.එයින් එකක් තෝරාගෙන ඇති එම යුවළ සවසට පැමිණ එය මිලදී ගන්නා බව පවසා රුපියල් දෙදහසක අත්තිකාරම් මුදලක් දී පිටවී ගොස් තිබේ. අනතුරුව වෙළෙඳසල් හිමියා රන්මාල ඇසුරුම්කැර තිබූ පෙට්ටි පරීක්ෂා කිරීමේදී පවුම් 2 1/2ක සහ පවුම් 3 ක රන්මාල දෙකක් අතුරුදහන්වී ඇති බව දැක ඇත.ඒ පිළිබඳව මොනරාගල පොලීසියට පැමිණිලි කිරීමෙන් අනතුරුව සංචාරක යුවළ පැමිණි ත්‍රීවිල්රථයේ රියදුරුගෙන් ප්‍රශ්න කිරීමේදී එම දෙදෙනා අංක ජී.එම්.0498 දරන නිල් පැහැති කාරයකට නැගී ගිය බව පවසා තිබේ.ඒ අනුව රථයේ හිමිකරුවා සොයාගෙන පරීක්ෂන පවත්වද්දී තමන්ගේ කාරය මඟපෙන්වන්නෙකු විසින් සංචාරක යුවළක් සමඟ ගිය බව පවසා ඇත. පසුව ගල්කිස්ස ප්‍රදේශයේදී සංචාරක යුවළ හා ඔවුන්ගේ පුතා පොලීසිය භාරයට ගෙන තිබේ.මේ සොරකමට තමන් දෙදෙනා සම්බන්ධ නොමැති බව පවසා ඇති අතර කුරාණයේ අතගසා දිව්රුම් දෙන්නේ නම් අදාළ මුදල දීමට එකඟවන බව පොලීසියට ප්‍රකාශ කැර තිබේ.මෙලෙසම පොළොන්නරුව ප්‍රදේශයේ රන්ආභරණ වෙළෙඳසැලකින්ද සංචාරක යුවළක් රන් ආභරණ සොරාගෙන ඇති බවට තොරතුරු ලැබී තිබෙන අතර ඒ පිළිබඳව ද පොලීසිය පරීක්ෂණ පවත්වයි.සැකකරුවන් දෙදෙනා ඊයේ (2) සවස මොනරාගල මහේස්ත්‍රාත් උසාවියට ඉදිරිපත් කිරීමට නියමිතව තිබිනි.මොනරාගල පොලීසියේ පොලිස් පරීක්ෂක විල්මට් සිල්වා පොලිස් උප පරීක්ෂක කීර්ති බණ්ඩාර, පො.කො. රෝහණ වික්‍රමසිංහ, නිමල් යන අය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=n10020513</link>
    <topic>මහජන ආධාර දීමනාවරු. දහස දක්වා වැඩි කරයි</topic>
    <author>බන්ධුල ගුණසේකර සහ මාලිම්බඩ සමූහ</author>
    <content>ජනාධිපති මහින්ද රාජපක්ෂ මහතාගේ උපදෙස් මත දැනට මහජන ආධාර දීමනා ලබන පුද්ගලයන් තුන් ලක්ෂ පනස් දහසක් (3,50,000) පමණ වන පිරිසට සෙත සැලසෙන අයුරින් මහජනාධාර මාසික දීමනාව රුපියල් දහස (1000.00) දක්වා වැඩි කිරීමට රජය තීරණය කළ බව සමාජ සේවා හා සමාජ සුබසාධන අමාත්‍ය ලයනල් ප්‍රේමසිරි මහතා “දිනමිණට” පැවැසීය.මේ දීමනාව හිමියන්ට වසර ගණනාවක සිටම රුපියල් සියයේ පටන් රුපියල් පන්සියය දක්වා වූ මුදලක් (100.00 - 500.00) මහජනාධාර වශයෙන් මාසිකව පිරිනැමුනු බවද, ජනාධිපතිතුමන්ගේ උපදෙස් මත ලබන අයවැයෙන් මේ සඳහා මුදල් වෙන්කෙරෙන බවද ඇමැතිවරයා කීය.මේ අතර වයස අවුරුදු හැට පහ ඉක්මවූ දසලක්ෂයකට අධික ජ්‍යෙෂ්ඨ පුරවැසියන්ටද රුපියල් දහසක (1000.00) මාසික විශ්‍රාම වැටුපක් ලබන අයවැයෙන් අනතුරුව ගෙවීමට කටයුතු යොදා ඇති බවද ඇමැති ලයනල් ප්‍රේමසිරි මහතා වැඩිදුරටත් පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=n10020514</link>
    <topic>ජනපති දිනා දුන් උතුම් නිදහස හොඳින්අර්ථවත් වන්නේ රට සංවර්ධනය වූ විටයි</topic>
    <author>සන්ධ්‍යා කරුණාරත්න</author>
    <content>ජනාධිපති මහින්ද රාජපක්‍ෂ මහතා දිනා දුන් නිදහස වඩාත් අර්ථවත් කිරීමට නම් ආර්ථික නිදහස ද සවිබල ගැන්විය යුතු යැයි ශශ්‍රී‍්‍ර ලංකා මහ බැංකු අධිපති අජිත් නිවාර්ඩ් කබ්රාල් මහතා ප්‍රකාශ කර සිටියේය.රටේ සංවර්ධන කටයුතු වඩාත් ශක්තිමත් කිරීමට ආර්ථිකය පුළුල් දායකත්වයක් සපයන බව ද ඔහු ප්‍රකාශ කෙළේය.ආර්ථික නිදහසට පවතින බාධා ඉවත් කර ආර්ථික කටයුතු සවිමත් කිරීමේ වගකීම මහ බැංකුවට අයත් වන බවත්, ඒ සඳහා උපරිම කැපවීමෙන් සේවය කිරීමට මහ බැංකු කාර්ය මණ්ඩලය සැදී පැහැදී සිටින බවත් කබ්රාල් මහතා පැවැසුවේය.ජාතික නිදහස් දින සමරු උළෙලට සමගාමීව ශශ්‍රී ලංකා මහ බැංකුව විසින් රාජගිරිය ශශ්‍රී ලංකා මහ බැංකු මූලස්ථානයේදී ඊයේ (04) පැවැත්වූ උත්සවයේදී කබ්රාල් මහතා එසේ පැවැසීය. ශ්‍රී ලංකාව සෞභාග්‍යය කරා යන ගමනේ දී මහ බැංකුවට විශාල කාර්යයක් සිදුකිරීමට තිබෙන බව ද ඒ මහතා මෙහිදී මතක් කර සිටියේය.හෙතෙම මෙසේ ද කීය.”නාවික, ගුවන්, වාණිජ, බලශක්ති, දැනුම යන පංචබල කේන්ද්‍රයන් හරහා රට සංවර්ධනය කිරීම ගැන මහින්ද චින්තන ඉදිරි දැක්මෙහි සඳහන් වෙනවා. පංචබල කේන්ද්‍රයන් හරහා ළඟාකර ගන්නා සංවර්ධනය මේ රටේ අස්සක් මුල්ලක් නෑර සෑම තැනකටම විහිද යනවා. මේ සංවර්ධන මාවත පිළිබඳව සිතා බලා පියවරෙන් පියවර ඉදිරියට යාමට අධිෂ්ඨානශීලීව අප කටයුතු කරන්නේ නම් අපට තිබෙන ආර්ථික අභියෝග ජය ගැනීමට පුළුවන්.”ධාන්‍ය ධනය නෙක මල් පලතුරු පිරි ජය භූමිය රම්‍යා....” ජාතික ගීතයේ සඳහන් වන මේ පද පේළියෙන් අපේ රටේ සෞභාග්‍යය ගැන කියැවෙනවා. “ධනය පිරි රටක් වේවා” කියා අපේ කටින් හැම වෙලාවේම කියැවෙනවා. මේ විදියට හැම වෙලාවෙම අපේ මුවෙන් කියැවෙන විට නව ජවයක් ලැබෙනවා. එම ජවයත් සමඟ රටේ සංවර්ධන කටයුතු ඉදිරියට කරගෙන යාමට පහසුවක් ලැබෙනවා.ලෝකයේ පොහොසත් රටවල් හා සමානවම අපේ රටටත් පොහොසත් විය හැකියි. නවසීලන්තයේ කුණු අදින සේවකයා කුණු තබන ස්ථාන පවිත්‍ර කිරීමට පැමිණෙන්නේ කාර් එකෙන්. මේ විදියට අපේ රටේ පුද්ගලයන්ටත් දියුණු විය හැකියි. ඒ සඳහා කැපවීම හා උනන්දුව තිබිය යුතුයි. ඒ තුළින් අපටත් ආර්ථික නිදහස වඩාත් ශක්තිමත් කළ හැකියි.ශ්‍රී ලංකා මහ බැංකුවේ නියෝජ්‍ය අධිපති කේ. ජී. ධීරසිංහ මහතා - අද අප 62 වැනි නිදහස් දිනය සමරනවා. නිදහසේ හා සංවර්ධනයේ ආස්වාදය අද අප භුක්ති විඳිනවා. “නිදහස” යන වචනයේ පරිසමාප්ත අර්ථයෙන්ම අද අප නිදහසේ සිටිනවා. ඉකුත් වසර කිහිපය තුළ අප ආර්ථිකය ශක්තිමත් කරගෙන තිබෙනවා. 2010 – 2014 දක්වා කාලය තුළ උපාය මාර්ග සැලසුමක් ශශ්‍රී ලංකා මහ බැංකුවට තිබෙනවා. මේ සැලසුම ක්‍රියාත්මක කිරීමෙන් රටේ සංවර්ධන කටයුතු ද සිදුකළ හැකියි.ආර්ථික වැඩපිළිවෙළ ශක්තිමත් කර ආර්ථික නිදහස දිනාගත හැකි වාතාවරණයක් අපට දැන් උදා වී තිබෙනවා. මේ වාතාවරණයෙන් අප උපරිම ප්‍රයෝජන ලබාගත යුතුයි. ඉතිහාසයේ නොවූ විරූ ආකාරයේ විදේශ සංචිත ප්‍රමාණයක් ශ්‍රී ලංකාව දැන් හිමිකරගෙන තිබෙනවා. එහි වටිනාකම රුපියල් බිලියන පහකට වඩා වැඩියි.සංවර්ධනය හා ආර්ථිකය එකට යන ගමනක්. 1948 අප නිදහස ලබන විට අපේ ඒක පුද්ගල ආදායම ඇමෙරිකානු ඩොලර් 120 යි. අද වන විට ඒක පුද්ගල ආදායම ඇමෙරිකානු ඩොලර් 2000 ක් වෙනවා. නිදහස ලැබූ දා සිට විශාල ආර්ථික සංවර්ධනයක් අප ලබා තිබෙනවා. දූරදර්ශී ආර්ථික ප්‍රතිපත්ති නිසා අපට මේ සංවර්ධනය ලබාගත හැකිව තිබෙනවා. සංවර්ධනයට තිබූ විශාලම බාධාව වන ත්‍රස්තවාදය අවසන් වී තිබෙනවා. නිදහස සහ සංවර්ධනය යන සංකල්පයන් ඒකාබද්ධ වී තිබෙනවා. අප දිනා තිබෙන නිදහසෙන් සංවර්ධනය තුළින් පරිපූර්ණ නිදහසක් කරා යාමට අප සියලු දෙනාම අදිටන් කර ගනිමු. මේ නිදහස අර්ථවත් වන්නේ එවිටයි.මේ උත්සවයට සමගාමීව පරිත්‍රාණ ධර්ම දේශනාවක් ද, අලුත්වැඩියා කළ රාජගිරිය ශ්‍රී ලංකා මහ බැංකු මූලස්ථානයේ ශ්‍රවණාගාරය විවෘත කිරීම ද සිදුකෙරිණි.මේ අවස්ථාවට ශ්‍රී ලංකා මහ බැංකුවේ සහකාර අධිපතිවරු ද, දෙපාර්තමේන්තු ප්‍රධානී හුද සහභාගීව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=n10020515</link>
    <topic>බ්ලූමැන්ඩල් තැබෑරුමට දැඩි විරෝධය</topic>
    <author/>
    <content>නීති විරෝධී ලෙස කොටහේන බ්ලූමැන්ඩල් නිවාස ක්‍රමයේ පවත්වාගෙන යන මත්පැන්හලට එරෙහිව නීතිමය පියවර ගන්නා ලෙස ප්‍රදේශවාසීහු ඉල්ලා සිටිති.මේ ව්‍යාපාරික ස්ථානය කුලියට ගත් පුද්ගලයා පසුගිය වසර අවසන් වනතුරු කුලී ගෙවා ඇති මුත් මේ වසර මුල් භාගය වන විට එයින් ඉවත් වීමට නියමිතව තිබිණි. එහෙත් මේ දක්වා ඔහු ඉවත් වී නොමැති අතර අනවසරයෙන් පවත්වාගෙන යන මත්පැන් හල ඉවත් කරන ලෙස අදාළ ව්‍යාපාරික ස්ථානයේ හිමිකරුද පවසයි.බ්ලූමැන්ඩල් නිවාස ක්‍රමයේ සාප්පු අංක බී 01-එස් 03 පැවැති මෙම ව්‍යාපාරික ස්ථානය තුළ මත්පැන් හලක් විවෘත කිරීමට ඉඩ නොදෙන ලෙස එහි හිමිකරු සුරාබදු කොමසාරිස්වරයාගෙන් ලිඛිතව ඉල්ලා ඇත.මේ ව්‍යාපාරික ස්ථානය අවට ජීවත් වෙන පුද්ගලයන්ට මහත් හිරිහැරයක්ව පවතින අතර නීති විරෝධී ආකාරයට මුදල් ගෙවා සුරාබදු දෙපාර්තමේන්තුවෙන් මේ සඳහා බලපත්‍රයක් ලබාගත්තේදැයි යන්න ජනතාව ප්‍රශ්න කරති.මේ ව්‍යාපාරික ස්ථානයේ හිමිකරු විසින් සුරාබදු අධිකාරී (කොළඹ) සහකාර සුරාබදු කොමසාරිස් (කොළඹ) සුරාබදු ස්ථානාධිපති (කොළඹ) යන අය වෙතද ලිපි මගින් මේ පිළිබඳව දැනුම් දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=n10020516</link>
    <topic>ජනපතිගේ නායකත්වයෙන් රණවිරුවන්ගේ කැපවීමෙන් අපට සැබෑ නිදහස ලැබුණා</topic>
    <author>ඌව වෙල්ලස්ස විශේෂ ස්ටැන්ලි රොමේශ් ගුණතිලක</author>
    <content>මොනරාගල ප්‍රාදේශීය ලේකම් කාර්යාලය සංවිධාන කළ 62 වැනි නිදහස් දින සමරු උළෙල ඊයේ (4) ප්‍රාදේශීය ලේකම් කාර්යාල පරිශ්‍රයේදී පැවැත්විණි.ප්‍රාදේශීය ලේකම් අනිල් විජේසිරි මහතා විසින් පෙ. ව. 8.52 ට ජාතික කොඩිය එසැවීමෙන් අනතුරුව ග්‍රාමනිලධාරීන් ඇතුළු ප්‍රාදේශීය කාර්යාල සේවක සේවිකාවන් විසින් ජාතික ගීය ගායනා කරනු ලැබිණි.අනතුරුව තිස්වසරක් තිස්සේ පැවැති කුරිරු යුද්ධයේදී රට වෙනුවෙන් ජීවිත පූජා කළ රණවිරුවන් ඇතුළු අපේ රටට නිදහස ලබා ගැනීමට සටන් කළ සියලුම විරුවන්ට ගෞරවය දැක්වීම සඳහා විනාඩි දෙකක නිශ්ශබ්දතාවයක් පළ කළහ. මෙහිදී කෙටි දෙසුමක් කළ ප්‍රාදේශීය ලේකම් අනිල් විජේසිරි මහතා, අපේ රටට නිදහස ලැබී වසර හැටදෙකක් ගෙවී යන මේ මොහොතේ අපට නිතැතින්ම මතකයට එන්නේ තිස්වසරක් තිස්සේ අප රට තුළ පැවති කුරිරු යුද්ධයයි. වසර තිහක් අපට නිදහස සැමරීමට නොහැකිවුණා.ජනාධිපතිතුමාගේ නායකත්වය හා මඟ පෙන්වීම මත, අපේ රණවිරුවන්ට කුරිරු යුද්ධයෙන් අපේ රට මුදා ගැනීමට හැකිවුණා. එසේ මුදාගැනීමෙන් පසු මුළු රටේම සිංහල දෙමළ මුස්ලිම් සියලුම ජනතාව බියෙන් සැකයෙන් තොරව නිදහසේ ජීවත්වෙමින් නිදහස සමරනවා.62 වැනි නිදහස් දින සැමරුව ඓතිහාසික උත්සවයක් ලෙස අපේ රටේ ඉතිහාසයට එක්වෙනවා. අපේ රටට ආදරය කරන රාජ්‍ය සේවයේ නියුතු අප සියලුම දෙනා අවංකව කාර්යශූ®රව සේවය කිරීමට ඇපකැපවන ලෙස අධිෂ්ඨාන කරගනිමුයැයි කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=n10020517</link>
    <topic>පැහැරගත්තැයි කී කෝප්‍රල් වැලිගමින් හමු වෙයි</topic>
    <author>සිරි වාව්වගේ මාතර සංචාරක</author>
    <content>රාජකාරියට වාර්තා කිරීමට යද්දී ත්‍රීරෝද රථයකින් පැමිණි පිරිසක් විසින් පැහැරගෙන ගිය සිංහ රෙජිමේන්තුවේ ලාන්ස් කෝප්‍රල් වරයා දින හතරකට පසුව වැලිගමදී හමුවූ බව මාතර පොලිසිය පවසයි.අඹේපුස්ස යුද හමුදා කඳවුර ආසන්නයේදී කිසියම් පිරිසක් මේ හමුදා කෝප්‍රල් වරයා පැහැර ගන්නා ලද්දේ ජනවාරි 28 දින දීය. ඔහු පැහැරගත් පිරිස ඔහුගේ අත පය බැඳ බුලත්සිංහල ප්‍රදේශයට ගෙනවිත් දමා ඇත.ඉන් පසු මහමගදී හමුවූ අයගේ උපකාරයෙන් වැලිගම සිය බිරියගේ නිවෙසට පැමිණ ඇත. ඔහුට පහරදී ඇති අතර තුවාල ද සිදුව තිබේ. මේ හමුදා කෝප්‍රල්වරයා මේ වන විට මාතර මහ රෝහලට ඇතුළත් කර තිබේ.එක් දරු පියකු වන මොහු පොලිසියට පවසා ඇත්තේ පැහැර ගත් අය ඔහුගෙන් රුපියල් ලක්ෂ 02 ක කප්පම් මුදලක් ඉල්ලා ඇති බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=r1002051</link>
    <topic>එළඹෙන මහ මැතිවරණයෙන්රජයට විශිෂ්ට ජයක් ලැබෙනවා</topic>
    <author>කළුතර සමූහ දිවාකර මොහොට්ටි</author>
    <content>සමස්ත ලක්බිමේ වසර 2018 වනතුරු එකම ජනාධිපති මහින්ද රාජපක්ෂ මැතිතුමා බවත් එළැඹෙන මහ මැතිවණය ද විශිෂ්ට අයුරින් ජය ලබා කෙටි කලකින් රටේ ප්‍රගති සංවර්ධනයක් ගොඩනගන බවත් ජාතිය ගොඩනැගීමේ හා වතුයටිතල පහසුකම් ඇමැති රෝහිත අබේගුණවර්ධන මහතා පැවැසීය.ඒ මහතා එසේ කීවේ ජනාධිපතිවරණයෙන් විශිෂ්ඨ ලෙස ජය ලබාදුන්න කළුතර හා ඒ අවට ජනතාවට කෘතවේදීත්වය දැක්වීමේ රැස්වීම් මාලාවක් අමතමිනි.කළුතර අල්විස්වත්ත, මහවත්ත, වේලාපුර, පළාතොට, කිතුලාව, කජුදූව, ගල්ලස්ස රජවත්ත ඇටවිල උතුරු කළුතර තොටමුණ තේක්කවත්ත සහ කටුකුරුන්ද යන ස්ථානවල දී යථොක්ත රැස්වීම් මාලාව පැවැත්විණි. ඇමැතිවරයා මෙසේ ද කීය. බැරිවෙලාවත් ජනරාල් සරත් ෆොන්සේකා ජයග්‍රහණය කළා නම් මුළු රටේ ම ඇදිරි නීතිය පණවා ජනාධිපති පවුලත් රට වටේ වැඩියෙන් කතා කළ මැති ඇමැතිවරුත් ඝාතනය කිරීමට ද සැලසුම් තිබුණා.බුදුරදුන්ගේ සිරිපතුල තෙවරක් ස්පර්ශ වූ මේ උතුම් බිමේ අපරාධ කිරීම නොව සිතුවත් විපාක ලැබෙනවා.රට පාවාදීමේ ගිවිසුමකට ද ප්‍රතිඥා දී තිබුණ අතර හකීම් මහතාට වෙනම රාජ්‍ය තන්ත්‍රයක් දීමට කතිකා කරගනිමින් ඔහුද හවුල් කර ගත්තා.කලබලයකින් තොරව සාමකාමී මැතිවරණයක ජයපැන් බීමට ලැබීම ඔබ අප සැමගේ වාසනාවක්. පෞද්ගලික එදිරිවාදිකම් අවස්ථාවෝචිතව පළිගැනීම් සිදුවීම කරන තවත් සුළු වශයෙන් එවැන්නක් අහන්න ලැබුණා. ඒවා නීතියානුකූලව පොලිසියෙන් විසදෙනු ඇති.ළග එන මහ මැතිවරණයට සියලු දෙනාගේ ම අන්‍යොන්‍ය සහාය තමා බලාපොරොත්තු වන බවත් ඔබට අවශ්‍ය ඕනෑම දෙයක් සඳහා ඇමතිවරයා ලෙස නොව මිත්‍රයකු ලෙස මා මුණගැසීමට ඉඩකඩ සලසා ඇති බවත් ඇමැති අබේගුණවර්ධන මහතා කීවේ ය.ඇම්. ඒ. ගුණපාල මහතා ඇමැති රෝහිත අබේගුණවර්ධන මහතාගේ ඕනෑකමත් උත්සාහයත් මත පොදු ජනතාව උනන්දු කරවීමට තමා ඇතුළු හිතවතුන් පිරිසකට අවස්ථාව එළඹුණා. ඇමැතිතුමා ප්‍රධාන සැමට සතුට පළ කරන අතර කල්යල් ඇතිව මැතිවරණය වෙනුවෙන් තම යුතුකම ඉටු කළ සැමට කෘතවේදිත්වය දක්වනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=r1002052</link>
    <topic>ගම්පහ සිද්ධස්ථාන 1266ක් සංවර්ධනයටමිලියන 68ක් ලබා දීලා</topic>
    <author>නිට්ටඹුව සමූහ</author>
    <content>සියලු ආගම්වලට අයත් ගම්පහ දිස්ත්‍රික්කයේ පිහිටි ආගමික සිද්ධස්ථාන 1266ක් සංවර්ධනය කිරීම සඳහා ආගමික කටයුතු අමාත්‍යංශය රුපියල් මිලියන 68ක ප්‍රතිපාදන පසුගිය වසරේ යොදවා තිබේ.එයට අමතරව ශ්‍රී ලංකා සමෘද්ධි අධිකාරිය මඟින්ද, ගම්පහ දිස්ත්‍රික් ශ්‍රී ලංකා නිදහස් පක්ෂ නායක පාර්ලිමේන්තු මන්ත්‍රී බැසිල් රාජපක්ෂ මහතාගේ සංකල්පයක් මත ක්‍රියාත්මක වන ‘රන් අරුණ’ වැඩ සටහන යටතේ ද ගම්පහ , කොට්ඨාසයේ සියලුම ආගමික සිද්ධස්ථාන සඳහා රුපියල් 5000 බැගින් ලබා දී තිබේ.ඒ අනුව ගම්පහ දිස්ත්‍රික්කයේ ජනතාව දැහැමි දිවි පෙවෙතට හුරු කිරීම සඳහාත් අනාගත පරපුර ධර්මානුකූලව හැඩ ගැසුණු යහපත් පුරවැසියන් බවට පත් කිරීම සඳහාත් මෙසේ ආගමික සිද්ධස්ථානයන්හි පවත්නා අඩුපාඩු සපුරාලීම සඳහා , ප්‍රාදේශීය ආගමික නායකයන් ගෙන එන ලද යෝජනා මත ආරම්භ කරන ලද ව්‍යාපෘති නිම කිරීමට මේ ප්‍රතිපාදන වැයකැර ඇතිබව ආගමික කටයුතු ඇමැති පණ්ඩු බණ්ඩාරනායක මහතා පැවැසී ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=r1002053</link>
    <topic>ගම්පහ ගොවීන්ටසහනාධාර පොහොර</topic>
    <author>නිට්ටඹුව සමූහ</author>
    <content>ගම්පහ දිස්ත්‍රික් ගොවිජන සේවා කාර්යාලය පසුගිය වසරේ යල කන්නයේදී අදාළ බල ප්‍රදේශයේ ගොවීන් 30914 ක් සඳහා රජයේ පොහොර සහනාධාරය ලබා දී ඇති අතර ඒ අනුව අස්වද්දා ඇති මුළු කුඹුරු බිම් ප්‍රමාණය හෙක්ටයාර 8531.08 කි.ඒ අනුව අත්තනගල්ල, මීරිගම, මිනුවන්ගොඩ, ගම්පහ, මහර, දොම්පෙ (වෑකෙ) ජා ඇළ, බියගම, වත්තල, කටාන, දිවුලපිටිය, යන ප්‍රාදේශීය ලේකම් කොට්ඨාස 11 ක ගොවීන් සඳහා මේ පොහොර සහනාධාරය ලබා දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=r1002054</link>
    <topic>හල්කඳවිල පුරන් කුඹුරුඅස්වැද්දීමට පියවර</topic>
    <author>නාගොඩ විශේෂ</author>
    <content>හල්කඳවිල ගොවිජන සේවා බල ප්‍රදේශයේ 2009 – 2010 මහ කන්නයේදී පුරන් කුªඹුරු අක්කර 60 ක්ද සමගින් අක්කර 1600 ක වී වගා කිරීමට කටයුතු කර තිබේ.හල්කඳවිල ගොවිජන සේවා මධ්‍යස්ථානය මගින් ප්‍රදේශයේ ගොවීන්ට අවශ්‍ය බිත්තර වී සහනාධාර පොහොර නියමිත කාලයට ලබාදීමට කටයුතු කර ඇති අතර දුම්මල මෝදර ඇළ මාර්ගය ඇතුළු අතුරු ඇළ මාර්ග ප්‍රතිසංස්කරණය කිරීමත් සමග ඉතිරි පුරන් කුඹුරු ප්‍රමාණයද අස්වැද්දීමට ගොවීහු සුදානමින් සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=r1002055</link>
    <topic>ඡන්ද ලකුණ තීරණය කරන්නඑජාපෙට තවම බැරි වෙලා</topic>
    <author>මල්වාන සමූහ මහානාම විතානගේ</author>
    <content>ලබන මහා මැතිවරණය සඳහා එ. ජා. පෙරමුණ තරග කරන ආකාරය ගැන එම පෙරමුණට සම්බන්ධ දේශපාලන පක්ෂ දැන් සාකච්ඡා කර ගෙන යන්නේ යැයිද මේ අනුව එ. ජා. පෙරමුණ අලියා ඡන්ද ලකුණ යටතේම තරග කිරීමට බොහෝ දුරට ඉඩ ඇතැයිද බියගම එ. ජා. පක්ෂ ප්‍රධාන සංවිධායක හා බස්නාහිර පළාත් සභා මන්ත්‍රී රුවන් විජයවර්ධන මහතා පැවසීය.ඒ මහතා එසේ පැවසුවේ මෙවර ජනපතිවරණයේදී විපක්ෂයේ පොදු අපේක්ෂක ජෙනරාල් සරත් ෆොන්සේකා මහතාට සහාය දුන් බියගම ආසනයේ එ. ජා. පාක්ෂිකයන්ට සිය ප්‍රණාමය පුද කිරීම සඳහා පැවැති හමුවකදීය.රුවන් විජයවර්ධන මහතා මෙසේද කීය.ලබන මහා මැතිවරණයට ජනපති පොදු අපේක්ෂක සරත් ෆොන්සේකා මහතාත් එ. ජා. පෙරමුණත් තරග කරන්නට ඉඩ තිබෙනවා. ජ. වි. පෙරමුණ තනිවම තරග කළත් ඔවුන්ගේ සහාය ද එ. ජා. පෙරමුණට ලැබෙනවා. සමහර විට අවසානයේදී එ. ජා. පෙරමුණත් හංසයා ඡන්ද ලකුණින්ම තරග කරන්නටත් පුළුවන්. මෙවර පොදු ජනපති අපේක්ෂකයාට සහාය දුන් සියලු දෙනාටම මා ස්තුති කරනවා.බියගම ප්‍රාදේශීය සභාවේ සභාපති එම්. ඒ. මංජුල ප්‍රසන්න සම්පත් මහතා (එ. ජා. ප.)මෙවර ජනපතිවරණයේදී අපි ලැබූ අත්දැකීම් උපයෝගී කර ගෙන අපි පක්ෂයේ පවතින අඩු පාඩුකම් මග හරවා ලමින් පක්ෂය ඉදිරියට ගෙන යන්නට කටයුතු කරන්නට ඕනෑ.බියගම ප්‍රාදේශීය සභා මන්ත්‍රී එස්. එම්. එස්. හසන් (ශ්‍රී. ල. මු. කො.) හා හිටපු පළාත් සභා මන්ත්‍රී යු. ආරියපාල යන මහත්වරු ඇතුළු තවත් කීප දෙනෙක්ම කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=r1002056</link>
    <topic>ගොළු තරුණයාජනපතිට ඡන්දය දුන් හැටි</topic>
    <author>අලව්ව විශේෂ ඒ. කීර්තිසිංහ</author>
    <content>හෙතෙම උපතින්ම ආබාධිත ගොළු තරුණයෙකි. ඔහු පසුගිය 26 දා උදෙන්ම ඡන්දය දැමීම සඳහා තමාට හිමි ඡන්ද මධ්‍යස්ථානය වෙත ගියේය. එහි අදාළ නිලධාරියා වෙත ගිය හෙතෙම ඡන්ද කාඩ්පත පෙන්වා සිටියේය. එවිට එහි සිටි නිලධාරියා ඡන්දය දැමීම සඳහා අවශ්‍ය ඡන්ද පත්‍රිකාව ඔහු අත තැබුවේය.එයද රැගෙන ඡන්ද පෙට්ටිය වෙත ගිය මෙම තරුණයා ඡන්ද පත්‍රිකාව අතැතිව වට පිට බලන්නට විය. මෙය දුටු අසල රාජකාරියේ යෙදී සිටි නිලධාරියා වහා ඔහු වෙත ගොස් කිසියම් ප්‍රශ්නයක් දැයි ඔහුගෙන් විමසීය.එහෙත් ඔහුට කතා කළ නොහැක. ඒ වෙනුවට ඔහු කළේ තම සාක්කුවේ දෙකට තුනට නමා දමාගෙන සිටි බුලත් කොළය එළියට ගෙන නිලධාරියාට පෙන්වීමය. කාරණය තේරුම් ගත් එම නිලධාරියා ඡන්ද පත්‍රිකාවේ බුලත් කොළය ලාංඡනය පෙන්වා එය ඉදිරියෙන් කතිරයක් ගසන ආකාරය තරුණයාට පෙන්වා දුන්නේය.නිලධාරියා කියා දුන් පරිදි බුලත් කොළය ලාංඡනය ඉදිරියෙන් කතිරයගැසූ ගොළු තරුණයා සිනා මුසු මුහුණින් යුතුව ඡන්ද මධ්‍යස්ථානයෙන් පිටව යන්න ගියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=r1002057</link>
    <topic>මීගහවත්ත පොලිසියෙන් රජයට ලක්ෂ 14කට වැඩි ආදායමක්</topic>
    <author>මල්වාන සමූහ</author>
    <content>මීගහවත්ත පොලිසියේ රථවාහන අංශය 2009 වසරේ සුළු වැරැදිවලට හසුවූ රියැදුරන්ට නිකුත් කරනු ලැබූ දඩ පත්වලින් හා ගම්පහ මහේස්ත්‍රාත් අධිකරණයේ විවිධ චෝදනා යටතේ රියැදුරන්ට විරුද්ධව පවරනු ලැබූ රථවාහන නඩුවලින් රුපියල් දාහතර ලක්ෂ දහතුන් දහස් පන්සිය හැටක දඩ මුදලක් රජයට ආදායම ලෙස ලබාදී ඇත.මේ අනුව දඩපත්වලින් රුපියල් අට ලක්ෂ තිස් දහස් හත්සිය හැටක මුදලක්ද රථවාහන නඩුවලින් රුපියල් පන් ලක්ෂ අසු තුන් දහසක මුදලක්ද දඩ මුදල් වශයෙන් මෙසේ රජයට ලබා දුන් බව පොලිසිය පවසයි.මෙය මීගහවත්ත පොලිස් ස්ථානාධිපති පොලිස් පරීක්ෂක ශ්‍රීනික සංජීව ජයකොඩි, රථවාහන අංශයේ සැරයන් ජයතිස්ස (29323) රණවීර (2495), පො.කො. සිසිර (950) විජේරත්න (37497) හා කා.පො.කො. ඉෂාරා (2742) යන නිලධාරිහු විසින් සිය පොලිස් වසමේ මාර්ගවල ධාවනය වන රථවාහන දැඩි පරීක්ෂාවට ලක් කිරීම සඳහා දිවා රාත්‍රී නොබලා සිදුකරනු ලබන මෙහෙයුම්වල ප්‍රතිඵලයෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=r1002058</link>
    <topic>මත්පැන් වැටලීම්වලින්ලක්‍ෂ 44ක ආදායමක්</topic>
    <author>මතුගම සංචාරක</author>
    <content>වැලිපැන්න පොලිස් බල ප්‍රදේශයේ පසුගිය වසර ඇතුළත කරන ලද නීති විරෝධී මත්ද්‍රව්‍ය තිප්පළවල් වැටලීමෙන් රුපියල් ලක්‍ෂ හතළිස් හතරක මුදලක් රජයට අයකර දී ඇති බව පොලිස් ස්ථානාධිපති ධම්මික කාරියවසම් මහතා පවසයි.මේ නීතිවිරෝධී මත්පැන් සම්බන්ධයෙන් නඩු 848 ක් පවරා තිබුණි.කසිප්පු පෙරීම, විකිණීම, ළඟ තබාගැනීම වැනි වැරැදි සම්බන්ධ නඩු 403 කට රුපියල් 1577500 ක් ද, ගෝඩා ළඟ තබා ගත් 189 කට රු. 10,81500/-, ගංජා ළඟ තබාගත් 52 කට රු. 271000/- රජයේ අරක්කු ළඟ තබාගැනීම් සඳහා 238500 මහරා ළඟ තබාගැනීම් 23 කට 74500/- ක දඩ මුදල් නියම කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=r1002059</link>
    <topic>අබලන් මාර්ගයේ බස්සේවය නැවතෙන ලකුණු</topic>
    <author>බුලත්සිංහල විශේෂ</author>
    <content>බුලත්සිංහල ප්‍රාදේශීය සභාවට අයත් ගීකියන කන්ද – කුඩලිගම - පොලේගොඩ මාර්ගය තැනින් තැන කොටස් වශයෙන් අබලන් වීම නිසා එම මාර්ගයේ වාහන ධාවනය කිරීමට නොහැකි තත්ත්වයට පත්ව ඇතැයි ප්‍රදේශවාසීහු කියති.දැනට මේ මාර්ගයේ ලංගම බස් රථයක් ධාවනය වන අතර එය ප්‍රදේශවාසීන්ගේ අවශ්‍යතා සපුරාලීමට ප්‍රමාණවත් නොවේ. මාර්ගයේ ඇති අසතුටුදායක තත්ත්වය අනුව මේ බස් සේවය නැවතුණහොත් ජනතාවට ඉමහත් දුෂ්කරතාවන්ට මුහුණ දීමට සිදුවනු ඇත.සැතපුම් අටක් පමණ වන මේ මාර්ගයේ අබලන් කොටස් ඉතා ඉක්මනින් අලුත්වැඩියා කර දෙන ලෙස ප්‍රදේශවාසීහු අදාළ බලධාරීන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=r10020510</link>
    <topic>සායන මධ්‍යස්ථානයේ අඩුපාඩු සපුරන්න පියවර</topic>
    <author>අත්තනගල්ල විශේෂ</author>
    <content>අත්තනගල්ල සෞඛ්‍ය වෛද්‍ය නිලධාරි කොට්ඨාසයේ වල්ගම්මුල්ල ළමා හා මාතෘ සායන මධ්‍යස්ථානයේ අඩුපාඩු සපුරාලීමට අත්තනගල්ල ප්‍රාදේශීය සභාව පියවර ගනී.මේ යටතේ ළදරුවන් සඳහා එන්නත් ලබා දෙන ස්ථානය වෙන්කර වැඩිදියුණු කිරීම, නළ ජල පහසුකම් ලබාදීම සහ ගොඩනැගිල්ලේ බිම ටයිල් අතුරා සකස් කිරීම සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=s1002051</link>
    <topic>ශ්‍රී ලංකා කාන්තා පාපන්දු පිලක්‍රීඩා පිටියට නොගොස් පෙරළා එයි</topic>
    <author/>
    <content>බංග්ලාදේශයේ දැන් පැවැත්වෙන 11 වැනි දකුණු ආසියානු ක්‍රීඩා උළෙලේදී ඊයේ හත්වැනි දිනය නිමාවෙද්දී ශ්‍රී ලංකාවට තවත් ලෝකඩ පදක්කම් 3 ක් එක්විය.ඒ අනුව දැනට ශ්‍රී ලංකාවට රන් පදක්කම් 3 ක්, රිදී පදක්කම් 11 ක් හා ලෝකඩ පදක්කම් 15 ක් එක්ව තිබේ.ශ්‍රී ලංකාවට අලුතින් එක්වූ ලෝකඩ පදක්කම් වොලිබෝල් (පිරිමි) ගොල්ෆ් කණ්ඩායම් හා මීටර් 50 පිස්තෝල වෙඩි තැබීමේ ඉසව්වෙන් එක්විය.මේ වන විට ඉන්දියාව රන් පදක්කම් 25 ක් ගෙන පෙරමුණේ පසුවෙන අතර පාකිස්තානය රන් 6 ක් හා බංග්ලාදේශය රන් 5 ක් දිනා සිටිති.ශ්‍රී ලංකාවට පදක්කම් වැඩි ප්‍රමාණයක් ලැබෙනු ඇතැයි සැලකෙන මලල ක්‍රීඩා, පිහිනුම් ඇතුළු ක්‍රීඩා කිහිපයකට සහභාගි වන ක්‍රීඩක ක්‍රීඩිකාවෝ 97 ක් ඊයේ බංග්ලාදේශයට පැමිණි අතර මෙතෙක් නිමාවූ ක්‍රීඩා කිහිපයක ක්‍රීඩක ක්‍රීඩිකාවෝ 85 ක් විශේෂ ගුවන් යානයෙන් ශශ්‍රී ලංකාවට පිටත් වූහ.දකුණු ආසියානු ක්‍රීඩා තරගාවලියේ සහභාගි වූ තරග දෙකකින්ම අනුකම්පා සහගත පරාජයකට ලක්වූ ශ්‍රී ලංකා කාන්තා පාපන්දු කණ්ඩායම ඊයේ නියමිත වූ පාකිස්තානය සමග තෙවැනි තරගයට සහභාගි නොවී කොළඹ බලා පිටත්වීම කාගේත් කතා බහට ලක් විය.මේ හේතුවෙන් පාකිස්තානයට ජාත්‍යන්තර ඔලිම්පික් නීතිය අනුව ගෝල් 3 – 0 ක නිතරග ජයක් හිමි විය. ශ්‍රී ලංකා කාන්තා පාපන්දු පිල සහභාගි වූ තරග දෙකකින් දරුණු ලෙස පරාජයට පත් විය. නේපාලය සමග 8 – 0 කින් හා ඉන්දියාව සමග 8 – 1 කින් පරාජය වූ පාපන්දු ක්‍රීඩිකාවෝ මේ තරගාවලියේ දුර්වලම කණ්ඩායම බවට පත් විය.නිවැරදි පුහුණුවක් ලබා දී කාන්තා පාපන්දු ක්‍රීඩාව ජයග්‍රාහී මාවතට යොමු කිරීමට හැකි වනතුරු මහජන මුදල් නාස්ති නොකළ යුතු යැයි පණිවිඩය මෙමගින් ශ්‍රී ලංකා බලධාරීන් වෙත ලැබුණි.බැඩ්මින්ටන් ලෝකඩපදක්කම්ගුවනින් එයිබැඩ්මින්ටන් ක්‍රීඩක ක්‍රීඩිකාවන් දිනාගත් ලෝකඩ පදක්කම් හයක් ශ්‍රී ලංකාවට පසුව එවීමට තරග සංවිධායකයෝ එකඟ වූහ.ඊයේ පෙරවරුවේ ගුවන් යානයෙන් බැඩ්මින්ටන් ක්‍රීඩක ක්‍රීඩිකාවෝ පැමිණි අතර ඒ වන විටත් පදක්කම් ප්‍රදානය සිදුනොවූ බැවින් එම ලෝකඩ පදක්කම් ගුවනින් එවීමට කටයුතු යෙදුණි.ශ්‍රී ලංකා පිලට කඩුලු 6ක පරාජයක්ශ්‍රී ලංකාව හා පාකිස්තානය අතර මීර්පුර්හී බංග්ලා ජාතික ක්‍රීඩාංගණයේදී ඊයේ පැවැති ක්‍රිකට් තරගයෙන් ශ්‍රී ලංකා පිලට කඩුලු 6 ක පරාජයක් හිමිවිය.මෙය තරගාවලියේ ශ්‍රී ලංකාව ලැබූ ප්‍රථම පරාජයයි.මුලින් පන්දුවට පහර දුන් ශ්‍රී ලංකා පිල ඕවර් 18.3 කදී ලකුණු 99 ක් ලබාගත් අතර පාකිස්තානය ඕවර 18.5 කදී ජයග්‍රාහී ඉලක්කය පසු කළේය.ශ්‍රී ලංකා පිලේ ආරම්භය ඉතා දුර්වල වූ අතර නායක අෂාන් පි‍්‍රයංජන ලකුණු 28 ක් ලැබීය.ඇන්ජලෝ පෙරේරා ලකුණු 19 ක්, ළහිරු තිරිමාන්න ලකුණු 19 ක් හා සචින් පතිරණ ලකුණු 10 ක් ලබා ගත්හ.එම්. රමීෂ් ලකුණු 27 ට කඩුලු 3 යි.පාකිස්තාන පිලේ අලි අසාත් ලකුණු 38 ක්ද, අඩිල් අමිත් ලකුණු 32 ක්ද ලැබූහ. තිසර පෙරේරා, නවීන් කවිකාර, ඉමේෂ් උදයංග කඩුල්ල බැගින් දවාලූහ.වොලිබෝල් ලෝකඩපදක්කමක්ශ්‍රී ලංකාව හා මාලදිවයින අතර ලෝකඩ පදක්කම සඳහා වූ තරගයෙන් 3- 0 ක ජයක් ශ්‍රී ලංකාව සතු විය.ලකුණු තත්ත්වය වූයේ 25-15, 25-16 හා 25-18 කි.2006 දී කොළඹ පැවැති දකුණු ආසියානු තරගාවලියේදී ශ්‍රී ලංකාවට වොලිබෝල් රිදී පදක්කම හිමි වූ අතර මෙවර පසුබෑමකට ලක් විය.ඉන්දියාව හා පාකිස්තානය අවසන් මහා තරගයට ක්‍රීඩා කරනු ඇත.ගොල්ෆ් ලෝකඩපදක්කමක්ගොල්ෆ් කණ්ඩායම් තරගයට එක් වූ මිතුන් පෙරේරා, ප්‍රභාගරන් කන්දසාමී, විජිත බණ්ඩාර හා තිස්ස චන්ද්‍රදාස ලෝකඩ පදක්කම දිනා ගත්තේය.එහි රන් පදක්කම සත්කාරක බංග්ලාදේශයද රිදී පදක්කම ඉන්දියාවද දිනා ගත්හ.පිස්තෝල වෙඩිතැබීමෙන් ලෝකඩ පදක්කමක්ශ්‍රී ලංකාව වෙනුවෙන් මීටර් 50 පිස්තෝල වෙඩි තැබීමේ ඉසව්වට සහභාගි වූ ඊ. එන්. සේනානායක, එන්. පී. එම්. ගුණදාස හා ඩී. බී. එස්. ප්‍රනාන්දු 1544 ක් ලබා ලෝකඩ පදක්කමක් දිනා ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=s1002052</link>
    <topic>අන්තර් පළාත් එක්දිනතරගමාලාව හෙට ඇරැඹේ</topic>
    <author>ෆවුස් මොහොමඩ්</author>
    <content>කණ්ඩායම් 6 ක් තරග වදින අන්තර් පළාත් ක්‍රිකට් තරගාවලියේ එක්දින තරග මාලාව හෙට (6) ආරම්භ වීමට නියමිතය.බස්නාහිර දකුණ, බස්නාහිර උතුර, වයඹ, රුහුණ, කඳුරට සහ ශශ්‍රී ලංකා ක්‍රිකට් ඒකාබද්ධ කණ්ඩායම මේ එක්දින තරගමාලාව සඳහා සහභාගි වනු ඇත.බස්නාහිර දකුණ කණ්ඩායමේ නායකත්වය දරනු ලබන්නේ ජාතික පිලේ සුපිරි ප්‍රහාරාත්මක පිතිකරු තිලකරත්න ඩිල්ෂාන් විසිනි. බස්නාහිර උතුර පිලේ නායකත්වය තිළිණ කණ්ඩම්බි විසින් දරනු ලබයි.වයඹ පිලේ නායකත්වය ජෙහාන් මුබාරක් ද, උපුල් තරංග රුහුණ කණ්ඩායමේ නායකත්වය ද දරන අතර කඳුරට පිලේ නායකත්වය කුමාර් සංගක්කාරට හිමිවී ඇත. ශ්‍රී ලංකා ක්‍රිකට් ඒකාබද්ධ කණ්ඩායමේ නායකත්වය දරනු ලබන්නේ හෑන්ස් ප්‍රනාන්දු විසිනි.අවුරුදු 19 න් පහළ ලෝක කුසලාන තරගමාලාවට සහභාගි වූ ශ්‍රී ලංකා යොවුන් පිලේ ක්‍රීඩකයින් රැසක් ශශ්‍රී ලංකා ඒකාබද්ධ පිලට ඇතුළත්ව සිටිති.චමින්ද වාස්, නුවන් සොයිසා, මාලිංග බණ්ඩාර, රුචිර පෙරේරා, මුත්තයියා මුරලිදරන්, වැනි ප්‍රවීන ක්‍රීඩකයන් රැසක් ද අන්තර් පළාත් ක්‍රිකට් තරග මාලාවට එක්වී සිටිති.පසුගිය බංග්ලාදේශ තුන් කොන් ක්‍රිකට් තරගමාලාවෙන් ඉවත් කරනු ලැබූ සනත් ජයසූරිය රුහුණ පළාත නියෝජනය කරමින් මෙවර අන්තර් පළාත් තරග මාලාව සඳහා සහභාගි වනු ඇත.බස්නාහිර දකුණ කණ්ඩායමේ පුහුණුකරු ලෙස කටයුතු කරනු ලබන්නේ රොමේෂ් කළුවිතාරණ විසිනි.චන්දික හතුරුසිංහ බස්නාහිර උතුර කණ්ඩායමේ පුහුණුකරු ලෙස කටයුතු කරනු ලබයි.මහේෂ් වීරසිංහ රුහුණ පළාත් පිලේ පුහුණුකරු ලෙස ද, ලංකා ද සිල්වා වයඹ පළාත් පිලේ පුහුණුකරු ලෙස ද කටයුතු කරන අතර කඳුරට කණ්ඩායමේ පුහුණුකරු ලෙස කටයුතු කරනු ලබන්නේ අවිශ්ක ගුණවර්ධන ය.නවීඩ් නවාස් ශ්‍රී ලංකා ඒකාබද්ධ පිලේ පුහුණුකරු ලෙස කටයුතු කරනු ඇත.අන්තර් පළාත් එක්දින තරග මාලාවේ පළමු වටය පෙබරවාරි 16 දා අවසන් වන අතර පෙබරවාරි 18 සහ 19 දා අවසන් පූර්ව තරග පැවැත්වීමට නියමිතය. අවසන් මහා තරගය පෙබරවාරි 21 දා පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=s1002053</link>
    <topic>සර්ෆිං ක්‍රීඩකයාමෝරුප්‍රහාරයෙන් මරුට</topic>
    <author>මියාමිහිදී - ඒ. එෆ්. පී.</author>
    <content>උතුරු මියාමි මුහුදේ සර්ෆිං ක්‍රීඩාවේ නියැළී සිටි 38 හැවිරිදි පුද්ගලයෙක් මෝරුන්ගේ ප්‍රහාරයකට ලක්වීමෙන් මියගොස් ඇති බව එරටින් වාර්තා වේ.සර්ෆිං ක්‍රීඩාවේ නියැළෙමින් සිටි අතරවාරයේදී මොහු මෝරුන් විසින් වට කරගත් අයුරු තමන් නිරීක්‍ෂණය කළ බව ජීවිතාරක්‍ෂක භට කණ්ඩායම පවසා ඇත.ඔහුු මුහුදේ පාවෙමින් සිටියදී මෝරුන් රැළේ ග්‍රහණයෙන් මුදාගෙන ගොඩබිමට ගෙන ඒමට ජීවිත ආරක්‍ෂක භට කණ්ඩායම සමත් වී ඇත.ප්‍රථමාධාර දීමෙන් අනතුරුව ඔහු වහා රෝහලකට ගෙන යන ලද නමුත්, මෝරුන්ගේ ප්‍රහාර හේතුවෙන් ඔහු මියගිය බව රොහල් ආරංචි මාර්ග කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=s1002054</link>
    <topic>මොරටු මහ විදුහලට ඉනිමක ජයක්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>මොරටු මහා විදුහලත් මහනුවර සිල්වෙස්ටර් විදුහලත් අතර මොරටුවේ පැවැති අන්තර් පාඨශාලීය වයස අවුරුදු 19 න් පහළ ක්‍රිකට් තරගයෙන් මොරටු මහ විදුහලට ඉනිමක සහ ලකුණු 62 ක ජයක් අත්විය.පළමුවෙන් පන්දුවට මුහුණ දුන් සිල්වෙස්ටර් විදුහල් කණ්ඩායම ලකුණු 164 කට දැවී ගිය අතර ධනංජය අතැඩ ලකුණු 53 ක් රැස් කිරීමට සමත් විය. පිළිතුරු ඉනිම ක්‍රීඩා කළ මොරටු විදුහල් කණ්ඩායම ලකුණු 341 ක් වාර්තා කළ අතර සුදීප කැලුම් ලකුණු 108 ක්ද අනුශ්ක පීරිස් ලකුණු 106 ක්ද වාර්තා කරමින් තෙවැනි කඩුල්ල සඳහා ලකුණු 180 ක සබඳතාවයක් ගොඩනැගූහ. නුවන් නිලන්ත ලකුණු 95 කට කඩුළු පහක් බිඳ හෙළීය.දෙවැනි ඉනිමේදී සිල්වෙස්ටර් විදුහල් කණ්ඩායම ලකුණු 115 කට දැවී ගිය අතර සුදීප කැලුම් ලකුණු 26 කට කඩුළු 5 ක් දවාලමින් මුළු තරගයේදීම ලකුණු 63 කට කඩුළු 9 ක් ලබා ගත්තේය.ශාන්ත සිල්වෙස්ටර් – 164 : ධනංජය අතැඩ 53, මෙනුක නානායක්කාර 25, ෆයිස් අහමඩ් 20, (සුදීප කැලුම් 4 / 37, සහ 115 – නුවන් නිලන්ත 41, සුදීප කැලුම් 5 / 26, ජනිඳු දේවින්ද 2 / 15)මොරටු විදුහල – 341 : සුදීප කැලුම් 108, අනුෂ්ක පීරිස් 106, අසංක සිල්වා 50, නුවන් නිලන්ත 5 / 95)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=s1002055</link>
    <topic>රාගම ක්‍රිකට් ඇකඩමියේ තිළිණ ප්‍රදානය හෙට</topic>
    <author/>
    <content>රාගම ක්‍රිකට් ඇකඩමියේ තිළිණ ප්‍රදානෝත්සවය හෙට (6) බැසිලිකා විදුහල් ශාලාවේදී පැවැත්වේ. මෙදින ඇකඩමියේ සිසුන්ට මෙන්ම අවුරුදු 19 න් පහළ ලෝක කුසලාන ක්‍රිකට් කණ්ඩායම නියෝජනය කළ රාගම ක්‍රිකට් සමාජයේ ක්‍රීඩකයන්ටද උපහාර පිරි නැමෙනු ඇතැයි එම සමාජය නිවේදනය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=s1002056</link>
    <topic>‘ට්‍රිංකොලන්ත’ වොලිබෝල් ද්විත්ව සූරතාත්‍රිකුණාමලය සිවිල් ආරක්ෂක බළකායට</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමලයේ ‘ට්‍රිංකොලන්තය’ වෙළඳ ප්‍රදර්ශනය හා සැණකෙළියට සමගාමීව පැවැති වොලිබෝල් තරගාවලියේ කාන්තා හා පිරිමි සූරතා දෙකම ත්‍රිකුණාමලය සිවිල් ආරක්ෂක බළකාය දිනා ගැනීමට සමත් විය.ත්‍රිකුණාමලය මහජන ක්‍රීඩාංගණයේදී පැවැති මේ තරගාවලිය සඳහා වොලිබෝල් කණ්ඩායම් 20 කට ආසන්න ප්‍රමාණයක් සහභාගී වූහ. ත්‍රිකුණාමලය කන්තලේ සිවිල් ආරක්ෂක බළකා භාර නිලධාරී පොලිස් පරීක්ෂක එම්. එස්. එම්. ජරුල් මහතාගේ මෙහෙයවීමෙන් මේ කණ්ඩායම් ඉදිරිපත් කර තිබුණි. කණ්ඩායම් පුහුණු කරණු ලැබුවේ සිවිල් ආරක්ෂක බලකා නියාමක (ක්‍රීඩා) ජයතිස්ස පෙරේරා මහතා විසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=s1002057</link>
    <topic>බෝකුන්දර මහින්ද විදුහලේනිවාසාන්තර ක්‍රීඩා උළෙල අද</topic>
    <author/>
    <content>පිළියන්දල බෝකුන්දර මහින්ද විදුහලේ නිවාසාන්තර මලල ක්‍රීඩා උළෙල අද (5) ප. ව. 2.00 ට පිළියන්දල කලාප අධ්‍යාපන අධ්‍යක්‍ෂතුමියගේ ප්‍රධානත්වයෙන් හා බස්නාහිර පළාත් සභාවේ මන්ත්‍රී රොජර් සෙනෙවිරත්න ඇතුළු පළාත් සභා මන්ත්‍රීවරුන් කීපදෙනකුගේ සහභාගිත්වයෙන් පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>05</day>
    </date>
    <link>http://www.dinamina.lk/2010/02/05/_art.asp?fn=s1002058</link>
    <topic>‘ජොලිබෝයිස්’ ක්‍රීඩා සමාජය මාතලේ පාපන්දු සූරතාව දිනයි</topic>
    <author>ඡායා - චන්ද්‍රා ශ්‍රී අසෝක බණ්ඩාර හිඳගොඩ - මාතලේ දිසා විශේෂ වාර්තාකරු</author>
    <content>මාතලේ පාපන්දු ලීගය වාර්ෂිකව සංවිධානය කරනු ලබන මාතලේ දිසාවේ අන්තර් ක්‍රීඩා සමාජ ලීග් පාපන්දු තරගාවලියේදී 2009 වසරේ සූරතාව මාතලේ ජොලි බෝයිස් ක්‍රීඩා සමාජයට හිමිවිය.මාතලේ මහ නගර සභා පිල සහ ජොලි බෝයිස් පිල අතර පැවැති අවසන් මහා තරගයේ දඬුවම් පහරවලදී ගෝල් 4 - 2 ක ජයක් ජොලි බෝයිස් පිලට හිමිවිය. මෙම තරගාවලිය පසුගියදා මාතලේ බර්නාඩ් අළුවිහාරේ ක්‍රීඩාංගණයේදී පැවැත්විණි. සූරතාව දිනාගත් ජොලි බෝයිස් ක්‍රීඩා සමාජ පාපන්දු පිල ඡායාරූපයේ දැක්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=n1002061</link>
    <topic>බේගල් ඇදබාන ෆොන්සේකාප්‍රජාතන්ත්‍රවාදය වළ දමනවා</topic>
    <author>නුවන් කොඩිකාර සහ චමීර ඇල්ලදෙණිය</author>
    <content>සාමකාමී හා සාධාරණ මැතිවරණයක් පැවැති බවට මැතිවරණ කොමසාරිස්වරයා සහ විපක්‍ෂනායකවරයා කළ ප්‍රකාශ පිළිනොගන්නා සරත් ෆොන්සේකා මහතා ප්‍රමුඛ කණ්ඩායම, බලයට පැමිණියේ නම්, මෙරට පවතින ප්‍රජාතන්ත්‍රවාදය සහ බහු පක්‍ෂ ක්‍රමය වැළලී යන බව, තොරතුරු ජනමාධ්‍ය හා ව්‍යවසාය සංවර්ධන ආයෝජන ප්‍රවර්ධන ඇමැති අනුර පි‍්‍රයදර්ශන යාපා මහතා ප්‍රකාශ කළේය. මැතිවරණය සම්බන්ධයෙන් අසත්‍ය කටකතා ප්‍රචාරය නොකර ඊට අවශ්‍ය නීතිමය පියවර ගත හැකි යැයි ද ඇමැතිවරයා කීය.ෆොන්සේකා මහතා ප්‍රමුඛ අශුද්ධ සන්ධානය ගෙන යන ප්‍රචාරයන් අනුව ඔවුන් ගෙන ඒමට සැළසුම් කැර තිබූ පාලන ක්‍රමය පෙන්නුම් කෙරෙන බව ද, ප්‍රජාතන්ත්‍රවාදී රටක විපක්‍ෂය බොළඳ ලෙස හැසිරීමෙන් ජනතාව තුළ තිබෙන ප්‍රජාතන්ත්‍රවාදී හැඟීම් පහව යන බව ද ඇමැතිවරයා ප්‍රකාශ කෙළේය.මැතිවරණ ඉතිහාසයේ පළමුවරට ඡන්ද පොළ නියෝජිතයන්ට තම අපේක්‍ෂකයා ලබා ගත් ඡන්ද සංඛ්‍යාව සමඟ පිටපත් ලබා දීමත්, හැඳුනුම්පත් අනිවාර්ය කැර තිබියදීත් මැතිවරණය දූෂිත යැයි පැවැසීම විහිළුවක් බවත් ඇමැතිවරයා කීය.රජයේ ප්‍රවෘත්ති දෙපාර්තමේන්තුවේ ඊයේ (05) පැවැති කැබිනට් තීරණ දැනුම් දීමේ ප්‍රවෘත්ති සාකච්ඡාවේදී ඇමැති අනුර පි‍්‍රයදර්ශන මහතා මෙසේ පැවැසීය. මැතිවරණය ආරම්භයේ සිට ගම්බිම්වලට ගොස් ශ්‍රී ලංකා නිදහස් පාක්ෂිකයන්ගේ කාර්යාල විනාශ කරමින්, ඔවුන් බිය වද්දමින් විපක්‍ෂය කළ ක්‍රියාවන් ජනතාවට අමතක වී නැතැයි ද, ඒ මහතා ප්‍රකාශ කෙළේය.විපක්‍ෂ අපේක්‍ෂකයා ප්‍රමුඛ කණ්ඩායමට බලය ගියේ නම් ජනතාවට කිරිබත් වෙනුවට කෑමට සිදුවන්නේ පහරකෑම් වැනි දේවල් යැයි ද අනුර පි‍්‍රයදර්ශන යාපා මහතා කීවේය. පරාජයෙන් වූ ලැජ්ජාවෙන් බේරීම සඳහා බොරු බේගල් කීවද, ඔවුන්ගේ පාක්ෂිකයන් පවා යළිත් එවැනි දේට නොරැවටෙන බව ද ඇමැතිවරයා කීය. පරාජය පිළිගෙන මහත්වරුන් ලෙස හැසිරෙන්නැයි ද ඇමැති අනුර යාපා මහතා ඉල්ලා සිටියේය.ප්‍රජාතන්ත්‍රවාදය ආරක්‍ෂා කරමින් දිනූ බිම රැක දුන් සමස්ත ජනතාවට රජයේ ගෞරවනීය ස්තූතිය පිරිනමන බව ද ඇමැතිවරයා කීය. මේ අවස්ථාවට රජයේ ප්‍රවෘත්ති සහ විදුලි සංදේශන නියාමන කොමිසමේ අධ්‍යක්‍ෂ ජනරාල් අනූෂ පැල්පිට මහතා ද සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=n1002062</link>
    <topic>රාජ්‍ය මාධ්‍ය සිය වගකීමනිසි අයුරින් ඉටු කළා</topic>
    <author>චමීර ඇල්ලදෙණිය සහ නුවන් කොඩිකාර</author>
    <content>පසුගිය ජනාධිපතිවරණ සමයේදී රාජ්‍ය මාධ්‍ය සිය වගකීම නිසි ලෙස ඉටු කළ බව තොරතුරු හා ජනමාධ්‍ය ආයෝජන ප්‍රවර්ධන හා ව්‍යවසාය සංවර්ධන ඇමැති අනුර ප්‍රියදර්ශන යාපා මහතා පවසයි. රාජ්‍ය මාධ්‍ය සියලු කටයුතු කෙළේ මාධ්‍ය ආචාර ධර්ම රැකෙන අයුරින් සිය සීමාවේ හිදිමින් බවද ඇමැතිවරයා පෙන්වා දුන්නේය.එළැඹෙන මැතිවරණයේදී විපක්ෂයේ ප්‍රචාරක කටයුතු ආවරණය කිරීමට රාජ්‍ය මාධ්‍යවලට අවස්ථාව ලබා දෙන්නේ නම් එය ඉටුකරන බවද අමාත්‍යවරයා කීය.ඇතැම් පෞද්ගලික මාධ්‍ය හා වෙබ් අඩවි මගින් රජයට විවිධ අභූත චෝදනා කරමින් ඒකපාර්ශ්විකව කටයුතු කළ බව කී ඇමැතිවරයා රාජ්‍ය මාධ්‍ය එසේ නොකළ බවද කීවේය.ඊමේල් හා එස්.එම්.එස්. මගින් ජනාධිපතිතුමාට හා රාජපක්ෂ පවුලට විරුද්ධව විවිධ බොරු ප්‍රචාර කරගෙන ගිය බවත්, ඒ සඳහා කිසිදු පළිගැනීමක් රජය නොකළ බවත් අනුර යාපා මහතා සඳහන් කෙළේය.අද මාධ්‍ය නිදහස පිළිබඳ කථාකරන ඇතැම් සංවිධාන පසුගිය ජනාධිපතිවරණ සමයේ පෞද්ගලික මාධ්‍ය ක්‍රියාකළ ආකාරය ගැන කථා නොකරන බවත්, මාධ්‍ය නිදහස නොමැති බවට මතයක් සමාජගත කිරීමට එම විපක්ෂ සංවිධාන කටයුතු කරමින් සිටිනබවත් ඇමැතිවරයා අනාවරණය කෙළේය.කැබිනට් තීරණ දැනුම් දීම වෙනුවෙන් ඊයේ (05) ජනමාධ්‍ය අමාත්‍යාංශයේදී පැවති මාධ්‍ය සාකච්ඡාවට එක්වෙමින් ඇමැතිවරයා මේ බව ප්‍රකාශ කෙළේය. රජයේ ප්‍රවෘත්ති අධ්‍යක්ෂක හා විදුලි සංදේශ නියාමන කොමිෂන් සභාවේ අධ්‍යක්ෂ ජෙනරල් අනුෂ පැල්පිට මහතාද මෙම අවස්ථාවට සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=n1002063</link>
    <topic>ආරක්ෂක හමුදා සාමාජිකයන්ගේවැටුප් සහ දීමනා තවත් ඉහළට</topic>
    <author>දුමින්ද ගුරුගේ සහ ස්වර්ණා විජේකෝන්</author>
    <content>ආරක්‍ෂක හමුදා සාමාජිකයන් ගේ වැටුප් හා දීමනා තව තවත් වැඩි කිරීමට රජය පියවර ගන්නා බව ආණ්ඩු පක්‍ෂයේ ප්‍රධාන සංවිධායක ඇමැති දිනේෂ් ගුණවර්ධන මහතා පාර්ලිමේන්තුවේ දී ඊයේ (05) ප්‍රකාශ කෙළේ ය.ත්‍රස්තවාදය නිමා කිරීමට ජීවිත පරිත්‍යාගයෙන් කැපවූ ආරක්‍ෂක හමුදා සාමාජිකයන්ගේ සේවය කිසිසේත්ම අවතක්සේරු නොකරන බව ද ඔවුන් ගේ වරප්‍රසාද තව තවත් තහවුරු කරන බව ද ඇමැතිවරයා කීවේය.මාතර දිස්ත්‍රික් පාර්ලිමේන්තු මන්ත්‍රී පේමසිරි මානගේ මහතා මන්ත්‍රීවරුන්ගේ වාචික ප්‍රශ්න වාරයේ දී ඇසූ ප්‍රශ්නයකට පිළිතුරු දෙමින් මේ බව පැවසූ ඇමතිවරයා, එම ප්‍රශ්නයෙන් මන්ත්‍රීවරයා විමසා තිබූ ඇතැම් තොරතුරු ආරක්‍ෂක හේතු මත ලබා දීමට නොහැකි බව ද ප්‍රකාශ කෙළේ ය.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=n1002064</link>
    <topic>විදුලි සංදේශ කොමිසමේඅධ්‍යක්‍ෂ ජෙනරාල් අනුෂ පැල්පිට</topic>
    <author>නුවන් කොඩිකාර සහ චමීර ඇල්ලදෙණිය</author>
    <content>විදුලි සංදේශ නියාමන කොමිෂන් සභාවේ අධ්‍යක්‍ෂ ජෙනරාල් ධුරයට අනුෂ පැල්පිට මහතා, ජනාධිපති මහින්ද රාජපක්‍ෂ මහතා විසින් පත්කර ඇත. අනුෂ පැල්පිට මහතා දැනට හොබවන රජයේ ප්‍රවෘත්ති අධ්‍යක්‍ෂ තනතුරට අමතරව මේ පත්වීම සිදු කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=n1002065</link>
    <topic>සියලු සුව සේවකයනටතැපැල් ඡන්ද හිමිකම්</topic>
    <author>නුවන් කොඩිකාර සහ චමීර ඇල්ලදෙනිය</author>
    <content>අත්‍යාවශ්‍ය සේවයක් සේ සලකා සෞඛ්‍ය ක්ෂේත්‍රයේ නියතු සමස්ථ කාර්ය මණ්ඩලයට තැපෑලෙන් ඡන්දය ප්‍රකාශ කිරීමට අවස්ථාව සලසාදීමට රජය පියවර ගෙන තිබේ.ඒ අනුව රජයේ හා පළාත් සභාවලට අයත් එක්ලක්ෂ පනස් දහසකට ආසන්න සෞඛ්‍ය සේවකයින්ට මේ හිමිකම ලැබීමට නියමිතය.සෞඛ්‍ය ආරක්ෂණ හා පෝෂණ ඇමැති නිමල් සිරිපාල ද සිල්වා මහතා කැබිනට් මණ්ඩලයට ඉදිරිපත් කළ ඇමැති මණ්ඩල සංදේශයට අනුමැතිය ලැබීමත් සමග සෞඛ්‍ය සේවකයින්ට මේ අවස්ථාව උදාවී තිබේ.සෞඛ්‍ය සේවයේ පත්වීම් සේවා ස්ථානගත කරනු ලබන්නේ කුසලතා පදනම නිසා හෙයින් ඔවුන්ට ඡන්දය භාවිතා කිරීමට ලබාදෙන කාලයෙන් එය ඉටුකිරීමට ඉඩ නොලැබෙන බවද ඇමැතිවරයා මෙහිදී කැබිනට් මණ්ඩලයට පෙන්වා දී තිබේ.මේ ගැන සෞඛ්‍ය ක්ෂේත්‍රයේ බොහෝ වෘත්තිය සමිති තමන් සමග සාකච්ඡා කළ බවත්, ඊට පිළියමක් ලෙස සමස්ථ සෞඛ්‍ය සේවා කාර්ය මණ්ඩලයට එම අවස්ථාව ලබාදීමට තීරණය කළ බවද හෙතෙම ඇමැති මණ්ඩල සංදේශය මගින් පෙන්වා දී තිබේ. මේ මගින් සෞඛ්‍ය ක්ෂේත්‍රයේ ගුණාත්මකභාවය වැඩිකරගත හැකියයි තමා විශ්වාස කරන බවද ඇමැතිවරයා සඳහන් කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=n1002066</link>
    <topic>හිටපු අගවිනිසුරුගෙ තීන්දුයළි සලකා බැලීමට යයි</topic>
    <author>දුමින්ද ගුරුගේ සහ ස්වර්ණා විජේකෝන්</author>
    <content>හිටපු අගවිනිසුරුවරයා විසින් ලබා දුන් ඇතැම් නඩු තීන්දු පිළිබඳ යළි සලකා බැලීම සඳහා විශේෂ කොමිසන් සභාවක් පත්කරන ලෙස ජනාධිපති මහින්ද රාජපක්‍ෂ මහතාගෙන් ඉල්ලා සිටින බව ජාතිය ගොඩනැගීමේ ඇමැති ජගත් පුෂ්පකුමාර මහතා පාර්ලිමේන්තුවේදී ඊයේ (05) ප්‍රකාශ කෙළේය.හිටපු අගවිනිසුරුවරයා තමාට එරෙහිවත් අසාධාරණ තීන්දුවක් ලබා දුන් බව ප්‍රකාශ කළ ඇමැති ජගත් පුෂ්පකුමාර මහතා ආණ්ඩු පක්‍ෂයේ සියලු දෙනා වෙනුවෙන් මේ කොමිසම පත්කරන ලෙස ජනාධිපතිතුමාගෙන් ඉල්ලා සිටින බව ද පැවැසීය.මේ කොමිසන් සභාව සඳහා ශ්‍රේෂ්ඨාධිකරණ විනිසුරුවරු හත්දෙනෙක් හෝ දහතුන්දෙනෙක් පත්කරන ලෙස ඉල්ලා සිටින බව ද ඇමැති පුෂ්පකුමාර මහතා කීවේය. හදිසි නීති විවාදයට එක්වෙමින් ඇමැති පුෂ්පකුමාර මහතා මේ බව ප්‍රකාශ කෙළේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=n1002067</link>
    <topic>හදිසි නීතිය සම්මතයි</topic>
    <author>දුමින්ද ගුරුගේ සහ ස්වර්ණා විජේකෝන්</author>
    <content>හදිසි නීතිය මසකින් දීර්ඝ කිරීමේ යෝජනාව වැඩි ඡන්ද 87 කින් පාර්ලිමේන්තුවේදී ඊයේ (05) සම්මත විය. හදිසි නීති යෝජනාවට පක්‍ෂව ඡන්ද 102 ක් ලැබුණ අතර විපක්‍ෂව ඡන්ද 15 ක් ද ලැබිණි.ආණ්ඩු පක්‍ෂය සමඟ ජාතික හෙළ උරුමය, ජාතික නිදහස් පෙරමුණ ඇතුළු ආණ්ඩුව සමග එක්ව සිටින පක්‍ෂ යෝජනාවට පක්‍ෂව ඡන්දය ලබා දුන්හ.දෙමළ ජාතික සන්ධානයේ මන්ත්‍රීවරුන් සහ ප්‍රජාතන්ත්‍රවාදී ජාතික පෙරමුණේ මන්ත්‍රී මනෝ ගනේෂන් මහතා යෝජනාවට විරුද්ධව ඡන්දය දුන්හ. එ. ජා. ප. යේ විරෝධතාව සටහන් කර ගන්නා ලෙස විපක්‍ෂයේ සංවිධායක ජෝශප් මයිකල් පෙරේරා මහතා පැවැසුවේය. ජනතා විමුක්ති පෙරමුණේ සහ ශ්‍රී ලංකා මුස්ලිම් කොංග්‍රසයේ මන්ත්‍රීවරු ඡන්දය විමසන අවස්ථාවේ සභාවේ නොසිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=n1002068</link>
    <topic>ඇමැති ධර්මදාසටසුබ උපන්දිනයක්</topic>
    <author/>
    <content>අතිරේක වැවිලිභෝග සංවර්ධන ඇමැති ධර්මදාස බණ්ඩා මහතාගේ 72 වැනි උපන්දිනය හෙටට (07) යෙදී තිබේ.දිනමිණ ඒ මහතාට සුභ උපන්දිනයක් පතයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=n1002069</link>
    <topic>කලාකරුවෝ දෙපොළක්අභාවප්‍රාප්ත වෙති</topic>
    <author>මනෝලි සුබසිංහ</author>
    <content>ප්‍රවීණ රංගණ ශිල්පී එච්. ඒ. පෙරේරා මහතා පෙරේදා (04) අභාවප්‍රාප්ත විය. කොළඹ මහ රෝහලේ ප්‍රතිකාර ලබමින් සිටියදී ඒ මහතා මියගියේ දරුණු පිළිකා රෝගයක් හේතුවෙන් වන අතර මිය යන විට 58 වැනි වියේ පසු විය.1974 වර්ෂයේදී වීදි නාට්‍ය ශිල්පියකු ලෙස රංගනයට පිවිසි එච්. ඒ. පෙරේරා මහතා රංගන ශිල්පියකු, සංගීතඥයකු ඇතුළු අංශ කීපයකින්ම දශක තුනක පමණ කාලයක් තිස්සේ කටයුතු කැර ඇත.වෙඩික්කාරයෝ, සෙක්කුව, ජුලියස් සීසර්, මාවතේ අපි, හිට්ලර්, වරෙන්තු, උක්දඬු ගින්න ඇතුළු වේදිකා නාට්‍ය ගණනකට රංගනයෙන් දායක වූ ඒ මහතා යශෝරාවය, කඩ ඉම, බුමුතුරුණු, සිටුවරයෝ, සූරිය දරුවෝ ඇතුළු ටෙලි නාට්‍ය රැසක රඟපෑම් කැර තිබේ.වසර 30කට ආසන්න කාලයක් ඒ මහතා ශ්‍රි ලංකා ටෙලිකොම් ආයතනයේ සේවය කොට ඇත. එච්. ඒ. පෙරේරා මහතාගේ දේහය මේ වන විට බොරැල්ල ජයරත්න මල් ශාලාවේ තැන්පත් කැර ඇති අතර ඒ පිළිබඳ අවසන් කටයුතු හෙට (07) පස්වරුවේදී මාදම්පිටිය පොදු සුසාන භූමියේ දී සිදු කිරීමට නියමිතය.ප්‍රවීණ කලා ශිල්පී පතිරාජ එල්. එස්. දයානන්ද මහතා අභාවප්‍රාප්ත විය. මිය යන විට 65 වැනි වියෙහි පසු වූ ඒ මහතා රංගන ශිල්පියකු, අධ්‍යක්‍ෂවරයකු මෙන්ම නාට්‍ය ශිල්පියකු වශයෙන්ද ප්‍රකටව සිටියේය.1956 වර්ෂයේදී යැංකි හටන වේදිකා නාට්‍යයෙන් කලා ලෝකයට පිවිසි දයානන්ද මහතා ගොළු බිරිඳ, සිත් පෙරළිය, කවුරුත් එන්නේ නැහැ, යකාගේ කම්මල ඇතුළු නාට්‍ය කීපයකම රංගනයෙන් දායක වී ඇති අතර වනගත කොල්ලා, රෑන ගිරව්, හත්දින්නත් තරු, අහස් ගව්ව, සෙලීනාගේ වලව්ව, ප්‍රදීපා, ජෝඩු වළලු, සිංහබාහු ඇතුළු චිත්‍රපට රැසකට දායක වී ඇත.පතිරාජ එල්. එස්. දයානන්ද මහතාගේ දේහය ගල්කිස්ස කලාපුර පිහිටි ඒ මහතාගේ නිවෙසේ තැන්පත් කැර ඇති අතර ඒ පිළිබඳ අවසන් කටයුතු හෙට (07) පස්වරුවේ ගල්කිස්ස පොදු සුසාන භූ®මියේ දී සිදු කෙරේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=n10020610</link>
    <topic>රිජ්වේ ආර්යා ළමා රෝහලේලේ බැංකුව නවීකරණය වේ</topic>
    <author/>
    <content>සිය ව්‍යාපාරික අරමුණ අභිබවමින් සමාජ ප්‍රගමනය උදෙසා විවිධ ජාතික සේවාවන්හි යෙදී සිටින ශ්‍රී ලංකා ටෙලිකොම් ආයතනයේ පූර්ණ මූල්‍ය හා ශ්‍රම අනුග්‍රහයෙන් ප්‍රතිසංස්කරණය කැරුණු රිජ්වේ ආර්යා ළමා රෝහලේ ලේ බැංකුව ඉකුත් ජනවාරි මස ශ්‍රී ලංකා ටෙලිකොම් ආයතනයේ සභාපතිනී ලේෂා ද සිල්වා චන්ද්‍රසේන මහත්මියගේ මූලිකත්වයෙන් යුතුව සෞඛ්‍ය ආරක්ෂණ හා පෝෂණ ඇමැති නිමල් සිරිපාල ද සිල්වා මහතා අතින් විවෘත වූ අවස්ථාවයි මේ. රිජ්වේ ආර්යා රෝහලේ අධ්‍යක්ෂ වෛද්‍ය මහානාම රාජමන්ත්‍රී මහතා ඇතුළු රෝහල් අධ්‍යක්ෂ මණ්ඩලයද මේ අවස්ථාවට සහභාගි වූහ.මේ උත්සව සභාව ඇමැතූ ශ්‍රී ලංකා ටෙලිකොම් ආයතනයේ සභාපතිනී ලේෂා ද සිල්වා චන්ද්‍රසේන මහත්මිය, ‘මෙවන් අගනා ව්‍යාපෘතියක නියැළීමට අවස්ථාව ලැබීම ටෙලිකොම් ආයතනය ලත් වරප්‍රසාදයක් සේ සලකන බවත්, එමගින් මෙරට දරුවන්ගේ සෞඛ්‍ය ආරක්ෂණයට උපකාර වෙමින් සමස්ත ජාතියටම එය පිළිගැන්වෙන අතර එය සියලු රෝගීන් සඳහා පහසුකම් හා ගුණාත්මක සේවයක් සපයන්නක් වනු ඇතැයි අපේක්ෂා කරන බවත් කියා සිටියා ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=n10020611</link>
    <topic>කොළඹ විදුලිය බෙදාහැරිමේ පද්ධතියමිලියන 6070 කින් සංවර්ධනය කරයි</topic>
    <author>චමීර ඇල්ලදෙණිය</author>
    <content>කොළඹ නගරය තුළ විදුලිය බෙදාහැරීමේ පද්ධතිය සංවර්ධනය කිරීමට විදුලිබල හා බලශක්ති අමාත්‍යාංශය රුපියල් මිලියන 6070 ක මුදලක් වැයකර ඇත.මෙම ව්‍යාපෘතිය සඳහා ජපන් බැංකු ආධාර හිමිවන අතර, කොළඹ නගරයේ විදුලිය සැපයෙන විදුලි රැහැන් සියල්ල සංවර්ධනය කිරීමට නියමිතය.නව කිලෝවෝට් 11 ක රැහැන් ජාලයක් ඉදිකරන අතර, දැනට තිබෙන කිලෝවෝට් 11 ක ජාල ද සංවර්ධනය කිරීමට විදුලිබල හා බලශක්ති අමාත්‍යාංශය පියවර ගෙන ඇත.මෙමඟින් කොළඹ නගරයට කාර්යක්‍ෂම විදුලි සැපයීමක් ලබාදීමට හැකිවන අතර නව ආයෝජකයන්ට අවශ්‍ය විදුලිය ලබාදීමට පියවර ගැනේ.දැනට ලංකාවේ ගෘහස්ථ විදුලිය පරිභෝජනයෙන් සියයට 82 ක ප්‍රමාණයක් සම්පූර්ණ කර ඇති අතර, 2012 වන විට ශ්‍රී‍්‍රලංකාවේ සියලුම පවුල්වලට විදුලිය ලබාදීමට පියවර ගන්නා බව විදුලිබල හා බලශක්ති අමාත්‍යාංශය පවසයි.පසුගිය වසර හතර තුළ ශශ්‍රී ලංකාවේ සියලුම විදුලි පද්ධති අලුත්වැඩියා කර සංවර්ධනය කර ඇති බවත්, ඉදිවන නව විදුලි බලාගාර නිසා මෙරටට අවශ්‍ය විදුලිය නිපදවීමට හැකියාව තිබෙන බවත් විදුලිබල අමාත්‍යාංශය පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=n10020612</link>
    <topic>ධීවර අමාත්‍යාංශයේ සංවර්ධනකාර්යයන්හි 80%ක ප්‍රගතියක්</topic>
    <author>බුද්ධිකා ඉඹුලාන</author>
    <content>ධීවර හා ජලජ සම්පත් අමාත්‍යාංශය ඉකුත් වසරේදී (2009) සිය සංවර්ධන කාර්යයන්ගෙන් 80% ක ප්‍රගතියක් අත් කැරගෙන ඇත.වසර 2009 දී මේ සංවර්ධන කාර්යයන් ඉටු කිරීම සඳහා රුපියල් දසලක්ෂ 8850කට ආසන්න ප්‍රතිපාදන ලැබී තිබූ අතර ඒවා කාර්යක්ෂම ලෙස සංවර්ධන ව්‍යාපෘති සඳහා යෙදවීමෙන් මේ ප්‍රතිඵල අත්කරගත් බව ධීවර හා ජලජ සම්පත් ඇමැති ෆීලික්ස් පෙරේරා මහතා කියයි.එම සංවර්ධන ව්‍යාපෘති මගින් පසුගිය වසරේ වාර්ෂික මත්ස්‍ය අස්වැන්න 8%කින් ඉහළ නැංවුණු බවද ඇමැතිවරයා පවසයි. පසුගිය වසරේ ඇරැඹූ සංවර්ධන කාර්යයන් අතර ප්‍රධාන වන පෑලියගොඩ නව මත්ස්‍ය වෙළෙඳ සංකීර්ණයෙහි ඉදිකිරීම් මේ වනවිට අවසාන වෙමින් පවතින අතර එය කඩිනමින්ම ජනතා අයිතියට පැවැරීමට සැලසුම් කෙරෙන බවද ඇමැතිවරයා කියයි.රුපියල් දසලක්ෂ 8500ක (යුරෝ මිලියන 53) වියදමින් ඉඳීවන දික්ඕවිට ධීවර වරායෙහි ඉදිකිරීම් කටයුතු ද සිදුකෙරෙන අතර ඒ මගින් ධීවර කාර්මිකයාට වඩාත් කාර්යක්ෂම සේවාවක් සැපයෙන බවද ඇමැති ෆීලික්ස් පෙරේරා මහතා අවධාරණය කරයි.මේ වසරේදී ,මහින්ද චින්තන වැඩපිළිවෙළ ඉවහල් කර ගනිමින් ධීවර ක්ෂේත්‍රයේ දැවැන්ත සංවර්ධන කාර්යයන් රැසක් ඇරැඹීමට සැලසුම් කැර ඇතැයි ද ඇමැතිවරයා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=n10020613</link>
    <topic>මුඛ සැත්කමකින් පසු තරුණයකු මියගියැයිරුපියල් මිලියන 15ක් වන්දි ඉල්ලා නඩු පවරයි</topic>
    <author>රෝෂන් තුෂාර</author>
    <content>මුඛ සැත්කමක් සිදුකිරීමෙන් පසු සිය තරුණ පුතු මියගියේ වෛද්‍ය කාර්ය මණ්ඩලයේ හා සෞඛ්‍ය සේවාවේ අකාර්යක්ෂමතාවය නිසායැයි පවසමින් රුපියල් මිලියන පහළවක වන්දියක් ඉල්ලා කොස්ගම පදිංචි පියෙකු කොළඹ දිසා අධිකරණයේ නඩු පැවරීය.බොරලුගොඩ කොස්ගම පදිංචි ගොඩියන ආරච්චිගේ රෝහිත මහතා පවරා තිබූ මේ නඩුවේ විත්තිකරුවන් ලෙස විශේෂඥ මුඛ හනුක ශල්‍ය වෛද්‍ය හර්ෂ ජයසුන්දර, දන්ත ශල්‍ය වෛද්‍ය කල්‍යානි කීර්ති කුමාරි අතපත්තු, කොළඹ දන්තායතන හෙදි නිලධාරිනියන්, නිර්වින්දන විශේෂඥ වෛද්‍ය විහාරා එරන්දිකා ගුණසේකර, සෞඛ්‍ය අධ්‍යක්ෂ ජනරාල්වරයා හා නීතිපතිවරයා නම් කැර තිබිණි.එම පැමිණිල්ලේ මෙසේ ද සඳහන්වේ.මනා ශරීර සෞඛ්‍යයකින් සිටි 17ත් හැවිරිදි නුවන් මධුශංක පුතු මුඛයේ සැත්කමක් සිදුකිරීමට 2008 මාර්තු 27 දින කොළඹ දන්තායතනයට ඇතුළත් විය.මුඛයේ ඉහළ දත් ඇන්දේ සැත්කම වෛද්‍ය ජයසුන්දර මහතා විසින් 2008 අප්‍රියෙල් 01 දින සිදු කෙරිණි.සැත්කම සිදු කිරීමෙන් අනතුරුව ශරීර අභ්‍යන්තරයේ ලේ වහනය වීමක් සිදුවන බවත්, තම පුතු වරින් වර ලේ වමනය කරන බවත් පැමිණිලිකරු විත්තිකාර වෛද්‍යවරුන්ට, හෙදියන්ට පැමිණිලි කෙළේය.2008 අපි‍්‍රයල් 02 දින ජාතික රෝහලේ දැඩි සත්කාර ඒකකයටද මධුශංක තරුණ පුතු ඇතුළත් කෙළේය. 2008 අප්‍රියෙල් 03 දින මධුශංක මියගිය අතර අධික ලේ වහන මිය යාමට හේතුවී ඇති බව මරණ පරීක්ෂණ වාර්තාවේ සඳහන් කැර ඇති බවද පැමිණිලිකරු සඳහන් කරයි.තම පුතුට මේ ඉරණම අත්වූයේ වෛද්‍ය කාර්ය මණ්ඩලයේ නොසැලකිල්ල හා අපරීක්ෂාකාරී ක්‍රියා හේතුවෙන් බව පැමිණිල්ලේ සඳහන් වේ.පුතු මියයාමෙන් සිදුවූ හානියට වන්දි ලෙස රුපියල් මිලියන 15ක් රජයෙන් අයකැර දෙන ලෙසද පැමිණිලිකාර පියා අධිකරණයෙන් ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=n10020614</link>
    <topic>සුදුසුකම් නොමැති කිසිවකුටවිෂය අධ්‍යක්ෂධූර ලබාදී නෑ</topic>
    <author/>
    <content>සුදුසුකම් නොමැති කිසිවෙකුට විෂය අධ්‍යක්‍ෂ ධූර ලබා දී නොමැති බව අධ්‍යාපන අමාත්‍යාංශය අවධාරණය කරයි. පළාත් පදනමින් පමණක් පසුගිය කාලයේ දී වැඩ ආවරණ පදනම මත පත්වීම් සිදුකර ඇති බව ද සඳහන් කරයි.අධ්‍යාපන අමාත්‍යාංශය මගින් විෂය අධ්‍යක්‍ෂ ධූර සඳහා ශ්‍රී ලංකා අධ්‍යාපන පරිපාලන සේවයේ විවෘත හා සීමිත තරග විභාග මත විශේෂ කාණ්ඩයෙන් පමණක් විධිමත් පත්වීම් සේවක සංඛ්‍යාව තුළ ලබා දී පළාත්වලට අනුයුක්ත කර ඇති බව ද අධ්‍යාපන අමාත්‍යාංශය දැනුම් දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=n10020615</link>
    <topic>කොතලාවල හන්දිය අසලරිය අනතුරින් කතක් මියයයි</topic>
    <author>හල්තොට සමූහ විනීතා මානෙල් ගමගේ</author>
    <content>නිදහස් දින (04 දා) රාත්‍රී 10.00 ට පමණ බණ්ඩාරගම - හොරණ ප්‍රධාන මාර්ගයේ ගැලනිගම හංදියත් කොතලාවල හන්දියත් අතර දී සිදුවූ මාරක රිය අනතුරින් පුද්ගලයින් 6 දෙනෙක් තුවාල ලබා එක් කාන්තාවක් මියගිය බව බණ්ඩාරගම පොලිසිය පවසයි.සිද්ධියෙන් මියගොස් ඇත්තේ පොකුණුවිට ඇඟලුම් ආයතනයක සේවය කරමින් සිටි 31 හැවිරිදි මාරසිංහ ලේකම්ලාගේ ප්‍රියන්ති නැමැති කරවිලහේන, පිඹුර, රත්නපුර ලිපිනයේ පදිංචි විවාහක කාන්තාවකි.හොරණ ප්‍රදේශයේ සිට පැමිණි කැබ් රථයක් ඊට ප්‍රතිවිරුද්ධ දෙසට එනම් බණ්ඩාරගම දෙස සිට හොරණ දෙසට ගමන් කරමින් තිබූ යතුරු පැදි දෙකක්, ත්‍රිරෝද රථයක් හා ඩිමෝ රථයක (බට්ටා ලොරිය) වැදීමෙන් මේ මාරක අනතුර සිදු කර ඇත.අධික වේගයෙන් පැමිණි කැබ් රථය පළමුව මියගිය කාන්තාව හා ඇගේ ස්වාමිපුරුෂයා ගමන් ගත් යතුරු පැදියේ ගැටුණු අතර යතුරු පැදිය සමග ඔවුන් ඒ අසල වෙලට විසිවී ඇත.ඉන් පසුව දෙවන යතුරු පැදියේ වැදී ඊට පිටුපසින් පැමිණි ත්‍රිරෝද රථයේ ද බට්ටො ලොරියේද වැදී ඇති බව පොලිසිය පවසයි. සිද්ධියෙන් ත්‍රිරෝද රථය ද දැඩි ලෙස හානි වූ අතර ලොරිය වෙලට විසිවී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=n10020616</link>
    <topic>එල්ටීටීඊ මූල්‍ය අංශයේප්‍රධානියකු රඳවා තබා ගෙන පරීක්‍ෂණ පැවැත්වීමට නියෝග</topic>
    <author>සිරිසේන රාජපක්‍ෂ</author>
    <content>එල්.ටී.ටී.ඊ ත්‍රස්තවාදී සංවිධානයේ මඩකළපුව ප්‍රදේශයේ මුදල් අංශයේ ප්‍රධානියා වශයෙන් කටයුතු කළ ද්‍රවිඩ තරුණයා තවදුරටත් රඳවා තබා ගැනීමට කොළඹ ප්‍රධාන මහේස්ත්‍රාත් චම්පා ජානකී රාජරත්න මහත්මිය ඊයේ (05) නියෝග කළාය.වවුනියාව ඕමන්තෙ මධ්‍ය මහා විද්‍යාලයේ පිහිටුවා ඇති එල්.ටී.ටී.ඊ සංවිධානයේ සාමාජිකයින් පුනරුත්තාපනය කරණ කඳවුරේ රඳවා සිටි මේ සැකකරුගෙන් ලැබුණ තොරතුරු මත ඔහු ගැන වැඩිදුර පරීක්‍ෂණ වවුනියාව අපරාධ පරීක්‍ෂණ දෙපාර්තමේන්තුව මගින් කොළඹ අපරාධ පරීක්‍ෂණ දෙපාර්තමේන්තු මූලස්ථානයට භාර දී ඇත.ඉන්පසු ඔහු පිළිබඳ රහස් පොලීසිය මගින් ප්‍රශ්න කිරීම සිදුකර ඇති බවත්, තව දුරටත් පරීක්‍ෂණ පැවැත්වීමට ඇති බවත් පවසමින් ඔහු තව දුරටත් රඳවා තබා පරීක්‍ෂණ පැවැත්වීමටත් පරීක්ෂණය පිළිබඳ ප්‍රගති වාර්තාවක් ඉදිරිපත් කිරීමට දිනයක් ලබා දෙන ලෙස රහස් පොලිසිය අධිකරණයෙන් ඉල්ලා සිටියේ ය.එම එල්ලීමට අනුව සැකකරු තවදුරටත් රඳවා තබාගෙන පරීක්‍ෂණ පවත්වා, පරීක්‍ෂණ ප්‍රගතිය පිළිබඳ වාර්තාවක් පෙබරවාරි මස 26 වෙනිදා අධිකරණයට ඉදිරිපත් කරන ලෙස ප්‍රධාන මහේස්ත්‍රාත්වරිය රහස් පොලිසියට නියෝග කළාය.මෙසේ තවදුරටත් රඳවා තබා ගැනීමට නියෝග කෙරුණේ, යාපනයේ කයිට්ස් හි බස්නාහිර පාරේ අගචිඩඩස් හි පදිංචි සුසෙයි ඇන්තනි චාල්ස් නමැත්තකුට ය.මේ සැකකරු 1997 වර්ෂයේ දී සිය කැමැත්තෙන් එල්.ටී.ටී.ඊ ත්‍රස්තවාදී සංවිධානයට සම්බන්ධවී මුලතිව් අඩම්පිල් කඳවුරේ ඉලන්චේලියන් නමැත්තා යටතේ මූලික පුහුණුව ලබා ඇති අතර, පුහුණුවෙන් පසු එල්.ටී.ටී.ඊ සංවිධානයේ මුදල් අංශය ට අනුයුක්ත කර 240 අංකය යටතේ අගන්ඩස් සංවිධානයේ නමක් ලබාදී ඇති බව පරීක්‍ෂණ වලින් හෙළිවී ඇතැයි රහස් පොලිසිය අධිකරණයට වාර්තා කර තිබිණ.පසුව මේ සැකකරු සුපන්දරම් එල්. ටී. ටී. ඊ කඳවුරක ගණකාධිකාරි පාඨමාලාවක් හදාරා ඉන් අනතුරුව එම සංවිධානයේ මුදල් අංශයේ නායක තමිලේන්ද්‍ර නමැත්තා යටතේ, එල්. ටී. ටී. ඊ සංවිධානය මගින් පවත්වා ගෙන යන රන්භාණ්ඩ කඩවල මුදල් එකතු කිරීමේ කටයුතු භාරව සිටි බවත්, මේ සංවිධානයට මසකට ලක්ෂ හැත්තෑපහක (75) පමණ මුදලක් ලැබුණ බවත් සැකකරු පවසා ඇතැයි රහස් පොලිස් වාර්තාවේ තවදුරටත් සඳහන් වේ.රහස් පොලිසිය මගින් අධිකරණයට ඉදිරිපත් කරණ ලද සැකකරු පිළිබඳවූ පරීක්‍ෂණ වාර්තාවට අනුව, එසේ ලබා ගන්නා ලද මුදල් එල්.ටී.ටී.ඊ සංවිධානය අවි ආයුධ, වාහන, ගමන් කථන ආදී දෑ මිලදී ගැනීමට යෙදවූ බවත්, පසුව 2004 වර්ෂයේ දී නැගෙනහිර පළාත භාරව සිටි කරුණා අම්මාන් එම සංවිධානයෙන් වෙන්වූ පසු ප්‍රභාකරන් විසින් නැගෙනහිර ප්‍රදේශයේ මුදල් අංශයේ නායකයා ලෙස ඔහු පත් කළ බවත්, එම ප්‍රදේශය 2007 දී යුද හමුදාව විසින් මුදාගන්නා තෙක්ම එහි සේවය කළ බවත්, මඩකලපුව ප්‍රදේශයේ මුදල් අංශයේ නායකයාව සිටියදී රුපියල් කෝටි තුනක පමණ මුදලක් මාසිකව ලබා ගන්නා බවත් එම මුදල් එල්.ටී.ටී.ඊ සංවිධානයට වාහන, ඉන්ධන, ආහාර, අවි, ආයුධ ලබා ගැනීමට යෙදවූ බවත් හෙළිවේ.එල්.ටී.ටී.ඊ සංවිධානයට අවශ්‍ය ද්‍රව්‍ය ලබා දුන් කීප දෙනෙකු අත්අඩංගුවට ගැනීමට අවශ්‍ය බව රහස් පොලිසිය වැඩිදුරටත් අධිකරණයට දන්වා සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=n10020617</link>
    <topic>පොලිස් නිලධාරීන්ගේඋසස්වීම් කඩිනමින්</topic>
    <author>විජයානි එදිරිසිංහ</author>
    <content>පොලිස් නිලධාරීන්ගේ ප්‍රමාද වූ උසස්වීම් ඉතා කඩිනමින් ලබා දීමට ආරක්‍ෂක අමාත්‍යාංශය පියවර ගෙන තිබේ.ජනාධිපති මැතිවරණය නිසා කල් ගිය උසස්වීම්වලට අදාළ සම්මුඛ පරීක්‍ෂණ ළඟදීම යළි පවත්වන බව ජ්‍යෙෂ්ඨ පොලිස් නිලධාරියෙක් පැවසීය.පසුගිය වසර හතර ඇතුළත පොලිස් දෙපාර්තමේන්තුවේ විශේෂයෙන් ප්‍රමාද වී තිබූ උසස්වීම් ඇතුළු උසස්වීම් දහසකට වැඩි ප්‍රමාණයක් ලබා දී තිබුණි. නඩු පැවරීම්, මානව හිමිකම් පරීක්‍ෂණ ඇතුළු විවිධ හේතු මත ඇතැම් නිලධාරීන්ගේ උසස්වීම් ප්‍රමාද වී තිබුණි. එම පරීක්‍ෂණවලින් නිදහස් වූ පිරිස් උසස්වීම් බලාපොරොත්තුව සිටිති. එම සියලුම පිරිස් සම්මුඛ පරීක්‍ෂණවලට කැඳවා ඉදිරි කාලය තුළ ඔවුන් වෙනුවෙන් සාධාරණත්වයක් ඉටුකිරීමට පියවර ගැනීමට සූදානමින් සිටින බව ද එම පොලිස් නිලධාරියා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=n10020618</link>
    <topic>පොලිස්පති සෘජුවම මැදිහත් වීගැටලු 10,000ක් විසඳලා</topic>
    <author>විජයානි එදිරිසිංහ</author>
    <content>පොලිස්පතිවරයා සෘජුවම මැදිහත් වී මහජනතාවගේ ගැටලුවලට විසඳුම් ලබාදීමේ ක්ෂණික වැඩපිළිවෙළ තුළින් මේ වන විට පුද්ගලයන් දසදහසකට ආසන්න පිරිසකගේ ගැටලු විසඳා තිබේ.සතියේ සෑම සිකුරාදා දිනයකම පොලිස් මූලස්ථානයට පැමිණ පොලිස්පති මහින්ද බාලසූරිය මහතා හමුවී තම ගැටලු ඉදිරිපත් කිරීමේ අවස්ථාව මහජනතාවට ලබා දී ඇත.මැතිවරණය පැවැති නිසා ආරක්‍ෂක කටයුතු නිසා පසුගිය සති දෙකක් පමණක් එම වැඩපිළිවෙළ ක්‍රියාත්මක නොකෙරුණි.ඊයේ (05) යළි එම වැඩපිළිවෙළ ආරම්භ වූ අතර ඉතා විශාල පිරිසක් පොලිස්පතිවරයා හමුවීමට පැමිණ සිටියහ.වසර ගණන් පැමිණිලිකරුවන්ට පොලිසිවලින් විසඳා නොතිබූ ප්‍රශ්න ඊට අදාළ පොලිසිවල ස්ථානාධිපතිවරු, නිලධාරීන් ගෙන්වා විසඳීමට පියවර ගැනීම මෙහිදී සිදුවූ විශේෂ සේවාවකි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=r1002061</link>
    <topic>දුප්පත් ජනතාව වෙනුවෙන් කළ සේවයජනපතිගේ ජයග්‍රහණයට හේතු වුණා</topic>
    <author>ජාඇළ සමූහ ඩබ්ලිව්.විල්ප්‍රඩ් සිල්වා</author>
    <content>එක්සත් ජාතික පක්ෂයේ නායකයාට පක්ෂයේ තිබූ ප්‍රශ්න නිසා කාගේ හෝ කරේ එල්ලී ජනපතිවරණයට ඉදිරිපත් වුණා මිස ජයග්‍රහණයක් ලබා ගැනීමට අදහසක් තිබුණේ නැතැයි ජා ඇළ නගර සභාවේ සභාපති උපාලි අරඹවත්ත මහතා පැවැසීය. මහින්ද රාජපක්ෂ ජනාධිපතිතුමාගේ ජයග්‍රහණය පිළිබඳ ජා ඇළ නගර සභභාවේ ප්‍රසාදය පලකිරීමේ යෝජනාවේ දී ඒ මහතා මෙසේ පැවැසීය. ජා ඇළ නගර සභා ශ්‍රවණාගාරයේ සභා රැස්වීම් පැවැත්විණි.යෝජනාව ඉදිරිපත්කරමින් ඈන් දීපිකා මාකස් මහත්මිය (එ.ජ.නි.ස ) මෙසේ කීවාය.ජනාධිපතිවරණය හොඳින් අවසන් කළා. ජනපතිගේ 2010 ජයග්‍රහණයත් සමඟ ඇරැඹෙන මේ රැස්වීමේදී එතුමාගේ විශිෂ්ට ජයග්‍රහණයට ජා ඇළ නගරසභාවේ ස්තුතිය හා ප්‍රණාමය පළකර සිටිනවා. කවුරුන් මොනවා කීවත් මේ රටේ දුප්පත් ජනතාව වෙනුවෙන් ජනපති කළ සේවය මේ ජයග්‍රහණයට හේතුවුණා.ජනාධිපතිගේ පවුල සම්බන්ධයෙන් කොතෙක් මඩ ගැහැව්වත් එතුමාගේ ගමන කිසිවකුටත් නතර කිරීමට නොහැකි වුණා. මෙහි දෙමළ ජනතාවගේ සහය ගෙන කළ කුමන්ත්‍රණය ද පරාජයකළ යුක්ති ගරුක මැතිවරණයක් වුණා. රාජ්‍ය සේවකයන්ට රු. 10,000කින් පඩි වැඩි කරන බව විපක්ෂ අපේක්ෂකයා කියා සිටියත් ජනපතිගේ 2500ගැන රජයේ සේවකයන් විශ්වාසය තැබුවා. අපේ සුබ පැතුම් පිරිනමන අතරම රට දියුණුකර ජනතාවට සෙත සලසා දෙන ලෙසත් ඉල්ලා සිටිනවා.මෙරිල් ප්‍රනාන්දු මහතා (එ.ජ.නි.ස)මෙවර මැතිවරණය හිතට වධ දුන් එකක්. ජ.වි.පෙ මෙවර මැතිවරණයේදී කතාකළේ අපව මරාගෙන කන ආකාරයටයි. රජයේ ජන මාධ්‍යයට වඩා නරක පැත්තක් පෞද්ගලික මාධ්‍යයේ තිබුණා. එජාපය ජවිපෙ වැඩ ආරම්භකළේ අයි.ටී.එන්. එකට ගහලයි. ජනාධිපතිතුමා කිව්වෙ චන්දෙ දුන් නොදුන් අයගෙත් ජනාධිපති තමා බවයි. එජාපෙ ජවිපෙ වැරදි ගණන් හදල ජෙනරාල් රැවැට්ටුවා. මැතිවරණය ඉවරයි. අපි හැමෝම එකතු වී රටේ යහපතට වැඩකරමු.බී.විමලරත්න මහතා (ජ.වි.පෙ)ගම්මට්ටමේ සමිතිවලත් නීතියක් නැතිවයි මැතිවරණ කටයුතු කළේ. අපට රැස්වීමක් තියන්න ඉඩ දුන්නෙ නැහැ. ජවිපෙ ප්‍රජාතන්ත්‍රවාදීව වැඩ කළ ා.කවුරුත් මැරුවෙ නැහැ.ඇල්.ජේ.ඊ.රණවීර ප්‍රනාන්දු මහතා (එ.ජ.නි.ස)ජනාධිපතිතුමා අද ඉල්ලා සිටින්නේ යුද්ධය ඉවරයි රට නැගීමට එක් වෙන්න කියායි. නාගදීප මඩු පල්ලි යන්න ඉඩ ලැබිල තියෙනවා. එදා ජවිපෙ අපත් සමඟ ජයග්‍රහණ ලැබුවා. ජවිපෙ කළ වරදක් තමයි ජා ඇළ නගර සභභාවේ උපසභාපති මෙරිල් පෙරේරා හා තවත් මන්ත්‍රීවරයකු වූ මයිකල් ප්‍රනාන්දු මහත්වරුන් ඝාතනය කිරීම. ජනතාව රවටන්න අද බැහැ. දේශපාලනය කරනකොට අපි ගමේ හොඳට ජීවත් වෙන්න ඕනෑ. රට ගොඩනැගීමට පක්ෂ බේදයෙන් තොරව ජනාධිපතිතුමාට සහය දිය යුතුයි.ලෙස්ලි නෝනිස් මහතා (එ.ජා.ප)අපේ රැස්වීමට මුදල් ගෙවා තිබියදීත් එයට ඉඩ දුන්නේ නැහැ. පොලිස් කොමිසම, මැතිවරණ කොමිසම ක්‍රියාත්මක කර ඉතිරි මැතිවරණ පවත්වමු. එවිට කාටවත් අඩු පාඩු සිදු වෙන්නේ නෑ.සභාපති උපාලි අරඹවත්ත මහතාමේ රටේ හොර ඡන්ද දාපු කාලයක් තිබුණා. ජනපති තමයි හැදුනුම්පත් ක්‍රමය ආරම්භ කළේ. ඡන්ද සාධාරණව කළා.රැස්වීම පැවැත්වීමට රාගම නගරයේ ඉඩ ලබා දුන්නා. රාජ්‍යමාධය නොතිබුණානම් අපට කරුණු කියන්න මඟක් තිබුණේ නැහැ. කෝටි ගණන් මුදල් ගෙවා පෞද්ගලික මාධ්‍යවල බොරු කියන්න තිබුණා. රවුෆ් හකීම් මන්ත්‍රීවරයා එදා කිව්වේ විධායක ජනාධිපති ක්‍රමය තිබේනම් සුළු ජාතීන්ට සේවයක් වන බවයි.එක්සත් ජාතික පක්ෂයේ නායකයාට පක්ෂයේ තිබූ ප්‍රශ්න නිසා ඔහු කාගෙවත් කරේ එල්ලුණා. උනුත් එකයි මුනුත් එකයි කී ජවිපෙ අද ඉන්නෙ එජාපයත් එක්කයි. යුද්ධයේදී හොඳ සේවයක් කළ රණවිරුවාට රවුෆ් හකීම්ලා ගනේෂන්ල සහාය දුන්නෙ නැහැ. අවුරුදු 3න් යුද්දෙ ඉවර කළ ජනාධිපතිතුමාගෙ ජනපතිවරණ ජයග්‍රහණයට ජාඇළ නගර සභාවේ සුබ පැතුම් පිරිනමනවා.නාගරික මන්ත්‍රිනී ඈන් දීපිකා මහත්මිය හා නාගරික මන්ත්‍රී විමලරත්න මහතා විසින් ඉදිරිපත් කරන ලද යෝජනා කීපයක්ද මෙහිදී සභා සම්මත විය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=r1002062</link>
    <topic>උතුරු කළුතර දුම්රිය ස්ථානයටමගී පාලමක් නැහැ</topic>
    <author>වස්කඩුව සමූහ- වාද්දූව සමූහ</author>
    <content>මුහුදුබඩ දුම්රිය මාර්ගයේ දකුණු කළුතර දුම්රිය ස්ථානය දක්වා ද්විත්ව දුම්රිය මාර්ගය ආරම්භ කර දැනට වසර දෙකක් ගතවන අතර උතුරු කළුතර දුම්රිය ස්ථානයේ දෙවැනි වේදිකාවට ගමන් කළ හැකි මගී පාලමක් මෙතෙක් ඉදිකර නැත.මේ නිසා උතුරු කළුතර දුම්රිය ස්ථානයෙන් දිනපතා දුම්රියෙන් ගමන් කිරීමට පැමිණෙන දහස් ගණන් මගීන්ට දෙවැනි වේදිකාවට ගමන් කිරීමට සිදුවී ඇත්තේ පළවෙනි වේදිකාවේ ගමන් කර දුම්රිය මාර්ගය හරහා යාමෙනි. මෙය අනතුරුදායක තත්ත්වයක් බව මගීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=r1002063</link>
    <topic>කළුතර - කොළඹදුම්රිය ධාවනය ප්‍රමාණවත් නෑ</topic>
    <author>වාද්දුව සමූහ</author>
    <content>මුහුදු බඩ දුම්රිය පානදුර සිට දකුණු කළුතර දක්වා ද්විත්ව දුම්රිය මාර්ගය සකස් කළත් දවල් දවසේ කළුතර සිට කොළඹ දක්වා ධාවනය වන මන්දගාමී දුම්රිය ඉතාම අඩු බව මුහුදුබඩ දුම්රිය මගීහු පවසති.කළුතර දකුණ දුම්රිය ස්ථානයේ උදෑසන 8.10 දුම්රියෙන් පසු10.45 දක්වා පැය දෙකක කාලයක් හා 10.45 න් පසු 12.30 දක්වා පැය එක හමාරක කාලයක් ද පස්වරුවේ 2.40 න් පසු 5.10 දක්වා පැය තුනක කාලයක්ද සවස 5.10 න් පසු පසු දින අලුයම 3.50 දක්වා පැය දහයක කාලයක් මන්දගාමී දුම්රිය ධාවන නොවන බව කළුතර පානදුර මගීහු පවසති.මේ දුම්රිය අඩුව නිසා ද්විත්ව දුම්රිය මාර්ගය දැමීමේ නිසි ප්‍රයෝජන මුහුදු බඩ දුම්රිය මගීනට නොලැබෙන බව ඔවුහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=r1002064</link>
    <topic>ගම්පහ බල ප්‍රදේශයේරිය අනතුරුවල අඩුවක්</topic>
    <author>නිට්ටඹුව සමූහ</author>
    <content>ගම්පහ - පොලිස් බල ප්‍රදේශයේ ඉකුත් වසරේ සිදු වූ රිය අනතුරු සංඛ්‍යාව 2008 වසරේ සිදුවූ රිය අනතුරු සංඛ්‍යාවට වඩා 46කින් අඩු වී ඇත.අදාළ බල ප්‍රදේශයේ පසුගිය වසරේ සිදුවූ මාරක රිය අනතුරු සංඛ්‍යාව 24ක් වූ අතර 2008 වසරේ එය 33ක් විය.එමෙන්ම බරපතළ සහ සාමාන්‍ය තුවාල සිදුවූ රිය අනතුරු සංඛ්‍යාව 2008 වසරේ සංඛ්‍යාවට වඩා 34කින් අඩුවී තිබේ. ගම්පහ - පොලිස් බල ප්‍රදේශයේ මෙසේ රිය අනතුරු අවම වීම සඳහා, අනතුරු බහුලව සිදුවන ස්ථාන පිළිබඳ සමීක්ෂණය කර එම ස්ථානවලට නිලධාරීන් යෙදවීම, රථවාහන අංශයේ ජ්‍යෙෂ්ඨ උපදේශක පොලිස් නිලධාරීන් සහභාගී කර ගනිමින් රියැදුරන් දැනුම්වත් කිරීමේ වැඩමුළු පැවැත්වීම , හදිසි පරීක්ෂාවන් සිදුකර බීමත් සහ අවිනීත රියැදුරන් අත්අඩංගුවට ගෙන අධිකරණය හමුවට පමුණුවා දඬුවම් ලබාදීම, වැනි හේතු බෙහෙවින් බලපා ඇති බව ගම්පහ - මූලස්ථාන පොලිසියේ රථවාහන අංශයේ ස්ථානාධිපති පොලිස් පරීක්ෂක එස්.කේ.උපාලි මහතා පැවැසී ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=r1002065</link>
    <topic>අනතුරු සිදුකර පැන යනරියැදුරන් ඇල්ලීමටමහජන සහාය පතයි</topic>
    <author>අත්තනගල්ල විශේෂ</author>
    <content>මේ වසරේ ජනවාරි මාසයේ මුල් දින 18 ඇතුළත වේයන්ගොඩ පොලිස් බල ප්‍රදේශයේ මාර්ග අනතුරු වලින් 4 දෙනකු මිය ගොස් ඇත.වටද්දර, නයිවල, කොරස ප්‍රදේශවල මේ මාරක රිය අනතුරු සිදුවී ඇති අතර මින් නයිවල සහ කොරස අනතුරු සිදු කළ රියැදුරන් පලාගොස් ඇතැයි වේයන්ගොඩ පොලිසියේ රථවාහන අංශය පවසයි.මෙසේ පලායන රියැදුරන් හා වාහන ගැන තොරතුරු සැපයීමට මහ ජනතාව උනන්දුවන්නේ නම්, ඔවුන් අත්අඩංගුවට ගැනීමට පහසුවන බවද, මේ පිළිබඳ වැඩි වගකීමක් සිවිල් ආරක්ෂක කමිටු සාමාජිකයන්ට පැවරෙන බවද වේයන්ගොඩ පොලිසියේ රථවාහන අංශයේ පොලිස් පරීක්‍ෂක කිංස්ලි හේරත් මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=r1002066</link>
    <topic>වේයන්ගොඩ පාලමරාත්‍රි කාලයට අඳුරේ</topic>
    <author>අත්තනගල්ල විශේෂ</author>
    <content>හංවැල්ල – කටුනායක ප්‍රධාන මාර්ගයේ වේයන්ගොඩ පාලම රාත්‍රි කාලයට අඳුරේ පවතී. අඩි 200 ක් දිග මේ පාලමේ වීථි ලාම්පු සවි නොකර තිබීම නිසා මේ තත්ත්වය උදාවී ඇත.මෙහි පවතින අඳුර නිසා අනතුරු සිදුවීමට බොහෝ දුරට ඉඩ ඇති නිසා බලධාරීන්ගේ ඉක්මන් අවධානය මේ කෙරෙහි යොමුවිය යුතුව තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=r1002067</link>
    <topic>ස්වභාවික විපත් ආධාර අක්‍රමිකතා වූ බවට මැසිවිලි</topic>
    <author>ඉංගිරිය සංචාරක</author>
    <content>ඉංගිරිය ප්‍රාදේශීය ලේකම් කොට්ඨාසයේ 2008 – 2009 වසර සඳහා ස්වාභාවික විපත් වෙනුවෙන් ආධාර මුදල් ලබා දීම ඉතා අසාධාරණ ලෙස සිදු කොට ඇති බවට කොට්ඨාසයේ ආපදාවන්ට ලක්වූවෝ මැසිවිලි නඟති.2008 වසරේ කොට්ඨාසයේ පදිංචිව නොසිටි අය සඳහා ද ආධාර මුදල් නිකුත් කොට ඇති අතර, සත්‍ය ලෙස ආපදාවට ලක් වුවද කිසිදු ආධාර මුදලක් නොලද අයද වෙති.මේ පිළිබඳ විමසීමේ දී ඉංගිරිය ප්‍රාදේශීය ලේකම් එච්. ජී. ජේ. ජේ. ධර්මසේන මහතා පැවැසුවේ සිදුවී අවසන්ව ඇති දේ ගැන කතා නොකොට ඉදිරියට සිදුවන දේ ගැන පමණක් කතා කළ යුතු බවයි.මේ ව්‍යාපෘතිය යටතේ රු. 48,00000කට අධික මුදලක් නිකුත් කොට ඇති අතර එකම නිවෙසේ පදිංචි පිය පුතු දෙදෙනෙක් සඳහා වෙන වෙනම ආධාර ලබා දීමට ද කටයුතු කැර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=r1002068</link>
    <topic>රිය අනතුරින් තරුණයා මරුට:වාහනය රහසේම පලා ගිහින්</topic>
    <author>මල්වාන සමූහ</author>
    <content>කොළඹ – නුවර ප්‍රධාන මාර්ගයේ අධික වේගයකින් ධාවනය වූ වාහනයක් අලුයම් කාලයේ කිරිබත්ගොඩ නගරයේ දී පාර හරහා මාරු වීමට ගිය තරුණයකු හප්පා මරුමුවට පත් කොට නොනවත්වාම පලා ගොස් තිබේ.මේ අනතුරින් මිය ගොස් ඇත්තේ වැරැල්ලගම ප්‍රදේශයේ පදිංචිව සිටි ඩබ්ලිව්. එච්. ප්‍රදීප් දේව් නමැති 35 හැවිරිදි අවිවාහක තරුණයෙකි.මේ පිළිබඳ මරණ පරීක්ෂණය රාගම මහ රෝහලේ හදිසි මරණ පරීක්ෂක වෛද්‍ය එච්. පී. ජී. ජී. ද අල්විස් මහතා විසින් කිරිබත්ගොඩ රෝහලේ දී පසුගියදා පවත්වන ලද අතර කොළඹ ජාතික රෝහලේ සහකාර අධිකරණ වෛද්‍ය නිලධාරී ඩී. ඒ. සී. කුලතුංග මහතා විසින් මළ සිරුර කපා පරීක්ෂා කරන ලදී.මෙය රිය අනතුරකින් සිදුවූ මරණයක් බවට එහිදී නිගමනය වී තිබේ. පලාගිය වාහනය සොයා ගැනීමට පොලිසිය මහජන සහාය අපේක්‍ෂා කරයි. කිරිබත්ගොඩ පොලිසිය මේ අනතුර ගැන පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=r1002069</link>
    <topic>කැලණියේ පාසල් 52කටපෝෂණ ආහාර</topic>
    <author>කැලණිය සමූහ</author>
    <content>පාසල් දරුවන්ගේ පෝෂණය වර්ධනය කිරීමේ වැඩපිළිවෙළ යටතේ කැලණිය අධ්‍යාපන කලාපයට අයත් පාසල් 52ක 1 ශ්‍රේණියේ සිට 5 ශ්‍රේණිය දක්වා දරුවන්ට පෝෂණ ආහාර වේලක් ලබාදීමේ වැඩ සටහන නව පාසල් වාරයේ සිටම ආරම්භ කර ඇත.සිසු දරු දැරියන්ට පෝෂ්‍යදායි ආහාර වේලක් ලබාදීමෙන් දරුවන්ගේ කාර්යවර්ධනය මෙන්ම මානසික වර්ධනය ද සිදුවන අතර මෙමඟින් අධ්‍යාපනය කෙරෙහි දරුවන්ගේ සිත් යොමු කිරීමේ ශක්තිය ද වර්ධනය වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=r10020610</link>
    <topic>ජනතාව පැන්සල් පහරින් දුන් තීන්දුවෙන්ලෝක කොටි බලවේග අකර්මන්‍ය වුණා</topic>
    <author>ඉංගිරිය මධ්‍යම සමූහ – පි‍්‍රයදර්ශනී කහවල ඉංගිරිය සමූහ – කුමාරි ගමගේ</author>
    <content>ජනාධිපතිවරණයේදී ඡන්ද හැටලක්‍ෂයකට අධික සංඛ්‍යාවක් ලබාගනිමින් දහඅට ලක්‍ෂයකටත් වඩා වැඩි ඡන්දයෙන් මෙරට විධායක ජනපති ධූරයට යළිත් පත්වූ ජනාධිපති මහින්ද රාජපක්‍ෂ මහතා තම ජයග්‍රහණයෙන් පසු රට නඟාලීමේ සටනට තමන් සමඟ එක්වන්නැයි විරුද්ධ පාක්ෂිකයන්ගෙන් ද කරන ලද ඉල්ලීම ඉතා අගය කළ යුතු බව හොරණ ශශ්‍රී. ල. නි. ප. සංවිධායක පළාත් සභා මන්ත්‍රී විදුර වික්‍රමනායක මහතා පැවැසීය.ඒ අනුව දේශපාලන කාන්තාරයේ අතරමං නොවී රජය සමඟ එක්ව රට නැංවීමට ලැබී ඇති අවස්ථාවෙන් ප්‍රයෝජන ගන්නවාද නැතිනම් දේශපාලනයේ සදාකාලික අනාථයන් වන්නේදැයි සිතා බැලීමට විරුද්ධවාදීන්ට කාලය එළඹ ඇතැයි ද ඒ මහතා පැවැසීය.විදුර වික්‍රමනායක මහතා එසේ පැවැසුවේ ඉකුත් ජනාධිපතිවරණයේදී මහින්ද රාජපක්‍ෂ මහතාගේ ජයග්‍රහණය වෙනුවෙන් කළුතර දිස්ත්‍රික්කයෙන් ඉහළම ඡන්ද ප්‍රතිශතය ලබා දුන් හොරණ මැතිවරණ කොට්ඨාසයේ ජනතාවට උපහාර දැක්වීම සඳහා ඉංගිරියේ පැවැති ජනරැලියකදීය.එහිදී තවදුරටත් කතා කළ විදුර වික්‍රමනායක මහතා, විරුද්ධවාදීන්ගේ ඇනුම් – බැනුම්, තාඩන – පීඩනවලට ලක්වෙමින් ගෙයින් ගෙට ඇවිදිමින් ඉමහත් දුෂ්කරතා මැද මැතිවරණ සටන ගෙන ගිය ඉංගිරිය හා අවට ගම්බද ජනතාව ලබා දුන් ශක්තිය ඉදිරි මැතිවරණය සඳහා කදිම පන්නරයක් බව ද කීය.අද බෝම්බ පුපුරණ හඬ නැතැයි ද, ඇසෙන්නේ ජයග්‍රහණයේ රතිඤ්ඤා පුපුරණ ශබ්දය පමණක් යැයි ද කී ඒ මහතා, එදා නන්දිකඩාල් කළපුවේදී ප්‍රභාකරන් මරණයට පත්වීමත් සමඟ කොටි ත්‍රස්තවාදය හමාර වූවා යැයි සිතීම වැරැදි බව ද, එම ත්‍රස්තවාදය යළි පණගැන්වීමට මෙරට ඇතැම් නායකයන් මෙන්ම විදේශ බලවේග ද කැස කවන බව ද, මේ පිළිබඳ අවදියෙන් සිටි ජනතාව නිසොල්මන්ව සිට ඉකුත් 26 දා ඒ සඳහා පැන්සල් කොටයෙන් දුන් තීන්දුව හමුවේ යළිත් ලෝක කොටි බලවේග අකර්මණ්‍ය වූ බව ද පැවැසීය.එහෙත් එම සටන තවම අවසන් නැතැයි කී ඒ මහතා, එළැඹෙන මහ මැතිවරණයේදී මහින්ද රාජපක්‍ෂ මහතා ප්‍රමුඛ වත්මන් රජයට පාර්ලිමේන්තුවේ තුනෙන් දෙකක බලයක් ලබාදීම මගින් මේ දෙස් - විදෙස් කුමන්ත්‍රණකාරී බලවේග සදහටම තුරන් කර දැමිය හැකි බව ද කීවේය.මෙරට ජනතාව කළගුණ නොදන්නා ඕනෑම දෙයක් සතියෙන් දෙකෙන් අමතකව යන පිරිසකැයි ඇතැමුන් තුළ තිබූ මතය බොරුවක් බවට පත්කරමින් කළගුණ සැලැකීමට අවශ්‍ය පුද්ගලයා දුටු විට මදි නොකියන්නට සැලකීමට තමන් ලෑස්ති බව ජනතාව සනාථ කැර ඇතැයි ද වික්‍රමනායක මහතා පැවැසීය.ජනාධිපතිවරයාත්, අගමැතිවරයාත් වෙනුවෙන් හොරණවාසී ජනතාවට තමන් ප්‍රණාමය පුදකරන බව ද ඒ මහතා පැවැසීය.ජනපි‍්‍රය ගායක ගායිකාවන් සහභාගි වූ සංගීතමය වැඩසටහනක් ද පැවැති අතර, මෙදින ඉංගිරියෙන් ඇරැඹුණු උපහාර උත්සව වැඩසටහන හඳපාන්ගොඩ, මාපුටුගල ප්‍රදේශවලද දවස පුරා පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=s1002061</link>
    <topic>සාග් පිහිනුම් තටාකය කළඹවමින්මිනේකා ලක්මව රනින් සරසයි</topic>
    <author/>
    <content>ශ්‍රී ලංකාවේ ළය ආර පිහිනුම් විශේෂඥ ක්‍රීඩිකා මිනේකා කරුණාරත්න ශ්‍රී ලංකාව රනින් බැබලවීමට ඊයේ සමත් වූවාය. මීර්පුර් ජාතික පිහිනුම් තටාකයේ පැවැති දකුණු ආසියානු ක්‍රීඩා උළෙලේ පිහිනුම් තරගවලින් ප්‍රථම රන් පදක්කම මිනේකා දිනාගැනීම ද විශේෂත්වයකි.එයට අමතරව මීටර් 50 සමනල ආර ඉසව්වෙන් මිනිරුවණී සමරකෝන් හා මී. 200 ඒකල මෙඩ්ලී ඉසව්වෙන් හේෂාන් උණම්බුව රිදී පදක්කම් දිනාගත්හ. මීටර් 100 නිදහස් ආර ඉසව්වෙන් හේෂාන් උණම්බුව ලෝකඩ පදක්කමක් ද දිනා ගත්තේය.ආසියානු ජාත්‍යන්තර පාසලේ ඉගෙනුම ලබන මිනේකා කරුණාරත්න දිනාගත්තේ තම ජීවිතයේ මුල්ම දකුණු ආසියානු රන් පදක්කමයි. ඇයගේ ඊයේ තරග කාලය වූයේ තත්පර 35.15 කි. මෙයට පෙර ඇය මේ ඉසව්ව තත්පර 33.09 කින් නිමකර තිබුණි.“ලංකාවට රන් පදක්කමක් දිනා දීමට හැකිවීම ගැන සතුටුයි. ඒත් මගේ හොඳම කාලය වාර්තා කිරීමට නොහැකි වීම ගැන කනගාටු වෙනවා.” මිනේකා “දිනමිණ” ට පැවැසුවාය. රිදී පදක්කම හා ලෝකඩ පදක්කම සත්කාරක බංග්ලාදේශයේ මහුෆුසා කාටූන් (තත්. 35.43) හා ඩෝලි අකුටර් (තත්. 36.59) දිනා ගත්හ.මීටර් 50 සමනල ආර තරගය නිමකිරීමට මිනිරුවණී සමරකෝන් තත්පර 32.12 ක කාලයක් ගත කළාය. එහි රන් පදක්කම දිනාගත් ඉන්දියාවේ සුභා චිතරාංගන් තත්පර 29.49 ක් ද, ලෝකඩ පදක්කම දිනාගත් පාකිස්තානයේ ඒෂා ඛාන් තත්පර 32.17 ක කාලයක් ද ගත කළහ.මීටර් 200 මෙඩ්ලී ඉසව්ව නිමකිරීමට හේෂාන් උණම්බුවට වි. 2:13:68 ක කාලයක් ගතවූ අතර රන් පදක්කම දිනාගත් ඉන්දියාවේ ජෙහන්ගර් පොන්චා වි. 2:12:65 ක් ද, ලෝකඩ පදක්කම දිනූ බංග්ලාදේශයේ රුබෙල් රානා වි. 2:19:03 ක කාලයක් ද ගත කළහ.මීටර් 100 නිදහස් ආර ඉසව්ව නිමකිරීමට හේෂාන් උණම්බුවට තත්පර 54.23 ක් ද, රන් පදක්කම දිනූ ඉන්දියාවේ ඇග්නල් ද සොයිසාට තත්පර 52.48 ක් ද, රිදී පදක්කම දිනූ බංග්ලාදේශයේ මහුනුසූර් රහ්මාන්ට තත්පර 53.85 ක කාලයක් ද ගත වූහ.මේ තරගාවලියේ අටවැනි දිනය වූ ඊයේ ශ්‍රී ලංකාවට රන් පදක්කම් 1 ක්, රිදී පදක්කම් 2 ක් හා ලෝකඩ පදක්කම් 4 ක් එක්විය. මෙතෙක් නිමා වූ තරග අතුරින් ශ්‍රී ලංකාව දිනා ඇති සමස්ත පදක්කම් ගණන 36 ක් වන අතර එයට රන් 4 ක්, රිදී 13 ක් හා ලෝකඩ 19 ක් ඇතුළත් වේ.වෙඩි තැබීමෙන් ලෝකඩපදක්කම් 3ක්මීටර් 50 රයිෆල් බිම දිගාවී වෙඩි තැබීමේ කණ්ඩායම් තරගය නියෝජනය කළ එන්. ඩී. ධර්මසිරි, යූ. එම්. ප්‍රේමලාල් හා එස්. එම්. එම්. සමරකෝන් ලෝකඩ පදක්කමක් දිනා ගත්හ. එහි රන් පදක්කම ඉන්දියාව ද, රිදී පදක්කම බංග්ලාදේශය ද සතු විය.මීටර් 10 වායු රයිෆල් වෙඩි තැබීමේ කණ්ඩායම් තරගයට එක්වූ ඊ. එම්. සේනානායක, ටී. ඩී. එස්. ප්‍රනාන්දු හා එන්. පී. එන්. ගුණදාස ලෝකඩ පදක්කම දිනා ගත්හ. එහි රන් පදක්කම ඉන්දියාවට ද, රිදී පදක්කම පාකිස්තානයට ද හිමිවිය.මීටර් 10 වායු රයිෆල් වෙඩි තැබීමේ ඒකල තරගයෙන් ටී. ඩී. එස්. ප්‍රනාන්දු ලෝකඩ පදක්කම දිනා ගත්තේය. එහි රන් පදක්කම හා රිදී පදක්කම ඉන්දියාව සතු විය.දකුණු ආසියාපිහිනුම් වාර්තාවක්බිඳවැටෙයිමීටර් 200 ළය ආර පිරිමි තරගයේ රන් පදක්කම විනාඩි 2:21:03 කින් නිමකළ ඉන්දියාවේ සන්දීප් සෙජ්වාල් නව දකුණු ආසියානු වාර්තාවක් බිහිකෙළේය. එහි පැරැණි වාර්තාව වූයේ විනාඩි 2:27:12 කි. මේ තරගයට එක්වූ ඩිල්ෂාන් තිබ්බොටුමුදාව විනාඩි 2:40:19 කින් තරගය නිමකර 6 වැනි ස්ථානයට පත් විය.ශ්‍රී ලංකාවහොකී තරගයෙන් පරදීපාකිස්තානය සමඟ පැවැති හොකී තරගයෙන් ශ්‍රී ලංකාව 2 – 0 කින් පරාජයට පත් විය. ශශ්‍රී ලංකාව නේපාලය සමඟ හැර සහභාගි වූ සියලු තරගවලින් පරාජයට පත් වූවේය.ශ්‍රී ලංකා කාන්තා පාපන්දු ක්‍රීඩිකාවන්ට එරෙහිවිනය පරීක්‍ෂණයක්දකුණු ආසියානු ක්‍රීඩා උළෙලේ ශ්‍රී ලංකා කාන්තා පාපන්දු කණ්ඩායම පාකිස්තානය සමග පාපන්දු තරගයට සහභාගි නොවී කොළඹ බලා පිටත්වීම පිළිබඳ ආසියානු පාපන්දු සම්මේලනය විනය පරීක්‍ෂණයක් පැවැත්වීමට තීරණය කොට ඇත.කිසිදු දැනුම්දීමකින් තොරව තරගයට සහභාගි නොවී පාකිස්තානයට නිතරග ජයක් පිරිනැමීම විනය විරෝධී ක්‍රියාවක් බවට ක්‍රීඩා තරගාවලියේ සංවිධායකයෝ පවසති.එම නිතරග ජය දකුණු ආසියානු ක්‍රීඩා ඉතිහාසයේ ප්‍රථම වරට සිදුවූවක් ලෙසට සටහන් විය.ශ්‍රී ලංකා කාන්තා පාපන්දු පිල මේ තරගාවලියේදී ඉන්දියාවට ගෝල් 8 – 0 කින්, නේපාලයට ගෝල් 8 – 1 කින් හා බංග්ලාදේශයට ගෝල් 3 – 0 කින් දරුණු පරාජයකට ලක්විය.ආසියානු පාපන්දු සම්මේලනය පැවැත්වීමට නියමිත විනය පරීක්‍ෂණයේදී ශ්‍රී ලංකා කාන්තා පාපන්දු පිල වැරදි බවට ඔප්පු වුවහොත් ජාත්‍යන්තර තරග තහනමක් පැනවීමට ඉඩ ඇත.ක්‍රිකට් රන් පදක්කමටශ්‍රී ලංකාව සටන් බිමේදකුණු ආසියානු ක්‍රීඩා ඉතිහාසයේ මුල්ම ක්‍රිකට් රන් පදක්කම දිනා ගැනීමේ අදහසින් ශ්‍රී ලංකා ක්‍රීඩකයෝ හෙට (7) සටන් බිමට පිවිසෙති.සත්කාරක බංග්ලාදේශය සමග බංග්ලා ජාතික ක්‍රීඩාංගණයේ පැවැත්වීමට නියමිත දිවා රාත්‍රී තරගයක් වන මෙය උණුසුම් තරගයක් වනු ඇත. ඊයේ පැවැති බංග්ලාදේශය හා පාකිස්තානය අතර තරගයෙන් ලකුණු 52 ක ජයක් බංග්ලාදේශයට හිමි විය.ශ්‍රී ලංකා ක්‍රිකට් පිලටලකුණු 146ක ජයක්දකුණු ආසියානු ක්‍රීඩා උළෙලට අලුතින්ම එක්වූ ක්‍රිකට් ක්‍රීඩාවෙන් කැපී පෙනෙන දස්කම් දක්වන ශ්‍රී ලංකා 23න් පහළ ක්‍රිකට් පිල ඊයේ මාලදිවයින ලකුණු 146කින් පරදවා දැවැන්ත ජයක් වාර්තා කෙළේය.කාසියේ වාසිය දිනාගත් ශ්‍රී ලංකා පිල මුලින් පන්දුවට පහර දී ඕවර් 20කදී කඩුලු 3 කට ලකුණු 220ක් රැස්කළ අතර මාලදිවයින මන්දගාමී පිතිකරණයකින් පසුව කඩුලු 5කට ලකුණු 73ක් ලැබීය. ශ්‍රී ලංකා පිලේ නායක අෂාන් ප්‍රියංජන චමත්කාර ජනක ප්‍රහාර එල්ල කරමින් පන්දු 50කදී නොදැවී ලකුණු 92ක් ලබා ගත්තේය.එයට හයේ පහර 2 ක් හා හතරේ පහර 10ක් ඇතුලත් විය.ඔහුට අනගි සහයක් ලබාදුන් තිසර පෙරේරා පන්දු 22කදී නොදැවී ලකුණු 44ක් ලැබීය. අෂාන් හා තිසර අතර නොබිදුනු සම්බන්ධතාව ලකුණු 100ක් විය. මාලදිවයින පිල වෙනුවෙන් වැඩිම ලකුණු ලබා ගත්තේ නායක අහමඩ් හසාත්ය. ඔහු නොදැවී ලකුණු 17ක් ලැබීය. ඇන්ජලෝ පෙරේරා කඩුලු 2 ක්ද, තිසර හා නවීන් කවිකාර කඩුල්ල බැගින්ද බිඳහෙලූහ.ශ්‍රී ලංකා පිල මේ තරගාවලියේ මෙතෙක් සහභාගි වූ තරග 4න් 3ක්ම ජයගෙන ඉදිරියෙන් සිටී.පාකිස්තානය සමග අවසන් මහා තරගයට සහභාගීවීමේ අපේක්ෂාවෙන් ශ්‍රී ලංකා ක්‍රීඩකයෝ පසුවෙති.ක්‍රිකට් අවසන් මහා තරගය හා තුන්වැනි ස්ථානය තේරීමේ තරගය හෙට සවස පැවැත්වීමට නියමිතය.ස්කොෂ් ජයක්ශ්‍රී ලංකාව හා බංග්ලාදේශය අතර පැවැති ස්කොෂ් කණ්ඩායම් තරගයෙන් 2 – 1 ක ජයක් ශ්‍රී ලංකාවට හිමිවිය.ශ්‍රී ලංකා පිල එරංග අල්විස් බිනුර ජයසිංහ හා නවීන් සමරසිංහගෙන් යුක්ත විය.එරංග අල්විස්, හා රාජන් කුමාර අතර තරගයේදී ශ්‍රී ලංකාව 11 /8, 11/9 හා 12 – 10 ක් ලෙස පරාජය විය. බිනුර හා නවීන් සහභාගී වූ තරග වට ජයග්‍රහණය කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=s1002062</link>
    <topic>සාග් ක්‍රීඩා උළෙලේ දස්කම් දැක්වූගුවන් හමුදා ක්‍රීඩක ක්‍රීඩිකාවෝ</topic>
    <author>ෆවුස් මොහොමඩ්</author>
    <content>මේ දිනවල බංග්ලාදේශයේ ඩකා නුවර පැවැත්වෙන 11 වැනි දකුණු ආසියානු ක්‍රීඩා උළෙලේ දී ශ්‍රී ලංකාව වෙනුවෙන් බර ඉසිලීමේ සහ ජූඩෝ තරග නියෝජනය කරමින් විශිෂ්ට දස්කම් දැක්වූ ගුවන් හමුදාවේ ක්‍රීඩක ක්‍රීඩිකාවන් පසුගියදා දිවයිනට පැමිණියහ.බර ඉසිලීමේ ඉසව්වට තරග කළ නායක ගුවන් භට කමල් බණ්ඩාර කි. ග්‍රෑ. 56 බර පංතියෙන් රන් පදක්කම දිනාගැනීමට සමත් වූ අතර නායක ගුවන් භට රොමේෂ් සමරසේකර රිදී පදක්කම හිමිකර ගනු ලැබුවේ කි. ග්‍රෑ. 85 බර පංතියෙන්ය.කි. ග්‍රෑ. 105 ට වැඩි බර පංතිය නියෝජනය කළ නායක ගුවන් භට මංජුල විජේරත්න රිදී පදක්කම හිමිකර ගත් අතර ගුවන් භට රන්සිළු ජයතිලක කි. ග්‍රෑ. 94 බර පංතියෙන් ලෝකඩ පදක්කමක් දිනාගැනීමට සමත් විය. ජූඩෝ තරග ඉසව්ව නියෝජනය කළ ගුවන් හමුදාවේ නායක ගුවන් භට චන්දන බණ්ඩාර කි. ග්‍රෑ. 66 බර පංතියෙන් රිදී පදක්කම දිනාගත් අතර නායක ගුවන් කාන්තා චමිලා විජෙරත්න ද රිදී පදක්කමක් දිනාගැනීමට සමත් වූවාය. ඒ කි. ග්‍රෑ. 52 බර පංතිය නියෝජනය කරමිනි.ගුවන් හමුදා විධායක ක්‍රීඩා සභාවේ ගෲප් කපිතාන් හර්ෂ ප්‍රනාන්දු, ගෲප් කපිතාන් රොෂාන් බියන්විල, ගෲප් කපිතාන් ප්‍රසන්න රණසිංහ, ගුවන් හමුදා ජූඩෝ සංචිතයේ සභාපති සහ ශ්‍රී ලංකා ජූඩෝ සංගමයේ සභාපති ගුවන් කොමදෝරු අනුර සිල්වා යන මහත්වරුන් සහ ගුවන් හමුදා ක්‍රීඩක ක්‍රීඩිකාවන් රැසක් පදක්කම් දිනූ ගුවන් හමුදා ක්‍රීඩක ක්‍රීඩිකාවන් පිළිගැනීමට කටුනායක ජාත්‍යන්තර ගුවන් තොටුපළට පැමිණ සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=s1002063</link>
    <topic>හයිටි පාපන්දු සංගමයටජගත් පාපන්දුසම්මේලනයෙන් මුල්‍යාධාර</topic>
    <author>ජිනීවා (ඒ. එෆ්. පී.)</author>
    <content>පසුගිය මාසයේ ප්‍රබල භූමිකම්පාවකට හසු වූ හයිටි රාජ්‍යයේ පාපන්දු ප්‍රජාවට අමෙරිකානු ඩොලර් මිලියන 3 ක මුදලක් පරිත්‍යාග කිරීමට ජගත් පාපන්දු සම්මේලනය කටයුතු කළේය.මීට පෙර ද ජගත් පාපන්දු සම්මේලනයේ මුල්‍ය කමිටුව හයිටි රාජ්‍යයේ පාපන්දු ක්ෂේත්‍රය ප්‍රතිසංස්කරණය කිරීමේ අරමුණින් අමෙරිකානු ඩොලර් දෙලක්‍ෂ පනස්දහසක මුදලක් පරිත්‍යාග කිරීමට අනුමැතිය ලබා දී තිබිණි.”හයිටි රාජ්‍යයෙන් ලැබෙන වාර්තා මා ඉතා ගැඹුරින් අධ්‍යයනය කරනවා. හයිටි පාපන්දු සංගමය සමඟ සමීප සම්බන්ධතා පවත්වා ගනිමින් අපි තව දුරටත් එරට පාපන්දු ක්‍රීඩාව යළි නගා සිටුවීමට කටයුතු කරනවා” ජගත් පාපන්දු සම්මේලනයේ සභාපති සෙප් බ්ලේටර් ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=s1002064</link>
    <topic>සෙබස්තියන් සිල්වෙස්ටර්ලෝක මිඩ්ල්වේට් බොක්සිං කිරුළ රැක ගනී</topic>
    <author>ජර්මනිය (ඒ. එෆ්. පී.)</author>
    <content>අමෙරිකානු ප්‍රතිවාදී ක්‍රීඩක බිලී ලායිල් දසවෙනි වටයේදී බොක්සිං වළල්ලෙන් ඉවත් කරමින් ජර්මනියේ සෙබස්තියන් සිල්වෙස්ටර් සිය ජගත් බොක්සිං සම්මේලන මිඩ්ල්වේට් කිරුළ රැක ගැනීමට සමත් වූවේය.29 හැවිරිදි සිල්වෙස්ටර් තම 33 වැනි ජයග්‍රහණය වාර්තා කරමින් ප්‍රථම වරට අමෙරිකාවෙන් පිටදී තරග වැදුණු ලයිල් පරාජයට පත් කළේ පසුගිය වසරේ සැප්තැම්බර් මාසයේදී ඔහු විසින් දිනන ලද ලෝක මිඩ්ල්වේට් කිරුළට දෙවැනි වරටත් හිමිකම් කියමින්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=f1002061</link>
    <topic>ඉතිහාසයේ ආකර්ශනීයමනායකයා ජනාධිපතිතුමායි</topic>
    <author/>
    <content>මෙවර ජනාධිපතිවරණය පිළිබඳ උසස් අධ්‍යාපන අමාත්‍ය මහාචාර්ය විශ්වා වර්ණපාල මහතා විසින් සිදුකරන ලද විශ්ලේෂණයකි.මෙවර ජනාධිපතිවරණයෙන් ජනාධිපති මහින්ද රාජපක්ෂ මහතා ශ්‍රී ලංකා ඉතිහාසයේ කිසිදු අවස්ථාවක සිදු නොවූ ආකාරයේ විශිෂ්ට ජයග්‍රහණයක් යළිත් ලබාගෙන තිබේ. විශේෂයෙන් ම ස්වකීය දෙවැනි වාරයේදී හැම ජනාධිපතිවරයෙක් ම ජනාධිපතිවරණයක දී ඡන්ද අඩුවෙන් ලබාගන්නා ප්‍රවණතාවක් දක්නට ලැබුණ ද මහින්ද රාජපක්ෂ මැතිතුමා දෙවැනි වාරයේ දී අති විශාල බහුතරයක්, එනම් සියයට 59 කට වඩා ප්‍රමාණයක් ලබා ගැනීම මෙරට මැතිවරණ ඉතිහාසයේ නව ප්‍රවණතාවක් සනිටුහන් කර තිබේ.මේ පිළිබඳව විද්වතුන්ගේ අවධානයට යොමු විය යුතු අතර එය විශ්ලේෂණය කළ යුතුව තිබේ. එසේ ම මා පුන පුනා කී පරිදි ජනාධිපති ක්‍රමය ක්‍රියාත්මක වන රටක දෙවැනිවර ජනාධිපතිධූරය අහිමිවන්නේ ඉතා කලාතුරකිනි. මෙම ඓතිහාසික සිද්ධාන්තය අවබෝධ කර ගන්නට අපහසු එක ම විරුද්ධ පක්ෂය ශ්‍රී ලංකාවේ විරුද්ධ පක්ෂය යි.ශ්‍රී ලංකාවේ ම එවැනි සාධක තිබිය දී ශ්‍රී ලංකාවේ බෙදී කැඩී තිබිණු විරුද්ධ පක්ෂය පොදු අපේක්ෂකයෙක් නිර්මාණය කරගෙන එවැනි අපේක්ෂාවකට යොමුවීම මේ රටේ දේශපාලන සංස්කෘතිය හරි හැටි අවබෝධ නොකරගත් පිරිසක් ය යන මගේ හැඟීම සඵූට කරන්නකි. කෙසේ වෙතත් මෙම ජයග්‍රහණය ඓතිහාසික ය.එසේම මෙම ජයග්‍රහණය තුළින් නව ප්‍රවණතාවක් ද මේ රටේ දේශපාලනය තුළ නිර්මාණය විය. එනම් ශ්‍රී ලංකා නිදහස් පක්ෂය 1956, 1960, 1970 දී මතු වූ ආකාරයට මේ රටේ ප්‍රබල ම පක්ෂය ලෙස ඉස්මතුව ඇත. ශ්‍රීලනිපය මේ රටේ දේශපාලන පක්ෂයකට වඩා දේශපාලන සමාජ ව්‍යාපාරයක් ලෙසට පරිවර්තය වී තිබීම සුවිශේෂ ජයග්‍රහණයකි. ජනාධිපතිතුමාගේ ජයග්‍රහණය මා දකින්නේ ශ්‍රීලනිපයේ ග්‍රාමීය පදනමේ ජයග්‍රහණයක් හැටියට ය. එසේ ම එය ශ්‍රී ලංකා නිදහස් පක්ෂයේ ඓතිහාසික පදනම නැවතත් ක්‍රියාකාරීවීමේ ප්‍රවණතාවක් හැටියට ය මා දකින්නේ.ශ්‍රී ලංකා නිදහස් පක්ෂය මේ රටේ පොදු ජනතාවගේ, විශේෂයෙන් ම ග්‍රාමීය ජනතාවගේ හදවත් තුළ වැජඹෙන පක්ෂයකි. ශ්‍රීලනිපය 1951 දී නිර්මාණය වූවේ ත් ප්‍රභූ® විරෝධී, එසේ ම මෙරට සාමාන්‍ය ජනතාවගේ පක්ෂයක් හැටියට ය. ඉංගී‍්‍රසි උගත් ප්‍රභූ පන්තිය නියෝජනය කළ එක්සත් ජාතික පක්ෂය වෙනුවට ග්‍රාමීය ප්‍රජාව නියෝජනය කරන පක්ෂය හැටියට ශ්‍රී ලංකා නිදහස් පක්ෂය නිර්මාණය විය.එය නිර්මාණය වීමට පෙර එස්. ඩබලිව්. ආර්. ඩී. බණ්ඩාරනායක, මහතා නායකත්වය දුන් සිංහල මහා සභාව තුළ ද දක්නට ලැබුණේ එවැනි පසුබිමකි. එම ඓතිහාසික පසුබිම, මුල්කරගෙන ශ්‍රී ලංකා නිදහස් පක්ෂය 1951 නිර්මාණය වී 1956 ජයග්‍රහණය ලබා ඉදිරියට ගියේ ද ග්‍රාමීය ජනතාවගේ හදවත දිනාගත් දේශපාලන පක්ෂයක් ලෙසට ය. එම ඓතිහාසික පදනම ඉතාමත් ශක්තිමත්ව අද දක්වා පැමිණ තිබෙන බව මෙම ජයග්‍රහණය මඟින් සනාථ කෙරේ.ශ්‍රී ලංකා නිදහස් පක්ෂය දේශපාලන සභාගයන්ට සම්බන්ධ වී කටයුතු කළද, කුඩා පක්ෂ කිහිපයක් ශ්‍රීලනිපයට සහයෝගය දුන්න ද මෙම මැතිවරණ ව්‍යාපාරයේ ප්‍රධානතම බලවේගය බවට පත්වූයේ ශ්‍රීලනිපය යි. අතිගරු ජනාධිපතිතුමා ග්‍රාමීය ජනතාවගේ ඡන්ද විශාල ප්‍රමාණයක් ලබාගෙන ජයග්‍රහණය කර තිබෙනවා. මේ තත්ත්වය පසුගිය පළාත් සභා මැතිවරණ තුළින් ද මොනවට පැහැදිලි විය.එම ප්‍රතිඵල සමඟ සන්සන්දනය කර බැලීමේ දී ඇතැම් ආසන එකී ප්‍රතිඵලයන් ද අබිභවා ගොසින් තිබෙනු දැකිය හැක. එම ග්‍රාමීය ඓතිහාසික පදනම ක්‍රියාකාරීවීමේ ප්‍රතිඵල නිසා මෙම ජයග්‍රහණය පැහැදිලිව ලබා තිබෙනවා. සමහර අවස්ථාවලදී ඇතැම් පෙදෙසේවල එක්තරා පසුබෑමක් දැකිය හැකි වුවත් එම පසුබෑම මඟහරවා ගන්නට හැකි වූයේ ග්‍රාමීය පෙදෙස්වල තිබූ පක්ෂ සංවිධාන පද්ධතිය ක්‍රියාත්මක වීමත් ඒවා කාර්යක්ෂමව කටයුතු කිරීමත් නිසා ය.ශ්‍රීලනිපයට කිසිම දේශපාලන පක්ෂයකට නොමැති ආකාරයේ ශක්තිමත් පක්ෂ ශාඛා පද්ධතියක් තිබේ. එම පක්ෂ ශාඛා පද්ධතිය හැම ආසනයක ම ඒ ආසනය පුරාවට විසිරී පැතිරී ක්‍රියාත්මක වේ. ආසන සංවිධායක කාර්යක්ෂමව කටයුතු කරන බැවින් එම ආසනයේ ජනතාව උද්යෝගීමත්ව සිය සහයෝගය ලබා දෙති. එම ශාඛා පද්ධතියට අමතරව ශ්‍රී ලංකා නිදහස් පක්ෂය වටා ක්‍රියාත්මක වන අනුබද්ධ සංවිධාන පද්ධතියක් ද තිබේ. එම අනුබද්ධ සංවිධාන පද්ධතිය 1956 සිට ග්‍රාමීය විකල්ප දේශපාලන නායකත්වය හරහා වර්ධනය වූ, ජනතාවට සමීප, ග්‍රාමීය දේශපාලන සංස්කෘතිය නියෝජනය කරන, මැතිවරණ සමයේ දී දැවැන්ත මැතිවරණ ක්‍රියාවලියකට නායකත්වය දෙන අනුබද්ධ සංවිධාන පද්ධතියකි.එම අනුබද්ධ සංවිධාන පද්ධතිය ඉතිහාසයේ පංච මහා බලවේගය හා අනිවාර්යයෙන්ම සම්බන්ධ වූවකි. එම පංචමහා බලවේගයට අයත් ගරුතර මහා සංඝරත්නයට සම්බන්ධ පන්සල් පද්ධතිය හරහා දැඩි ලෙස ජනතාවට සමීප බලවේගයක් නිර්මාණය කළ හෙයින් ද එහි බලපෑමට ශක්තිමත් ග්‍රාමීය ශ්‍රීලනිප පදනම තව තවත් ශක්තිමත් කිරීමට එය උපයෝගී වූ බව මෙහිලා සඳහන් කළ යුතුය. එනිසා ශ්‍රීලනිපය නැවතත් ග්‍රාමීය ජනතාව අතර ජනපි‍්‍රය ප්‍රධානතම දේශපාලන බලවේගය බවට පත් වී ඇත.එම බලවේගය දීප ව්‍යාප්තව ග්‍රාමීය මට්ටමින් ශක්තිමත් කරවීමට සහය වූ තවත් වැදගත් සාධකයක් ඇත. එනම් අතිගරු ජනාධිපති මහින්ද රාජපක්ෂ මැතිතුමා නියෝජනය කරන අනුහස්ජනක නායකත්ව සංකල්පයයි. ජර්මන් ජාතික ශ්‍රේෂ්ඨ සමාජ විද්‍යාඥ මැක්ස් වේබර් මෙම අනුහස්ජනක නායකත්ව සංකල්පය පිළිබඳව විවිධ අදහස් ඉදිරිපත් කර ඇත. මහින්ද රාජපක්ෂ ජනාධිපතිතුමාගේ නායකත්ව භූමිකාව හා නායකත්ව විලාසය, මැක්ස්වේබර් විසින් ඉදිරිපත් කරන ලද මෙම අනුහස්ජනක නායකත්ව සංකල්පයට ම ගැලපෙන ශ්‍රීලනිපයේ පැරණි නායකයින් කීප දෙනෙකුටම එවැනි අනුහස්ජනක නායකත්ව විලාශයක් තිබිණි.ඒවා එකී යුගයත් සමඟ ඒ යුගයේ දේශපාලනය සමඟ නිර්මාණය වුණු ප්‍රවණතා ලෙස හඳුනාගත හැකිය. මහින්ද රාජපක්ෂ නිරූපණය කරනු ලබන අනුහස්ජනක නායකත්වය Charisma /Charismatic Leadership අතීතයේ සිටි සියලු ම නායකයින්ගේ නායකත්ව භූමිකාවන් අබිභවා යන්නකි. ඊට හේතුව එතුමා ස්වභාවයෙන් ම හා තම භූමිකාවේ අනුහස්ජනක නායකත්වය ලබාගෙන ඇති හෙයිනි. යුද්ධය පරාජය කිරීමට දුන් නායකත්වයත් ඒ සඳහා දැක් වූ විශිෂ්ටගණයේ කැපවීම හා ජනතාව වෙත ආදරයෙන් අවතීර්ණවීමත් නිසා මෙම අනුහස්ජනක ප්‍රවණතාව ඔහුගේ නායකත්වය තුළ නිර්මාණය වී තිබෙන අතර එය මෙරට තුළ ඉස්මතු වී ඇති නායකත්වයේ ප්‍රබලතම ලක්ෂණයයි.එසේම ශ්‍රී ලංකාව මැතිවරණ ක්‍රියාවලිය අතින් තුන්වැනි ලෝකයේ තිබෙන අතිවිශිෂ්ට ගණයේ මැතිවරණ ක්‍රියාවලියක් ක්‍රියාත්මක වන රටකි. 1931 සිට සර්වජන ඡන්දබලය මත පිහිටා ක්‍රියාත්මක වන සක්‍රීය හා ගතික මැතිවරණ ක්‍රියාවලියක් මෙරට ක්‍රියාත්මකව පවතී. එය සමීප සාධකයක් වී තිබෙනුයේ මෙරට ක්‍රියාත්මක වන්නේ තරඟකාරී බහු පක්ෂ ක්‍රමයයි. එසේ වුවද එම බහු පක්ෂ ක්‍රමය බොහෝවිට සකස් වනුයේ දිවි සභාග ක්‍රමයක් හැටියටය. එනම් ප්‍රධාන පක්ෂ දෙක ඇසුරින් දේශපාලන පක්ෂ සභාගයන් දෙකක් නිර්මාණය වීම යි. බලය එම සභාග දෙක අතර හුවමාරුවීමේ ප්‍රවණතාව අපි දැක ඇත්තෙමු.එම ලක්ෂණය නිසා ම වරක් බ්‍රිතාන්‍ය දේශපාලන විචාරකයෙකු වන ඩෙනිස් ඔස්ටින් ලංකාව හා ලංකාවේ දේශපාලනය ගැන සංසන්දනාත්මක විග්‍රහයක් කරමින් ප්‍රකාශ කර සිටියේ ලංකාව ඡන්ද පෙට්ටිය මුල්කරගත් Ballot Box Oriented Democracy  ප්‍රජාතන්ත්‍රවාදී සමාජයක් බවයි. එයින් පැහැදිලි වනුයේ මෙරට මැතිවරණ ක්‍රියාවලිය කෙතරම් ගතික ද යන්න යි. එම ගතිකත්වය පැහැදිලි වූ ඉතාමත් ම විශිෂ්ට අවස්ථාව 2010 ජනාධිපතිවරණ යයි.ජනාධිපති මැතිවරණ ක්‍රියාවලියේ දී ජනාධිපතිතුමාට ඡන්ද දායකයා දැක් වූ ආදරය හා ගෞරවය ඉතිහාසයේ කිසිදු නායකයෙකු ලබා නැත. මැතිවරණයෙන් පසු මෙරට ඉතිහාසයේ කිසිදු අවස්ථාවක ජනතාව මේ ප්‍රමාණයට මැතිවරණ ප්‍රතිඵලය මේ ආකාරයට වීදිවලට බැස කැවුම් කිරිබත් කා සැමරූ අවස්ථාවක් නොතිබිණි. 1956 මැතිවරණයෙන් නිර්මාණය වූ පොදුජන යුග සංකල්පය තුළවත් මෙවැන්නක් දක්නට නොතිබිණි.එදා ජයග්‍රහණය පිළිබඳ ජනතාව පී‍්‍රති ඝෝෂා පැවැත්වුවද මෙම පරිමාව තරම් පී‍්‍රතිඝෝෂා තිබුණු බවක් මට නම් සිහිවන්නේ නැත. ඊට විශේෂතම හේතුවක් වූයේ එක්සත් ලංකාවක් තුළ බෙදුම් ව්‍යාපාරයක් නැති රටක් තුළ සිදු වූ ප්‍රථම ජාතික මැතිවරණය තුළින් නිර්මාණය වූ ක්‍රියාවන්හි ප්‍රතිඵලයක් වීම ය.එම ප්‍රවණතාවන් තුළින්ද පැහැදිලිව දිස්වන්නේ ශ්‍රී ලාංකේය මැතිවරණ ක්‍රියාවලිය තුළ දක්නට ඇති ගතිකත්වය යි. එම ගතිකත්වය එනම් මැතිවරණ ක්‍රියාවලිය කාලයක් තිස්සේ නිර්මාණය වූවකි. මෙය මෙරට ප්‍රජාතන්ත‍්‍රවාදයේ විශිෂ්ටතම ලක්ෂණයකි. මෙරට ජනතාව ඡන්ද බලයෙන් ආණ්ඩු හදන ආණ්ඩු කඩන ජනතාවක් බව එයින් ගම්‍ය වේ.  වසර 50 කට අධික කාලයක් මෙරට දේශපාලන ක්ෂේත්‍රය තුළ මෙය ක්‍රියාත්මක විය. එවැනි ක්ෂේත්‍රයක් තුළ දීප ව්‍යාප්ත ජාතික මැතිවරණයක් ක්‍රියාත්මක කොට මේ ආකාර ප්‍රවණතාවක් ක්‍රියාත්මකව, මේ ආකාර බලයක් බලයේ සිටින ජනපතිවරයාට ලැබීම පුදුමයක් ද නොවේ.අද විපක්ෂය අසාර්ථක මැතිවරණ ප්‍රචාරක ක්‍රියාවලියක නිරතව සිට එම ජයග්‍රහණය පිළිබඳව වැරදි අර්ථකථනයක් දීමට ඉදිරිපත් වී සිටීම හාස්‍යයට කරුණක්. තමන්ගේ අපේක්ෂකයාට ප්‍රබල පක්ෂ පසුපසින් සිටිය ද ජාතික දේශපාලනයේ භූමිකාවක් නොතිබුණු පුද්ගලයෙක්. මහින්ද රාජපක්ෂ ජනාධිපතිතුමා ස්වකීය තරුණ වියේ සිට දේශපාලනයට සමාජගත වූ ඒ හරහා ජාතික දේශපාලනයට අවතීර්ණ වූ විශිෂ්ට ගණයේ දේශපාලනඥයෙක්.ඔහු ස්වකීය දේශපා ලන භූමිකාව සකස් කරගෙන තිබෙනුයේ ග්‍රාමීය පෙදෙසෙකින් ඉපදුණු එම පෙදෙසින් දේශපාලනයට පිවිසි සහ ග්‍ර‍්‍රාමීය ජනතාවගේ හදවතට සමීප වූ පුද්ගලයෙකු හැටියටයි. මේ ලක්ෂණය මෙරට ජාතික දේශපාලන සංස්කෘතියේ ලක්ෂණයක්. මෙරට ජාතික දේශපාලන ක්ෂේත්‍රය එහි ආර්ථිකය ගැමි සංස්කෘතිය හා ගැමි සමාජය සමඟ බද්ධ වී ඇත. ඊට හේතුව මෙරට දේශපාලන ක්‍රි‍්‍රයාවලිය කෙරෙහි ප්‍රබලව බලපෑමක් කෙරෙනුයේ ග්‍රාමීය පෙදෙස් වීම යි. එහෙයින් මැතිවරණ විශ්ලේෂණයක දී පැහැදිලි වන එක් සාධකයක් ඇත.ඒ අනුව ග්‍රාමීය දේශපාලන ක්ෂේත්‍රයේ ගතිකත්වය මෙම මැතිවරණයෙන් නිරූපණය වී ඇත. එම මැතිවරණ ව්‍යාපාරයට සම්බන්ධ වූ සියලු දෙනාම මෙම නිගමනය අනුමත කරනවාට කිසිදු සැකයක් නැත. ග්‍රාමීය ඡන්දදායකයන් දැක් වූ උද්යෝගය තුළින් පැහැදිලි වූයේ අතිගරු ජනාධිපතිතුමා විශිෂ්ට ජයග්‍රහණයක් ලබන බවයි. ඒ නිසා මෙම ජයග්‍රහණය වෙනකක් නොව ශ්‍රී ලංකා නිදහස් පක්ෂයේ, එම පක්ෂයේ ඓතිහාසික පදනමේ හා ග්‍රාමීය පදනම ඔස්සේ නිර්මාණය කරගනු ලැබූ විශිෂ්ට ගණයේ ජයග්‍රහණයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=f1002062</link>
    <topic/>
    <author>සටහන - ප්‍රමිතා රන්දලි පබසරා ඡායාරූප - සමන් ශ්‍රී වෙදගේ</author>
    <content>ඩ්රූම්... ඩ්රූම්... හඬින් පෙදෙස ම දෙදරුම් දෙයි.දෙතුන් වටයක් එක තැන කැරකුණු බයිසිකලය හීයක් මුදාහල වේගයෙන් ඇදී යන්නට විය. ඉලක්කය එතරම් දුරක නොවිණි. කළු බූට් සපත්තුව දූවිල්ලක් නංවමින් පොළෝ මත ගැටුණේ පැන දුවන්නට අරඅඳිමිනි. එය තරමක කලබල අඩු මොහොතකි. ඔහුගේ අත රැඳුණු පිස්තෝලය දත් විලිස්සා සිටින්නේ සිකියුරිටි දෙසට ය. ඒ අතරින් කඩිමුඩියේ ඇදී යන්නේ රුක්මාල් ය.ක්ෂණයකින් ඔහුගේ දෙපා නවතින්නේ මැනේජර්ගේ අසුන අසළිනි. රුක්මල්ගේ පළපුරුද්ද කොතරම් ද යත් මැනේජර්ට හිතන්නටවත් තත්ත්පරයක් ඉතිරි නොවිණි. ඔහුගේ මුව සිර වී ඇති රෙදිකඩට වඩා ඇසට ඉහළින් වූ පිස්තෝලය කෙරේ අවධානය යොමුවූයේ එකෙනෙහිම ය. සාක්කුවට අත ගියේ කෙසේදැයි මැනේජර්ට සිතාගන්නටවත් කාලයක් නැති විණි. සලාං ගා ඉගිල ගිය යතුරු කැරැල්ලෙන් සේප්පුව විවර වන අයුරු ඔහු සිහිසුන් කළේය.”රනා... Come on..... take this ”සල්ලි මිටියක් කැරැකී ඇවිත් රණාගේ දකුණත ළඟින් බිමට වැටේ. එය ඇහිඳගන්නට පහත් වීම ප්‍රමාදයට හේතුවකි. සල්ලි මිටි කීපයම අතේ වූ මල්ලට හලා ගත් රණා හදිසියට නැඟ ගත්තේ සපුමල් මාවතින් ගමන් ඇරැඹි “සුදා” හෙවත් අනිල් කුමාරගේ බයිසිකලයට ය. එය ඉගිල්ලී තත්පර දෙකෙන් සිකියුරිටිගේ හිස අමෝරාගෙන සිටි පිස්තෝලය ඈත්වූයේ කැරැකැවෙන සුළු පහරක් ද එල්ල වෙමිනි. ගයාන් විසින් හඬ නංවමින් බයිසිකලය රැගෙන දෙදෙරුම් දී පලා යන්නට විය.සිනමා පටයකට හෝ ටෙලි නාට්‍යයකට නම් මෙය කදිම ක්‍රියාදාම දර්ශන ඛණ්ඩයකි. එහෙත් මෙය ඊට එහා ගිය යථාර්ථයක් සහිත ක්‍රියාවක් වීම විශේෂයකි.”එන්න මහත්තයා... ආ.... නෝනා.... මේ චූටි බබා.... මේ.... මේ.... මේ.... ලාබායි.... ලාබායි... ගවුම්, සාය... කමිස.... ආ.... ආ.... කලිසම්.... ගන්න... ගන්න... ලාබායි....””මොනාද බැලුවේ මිස්... කලිසම්...””ආ ගන්න කඩේ 400 යි. මගෙන් 300 යි. ගන්න... බලන්න... බලන්න...””මේක කීයද... මේ කලිසමත් ගන්නවා””ගන්න මිස්... දෙකට ම හයසීයක් දෙන්න...””බබාට මොනාද ඕනෑ....”රංජිත් මේ වන විට අග නගරයේ ම තවත් එක් පුරුකක් බවට පත් වී හමාර ය. රෙදි වෙළෙඳා ම පිය උරුමයෙන් ලද රැකියාවයි. ගාල්ලේ ඉපදුනත් ඔහුගේ ළමා කාලයෙන් පසු වැඩි කොටසක් ගෙවී යන්නේ අගනගරයේ ය. මැදි මහා විදුහලේ ඉගෙන ගනිමින් සිටි එක් දිනක් ඔහුගේ ජීවිතයට අමතක නොවනා මතකයක් එක් කළේය. යමක් කමක් තේරෙන වයස 17 නව යෞවනයට පිවිසියා පමණි. ජීවිතයේ වැඩිපුරම ආදරය කළ මෑණියන් ඔවුනතරින් සදහට ම සමුගත්තා ය. දරුණු පිළිකාවකින් ඇගේ ජීවිතය කෙළවර විණි. එය රංජිත්ගේ ජීවිතය ම අඳුරු කළ බව නම් නොරහසකි.ඔහුගේ නෙතඟට කඳුළක් නොනැඟිණි. එකවර ම යමක් උගුරේ හිර වී කටහඬ මදකට නවතියි. එය මා අභියස ඔහු නොහඬන්නට කළ එක් වෑයමකි. නිහැඬියාව බිඳිමින් යළිත් ඔහුගේ වදන් එකිනෙක ගිලිහෙන්නේ තම අතීතාවලෝකන පෙළගස්වමිනි.”අපි හොඳට කාලා, බීලා, ඇඳලා ලස්සනට හිටියා. හොඳට ඉගෙන ගත්තා. අවාසනාවට අම්මා නැතිවුණා විතරයි පවුල ම නන්නත්තාර වුණා වගේ. තාත්තා වෙන කසාදයක් කරගෙන කොහුවල නතර වුණා. අයියාට බැංකුවක මැනේජර් පෝස්ට් එකක් ලැබුණා. අක්කා හොඳට ඉගෙන ගත්තා. කැම්පස් සිලෙක්ට් වුණා. මමත් “ඕ ලෙවල්” කරලා ගෙදර තනිවුණා. මේ අතරේ මං ගැන බලන්නවත් කවුරුත් නැති නිසා යාළුවෝ එක්ක සෙට්වෙලා තැන් තැන්වල ඇවිද්දා. කොලුකමට හැම දඟ වැඩක් ම කළා. මට හොඳට ම නිදහස තිබුණා. ට්‍රිප් ගියා, ෆිල්ම් බැලුවා, බීච් ගියා, සංගීතවලට ගියා. මේ අතරේ යන එන ගමන්වලට ඕන ඇඳුම් ගන්න, ඕන ඕන දේවල් ගන්න මට සල්ලි තිබුණේ නෑ.”ගාලු කොටු පවුර දෙසට ක්ෂිතිජය අසලින් ම ඇදෙනා නෞකාවක සේයාවක් පෙනී නොපෙනී යයි. බැලූ බැල්මට නම් එය එක තැනක ම තිබෙන වස්තුවක් වැනි ය. එහෙත් එය මේ දක්වා කෙතරම් නම් දුර ගෙවා එන්නට ඇතිද. එලෙසම එයට යා යුතු දුරක් ද තිබෙනවා නිසැක ය. අපට නොපෙනෙනා චලනයකින් යුතුව ම එය ද යමින් සිටී.”රංජිත්”නිසල මහා පවුරින් වට වූ සිපිරි ගෙදර දී තමා ගැන අසන්නට කවුරුන් හෝ කවදා හෝ තමා ළඟට ඒ යැයි ඔහු නොසිතන්නට ඇති. මගේ ආරාධනයෙන් ඔහු ජීවිත මඟෙහි වැරැදුණු තැන් සොයා ගියේ මෙලෙසිනි.”අපි ඉස්සෙල්ලා ම බැංකුවක් මංකොල්ල කෑවා. හතරදෙනෙක් ගියා. මං පළවෙනි වතාවට ගියාට අනුර, රුක්මල්, නන්දෙ අයියා ඒවට පුරුදු අය. ඒක පොඩි බැංකුවක්. එක්කෙනෙකුට ලක්‍ෂ හතරක් විතර හම්බ වුණේ්. රත්තරං වගයක් හම්බ වුණා. ඒවත් එකම ගානකට බෙදාගත්තා. මගේ කොටස මං කැලණි පන්සලට පූජා කළා. අම්මා වෙනුවෙන්.”කිසිදු බයක් සැකක් නැතිව බැංකු, ගෙවල් මංකොල්ලකෑම කරගෙන ගිය මේ කල්ලියට මෙය කදිම රැකියාවක් බවට පත්වූ බව ද රංජිත් නොකියා කීවේය.”මුලදී නම් ටිකක් බය වුණා. පස්සෙ නම් බයක් ඇතිවුණේ ම නෑ. පොලිසියට අහුනොවෙන්න පුළුවන්නේ කියලා දැනගෙන හිටියේ. මොකද ඒ ගැන යාළුවෝ මාව හොඳට දැනුවත් කරලා තිබුණේ. එක දවසක් නම් පොලිසියෙන් පැන්නුවා. බයිසිකලේ උපරිම වේගෙන් ගිහිල්ලා කොහොම හරි බේරුණා.”විසි වන වියේ පසුවූ රංජිත්ට සල්ලිවලින් අඩුවක් නම් නොවිණි. වාහනයක් ඇතුළු අනෙකුත් සැම දේ ම සපුරාගත් ඔහුගේ ජීවිතයට යම් අඩුවක් දැනුණෙන් ඔහුඑය ද සපුරාගන්නට නොපසුබට වූවේය.ආදරයෙන් තොර ජීවිතයක් නැතැයි සිතූ ඔහුට මනෝරි හමුවන්නේ විශ්වවිද්‍යාලයේ දේශනයක් අවසන් වී බෝඩිමට යමින් සිටින අතරතුරය. අතමිට සරුව, මෝටර් රථයේ නැඟී යන ඔහුට ඇයගේ සිත දිනාගැනීම එතරම් අසීරු නොවී ය. අම්මාගෙන් ලද ආදරයට පසු ජීවිතයේ එම අඩුව යම් තරමකින් හෝ සපුරාලන්නට තමා සමඟ එක්වූ මනෝරි වෙනුවෙන් ඔහු නොකළ දෙයක් නොමැත. කොතරම් නරක වැඩ කර මුදල් ඉපයූවද මනෝරිට අවංකවම ආදරය කරන්නට ඔහුට වුවමනා විය.”මංකොල්ල කාලා සල්ලි හෙව්වත් මං මනෝට බොක්කෙන් ම ආදරය කළා. මුලදී නම් එයත් මට ගොඩක් ආදරෙන් හිටියා. මං එයාට කැම්පස් එකේ වැඩවලට සල්ලි දුන්නා. පොත් ගන්න, ක්ලාස් යන්න වියදම් කළා. ඕන කියන හැමදේම අරන් දුන්නා. අවුරුද්දක් විතර යනකොට එයාට මාව මදි වුණා. එයා මං ගැන හොයන්න ගත්තා. මට සල්ලි කොහෙන්ද, කරන රස්සාව මොකක්ද, ගෙවල් දොරවල්, අම්ම තාත්තා ගැන ඇහුවා. මං එයාට ඇත්ත කිව්වේ නෑ. මං බය වුණා එයා මට නැතිවෙයි කියලා.අන්තිමේදී දවසක් මං එයාට ඇත්ත ම කිව්වා. මං ආයේ ඒවා කරන්නෑ කියලා පොරොන්දු වුණා. එදායින් පස්සේ මට එයාව දකින්නවත් එන්න එපා කිව්වා. මං එයාව හැම තැන ම හෙව්වා. ගෙදරත් ගියා. ඒ වෙනකොට මට හොඳට ම අප්සට්. මම පිස්සෙක් වෙලා හිටියේ. ගෙදර ගියේ එයාව මරණවයි කියලා හිතාගෙන. ඒත්, මං ගෙදර ගිහිල්ලා ආපහු හැරිලා ආවා. මං දවසක් හරි හදවතින්ම ආදරය කළ කෙනෙක් රිදවන්නේ කොහොමද? මරන්නේ කොහොමද? කියලා මට ම හිතුණා. ඒ වුණාට මට ඕන වුණා එයාට වැඩි කෙනෙක් වෙන්න. මම කව්ද කියලා පෙන්වන්න. ඒ නිසා තමයි සල්ලි ගොඩක් හොයන්න ගත්තේ.”රංජිත් යළිත් සුපුරුදු ජීවිතයට ම වැටේ. කීප වරක් ම නොවැරැදුණු ඔහුගේ ජීවිතය වරදින්නේ කුරුඳු කඩයක් මංකොල්ලකෑ මොහොතේදී ය. මුදලින් ලක්‍ෂ 5 ක් අතැතිව සිටින මොහොතේ ම ඔහුත්, ඔහුගේ යාළුවාත් පොලිසියට හසුවූහ. ඇප මත නිදහස් වූ මිතුරා ගෙදර ගියත් රංජිත්ගේ ඇප ප්‍රතික්‍ෂේප වූයෙන් තවමත් ඔහු සිපිරිගෙදර සෙවන යටට වී සිටී. එහෙත් මේ ඔහුගේ පළමු සිරබත් කෑම නොවේ. සය වතාවක් සිරගෙදරට නියම වූ මොහු තවමත් වයස අවුරුදු 30 ක් වත් පසු නොකළෙකි.දකුණේ් ප්‍රසිද්ධ මැණික් ව්‍යාපාරිකයෙකුගේ ප්‍රාඩෝ රථ තුනක් මංකොල්ල කා වව්නියාවට ගෙන ගිය මොහොතේදී ඔහු පොලිසියට හසු වී ඇත. තොග බඩු කඩ, හෝටල්, සිල්ලර කඩ හා මුදල් යහමින් ඇති නිවාස මංකොල්ල කෑ මොහුට විටින් විට වසර ගණනාවක සිරදඬුවම් නියම විණි. ජීවිතය වැරැදුණ ඔහුගේ සහෝදරයා ද එලෙසම ඔහු සමඟ දඬුවම් විඳින අය අතර ය.රංජිත්ගේ ජීවිතය ම හොර මැරකම්වලින් නො අඩුව පිරී තිබුණෙත් යළි ගොඩඑන්නට විශාල පෙරළියක් තමා තුළින් ම ඇති කර ගත යුතුය.”මනෝට තිබුණ මාව හදාගන්න. එයා ආදරෙන් මගේ ළඟ හිටියා නම් අද මම හොඳ මිනිහෙක්.”ඇගේ ආදරය ඔහුගේ ජීවිතය ම වෙනස් කරාවි යැයි ඔහු සිතුවද උගත්කමක් ඇති ඇගේ බුද්ධිය ඇයට ඒ සඳහා ඉඩකඩ නොතැබුවා ය. එසේ වුණි නම් හොඳක් වන්නට ඉඩ තිබුණා වගේ ම යම් ලෙසකින් නරකක් වූවා නම් එයට ඇගේ ජීවිතයෙන් ම වන්දි ගෙවන්නට තමාට සිදුවෙනවා නොවේදැයි ඇය දහස්වර සිතන්නට ඇත.සියක් වරක් අහිමි වුවද යළි ගොඩඑන්නට, ජීවිතය සකස් කර ගන්නට රංජිත්ට තවත් එක්වරක් හෝ ලැබෙන්නට පිළිවන. ගිලිහුණු දෑ අතීතයට බාර කර ගොඩඑන්නට ඔහු ඒ එක් වතාව තෝරාගන්නට නොපසුබට වේ නම් ඔහුට යන්නට ඇති දුර යා ගන්නට මඟ පෑදෙනු ඇත.මෙහි සියලු නම් ගම් මනංකල්පිත යි.බන්ධනාගාර කොමසාරිස් ජනරාල් මේජර් ජනරාල් වී.ආර්.සිල්වා මහතා,ගාල්ල බන්ධනාගාර අධිකාරි ගාමිණී විජේසිංහ මහතා ඇතුළු ගාල්ල බන්ධනාගාර සුබසාධන අංශයේ සියලු නිලධාරීන්ට විශේෂ ස්තූ®තිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=f1002063</link>
    <topic/>
    <author>සටහන - ප්‍රමිතා රන්දලි පබසරා ඡායාරූප - සමන් ශ්‍රී වෙදගේ</author>
    <content>මේ තරම් සියුමැලි ද කළුගල්සිතන්නට වත් බැරි නිසාමම ගියා අවුකන බුදුන්ටත්දෑස් දුන් මිනිසා සොයා...””ලක්හඬින්” ඇසුණු ගීතය දැනුදු දෙසවනේ රැව් පිළිරැව් දෙන සෙයකි.කන්දෙ විහාරේ බිත්ති සැරසුූ සිතුවම් නිමවන්නේ ඔහුගේ අතිනි. ශඩ් වර්ණ රැස් විහිදාලූ බුදු පිළිම විචිත්‍ර කරවන්නට අපමණ වෙහෙසක් දැරූ ඔහු ගේ තෙලිතුඩ නිසසල ය. වසර එකහමාරකට පෙර එහි තැවැරුණු වර්ණ වියළී ගියේ ය. ඔහු කලා ශිල්පියෙකු වනු ඇති බව ඔහුගේ හැඩහුරුකම ම එයට සාක්‍ෂි සපයයි.යම් කිසි හැඩයකට වැවුණු කොණ්ඩය ද කලා ශිල්පියෙකුගේ සෙයක් ගනී. එහෙත් ඔහු අද අප දකින්නේ් පන්සලක, බුදු කුටියක පින්සලක්, වර්ණ පදාස පැලටයක් අතැතිව නොවේ. විසල් තාප්පවලින් වටවුණු එයිනුදු ඉහළින් කටු කම්බි රෝලවලින් ආවරණිත, හිස ඔසවන විටක නිල් අහස පමණක් දැකගත හැකි සිපිරිගෙයක් තුළදී ය. ගාලු මුහුදේ රළ නඟන හඬ පමණක් ඇසෙන මානයේ පිහිටි බන්ධනාගාරයේ ඔහුට සෙවන සැලසෙන්නේ වසර එකහමාරකටත් ඉහතදී ය.සරත් සුමතිපාල දකුණු ලක කොග්ගලට ආසන්න ගමක වෙසෙන කරණවෑමියෙකුගේ සිව්වන පුත්‍රයා යි. ඔහුට වැඩිමහල් සහෝදරයන් තිදෙනෙකි. බාල සහෝදරියක හා සහෝදරයෙකු ද සිටින මේ පවුලේ දුක් දොම්නස්, සොම්නස් සම සිතින් විඳගනිමින් සරත්ගේ මව ඔවුන් ඇතිදැඩි කළා ය.සරත් සාමාන්‍ය පෙළ දක්වා පාසල් යන්නේ කලා කටයුතු පිළිබඳ වැඩි නැඹුරුවක් ද ඇතිව වීම විශේෂත්වයකි. “ප්‍රතිඵල එන්නට මාස හයක්වත් යාවි. අම්මේ මම කරුණාරත්න මාමලයි දිහා ගිහින් පන්සල්වල චිත්‍ර අඳින්න යනවා.”නිකමට වගේ අම්මා එක්ක කියපු කතාවට පහුවදා ම අවසරය ලැබුණා. අම්ම ඒ ගැන තාත්තාගෙන් අහලා. කරුණාරත්න මාමා අම්මගේ ඥාතියෙක්.””උඹට ඕන නම් ගියා ම මොකද වෙන්නේ. අඩුම ගානේ චිත්තරයක්වත් අඳින්න හරි ඉගෙන ගන්නවා.” අම්මා කැමති වුණේ් එහෙමයි.සරත් කියන ආකාරයට සරත් නොදැනීම ඔහුට ජීවන වෘත්තියක් හිමිවුණේ ඒ ආකාරයෙනි.”එක අයියා කෙනෙක් ගුරුවරයෙක්. අනික් එක්කෙනා බැංකුවේ වැඩ කරනවා. පොඩි අයියා වෑන් එකක් හයර් කරනවා. කරුණාරත්න මාමලාගේ ගෙදර ගිහින් මාස හයක් යන්නත් කලින් චිත්‍ර අඳින්න, පාට කරන්න ඉගෙන ගත්තා. පිළිම අඹන්නත් ඉගෙන ගත්තා. පන්සල් ගණනාවකම කරුණාරත්න මාමා එක්ක ගියා. ඒ නිසා ආය ඉස්කෝලේ යන්න ලැබුණේ නෑ. ලොකු අයියා ඉස්කෝලේ සර් කෙනෙක් නිසා මට උසස් පෙළ ලියන්න කිව්වා. මම ප්‍රයිවට් දාලා විභාගෙ කරා. ඒකත් කොහොම හරි පාස් වුණා. මට ම හිතුණා ඉගෙන ගත්ත එක නතර කරන්න හොඳ නෑ කියලා. රස්සාවක් විදියට කලා වඩා කළත් බාහිර උපාධියක් කරන්න ලියාපදිංචි වුණා. අතේ සල්ලිත් තියන නිසා ඒකට ටිකක් මහන්සි වෙලා විභාගේ කළා. අවුරුදු තුන ඉවරවෙලා උපාධි ගත්තා.”අඳුරේ අතපත නොගා ජීවිතය ගොඩගන්නට සිතූ ඔහුගේ වෑයම සාර්ථක විය. කතරගම පන්සලේ සුන්දර බිතු සිතුවම්වල ඔහුගේ තෙලිතුඩ රැඳි තැන් බොහෝ ය. දෙනියායේ, පල්ලේගම මැද පන්සලේ බෙල්ලන්විල හා කැලණි විහාරයේ ද බිතු සිතුවම් නිමවන්නට ඔහුට පින පෑදුණේය. දහසක් දොහොත් මුදුන් දී වඳින මල්, පහන්, සුවඳ දුමෙන් පිදෙන බුදු පිළිම නෙළන්නට ද ඔහු ගේ දෑතට වරම් ලැබිණ.රැකියාවක් ලෙස මෙය දිගට ම කරගෙන ගියත් කසාදයක් කරගෙන දරු මල්ලන් ඉන්න දවසක කලා කටයුතුවල නියැලෙන්න අපහසු වන බවක් හැඟිණි. මේ නිසා ම උපාධි සහතිකය සහිතව ගුරු පත්වීමක් සඳහා ඉල්ලන්නට ඔහු යොමුවන්නේ වැඩිමල් සහෝදරයාගේ ද පෙරැත්තයෙනි. ඔහුගේ උත්සාහය මල්ඵල ගැන්විණි.ගුරු පත්වීම හිමිවීම වාසනාවක් වුවද එය එතරම් කල් නොපැවතීම අවාසනාවකි. ඔහු ඒ ගැන කියා සිටින්නේ. “මට ගුරු පත්වීමක් ලැබුණා. ඒක පෙත්සමක් ගහලා නැති කළා. මොකද අපේ ගෙදර පිරිමි ළමයිම පස්දෙනෙක් ඉන්නේ. ඒ ගැන සමහරු තරහෙන් හිටියේ. ඒකෙන් මගේ පත්වීම අත්හිටෙව්වා. එතනින් එහාට මම ඒ ගැන හොයන්න ගියේ නෑ.”මේ අතර ඔහුගේ ජීවිතයට අඩුවක් දැනෙන්නේ තනිකඩව සිටීමේ කාලසීමාව අවසන් කළ යුතු බව දැනීමෙන් ය. “එයා හම්බ වුණේ වැඩට ගිහිල්ලා ඉන්නකොට. යන එන අතරතුර කතා කළා. ඇඩ්රස් එක දීලා යාළු වුණේ. රම්‍යා වැඩ කළේ ආයුර්වේද වෛද්‍යවරියක් විදියට. අපි යාළුවෙලා මාස තුනකින් කසාද බැන්දා.” සරත් තම ජීවිතයේ සුන්දර ම මොහොතකට එළැඹුණේ එලෙසිනි. වසරකින් මතු ඔවුන් දෙදෙනාගේ ජීවිතයට තවත් බලාපොරොත්තුවක් එක්විය. ඇය කුඩා දියණිය නිමන්සා ය.“හාලෝ... සරත් අයියා.... කෝ ජයලත් නැද්ද? කාලෙකින් දැක්කේ. දැන් මාතරෙයි ඉන්නේ.”අනිල් තම බාල සහෝදරයාගේ මිතුරෙකි. මේ අහම්බයෙන් ගොඩවැදුණු මිතුරාගේ ගමන තමාටත්, තම සහෝදරයාටත් සිපිරිගෙදරින් කෙළවරක් දකින්නට ඉඩකඩ සදන්නක් වේ යැයි සරත්ට සිහිනෙනුදු නොසිතෙන්නට ඇත. කොන්ත්‍රාත් පදනම මත සැටලිම් ගැසීම ඔහුගේ වෘත්තිය යි. සරත්ගේ බාල සොහොයුරු ජයලත්ට අනිල් මුණගැසෙන්නේ කොළඹ දී ය. ඒ ඔහු ද අනිල් මෙන් ම කොන්ත්‍රාත් පදනම මත සැටලින් ගැසීමේ වෘත්තියේ නියැළුණු මොහොතක දී ය.සරත් සිපිරිගෙදරට පැමිණියේ මේ මිතුරාගේ ආගමනයේ ප්‍රතිඵලයකිනැයි සඳහන් කළෙමි. ඒ ගැන ඔහු පවසා සිටින්නේ මෙලෙසිනි.අනිල්ට ගමනක් යන්න තියනවා කියලා එයාව ගාල්ලේ ටවුමට ගෙනියන්න කිව්වා. ඉන්නේ මාතර වයිෆ්ගේ ගෙදර. එදා ගෙදර ඇවිල්ලා හිටියා. මල්ලි කිව්වාම අනිල්ව ගිහින් දාලා එමු කියලා මම මගේ වාහනේ ම තුන්දෙනත් එක්ක ගියා. ටික දුරක් ගියා විතරයි පොලිසියෙන් වාහනේ නැවත්තුවා. මම ලයිසන් ඉන්ෂුවරන්ස් පෙන්නලා යන්න යනකොට ම වාහනේ පරීක්‍ෂා කරා. අනිල්ව දැක්ක පොලිස් නිලධාරියෙක් එයා ගැන සැක කරලා “අපි තමුසෙව තමයි මේ දවස් ටිකේම හෙව්වේ. ආ... දැන් තුන්දෙනාම පොලිසියට යං” කියලා අපිව පොලිසියට ගෙනිච්චා. එතනින් උසාවියට. උසාවියෙන් බන්ධනාගාරයට ගෙනාවා. දැන් අවුරුදු එකහමාරක් වෙනවා.”ඇයි එහෙම වුණේ. ඔයාලා මොකක්ද කරපු වරද? ප්‍රශ්න ගණනාවක් ම මවෙතින් ගිලිහිණි.”අපි දැනගෙන හිටියේ නෑ අනිල් මංකොල්ලකාරයෙක් කියලා. එයා වාහනයක් මංකොල්ල කාලාලු. එයා එක්ක හිටියා කියලයි අපටත් හිරේට එන්න වුණේ. පොලිසියෙන් මට හොඳටම ගැහුවා. ගහලා ප්‍රශ්න කළා. ඒත් මට කියන්න දෙයක් තිබුණේ නෑ. මම කිසි දෙයක් දන්නෑ කිව්වා. ඒත් මටයි මල්ලිටයි පොලිසියෙන් බේරෙන්න බැරි වුණා. පොලිසියෙන් බෝම්බ ඉදිරිපත් කරලා උසාවියේදී කිව්වා ඒ බෝම්බ පෙන්නලා තමයි වාහනය මංකොල්ල කෑවේ කියලා. අපි නම් දන්න බෝම්බයක් නෑ. ඒත් අපිට ඇප දීලාවත් නිදහස් වෙන්න බැරි බෝම්බ ඉදිරිපත් කරපු නිසා. ඒවාට ලොකු ගාණක් ඇප බඳින්න ඕනෑ. දැන් ඉතිං අවුරුදු එකහමාරක් ම වුණා. තාම කිසිම විසඳුමක් නෑ. මායි මල්ලියි දෙන්නම මේක ඇතුළේ.”සරත්ගේත් ජයලත්ගේත් අඩුව දැඩිවම දැනෙන්නේ ඔවුන්ගේ දියණියන්ට ය. ආදරණීය බිරිඳට ය. සරත්ගේ නෙතඟට කඳුළක් උනන්නේ දියණියන් සිහිවීමෙනි. කඳුළු අතරින් ඔහු පවසා සිටියේ,”ලොකු දූට අවුරුදු 6 යි. එයාට තාත්තා නැතුව ඉස්කෝලේ යන්න බෑ කියනවා. අනේ මගේ පැටියගේ අනාගතයත් එතනම තියන්න මට බෑ. පොඩි දුව ලැබිලා දවසක්වත් මට ගෙදර ඉන්න ලැබුණේ නෑ. මට දරු පැටව් දෙන්නා ගැන දුකයි. මේ අනුන්ගේ කරුමයක් නිසා මල්ලිටත් එයාගේ ජීවිතේ ම නැතිවුණා වගේ. එයාගේ දුවත් තාම පොඩියි. එයාගේ වයිෆ් දැන් එයාව දාලා යන්න හදනවා.””බෝම්බ ඉදිරිපත් කරපු නිසා නීතිපති වාර්තාව ආවම තමයි නඩුව ඉවර වෙන්නේ. ඇප ඉල්ලලා මාසයක් වෙනවා. වෑන් එකේ වටිනාකම ලක්‍ෂ 20 යි. ඒත් වෑන් එකේ වටිනාකම කෝටි 20 ක් කියලා දාලා තියෙන්නේ. මේක නිසා ඇප ප්‍රතික්‍ෂේප වුණා. ඇප මුදල් විතරක් ලක්‍ෂ 1 1/2 ක් ගෙවන්න වෙනවා. කොහොම හරි ඉඩමක් උගස් තියලා අපි දෙන්නට ම ඇප ගන්න කියලා අම්මටයි, වයිෆ්ටයි කිව්වා. ඒක හරි ගියොත් ඉස්සරහට ජීවිතේ හදාගන්න පුළුවන් වෙයි.”සරත්ගේ ජීවිතයට අඳුර එක්කළ තම සොහොයුරාගේ මිත්‍රයා මංකොල්ල කෑ වරදට හිරබත් කන අතරතුරදීම බන්ධනාගාරයේ තාප්පයෙන් පැන යන්නට සැරසේ. එහිදී එල්ලවුණු වෙඩි පහරකින් ඔහු මිය යන්නේ සිරබත් කා මාස දෙකක් ඉක්ම ගිය තැනදී ය. එතකින් ඔහුගේ ජීවිතය ම නිමා වූව ද ජයලත්ටත් සරත්ටත් ජීවිතය ම දඬුවමක් කර යන්නට ඔහුගේ මිතුදම හේතු පාදක විය.සිතුවමක් සේ අලංකාර වූ සරත්ගේ පවුල් ජීවිතය එක තීන්ත පහරකින් බොඳව ගිය පදාසයක් ඉතිරි කර වීය. සියල්ල එසේ වූ කල මෙයින් නික්ම යන්නට දින ගනිනවා හැර ඔවුනට කරන්නට කිසිම දෙයක් නොමැත. ඔවුන්ගේ ඉරණම තීරණය වන්නේ නඩුකාරවරයාගේ වචනවලින් ම පමණි. එතෙක් මේ සටහන නවතාලමු.මෙහි සියලු නම් ගම් මනංකල්පිත යි.බන්ධනාගාර කොමසාරිස් ජනරාල් මේජර් ජනරාල් වී.ආර්.සිල්වා මහතා,ගාල්ල බන්ධනාගාර අධිකාරි ගාමිණී විජේසිංහ මහතා ඇතුළු ගාල්ල බන්ධනාගාර සුබසාධන අංශයේ සියලු නිලධාරීන්ට විශේෂ ස්තූ®තිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>06</day>
    </date>
    <link>http://www.dinamina.lk/2010/02/06/_art.asp?fn=f1002064</link>
    <topic>ජීවිත වේදිකාවෙන් සමුගත්එච්. ඒ. සහ පතිරාජ</topic>
    <author>කාංචනා අමිලානි</author>
    <content>හමා ආයේ රළු සුළඟකි. සුළඟ ගෙනා පණිවුඩය හිත දෙකඩ කරවිය. වේදිකාවේ මහත් වූ කලා පෞර්ෂවයන් ද්විත්වයක් හදිසියේ ම ජීවිත වේදිකාව හැර ගොසිනි. හදිසියේ ආවා සේ මැ මහා ඉක්මනින් දිවියෙන් සමුගත යුතු යැයි නිශ්චය කරගත් හබරකඩගේ ඇලෝසියස් පෙරේරාත්, පතිරාජ එල්. එස්. දයානන්දයෝත් රසවතුන් නෙතඟ කඳුළක් තබා සමුගෙන ය.මොවුන් දෙදෙනාම සිනමාවට, වේදිකා නාට්‍යයට, ටෙලිනාට්‍යයට ඉටු කළ මෙහෙය වචනයෙන් ලියා නිම කළ නොහී තරම් සුවිසල් ය. එතරම්ම අගනේ ය.හබරකඩගේ ඇලෝසියස් පෙරේරා හෙවත් එච්. ඒ. පෙරේරාට උවමනාව තිබුණේ ගායකයෙකු වීමට ය. එතරම්ම සංගීත පිස්සුවකින් සිටි එච්. ඒ. පෙරේරාට සිදු වූයේ වෙනත් අබග්ගයකි. කොළඹ ලයනල් වෙන්ඩ්ට් කලා කේන්ද්‍රයේ තිබූ පාඨමාලාවකට අයදුම්පත් යොමු කළ හෙතෙම ගාමිණී හත්තෙට්ටුවගමයන් ගේ හමුවීමෙන් නාට්‍ය කලාවට තල්ලු විය. එච්. ඒ. ගේ වචනයෙන් ම කිවහොත්,”මං රංගනයට පිවිසුණේ හත්තෙට්ටුවගම සර්ට තිබුණු බය නිසා”ඉක්බිතිව හත්තෙට්ටුවගමයන්ගේ වීදි නාට්‍ය කණ්ඩායමට එකතු වූ එච්. ඒ. ගේ පළමු වේදිකා නාට්‍ය වූයේ “වෙඩික්කාරයෝ”යි. එය සෝමරත්න දිසානායකයන්ගේ නිර්මාණයකි. සෙක්කුව, ගැලීලියෝ, සුබ සහ යස, වරෙන්තු, හිට්ලර්, ස්පාටකස්, ස්ත්‍රී, පුස්ලෝඩං, තවලම, සුදු සහ කළු, විනිශ්චය, භාණ්ඩාගාරය හිස්, ඇමති දියණිය, මං මුඩ්ලියර්, ජුලියස් සීසර්, රයිනෝසිරස් ආදී නාට්‍ය බොහොමයකින් එච්. ඒ. පෙරේරා ස්වකීය රංග ප්‍රතිභාව ප්‍රකට කළේය.විශේෂයෙන් ම හිට්ලර්, වරෙන්තු, රයිනෝසිරස් සහ සුබ සහ යස මේ අතර විශේෂිත ය. වේදිකාව තමන් වෙතට ම නතු කර ගැනීමටත්, අන්‍යයන්ගේ අවධානය තමාට දැඩිව යොමු කරවා ගැනීමටත් උක්ත නාට්‍ය බෙහෙවින් ඉවහල් වූ බව කිවමනාය.පස්දෙනෙකුගෙන් යුක්ත පවුලක දෙවැනියා වූ එච්. ඒ. මූලික අධ්‍යාපනය ලැබූයේ මෝදර ශාන්ත ජේම්ස් මිශ්‍ර පාසලෙනි. එම පාසලේ ම දෙවැනි ශ්‍රේණිය තෙක් ඉගෙනුම ලැබූ එච්. ඒ. තුන්වැනි ශ්‍රේණියේ සිට මෝදර ඩෙලාසාල් විදුහලට ඇතුළත් විය. සාමාන්‍ය පෙළ දක්වා ඩෙලාසාල් විදුහලේ අධ්‍යාපනය ලත් හෙතෙම උසස් පෙළ හැදෑරීමට කොටහේනේ මධ්‍ය මහා විද්‍යාලයට ඇතුළත් විය.”මං කවදාවත් නළුවෙක් වෙන්න සිහින මැව්ව කෙනෙක් නෙවෙයි. මේ නළුකම මට අහම්බෙන් කඩාවැටිච්ච දෙයක්” කී එච්. ඒ. ස්වකීය නළුකම ඉතාමත් ඉහළ තලයකට ගෙන යාමට සමත් විය. වේදිකා නාට්‍යයෙන් නොනැවතී ටෙලිනාට්‍ය වෙතට ද හෙතෙම සමීප විය.පරාක්‍රම නිරිඇල්ලයන්ගේ “ජනේලයෙන් ආ අමුත්තා” ඒකාංගික ටෙලිනාට්‍යයෙන් තම ටෙලිනාට්‍ය ගමන ඇරඹූ හේ ඉක්බිතිව යශෝරාවය, කඩඉම, දූ දරුවෝ, සෙනෙහෙවන්තයෝ, සූරිය දරුවෝ ආදී අතිශය ප්‍රකට ටෙලිනාට්‍ය සමූහයක රඟපාමින් එකී ටෙලිනාට්‍යයන්ට බොහෝ වු ජනපි‍්‍රයත්වයක් හිමිකර දෙන ලදී.විශේෂයෙන් ම දූ දරුවෝ හි ඩයස් මහත්තයා යනු එක්තරා කාලයක සමාජයට කිඳා බැසි, අතිශය අපූර්ව චරිතයකි. එච්. ඒ. ගේ රඟපෑම අනුව තවත් ඩයස් මහත්තයලා බොහොමයක් සැබෑ ජීවිතයේදීත් බිහිවෙන්නට තරම් ප්‍රබල සමාජ බලපෑමක් එකී චරිතය මගින් ඇතිකළේය. එච්. ඒ. ට අනුව,ඩයස් මහත්තයාගේ චරිතය හරියට වතුර උඩ තියෙන අයිස් කුට්ටියක් වගෙයි. අපි නොදකින ගැඹුරක් ඒකෙ තියෙනවා.”එච්. ඒ. ගේ රංග ප්‍රතිභාව ටෙලිනාට්‍යයෙන් නතර වූයේ නැත. සිනමාවට ද ඔහුගේ රංගනයෙන් ලැබූයේ සුවිසල් ආලෝකයකි. හස්ති වියරුව, විමුක්ති, සාගර ජලය මදි හැඬුවා ඔබ හින්දා, කෙළිමඩල, මී හරකා, පාලම යට, දැහැන, කොටි වලිගය, සිරිමැදුර ආදී සිනමාපට තුළට මහත් වූ ආලෝකයක් කාන්දු කළ එච්. ඒ. වඩාත් කතාබහට ලක්වීමට තරම් දක්‍ෂ විය. විශේෂයෙන් ම කෙළිමඩල සිනමාපටයේ රංගනය අති විශේෂය.සම්මාන බොහොමයක් ලැබීමට තරම් උත්කෘෂ්ට රංගනයකට හිමිකම් කිවූ මුත් ඔහුට ලැබුණේ අතලොස්සක් වූ සම්මානයි. 1981 යෞවන සම්මාන නාට්‍ය උළෙලේ නුඹ විතරක් තල එළලුයි නාට්‍යයේ හොඳම සංගීත අධ්‍යක්‍ෂණයට හිමි සම්මානයත්, 1990 වර්ෂයේ සාගර ජලය මදි හැඬුවා සිනමා පටය වෙනුවෙන් හොඳම නළුවාට හිමි සරසවි සම්මානය ලබාගැනීමට හැකි විය. 1996 වර්ෂයේ “වරෙන්තු” වේදිකා නාට්‍ය වෙනුවෙන් හොඳම නළුවාට හිමි රාජ්‍ය නාට්‍ය සම්මානය දිනා ගනු ලැබුයේ ද එච්. ඒ. ය. එහෙදු මේ සම්මානයන්ගෙන් එච්. ඒ. පෙරේරා ගේ රංගනය ලඝු කළ නොහේ.විටෙක වේදිකාවම තම අනසකට යට කර ගනිමින් ගාම්භීර වූත්, ගැඹුරු වූත් ඒ දයාබර කටහඬ මතක පමණක් ඉතිරි කර සමුගෙන ගොසිනි. මිය යන විට 58 වැනි වියේ පසු වූ එච්. ඒ. පෙරේරා ශේෂ කළ මතකය සුරැකීම පමණක් අපට ඉතිරිව තිබේ.පතිරාජ එල්. එස්. දයානන්දයෝ ප්‍රකට සිනමාකරුවෙකු ලෙසිනි. එහෙදු හෙතෙම කලා ක්‍ෂේත්‍රයට පිවිසියේ නර්තන ශිල්පියෙකු වශයෙනි.හෙතෙම උපන්නේ්1945 මැයි 17 වැනි දින කැලණිය වරාගොඩ දී ය. ගුරුකුල මහා විද්‍යාලයෙන් සිප්සතර හැදෑරූ පතිරාජ එල්. එස්. දයානන්දයෝ පාසල් වියේ සිටම කලාවට දැඩි ඇල්මක් දැක්වීය.පතිරාජයන්ගේ රංගන කෞෂල්‍ය පිළිබඳ සොයා යන විට 1956 දී “යැංකි හටන” නම් වේදිකා නාට්‍ය විශේෂිතය. එහි ඔහුගේ මුල්ම රංගනයයි. එවිටත් පාසල් ශිෂ්‍යයෙකු වූ පතිරාජයෝ ඉනික්බිතිව 1960 වර්ෂයේ දී එස්. මලල් අධ්‍යක්‍ෂණය කළ “ගොළු බිරිඳ” නාට්‍යයෙන් වැඩි අවධානයක් දිනා ගනු ලැබීය.ටෙලිනාට්‍යකරුවෙකු ලෙස හෙතෙම පළකළ දක්‍ෂතාව ද විශේෂිතය. පිහාටු කඩා හැලේ, මුතු කැටයේ පලුද්දක්, මේ අතර සඳහන් කළ යුතුය. හෙතෙම ටෙලිනාට්‍ය ක්‍ෂේත්‍රයට අවතීර්ණ වූයේ තම දක්‍ෂතාවය එළිදැක්වීමටය. නුඹ නාඬන් සෙනෙහෙලතා, බෝගොඩ අන්දරය, සඳළුතලයේ ගීතිකය, තම්මැන්නා තීරේ ඉන් කිහිපයකි.නමුත් කලා ක්‍ෂේත්‍රයේ පතිරාජ එස්. දයානන්දයෝ වඩාත් ප්‍රකට සිනමාකරුවෙකු ලෙසිනි. ළමා චිත්‍රපට හිඟ කාලයක පතිරාජයෝ ස්වකීය ධනය වියදම් කොට “එන්න මගේ පි‍්‍රය මිතුරෝ” නමින් ළමා චිත්‍රපටයක් තැනීය. එහෙදු එහි සාර්ථකත්වයක් ලබාගැනීමට පතිරාජයෝ සමත් වූයේ නැත. හෙතෙම ඒ පිළිබඳ මහත් කලකිරීමෙන් පසු විය.එකී කලකිරීම අභිබවා නිර්මාණශීලීත්වය මතුවීම හේතුවෙන් ප්‍රේක්‍ෂකයාට පතිරාජයන්ගේ සිනමා නිර්මාණ රසවිඳීමට හැකි විය. “හත්දින්නත් තරු” සිනමාපටය අධ්‍යක්‍ෂණය කිරීමෙන් පතිරාජයෝ වඩාත් ලොකු ප්‍රේක්‍ෂක අවධානයක් දිනාගැනීමට සමත් විය. “හත්දින්නත් තරු” උදෙසා හෙතෙම ඕ. සී. අයි. සී. සම්මානය ලැබීමට තරම් වාසනාවන්තයෙකු විය.ඔහු නිර්මාණය කළ සිනමාපට අතර සෙලිනාගේ වලව්ව, ජෝඩු වළලු, සිංහබාහු, තුත්තිරිමල්, චණ්ඩි පැටව්, කිවුලේගෙදර මොහොට්ටාල, ගංඟා විශේෂිතය. චිත්‍රපට 19 ක් නිර්මාණය කළ පතිරාජයෝ වේදිකා නාට්‍ය 24 ක් නිර්මාණය කළේය.මෙපමණ චිත්‍රපට සංඛ්‍යාවක් නිර්මාණය කළ හේ තම බලාපොරොත්තු සහ සිහින කැටිකොට පෙරදාක කියූවේ මෙවන් කතාවකි.”තවම මට හොඳ චිත්‍රපටයක් හදන්න බැරි වුණා”පතිරාජයෝ කියූ ආකාරයට ඔහුට රිසි සේ, සෑහීමකට පත් විය හැකි සේ හොඳම හොඳ තවත් චිත්‍රපටයක් තැනීමට කාලය ඔහුට ඉඩ දුන්නේ නැත. මරණය පැමිණ ඔහුව කැඳවාගෙන ගියේ 65 වැනි වියේදී ය. කාලයක් තිස්සේ රෝගාතුරව සිටි පතිරාජයෝ සේ මැ 58 වැනි වියේදී අප හැර ගිය එච්. ඒ. ත් ඉතිරි කර ගිය මතක සියල්ල සදාකාලික කර ගත හැකි නම් කෙතරම් අගේද?</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=n1102071</link>
    <topic>8ක් මිය ගිහින් 2ක් අතුරුදන් ත නිවාස 914ක් විනාශයි</topic>
    <author>සුභාෂිනී සේනානායක</author>
    <content>පසුගිය සතිය පුරා දිස්ත්‍රික්ක නවයකට ඇදහැළුණු මහ වැසි හේතුවෙන් පුද්ගලයෝ අටදෙනෙක් මියගොස් පවුල් 313183කට අයත් පුද්ගලයෝ 10,53,499 දෙනෙක් පීඩාවට පත්ව සිටිති.පුද්ගලයන් දෙදෙනකු අතුරුදන්ව ඇති බවත් පස්දෙනකු තුවාල ලබා ඇති බවත් ආපදා කළමනාකරණ මධ්‍යස්ථානය පවසයි.මඩකළපුව, අම්පාර, ත්‍රිකුණාමලය, පොළොන්නරුව, අනුරාධපුරය, වව්නියාව, බදුල්ල, නුවරඑළිය සහ මාතලේ දිස්ත්‍රික්කවලට ඇදහැළුණු මහවැසි හේතුවෙන් සම්පූර්ණයෙන් නිවාස 914කට හානි සිදුවී තිබෙන අතර, නිවාස 6868කට අර්ධ හානි සිදුවී තිබේ.පීඩාවට පත් පිරිස සඳහා ආරක්‍ෂිත කඳවුරු 653ක් ස්ථාපිත කර තිබේ.පවුල් 63594කට අයත් පුද්ගලයින් 236953 දෙනෙකු මේ කඳවුරු තුළ සිටින බවද ආපදා කළමනාකරණ මධ්‍යස්ථානයේ අධ්‍යක්‍ෂක ප්‍රදීප් කොඩිප්පිලි මහතා “දිනමිණ”ට කීය.මේ අරක්‍ෂිත කඳවුරු තුළ සිටින අය සඳහා පිසූ ආහාර සහ අවශ්‍ය උපකරණ කඩිනමින් ලබාදුන් බව පවසන ආපදා කළමනාකරණ මධ්‍යස්ථානය ගංවතුර බැසයාමෙන් පසු ඔවුන්ගේ අවශ්‍යතා අනුව ගෙවීම් සිදුකරන බවද කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=n1102072</link>
    <topic>විපතට පත්වූවන්ට රජයෙන් රුපියල් මිලියන 300ක්</topic>
    <author>සුභාෂිනී සේනානායක</author>
    <content>ගංවතුර සහ නායයෑම්වලින් විපතට පත් ජනතාවට සහන සැලසීම වෙනුවෙන් රුපියල් මිලියන 300 ක් රජය වෙන්කර තිබේ.ඊයේ (06) දිනය වනවිට විපතට පත් ජනතාව වෙනුවෙන් රුපියල් මිලියන 125 ක් දිස්ත්‍රික් ලේකම්වරුන් වෙත ලබා දුන් බව ආපදා සහන සේවා ඇමැති මහින්ද අමරවීර මහතා ‘දිනමිණ’ට කීය. ග්‍රාම නිලධාරින් ඇතුළු රජයේ නිලධාරින් මේ සහන වැඩපිළිවෙළ සඳහා යොදා ගන්නා මෙන් තමා දිස්ත්‍රික් ලේකම්වරුන්ට උපදෙස් දුන් බව කී ඇමැතිවරයා කඳවුරුවල සිිටින ජනතාවට පිසූ ආහාර, පානීය ජලය ඇතුළු අවශ්‍ය ද්‍රව්‍ය කඩිනමින් ලබාදීමට කටයුතු කළ බවද කීය.ඊයේ (06) ඇමැතිවරයා අනුරාධපුරය, පොළොන්නරුව, මඩකළපුව, වව්නියාව, ත්‍රිකුණාමලය ඇතුළු පීඩාවට පත් දිස්ත්‍රික්කවල සංචාරයක නියැලීමෙන් අනතුරුව ‘දිනමිණ’ට අදහස් දක්වමින් පැවැසුවේ අපදාවට ලක්වූ ජනතාවගේ ජන ජීවිතය කඩිනමින් යථා තත්ත්වයට පත්කිරීමට කටයුතු කරන බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=n1102073</link>
    <topic>ගංවතුරින් අවතැන්වූවන්ට සුව සේවා වැඩසටහන්</topic>
    <author>සන්ධ්‍යා කරුණාරත්න</author>
    <content>ගංවතුර නිසා අවතැන්ව සිටින දිස්ත්‍රික්ක නවයක ජනතාව වෙනුවෙන් විශේෂ සෞඛ්‍යාරක්ෂිත වැඩපිළිවෙළක් සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි පෙරේදා (5දා) සිට ක්‍රියාත්මක කිරීමට සෞඛ්‍ය අමාත්‍යාංශය පියවර ගෙන ඇත. ඒ අනුව පොළොන්නරුව, අනුරාධපුරය, වවුනියාව, මඩකළපුව, අම්පාර, ත්‍රිකුණාමලය, මාතලේ, මහනුවර, බදුල්ල, දිස්ත්‍රික්කවල සති 36ක් සම්පූර්ණ වූ සියලුම ගැබිනි මවුවරුන්ට සහ වයස අවුරුදු 5ට අඩු සියලුම දරුවන්ට රෝහල්ගත වන ලෙස දැනුම් දී තිබේ.මේ පුද්ගලයන් බෝ වන රෝගවලින් වළක්වා ගැනීමට සහ ඔවුන්ගේ සෞඛ්‍ය ආරක්ෂාව උදෙසා මෙසේ රෝහල්ගත වන ලෙසට දැනුම් දී ඇත.සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි සෞඛ්‍ය ලේකම් විශේෂඥ වෛද්‍ය රවීන්ද්‍ර රුබේරු මහතාගේ ප්‍රධානත්වයෙන් පැවැති සාකච්ඡාවකදී මේ තීරණ පෙරේදා (05 දා) ගනු ලැබිණි.මේ දිස්ත්‍රික්කවල රෝහල්වල මානව සම්පත, ඖෂධ හා වෙනත් ශල්‍ය ද්‍රව්‍යවල හිඟයක් පවතින්නේ නම් සෞඛ්‍ය අමාත්‍යාංශයේ හදිසි ආපදා කළමනාකරණ ඒකකයට වහාම දැනුම් දෙන ලෙස අදාළ නිලධාරීන්ට දැනුම් දී ඇත. ඒ අනුව මේ ඒකකය පෙරේදා (05) සිට පැය 24 පුරාම ක්‍රියාත්මකව පවතියි.අදාළ ප්‍රදේශවල ගැබිනි මවුවරුන්ට අවශ්‍ය මාතෘ කට්ටල හා දරුවන්ට අවශ්‍ය අධිපෝෂිත විස්කෝතු ලබාදීමට ද පියවර ගෙන තිබේ.පොළොන්නරුව, ත්‍රිකුණාමලය, අනුරාධපුරය දිස්ත්‍රික්කවල වැඩිම හානියට පත් ප්‍රදේශවලට කොළඹින් ගිලන්රථ යවා රෝගීන්ට අවශ්‍ය ස්වාවන් ලබාදීමට ද පෙරේදා (05 දා) සිට කටයුතු යොදා තිබිණි.ඊට අමතරව අවතැන්ව සිටින ජනතාවට ලබාදෙන ආහාරපාන නිරීක්ෂණය කිරීම සඳහා මහජන සෞඛ්‍ය පරීක්ෂකවරුන් ද යොදවා තිබේ.මේ දිස්ත්‍රික්ක නවයෙහි අවතැන් ජනතාවගේ සෞඛ්‍ය සම්බන්ධ වාර්තා සෞඛ්‍ය වෛද්‍ය නිලධාරී කොට්ඨාස හරහා සෑම දිනකම පස්වරුවේ අමාත්‍යාංශයට ගෙන්වාගෙන, ප්‍රමුඛත්වය ලබාදිය යුතු කරුණු ගැන හඳුනාගෙන අවශ්‍ය පියවර ගැනීමට ද සෞඛ්‍ය අමාත්‍යාංශය දැනටමත් කටයුතු යොදා ඇත. මෙහි සම්බන්ධීකරණ කටයුතු අමාත්‍යාංශයේ නියෝජ්‍ය සෞඛ්‍ය සේවා අධ්‍යක්ෂ ජනරාල් (මහජන සෞඛ්‍ය සේවා) වෛද්‍ය සියඹලාගොඩ මහතා විසින් සිදුකරනු ලබයි..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=n1102074</link>
    <topic>අතරමැදි ග්‍රහණයෙන් මුදවා බඩු මිල ළඟදීම අඩු කරනවා</topic>
    <author>ජයසිරි මුණසිංහ, වෙල්ලස්සේ බණ්ඩාර සහ නුවන් කොඩිකාර</author>
    <content>ජනතාවට අඩුමිලට බඩු ලබාදීමට පුළුවන්කම තිබුණු සෑම ආයතනයක්ම විනාශ කළ අය, අද බඩුමිල වැඩියි කියා කෑගැසීම පිළිබඳ කනගාටුවන බව ජනාධිපති මහින්ද රාජපක්ෂ මහතා අවධාරණය කෙළේය.බඩුමිල අඩුකරන්න, පාරිභෝගිකයා අත මැදියාගේ ග්‍රහණයෙන් ගලවා ගැනීමට වැඩපිළිවෙළක් රජය ක්‍රියාවට නංවා ඇතැයිද ජනාධිපතිතුමා ප්‍රකාශ කළේය. බුත්තලදී “දැයට කිරුළ” උදාවේ දැක්ම විවෘත කරමින් ජනාධිපතිවරයා එසේ කීය.“සතොස වික්ක, ආහාර දෙපාර්තමේන්තුව නැතිකළ, සමුපකාරය විනාශ කළ, වී අලෙවි මණ්ඩලය වසා දැමූ අය අද ළූනු බිකක මිල වැඩියි කියනවා. අපි තමයි ගොවියාත්, පාරිභෝගිකයාත් අතරමැදියාගේ ග්‍රහණයෙන් මුදා ගැනීමට කටයුතු කළේ යැයි ජනාධිපතිවරයා කීය. සමූපකාරය සතුව තිබූ සියලු ණය බොල් ණය ලෙස කපා දමා අපි සමුපකාරය ශක්තිමත් කළා.මුදල් ලබාදී කෝප් සිටි ජාලය ශක්තිමත් කළා. වී අලෙවි මණ්ඩලය යළි ආරම්භ කළා. අපි පිටරට තිරිගු ගොවියා රජකරවන්නේ නෑ. අපි අපේ ගොවියා ශක්තිමත් කිරීමේ වැඩපිළිවෙළක් ක්‍රියාත්මක කරනවා යැයිද රාජපක්ෂ මහතා කීය.ගෙවතු දසලක්ෂයක් හදා රට ස්වයංපෝෂිත කිරීමේ වැඩපිළිවෙළක් අපි ආරම්භ කොට තිබෙනවා යැයි ජනාධිපතිතුමා ප්‍රකාශ කළේය.මෙම දැයට කිරුළ මහා ප්‍රදර්ශන භූමියේදී නව මුදල් නෝට්ටු හයක් එළිදැක්විණි. ජනාධිපතිතුමා, ජනාධිපති ආර්යාව, මැති ඇමැතිවරු, අමාත්‍යාංශ ලේකම්වරු, රජයේ පෞද්ගලික අංශ ප්‍රධානීහු විදේශ තානාපතිවරු ප්‍රදේශවාසී විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=n1102075</link>
    <topic>උතුරු මැද සුව සේවා නිවාඩු අවලංගුයි</topic>
    <author>උපාලි තිලකරත්න අනුරාධපුර අධිකරණ</author>
    <content>උතුරු මැද පළාතේ සියලුම සෞඛ්‍ය කාර්ය මණ්ඩලවල නිවාඩු අවලංගු කර ඇත.පොළොන්නරුව සහ අනුරාධපුර දිස්ත්‍රික්ක වෙත බලපා තිබෙන අයහපත් කාලගුණික තත්ත්වය නිසා පීඩාවට පත් ජනතාවට සෞඛ්‍ය පහසුකම් ලබාදීමේ අවශ්‍යතාව හේතුවෙන් මෙම තීරණය ගත් බව පළාත් නියෝජ්‍ය සෞඛ්‍ය අධ්‍යක්ෂ පාලිත බණ්ඩාර මහතා කියයි. මේ සම්බන්ධ නිවේදනය ප්‍රාදේශීය සෞඛ්‍ය සේවා කාර්යාල වෙත ඊයේ (06) යැවීමට කටයුතු කර තිබේ.කඳවුරුවල සිටින පිරිස් සඳහා බෙහෙත් සහ අනෙකුත් සෞඛ්‍ය සේවා නොකඩවා ලබාදීමටද පියවර ගෙන ඇති බව පාලිත බණ්ඩාර මහතා කියයි.වාහල්කඩ, හොරොව්පොතාන, පදවිය, කහටගස්දිගිලිය ප්‍රදේශවලට විශේෂ වෛද්‍ය කණ්ඩායම් පහක්ද මේ වන විට සේවයට එක් කොට තිබේ. කඳවුරුවල සිටින පිරිස්වල රෝග නිවාරණ වැඩසටහන්ද ආරම්භ කොට ඇති බව පාලිත බණ්ඩාර මහතා කීය.මීට අමතරව එම ප්‍රදේශවල ජංගම සෞඛ්‍ය වැඩසටහන්ද ක්‍රියාත්මක කර තිබේ. පැය 24 පුරා සියලු සෞඛ්‍ය සේවා දියත් කෙරෙන අතර සහන අවශ්‍ය හදිසි අවස්ථාවකදී 025-3774974 දුරකතන අංකයට කතා කරන ලෙසද පාලිත බණ්ඩාර මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=n1102076</link>
    <topic>අනුරපුර පහත් බිම්වලින් ජනතාව ඉවත් කරයි</topic>
    <author>අනුරාධපුර අධිකරණ උපාලි තිලකරත්න</author>
    <content>ජල ගැලීම් හා ගංවතුරට ලක්වන අනුරාධපුර මල්වතු ඔය දෙපස පහත් බිම්වල ජනතාවට අවශ්‍ය පහසුකම් ලබා දී එම ප්‍රදේශයෙන් එම පවුල් ඉවත් කිරීමට පියවර ගැනීමට කටයුතු කරන බව උතුරු මැද පළාත් ප්‍රධාන ඇමැති බර්ටි ප්‍රේමලාල් දිසානායක මහතා පවසයි.ඉවත් කෙරෙන පවුල් සඳහා සියලු පහසුකම් වලින් යුතුව නගරය අභ්‍යන්තරයේ සුදුසු භූමියක් ද ලබා දීමට කටයුතු යොදා ඇත.ගංවතුරින් පීඩාවට පත් පිරිසට සහන සැලසීම සම්බන්ධයෙන් අපදා කලමනාකාර ඇමැති මහින්ද අමරවීර, උතුරු මැද පළාත් මහ ඇමති බර්ටි ප්‍රේමලාල් දිසානායක, පාර්ලිමේන්තු මන්ත්‍රී නාමල් රාජපක්ෂ යන මහත්වරු පෙරේදා (05) පස්වරුවේ අනුරාධපුර අටමස්ථානාධිපති පල්ලේගම සිරිනිවාස හිමියන් හමුවී සාකච්ඡා කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=n1102077</link>
    <topic>එජාප පෙළපාළිය ගැන දැනුම්දීමක් කළේ නෑ</topic>
    <author>චන්ද්‍රිකා පෙරේරා</author>
    <content>පාර්ලිමේන්තු මන්ත්‍රී දයාසිරි ජයසේකර මහතා ඇතුªළු කණ්ඩායම බොරැල්ල ඥාානාර්ථ ප්‍රදීප හන්දිය ආසන්නයේදී ඉකුත් 4 දා රාත්‍රී පෙළපාළියක නිරතවන බවට පොලිසියට කිසිදු දැනුම්දීමක් කර නොතිබුණු බව කොළඹ නියෝජ්‍ය පොලිස්පති අනුර සේනානායක මහතා පැවසීය.මේ අනුව ආරක්ෂාව සැපයීමට නොහැකි වූ බවද ලිඛිතව හෝ දුරකතනය මගින් ඒ පිළිබඳ එම අවස්ථාවේදීම හෝ දැනුම් දුන්නේ නම් ආරක්ෂාව සැපැයීමට හැකියාව තිබුණු බවද හෙතෙම කීය. ඥාානාර්ථ ප්‍රදීප හන්දිය ආසන්නයේදී පෙළපාළිකරුවන්ට එදින ප්‍රහාරයක් එල්ල වී තිබුණු අතර ඒ පිළිබඳ විධිමත් පරීක්ෂණයක් මේ වන විට සිදු කෙරේ.පරීක්ෂණ සිදුකිරීම සඳහා කොළඹ අපරාධ කොට්ඨාසයේ අධ්‍යක්ෂ පොලිස් අධිකාරී ඩී. ආර්. එල්. රණවීර මහතාගේ මූලිකත්වයෙන් කණ්ඩායම් දෙකක් යොදවා ඇත. මේ ප්‍රහාරය සම්බන්ධයෙන් පොලිසිය ද සම්බන්ධ බවට එල්ල වී ඇති චෝදනා සම්පූර්ණයෙන්ම අසත්‍ය බව අනුර සේනානායක මහතා අවධාරණය කළේය.ප්‍රහාරයට ලක්වූවන් විසින් ඉකුත් 04 වැනිදා සවස 1.30 ට පමණ එදින සවස බොරැල්ල සිට බන්ධනාගාරය ඉදිරිපිටට පා ගමනින් ගොස් උද්ඝෝෂණයක් පවත්වන බවට පොලිසියට දැනුම් දී තිබේ.එදින ආණ්ඩු පක්ෂයේ පින්කමක් හා උද්ඝෝෂණයක් එම ස්ථානවල පැවැත්වෙන බැවින් ලිප්ටන් වටරවුමේදී උද්ඝෝෂණය සිදු කරන ලෙසත් එසේ නැතිනම් මේ කටයුත්ත වෙනත් දිනක සිදු කරන ලෙසත් පොලිසිය එදින සවස 2.00 වන විට ඔවුන්ට දැනුම් දී ඇත. එසේ දැනුම්දීමක් කළද පොලිසිය පුංචි බොරැල්ල බොරැල්ල හා බන්ධනාගාරය වෙත ගමන්කරන බව ඔවුන් දැනුම් දී තිබුණු මාර්ගවලට ආරක්ෂාව ලබාදී තිබිණ.පසුව එම පිරිස දැනුම්දී නොතිබුණ මාර්ගයක් වන ඥාානාර්ථ ප්‍රදීප හන්දිය ආසන්න මාර්ගයේ පෙළපාළියේ යෙදී සිටියදී කිසියම් කණ්ඩායමකගේ ප්‍රහාරයට ලක්ව ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=n1102078</link>
    <topic>දින 30කට ප්‍රමාණවත් ඩීසල් තොග තිබෙනවා</topic>
    <author>සුභාෂිනි සේනානායක</author>
    <content>දින 30ක් සඳහා ප්‍රමාණවත් ඩීසල් තොග සපුගස්කන්ද සහ කොලොන්නාව තෙල් ගබඩාවල පවතින බව ඛනිජ තෙල් කර්මාන්ත අමාත්‍යාංශය පවසයි.ලංකා ඉන්දියන් ඔයිල් සමාගම ඩීසල් ලීටරය රුපියල් පහකින් ඉහළ දැමීමත් සමඟ සිපෙට්කෝ තෙල් හිඟයක් පවතින බවට ගෙන යන කටකතාවේ කිසිදු සත්‍යතාවක් නැතැයි ඛනිජ තෙල් කර්මාන්ත අමාත්‍යාංශයේ ලේකම් ටයිටස් ජයවර්ධන මහතා දිනමිණ ට පැවැසීය.ලෝක වෙළෙඳපළේ තෙල් මිල සීඝ්‍රයෙන් ඉහළ යන බව කී ඒ මහතා ඛනිජ තෙල් සංස්ථාව තෙල් මිල ඉහළ දැමීමට කටයුතු නොකරන බවද කීය. පසුගිය සතියේ ජනාධිපති මහින්ද රාජපක්‍ෂ මහතා ගේ උපදෙස් අනුව තෙල් ආනයන බද්ධ සියයට දහයකින් අඩු කළ බව කී ඒ මහතා තෙල් පාරිභෝගිකයනට සහන සැලසීමට ජනාධිපතිවරයා උපදෙස් දී තිබෙන බව ද කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=n1102079</link>
    <topic>ගිලන් රථ 4කින් 4ක් සුවසේවා පාටියට ඇවිල්ලා</topic>
    <author/>
    <content>රෝගීන්ට ප්‍රතිකාර කිරීමේ වෘත්තියට සම්බන්ධ පිරිසක් සහභාගි වූ උත්සවයක් පෙරේදා (5) කෝට්ටේ ප්‍රධානතම උත්සව ශාලාවක පැවැති අවස්ථාවේදී සිවුදෙනකු පැමිණ ඇත්තේ රෝගීන් ප්‍රවාහනය කරන රජයේ ගිලන්රථ හතරකින් බව වාර්තාවේ.මේ උත්සවයට තවත් දෙනෙකු පැමිණ ඇත්තේ ආසන 26 අලුත්ම බස්රථ දෙකකින් වන අතර ඉන් එක බස්රථයක් මහනුවර ප්‍රදේශයෙන් පැමිණ තිබේ. රජයේ රෝහල්වලට අයත් මේ ගිලන්රථවල අංක වන්නේ HN-7090 (කුරුණෑගල), 59-443 (හෝමාගම),LW--440 (පුත්තලම) සහ අංක LW-- 581 වේ.එක් අයකු බැගින් පැමිණි බස්රථ දෙකෙන් එකක අංකයක් වන්නේ ව්ඒ-5636 වන අතර එය මහනුවර ප්‍රදේශයේ එකකි. මේ බස්රථයේ නිලධාරිනියක් පැමිණ ඇත.අනෙක් බස්රථයද කොළඹින් බැහැර ප්‍රදේශයක සිට පැමිණ තිබේ. සෞඛ්‍ය ක්ෂේත්‍රයේ අනවශ්‍ය වියදම් කපා හැර රෝගීන්ට උපරිම සේවයක් සැලසීමට සෞඛ්‍ය ඇමැති මෛත්‍රීපාල සිරිසේන මහතා කොතරම් උත්සාහ දැරුවත් සෞඛ්‍ය ක්ෂේත්‍රයේ ඇතැම් නිලධාරීන්ගේ මෙවැනි අනවශ්‍ය වියදම් ඇමැතිවරයාගේ උත්සාහයට හරස් කැපීමක් බවද ක්ෂේත්‍රයේම අය කියති.බරපතළ රෝගීන් හැකි ඉක්මනින් රෝහලකට ගෙන යාමට යොදාගන්නා ගිලන් රථ මෙසේ වෙනත් කටයුතු සඳහා දවසක්ම යොදා ගැනීමෙන් එම කාලය තුළදී එම ගිලන්රථ අයත් රෝහල්වල හදිසි රෝගීන් ප්‍රවාහනය කළේ කෙසේ දැයි ඔවුහු ප්‍රශ්න කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=n11020710</link>
    <topic>‘දුන්හිඳ’ බලන්න තහනම්</topic>
    <author>බදුල්ල දිස්ත්‍රික් සමූහ ජයසේන විජේනායක</author>
    <content>මේ දිනවල බලපවත්නා අයහපත් කාලගුණික තත්ත්වය ගැන සලකා දුන්හිඳ දිය ඇල්ල නැරැඹීමට පැමිණීම සංචාරකයන්ට තාවකාලිකව තහනම් කර ඇතැයි බදුල්ල දිස්ත්‍රික් ලේකම්වරයා පවසයි.නොකඩවා ඇද හැලෙන මහ වර්ෂාව නිසා බදුල්ල ප්‍රදේශය නාය යෑමේ අවදානමට ලක්ව ඇති කලාපයක් ලෙස නම් කර ඇති බැවින් දුන්හිද දිය ඇල්ල නැරඹීමට පැමිණෙන සංචාරකයින්ගේ ආරක්ෂාව සලකා මෙම තීරණය ගනු ලැබූ බව දිස්ත්‍රික් ලේකම් රෝහණ කීර්ති දිසානායක මහතා කීය.වැසි සහිත අයහපත් කාලගුණික තත්ත්වය නිසා දුන්හිඳ පිවිසුම් මාර්ගයේ ස්ථාන කිහිපයක සුළු නාය යෑම් සිදුවී ඇත. මාර්ගය දෙපස තැන තැන පිහිටි ගල් පඩි වල පාසි බැඳී ලිස්සන සුළු ස්වභාවයක් පවතින අතර ඒ මග ඇවිදයාම අනතුරුදායක විය හැකි යැයි ද දිස්ත්‍රික් ලේකම්වරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=n11020711</link>
    <topic>දැයට කිරුළට ජන ගංඟාවක්</topic>
    <author>ජයසිරි මුණසිංහ, වෙල්ලස්සේ බණ්ඩාර සහ නුවන් කොඩිකාර</author>
    <content>දැනුම, විනෝදය සහ සංවර්ධනයේ ආස්වාදය සිත් සේ විඳගන්නට මොනරාගල, බුත්තල ‘දැයට කිරුළ’ ජාතික උදාරම් දැක්මට ජනගඟක් ඉකුත් තෙදින පුරා එක්ව සිටියහ.විසි එක් වැනි සියවසේ පළමු දශකයේ ආරම්භක දිනෙන් පසු අපේ රට ගොඩනැගෙන අපූරුව මනාවට විදහා දැක්වෙන මේ අතිදැවැන්ත ප්‍රදර්ශනය නැරැඹීමට පැමිණි ජනතාව සිත් සේ සතුට, විනෝදය හා දැනුම අත්විඳ ගත්හ.ජනාධිපති මහින්ද රාජපක්ෂ මහතා, ජනාධිපති ආර්යාව ශිරන්ති රාජපක්ෂ මැතිනියගේ ප්‍රධානත්වයෙන් මේ ප්‍රදර්ශනය ඇරැඹිණි. බුත්තල නගරයට පමණක් නොව මුළු දිස්ත්‍රික්කයටම ආඩම්බරයක්, ප්‍රෞඪත්වයක් හා ගෞරවයක් එක්වන සේ ඉතා මනාව ප්‍රදර්ශනය සංවිධානය කොට ඇත.සංවිධායක කමිටුවේ සභාපති විදුලි සංදේශ සහ තොරතුරු තාක්ෂණ ඇමැති රංජිත් සියඹලාපිටිය, ඌව පළාත් ප්‍රධාන ඇමැති ශෂීන්ද්‍ර රාජපක්ෂ මහතා ප්‍රධාන සියලු දේශපාලන අධිකාරිය මේ කටයුත්ත ඉතා සාර්ථකව සිදුකැරැලීමට වෙහෙස වී තිබේ. අක්කර 160 ක භූමි භාගයක් පුරා ඉතා මැනවින් සංවිධාන කොට තිබෙන මේ ප්‍රදර්ශනයට රාජ්‍ය හා පෞද්ගලික අංශයේ ආයතන 4000 කට වඩා එක්ව සිටියි. ජනාධිපති මහ ලේකම් කාර්යාලය, අග්‍රාමාත්‍ය කාර්යාලය, ප්‍රවෘත්ති හා ජනමාධ්‍ය අමාත්‍යාංශය, ආර්ථික සංවර්ධන අමාත්‍යාංශය, මුදල් අමාත්‍යාංශය ප්‍රධාන රජයේ සියලුම අමාත්‍යාංශ ඒ හා අනුබද්ධිත ආයතනවල කාර්යභාරය මෙහිදී ප්‍රදර්ශනය කැරිණි.ශ්‍රී ලංකා මහ බැංකුව විසින් නව මුදල් කාණ්ඩයක් මෙහිදී ජනාධිපතිතුමා වෙත පිළිගන්වමින් එළිදැක්විණි. මුදල් අමාත්‍යාංශය යටතේ ඇති දෙපාර්තමේන්තු, රාජ්‍ය බැංකු හා මූල්‍ය ආයතන යනාදිය සුවිශේෂී දායකත්වයක් ලබාදෙමින් මෙහිදී ජනතාවට අවශ්‍ය තොරතුරු ලබාදීමට ක්‍රියාකරන අයුරු අපට දැකගත හැකිවිය.නව තාක්ෂණික දැනුම හා නවලොව පර්යේෂණාත්මක ප්‍රවණතා විදුලි සංදේශ හා තොරතුරු තාක්ෂණ අමාත්‍යාංශයේදී විදහා දැක්විණි. ජනාධිපති මහලේකම් කාර්යාලය, අග්‍රාමාත්‍ය කාර්යාලය, නිවාස, ඉදිකිරීම්, ඉංජිනේරු සේවා සහ පොදු පහසුකම් අමාත්‍යාංශය, ප්‍රවෘත්ති හා ජනමාධ්‍ය අමාත්‍යාංශ කුටි කැපී ;පනුණි. ශ්‍රී ලංකා පොලිසිය, යුද, නාවික, ගුවන් හා සිවිල් ආරක්ෂක බලකාවල ප්‍රදර්ශන කුටි මහජනතාවගෙන් පිරී පැවැතුණි.දැයට කිරුළ ප්‍රදර්ශනයට ආලෝකයක් එක්කළ මාධ්‍ය ආයතනවල ක්‍රියාකාරකම් සහිත කලාපය ජනතාව වැඩිපුරම දැක බලාගත් ප්‍රදේශයක් විය. මෙහිදී “පත්තර මහගෙදර” නම් වූ ලේක්හවුස් ආයතනයේ ප්‍රදර්ශන කුටිය දැකබලා ගැනීමට මහජනතාව දිගු පෝලීමක සිටින අයුරු අපට දැකගත හැකිවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=n11020712</link>
    <topic>යාල 3 කලාපයත් දැන් විවෘතයි</topic>
    <author>ලූණම සමූහ සනත් ගමගේ</author>
    <content>වසර තිහකට ආසන්න කාලයකට පසුව යාල ජාතික වනෝද්‍යානයේ තුන්වැනි කොටසත් දෙස් විදෙස් සංචාරකයන්ට විවෘත කෙරේ.බුත්තල – කතරගම මාර්ගයේ ගල්ගෙය ප්‍රදේශයෙන් නව පිවිසුම් දොරටුව විවෘත කිරීම ජනාධිපති මහින්ද රාජපක්ෂ මහතා අතින් සිදුවිය. විදෙස් සංචාරකයින් මෙරටට බහුලව මේ දිනවල පැමිණීම හේතුවෙන් මෙරට අසිරිය නිදහසේ විඳ ගැනීමේ අරමුණින් මේ ප්‍රදේශ විවෘත කිරීමට රජය තීරණය කර තිබේ.යාල ජාතික වනෝද්‍යානයට පැමිණෙන දෙස් විදෙස් සංචාරකයන් වසරකට ලක්ෂ දෙක හමාරකට අධිකය. මේ කලාපය විවෘත වීමෙන් පසු සංචාරකයන්ගේ ප්‍රමාණය සැලකිය යුතු ලෙස ඉහළ යන බව යාල බුන්දල කලාපයේ සහකාර අධ්‍යක්ෂ ඒ. එච්. සුමනසේන මහතා පවසයි.තුන්වැනි කලාපයේ බහුල වශයෙන් දිවියන්, වලසුන් ඇතුළු දුර්ලභ ගණයේ සතුන් දැකබලා ගැනීමටද හැකියාව සැලසේ.ත්‍රස්තවාදී කලබල හේතුවෙන් මේ ප්‍රදේශ වසා දමා තිබූ හෙයින් එම ප්‍රදේශවල වන සතුන් සංචාරකයින්ට දැක ගැනීමට නොහැකිවිය.වනජීවි අධ්‍යක්ෂ ජනරාල් චන්ද්‍රවංශ පතිරාජ මහතා ඇතුළු නිලධාරිහු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=n11020715</link>
    <topic>බස්නාහිර පළාතේ බස් රථ සෝදිසියට කඩා පනින හමුදාවක්</topic>
    <author>ජීවනී පතිරණ</author>
    <content>බස්නාහිර පළාතේ බස් රථ සෝදිසියට ලක්කිරීම සඳහා කඩාපනින හමුදාවක් යෙදවීමට පළාත් ප්‍රවාහන අමාත්‍යාංශය සැලසුම් කර තිබේ.බීමත්ව ධාවනය කරන රියදුරන් අල්ලා ගැනීමටත්, කොන්දොස්තරවරුන් ටිකට් නිකුත් නොකිරීම, බීමත්ව සේවය කිරීම, මිල දර්ශකයක් ප්‍රදර්ශනය නොකිරීම වැනි වරදක් සිදුකර ඇත්නම් හෝ කාලසටහන් අනුව බස් ධාවනය නොකිරීම වැනි වැරැදිවලට එරෙහිව මේ කඩාපනින හමුදාව ක්‍රියාත්මක වනු ඇත. මීට අමතරව බලපත්‍ර නොමැතිව ධාවනය කරන බස් රථ වැටලීමටද මේ අනුව පියවර ගනු ලැබේ.මේ සඳහා යුද හමුදාවේ සහය ලබා ගැනීමට නියමිත බව බස්නාහිර පළාත් ප්‍රවාහන ඇමැති උපාලි කොඩිකාර මහතා පැවැසීය. මාර්තු මාසය තුළ දී මේ වැටලීම් ආරම්භ කිරීමට නියමිත අතර, නීතිවිරෝධී ලෙස ධාවනය කෙරෙන බස් රථ හිමියන්ට හා රියදුරන්ට දැඩි දඬුවම් පැමිණවීමටද අමාත්‍යාංශය පියවර ගනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=n11020716</link>
    <topic>රෝගියා පියවි සිහියෙන් සිටියදී හෘද කපාට බද්ධ සැත්කමක්</topic>
    <author>අසේල කුරුළුවංශ</author>
    <content>මෙරට ඉතිහාසයේ ප්‍රථම වරට රෝගියකු පියවි සිහියෙන් සිටියදී හෘදය විවෘත කර කපාට බද්ධ කිරීමේ ශල්‍යකර්මයක් සාර්ථකව සිදුකිරීමට මහනුවර මහ රෝහලේ හෘද රෝග හා උරස් ඛන්තුක ශල්‍ය ඒකකයේ වෛද්‍ය කණ්ඩායමක් සමත්ව තිබේ. හෘද සැත්කම සිදුකරන අවස්ථාවේ රෝගීයාට ගීත ශ්‍රවනය කිරීමට අවකාශ සලසමින් ඔහු හා කතා බස් කරමින් මෙම ශල්‍යකර්මය සිදුකිරීම මෙරට වෛද්‍ය ඉතිහාසයේ සුවිශේෂී අවස්ථාවකි.මහනුවර මහ රෝහලේ හෘද රෝග විශේෂඥ වෛද්‍ය ජී. ගාන්ධිජි, නිර්වින්දන වෛද්‍ය විශේෂඥ විශ්ව උඩුවෙල, සහකාර නිර්වින්දන වෛද්‍ය ඒ. එස්. ජී. වාසල යන මහත්වරු ඇතුළු කණ්ඩායමක් පැය 03 ක පමණ කාලයක් තුළ මෙම සැත්කම සාර්ථකව සිදුකර ඇත.ගම්පොළ ප්‍රදේශයේ පදිංචි දෙදරු පියෙකු වන තිස්අට හැවිරිදි මහින්ද ගල්ලියද්ද නමැති අය මෙම සැත්කමට මුහුණ දී ඇති අතර මේ වන විට ඔහු නිරෝගී සුවයෙන් පසුවෙයි. රෝගියා නිර්වින්දනයකට ලක් නොකර ඔහුගේ හෘදය යන්ත්‍රයකට සම්බන්ධ කර (Cardio Pulmonary Bypass Machine) මෙම සැත්කම සිදුකළ අතර සැත්කමින් විනාඩි 10 කට පසු ඔහුට ඥාතීන් හා කතා බහ කිරීමට පමණක් නොව වාඩි වී සිටීමටද හැකි බව විශේෂඥ වෛද්‍ය ජී. ගාන්ධිජි මහතා පවසයි.නව ක්‍රමය යටතේ හෘදය ආශි‍්‍රත පපුවේ විවරකරන ප්‍රදේශය පමණක් ඖෂධ මගින් හිරිවට්ටන බවත් ශල්‍ය කර්මයෙන් පසු රෝගියාට අවම වේදනාවක් පමණක් දැනෙන බවත් කී වෛද්‍ය ගාන්ධිජි මහතා නිර්වින්දනය කිරීම සඳහා ඖෂධ ලබා නොදෙන නිසා එමඟින් ඇතිවන අහිතකර බලපෑම් කිසිවක් මෙහිදී ඇති නොවන බවද කීය.ඡායාරූප-ශාන්ත රඹුක්වැල්ල.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=n11020713</link>
    <topic>ගංවතුරින් විපතට පත් ජනතාවට සහන දෙන්න ඇමැති බැසිල්ගේ නියමයෙන් පියවර රැසක්</topic>
    <author/>
    <content>පවතින අයපහත් කාලගුණික තත්ත්වය හේතු කොට ගෙන ගංවතුරෙන් හානියට පත් වූ අනුරාධපුරය සහ පොළොන්නරුව යන දිස්ත්‍රික්කයන්හි ජනතාවට සහන සැලසීමේ කි‍්‍රයාවලිය නිරීක්ෂණය කිරීම සඳහා ආර්ථික සංවර්ධන අමාත්‍ය බැසිල් රාජපක්ෂ මහතා පෙරේදා (05) එම ප්‍රදේශවල නිරීක්ෂණ චාරිකාවක නිරත විය.මේ වන විට අනුරාධපුර දිස්ත්‍රික්කයේ පුද්ගලයින් ලක්ෂ 2 ක් පමණද, පොළොන්නරුව දිස්ත්‍රික්කයේ පුද්ගලයන් 20638 ක්ද ගංවතුර සහ අධික වර්ෂාව හේතුවෙන් පීඩාවට පත් වී සිටිති.පොළොන්නරුව දිස්ති‍්‍රක්කයේ ගංවතුරෙන් සිදු වූ හානිය පිළිබඳව විමසා බැලෙන රැස්වීමකට ඇමැති බැසිල් රාජපක්ෂ මහතා පොළොන්නරුව දිස්ත්‍රික් ලේකම් කාර්යාලයේදී සහභාගි විය. එහිදී ඇමැතිවරයා කියා සිටියේ ගංවතුර නිසා හානියට පත් කුඹුරු සඳහා පොහොර සහනාධාරයට අමතරව රජය මඟින් බිත්තර වී නොමිලයේ ලබාදීමට කටයුතු කරන බවයි. අනතුරුව පොළෙන්නරුව/මඩකළපුව/මනම්පිටිය මාර්ගයේ ජලයෙන් යට වී ඇති ප්‍රදේශ නිරීක්ෂණය කළ ඇමතිවරයා පොළොන්නරුව නගර විද්‍යාලයේ පිහිටුවා ඇති සුබසාධන කඳවුර නිරීක්ෂණය කිරීමට ද කටයුතු කළේය. පසුව ආර්ථික සංවර්ධන අමාත්‍යාංශය මගින් අවතැන් වූ පුද්ගලයන්ට බෙදාදීමට ලබාදෙන සහනාධාර තොගය බැසිල් රාජපක්ෂ ඇමැතිවරයා විසින් සෞඛ්‍ය අමාත්‍ය මෛත්‍රීපාල සිරිසේන මහතා වෙත බාර දෙන ලදී. මෙම අවස්ථාවට සෞඛ්‍ය අමාත්‍ය මෛත්‍රීපාල සිරිසේන, ඉඩම් හා ඉඩම් සංවර්ධන නියෝජ්‍ය අමාත්‍ය සිරිපාල ගම්ලත් යන අමාත්‍යවරුද, පළාත් සභා මන්ත්‍රීවරුද, දිස්ත්‍රික් ලේකම් ප්‍රමුඛ රජයේ උසස් නිලධාරීහුද සහභාගි වූහ.අනුරාධපුර දිස්ත්‍රික්කයේ ගංවතුර තත්ත්වය පිළිබඳව සහ සහන කටයුතු සැලසීම පිළිබඳ සාකච්ඡාවක් අනුරාධපුර ගුවන් හමුදා කඳවුරු භූමියේදී අමාත්‍ය බැසිල් රාජපක්ෂ මහතාගේ ප්‍රධානත්වයෙන් පැවැත්වුණි. එහිදී විපතට පත් වූ ජනතාවට බෙදාදීම සඳහා ආර්ථික සංවර්ධන අමාත්‍යාංශයෙන් ලබාදුන් භාණ්ඩ තොගයක් බාරදීමද සිදු විය. ඉන් අනතුරුව බැසිල් රාජපක්ෂ අමාත්‍යවරයා අනුරාධපුර දිස්ත්‍රික්කයේ ගංවතුරෙන් හානියට පත් ප්‍රදේශ නිරීක්ෂණයට ද සහභාගි විය.මෙම අවස්ථාවට උතුරු මැද ප්‍රධාන අමාත්‍ය බර්ටි ප්‍රේමලාල් දිසානායක, ගොවිජන සේවා හා වනජීවී අමාත්‍ය එස්. එම්. චන්ද්‍රසේන සහ වාරිමාර්ග හා ජල සම්පත් කළමනාකරණ නියෝජ්‍ය අමාත්‍ය ඩබ්. ඒ. ඒකනායක සහ ෂෙහාන් සේමසිංහ යන මැති ඇමැතිවරුද, පළාත් සභා මන්ත්‍රීවරුද, දිස්ත්‍රික් ලේකම් ඇතුළු රජයේ උසස් නිලධාරීහුද සහභාගී වූහ. ගංවතුර හේතුවෙන් අවතැන් වූ පුද්ගලයන්ට සහන සැලසීම සඳහා ආර්ථික සංවර්ධන අමාත්‍යාංශයේ මෙහෙයවීමෙන් විශේෂ වැඩපිළිවෙළක් ක්‍රියාත්මක කර තිබේ.අම්පාර, ත්‍රිකුණාමලය, මඩකළපුව, පොළොන්නරුව සහ අනුරාධපුරය යන දිස්ත්‍රික්කයන්හි අවතැන් වූ පුද්ගලයින් 870857 ක් වෙනුවෙන් වියළි ආහාර ද්‍රව්‍ය ලබාදීමට අමාත්‍යාංශය පියවර ගෙන ඇත. ඒ අනුව හාල්, පරිප්පු සීනි සහ පොල්තෙල් යන ද්‍රව්‍ය ඇතුළත් මෙම භාණ්ඩ තොගයෙන් කොටසක් ගංවතුරෙන් හානියට පත් ප්‍රදේශ නිරීක්ෂණය කිරීමට ගිය ආර්ථික සංවර්ධන අමාත්‍ය බැසිල් රාජපක්ෂ මහතා විසින් එම ප්‍රදේශවල ජනතාවට බෙදාදීමට බාරදෙනු ලැබීය.මීට පෙරද ආර්ථික සංවර්ධන අමාත්‍යාංශය මෙම ප්‍රදේශවල ගංවතුරින් විපතට පත් පුද්ගලයින් 511920 කට සහන සැලසීමට කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=n11020714</link>
    <topic>කහවත්ත රෝහලේදී බීමත් පිරිසක් පොලිසියේ තුනකට පහරදීලා</topic>
    <author>රත්නපුර දිසා විශේෂ – නිරෝෂණ පෙරේරා</author>
    <content>බීමත් පිරිසක් විසින් පොලිස් නිලධාරීන් තිදෙනෙකුට කහවත්ත රෝහල තුළදී පහරදීමේ සිද්ධියකින් පසු රෝහල තාවකාලිකව වසාදමා තිබේ.රෝහල් භූමියේදී තමන්ට නිසි ආරක්‍ෂාවක් නැතැයි පවසමින් වෛද්‍යවරු ඇතුලු රෝහල් කාර්යය මණ්ඩලය සේවයෙන් ඉවත්වූහ.සෙනසුරාදා (05) රෝහල් කාර්යය මණ්ඩලය ගත් මෙම තීරණයෙන් පසු රෝහල වැසීගොස් ඇත. සියලුම නේවාසික රෝගීහු රෝහලින් පිටව ගියහ.කාර්යය මණ්ඩලය රෝහල තුළ රැදීසිටියත් තම ආරක්‍ෂාව ලැබෙන තෙක් සේවය නොකරන බව පවසති.සුගිය සිකුරාදා රිය අනතුරකට ලක්වූ දෙදෙනෙකු රෝහල් ගතකිරීමෙන් පසු රෝහලට පැමිණ 15ක පමණ පිරිසක් එහි සිටි පොලිස් නිලධාරීන් තිදෙනෙකුට පහරදී ඇතැයි පොලිසිය කියයි.එම සිද්ධියෙන් තුවාල ලද පොලිස් කොස්තාපල්වරයෙකු කහවත්ත රෝහලේ ප්‍රතිකාර ලැබුවේය. රෝහලේ ආරක්‍ෂාවට යොදවා තිබූ පෞද්ගලික ආරක්‍ෂක අංශයද දෙමසක සිට ක්‍රියාත්මක නොවේ. රෝහලට නිසි ආරක්‍ෂාවක් නොමැති නිසා මීට පෙරදිත් ගැටලු මතුව තිබූ බව රෝහල් අධ්‍යක්‍ෂවරයා කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=r1102071</link>
    <topic>අනුරපුර ජල ගැලීම් හා ගංවතුරින් පුද්ගලයන් 1,70000ක් අවතැන්</topic>
    <author>අනුරාධපුර අධිකරණ අතිරේක දිස්ත්‍රික් සමූහ සහ අනුරාධපුර සමූහ</author>
    <content>ජල ගැලීම් හා ගංවතුර හේතුවෙන් අනුරාධපුර දිස්ත්‍රික්කයේ පවුල් පනස් එක්දාස් හත්සිය පනහකට (51750) අයත් පුද්ගලයින් එක්ලක්ෂ හැත්තෑ හය දාස් එකසිය දෙනෙක් පීඩාවට පත්ව ඇති බව අනුරාධපුර දිස්ත්‍රික් ලේකම් කාර්යාල ආපදා කළමනාකරණ අංශය කියයි.ජල ගැලීම් සහ ගංවතුර නිසා අනුරාධපුර දිස්ත්‍රික්කයේ ප්‍රාදේශීය ලේකම් කොට්ඨාස විසි තුනක (23) ක පවුල් 4397 කට අයත් පුද්ගලයින් පහළොස්දාස් පන්සිය හැත්තෑ අට දෙනෙක් කඳවුරු 96 ක රඳවා සිටිති.හොරොව්පොතාන රාජාංගනය පලාගල සහ නොච්චියාගම ප්‍රාදේශීය ලේකම් කොට්ඨාසවලට වැඩිම හානි සිදුව තිබේ. දිස්ත්‍රික්කයේ වැඩිම පිරිසක් අවතැන්ව ඇති ප්‍රාදේශීය ලේකම් කොට්ඨාසය ලෙස කැකිරාව නාච්චාදුව හඳුනාගෙන තිබේ.මේ අතර අනුරාධපුර මල්වතුඔයේ ජලය බැස යාමෙන් තන්තිරිමලේ සඳමල්එළිය ගම්මානය යටවී ඇති බව දිස්ත්‍රික් ලේකම් කාර්යාල ආපදා කළමනාකරණ අංශය කියයි.ඊයේ (6) දහවල් 11 පමණ වන විට පවුල් 45 ක් බේරා ගැනීමට ආරක්ෂක අංශ කටයුතු කර ඇති අතර සෙසු පවුල් ද බේරා ගැනීමට බෝට්ටු සේවා යොදවා ඇත. තවද මේ වන විට එක් කඳවුරක් ආරම්භ කළ අතර ජල ගැලීම් තත්ත්වය වර්ධනය වීමත් සමග තවත් කඳවුරු කිහිපයක් ආරම්භ කිරීමට පියවර ගෙන තිබේ.මල්වතු ඔයේ ඉහළ ප්‍රදේශ වලින් ජලය බැස යාමත් සමග තන්තිරිමලේ ප්‍රදේශය යටවීමට පටන් ගෙන ඇති බව ආපදා කළමනාකරණ මධ්‍යස්ථානය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=r1102072</link>
    <topic>බදුලුසිරිගම වැසියනට විකල්ප ඉඩම්</topic>
    <author/>
    <content>බදුලුසිරිගම නාය යාමේ තර්ජනයට ලක්වූ සියලුම ජනතාවට විකල්ප ඉඩම් ලබාදීමට තීරණය කර ඇති බව වාරිමාර්ග හා ජල කළමනාකරණ ඇමැති නිමල් සිරිපාල සිල්වා මහතා පවසයි.ඇමැතිවරයා මේ බැව් අවධාරණය කළේ පසුගිය 05 වන දින බදුල්ල ප්‍රදේශයේ නාය යාමේ තර්ජනයට ලක්වූ ජනතාවට සහන සැලසීම සඳහා එම ප්‍රදේශවල නිරීක්ෂණ චාරිකාවකට එක්වූ අවස්ථාවේදීය.දැනට පවතින තත්වය අනුව පවුල් 200 ක් පමණ බදුල්ල අවට ප්‍රදේශවල අවතැන් වී ඇත. මින් පවුල් 60 ක් රිල්පොළ කනිටු විදුහලේ තාවකාලිකව පදිංචි කර ඇති අතර ඔවුන්ට අවශ්‍ය වියළි ආහාර ද්‍රව්‍ය දෛනිකව ලබාදීමට කටයුතු කර ඇති බවද ඇමැතිවරයා පවසයි.ඉදිරියේදී ඔවුන්ට අවශ්‍ය සහන ලබාදීම ආපදා කළමනාකරණ අමාත්‍යාංශය හා එක්ව වැඩපිළිවෙළක් සැකසීමට කටයුතු කරන අතර මේ පිළිබඳව විශේෂ සාකච්ඡාවක් ආපදා කළමනාකරණ ඇමැති මහින්ද අමරවීර මහතා ඇතුළු නිලධාරීන් සමග ඊයේ 06 දා පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=r1102073</link>
    <topic>මාර්ග කීපයක බස් නැවැත්වීම තැන්තැන්වල</topic>
    <author>කටුකුරුන්ද සමූහ කපිල කුලසිංහ</author>
    <content>කළුතර නව බස් නැවතුම්පොළ ගොඩනැගිල්ල ඉදිවීමත් සමඟ මාර්ග කිහිපයක ජනතාවට බස් රථ නැවතුම අහිමි වීමෙන් ගැටලු රැසක් පැන නැඟී ඇතැයි ප්‍රදේශවාසීහු පවසති.යටදොළ, මුංහේන, කෙත්හේන ආදී ප්‍රදේශවල මගී ජනතාව මේ නිසා දැඩි දුෂ්කරතාවන්ට පත්ව සිටිති.මේ ප්‍රදේශවල බස් රථ දැනට නවත්වනු ලබන්නේ කළුතර දුම්රිය පළ පාරේ තැන් තැන්වලයි. මේ නිසා මඟීන් ද දුම්රිය පළ පාරේ ස්ථාන කීපයක අව් වැසි පීඩාවන්ට මුහුණ දෙමින් දිගු කාලයක් ගත කරන අයුරු බොහෝ විට දක්නට ලැබේ.මේ පිළිබඳව අදහස් දැක්වූ ජී. ජිනදාස මහතා (මඟියෙක්) - ”පැරණි බස් රථ ගොඩනැගිල්ල තියෙන කාලේ අපිට ඉන්න තැනක් තිබුණා. අලුතින් ගොඩනැගිල්ල ඉදි වුණාට පස්සෙ ගම්මාන කිහිපයක බස් නවත්තන එක නැති වුණා. මේවා සැලසුම් කරන්න ඕනා හැම දෙනා ගැනම හිතලා නේද? දැන් බලන්න බස් එක එනතුරු මිනිස්සුන්ට ඉන්න තැනක් නෑනෙ”.ටී. එස්. ප්‍රනාන්දු - ”මේ දුම්රිය පළ පාරේ අපි ඉන්නෙ හරිම අමාරුවෙන්. මේ පාරවල්වල බස් වෙන පාරවල්වල වගේ නැහැ. සමහර වෙලාවට පැය දෙක දෙකහමාර වගේ රස්තියාදු වෙනවා. ඉතිං මෙතැන දවල්ට අව්වයි. සමහර දාට වහිනවා. එහාට මෙහාට දුව දුව මිනිස්සු ඉන්නවා. ඉස්කෝල ළමයි ඉන්න වෙලාවට කඩ දොරකඩවල් ළඟට වෙලා අව්වෙන් බේරිලා යාන්තමට ඉන්නවා. සමහර දාට වෙන තැනක බස් එක නතර කරනවා. එතකොට එහාට දුවනවා. මේ මගීන්ට ස්ථිර තැනක් හදලා දෙන්න. මේවා කළුතර ප්‍රධාන පෙළේ පාරවල්.”නව බස් රථ නැවතුව ඉදිවී දැනට වසර කිහිපයක් ගතවී අවසානයි. එහෙත් යටදොළ මගීහු ස්වභාව ධර්මයේ පීඩාවන්ට ලක්වෙමින් තවමත් දුම්රිය පළ පාෙර්ය.මේ මඟීන් හටද ස්ථිර බස් රථ නැවතුමක් ලබාදීමට කටයුතු කිරීම බලධාරීන්ගේ යුතුකමයි..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=r1102074</link>
    <topic>ලබුගම-හංවැල්ල මාර්ගයේ පැරැණි පාලම් අබලන්</topic>
    <author>ලබුගම සමූහ නිරෝෂා ශ්‍යාමලි විදාන</author>
    <content>ලබුගම කලටුවාව ජලාශ ඉදිරිකිරීමත් සමඟ ඊට සමගාමීව යටිතල පහසුකම් සංවර්ධනය කිරීමේ දී ලබුගම හංවැල්ල මාර්ගයේ ඉදි කෙරුණු පැරැණි පාලම් සියල්ල ඉතා අබලන් තත්ත්වයකට පත්ව තිබේ.මේ පාලම් ඉදිකර අවුරුදු 125කටත් අධික කාලයක් ගතව ඇතැයි ප්‍රදේශවාසී ජනතාව පවසති. කළුඅග්ගල සිට කිලෝමීටර් එකක දුරින් පිහිටි බ්‍රැන්ඩිගම්පල අඩි 100 (2 / 3) පාලම ඉතාම අබලන් තත්ත්වයකට පත්ව ඇති අතර මේ පාලම මතින් ටොන් 5ට වැඩි බර වාහන ගමන් කිරීම ද තහනම් කර ඇත. එසේ තහනම් කර තිබියදීත් එම තහනම නොකතා කළුගල් පටවා ගත් කියුබ් 5 ප්‍රමාණයේ ටිපර් රථ ඒ මතින් ගමන් කරන බවට ජනතාව චෝදනා කරති.යම් හෙයකින් මේ පාලම කඩා වැටුණ හොත් බ්‍රැන්ඩිගම්පල නෙළුවත්තුඩුව, නිරිපොල, මාවල්ගම, ළහිරුගම, පැල්පළ, එළමලවල, වැලිකන්න, කහහේන, තුම්මෝදර, පඤ්ඤාගුල, ලබුගම සහ කලටුවාව යන ප්‍රදේශවල ගමනා ගමනය සම්පූර්ණයෙන්ම ඇන හිටිනු ඇත.ලබුගම හංවැල්ල මාර්ගයේ අබලන් තත්ත්වයට පත්ව ඇති කහහේන පාසල අසල පාලම, වැලිකන්න පාලම, පැල්පල පාලම, යන පාලම් හැකි ඉක්මනින් යන පාලම් හැකි ඉක්මනින් ප්‍රතිසංස්කරණය කිරීමට පියවර ගන්නා ලෙස ප්‍රදේශවාසී ජනතාව අදාළ බලධාරීන්ගෙන් ඉල්ලා සිටිති.එසේ නොවුණ හොත් ඉතා දුෂ්කර මේ මාර්ගයේ ජනතාවට දැඩි ලෙස පීඩාවන්ට පත්වන්නට සිදුවනු ඇතැයි ඔවුහු වැඩිදුරටත් පෙන්වා දෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=r1102075</link>
    <topic>පරිසර නීති කඩකළ පොතුහැර 130කට නඩු</topic>
    <author>වයඹ පළාත් සංචාරක - සේන ඉදිරිසිංහ</author>
    <content>පරිසරය ආරක්ෂා කර ගැනීම සඳහා විධිමත් වැඩපිළිවෙළක් පොතුහැර පොලිස් බල ප්‍රදේශය තුළ ක්‍රියාත්මක කැරෙන බව පොලිස් ස්ථානාධිපති පොලිස් පරීක්‍ෂක සම්පත් ජයසිංහ මහතා පැවැසීය.මීට සමගාමීව නගරයේ හා ප්‍රධාන මාර්ගයන්හි කැළි කසළ බැහැර කිරීම සඳහා කැළිකසළ බඳුන් තැබීම සිදු කැරේ. නිවෙස් වලින් ඉවත් කරනු ලබන කැළි කසළ මහා මාර්ග අසලට ගෙනැවිත් දමන අය අත්අඩංගුවට ගෙන නඩු පැවැරීමේ වැඩපිළිවෙළ අනුව ඉකුත් වසරේ 130 දෙනෙකු පොලීසිය විසින් අත්අඩංගවට ගෙන පොල්ගහවෙල මහේස්ත්‍රාත් අධිකරණයේ නඩු පවරා තිබේ.තවද ප්‍රසිද්ධ ස්ථානවල දුම්පානය කළ පුද්ගලයන් 90 දෙනෙක් ද වැලිගොඩ දැමීම් වලට සම්බන්ධ පුද්ගලයන් 18 දෙනෙකු හා දැව ජාවාරම් වලට සම්බන්ධ පුද්ගලයින් 10 දෙනෙක් පොලීසිය විසින් අත්අඩංගුවට ගෙන අධිකරණයේ නඩු පවරා ඇතැයිද පොලීසියේ පාරිසරික ඒකකයේ නිලධාරියෙක් දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=r1102076</link>
    <topic>මතුගම කර්මාන්ත පුරයට සෙවිලි තහඩු කම්හලක්</topic>
    <author>මතුගම සංචාරක</author>
    <content>සෙවිලි තහඩු කර්මාන්ත ශාලාව ඉදිකිරීමෙන් මතුගම ප්‍රදේශයේ දියුණුවක් ඇති වන බව කර්මාන්ත හා වානිජ කටයුතු ඇමැති රිසාඩ් බදුදින් මහතා පැවැසීය.මතුගම පල්ලෙගොඩ කර්මාන්තපුරයේ රැම්කෝ සෙවිලි තහඩු කම්හල ආරම්භ කිරීමට මුල්ගල් තැබීමෙන් අනතුරුව පැවති ජනහමුවේදී ඒ මහතා එසේ පැවසීය.ඒ මහතා මෙසේ ද පැවැසීය.පන්නල මාකඳුරේද කර්මාන්තශාලාවක් ආරම්භ කළා. මේ මතුගම ආරම්භ කරන්නේ දෙවැනි කම්හලයි.දකුණු ප්‍රදේශයේ ජනතාව ගේ අවශ්‍යතා සම්පූර්ණ කරනවා. මාස අටක් ගතවීමට පෙර ඉදිකිරීම් අවසන් කිරීමට බලාපොරොත්තු වෙනවා.තරුණ - තරුණියන් 500 කට රැකියා පහසුකම් ලබා දෙනවා.අධිවේගී මාර්ගය ආශ්‍රිතව පිහිටා ඇති නිසා ඉතාමත් පහසුවෙන් ප්‍රවාහන පහසුකම්ද සැලැසී තිබෙනවා. ප්‍රවාහන ඇමැති කුමාර වෙල්ගම මහතා.- මා කර්මාන්ත සංවර්ධන ඇමැති ලෙස කටයුතු කරද්දී මගේ ආසනයේ කර්මාන්ත පුරයක් ආරම්භ කිරීමට පියවර ගත්තා. ඒ නිසා අද කර්මාන්තශාලා ඉදිකිරීම් ආරම්භකර තිබෙනවා.මීගම ප්‍රදේශයේ තිබුණ විශාල පොල් ඉඩමක මේ කර්මාන්ත පුරය ආරම්භ කළා. ඒ අවස්ථාවේ විරෝධතා ආවා, ඒ ගැන නොසිතා ආරම්භ කළා. අද ජනතාව තේරුම් ගනී එහි ඇති වැදගත්කම.මේ සෙවිලි තහඩු කම්හල ආරම්භ කිරීමට ලැබීම ගැන මම බෙහෙවින් සතුටු වනවා. මේ මතුගම මීගම ප්‍රදේශයේ දියුණුවක් ඇති වෙනවා මෙන්ම අපේ තරුණ පිරිසට ගමේ ඉදන් රැකියා කිරීමේ අවස්ථාව උදාවෙනවා. මේ වගේ සංවර්ධනයක් කාලයකින් සිදුවෙලා නැහැ.රැම්ෆෝ ආයතනයේ සභාපති පී. ඒ. සී. රාමසාමිරාජා, මතුගම ප්‍රාදේශීය සභාවේ හිටපු සභාපති මෙරිල් මුණසිංහ, හිටපු උප සභාපති රෝෂන් ජයසිංහ, හිටපු මන්ත්‍රී කේ. ඩී. චිත්‍රානන්ද, ප්‍රාදේශීය සභාවේ ලේකම් අනුලා සිරිමාන්න මහත්ම මහත්මීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=r1102077</link>
    <topic>මගුර ගඟේ වැල් පාලමේ ගමන අනතුරුදායකයි</topic>
    <author>මතුගම සංචරක</author>
    <content>පාලින්දනුවර ප්‍රාදේශීය ලේකම් කොට්ඨාසයේ මගුරගඟ හරහා දමා ඇති එල්ලෙන වැල් පාලම අබලන්ව ඇත.මේ පාලමට දමා ඇති ලෑලි දිරාපත්ව කැඩී බිඳී ගොස් ඇති අතර තැනින් තැන ලෑලි ගැලවී ඇත.දෙපසට යොදා ඇති කම්බිය දිරාපත්ව ඉතාමත් අවදානම් තත්ත්වයක පවතී. පාලමට යොදා ඇති යකඩ ගේඩර් දිරාපත්ව ගැලවී ඇත.හැඩිගල්ල මගුර අවට ගම්මානවල පදිංචි ළමයින් බදුරලිය පාසල් වලට යන්නේ මේ පාලමෙනි. දැනටමත් ළමයින් කීප දෙනෙකු පාලමෙන් ඇද වැටී අනතුරුවලට මුහුණ පා තිබේ. අවට ප්‍රදේශවාසීන් පවසන්නේ මේ පාලමෙන් ගමන් කරන්නේ ජීවිතය පරදුවට තබා බවයි.පාලම මතින් පාපැදියක්වත් ගෙන යාමට නොහැකිය. පසුගිය කාලයේ අවස්ථා ගණනාවකදීම පාලම අලුත්වැඩියා කිරීමට මුදල් වෙන් කර ඇති බව දේශපාලනඥයන් ප්‍රකාශ කර සිටියත් අද වන තුරු පාලම අලුත්වැඩියා කිරීමට පියවර ගෙන නොමැත. මේ නිසා සැතපුම් ගණනක් පයින් ගොස් හැඩිගල්ල ප්‍රදේශයේදී බස් වලට නැග බදුරලිය නගරයට යෑමට සිදුව ඇත.ගම නැගුම වැඩපිළිවෙළ යටතේ හෝ මේ පාලම අලුත්වැඩියා කරන ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=r1102078</link>
    <topic>අඟුලානේ වාහන නැවතුම්පොළ ප්‍රයෝජනයට ගෙන නෑ</topic>
    <author>බත්තරමුල්ල සමූහජනක එන්. කෑරගල</author>
    <content>ගාලු පාරේ කොළඹ දෙසට පැමිණෙන පෞද්ගලික වාහන නවතා තබා වායුසමනය කරන ලද සුඛෝපභෝගී බස් රථයකින් කොළඹට ගමන් කිරීමට අඟුලාන මංසන්ධියේ පාක් ඇන්ඩ් රයිඩ් ආරම්භ කළත් ඉන් ප්‍රයෝජනයක් නොගන්නා බව මගීහු කියති.වාහන සියයකට අධික ප්‍රමාණයක් නවතා තැබීමට පහසුකම් සපයා ඇති එම ස්ථානයේ දිනකට වාහන දහයකටත් වඩා අඩු සංඛ්‍යාවක් නවතා තිබෙනු දැකිය හැක. වාහන තදබදය, ඉන්ධන නාස්තිය, පරිසර දූෂණය, ආදී ගැටලුවලට පිළියමක් ලෙස ආරම්භ කරන ලද මින් ප්‍රයෝජනයක් ගැනීමට ජනතාව දැනුම්වත් වී නොමැති බව පෙනී යයි..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=r1102079</link>
    <topic>අම්පාර පොල්වත්ත සති පොළේ අඩුපාඩු රැසක්</topic>
    <author>අම්පාර දිසා විශේෂ එල්. දෙහිගොල්ල</author>
    <content>අම්පාර ප්‍රාදේශීය ලේකම් කොට්ඨාසයට අයත් පොල්වත්ත සති පොළේ අඩුපාඩු රැසක් ඇතැයි අවට ජනතාව හා වෙළෙන්දෝ පවසති. 1972 දී ආරම්භ වූ පොළ මේ වන විට පවත්වාගෙන යන්නේ නොයෙක් අඩුපාඩු මැදය.ගල්ගමුව, රතුගල, නාමල්ඔය, රත්මල්ගහඇල්ල, අඹගහවැල්ල, පරගහකැලේ, වාවින්න, බොඩගොල්ල, කොක්නහාර, කෙස්සිරිගම, දේවාලහිඳ, පහලළන්ද, ඉඟිනියාගල වැනි ගම්මානවල සිට 1500කට ආසන්න පිරිසක් සතිපතා මේ පොළට පැමිණෙති.වැසි දිනවලට පොළ භූ®මිය මඩ වගුරකි. කඩ කාමර අබලන් තත්ත්වයට පත්ව තිබේ. සමහර කඩ කාමර වහල උඩ ගස් කොළන් පවා වැවී ඇත. වැසිකිළි, ජල පහසුකම් නැත.මාළු, මස් අලෙවි කරන ස්ථානයට ජල පහසුකම් නොමැත.එම ස්්ථාන සෝදා හැරීමට නොහැකි වීම නිසා පොළ දිනෙන් පසු මුළු අවට පරිසරයම දැඩි ලෙස අපවිත්‍ර වෙයි.පොළ කාසි එකතු කරන ජී. ඒ. ආරියසිංහ මහතා මෙසේ කීවේය.මේ පොළේ ටෙන්ඩරය ගත්තේ රුපියල් දෙළක්‍ෂ විසිදාහකට. පොළෙන් හොයන බදු මුදල් මේ ස්ථානයට වැය කරන්නේ නෑ. පොළේ වෙළඳාම් කරන ව්‍යාපාරිකයන්ගෙන් මුදල් ඉල්ලන්න බෑ, පහසුකම් සපයන්නේ නැතිව.වැසි දිනවලට ජනතාව එන්නේ නෑ. කැළි කසළ එකතු කරන්න නිසි වැඩපිළිවෙළක් නෑ.එකමුතු මරණාධාර සමිතියේ සභාපති අරුණ ඩයස් මහතා - ඉස්සර අම්පාර දිස්ත්‍රික්කයේ විශාලම පොළ මේ. පොළ භූ®මිය පිරිසුදු කිරීමක් සිදුවන්නේ නෑ.මේ වාගේ තැනකට ආරක්‍ෂක වැටක් අවශ්‍යයි.ඒ. පී. ධර්මරත්න මහතා - අවුරුදු ගණනක් මේ පොළේ තත්ත්වය මේක. අපි කීප වතාවක් ඉල්ලීම් කළා අදාළ අංශවලින් මේ පොළ හදලා දෙන්න කියලා. ඒක තාම ඉටු වුණේ නෑ. පොළ ඉස්සරහා තියෙන්නේ පන්සල.මාළු, මස් කපන අය අපද්‍රව්‍ය ඔක්කොම දාන්නේ පන්සල් වත්තට. බෝධි පූජාවක්වත් තියන්න බෑ මුළු පළාතම ගඳ ගහනවා. පොළ භූමියේ මත්පැන් බෝතල් විශාල ප්‍රමාණයක් තැනින් තැන තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=r11020710</link>
    <topic>‘වයඹ හඬට’ වසර දෙකයි</topic>
    <author>පොල්ගහවෙල සමූහ - එල්. ටී. තිලකරත්ත</author>
    <content>බොහෝ සම්පත්වලින් පරිපූර්ණ වයඹ පළාතට ගුවන් විදුලි නාලිකාවක අවශ්‍යතාව කලක සිට පැවතිණි. එම අඩුව සම්පූර්ණ කරමින් පසුගිය 2009 පෙබරවාරි 07 දා වයඹ පළාතට ගුවන් විදුලි නාලිකාවක් ලැබිණි. ඒ “වයඹ හඬයි” ශ්‍රී ලංකා ගුවන් විදුලි සංස්ථාවේ ප්‍රාදේශීය ගුවන් විදුලි නාලිකාවක් ලෙස ඇරැඹි මේ ගුවන් විදුලි නාලිකාව 99.6 එෆ්. එම්. තරංග මාලාව යටතේ අද වන විට සාර්ථක ඉදිරි ගමනක් අරඹා ඇත.වයඹ හඬ ගුවන් විදුලි සේවයේ අධ්‍යක්ෂ ස්වර්ණ ගුණවර්ධන මහතා.“ඉතා කෙටි කලක් තුළ දි වයඹ හඬ, වයඹ ඇතුළු ශ්‍රවණ කලාපයේ ජනතාවගේ හෘද ස්පන්දනය බවට පත්වීම අප ලැබූ ජයග්‍රහණයකි” ඈත අතීතයේ සිටම සාහිත්‍ය කලා භාවිතයේ සම්ප්‍රදායක් බිහි කළ වයඹ කලාපය අදටත් බුද්ධිමතුන්ගේ හා කලා කරුවන්ගේ රජදහනකි.විශේෂයෙන් මෙම සියලුම යථාර්ථය පදනම් කරගෙනයි අප වයඹ හඬ මෙහෙයවන්නේ. ග්‍රාමීය තරුණ තරුණියන්ගේ හැකියාව ඉහළට ඔසවා තැබීමත් අපගේ එක් ප්‍රධාන අරමුණක්. සාර්ථක ගුවන් විදුලි නාලිකාවක් ලෙස ඉදිරි ගමනක් යෑම අපගේ එකම බලාපොරොත්තුවයි.ජනතාවගේ හෘද ස්පන්දනයට ආමන්ත්‍රණය කරමින් වැඩ සටහන් මෙහෙයවීමට වයඹ හඬ ගුවන් විදුලිය අද බොහෝ උත්සාහයක් දරමින් සිටී. මෙහිදී වැඩ සටහන් පෙළ ගැස්ම ද ඉතාම උසස් තත්ත්වයක තිබේ. උදෑසන පහට සෙත් පිරිත් දෙසුමකින් වැඩ සටහන් ආරම්භ වේ. සංගීත, ආගමික, කාලීන හා දේශපාලනික සංචාරක ප්‍රවර්ධන, කෘෂි කාර්මික, හා වෙළඳ ප්‍රවර්ධන වැඩ සටහන් ආදී බොහෝ කාලීන දෑ දිනය පුරා ප්‍රචාරණය වේ.වත්මන් කාර්ය මණ්ඩලය 28කි. අලෙවි අධ්‍යක්ෂ නුරානිය හසන් වැඩසටහන් නිෂ්පාදක ලෙස සෑම් විමලධර්ම ප්‍රවෘත්ති අංශයෙහි මේනකා කොතලාවල කාර්මික අංශයේ ජානක හා පරාක්‍රම යන මහත්ම මහත්මීන් ප්‍රධාන කාර්ය මණ්ඩලය ලෙස කටයුතු කරනු ලබයි. මෙයට අමතරව වැඩ සටහන් සංවිධායක ලෙස නිශාන්ති කාරියප්පෙරුම මහත්මිය කටයුතු කරන්නීය.වයඹ හඬ ගුවන් විදුලියේ වත්මන් පාලක තනතුර දරන කුමාරි ගුණරත්න මහත්මිය මෙසේ කීවාය.ආරම්භයේ දී වයඹ පළාත කේන්ද්‍රව වයඹ හඬ ගුවන් විදුලිය ඇරඹුවත් අද වන විට මෙහි ශ්‍රවණ කලාපය උතුරු මැද, මධ්‍යම පළාත් දක්වා වර්ධනය වී තිබෙනවා.ජනමාධ්‍ය හිටපු ඇමැති අනුර ප්‍රියදර්ශන යාපා මහතාගේ මූලිකත්වයෙන් මෙම ගුවන් විදුලිය මීට වසර දෙකකට කලින් ආරම්භ කරනු ලැබුවා. වත්මන් ජනමාධ්‍ය ඇමැති කෙහෙළිය රැඹුක්වැල්ල මහතාගේ මග පෙන්වීම යටතේ ශ්‍රී ලංකා ගුවන් විදුලි සංස්ථාවේ සභාපති හඩ්සන් සමරසිංහ, අධ්‍යක්ෂ ජනරාල් සමන්ත වැලිවේරිය සහ ව්‍යඹ හඬ අධ්‍යක්ෂ ස්වර්ණ ගුණවර්ධන මහත්වරුන්ගේ මග පෙන්වීම යටතේ අද ඉදිරියට යමින් සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=r11020711</link>
    <topic>මහරගම පිළිකා ආයතනයට එන රෝගීන්ගේ පහසුවට නේවාසිකාගාර</topic>
    <author>මහරගම විශේෂ - වේහැල්ලේ පියතිලක</author>
    <content>දිවයිනේ සතර දෙසින් ප්‍රතිකාර සඳහා මහරගම ජාතික පිළිකා ආයතනයට දිනපතා පැමිණෙන රෝගීන්ට සහ ඔවුන් සමඟ පැමිණෙන භාරකරුවන්ට මුහුණ පෑමට සිදුවෙන විවිධ අසීරුතා පිළිබඳව මහරගම තරුණ බෞද්ධ සමිතියේ විමසිල්ලට යොමු විණි. බාහිර රෝගී අංශයෙන් ප්‍රතිකාර ලබා එදිනම තම ගම්රට බලා යෑමට නොහැකි වූ විට දුක් හිරිහැරවලට මුහුණ දීමට ඇතැම් රෝගීනට සිදුවේ.සමහර රෝගීන්ට දවසක් හැර දවසක් ප්‍රතිකාර සඳහා පැමිණීමට සිදුවෙති. මොනරාගල, අනුරාධපුරය, වව්නියාව, බදුල්ල ආදී දුර බැහැර සිට එන රෝගීන්ට එය දැඩිව බලපායි. එබැවින් මේ දුෂ්කරතා මග හරවා ගැනීමේ අරමුණ ඇතිව එම බෞද්ධ සමිතිය නේවාසිකාගාර දෙකක් ඉදිකිරීමට පියවර ගත්තේය.එම බෞද්ධ සමිතියේ ගොඩනැගිල්ලක මේ නේවාසිකාගාරය පවත්වාගෙන යයි.මේ නේවාසිකාගාර දෙකට අවශ්‍ය තට්ටු ඇඳන් හැටක් සහ ඒවාට අවශ්‍ය මෙට්ට ප්‍රදානය කරන ලද්දේ ඕස්ට්‍රේලියානු රජය මගිනි. ඇඳේ යට තට්ටුව රෝගියාටය. උඩ කොටස රෝගියා සමග පැමිණෙන භාරකරුටය.පිරිමි වාට්ටුවේ ඇඳන් 30 කි. එහි 60 දෙනෙකුට නේවාසිකව සිටිය හැකිය. කාන්තාවන් සහ දරුවන් සඳහා වෙනම වාට්ටුවකි. මේ අයට සෞඛ්‍ය පහසුකම් කෑම බීම ලබා දීමට කිසිදු මුදලක් අය නොකෙරේ. රෝගී කාන්තාවන් සහ ඔවුන් සමග එන භාරකාරියන් නේවාසිකාගාරයේ මුළුතැන්ගෙයි සේවකයන් සමග එක්වී ඉවුම් පිහුම් කරති.කෑම ගැනීම සඳහා අති පවිත්‍ර කෑම කාමරයක් ඇත. වාට්ටු, වැසිකිළි, මුළුතැන්ගෙය, කෑම කාමරය ඉතාමත්ම පවිත්‍රව තබා ගැනීමට පාලකයන් විශේෂ උන්දුවක් දක්වයි. නේවාසික පාලකවරයෙක්, වාට්ටු භාරකරුවෙක් හා පාලකවරියක් සහ මුළුතැන්ගෙට සේවිකාවන් දෙදෙනෙක්ද වෙති.ඒ අයට වැටුප් ගෙවනු ලබන්නේ සංගමය මගිනි. වාට්ටු නඩත්තුව, රෝගීන්ට කෑම බීම සඳහා මුදල් ලැබෙන්නේ දානපතියන්ගෙනි. සමහර ප්‍රසිද්ධ ස්ථානවල ආධාර කැට තබා ඇත. එමගින් ලැබෙන ආධාර මුදලින් මෙහි නඩත්තුව සිදු කෙරේ.මහරගම තරුණ බෞද්ධ සංගමයේ ප්‍රතිපත්තිය කිසිදු සේවාවකට මුදල් අය නොකිරීමයි. සියලුම වියදම් දානපතියන්ගේ ආධාර මත සිදුවෙනවා යැයි මහරගම තරුණ බෞද්ධ සංගමයේ සභාපතිවරයා කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=s1102071</link>
    <topic>ලෝක කුසලාන තරගාවලියට ජයග්‍රාහී පියවරක් තබමින් ශ්‍රී ලංකාව කොදෙව් පිල පරදවයි</topic>
    <author>වර්නන් ගුණසේකර</author>
    <content>තව දින දොළහකින් ඇරැඹෙන 2011 ලෝක කුසලාන ක්‍රිකට් තරගාවලිය හමුවේ ජයග්‍රාහී පියවරක් තැබූ ශ්‍රී ලංකාව ඊයේ එස්.එස්.සී. පිටියේ දී ලකුණු 26කින් බටහිර ඉන්දීය කොදෙව් පිල පරාජයට පත් කරමින් දෙපිල අතර පැවැති ත්‍රිත්ව ජාත්‍යන්තර එක්දින තරගාමාලාව තරග 2 - 0 ක් ලෙසින් ජයග්‍රහණය කළේය.ඊයේ පැවැති තෙවැනි හා අවසාන තරගයේ ශ්‍රී ලංකාව වාර්තා කළ කඩුලු 9 ට ලකුණු 277 හඹා ගිය කොදෙව්වෝ ඕවර 49කදි ලකුණු 251කට දැවී ගියහ.නායක ඉනිමක නිරත වූ කුමාර් සංගක්කාර ලකුණු 75ක් වාර්තා කරමින් ශ්‍රී ලංකාව සාර්ථක මුළු ලකුණු සංඛ්‍යාවක් කරා මෙහෙයවීමෙන් පසුව ශ්‍රී ලංකාව පන්දු යවන්නෝ ඔවුන්ගේ කාර්යය මැනැවින් ඉටුකළහ. අජන්ත මෙනඩිස් ලකුණු 46කට කඩුලු 4 ක් බිඳ හෙලූ අතර වේග පන්දු යවන්නන් වන තිසර පෙරේරා ලකුණු 36කට කඩුලු 3ක්ද දිල්හාර ප්‍රනාන්දු ලකුණු 45කට කඩුලු 2 ක් ලබා ගත්හ.කුමාර් සංගක්කාර තරගයේ වීරයා වූ අතර උපුල් තරංග තරග මාලාවේ වීරයා විය.කොදෙව් පිළිතුරු ඉනිමේදී ඔවුන්ගේ ආරම්භක පිතිතකරුවන් දෙදෙනාම එකම ලකුණක් හෝ නොලබා මුළු ලකුණු බින්දුවේදී දැවී ගියේ විස්මිත අයුරිණි. දිල්හාර ප්‍රනාන්දුගේ ආරම්භක පන්දුව ම ක්‍රිස් ගේල්ගේ පිත්තේ අග වැදී කඩුල්ලේ ගැටුනේය. තිසර පෙරේරා යැවූ ඊළඟ ඕවරයේ අවසන් පන්දුවට කඩුලු රකින කුමාර් සංගක්කාරට උඩ පන්දුවක් දෙමින් ඒඩ්‍රියන් බරත් දැවී ගියේය. ඒ අනුව පළමු ඕවර 2 අවසන් වන විට කොදෙව් ආරම්භක පිතිකරුවන් දෙදෙනාම හිස් අතින් ආපසු ක්‍රීඩාගාරයට ගොස් සිටියහ.එනමුදු මේ විනාශයෙන් අධෛර්යට පත් නොවූ ඩැරන් බ්‍රාවෝ හා රම්නරේෂ් සර්වාන් සාර්ථකව පන්දුවට මුහුණ දෙමින් ක්‍රමක්‍රමයෙන් කොදෙව් ඉනිම ගොඩනගන්නට වූහ. දෙදෙනාම අර්ධ ශතක වාර්තා කරමින් වේගයෙන් ලකුණු රැස් කරන්නට වූහ. තෙවැනි කඩුල්ල වෙනුවෙන් මේ දෙදෙනා අගනා ලකුණු 125ක් පන්දු 135 කින් රැස් කරමින් සිටියදී ශ්‍රී ලංකාවට මහත් අභියෝගයක් වෙමින් තිබූ ඒ සබඳතාව අවසන් කළේ දඟ පන්දු යවන රංගන හේරත් ය. 25 වැනි ඕවරයේදී හේරත්ගේ පන්දුවකට කඩුල්ල මුවා කිරීමේ වරදට හසුව සර්වාන් දැවී ගියේය. පන්දු 66කට මුහුණ දෙමින් ඔහු ලකුණු 51 ක් ලබා ගත් අතර ඊට හතරේ පහර 3 ක් හා හයේ පහරක් ඇතුළත් විය.සිවනරීන් චන්ඩර්පෝල් ‘ස්ලිප්’ හි මහේල ජයවර්ධන අතට උඩ පන්දුවක් දෙමින් ලකුණු 3 කට දැවී ගියේය. පන්දු යවන්නා වූයේ අජන්ත මෙන්ඩිස් ය.ඊළඟට දැවී ගියේ ඩැරන් බ්‍රාවෝ ය . කොදෙව්වන් වෙනුවෙන් සාර්ථක පිතිකරණයක නියැළුනු ඔහු හතරේ පහර 9 ක් හා හයේ පහරක් ද එල්ල කරමින් පන්දු 91 කින් අගනා ලකුණු 79 ක් වාර්තා කළේය. තිසර පෙරේරාගේ පන්දුවකට කඩුල්ල මුවා කරමින් ඩැරන් බ්‍රාවෝ 32වැනි ඕවරයේ දැවී යන විට කොදෙව් මුළු ලකුණු ප්‍රමාණය 155 ක්විය.නායක ඩැරන් සැමී මුහුණ දුන්නේ පන්දු 2 කට පමණි. තිසර පෙරේරාගේ පන්දුවකට ‘මිඩ් විකට් ‘ හි මෙන්ඩිස් අතට පහසු උඩ පන්දුවක් දෙමින් ඔහු ලකුණු 3 කට දැවී ගියේය.ඩ්වේන් බ්‍රාවෝ හා කාල්ටන් බෝ මුළු ලකුණු සංඛ්‍යාව 159 සිට 195 දක්වා ඉහළ නංවමින් සිටියදී ඩ්වේන් බ්‍රාවෝ ‘ලෝන්ග් ඕෆ්’ හි පන්දු රකිමින් සිටි තිසර පෙරේරා අතට උඩ පන්දුවක් දෙමින් ලකුණු 32 කට දැවී ගියේය. එම කඩුල්ල හිමි වූයේ දිල්හාර ප්‍රනාන්දු ටය. පන්දු 42ක ඩ්වේන් බ්‍රාවෝ ඉනිමට හයේ පහර දෙකක් ඇතුලත්ව තිබිණි.ඕවර 40ක් අවසානයේ කොදෙව් පිලේ කඩුලු 7 ක් ලකුණු 196 කට බිඳ වැටී තිබිණි. ශ්‍රී ලංකා ඉනිමේ ඕවර 40ක් අවසන් වන විට ඔවුන් කඩුලු 3 ක් පමණක් දැවී ලකුණු 205ක් රැස්කරගෙන සිටියේය. ඕවර 45ක් අවසන් වන විට කොදෙව්වෝ තවත් ලකුණු 35 ක් එක්කරගෙන සිටියහ.47 වැනි ඕවරයේදී නිකිටා මිලර් (13) මෙන්ඩිස්ගේ පන්දුවකට ‘ෂෝට් තර්ඩ් මෑන්’ හි මැතිව්ස් අතට උඩ පන්දුවක් දෙමින් දැවී යාමත් සමඟ ශ්‍රී ලංකා පිලේ ජයග්‍රහණය තහවුරු විණි.අංක 8 පිතිකරු කාල්ටන් බෝ කණ්ඩායමට අගනා මෙහෙයක් ඉටුකරමින් ලකුණු 49ක් රැස් කරමින් සිටියදි මෙන්ඩිස්ගේ පන්දුවකට ‘ෂෝට් ෆයින් ලෙග්’ හි සමරවීර අතට උඩපන්දුවක් දෙමින් දැවී ගියේය. සුලෙයිමාන් බෙන්ගේ (6) දැවී යාමත් සමග කොදෙව් ඉනිම ලකුණු 251කට අවසන් විය.ශ්‍රී ලංකාව තිසර පෙරේරා, අජන්ත මෙන්ඩිස් හා දිල්හාර ප්‍රනාන්දු ඊයේ තරගය සඳහා කැඳවා තිබිණි. ඒ, මුත්තයියා මුරලිදරන්, නුවන් කුලසේකර හා ලසිත් මාලිංග වෙනුවට ය.බටහිර ඉන්දීය කොදෙව් පිලද වෙනස්කම් දෙකක් සිදු කොට තිබිණි. කිරන් පොලාඩ් හා කෙමාර් රෝච් වෙනුවට ෂිවනරීන් චන්ඩර්පෝල් හා සුලෙයිමාන් බෙන් ඊයේ ක්‍රීඩා කළහ.කාසියේ වාසිය දිනා ගත් කොදෙව් පිල ප්‍රථමයෙන් පන්දුවට පහර දීමේ වාරය ශ්‍රී ලංකාවට ලබා දුන් අතර ඉන් ප්‍රයෝජන ගත් උපුල් තරංග හා තිලකරත්න ඩිල්ෂාන් ආරම්භක කඩුල්ල වෙනුවෙන් පන්දු 50 කින් ලකුණු 54 ක් රැස් කළහ. ආක්‍රමණශීලී පිති හරඹයක නියැළුනු ඩිල්ෂාන් පන්දු 28 කින් ලකුණු 30 ක් ලබා ගත් අතර හතරේ පහර 2 ක් හා හයේ පහරක් ඊට ඇතුළත් විය. ඩ්වේන් බ්‍රාවෝ ගේ පන්දුවකට කඩුලු රකින කාල්ටන් බෝ අතට උඩ පන්දුවක් දෙමින් 9 වැනි ඕවරයේ දී ඩිල්ෂාන් දැවී ගියේ ය.තරංග හා කුමාර් සංගක්කාර දෙවැනි කඩුල්ල වෙනුවෙන් ලකුණු 38 ක් රැස් කරමින් සිටියදී තරංග 19 වැනි ඕවරයේ අවසන් පන්දුවේ දී දැවී ගියේ ය. සුලෙයිමාන් බෙන්ගේ ඒ පන්දුවට ආරක්‍ෂාකාරී ක්‍රීඩාවක නිරත වෙද්දී තරංගගේ පිත්තේ අග වැදුනු පන්දුව කඩුලු මත වැටීමෙන් ‘බේල්්ස්’ ගැලවිණි. පන්දු 52 කට මුහුණ දුන් තරංග හතරේ පහර 5 ක් සමග ලකුණු 39 ක් රැස් කළේය.තරංග දැවී යාමෙන් පසුව එක්වූ සංගක්කාර හා මහේල ජයවර්ධන ශ්‍රී ලංකා මුළු ලකුණු සංඛ්‍යාව 92 සිට 187 දක්වා ඉහළට ගෙන ආහ. 38 වැනි ඕවරයේ අවසන් පන්දුවේ දී (රවින්ද්‍රනාත් රාම්පෝල් ගේ) ජයවර්ධන ‘ෂෝට් ෆයින් ලෙග්’ හි නිකිටා මිලර් අතට උඩ පන්දුවක් ලබා දීමත් සමග දෙදෙනාගේ පන්දු 113 කින් වාර්තා වූ ලකුණු 95 ක අගනා තෙවැනි කඩුලු සබඳතාව අවසන් විය. පන්දු 52 කට මුහුණ දුන් ජයවර්ධන හතරේ පහර 2 ක් සමග ලකුණු 44 ක් ලබා ගත්තේ ය.මුළු ලකුණු 205 දී ශ්‍රී ලංකා පිලේ සිවුවැනි කඩුල්ල බිඳ වැටිණි. එවර දැවී ගියේ සංගක්කාර ය. සුලෙයිමාන් බෙන් එවූ තරගයේ 41 වැනි ඕවරයේ පළමු පන්දුව පිත්ත පරදවා පා ඉන්නේ වැදීමෙන් ‘සංගා’ දැවී ගියේ ය. අගනා පිති හරඹයක නියැළුනු ඔහු ලකුණු 75 ක් වාර්තා කළේ ය. පන්දු 105 ක ඔහුගේ ඉනිමට හතරේ පහර 4ක් හා හයේ පහරක් ඇතුළත්ව තිබිණි. සංගක්කාර ඊයේ ලබා ගත්තේ ඔහුගේ 59 වැනි ජාත්‍යන්තර එක් දින අර්ධ ශතකය යි.සංගක්කාර දැවී යාමෙන් පසුව ශ්‍රී ලංකා පිල අසීරු තත්ත්වයකට පත් විය. ඉන් පසුව ඕවර හයයි පන්දු හතරක් ඇතුළත ශ්‍රී ලංකා පිලේ කඩුලු 4ක් ලකුණු 39 කට බිඳ වැටිණි. තිලාන් සමරවීර ලකුණු 4 කටත්, චාමර කපුගෙදර ලකුණු 17 කටත්, තිසර පෙරේරා ලකුණු 6 කටත්, රංගන හේරත් ලකුණු 2 කටත් දැවී ගියහ.‘ලෝන්ග් ඕන්’ හි සිට ඉතාමත් දක්‍ෂ අයුරින් මිලර් එල්ල කළ පන්දුවෙන් හේරත් දුවද්දී දැවී යාමෙන් පසුව ඇන්ජලෝ මැතිව්ස් සමග අජන්ත මෙන්ඩිස් එක් වූ අතර ඉනිමේ අවසන් පන්දුවේ දී මෙන්ඩිස් දුවද්දී දැමී යාමට පෙර මේ දෙදෙනා ශ්‍රී ලංකා පිලේ මුළු ලකුණු සංඛ්‍යාව 244 සිට 277 දක්වා ඉහළට ගෙන ආහ. අවසන් ඕවරවල දී වේගවත් පිති හරඹයක නියැලුනු මැතිව්ස් හතරේ පහරක් හා හයේ පහරක් සමග පන්දු 22 කින් නොදැවී ලකුණු 36 ක් රැස් කළේය. ඕවර 50 අවසානයේ ශ්‍රී ලංකාව කඩුලු 9 ක් දැවී ලකුණු 277 ක් වාර්තා කළේ ය. කොදෙව්වන් වෙනුවෙන් සාර්ථකව පන්දු යැවූ සුලෙයිමාන් බෙන් ලකුණු 38 කට කඩුලු 4 ක් බිඳ හෙලුවේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=s1102072</link>
    <topic>ජාතික නෙට්බෝල් පිලට ක්‍රීඩිකාවෝ 23ක් තෝරයි</topic>
    <author>ප්‍රින්ස් ගුණසේකර</author>
    <content>ලෝක සූරතා නෙට්බෝල් තරගාවලියට සහභාගි වන ශ්‍රී ලංකා කණ්ඩායමට ක්‍රීඩිකාවන් 23 ක් තෝරාගෙන ඇත. මේ ක්‍රීඩිකාවන් පිරිසගෙන් අවසන් කණ්ඩායම මාර්තු අගදී තෝරා ගැනෙන අතර එහිදී ක්‍රීඩිකාවන් 12ක් හා අතිරේක ක්‍රීඩිකාවන් 3ක් ප්‍රකාශයට පත්කෙරෙනු ඇත.කොළඹ සුගතදාස ගෘහස්ථ ක්‍රීඩාංගණයේ පැවැති තේරීම් පරීක්ෂණයට ක්‍රීඩිකාවන් 41 ක් සහභාගි වී ඇති අතර පසුගිය ආසියානු නෙට්බෝල් සූරතාව දිනාගත් කණ්ඩායමේ ක්‍රීඩිකාවන් 7 ක් තේරීම් පරීක්ෂණයට එක් නොවූහ. මෙයින් බොහොමයක් ජාතික නෙට්බෝල් පුහුණුකාරිනිය ලෙස තිලකා ජිනදාස මෙනෙවිය පත්කරන ලෙස ක්‍රීඩා ඇමැතිවරයාගෙන් ඉල්ලීම් කළ ක්‍රීඩිකාවන් වීමද විශේෂත්වයකි. පසුගිය ආසියානු සූරතාව දිනාගත් ශ්‍රී ලංකා පිලට ක්‍රීඩා කළ ප්‍රසිලා කොක්, අකිලා ජයවර්ධන, හංසි යශෝධා, ඉෂාරා හර්ෂනී, චමිලා ජයවර්ධන, ඉෂාරා කෝරළගොඩගේ හා හර්ෂනී විජයලත් තේරීම් පරීක්ෂණයට එක්නොවූහ.මෙයට අමතරව ජාතික පිලේ හිටපු නෙට්බෝල් ක්‍රීඩිකාවන් වූ ගුවන් හමුදාවේ ඩබ්ලිව්. ධම්මිකා හා චාපා ගලප්පත්ති, සෙලාන් බැංකුවේ ගයා ජයවීර හා ජයලිය කුමාරි තේරීම් පරීක්ෂණයට සහභාගි වූවද ශ්‍රී ලංකා නෙට්බෝල් පිලට තෝරාගෙන නොමැත.ජයලිය කුමාරි පසුගිය ජාතික නෙට්බෝල් සූරතාවලියේ දී “නෙට්බෝල් රැජන” ලෙස සම්මානයට පාත්‍ර වූ ක්‍රීඩිකාවය.මෙවර තෝරාගත් ක්‍රීඩිකාවන් 23 ට අඩි 6ට වඩා උස ක්‍රීඩිකාවන් 7ක් එක්ව සිටීම විශේෂත්වයකි. එම ක්‍රීඩිකාවන් හිටපු නෙට්බෝල් අතුරු පාලක කමිටුව මගින් ආසියානු යොවුන් නෙට්බෝල් සූරතාවලියට ඉදිරිපත් කළ කණ්ඩායමේ ක්‍රීඩිකාවන් පිරිසකි. අඩි 5 යි අඟල් 11 ක උසකින් යුත් ක්‍රීඩිකාවන් 6ක්ද මේ සංචිතයේ සිටිති.තේරීම් පරීක්ෂණයේ දී නැගී එන යොවුන් ක්‍රීඩිකාවන්ගෙන් ප්‍රබල දස්කම් ඉස්මතු වූවේ යැයි තේරීම් කමිටු සාමාජිකාවක් ‘දිනමිණ’ට පැවැසුවාය. මේ හේතුවෙන් අවසන් තේරීමේදී ජ්‍යෙෂ්ඨ ක්‍රීඩිකාවන් කිහිපදෙනෙකුට ස්ථානය අහිමිවීමේ අවධානමක් මතුවීමට තරම් ප්‍රබල තරගකාරිත්වයක් ඇතිවිය හැකි බවද ඇය වැඩිදුරටත් සඳහන් කළාය.ලෝක සූරතා නෙට්බෝල් තරගාවලිය ජූලි මාසයේ සිංගප්පූරුවේදී පැවැත්වෙන අතර ශ්‍රී ලංකාව ‘ඒ’ කාණ්ඩයෙන් ඔස්ට්‍රේලියාව, උතුරු අයර්ලන්තය හා සැමෝවා කණ්ඩායම් සමග තරග කරති.ශ්‍රී ලංකා සංචිතය මෙසේය.ගයාත්‍රි ලංකාතිලක, ශෂිකා සමරසිංහ, බී. එල්. එස්. මෙන්ඩිස්, චතුරිකා ජයසූරිය, තිසාලා අල්ගම, දර්ශිකා අබේවික්‍රම, තර්ජනී සිවලිංගම්, මරීෂා ප්‍රනාන්දු, ශාලිකා එරංගනී, එන්. ඩබ්ලිව්. එස්. තාරකා, තිළිණි පෙරේරා, සී. බී. වත්තේගෙදර, ටී. එන්. පෙරේරා, ජේ. එම්. කලණි, ජයනි දිශානායක, කේ. ඩී. චතුරිකා, කුමරිනී සිල්වා, විශාඛා ජයසූරිය, පී. කේ. එස්. නිලුෂිකා, බී. පී. අබේකෝන්, චමරිකා කුමාරි සිල්වා, චාමලී පෙරේරා, දිලුම් ප්‍රනාන්දු.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=s1102073</link>
    <topic> වෛරවනාදන් සමුගනියි</topic>
    <author/>
    <content>ශ්‍රී ලංකා මලල ක්‍රීඩා සංගමයේ ජ්‍යෙෂ්ඨ ආරම්භක නිලධාරි එන්. වෛරවනාදන් මහතා අභාවප්‍රාප්ත විය.යාපනය මහා විද්‍යාලයෙන් මූලික අධ්‍යාපනය ලැබු ඔහු පාසල් කාලයේදීම පාසල් මලල ක්‍රීඩාවේ අතිසූර ක්‍රීඩකයා ලෙස සම්මාන දිනා ගත්තේය. 1958 දී ජාතික කනිෂ්ඨ මලල ක්‍රීඩා තරගාවලියේ උස පැනීමේ රන් පදක්කම දිනාගත් ඔහු අතිසූර සම්මානය වූ දිනා ගත්තේය.1967 දී තාක්ෂණ නිලධාරි පරීක්ෂණය සමත් වෛරවනාදන් මහතා මියයන තෙක්ම මලල ක්‍රීඩා තරගවල ආරම්භක සංඥාව නිකුත් කළ ජ්‍යෙෂ්ඨතම නිලධාරියා විය. 72 හැවිරිදි ඒ මහතාගේ දේහය පිළිබඳ අවසන් කටයුතු අද 7දා සවස 4.00 ට බොරැල්ල කනත්තේ දී සිදුකෙරෙන අතර තාක්ෂණ නිලධාරින් හා මලල ක්‍රීඩක ක්‍රීඩිකාවන් නිල ඇඳුමින් සැරසී ප.ව. 3ට කනත්ත ප්‍රධාන දොරටුව අසලට පැමිණෙන ලෙස මලල ක්‍රීඩා සංගමය ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>07</day>
    </date>
    <link>http://www.dinamina.lk/2010/02/07/_art.asp?fn=s1102074</link>
    <topic>1987 ක්‍රිකට් ලෝක කුසලාන තරගාවලියේ කැන්ගරුවන් අණසක පතුරවයි</topic>
    <author/>
    <content>1987 ලෝක කුසලාන ක්‍රිකට් තරගාවලිය එංගලන්තයෙන් පිටත පැවැති ප්‍රථම ලෝක කුසලාන තරගාවලිය විය. ඔක්තෝබර් 8 සිට නොවැම්බර් 8 දක්වා ඉන්දියාවේ හා පාකිස්තානයේදී සිවුවැනි ලෝක කුසලාන ක්‍රිකට් තරගාවලිය පැවැත්විණි. මෙහිදී ප්‍රථම වතාවට මෙතෙක් පිලකට සීමාව තිබූ ඕවර 60 ඕවර 50 දක්වා අඩු කෙරුණු අතර ඒ ක්‍රමය අදටත් ක්‍රියාත්මක වෙමින් තිබේ. රටවල් 8 ක් මේ තරගාවලියට සහභාගි වූහ.තරග ක්‍රීඩා කෙරුණේ සාම්ප්‍රදායික සුදු ඇඳුම්වලින් හා රතු වර්ණයෙන් යුත් පන්දු වලිනි. සියලු තරග පැවැත්වුණේ දිවා කාලයේදීය. 1987 තරගාවලියේදී ‘තරගාවලියේ වීරයා’ සම්මානයක් පිරිනැමුණේ නැත. තරගාවලියට සහභාගි වූ ටෙස්ට් ක්‍රීඩා නොකරන එකම කණ්ඩායම වූයේ සිම්බාබ්වේ ය.1987 ලෝක ක්‍රිකට් කුසලානය දිනා ගත්තේ ඇලන් බෝඩර්ගේ නායකත්වයෙන් යුත් ඕස්ට්‍රේලියාවයි.ඕස්ට්‍රේලියාව අවසාන මහා තරගයේදී ඔවුන්ගේ සාම්ප්‍රදායික ප්‍රතිවාදීන් වන එංගලන්තය ලකුණු 7 කින් පරාජය කළ අතර කොල්කටාහි ඊඩ්න් ගාඩ්න්ස් ක්‍රීඩාංගණයේ පැවැති එම තරගය මෙතෙක් පැවැති වැඩිම තියුණු සටනකින් යුක්ත වූ ලෝක කුසලාන අවසාන තරගය විය.බලාපොරොත්තු සුන් වීමවැඩි දෙනා බලාපොරොත්ªවෙන් සිටි ඉන්දියා - පාකිස්තාන අවසාන තරගයකට පිවිසීමට අනෙක් අවසන් පූර්ව කණ්ඩායම් දෙක වූ ඒ දෙරට අසමත් වූහ. බටහිර ඉන්දීය කොදෙව් පිල ඔවුන්ගේ ක්‍රීඩා ලෝලීන්ගේ බලාපොරොත්තු සුන් කරමින් අවම තරමින් අවසන් පූර්ව වටයට සුදුසුකම් ලබා ගැනීමට හෝ අසමත් විය. ඩේවිඩ් බූන් එම තරගයේ වීරයා විය.අවසන් පූර්ව වටයපළමු අවසන් පූර්ව තරගයේදී ඔස්ට්‍රේලියාව කාසියේ වාසිය දිනා ගෙන ප්‍රථමයෙන් පන්දුවට පහර දීමට තීරණය කළේය. ඔස්ට්‍රේලියානු පිතිකරුවන් හොඳ ආරම්භයක් ලබා ගත්හ. ඩේවිඩ් බුන් පන්දු 91 කට මුහුණ දෙමින් හතරේ පහර 4 ක් සමග ලකුණු 65 ක් රැස් කර ගෙන වැඩිම ලකුණු ලබා ගත් පිතිකරුවා වෙමින් ඩී. එම්. ජෝන්ස් සමග දෙවැනි කඩුල්ල වෙනුවෙන් ලකුණු 82 ක සබඳතාවක් ගොඩනැගූහ. ශක්තිමත් පිති හරඹයකින් ලකුණු 300 ක් රැස් කිරීමට ඔස්ට්‍රේලියාව බලාපොරොත්තු වූවද ඉම්රාන් ඛාන් ඕවර 5 ක් ඇතුළත ලකුණු 17 කට කඩුලු 3 ක් බිඳ හෙලුවේය. ඔස්ට්‍රේලියාවට ලකුණු 31 කදී කඩුලු 4 ක් අහිමි වූවත් මුල සිටම හොඳින් ලකුණු රැස් කිරීමත් පාකිස්තාන පන්දු යවන්නන් විසින් ලබාදී තිබු ඉතා වැඩි අතිරේක ලකුණුත් (34 ක්) මත ඕවර 50 අවසානයේ ඔස්ට්‍රේලියාව කඩුලු 8 කට ලකුණු 267 ක් වාර්තා කොට සිටියේය.පාකිස්තානය ඔවුන්ගේ ඉනිම ආරම්භ කළේ ඉතාමත් දුර්වල විලාසයෙනි. ඔවුන්ගේ කඩුලු 3 ක් මුළු ලකුණු 38 කට බිඳ වැටිණි. ඉම්රාන් ඛාන් (පන්දු 84 කින් ලකුණු 58 යි, හතරේ පහර 4 යි) හා ජාවෙඩ් මියැන්ඩාඩ් (පන්දු 103 කින් ලකුණු 70 යි, හතරේ පහර 4 යි) ඕවර 26 ක් ඇතුළත ලකුණු 112 ක සබඳතාවක් වාර්තා කළහ. කෙසේ වෙතත් මියැන්ඩාඩ් දැවී යන විට ඕවරයකට ලකුණු 7.87 ක වේගයක් අවශ්‍යව තිබූ අතර ඊළඟට පැමිණෙන පිතිකරුවන් ඉදිරියේ ඔවුන්ට කළ නොහැකි තරමේ කාර්යභාරයක් මතුව තිබිණි. එම තත්ත්වය මත පාකිස්තානයේ කඩුලු හයක් ලකුණු 99 කට බිඳ වැටුණු අතර අවසානයේ පාකිස්තානය ඕවර 49 කදී මුළු ලකුණු 249 කට දැවී ගියේය.දෙවැනි අවසන් පූර්ව තරගයේදී ඉන්දියාව කාසියේ වාසිය දිනා පළමුව පන්දු රැකීමට තීරණය කළේය. කඩුලු 2 කට මුළු ලකුණු 79 කට පිවිසීමෙන් පසුව ග්‍රැහැම් ගූච් (පන්දු 136 කින් ලකුණු 115 යි, හතරේ පහර 11 යි) හා නායක මයික් ගැටිං (පන්දු 62 කින් ලකුªණු 56 යි, හතරේ පහර 5 යි) ඕවර 19 කදී ලකුණු 117 ක සබඳතාවක් වාර්තා කළහ.ගූච් අවසානයේ ‘ස්ටම්ප්’ කිරීමකට හසු වීමෙන් පසුව ලකුණු පුවරුවට තවත් ලකුණු 51 ක් එක් කෙරුණු අතර ඕවර 50 අවසානයේ එංගලන්තය කඩුලු හයට ලකුණු 254 ක් ලබා ගත්තේය. ඉන්දියාව දුර්වල ආරම්භයක් ලබා ගනිමින් කඩුලු 3 ක් අහිමි වන විට රැස් කර ගෙන සිටියේ ලකුණු 73 ක් පමණි. මැද පෙළ පිතිකරුවන් හොඳින් ලකුණු ලබා ගත් අතර මොහමඩ් අසරුදීන් (පන්දු 74 කින් ලකුණු 64 යි, හතරේ පහර 7 යි) වැඩිම ලකුණු ලබා ගත් ක්‍රීඩකයා විය.එඩී හෙමිංස් විසින් අසරුදීන් කඩුල්ල මුවා කිරීමේ වරදට හසු කර ගැනීමට පෙර ඉන්දියාව කඩුලු 5 කට ලකුණු 204 ක් ලබා ගෙන සිටියේය. ජයග්‍රහණය සඳහා ඔවුන්ට තවත් අවශ්‍යව තිබුණේ අවසන් ඕවර දහයේ ඕවරයකට ලකුණු 5 බැගිනි. ඒ සඳහා ඔවුන් සතුව තවත් කඩුලු 5 ක් ඉතිරිව තිබිණි.කෙසේ වෙතත් ඉන්දියානු මැද පෙළ හා අග පෙළ බිඳ වැටුණු අතර ඔවුනට ලකුණු 15 කට කඩුලු 5 ක් අහිමි විය. අවසානයේ ඉන්දියාව ඕවර 45.3 කදී ලකුණු 219 කට දැවී ගියේය.අවසාන තරගයඅවසාන තරගයේදී ඔස්ට්‍රේලියාව කාසියේ වාසිය දිනා ගෙන පළමුව පන්දුවට පහරදීමට තීරණය කළේය. ඔස්ට්‍රේලියානු පිතිකරුවන් හොඳින් ලකුණු රැස් කල අතර ඩේවිඩ් බූන් (පන්දු 125 කින් ලකුණු 75 යි, හතරේ පහර 7 යි) ඔස්ට්‍රේලියාව වෙනුවෙන් වැඩිම ලකුණු ලබා ගත් පිතිකරුවා විය. ඕවර 50 අවසානයේ ඔස්ට්‍රේලියාව කඩුලු 5 කට ලකුණු 253 ක් රැස් කළේය.මයික් වෙලෙටා පන්දු 31 කින් ලකුණු 45 ක් (හතරේ පහර හයයි) ලබා ගත් අතර ඔස්ට්‍රේලියාව ඔවුන්ගේ ඉනිමේ අවසන් ඕවර හයේදී ලකුණු 65 ක් රැස් කළේය.එංගලන්ත පිලිතුරු ඉනිමේදී ආරම්භක පිතිකරු ටිම් රොබින්සන් පළමු පන්දුවේදීම බින්දුවට දැවී ගියේය. බිල් ඇතී (පන්දු 103 කින් ලකුණු 58 යි, හතරේ පහර 2 යි) වැඩිම ලකුණු ලබා ගත්තේය. එංගලන්තය නියම අයුරින් ඉලක්කය හඹා යමින් සිටියදී ඒ මුල පිරීම ප්‍රතිවාදීන්ට ආපසු ලබා දෙමින් නායක මයික් ගැටිං (පන්දු 45 න් ලකුණු 41 යි, හතරේ පහර 3 යි, හයේ පහරයි) ඔහුගේ කඩුල්ල අහිමි කර ගත්තේය. ඒ දැවී යාමත් සමග ඔහු සහ ඇතී ඕවර 13 කදී පවත්වා ගෙන ආ ලකුණු 69 ක සබඳතාව අවසන් විය.ඇලන් ලැම්බ් ද පන්දු 55 කින් ලකුණු 45 ක් (හතරේ පහර 4 යි) රැස් කරමින් සාර්ථක ඉනිමක් ක්‍රීඩා කළේය. එහෙත් එංගලන්තයට අවශ්‍ය ලකුණු ලබා ගැනීමේ වේගය ඉහළ යන්නට විය. අවසාන ඕවරයේදී අවසාන ලකුණු 17 ලබා ගැනීමට එංගලන්තය අසමත් වූ විට ඔවුන් අතේ තිබූ ලෝක කුසලානය ඔස්ට්‍රේලියාවට ගියේය.ශ්‍රී ලංකාවමේ තරගාවලියේදී එකම තරගයක් හෝ ජය ගැනීමට අසමත් වූ ශ්‍රී ලංකාව ඔවුන්ගේ ‘බී’ කොටසේ පාකිස්තානය, එංගලන්තය හා බටහිර ඉන්දීය කොදෙව් පිලට පිටු පසින් අන්තිමයා විය. කෙසේ වෙතත් ශ්‍රීීලංකාව ඔවුන්ගේ ආරම්භක තරගයේදී පාකිස්තානය පරාජය කිරීමේ ආසන්නයටම පැමිණියේය. අවසානයේ තියුණු සටනකින් පසුව ශ්‍රී ලංකාව ලකුණු 15 කින් පරාජය විය.පාකිස්තානය ඕවර 50 තුළදී කඩුලු හයකට ලකුණු 267 කට සීමා කෙරුණු අතර ශ්‍රී ලංකාව දක්ෂ ක්‍රීඩාවක නියැලෙමින් මුළු ලකුණු 252 කට සිය ලකුණු පුවරුව ගෙන ආවේය. ඉනිමේ අවසන් ඕවරයේදී ශ්‍රී ලංකා පිල දැවී ගියේය. රොෂාන් මහානාම වැඩිම ලකුණු ලබා ගත් පිතිකරුවා වෙමින් ලකුණු 89 ක් වාර්තා කළේය.බටහිර ඉන්දීය කොදෙව් පිලට ලකුණු 25 කින් පරාජය වීමට පෙරද ශ්‍රී ලංකාව තියුණු සටනක් දුන්නේය. ඕවර 50 දී කොදෙව්වන් කඩුලු 8 කට ලකුණු 236 ට සීමා කිරීමෙන් පසුව ශ්‍රී ලංකාව ඕවර 50 අවසානයේ කඩුලු 8 ක් දැවී ලකුණු 211 ක් වාර්තා කළේය. අර්ජුන රණතුංග නොදැවී ලකුණු 86 ක් රැස් කරමින් වැඩිම ලකුණු ලබා ගත් ක්‍රීඩකයා බවට පත් විය.වර්නන් ගුණසේකර.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n1002081</link>
    <topic>සියලු ජාතීන් එකතු කිරීමමගේ දේශපාලන දර්ශනයයි</topic>
    <author/>
    <content>ත්‍රස්තවාදයෙන් මුදාගෙන එක්සේසත් කළ මාතෘ භූමියේ වෙසෙන සියලු ජාතීන් අධ්‍යාපන හා සංස්කෘතිකමය වශයෙන් යළිත් ඒකරාශී කිරීම සිය දේශපාලන දර්ශනය බව ජනාධිපති මහින්ද රාජපක්ෂ මහතා පැවැසීය.සිය වසර හතළිහක දේශපාලන ජීවිතයේ දැඩි අධිෂ්ඨානය වූයේ ශ්‍රී ලංකා ජනතාව තමා කෙරෙහි තැබූ විශ්වාසයට සුබවාදී ප්‍රතිචාර දැක්වීම බවත් ජනාධිපතිවරයා ප්‍රකාශ කෙළේය.දේශය එක්සේසත් කිරීමෙන් පසු ජනතාවගේ මානසික වේදනා සුවපත් කිරීමට තමන්ට හැකි වෙතැයි විශ්වාසය පළ කළ ජනාධිපතිවරයා ශ්‍රී ලංකාවේ ජනතාවගේ ද විශ්වාසය එයම යැයිද කීවේය.ජනාධිපති මහින්ද රාජපක්ෂ මහතා මේ අදහස් පළ කෙළේ රුසියාවේ මිත්‍රත්ව විශ්ව විද්‍යාලයෙන් පිරිනැමුණු ගෞරව ආචාර්ය උපාධිය පිළිගැනීමෙන් අනතුරුව විශේෂ ප්‍රකාශයක් කරමිනි.මේ සම්මාන ආචාර්ය පදවිය නිහතමානීව පිළිගන්නා බව සිහිපත් කළ ජනාධිපතිවරයා ඒ ජයග්‍රහණය පෞද්ගලිකව තමන්ගේ ජයග්‍රහණයක් නොව සමස්ත ශ්‍රී‍්‍ර ලාංකිකයන්ගේ පොදු ජයග්‍රහණයක් බවද පැවැසීය.පසුගිය වසර හතරක කාලය තුළ සංවර්ධනය අතින් මෙතෙක් නොවූ විරූ ඉසව්වක් කරා රට මෙහෙයවීමට තමාට හැකි වූ බව ප්‍රකාශ කළ ජනාධිපතිවරයා ගෝලීය ආර්ථික අර්බුද මධ්‍යයේ වූවත් ඒ වසර හතර තුළ රටේ ආර්ථිකය තව තවත් ශක්තිමත් වූ බවද සිහිපත් කෙළේය.ත්‍රස්තවාදය පරාජය කිරීමට යොමුව සිටි අතරතුර පවා ජනතා සුබසාධනය සහ යටිතල පහසුකම් සංවර්ධනය කිසිසේත් අමතක නොකළ බවත්, ජාතියේ සමාජයීය හා සංස්කෘතික යනාදී සියලු ක්ෂේත්‍රයන්හි පෙර නොවූ විරූ වර්ධනයක් දක්නට ලැබෙන බවත් ජනාධිපතිවරයා සඳහන් කෙළේය. ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද පැවැසීය.සමස්ත ලෝකයේ ම අතිශයින් කෲරතර ත්‍රස්තවාදී සංවිධානයක් වන එල්.ටී.ටී.ඊ. සංවිධානයේ අභියෝගයට පාත්‍ර වූ ජනතාව අතර සාමය, සෞභාග්‍ය පමණක් නොව ඔවුන්ගේ ජීවත්වීම පවා දශක තුනක් තිස්සේ අඩාල වී පැවතුණා.සාකච්ඡා මාර්ගයෙන් ප්‍රශ්න විසඳා ගැනීම සඳහා අප දැරූ අවංක උත්සාහයන් ත්‍රස්තවාදීන් විසින් සපුරා ප්‍රතික්ෂේප කරනු ලැබූ පසුව ඔවුන් පරාජය කිරීම සඳහා යුදමය පියවරක් ගැනීමට අපට සිදුවුණා. ඒ වූ කලී ත්‍රස්තවාදීන් විසින් ප්‍රාණ ඇපකරුවන් ලෙස රඳවා ගනු ලැබූ සිවිල් ජනතාවට ආරක්ෂාව සලසමින් ඔවුන් ගලවා ගැනීම සඳහා දියත් කරනු ලැබූ මානුෂීය මෙහෙයුමක්.මේ සන්ධ්‍යාභාගයේ දී ඔබ ඉදිරියේ මා පෙනී සිටිනුයේ මුළුමහත් ජනතාව විසින් සාධාරණ හා සාමකාමී මැතිවරණයක් මඟින් නොබෝ දිනකට මත්තෙන් 6 වැනි ශ්‍රී ලංකා ජනාධිපතිවරයා වශයෙන් තේරී පත්වීමෙන් අනතුරුවයි.එම මැතිවරණයේ දී විරුද්ධ පක්ෂ විසින් දියත් කරන ලද ප්‍රචණ්ඩ ක්‍රියා මධ්‍යයේ වුවද සාමය, ප්‍රජාතන්ත්‍රවාදය හා ප්‍රගතිය උදෙසා රටේ ජනතාව විසින් 58%ක වැඩි ඡන්ද ප්‍රමාණයකින් මා නැවතත් පත්කර ගනු ලැබ තිබෙනවා.වර්තමානයෙහි ව්‍යාපාරික ක්ෂේත්‍රය තුළ ද, අප ගොඩනඟා ගෙන යන විශ්වාසනීයත්වය ඉතා ඉහළ මට්ටමක පවතිනවා. බලශක්තිය, මානව සම්පත් සහ බැංකු කටයුතු යනාදිය සඳහා අනාගත සැලසුම් දැනටමත් නිම කර අවසන්.එසේම දරිද්‍රතාවයේ පීඩනය ශීඝ්‍රයෙන් පහළ බසිමින් පවතිනවා. එපමණක් නෙවෙයි. ජාත්‍යන්තරය විසින් දැනට අප පිළිගනු ලැබ ඇත්තේ නැඟී එන මධ්‍යම ප්‍රමාණයේ ආදායම්ලාභී වෙළෙඳපොළ ආශි‍්‍රත ජාතියක් වශයෙනුයි. එම හේතූන් මත ලොව විවිධ දේශයන්හි ආයෝජකයන් අතර ශ්‍රී‍්‍රලංකාව අතිශයින්ම ජනපි‍්‍රය වෙළෙඳ මධ්‍යස්ථානයක් වී තිබෙනවා.මිත්‍රවරුනි, ජනතා මිත්‍රත්ව සරසවිය විවිධ ජාතීන්, වාර්ගිකයන් සහ ආගමිකයන්් අතර දැනුම බෙදාලීමෙන් එක්සත් බවක් ඇති කිරීමට ඇපකැප වී ක්‍රියා කරන ආයතනයක්. බවද මා මෙහිදී සිහිපත් කළ යුතුයි.විශ්වවිද්‍යාලයේ ආරම්භයට හේතු වූ පැට්‍රික් ලුමුම්බාගේ ජීවිතයෙන් උකහා ගත හැකි උදාර අරමුණ වන්නේ දේශපාලන මධ්‍යස්ථභාවය අනුව කවරකු සමඟ වේවා මිත්‍රශීලීබව පවත්වාගෙන යාමයි. ඉදිරි කාලය තුළ දී මුහුණපෑමට සිදුවිය හැකි දැවැන්ත අභියෝගයන්ට මුහුණපෑමේ දී මවිසින් අනුගමනය කළ යුතු ප්‍රතිපත්තිය වශයෙන් සලකනුයේ ද එයමයි.සංවර්ධනය වෙමින් පවත්නා රටවල දසදහස් සංඛ්‍යාත පිරිසකට ඉහළ මට්ටමේ ෂශ්වවිද්‍යාලීය අධ්‍යාපනයක් ලබාදීමෙන් මානව සංහතියට සම්මානනීය සේවා දායකත්වයක් ලබා දුන් ආයතනයක් වශයෙන් රුසියානු මිත්‍රත්ව සරසවියට එහි 50 වැනි සංවත්සර අවස්ථාවේ මාගේ ප්‍රසංශාව පුද කරනුයේ ඉමහත් සතුටින්.එම දායකත්වය මඟින් රුසියානු ජනතාව තුළ පවත්නා ත්‍යාගශීලී බව කෙරෙහි ඇපකැපවීමේ ගුණාංගය මැනවින් ප්‍රදර්ශනය කෙරෙනවා. මගේ රටේ පුරවැසියන් දහස් ගණනක් මේ සරසවියෙන් උපාධි ලබා ගෙන තිබෙන බව මා මෙහිදී සතුටින් සිහිපත් කිරීමට කැමැතියි.නිදසුනක් වශයෙන් මාගේ බාල සොහොයුරා ද මේ ශ්‍රේෂ්ඨ විද්‍යායතනයේ උපාධිධාරියෙක් වීම සතුටට කරුණක්. එසේම 70 දශකයේ දී මේ සම්භාවනීය විශ්වවිද්‍යාලයට පැමිණීමේ භාග්‍යය මටද අත්වුණා.මාගේ දේශනය අවසන් කිරීමට මත්තෙන් බුදුරජාණන්වහන්සේගේ පූජනීය දේශනය ඇතුළත් ධම්ම පදයේ අප්පමාද වග්ගයෙන් යමක් සඳහන් කිරීමට කැමැත්තෙමි. එහි සිහි කල්පනාව නොහොත් සතිය පිහිටුවා ගැනීම පිළිබඳව මෙසේ සඳහන් වෙනවා.උට්ඨානවතෝ සතිමතෝ - සුචිකම්මස්ස නිසම්මකාරීනෝ සඤ්ඤතස්ස ච ධම්ම ජීවිනෝ - අප්පමත්තස්ස යසෝභි වඩ්ඪතිඉන් අදහස් වන්නේ සතිය, උට්ඨාන වීර්යය පාරිශූද්ධත්වය ඉවසීම සහ දැහැමි බව මිනිසා කීර්තියටත්, සෞභාග්‍යයටත් මෙහෙයවන බවයි.අවසාන වශයෙන් මෙහි පැමිණීම සහ අප හා සතුට බෙදා ගැනීම සම්බන්ධයෙන් ඔබ සැමට ස්තුති කරන අතර සුබ අනාගතයක් ප්‍රර්ථනා කරමි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n1002082</link>
    <topic>එජනිස අපේක්ෂකයන් තෝරා ගැනීමේ සම්මුඛ පරීක්ෂණ අද සහ හෙට</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>මහ මැතිවරණයට ශ්‍රී ලංකා නිදහස් පක්ෂයෙන් තරග කරන අපේක්ෂකයන් තෝරා ගැනීමේ සම්මුඛ පරීක්ෂණ අද (8) සහ හෙට (9) දිනවල පැවැත් වෙයි.අපේක්ෂකත්වය සඳහා අයැදුම් කළ අයදුම්කරුවන් අතරින් සුදුස්සන් පළාත් මට්ටමින් සම්මුඛ පරීක්ෂණ මණ්ඩල තුනක් මගින් තෝරා ගැනෙන බව එක්සත් ජනතා නිදහස් සන්ධානයේ මහලේකම්, අධ්‍යාපන ඇමැති සුසිල් පේ‍්‍රමජයන්ත මහතා “දිනමිණ”ට පැවැසීය.එක්සත් ජනතා නිදහස් සන්ධානය යටතේ තරග කිරීමට බලාපොරොත්තු වන සහෝදර දේශපාලන පක්ෂවලටද ඔවුන්ගේ අපේක්ෂකයන් කඩිනමින් ඉදිරිපත් කරන ලෙස සන්ධානය දැනුම් දී තිබේ.අයදුම්කරුවන් තෝරා ගැනීම සඳහා සෞඛ්‍ය ආරක්ෂණ හා පෝෂණ ඇමැති නිමල් සිරිපාල ද සිල්වා, විදුලිබල හා බලශක්ති ඇමැති ඩබ්ලිව්. ඩී. ජේ. සෙනෙවිරත්න, තොරතුරු හා ජනමාධ්‍ය, ආයෝජන ප්‍රවර්ධන හා ව්‍යවසාය සංවර්ධන ඇමැති අනුර ප්‍රියදර්ශන යාපා මහත්වරුන්ගේ ප්‍රධානත්වයෙන් යුත් කමිටු තුනක් පත්කැර ඇත.උතුරුමැද, වයඹ සහ නැඟෙනහිර පළාත්වල අපේක්ෂකයන් තෝරන කමිටුවේ සභාපතීත්වය ඇමැති නිමල් සිරිපාල ද සිල්වා මහතා විසින් හොබවන අතර අතාවුද සෙනෙවිරත්න, පියසේන ගමගේ, පවිත්‍රා වන්නිආරච්චි ඇමැතිවරු සහ මහීපාල හේරත් මහ ඇමැතිවරයා එහි සාමාජිකයෝ ලෙස කටයුතු කරති.බස්නාහිර, ඌව සහ වයඹ පළාත්වල අපේක්ෂකයන් තෝරන කමිටුවේ සභාපතිධූරය ඩබ්ලිව්. ඩී. ජේ. සෙනෙවිරත්න ඇමැතිවරයාට හිමිව ඇති අතර ජනක බණ්ඩාර තෙන්නකෝන්, එස්. බී. නාවින්න, රංජිත් සියඹලාපිටිය ඇමැතිවරු එහි සාමාජිකයෝ වෙති.ඇමැති අනුර ප්‍රියදර්ශන යාපා මහතාගේ ප්‍රධානත්වයෙන් යුතුව දකුණ සහ නැගෙනහිර පළාත්වල අපේක්ෂකයන් තෝරන කමිටුවේ සාමාජිකයන් වන්නේ ඒ. එච්. එම්. ෆවුසි, සී. බී. රත්නායක ඇමැතිවරු සහ බර්ටි පේ‍්‍රමලාල් දිසානායක මහ ඇමැතිවරයාය.සම්මුඛ පරීක්ෂණ සඳහා සහභාගී වන අපේක්ෂකයන්ගේ අභියාචනා ඉදිරිපත් කිරීම සඳහා අගමැති රත්නසිරි වික්‍රමනායක මහතාගේ ප්‍රධානත්වයෙන් අභියාචනා කමිටුවක්ද සන්ධානය විසින් පත්කරනු ලැබ තිබේ.ශ්‍රී ලංකා නිදහස් පක්ෂයේ මහ ලේකම් ඇමැති මෛත්‍රීපාල සිරිසේන, ඇමැති දී.මු. ජයරත්න, ඇමැති ඩලස් අලහප්පෙරුම, ඇමැති සුසිල් පේ‍්‍රමජයන්ත මහත්වරු සහ පාර්ලිමේන්තු මන්ත්‍රී බැසිල් රාජපක්ෂ මහතා එහි සාමාජිකත්වය දරයි.එක්සත් ජනතා නිදහස් සන්ධානයේ අපේක්ෂකයන් තේරීමේ කටයුතු පෙබරවාරි මස 15 වැනි දින වනවිට අවසන් කිරීමට සැලසුම් කැර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n1002083</link>
    <topic>ගම්පොළ විහාරාධිපති ඝාතනයට සැක දෙදෙනා 12 දා තෙක් රිමාන්ඩ්</topic>
    <author>සමන්ති වීරසේකර</author>
    <content>ගම්පොළ තැඹිලිගල ශ්‍රී බෝධිරුක්ඛාරාමයේ විහාරාධිපති හිමියන් සහ තවත් අයකු අත්බෝම්බ ප්‍රහාරයක් එල්ලකැර ඝාතනය කිරීමේ සිද්ධිය සම්බන්ධයෙන් සැකපිට අත්අඩංගුවට ගන්නා ලද සැකකරුවන් දෙදෙනා මේ මස 12 වැනිදා තෙක් රක්ෂිත බන්ධනාගාර ගත කරන ලෙස ගම්පොළ අතිරේක දිසා විනිසුරු විරාජ් බණ්ඩාර රණතුංග මහතා ඉකුත්දා (5දා) නියෝග කෙළේ ය.මෙසේ රක්ෂිත බන්ධනාගාර ගත කරනු ලැබුවේ , යුද හමුදාවෙන් පැන ආ සෙබළෙකු වන ප්‍රසන්න ධර්මප්‍රිය සහ චමින්ද ධර්මපිය නැමැති පුද්ගලයන් දෙදෙනාය. ජනාධිපතිවරණයට පසුදින තැඹිලිගල විහාරස්ථානය ඉදිරිපිට සිදු වූ මෙම බෝම්බ ප්‍රහාරයෙන් මාතර විමලානන්ද හිමි සහ එක්සත් ජනතා නිදහස් සන්ධානයේ ආධාරකරුවකු වූ වසන්ත කුමාර නැමැති අය මිය ගියහ.සිද්ධිය සම්බන්ධයෙන් ජනතා විමුක්ති පෙරමුණ ප්‍රාදේශීය සභා මන්ත්‍රීවරයකු ඇතුළු තවත් තිදෙනකු අත්අඩංගුවට ගැනීමට නියමිත බව පොලිසිය පවසයි. ගම්පොළ ජ්‍යෙෂ්ඨ පොලිස් අධිකාරි රොෂාන් ප්‍රනාන්දු මහතාගේ මෙහෙයවීමෙන් පරීක්ෂණ පැවැත්වේ.අත්අඩංගුවට ගත් එක් අයකුª යුද හමුදා සේවයේ නියුතු අයකු වන අතර ඔහු පොලිසියට බාර දීම සඳහා යුද හමුදා පොලිසියට දැනුම් දී ඇති බව පොලිසිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n1002084</link>
    <topic>ත්‍රස්තවාදයට එරෙහි අද්විතීය නායකත්වය වෙනුවෙන් ජනපති මහින්ද රාජපක්ෂට රුසියාවෙන් උපාධියක්</topic>
    <author/>
    <content>දශක තුනක කුරිරු ත්‍රස්තවාදය පරාජය කැර ශ්‍රී ලංකාවේ ප්‍රජාතන්ත්‍රවාදය ආරක්ෂා කිරීමට ලබාදුන් අද්විතීය නායකත්වය අගයමින් ජනාධිපති මහින්ද රාජපක්ෂ මහතාට රුසියාවෙන් ගෞරව ආචාර්ය උපාධියක් පිරිනැමිණි.රුසියාවේ මහජන මිත්‍රත්ව විශ්වවිද්‍යාලයේ පනස් වැනි සමරු උළෙලේ දී ජනාධිපතිවරයා වෙත පෙරේදා (7) මේ ගෞරව ආචාර්ය උපාධිය මහත් හරසර මධ්‍යයේ පිළිගන්වනු ලැබිණි.රුසියානු මිත්‍රත්ව විශ්වවිද්‍යාලයේ කුලපති මහාචාර්ය පිලිපොව් මහතාගේ අතින් ජනාධිපතිවරයා වෙත මේ ආචාර්ය උපාධිය පිළිගැන්වුණු සමරු උළෙලටරුසියානු ජනාධිපති දිමිත්‍රි මෙදිවදිව් මහතා ද එක්ව සිටියේ ය. කලින් පැට්‍රීෂියා ලුමුම්බා විශ්වවිද්‍යාලය ලෙස හැඳින්වුණු රුසියානු මිත්‍රත්ව විශ්වවිද්‍යාලය ලෝක සාමය සහ විවිධ ක්ෂේත්‍රයන් වෙනුවෙන් දක්වන අද්විතීය නායකත්වයන් අගයමින් රාජ්‍ය නායකයන් සහ විද්වතුන් වෙත 1995 වසරේ සිට මේ ගෞරව ආචාර්ය උපාධිය පිරිනමයි.ජනාධිපති මහින්ද රාජපක්ෂ මහතා ඇතුළුව ජනාධිපතිවරුන් පස් දෙනෙකු සහ අගමැතිවරුන් කිහිප දෙනකු මේ වන විට මේ සම්මානයෙන් පිදුම් ලබා තිබේ. තෙදින නිල සංචාරයක් සඳහා රුසියාවේ, මොස්කව් නුවර විනුකෝවා, ජාත්‍යන්තර ගුවන් තොටුපළින් එරටට ළඟා වූ ජනාධිපති මහින්ද රාජපක්ෂ මහතා රුසියානු නායකයන් විසින් මහත් හරසරින් පිළිගනු ලැබිණි.ජනාධිපතිවරයා රුසියානු ජනාධිපති, අගමැතිවරුන් ඇතුළු රාජ්‍ය ප්‍රධානීන් සමඟ ද්විපාර්ශ්වික සාකච්ඡා පැවැත්වීමට නියමිතය.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n1002085</link>
    <topic>දින හතරක දී ලක්‍ෂ හතක්‘දැයට කිරුළ’ නරඹලා</topic>
    <author>අසේල කුරුළුවංශ හා තිලක් පුෂ්පකුමාර</author>
    <content>මහනුවර පල්ලේකැලේ පැවැත්වෙන සිවුවැනි දැයට කිරුළ සංවර්ධන ප්‍රදර්ශනය, ගතවූ දින හතර තුළදී ලක්ෂ 7 කට ආසන්න පිරිසක් නරඹා ඇති බව සංවිධායක මණ්ඩලය පවසයි.සති අන්තය වූ සෙනසුරාදා හා ඉරිදා යන දෙදිනදී ලක්ෂ 03කට ආසන්න පිරිසක් ප්‍රදර්ශනය නරඹා තිබෙන බව මධ්‍යම පළාත් මහ ඇමැති සරත් ඒකනායක මහතා පවසයි. මේ මස 10 වැනි දින දක්වා පැවැත්වීමට තීරණය කැර තිබෙන ප්‍රදර්ශනය තවත් දින කිහිපයක් දීර්ඝ කරන ලෙසට ඉල්ලීම් රැසක් ලැබී තිබෙන බව රාජ්‍ය ආදායම් සහ නියෝජ්‍ය මුදල් ඇමැති රංජිත් සියඹලාපිටිය මහතා පැවැසීය.නැගීසිටින ජාතියක අභිමානවත් යශෝකීර්තිය දැයට කිරුළ ප්‍රදර්ශනය තුළින් ප්‍රකට වන බවත්, රට ගමන් කරන්නේ කොතැනටද යන්න මෙමඟින් නිරූපණය වන බවත් ඒ මහතා කීය.ප්‍රදර්ශනය සෑම දිනකම පෙරවරු 9.00 සිට රාත්‍රී 12.00 දක්වා පැවැත්වෙයි. මෙය නැරඹීමට පැමිණෙන ලක්ෂ සංඛ්‍යාත ජනතාවගේ ගමනාගමන පහසුව සඳහා විශේෂ දුම්රිය හා බස් සේවා යොදවා ඇත.නිල ඇඳුමින් සැරසී පැමිණෙන පාසල් සිසු සිසුවියන්ට ප්‍රදර්ශනය නොමිලේ නැරඹීමට සංවිධායක මණ්ඩලය අවස්ථාව ලබාදී තිබේ. අක්කර 60ක භූමි ප්‍රමාණයක් පුරා පැවැත්වෙන ප්‍රදර්ශනයේ රජයේ සහ පෞද්ගලික අංශයේ ප්‍රදර්ශන කුටි 500ක් පමණ තිබේ.ආරක්ෂක හමුදා ප්‍රදර්ශන කුටි නැරඹීම කෙරෙහි මහජනතාවගේ වැඩි අවධානය යොමුව තිබෙන අතර නිරතුරුව එම ප්‍රදර්ශන කුටි මහජනතාවගෙන් පිරී පවතී.ප්‍රදර්ශන භූමියේ ඉදිකර ඇති ලේක්හවුස් ආයතනයේ කුටිය පාසල් සිසු සිසුවියන්ගේ විශේෂ අවධානයට යොමුව තිබෙන අතර එහිදී පුවත්පත් මුද්‍රණය කිරීම ඇතුළු එම අංශයේ සෙසු කටයුතු පිළිබඳව වීඩියෝ දර්ශන හා සජීව වැඩසටහන් මගින් මහජනතාව දැනුම්වත් කැරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n1002086</link>
    <topic>ජනපති මුණගැසෙන තුරුටී.එම්.වී.පී.දෙගිඩියාවක</topic>
    <author>නුවන් කොඩිකාර සහ ත්‍රිකුණාමළය විශේෂ</author>
    <content>ඉදිරි මහ මැතිවරණයට තරග කරන ආකාරය පිළිබඳ අවසන් තීරණය ගන්නේ ජනාධිපති මහින්ද රාජපක්‍ෂ මහතා හමුවීමෙන් පසු බව ටී. එම්. වී. පී. පක්ෂයේ නායක, නැගෙනහිර මහ ඇමැති සිවනේෂන් තුරෙයි චන්ද්‍රකාන්තන් මහතා පැවැසීය. මෙම 10 වැනි දින ඔහු ජනපතිවරයා හමුවීමට නියමිතය.ඉකුත් (06) වැනිදා දේශපාලන මණ්ඩලය රැස්වීමෙන් පසු ටී. එම්. වී. පී. පක්ෂය මහ මැතිවරණය සඳහා තනිව තරග කිරීමට ප්‍රතිපත්තිමය තීරණයක් ගත්තද, පැහැදිලි ස්ථාවරය (10) වැනිදායින් පසු ප්‍රකාශ කරන බවද හෙතම කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n1002087</link>
    <topic>සරසවි වරම් ලද සිසුවියගෙල වැල ලා ගෙන</topic>
    <author>මතුගම සංචාරක</author>
    <content>මතුගම සී. ඩබ්ලිව්. ඩබ්ලිව්. කන්නන්ගර මධ්‍ය මහා විද්‍යාලයෙන් විශ්වවිද්‍යාලයට තේරි සිටි ශිෂ්‍යාවක් ගෙල වැළලාගෙන සියදිවි හානිකර ගෙන ඇත.නිවෙසේ බාල්කයේ රෙද්දකින් එල්ලි සියදිවි හානිකර ගෙන ඇත්තේ මතුගම නාරවිලගේ සඳමාලි අබේරත්න (20) ශිෂ්‍යාවයි. ප්‍රේම සම්බන්ධයක් මත සියදිවි හානි කර ගෙන ඇති බව පොලිසිය කියයි. පශ්චාත් මරණ පරීක්‍ෂණය මතුගම රෝහලේ දී පැවැත්වීමට නියමිතය.මතුගම වැඩ බලන මූලස්ථාන පොලිස් පරීක්‍ෂක එස්. කේ. සේනානායක මහතා පරීක්‍ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n1002088</link>
    <topic>ඔහුට පුළුවන් ද?...</topic>
    <author/>
    <content>මං හිතන්නේ මා ඔහු වගේ පහළට වැටිල ඒවා කළ යුතු නෑ.ඔහු ගේ පෞද්ගලික ජීවිතය තුළ ඔහු දැඩි කෙනෙක් බව දැනටමත් රටම දන්නවා. කරණවෑමිය ගේ කණ කපපු කථාව, ඔම්ලට් දාන කෝකිය ගේ කතාව ඉතා ප්‍රසිද්ධයි.ඔහු ගේ ජනාධිපතිවරණ සටනේ දී මාව කොච්චර විවේචනය කළා ද? ඒත් ඔහු මටත් ජනාධිපතිටත් කොච්චර ප්‍රශංසා කරලා තිබෙනවා ද? ඔහු හුඟක් වෙලාවට කිව්වා මං ටයි ගැටය තද වෙලා විකාර දොඩවනවා කියලා. ඒත් මං එදා ඔහු ගැන දරපු මතයේම තමයි අදත් ඉන්නේ.ඒත් ඔහු මේ රටට ජනතාවට ද්‍රෝහිකම් කරන පිලට ගිය කෙනෙක්. ඔහු ඔහුගේ වීර භූමිකාවට පයින් ගහලා ඉත්තෙක් වෙලා. අද මේ රටේ ආරක්‍ෂාව අනතුරට දමන්න ඔහු කරන ප්‍රකාශ හේතු වෙලා තියෙනවා.ඉතිහාසය යුක්තිය ඉටු කරයි. මාත් ඔහුත් ජනපතිතුමාත් සසදන්න බැහැ. ජනාධිපතිතුමා ගේ ඇඟිල්ලකටවත් ඔහුට ළංවෙන්න බෑ. ඔහු පොට වරද්දාගෙන. හමුදා ගෞරවය, රටේ ආරක්‍ෂාව පාවා දෙන කුරිරු චරිතයක් වෙලා. දේශපාලනය කියන්නේ ගැඹුරු හා දාර්ශනික එළැඹුමක්. ඒ සඳහා කල් අවශ්‍යයි.හමුදා නිල ඇඳුමට තීරණ ගත්ත පළියටම කෙනෙකුට සාර්ථක වෙන්න බෑ. ඒක ගලවා දමා ජනතාව ඉදිරියට ගිහිල්ලා කෙළින් හිටගන්න ඔහුට පුළුවන් ද?- ආරක්‍ෂක ලේකම් ගෝඨාභය රාජපක්‍ෂ මහතා සමඟ ගාමිණී සුමනසේකර මහතා කළ සාකච්ඡාවක් ඇසුරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n1002089</link>
    <topic>ඩී. එෆ්.කාරියකරවනටසුබ උපන් දිනයක්</topic>
    <author/>
    <content>ජ්‍යෙෂ්ඨ මාධ්‍යවේදී ඩී. එෆ්. කාරියකරවන මහතාගේ 88 වැනි ජන්ම දිනය අදයි. (08) දැනට ජීවතුන් අතර සිටින වයෝවෘද්ධතම ක්‍රියාකාරී මාධ්‍යවේදියා වන්නේ ඔහුය. දනකුගේ ගුරුවරයාය.ඥානාර්ථ ප්‍රදීපය පුවත්පතෙන් මාධ්‍ය ක්ෂේත්‍රයට පිවිසි ඩී. එෆ්. කාරියකරවන මහතා ඉන් පසුව ටයිම්ස් ආයතනයට බැඳී පැරැණි ලංකාදීප පුවත්පතේ මාධ්‍යවේදියකු ලෙස නමක් දිනා ගත්තේ ය.පසුව ‘දිනමිණ’ පුවත්පතේ උපකතුවරයෙකු ලෙස ලේක් හවුස් ආයතනයට එක් වූ ඒ මහතා දිනමිණේ ප්‍රධාන උප කතුවරයා ලෙසද ජනතා පුවත්පතේ කතුවරයා ලෙස වසර 18ක් ද කටයුතු කෙළේ ය. ඒ මහතා සිළුමිණ පුවත්පතේ ප්‍රධාන කතුවරයා ලෙස ද කටයුතු කෙළේ ය.ක්‍රීඩා යොවුන් ජනතා වැනි පුවත්පත් ඇරැඹීමට ද දායක වූ කාරියකරවන මහතා එම පුවත්පත්වල කතුවරයා ලෙස මෙන්ම ලේ්ක් හවුස් ආයතනයේ සියලු වාර ප්‍රකාශනවල උපදේශක කතෘ ලෙසද කටයුතු කෙළේ ය.වෘත්තීය පත්‍ර කලා සංගමය සහ ලංකා පත්‍ර කලා සංගමය ද පුවත් පත් මණ්ඩලය වැනි ආයතන ඇරැඹීමට ද කාරිකරවන මහතා පුරෝගාමි මෙහෙවරක නිරත විය.ඒ මහතා මේ වන විටද ලංකා පත්‍ර කලා සංගමයේ උත්තර අනුශාසකවරයා ය. ඩී. එෆ්. කාරියකරවන මහතා මාධ්‍ය ක්ෂේත්‍රයට නවකයන් රැසක් හඳුන්වා දුන්නේ ය. ජ්‍යෙෂ්ඨ මාධ්‍යවේදී ඩී. එෆ්. කාරියකරවන මහතාට නිරෝගී සුවය සහ සුබ උපන්දිනයක් දිනමිණ අපි ප්‍රාර්ථනා කරමු.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n10020810</link>
    <topic>මාමාගේ වියෝවෙන් දුකට පත්දහනව හැවිරිදි තරුණිය දිවි පුදයි</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>”හර්ෂ මාමාට මොනවාහරි වුණොත් මමත් මැරෙනවා” යැයි තම මිතුරියකට පැවසූ දහනව හැවිරිදි අලහකෝන් මුදියන්සේලාගේ කමනී නිසංසලා නමැති තරුණිය පසුගිය 6 දා පොල්ගහවෙල සිට මහනුවර බලා ධාවනය වූ දුම්රියට පැන සියදිවි නසාගෙන තිබේ.වෙඩි තැබීමකින් මරණයට පත්වූ ශ්‍රී ලංකා නිදහස් පක්ෂයේ ප්‍රබල ආධාරකරුවෙකු වූ රඹුක්කන ව්‍යාපාරික හර්ෂ හෙට්ටිආරච්චි මහතාගේ මරණය සැලවීමෙන් පසු මේ තරුණිය සියදිවි නසාගෙන ඇතැයි මරණ පරීක්ෂණයේදී හෙළිවිය.රඹුක්කන නාගරික හදිසි මරණ පරීක්ෂක කේ. ආර්. විජේසිරිවර්ධන මහතා විසින් මේ මරණය සම්බන්ධයෙන් පවත්වන ලද පරීක්ෂණයේදී සාක්කි දුන් මියගිය තරුණියගේ මව වන කරුණාරත්නගේ චන්ද්‍රාවතී (49) මහත්මිය මෙසේ පැවසුවාය.“වෙඩි වැදීමකින් තුවාල ලැබූ හර්ෂ හෙට්ටිආරච්චි මහතා අපේ පවුලට බොහෝ උදව් උපකාර කළා. පාරේ යන එන විට අපේ ගෙදරට ද ගොඩවී යනවා. කෑම බීම ආදියත් ගෙන එනවා.ඔහුට වෙඩි තබා ඇති බව ඇසීමෙන් මියගිය දුව බොහෝ කනගාටුවෙන් පසුවුණා. “හර්ෂ මාමාට මොනවාහරි වුණොත් මමත් මැරෙනවා” කියලා කළින් දින රාත්‍රියේ ඇගේ මිතුරියකට කියා තිබෙනවා. මියගොස් ඇත්තේ මගේ බාල දියණියයි.අපට තවත් එක් වැඩිමහල් දියණියක් සිටිනවා. මාගේ සැමියා අංශබාග රෝගයෙන් ඔත්පලව නිවෙසේ සිටිනවා. වෙඩි තැබීමෙන් මියගිය හර්ෂ හෙට්ටිආරච්චි මහත්තයා අපේ පවුලට බොහෝ උදව් උපකාර කළා.කෑම බීම ආදියත් ගෙනැවිත් දෙනවා. ඒ නිසා අපේ බාල දියණිය හර්ෂ මහත්තයාට හුඟාක් ආදරයෙන් හිටියා. එයාට කළින් දවසේ කවුද වෙඩිතියලා කියලා ආරංචි වූ වෙලාවේ ඉඳන් දුව ලොකු දුකකින් සිටියා.හර්ෂ මාමාට මොනවාහරි වුණොත් මමත් මැරෙනවා කියලා දුව කියලා තිබුණත් අපි ඒක ඒතරම් ගණන් ගත්තේ නැහැ. පසුවදා පාන්දර මහනුවර රෝහලේ ප්‍රතිකාර ලබමින් සිටි හර්ෂ මහත්්තයා මියගිය බව අපට ආරංචි වුණා.ඊට පැය කීපයකට පස්සේ අපේ දුව කෝච්චියට පැනලා කියලා දැනගත්තා. හර්ෂ මහත්තයා මියගිය ශෝකය නිසා දුව කෝච්චියට පනින්න ඇති කියලා මම හිතනවා. මේ මරණය ගැන වෙනත් සැකයක් නැහැ.” යැයි කීවාය.මියගිය තරුණිය ජීවත්වූ රඹුක්කන, කොටුවේගෙදර පදිංචි ඇගේ වැඩිමහල් සොයුරිය වන සාවිත්‍රී සමන්තා අලහකෝන් (24) අයද මෙහිදී සාක්කි දුන්නාය.රඹුක්කන රෝහලේ දිස්ත්‍රික් වෛද්‍ය නිලධාරී වෛද්‍ය ඩී. එම්. කරුණාරත්න මහතා පශ්චාත් මරණ පරීක්ෂණය පැවැත්වීය. මෙසේ දුම්රියට පැනීමෙන් සිදුවූ තුවාල හේතුවෙන් ශරීරයේ අභ්‍යන්තරයට ලේ වහනයවීමෙන් සිදුවූ හදිසි මරණයක් බවට හදිසි මරණ පරීක්ෂකවරයා තීන්දු කළ අතර, රඹුක්කන පොලිසියේ සැරයන් 1567 එදිරිසිංහ මහතා සාක්කි මෙහෙයවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n10020811</link>
    <topic>දින තුනකදී විදේශයන්හි සිටිලාංකිකයෝ 9 ක් මරුමුවට</topic>
    <author>මහින්ද අලුත්ගෙදර</author>
    <content>පසුගිය දින තුනක කාලයේදී විවිධ අනතුරු හේතුවෙන් ශ්‍රී ලාංකිකයන් නවදෙනෙකු විදේශයන්හිදී මියගොස් ඇතැයි විදේශ සේවා නියුක්ති කාර්යාංශය සඳහන් කරයි.විදුලි කාන්දුවක් නිසා ගොඩනැගිල්ලක හටගත් ගින්නකින් ඇතිවූ විෂ දුමාරයක් හේතුවෙන් බහරේන්වලදී කාන්තාවන් තිදෙනෙකු මියගොස් ඇති අතර නාන කාමරයේ දියනාමින් සිටියදී 19 හැවිරිදි තරුණියක් ජෝර්දානයේදී මියගොස් ඇත.ජෝර්දානය හා බහරේන් ඇතුළු රටවලදී මේ ශ්‍රී ලාංකික පිරිස මිය ගොස් තිබෙන අතර ඔවුන්ගේ මළසිරුරු ශ්‍රී ලංකා විදේශ සේවා නියුක්ති කාර්යාංශයේ මැදිහත්වීම මත දිවයිනට ගෙන්වීමට කටයුතු යොදා තිබේ.බහරේන්වලදී මියගිය කාන්තාවන් තිදෙනාගේ මළසිරුරු ශ්‍රීී ලංකාවට පසුගියදා රැගෙන එන ලද අතර විදේශ රටවලදී මියගිය සියලුම ශ්‍රී ලාංකිකයන්ගේ මෘතශරීර ගෙන්වීමේ සිට ඔවුන්ගේ අවසන් කටයුතු දක්වා සියලු වියදම් ශ්‍රී ලංකා විදේශ සේවා නියුක්ති කාර්යාංශය මගින් දරනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n10020812</link>
    <topic>ලංකාවේ තරුණ ස්වාමි පුරුෂයන්ගේමරණ වැඩි ප්‍රමාණයක් සිදුවෙනවා</topic>
    <author/>
    <content>රුවන්වැල්ල ආසනයේ ගැබිණි මවුවරුන් හා ඔවුන්ගේ සැමියන් එක් තැනකට කැඳවා සෞඛ්‍ය උපදේශන සේවා පැවැත්වීමේ වැඩපිළිවෙළේ තවත් සම්මන්ත්‍රණයක් මාර්තු මාසයේ පැවැත්වීමට සබරගමුව පළාත් සභා මන්ත්‍රී හා රුවන්වැල්ල ශ්‍රී ලංකා නිදහස් පක්‍ෂ සංවිධායක වෛද්‍ය පරාක්‍රම අතාවුද මහතා කටයුතු යොදා ඇත.එම වැඩපිළිවෙළ පිළිබඳ අදහස් දැක්වූ වෛද්‍ය පරාක්‍රම අතාවුද මහතා,මෙහිදී ගැබිණි මවුවරුන්ගේ පෝෂණ, සෞඛ්‍ය ගැටලු සාකච්ඡා කිරීම හා ඔවුන්ට උපදෙස් දීම හා ගැබිණි බිරියට සැමියා විසින් ආදරයෙන් සැලකිය යුතු ආකාරය පිළිබඳ උපදෙස් දීම මේ වැඩපිළවෙළේ ප්‍රධාන අරමුණයි.බටහිර රටවල සැමියන් සිය ගැබිණි බිරියට හොඳට සලකනවා, ලංකාවේ මේ තත්ත්වය බොහොම අඩුයි.විශේෂයෙන් ගැබිණිය සායනයකට පවා යන්නේ තම මව හෝ සහෝදරිය, හෝ හිතවතිය සමඟයි. නමුත් සැමවිට බටහිර රටවල දරුවා පිළිසිඳ ගත් අවස්ථාවේ සිට දරුවා ලැබෙන තුරු සියලු කටයුතුවලට ගැබිණි බිරියට සිය සහයෝගය ලබාදෙනවා.ආදරයෙන් කරුණාවෙන් වෛද්‍ය සායන සඳහා එක්ක ගෙන යනවා. දරුවා ලැබෙන අවස්ථාවේ දී පවා ප්‍රසුතිකාගාරයේ දී බිරිය අසලින්ම සැමියා සිටිනවා.ගැබිණි බිරිය කෙරෙහි ලාංකික සැමියා තුළ ආකල්පමය වෙනසක් සිදුවිය යුතුයි.අද ලංකාවේ සිදුවන තරුණ සැමියන්ගේ හදිසි මරණවලින් වැඩිම හරියක් සිදුවන්නේ මත්ද්‍රව්‍ය පාවිච්චි කිරීම නිසා අනිසි ප්‍රතිවිපාකවලින් සිදුවන මරණයි. විශේෂයෙන් මත්ද්‍රව්‍ය පාවිච්චි කොට මෝටර් රථ, මෝටර් බයිසිකල් අධික වේගයෙන් ධාවනය කොට සිදුවන හදිසි අනතුරුවලින් අඩු වයසේ අවු’ 35 – 40 වයස්වල පියවරු පවා මිය යනවා.ශිරෝසිස්, අක්මා දියවීම්, දියවැඩියාව, වැනි මත්ද්‍රව්‍ය පාවිච්චි කිරීම නිසා ඇතිවන රෝගාබාධ වලින් ද විශාල පිරිසක් මිය යනවා. මා වෛද්‍ය නිලධාරියකු ලෙස වසර 10 ක් පමණ විවිධ රෝහල්වල සේවය කර තිබෙනවා. එහිදී පශ්චාත් මරණ පරීක්‍ෂණ 1000 ක් පමණ මා සිදු කොට තිබෙනවා.මා කපා පරීක්‍ෂා කොට බැලූ මෘත ශරීර වලින් වැඩි හරියක් තරුණ පියවරුන් ගේ මෘත ශරීර. ඒවායෙන් වැඩිම ප්‍රමාණයක් 500ක පමණ මත්ද්‍රව්‍ය පාවිච්චි කිරීම නිසා සිදුවූ මරණවල පරීක්‍ෂණ. මෙසේ තරුණ පියවරු මිය යෑම නිසා බොහොමයක් තරුණ මවුවරු තම දරුවන් සමඟ තනි වෙනවා. එය ඉතාමත් ශෝචනීය තත්ත්වයක්.තම බිරියට, තම දරුවන්ට ආදරය ඇති පියවරු විශේෂයෙන් අධික ලෙස මත්පැනට ගිජුවීම නවතා දැමිය යුතුයි. නැතිනම් ප්‍රතිඵලය භයානකයි. මත්පැනට ගිජුවීම තුළින් ආර්ථික මෙන්ම සෞඛ්‍ය ගැටලු මෙන්ම පවුලේ සමගියට ද බාධා ඇති වෙනවා.මා රුවන්වැල්ල ආසනයේ සිටින සියලුම ගැබිණි මවුවරුන් හා ඔවුන්ගේ සැමියන් විටින් විට එක් තැනකට රැස් කරනවා.මොවුන්ට යහපත් සෞඛ්‍ය ජීවිතයක් ගත කරන්නේ කෙසේද යන්න පිළිබඳව උපදෙස් ඔවුන්ට අවශ්‍ය පෝෂණ ද්‍රව්‍ය බෙහෙත් රෙදිපිලි ලබාදීමට කටයුතු කරනවා.ලබන මස මේ වැඩපිළිවෙළේ තවත් පියවරක් ක්‍රියාත්මක කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n10020813</link>
    <topic>රෝග විනිශ්චය කිරීම් පහසු කිරීමට රසායනාගාර පහසුකම් නව ක්‍රමයකට</topic>
    <author>සුභාෂිනි සේනානායක</author>
    <content>රසායනාගාර පහසුකම් නොමැති රෝහල්වලට පැමිණෙන රෝගීන්ගේ රෝග තත්ත්වයන් පරීක්‍ෂා කිරීම සඳහා අදාළ සාම්පල එම රෝහල් අසල පිහිටා තිබෙන පෞද්ගලික රසායනාගාරවලට ලබාදී රෝග නිශ්චය කිරීම කඩිනම් කිරීමේ වැඩපිළිවෙළක් සෞඛ්‍ය අමාත්‍යංශය ආරම්භ කර තිබේ.මෙයට මාසයකට පමණ පෙර නියාමන ව්‍යාපෘතියක් ලෙසින් මෙම වැඩපිළිවෙළ ආරම්භ කළ බවත්, මේ යටතේ රෝගීන්ගේ රෝගී තත්ත්වය නිශ්චය කිරීම කඩිනම් කිරීමට හානි වී තිබෙන බවත්, සෞඛ්‍ය අමාත්‍යංශය ප්‍රකාශ කරයි.මෙයට පෙර මෙම පරීක්‍ෂණ කටයුතු සිදුකළේ ආසන්නව පිහිටි රෝහල්වල තිබෙන රසායනාගාරවලට ඒවා යොමු කිරීමෙන් බවත්, එම රෝහල්වලට පැමිණෙන අතිවිශාල රෝගීන් සංඛ්‍යාව හේතුවෙන් පරීක්‍ෂණ කටයුතුවල ප්‍රමාදයක් සිදුවූ බවත් සඳහන් කළ සෞඛ්‍ය අමාත්‍යංශය මේ යටතේ රෝගියාට කඩිනමින් ප්‍රතිකාර කිරීමට අදාළ වෛද්‍යවරයාට හැකිවන බවද කීය.රෝහල අසල තිබෙන පෞද්ගලික රසායනාගාර මගින් මෙම පරීක්‍ෂණ කටයුතු සිදුකර කඩිනම් ප්‍රතිඵල ලබාගැනීමෙන් අනතුරුව එම රසායනාගාරවලට අදාළ ගෙවීම් සිදුකිරීමට කටයුතු යොදා ඇති බවද සෞඛ්‍ය අමාත්‍යංශය වැඩිදුරටත් ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n10020814</link>
    <topic>සත්ත්ව හිංසනය පිටුදැකීම වෙනුවෙන් ‘මෛත්‍රී භූෂණ’ උපහාර සම්මාන පිරිනැමේ</topic>
    <author>මහින්ද අලුත්ගෙදර</author>
    <content>මෛත්‍රී භූෂණ උපහාර ප්‍රදානෝත්සවය අමරපුර මහා නිකායේ මහා නායක රාජකීය පණ්ඩිත වැලිගම ශ්‍රී ඥාණරතන මහ නාහිමියන්ගේ ප්‍රධානත්වයෙන් කොළඹ බෞද්ධාලෝක මාවතේ් පිහිටි “ධර්ම ගවේශි” බෞද්ධාශ්‍රම ශාලාවේදී ඊයේ (07) පස්වරුවේ පැවැත්විණි.සත්ත්ව හිංසනය පිටුදැක සමාජය තුළ මෛත්‍රීය ස්ථාපිත කිරීම උදෙසා කැපවීමෙන් කටයුතු කිරීම වෙනුවෙන් මෙම ගෞරව නාම සම්මාන පිිරිනැමෙන අතර “මෙත් සවිය” මනස අධ්‍යාපන සංවර්ධන සංසදය විසින් මෙම උත්සවය සංවිධානය කෙරිණි.සත්ත්ව හිංසනය පිටුදැක සමස්ත සමාජය වෙත ආදර්ශවත් පණිවිඩයක් ලබාදීමෙහිලා කැප වී සිටින රාජකීය පණ්ඩිත අහංගම ආනන්ද හිමිපාණන් වෙත “මෛත්‍රී භූෂණ අභය දානපති” ගෞරවනාම සම්මානයද, සමස්ත ලංකා ඒකාබද්ධ සත්ත්ව අහිංසා මහා සම්මේලනයේ උප සභාපති වෛද්‍ය ඇල්බඩ සුනිල් ලියනගේ මහතා වෙත “මෛත්‍රී භූෂණ අහිංසා සාධක’ ගෞරව නාම සම්මානයද මෙහිදී පිරිනැමිණි.රාජකීය පණ්ඩිත පූජ්‍ය අහංගම ආනන්ද හිමිපාණන් වෙත අමරපුර මහා නිකායේ මහානායක රාජකීය පණ්ඩිත වැලිගම ශ්‍රී ඥාණරතන මහ නාහිමියන් අතින් ගෞරව නාම සම්මානය පිිරිනැමුණු අතර වෛද්‍ය ඇල්බඩ සුනිල් ලියනගේ මහතා වෙත කොළඹ ජාත්‍යන්තර විපස්සනා භාවනා මධ්‍යස්ථානාධිපති පූජ්‍ය හාරිස්පත්තුවේ අරියවංශාලංකාර නාහිමියන් විසින් ගෞරව නාම සම්මානය පිරි නමනු ලැබීය.සත්ත්ව හිංසනය තුරන් කොට ගහ-කොළට පවා කරුණාව දැක්වීම වෙනුවෙන් “මෙත් සෙවන” ඉමහත් කාර්යභාරයක් ඉටුකරන බවත්, මෙහිදි ක්‍රියාත්මක කෙරෙන වැඩසටහන් හරහා 5000 ක ගේ පමණ මනස සුවපත් කරවීමට හැකි වී තිබෙන බවත් අනුශාසනාවක් කරමින් පූජ්‍ය අහංගම ආනන්ද නාහිමියෝ පැවැසූහ.විවිධ සංගම් 11 ක් ඒකරාශී කැරගෙන සත්ත්ව ඝාතනය නැවත්වීමට කටයුතු කරගෙන යන බව පැවැසූ උන්වහන්සේ විශේෂ නීති පද්ධතියක් ක්‍රියාත්මක කරමින් සත්ත්ව හිංසනය තුරන් කිරීම වෙනුවෙන් විශේෂ වැඩපිළිවෙළක් ක්‍රියාත්මක කරගෙන යන බවද පැවැසූහ.“මෙත් සවිය” සභාපති ආචාර්ය චන්දන ජයරත්න මහතා කතා කරමින් කියා සිටියේ සත්ත්ව හිංසනය වළකා සමාජය තුළ මෛත්‍රීය ස්ථාපිත කිරීම වෙනුවෙන් කටයුතු කරන පිරිස් දිරි ගැන්වීම හා ඔවුන්ගේ කැපවීම ඇගයීම වෙනුවෙන් මේ වැඩසටහන ක්‍රියාත්මක කරන බවය.හිටපු පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී රංජිත් ගුණසේකර මහතා ඇතුළු ගිහි පැවිදි විශාල පිරිසක් මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n10020815</link>
    <topic>මහ කන්නයේ වී මෙ.ටො. 140,000ක්මිලදී ගන්න රජය සැරසෙයි</topic>
    <author>මහින්ද අලුත්ගෙදර</author>
    <content>එළඹෙන මහ කන්නයේදී ගොවීන්ගෙන් වී මෙට්‍රික් ටොන් 140,000 ක් මිලදී ගැනීම සඳහා සැළසුම් කැර ඇතැයි රජය සඳහන් කරයි.මේ වී මිලදී ගැනීමේ වැඩපිළිවෙළ වී අලෙවි මණ්ඩලය හරහා ක්‍රියාත්මක කෙරෙන අතර වී මිලදී ගැනීම ලබන මාසයේ දී ආරම්භ කිරීමට බලාපොරොත්තු වන බව කෘෂිකර්ම සංවර්ධන හා ගොවිජන සේවා ඇමැති මෛත්‍රීපාල සිරිසේන මහතා අවධාරණය කරයි.වී ගබඩා කිරීමේ පහසුකම් දැනටමත් සම්පූර්ණ කරගෙන යන බව කී ඇමැතිවරයා වී මිලදී ගැනීම රජය මගින් විධිමත් ආකාරයට සිදුකරන බවද කියා සිටී.මෙහිදී රජය නාඩු වර්ගයේ වී කිලෝවක් සඳහා රුපියල් 28 කටද සම්බා වර්ගයේ වී කිලෝවක් රුපියල් 30 කටද මිලදී ගැනීමට නියමිත අතර සමස්තයක් ලෙස වී මිලදී ගැනීම සඳහා රජය රුපියල් මිලියන 4000 ක මුදලක් වෙන්කැර ඇත.මේ සමඟම ජනාධිපති මහින්ද රාජපක්ෂ මහතාගේ උපදෙස් පරිදි වතු අංශය සඳහා සහන මිල ගණන් යටතේ සහල් මිලදී ගැනීමේ වැඩපිළිවෙළක්ද ක්‍රියාත්මක අතර ඊට අමතරව සුදු සහල් කිලෝවක මිල රුපියල් පහකින් අඩු කිරීමටද රජය බලාපොරොත්තු වෙයි.නුවරඑළිය දිස්ත්‍රික්කය පුරා පිහිටි සමූපකාර සමිති වෙත අවශ්‍ය කෙරෙන සහල් තොග දැනටමත් යොමුකැර ඇති අතර පෞද්ගලික වෙළෙඳුන්ගේ ඒකාධිකාරයට එරෙහිව මේ වැඩපිළිවෙළ ක්‍රියාත්මකයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n10020816</link>
    <topic>දැයට කිරුළට ඇදෙන මහ ජන ගඟසැබෑ නිදහසේ අගය කියාපානවා</topic>
    <author>ඉන්ද්‍රාණි තෝරදෙනිය</author>
    <content>‘දැයට කිරුළ’ නැරඹීමට පැමිණෙන ජන ගංඟාවෙන් පෙනී යන්නේ නිදහසින් පිරි හොඳ පරිසරයක් මේ රටේ නිර්මාණය වී ඇති බව යැයි මධ්‍යම පළාත් ප්‍රධාන අමාත්‍ය සරත් ඒකනායක මහතා පැවැසීය.ප්‍රධාන අමාත්‍යවරයා එම අදහස් පළ කෙළේ පසුගියදා (05) දෙවන දිනට යෙදුන මහනුවර පල්ලේකැළේ පවත්වනු ලබන ‘දැයට කිරුළ’ ප්‍රදර්ශනයේ ආරම්භක අවස්ථාවට සහභාගි වෙමිනි. එහිදී අදහස් දැක්වූ ප්‍රධාන අමාත්‍යවරයා,මෙවර ‘දැයට කිරුළ’ ප්‍රදර්ශනය කොළඹින් බැහැරව ගැමි පරිසරයක පැවැත්වීමට ජනාධිපතිතුමා ගනු ලැබූ තීරණය අද මල් ඵල ගැන්වී තිබෙනවා. මෙය ආරම්භ කළ දින (04) පස්වරුවේ සිට වැල නොකැඩී පැමිණෙන දස දහස් ගණනක් වූ ජනතාවගෙන් මේ පළාතට මෙය ලැබීමේ අගය මනාව පෙනී යනවා. කවදාවත් මෙතරම් ජනතාවක් කොළඹ වැනි ප්‍රදේශයකට ගොස් මෙවැනි ප්‍රදර්ශන නරඹන්නේ නෑ.දසක තුනකටත් වැඩි කාලයත් අති බිහිසුණු යුද්ධයක් පැවැති මේ රටේ මිනිසුන්ට තිබූ මානසිකත්වය ගැන අමුතුවෙන් කිවයුතු නැහැ. ඒත් අද අපි ඒ ත්‍රස්තවාදය සහමුලින්ම අතුගා දමා ඉවරයි.මේක බොහෝ දෙනෙකුට සිහිනයක් වුණත් අපේ ජනාධිපතිතුමා ඒ සිහිනය සැබෑකර දී තිබෙනවා. ඒ නිදහසින් පසු පවත්වනු ලබන ප්‍රථම ‘දැයට කිරුළ’ මහා ප්‍රදර්ශනය දැන් පැවැත්වෙනවා.මීට පෙර පැවැති ප්‍රදර්ශනවලට වඩා අති සාර්ථක අන්දමින් මේ ප්‍රදර්ශනය පැවැත්වෙන්නේ කිසිම බියකින් සැකයකින් තොර නිදහස් රටක වීම අපි කාටත් ආඩම්බරයක්.සිය නිර්මාණ හැකියාවන්ට නිෂ්පාදනයන්ට මුල්තැන දී, ඒ ඔස්සේ ලබාදෙන දැනුම, සතුට සැමට ලබාගත හැකි හොඳ දැක්මකින් යුතු ප්‍රදර්ශනයක් ලෙස මෙය ඉතා අගේ කොට සැලකිය හැකියි. මේ සඳහා සැම දෙනාටම සක්‍රියව සහ සම්බන්ධ වීමට හැකියාව ලැබෙනවා.ජනාධිපතිතුමා ලෝකයේ උතුම්ම රට බවට අපේ රට පත්කිරීමට ගන්නා උත්සාහයේ දී ඊට සමගාමිව යන ආර්ථික මහා සංග්‍රාමයේ කොටස්කරුවන් වන අපිට මෙවැනි ප්‍රදර්ශන වලින් ලබාගත හැකි දැනුම් සම්භාරය මිල කළ නොහැකි යැයි ද ප්‍රධාන අමාත්‍ය සරත් ඒකනායක මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n10020817</link>
    <topic>සිසුන් 21,000ක්මේ වසරේ විශ්වවිද්‍යාලවලට</topic>
    <author>දයා පෙරේරා</author>
    <content>විශ්වවිද්‍යාලය සඳහා මේ වසරේ සිසුන් විසි එක් දහස (21000) ක් බඳවා ගැනීම සඳහා ලබන 26 වැනිදා දක්වා ඉල්ලුම්පත් බාර ගන්නා බව විශ්වවිද්‍යාල ප්‍රතිපාදන කොමිසම කියයි.පසුගිය අධ්‍යයන වර්ෂයට බඳවා ගත්තේ සිසුන් 20000ක් බවත් මෙවර පාඨමාලා 80ක් සඳහා සිසුන් 21,000 බඳවා ගැනෙන බවත් විශ්වවිද්‍යාල ප්‍රතිපාදන කොමිෂමේ සභාපති මහාචාර්ය ගාමිණී සමරනායක මහතා දිනමිණට කීවේ ය.බොහෝ සිසුන් පාඨමාලා එකකට හෝ දෙකකට වඩා ඉල්ලුම් නොකරන බව පවසන සභාපතිවරයා ඉල්ලුම් කළ හැකි සෑම පාඨමාලාවක් සඳහාම අයදුම්පත් යොමු කරන්නයි සිසුන්ගෙන් ඉල්ලා සිටියි.වෛද්‍ය අංශයට ඉල්ලුම් කරන සිසුන් පශු වෛද්‍ය හෝ ආයුර්වේද වෛද්‍ය පාඨමාලාවලට ඉල්ලුම් කිරීමට මැලිවන බව පෙන්වා දෙන සභාපතිවරයා එසේ නොකොට හැකි සෑම පාඨමාලාවකටම අයදුම් කිරීමේ වටිනාකම පෙන්වා දුන්නේ ය.මේ අතර යාපනය සහ නැඟෙනහිර විශ්වවිද්‍යාල දෙකේම වෛද්‍යපීඨ සඳහා නියමිත සිසුන් ප්‍රමාණය මෙවර ඇතුළත් කර ගැනීමට විශ්වවිද්‍යාල ප්‍රතිපාදන කොමිෂම තීරණය කර ඇත.මීට ඉහත යාපනයයට ගමන් පහසුව නැති වීමත් නැෙඟනහිර විශ්වවිද්‍යාලයේ පැවැති තත්ත්වයත් නිසා සිසුන් ඇතුළත් කිරීමේ දී මතු වූ ගැටලුකාරී බව රටට සාමය උදා වීමෙන් පසු සම්පූර්ණයෙන්ම නැති වී තිබෙන බැවින් මෙවර සිසුන් ඇතුළත් කිරීමට බාධාවක් නැතැයි ප්‍රතිපාදන කොමිෂමේ සභාපති මහාචාර්ය ගාමිණී සමරනායක මහතා දිනමිණට කීවේ ය.ඒ 9 මාර්ගය විවෘත බැවින් යාපනය විශ්වවිද්‍යාලයට යන්න පුළුවන්. නැඟෙනහිරත් ගැටලු නැහැ. මේ විශ්වවිද්‍යාල දෙකට අතිරික්ත සිසුන් ඇතුළත් කිරීමට එහි තිබෙන පහසුකම් ගැනත් සොයා බලනවා යැයි ද මහාචාර්ය සමරනායක මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n10020818</link>
    <topic>රු.කෝටි 15,000 ක වියදමින්වවුනියා නගරය සංවර්ධනයට පියවර</topic>
    <author>නිරූෂි විමලවීර</author>
    <content>උතුරු පළාතේ සියලු නගරයන්හි පිවිසුම් දොරටුව ලෙස හැඳින්වෙන වවුනියාව නගරය රුපියල් කෝටි 15,000 වියදමින් අංගසම්පූර්ණ නගරයක් ලෙස සංවර්ධන කිරීමට රජය සැලසුම් සකස් කර ඇත.ජනාධිපති ජ්‍යෙෂ්ඨ උපදේශක පාර්ලිමේන්තු මන්ත්‍රී බැසිල් රාජපක්ෂ මහතාගේ උපදෙස් මත නාගරික සංවර්ධන හා පූජාභූමි සංවර්ධන ඇමැති දිනේෂ් ගුණවර්ධන මහතාගේ මෙහෙයවීම මත සිදුකෙරෙන මේ වැඩපිළිවෙළ යටතේ වවුනියාව නගරය ආශ්‍රිත ග්‍රාම නිලධාරි කොට්ඨාස 25 ක් ආවරණය වන පරිදි හෙක්ටයාර් 11,480 ක භූමි ප්‍රමාණයක් සංවර්ධනය කිරීමට නියමිතය.මේ යටතේ තාණ්ඩිකුලම්හි නව ප්‍රධාන පරිපාලන සංකීර්ණයක් ඉදිකෙරෙන අතර ඕමන්ත ප්‍රදේශයට ආසන්නයේ විශේෂිත කර්මාන්ත කලාපයක් ස්ථානගත කොට විශේෂිත ආර්ථික මධ්‍යස්ථානයක් ඉදිකිරීමට අපේක්ෂිතය.පුන්තොට්ටම් ප්‍රදේශයේ ක්‍රීඩා සංකීර්ණයක් ස්ථාපිත කොට දුම්රිය ස්ථානය හා බස් නැවතුම්පොළ ඒකාබද්ධ කර ප්‍රධාන මගී ප්‍රවාහන මධ්‍යස්ථානයක් ස්ථාපිත කිරීමට නියමිතය. රාජ්‍ය සේවක නිල නිවාස හා සංචාරක ප්‍රවර්ධනය උදෙසා නව හෝටල් ඉදිකිරීම හා වැව් පද්ධතිය ප්‍රතිසංස්කරණය කිරීමට කටයුතු යොදා තිබේ.ප්‍රදේශයේ මුළු භූමි ප්‍රමාණයෙන් සියයට 74 ක් වී වගාව ඇතුළු කෘෂි භෝග වගා කිරීමට යොදා ගැනෙන අතර වාණිජ කටයුතු නිමිත්තෙන් සියයට 12 ක භූමි ප්‍රමාණයක් හා රාජ්‍ය හා අර්ධ රාජ්‍ය ආයතනික ගොඩනැගිලි සඳහා සියයට 5 ක භූමි ප්‍රමාණයක්ද වෙන් කොට ඇත.වවුනියා නගරය වෙළෙඳ වාණිජ ප්‍රවාහන හා පරිපාලන මධ්‍යස්ථාන ලෙස සංවර්ධනය කෙරෙන අතර ඒ යටතේ පැය 24 පුරා ජල විදුලිය දුරකථන ආදි පහසුකම් ලබාදී නගර අලංකරණය කිරීමට සැලසුම් සකස් කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n10020819</link>
    <topic>ජනපතිගේ විජයග්‍රහණයට උරදුන්දේශප්‍රේමි සැමට ‘සිය සවිය’ ප්‍රණාමය</topic>
    <author/>
    <content>ජනාධිපති මහින්ද රාජපක්‍ෂ මහතා ගේ ජයග්‍රහණය සහතික කිරීමට අපරාජිත ජනමතයක් නිර්මාණය කරමින් දෙස් විදෙස් අභියෝගයන් බිඳ දැමූ සිවිල් සංවිධාන ප්‍රමුඛ දේශප්‍රේමි ජනතාවට “සිය සවිය” සංවිධානය ප්‍රණාමය පුද කර සිටී.දේශපාලන ඉතිහාසයේ ජනතා විමුක්ති පෙරමුණේ කැරැල්ල (1971) ජේ. ආර්. ජයවර්ධන මහතාගේ පාලන කාලයේ පශ්චාත් මැතිවරණ ප්‍රචණ්ඩත්වය (1977), කළු ජුලිය (1983), එක්සත් ජාතික පක්‍ෂයේ හා ජනතා විමුක්ති පෙරමුණේ භීෂණ සමය (1989, 1990) සහ තිස් වසරක යුද්ධය අප රටට, සිවිල් සමාජයට අහිමි කළ ජීවිත, දේපළ හානිය ඉමහත් ය.දේශපාලන, සිවිල් සංවිධාන මුහුණුවරින් වෙස් ගැන්වෙන මේ බලවේග මුලිනුපුටා දැමීමට, සිවිල් සංවිධාන සීරුවෙන් පෙළ ගැසිය යුතු බව ද එම සංවිධානය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=n10020820</link>
    <topic>බෙදී වෙන් වූ හදවත් යළිත් එක්කරශ්‍රී ලංකාව පුංචි පාරාදීසයක් කරනවා</topic>
    <author/>
    <content>ත්‍රස්තවාදය තුරන් කර නැවතත් අපේ රට තුළ සාමය උදාවී රට සංවර්ධනය වෙමින් පවතින මේ අවස්ථාවේ රුසියාව සමඟ ඇති හිතවත්කම් ශක්තිමත් කරගැනීමට තමා බලාපොරොත්තු වන බව ජනාධිපති මහින්ද රාජපක්ෂ මහතා ප්‍රකාශ කළේ ය.ජනාධිපතිතුමා මේ බව ප්‍රකාශ කළේ ඊයේ (07) මොස්කව් ජනතා මිත්‍රත්ව විශ්වවිද්‍යාලයේ (පැට්‍රික් ලුමුම්බා විශ්වවිද්‍යාලයේ) පැවති විශේෂ හමුවක් අමතමිනි.එහිදී තවදුරටත් අදහස් දක්වමින් ජනාධිපතිතුමා මෙසේද කීය. ප්‍රකට සාහිත්‍යකරුවකු වූ ඇන්ටන් චෙකොෆ් වරක් ශ්‍රී ලංකාව හැඳින්වූයේ පුංචි පාරාදීසයක් වශයෙනි. දැන් ඒ පාරාදීසය නැවතත් ගොඩ නැඟෙමින් පවතිනවා. ලෝක ආර්ථික පර්යේෂකයින් ශ්‍රී‍්‍ර ලංකාව හඳුන්වා දී ඇත්තේ ආර්ථික වර්ධන වේගය අතින් අපේ රට දෙවෙනි වන්නේ චීනයට පමණක් බවය.සංචාරය කළ යුතු රටවල් අතරින් පළමු රට බවට ශ්‍රී‍්‍ර ලංකාව පත්ව තිබෙනවා. මේ නිසා ත්‍රස්තවාදය හේතුවෙන් තුවාල වූ හදවත් නැවත සුවපත් කර බෙදී වෙන් වූ ඒ හදවත් නැවත යා කරන වැඩපිළිවෙළකට අප හා එක්වන ලෙස රැැසියාවට පමණක් නොව මුළු ලෝකයටම ආරාධනා කරනවා.තවද රුසියානු සාහිත්‍ය, සංස්කෘතිය අතින් මීට වසර පනහකට පමණ පෙර සිටම ශ්‍රී ලංකාව සමඟ ඉතාමත්ම සමීප සම්බන්ධතාවයක් ගොඩනඟා තිබූ බවත් නැවත ඒ තත්ත්වය ඇති කර ඒ තුළින් දෙරට අතර පවතින සංස්කෘතික සබඳතා තවදුරටත් ශක්තිමත් කරගැනීමේ වැඩපිළිවෙළක් ඇති කරන බවත් ජනාධිපතිතුමා මෙහිදී ප්‍රකාශ කළේය.මේ අවස්ථාවේ දී මොස්කව් ජනතා මිත්‍රත්ව විශ්වවිද්‍යාලයේ කුලපති මහාචාර්ය පිලිපොච් මහතා අදහස් දක්වමින් කියා සිටියේ ලෝකයේ සාමයට ආදර්ශවත් නායකත්වයක් සැපයූ ශ්‍රී ලංකා ජනාධිපති මහින්ද රාජපක්ෂ මැතිතුමා සිය විශ්වවිද්‍යාලයට පැමිණීම ඔවුනට විශාල ගෞරවයක් සහ ජයග්‍රහණයක් බවයි.තවද මීට වසර 50කට පෙර දෙරට අතර ඇති කරගත් සම්බන්ධතාවයන් තවදුරටත් ශක්තිමත් කරගැනීමට ද එය හේතුවක් වූ බවයි. එමනිසා මෙම පැමිණීම ගෞරවයක් ලෙස සලකා ශ්‍රී ලංකාවට ලබා දෙන ශිෂ්‍යත්ව ප්‍රමාණය වැඩි කිරීමට තමා කටයුතු කරන බව ද පිලිපොච් මහතා ප්‍රකාශ කළේ ය.එමෙන්ම ජනාධිපතිතුමා දෙවැනි වරටත් ජයග්‍රහණය කරවීමෙන් පළමුවරට ලබාගත් ඡන්ද ප්‍රතිශතයට වඩා වැඩි ප්‍රතිශතයක් ලබා දෙමින් මෙරට ජනාධිපති ලෙස තෝරා පත් කර ගැනීමෙන් ම ශ්‍රී ලාංකික ජනතාවට එතුමා කෙතරම් වුවමනා ද කියා තමන්ට තේරුම් ගැනීමට හැකි වූ බවත් එය මුළු ලෝකයේම නායකයින්ට ආදර්ශයක් බවත් පිලිපොච් මහතා වැඩිදුරටත් සඳහන් කළේය.ඉන් අනතුරුව ලෝකයට සාමය ගෙන ආ රජු ලෙස හැඳින් වූ ජනාධිපති මහින්ද රාජපක්ෂ මැතිතුමා වෙනුවෙන් සමරු තිළිණයක් ලෙස රනින් නිම කළ මැණික් ඔබ්බවා තැනූ ඔටුන්නක් තිළිණ කිරීම ද මෙහිදී සිදු කෙරිණි.මේ අවස්ථාවට ජනාධිපති ආර්යා ශිරන්ති රාජපක්ෂ මැතිනියද, ශ්‍රී ලංකාව නියෝජනය කරමින් පැමිණි මැති ඇමැතිවරු ඇතුළු සම්භාවනීය අමුත්තෝ විශ්වවිද්‍යාල ආචාර්යවරු සහ සිසු සිසුවියෝ විශාල පිරිසක්ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=r1002081</link>
    <topic>රජයේ දේපළ බිලි නොදී රට සංවර්ධනය කළ එකම නායකයා ජනපති මහින්දයි</topic>
    <author>කඩුවෙල සමූහසමන්ති මිරියගල්ල</author>
    <content>ලංකාවේ ආර්ථිකය කඩා වැටීමට ඉඩ නොදී රාජ්‍ය කළමනාකරණය කෙරූ එකම නායකයා මහින්ද රාජපක්ෂ මහතා බවත්, එතුමා කිසිම රාජ්‍ය දේපළත් මුදලට බිලිනොදී අවුරුදු 4කින් රට සංවර්ධනය කළ බවත්, වෙළෙඳ පාරිභෝගික කටයුතු හා සමූපකාර සංවර්ධන ඇමැති බන්දුල ගුණවර්ධන මහතා පැවැසීය.ඒ මහතා එසේ පැවැසුවේ බස්නාහිර පළාත් සභා මන්ත්‍රී ජගත් කුමාර මහතාගේ ප්‍රතිපාදන මගින් කඩුවෙල ආසනයේ ජනතාවට ක්‍රීඩා භාණ්ඩ, කෘෂි උපකරණ ඇස් කණ්ණාඩි හා පෙරපාසල් උපකරණ ලබාදීම වෙනුවෙන්, තලංගම, බත්තරමුල්ල, සමෘද්ධි කෘෂි නිලධාරීන්ගේ කාර්යාල ශ්‍රවණාගාරයේ පැවැති උත්සවයකට සහභාගී වෙමිණි.ඇමැති බන්දුල ගුණවර්ධන මහතා මෙසේ ද කීය.නිදහස ලැබීමෙන් පසු අපේ රටේ කිසිම රාජ්‍ය නායකයකු මුහුණ නොදුන් අභියෝග රැසකට මහින්ද රාජපක්ෂ මහතා මුහුණ දුන්නා. ප්‍රභාකරන් නිර්මාණය කරපු වෙනම රාජ්‍යයකට අවශ්‍ය යටත්වැසියන්, විදෙස් පුහුණුව ලැබූ හමුදාව ඊළාම් බැංකු හා මරාගෙන මැරෙන බෝම්බකාරියන් පරාජය කරන්න ජනාධිපතිට හැකිවුණා.මුදල් සැපයුම වැඩිවන විට බඩුමිළ වැඩිවෙනවා. මෙය ආර්ථික විද්‍යාව අනුව ඇතිවෙන්නක්. ලංකාවට අවශ්‍ය පරිප්පු වැනි ආහාර කැනඩාව, ඕස්ට්‍රේලියාව, තුර්කිය, ඉන්දියාව වැනි රටවල්වලින් ගෙන්විය යුතුයි.ලංකාවේ පරිප්පු වවන්න නම් ඉරපැය 3ක් වැඩියෙන් පායන්න වෙනවා. චීනයෙන්, ඉන්දියාවෙන් සීනි ගෙන්වද්දි නැව් ගාස්තු අඩු උනත්, ලෝක වෙළඳපොළේ සීනි මිල වැඩිවීම වලක්වන්න බැහැ.මහවැලි ගඟ උතුරට හරවන්න ගියෙ කෝටි 5000යි. ඒ වගේ පස් ගුණයක් මේ රටේ යුද්ධය වෙනුවෙන් වැය උණා. බදු ගෙවලා මේ රටට ශක්තිය දුන්නු සෑම මිනිසකුම යුද ජයග්‍රහණයේ කොටස්කරුවන් වෙනවා.මේ අවස්ථාවට සහභාගි වූ බස්නාහිර පළාත් සභා මන්ත්‍රී ජගත් කුමාර, පළාත් සභා මන්ත්‍රී හෙක්ටර් බෙත්මගේ, හිටපු පළාත් සභා මන්ත්‍රී රාජා බාලසූරිය මහත්වරු අදහස් දැක්වූ අතර අත්තරගම ඥානවිමල හිමි, බත්තරමුල්ල විවිධ සේවා සමූපකාර සමිතියේ අධ්‍යක්ෂ මණ්ඩල නිලධාරීන්, සමෘද්ධි කෘෂි නිලධාරීන් ක්‍රීඩා සමාජ, කාන්තා සංවිධාන සාමාජික සාමාජිකාවන් ඇතුළු ප්‍රදේශවාසී රැසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=r1002082</link>
    <topic>නාගරික ගම්බද බේදයෙන් තොරඅධ්‍යාපන ක්‍රමයක් ඇති කරනවා</topic>
    <author>බුලත්සිංහල විශේෂමිල්ටන් ධර්මසිංහ</author>
    <content>පාසල්වල ඇති බෙදීම නිසා මවුපියන්ද බෙදී ඇති බවත් මේ බෙදීම් හේතුවෙන් අධ්‍යාපන කටයුතු අඬාලවන හෙයින් බෙදීම්වලින් තොර අධ්‍යාපන ක්‍රමයක් ඇතිවියයුතු බවත් බස්නාහිර පළාත් සභා මන්ත්‍රී විධුර වික්‍රමනායක මහතා පැවැසීය.ඒ මහතා එසේ පැවැසුවේ යාල සිරිසුමන කනිෂ්ඨ විද්‍යාලයට අගමැති රත්නසිරි වික්‍රමනායක මහතා හා විධුර වික්‍රමනායක මහතා විසින් වේදිකාවක් හා විද්‍යාලයේ සංවර්ධනය සඳහා ලබාදුන් රුපියල් ලක්ෂ තුනහමාරක සම්පත් සිසු අයිතියට පැවරීම නිමිත්තෙන් පසුගියදා එම විද්‍යාලයේ පැවැති රැස්වීමේදීය.විධුර වික්‍රමනායක මහතා මෙසේ ද කීය. සෑම මවුපියකුම උත්සාහ ගන්නේ දරුවන් නගරයේ පාසලකට ඇතුළුකිරීමටයි. මේ නිසා ගම්බද පාසල් වැසී යන අතර නගරබද පාසල්වල පන්ති කාමර දරුවන්ගෙන් පිරී ඉතිරී යනවා.මේ ක්‍රමය වැලැක්වීමට ගම්බද ප්‍රදේශවල සිටින දරුවන් 1 සිට 5 ශ්‍රේණිය දක්වා ගමේ පාසලේ ඉගැනීමට සලස්වනවා. ලබන වසරේ සිට නගර බද පාසල්වලට 1 සිට 5 ශ්‍රේණිය දක්වා සිසුන් ඇතුළත්කිරීමේ ක්‍රමය ක්‍රියාත්මක කිරීමට පියවර ගෙන තිබෙනවා.දරුවන් ඉංග්‍රීසි පාසල්වලට ඇතුළත් කිරීමේ රටාවට දැන් මවුපියන් පුරුදු වෙලා. ඉංග්‍රීසි පාසල්වල ප්‍රාථමික අංශවල සිසුන්ගේ දැනුම ගැන විමසනවිට ඒ දරුවන්ට ඉංග්‍රීසි හා සිංහල භාෂා දෙකම බෑ. මේ තත්ත්වය ඉතා අහිතකර බව මවුපියන් වටහාගත යුතුයි.පාසලෙන් දැනුම ඇති සිසුන් පමණක් නොව හොඳ ආකල්ප සහිත රටට ජාතියට ආදරය කරන උගත් පිරිසක් බිහි කිරීමත් අත්‍යාවශ්‍යයි.බුලත්සිංහල කොට්ඨාස අධ්‍යාපන අධ්‍යක්ෂ එම්.ඒ. කීර්තිසේන මහතා - ගම්බද පාසල්වල සංවර්ධන කටයුතු දියුණුව සඳහා මේ රජය තරම් විශාල මුදලක් ලබාදී ඇති රජයක් මින් පෙර තිබුනේ නෑ. ඒ සංවර්ධන මුදලට සරිලන ප්‍රයෝජනයක් පාසලට ලබාදීම ගුරුවරුන්ගේ වගකීමයි.මේ අවස්ථාවට සහභාගී වූ විදුහල්පති ඒ. ලයනල් මහතා ද කතා කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=r1002083</link>
    <topic>ඇතැම් පොලිස් ස්ථානාධිපතිවරුන්ගේ වැඩවලින් අධිකරණය අපහසුවට පත්වනවා</topic>
    <author>පාණදුර සමූහ</author>
    <content>පොලිස් ස්ථානාධිපතිවරුන් අධිකරණ නියෝග පැහැර හරිමින් අපරික්ෂාකාරීලෙස රාජකාරි කටයුතු කිරීම නිසා අධිකරණය ඉතා අපහසුතාවයට පත්වන බවත් මේ සම්බන්ධයෙන් අදාළ පොලිස් ස්ථානාධිපති වරුන් අධිකරණය හමුවට කැඳවා අවවාද කර මුදා හැර ඇතත් පලක් නැති බැවින් මින්මතුවට අධිකරණ නියෝග පැහැර හරින පොලිස් ස්ථානාධිපතිවරුන්ට එරෙහිව අපරාධ නීති සංග්‍රහය ක්‍රියාත්මක කර නඩු පවරන බව පාණදුර පළාත්බද මහාධිකරණ විනිසුරු මාලනී ගුණරත්න මහත්මිය පැවැසුවාය.විනිසුරුවරිය එසේ පැවැසුවේ මරදාන පොලිස් ස්ථානාධිපති ප්‍රධාන පොලිස් පරීක්ෂක අමල් එදිරිමාන්න මහතා අමතමින් විවෘත අධිකරණයේදී ය.මාලනී ගුණරත්න මහත්මිය මෙසේද කීවාය.කොළඹ තිබෙන විශාලතම පොලිසිය වූ මරදාන පොලිස්ථානයේ වැඩකටයුතු අකාර්යක්ෂම අන්දමින් කෙරෙනවා නම් සෙසු පොලිස්ථානවල රාජකාරි කටයුතු ගැන කීම අවශ්‍ය නෑ.පොලිස්ථානාධිපති වරු නිකුත් කරන උපදෙස් පහළ ශ්‍රේණියේ සමහර පොලිස් නිලධාරීන් ක්‍රියාත්මක කරන්නේ නැහැ. මෙයින් පෙනෙන්නේ පොලිසියේ විනය පහතවැටී තිබෙන බවයි.මරදාන පොලිස්ථානාධිපති ප්‍රධාන පොලිස් පරීක්ෂක අමල් එදිරිමාන්න අධිකරණය හමුවේ පෙනී සිටියේ නොතිසියක් මතය.අධිකරණය හමුවේ විභාගයට ගත් මිනීමැරුම් නඩුවක සාක්කිකරුවන් තිදෙනකුට අධිකරනයෙන් නිකුත් කළ සිතාසි පිළිබඳ වාර්තා ඉදිරිපත් නොකිරීම ගැන විනිසුරුවරිය ඔහුගෙන් කරුණු විමසූ විට එම සිතාසි අදාළ සාක්කිකරුවන්ට භාරදීමට හිටපු පොලිස්ථානාධිපතිවරයා පොලිස් කොස්තාපල්වරයකුට භාරදී ඇති බව පැවැසීය.මරණයට පත්වූ කාන්තාව පිළිබඳව ජාතික රෝහලේ පොලිසිය මරදාන පොලිසියට බාරදී ඇති ලේඛනයක් පිළිබඳ තොරතුරු නොමැති බවත් එම ලේඛනයද රෝහලේ දී විනාශ කර ඇති බවට අධිකරණ හමුවේ එලිදරව් වී ඇති හෙයින් ඒ පිළිබඳව විමසූ විට එම ලේඛනයේ පිටපතක් මරදාන පොලිසියේ ලේඛනාගාරයේ තිබෙන බවට සැකකළ හැකි බව පොලිස් ස්ථානාධිපතිවරයා අධිකරණයට දන්වා සිටියේය.එම ලේඛනය ඉදිරිපත් කරන තුරු නඩු විභාගය පසුවට කල් දමන්න යැයි විනිසුරුවරිය ගෙන් පොලිස් ස්ථානාධිපතිවරයා ඉල්ලා සිටියේය.මේ නඩුවේ විත්තිකරු වූයේ මහදුරගේ නිලන්ත නැමැත්තාය. ඔහු අධිචෝදනා ලබා සිටියේ වර්ෂ 2002 මාර්තු මස 18 වැනිදා දුක්ගන්නාරාලගේ රත්න මැණිකේ නැමැති කාන්තාවගේ මරණය ඉංගිරියේ දී සිදු කිරීම සම්බන්ධයෙනි.මරදාන පොලිස් ස්ථානාධිපති වරයාගේ සාක්කිය අත්හිටවූ විනිසුරු වරිය නඩුව පසුවට කල් දැම්මාය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=r1002084</link>
    <topic> මිල්ලනියේ රණවිරුවන්ටඉඩම් ඔප්පු තවම නෑ</topic>
    <author>බුලත්සිංහල විශේෂ</author>
    <content>මිල්ලනිය ප්‍රාදේශීය ලේකම් කොට්ඨාසයට අයත් රණවිරුවන් වෙනුවෙන් මීට වසර 15 කට ඉහත දී ආරම්භ කරන ලද රණවිරුගම ගම්මානයේ පදිංචි රණවිරුවන්ගේ ඉඩම්වලට මෙතෙක් ස්ථිර ඔප්පු ලබා දී නැතැයි රණවිරුවෝ කියති.දැනට මේ රණවිරුගම ගම්මානයේ පදිංචි සංඛ්‍යාව පවුල් 101 කි.ඔවුන්ගේ ඉඩම් සඳහා ඔප්පු ලබාදීමට මීට මාස 9 කට පමණ ඉහත දී මිල්ලනිය ප්‍රාදේශීය ලේකම් කාර්යාලයේ ඉඩම් අංශය මගින් මුදල් භාරගෙන ඇතත්, ඒවා මෙතෙක් ලබා දීමට පියවර ගෙන නැතැයි ඉඩම්ලාභීහු කියති.මේ නිසා ඔවුන්ට තම නිවාස තනාගැනීම සඳහා ණයක් ලබාගැනීම හෝ දරුවන් පාසල්වලට ඇතුළත් කරවීමේදී දුෂ්කරතාවයන්ට මුහුණ දීමට සිදුව ඇතැයි කියති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=r1002085</link>
    <topic>ජනපතිවරණයෙන් සරත් ෆොන්සේකා දිනුවානම් රට ලේ විලක් වෙලා</topic>
    <author>වස්කඩුව සමූහ</author>
    <content>ජනාධිපතිවරණයෙන් ජෙනරාල් සරත් ෆොන්සේකා බලයට පත්වූවා නම් මේ රට ලේ විලක් බවට පත් වීමට ඉඩ තිබුණා යැයි ජාතිය ගොඩනැගීමේ සහ වතු යටිතල පහසුකම් ඇමැති රෝහිත අබේගුණවර්ධන මහතා පැවසීය.ඒ මහතා එසේ කීවේ ජනාධිපති මහින්ද රාජපක්ෂ මහතාට ඡන්දය ලබා දුන් කළුතර නගරයේ ජනතාවට ස්තූති කිරීම සඳහා කළුතර නගරයේ පැවැති ජන හමුවකදීය.ඇමැති රෝහිත අබේගුණවර්ධන මහතා මෙසේද කීය. කොටි නායක වේලුපිල්ලේ ප්‍රභාකරන් ඝාතනය කිරීමෙන් පසු සිංහල ද්‍රවිඩ මුස්ලිම් මැලේ හා බර්ගර් යන සියලුම ජාතීන්ට එක ජාතියක් වශයෙන් නිදහසේ ජීවත් වීමට අවස්ථාව ලැබුණා.ජෙනරාල් සරත් ෆොන්සේකා මහතා කොටි නියෝජිත සම්බන්ධන් මහතා ඉදිරිපත් කළ ඉල්ලීම් දහය ක්‍රියාත්මක කිරීමට භාර ගැනීමෙන් පසුව වැලලී තිබුණු කොටි ත්‍රස්තවාදය නැවත ඉස්මතු වූවා.එකට එක් කරන්නට නොහැකි දේශපාලන ප්‍රතිපත්ති දෙකක් අනුගමනය කරන එක්සත් ජාතික පක්ෂයත්, ජනතා විමුක්ති පෙරමුණත් මංගල සමරවීරත්, රවුෆ් හකීම්, මනෝ ගණේෂන්ලා එක්වී විශ්‍රාමික ජනරාල් සරත් ෆොන්සේකා ඉදිරිපත් කළේ මේ රටේ ජනතාවට ඇති ආදරයකින් නොවන බව ජනතාව තේරුම් ගත්තා.දූෂිත මිනීමරුවකුගෙන් රට බේරා ජනාධිපතිට ඡන්දය දුන් මේ රටේ සියලු ජනතාවට ජාති පක්ෂ ආගම් භේදයකින් තොරව ප්‍රශංසාව පළ කළ යුතුයි.කළුතර නගර සභාවේ විපක්ෂනායක පාලිත සිල්වා, නාගරික මන්ත්‍රීවරුන් වන ප්‍රේමතිලක් ෆොන්සේකා, බී. ඩී. ජෝසප්, අමීර් හසින් මහත්වරුද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=r1002086</link>
    <topic>කුඩා ගඟ හරහා තැනූ පාලමෙන්කොට්ඨාස දෙකකට සෙත සැලසේ</topic>
    <author>මතුගම සංචාරක</author>
    <content>අගලවත්ත හා බුලත්සිංහල ප්‍රාදේශීය ලේකම් කොට්ඨාස යා කෙරෙන කුඩා ගඟ හරහා පරගොඩ තොටුපළේ ඉදිකළ පාලමේ ඉදිකිරීම් වැඩ අවසන් වී තිබේ.ඕස්ට්‍රේලියානු රජයේ ණය ආධාර යටතේ රුපියල් මිලියන 633ක මුදලක් පාලම ඉදිකිරීම සඳහා වැය කර ඇත.මේ ප්‍රාදේශීය ලේකම් කොට්ඨාස දෙකට අයත් අවට පදිංචි කරුවෝ වෙතොත් ප්‍රවාහන පහසුකම් සලසා ගත්තේ තොටුපළේ තිබුණ පාලම් පාරුවෙනි.පාලම ඉදිවීමෙන් පසු බුලත්සිංහල, මෝල්තාව බස්සේවාවක්ද ආරම්භ කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=r1002087</link>
    <topic>වත්මන් රජය යටතේ අධ්‍යාපනයසැබෑ ක්‍රමවේදයක් වෙත පිවිසෙමින් තිබෙනවා</topic>
    <author>හොරණ සමූහබන්දුල ආර්. ගුලවත්ත, හොරණ විශේෂ, ඉංගිරිය සමූහ</author>
    <content>පළමුවන ශ්‍රේණියේ පටන් අපේ දරුවන් උපකාරක පන්ති වලට යවන බවත් සියලු දෙනාම මහන්සි වෙන්නේ පහේ ශිෂ්‍යත්ව විභාගයේ කඩඉම පැන ගන්න බවත් මෙයින් ළමයින් කට්ටියකට පාසල් නැති වෙන බවත් එවිට අම්මලාට තාත්තලාට සිදු වන්නේ දේශපාලනඥයන් ළඟට යන්නට බවත් හොරණ ශ්‍රී. ල. නි. ප. ප්‍රධාන සංවිධායක පළාත් සභා මන්ත්‍රී විදුර වික්‍රමනායක මහතා හොරණ කුළුපන දී පැවැසීය.හොරණ තක්ෂිලා කනිටු විදුහල ප්‍රාථමික අංශයේ කුළුපන පරිගණක මධ්‍යස්ථානය විවෘත කිරීමෙන් පසු පැවැති ගුරු සිසු හමුවකදී විදුර වික්‍රමනායක මහතා මෙසේ පැවැසීය. ඒ මහතා මෙසේද පැවැසීය.හොරණ තක්‍ෂිලා ප්‍රාථමික විදුහලට අනුබද්ධව මෙයින් වසර පහකට පෙර ගොඩ නැගුණු මේ පාසල අද දැවැන්ත දියුණුවක් ලබා තිබෙනවා. පත පොතට පමණක් සීමා නොවී හැම අතින්ම දියුණුවක් ලබා තිබීම අපි ඉතා ඉහළින් අගයනවා.පසුගිය අවුරුදු පහ මෙම පාසලට එන්නට වරම් ලැබුණේ නෑ. දේශපාලන හේතූන් මත දූලා පුතාලගේ අනාගතය ගොඩ නගන්නට අවශ්‍ය කාර්යයන් කරන අවස්ථාවක් දැන් උදාවී තිබෙනවා. මෙහිදී පරිගණක ලබා දීම අත්‍යවශ්‍යයි.දියුණුව කියන්නේ ඉලක්කම් නොවෙයි. අද විභාග සමත්වීම බලන්නේ ඉලක්කම් වලින්. ප්‍රතිශතයෙන්. ගම් වල දියුණුව බලන්නේ මාර්ග පද්ධතියෙන්. මාර්ගයට යොදා තිබෙන්නේ් තාර ද කොන්ක්‍රීට්ද කියා පරීක්ෂා කරනවා. යහපත් පුරවැසියකු වීම සඳහා පත පොතේ දැනුම අවශ්‍යයි.ඒ දැනුම විතරක් මදි. විදේශීය පොත් පත් වල තිබෙන දේ සිංහලට දෙමළට පරිවර්තනය කළ පමණින් හොඳ පුරවැසියෙක් බිහි කරන්න බෑ. ඒ ක්‍රමවේදයෙන් අප රට ගැන ආදර ගෞරවයක් ලබා දෙන්නට බෑ.අද අපි ළඟ ආදරය මෛත්‍රීය නෑ. ආත්මාර්ථකාමයෙන් පිරිල. මම මගේ කීවත් අපි අපේ කියල හිතන්නෙ නෑ. එදා අපි බාලාංශ පන්තියට කියවපු ‘කුමාරෝදය’ පොත කොතරම් හොඳද ?දරුවන් ජීවිතයෙන්1 / 4 ක් ගත කරන්නේ් ගුªරුවරුන් එක්ක. දරුවන් සඳහා ගුරුවරුන් කොතරම් කාල සීමාවක් ගත කරනවාද? අද අපේ හැම දෙයක්ම රුපියල් ශත වලට සීමා වෙලා. අපි අධ්‍යාපනයෙන් ලබන ප්‍රතිලාභය කොතරම්ද ? රටක් විසින් අධ්‍යාපනය අංක එකට ගත යුතුයි.මහින්ද රාජපක්ෂ රජයෙන් අධ්‍යාපනය සැබෑ ක්‍රමවේදයක් වෙත පිවිසෙමින් තිබෙනවා. එහි ප්‍රතිඵල දක්නට ලැබෙනවා. බස්නාහිර පළාත් ප්‍රධාන ඇමැති ප්‍රසන්න රණතුංග මහතා අධ්‍යාපනය උදෙසා නව සංකල්ප ගොඩනගා තිබෙනවා. අලුතෙන් හිතෙනවා නම් අපට පුළුවන් අධ්‍යාපන ක්‍රමය ඉහළ මට්ටමකට ගෙන එන්න.සුබ අනාගතයක් අලුත් හෙටක් ගොඩ නැගෙමින් පවතිනවා. විවිධ මට්ටමේ පාසල් අද තිබෙනවා.අපි ඉගෙන ගන්නා කාලේ විවිධ මට්ටම් තිබුණේ නෑ. ශ්‍රී ලංකාවේ කිසිදු පාඨශාලාවකට නොදෙවෙනි වන ආකාරයට මේ විදුහල සංවර්ධනය කරන්නට අපි භාර ගන්නවා.හොරණ කලාප අධ්‍යාපන අධ්‍යක්‍ෂ පද්මා මාලිනී ජයතිලක මහත්මිය - කුළුපන විදුහල ආඩම්බරයෙන් කතා කළ හැකි විදුහලක්. මුලදී හොරණ අධ්‍යාපන කලාපයේ වැහෙන්නට තිබුණු පාසලක්. අද දරුවන් 700 ක් ඉන්න පාසලක්. ආඩම්බරකාරී තත්ත්වයකින් කතා කළ හැකියි. ඒකාබද්ධ වැඩසටහන යටතේ මේ විදුහලේ පුනර්ජීවනය සිදු වෙනවා.මේ විදුහලේ දරුවනගේ මවුපියන් ඉතා උනන්දුයි. මේ පාසලට ප්‍රධාන ශාලාවක් අවශ්‍යයි. සිසුවා ප්‍රාථමික අධ්‍යාපනයේදී පත පොතට පමණක් සීමා කරන්න එපා. විභාග සමත්වීම පමණක් නොවෙයි අධ්‍යාපනය කියන්නේ. සර්ව සම්පූර්ණ දරුවකු ගොඩ නැගීමයි.කුළුපන තක්ෂිලා ප්‍රාථමික අංශයේ විදුහල්පති ඩබ්ලිව්. එස්. එස්. පොන්සේකා මහතාද චමෝදා කේෂාණි ශිෂ්‍යාවද කතා කළහ.තක්ෂිලා ප්‍රාථමික විදුහලේ ආචාර්ය මණ්ඩලයේ දඹර සෝභිත හිමියෝ පිරිස පංච ශීලයෙහි පිහිටුවූහ. සාම විනිසුරු රයිගම් කෝරළේ හදිසි මරණ පරීක්ෂක ජී. ඩී. එල්. ගුණවර්ධන මහතා ද අදහස් දැක්වීය. පරිගණක ලබා දුන් මැලිබන් බිස්කට් සමාගමේ දිමුත් ලියනගම හොරණ ගුරු මධ්‍යස්ථානයේ ජ්‍යෙෂ්ඨ කථිකාචාර්ය තරංග සමරවික්‍රම මහත්වරුද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=r1002088</link>
    <topic>නගරයේ පාසල්වලට පමණක් සීමා වූසම්පත් දැන් ගමේ පාසලටත් ලැබිලා</topic>
    <author>මල්වාන සමූහ මහානාම විතානගේ</author>
    <content>අධ්‍යාපන පහසුකම් ලැබෙන්නේ කොළඹ නගරයේ පාසල් වලට පමණක් බවට මතයක් ඇති වී එය රටේ ප්‍රශ්නයක් බවට එදා පත්ව තිබූ බවත් එම මතය වෙනස් කිරීමේ කාර්යභාරය ‘මහින්ද චින්තන’ වැඩ පිළිවෙළ යටතේ මේ වන විට ඉටු කර ඇති බවත් ඒ අනුව මෙතෙක් කලක් නගරයට පමණක් සීමා වී තිබූ අධ්‍යාපන පහසුකම් දැන් ගම්බද පාසල් වලටත් ලැබී තිබෙන බවත් මහර ශ්‍රී. ල. නි. පක්ෂ ප්‍රධාන සංවිධායක මගී ප්‍රවාහන ඇමැති ලසන්ත අලගියවන්න මහතා පැවසීය.ඇමැතිවරයා එසේ පැවසුවේ බස්නාහිර පළාත් සභා අධ්‍යාපන අමාත්‍යංශය රුපියල් ලක්ෂ 15 ක මුදලක් වැය කොට මහර / නීලමහර ප්‍රාථමික විද්‍යාලයේ අලුතින් ඉදි කරන ලද නව පුස්තකාල ගොඩනැගිල්ල සිසු අයිතියට පවරා දීමේ උත්සවයේදීය.බස්නාහිර පළාත් සභා මන්ත්‍රී දිලිප් රාජපක්ෂ මහතාගේ (එ. ජ. නි. ස.) ප්‍රතිපාදන යටතේ්මේ විද්‍යාලයට සංගීත භාණ්ඩ ප්‍රදානය කිරීමද මෙදින සිදු කැරිණි.ඇමැතිවරයා එහිදී මෙසේද කීවේය.වත්මන් ජනාධිපතිතුමා බලයට පත් වී ගත වූ සිවු වසරේ තම කාර්ය භාරයේ වගකීම හා යුතුකම ඉටු කර තිබෙනවා. ඒ අනුව අද රටක් හැටියට අප ජයග්‍රහණය ලබා ගෙන තිබෙනවා. පසුගිය වසරේ පහේ ශිෂ්‍යත්ව විභාගයෙන් සිංහල මාධ්‍යයේ වැඩිම ලකුණු ලබා ගත්තේ හම්බන්තොට පළාතේ දරුවෙක්.දෙමළ මාධ්‍යයෙන් වැඩිම ලකුණු හිමි කර ගත්තේ යාපනයේ දරුවෙක්. ඒ ජයග්‍රහණ ළඟා කර ගැනීමට හැකි වුණේ නගරයේ තිබූ අධ්‍යාපන පහසුකම් ගමට ලබාදී තිබූ නිසායි.අද ගුරුවරුන් සිසු දරුවන්ට දැනුම ලබා දීම සඳහා විශාල කැපවීමක් සිදු කරනවා. එය අපට වඩා හොඳින් ජනපතිතුමා දන්නවා. ඒ නිසා අපට හැම වෙලාවකම එතුමා උපදෙස් ලබා දෙන්නේ දූ දරුවන් වෙනුවන් අධ්‍යාපනය වෙනුවෙන් දේශපාලකයන් හැටියට වැඩි කාලයක් මිඩංගු කරන්න කියලයි.මේ වන විට සමස්ත පාසල් පද්ධතියේම කැපී පෙනෙන ප්‍රගතියක් දකින්නට ලැබෙන්නේ ඒ නිසයි. මේ ප්‍රගතිය අපි තවත් ඉදිරියට රැගෙන යා යුතුයි.මේ පාසල වසර 71 ක් පැරැණියි. කලක් මේ පාසල විශාල දියුණුවක් ලබා තිබුණා. පසුව ඒ දියුණුව ආපස්සට ගියා. මා මහර ආසනය භාර ගෙන මේ පාසලට එන විට එහි ළමයින් සිටියේ තිස් ගණනයි. එහෙත් අපි මේ පාසල අමතක කළේ නැහැ. ලබා දිය හැකි සෑම පහසුකමක් ලබා දුන්නා.ඒ නිසා අද මේ පාසලේ ප්‍රගතියක් දකින්නට ලැබෙනවා. දැන් ළමයින් 126 දෙනෙක් සිටිනවා. මේ පාසල මේ තත්ත්වයට ගෙන ඒමට හිටපු විදුහල්පතිවරුන් හා වත්මන් විදුහල්පතිතුමා දැඩි කැපවීමක් කළා. එය අපි ඉතාමත්ම අගය කරනවා.බස්නාහිර පළාත් සභා මන්ත්‍රී දිලිප් රාජපක්ෂ මහතා (එ. ජ. නි. ස.) - ඉදිරියේදී රාජ්‍ය අංශයේ රැකියා ප්‍රමාණය අඩු වෙනවා. එහෙත් අලුතින් රැකියා මාර්ග උත්පාදනය කිරීමට රජය පියවර ගෙන තිබෙනවා. ඒ නිසා රැකියා විරහිත තරුණ තරුණියන්ට වෘත්තීය පුහුණුවක්ලබා දිය යුතුයි. ඒ සඳහා අවශ්‍ය පහසුකම් පාසල් වලින් ලබා දීමට අපි කටයුතු කරනවා.විදුහල්පති කේ. ඒ. නිහාල් ජයරත්න මහතාද නීලමහර ශ්‍රී ලංකාරාමාධිපති අතුරුගිරියේ විමලරතන හිමියෝ ද ගෝනහේන එස්. කේ. කේ. සුරීආරච්චි ප්‍රාථමික විද්‍යාලයේ විදුහල්පති සුමිත් අරුණ ශාන්ත මහතා ද නීලමහර ප්‍රාථමික විද්‍යාලයේ නියෝජ්‍ය විදුහල්පති ඊ. විමලාවතී මහත්මිය ද කතා කළහ.මහර කොට්ඨාස අධ්‍යාපන අධ්‍යක්ෂ එස්. ඒ. බී. කරුණාරත්න, මහර ප්‍රාදේශීය සභාවේ සභාපති සහන් ප්‍රදීප් විතාන (එ. ජ. නි. ස.) මහත්වරු මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=r1002089</link>
    <topic>ග්‍රාම නිලධාරි වසම් 101කටකෝටි 10ක ප්‍රතිපාදන</topic>
    <author>ගම්පහ සමූහ</author>
    <content>ගම්පහ ප්‍රාදේශීය ලේකම් කොට්ඨාසයේ විශේෂ සංවර්ධන ක්‍රියාවලියක් සඳහා එක් ග්‍රාම නිලධාරි වසමකට රුපියල් ලක්ෂ 10 බැගින් ග්‍රාම නිලධාරි වසම් 101ක් වෙනුවෙන් රුපියල් 10,10 0,0000ක මුදලක් ජාතිය ගොඩනැඟීමේ අමාත්‍යාංශය මඟින් වෙන්කොට ඇත.ගම්පහ කොට්ඨාසය නියෝජනය කරන ආගමික කටයුතු ඇමැති පණ්ඩු බණ්ඩාරනායක මහතාගේ ඉල්ලීමකට අනුව ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතාගේ නිර්දේශය මත මේ මුදල් ප්‍රමාණය වෙන් කර ඇති බවත් මෙමඟින් පොදු කටයුතු සහ යටිතල පහසුකම් සැලැසීමේ කටයුතු සිදු කිරීමට සැලසුම් කර ඇති බවත් ආගමික කටයුතු අමාත්‍යවරයාගේ සම්බන්ධීකරණ ලේකම් සුගත් සුසන්ත මහතා පැවැසී ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=s1002081</link>
    <topic>ශ්‍රී ලංකාව මලල ක්‍රීඩාවෙන් ජයකෙහෙළි නංවද්දී දකුණු ආසියා ක්‍රිකට් රන් කිරුළ අපෙන් ගිලිහෙයි</topic>
    <author/>
    <content>දකුණු ආසියානු ක්‍රීඩා උළෙලේ මුල්වරට හඳුන්වා දුන් ක්‍රිකට් ක්‍රීඩාවේ රන් පදක්කම ශ්‍රී ලංකාවෙන් ගිලිහී ගියේය. මීර්පූර්හී බංග්ලා ජාතික ක්‍රීඩාංගණයේ ඊයේ පැවැති දිවා - රාත්‍රී විස්සයි – 20 ක්‍රිකට් තරගයෙන් ලකුණු 6ක තියුණු ජයක් සත්කාරක බංග්ලාදේශය හිමිකරගෙන “සාග්” මුල්ම ක්‍රිකට් රන් පදක්කම දිනා ගත්තේය.එහෙත් ඊයේ දිනයේ දී මලල ක්‍රීඩාවෙන් සුපිරි දස්කම් දැක්වීමට ශ්‍රී‍්‍ර ලංකා ක්‍රීඩක ක්‍රීඩිකාවෝ සමත් වූහ.ක්‍රිකට් අවසන් ගැටුමේ දී මුලින් පන්දුවට පහරදුන් බංග්ලාදේශය ඕවර් 20කදී කඩුලු 7කට ලකුණු 157ක් රැස්කළ අතර ශ්‍රී ලංකාව ඕවර 19.5කදී ලකුණු 152කට සීමා විය. බංග්ලාදේශය වෙනුවෙන් එම්. ඩී. මිතුන් ලකුණු 37ක්, ඇනමල් හක් ලකුණු 43ක්, සබීර් රහ්මාන් ලකුණු 20ක් හා නිසාර් හුසේන් ලකුණු 14ක් ලැබූහ. පන්දු යැවීමේදීී තිසර පෙරේරා ලකුණු 35ට කඩුලු 2ක් හා සචිත්පතිරණ ලකුණු 21ට කඩුලු 2ක් බිඳහෙලූහ.ශ්‍රී ලංකාව වෙනුවෙන් වැඩිම ලකුණු ලබාගත්තේ ළහිරු තිරිමාන්නයි. ඔහු ලකුණු 39ක් ලැබූ අතර සචිත් පතිරණ ලකුණු 36ක් ද අෂාන් පි‍්‍රයංජන ලකුණු 25ක් ද ලැබූහ. ජයග්‍රහණය වෙනුවෙන් අවසන් පන්දු 12දී ලකුණු 19ක් අවශ්‍ය වූ අතර අවසන් ඕවරයේදී ජයග්‍රහණයට ලකුණු 14ක් අවශ්‍ය විය.එක් කඩුල්ලක් පමණක් ඉතිරිව තිබුණි. බංග්ලාදේශ පන්දු යැවීම හා පන්දු රැකීම උසස් මට්ටමක තිබූ හෙයින් ශ්‍රී ලංකාවට තරගය පුරාම ප්‍රබල පීඩනයක් එල්ල විය.මලල ක්‍රීඩාවෙන්තවත් රන් පදක්කම් 4ක්11 වැනි දකුණු ආසියානු ක්‍රීඩා උළෙලේ ඊයේ දහවැනි දිනයේ දී ශ්‍රී ලංකාවට තවත් රන් පදක්කම් 6 ක් එක්විය. මෙයින් වැඩි පදක්කම් ප්‍රමාණයක් මලල ක්‍රීඩාවෙන් එක්විය. මීටර් 400 ඉසව්වෙන් චන්ද්‍රිකා සුභාෂිනී, උස පැනීමෙන් පි‍්‍රයංගිකා මධුමන්ති, මීටර්100ය4 කාන්තා හා පිරිමි ක්‍රීඩක ක්‍රීඩිකාවෝ රන් පදක්කම් දිනා ගත්හ. ඊයේ දිනයේ දී කරාටේ, පිහිනුම් ඉසව්වලින් ද ශ්‍රී ලංකාවට රන් පදක්කම් හිමිවිය.ඒ අනුව ශ්‍රී ලංකාව දැනට මේ තරගාවලියේ රන් පදක්කම් 13ක් දිනා සිටී.මීටර් 400 රන් පදක්කම දිනාගත් චන්ද්‍රිකා සුභාෂිනී තත්පර 54.27කින් ද මීටර් 100ය4 පිරිමි රන් පදක්කම දිනාගත් ජීවන් ප්‍රනාන්දු, ෂෙහාන් අඹේපිටිය, අසාන් හසරංග හා ශිවන්ත වීරසූරිය තත්පර 40.02කින් ද එහි කාන්තා රන් පදක්කම දිනාගත් චමිලා පි‍්‍රයදර්ශනී, අචලා ඩයස්, සුජානි බුද්ධිකා හා ප්‍රමිලා පි‍්‍රයදර්ශනී තත්පර 46.33කින් ද උස පැනීමෙන් රන් පදක්කම දිනාගත් පි‍්‍රයංගිකා මධුමන්ති මීටර් 1.81ක උසක් පනිමින්ද දක්ෂතා දැක්වූහ.කලකට පසුව තරගබිමට පිවිසි ප්‍රසන්න සම්පත් අමරසේකර මීටර් 400 තත්පර 47.36කින් නිමකර රිදී පදක්කම දිනා ගත්තේය. තුම්පිම්ම මීටර් 15.19කින් නිමකළ නිශාන්ත කුමාර හා උස පැනීම මීටර් 1.72කින් නිමකළ දූලාංජලී රණසිංහ ඊයේ දිනයේ දී ලෝකඩ පදක්කම් දිනාගත්හ.ශ්‍රී ලංකා කණ්ඩායමේ නායක චමින්ද විජේකෝන් මීටර් 1500 ඉසව්ව විනාඩි 4 : 10 . 01 කින් නමකර රන් පදක්කම දිනාගනිද්දී එහි ලෝකඩ පදක්කම විනාඩි 4 : 10 . 97කින් නිමකළ පී. එච්. චමිල් දිනා ගැනීම විශේෂත්වයකි.මීටර් 200 කාන්තා රන් හා රිදී පදක්කම් ශ්‍රී ලංකාව සතුවිය. ඉතා හොඳ ආරම්භයක් ලබාගත් චන්ද්‍රිකා සුභාෂිනී තත්පර 24 : 49 කින් ද තරගය නිමකර මේ දක්ෂතා දැක් වූහ. චන්ද්‍රිකාගේ ප්‍රථම සාග් රන් පදක්කම මෙය වූ අතර තරග තහනමකින් පසුව ප්‍රමිලා ජාත්‍යන්තර තරගයකට එක් වූ ප්‍රථම අවස්ථාව ද මෙය වීම කැපී පෙනුණි.මීටර් 200 පිරිමි තරගයේ රන් පදක්කම ශ්‍රී ලංකාව දිනා ගනීවි යැයි බොහෝ දෙනා අපේක්ෂා කළ ද ෂෙහාන් අඹේපිටියගේ දුර්වල තරග ආරම්භය එයට අවහිර කෙරුණි. ෂෙහාන් රිදී පදක්කම තත්පර 21 : 19 කින් දිනා ගත් අතර ඉන්දියාවේය අබ්දුල් ෆජීබ් තත්පර 21 : 16කින් රන් පදක්කම දිනා ගත්තේ ය.දුර පැනීම ඉසව්වේ රිදී පදක්කම ශ්‍රී ලංකාව සතුªකර ගැනීමට නයන ප්‍රසාද් ධර්මරත්න සමත් වූ අතර දක්ෂතාව මීටර් 7.25ක් විය. එහි රන් පදක්කම ඉන්දියාවේ මොහොමඩ් ඉබ්‍රාහිම් (මී 7.44) දිනා ගත්තේ්ය.මිනේකාගෙන්දෙවැනි රන් පදක්කමමීටර් 100 ළය ආර ඉසව්ව විනාඩි 1 : 18: 60කින් නිමකළ මිනේකා කරුණාරත්න දෙවැනි රන් පදක්කම දිනා ගත්තාය. ඇය මේ ඉසව්ව 2008 වසරේ ජාතික සූරතාවලියේ දී විනාඩි 1 : 14 : 77කින් නිමකර වාර්තාවක් තබා තිබූ අතර ඊයේ හොඳම කාලය වාර්තා කිරීමට නොහැකිවීම පිළිබඳ සිය නොසතුට පළ කළාය. මෙහි රිදී පදක්කම බංග්ලාදේශ ක්‍රීඩිකා මහුෆවුසා කුටාන් (වි. 1 : 18 : 76) හා ලෝකඩ පදක්කම එරටේම ඩොලී අක්ටර් (වි. 1 : 19 : 39) දිනා ගත්හ.නව දකුණු ආසියානු පිහිනුම් වාර්තාවක් බිහිකරමින් මීටර් 100 පසුපස ආර තරගයේ රන් පදක්කම දිනා ගැනීමට හේෂාන් උණම්බුව සමත් වූවේ ය. 11 වැනි දකුණු ආසියානු ක්‍රීඩා උළෙලේ බිඳ වැටුණු දෙවැනි නව තරග වාර්තාව එය විය.ත්‍රිත්ව විද්‍යාලයේ හේෂාන් උණම්බුව එම ඉසව්ව තත්පර 58.98 කින් නිමකර මකා දමනු ලැබුවේ 2006 වසරේ කොළඹ දී ඇන්ඩෘ අබේසිංහ විනාඩි 1 : 00.11 කින් තබා තිබූ වාර්තාවයි.මීටර් 50 පසුපස ආර තරගයෙන් හේෂාන් උණම්බුව (තත්. 27.93) රිදී පදක්කම දිනාගත් අතර එහි කාන්තා ඉසව්වට එක්වූ ගාල්ල සවුත්ලන්ඩ් බාලිකාවේ ගිහාරා අමරසිංහ (තත්. 34.56) ලෝකඩ පදක්කම දිනා ගත්තාය.කලකට පසුව අන්තර්ජාතික තරග බිමට පිවිසි කොන්ඩ්‍රඩ් ෆ්‍රැන්සිස් මීටර් 100 සමනල ආර තරග ඉසව්ව තත්. 58.44කින් නිම කරමින් රිදී පදක්කම දිනා ගත්තේය.පෙරේදා පැවැති තරගවලදී මීටර් 100 සමනල ආර ඉසව්ව විනාඩි 1 : 10 . 38 කින් නිම කළ මිනිරුවණී සමරකෝන් ලෝකඩ පදක්කම දිනා ගත්තා ය.ටයිකොන්ඩෝ ලෝකඩ පදක්කම් 2ක්කි. ග්‍රෑ. 74 අඩු බර පංතිය යටතේ තරග කළ සුමින්ද නදීෂාන් හා කාන්තා කි. ග්‍රෑ. 49 අඩු බර පංතියෙන් තරග කළ නිරංජි දිනූෂා ලෝකඩ පදක්කම් දිනා ගත්හ.ශ්‍රී ලංකාවට කරාටේ රන් පදක්කමක්කරාටේ කාතා පිරිමි ඒකල තරගයට එක්වූ ආර්. ජේ. එඩ්වඩ් රන් පදක්කම දිනා ගත්තේ ය. එහි රිදී පදක්කම බංග්ලාදේශයටත්, ලෝකඩ පදක්කම ඉන්දියාව හා පාකිස්තානය දිනා ගත්හ. කාතා කණ්ඩායම් තරගයේ ලෝකඩ පදක්කම ශශ්‍රී ලංකාවට හිමි විය. රිදී පදක්කම පාකිස්තානය හා රන් පදක්කම බංග්ලාදේශය දිනා ගත්හ.ටේබල් ටෙනිස්රිදී පදක්කම්ටේබල් ටෙනිස් කාන්තා හා පිරිමි රිදී පදක්කම් දෙකම ශ්‍රී ලංකාවට හිමි විය. කාන්තා කණ්ඩායම් තරගයට එක්වූ නිරින්දා දර්ශනී , ඉෂාරා මධුරංගි හා නුවනි නවෝද්‍යා 3 - 0 කින් ඉන්දියාවට පරාජය වූහ.ටේබල් ටෙනිස් පිරිමි කණ්ඩායම් තරගයට එක් වූ චලිත රංජන , රොහාන් සිරිසේන හා සජිත් ප්‍රියදර්ශන 3 - 0 කින් ඉන්දියාවට පරාජය වූහ.වූෂු රිදී පදක්කම්වූෂු කි. ග්‍රෑ 52ට අඩු බර පන්තියෙන් තරග කළ වසන්ති ලක්මාලි රිදී පදක්කම දිනාගත්තාය.ෂැන්ෂු කි. ග්‍රෑ 60ට අඩු බර පන්තිය යටතේ තරග කළ ඒ. ටී. ශ්‍රියාන්ජන් ,ටයිකොන්ඩෝ කි. ග්‍රෑ 68ට අඩු බර පන්තිය යටතේ තරග කළ සුගත් වීරදේවගේ , මල්ලවපොර කි. ග්‍රෑ 66ට අඩු බර පන්තිය යටතේ රොෂාන් ඉන්දික ලියනගේ ලෝකඩ පදක්කම දිනා ගත්හ.ස්කොෂ් කණ්ඩායම් තරගයේ ලෝකඩ පදක්කම නවීන් සමරසිංහ , එරංග අල්විස් හා ගිහාන් සුවාරිස් දිනා ගත්හ.මී 50 රයිෆල් වෙඩි තැබීමේ කණ්ඩායම් තරගයේ ලෝකඩ පදක්කම කේ. ජී. ඩී. ප්‍රදීපිකා , පී. රමණී හා බී. අයි. ආර්. එස්. බුත්පිටිය දිනාගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=s1002082</link>
    <topic>චමින්දගේ රන් සපත්තුව අතුරුදන්</topic>
    <author/>
    <content>මීටර් 1500 රන් පදක්කම දිනාගනිද්දී උපයෝගී කොටගත් චමින්ද විජේකෝන්ගේ සපත්තු යුගළ තරගය නිමාවී මිනිත්තු කිහිපයක් ගතවෙද්දී අතුරුදහන් වී ඇත.තරගයෙන් පසුව සපත්තු යුගළ ගලවා වෙනත් සපත්තු යුගළක් පැළද පදක්කම් පිරිනැමීමේ අවස්ථාවට ගිය අතරතුරදී මේ සිදුවීම වී ඇත. ඔහුගේ බෑගයේ තිබූ කිසිවක් අඩුවී නැතත් තරගයට භාවිතා කළ සපත්තු යුගළ පමණක් සොයාගත නොහැකිවිය.මේ පිළිබඳව ක්‍රීඩාපිටිය භාර නිලධාරීන්ට දැනුම්දී ඇති අතර, ඊයේ සවස් වනතුරු යහපත් ප්‍රතිචාරයක් නොලැබිණි.චමින්ද විජේකෝන්ට පසුගිය කාලය පුරා ජයග්‍රහණ රැසකට දායක වූ මේ සපත්තු යුගළ කෙන්යාවේ නිෂ්පාදිත ඉහළ වටිනාකමකින් යුක්ත වූවකි.අද පැවැත්වෙන මීටර් 5000 තරගයට අලුත් සපත්තු යුගළක් සොයාගැනීමට චමින්ද විජේකෝන්ට සිදුවී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=s1002083</link>
    <topic>ශ්‍රී ලංකාවට කරාටේ රන් පදක්කමක්</topic>
    <author/>
    <content>කරාටේ කාතා පිරිමි ඒකල තරගයට එක්වූ ආර්. ජේ. එඩ්වඩ් රන් පදක්කම දිනා ගත්තේ ය. එහි රිදී පදක්කම බංග්ලාදේශයටත්, ලෝකඩ පදක්කම ඉන්දියාව හා පාකිස්තානය දිනා ගත්හ.කාතා කණ්ඩායම් තරගයේ ලෝකඩ පදක්කම ශශ්‍රී ලංකාවට හිමි විය. රිදී පදක්කම පාකිස්තානය හා රන් පදක්කම බංග්ලාදේශය දිනා ගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=s1002084</link>
    <topic>පොළොන්නරුවේ ගොවි දරුවන් දෙදෙනෙක් රන් පදක්කම් දිනීම ශ්‍රී ලංකාවට අභිමානයක්</topic>
    <author>ගාමිණී ඔබේසේකරපොළොන්නරුව විශේෂ</author>
    <content>පොළොන්නරුවේ ගොවි දරුවන් දෙදෙනෙකු දකුණු ආසියානු ක්‍රීඩා උළලේදී රන් පදක්කම් ලබා ගැනීම ශ්‍රී ලංකාවට මහත් අභිමානයක් යැයි කෘෂිකර්ම හා ගොවිජන සේවා ඇමැති මෛත්‍රීපාල සිරිසේන මහතා පැවැසීය.දකුණු ආසියානු ක්‍රීඩා උළලේ බර ඉසිලීමේ ක්‍රීඩාවෙන් රන් පදක්කම් දිනූ පොළොන්නරුව මොනරතැන්න පදිංචි චින්තන ගීතාල් විදානගේ සහ පොළොන්නරුව නව නගරයේ පදිංචි කමල් බණ්ඩාර ජයග්‍රහණයෙන් පසු පොළොන්නරුවට පැමිණීම නිමිත්තෙන්, පොළොන්නරුව දිස්ත්‍රික් ක්‍රීඩා සංගමය සංවිධානය කළ පිළිගැනීමේ උත්සවයේදී ඇමැතිවරයා මේ බව සඳහන් කෙළේය.මෙහිදී තවදුරටත් කතා කළ මෛත්‍රීපාල සිරිසේන අමාත්‍යවරයා,ජාත්‍යන්තර ක්‍රීඩා තරගයකදී ඓතිහාසික පොළොන්නරුවේ දරුවන් දෙදෙනෙකු රන් පදක්කම් ලබාගනිමින් ජයග්‍රහණය ලබා ගැනීම මුළුමහත් රටටම ආඩම්බරයක්. එසේම මේ දරුවන්ගේ මව්පියන්ට විශාල ගෞරවයක් බවත් ප්‍රකාශ කෙළේය.මේ ක්‍රීඩකයින් දෙදෙනාගේ පුහුණුකරු උපුල් කුමාර මහතා පසුගියදා හදිසියේ අභාවප්‍රාප්ත වුණා. මේ අවස්ථාවේදී එතුමා සිහිපත් කරනවා. මේ ක්‍රීඩකයින්ගේ ක්‍රීඩා කටයුතු නැංවීමට රජයක් වශයෙන් ඉදිරියේදී විශේෂ වැඩපිළිවෙළක් ක්‍රියාත්මක කරනවා.මේ අවස්ථාවට කෘෂිකර්ම හා ගොවිජන සේවා නියෝජ්‍ය ඇමැති සිරිපාල ගම්ලත්, ඉඩම් හා ඉඩම් සංවර්ධන නියෝජ්‍ය ඇමැති චන්ද්‍රසිරි සූරියආරච්චි යන මහත්වරුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=s1002085</link>
    <topic>ජයසූරියගෙන් අගනා පිති හරඹයක්</topic>
    <author/>
    <content>පළපුරුදු ආරම්භක පිතිකරු සනත් ජයසූරිය නැවතත් ලකුණු අතරට පිවිසෙමින් පන්දුවකට ලකුණක් බැගින් වන පරිද්දෙන් ලකුණු 87ක් රැස් කරමින්ද වේග පන්දු යවන ලසිත් මාලිංග ලකුණු 21කට කඩුලු 4ක් බිඳ හෙලමින්ද රුහුණ පළාත් කණ්ඩායම, ශ්‍රී ලංකා ක්‍රිකට් ඒකාබද්ධ පිලට එරෙහිව ලකුණු 191ක ජයග්‍රහණයක් කරා ගෙන ගියහ.මේ අන්තර් පළාත් සීමිත ඕවර ක්‍රිකට් තරගය ගාල්ල ක්‍රීඩාංගණයේදී පෙරේදා පැවැත්විණි.රුහුණ : කඩුලු 6ට 293 (ඕවර 50)යූ. තරංග 41, එස්. ජයසූරිය 87, ටී. සම්පත් 43, එල්. ප්‍රනාන්දු 27, කේ. කුලසේකර 28, ජී. ද සිල්වා නොදැවී 34 (සී. පීරිස් 62 ට 2)ශ්‍රී ලංකා ක්‍රිකට් ඒකාබද්ධ පිල : 102 (ඕවර 27.3). රාජපක්ෂ 59 (එල්. මාලිංග 21 ට 4)කඳුරටට ජයකඳුරට හා බස්නාහිර උතුර පළාත් කණ්ඩායම් අතර කෝල්ට්ස් ක්‍රිකට් සමාජයීය පිටියේදී පැවැති තරගයෙන් කඳුරට පිලට ලකුණු 52ක ජයක් හිමිවිය.මේ තරගයේදී කඳුරට පිල වෙනුවෙන් ජීවන් මෙන්ඩිස් හා චින්තක ජයසිංහ අර්ධ ශතක වාර්තා කරමින් 6 වැනි කඩුල්ල වෙනුවෙන් ලකුණු 151 ක නොබිඳි සබඳතාවක් ගොඩනැගූහ.කඳුරට : කඩුලු 5ට 253 (ඕවර 50) කේ. වීරරත්න 48, ටී. සමරවීර 23, ජේ. මෙන්ඩිස් නොදැවී 67, සී. ජයසිංහ නොදැවූ 69 (එස්’. සේරසිංහ 46 ට 3)බස්නාහිර උතුර : 201 (ඕවර 44.5) කේ. සිල්වා 20, ඒ. මැතිව්ස් 52, එස්. සේරසිංහ 24, ආර්. සිල්වා නොදැවී 42 (සී. විදානපතිරණ 36 ට 2, ටී. තුෂාර 32 ට 2, එම්. මුරලිදරන් 45 ට 2, එස්. රන්දිව් 43 ට 2)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=f1002081</link>
    <topic>පරාජය දරාගන්න බැරිව විපක්ෂයඅද නන්දොඩවනවා</topic>
    <author>සාකච්ඡා කෙළේ -ඩබ්ලිව්. කේ. ප්‍රසාද් මංජු</author>
    <content>ඡන්ද ප්‍රතිඵල සම්බන්ධයෙන් සරත් ෆොන්සේකා මහතා හා විරුද්ධ පක්ෂය ආණ්ඩුවට එල්ල කරනු ලබන චෝදනා පිළිබඳ ඉදිකිරීම් හා ඉංජිනේරු සේවා අමාත්‍ය දොස්තර රාජිත සේනාරත්න මහතා සමඟ කරන ලද සාකච්ඡාවක් පහත දැක්වේ.ජනපතිවරණයේ ජය සමරන බව ප්‍රකාශ කරමින් ආණ්ඩුව විරුද්ධ මත දරන පුද්ගලයන් දැඩි ලෙස මර්දනය කිරීමේ ක්‍රියාවලියක් අරඹා ඇති බවට විපක්ෂය චෝදනා නගනවා. ඔවුන් පෙන්වා දෙන්නේ ඒකාධිපති පාලනයකට ආණ්ඩුව ක්‍රමානුකූලව ගමන් කරන බවයි.ඒකාධිපති ක්‍රමයකට යන්න ඕනෑනම් ජනාධිපතිවරණයක් පවත්වන්න ඕනෑ නැහැ. ජනාධිපතිවරණය පැවැත්වීමත් ප්‍රජාතන්ත්‍රවාදයේ ලක්ෂණයක්. ඉදිරියේදී මහ මැතිවරණය පවත්වන්නේ ආණ්ඩුව ප්‍රජාතන්ත්‍රවාදී ගමනක් යන නිසයි.නමුත් යම් යම් බලපෑම් ඕනෑම ආණ්ඩුවකින් ඇතිවෙන්න පුළුවන්. එවැනි සිද්ධියක් දෙකක් ඇතිවූ පමණින් රජය ඒකාධිපති පාලනයකට යනවයි කියලා කාටවත් කියන්න බැහැ.එහෙත් එවැනි එක් සිද්ධියකින් හෝ දෙකකින් ප්‍රජාතන්ත්‍රවාදයට ප්‍රබල අභියෝගයක් ඇතිවෙන්න පුළුවන් නේද?නැහැ. එහෙම වෙන්නේ නැහැ. ත්‍රස්තවාදයෙන් නිදහස් කරගත් මේ රටේ ඕනෑම කෙනෙකුගේ නිදහස ආරක්ෂා කරලයි තියෙන්නේ. එක තැනක යම් පහරදීමක් වූ පමණින් මුළු රටේම ප්‍රජාතන්ත්‍රවාදය නැතිවෙන්නේ නැහැ.නමුත් අපි උත්සාහ ගන්න ඕනෑ, එක සිද්ධියක්වත් නොවන තැනට වැඩකරන්න. ඕනෑම ආණ්ඩුවක් යටතේ සුළු සුළු සිද්ධි ඇතිවෙන්න පුළුවන්. නමුත් කිසිදු ප්‍රචණ්ඩ ක්‍රියාවක් ජනාධිපතිතුමා හෝ වත්මන් ආණ්ඩුව හෝ අනුමත කරන්නේ නැහැ. ඒවා සම්බන්ධයෙන් නීත්‍යනුකූලව ක්‍රියා කළ යුතුයි.මෙතනදී තවත් කාරණයක් කියන්න වෙනවා. විපක්ෂයේ අපේක්ෂක ජෙනරාල් සරත් ෆොන්සේකා මහතා ජයග්‍රහණය කළා නම් මේ රටේ විශාල ලේ වැගිරීමක් වීමට හොඳටම ඉඩ තිබූ බැව් පැහැදිලි වෙනවා.මහින්ද රාජපක්ෂ ජනාධිපතිතුමා අත්අඩංගුවට ගැනීම, ජනාධිපතිතුමාගේ සහෝදරයන් හා ඥාති හිතමිත්‍රාදීන් සිරභාරයට ගැනීම වගේ සැලැසුම් සරත් ෆොන්සේකා මහතා ළඟ තිබිලා තියෙනවා. ඊට අමතරව ඝාතනය කිරීම සඳහා තවත් විශාල පිරිසකගේ නාම ලේඛනයක්ද සකස් කර තිබුණු බවට තොරතුරු වාර්තා වෙනවා.දේශපාලනය නොදන්නා හිටපු යුධ හමුදාපතිවරයෙකු ජනාධිපතිවරණයට ඉදිරිපත් වීම හා ජනතා විමුක්ති පෙරමුණේ ප්‍රචණ්ඩත්වයට කැමති පිරිස් එක්වීම යන කරුණු නිසා කුමන්ත්‍රණකාරී පරිසරයක් සකස්වෙමින් තිබුණා.නිව්ටන්ගේ තුන්වෙනි නියමයට අනුව සෑම ක්‍රියාවකටම සමාන ප්‍රතික්‍රියාවක් තිබෙන බව අප මතක තබාගත යුතුයි. ක්‍රියාව දරුණු වෙනකොට ඊට සාපේක්ෂව ප්‍රතික්‍රියාවත් දරුණු වෙනවා.ඔබ කියන්නේ විපක්ෂය ඕනෑවට වඩා දැඟලුවොත් එය මට්ටු කිරීමට ආණ්ඩුව සූදානම් කියන අනතුරු ඇඟවීමද?මං කියන්නේ විපක්ෂය මර්දනය කරනවයි කියන කතාවක් නොවෙයි. ඕනෑම ප්‍රජාතන්ත්‍රවාදී රටක විපක්ෂයට තම මතය ඉදිරිපත් කිරීමේ අයිතිය තිබිය යුතුයි. මේ රටේත් එහෙමයි. විපක්ෂයේ මතයට එකඟ නොවූවාට, විපක්ෂයට සිය මතය ඉදිරිපත් කිරීමේ අයිතිය ආරක්ෂා කිරීමට අපි බැඳී සිටිනවා.නමුත් මං මේ කියන්නේ මෙවර විපක්ෂයේ තිබුණු සැලසුම් සහගත කුමන්ත්‍රණකාරී සැලැස්මක් පිළිබඳවයි. මං ඒක උදාහරණයකින් පෙන්වා දෙන්නම්. 2005 ජනාධිපතිවරණයේ දී තියුණු තරගයකින් පසුව මහින්ද රාජපක්ෂ මහතා ජයග්‍රහණය කළා. නමුත් මෙවැනි තත්ත්වයක් එදා ඇතිවුණේ නැහැ.මහින්ද රාජපක්ෂ මහතා ඇතුළු ඔහුගේ සහෝදරයන් අත්අඩංගුවට ගන්නවා. ඇතැමුන් ඝාතනය කරනවා, යනුවෙන් මනඞකල්පිත කතාවක් ගොතලා ඒ හරහා විපක්ෂය මර්දනය කිරීමට උත්සාහ ගන්නා බවකුයි විරුද්ධ පක්ෂය පෙන්වා දෙන්නේ.ජෙනරාල් සරත් ෆොන්සේකා මහතාගේ කතාවලින්ම මේ කරන්න සැලසුම් කළ භීෂණය ගැන ඉඟි විටින්විට පළවුණා. බෝගම්බර, වැලිකඩ සිරගෙවල් පුරවන හැටි ෆොන්සේකා මහතා කිව්වා.කටුනායක ජාත්‍යන්තර ගුවන් තොටුපොළ වහලා ජනතා නියෝජිතයන් අත්අඩංගුවට ගන්නා හැටිත් ෆොන්සේකා මහතා කිව්වා. තමන්ට බැනවැදුණු කට්ටියගේ කටු සූප්පු කරවන හැටිත් ජෙනරාල් සරත් ෆොන්සේකා මහතා කිව්වා. “පාහරයා, වලත්තයා, කලවැද්දා” කියලා තර්ජනාත්මකව කතා කළේත් සරත් ෆොන්සේකා මහත්තයා. අපේ රටේ කිසිම ජනාධිපති අපේක්ෂකයෙකු මෙවැනි තර්ජනාත්මක කරුණු ප්‍රකාශ කරලා නැහැ.ඒ විතරක් නොවෙයි, ජනතා විමුක්ති පෙරමුණේ නායක සෝමවංශ අමරසිංහ මහත්තයා කිව්වා, 27 වැනිදාට මහින්ද රාජපක්ෂ මහතාට පයින් ගසන්නේ පයේ සලකුණ ජනාධිපතිතුමාගේ පිටේ සටහන් වෙන ලෙසයි කියලා. සෝමවංශ අමරසිංහ මහතා මේ ප්‍රකාශය සිදුකළේ ප්‍රසිද්ධියේ. මෙහෙම කී කට්ටිය දැන් කියන්නේ මොන කතාද?ආණ්ඩුව ක්‍රියාත්මක කර තිබෙන ප්‍රචණ්ඩත්වයට එරෙහිව සත්‍යග්‍රහ ව්‍යාපාරයක් ඇරඹීමට විරුද්ධ පක්ෂය සූදානම් වෙනවා.සත්‍යග්‍රහ කළ යුත්තේ මහජනතාව යි. හිංසනය මූලික කරගෙන පැමිණි මිනිස්සු තමන්ට හිංසනය එල්ල වෙනකොට සත්‍යග්‍රහ කරන්නේ කොහොමද මේව මොන විහිළු කතාද?ඡන්ද ප්‍රතිඵල නිකුත් කෙරෙන විට විපක්ෂයේ අපේක්ෂක සරත් ෆොන්සේකා මහතා කොළඹ ප්‍රසිද්ධ හෝටලයක කොටුකර තබාගන්න හැදුවේ ඇයි?කවුරුත් සරත් ෆොන්සේකා මහත්තයා කොටුකරගෙන හිටියේ නැහැ. නිවාස අඩස්සියේ ඉන්නේ කියලා ඔහුම සිතාගෙන හෝටලයට වෙලා හිටියා. ඊට පස්සේ කිසි කරදරයක් නැතුවම ෆොන්සේකා මහත්තයා ගෙදර ගියානේ.තමන් වටකරලා අත්අඩංගුවට ගන්න හදනවා, මරන්න හදනවා කියලා සරත් ෆොන්සේකා මහත්තයා කෑගැහුවට එහෙම කිසිම දෙයක් සිදුවුණේ නැහැ. ඔහු බය වැඩි කමටයි නිකරුණේ කෑගහලා තියෙන්නේ.සරත් ෆොන්සේකා මහතා සමඟ සිටි කිහිපදෙනෙක්ම හමුදාවෙන් පැනගිය සෙබළුන්. ඔවුන් විශාල කලබලයක් ඇතිකරන්න සූදානම් වන බවට ආරක්ෂක අංශවලට තොරතුරු වාර්තාවෙලයි තිබුණේ.ඒ ආකාරයෙන් හෝටලයේ සිටි නීති විරෝධී පිරිස අත්අඩංගුවට ගැනීමටයි ආරක්ෂක අංශ සාමාජිකයන් හෝටලය අසල සිටියේ.සරත් ෆොන්සේකා මහතාගේ නිවස අවට ඇති ආරක්ෂක රැකවල් තවමත් යොදා ඇති බවට විරුද්ධ පක්ෂය පෙන්වා දෙනවා. ෆොන්සේකා මහතාගේ කාර්යාලයට හා නිවසට යන එන රථවාහන දැඩි පරීක්ෂාවකට ලක්කළා. ත්‍රස්තවාදය පරාජය කිරීමට වෙහෙසුණු රණවිරුවෙකු මෙසේ මානසික වශයෙන් පීඩාවකට ලක්කිරීමට ආණ්ඩුවට කිසිදු අයිතියක් නොමැතිබව විරුද්ධ පක්ෂය පවසනවා.ඔය කතාව කියන්නේ ජනතා විමුක්ති පෙරමුණයි, තමන්ගේ ගෙදරට එන රථවාහන පරීක්ෂා කරනවා කියලා සරත් ෆොන්සේකා මහත්තයා කියලා නැහැ. ඒ නිසා ෆොන්සේකා මහත්තයවත් නොදන්න පරීක්ෂා කිරීමක් ගැන ජනතා විමුක්ති පෙරමුණ කතාකරන්නේ කොහොමද? ෆොන්සේකා මහත්තයාගේ නිවසේ ආරක්ෂක කටයුතු කරන්නේ ජනතා විමුක්ති පෙරමුණද? කියලා මං නම් හරියට දන්නේ නැහැ.ෆොන්සේකා මහතාගේ කාර්යාලය පරීක්ෂා කළබව ඇත්ත. නමුත් ඔහුගේ නිවසට යන රථවාහන කිසිවක් පරීක්ෂා කළේ නැහැ. කාර්යාලය පරීක්ෂා කළේ නිශ්චිත කරුණක් සොයාගැනීම සඳහායි.රජයේ නිලධාරීන් පිරිසකට මරණ තර්ජන ලිඛිතවම එවලා තිබුණේ එම කාර්යාලයේදී. ඒවා සකස් කිරීමෙන් අනතුරුවයි වහාම ඉල්ලා අස්වෙන්න නැත්නම් ජනවාරි 27 වැනිදාට කරන දේ බලාගන්නවයි කියමින් මේ තර්ජනාත්මක ලිපි එවලා තිබුණා.මහින්ද රාජපක්ෂ ජනාධිපතිවරයාගේ මැතිවරණ ව්‍යාපාරයට දායකවෙලා හිටිපු කැපීපෙනෙන පුද්ගලයන් රැසකටම මේ තර්ජනාත්මක ලිපි එවලා තිබුණා.ඒවගේම මැතිවරණ ප්‍රතිඵල නිකුත්වන විට ව්‍යාජ එස්. එම්. එස්. (ඉර්ඉ) පණිවිඩ රැසක් නිකුත් කරලා තිබුණා. එම ව්‍යාජ එස්. එම්. එස්. නිකුත් කළ පිරිසක්ද අත්අඩංගුවට ගැනීමට පරීක්ෂණ ආරම්භ වෙලා.තමන් ළඟ හිටපු ආරක්ෂක අංශ නියෝජිතයන් හමුදාවෙන් පැනගිය සෙබළුන් සේ අ¼ඟවා ඔවුන්ට අපහාස කෙරෙන ලෙසටත් රණවිරුවන්ට අගෞරව නොකරන ලෙසටත් සරත් ෆොන්සේකා මහතා ප්‍රකාශ කර තිබෙනවා.ඕක බොරු කතාවක්. මේ නිලධාරීන් බොහෝමයක් හමුදාවෙන් පැනගියා කියලා සරත් ෆොන්සේකා මහතාමයි ලිපියකින් මැතිවරණ කොමසාරිස්වරයාට දැනුම්දීලා තියෙන්නේ.9 දෙනෙක් හමුදාවෙන් පැනගිය සෙබළුන් කියලා දැනුම්දුන් විට ඒ වෙනුවට ආරක්ෂක නිලධාරීන් 9 දෙනෙක් ලබාදෙන්න කියලා මැතිවරණ කොමසාරිස්වරයා දැනුම්දීලා තිබුණා. ඒ අනුවයි ෆොන්සේකා මහතාට ආරක්ෂක නිලධාරීන් ලැබුණේ. හමුදාවෙන් පැනගිය සෙබළුන් තමයි හෝටලයේ ඉඳලා අත්අඩංගුවට ගත්තේ.මැතිවරණ වේදිකාවල ජනගඟ ගැලුවේ සරත් ෆොන්සේකා මහතාගේ රැස්වීම්වලට වූවත් ඡන්දය ගණිනකොට මහින්ද රාජපක්ෂ මහතා ජයග්‍රහණය කර තිබෙන බව පවසන විරුද්ධ පක්ෂය ප්‍රකාශ කරන්නේ නියම ජනරැල්ල අනුව එසේ විය නොහැකි බවයි.සරත් ෆොන්සේකා මහතාගේ රැස්වීම් තිබුණේ හන්දි ගානේ. ප්‍රධාන ක්‍රීඩාංගණවල ඒ මහතාගේ රැස්වීම් තිබුණේ නැහැ. එවැනි ක්‍රීඩාංගණයක සෙනඟ පුරවන්න නම් අඩුම ගණනේ 25000 ක් 50,000 ක් පමණ සෙනඟ ඉන්න ඕනෑ.මහින්ද රාජපක්ෂ ජනාධිපතිතුමාගේ හැම රැස්වීමක්ම පැවැත්වුණේ ප්‍රධාන ක්‍රීඩාංගණවල. ඒ වගේම විශාල සෙනඟක් ඒ රැස්වීම්වලට පැමිණියා. හන්දියක් පිරෙන්න සෙනඟ අවශ්‍යවෙන්නේ තුන්හාරදහසක් පමණයි.මාධ්‍යවල වාර්තා කරනකොට රැස්විම තිබුණේ හන්දියකද ක්‍රීඩාංගණයකද ඒවායේ දිග පළල වාර්තා කරන්නේ නැහැනේ. ෆොන්සේකා මහතාගේ පානදුරේ රැස්වීම තිබුණේ හන්දියේ. ගාලු පාර වැහෙන්න සෙනඟ හිටියේ හංදියේ තිබුණු නිසයි.මං එතනින් යනකොට රැස්වීම දක්කා, 4000 ක් පමණ සෙනඟ ඉන්න ඇති. නමුත් අපේ රැස්වීම්වලට 25,000 කට වැඩියෙන් සෙන¼ඟ හිටියා. එම ජනතා ප්‍රතිචාරය ඡන්ද ප්‍රතිඵලවලිනුත් මැනවින් පෙන්නුම් කෙරෙනවා.ෆොන්සේකා මහතා ජීවිතේ ප්‍රථමවරට සෙනඟ ඉස්සරහට යනකොට ඔහුට පෙනෙන්නේ මුළු ලංකාවම ඔහුත් එක්ක ඉන්නවා කියලයි. නමුත් යථාර්ථය ඒක නෙවෙයි. 70 දශකයේදී රැස්වීම්වල සෙනඟ දැක්කම මටත් හිතුණේ ම්‍රළු ලංකාවම ඉන්නේ අපිත් එක්ක කියලයි.1977 දී රැස්වීම්වල සෙනඟ දැක්ක විදියට නම් මහ මැතිවරණයෙන් ජයග්‍රහණය කරන්නේ සමාජවාදී එක්සත් පෙරමුණ වෙන්න ඕන. නමුත් ජන්ද ගණිනකොට අපි පරාදයි. සෙනඟ ආවේ වාමාංශික අපේ කතා අහන්න විතරයි. හොඳ සංගීත බජව්වක් අහල යනව වාගේ මිනිස්සු ඇවිල්ලා අපේ කතා අහලා සද්ද නැතුව යනවා.අපිත් දේශපාලනයේ ආරම්භක කාලෙ දි හිතුවේ සරත් ෆොන්සේකා මහතා දැන් හිතනව වගෙයි. ඒක නිසා පහුවෙනකොට සරත් ෆොන්සේකා මහතා දේශපාලන යථාර්ථය තේරුම් ගනීවි. මැතිවරණ කොමසාරිස්වරයා නිවාස අඩස්සියේ තබාගෙන බලපෑම් කරලා ඡන්ද ප්‍රතිඵල වෙනස් කළ බවට විරුද්ධ පක්ෂය බරපතළ චෝදනාවක් එල්ල කරනවා.ඔය කටකතා විපක්ෂය හැමදාම කියන දේ. මාධ්‍ය හමුවක් පවත්වලා විපක්ෂයේ අසත්‍ය චෝදනාවලට මැතිවරණ කොමසාරිස්වරයා නියම උත්තරයක් ලබාදීලා තියෙනවා. ඒක නිසා වසර ගණනාවක් තිස්සේ නිදහස් හා සාධාරණ මැතිවරණ පැවැත්වූ මැතිවරණ කොමසාරිස්වරයා මහජනතාවට විශ්වාස කළ හැකි ආකාරයේ මැතිවරණයක් පවත්වා තිබෙනවා. ඡන්ද කොල්ලයක් සිදුනොවූ බවට මැතිවරණ කොමසාරිස්වරයා සහතිකවෙනවා නම්, තවත් මොන කතාද?මංගල සමරවීර කියන්නේ මේ රටට මඩ හා පච ව්‍යාපාර නවතාවකින් ඉදිරිපත් කරපු පුද්ගලයා. මංගලගේ ඒ ඒ පච හා මඩවලට අවශ්‍ය පිළිතුරු අපිත් ලබාදුන්නා. මැතිවරණ කොමසාරිස්වරයා තවත් වැදගත් කතාවක් කිව්වා. මැතිවරණයට කලින් කොමසාරිස්වරයා කිව්වා. ඡන්දේ පරාද වුණාම හේතු කියන්න එන්න එපැයි කියලා.මැතිවරණ ප්‍රතිඵලවලට එරෙහිව අධිකරණයට පෙත්සමක් ගොනු කිරීමට විරුද්ධ පක්ෂය තීරණය කරලා. ඔවුන් ප්‍රකාශ කරන්නේ මැතිවරණ පෙත්සම තුළින් ඔවුන් ජයග්‍රහණය ලබන බවයි.වැඩි ඡන්ද ලක්ෂ 18ක් වෙනස් කරන්න තීන්දු දෙන්නේ ලෝකයේ මොන රටේ අධිතරණයද? මෙතරම් විශාල පරාජයක් සිදුවුණාට පසුව ඒක දරාගන්න බැරිව විපක්ෂය නන්දොවනවා. ඡන්ද විමසීම අවසන් වු පසුව මේ මැතිවරණය සාමකාමී බව ප්‍රකාශ කෙළේ විපක්ෂ නායක රනිල් වික්‍රමසිංහ මහතායි.දෙස් විදෙස් පරීක්ෂකයන් ගණනාවක් පැමිණ කරන ලද නිරීක්ෂණවලින් පසුවත් කිව්වේ නිදහස් හා සාධාරණ මැතිවරණයක් පැවැත්වුණා කියලයි. පැරදුණාම පස්සේ මේ කතා කියන්නේ රට අස්ථාවර කිරීමට වෙර දරන උදවියයි. ඉදිරි මහ මැතිවරණයේදී ඔවුන්ට තියෙන ඡන්ද ටිකත් නැති වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=f1002082</link>
    <topic> </topic>
    <author/>
    <content>ශ්‍රී ලංකාවේ සයවැනි විධායක ජනාධිපතිවරයා තෝරා පත්කර ගැනීම සඳහා වූ ඡන්ද විමසීම නිමාවට පත්වූයේ ජනාධිපති මහින්ද රාජපක්ෂ මහතාට අතිවිශිෂ්ට ජනතාවරමක් ලබාදෙමිණි.ලක්ෂ 60 කට වැඩි බුද්ධිමත් ඡන්ද දායක ජනතාව යළිත් ඔහු ජනාධිපති ධුරයට පත්කිරීමේ එක් ප්‍රතිඵලයක් ලෙස සන්ධානයක් වශයෙන් පශ්චාත් මැතිවරණ ප්‍රචණ්ඩ ක්‍රියා වාර්තා නොවූ මැතිවරණයක් ලෙස එය ඉතිහාසයට එක්වී තිබේ.එය එසේ නොවන්නට දියත් වීමට ඉඩ තිබූ ලේ වැකි කුමන්ත්‍රණයේ සුලමුල මේ වනවිට අනාවරණ වෙමින් පවතී. ප්‍රතිවාදීන් මත අතිශය සාහසික ප්‍රචණ්ඩත්වයක් මුදාහරිමින් රට ලෙයින් නෑවීමට කළ සැලසුම් ව්‍යර්ථ වී ගියේ ජාතියේ වාසනාවට යි’ 2009 මැයි 19 දා ත්‍රස්තවාදයෙන් රට නිදහස් වූ මොහොතේ රටේ සිව්දිග ජනයා වීදිබැස කිරිබත් උයා - රතිඤ්ඤා දල්වා, ජාතික ධජ ළෙලවමින් සතුටු වූ පරිදිම මේ ජනවාරි 26 දායින් පසු ගෙවීගිය දවස් කිහිපය තුළ රට පුරා දකින්නට ලැබුණේ රට එක්සේසත් කළ සිය ආදරණීය නායකයා යළි ඉහළින්ම බලයට පත්කිරීමට තමන්ට හැකිවීම පිළිබඳ මේ රටේ ජනතාවට දැණුනු සතුටයි.ඔවුන් රට ලැබූ ජයග්‍රහණය සැමරුවේ කිරිබතක් උයා අසල්වැසියාට පිරිනමමිනි. මේ අත්දැකීම 77’ දී හෝ අසූ ගණන්වලදී මැතිවරණයකින් පසු අප ඇසූ - දුටු සිදුවීම්වලට කොපමණ වෙනස්ද, කොපමණ සුන්දරද, අප කල්පනා කරන්නේ එය මේ ප්‍රධාන දේශපාලන කඳවුරු දෙක අතර ‘වෙනස’ පිළිබිඹු කරන එක් අවස්ථාවක් බවයි.ජනාධිපතිවරණයට පෙර එජාප මහලේකම්වරයා හා එක්සත් ජනතා නිදහස් සන්ධානයේ ප්‍රධාන ලේකම්වරයා එකම ස්ථානයක සිට ජනතාවගෙන් ඉල්ලා සිටියේ නිදහස් - සාමකාමී මැතිවරණයක් සඳහා කැපවන ලෙස යි. තමන්ද ඊට කැපවන බව ඔවුහු කියා සිටියහ. තවදුරටත් එජාප මහලේකම්වරයා කීවේ ප්‍රතිඵලය කුමක් වුවද එය භාරගැනීමට තරම් අප නිහතමානී විය යුතු බවයි!.එහෙත්, මෙරට මැතිවරණ ඉතිහාසයට එක්වූ අතිශය නිදහස්, සාධාරණ හා සාමකාමී මැතිවරණයක සුපැහැදිළි ප්‍රතිඵලයකින් පසු එය භාරගැනීමට තරම් මේ ප්‍රකාශය කළ අය නිහතමානී වීද යන ප්‍රශ්නය අසන්නට අපට සිදු වේ.නිහතමානීව හා යම් දේශපාලන පරිණතභාවයකින් යුතුව ප්‍රතිඵලය භාරගන්නවා වෙනුවට විපක්ෂයේ හවුල කළේ ප්‍රතිඵලය දූෂිත බව කියාසිටිමිනි. ඊට එරෙහිව තම පාක්ෂිකයන් ප්‍රකෝප ගන්වා රට තුළ මහ කළබගෑනියක් නිර්මාණය කිරීමට යි.මැතිවරණ දිනයේ දී ඡන්ද විමසීම සාමකාමී අන්දමින් පැවැත්වෙන බව මාධ්‍යයට කියා සිටි විපක්ෂ හවුලේ නායකයන්ට තවත් මාසයක් - දෙකක් ජීවත් වූ සිහින ලෝකයෙන් බිමට වැටීමත් සමඟ එය දරාගත නොහැකි කාරණයක් බවට පත්ව තිබේ.ප්‍රචණ්ඩත්වය1931 දී මෙරටට වැඩිහිටි සර්වජන ඡන්ද බලය ලැබීමෙන් පසු කිහිප ආකාරයක මැතිවරණ පිළිබඳ මෙරට ඡන්ද දායකයාට අත්දැකීම් ඇත. ඡන්ද බලය ලැබී ගෙවීගිය මුල් දශක දෙකක පමණ කාලය තුළ එනම් 1950 ගණන්වල පැවැති මැතිවරණ දක්වාම මැතිවරණ ප්‍රචණ්ඩ ක්‍රියා යනුවෙන් හඳුනාගත හැකි සිදුවීම් වාර්තා නොවූ තරම් ය. ඉන්පසුවත් 1977 දක්වාම පැවැති මැතිවරණ සංවිධානාත්මක මැතිවරණ ප්‍රචණ්ඩත්වයන්ගෙන් තොර විය.ඒ ඒ ප්‍රාදේශීය දේශපාලනඥයන් ගේ බලපුලුවන්කාරකම් සහ ඔවුන්ගේ දේශපාලන ශෛලිය අනුව වාර්තා වූ සිදුවීම් සමහරක් හැරුණුවිට සැළකිය යුතු මට්ටමේ ප්‍රචණ්ඩත්වයකින් 77’ ට පෙර පැවැති මැතිවරණ කිළිටි වී නොතිබිණි.එහෙත් සෑම යහපත් දෙයක්ම අයහපත විසින් යටපත් කරනු ලැබූ 77’ දේශපාලන වෙනසෙන් පසු මැතිවරණ ක්‍රියාවලියට ද උදාවූයේ දුර්භාග්‍යයකි.77’ දී එජාපය බලයට පත්වීමත් සමඟ ඔවුන් හැසිරුණු ‘ජයග්‍රාහී’ විලාශය පිළිබඳ එදා අවුරුදු 5 – 6 පොඩිඑවුන් ලෙස අප අත්දුටු දේවල් බිහිසුණු හා අප්‍රසන්න මතකයන් ලෙස තවමත් අප සිත් තුළ කිඳාබැස තිබේ. ජේ. ආර්. ජයවර්ධන මහතා 77’ දී බලයට පත්වූයේ ‘ධර්මිෂ්ට සමාජයක්’ ඇතිකරන බව පවසමිනි.ධර්මිෂ්ට සමාජයක් බිහිකිරීමේ කාර්යය ආරම්භ වූයේ විරුද්ධ පාක්ෂිකයන්ගේ ගෙවල් ගිනිබත් කරමිනි. ජීවිත, දේපල වනසමිනි.රැකියාවලින් දොට්ට දමමිනි. අතිශය කුරිරු අන්දමින් විපක්ෂ ක්‍රියාකාරීන්ගෙන් පළිගනිමිනි. අප සිටි ප්‍රදේශයේ එජාප ක්‍රියාකාරීන් එදා හැසිරුණු ආකාරය සිතුවම් පටයක් සේ අප මනසේ දිගහැරෙයි.ඉන් එක් රූප රාමුවක් පමණක් ඔබ ඉදිරිපිට තබන්නට මට ඉඩදෙන්න. පෙළපාලියකින් යමින් සිටි ‘ජයග්‍රාහකයන්’ පිරිසක් රජයේ කාර්යාලයකට බලහත්කාරයෙන් ඇතුල් වී සිටියහ. මේ කාර්යාලයේ මගේ පියා රාජකාරි කරමින් සිටියේය.ඔහු එක්සත් ජාතික පාක්ෂිකයකු නොවේ. රජයේ කාර්යාලයක මෙපරිදි හැසිරීමට ඉඩදිය නොහැකිබව මේ මිනිසුන්ට පැහැදිළි කිරීමට මගේ පියා දැරූ වෑයමෙන් ඵලක් වූයේ නැත.කළබලකාරී ලෙස හැසිරුණ මේ පිරිස කාර්යාල බිත්තියේ ඡායාරූපයක් එල්ලුවේය. එය ජේ. ආර්. ජයවර්ධන මහතා දළදා කරඬුවට වැඳගෙන සිටින ඡායාරූපයකි. ඡායාරූපයට යටින් ‘ශ්‍රද්ධාව‘ යනුවෙන් සටහන් විය !.අමිහිරි මතකයන්ජයවර්ධන මහතා පොලීසියට දින 7 ක නිවාඩුවක් ලබා දී තිබුණේය. එය පොලීසියට ‘නිවාඩුවක්’ වුවද එජාප මැරයන්ට විපක්ෂ ක්‍රියාකාරීන් මර්දනය කිරීම සඳහා දුන් ‘බලපත්‍රයකි.’ එපරිද්දෙන් උදාකරන්නට පටන්ගත් ‘ධර්මිෂ්ට සමාජය’ අන්තිමේදී ඒ වෙනුවෙන් නිකුත් කළ මුද්දරයේ වචන දෙකක් පමණක් බවට පත්විය.1981 සංවර්ධන සභා මැතිවරණයේ දී යාපනයේ වූ අමිහිරි සිදුවීම් ඉතිහාසයේ කටුක මතකයන්ය.1982 දී පැවැති පළමු ජනාධිපතිවරණය මෙරට මැතිවරණ ඉතිහාසයට එක්වූ දූෂිතම මැතිවරණයක් ලෙස සැළැකේ. එය පැවැත්වෙන විට විපක්ෂ නායිකා සිරිමාවෝ බණ්ඩාරනායක මැතිනියගේ ප්‍රජා අයිතිය අහෝසි කර තිබිණි.ජනාධිපතිවරණයේ ශ්‍රීලනිප ජනාධිපති අපේක්ෂකයා වූ හෙක්ටර් කොබ්බෑකඩුව මහතාගේ ඡන්දය ද හොරට දමා තිබීමෙන් එය කොපමණ නිදහස් හා සාධාරණ මැතිවරණයක් ! වීද යන්න තහවුරු වෙයි. ඒ ආකාරයේ සියළු ශිල්ප දැක්වීමෙන් පසුව ද ජයවර්ධන ජනාධිපතිවරයා ලබා තිබූ ඡන්ද ප්‍රතිශතය 52.9% කි. කොබ්බෑකඩුව මහතා 39.1% ඡන්ද ප්‍රතිශතයක් ලබා තිබිණි.මෙරට මැතිවරණ ක්‍රියාවලියේ තවත් සුප්‍රකට අවස්ථාවක් වන්නේ 1982 ජනමත විචාරණය යි. බොහෝදෙනා එය හඳුන්වන්නේ ‘ලාම්පු - කළගෙඩි සෙල්ලම’ යනුවෙනි. එවක මැතිවරණ කොමසාරිස්වරයාම ජනමත විචාරණය හැඳින්වූයේ දූෂිත මැතිවරණයක් යනුවෙනි. 83’ න් පසු ජවිපෙද ඇතුළුව පක්ෂ ගණනාවක් අසාධාරණ ලෙස තහනම් කෙරිණි.1988 දී පැවැති ජනාධිපතිවරණය භීෂණකාරී වාතාවරණයක පැවැති මැතිවරණයකි. එම මැතිවරණයේ දී ඡන්දය ප්‍රකාශ කිරීමට දඬුවම මරණය වී තිබිණි ! මෙරට ජනාධිපතිවරණ ඉතිහාසයේ ඡන්දය ප්‍රකාශ කළ අඩුම ප්‍රතිශතය ලෙස 55% සටහන් වූයේ මේ මැතිවරණයේදී ය.50.4% ක ඡන්ද ප්‍රතිශතයක් ලැබූ ආර්. ප්‍රේමදාස මහතා බලයට පත්වූ අතර සිරිමාවෝ බණ්ඩාරනායක මහත්මිය ලබාගත්තේ 45% ඡන්ද ප්‍රතිශතයකි. එම මැතිවරණය සම්බන්ධයෙන් පැවැති තර්ජන හා කළබලකාරී සිදුවීම් නොවන්නට ප්‍රතිඵලය ඊට වෙනස්වන්නට ඉඩ තිබූ බව දේශපාලන විශ්ලේෂකයන්ගේ් මතය යි’වසර 17 කට පසු දේශපාලන බලයේ වෙනසක් ඇති කරමින් පොදුජන එක්සත් පෙරමුණ බලයට ගෙන ආ 1994 මහ මැතිවරණයෙන් පසු මෙරට මැතිවරණ ක්‍රියාවලියට අඳුරු පැල්ලම් එක් නොවූ තරම් ය. සාපේක්ෂව මැතිවරණ ක්‍රියාවලිය නිදහස් හා සාමකාමී විය.එහෙත්, එල්.ටී.ටී.ඊ. ත්‍රස්තවාදය මෙම ප්‍රජාතාන්ත්‍රීය ක්‍රියාදාමයද සිය ම්ලේච්ඡත්වයට යටකර තිබිණි. 1994 ජනාධිපතිවරණ ව්‍යාපාරය තුළදීම එජාප අපේක්ෂක ගාමිණී දිසානායක මහතා එල්.ටී.ටී.ඊ. යේ මරාගෙන මැරෙන බෝම්බ ප්‍රහාරයකින් ජීවිතක්ෂයට පත් විය.ඔහු සමඟ එජාප දේශපාලන ප්‍රබලයන් කිහිප දෙනෙක්ම අවසන් ගමන් ගියේය. 94% දී විශාල ජනවරමක් ලබා බලයට පත් චන්ද්‍රිකා කුමාරතුංග ජනාධිපතිනිය දෙවන වාරය සඳහා 1999 දී තරග කරන විට යළිත් එල්.ටී.ටී.ඊ.ය ක්‍රියාත්මක විය.එම ජනාධිපතිවරණ ව්‍යාපාරයේ කොළඹ නගර සභා පිටියේ පැවැති පොදු පෙරමුණු අවසන් ප්‍රචාරක රැළියේ දී චන්ද්‍රිකා ජනාධිපතිනිය ඉලක්ක කරමින් පුපුරවා හැරි මරාගෙන මැරෙන බෝම්බයකින් ඇය දිවිගලවා ගත්තේ අනූනවයෙනි. එහෙත්, ඇයගේ ඇසක් බරපතළ ලෙස තුවාල ලබා තිබිණි.යළිත් වරක් මැතිවරණ ඉතිහාසයට කලු පැල්ලමක් එක් වූ අවාසනාවන්ත අවස්ථාවක් ලෙස 1999 දී පැවැති වයඹ පළාත් සභා මැතිවරණය සටහන් වෙයි. ප්‍රජාතන්ත්‍රවාදී ක්‍රියාවලිය පිළිබඳ විශ්වාසය තබා ඇති මිනිසුන් කම්පනයට පත්කිරීමට තරම් එම මැතිවරණය ප්‍රචණ්ඩත්වයෙන් වැඩී තිබිණි.ඒ තුළ ලැබූ අමිහිරි අත්දැකීම් වලින් පසු නිදහස් හා සාධාරණ මැතිවරණ පිළිබඳ සමාජය තුළ වැඩි උනන්දුවක් ඇතිවූ බවද පෙනෙන්නට ඇත. එහෙත් 2001 දී එජාපෙ බලයට පත්වූ පසු ඇතිවූ තත්ත්වය ජනතාවට තවමත් අමතක නැත.සාධාරණ මැතිවරණඑක්සත් ජනතා නිදහස් සන්ධානය බලයට පත් වූ 2004 මහ මැතිවරණය, ජනාධිපති මහින්ද රාජපක්ෂ මහතා බලයට පත්වූ 2005 ජනාධිපතිවරණය වැනි අවස්ථා නිදහස් හා සාධාරණ මැතිවරණ ලෙසද සාපේක්ෂව මැතිවරණ ප්‍රචණ්ඩ ක්‍රියා අඩු මැතිවරණ ලෙසද වාර්තා වී ඇත.2005 න් පසු පැවැති මැතිවරණ වල පූර්ව මැතිවරණ කලබල යනුවෙන් හඳුනාගන්නා සිදුවීම් යම් ප්‍රමාණයක් හැරුණුවිට මැතිවරණ දිනය තුළ ප්‍රචණ්ඩත්වය මුදාහැරීමක්වත්, පශ්චාත් මැතිවරණ ප්‍රචණ්ඩත්වයක්වත් වාර්තා වූයේ නැත.විපක්ෂ ක්‍රියාකාරීන්ගෙන් වියරු ලෙස පළිගැනීමේ අශිෂ්ට ක්‍රියාවලියට තිත තැබී තිබිණි. ගෙවීගිය සිව් වසර තරම් මැතිවරණ පැවැත්වුණු කාලවකවානුවක් මෙරට ඉතිහාසයේ නැත.එහෙත් එම මැතිවරණ අප්‍රසන්න අත්දැකීම්වලින් තොර විය. නමුත්, තවදුරටත් එල්.ටී.ටී.ඊ. ත්‍රස්තවාදය මෙරට ප්‍රජාතන්ත්‍රවාදයට අභියෝගයක්ව පැවැතිණි. උතුර – නැඟෙනහිර ජනයාගේ ඡන්ද අයිතිය වළලා දමා තිබිණි.ඉකුත් උතුරු මැද පළාත් සභා මැතිවරණයේ දී එජාප මහ ඇමැති අපේක්ෂකයා වූ විශ්‍රාමික මේජර් ජනරාල් ජානක පෙරේරා එල්.ටී.ටී.ඊ.යේ මරාගෙන මැරෙන බෝම්බයකින් ඝාතනය කිරීමද මෙරට මැතිවරණ ඉතිහාසයට එක්වූ ලේ පැල්ලමකි.ජයග්‍රහණයජනාධිපති මහින්ද රාජපක්ෂ මහතා විසින් ත්‍රස්තවාදය මුලිනුපුටා දැමීම සඳහා ගනු ලැබූ නිර්භීත හා ඍජු ක්‍රියාදාමය හමුවේ මෙරට ප්‍රජාතන්ත්‍රවාදයටද නිදහස ලැබිණි. පළමුවෙන් නැඟනහිර පළාත ආරක්ෂක හමුදා විසින් මුදාගනු ලැබීමත් සමඟ පළාත් පාලන ආයතන ඡන්ද විමසීම පැවැත්වූ අතර ඊළඟට නැඟෙනහිර පළාත් සභා ඡන්ද විමසීම පැවැත්වීය. නිදහස් පසුබිමක තම නියෝජිතයන් තෝරා පත්කර ගැනීමට නැඟෙනහිර ජනයාට ඉඩ සැළසිණි.නැඟෙනහිර මහ ඇමැතිවරයා ලෙස පත්වූයේ එල්.ටී.ටී.ඊ.යේ ඡ්මා සොල්දාදුවකුව සිට ත්‍රස්තවාදී ක්‍රියාවන්හි නියැලී පසුව එල්.ටී.ටී.ඊ.ය අතහැර ප්‍රජාතන්ත්‍රීය ක්‍රියාදාමයට පිවිසි ශිවනේසතුරෙයි චන්ද්‍රකාන්තන් හෙවත් පිල්ලෙයාන් මහතාය. අවිදැරූ පිරිස් උණ්ඩය වෙනුවට කතිරයේ බලය මත විශ්වාසය රඳවන තැනට ගෙනඒමට හැකිවී තිබීමම ප්‍රජාතන්ත්‍රවාදය ලැබූ ජයග්‍රහණයකි.2009 මැයි 19 දා දශක තුනක් තිස්සේ රටත් ජනතාවත් පීඩාවට පත්කළ, රටේ අතිමහත් විනාශයක් සිදුකළ එල්.ටී.ටී.ඊ. ත්‍රස්තවාදය මුළුමනින් පරාජය කර රට එක්සේසත් කිරීමත් සමඟ මෙරට ප්‍රජාතන්ත්‍රවාදය ද අර්ථවත් විය.රට එකම ධජයක් යටතේ එක්සේසත් විය. රටේ නීතිය සෑම බිම් අඟලක් කෙරෙහිම බලපවත්වන්නට විය. යුද්ධය දිනා ගැනීම සඳහා අභීතව දේශපාලන නායකත්වය ලබාදුන් සේනාධිනායකයා උතුරු නැඟෙනහිර ජනයාගේ කැමැත්තද පිළිබිඹු වන නව ජනවරමක් පිළිබඳ විශ්වාස තැබීය. ජනවාරි 26 දා පැවැති ජනාධිපතිවරණය එහි ප්‍රතිඵලය යි.ඡන්ද ප්‍රතිශතදශක ගණනාවකට පසු එල්.ටී.ටී.ඊ.යේ තුවක්කු කටට බිය නොවී සිය ප්‍රජාතන්ත්‍රවාදී අයිතිය බුක්තිවිඳීමේ අවස්ථාව උතුරු නැඟෙනහිර ජනතාවට සැළසී තිබිණි. නිදහස් පරිසරයක ඡන්ද මධ්‍යස්ථානයට ගිය එම ජනයා ඡන්දය ප්‍රකාශ කළේ සතුටිනි.අවතැන්වූවන් සඳහාද ඡන්ද ප්‍රකාශ කිරීමේ ඉඩ ප්‍රස්ථා සළසා තිබිණි. ත්‍රිකුණාමලය, මඩකලපුව, දිගාමඩුල්ල දිස්ත්‍රික්කවල ඡන්දය ප්‍රකාශ කළ ප්‍රතිශතය සටහන් වූයේ පිළිවෙලින් 68.22%, 64.83% හා 73.54% ලෙසයි. වන්නි දිස්ත්‍රික්කයේ ද 40.33% ඡන්දය දී තිබිණි.යාපන දිස්ත්‍රික්කයේ ද 25%ට වැඩියෙන් ඡන්දය ප්‍රකාශ විය. පෙරට සාපේක්ෂව එය සැළකිය යුතු ප්‍රතිශතයකි. වඩා වැදගත්වන්නේ උතුරු නැඟෙනහිර පළාත්වල ජනයා වැඩිවශයෙන් ඡන්දය ප්‍රකාශ කළේ කාටද යන කාරණයට වඩා ඔවුන් ඡන්දය ප්‍රකාශ කර තිබීමය.ජනාධිපතිවරයා ද ඉතාමත් නිවැරදිව කීවේ එහිදී තමන් ලැබූ ජයග්‍රහණය එම ජනතාව ඡන්දය ප්‍රකාශ කර තිබීම බව යි. එම ජනතා කැමැත්තේ ඇති සෙසු පණිවිඩ වෙනමම දේශපාලනික වශයෙන් තේරුම්ගත යුතු කාරණයකි. 2005 දීට වඩා බෙහෙවින් වැඩි ඡන්ද සංඛ්‍යාවක් මහින්ද රාජපක්ෂ ජනාධිපතිවරයාට ලබාදීමට උතුරු නැඟෙනහිර ජනතාව ක්‍රියාකර තිබීම ද අවධානයට ලක්විය යුතුය.මෙවර ජනාධිපතිවරණයට පෙර ද මැතිවරණ ප්‍රචණ්ඩ ක්‍රියා යනුවෙන් හැඳින්වෙන මැතිවරණය හා සම්බන්ධ යම් යම් සිදුවීම් සංඛ්‍යාවක් වාර්තා විය. ප්‍රචාරක සැරසිළි - කාර්යාල කඩාදැමීම්, ගිනි තැබීම්, ප්‍රතිපාක්ෂිකයන්ට පහරදීම් ආදී වශයෙන් දෙපාර්ශවයෙන්ම එවැනි සිදුවීම් සම්බන්ධයෙන් පොලීසියට පැමිණිලි ලැබී තිබිණි.මැතිවරණයට සතියක් තිබියදී ඊට පූර්ව ආසන්න මාසයක කාලසීමාව තුළ විවිධ මට්ටමේ පැමිණිලි 700 ක් පමණ පොලීසියට වාර්තා විය. ඉන් ජීවිත හානි 4 ක් පිළිබඳ සඳහන්වීම කණගාටුදායක තත්ත්වයයි.ඉන් තිදෙනෙක් සන්ධානයේ ආධාරකරුවන් බවට වාර්තා පළවිය. කෙසේවුවද, කුමන ආකාරයකින් හෝ ජීවිත හානි ඇතිවීම කිසිසේත් අනුමත කළ නොහැකිය. කිසිදු සිදුවීමකින් තොර මැතිවරණයක් පිළිබඳ උසස්ම ප්‍රජාතන්ත්‍රවාදයක් ඇතැයි පැවසෙන රටවල පවා නොමැත.සාමකාමී බවපූර්ව මැතිවරණ සිද්ධීන් පිළිබඳ තත්ත්වය එසේ වුවද මැතිවරණ දිනය අතිශය සාමකාමී අන්දමින් ගෙවී ගියේ ය. ඡන්දයේ ප්‍රතිඵලයට බලපෑමක් ඇතිවන අන්දමේ සංවිධානාත්මක ප්‍රචණ්ඩත්වයක් පිළිබඳ කිසිදු ප්‍රදේශයකින් වාර්තා වූයේ නැත.ඡන්ද දායකයන් අතිශය උනන්දුවකින් ඡන්දය ප්‍රකාශ කළේ 1982ට අඩු මෙරට ජනාධිපතිවරණ ඉතිහාසයේ ප්‍රකාශ වූ ඉහළම ඡන්ද ප්‍රතිශතය වන 74% වාර්තා කරමිනි. මැතිවරණය සාමකාමීව, නිදහස් හා සාධාරණ අන්දමින් පැවැති බව දේශීය හා විදේශීය නිරීක්ෂකයන්ගේ ද මතය විය. මැතිවරණය නිසියාකාර පැවැත්වීම පිළිබඳ හා එහි ප්‍රතිඵලය පිළිබඳ මැතිවරණ කොමසාරිස්වරයාගේ සහතිකය ද ලැබිණි.එක්සත් ජාතීන්ගේ මහ ලේකම් වරයාගේ පටන් ලෝක නායකයෝ රැසක් මේ මැතිවරණය පැවැත්වුණු හැටි අගය කළේය. ජයග්‍රාහකයා වූ ජනාධිපතිවරයාට සුබ පැතුවේය. අපේ රට දෙස බොහෝ අවස්ථාවල ප්‍රශ්ණාර්ථයෙන් බලන විදේශ මාධ්‍ය පවා කීවේ මැතිවරණය නිදහස් හා සාමකාමී බවයි.පෙර සඳහන් කළ මෙරට මැතිවරණ ඉතිහාසය හා බැඳී මැතිවරණ - දේශපාලන ප්‍රචණ්ඩත්වය සමඟ සසඳන කල්හි මෙය මෙරට ඉතිහාසයේ පැවැති බෙහෙවින් පිරිසිදු මැතිවරණයක් බවට සැකයක් නැත. මැතිවරණ දෙපාර්තමේන්තුව විසින් ගෙන තිබූ විවිධ ක්‍රියාමාර්ග ද ඊට ප්‍රබල පිටුබලයක් වූ අතර පොලීසියේ රාජකාරී අයුතු රාජ්‍ය බලපෑම් වලින් තොරව කිරීමට ඉඩ සැළසී තිබීමද ඊට හේතුවක් විය. මැතිවරණ නිරීක්ෂණ ක්‍රියාවලිය ගැනද මෙහිදී සඳහන් කළ යුතුය.මෙරට මැතිවරණ ක්‍රියාවලිය ප්‍රචණ්ඩකාරී සිදුවීම් සහිත එකක් වීමට පවතින ව්‍යවස්ථාව යටතේ හඳුන්වා දී ඇති සමානුපාතික නියෝජන ක්‍රමය හෙවත් මනාප ඡන්ද ක්‍රමය බෙහෙවින් හේතුවී තිබේ.එකම පක්ෂයේ අපේක්ෂකයන් ගහමරා ගන්නා ඡන්ද ක්‍රමයක් ලෙස එය හැඳින්විය හැකිය. ඉදිරි මැතිවරණ ක්‍රියාවලියේ දී මේ ඡන්ද ක්‍රමය වෙනස් කිරීම රජයේ අපේක්ෂාව වී තිබීම සතුටුදායක කාරණයකි.අනෙක් කාරණය 17 වෙනි ආණ්ඩුක්‍රම සංශෝධනය බලගැන්වීමෙන් මැතිවරණ ක්‍රියාවලියේ සියලු යහපත උදාවනු ඇතැයි ඇතැම්දෙනා කල්පනා කිරීම වැරදි බවයි. ඒ බව මැතිවරණ කොමසාරිස්වරයාට පෙන්වා දී ඇත.පසුගියදා ඔහු එහි ඇති විකෘතීන් පිළිබඳ කදිම විග්‍රහයක් ද කළේය. මේ අනුව පෙනෙන්නේ ව්‍යවස්ථාවට කෑලි සංශෝධන එක් කිරීම නොව පවතින ව්‍යවස්ථාව විශාල වෙනසකට ලක්කිරීම හෝ නව ව්‍යවස්ථාවක් හඳුන්වාදීම වඩා ප්‍රායෝගික ක්‍රියාමාර්ගය බව යි. ඉදිරි මහ මැතිවරණයේ දී එවැනි පියවරක් ගන්නට සමත් ජනතාවරමක් රජයට ලබාදීම ජනතාවට පැවරෙයි.එමඟින් මැතිවරණ ප්‍රචණ්ඩ ක්‍රියා අතීතයට එක්වූ වදනක් බවට පත් කරන්නට ද ශක්තිමත් ප්‍රජාතන්ත්‍රීය ක්‍රියාවලියක් නිර්මාණය කර ගැනීමට ද, රටේ අනාගතය සුබදායක එකක් කරගැනීමට ද හැකිවනවා ඇත.දස අතින්ම ප්‍රකාශ වන්නේ ජනාධිපතිවරණය සාධාරණ සාමකාමී බවයි. මේ සම්බන්ධයෙන් නිවැරදිම තීරණය දිය යුත්තේ මැතිවරණ කොමසාරිස්වරයා ය. විපක්ෂය ගෙන යන සියලු කට කතා අමූලික පදනම් විරහිත අසත්‍ය ඒවා බව සනාථ කරමින් මැතිවරණ කොමසාරිස්වරයා යථා තත්ත්වය ප්‍රකාශ කර තිබේ.වැඩි ඡන්ද දහඅට ලක්ෂයකින් තීරණය වූ මෙවැනි මැතිවරණයකට හොර ලේබලය අලවන්නේ ඡන්දය දෙන්නට එන අය මරා දැමූ ජනතා විමුක්ති පෙරමුණත් හොර ඡන්ද අතින් වාර්තා පිට වාර්තා තබා සිටින එක්සත් ජාතික පක්ෂයත් වීම හාස්‍යයයට කරුණකි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=f1002083</link>
    <topic>ජනාධිපතිතුමා තරම් මිනිසුන්ගේ සෙනෙහස දිනාගත් නායකයෙක් මෑත යුගයේ බිහිවුණේ නෑ</topic>
    <author>සංවාද සටහන -අයන්තී විතාන ඡායාරූප -සමන් ශ්‍රී වෙදගේ</author>
    <content>පන්දහසක් කල් සම්බුදු සසුන ලක් දෙරණේ බැබලෙනා බව පෙර රජ දරුවන් පවා බැතිබර සිතින් ඇදහූ පැවසූ කරුණකි. එවන් නිමල දහමක් බැබලෙන්නට පමණක් නොව එය සුරකිනා සිංහල ජාතිය සුරක්ෂිත වීමට නම් මේ ලංකා ධරණීතලය සදාකල්හිම සුරක්ෂිත විය යුතුය. දේශපාලන, සමාජ සුරක්ෂිතතාවය දෙස බස රැසෙහි ප්‍රභාෂ්වරබර උදෙසා ඇති කරන බලපෑමත් සුරක්ෂිත රටක රාජ්‍යයක සැබෑ සමාජ ප්‍රබෝධයත් පිළිබඳ කතා කිරීමට මෙවර ධර්ම සභාවට වැඩම කරන්නේ මහනුවර ගලගෙදර මැදගොඩ ශී‍්‍ර සිද්ධාර්ථෝදය පිරිවෙන් විද්‍යායතනයේ නියෝජ්‍ය පරිවේනාධිපති දිඹුල්කුඹුරේ විසුද්ධානන්ද හිමියෝයි.වර්තමානයේ රජය ලද ජයග්‍රහණය පිළිබඳ ඔබවහන්සේගේ මතය කුමක්ද?සියල්ල අවසන් විය. ඉතිහාසඥයන් ඉතිහාස විග්‍රහයන්වලදී “පළවන විජයබාවන් නො සිටින්නට සිංහල ජාතියක් නොමැත” යනුවෙන් අභීත ප්‍රකාශයක් ඉතිහාස පොතට එක් කළා.වර්තමානයේ අපද එවැනි ප්‍රකාශයක් ලංකා ඉතිහාස පොතට එක් කළ යුතුයි. මහින්ද රාජපක්ෂයන් වත්මනෙහි බිහි නොවන්නට සිංහලයා තරම් දීන නිවට බයාදු පෞරුෂත්වයක් නැති අභිමානයක් නැති සිංහල නම් ජාතියක් ලොව බිහිවන්නට ඉඩ තිබුණා.විශේෂයෙන් ම රටට දැයට හිත ඇති මිනිසුන් පසුගිය මැතිවරණ සමයේ භීතියෙන් ත්‍රාසයෙන් ගල් ගැසී සිටින අයුරු අප දැක්කා. වෙහෙර විහාරයට දන් පැන් ගෙන ආ බැතිමතුන් දෙවියන්ට මියගිය නෑයන්ට පින් දුන්නේ මේ මහා විපතින් රට ගලවා දෙන ලෙස අලුත් ප්‍රාර්ථනාවක් ද එක් කරලා.නගරයේ ජීවත්වන ගෑස් සිලින්ඩරයෙන්, කොත්තු රොටියෙන් මෙතෙක් කල් ජාත්‍යාලය උණුසුම් කරගත් මිනිස්සුන්ට ගමේ මිනිස්සුන්ගෙන් දෙලොව රත්වෙන උත්තරයක් ලැබුණා.ජනපතිතුමන්ට නගරයෙන් ගම දෙසට සිය නෙත් යොමු කරලන්ට දුන් සංවේදී පණිවිඩයක් මේ ජයග්‍රහණය.ගැමි මිනිසුන් කවදත් අපේකමට ආදරය කළා. මහින්ද රාජපක්ෂ සරම කමිසය අඳින නිසා කැසපට ගසාගෙන කුඹුරට බහින නිසා නගරයේ ජීවත්වන සුපිරි පැලැන්තියට මහින්ද රාජපක්ෂයන් කොහොමත් මුල ඉඳන් ඇල්ලුවේ නැහැ.එය ගමේ මිනිසුන් එදා ඉඳන්ම හොඳින් දැනගෙන සිටි කාරණයක්. හෙළ සිරිතට විරිතට අනුව හැදුණු ඇලේ දොළේ කෙතේ ජීවත්වන මිනිසුන් මහගොවියා ගේ පුතා මෙවර බේරා ගැනීම ඉතිහාසයේ විශ්මිත තීරණයක් බව පැහැදිලිවම කිව යුතුයි.මේ ජයග්‍රහණය වඩාත් ඵලදායිවීමට පාලකයාගේ අවධානයට යොමු විය යුතු යැයි ඔබවහන්සේගේ දකින පැතිකඩ මොනවාද?මහින්ද රාජපක්ෂ නම් සිංහලයා රජ වීම රටෙහි වාසනාවක්. සොබා දහම විසින් එවැනි මිනිසුන් කලින් කලට බිහිකර තම පැවැත්ම තහවුරු කර ගන්නවා. කෙතරම් නින්දා අපහාස මහින්ද රාජපක්ෂයන් කරා පැමිණියද රටක් ජාතියක් සතු වාසනා ශක්තිය එසේ අඩපණ කළ නොහැකි බවට මෙය හොඳ පාඩමක්.මේ රටේ මිනිසුන් ආගම දහම සමඟ කෙතරම් බැඳී සිටියේද යන්න මැතිවරණ ප්‍රතිඵලවලින් මනාව පිළිබිඹු වුණා. ඉස්සර වගේ මිනිසුන් බොරුවෙන් මායාවෙන් මුලාකළ නොහැකි බව මෙවර ඔප්පුකර පෙන්නුවා.හැබැයි ජනාධිපතිතුමා හොඳටම දැන් දන්නවා තමන්ට සැලකුවෙ කොස් පොළොස් මිසක් සොසේජස් නොවන බව. මිනිසුන්ගේ විනාශය ළං වුණාම හිසේ සිට පාදාන්තය දක්වා අසත්පුරුෂකම දුෂ්ටකම ද්‍රෝහීකම පිරී ඉතිරී ගිහින් අන්තිමට අතීසාරයක් වෙන බව ලෝකය ගැන අවබෝධයක් ඇති ඕනෑම කෙනෙක් දන්න කාරණයක්. ලංකා සමාජයේ රජවිය යුත්තේ කෙරුම්කාරයන් නොවන බව අනාගතය මෙයින් පාඩම් ඉගෙන ගන්න ඕනෑ.දැන් සියල්ල සාමකාමීයි. රටටත් ජාතියටත් අවශ්‍ය දේ අවශ්‍ය මොහොතේ අවශ්‍ය ලෙසම ලැබුණා. දැන් ජනාධිපතිතුමන් සහ මෙම රජය කළ යුතු ප්‍රමුඛතම කාර්යය නම් අධිරාජ්‍යයකු සේ මහා ධර්මිෂ්ඨ පාලන ක්‍රමවේදයක් ලංකා ජනසමාජය තුළ ස්ථාවර කිරීමයි.අපේ මිනිසුන් බෙහෙවින් රටට ආදරය කරන අතර මහා පාලකයාටත් එතරම්ම ඇලුම් කරනවා. මෙතරම් මිනිසුන්ගේ සෙනෙහයක් දිනාගත් පාලකයෙක් මෑත යුගයේ බිහි නොවුණු බව පක්ෂ විපක්ෂ සියල්ලෝ මුළු හදවතින්ම පිළිගන්නා කරුණක්. මහින්ද රාජපක්ෂයන්ට වැරදිය නොහැකියි. එය ලංකා ජන සමාජයේ මුල් බැසගත් සිද්ධාන්තයක් වී අවසානයි.මේ මොහොතේ ජාතියක් බලාපොරොත්තු වෙන මහා සෞභාග්‍යය මේ පාලකයා විසින් ඇතිකළ යුතුමයි. එම වගකීමෙන් ඔහුට පලායන්න බැහැ.රටක් විදිහට සාමයෙන් සැබෑ සංවර්ධනයක් ලැබීමට අවධානය යොමුවිය යුතු විශේෂ අංශයන් මොනවාද?අප සියල්ලෝම වත්මන් ජනපතිගෙන් බලාපොරොත්තු වන ඍජු බලාපොරොත්තු රැසක් තිබෙනවා. එනම් “මායිම්ගම්” “සුළු ජාතීන්” නම් වචන සමාජ ශබ්ද කෝෂයෙන් ඉවත් කළා සේ නාගරිකයා, ගැමියා, කුලය යන කාණ්ඩ කිරීම් මත වරප්‍රසාද බෙදා හැරීම යම් තරමකින් මෙතෙක් සිදුවී නම් යළි එය සිදු නොවිය යුතුමයි.මෙරට අන්ත දිළිඳු යාචක දරුවාගේ පවා හැකියා දක්ෂතා කුසලතා විනිවිද හඳුනාගත හැකි පාලන නෙතක් ජනාධිපතිතුමනි ඔබට හිමිවිය යුතුමයි. අතීතයේ පටන් මේ දිවයින දිවිහිමියෙන් සුරැකි භික්ෂු සමාජය දෙස ඔබේ අවධානය සිය දහස් ගුණයකින් වැඩි කළ යුතුමයි.රට, ජාතිය, ආගම වෙනුවෙන් දරුවන් පූජා කළ රණවිරුවන් ගේ මවුපියන්ට පසුගිය කාලයේ මහත් ඇගැයීමක් ලැබුණා. එමෙන්ම ඔවුන්ට වටිනාකමක් ද මහා ජ්‍යෙෂ්ඨ පුරවැසියන් සේ සම්භාවනීයත්වයක් ද ලැබුණා. එහෙත් දරුවකු ශාසනයට පූජා කළ අම්මෙකුට තාත්තෙකුට මෙතෙක් නො ලැබුණ සමාජ වටිනාකමක්, ඇගැයීමක් ඔබතුමන් මගින් හෝ හිමිකර දිය යුතුමයි.දරුවෙක් සසුනට පූජාකළ මවුපියන්ට ඇති එකම සතුට පරලොව ගැන සිතා පින් අනුමෝදන් වීම පමණද? මෙවන් පාලකයෙක් යටතේ එසේ විය යුතු නැහැ. දරුවන් සසුනට පූජාකරන අහිංසක අම්මල තාත්තලට ගෞරවණීයත්වයක් මෙන්ම සම්භාවනීය පුරවැසි භාවයක් හිමිවන්නේ නම් මීට වඩා සසුන්කෙත බබලනු නිසැකයි.එමෙන්ම හඳුනාගත් තෝරාගත් සඟ පරපුර පමණක් නොව ඈත දුෂ්කර අන්ත දිළිඳු දායකයන්ගෙන් යැපෙන, වැඩ සිටින්නට තැනක් නොමැති, මහා සංඝයා මෙන්ම පිරිවෙන් වඩින්නට දානෙට පිංකමට වඩින්නට මග දිගේ පැය ගණන් වැඩ ඉන්න දුක් විඳින සාමණේරයන් වහන්සේලා දෙස ඔබතුමන්ගේ අවධානය යොමු නොවුණහොත් උගත් බුද්ධිමත් රටට දැයට ඇලුම් කරන චීවරය ජීවිතය කරගත් භික්ෂු පරපුරක් නිර්මාණය නොකළහොත් ඔබෙන් පසුව අරාජික යුගයක් යළි එනු නොඅනුමානය.මහාතෙරපාදයන් වහන්සේලා පිළිබඳ පමණක් නොව පුංචි පුංචි සාමණේරයන් වහන්සේලාට තරුණ භික්ෂූන් වහන්සේලාට දෛනිකව ඇතිවන දුක් දොම්නස් කරදර, විපත් පිළිබඳ මෙන්ම උන්වහන්සේලාගේ අවශ්‍යතාවයන් පිළිබඳ මීට වඩා වැඩි අවධානයක් මේ බෞද්ධ රාජ්‍යයෙන් බලාපොරොත්තු විය යුතුයි.ගිහි සමාජයට දක්වන අවධානයම හෝ ඊට වැඩි අවධානයක් සාමණේර භික්ෂුන්ගේ දෛනික ජීවිත කෙරෙහි ඇතිකළ යුතු අතර ගිහි සමාජය කෙතරම් පරිපූර්ණ කිරීමට උත්සාහ කළත් සම්භාවනීය සඟ පරපුරක් බිහි නොකළහොත් මෙම සංවර්ධනය අංගවිකල වනු ඇත.යම්කිසි පිරිමියෙක් හෝ කාන්තාවක් කුමන භික්ෂූන් වහන්සේ නමකට එරෙහිව හෝ ඇඟිල්ල එසවීම ඔහුගේ හෝ ඇයගේ පරිහානියේ පළමු සලකුණයි. භික්ෂූන් වහන්සේලා මහත් සෙනෙහසින් සුරකින කවදත් උන්වහන්සේලාට අපේ හාමුරුවනේ ලෙසින් කටපුරා කතා කරන ජනපතිතුමන් සියලු දේශපාලනඥයන්ට පරමාදර්ශකි. කරුමය තමා එතුමාගේ මෙම පුරුද්ද ඇතැම් පහළම සිටින දේශපාලන චරිතවලට ගලා නොයෑම.රටක සංවර්ධනය පිළිබඳ කතා කිරීමේදී ළමා පරපුර ගැන වැඩි අවධානයක් යොමු කළයුතු නොවේද?මම හැමදාම කතා කළ දෙයක් තමයි අපේ සමාජයේ හැමෝම සංවර්ධනය කරන්නට ඔප කරන්නට බබලවන්නට උත්සාහ කළේ ඔපය පමණයි. හරය ගැන කිසිවකුගේ අවධානයක් යොමු වුණේ නැහැ.රටක සංවර්ධනය උදෙසා කවදාකවත් ඔපය සංවර්ධනය කළාට ප්‍රයෝජනයක් නැහැ. රටක ජාතියක හරයයි සංවර්ධනය විය යුත්තේ. නිදසුනක් විදිහට මවුවරුන් උදෙසා පෝෂණ මල්ලක් දෙනවා.එහෙත් පෝෂණය වූ මවුවරුන් තුළ සුවඳවත් මවුගුණ නොමැති නම් විලිබිය නැති අපේකමක් සංස්කෘතියක් දන්නෙම නැති මවු පරපුරකින් යහපත් ළමා පරපුරක් බිහිවෙයිද? සම්භාවනීය පෞඩත්වයක් ඇති ශ්‍රේෂ්ඨ දුවෙක් පුතෙක් දායාද වන්නේ පෝෂණ මල්ලෙන් නොවේ. එය අල්පමාත්‍රික වූ බලපෑමක් කරයි.නමුත් අපේ නව පරපුරට ළමා වියේදී පටන් හැකිනම් පාසල තුළ සිටම සිංහලකම මවුපිය පදවියක පරමාදර්ශීබව උදෙසා සිත තුළ තිබිය යුතු බුදු ගුණයන් දැන් ප්‍රගුණ කළ යුතුයි.අනෙක් කරුණ තමා රජය අධ්‍යාපනය සඳහා වැයකරන මුදල් දිගුකාලීන ආයෝජනයක් විය යුතු වූවත් එහි ප්‍රතිඵල මෙරටට ලබා ගැන්මට නම් උගතුන් නැණවතුන්ට පමණක් නොව අල්ප හැකියා ඇත්තවුන් ද රජු විසින් ඇගයිය යුතුය. හොඳට මතක තියාගන්ට සමාජයේ මිනිස්සුන්ගෙන් වැඩිවැඩ කරව ගන්ට කලින් මෙතෙක් කරන වැඩේට ඇගයීමක් ලබාදිය යුතුයි. කරන වැඩේ ලෝබ නැතිව අගයනවා නම් සමස්ත සමාජයම බොහොම ප්‍රබෝධයෙන් ගුණාත්මක යමක් සමාජයට එකතු කරයි.අපේ සමාජයේ ඕනෑම තැනක නමයන පිරිසකුත් හමයන පිරිසකුත් වටේට ඉන්නවා. හමයන්නෙ කාගෙවත්; නම යන්නෙ කාගෙවත් කියන සිතිවිල්ල පාලකයන් විසින් විනිවිද බවකින් අවබෝධ කර ගත යුතුයි.ඉහළින් ලැබෙන නියෝග මත ඉහළින් ඉටු කරන්නට රෑ දවල් නොබලා සිය දරු පවුල් අමතක කොට දුක් මහන්සි වෙන වැඩ කරන මිනිසුන්ගේ පිටට තට්ටු කර “ඔබ හොඳට වැඩේ කරල තියෙනව” කියල ප්‍රධානියාට හැකිනම් කතා කරන්නට වැඩ කළ කෙනා හඳුනා ගන්නට ඵලදායි සමාජයක් ගොඩ නංවන්නට ඒක හොඳ කෙමක් වේවි. එහෙම නැතිව වීදුරු කුටියේ සිටි පුයර බබාලට කොච්චර ඇගයීම් කළත් ඒ ඇගයීම දෙලොවටම නැති ඇගයීමක්.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>08</day>
    </date>
    <link>http://www.dinamina.lk/2010/02/08/_art.asp?fn=f1002084</link>
    <topic> </topic>
    <author>සටහන -ශ්‍යාමා සමරසිංහ ඡායාරූප -සමන් ශ්‍රී වෙදගේ</author>
    <content>ඈ සුන්දර කතකි. උසට සරිලන දේහයක් ඈට හිමි ය. මෙවන් සුන්දර කතක් මෙවැනි ස්ථානයක සිරගතව සිටින්නේ මන්දැයි මා හට කුකුසක් ඇතිවූයේ නිරායාසයෙනි. වර්ෂ 1983 දී උපන් ඈට අපි සඳමාලි යැයි කියමු. ගාල්ලට නුදුරු සුන්දර ගම්මානයක සහෝදර සහෝදරියන් තිදෙනෙකුගෙන් යුත් පවුලක බඩපිස්සි ලෙසින් ඈ උපත ලැබුවා ය.”මම ඉස්කෝලේ ගියේ ගමේ පාසලට. 7 වසරට ගිහින් පාසල් ගමනින් සමු ගත්තා. අපේ තාත්තා හරිම හොඳයි. එයා අපි තුන්දෙනාට හරිම ආදරෙයි. තාත්තා සුළු රැකියාවක් කළේ. අම්මා අපි පොඩි කාලෙදීම පිටරට රැකියාවකට ගියා.එතකොට අම්මගේ අම්මා අපේ ආච්චි අම්මා තමයි අපිව බලා කියා ගත්තේ. ආච්චිත් අපිට හරි ආදරෙයි. මට හොඳට මතකයි එතකොට මට අවුරුදු 9 ක් විතර ඇති. අක්කට අවුරුදු 14 යි. මල්ලි ගොඩක් පොඩියි.අම්මා බාප්පා කෙනෙක් එක්ක ගියා අපිව තනිකරලා. එදා තාත්තා හොඳටම ඇඬුවා. ඊට පස්සේ අපේ අම්මා ආයෙත් රට ගියා. අම්මා බැඳපු බාප්පා හරි අමුතු කෙනෙක්. එයා නිතර නිතර අපේ ගෙදර එන්න පටන් ගත්තා.එයා අපේ අක්කව බිලි ගත්තා. අක්කට බබෙක් ලැබෙන්න හිටියා. අපිට ගොඩක් කරදර වුණා. අපේ ඉස්කෝලේ ගමන එතැනින් නැවැතුණා. තාත්තට පිස්සු හැදුණා. තාත්තා පාරවල් දිගේ ඔහේ ඇවිදගෙන යන්න පටන් ගත්තා.මට අක්කට ලැබුණු පුතාව බලාකියා ගන්න සිදුවුණා. අත්තම්මයි, මමයි, මල්ලියි බොහෝම දුක සේ ජීවත් වුණා. අපිට කිසිම ආදායම් මාර්ගයක් නෑ. අත්තම්මා වත්තක දළු කඩන්න ගියා.ඒකෙන් ලැබෙන සොච්චම් මුදලිනුයි අපි ජීවත් වුණේ. අක්කා පස්සේ ගාමන්ට් එකකට වැඩට ගියා. අක්කා ඉස්සර වෙලා පිරිමි ළමයෙක් එක්ක යාළුවෙලයි හිටියේ. එයා අක්කව බැන්ඳා. ළමයා අපි ළඟ හැදුණා.”ඉවසා දරා සිටීමඇය කියවාගෙන යන දෙය මට අදහාගත නොහැකිය. ඒත් ඇයගේ කතාව ගලාගෙන යන්නේ සිනමා පටයක් ලෙසිනි. මෙතරම් දේවල් මිනිසුන්ට සිදුවිය හැකිද? ඇගේ දෙනෙතට කඳුළු උනා එයි.ඈ සුසුම් හෙළයි. මේ සියල්ලම ඈ මට පවසන්නේ ඉතා සෙමිනි. “අම්මා රට ගිහින් ආවේ අපි ළඟට නෙවෙයි, බාප්පා ළඟට යි. තාත්තගේ ඔළුව හොඳ නෑ. එයා හැංගි හැංගි ඇවිත් අපිව බලලා ආයෙත් ඔහේ් පාර දිගේ යනවා.මල්ලි අත්තම්මගේ නංගි කෙනෙක් ළඟට ඇරියා. දවසක් එහේ මළගෙදරක් වුණා. මම එහේ් ගියා. අපේ මාමා කෙනෙකුගේ අක්කගේ පුතෙක් එහිදී මට හමුවුණා. එයා හමුදාවේ. එයා මට වඩා අවුරුදු 15 කින් විතර වැඩිමහල්. ඒත් මම එයාට කැමැති වුණා. එයා සුජිත්.”අපේ අම්මා බාප්පා ළඟ හිටියත් මාව හොරෙන් හොරෙන් මුණ ගැහුණා. මම අම්මාට සුජිත් ගැන කිව්වා.සුදූ... සුජිත් ඔයාට වඩා ගොඩක් වැඩිමහල්. එයා ඔයාට ගැළපෙන්නේ් නෑ. මම හිතාගෙන ඉන්නේ ඔයා වෙන කෙනෙකුට බන්දලා දෙන්න...” අම්මා එහෙම කිව්වා. මම ඒ වෙනකොට සුජිත්ට ගොඩක් ආදරෙයි. මම අම්මට කිව්වා මට එයාව බඳින්න ඕනෑ කියලා.”කෙසේ වුවද සුජිත් හා සඳමාලී අතිනත ගත්හ. දෙමාපිය නෑ හිත මිතුරන්ගේ ආශීර්වාදයක් නොලදත් ඔවුහු එක වහලක් යට පදිංචි වූහ. සුජිත් හමුදා නිලධාරියෙකි. සුජිත් කුඩා නිවසක සිය මව සමඟ පදිංචි වී සිටියේය.”සුජිත් මාව බැඳලා එකතු කරගෙන ගියේ එයාගේ ගෙදරට. මැටි ගහලා හදපු පොඩි ගෙයක් එයාට තියෙන්නේ. අපි හරි ආදරෙන් හිටියා. ඒත් දවසින් දවස ගෙවිලා යනකොට එයාගේ අම්මා අපි සතුටින් ඉන්නවාට කැමැත්තක් නැති බව මට හොඳින් තේරුණා. එයා නොයෙක් ඇනුම්පද මට කිව්වා. පස්සේ පස්සේ එයා කොතරම් දරුණු වුණාද කියනවා නම් කෑමට ලාම්පු තෙල් දමන්නත් පුරුදු වුණා.”සඳමාලිගේ කුලගෙයි නොයෙක් අඩන්තේට්ටම් ක්‍රමයෙන් සිදුවිය. ඇය සියල්ල ඉවසා දරා සිටියා ය. මාස කිහිපයක් ගත විය. දැන් සඳමාලි කුස කුළුඳුල් දරුවකු පිළිසඳ ගෙන ඇත.”එක දවසක් ගෙදර හිටියේ මම විතරයි. අම්මා බැඳපු බාප්පා අපේ ගෙදරට ආවා. සුදූ... ඔයා කෑවද කියලා ඇහුවා. මම ඔව් කිව්වා. මට වතුර ටිකක් දෙන්න කියලා බාප්පා වතුර ඉල්ලුවා.මම මිනිහගේ හැටි දන්න හින්දා වතුර කළෙත් අරන් පිටිපස්සේ දොරෙන් වතුර ගේන්න යනවා කියලා ළිඳට ගියා. ගිහින් ගොඩක් වෙලා අඳුරන ඇන්ටි කෙනෙක් එක්ක කතා කර කර හිටියේ බාප්පා යනකං.ගොඩක් වෙලා ඉඳලා මම කළෙත් අරන් ගෙදර ගියා. යනකොටත් බාප්පා ඉන්නවා. මම කුස්සියට ගිහින් වතුර කලේ බිමින් තිබ්බා විතරයි. බාප්පා ඇවිත් මගේ අතින් ඇල්ලුවා.උඹ කියලා තියෙනවා අක්කට කරපු දේ මට කළොත් මම ඌව මරලා දානවා කියලා.... එහෙම කියපු බාප්පා මාව බදාගත්තා. මගේ කොණ්ඩය මුහුණට දාලා බෙල්ලෙන් අල්ලා ගත්තා. ගෙදර රේඩියෝවත් හයියෙන් ම දාලා. කාටවත් ඇහෙන්නේ නෑ. මං කොච්චර කෑ ගැහුවත්. මම බාප්පගේ අත හයියෙන් හැපුවා. හපලා එළියට පැන්නා.”එළියට පැන ගත් සඳමාලී ටික දුරක් දිව යද්දී පය පැකිලී ඇද වැටුණාය. ඇය සිහිසුන් වූවාය. අහල පහළ උදවියගේ උදව්වෙන් ඈ යළි පියවි සිහිය ලැබුවා ය. දින කිහිපයක් ගත විය.සඳමාලිගේ මේ බාප්පා නැවත දිනයක ඇගේ නිවසට පැමිණෙන්නේ තවත් පුද්ගලයෙකු ද සමඟිනි. මුවහත් කඩුවක් අතැතිව සිටි ඔහු සුජිත්ට පහර දීමට සැරැසුණේය. ඔහු අත අල්වා පහර වැළකීමට සිතුවද සුජිත්ට තද පහරක් වැදිණි.තව තවත් පහර දෙන්නට හදද්දී සඳමාලී ඉදිරියට පැන්නාය. සඳමාලිට ද කඩු පහරවල් කිහිපයක් ම වැදිණි. ඇය පහර කාගෙනම දිව ගියා ය. පෙරදා මෙන් නොව ලේ පෙරාගෙන සිහිසුන්ව ඈ ඇද වැටුණේ පොල්ලෙලි වලකට ය.”මහත්තයාගේ අම්මා ඇවිත් උඹ තමයි පුතාව අවුස්සන්නේ කියලා බූ හනස්සක් අරන් මට ගැහුවා. එදා සිදුවීම වෙනකොට රෑ 8.00 විතර වුණාට මාව ඉස්පිරිතාලෙට ගෙනියනකොට වෙලාව රෑ 2.00 ට විතර ඇති. මගේ කැපුම් තුවාලවලින් ලේ වැගිරෙනවා.”සඳමාලි නැවත වරක් රෝහල් ගත වූයේ ඒ අයුරිනි. කැපුම් තුවාල ලැබූ සුජිත් හා බාප්පා ද රෝහල් ගතවිය. මේ රණ්ඩු සරුවල්වල කෙළවර කොහිදැයි සඳමාලි රෝහලේ සයනයට බර දී දස අත කල්පනා කළාය.උණු කඳුළු කැටහමුදාවේ රැකියාවේ නියුතු සුජිත් නැවත රැකියාවට යාමට අදිමදි කළේය. එතැන් පටන් ඔවුන්ගේ ජීවිත ගෙනියන ආදායම් මාර්ගය ද ඇණහිටින ලදී. සඳමාලිගේ කුස දිනෙන් දින ඉදිරියට නෙරා එයි.රැකියාව ද අහිමි කර ගත් සුජිත් බීමට ඇබ්බැහි වූවේය. සුජිත්ගේ මව පමණක් නොව සුජිත් ද සඳමාලිට වෙනස්කම් කරන්නට එතැන් පටන් ගත්තේය. මේ අඩන්තේට්ටම් ඉවසා දරාගත නොහැකි සඳමාලී අත්තම්මා සොයා ගියා ය. ඈ දැන් දරු ප්‍රසූතියට ද ආසන්න ය. ඈ අත්තම්මා ද සමඟ රෝහල් ගත වූවා ය.”මට පුතෙක් ලැබුණා. ඒත් මහත්තයාවත් මාව බලන්න ආවේ නෑ. මම ගොඩක් අසරණ වුණා. මගේ අත්තම්මා එයාට පුළුවන් විදිහට මට අවශ්‍ය කළමනා ඔක්කොම හදලා දුන්නා.”සඳමාලිගේ දෙනෙතින් උණු කඳුළු කැට රූ රා වැටෙයි. ඇගේ අත්තම්මා ගැන ඈ අප්‍රමාණ ස්නේහයකින් යුතුව කතා කරයි. ඈ තම කුළුඳුල් දරුවා ද රැගෙන අත්තම්මා ළඟට ගියාය.”අත්තම්මා විඳින දුක මට බලන් ඉන්න බෑ. මම දරුවාට මාස 3, 4 ක් වෙනකොට දරුවා අත්තම්මා ළඟ තියලා දළු කඩන්න ගියා. මාස කිහිපයකින් සුජිත් මාව හොයාගෙන ආවා. අපි අත්තම්මාගේ ගේ ළඟම පොඩිවට පොල්අතු වහලා ගෙයක් අටවා ගත්තා.මම දරුවා මහත්තයාට දාලා අත්තම්මත් එක්ක දළු කඩන්න ගියා. අම්මා රට ඉඳන් අපට සල්ලි එව්වා. සුජිත් හැමදාම බොන්න පුරුදු වුණා. හැමදාම හවසට මාත් එක්ක රණ්ඩුවට එනවා.උඹ හින්දා තමයි මට හැම දෙයක් ම නැති වුණේ කියලා මට කුණු බැනුම් බනිනවා. මම මහන්සි වෙලා කීයක් හරි හොයාගත්තත් එයා ඒක උදුරා ගන්නවා. උයා ගත්ත එක කන්න නෑ. රණ්ඩු කරනවා. වළං පොළොවේ ගහනවා.”සඳමාලිගෙ ජීවිතය කටුකම ය. ගැළවිල්ලක් ඇත්තේම නැත. දෛවය ඇයට කොතරම් දරුණු විදිහට සළකන්නේද? ඇඬූ කඳුළින් පසුවන ඈ නොයෙක් වර නොයෙක් දෑ මෙනෙහි කරන්නීය. ඒ අතර සියදිවි හානිකර ගත යුතු බවට ද ඈ නොයෙක් වර අදහස් කළා ය. එහෙත් චූටි පුතුගේ නිල්වන් දෙනෙත හමුවේ ඈ තව තවත් අසරණ වූවා ය.ජීවිත හා දේපල දහස් ගණනින් සුන්නද්දූවිලි කරමින් සුනාමි ව්‍යසනය පැතිර ගියේ සඳමාලිට ද උන්හිටි තැන් අහිමි කරමිනි. ඔවුහු ටික කලක් සුනාමි අවතැන් කඳවුරුවල දිවි ගෙවූහ. සුනාමි සහන මණ්ඩලයේ නිලධාරීහු ගමට ආහ. ඔවුහු නොයෙක් සහන ව්‍යාපෘති ගම් පුරා දියත් කරමින් වැටී සිටි ජනතාවට අවශ්‍ය පහසුකම් සැළැසූහ.”දවසක් මම දළු කඩන්න ගිහින් දවල් කෑමට ගෙදර ආවා. එතකොට සුනාමි සහන මණ්ඩලයේ මහත්තයෙක් අපේ ඉටිරෙදිවලින් හදාගෙන හිටපු ගෙදරට ආවා. ඇවිත් ස්වයං රැකියාවක් කරන්න අවශ්‍ය ආම්පන්න ටිකකුයි, රුපියල් 5000/- කුයි දෙන්න කියලා ලියාගෙන ගියා.”මේ සිදුවීමත් තම ජීවිතයට බලපෑම් කරන බව සඳමාලි නොදත්තාය. එක්තරා ඉරුදිනක් එළැඹියේය. ඈ අත වූයේ රු. 200/- ක් පමණි. ගෙදරට අවශ්‍ය කළමණා ගෙන ආ යුතුය. ඒ සඳහා පොළට යෑමට අද සූදානම් වූවාය.”මම පොළෙන් බඩු ගනිද්දී එදා අපේ ගෙදර ආපු සුනාමි සහන මණ්ඩලයේ නිශාන්ත කියන මහත්තයා මට මුණගැහුණා. ආ ගිය විස්තර ඇසුවා. බඩු මිලදී ගැනීමට මට රු. 1000/- ක් දෙන්නම ලෑස්ති වුණා. මම ඒ සල්ලි ගත්තේ නෑ. ඉක්මනටම එතැනින් මාරු වුණා. මම ගෙදර ඇවිත් ඒ ගැන සුජිත්ට කිව්වා. එයා මට හොඳටම බැන්නා. අපහාස කළා.”නගරය හැර දාතනිව මඟ තොටේ ගමන් බිමන් යෑම ගැන මඳක් පැකිලුණු සඳමාලි, ඊට පසු ඉරුදින සුජිත් ද පෙරටු කොට ගෙන පොළට ගියාය. මිලදී ගත් බඩු මූට්ටු ද සමඟ ආපසු නිවස බලා එද්දී බොහෝ රෑ බෝ වී තිබුණි. ගමේ සිටි කොලු පිරිසක් අතරමඟ දී මුණගැසිණි. ඔවුන්ගේ හැසිරීම් රටා එතරම් හොඳ බවක් නොපෙනුණි. අඩ අඳුරේ ම එකෙකු ඉදිරියට විත් සඳමාලිගේ අතකින් අල්වා ගත්තේය.සිදුවන්නට යන දෙය ඉවෙන් මෙන් වටහා ගත් ඈ තමා දන්නා උපායක් දමා එතැනින් වහා පැන ගත්තා ය. දිව ගිය ඈ ගොඩ වැදුණේ අසල්වැසි හිතවතෙකුගේ නිවසකට ය. ඔවුන් ඈට පිළිසරණ වූහ. මෙවැනි දෑ තමාට සිදුවන්නේ සුජිත්ගේ අනුදැනුම ද ඇතිව බව වටහා ගත් ඈ තවදුරටත් ඔහු හා එක වහලක් යට ජීවත්වීම තමාට ජීවිත තර්ජනයක් යැයි සිතුවා ය.”අපේ තාත්තගේ අසනීපයත් ටිකක් හොඳ වුණා. රට ගිය අම්මා මාස 11 කින් විතර ආපසු ආවා. තාත්තා අම්මව හෙව්වා. බේරෙන්න බැරිකමට අම්මා ආවා. කොහොම හරි අම්මයි, බාප්පයි එකතුවෙලා තාත්තව මරවන්න කෙනෙකුට රු. 25,000/- ක් දීලා. දවසක් මම ඉස්සරහදීම ඒ මිනිහා තාත්තව මැරුවා.”සියලු දේ ගැනම කළකිරුණු සඳමාලී දරුවා ද රැගෙන නගරයෙන් බොහෝ දුර විසූ අගේ යෙහෙළියක සොයා ගියා ය. ඇය ද දරුවෙකු ද සමඟ තනි වූ ගැහැණියකි. සඳමාලිට යෙහෙළියගේ සෙවන කිසියම් අස්වැසිල්ලකි. යෙහෙළියගේ මවට දරු දෙදෙනාම රැකබලා ගැනීම බාර කළ ඔවුහු ඇඟලුම් ශාලාවක සේවයට ගියහ. ඔවුහුඑතැන රැකියාව කළේ මාස 2 ක් පමණි.”දවසක් මගේ යාළුවාගේ පෙම්වතා මුණගැසීමට එයත් එක්ක හොටෙල් එකකට ගියා. යාළුවා ටිකක් ඈතින් හිටියේ. එහේ් එක්තරා කල්ලියක් ඉන්නවා. ඒ අය පාතාලෙට සම්බන්ධ යි. ඒ අයට මගේ දුක කියන්න හිතුණා. පිළිසරණක් පතාගෙන. ඒ අය හම්බ වෙන්න එන්න කිව්වා. කතා කරන්න කියලා එයා මාව එක්තරා තැනකට එක්කරගෙන ගියා. අපි කතා කර කර ඉන්නකොට කොල්ලෙක් ඇවිත් මගේ අතින් ඇද්දා. එතකොට ම එතැනට සුද්දෙක් ආවා. මම කුඩෙත් දාලා එතැනින් පැන ගත්තා.”බස් නැවතුමසඳමාලී දුව ගොස් නැවතුණේ ත්‍රීවීල් පාක් එක ළඟ ය. එතැන සිටි වැඩිහිටි ත්‍රීවීල් රියදුරෙකුට ඈ සියලු පුවත් පැවැසුවා ය. ඇය ත්‍රීවීලයෙන් ම නැගී ගොස් හික්කඩුවේ බස් නැවතුමට ගියා ය. ටික වේලාවක් යද්දී මිතුරිය පැමිණියා ය.”සඳමාලී ඇයි ඔයා දිව්වේ. සල්ලි හොයන්න කරන්න පුළුවන් එකම ක්‍රමය මේක යි. අපිත් හොයන්නේ ඔයා වගේ ලස්සන අය.”මිතුරිය සමඟ පැමිණි කල්ලියේ අයෙකු එසේ පැවැසුවේ ය. සඳමාලී ඔහුගෙන් ඉල්ලා සිටියේ බිඳී විසිරී ගිය ඇගේ පවුල් ජීවිතය යළි ගොඩනඟා ගැනීමට උදව් කරන ලෙස ය. එපමණක් නොව තාත්තා මැරූ පලිය බාප්පාගෙන් ගැනීමට මෙය ඉතා හොඳ අවස්ථාවක් බව ද ඈ සිතුවා ය. සඳමාලිගේ දරුවටත් ඇයටත් ජීවිත ආරක්‍ෂාව ලබා දීමට ඔවුහු පොරොන්දු වූහ.දැන් සඳමාලී සහ ඇගේ මිතුරිය පිවිස සිටින්නේ අමුතුම තාලේ රැකියාවක ය. ඔවුන්ගේ සියුමැලි දෑඟිලි අතර අවි ආයුධ ගැවසෙයි. ඔවුහු ක්‍රමයෙන් ක්‍රමයෙන් තුවක්කු සංස්කෘතිය වැළඳ ගත්හ.ඉලක්කය බලා වෙඩි තැබීම සහ ආත්මාරක්‍ෂක සටන් ද හැදෑරූහ. සඳමාලිටත් ඇගේ මිතුරියටත් හොඳ පුහුණුවක් මෙම විෂයෙන් ලැබුණි. ඔවුහු කිසිවෙකුටවත් බිය නොවූහ. දැඩි සිත් ඇත්තියක් බවට පත් වූහ.මේ අතරතුර ඈ සිය මව ද මුණ ගැසුණා ය. ඈ කිසියම් ආයුධයක් සොරා ගත්තා ය. එය ඉතා සූක්‍ෂමව සඟවා ගත්තා ය. කල් යල් බලා බාප්පා සොයා ගියා ය. එහෙත් වාර කිහිපයකින් ම ඇගේ ඉලක්කය වැරැදිණි.සඳමාලිටත්, මිතුරියටත් තවත් හොඳින් වැටහුණු කාරණාවක් ඇත. එනම් කල්ලියෙන් කිසි විටකවත් ගැළවීමට ඉඩක් නොමැති බව ය. සඳමාලිත් මිතුරියත් දැන් හොර රහසේ තවත් උපක්‍රමයක් සැළසුම් කළහ.ඒ, කිසිවකුටවත් නොදන්වා හොර රහසේ ම මෙරටින් පිටව යෑම ය. මේ වන විට ඔවුහු අත ඉතා යහමින් මිල මුදල් ගැවැසිණි. යෙහෙළියගේ පෙම්වතා ඇගෙන් ලක්‍ෂ හතහමාරක මුදලක් ද ණයට ඉල්ලා ගත්තේය. ඉතාමත් හොර රහසේ විදේශ ගතවීමට අවශ්‍ය ලිපි ලේඛන සාදා ගත් ඔවුහු විදෙස්ගත වුහ. සඳමාලිගේ දරුවා ඇගේ අත්තම්මා ළඟට යැව්වා ය. සියලු කරදර හා දුක් කම්කටොලුවලින් ඔවුහු දැන් නිදහස් ය.සඳමාලීත් යෙහෙළියත් ඉතා සතුටින් ජීවත් වූහ. වසර 2 කට අධික කලක් ඔවුහු විදේශ ගතව සිටියහ. ඇය එහි සිට සිය අත්තම්මාට මුදල් එව්වා ය. වසර කිහිපයකට පසු ඔවුහු නැවත ලංකාවට පැමිණියහ.ඇය අත්තම්මා හා සිය මව සොයා ගියා ය. ඉතා සතුටින් ජීවත් වූයේ ටික කලකි. ඇගේ දුරකථනයට නිර්නාමික ඇමැතුම් ගලා ආවේය. ඇතැම් ඒවා අසැබි ය. ඇතැම් ඒවා තර්ජනය කිරීම් හා බිය වැද්දීම් ය. මේවා කරන්නේ වෙන කවුරුවත් ම නොව පාතාලයෙන් යැයි ඇය තේරුම් ගත්තා ය.ඥාති පුත්‍රයා”අනේ! අම්මේ, අම්මා අපිව දාලා යන්න එපා. අම්මා නැති හින්දා තමයි අපේ ජීවිත විනාශ වුණේ. අම්මා යන තැනකට මාවත් අරගෙන යන්න”සඳමාලි සිය මව නැවත විදෙස් ගතවීමට උත්සාහ දරද්දී ඇවිටිලි කළාය. සඳමාලිට බේරුමක් නම් නොමැත. ඇයට එන ඇමතුම්වලට ආමන්ත්‍රණය කළේ ඇගේ ඥාති පුත්‍රයෙකි.මව සහ බාප්පා අතර ද නොයෙක්වර නොයෙක් ගැටුම් ඇති විය. මේ සියල්ලට ම හේතුව සඳමාලී බව බාප්පා තරයේ ම කියා සිටි අවස්ථා එමට ය. බාප්පා කෙරෙහි ඈ තුළ ඇති කෝපය අළු යට අඟුරු මෙන් විය. බාප්පා හා මව අතර වූ බහින් බස් වීමකදී දෙවරක් නොසිතූ සඳමාලී බාප්පාට කැත්තකින් කෙටුවා ය. ඔහුට බරපතළ තුවාල සිදු විය. ඔහු සඳමාලීත්, ඇගේ මවත් හැර ගියේ ය.සඳමාලිගේ ජීවිතය විවිධාකාර හැලහැප්පීම්වලින් ගහණ ය. ඇගේ දුරකථනයට එන ඇමැතුම්වලින් ඈ බේරාගත් ඥාති පුත්‍රයා හා ඈ මිත්‍ර වූවාය. ඔහු කුමාර ය. මවගෙන් දැඩි විරුද්ධතාවයක් එල්ල විය.එය නොතකා ඔවුහු මාතලේට පැන ගියහ. මව ඔවුන් සොයා පැමිණියා ය. කුමාර නිවසේ නැති ඒ අවස්ථාවේදී සඳමාලිගේ මව ඈ කැටුව ආවා ය. කුමාර නිවසට පැමිණ බලන විට එහි සඳමාලී නොවීය.සිය මවගෙන් කරුණු දැන ගත් ඔහු නැවත සඳමාලී සොයා ගියා ය. කිසියම් වචන හුවමාරුවක් එහිදී සිදු විය. සඳමාලී කුමාර සමඟ ආපසු යෑමට තීරණය කළාය. ඇගේ දරුවාත් රැගෙන ඔවුහු ආපසු මාතලේට පැමිණියහ.කුමාර සඳමාලිගේ දරුවාට ඉතා හොඳ පියෙකු වූයේය. කොතරම් හැළහැප්පීම් වුවද නැවතත් ඇගේ ජීවිතය කිසියම් සන්ධිස්ථානයකට පැමිණ ඇත. ඔවුහු ආදරෙන් දිවි ගෙවූහ. සඳමාලී නැවතත් මවක වන ලකුණු පහළ විය.”මමයි කුමාරයි හැම දෙයක් ම අමතක කර දාලා හොඳින් ජීවත් වුණා. ඒත් ඒ ටික දවසයි. දවසක් සුජිත් කතා කළා. වෙන වෙන අය දමලා කෝල් කරන්නත් පටන් ගත්තා. ආයෙමත් මට නිර්නාමික දුරකථන ඇමැතුම්වලින් අඩුවක් වුණේ නෑ. ඒ හැම වෙලාවකම කුමාර මාව අස්වැසුවා. දවසක් කට්ටියක් ඇවිත් කුමාරව අරන් ගියා. හොඳට ම ගහලා ලකුණු තියලා එව්වා.ඊට පස්සේ මංකොල්ල කෑමකට කුමාරත්, මාවත් දෙන්නම අල්ලා දුන්නා. මං කොල්ල කෑ බවට ඔවුන් සාක්‍ෂි දුන්නා. දැන් මගේ මහත්තයත් මාත් දෙන්නම සිරගෙදර. මගේ බඩේ හිටපු බබත් නැතිවෙලා ගියා.”සිහින් කටහඬකින් තමාගේ ජීවිත කතාවම ඈ මා හට පැවැසුවා ය. ඇගේ දෙනෙතින් රූ රා ඇදහැලෙන කඳුළු කැටවලට නම් නිමාවක් නැත්තේම ය. මෙය ඇගේ උරුමය ද කරුමය ද යැයි මට සිතේ. එහෙත් ඇයට අනුකම්පා කරනවා හැර වෙන කුමක් කරම් ද?මෙහි සියලු නම් ගම් මනඞකල්පිත යි.බන්ධනාගාර කොමසාරිස් ජනරාල් මේජර් ජනරාල් වී.ආර්.සිල්වා මහතා,ගාල්ල බන්ධනාගාර අධිකාරි ගාමිණී විජේසිංහ මහතා ඇතුළු ගාල්ල බන්ධනාගාර සුබසාධන අංශයේ සියලු නිලධාරීන්ට විශේෂ ස්තූ®තිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n1002091</link>
    <topic>තෙල් කැණීමට රුසියාව එක් වෙයි</topic>
    <author/>
    <content>ශ්‍රී ලංකාවේ ඛණිජ තෙල් හා ගෑස් ගවේෂණ කටයුතු සඳහා රුසියාවේ සහාය පළ කෙරෙයි. රුසියාවේ ගෑස් ප්‍රෝම් ආයතනයේ සංචාරයකට ජනාධිපති මහින්ද රාජපක්ෂ මහතා ඊයේ (08) එක් වූ අවස්ථාවේ මේ එකඟතාව පළ කෙරී ඇත.එම සමාගමේ සභාපති ඇලොයි මිලර් මහතා සහ ජනාධිපතිවරයා අතර මේ පිළිබඳව සාකච්ඡාවක් පවත්වා තිබේ.ශ්‍රී ලංකාවේ කැණීම් සිදුකළ හැකි ඛණිජ තෙල් සහ ගෑස් නිධි කලාප 8 ක් දැනට හඳුනාගෙන ඇති අතර ඉන් එක් කලාපයක කැණීම් කටයුතු මේ වන විටත් ඉන්දියාවේ බ්‍රිතාන්‍ය සමාගමක් විසින් සිදුකරනු ලබයි. ඉතිරි තෙල් හා ගෑස් නිධිවල කැණීම් කටයුතු සඳහා මෙහිදී ජනාධිපතිවරයා විසින් රුසියාවේ ගෑස් ප්‍රෝම් සමාගම වෙත ආරාධනා කළ අතර ඒ අනුව මේ එකඟතාව පළ විය.ලෝකයේ විශාලතම ගෑස් සමාගම වූ රුසියාවේ ගෑස් ප්‍රෝම් සමාගම මගින් යුරෝපයේ රටවල් 30 කට පමණ අවශ්‍ය ගෑස් කියුබික් මීටර් මිලියන 500 ක පමණ ප්‍රමාණයක් බෙදා හැරේ. රුසියාවේ වත්මන් ජනාධිපති ඩිමිට්‍්‍ර මෙඩිවෙඩ්වි මහතාද මීට පෙර මෙහි සභාපතිත්වය ඉසිළීය.ත්‍රස්තවාදී අභියෝගය ජය ගැනීමෙන් අනතුරුව නව සංවර්ධනයක් කරා ප්‍රවේශවෙමින් සිටින ශ්‍රී‍්‍ර ලංකාවේ විදුලිබල උත්පාදනය සඳහා අවශ්‍ය සහයෝගය ලබාදෙන ලෙස ද ජනාධිපතිවරයා මෙහිදී කළ ඉල්ලීමකට ද එකඟතාව පළ කෙරිණි.එමෙන්ම ශ්‍රී ලංකාව මෙතෙක් රුසියාවේ නිෂ්පාදිත පිරිපහදු තෙල් ලබා ගත්තේ සිංගප්පූරුව හරහා වුවද ඉදිරියේ දී එය තුන්වැනි පාර්ශ්වයකින් තොරව සෘජුවම ලබා ගැනීමට අවශ්‍ය වැඩපිළිවෙළ සැකැසීමට ද මෙහිදී සභාපතිවරයා එකඟ විය.ඉදිරියේදී ගෑස් ප්‍රෝම් ආයතනය මගින් ඉන්දියාව සහ චීනය වැනි රටවලට තෙල් බෙදාහැරීම නළ මාර්ග ඔස්සේ සිදු කිරීමට නියමිත බැවින් එහි වාසිය ශ්‍රී ලංකාවට ද ලබා ගැනීමේ අවස්ථාව පවතින බවද සභාපතිවරයා වැඩිදුරටත් පෙන්වා දුන්නේය.ජනාධිපතිවරයා සමඟ මේ අවස්ථාවට ජනාධිපති ආර්යා ශිරන්ති රාජපක්ෂ මහත්මිය ද, ඇමැතිවරුන් වන සුසිල් ප්‍රේමජයන්ත, රෝහිත බොගොල්ලාගම, අනුර පි‍්‍රයදර්ශන යාපා, ජී. එල්. පීරිස්, මහින්දානන්ද අලුත්ගමගේ, පා.ම. විමල් වීරවංශ, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් රොමේෂ් ජයසිංහ මහත්වරු ඇතුළු පිරිසක් ද එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n1002092</link>
    <topic>ලැබූ ජනවරම අර්ථවත් කිරීමට කැප වෙනවා</topic>
    <author/>
    <content>ත්‍රස්තවාදය පරාජය කර ලැබූ විජයග්‍රහණයත් සමඟ මවු බිමේ සාමය සහ සංවර්ධනය ඉදිරියට ගෙන යාමට ජනතාව දුන් අවස්ථාව අර්ථවත් කිරීමට ඇප කැප වන බව ජනාධිපති මහින්ද රාජපක්ෂ මහතා අවධාරණය කරයි.පසුගිය ජනාධිපතිවරණයේ දී ජනතාව සියයට 58 ඉක්ම වූ පැහැදිලි ජනවරමක් ලබා දෙමින් කෘතගුණ සැලකූ අතර එය ඉදිරි අනාගතය පිළිබඳව තමන් ඉදිරිපත් කළ යෝජනාවලටත් පැහැදිලිව කැමැත්ත ප්‍රකාශ කිරීමක් බවත් ජනාධිපතිවරයා කියයි. ජනාධිපති මහින්ද රාජපක්ෂ මහතා මේ අදහස් පළ කෙළේ රුසියාවේ ජනතා මිත්‍රත්ව විශ්වවිද්‍යාලයේ පනස් වැනි සංවත්සර උළෙලට පෙරේදා (07) එක් වෙමිනි. ත්‍රස්තවාදීන් දශක ගණනාවක් තිස්සේ ලෝකය පුරා ශ්‍රී ලංකාවට එරෙහි ව ගෙන ගිය අති භයානක මඩ ව්‍යාපාරය නිසා ලෝක මතය ශ්‍රී ලංකාවට එරෙහි ව ගොඩනැගුණු බවත් ජනාධිපතිවරයා පැවැසීය.මේ හේතුව නිසා පසුගිය වසර හතරේ ජාත්‍යන්තරයෙන් මතු වූ බලපෑම්වලට මුහුණ දී ලෝක මතය වෙනස් කරන්නට හැකි වූ බව සිහිපත් කළ ජනාධිපතිවරයා බලපෑම් සියල්ලට මුහුණ දෙමින් ත්‍රස්තවාදය මවුබිමෙන් ඉවත් කරන්නට තමා කටයුතු කළ බවත් කීවේය.අපේ රටේ ජනතාවට ත්‍රස්තවාදීන් කළ මැනිය නොහැකි විනාශය බලපෑම් එල්ල කළ රටවලට අමතක වූ බවත් මේ ව්‍යසනකාරී ත්‍රස්තවාදය අපේ ජාතියේ පැවැත්මට බලවත් තර්ජනයක් ව තිබූ බවත් ජනාධිපතිවරයා පැවැසීය.ත්‍රස්ත භීෂණයට විරුද්ධව ගෙන ගිය සටනට තිර අදිටනකින් සහාය දැක් වූ රුසියානු රජය ඇතුළු සියලු රටවලට කෘතවේදීත්වය පළ කළ ජනාධිපතිවරයා ඒ රටවලින් ලැබුණු සහායත් තිර අධිෂ්ඨානයකින් යුතුව කටයුතු කිරීමත් නිසා ත්‍රස්තවාදය විනාශ කළ හැකි බව ලෝකයට ම පෙන්විය හැකි වූයේ යැයි ද කීවේ ය.රටේ සංවර්ධනයට බාධාවක් වූ ත්‍රස්තවාදය විනාශ කිරීම බොහෝ රටවල ප්‍රසංශාවට ලක් වූ බවත් ජනාධිපතිවරයා පැවැසීය.මහින්ද චින්තන ඉදිරි දැක්ම අනුව අනාගතයේ දී අපේ රට පංච මහා සංවර්ධන බලවේගයන්හි කේන්ද්‍රස්ථානය බවට පත් කිරීමේ කටයුතු දැනටමත් ක්‍රියාත්මක යැයි ද ජනාධිපතිවරයා සඳහන් කෙළේය. ඒක පුද්ගල ආදායම, ආර්ථික වර්ධන වේගය ඉහළ ගොස් ඇති ශ්‍රී ලංකාව මේ වන විටත් සංචාරය කළ යුතු රටවල් අතර ප්‍රථම ස්ථානය හිමිකර ගෙන ඇති බව කී ජනාධිපතිවරයා රට සංවර්ධනය කරා ගෙන යාමේ වැඩපිළිවෙළ කිසි ලෙසකවත් අසාර්ථක නොවන බවට විශ්වාසය පළ කෙළේය. ජනාධිපති ආර්යා ශිරන්ති රාජපක්ෂ මහත්මිය ඇතුළු ශ්‍රී ලංකා දූත කණ්ඩායමේ මැති ඇමැතිවරු පිරිසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n1002093</link>
    <topic>ෆොන්සේකාගේ බෑනාගේඇප අයැදුම ගැන තීන්දුව හෙට</topic>
    <author>කුමුදු හෙට්ටිආරච්චි</author>
    <content>ඇප දිය නොහැකි වැරැදි සම්බන්ධයෙන් තමා අත්අඩංගුවට ගැනීමට සූදානමක් හා අවධානමක් ඇති බව තමාට දැන ගැනීමට ලැබී ඇතැයි පවසමින් විශ්‍රාමික ජෙනරාල් සරත් ෆොන්සේකාගේ බෑනා විසින් අධිකරණයට ඉදිරිපත් කරන ලද අපේක්ෂිත ඇප අයැදුම සම්බන්ධ තීන්දුව ප්‍රකාශ කිරීම කොළඹ කොටුව මහේස්ත්‍රාත් ලංකා ජයරත්න මෙනෙවිය හෙටට (10) කල් තැබුවා. මේ අපේක්ෂිත ඇප අයැදුම සලකා බැලීම සඳහා ඊයේ (08) කැඳවූ අවස්ථාවේ පෙත්සම්කරු හා වගඋත්තරකරු ඉදිරිපත් කළ කරුණු සළකා බැලූ මහේස්ත්‍රාත්වරිය අපේක්ෂිත ඇප අයැදුම සම්බන්ධව තීන්දුව ප්‍රකාශයට පත් කිරීමට එසේ හෙටට (10) කල් තැබුවාය.විශ්‍රාමික ජෙනරාල් සරත් ෆොන්සේකාගේ බෑනා වන ධනුන තිලකරත්න සිය නීතිඥ මුදිත අබේරත්න මහතා මඟින් මේ අපේක්ෂිත ඇප අයැදුම අධිකරණයට ඉදිරිපත් කැර තිබුණි.ඒ අනුව අපේක්ෂිත ඇප අයැදුම් සළකා බැලීම මහේස්ත්‍රාත්වරිය විසින් ඊයේ (08) ට කල්තබා වගඋත්තරකාර රහස් පොලිසියට ද අධිකරණයට පැමිණීමට නොතීසි නිකුත් කරනු ලබා තිබුණි.පොදු දේපළ පනත සටනට වැටෙන වරදක් ඇති පුද්ගලයකු සම්බන්ධව හා එවැනි වරදකට චෝදනා ලැබ සිටින පුද්ගලයකු ඇප පනතේ් ප්‍රතිපාදන බලනොපාන බව පවසමින් වගඋත්තරකරු වෙනුවෙන් පෙනී සිටි රජයේ නීතිඥ දමිත් තොටවත්ත මහතා මේ අපේක්ෂිත ඇප ඉල්ලීම ප්‍රතික්ෂේප කරන ලෙසට අධිකරණයෙන් ඉල්ලා සිටියේය.වැඩිදුරටත් අධිකරණයට කරුණු දක්වමින් රජයේ නීතිඥ ලලිත් තොටවත්ත මහතා මෙසේද පැවැසීය.පෙත්සම්කරු සිය පෙත්සමෙන් සඳහන් කැර ඇත්තේ වංචාවට අදාළ බව කියන සමාගම හා තමාගේ කිසිඳු සම්බන්ධයක් නොමැති බවයි.අදාළ සමාගම හා පෙත්සම්කාර ධනුන තිලකරත්නගේ නෛතික සම්බන්ධයක් නොමැති වූවාට එම සමාගමේ අධ්‍යක්ෂවරු හා නිලධාරින් සමඟ පෙත්සම්කරුගේ සම්බන්ධතා තිබුණ බවට සාක්කි තිබෙනවා. මේ සම්බන්ධව රහස් පොලිසිය තවදුරටත් පරීක්ෂණ ඉදිරියේදී සිදුකරනවා.මේ සිද්ධියට පදනම වන්නේ ශ්‍රී ලංකාවේ ලියාපදිංචි ‘හයිකොප්’ පුද්ගලික සමාගම ඔස්ට්‍රේලියාවේ ‘බ්‍රිටිෂ් බෝනියෝ ඩිෆෙන්ස්’ සමාගමෙහි නියෝජිතයෙක් බව දන්වා ආරක්ෂක අමාත්‍යාංශයේ සැපැයුම්කරුවකු ලෙස ලියාපදිංචි වීමත්, ඉන් ටෙන්ඩර් සඳහා ඉල්ලුම්කැර ඉහත ඔස්ට්‍රේලියානු සමාගම නමින් මිල ගණන් ඉදිරිපත් කැර ටෙන්ඩර් ලබා ගැනීමයි.ශ්‍රී ලංකාවේ ලියාපදිංචි ‘හයිකොප්’ පුද්ගලික සමාගමේ ඉල්ලීම මත ඔස්ට්‍රේලියාවේ ‘බ්‍රිටිෂ් බෝනියෝ ඩිෆෙන්ස්’ සමාගමේ ඒජන්තවරයකු ලෙස පෙනී සිටීම සඳහා ඇටෝනි බලපත්‍රයක් ලබාදුන් බව එම සමාගමේ සභාපතිවරයා ප්‍රකාශ කැර තිබෙනවා.ඒ අනුව ඔස්ට්‍රේලියාවේ ලියාපදිංචි එම සමාගමෙන් භාණ්ඩ ආනයනය කැර ශ්‍රී ලංකාවේ විකිණීමටත්, එම සමාගම වෙනුවෙන් මිල දැන්වීම් ඉදිරිපත් කිරීම හා මූලිකයා වෙනුවෙන් ශ්‍රී ලංකාවේ වෙළෙඳ ප්‍රවර්ධන කටයුතුª සිදුකිරීමේ හිමිකම තිබී ඇති බව කියයි.ශ්‍රී ලංකාවේ ආරක්ෂක අමාත්‍යාංශය සමඟ භාණ්ඩ සැපැයීම පිළිබඳ ගිවිසුමකට “හයිකොප් පුද්ගලික සමාගම එළැඹ ඇති බව කිසිදිනෙක දැන නොසිටි බව ඔස්ට්‍රේලියාවේ ‘බ්‍රිටිෂ් බෝනියෝ ඩිෆෙන්ස්’ සමාගමේ සභාපතිවරයා පවසා සිටිනවා.තවද හයිකෝප් සමාගම කැර ඇත්තේ තමන්ට බලයක් නැති ක්‍රියාවක් හා වංචාවක් බවද ඔස්ට්‍රේලියානු සමාගමේ සභාපතිවරයා වැඩිදුරටත් කියා සිටිනවා.භාණ්ඩ ආනයනයේදී හා ටෙන්ඩර්වලදී ‘හයිකොප්’ පුද්ගලික සමාගම පෙනී සිට ඇත්තේ මේ ඔස්ට්‍රේලියානු සමාගම නමිණි. එහෙත් ඊට අදාළ මුදල් අමෙරිකාවේ බ්‍රිටිෂ් බෝනියෝ ඩිෆෙන්ස්’ සමාගමට යවන ලෙස ‘හයිකොප්’ පුද්ගලික සමාගම රාජ්‍ය ආරක්ෂක අමාත්‍යාංශය වෙත ලිපියකින් ඉල්ලා සිටිමින් ඒ සඳහා ඕස්ට්‍රේලියාවේ ඉහත සමාගමේ සභාපතිවරයා අකමැත්තක් නැති බවද සඳහන් කැර ඇති බව දන්වා තිබෙනවා.ඒ අනුව අදාළ මුදල් අමෙරිකාවේ වූ ‘බ්‍රිටිෂ් බෝනියෝ ඩිෆෙන්ස්’ සමාගමට යවා තිබෙනවා. එහෙත් එම සමාගම අමෙරිකාවේ ලියාපදිංචි “හයිකොප් ඉන්ටර්නැෂනල්” සමාගමේ වෙළෙඳ නාමය බවට දැන් හෙළිවී තිබෙනවා. එහි අයිතිකරු මෙහි පෙත්සම්කරු වන ධනුන තිලකරත්නයි.ශ්‍රී ලංකාවේ රාජ්‍ය ආරක්ෂක අමාත්‍යාංශය වෙත ශ්‍රී ලංකාවේ ලියාපදිංචි ‘හයිකොප් පුද්ගලික සමාගම ඉදිරිපත් කැර ඇති අටෝනි බලපත්‍රය හැර සෙසු සියලු ලේඛන ව්‍යාජ බව ඔස්ට්‍රේලියානු “බ්‍රිටිෂ් බෝනියෝ ඩිෆෙන්ස්” සමාගමේ සභාපති පවසා සිටිනවා.හයිකෝප් පුද්ගලික සමාගම රාජ්‍ය ආරක්ෂක අමාත්‍යාංශය වෙත ටෙන්ඩර් සඳහා “ඕස්ට්‍රේලියානු සමාගම් නාමය ඉදිරිපත් කැර ඇත්තේ ආරක්ෂක උපකරණ සම්බන්ධව ක්‍රියාකරන පිළිගත හැකි සමාගමක් නිසයි. සියලු දේ මෙලෙස වංචා ලෙස සිදුකැර ආරක්ෂක අමාත්‍යාංශය හා හමුදාව රැවැටීමකට ලක්කැර තිබෙනවා.රටේ මුදල් ඕස්ට්‍රේලියාවේ අදාළ සමාගමට යවන මුවාවෙන් වෙනත් රටක වෙනත් සමාගමකටද යොමු කළා. හයිකොප් සමාගම භාණ්ඩ ගෙන්වා ඇත්තේද ඕස්ට්‍රේලියානු සමාගමෙන් නොවන බැවින් මින් ස්ථාපිත වන්නේ රජයේ මුදල් නන්නාදුනන ආයතනයකට යවා තිබෙන බවයි.එක හා සමාන අනුරූප සමාගම් ඇති කැර ඉතා කුමන්ත්‍රණකාරී ලෙස විශාල වශයෙන් වංචාවක් සිදුකැරගෙන ගොස් තිබෙනවා. මේ කුමන්ත්‍රණයට ශ්‍රී ලංකාවේ ‘හයිකොප්’ හා අමෙරිකාවේ ‘හයිකොප්’ සමාගම්වල අධ්‍යක්ෂවරු හා නිලධාරින් යම් ආකාරයකින් සම්බන්ධ විය යුතුයි.මේ අවස්ථාවේ සිද්ධිය සම්බන්ධව විමර්ශන කෙරෙමින් පවතිනවා. නිෂ්චිත වශයෙන් යම් අයකුට විරුද්ධව සාක්කි ඇති නම් ඒ අයට විරුද්ධව ක්‍රියා කරනවා.පෙත්සම්කරුට පසුගිය 01 වැනිදා රහස් පොලිසියට පැමිණ ප්‍රකාශයක් දෙන ලෙසට දැන්වූවද අද වෙනතෙක් ප්‍රකාශයක් දීමට පැමිණ නැහැ.ඔහුගෙන් හැකි ඉක්මනින් ප්‍රකාශයක් ලබා ගැනීමට අවශ්‍ය බව අධිකරණයට දන්වා සිටිනවා.මේ පෙත්සම්කරුට පොදු දේපළ විෂයෙහිලා සැකකිරීමට හෝ චෝදනා කිරීමට කරුණු කිසිවක් නැති බවත්, මේ සම්බන්ධව අධිකරණයට ඉදිරිපත් කැර ඇති නඩුවෙන් පෙත්සම්කරු සැකකරුවකු ලෙස නම් කැර නැති බවත් පෙත්සම්කරු වෙනුවෙන් පෙනී සිටි නීතිඥ සාලිය පීරිස් මහතා පැවැසීය.පෙත්සම්කරුගේ බිරිඳගේ පියා වන සරත් ෆොන්සේකා මහතා ජනාධිපති අපේක්ෂකයකු ලෙස ජනාධිපතිවරණයට ඉදිරිපත් වූ බවත්, එහිදී මතුවූ කරුණු එකක් හෝ ක්‍රියාදාමයකට පෙත්සම්කරුවද හිරිහැරයට ලක්කිරීමේ තැතක් රහස් පොලිසියේ ඇති බවත් නීතිඥ සාලිය පීරිස් මහතා කරුණු දක්වමින් පැවැසීය.පෙත්සම්කරු ලංකාවේ ලියාපදිංචි හයිකොප් පුද්ගලික සමාගමේ අධ්‍යක්ෂවරයකු හෝ කොටස්කරුවකු හෝ වෙනත් ආකාරයක නිලධාරියකු නොවන බවත් අමෙරිකාවේ ‘හයිකොප් සමාගමේ’ හා ශ්‍රී ලංකාවේ ‘හයිකොප්’ සමාගමේ කිසිඳු සම්බන්ධතාවක් නැති බවත් නීතිඥ සාලිය පීරිස් මහතා වැඩිදුරටත් කරුණු දක්වමින් පවසා සිටියේය.මේ කරුණුවලදී රහස් පොලිසිය සද්භාවයෙන් ක්‍රියානොකර පෙත්සම්කරු හිංසාවට පත්කිරීමට කටයුතු කරන බව නීතිඥ සාලිය පීරිස් මහතා අධිකරණය හමුවේ පැවැසීය.පෙත්සම්කරු යම් හේතුවකින් අත්අඩංගුවට ගනු ලැබුවහොත් ඔහුට අත්අඩංගුවේදී බොහෝ පීඩන හා හිරිහැරවලට ලක්වීමට සිදුවන බවත් පැවැසූ නීතිඥ සාලිය පීරිස් මහතා පෙත්සම්කරු හට අපේක්ෂිත ඇපයක් නියම කරන මෙන් ඉල්ලීමක් කෙළේය.දෙපාර්ශවයේම කරුණු සළකා බැලූ මහේස්ත්‍රාත්වරයා අපේක්ෂිත ඇප අයැදුම සම්බන්ධ තීන්දුව ප්‍රකාශයට පත්කිරීම හෙට (10) ට කල් තැබීය.පෙත්සම්කරු වෙනුවෙන් නීතිඥ මුදිත අබේරත්න මහතාගේ උපදෙස් මත නීතිඥ රුක්ෂාන් නානායක්කාර මහතා සමඟ නීතිඥ සාලිය පීරිස් මහතා පෙනී සිටියේය.වගඋත්තරකාර රහස් පොලිසිය වෙනුවෙන් රජයේ නීතිඥ දමිත් තොටවත්ත මහතා සමඟ ජ්‍යෙෂ්ඨ පොලිස් අධිකාරී ඩී. ගජසිංහ, ප්‍රධාන පොලිස් පරීක්ෂක මොහාන් සිරිවර්ධන යන මහත්වරු පෙනී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n1002094</link>
    <topic>ෆොන්සේකා අත්අඩංගුවට</topic>
    <author/>
    <content>හිටපු යුද හමුදාපති සහ ආරක්ෂක මාණ්ඩලික ප්‍රධානී විශ්‍රාමික ජෙනරාල් සරත් ෆොන්සේකා මහතා ඊයේ (08) රාත්‍රී යුද හමුදා පොලීසිය මඟින් අත්අඩංගුවට ගෙන තිබේ.ෆොන්සේකා මහතා රාජකාරියේ යෙදී සිටිය දී රජය පෙරළා දැමීමට කුමන්ත්‍රණය කිරීමත් ඒ සඳහා දේශපාලන පක්ෂ සමඟ සාකච්ඡා කිරීම සහ හමුදාවේ විනය කඩ කිරීමත් සම්බන්ධයෙන් වූ චෝදනා යටතේ අත්අඩංගුවට ගැනීම සිදු කළ බව ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ලේ මහතා සඳහන් කෙළේය.ඉහත චෝදනා සම්බන්ධයෙන් ප්‍රශ්න කිරීම සඳහා යුද හමුදා පොලීසිය මඟින් අත්අඩංගුවට ගැනීම සිදුකළ බව කී ඒ මහතා ෆොන්සේකා මහතා යුද හමුදා අධිකරණය හමුවට ඉදිරිපත් කිරීමට නියමිත බවද සඳහන් කෙළේය.කොළඹ 07 පිහිටි ෆොන්සේකා මහතාගේ කාර්යාලය තුළ දී මේ අත්අඩංගුවට ගැනීම සිදුකර ඇති බවත් වාර්තාවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n1002095</link>
    <topic>කොළඹ කොටස් වෙළෙඳ පොළ ඊයේඉතිහාසගත ඉහළම අගය වාර්තා කරයි</topic>
    <author>මහින්ද අලුත්ගෙදර</author>
    <content>කොළඹ කොටස් වෙළෙඳපොළ ඉතිහාසයේ ඉහළම අගය වාර්තා කිරීමට ඊයේ (08) සමත්විය.දිනය අවසන් වන විට කොටස් වෙළෙඳපොළේ සමස්ත මිල දර්ශකය ඒකක 3782.7ක් ලෙස වාර්තා වූ අතර එය ඒකක 76ක ඉහළ යාමක් පෙන්නුම් කරමින් සියයට 2.05ක වර්ධනයක් බව කොළඹ කොටස් වෙළෙඳපොළේ ව්‍යාපාර සංවර්ධන කළමනාකරු තුෂාර ජයරත්න මහතා ‘දිනමිණ’ ට පැවැසීය.දිනය අවසන් වන විට මිලංක මිල දර්ශකයේ අගය ඒකක 4367.5ක් ලෙස වාර්තා වූ බව සඳහන් කළ ඒ මහතා එයද වාර්තා ගත ලෙස ඉහළ යමින් ඒකක 98.3ක වර්ධනයක් සිදුවී ඇති බවත්, ප්‍රතිශතයක් ලෙස එය සියයට 2.3ක අගයකින් ඉහළ යාමක් බවත් අවධාරණය කෙළේය.තවද තුෂාර ජයරත්න මහතා කියා සිටියේ කොළඹ කොටස් වෙළෙඳපොළ ඉතිහාසයේ තවත් වාර්තාවක් තබමින් වෙළෙඳපොළ පිරිවැටුම රුපියල් මිලියන 2576.9ක අගයක් පෙන්නුම් කළ බවයි.ඊයේ (8) දිනය අවසන් වන විට වෙළෙඳපොළ ප්‍රාග්ධනීකරණය රුපියල් බිලියන 1224.4ක අගයක් පෙන්නුම් කරමින් ඉතිහාසයේ ඉහළම අගය පෙන්නුම් කළ බවද ව්‍යාපාර සංවර්ධන කළමනාකාරවරයා වැඩිදුරටත් ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n1002096</link>
    <topic>කලවැද්දාට පසුව‘ගෝරිල්ලා’ එයි</topic>
    <author/>
    <content>විවිධ සතුන්ගේ නම්වලින් පුද්ගලයන් ඇමතීම විනෝදාංශයක් කොට ගත් සරත් ෆොන්සේකා මහතා භාවිත කරන අලුත්ම සත්ත්ව නාමය ‘ගෝරිල්ලා’ වශයෙන් ඊයේ (08) එළි දැක්විණි.හමුදා කුමන්ත්‍රණයකට සම්බන්ධ බවට සැකපිට අත්අඩංගුවට ගෙන ඇති පුද්ගලයන්ගේ ඥාතීන් කියා ගන්නා පිරිසක් සමඟ කොළඹ පිහිටි ඔහුගේ කාර්යාලයේදී පැවැති මාධ්‍ය සාකච්ඡාවකදී මේ නාමය එළි දැක්විණ. මේ මාධ්‍ය සාකච්ඡාව අතරතුර ඒ මහතා කිහිප විටෙකදීම ගෝරිල්ලා නාමය භාවිත කරන අයුරු දැකගත හැකිවිය.ඉදිරියේදී ගන්නා දේශපාලන තීන්දු සහ වෙනත් සංවේදී කරුණු රැසක් සාකච්ඡා කෙරෙන බව කියා මේ මාධ්‍ය හමුව ආවරණය කරන්නට පැමිණෙන ලෙස ‘දිනමිණ’ ට ද ආරාධනා කර තිබිණි.ඔවුන්ගේ ඇරැයුම මත මාධ්‍ය හමුවට සහභාගී වුවද ‘දිනමිණ’ මාධ්‍යවේදීන්ට ගේට්ටුවෙන් ඇතුළුවීමට අවසර ලැබුණේ එහිම සේවය කළ වෙනත් නිලධාරියකු පුද්ගලික මාධ්‍ය ආයතන සාමාජිකයන් ලෙස හඳුන්වාදීමෙන් අනතුරුවය.මාධ්‍ය සාකච්ඡාව පටන් ගැනීමට පෙර අප වෙත ඔවුන් විසින්ම එවන ලද ආරාධනාපත ඉල්ලාගෙන දැඩි ලෙස පරීක්‍ෂා කෙරුණු අතර මාධ්‍ය සාකච්ඡාව අතරතුර විවිධ පුද්ගලයන් ජංගම දුරකතන හා ඩිජිටල් කැමරා උපයෝගි කොට ගෙන අප මාධ්‍යවේදීන්ගේ ඡායාරූප ගනු දක්නට ලැබිණ.හමුදා කුමන්ත්‍රණයකට සම්බන්ධ බවට සැක පිට අත්අඩංගුවට ගෙන ඇති පුද්ගලයන්ගේ ඥාතීන් අමතමින් ෆොන්සේකා මහතා පවසා ඇත්තේ තමන්ට මුදලින් යම් ආධාරයක් කරනවා මිස ඉන් එහා යමක් කිරීමට ඉඩක් නොමැති බවයි.එම මොහොතට රැස්ව සිටි පිරිසගේ කතා මාධ්‍ය හරහා ප්‍රචාරය කරන ලෙසද ෆොන්සේකා මහතා මාධ්‍ය මගින් ඉල්ලා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n1002097</link>
    <topic>ජෙනරාල්ගේ බොරු පුරාජේරුපිල්ලේ නෝනාට පැහැදිලි කරයි</topic>
    <author>චමීර ඇල්ලදෙණිය</author>
    <content>පසුගිය ජනාධිපතිවරණ සමයේදී විශ්‍රාමික ජෙනරාල්වරයා විසින් කරන ලද ප්‍රකාශය පිළිබඳ එක්සත් ජාතීන්ගේ මානව හිමිකම් කොමසාරිස් නවනිදන් පිල්ලේ මහත්මියට රජයේ පාර්ශ්වයෙන් කරුණු පහදාදීම අද (09) ජිනීවා නුවරදී මානව හිමිකම් හා ආපදා කළමනාකරණ ඇමැති මහින්ද සමරසිංහ මහතා විසින් සිදු කරනු ලැබීමට නියමිතය.මානව හිමිකම් කොමසාරිස්වරිය දැනුවත් කිරීමෙන් අනතුරුව ඉදිරි මාර්තු මාසයේදී පැවැත්වෙන එක්සත් ජාතීන්ගේ මානව හිමිකම් සැසියට ද කරුණු පහදාදීමට සමරසිංහ මහතා බලාපොරොත්තු වෙයි. එක්සත් ජාතීන්ගේ මානව හිමිකම් කොමසාරිස්වරියට රජයේ මතය දැනුම් දීම සඳහා මානව හිමිකම් හා ආපදා කළමනාකරණ ඇමැති මහින්ද සමරසිංහ මහතා ඊයේ (08) ජිනීවා බලා පිටත්විය.මේ සංචාරයේ දී, ශ්‍රී ලංකාවේ අවතැන් වූවන් සඳහා රජය ගෙන තිබෙන ක්‍රියාමාර්ග පිළිබඳ එක්සත් ජාතීන්ගේ ආපදා කොමසාරිස් ඇන්ටෝනියෝ ගුජ්රේ මහතා සමඟ ද සාකච්ඡා කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n10020918</link>
    <topic>කොටපොළ අමරකිත්ති හිමියෝදේශපාලනයෙන් සමු ගනිති</topic>
    <author/>
    <content>ජාතික හෙළ උරුමයේ පාර්ලිමේන්තු මන්ත්‍රී කොටපොළ අමරකිත්ති හිමියෝ දේශපාලන කටයුතු වලින් ඉවත් වෙති. ඒ අනුව උන්වහන්සේ ජාතික හෙළ උරුමයේ සභාපති තනතුරින්, පක්ෂ සාමාජිකත්වයෙන් සහ පාර්ලිමේන්තු මන්ත්‍රී ධුරයෙන් ද ඉල්ලා අස්වී ඇත.ජාතික හෙළ උරුමයේ මහලේකම් ඕමල්පේ සෝභිත හිමියන් වෙත ලිපියක් යවමින් අමරකිත්ති හිමියන් සඳහන් කර ඇත්තේ පෞද්ගලික හේතූන් මත සියලු දේශපාලන කටයුතුවලින් ඉවත් වන බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n10020919</link>
    <topic>යවන ලියුමේ මුද්දරේටඅපේම පින්තූරය</topic>
    <author>අමල් යශෝමන් ජයසිංහ</author>
    <content>තමන් විසින් යවන ලිපියට තමන්ගේ රුව මුද්‍රණය කළ මුද්දරයක් සපයා ගැනීමට හැකි නව වැඩ පිළිවෙළක් හඳුන්වාදීමට තැපැල් හා විදුලි සංදේශ අමාත්‍යාංශය සූදානම් වෙයි. මෙය රජයේ මුද්දරයක් සඳහා දැනට නියමිත ගාස්තුවට වෙනසක් සිදු නොවන බවද මේ වන විට මේ ආකාර්ෂනීය වැඩපිළිවෙළ බටහිර රටවල ව්‍යාප්ත වී ඇති බවද තැපැල් හා විදුලි සංදේශ අමාත්‍ය නන්දන ගුණතිලක මහතා දිනමිණට පැවසීය.මේ නව හඳුන්වාදීම තරුණ තරුණියන් අතර බෙහෙවින් ජනපි‍්‍රය වන බවද සඳහන් කළ අමාත්‍යවරයා තමන්ගේ සේයාරුවක් තැපැල් දෙපාර්තමේන්තුවේ මුද්දර කාර්යාංශයට ලබාදීමෙන් පසුව තම රුව සහිත මුද්දරයක් සාමාන්‍ය මුද්දර ගාස්තුවට අමතරව සුළු මුදලක් ගෙවීමෙන් ලබාගත හැකි බවද පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n1002098</link>
    <topic>ත්‍රස්තවාදය පරාජය කිරීමට උපකාර කළරාජ්‍යයන් සමඟ සබඳතා තරකර ගත්තා</topic>
    <author/>
    <content>මවුබිමට යහපත්, වාසිදායක සබඳතා තහවුරු කර ගැනීමට තම පාලන කාලය තුළ කටයුතු කළ බව කී ජනාධිපතිවරයා, ත්‍රස්තවාදය පරාජය කිරීමේදීත් තමන් අනුගමනය කළේ ඒ ප්‍රතිපත්තියම බවත් ත්‍රස්තවාදය පරාජය කරන්නට උදව් කළ රටවල් සමඟ සබඳතා ශක්තිමත් කරගත් බවත් කීවේය.ඉදිරියේදීත් මේ ප්‍රතිපත්තිය අනුව යමින් රටට සෞභාග්‍යය උදාකර ගැනීමට අවශ්‍ය සබඳතා ගොඩනඟන බව කී ජනාධිපතිවරයා ඒ සබඳතා ගොඩනගන්නේ අපහසුවෙන් දිනාගත් නිදහස මොන ආකාරයෙන්වත් පාවා නොදී යැයිද ප්‍රකාශ කෙළේය.ජනාධිපතිවරයා පෙරේදා (07) මේ අදහස් පළ කෙළේ රුසියාවේ ජනතා මිත්‍රත්ව විශ්වවිද්‍යාලයේ පනස් වැනි සංවත්සර උළෙලට එක්වෙමිනි.ජනාධිපති මහින්ද රාජපක්ෂ මහතා එහිදී මෙසේද පැවැසීය.සංස්කෘතිකයෙන් හා සෞන්දර්යයෙන් පරිපූර්ණ මොස්කව් නගරයේ දී අප වෙත පළ කරන්නට යෙදුණු කාරුණික අනුග්‍රහයටත් , මටත් මගේ නියෝජිත පිරිසටත් දැක්වූ උණුසුම් ආගමික සත්කාරයටත් මගේ ස්තූතිය ප්‍රථමයෙන්ම පුද කරන්න ඕනෑ.මෙම ලෝක ප්‍රසිද්ධ නගරයට පැමිණ , රුසියාවේ ජනතා මිත්‍රත්ව විශ්වවිද්‍යාලයට පනස් වසරක් සපිරෙන සාංවත්සරික උත්සවයට සහභාගිවීමත් , එහි දී ගෞරව ආචාර්ය උපාධියකින් පිදුම් ලැබීමත් මා සලකන්නේ මා ලද ගෞරවයක් හා වරප්‍රසාදයක් ලෙසයි. ඒ වාගේම , මේ සන්ධ්‍යාවේදී එම විශ්වවිද්‍යාලයත් සමඟ එකතු වෙලා අපේ තානාපති කාර්යාලය විසින් සංවිධානය කෙරුණු ශ්‍රී ලාංකීය සංස්කෘතික සන්දර්ශනයට සහභාගීවීමට ලැබීමත් මට සතුටක්.විශිෂ්ට ගණයේ විශ්වවිද්‍යාල අධ්‍යාපනයක් ලැබීමට වගේම , නොයෙක් රටවලින් ආ සහෝදර ශිෂ්‍යයන් සමඟ කිට්ටුවෙන් වැඩ කරන්නට ලැබීමත් , ශ්‍රී ලංකාවෙන් පැමිණි දහස් ගණන් සිසු සිසුවියන්ට පසුගිය පනස් වසරක කාල සීමාව තුළ දී ජනතා මිත්‍රත්ව විශ්වවිද්‍යාලය ලබාදුන් ඒ අනගි අවස්ථාවත් අප සිහිපත් කරන්නේ කෘතවේදීවය.මේ විශ්වවිද්‍යාලය සිය ජාත්‍යන්තර ශිෂ්‍ය ප්‍රජාව අනුව සලකා බලන විට පුංචි ලෝකයක් වගේ. නොයෙකුත් ආකාරයේ සංස්කෘතික ප්‍රකාශනයක් ඉදිරිපත් කරන්නටත් , ඒ වගේම නොයෙකුත් ජගත් ප්‍රජාවන්ගේ සම්ප්‍රදායන් එකතු කර තබන්නටත් , මේ විශ්වවිද්‍යාලයට හැකි වෙලා තිබෙනවා.මේ විශ්වවිද්‍යාලයේ ඉගෙනුම ලබන හැම ශ්‍රී ලාංකීය ශිෂ්‍යයෙක්ම ශ්‍රී ලංකාව වෙනුවෙන් පෙනී සිටින නියෝජිතයෙක්. ඒ වගේම තානාපතිවරයෙක්. නොයෙක් රටවලින් පැමිණෙන ශිෂ්‍යයන් තමන්ගේ රටවල සංස්කෘතික සම්ප්‍රදායන් ආදිය මේ විශ්වවිද්‍යාල ජීවිතයට එකතු කර තිබෙනවා. මුළු ලෝකයම නියෝජනය කරන ආයතනයක් හැටියට මේ විශ්වවිද්‍යාලය ඉතා වැදගත් ස්ථානයක් ගන්නවා.රුසියාවත් ශ්‍රී ලංකාවත් අතර තිබෙන්නේ බොහෝ කලක සිට එන සම්බන්ධතාවක් 19 වැනි සියවසේ අවසාන භාගයේ දී ශ්‍රී ලංකාවට ආ ශ්‍රේෂ්ඨ රුසියානු ලේඛකයන් දෙපළක් වූ ඇන්ටන් චෙකොෆ්, හා අයිවන් බනින් මේ සම්බන්ධතාවට දායක වුණා යැයි මා කල්පනා කරනවා.අපි ඒ දෙපළගේ ගමන සිහිපත් කරන්නේ අභිමානයෙන්. චෙකෝෆ් තම ග්‍රන්ථයන්හි ශ්‍රී ලංකාව හඳුන්වන්නේ පාරාදීසය කියලයි. 1890 ගණන් වලදී චෙකෝෆ් සහ බනින් දුටු අපේ මේ සුන්දර දිවයින, පුරා දශක 3 ක් තිස්සේ තිබුණු රුදුරු ත්‍රස්තවාදයේදී දැඩි ප්‍රහාරවලින් ලත් ව්‍යසනයන්ගෙන් පීඩා විඳීන්නට සිදුවීම ඉතාමත් කනගාටුදායකයි.ත්‍රස්තවාදීන් සමඟ අපේ ආරක්ෂක හමුදාවන් කළ සටනේදී අපි ලැබූ අත්දැකීම් අපට අමතක කරන්න බැහැ. ලෝකය පුරාම දශක ගණනාවක් තිස්තේ ත්‍රස්තවාදීන් ශ්‍රී ලංකාවට විරුද්ධව අතිභයානක මඩ ව්‍යාපාරයක් ගෙන ගියා. ලෝක මතය ඒ නිසා අපට විරුද්ධව ගොඩනැගුණා. පසුගිය වසර හතර තුළ ජාත්‍යන්තරය විශාල බලපෑම් ඇති කළා.මිනිස් අයිතිවාසිකම් කඩකරන ම්ලේච්ඡ ක්‍රියා සිදුකරන රටක් හැටියටයි ශ්‍රී ලංකාව ගැන ලෝක මතය ගොඩ නැගී තිබුණේ. ඒ නිසා ඒ සියල්ලටම මුහුණ දී ලෝක මතය වෙනස් කරන්න අපි කටයුතුª කළා. ත්‍රස්තවාදීන්ට එරෙහිව කරන මානුෂික මෙහෙයුම නවතා දැමීමට ලෝකයේ බලගතු රටවල් කණ්ඩායම් අපට මොන තරම් බලපෑම් එල්ල කළාද ඒ සියල්ලටම මුහුණදී ත්‍රස්තවාදය අපේ මවුබිමෙන් උපුටා දැමීමේ කටයුත්ත ඉෂ්ඨ කළා.අපට එල්ල වූ ජාත්‍යන්තර බලපෑම්වලදී සමහර රටවල් එක දෙයක් අමතක කළා. ඒ අවුරුදු 30 තිස්සේ ත්‍රස්තවාදීන් අපේ රටට, අපේ අහිංසක ජනතාවට කරන ලද ගිනිය නොහැකි මිනිය නොහැකි විනාශයයි.2009 වර්ෂයේ මැයි මාසයේදී අපේ රජය වීරෝදාර හමුදාවන් මගින් ඒ වගේම, අපේ අහිංසක ජනතාවගේ් කැපකිරීම් තුළින්, මේ රුදුරු බලවේගයන් පරාජය කළා. එහෙම කරන තෙක් ම මේ ව්‍යසනකාරී තත්ත්වය අපේ ජාතියේ පැවැත්මට බලවත් තර්ජනයක් වුණ බව රහසක් නෙවෙයි.ඒ ත්‍රස්ත භීෂණයට විරුද්ධව අප ගෙන ගිය සටනේදී අපේ රටට තිරඅදිටනකින් සහය දැක්වීම ගැන රුසියානු රජයටත්, රුසියානු ජනතාවටත් අපේ කෘතවේදීත්වය පළ කරනවා. මිත්‍ර රටවල්වලින් ලැබුණු සහය නිසාත් තිර අධිෂ්ඨානයකින් අප ක්‍රියා කළ නිසාත් සංවර්ධනයට විශාල බාධාවක්ව තිබුණු ත්‍රස්තවාදය මුළුමනින්ම විනාශ කර දැමීමට පුළුවන් කියලා අපි මුළු ලෝකයටම පෙන්නුවා. එය බොහෝ රටවල ප්‍රශංසාවට ලක්වුණා.මෙයට සති දෙකකට කලින් තිබුණ ජනාධිපතිවරණයේදී මුළු ඡන්ද සංඛ්‍යාවෙන් 58% ක් ලබාදී මා නැවත වරක් ශ්‍රී ලංකාවේ ජනාධිපති හැටියට පත්කිරීමෙන් අපේ ජනතාව ප්‍රජාතන්ත්‍රවාදයටත් විශාල අනුබලයක් ලබා දුන්නා. ඒ වගේම 75% ක් තරම් සංඛ්‍යාවක් ජනතාව ඡන්දය පාවිච්චි කර තිබීම ඬසා ප්‍රජාතන්ත්‍රවාදයට විශාල ශක්තියක් වුණා.ඉතා පැහැදිලි තීන්දුවක් දෙමින් අපේ ජනතාව කෘතගුණ සැලකුවා. ඒ වගේම ඉදිරි අනාගත සැලැසුම් පිළිබඳව අපි ඉදිරිපත් කළ යෝජනාවලටත් ඒ අයගේ කැමැත්ත පැහැදිලි ලෙස ප්‍රකාශ කළා.ජනාධිපතිවරණයෙන් ජයග්‍රහණය ලැබීමෙන් පසු පළමුවැනි නිල චාරිකාව ලෙස, අපට කවදත් මිත්‍රශීලි බවක් දක්වන ජනතාවක් වෙසෙන රුසියාවට ඒමට පුළුවන්වීම සුබ නිමිත්තක්.ත්‍රස්තවාදය පරාජය කිරීමෙන් ශ්‍රී ලංකාව ලත් විජයග්‍රහණය සමඟ අප රටේ සාමය හා සංවර්ධනය සඳහා ලැබී ඇති මේ සුවිශේෂී අවස්ථාව අර්ථවත් කර ගැනීමට අපි ඇපකැප වෙනවා. මේ චාරිකාවෙන් අපේ රටවල් දෙක අතර තිබෙන ද්විපාර්ශ්වීය සම්බන්ධතාවයන්ගේ නව පරිච්ඡේදයක්, ඒ වගේම නව යුගයක් පටන් ගත්තා යැයි මා තදින් විශ්වාස කරනවා.රුසියාව සිය වත්මන් නායකත්වය යටතේ් වේගවත් සංවර්ධනයක් ලබා තිබීම ශ්‍රී ලංකාවේ අපට ඉමහත් සතුටට කරුණක්. ජාත්‍යන්තර සාකච්ඡා මණ්ඩපවලදී රුසියාවේ හඬටත් මතයටත් ප්‍රබල තැනක් හිමිවන බව අප දන්නවා. ඒ ගැනත් අප ඉතා සතුටු වෙනවා.අනාගතයේ දී ‘මහින්ද චින්තන’ ඉදිරි දැක්ම අනුව අපේ රට පංච මහා සංවර්ධන බලවේගවල කේන්ද්‍රස්ථානය බවට පත් කරන්නට දැනටමත් අප කටයුතු කරමින් තිබෙනවා. නාවික, ගුවන්, වාණිජ, බලශක්ති සහ දැනුම කියන මේ පංචවිධ ක්ෂේත්‍රයන්හි කේන්ද්‍රස්ථානය බවට ශ්‍රී ලංකාව පත් කිරීමට අප කැපවීමකින් කටයුතු කරනවා. මේ සඳහා දැනටමත් අපි විසින් දියත් කර ඇති සංවර්ධන ක්‍රියාදාමයන් දායක වෙනවා.අපේ ඒකපුද්ගල ආදායම පසුගිය වසර 4 තුළදී දෙගුණයක් වෙලා. අපි නිදහස ලබා අවුරුදු පනස් ගණනක් ගිහිල්ලත් 2004 අවුරුද්ද වෙනවිට අපේ ඒකපුද්ගල ආදායම ඩොලර් 1014 පමණයි. 2008 වනවිට ඩොලර් 2014 දක්වා එය වැඩිවුණා. ඒ අපි පවත්වා ගෙන ගිය ඉහළ ආර්ථික වර්ධන වේගය නිසා වුණ දෙයක්. මේ ඒකපුද්ගල ආදායම 2015 වනවිට ඩොලර් 4000 දක්වා, ඒ කියන්නේ් දැන් තියෙන තත්ත්වය මෙන් දෙගුණයක් කරන්න කටයුතු යොදා තිබෙනවා.අපේ රටේ විරැකියාවත් ඉතා අඩු මට්ටමකයි තියෙන්නේ. ඒ ප්‍රමාණය 5.8% ක් විතර. අද ආර්ථික වර්ධන වේගය ගත්තොත් අප චීනයට පමණයි දෙවෙනි වන්නේ කියලා ජාත්‍යන්තර පර්යේෂණ සඟරාවක පළවී තිබුණා. ඒ වගේම සංචාරකයින් සංචාරය කළ යුතු රටවල් 31 අතුරින්, ශ්‍රී ලංකාව පළමුවැනි තැනයි ඉන්නේ කියලා සඳහන් වෙනවා.‘නිව්යෝක් ටයිම්ස්’ පුවත්පත මේ අවුරුද්දේ ජනවාරි මාසයේදී මේ බව ප්‍රකාශ කළා. මේ නිසා සංවර්ධනය කරා යාමේ අපේ ප්‍රයත්නය මොන හේතුවකින් වත්අසාර්ථකවීමට ඉඩක් නැති බව මා ඔබට කියන්නට ඕනෑ. කුරිරු ත්‍රස්තවාදය අවසන් වීමත් සමඟම අපේ රටට එන සංචාරකයින්ගේ ප්‍රමාණය විශාල වශයෙන් වැඩිවෙලා. ඒ රුසියානු ලේඛක චෙකොෆ් කිව්වා වගේ ශ්‍රී ලංකාව කියන ඒ පාරාදීසය දැක බලා ගන්න ඇවිත් අපේ රටේ උණුසුම් ආගන්තුක සත්කාර විඳින්න විදේශ සංචාරකයින් බලාපොරොත්තු වෙලා ඉන්න නිසා.අපේ විදේශ ප්‍රතිපත්තිය කවදත් නොබැඳි පිළිවෙත අනුව හැඩ ගැසුණ එකක්. එය, අධිරාජ්‍යවාදී, ධනවාදී, සමාජවාදී කියලා රටවල් වෙන් කරලා ඒ අනුව හැඩ ගසා ගත් විදේශ ප්‍රතිපත්තියක් නෙවෙයි. මගේ් පාලන කාලයේ දී මා හිතේ තබා ගත්තේ එක දෙයයි.මගේ මව්බිමට අපේ ජනතාවට යහපත්, ඒ වගේම වාසිදායක දෙයක් ලබා ගන්න පුළුවන් යැයි හිතලා තමයි, ඒ ඒ රටවල සමඟ සම්බන්ධතා ගොඩනගා ගත්තේ. ත්‍රස්තවාදීන්ට එරෙහිව පසුගිය අවුරුදු 4 ක කාලයේදී අපි කරපු සටන්වලදීත් අපි පැහැදිලි ලෙස අනුගමනය කළේත් මේ විදේශ ප්‍රතිපත්තියයි.ත්‍රස්තවාදය පරාජය කරන්නට යම් රටක් අපට උදව් කළා නම්, ඒ රටත් සමඟ අපි අපේ සම්බන්ධතාවයන් ශක්තිමත් කළා. දැන් අපට සාමය උදාකර ගැනීමට හැකිවෙලා තිබෙනවා. අපේ ඉදිරි කාලයේදීත් මේ ප්‍රතිපත්තිය අනුව යමින් අපේ රට ට සෞභාග්‍ය උදාකර ගැනීමට දායක වන සම්බන්ධතා අපි ඇතිකර ගන්නවා. අපි අමාරුවෙන් දිනාගත් නිදහස මොන ආකාරයෙන් වත් පාවා නොදී තමයි, මේ සම්බන්ධතා අපි ගොඩනගා ගන්නේ.මිත්‍රවරුනි, ශ්‍රී ලංකාව, අපේ විදෙස් පාර්ශ්වකරුවන් සමඟ තවදුරටත් ද්විපාශ්වික ආර්ථික සබඳතා වැඩිදියුණු කර ගැනීමට බලාපොරොත්තු වෙනවා. සාමය උදාවීමත් එක්ක අපේ රටේ වෙළෙඳාම, ආයෝජනය වෙනුවෙන් විශාල වශයෙන් ඉඩකඩ ලැබී තිබෙනවා. දැනට බොහෝ විදේශ ආයෝජකයන් මේ ගැන විමසා තිබෙනවා. අපේ අපනයන ක්ෂේත්‍රය තවදුරටත් වැඩිදියුණු කර අගය එකතු කළ භාණ්ඩ වැඩියෙන් අපනයනය කිරීමටත් කටයුතු කෙරෙනවා.අපේ රටවල් දෙක අතර තිබෙන ආර්ථික සබඳතා තවදුරටත් දියුණු කිරීමට මේ ලැබී ඇති, ඒ වගේම විරල අවස්ථාව, දෑතින්ම පිළිඅරගෙන සමෘද්ධිය කරා යෑමට අපට උදව් වන ලෙස රුසියානු ආයෝජකයන්ගෙන් ඉතා ඕනෑකමින් ඉල්ලා සිටිනවා.මේ ගැන කථා කරනවිට රුසියානු ලේඛක චෙකොෆ් කියපු වදනක් මට මතක් වෙනවා. “අපි සාමය සොයා ගන්නෙමු. අපි සූරදූතයන්ට ඇහුම්කම් දෙන්නෙමු. දියමන්තිවලින් දිදුලන අහස අපි දකින්නෙමු.” මේ වචන කිහිපය ශ්‍රී ලංකාවේ වර්තමාන තත්ත්වය විග්‍රහ කරන්නත් ඉතාමත් සුදුසුයි. මාගේ අදහසේ හැටියට මෙයින් කියවෙන්නේ ශ්‍රී ලංකාව අපි සිතනපතන ආකාරයට සමෘද්ධිය කරා ගෙනයාමට පුළුවන් බවයි.රටවල් අතර මිත්‍රත්වය හා ද්විපාර්ශ්වීය සම්බන්ධතා ශක්තිමත් වන්නේ සංස්කෘතිකමය හුවමාරු වලින්. ඒ වගේම දේශපාලන සබඳතා තිරසාරව පවත්වාගෙන යාමට අවශ්‍ය වන හරය හා ජවය ලබාදෙන්නේත් සංස්කෘතික සබඳතා තුළින්. අපේ රටවල් දෙක අතර තිබෙන සම්බන්ධතා ගැන සලකා බලන කොට මේක සත්‍යයක්.මගේ මතකයේ හැටියට පසුගිය දශකය තුළ රුසියානු සංස්කෘතික කණ්ඩායම්, සර්කස් කණ්ඩායම්, සංගීත කණ්ඩායම් අප රටට පැමිණීම අපේ සංස්කෘතියට විශාල ශක්තියක් වුණා. ඒ වගේම අපේ ජනතාවට විශාල වින්දනයක් ලැබීමටත් එයින් හොඳ අවස්ථාවක් ලැබුණා.එම නිසා අද දින පැවැත්වෙන මේ සංස්කෘතික සංදර්ශනය ශ්‍රී ලංකාවේත්, රුසියාවේත්, ජනතාව අතර පවතින මිත්‍රතත්වය වැඩි කර ගන්නට මෙය ඉවහල් වුණා කියලා මා සතුටු වෙනවා. ඒ වගේම ඉදිරියටත් මෙවැනි සබඳතා වැඩි දියුණු කර ගැනීමට අපි බලාපොරොත්තු වෙනවා. මේ සංස්කෘතික සංදර්ශනය නරඹා සතුටට හා පී‍්‍රතියට පත් වන්නැයි ඔබෙන් ඉල්ලා සිටිමින් ඔබට සුබ අනාගතයක් වේවායි ඉතසිතින් ප්‍රාර්ථනා කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n1002099</link>
    <topic>නවක වධයට හවුල් නොවන බවටසරසවි සිසුන්ගෙන් ගිවිසුමකට අස්සන්</topic>
    <author>දයා පෙරේරා</author>
    <content>මේ ගිවිසුම අස්සන් නොකරන කිසිවෙකු විශ්ව විද්‍යාලවලට ඇතුළත් කර නොගන්නා බව විශ්ව විද්‍යාල ප්‍රතිපාදන කොමිසමේ සභාපති මහාචාර්ය ගාමිණී සමරනායක මහතා දිනමිණට කීවේය.මේ වර්ෂයේ විශ්වවිද්‍යාල සඳහා ඇතුළත්වීමේ ඉල්ලුම්පත්‍රය සමඟ මේ ගිවිසුම ද අයදුම්කරුවන්ට ලබාදෙන බවත් සභාපතිවරයා කීය. නවක වධය සරසවි බිමෙන් සම්පූර්ණයෙන්ම ඉවත්කිරීමේ අරමුණින් මේ ක්‍රමය ක්‍රියාවට නංවයි.මෙවර නවක සිසුන් නවක වධයට භාජනය කරන ජ්‍යෙෂ්ඨ සිසුන්ට තරාතිරම නොබලා නවක වධය වැලැක්වීමේ පනතට අනුව උපරිම දඩුවම් ලබාදීමට පසුබට නොවන බවත් මහාචාර්ය සමරනායක මහතා අවධාරණය කළේ ය.නවක සිසුන් සිය විශ්වවිද්‍යාල කාලය අවසන්වන තෙක් නවක වදයට සම්බන්ධ නොවන බවට ගිවිසුමක් අස්සන් කළත් ඊට විරුද්ධව යම් අවස්ථාවක නවක වධය දුන් බවට ඔප්පුවන සිසුන්ට ද තදින්ම විනයානුකූ®ල පියවර ගන්නේ යැයිද හෙතෙම පැවසීය. නවක වධය වැළැක්වීමේ පනත යටතේ නීත්‍යානුකූ®ල පියවර ගැනීම පිණිස එම පනත ක්‍රියාවට නැගීමේ චක්‍ර ලේඛයක් ද සෑම උප කුලපතිවරයකුටම ලබාදෙන බවත් සභාපතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n10020910</link>
    <topic>ශ්‍රී ලංකාවේ පොලිස් සේවය ප්‍රශංසනීය කාර්යභාරයක් සිදු කරන බව කිව යුතුයි</topic>
    <author>මාතර දිසා විශේෂ - ජස්ටින් කොඩිකාර මාතර විශේෂ -ඡයා වික්‍රම සුරේන්ද්‍ර</author>
    <content>ශ්‍රී ලංකාවේ පොලිස් සේවය ලෝකයේ පොලිස් සේවාවන් අතර විශිෂ්ට ගෞරවණීය සේවාවක් බව පැහැදිලිව ප්‍රකාශ කළ හැකියි. ජනාධිපති මහින්ද රාජපක්ෂ මහතාගේ සංකල්පය අනුව රටේ නීතිය සාමය ආරක්ෂා කිරීමේදී අපේ පොලිස් සේවාව රාජකාරි කරන ආකාරය ප්‍රශංසනීය යැයි ද අධ්‍යාපන අමාත්‍යාංශයේ උපදේශක ඕමාරේ කස්සප හිමියෝ පැවසූහ.මාතර පොලිස් ස්ථානයේ මූලස්ථාන පොලිස් පරීක්ෂක ලෙස වැඩ බාරගත් පොලිස් පරීක්ෂක එච්.එම්.එස්.කල්දේරා මහතාගේ වැඩ බාර ගැනීමේ ආගමික වතාවත් සහිත චාම් උත්සවයකදී එසේ පැවසූ කස්සප හිමියෝ වැඩිදුරටත් අදහස් දක්වමින් මෙසේ ද කීහ.අසූ දහසකට ආසන්න පොලිස් නිලධාරින් අතුරෙන් අනිසි ක්‍රියාවල යෙදෙන දෙතුන් දෙනෙකුත් සිටිනවා. නමුත් එවැනි දෙතුන් දෙනෙකු නිසා සමස්ත පොලිස් සේවාව අපට අගෞරවයට පත් කරන්න බැහැ. ඕනෑම ආයතනයක ක්ෂේත්‍රයක එවැනි දෙතුන් දෙනෙක් ඉන්නවා.කල්දේරා මහතා මීට පෙර රටේ විවිධ පළාත්වල සේවය කර ඇති අතර මාතර දිස්ත්‍රික්කයේ වෙනත් පොලිස් ස්ථානවල ඉටු කළ කීර්තිමත් සේවාව එය සහතික කරනවා.මෙවැනි දක්ෂ නිලධාරීන් මාතර වැනි අභිමානවත් පුරවරයකට පත් කිරීම එතුමාගේ සේවාව රජය කළ අගැයීමක් හැටියට සැලකිය හැකියි. යමෙකුගේ සේවාව අගැයීම මගින් ඒ අයගෙන් වඩාත් තෘප්තිමත් සේවාවක් ලබාගත හැකියි. නොදන්නාකම නිසා පොලිසිය නුහුරු ලෙස දකින සුළු පිරිසක් සිටිනවා. ඒ අයත් පොලිසියට සමීප කරගන ඔවුන් තුළ තිබෙන ඒ නුහුරු ආකල්ප වෙනස් කිරීමට පොලිස් නිලධාරීන් දක්ෂ විය යුතුයි. එසේ මහජනතාව පොලිසියට සමීප කර ගැනීමෙන් රටේ දූෂණ අපරාධ වළක්වා නීතිය සාමය රැකීමට විශාල පිටිවහලක් සලසා ගත හැකියි.ජනාධිපති බෞද්ධාගමික කටයුතු පිළිබඳ සම්බන්ධීකරණ ලේකම් ගැටමාන්නේ ගුණානන්ද හිමි, වටගෙදර රේවත හිමි, අංගුන්න බදුල්ලේ ඥානදස්සි හිමි ඇතුළු මහා සංඝරත්නයද මාතර ජේ්‍යෂ්ඨ පොලිස් අධිකාරි රන්ජිත් පද්මසිරි මහතා ඇතුළු පොලිස් නිලධාරිහු පිරිසක්ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n10020911</link>
    <topic>උතුරේ සංවර්ධන කටයුතු නිම වූ ප්‍රදේශවල යන්ත්‍රෝපකරණ සබරගමුවට හා උතුරුමැදට</topic>
    <author/>
    <content>උතුරු නැඟෙනහිර දැනට සංවර්ධන කටයුතු නිමා කොට ඇති ප්‍රදේශවලට ලබාදී තිබූ යන්ත්‍රෝපකරණ තොගයක් සබරගමුව පළාතේ සංවර්ධන කටයුතු සඳහා ලබාදීමට රජය තීරණය කොට ඇත. මීට අමතරව උතුරුමැද පළාතේ මැදවච්චිය සහ හොරොව්පතාන මැතිවරණ කොට්ඨාසවල පොදු සංවර්ධන කටයුතු සඳහා තවත් යන්ත්‍රෝපකරණ තොගයක් ලබාදීමට පියවර ගෙන ඇත.ජනාධිපති මහින්ද රාජපක්‍ෂ මහතා සහ පාර්ලිමේන්තු මන්ත්‍රී ජනාධිපති ජ්‍යෙෂ්ඨ උපදේශක බැසිල් රාජපක්‍ෂ මහතාගේ උපදෙස් මත මේ තීරණයට එළඹිනැයි මේ පිළිබඳ තොරතුරු දක්වමින් ආරක්ෂක අමාතශ්‍යාංශයේ අතිරේක ලේකම් යූ. ඒ. වික්‍රමසිංහ මහතා පැවසීය.සබරගමුව මහ ඇමති මහීපාල හේරත් මහතාගේ ප්‍රධානත්වයෙන් පෙරේදා (07) කෑගල්ල සණස සම්මන්ත්‍රණ ශාලාවේ පැවැති රැස්වීමකදී වික්‍රමසිංහ මහතා ජනාධිපති මහින්ද රාජපක්‍ෂ මහතාගේ සහ ජනාධිපති ජ්‍යෙෂ්ඨ උපදේශක පාර්ලිමේන්තු මන්ත්‍රී බැසිල් රාජපක්‍ෂ මහතාගේ මේ නියෝගය හෙළිදරව් කළේය.මේ රැස්වීමට කෑගල්ල දිස්ත්‍රික්කයේ සියලු පළාත් පාලන ප්‍රධානීන්ද එක්ව සිටියහ.මෙහිදී ආරක්ෂක අමාත්‍යාංශයේ අතිරේක ලේකම් යූ. ඒ. වික්‍රමසිංහ මහතා සඳහන් කළේ උතුර සහ නැඟෙනහිර පළාත් ත්‍රස්තවාදයෙන් මුදා ගැනීමෙන් පසු එම පළාත් දෙකේ මහාමාර්ග, වාරිමාර්ග ඇතුළු පොදු පහසුකම් සහ සංවර්ධන කටයුතු සඳහා උතුරු වසන්තය සහ නැඟෙනහිර නවෝදය යටතේ දැවැන්ත යන්ත්‍රෝපකරණ තොගයක් යොදවා ඇති බවය.එම පළාත් දෙකේ ඇතැම් කලාපවල සංවර්ධන කටයුතු දැනටමත් අවසන්ව ඇතැයි කී ඔහු එසේ වැඩ අවසන් කළ ප්‍රදේශවල භාවිත කළ යන්ත්‍රෝපකරණ ඒවායේ සේවය කරන කාර්ය මණ්ඩලද සමඟ වහා කෑගල්ල දිස්ත්‍රික්කයේ රඹුක්කන, මාවනැල්ල, අරණායක, ගලිගමුව, කෑගල්ල, දැදිගම, රුවන්වැල්ල, යටියන්තොට සහ දැරණියගල යන මැතිවරණ කොට්ඨාසවල සහ අනුරාධපුර දිස්ත්‍රික්කයේ හොරොව්පතාන සහ මැදවච්චිය යන මැතිවරණ කොට්ඨාසවල සංවර්ධන කටයුතු සඳහා ලබා දීමට ජනාධිපති මහින්ද රාජපක්‍ෂ මහතා රාජ්‍ය ආරක්ෂක අමාත්‍යාංශයට උපදෙස් දී ඇතැයි කී අතිරේක ලේකම් යූ. ඒ. වික්‍රමසිංහ මහතා එම සියලු සංවර්ධන කටයුතු සබරගමුව මහ ඇමැති මහීපාල හේරත් සහ එස්. එම්. චන්ද්‍රසේන, තිස්ස කරල්ලියද්ද යන අමාත්‍යවරුන්ගේ අධීක්ෂණය යටතේ සිදුවන බවද සඳහන් කළේය.මෙහිදී මහ ඇමති මහීපාල හේරත් මහතා සඳහන් කළේ ජනාධිපති මහින්ද රාජපක්‍ෂ මහතාගේ සහ ජනාධිපති ජ්‍යෙෂ්ඨ උපදේශක බැසිල් රාජපක්‍ෂ මහතා මේ අනුග්‍රහයන් කෑගල්ල දිස්ත්‍රික්කයේ පසුගාමී මැතිවරණ කොට්ඨාස සංවර්ධනය කිරීම සඳහා මහත් අනුබලයක් බවය.මේ දැවැන්ත යන්ත්‍රෝපකරණ බළකාය සමඟ ඒවා ක්‍රියාත්මක කරන ශශ්‍රී ලංකා යුද හමුදාවේ ඉංජිනේරු සේවා රෙජිමේන්තුවේ කාර්ය මණ්ඩලයද තම දිස්ත්‍රික්කයට පැමිණෙන බව කී මහ ඇමතිවරයා එම භෞතික හා මානව සම්පත් යොදා ගනිමින් කෑගල්ල දිස්ත්‍රික්කයේ මාර්ග සහ වාරිමාර්ග පද්ධතිය ඉතා කඩිනමින් සංවර්ධනය කිරීමට අපේක්ෂා කරන බවද කීය.මෙවර ජනාධිපතිවරණයේදී සබරගමුව පළාතේ සහ උතුරුමැද පළාතේ සියලුම මැතිවරණ කොට්ඨාසවලින් ජනාධිපති මහින්ද රාජපක්‍ෂ මහතාට විශිෂ්ට ජයග්‍රහණයක් හිමි විය.සබරගමුව පළාතේ කෑගල්ල දිස්ත්‍රික්කය එ. ජා. පයට නැඹුරු බවට පැවති මතය බිඳ හෙළමින් මෙවර එම දිස්ත්‍රික්කය මහින්ද රාජපක්‍ෂ මහතා ජය ලැබූවේ වැඩි ඡන්ද එක්ලක්ෂ තිස්දහසක් තරම් දැවැන්ත ප්‍රමාණයකිනි.2005 ජනාධිපතිවරණයේදී කෑගල්ල දිස්ත්‍රික්කය ජනාධිපතිතුමාට ජයගත හැකි වූයේ වැඩි ඡන්ද දාහත්දහසක් තරම් සුළු ප්‍රමාණයකිනි.එහෙත් වසර හතරක් ඇතුළත වැඩි ඡන්ද සංඛ්‍යාව පමණක් ලක්ෂයකට වඩා වැඩිකර දුන් කෑගලු දිස්ත්‍රික්කයේ ජනතාවට ජනාධිපතිතුමා දක්වන කෘතවේදීත්වයක් ලෙස මේ වැඩපිළිවෙළ හැඳින්විය හැකියැයි ද මහ ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n10020912</link>
    <topic>මේජර් ජෙනරාල් ප්‍රසාද් සමරසිංහ වැඩ බාර ගනී</topic>
    <author>චන්ද්‍රිකා පෙරේරා</author>
    <content>නව හමුදා ප්‍රකාශක හා ජනමාධ්‍ය අධ්‍යක්ෂ ලෙස මේජර් ජෙනරාල් ප්‍රසාද් සමරසිංහ මහතා ජාතික ආරක්ෂාව පිළිබඳ මාධ්‍ය මධ්‍යස්ථානයේ දී ඊයේ (08) වැඩ බාර ගනු ලැබීය.එම තනතුරේ කටයුතු කරන අතර යුද හමුදාවේ ප්‍රධාන සංඥා නිලධාරී හා ආරක්ෂක අමාත්‍යංශයේ පර්යේෂණ හා සංවර්ධන කේන්ද්‍රයේ ප්‍රධානියා ලෙසද සමරසිංහ මහතා කටයුතු කරයි.2005 දෙසැම්බර් සිට 2007 සැප්තැම්බර් දක්වා ද ප්‍රසාද් සමරසිංහ මහතා හමුදා ප්‍රකාශක හා අධ්‍යක්ෂ ජනමාධ්‍ය ලෙස කටයුතු කළ අතර නැෙඟනහිර මානුෂික මෙහෙයුම අවසන් වන තෙක් හමුදා ප්‍රකාශක ලෙස ක්‍රියාත්මක විය. පසුව එක්සත් රාජධානියේ ශ්‍රී ලංකා මහ කොමසාරිස් කාර්යාලයේ ආරක්ෂක උපදේශක ලෙස පත්ව 2009 දක්වා එහි කටයුතු කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n10020913</link>
    <topic>බ්‍රිගේඩියර් උදය නානායක්කාරහමුදා ප්‍රධාන ඉංජිනේරු ධූරයට</topic>
    <author/>
    <content>හිටපු හමුදා ප්‍රකාශක හා අධ්‍යක්ෂ ජනමාධ්‍ය බ්‍රිගේඩියර් උදය නානායක්කාර මහතා ඊයේ (08) සිට යුද හමුදාවේ ප්‍රධාන ඉංජිනේරු නිලධාරී ලෙස පත්විය. 2007 සැප්තැම්බර් මස සිට ඊයේ (08) දක්වා හමුදා මාධ්‍ය ප්‍රකාශක හා අධ්‍යක්ෂ ජනමාධ්‍ය ලෙස බ්‍රිගේඩියර් උදය නානායක්කාර කටයුතු කළ අතර උතුරු ප්‍රදේශයේ දියත් වූ මානුෂීක මෙහෙයුම අවසන්වන තෙක් හමුදා ප්‍රකාශක ලෙස කටයුතු කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n10020914</link>
    <topic>ශ්‍රී ලාංකිකයන් 45ක් රැගත්යාත්‍රාව ක්‍රිස්මස් දූපතේදී අල්ලයි</topic>
    <author>මහින්ද අලුත්ගෙදර</author>
    <content>නීති විරෝධී ලෙස ඕස්ට්‍රේලියාවට සංක්‍රමණය වූ ශ්‍රී ලාංකිකයන් 45 දෙනකු එරට ආරක්ෂක අංශ මඟින් අත්අඩංගුවට ගෙන තිබේ.මේ ශ්‍රී ලාංකිකයන් රැගත් යාත්‍රාව ඉන්ධන නොමැතිකමින් මුහුදේ පාවෙමින් තිබියදී ඕස්ට්‍රේලියාවේ ක්‍රිස්මස් දූපත ආසන්නයේදී පසුගිය 6 වැනිදා අත්අඩංගුවට ගෙන ඇත.ඕස්ට්‍රේලියානු ආරක්ෂක අංශ විසින් මේ පිරිස අත්අඩංගුවට ගන්නා විට දින 4ක කාලයක් නිරාහාරව සිට ඇතැයි ද මේ පිරිස කඩිනමින් නිදහස් කැර ගැනීමට පියවර ගන්නා බවදඕස්ට්‍රේලියාවේ ශ්‍රී ලංකා මහ කොමසාරිස් සේනක වල්ගම්පාය මහතා ශ්‍රී ලංකා විදේශ කටයුතු අමාත්‍යාංශය වෙත දන්වා ඇත.මේ පිරිසගෙන් කළ ප්‍රශ්න කිරීම් වලදී පසුගිය 20 දා ශ්‍රී ලංකාවෙන් පිටත්ව ඇති බවට තොරතුරු අනාවරණය වී තිබෙන අතර ඕස්ට්‍රේලියානු ආරක්ෂක අංශවල අත්අඩංගුවට පත් ශ්‍රී ලාංකිකයෝ ක්‍රිස්මස් දූපත වෙත රැගෙන ගොස් තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n10020915</link>
    <topic>ජාතික ආරක්ෂාවට හානිකරනලෝක සංවිධානවලට දැඩි පියවර</topic>
    <author>ඉන්දික පොල්කොටුව</author>
    <content>ජාතික ආරක්ෂාවට තර්ජනයක් වන අයුරින් රට තුළ ක්‍රියාත්මක ජාත්‍යන්තර සංවිධානවලට හා ඒවායේ නියෝජිතයන්ට එරෙහිව තරාතිරම නොබලා නොපැකිළව රජය දැඩි ක්‍රියාමාර්ග ගන්නා බව විදේශ රැකියා ප්‍රවර්ධන හා සුබ සාධන අමාත්‍ය, ජාතික ආරක්ෂක මාධ්‍ය ප්‍රකාශක කෙහෙළිය රඹුක්වැල්ල මහතා පවසයි.රාජ්‍ය නොවන සංවිධාන හරහා මෙරටට පැමිණෙන ඇතැම් විදේශිකයන් මෙරට ජාතික ආරක්ෂාවට තර්ජනයක් වන අයුරින් ක්‍රියා කිරීම සම්බන්ධයෙන් රජයේ හා ආරක්ෂක බුද්ධි අංශයන්හි දැඩි අවධානය මේ වන විට යොමුව ඇතැයිද අමාත්‍යවරයා කීය.මෙයට අමතරව සංචාරකයන් ලෙසින්ද විවිධ පර්යේෂණ ව්‍යාපෘති ආදිය සිදු කිරීමට පැමිණෙන්නන් ලෙසින්ද පැමිණ ජාතික ආරක්ෂාවට තර්ජනයක් වන අයුරින් ක්‍රියාකරන විදේශිකයන් පිළිබඳව දැඩි අවධානය යොමුව ඇති බවත් ඔවුනට එරෙහිව රටේ පවතින නීතියට අනුව දැඩිව ක්‍රියාකරන අතර ඔවුන් රටින් පිටුවහල් කිරීමටද නොපැකිලිව ක්‍රියා කරන බවත් අමාත්‍යවරයා පැවසීය.මෙහිදී අදාළ රටේ, සංවිධානයේ, පුද්ගලයාගේ බලවත්කම කිසිදු සැලකිල්ලකට නොගන්නා බවද පළමුවත්, දෙවනුවත්, තෙවනුවත් රටේ ජාතික ආරක්ෂාවට ප්‍රමුඛත්වය දී ක්‍රියා කරමින් ජාතික ආරක්ෂාවට තර්ජනයක් වන ඕනෑම රටකට සංවිධානයකට පුද්ගලයකුට එරෙහිව දැඩිව ක්‍රියාකරන බවද රඹුක්වැල්ල මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n10020916</link>
    <topic> ‘ගම නැගුමෙන්’ කරන්දෙණිය සංවර්ධනයට</topic>
    <author>චින්තා රණසිංහ</author>
    <content>ජාතික සවිය ‘ගම නැගුම’ වැඩසටහන යටතේ කරන්දෙනිය ප්‍රදේශයේ සංවර්ධන කටයුතු සඳහා රුපියල් මිලියන දෙකක් වෙන් කිරීමට රජය තීරණය කර තිබේ.කරන්දෙනිය ප්‍රදේශයේ දිරිය පියස හා රණවිරු නිවාස ජනතා අයිතියට පත් කෙරුණු අතර රුපියල් 12,22965 ක් වටිනා ස්වයං රැකියා උපකරණ කට්ටල ප්‍රදානය කිරීම, රණබිම ඉඩම් ඔප්පු 200ක් ප්‍රදානය කිරීම, දිරිය පියස නිවාස 09ක් හා රණවිරු නිවාස 03ක්් ජනතා අයිතියට පත් කිරීම ජාතිය ගොඩනැගීමේ හා වතු යටිතල පහසුකම් සංවර්ධන ඇමති ගුණරත්න වීරකෝන් මහතාගේ ප්‍රධානත්වයෙන් සිදු විය.දිරිය පියස නිවාස ක්‍රමය යටතේ අඩු ආදායම්ලාභී පවුල් සඳහා රුපියල් 60,000ක් බැගින් ද, රණවිරු නිවාස ක්‍රමය යටතේ රුපියල් 1, 25000ක් බැගින් වූ දිරි දීමනාවක් ද ජාතිය ගොඩනැගීමේ හා වතු යටිතල පහසුකම් සංවර්ධන අමාත්‍යාංශය විසින් ලබාදී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=n10020917</link>
    <topic>පිටරට නඩුවක වරෙන්තුකරුවකු වූෆොන්සේකාගේ සගයාට දැල එලයි</topic>
    <author>චන්ද්‍රිකා පෙරේරා</author>
    <content>ජෙනරාල් සරත් ෆොන්සේකාගේ සමීපතමයකු ලෙස සැලකෙන එසේම විදේශ රටක අධිකරණයක ගොනු කෙරුණු නඩුවක වරදකරු වී වරෙන්තු ලබා සිිටින පුද්ගලයකු අත්අඩංගුවට ගැනීම සඳහා රහස් පොලීසිය විශේෂ කණ්ඩායමක් යොදවා තිබේ.පොලීසිය මඟහැර සැඟ වී සිටින මොහු ජෙනරාල්වරයා සමඟ එක්ව රට බියවද්දන කුමන්ත්‍රණකාරී සැලැසුම සකසන ලද ප්‍රධානියකු බවට හෙළිව ඇත. අසූව දශකයේ අග සිට මෙරට පාතාලය සමඟ එක්ව විවිධ අපරාධ රැසක් සිදුකැර ඇති මේ පුද්ගලයා යුද හමුදාවේ හිටපු කපිතාන්වරයකු බව හෙළිව ඇතැයි රහස් පොලීසිය පවසයි.සැකකරු විදෙස් ගතතවී සිටි අයකු වන අතර ඔහු එරට දී නඩුවක වරදකරුවීමෙන් පසු එරටින් පැන ඇති අතර ඔහුට විරුද්ධව විවෘත වරෙන්තුවක් නිකුත් වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=r1002091</link>
    <topic>විද්‍යාව හා තාක්ෂණය ගමටගෙන යෑමට රජය කටයුතු කරනවා</topic>
    <author>දොම්පේ සමූහ – ජී. කේ. කරුණාරත්න</author>
    <content>විද්‍යාව හා තාක්ෂණය කොළඹට සීමා නොකර, විදාතා සම්පත් මධ්‍යස්ථාන මගින් ගමට ගෙනයාමට කටයුතු යොදා තිබෙනවා. ඒ මඟින් ගම්වල වෙසෙන තරුණ, තරුණියන්ට නව තාක්ෂණ ක්‍රම මඟින් සාර්ථක ව්‍යවසායකයන් බවට පත්වීමට හැකියාව ලැබෙනවා යැයි විද්‍යා හා තාක්ෂණ ඇමැති මහාචාර්ය තිස්ස විතාරණ මහතා කීය.ඒ මහතා එසේ පැවැසුවේ දොම්පේ විදාතා සම්පත් මධ්‍යස්ථානය විවෘත කිරීමෙන් පසුව පැවැත්වූ උත්සව සභාව අමතමිනි.ඇමැතිවරයා මෙසේ ද කීය. අද ගම්බද ප්‍රදේශවල කුඩා හා මධ්‍යම පරිමාණයේ ව්‍යාපාර පටන්ගෙන තිබෙනවා. ඒවා තව තවත් වැඩි දියුණුකර, මහින්ද චින්තනයේ සංවර්ධන ඉලක්කය කරා ගමන් කළ යුතුයි.ගම්වල පිහිටුවනු ලැබූ විදාතා සමිති මඟින් ආරම්භ කරනු ලබන කර්මාන්ත, ව්‍යාපාර සඳහා සියයට 8 පොලියට බැංකු ණය ලබා දීමේ නව වැඩපිළිවෙළක් කෑගල්ලෙන් ආරම්භ කළා. ගමේ වෙසෙන තරුණ, තරුණියන්ට පරිගණක පුහුණුව හා ඉංගී‍්‍රසි පුහුණුව ලබා දීමේ කටයුතු විදාතා සම්පත් මධ්‍යස්ථාන මඟින් සිදුකර ගෙන යනවා.දොම්පේ ශශ්‍රී ලංකා නිදහස් පක්ෂයේ ප්‍රධාන සංවිධායක, බස්නාහර පළාත් සභා මන්ත්‍රී උපාලි ගුණරත්න මහතා - මහින්ද චින්තනය යටතේ ග්‍රාමීය ආර්ථිකය සවිමත් කිරීමට විදාතා සම්පත් මධ්‍යස්ථාන මගින් සිදු කෙරෙනවා.පසුගිය ජනාධිපතිවරණයේ දී බස්නාහිර පළාතෙන් වැඩිම ඡන්ද ප්‍රතිශතයක් ලබා දුන්නේ දොම්පේ ජනතාවයි.මේ උත්සව සභාවේ දී විද්‍යා හා තාක්ෂණ අමාත්‍යාංශයේ හිටපු ලේකම් අනිල් අමරතුංග, දොම්පේ ප්‍රාදේශීය ලේකම් චාන්දනී ගුණතිලක, සහකාර ලේකම් ආර්. ඒ. ඇන්. කුමාරි, මහත්ම මහත්මීහු ද කතා කළහ.උත්සවය අවසානයේ දී 2008, 2009 යන වර්ෂවල දී පරිගණක පාඨමාලාවලින් සමාර්ථය ලැබූ ශිෂ්‍ය, ශිෂ්‍යාවන්ට සහතික පත්‍ර පිරිනැමීම ඇමැතිවරයා සහ ආරාධිත අමුත්තන් අතින් සිදු කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=r1002092</link>
    <topic>වැඩිහිටියන් සංවිධානාත්මකව කටයුතු කිරීමරටේ අභිවෘද්ධියට හේතු වෙනවා</topic>
    <author>කැස්බෑව සංචාරක – ධර්මසිරි සුරවීර බොරලැස්ගමුව සමූහ - සෙනෙවිරත්න කහටපිටිය</author>
    <content>රට ජාතියේ ප්‍රගමනයට උරදුන් ජාතික නවෝදයේ පුරෝගාමීන් ලෙස කටයුතු කළ අත්දැකීම් වලින් පරිණත වූ වැඩිහිටියන් ජ්‍යෙෂ්ඨ පුරවැසි සංවිධාන ලෙස සංවිධාන ගත වී කටයුතු කිරීම එම ප්‍රජාවේ මෙන්ම රටෙහි ද අභිවෘද්ධියට හේතුවන්නක් බව කොළඹ නව කෝරළයේ සහ නව තොටමුණේ ප්‍රධාන සංඝනායක පිළියන්දල විද්‍යා ශාන්ති විහාරස්ථානයේ අධිපති වැල්ලවත්තේ පඤ්ඤාසිරි නාහිමියෝ පැවසූහ.උන්වහන්සේ මේ බව පැවැසුවේ කැස්බෑව ප්‍රාදේශීය ලේකම් කොට්ඨාසයේ වැඩිහිටි කමිටු බල මණ්ඩලය විසින් සම්පාදනය කරනු ලබන ‘වැඩිහිටි හඬ’ පුවත් පත එළි දැක්වීමේ උත්සවයේ දීය.කැස්බෑව නගර සභා රංග ශාලා ශ්‍රවණාගාරයේ දී මෙම උත්සවය පැවැත්විණි.එහිදී වැල්ලවත්තේ පඤ්ඤාසිරි නාහිමියෝ මෙසේ ද පැවසූහ.කැස්බෑව ප්‍රාදේශීය ලේකම් කොට්ඨාසයේ ජ්‍යෙෂ්ඨ පුරවැසි කමිටු බල මණ්ඩලය බලාපොරොත්තු වන්නේ මේ රටේ අනෙකුත් පුරවැසි කමිටුවලට ආදර්ශවත් වෙමින් වැඩිහිටි හඬ නමින් ඉතා වටිනා පුවත් පතක් එළි දැක්වීමට යි. මෙය ඉතා කාලෝචිත විශිෂ්ට එවගේම ශ්‍රේෂ්ඨ කටයුත්තක්. එනිසා මේ අවස්ථාවේ දී මහා සංඝරත්නයේ උපරිම සහාය හා ආශීර්වාදය මෙම පුවත් පත එළි දක්වන කැස්බෑවේ ජ්‍යෙෂ්ඨ පුරවැසි බල මණ්ඩලයේ සියලු දෙනාටම පිරිනමනවා.මේ සමාජයේ අද සමහර වැඩිහිටියන්ට අප දැන් වයස්ගත වැඩිහිටියන් කියා අඩු මානසිකත්වයක් පවතිනවා. ඒ නිසා එම ඍනාත්මක අදහස් නැතිකර ගැනීමට සෑම කෙනකුටම තම සිත්වල හොඳ ශක්තිය උපදවා ගැනීමට මේ ජ්‍යෙෂ්ඨ පුරවැසි කමිටු ඉතා හොඳ වැඩසටහනක්. එනිසා මේ ජ්‍යෙෂ්ඨ පුරවැසි කමිටු වැඩසටහන අපි ඉතාම අගය කරනවා.කැස්බෑව ප්‍රාදේශීය ලේකම් කොට්ඨාසයේ සමාජ සේවා නිලධාරී බී. එම්. හීන්බණ්ඩා, නාගරික හා පූජාභූමි සංවර්ධන ඇමැති මාධ්‍ය ලේකම් රෝහණ කුමාර ලියනගේ, කැස්බෑව වැඩිහිටි බල මණ්ඩලයේ සභාපති සෝමරත්න මාදුලාව යන මහත්වරු ද කතා කළහ.බොරලැස්ගමුව නාගරික මන්ත්‍රී ඇම්. ඔලිවර් පෙරේරා මහතා සහ කැස්බෑව සහකාර ප්‍රාදේශීය ලේකම් ශානිකා වෙල්ගම මහත්මිය ඇතුළු ආරාධිත අමුත්තන් රැසක් ඇතුළු විශාල පිරිසක් මෙම අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=r1002093</link>
    <topic>පාදුක්ක - හංවැල්ල කොට්ඨාසවලටපානීය ජල ව්‍යාපෘති</topic>
    <author>හෝමාගම සංචාරක - මංජුල හිරිපිටිය</author>
    <content>ප්‍රජා ජල සම්පාදන හා සනීපාරක්ෂක ව්‍යාපෘතිය යටතේ කොළඹ දිස්ත්‍රික් (හෝමාගම) ප්‍රධාන කාර්යාලය මගින් රුපියල් හය කෝටියකට ආසන්න මුදලක් වැය කරමින් පාදුක්ක සහ හංවැල්ල ප්‍රාදේශීය ලේකම් කොට්ඨාසවල පානීය ජල ව්‍යාපෘති දහ අටක වැඩ නිමකර තිබේ.නාගරික සංවර්ධන හා පූජා භූ®මි සංවර්ධන ඇමැති දිනේෂ් ගුණවර්ධන මහතාගේ යෝජනාවක් අනුව මේ ව්‍යාපෘති ආරම්භ කර ඇත.මේ ව්‍යාපෘති සඳහා පාදුක්ක සහ හංවැල්ල ප්‍රාදේශීය ලේකම් කොට්ඨාසවල පානීය ජලය හිඟ ග්‍රාමීය ප්‍රදේශ තෝරා ගෙන තිබේ.මේ යටතේ පාදුක්ක ප්‍රාදේශීය ලේකම් කොට්ඨාසයේ මලගල, මිරියගල්ල, ප්‍රදේශවලට රුපියල් 8,298,467ක්ද, බෙරුකැටියට රුපියල් 7,542,893ක්ද, අරුක්වත්ත ව්‍යාපෘතියට රුපියල් 6,198,400 ක්, අංගමුව ව්‍යාපෘතිය සඳහා රුපියල් 4,794,285 ක්ද පහළ බෝපේ ප්‍රදේශයට රුපියල් 4,7366,973 ක්, ගලගෙදර උතුරු සහ දකුණ ව්‍යාපෘතිවලට රුපියල් 4,293,026 ක් සහ ලියන්වල ව්‍යාපෘතියට රුපියල් 3,625,650 ක්ද වැය කර පානීය ජලය ලබා දීමට පියවර ගෙන තිබේ.හංවැල්ල ප්‍රාදේශීය ලේකම් කොට්ඨාසයේ මාදුල ප්‍රදේශයට රුපියල් 5038604 ක්ද, නිරිපොළ ව්‍යාපෘතිය සඳහා රුපියල් 4370366 ක්, මූනමලේ වත්තට රුපියල් 41227759 ක්ද, පෙනෙරි වත්ත ව්‍යාපෘතිය වෙනුවෙන් රුපියල් 39610080 ක්, තුම්මෝදර ලබුගම වත්තට රුපියල් 3448219 ක්ද සුදුවැල්ල ව්‍යාපෘතියට රුපියල් 2982216, ඇල්ලකන්දට රුපියල් 236450 ක් කෝස්වත්ත ව්‍යාපෘතිය සඳහා රුපියල් 1924060 ක් සහ වගවත්ත ව්‍යාපෘතියට රුපියල් 880237 ක් වැය කර පානීය ජලය ලබා දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=r1002094</link>
    <topic>රජයේ සංවර්ධන ව්‍යාපෘති නිම වූ විටමේ රට දියුණු රටක් බවට පත්වෙනවා</topic>
    <author>වාද්දුව සමූහ</author>
    <content>රුපියල් ලක්ෂ පන්සියයක් වැයකර ආරම්භ කළ නුගගොඩ පානීය ජල ව්‍යාපෘතියේ පළමුවැනි අදියර මඟින් වස්කඩුවේ වාඩියමංකඩ සිට දෙල්දූවේ කෝපියවත්ත දක්වා ගම්වල සෑම මාර්ගයකටම ලබන සිංහල අලුත් අවුරුද්ද වන විට පිරිසුදු පානීය ජලය ලබාදෙන බව ජාතිය ගොඩනැගීමේ සහ වතු යටිතල පහසුකම් ඇමැති රෝහිත අබේගුණවර්ධන මහතා පැවැසීය.ජනතාවගේ අවශ්‍යතා සඳහා මෙවැනි ජල ව්‍යාපෘති ඇතුළු සංවර්ධන ව්‍යාපෘති සම්පූර්ණ කිරීමට හැකියාව ලැබුණේ මහින්ද රාජපක්ෂ මහතා වැනි නායකයකු සිටින නිසා යැයිද ඇමැතිවරයා පැවැසීය.පවුල් නවදහසකගේ පානීය ජල අවශ්‍යතා සපුරා දීම සඳහා කළුතර ශ්‍රී ජයවර්ධනපුර අධිවේගී මාර්ගයේ වස්කඩුව වාඩියමංකඩ සිට ගෝනදූව දක්වා පානීය ජල සපයන නුගගොඩ ජල ව්‍යාපෘතියෙන් ජලය නිකුත් කිරීම ආරම්භ කරමින් ඇමැතිවරයා මෙසේ කීවේය.මේ ජල ව්‍යාපෘතිය මඟින් නුගගොඩ දක්වා ජලය බෙදාහැරීමේ පළමුවැනි අදියර සඳහා රුපියල් ලක්ෂ එකසිය හැත්තෑවක් වැය කැර තිබිණි.පානීය ජල නොමැතිකමින් මේ මාර්ගය දෙපස ගම්වල ජනතාව දිගුකලක් පීඩා විඳි බවත් මේ පානීය ජල ව්‍යාපෘතිය මඟින් කළුතර ශ්‍රී ජයවර්ධනපුර කෝට්ටේ අධිවේගී මාර්ගයේ මොරොන්තුඩුව ගෝනදූව දක්වා පවුල් නව දහසකගේ පානීය ජල අවශ්‍යතාවලට පිළියම් ලැබෙන බවත්, රජයේ ආයතනද මේ ජල ව්‍යාපෘතියෙන් ජලය ලබාගන්නා බවත් ඇමැතිවරයා කීවේය.වසර තිහක කාලයක් තිස්සේ පැවැති කොටි ත්‍රස්තවාදය නිමාවට පත් කළ ජනාධිපති මහින්ද රාජපක්ෂ මහතා රටේ දකුණේ මෙන්ම උතුරු නැගෙනහිර ප්‍රදේශවලද විවිධ සංවර්ධන ව්‍යාපෘති ක්‍රියාත්මක කර ඇති බවත්, මේ නිසා විශාල සංවර්ධන ව්‍යාපෘති රැසක් මීට පෙර මේ රටේ සිටි කිසිම නායකයකු ඉටුකැර දී නැති බවත් පැවැසීය.මහින්ද චින්තනය වැඩපිළිවෙළ යටතේ ආරම්භ කර ඇති සංවර්ධන ව්‍යාපෘති නිම වූ විට ශ්‍රී ලංකාව මුළු ආසියාකරයේ ම සංවර්ධිත දේශය වන බවද උතුරු නැගෙනහිර යුද්ධයේ නිමාව දුටු නිසා යුද්ධයට වැය කළ මුදල් සංවර්ධනය සඳහා යොදාගත හැකි බවද අමාත්‍යවරයා කීවේය.ජනහමුව ඇමතීමට පෙර රෝහිත අබේගුණවර්ධන අමාත්‍යවරයා නුගගොඩ හන්දියේ නිවෙසක ජල කරාමය ක්‍රියාත්මක කරමින් ජලය නිකුත් කිරීම ආරම්භ කෙළේය.මාධ්‍යවේදී සරත් පියසේන, බස්නාහිර පළාත් සභා මන්ත්‍රී සුමිත්ලාල් මෙන්ඩිස්, කළුතර නගර සභාවේ විපක්ෂ නායක පාලිත සිල්වා සහ කළුතර ප්‍රාදේශීය සභාවේ උප සභාපති වී. පී. ලක්ෂ්මන් මහත්වරුද එහිදී කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=r1002095</link>
    <topic>කූඨ ලේඛන සකසා ලොරියක්ලියාපදිංචි කළැයි අයෙක් රිමාන්ඩ්</topic>
    <author>පාණදුර සමූහ කපිල සෝමරත්න</author>
    <content>කූඨ ලේඛන පිළියෙළ කර මෝටර් රථ වාහන බස්නාහිර පළාත් මෝටර් රථ කොමසාරිස් දෙපාර්තමේන්තු කාර්යාලයේ ලියාපදිංචි කිරීමේ ජාවාරමක තොරතුරු අධිකරණයේදී අනාවරණය වූයෙන් කලාඔය සාලියපුර පදිංචි අයකු නඩු විභාගය අවසාන වනතුරු පාණදුර මහේස්ත්‍රාත් රංග දිසානායක මහතා විසින් රක්ෂිත බන්ධනාගාර ගතකරන ලදී.විත්තිකරු අධිකරණයට ඉදිරිපත් කරමින් නඩු පවරා තිබුණේ පාණදුර පොලිසියේ විශේෂ අපරාධ සහ වංචා විමර්ශන අංශයේ ස්ථානාධිපති උප පොලිස් පරීක්ෂක පියතිලක මහතා විසිනි.ආදායම් බලපත්‍රයක් ලෙස කූඨ ලේඛනයක් සකස්කර ලොරියක් බස්නාහිර පළාත් මෝටර් රථ කොමසාරිස් දෙපාර්තමේන්තුවේ ලියාපදිංචි කරවීම සඳහා වාද්දුවේ පදිංචිකරුවකුගෙන් රුපියල් පහළොස් දහසක් වංචනික ලෙස ලබාගැනීම සම්බන්ධයෙන් මේ විත්තිකරු අධිකරණය හමුවේ චෝදනා ලැබ සිටියේය.පාණදුර පොලිසියේ විශේෂ අපරාධ සහ වංචා විමර්ශන අංශයේ ස්ථානාධිපති උප පොලිස් පරීක්ෂක පියතිලක මහතා අධිකරණයට දන්වා සිටියේ පැමිණිලිකරුගෙන් ලැබුණු පැමිණිල්ල ගැන පොලිසිය පරීක්ෂණ පැවැත්වීමේදී 38 ශ්‍රී 2345 දරන ලොරිය මෙසේ කූඨ ලේඛනයක් මත ලියාපදිංචි කර ඇති බව අනාවරණය වූ බවයි.එම කාර්යාලයේ ලේඛනගතකර තිබූ ව්‍යාජ ආදායම් බලපත්‍රයද පොලිස් භාරයට ගෙන අධිකරණයට ඉදිරිපත් කැරිණි. මෝටර් රථ කොමසාරිස් නමින් මේ ව්‍යාජ ආදායම් බලපත්‍රය අංක 0173605 යටතේ 2007 දෙසැම්බර් 31 වැනි දිනය යොදා නිකුත් කැර තිබුණි.මේ ජාවාරමට එම කොමසාරිස් කාර්යාලයේ නිලධාරීන්ද හවුල් වී සිටිය හැකි බවත්, ඔවුන්ගේ අනුදැනුම නොමැතිව මෙවැනි කූට ලේඛන කාර්යාලයේ පොත්පත්වල ලියාපදිංචි කළ නොහැකි බව මෙහිදී මහේස්ත්‍රාත්වරයා පැවැසීය.පැමිණිලිකරුගෙන් මහේස්ත්‍රාත්වරයා විමසූ විට ඔහු කියාසිටියේ ලොරිය පහසුවෙන් ලියාපදිංචිකර ගැනීම සඳහා විත්තිකරුට රුපියල් 15,000ක මුදලක් තමා ලබාදුන් බවත් අනතුරුව ලොරිය ලියාපදිංචි කර ඇති බවත්ය.රජයේ කාර්යාලයකින් රාජකාරි කටයුත්තක් කර ගැනීමට අල්ලස් දීම දඬුවම් ලැබිය යුතු වරදක් බව මහේස්ත්‍රාත්වරයා පැමිණිලිකරුට පැවැසීය. චෝදනාවට නිවැරදි කරු යැයි විත්තිකරු පැවැසීය.නඩු විභාගය අවසන් වනතුරු ඔහු රක්ෂිත බන්ධනාගාර ගත කැරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=r1002096</link>
    <topic>බේරුවල ප්‍රදේශයේ ජලභීතිකාමර්දන වැඩසටහනක් ඇරැඹේ</topic>
    <author>කළුතර දිස්ත්‍රික් සංචාරක</author>
    <content>කළුතර දිස්ත්‍රික්කයේ කාලයක් තිස්සේ ප්‍රධාන සෞඛ්‍ය ගැටලුවක්ව තිබූ ජලභීතිකා රෝගය සහ සුනඛ සපාකෑම් පාලනය කිරීම සඳහා සුනඛ වන්ද්‍යාකරණ සැත්කම් කිරීමේ වැඩසටහනක් බේරුවල අරඹා තිබේ.සෞඛ්‍ය අමාත්‍යාංශයේ මෙහෙයවීමෙන් කළුතර ජාතික සෞඛ්‍ය විද්‍යායතනය, බේරුවල සෞඛ්‍ය වෛද්‍ය නිලධාරි කාර්යාලය හා බේරුවල ප්‍රාදේශීය සභාවේ පූර්ණ සහයෝගය ඇතිව පසුගියදා මෙය ආරම්භ කැරිණි.ප්‍රදේශයේ නිදැල්ලේ සැරිසරන සුනඛයන් අල්ලා වන්ද්‍යාකරණ සැත්කම් සිදුකෙරේ. සැත්කම් සිදුකරගැනීමට විශාල සුනඛයන් සංඛ්‍යාවක් ගෙනැවිත් තිබිණි.බේරුවල ප්‍රාදේශීය සභාවේ නව සභාපති ප්‍රසන්න සංජීව මහතා එහිදී මෙසේ පැවැසීය.අයාලේ යන සුනඛයන්ගේ වර්ධනය දිනෙන් දින වැඩිවෙමින් පවතිනවා. බේරුවල මැතිවරණ බල ප්‍රදේශයේ සුනඛ සපාකෑම් වැඩිවෙලා. විශේෂයෙන් බේරුවල කියන්නේ සංචාරක පුරවරයක්. වැරදිලාවක්වත් සංචාරක ප්‍රදේශයේදී විදේශිකයකුව සුනඛයෙක් සපාකෑමෙන් අපට විශාල පාඩුවක් හා කැළලක් වෙන්න පුළුවන්.පසුගිය දිනවල පිස්සු බල්ලෙක් බේරුවල පාදාගොඩ ප්‍රදේශයේ කිහිපදෙනකුව සපාකෑවා. රෝහල්වලින් අසන්න ලැබෙන්නේ දිනෙන් දින සුනඛ සපාකෑම් වැඩි වී ඇති බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=s1002091</link>
    <topic>ෂෙහාන් අඹේපිටිය දකුණු ආසියාවේ වේගවත්ම මිනිසා වෙයි</topic>
    <author/>
    <content>බංග්ලාදේශයේ ඩකාහී දැන් පැවැත්වෙන දකුණු ආසියානු ක්‍රීඩා උළෙලේදි ෂෙහාන් අඹේපිටිය මීටර් 100 තත්පර 10.46 කින් නිම කරමින් දකුණු ආසියාවේ වේගවත්ම මිනිසාට හිමි රන් සම්මානය ඊයේ දිනා ගත්තේය.ඔහු මීටර් 200 රිදී පදක්කම දිනාගත් විට පැවැසුවේ මීටර් 100 රන් පදක්කම නියත වශයෙන්ම දිනා දෙන බවයි. එම අධිෂ්ඨානය සැබෑ කළ 20 හැවිරිදි ෂෙහාන් ඉන්දීය ක්‍රීඩකයාට වඩා තත්පර 10 ක කාලයක් ඉදිරියෙන් සිටියේ ය. පොදු රාජ්‍ය මණ්ඩලීය කණිෂ්ඨ ක්‍රීඩා තරගාවලියේ දී රන් පදක්කමක්ද දිනා සිටි ෂෙහාන් අඹේපිටිය 20 හැවිරිදි වියෙහි පසුවෙයි.11 වැනි දිනය නිමා වෙද්දී ශ්‍රී ලංකාව රන් පදක්කම් 16ක් රිදී පදක්කම් 32ක් හා ලෝකඩ පදක්කම් 50ක් ලබා සිවුවැනි ස්ථානයේ පසුවිය.ඊයේ දිනයේ දී ශ්‍රී ලංකාවට මලල ක්‍රීඩා ඉසව්වලින් රන් පදක්කම් 2ක් හා රිදී පදක්කම් 3ක් ලෝකඩ පදක්කමේ 3ක් එක් විය ඒ අනුව මලල ක්‍රීඩා ඉසව්වලින් ශ්‍රී ලංකාව දැනට රන් 7ක් රිදී 7ක් හා ලෝකඩ 6ක් දිනා සිටී. අද දිනයේ පිරිමි මැතරන් තරගයෙන් මලල ක්‍රීඩා ඉසව් නිමාවට පත්වේ.කේෂියාගේ දිරිය රන් පදක්කමටයිකොන්ඩෝ කි. ග්‍රෑ. 57ට අඩු බර පංතියෙන් තරග කළ ශ්‍රී‍්‍ර ලංකාවේ කේෂියා ෂූහෙල් රන් පදක්කම දිනා ගත්තාය. ඇය මේ පදක්කම දිනාගත්තේ මතභේදයට තුඩුදෙන වාතාවරණයක් මධ්‍යයේය.ශ්‍රී ලංකා ටයිකොන්ඩෝ කළමනාකරු සුජීව ප්‍රනාන්දු මහතා හා කොරියානු ජාතික පුහුණුකරු කී ෂූ ලී අතර ප්‍රබල මත ගැටුමක් මැද තරගයට පිවිසි කේෂියා ශ්‍රී ලංකා නාමය ඉදිරියේ මේ රන් පදක්කම සටහන් කිරීම විශේෂත්වයකි. ටයිකොන්ඩෝ කළමනාකරුගේ මතය වූයේ ක්‍රීඩිකාව තරගයට සහභාගී නොකළ යුතු බවයි. ඔහු ඒ සඳහා තරගයට පෙර විනිසුරුවන් වෙත ලිඛිත විරෝධතාවක්ද ඊයේ ඉදිරිපත් කළේය. එහෙත් ටයිකොන්ඩෝ ජාතික පුහුණුකරු කී ෂූ ලී ගේ් අදහස වූයේ කේෂියා තරගයට අනිවාර්යයෙන්ම සහභාගී කළ යුතුª බවයි. පුහුණුකරුගේ තීරණය නිවැරදි බව සනාථ කරමින් ක්‍රීඩිකාව දක්ෂතා දැක්වීය.කේෂියා ශ්‍රී ලංකාවේ දක්ෂතම ටයිකොන්ඩෝ ක්‍රීඩිකාවක් වූ අතර පසුගිය දිනවල අමෙරිකාවේ ඉගෙනුම ලැබුවාය.කෙසේ වුවද ටයිකොන්ඩෝ කළමනාකාරීත්වය මුල සිටම මේ ක්‍රීඩිකාව තරගයට ඉදිරිපත් නොකිරීමට කටයුතු කිරීම පුදුම සහගත වූ බව කොරියානු ජාතික පුහුණුකරු ‘දිනමිණ’ට පැවැසීය.කේෂියා ෂුහෙල් රන් පදක්කමක් දිනා ගනිද්දී කි. ග්‍රෑ 53 තරග කළ ගයාත්‍රි සඳමාලි හා කි. ග්‍රෑ 87 තරග කළ රවීන්ද්‍ර ලෝකඩ පදක්කම් ඊයේ හිමිකර ගත්හ.කාන්තා දුර පැනීමේ ඉසව්වට එක් වූ සී. ඩී. එන්. ප්‍රියදර්ශනී මීටර් 6.20ක දුරක් පනිමින් රන් පදක්කම දිනා ගත්තාය. ඉන්දියාවේ රෙෂ්මි බෝස් (මී. 6.09) රිදී පදක්කමද ප්‍රජුෂා (මී. 5.96) ලෝකඩ පදක්කමද දිනා ගත්හ.මීටර් 400 ඔ 4 කාන්තා රිදී පදක්කම විනාඩි 3 : 44 . 81 කින් තනුජා කුමාරි , මේනකා වික්‍රමසිංහ , රත්නා කුමාරි හා චන්ද්‍රිකා සුභාෂිනී ද එහි පිරිමි රිදී පදක්කම රොහන් ප්‍රදීප් , ;රීහිත පුෂ්පකුමාර , යූ. ජී. වික්‍රමසිංහ හා ප්‍රසන්න අමරසේකර එක්ව දිනා ගත්හ.මිටර් 100 කාන්තා රිදී පදක්කම ප්‍රමිලා පියදර්ශනී (තත්. 11. 93) හා ලෝකඩ පදක්කම අචලා ඩයස් (තත්. 12. 12) දිනා ගැනීමට සමත් වූහ. එහි රන් පදක්කම පාකිස්තානයේ නසීම් (තත් 11.81) දිනා ගත්තාය.මීටර් 5000 ලෝකඩ පදක්කම චමින්ද විජේකෝන් (වි. 14: 47 . 68) දිනාගත් අතර උස පැනීමේ ලෝකඩ පදක්කම නලීන් ප්‍රියන්ත (මී. 2.13) දිනා ගත්තේය.බොක්සිං - රිදී පදක්මයි: ලෝකඩ 3 යිකි . ග්‍රෑ 64 ලයිට් වේට් තරගයට එක් වූ සිසිර කුමාරසිංහ රිදී පදක්කම දිනාගත්තේ බංග්ලාදේශයේ අබ්දුර් රහීම්ට පරාජය වෙමිනි. කි. ග්‍රෑ 54 බැන්ටම් වේට් තරගයේ දී කමල් සමීර , කි. ග්‍රෑ 57 ෆෙදර් වේට් තරගයේ දී සමන් ප්‍රියදර්ශන සිල්වා හා කි. ග්‍රෑ 60 ලයිට්වේට් තරගයේ දී කේ. ජයසුන්දර ලෝකඩ පදක්කම් දිනා ගත්හ.පිහිනුම්-රිදී 1 යි: ලෝකඩ 2 යිමීටර් 100 ඔ 4 මෙඩ්ලි සහාය කාන්තා තරගයට එක් වූ ගිහාරා අමරසිංහ , මිනේකා කරුණාරත්න , මිනිරුවණී සමරකෝන් හා මාධවී වීරතුංග විනාඩි 4 : 52.24 කින් තරගය නිමකර රිදී පදක්කම දිනා ගත්හ.මීටර් 50 නිදහස් ආර තරගයෙන් මාධවී කෞෂල්‍ය කලුආරච්චි (තත්. 29.78) ලෝකඩ පදක්කමද මීටර් (100 ඔ 4) මෙඩ්ලී සහය තරගයෙන් හේෂාන් උණම්බුව , දිලූක තිබ්බොටුමුනුව , කොන්රඩ් ෆ්‍රැන්සිස් හා චානුක වික්‍රමසිංහ (වි. 4: 07.04) ලෝකඩ පදක්කමද දිනා ගත්හ.කරාටේ රිදී පදක්කමක්කි. ග්‍රෑ 75 ඒකල කුම්තේ ඉසව්ව නියෝජනය කළ මොහොමඩ් නිෆාස් රිදී පදක්කම දිනා ගත්තේ ය. එම පදක්කමත් සමඟ කරාතේ ක්‍රීඩාවෙන් මේ තරගාවලියේ දී ශ්‍රී ලංකාවට රන් 1ක් රිදී 2ක් හා ලෝකඩ 4 ක් හිමි විය.ටේබල් ටෙනිස් ලෝකඩ 2යිටේබල් ටෙනිස් මිශ්‍ර යුගල තරගවල සහභාගී වූ චලිත රංජන හා තරින්ද්‍ර දර්ශනී ද රොහාන් සිරිසේන හා ඉෂාරා මධුරංගිද ඊයේ තවත් ලෝකඩ පදක්කම් 2ක් දිනාගත්හ.දුනු විදීමෙන්ලෝකඩ පදක්කමක්දුණු විදීම කාන්තා ඉසව්වෙන් දිල්හාර ලහිරු ප්‍රසාදනී ලෝකඩ පදක්කමක් දිනා ගත්තාය.වූෂු ලෝකඩ 2 ක්වූෂු තායිජික්වාන් කාන්තා ඉසව්වෙන් ධනූෂී තාරාකා ද නන්ක්රවුන් පිරිමි ඉසව්වෙන් රුවින්ද සිල්වා ද ලෝකඩ පදක්කම් දිනා ගත්හ.බංග්ලාදේශ පිලේ ආරම්භක පිතිකරු එනමුල් හක් පන්දු 38කදී ලකුණු 43ක් ලබා ගැනීමත් පා දඟපන්දු යැවූ සබීර් රහ්මාන් ලකුණු 24කට කඩුලු 4ක් බිදහෙලා ශ්‍රී ලංකා පිල අපහසුතාවට ලක් කිරීමත් මුල්ම දකුණු ආසියානු ක්‍රිකට් රන්පදක්කම බංග්ලාදේශයට හිමිකර දීමට ප්‍රධානතම හේතු විය.විසි දහසකට අධික පේ‍්‍රක්ෂක පිරිසකගේ ඔල්වසරන් මැද පෙරේදා මේ ලැබූ ඓතිහාසික ජයග්‍රහණය බංග්ලාදේශයට ලෝක කුසලානය හිමිවූවා වැනිය. ජයග්‍රහණයෙන් පසු එදින රාත්‍රී මීර්පූර් බංග්ලා ජාතික ක්‍රීඩාංගණය අවට වීදී වල නටමින් ගයමින් බංග්ලාදේශ වැසියෝ ප්‍රීති වූහ.බංග්ලාදේශයේ ක්‍රිකට් හා පාපන්දු අතිශය ජනප්‍රිය තත්ත්වයක පවතී. එබැවින් 21න් පහළ ක්‍රිකට් ක්‍රීඩකයන්ගේ ජයග්‍රහණයද උණුසුම් තත්ත්වයක් ගෙන දුන්නේ ය.ශ්‍රී ලංකා පිල ජයග්‍රහණය උදෙසා එක් ඕවරයකට ලකුණු 7.85ක දළ වේගයක් රඳවාගත යුතුව තිබුණි. ශ්‍රී ලංකා මුල් කඩුලු 3ක් බිඳ වැටෙද්දී එම වේගය ඉතා හොඳින් රඳවාගෙන තිබුණ ද ඉතිරි සියලු පිතිකරුවන් ලකුණු 59කදී දැවී ගියහ. ශ්‍රී ලංකා යොවුන් ක්‍රීඩකයන්ගේ මැදපෙළ ක්‍රීඩා කිරීම ඉතා දුර්වල මට්ටමක පැවැතුණි. දුවද්දී දැවී යෑම් දෙකක් හා උඩපන්දු 5ක් ශ්‍රී ලංකා ක්‍රීඩකයන්ගෙන් ලැබුණි. එයින් 3ක්ම ඉතා පහසු ඒවා විය.බංග්ලාදේශය ඕවර් 20කදී කඩුලු 7කට ලකුණු 157 ක් ලබාගත් අතර ශ්‍රී ලංකාව ක්‍රිකට් රිදී පදක්කමට හිමිකම් කීවේ ලකුණු 152කට සීමා වෙමිණි.බංග්ලාදේශයේ ඩකා නුවර පැවැත්වෙන 11 වැනි දකුණු ආසියානු ක්‍රීඩා උළෙලේ සමාප්තිය අභිමානවත් අයුරින් සැමරීමට සියලු කටයුතු යොදා ඇතැයි සංවිධායකයෝ පවසති. බංගබන්ධු ජාතික ක්‍රීඩාංගණයේ දී හෙට පස්වරු 4.00ට ආරම්භ වන සමාප්ති උළෙලට බංග්ලාදේශ ජනපති සිල්ලූර් රහ්මාන් මහතා ප්‍රධාන ආරාධිතයා ලෙස සහභාගී වේ.මාස 2ක් පමණ තිස්සේ ප්‍රංශය , බෙල්ජියම , ජර්මනිය , මලයාසියාව හා සිංගප්පූරුව වැනි රටවල තාක්ෂණික සංදර්ශන විශේෂඥයන් 36 දෙනෙකු යටතේ සමාප්ති උළෙලේ පුහුණු වීම් සිදු කෙරුණු අතර මුල් පෙළේ කලාකරුවන් 250ක් , බංග්ලාදේශ යුද හමුදා භටයන් 1000ක් හා පාසල් සිසු සිසුවියන් සංදර්ශන ඉදිරිපත් කරනු ඇත.තාක්ෂණය , විශේෂඥ දැනුම උපරිමව යොදා ගන්නා සමාප්ති උළෙල බංග්ලාදේශ සංස්කෘතියේ ඓතිහාසික සටහනක් වනු ඇති බවට විශ්වාසයක් පවතී. දකුණු ආසියානු ක්‍රීඩා උළෙලේ සමාරම්භක උත්සවයේ දී ද අලංකාර මත්ස්‍ය ආකෘතිවලින් සපිරි විශේෂ සංදර්ශනයක් පැවැති අතර එය ඉතා සිත් ගන්නා සුළු එකක් විය.සමාප්ති උළෙලට ප්‍රංශයෙන් මල්වෙඩි ආනයනය කර ඇති අතර සමාරම්භක හා සමාප්ති උළෙලට සම්පූර්ණ වියදම ඇ. ඩො. ලක්ෂ 58ක් පමණ වැය කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=s1002092</link>
    <topic>ෆෙඩ් කුසලාන අවසන් පූර්ව වටයට මෙලනි ඕඩින්</topic>
    <author>පැරීසිය (ඒ. එෆ්. පී)</author>
    <content>අමෙරිකාවේ යොවුන් ටෙනිස් ක්‍රීඩිකා මෙලනී ඕඩින් 7 – 6ක් සහ 6 – 4 ක් ලෙස ජූලි කොයින් පරාජයට පත් කරමින් ෆෙඩ් කුසලාන ටෙනිස් තරගාවලියේ අවසන් පූර්ව වටයට පිවිසීමට සමත් වූවාය.මේ තරගමාලාවට සුපිරි ටෙනිස් ක්‍රීඩිකාවන් වන අමෙරිකාවේ විලියම්ස් සොයුරියන් සහභාගි නොවීමේ අඩුව පුරවාලමින් අමෙරිකානු නාමයට කීර්තියක් එක්කරලන්නට ඇයට හැකිවිය.18 හැවිරිදි ඕඩින් ලෝක ටෙනිස් ශ්‍රේණිගත කිරීම්වල පසුවන්නේ 53 වැනි ස්ථානයේය.අවසන් පූර්ව වටයේදී ඇය සර්බියා හෝ රුසියානු ක්‍රීඩිකාව සමඟ තරග වැදීමට නියමිතය.“මේ ජයග්‍රහණය මට ඉතා වැදගත් එකක්. මේ තරගය ජය ගනිමින් මගේ කණ්ඩායමට සහයෝගය ලබාදීමට හැකිවීම මට ඇත්තටම සතුටක්.”ජයග්‍රහණයෙන් අනතුරුව ඕඩින් පැවසුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=s1002093</link>
    <topic>ෆ්ලයිවේට් බොක්සිං කිරුළ කමේඩා ට</topic>
    <author>ජපානය (ඒ. එෆ්. පී.)</author>
    <content>ජගත් බොක්සිං සම්මේලනයේ ෆ්ලයිවේට් පංතිය සඳහා තායිලන්තයේ ඩෙන්කෝසන් කොවිචිට් සහ ජපානයේ ඩයිකි කමේඩා අතර පැවැති තරගයෙන් විනිසුරු මඩුල්ලේ ඒරමතික තීරණය අනුව ජයග්‍රහණය හිමි කර ගනිමින් නව ෆ්ලයිවේට් ලෝක සූරයා වීමට කමේඩා සමත් වූවේය.තරගයේ සම්පූර්ණ වට 12 අවසානයේදී 116 – 110, 114 – 112 ක් සහ 116 – 110 ක් වශයෙන් ලකුණු ලබා ගැනීමට 21 හැවිරිදි කමේඩා සමත් විය.මේ ජපාන බොක්සිං තරුව මේ වන විට ජයග්‍රහණ 11 ක් ලබා ඇති අතර පරාජයවී ඇත්තේ තරග 2 ක් පමණි.33 හැවිරිදි කොවිචිට්ගේ දෙවැනි පරාජය මෙය වන අතර තරග 48 කදී ජයග්‍රහණ අත් කර ගැනීමට සමත් විය.හිටපු ෆ්ලයිවේට් ලෝක සූරයාවූ ජපානයේ ඩයිසුකි නයිටෝ සමඟ 2007 වසරේ ඔක්තෝබර් මස දී තරග කළ කමේඩා තරගය අතරතුරදී නීති විරෝධී ලෙස ක්‍රීඩා කිරීමත් මල්ලවපොර සටන් ක්‍රම භාවිතා කිරීමට උත්සාහ දැරීමත් නිසා වසරක තරග තහනමකට ද මුහුණ පෑ ක්‍රීඩකයෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=s1002094</link>
    <topic>ෂිදෝකාන් ළමා කරාතේ සූරතාවලියේ ජයගලප්පත්ති - මලින්ද දිනා ගනිති</topic>
    <author>පොලොන්නරුව දිසා සමූහ ඇම්.පී.සරත්</author>
    <content>ජාත්‍යන්තර ෂිදෝ කාන් කරාතේ සංවිධානය සංවිධානය කරනු ලැබූ තදින් පහර දීමේ විවෘත ළමා කරාතේ ශූරතාවලියක් පසුගියදා කෑගල්ල නගර ශාලාවේදී පවත්වන ලදී. මෙයට සෑම බර පන්තියකින්ම ළමා තරගකරුවන් රැසක් විවිධ තදින් පහර දීමේ කරාතේ සංවිධානවලින් ඉදිරිපත් වූහ.ෂිදෝකාන් කරාතේ සංවිධානයේ උතුරු මැද පළාත ප්‍රධාන හිගුරක්ගොඩ ශාඛාව නියෝජනය කරමින් ඉදිරිපත් වූ ඒ.ජී.එම්.පී.ගලප්පත්ති කිලෝ 30 ට අඩු බර පන්තියේ ප්‍රථම ස්ථානයද එම්.ආර්.අයි.මලින්ද බංඩාර කිලෝ 55ට වැඩි බර පන්තියේ ප්‍රථම ස්ථානයද හිමි කර ගත්හ.මෙම ඡායාරූපයෙන් දැක්වෙන්නේ උතුරු නැඟෙනහිර උතුරු මැද පළාත ප්‍රධාන ෂි දෝකාන් කරාතේ සංවිධානයේ ජ්‍යෙෂ්ඨ උපදේශක සෙන්සෙයි ලලිත් සෝමරත්න මහතා ඒ.ජී. එන්.පී.ගලප්පත්ති (වයස අවුරුදු 10, 11, 12 අතර ප්‍රථම ස්ථානය) එම්.ආර්.අයි.මලින්ද බංඩාර (වයස අවුරුදු 16,17 අතර ප්‍රථම ස්ථානය) ශූරතාවලිය සංවිධානය කළ ෂිදෝකාන් කරාතේ සංවිධානයේ ශ්‍රී ලංකා ප්‍රධාන උපදේශක ෂිහාන් ලක්මාල් පොන්සේකා මහතා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=s1002095</link>
    <topic>දකුණු කොරියානු කාන්තා පාපන්දු පිලට විශිෂ්ට ජයක්</topic>
    <author>ටෝකියෝ (ඒ. එෆ්. පී.)</author>
    <content>නැගෙනහිර ආසියානු සිවුකොන් පාපන්දු තරග මාලාවේ කාන්තා ඉසව්වේ දී තායිවානය සමඟ පැවැති තරගයෙන් 4 – 0 ක විශිෂ්ට ජයක් හිමි කර ගැනීමට දකුණු කොරියානු කාන්තා පාපන්දු පිල සමත් විය. කොරියානු පිලේ නායිකා කිම් යෝ මී තරගයේ 27 වැනි මිනිත්තුවේ දී වාර්තා කළ ගෝලයත් සමඟ ගෝල ලබා ගැනීම ඇරඹූ කොරියානු කණ්ඩායම 73 වැනි මිනිත්තුව වන විට ගෝල 4 සම්පූර්ණ කර ගනු ලැබීය.2005 වසරේ මේ තරගාවලියේ සූරතාව හිමි කර ගත් දකුණු කොරියානු කාන්තා පිල මෙවර තරගාවලිය මුළුල්ලෙහිම අපරාජිතව සිටින්නේය.නමුත් තම කණ්ඩායමේ ක්‍රීඩිකාවන් කිහිප දෙනෙකුම අසනීප තත්වයෙන් පසුවන බවත් ඒ පිළිබඳව තමා කනගාටුවට පත් වන බවත් දකුණු කොරියානු කාන්තා පාපන්දු පිලේ පුහුණුකරු වන ලී සැං යූප් ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=s1002096</link>
    <topic>අද පැවැත්වෙන නිවාසාන්තර ක්‍රීඩා</topic>
    <author>- මහරගම විශේෂ</author>
    <content>මහරගම මැදි මහ විදුහලේ 2010 නිවාසාන්තර ක්‍රීඩා උලෙළ මේ මස 9 දින පස්වරු 1 සිට විදුහල් ක්‍රීඩාංගනයේ දී නාගරික හා පූජා භූමි සංවර්ධන ඇමති දිනේෂ් ගුණවර්ධන මහතාගේ ප්‍රධානත්වයෙන් පැවැත්වේ.ඇරැව්වල විද්‍යාලෝක මහා විද්‍යාලීය නිවාසාන්තර ක්‍රීඩා උත්සවය අද (09) ප. ව. 1.30 ට ක්‍රීඩා හා පොදු විනෝදාත්මක කටයුතු අමාත්‍ය හා කැස්බෑව ශ්‍රී ලංකා නිදහස් පක්ෂ ප්‍රධාන සංවිධායක ගාමිණී ලොකුගේ මහතාගේ ප්‍රධානත්වයෙන් සහ කලාප අධ්‍යාපන අධ්‍යක්‍ෂ පත්මා කන්නන්ගර මැතිනිය ගේ සහභාගීත්වයෙන් විද්‍යාලීයි ක්‍රීඩා පිටියේ දී පැවැත්වේ.මොරටුව වේල්ස් කුමාර විදුහලේ වාර්ෂික නිවාසාන්තර මලල ක්‍රීඩා උළෙල 9 වැනි දින පාසල් ක්‍රීඩාංගණයේදී ප. ව. 2.00 ට ආරම්භ වේ. ප්‍රධාන ආරාධිත අමුත්තා ලෙස පාසලේ ආදි ශිෂ්‍ය ප්‍රධාන පොලිස් පරීක්‍ෂක කුරුඳුවත්ත පොලිස් ස්ථානාධිපති කපිල ප්‍රේමදාස මහතා සහභාගි වන අතර එම මහත්මිය විසින් ත්‍යාග ප්‍රදානය සිදු කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=s1002097</link>
    <topic>ප්‍රවීණයන්ගේ මලල ක්‍රීඩා උළෙලේ දී ශ්‍රී ලංකාවට පදක්කම් 11 ක්</topic>
    <author/>
    <content>ඉන්දියාවේ මහාරාෂ්ඨ ප්‍රාන්තයේ පූජ්‍යෝ නගරයේ ශිවචක්‍රපති ක්‍රීඩාංගනයේ පැවැති ප්‍රථම ජාත්‍යන්තර ප්‍රවීනයන්ගේ මළල ක්‍රීඩා උළෙලේදී ශශ්‍රී‍්‍ර ලංකාව පදක්කම් 11ක් දිනා ගැනීමට සමත්විය.තෙදිනක් පුරා පැවැති මෙම තරඟාවලිය ඉන්දියාවේ ප්‍රවීනයන්ගේ මළල ක්‍රීඩා සංගමය සංවිධානය කළ අතර මෙම උළෙල සඳහා රටවල් 10 ක ක්‍රිඩක ක්‍රීඩිකාවන් 1500ක පමණ පිරිසක් සහභාගිවී සිටියහ. වයස අවුරුදු 30, 35, 40, 45, 50, 55, 60, 65, 70, 75, 80 ආදී වශයෙන් කාණ්ඩ 11 ක් යතේ කානතා හා පිරිමි ඉසව් වලින් තරඟ පැවැත්විණි.මෙම තරඟාවලියේදී ශ්‍රී ලංකාවට රන්පදක්කමක් රිදී පදක්ම් 06 ක් හා ලෝකඩ පදක්කම් 4 ක් හිමි විය.මේ අනුව උදුලා පීරිස් මීටර් 200 දිවීම රිදී පදක්කමක් හා මීටර් 100 කඩුළු පැනීම ලෝකඩ පදක්කමක්ද සිඩ්නි බර්නාඩ් රත්නායක මීටර් 5000 ඇවිදීම තරගයෙන් 10 වන ස්ථානයට හිමි ලෝකඩ පදක්කම ද ජේ. ඒ. ශ්‍යාම් කුමාර මීටර් 800 දිවීම රිදී පදක්කමක්ද ඒ සුදුසිංහ මීටර් 110 කඩුළු පැනීම රිදී පදක්කමක් ද මීටර් 400 කඩුළු පැනීම ලෝකඩ පදක්කමක් ද ජේ. ඒ. වීරසූරිය මීටර් 5000 ඇවිදීම රන් පදක්කමක්ද ඩී. කේ. ජේ. පී. නාමසිරි මීටර් 400 දිවීම රිදී පදක්කමක්ද එස්. සුබසිංහ මීටර් 200 දිවීම රිදී පදක්කමක් හා මීටර් 400 දිවීම රිදී පදක්කමක් ද දිනාගෙන තිබේ.මෙහිදී ශ්‍රී ලංකා ප්‍රවීණයන්ගේ මළල ක්‍රීඩා සංගමයේ සභාපති පී. එච්. ඩී. වෛද්‍යතිලක මහතා ක්‍රීඩා උත්සවයේ ප්‍රධාන ආරාධිත අමුත්තා ලෙස පිළිගැනුණු අතර එහිදී එතුමා පවසා සිටියේ තමා ලෝකයේ ඉහළම ක්‍රීඩා තරඟවල ආරාධිතයෙකු ලෙස සහභාගිවී ඇතත් ඒ කිසිදු තරඟයක් වෙනුවෙන් සහභාගී වුණු ක්‍රීඩක ක්‍රීඩිකාවන් වෙනුවෙන් සහභාගී වුණු ක්‍රීඩක ක්‍රීඩිකාවන් වෙනුවෙන් මේසා විශාල ආගන්තුක සත්කාර සැලකිලි ලබාදී නොමැති බවත් ආරාධිත රටවලින් පැමිණි සියළුම ක්‍රීඩක ක්‍රීඩිකාවන් වෙනුවෙන් සුපිරි අයුරින් නවාතැන්, ගමන් පහසුකම් හා කෑම්බීම් ලබාදුන් එකම අවස්ථාව මෙය වන බවත් ඒ වෙනුවෙන් ඉංදියාවේ ප්‍රවීනයන්ගේ මළල ක්‍රීඩා සංගමයට සිය ප්‍රණාමය පුද කරන බවත් අවධාරණය කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=f1002091</link>
    <topic>මහ ඡන්දේ දී ආණ්ඩුවට විශිෂ්ට ජයක්ලැබෙනවා</topic>
    <author>සංවාද සටහන ඉන්දික පොල්කොටුව</author>
    <content>* මෙවර ජනාධිපතිවරණයෙන් දහ අට ලක්ෂයකට අධික වැඩි ඡන්ද ප්‍රමාණයකින් ජනාධිපති මහින්ද රාජපක්ෂ මහතා ලැබූ විශිෂ්ට ජයග්‍රහණය ඔබ විග්‍රහ කරන්නේ කෙසේ ද ?පසුගිය දශක තුනක කාලය මුළුල්ලේ මේ රටේ නායකයන් ප්‍රභාකරන් හා ඔහුගේ ත්‍රස්තවාදය ඉදිරියේ පරාජිතයන් බවට පත් වුණා. රටේ නායකයන් පිළිබඳ තීන්දු තීරණ ගනු ලැබුවේ සැතපුම් සිය ගණනක් ඈත බංකරයක බිංකුණ්ඩකු සේ සැඟව සිටි ප්‍රභාකරන් විසිනුයි.ජේ. ආර්. ජයවර්ධන, පේ‍්‍රමදාස , චන්ද්‍රිකා වැනි නායකයන්ට නිරතුරුව ම මේ තත්ත්වයට මුහුණ දීමට සිදු වුණා. ප්‍රභාකරන් රටේ ඉහළ කෙළවරේ සිට මෙරට නායකයන් පිළිබඳ තීන්දු තීරණ ගන්නා විට මෙරට ජනතාවටද සිදු වුණේ ප්‍රභාකරන් ඉදිරියේ පරාජිතයන් වී සිටීමටයි.මේ තත්ත්වය තුළ 2005 දී බලයට පත් වූ ජනාධිපති මහින්ද රාජපක්ෂ මහතා ජනතාවට ලබා දුන් ප්‍රධානතම පොරොන්දුව වූයේ ත්‍ර‍්‍රස්තවාදයෙන් රට නිදහස් කැර දීමයි. බලයට පත්ව ඉතා කෙටි කලකට පසුව ලෝකයම මවිතයට පත් කරමින් ප්‍රභාකරන් හා ඔහුගේ ත්‍රස්තවාදය මුළුමනින්ම පරාජය කිරීමට ජනාධිපතිතුමන්ට හැකි වුණා.දෙස් විදෙස් බාධක , බලපෑම් , කුමන්ත්‍රණ පැමිණිය ද නිවැරැදි ඉලක්කය ඔස්සේ යමින් ත්‍රස්තවාදයෙන් රට නිදහස් කැර දුන් නායකයාට ජනතාව විසින් ලබා දිය හැකි උපරිම සහාය ලබා දෙමින් කෘත ගුණ සැලකීම මේ ජනාධිපතිවරණය හරහා සිදු කළා.*ජනාධිපතිවරණයෙන් රජය එලෙස ජය ලැබුවද විවිධ ජාත්‍යන්තර අභියෝගවලට මැතිවරණයේ දී ජනාධිපතිතුමන්ට මුහුණ දීමට සිදු වුණා නේද ?මේ අභියෝග පැමිණියේ මැතිවරණ සමයේ පමණක් නොවේ. ත්‍රස්තවාදය පරාජය කිරීමේ වැඩපිළිවෙළ ඇරැඹීමත් සමඟ මේ විදේශීය බලපෑම් , එල්ල වුණා. එය දවසින් දවස වැඩි වුණා මිසක් කිසිඳු අයුරකින් අඩු වූයේ නැහැ. අපි කිසිදා නොහිතපු රටවල් අපට බලපෑම්, අභියෝග කිරීමට පටන් ගත්තා. ඔවුන් හැමදාම කීවේ එල්. ටී. ටී. ඊ ය පරාජය කිරීමට නොහැකි බවයි.ත්‍රස්තවාදය පරාජය කිරීමේ වැඩපිළිවෙළේ අවසන් මොහොතේ දී ලෝකයේ බලවත් කියන හැම රටක්ම ඇතුළු බොහෝ රටවල් අපට බලපෑම්, අභියෝග කළා. එහෙත් ජනාධිපතිතුමන් කිසිඳු අයුරකින් නොසැලී ත්‍රස්තවාදය පරාජය කිරීමේ වැඩපිළිවෙළ අවසන් කළේ මුළු ලෝකයම මවිත කරන අයුරින්.මේ මැතිවරණයේ දී එල්. ටී.ටී. ඊ.යට හිතවත් හැම ජාත්‍යන්තර බලවේගයක්ම උත්සහ කළේ ජනාධිපතිතුමන් පරාජය කිරීමට යි. ඒ සඳහා ඔවුන් ඩොලර් තොග පිටින් ෆොන්සේකාගේ පිලට ලබා දුන්නා.සම්බන්දන් හා ෆොන්සේකා එකතු වුණු අවස්ථාවේ මේ ජාත්‍යන්තර බලවේග තරම් සතුටු වුණු කිසිවෙකුත් නැහැ. ඒ අවස්ථාවේ ජර්මනිය , ප්‍රංශය , එංගලන්තය වගේ් රටවල්වල එල්. ටී. ටී. ඊ හිතවාදීන් වීදි බැස රතිඤ්ඤා පත්තු කැර සිය ප්‍රීතිය පළ කළා.ඒ වගේම සරත් ෆොන්සේකා ඔවුන්ගේ ඉත්තකු විදිහට යොදා ගනිමින් අප ලැබූ යුද ජයග්‍රහණ සියල්ල විනාශ කිරීමට මේ බලවේග උත්සහ කළා. ඔවුන් ලෝකයේ තමන්ට හිතවත් හැම රටකම මහින්ද රාජපක්ෂ මහතා පරාජය කිරීමට වැඩපිළිවෙළ ගෙන ගියා. ඒ සඳහා එක්වන ලෙස ඔවුන් ජාත්‍යන්තරයෙන් ඉල්ලා සිටියා.මෙරට ඉතිහාසයේ කිසි කලෙක කිසිදා මැතිවරණ අපේක්ෂකයකුට එල්ල නොවුණු ජාත්‍යන්තර බලපෑම් අභියෝග කුමන්ත්‍රණ මහින්ද රාජපක්ෂ මහතාට මෙවර ජනාධිපතිවරණයේ දී එල්ල වුණා.* ෆොන්සේකා මහතාගේ මැතිවරණ රැස්වීම් සඳහා පැමිණි ජනතාව දෙස බලන විට මැතිවරණ පරාජය බාර ගත නොහැකි බැව් එම පාර්ශවය ප්‍රකාශ කරනවා නේද ?ඔවුන්ගේ බොළඳකම් මේ තුළින් හොඳටම පැහැදිලි වෙනවා. අපි එදා ඉඳලම කියපු විදිහට දේශපාලන අත්දැකීම් නොමැතිකම ඔවුන්ගේ මේ ප්‍රකාශවලින් ඔප්පු කැර පෙන්වනවා. ප්‍රාදේශීය සභාවකවත් දේශපාලනය නොකළ සරත් ෆොන්සේකා මේ ජනාධිපතිවරණය තුළ අන්ද මන්ද වෙලයි සිටියේ. ඔහු කියන්නේ මොනවාද කරන්නේ මොනවාද කියා ඔහුවත් නොදන්නා තත්ත්වයක් ඒ තුළ තිබුණා.අනෙක් පැත්තෙන් ඔවුන් කියනවා ඡන්ද ප්‍රතිඵලය විකෘති කැර තිබෙනවා කියා. මේක මේ රටේ තිබුණු පළමු මැතිවරණය ද ? නැහැ. මේ ඡන්ද කටයුතු සිදු කරන්නේ රාජ්‍ය නිලධාරීන්. ඔවුන් එක පක්ෂයක නියෝජිතයන් නොවේ. ෆොන්සේකා මහතාටත් ඡන්දය දුන් රාජ්‍ය නිලධාරීන් ඉන්නවා. ඔවුන් එහෙම තත්ත්වයක් වූවා නම් නිකන් ඉදියි ද? තව පැත්තකින් මේ හැම තැනම ඔවුන්ගේ දේශපාලන නියෝජිතයන් සිටියා. මේ අය එහෙනම් මොනවාද කළේ.පරාජයෙන් වියරු වැටුණු විට කියන කතා හැරෙන්නට මේ කණ්ඩායමට අද කතා කිරීමට දෙයක් ඉතිරි වෙලා නැහැ. පරාජය පිළිගෙන ඉදිරි දේශපාලනය ගැන සැලැසුම් සකස් කරනවා හැරෙන්නට රටේ ජනතාව බුද්ධියෙන් නොමේරු බාලාංශයේ අය කියා කටයුතු කිරීම ඔවුන් දැන්වත් නැවැත්විය යුතුයි.* උතුරු නැඟෙනහිර පළාත්හි ඡන්ද ඉතා විශාල වශයෙන් හිමි වුණේ සරත් ෆොන්සේකා මහතාටයි. ත්‍රස්තවාදය අවසන් කැර එම ප්‍රදේශ විශාල සංවර්ධනයකට ලක් කිරීමට රජය පියවර ගත්තද එම පළාත්වල ඡන්ද රජයට අඩු වීමට හේතුව කුමක් ද ?ගත වු වකවානුව පුරා එම පළාත්වල ජනතාවට මෙවැනි ඡන්දයකට දායක වීමට අවස්ථාව හිමි වුණේ නැහැ. නමුත් ඔවුන්ට මෙවර ඒ අවස්ථාව හිමි වුණා. කුමන අපේක්ෂකයාට ඔවුන් ඡන්ද පාවිච්චි කළ ද ඒක තමයි ඇත්තෙන්ම රට ලැබූ ජයග්‍රහණය. එදා ප්‍රභාකරන් තමයි රටේ තීරකයා වුණේ. අද එහෙම තත්ත්වයක් නැහැ.දශක තුනක කාලයක් එම ප්‍රදේශවලට ප්‍රජාතන්ත්‍රවාදයේ සේයාවක්වත් තිබුණේ නැහැ. එක් පුද්ගලයකුගේ යකඩ සපත්තුවට යට වෙලයි තිබුණේ. අද ඔවුන්ට සැබෑ නිදහස උරුම වෙලා තමන්ට කැමැති ආකාරයට ඡන්ද පාවිච්චි කිරිමට හැකිව තිබෙනවා. එමෙන්ම සම්බන්දන්, මනෝගනේෂන් , හකීම් ඇතුළු කණ්ඩායම ෆොන්සේකා මහතා සමඟ එක්ව ගෙන ගිය එල්. ටී. ටී. ඊ වාදී ව්‍යාපාරයද මේ තුළින් මනාව ඔප්පු වී තිබෙනවා.ඔවුන් ඒ වෙනුවෙන් ගත් උත්සාහය මේ තුළින් පැහැදිලි වෙනවා. තවත් පැත්තකින් මේ කණ්ඩායම එම පළාත්වල සාමාන්‍ය ජනතාව අතරට විශාල බොරු ප්‍රචාර ගෙන ගියා.* මැතිවරණ දින රාත්‍රියේ ෆොන්සේකා මහතා ඇතුළු ඔහුගේ කණ්ඩායම කොළඹ ප්‍රධාන පෙළේ හෝටල් දෙකක නවාතැන් ගැනීම හා ඒ තුළ තිබුණු කුමන්ත්‍රණකාරී වැඩපිළිවෙළ පිළිබඳ ව තොරතුරු රැසක් හෙළි වී තිබෙනවා නේද ?ලංකා ඉතිහාසයේ පළමු වතාවට තමයි මැතිවරණ දින රාත්‍රියේ අපේක්ෂකයකු තමන්ගේ කණ්ඩායමේ සිය ගණනක් සමඟින් හෝටල් කාමරයක නැවතුණේ. මේක මහා විශාල කුමන්ත්‍රණයක්. මේ වගේ තත්ත්වයන් අපි අසා තිබුණේ ලෝකයේ ඒකාධිපති පාලකයන් බිහි වූ ඇතැම් රටවලින් පමණයි. රටේ වාසනාවට ජනතාව බුද්ධිමත්ව තීරණය ගත් නිසා මහා ව්‍යසනයක් වැළැකී ගියා.තව පැත්තකින් මේ කණ්ඩායම රට තුළත් ඉන් පිටතත් ව්‍යාජ ප්‍රචාර ගෙන ගියා. මේවා මොනතරම් බොරුද ? ජනතාවගේ බුද්ධියට නිගා කරන්නට ඔවුන්ට බැහැ. සරල භාෂාවෙන් කිවහොත් ඔවුන් අතේ පත්තුවන බොරුයි, ප්‍රචාරය කළේ. මේ සියල්ල තුළින් ඔවුන් බලාපොරොත්තු වුණේ රට අප කීර්තියට පත් කිරීමටයි.මේ පිරිස තුළ සිටිය නීති විරෝධී කණ්ඩායමක් අත්අඩංගුවට ගෙන තිබෙනවා. එම පරීක්ෂණ අනුව බොහෝ දේවල් අනාවරණය වෙමින් පවතිනවා. තව ටික දිනකින් සියල්ල මුළු මනින්ම අනාවරණය වෙයි.* ජනතාව මේ මැතිවරණයේ දී ජනාධිපතිතුමන්ට ලබාදුන් ආකාරයේ ම විශිෂ්ට ජයක් ඉදිරි මහා මැතිවරණයේ දී රජයටද ලබා දෙයි කියා විශ්වාසයක් තිබෙනවාද ?මේ මැතිවරණයේ දී ජනතාව ඡන්දය පාවිච්චි කළේ ජනාධිපතිතුමා කෙරෙහි තිබෙන අසීමිත විශ්වාසය නිසයි. වසර හතළිහක ඔහුගේ දේශපාලනයත් සිවු වසරක රාජ්‍ය පාලනයත් පිළිබඳ ජනතාව මනා අවබෝධයකින් ක්‍රියා කළා. ඒ නිසා තමයි මේ විශිෂ්ට ජය ජනාධිපතිතුමන්ට ජනතාව ලබා දුන්නේ.ඒ නිසා එවැනි නායකයකු නායකත්වය ලබා දෙන පක්ෂයට , රජයකට ජනතාව එවැනිම විශිෂ්ට ජයක් ලබාදීම සහතිකයි. ජනාධිපතිතුමාගේ ඉදිරි වැඩපිළිවෙළ ඉදිරියට ගෙන යාම සඳහා එතුමාටත් එතුමා වෙනුවෙන් රජයටත් ජනතාව විශිෂ්ට ජයක් ඉදිරි මහා මැතිවරණයේ දී නියත ලෙසම ලබා දෙනවා. ඒක ආයෙ වළක්වන්න දෙයක් නැහැ.මේ ජනාධිපතිවරණයේ දී වැරැදි හෝ ජනාධිපතිතුමන්ට ඡන්දය ලබා නොදුන් පිරිස එතුමා වෙනුවෙන් ඒ යුතුකම මහා මැතිවරණය හරහා රජයට ලබා දීමට මේ වන විටත් පෙළ ගැසී සිටිනවා. අපේ බලාපොරොත්තුව , හැටියට මා විශ්වාස කරනවා මෙවර මහා මැතිවරණයේ දී තුනෙක් දෙකක බලයක් ලබා ගැනීමට හැකි වෙයි කියා. ඒ වෙනුවෙන් මේ වන විටත් ජනතාව පෙළ ගැසී සිටිනවා.* එජාපයේ හා ජවිපෙ කඩා වැටීම ඔබ දකින්නේ කෙසේ ද ?එදා මහා දැවැන්ත දේශපාලන පක්ෂයක් ලෙස ආසියාවේම නමක් තබාගෙන සිටි එජාපයේ සිදුව ඇති කඩා වැටීම මුලින්ම දැක්කේ මමයි. ඒ නිසයි මම ජනාධිපතිතුමන් සමඟ එකතු වුණේ. රනිල් වික්‍රමසිංහ මේ පක්ෂය විනාශ කැර අවසානයි. ඒකේ අභ්‍යන්තර ප්‍රජාතන්ත්‍රවාදයක් නෑ.දක්ෂයන්ට තැනක් නෑ. එජාපය අද හරියටම පුස්සන්ගේ පරාදීසයක් වගෙයි. විශේෂයෙන් මේ ජනාධිපතිවරණයේ එජාප යේ අවසන් කඩා වැටීම සිදුවුණා. අද පක්ෂයත් නෑ. ලකුණත් නෑ. පක්ෂයත් එක්ක බද්ද වී සිටි පාක්ෂිකයන්ද අද නෑ. ඉතිං මොනවද අද එජාපයට ඉතිරිව තිබෙන්නේ.ජනතා විමුක්ති පෙරමුණේ අද ගමනක අවසානය සිදුව අවසානයි. ඔවුන් යන එන මං නැතිව මං මුලා වී සිටිනවා. ඔවුන්ගත් වැරැදි තීරණ නිසා දේශපාලන වශයෙන් අද ජ. වි.පෙ කියා පක්ෂයක්වත් ඉතිරිව නැහැ.ඉදිරි මහා මැතිවරණයට ජවිපෙ තනිවම තරග කළොත් මන්ත්‍රීවරයෙකු දිනනවා කියා තරග කිරීමට අපේක්ෂකයකුවත් සොයා ගැනීමට නොහැකි තරම් එම පක්ෂය බංකොළොත් වෙලා අවසානයි.* ජනාධිපතිවරණය හරහා රටට එරෙහි කුමන්ත්‍රණ ක්‍රියාත්මක කිරීම සඳහා ඇතැම් රාජ්‍ය නොවන සංවිධාන විදේශීය කණ්ඩායම් මෙරටට පැමිණ ක්‍රියා කළ බවට තොරතුරු ලැබී තිබෙනවා නේද ?රටට එරෙහි යම් බලවේග ක්‍රියාත්මක වෙනවා නම් ඊට එරෙහිව පියවර ගැනීමට ජනතාව වෙනුවෙන් රජයට යුතුකමක් තිබෙනවා. ත්‍රස්තවාදය පරාජය කිරීමේ වැඩපිළිවෙළේ දී කිසිම පැකිලීමෙකින් තොවර එවැනි බලවේගවලට එරෙහිව තරා තිරම නොබලා ක්‍රියා කළ අපට වෙනත් ඕනෑම බලවේගයකට එරෙහිව පියවර ගැනීමට පැකිලෙන්නේ නැහැ.රටේ පවතින නීතිය අනුව ගත හැකි සෑම ක්‍රියාමාර්ගයක්ම ගන්නවා. ඒ වෙනුවෙන් මේ වනවිටත් පරීක්ෂණ ක්‍රියාත්මක වෙනවා. එහි දී එම සංවිධානයේ හෝ රටේ බලවත්කම අපට ගැටලුවක් නොවේ.අපට අවශ්‍ය වන්නේ රට අපකීර්තියට පත් කිරීමට හා රටට එරෙහිව ක්‍රියා කිරීමට කටයුතු කළේ කවුද කියා තහවුරු කර ගැනීම පමණයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=f1002092</link>
    <topic>පොදු ජනයාගේ ආදරය දිනූ නායකයාටරතු බලවතාගෙන් ගෞරව</topic>
    <author>ජනතා මිත්‍ර</author>
    <content>“ශ්‍රී ලංකාවේ ත්‍රස්තවාදය පරාජය කළ මහින්ද රාජපක්ෂ ජනාධිපතිතුමා මුළු ලෝකයටම ආදර්ශවත් රාජ්‍ය නායකයෙක්. විශේෂයෙන්ම ලෝක සාමය අපේක්ෂා කරන රාජ්‍ය නායකයින්ට මෙම ආදර්ශය ඉතා වැදගත්.ත්‍රස්තවාදය පරාජය කර ශ්‍රී ලංකාවේ සාමය ස්ථාපිත කිරීමට විශාල මෙහෙයක් දේශපාලන නායකත්වයක් ලබාදෙමින් සිදු කළ මෙහෙය නිසාත් ඊට අමතරව ශ්‍රී ලංකාවේ අධ්‍යාපනය, තොරතුරු තාක්ෂණය වෙනුවෙන් මහින්ද රාජපක්ෂ ජනාධිපතිතුමා දැක්වූ සුවිශේෂී අවධානය නිසාත් මෙම විශේෂ ගෞරව ආචාර්ය උපාධිය පිරිනමනවා” යනුවෙන් හේතුපාඨ ප්‍රකාශ කරමින් රුසියාවේ මොස්කව් මිත්‍රත්ව සරසවිය ශ්‍රී ලංකාවේ ජනාධිපති මහින්ද රාජපක්ෂ මහතාට විශේෂ ගෞරව ආචාර්ය උපාධිය ප්‍රදානය කළේ ය. මහින්ද රාජපක්ෂ මහතා වෙනුවෙන් මෙම කරුණ සඳහන් කර ඇත්තේ ලොව බලවත්ම රාජ්‍යයක් වන රුසියාවයි.ශ්‍රී ලංකාවේ අති බහුතරයක් මහජනතාව මහින්ද රාජපක්ෂ ජනාධිපතිතුමාට අති විශිෂ්ට ජනවරමක් ලබා දී දින 10ක් වැනි කෙටි කාලයක් තුළදී ලෝකයේ හරසර මහින්ද රාජපක්ෂ ජනාධිපතිතුමාට මෙසේ හිමිවීම විශේෂත්වයකි. මෙහිදී ඉතා වැදගත් වන්නේ ශ්‍රී ලංකාවේ අති බහුතරයක් මහජනතාව ලබාදුන් නිවැරැදි තීන්දුව ලෝක ප්‍රජාවද කිසිදු බේදයකින් තොරව පිළිගැනීමයි.මහින්ද රාජපක්ෂ ජනාධිපතිතුමා දෙවන වරටත් මෙරට ජනාධිපතිධූරයට පත්වීමේ වැදගත්කම මේ රටේ අතිබහුතරයක් ජනතාවට තේරුම් ගත හැකිවුවද රටට දැයට ආදරයක් නොමැති පටු දේශපාලන අරමුණු ගැන සිතන විරුද්ධ පක්ෂයට තවමත් නොතේරීම කණගාටුදායකය.එම නිසා රටට හිතකර අන්දමින් සිතන පතන කටයුතු කරන විපක්ෂයක් රටට අවශ්‍ය මොහොතක වගකීමකින් කටයුතු නොකරන වත්මන් විපක්ෂය රුසියාවෙන්වත් පාඩම් ඉගෙන ගත යුතුයි. එම නිසා රනිල් වික්‍රමසිංහ, සරත් ෆොන්සේකා, සෝමවංශ අමරසිංහ, මංගල සමරවීර, රවුෆ් හකීම්, මනෝ ගණේෂන්, ආර්.සම්බන්ධන් යන මහත්වරුන් අඩුම ගණනේ දැන්වත් රුසියාවෙන් හෝ පාඩම් ඉගෙන ගෙන මහින්ද රාජපක්ෂ ජනාධිපතිතුමාගේ රට ගොඩනැංවීමේ වැඩසටහනට දායක විය යුතුයි.විශේෂයෙන්ම මහින්ද රාජපක්ෂ ජනාධිපතිතුමාට විශේෂ ගෞරව ආචාර්ය උපාධිය ප්‍රදානය කරමින් මොස්කව් මිත්‍රත්ව සරසවිය ඉදිරිපත් කළ හේතු පාඨය දෙස වඩාත් විමසිලිමත්ව අවධානය යොමුකිරීම කාලෝචිතය.ලොව බලවත්ම රටක් වන රුසියාව ශ්‍රී ලංකාවේ ජනාධිපති මහින්ද රාජපක්ෂ මහතාට මෙසේ ගෞරව ආචාර්ය උපාධියක් පිරිනැමීම දේශපාලනමය වශයෙන් ඉතා සුවිශේෂී අවස්ථාවකි. එය ශ්‍රී ලංකාවේ පමණක් නොව ලෝක දේශපාලනයටද ඉතා වැදගත් ය.මීට පෙර මෙම ගෞරව ආචාර්ය උපාධිය පිරිනමා ඇත්තේ ලෝකයේ රාජ්‍ය නායකයින් හත් දෙනෙකුට පමණි. එම නිසා මහින්ද රාජපක්ෂ ජනාධිපතිතුමාට මෙම ආචාර්ය උපාධිය පිරිනැමීම ශ්‍රී ලංකාවටත්, දකුණු ආසියාවටත්, ආසියාවටත් මෙන්ම මුළු ලෝකයටම අතිශයින්ම වැදගත් වනු ඇත.පසුගිය නොබෙල් සාම ත්‍යාගය හිමිවූයේ ඇමෙරිකානු ජනාධිපති බැරක් ඔබාමා මහතාටය. නමුත් මෙම නොබෙල් සාම ත්‍යාගය තරම් දැඩි ලෙස විවේචනයටත් කතාබහටත් ලක් වූ සම්මානයක් මෑත කාලයේදී නොමැති තරම් ය.ඊට හේතු කිහිපයක්ම ඇත. අමෙරිකානු වත්මන් රාජ්‍ය නායකයා ත්‍රස්තවාදය පරාජය කිරීම, ලෝක සාමය ඇති කිරීම යන කරුණුවලදී අවංකවම ක්‍රියා කළේ ද නොමැති නම් යම්කිසි දෙබිඩි පිළිවෙතක් අනුගමනය කළේද? කියා ප්‍රශ්න කළේ ඇතැම් අමෙරිකානුවන්වීම විශේෂත්වයකි.අමෙරිකාවේ ප්‍රධාන පෙළේ පුවත්පත් කිහිපයක්ම ප්‍රසිද්ධියේ කියා සිටියේ මෙම නොබෙල් සාම ත්‍යාගය හිමිවිය යුතුව තිබුණේ අමෙරිකානු ජනාධිපති බැරක් ඔබාමාට නොව ශ්‍රී ලංකාවේ ජනාධිපති මහින්ද රාජපක්ෂ මහතාට බවයි. මෙතන විශාල කතාවක් තිබෙන බව අමුතුවෙන් කිව යුතු නොවේ.පසුගිය වසර කිහිපය තුළ අමෙරිකාවෙන් ලෝක සාමයට විශාල වැඩ කොටසක් නොවුණු බව හොඳින්ම දන්නේ අමෙරිකාව පමණි. නමුත් සැප්තැම්බර් 11 ප්‍රහාරයෙන් පසුව අමෙරිකාවට අවශ්‍ය වූයේ ත්‍රස්තවාදයට එරෙහි බව පෙන්වමින් ලෝකය පුරා තම බලය ව්‍යාප්ත කිරීම පමණි.ත්‍රස්තවාදය පරාජය කරන බව ප්‍රකාශ කරමින් අමෙරිකාව සිදුකළේ ඉතා සූක්ෂම ලෙස මැදපෙරදිග කලාපයේ අර්බුද ඇතිකරමින් තම බලය ඒ ඒ රටවල ක්‍රම ක්‍රමයෙන් ව්‍යාප්ත කිරීමයි. ඊට හොඳම උදාහරණය අරාබි එක්සත් එමීර් රාජ්‍යය හා ඉරාකයයි. ඉරාකයේ ඇෆ්ගනිස්ථානයේ අරාජික තත්ත්වයක් ඇති කළේ අමෙරිකාවයි.බැරැක් ඔබාමා ජනාධිපතිධූරයට පත්වුවද අමෙරිකාවේ මෙම පිළිවෙත්වල කිසිඳු වෙනසක් ඇතිවූයේ නැත. එම නිසා අමෙරිකාව තවදුරටත් රඟදක්වමින් සිටින්නේ පැරැණි ලෝක පොලිස්කාරයාගේ භූමිකාවයි.අමෙරිකානු ඇතැම් මාධ්‍ය ලෝක නොබෙල් සාම ත්‍යාගය සඳහා නම් කළේ ශ්‍රී ලංකාවේ ජනාධිපති මහින්ද රාජපක්ෂ මහතායි. එම නිසා මහින්ද රාජපක්ෂ ජනාධිපතිතුමා දෙවන වරටත් ශ්‍රී ලංකාවේ ජනාධිපතිධූරයට පත්වීම හා රුසියාවෙන් මෙසේ ගෞරව ආචාර්ය උපාධියක් පිරිනැමීම යන කරුණු හැම අතකින්ම ශ්‍රී ලංකාවටත් ඒ වගේම ලෝක ප්‍රජාවටත් ඉතා වැදගත් වන්නේ ය.ශ්‍රී ලංකාව ගැන ‘කතිරය’ තුළින් බොහෝ අවස්ථාවලදී කතා කරන නිසා ;මය ලෝක ප්‍රජාවට වැදගත් වන්නේ ඇයිද? කියා මුලින්ම අවධානය යොමු කරමු. ලෝක දේශපාලනය මේ වනවිට ප්‍රධාන පිල් දෙකකට බෙදී සිටින බව රහසක් නොවේ.ඉතිහාසයේ සිටම මෙම බෙදීම දක්නට තිබුණු අතර වර්තමානය වන විට බෙදීමේ මුහුණුවර පමණක් යම් ආකාරයකින් වෙනස්කම්වලට භාජනය වෙමින් පවතී. ඉතිහාසයේ ලෝක දේශපාලනය ප්‍රධාන වශයෙන් බෙදී තිබුණේ ධනවාදී හා සමාජවාදී වශයෙනි.නමුත් මේ වනවිට එම බෙදීමත් සමග බෙදුම්වාදයට පක්ෂ හා ඊට එරෙහි වශයෙන් ලෝක දේශපාලනය තුළ බෙදීම් හටගැනීමට පටන්ගෙන තිබේ. බොහෝ රටවලින් හා ලෝක දේශපාලන විචාරකයින්ගෙන් හැමවිටම අමෙරිකාවට චෝදනා එල්ලවූයේ බෙදුම්වාදය ඇති කිරීමටත් ත්‍රස්තවාදය සුරතල් කිරීමටත් අමෙරිකාව කටයුතු කරන බවයි.එම චෝදනාවලට පිළිතුරු ලබාදෙනවා වෙනුවට අමෙරිකාව කළේ තමන්ගේ හයිකාරකම් පෙන්වීමට තව තවත් උත්සාහ කිරීම පමණි. අමෙරිකාව පමණක් නොව නෝර්වේ, කැනඩාව, එංගලන්තය, ප්‍රංශය වැනි රටවල්ද යම් යම් අවස්ථාවලදී ක්‍රියා කළේ අමෙරිකාවට සහාය ලැබෙන ආකාරයටය. ශ්‍රී ලංකාවේ ත්‍රස්තවාදය විනාශ කිරීමේ ක්‍රියාවලියේදීද මෙම රටවල් යම් යම් අවස්ථාවලදී ක්‍රියා කළේ බෙදුම්වාදයට සහාය ලබාදෙන ආකාරයෙන්වීම රහසක් නොවේ.එම නිසා බෙදුම්වාදයට එරෙහි, ත්‍රස්තවාදයට එරෙහි , අසාධාරණයට එරෙහි , ලෝක සාමයට කැමැති රටවල් එක් අතකින් අමෙරිකානු ජනාධිපති බැරක් ඔබාමා මහතාට ලබාදුන් කණේ පහරක් වශයෙන් රුසියාව මහින්ද රාජපක්ෂ ජනාධිපතිතුමාට ලබාදුන් විශේෂ ගෞරව ආචාර්ය උපාධිය හැඳින්විය හැකිය.මෙහිදී රුසියාව පෙරමුණ ගැනීම තවත් විශේෂ සිදුවීමකි. කාලයක් ලෝක ආර්ථිකයේ සම බලවතුන්ව සිටි අමෙරිකාව හා රුසියාව අතර ඇතිවූ යම් යම් මතබේදාත්මක කරුණු හේතුවෙන් එකිනෙකා ප්‍රසිද්ධියේ චෝදනා කරගන්නා තත්ත්වයකටද පත්විය. ධනවාදී කඳවුර අමෙරිකා එක්සත් ජනපදය නියෝජනය කළ අතර රුසියාව නියෝජනය කළේ සමාජවාදී කඳවුරයි.ඉන්පසුව ඇති වූ නව ආර්ථික තත්ත්වයත් සමඟ රුසියාවේ යම් කඩා වැටීමක් දක්නට ලැබුණේ සමාජවාදී තවත් රටවලටද එම ඉරණම අත්වෙන තත්ත්වයක් තුළදීය. නමුත් මේ වනවිට සමාජවාදී රටවල යම් පිබිදීමක් දක්නට ලැබෙන අතර අමෙරිකාව ඇතුළු ධනවාදී බොහෝ රටවල ආර්ථිකයේ යම් පසුබෑමක් දක්නට ලැබේ.ලෝක දේශපාලනය තුළ වර්තමානයේ ප්‍රධාන භූමිකාවක් බවට ශ්‍රී ලංකාවේ ජනාධිපති මහින්ද රාජපක්ෂ මහතා පත්වී ඇත්තේ සියලුම ශ්‍රී ලාංකිකයන්ටද මහත් ගෞරවයක් ඒ වගේම ආඩම්බරයක් අත්පත්කර දෙමිනි.එම නිසා මහින්ද රාජපක්ෂ මහතාට හිමිවූ මෙම සුවිශේෂී ගෞරව ආචාර්ය උපාධිය ලෝක දේශපාලනයේ සුවිශේෂී කරුණක් වනවා සමානවම ශශ්‍රී ලංකාව තුළත් ආසියාව තුළත් සුවිශේෂී කරුණක් වන බව අමුතුවෙන් කිවයුතු නැත. මහින්ද රාජපක්ෂ යනු වත්මන් ලෝකයේ සිටින සුවිශේෂිතම රාජ්‍ය නායකයාය.නොබෙල් ත්‍යාග කමිටුව ඉතා ඉක්මනින් තමන්ට සිදු වූ වැරැද්ද නිවැරැදි කරගෙන මහින්ද රාජපක්ෂ ජනාධිපතිතුමාට නොබෙල් සාම ත්‍යාගය නුදුරේදීම ලබාදෙන බව නොඅනුමානයි.එම නිසා ශ්‍රී ලංකා නාමය ලෝකය තුළ වර්ණවත් කිරීමට කැපවී සිටින මෙම සුවිශේෂී නායකයා රැකගැනීමට සියලු ශ්‍රී ලාංකිකයින්ට අයිතියක් ඇත්තේ මෙම රාජ්‍ය නායකයාගේ පාලනය කෙසේ හෝ අවසන් කිරීම සඳහා දෙස් විදෙස් ඒකාබද්ධ කුමන්ත්‍රණයක් ක්‍රියාත්මක වන නිසායි.අමෙරිකාව, නෝර්වේ , එංගලන්තය ඇතුළු රටවල් කිහිපයකටම මහින්ද රාජපක්ෂ ජනාධිපතිවරයාගේ ක්‍රියාකලාපය දිරවන්නේ නැත්තේ වසර කිහිපයක සිටය. එයට කරුණු කිහිපයක්ම ඇත.ඉන් ප්‍රධානතම කරුණු වන්නේ විදෙස් බලවේග ගහන ගහන පදයට මහින්ද රාජපක්ෂ මහතා නැටීමට දක්වන බලවත් අකමැත්තයි. තම මාතෘභූමියේ ගෞරවය ආරක්ෂා කරගනිමින් මහින්ද රාජපක්ෂ මහතා ක්‍රියා කරනුයේ නියම පිට කොන්දක් තිබෙන පොදු ජන නායකයකු වශයෙන්ය. අපේ රටේ සිටින ඇතැම් දේශපාලනඥයන් වාගේ විදෙස් රටවල නායකයන්ගෙ කකුල් ලෙව කෑමට මහින්ද රාජපක්ෂ මහතා දෙකට තුනට නැමෙන්නේ නැත.එම ඍජුභාවය, එම අභීතභාවය රාජපක්ෂ මහතා කෙසේ හෝ ආරක්ෂා කළේ අභියෝග රැසක් මධ්‍යයේ ය. කිසිඳු විදෙස් රටක් රාජ්‍ය තාන්ත්‍රික මට්ටමින් අමනාප කර නොගෙන තම රටේ ගෞරවය ආරක්ෂා වන ලෙස ක්‍රියා කළේ මහින්ද රාජපක්ෂ ජනාධිපතිතුමාගේ තිබෙන සුවිශේෂී හැකියාව හා ඔහුට නොනැමෙන පිට කොන්දක් තිබීමයි.එම ඍජුභාවය මේ වනවිට ජාත්‍යන්තර ප්‍රජාව විසින්ම අගය කිරීම තවත් විශේෂත්වයකි. රුසියාවෙන් ගෞරව ආචාර උපාධිය පිරිනැමෙන විට තවත් රටවල් රැසකම රාජ්‍ය නායකයෝ මහින්ද රාජපක්ෂ ජනාධිපතිවරයාගේ ජයග්‍රහණය සම්බන්ධයෙන් සුබ පැතීමට අමතක නොකළහ.මෙම සෑම සුබපැතීමක් තුළින්ම අවධාරණය කර ඇත්තේ ත්‍රස්තවාදය මුළුමනින්ම පරාජයට පත් කළ මහින්ද රාජපක්ෂ ජනාධිපතිවරයා ලෝක සාමය වෙනුවෙන්ද සුවිශේෂී කාර්යයභාරයක් සිදුකළ බවකි. මහින්ද රාජපක්ෂ ජනාධිපතිතුමා එක්සත් ජාතීන්ගේ සමුළුව ඇතුළු සහභාගී වූ සෑම රාජ්‍ය උත්සවයකදීම ඒ ඒ රටවල රාජ්‍ය නායකයින් හා නියෝජිතයන් නිතරම ඇසූ ප්‍රශ්නයක් තිබුණි.“මෙතරම් දරුණු ත්‍රස්තවාදයක් පරාජය කිරීමට ඔබට හැකිවුණේ කෙසේද” යන ප්‍රශ්නයට මහින්ද රාජපක්ෂ ජනාධිපතිතුමා ලබා දුන්නේ කෙටි පිළිතුරකි.” එය ඉතා අභියෝගාත්මක එකක් වුවත් ශ්‍රී ලාංකික අප සියලු දෙනාම එම කාර්යය වෙනුවෙන් දායකත්වය ලබා දුන්නා.මං කළේ ඔවුන්ට නිවැරැදි මාවත පෙන්වීම හා ධෛර්යය ලබාදීමයි.” මහින්ද රාජපක්ෂ ජනාධිපතිතුමා ඉතාමත් නිහතමානීව මෙසේ ප්‍රකාශ කළේ එම ගෞරවය සියලුම ශශ්‍රී ලාංකිකයින්ට හිමිවිය යුතු නිසාය. ත්‍රස්තවාදය මුළුමනින්ම පරාජය කරමින් ශ්‍රී ලංකාව ලෝක සාමයට නව අර්ථකතනයක් එක්කර ඇති නිසා මහින්ද රාජපක්ෂ ජනාධිපතිතුමා සුවිශේෂී තත්ත්වයට පත්ව ඇත.මේ නිසා ජාත්‍යන්තර සමුළුවලින් හා ලෝක රාජ්‍ය නායකයින්ගෙන් මහින්ද රාජපක්ෂ ජනාධිපතිතුමාට දිගින් දිගටම ඇරැයුම් ලැබෙන්නේද මෙම සුවිශේෂීයත්වය නිසාය. ලිබියාවේ ජනාධිපති කර්නල් ගඩාෆි තම රටේ පැවති සුවිශේෂී උත්සවයට ප්‍රධාන ආරාධිතයා ලෙස කැඳවාගත්තේ ශ්‍රී ලංකාවේ ජනාධිපතිවරයාය.එම උත්සවය අවස්ථාවේදී මහින්ද රාජපක්ෂ ජනාධිපතිතුමාගේ උරහිසට අතක් තබාගෙන ගඩාෆි ජනාධිපතිතුමා සිටියේ එවැනි රාජ්‍ය නායකයකුට හදපත්ලෙන්ම තම ආදරය, ගෞරවය ප්‍රකාශ කිරීමටයි. එම නිසා ත්‍රස්තවාදය මුළුමනින්ම පරාජය කරන ලද අභීත නායකයකු වශයෙන් මහින්ද රාජපක්ෂ ජනාධිපතිතුමා මුළු ලොවම පිළිගෙන ඇත. අමෙරිකාව ඇතුළු රටවල් කිහිපයකටද අකමැත්තෙන් හෝ එය පිළිගැනීමට සිදුව තිබේ.රනිල් වික්‍රමසිංහ, සෝමවංශ අමරසිංහ, මංගල සමරවීර, මනෝ ගණේෂන්, ආර්.සම්බන්දන්, රවුෆ් හකීම් යන මහත්වරුන්ට මෙය කිසිසේත්ම දරාගත නොහැක. එම නිසා ඔවුන්ට අවශ්‍ය මහින්ද රාජපක්ෂ ජනාධිපතිතුමාගේ පාලනය පෙරළා දමා බෙදුම්වාදයට කඩේ යන පිරිසක්, ජාත්‍යන්තර ප්‍රජාව හමුවේ නැටවෙන රූකඩ පාලනයක් ඇති කිරීමටය.රටේ දේශප්‍රේමී බලවේග ඒ සඳහා එක්කර ගැනීමට හිටපු යුද හමුදාපති ජෙනරාල් සරත් ෆොන්සේකා මහතා එම කුමන්ත්‍රණකාරී බලවේග විසින් ඉදිරිපත් කළද මේ රටේ අති බහුතරයක් මහජනතාව එයට රැවටුණේ නැත. මහින්ද රාජපක්ෂ මහතා පරාජය කිරීම සඳහා බෙදුම්වාදය වෙනුවෙන් පෙනී සිටි ඇතැම් ප්‍රබල රටවල් අත්වැල් බැඳගන්නේද මෙම කුමන්ත්‍රණය නිසා ය. නමුත් ඊට කදිම පිළිතුරක් මේ රටේ අතිබහුතරයක් මහජනතාව ලබාදී තිබේ.එම නිසා රනිල් වික්‍රමසිංහ, සරත් ෆොන්සේකා , සෝමවංශ අමරසිංහ, මංගල සමරවීර, ආර්.සම්බන්දන්, මනෝ ගණේෂන්, රවුෆ් හකීම් යන මහත්වරුන් දැන්වත් දේශපාලන යථාර්ථය තේරුම්ගෙන රටට සැබෑ ලෙස ආදරය කරන පුද්ගලයින් ලෙස කටයුතු කරනු ඇතැයි අපේක්ෂා කරමි. නැත්නම් එළඹෙන මහ මැතිවරණයේදී තවත් දරුණු පරාජයක් මෙම දේශපාලඥයන්ට අත්වීම නොවැළැක්විය හැකිය.ත්‍රස්තවාදය මුළුමනින්ම පරාජය කරන අතරතුර මේ රටේ සංවර්ධන කටයුතු අඩාල නොකිරීමට මහින්ද රාජපක්ෂ ජනාධිපතිතුමා ක්‍රියාකිරීමද රුසියාවේ ඇගයීමට ලක්ව තිබීම තවත් විශේෂ කරුණකි. විශාල සංවර්ධන ව්‍යාපෘතිවලට අමතරව මේ රටේ අනාගතය භාරගැනීමට සිටින දරු පරපුරේ අභිවෘද්ධිය වෙනුවෙන් මහින්ද රාජපක්ෂ ජනාධිපතිතුමා කළ කරන ලද කාර්යභාරය සුවිශේෂී ය.2009 වසර තොරතුරු තාක්ෂණය හා ඉංගී‍්‍රසි භාෂාව ප්‍රවර්ධනය කිරීමේ වසරක් ලෙස නම් කිරීමට ජනාධිපතිතුමා තීරණය කළේ ද අධ්‍යාපනය වෙනුවෙන් ඔහු තුළ තිබෙන දැඩි උනන්දුව නිසා ය. මේ රටේ ලක්ෂ 42ක් පමණ වන පාසල් දරුවන්ගේ නිදහස් අධ්‍යාපනය වෙනුවෙන් ‘මහින්ද චින්තන” වැඩපිළිවෙළ යටතේ සිදුකරන ලද කාර්යය භාරය අති මහත්ය.පරිගණක නව විද්‍යාගාර පන්දහසක්, පාසල් 5000කට ලබාදීමේ වැඩසටහන සාර්ථකව ක්‍රියාත්මක වේ. පාසල් පෙළ පොත් හා නිල ඇඳුම් නියම වෙලාවට සිසුන්ට ලබාදී අවසන් ය. ගුරුවරුන් දෙලක්ෂ පනස්දහසටම ගුරු මාර්ගෝපදේශ සංග්‍රහ ලබා දුන්නේ මුල්වරටය. තොරතුරු තාක්ෂණය විෂයක් වශයෙන් සිසුනට හැදෑරීමට අවස්ථාවක් ලබාදීම තවත් විශේෂත්වයකි.ප්‍රාථමික පන්තිවල සෑම දරුවෙකුටම කුඩා පරිගණකයක් බැගින් ලබාදීමේ වැඩසටහනද සාර්ථකව ක්‍රියාත්මක වේ. සෑම ප්‍රාදේශීය ලේකම් කොට්ඨාසයකටම එක් ‘ඉසුරු’ පාසලක් බැගින් ලබාදීමට ක්‍රියාකර ඇත්තේද ‘මහින්ද චින්තන’ වැඩපිළිවෙළ යටතේ ය.පාසල් දරුවන්ගේ පෝෂණ තත්ත්වය නංවාලීම සඳහා මේ වසරේදී දිවා ආහාර වැඩසටහන ක්‍රියාත්මකයි. ඒ සඳහා මේ වසරට පමණක් වෙන්කර ඇති මුදල රුපියල් මිලියන 2900කි. ත්‍රස්තවාදයෙන් පීඩා විඳි උතුරු නැඟෙනහිර දරුවන්ගේ අධ්‍යාපනය වෙනුවෙන් රජය ගෙන ඇති පියවර යුනිසෙෆ් සංවිධානයේද පැසසුමට ලක්ව තිබීම විශේෂත්වයකි.එදා සයනයිඩ් කරල කරේ එල්ලාගෙන ටී - 56 ගිනිඅවිය අතින් දරාගත් දරුවන්ට මෙදා හිමි වී ඇත්තේ පෑන් පැන්සල් හා පොත් පත්ය. එම නිසා ශ්‍රී ලංකාවේ සියලුම පාසල් දරුවන්ට සුබ අනාගතයක් හිමි වී ඇති බව රහසක් නොවේ.මහින්ද රාජපක්ෂ ජනාධිපතිතුමාගේ උපදෙස් අනුව දැයේ දරුවන්ට සුබ අනාගතයක් උදාකරදීම සඳහා අධ්‍යාපන අමාත්‍යවරයා වශයෙන් විශාල කාර්යයභාරයක් සිදුකරනු ලබන්නේ සුසිල් ප්‍රේමජයන්ත ඇමැතිවරයා ය.රුවන්පුර විද්‍යාපීඨය තොරතුරු තාක්ෂණ විද්‍යාපීඨයක් ලෙසට පරිවර්තනය කිරීමට සුසිල් ප්‍රේමජයන්ත ඇමැතිවරයා ක්‍රියා කළේ ද ජනාධිපතිතුමාගේ උපදෙස් අනුවය. නවීන ලෝකය තුළ දියුණු තාක්ෂණය සමග ඉදිරියට යෑමට නම් මෙම කටයුතු මෙසේ සිදුවිය යුතුමය.එම නිසා නිකරුණේ ඡන්ද ප්‍රතිඵල අල්ලාගෙන කෑගසන රනිල්ලා, සරත්ලා, සෝමවංශලා, මංගලලා , හකීම්ලා, ගණේෂන්ලා දැන්වත් යථාර්ථය තේරුම්ගත යුතුයි. රුසියාවේ ශ්‍රේෂ්ඨ ඔක්තෝම්බර් විප්ලවය තවමත් මතකයෙන් ගිලිහෙන්නේ නැත.වී.අයි. ලෙනින් වැනි විප්ලවවාදීන්, තෝලස්තෝයි, චෙකොෆ් වැනි සාහිත්‍යධරයින් බිහිකළ රුසියාව ශ්‍රී ලංකා ජනාධිපති මහින්ද රාජපක්ෂ මහතාට මෙම ගෞරවය පුදකරන්නේ පිදිය යුත්තන් පිදිය යුතු නිසාමය. එම නිසා අඩුම ගණනේ සෝමවංශ අමරසිංහ මහතා ප්‍රමුඛ ජනතා විමුක්ති පෙරමුණේ රතු සහෝදරවරුන්වත් මෙය තේරුම් ගැනීමට ක්‍රියා කළ යුතුයි.රුසියාව දරුවන්ට පොත් පත්වලට සාහිත්‍යයට ආදරය කරනවා සේම මහින්ද රාජපක්ෂ ජනාධිපතිවරයාද දැයේ දරුවන්ට අසීමිත ලෙස ආදරය කරන ජනතා නායකයෙකි. රුසියාවේ පැට්‍රික් ලුමුම්බා වැනි ශ්‍රේෂ්ඨ මිනිසුන්ගෙන් ජීවිතය , දේශපාලනය ඉගෙනගත් බව මහින්ද රාජපක්ෂ ජනාධිපතිතුමා ප්‍රකාශ කළේ ඒ නිසාය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=f1002093</link>
    <topic/>
    <author>සටහන සහ ඡායාරූප සන්ධ්‍යා කරුණාරත්න</author>
    <content>“අනේ මගෙන් ලුණු ඇඹුල් ඇතිව හොඳවයින් දෙකක් අහගන්නෙ නැතුව කටපියාගෙන ඉන්නවා.’’මැණිකෙ එහෙම කිව්වම කෝරළෙ මහත්තයා ගත් කටටම කියන්නෙ ‘ඔව් , ඔව්, හරි හරි, මැණිකෙ කියන එක හරියටම හරි’’ කියලයි.නිවුණු ගතියකින් යුතුව කෝරළෙ මහත්තයා මැණිකෙගෙ කටවහන්න උත්සහා කළා. යම් අවස්ථාවකදි එය සාර්ථකව වුණා. තවත් අවස්ථාවකදි එය අසාර්ථක වුණා. ඒ කෙසේ වෙතත් කෝරළෙ මහත්තයා ‘’මුවන්පෑලැස්සේ’’ ප්‍රසිද්ධ චරිතයක් බවට පත් වුණා.කලා ලෝකය පමණක් නොව තම ජීවිතය පවා විශිෂ්ට ලෙස ජයගත් ඔහු නිවුණු ගතිගුණවලින් යුක්ත, නිහතමානී පුද්ගලයෙකි. හැත්තෑ හය වැනි වියට පා තබා සිටින ඔහු තවමත් කලා ලෝකයේ ක්‍රියාකාරී චරිතයක් ලෙස සිය දස්කම් විදහා දක්වයි. ලොකු කුඩා ඔබ සැවොම හඳුනන ඔහු නමින් විජේරත්න වරකාගොඩ ය.ඔහු ලංකා බැංකුවේ ලිපිකරුවෙකු, කුරුණෑගල කච්චේරියේ ලිපිකරුවෙකු, උප පොලිස් පරීක්ෂකවරයෙකු, ඔරුවල වානේ සංස්ථාවේ ප්‍රධාන ආරක්ෂක නිලධාරි, මහජන සම්බන්ධතා නිලධාරි, පරිපාලන නිලධාරි ලෙස ද කටයුතු කර තිබේ.1976 දී ජාතික චිත්‍රපට සංස්ථාවට බැඳී ගබඩා කළමනාකරු, නිෂ්පාදන කළමනාකරු, පාලන කළමනාකරු යනාදී තනතුරු දරමින් සේවය කර ඇත. 1982 දී හෙතෙම සවුදි අරාබියේ රැකියාවක් සඳහා මෙරටින් පිටව ගියේ ය.1988 දී නැවතත් ශ්‍රී ලංකාවට පැමිණ, ටවර් හෝල් රඟහල පදනමේ නියෝජ්‍ය අධ්‍යක්ෂවරයා ලෙස පත්වීමක් ලැබීය. 1990 වසර දක්වා වරකාගොඩ මහතා එම ධුරයෙහි සේවය කර , එම තනතුරෙන් ඉවත්ව රංගන ශිල්පියෙකු ලෙස මේ දක්වා ඔහුගේ ජීවිතය මෙහෙය වන්නේය.මේ පෙළ ගැසෙන්නේ එදා මෙදා තුර ඔහුගේ දිවියේ ඇති සුන්දර අසුන්දර මතකයන් පිළිබඳ කළ කතා බහකි.“1933 නොවැම්බර් 21 වැනිදා කුරුණෑගල වැල්ලව රංගම ගමේ දී මං ඉපදුණා. අපේ පවුලේ හතර වැනියා වුණේ මං. මට අයියයි, අක්කලා දෙන්නයි , නංගියෙකුයි , මල්ලියෙකුයි ඉන්නවා. අප හයදෙනා එක්ව ඒ කාලයේ හරිම ආදරෙන්, කෙළි දෙලෙන් කාලය ගත කළා. මගේ පියා ඇම්. බී. වරකාගොඩ, මගේ මව බී. ඇම්. රන්මැණිකා. මගේ පියා පොලිස් නිලධාරියෙක් විදියට රාජකාරි කටයුතු කළා.ඒ නිසා එක එක ස්ථානවලට මාරුවීම් ලැබුණා. 1938 දී මං පාසල් යන්න පටන් ගත්තා. මේ කාලය වනවිට මගේ පියා රාජකාරි කටයුතු කළේ මාරවිල. අප නැවතී සිටියේ පොලිස් නිල නිවාසවල. ඒවා පිහිටා තිබුණේ මුහුද අයිනේ. මායි, නංගියි මුහුදු වෙරළට ගිහිං රැල්ල පාගන්න හරිම ආසයි. දවසක් හැන්දෑවේ අපේ ගෙදර වැඩට හිටිය සේවිකාවක් එක්ක නංගියි මමයි වෙරළට ගිහිං රැල්ල පෑගුවා.මෙහෙම රැල්ල පාගන කොට එක පාරටම තද මුහුදු රැල්ලක් ආවා. මේ රැල්ලට තුන් දෙනාවම බිමට ඇදං වැටුණා. ටික දුරක් මූද පැත්තට අප ඇදිලත් ගියා. මගේ අතේ ලස්සන පාට පාට පනාවක් තිබුණා. මේ පනාව අර මුහුදු රැල්ලට ගහගෙන ගියා. ඒ පනාව ඕන කියලා මං හොඳටම ඇඬුවා.අඬ අඬා ගෙදර එන කොට පප්පා ගෙදර ඇවිත් හිටියෙ. මේ සිද්ධිය දැක්කට පස්සේ පප්පට හොඳටම කේන්ති ගියා. නංගිටයි, මටයි ගහනවා වෙනුවට පප්පා දඬුවම් කළේ අර සේවිකාවට. ඒ සේවිකාව ගැන මට ලොකු දුකක් ඇති වුණා. මට ඒ වන විට වයස අවුරුදු හතරක් වගේ ඇති.මාරවිල, පොලිසිය ළඟමයි අපේ නිල නිවස පිහිටලා තිබුණේ. ඒ නිසා පප්පට තේ බොන්න, කෑම කන්න එන්න කියා පොලිසියට පණිවිඩ ගෙන යන්නේ මං. දවසක් පප්පා දවල් කෑමට ගෙදර එනවිට ගෙදර පඩිය උඩට වෙලා මං අඬ අඬා හිටියා. පප්පා ඇවිත් ඇයි කියලා ඇහුවා. ‘මට බඩගිනියි, තවම කෑම උයලා නැහැ.’’ කියලා මං කිවුවා. පප්පට හොඳටම කේන්ති ගියා. පාපැදිය අරං මාව ඉන්දවාගත්තා.මාව ටවුන් එකට එක්කගෙන ගියා. කෑම අරගෙන දෙන්න. මේ යන අතුරතුරේ දී මගේ කකුලක් බයිසිකලේ ඉස්සරහ රෝදයේ ස්පෝක් කම්බි අස්සට ගියා. පප්පයි, මාවයි දෙන්නම ඇඳගෙන වැටුණා. මට ගොඩක් තුවාල වුණා. මේ සිද්ධිය ආරංචි වෙලා මාරවිල උප පොලිස් ස්ථානාධිපතිව සිටි ලයනල් මෙන්ඩිස් මහත්තයාගේ කාර් එක එව්වා අපව රෝහලට ගිහින් දමන්න. බඩගින්නට ටවුන් යන්න ගිහින් සිද්ධ වුණ අකරතැබ්බය තමයි ඒ.මාරවිල පාසල් යන කාලයේ මාව පාසලට ගිහිං දැම්මේ අයියා. අයියා හරිම මුරණ්ඩුයි. ඔහු නාහෙට අහන්නෙ නැති පුද්ගලයෙක්. ‘ගල්කූර කොටවනවා’ කියලා ඒ කාලෙ ළමයින් අතර සෙල්ලමක් තිබුණා.මං පාසල් යනවිට අප අකුරු ලිව්වේ ගල්ලෑල්ලෙ, ගල්ලෑල්ලෙ අකුරු ලිව්වේ ගල් කූරෙන්. ගල්කූර කොටවනවා කියලා ගල් කූර හතරට, පහට කඩනවා, ඉක්මනට කඩපු කෙනා තමයි දිනුම්, මාත් මේ සෙල්ලමට සහභාගී වෙනවා. මං ගල්කූර කඩනවා කියලා අයියා දැන ගත්තා. එයා මාව පාසලෙන් එක්කගෙන යන්න එන හැමදාම ගල් කූර කඩනවාට එයාගෙන් ගුටි කෑවා.මාව පාසලට ගෙනත් දාලා මිනිහා සමහර දවස්වලට ගෙදර යන්නෙ නෑ. පැය පහක් , හයක් , තිස්සේ එයා මූදේ පැනලා නානවා. එහෙම බැරි වුණ දවස්වලට මාව පාසල් ඇරිලා එක්කගෙන යන්න එනවා. එයා මාව වෙරළෙ තියලා, එයා මූදේ පැනලා නානවා. එයා නාන්න යන කොට ටියුබ් එකක් අරගෙන යනවා. මේ ටියුබ් එකේ නැඟලා අයියා මටත් නොපෙනෙන්න මූදේ ඈතට පීනනවා.මිනිහා ආපසු එන්නේ මාළු අල්ලන්න ගිය ඔරුවක නැඟලා. අයියා එනකං මං අව්වේ පිච්චි පිච්චි, බඩගින්නෙ වේලි වේලි අඬ අඬා මූදු වෙරළට වෙලා ඉන්නවා. අයියා එහෙම මුරණ්ඩු වැඩ කළාට අපට හරි ආදරෙයි.මගේ පියාට පුත්තලමට මාරුවීමක් ලැබුණට පස්සෙ මං පාසල් ගියේ පුත්තලම ශාන්ත ඇන්ඩෲ කන්‍යාරාමයට. එහිදී අපට ඉගැන්වීම් කටයුතු කළේ කන්‍යා සොහොයුරියන් ලොකු සිස්ටර් කියලා පාසලේ ප්‍රධානියෙකු හිටියා. පාසලේ විශාල පිට්ටනියක් තිබෙනවා. මේ පිට්ටනියේ තුත්තිරි ගස් ගොඩක් වැවිලා, පිට්ටනියෙ තුත්තිරි ගස් ගලවගන්න ඕන වුණාම සිස්ටර් කරන්නෙ ළමයින්ට සීනිබෝල බෝතලයක් ගෙනත් පෙන්නලා කියනවා.තුත්තිරි ගස් දහසකට එක සීනි බෝලයක් දෙනවා කියලා. ඉතිං ළමයි තුත්තිරි ගලවනවා. මාත් ඉක්මනට , ඉක්මනට තුත්තිරි ගස් ගලවනවා. ගැල වූ තුත්තිරි ගස් අතේ තියාගෙන ගණන් කරන්නත් ඕන, සමහර ළමයි තුත්තිරි ගස් 28 , 72 , 58 වගේ ගණන් ගලවා තිබෙනවා. සිස්ටර් කියනවා තමන් ගැලවූ තුත්තිරි ගස් ගණන් දහස ගණනෙ වෙන් කරලා , එයාට සීනි බෝල කීයක් ලැබෙන්න ඕනද කියා සිස්ටර්ට ඇවිත් කියන්න කියලා.සිස්ටර් කරන්නේ මේ ක්‍රමයෙන් ළමයින්ට ගණන් උගන්වන එකයි. ඒ වගේම තමයි ළමයි සීනිබෝලවලට ආසා නිසා පැය භාගෙන් මුළු පිට්ටනියෙම තුත්තිරි ගස් එකකවත් නැති වෙන්න ගලවනවා. අපේ සිස්ටර් ළමයි ලවා පිට්ටනිය සුද්ද කරවා ගත්තෙ එහෙමයි’ මේ ක්‍රමයෙන් පිට්ටනියත් සුද්ද වුණා. ළමයි ගණනුත් ඉගෙන ගත්තා.අපි පුත්තලමෙ නැවතිලා ඉන්න කාලයේ විශාල කූඩාරම්වල චිත්‍රපට ප්‍රදර්ශනය කිරීමට ඇරැඹුණා. මේ චිත්‍රපටවල හඬ නෑ. රූපය සමඟ සංගීතිය පමණයි තිබුණේ. මං මේ චිත්‍රපට නරඹන්නට ගොඩක් ආසා කළා. අපට මේවා ඒ කාලෙදී මැජික් වගේ, පොලිසියේ නිලධාරින්ගෙ දරුවො නිසා මේ චිත්‍රපට කූඩාරම් බාරව සිටින අය අපට විශේෂ සැලකිල්ලක් දැක් වූවා.චිත්‍රපට අපට නොමිලේ නරඹන්නට අවස්ථාව ලබා දුන්නා. අපත් ඉතිං මේවා නරඹන්නට නිතරම මේ කූඩාරම්වලට ගියා. මේ කූඩාරම් නිව් ඉම්පීරියල් ටෝකීස් නමින් හැඳීන්වූවා. කූඩාරම් ඉතාමත් ලස්සනට පාට පාට බල්බ් දාලා හැඩ කරලා තිබුණා. චිත්‍රපටවල නම් සහ ප්‍රදර්ශනය කරන වෙලාවත් දාලා විස්තර පත්‍රිකා කරත්තයක් මඟින් බෙදීම සිදු කරනවා.සවස 6.30 චිත්‍රපටය පෙන්වන්න තප්පුව ගහනවා. මේ තප්පුව ගහනකොට මට ඉන්න බෑ. චිත්‍රපටය බලන්න යන්නමයි හිත. ඉතිං මං ගෙදර ඉන්න ගමන් කාටත් නොකියා චිත්‍රපටය බලන්න කූඩාරමට ගියා.ඇගේ නූල් පොටක්වත් නැතුවයි මං මේ චිත්‍රපටය නරඹන්නට ගියේ. මං ගිහින් ඉස්සරහම අසුනෙ වාඩිවෙලා හිටියා. චිත්‍රපටය නරඹමින් සිටින විට විවේක කාලයේ දී අයියා ආවා. මෙහෙට වර, මෙහෙට වර, තොට ජංගියක්වත් ඇඳගෙන එන්න තිබුණේ නැද්ද? කියලා මට හොඳටම ගහලා ගෙදර එක්කගෙන ගියා.මගේ පියාට කුලියාපිටියට මාරුවීමක් ලැබුණා. මේ ප්‍රදේශයට තිබුණෙ එක ම පාසලයි. ඒක කතෝලික පාසලක්. ඒ පාසලේ දෙවැනි පන්තියට මං ඇතුළත් වුණා. තිසේරා නමින් සර් කෙනෙක් ඒ පාසලේ හිටියා.මේ පාසලේ සාහිත්‍ය සමිතියක් පවත්වනවා. සාහිත්‍ය සමිතියට පුංචි කතාවක් පවත්වන්න කියලා තිසේරා සර් මට කතාවක් ලියලා දුන්නා. සාහිත්‍ය සමිතිය ආරම්භ කරලා. න්‍යාය පත්‍රය අනුව වැඩ කටයුතු කර අවසන් කෙරුණා. ඉන් පසුව අවස්ථාව තිබුණේ සෙසු කැමැති අයට ඉදිරිපත් වීමටයි.තිසේරා සර් වේදිකාවේ වාඩි වී මගේ දිහා රවා බලනවා මං දැක්කා. ඔහු මට කතාව ලියලා දුන්නේ ඉදිරිපත් කිරීමටනේ, කතාව සභාවට ඉදිරිපත් කිරීම සඳහා ඉදිරියට යාමට මට විශාල බියක් පැවතුණා. මගේ කකුල් දෙක වේවලනවා. තොල කට වේලිලා. දාඩිය දානවා මට දැනුණා. කොහොම හරි මං කතාව ඉදිරිපත් කළේ නැහැ.සාහිත්‍ය සමිතිය අවසන් වුණා. තිසේරා සර් මං ළඟට ආවා. මගේ කම්මුලට හයියෙන් පාරක් ගැහුවා. ඒ වෙලාවේ මට දවල් තරු පෙනුණා. ගෙදර යනවිට මගේ මූණ හොඳටම ඉදිමිලා. කම්මුල ඉදිමිලා තිබෙන්නේ ඇයි කියලා පප්පා ඇහුවා. ඒකට උත්තර නොදී මං හෙමීට ඒ ප්‍රශ්නය මඟ හැරියා. නැත්නම් මං කළ වරදට පප්පගෙනුත් ගුටි කන්න වෙනවානේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=f1002094</link>
    <topic/>
    <author>සටහන - බන්ධුල ආර්. ගුලවත්ත</author>
    <content>ජනාධිපති ජේ.ආර්. ජයවර්ධන හා අගමැති ආර්.ප්‍රේමදාස පාලන යුගයේ දී ඉන්දියන් සාගරය සාම කලාපයක් බවට පත් කිරීමටත් දියෝගෝගාෂියාවේ අමෙරිකන් යුද මධ්‍යස්ථානයක් පිහිටුවීමටත් සැලසුමක් ක්‍රියාත්මක කෙරිණි. ඊට එරෙහිව අස්සන් දෙලක්ෂයක් එකතු කරන්නට සමසමාජ, කොමියුනිස්ට් හා මහජන පක්ෂයේ කාන්තා නායිකාවෝ (විවියන් ගුණවර්ධන, නන්දා ද සිල්වා, වීඩා කේනමන්) පියවර ගත්හ.පෙත්සම රැගත් ඔව්හු පළමුවෙන් අග්‍රාමාත්‍ය කාර්යාලයට ගියහ. දෙපැයක් ම ගත විය. අගමැතිතුමාට කාර්ය බහුල නිසා, ජනාධිපති ලේකම් කාර්යාලයට පෙත්සම බාර දෙන්න යැයි පිළිතුරු ලැබුණි. විවියන්ට යකා නැග්ගේය.මෙබඳු යුද කඳවුරක් ඕස්ට්‍රේලියාවේ පිහිටුවන්නට ගිය කල කාන්තා විරෝධය නිසා එය අත්හිටවූ ආකාරය විවියන්ට මතක ය. කාන්තාවෝ අමෙරිකන් තානාපති කාර්යාලය වෙතට පා ගමනෙන් ගමන් කළහ. අරලියගහ මන්දිරය අසලදී කාන්තාවෝ සටන් පාඨයක් කියා හඬ නැගූ®හ.“ළදරුවන්ගේ කිරිපිිටි මිල අඩු කරව්”හදිසියේ කඩා වැදුණු පොලිස් භටයන් පිරිසක් කාන්තාවන්ට බැටන්පොලුවලින් පහර දෙන්නට පටන් ගත්හ. ඡායාරූප ශිල්පී විමල් සුරේන්ද්‍ර අත්අඩංගුවට ගැනිණ. ඡායාරූප ශිල්පියා නිදහස් කර ගැනීමට විවියන් කොල්ලුපිටිය පොලිසියට ගියාය.ටික වේලාවක් ගතවීමෙන් පසු ඕ.අයි.සී. පැමිණියේය. විවියන් සිද්ධිය විස්තර කළාය. ඡායාරූප ශිල්පියා නිදහස් කරන මෙන් ඉල්ලා සිටියාය. ඒ සමඟම කාන්තාවන් ද අත් අඩංගුවට ගන්නා ලෙස විධානයක් නිකුත් විය.පොලිස් භටයින්ගේ අත් පාවල හිරි ගතිය දුරුවී, වහා ක්‍රියාත්මක විය. විවියන්ට පහර දෙන්නට පටන් ගත්හ. සමසමාජ කාන්තා සම්මේලනයේ සභාපති, හිටපු නියෝජ්‍ය ඇමැති හිටපු නාගරික මන්ත්‍රී යන ධූර දැරූ ශ්‍රී ලංකාවේ කීර්තිමත් කාන්තාවක් වූ විවියන් ගුණවර්ධනට පහර දුන් එක් මූසල තකතීරු පොලිස් භටයෙක් බිම වැටුණු විවියන්ගේ බඩට කකුල තබා ගල් රෝලක්මෙන් පෙළ පෙරළා ඇද ගෙන ගියාය.“ඇයි ඕයි තමුසෙලාගේ අම්මලා නැද්ද? සහෝදරියන් නැද්ද? බිරින්දන් නැද්ද? මේ වගේ තිරිසන් විදියට ද පොලිසිය ගැහැනුන්ට සලකන්නේ” විවියන්ගේ හඬ පොලිසිය පුරා ගිගුම් දුන්නේය. කාන්තාවන් කූඩු කළහ.සිද්ධිය ආරංචිවීමත් සමඟ ඇන්.ඇම්.කේනමන්, සහ කොල්වින් පොලිසියට කඩා වැදුණහ. ඔව්හු බලවත් ලෙස කෝපයට පත්ව සිටියහ. කොල්වින්, ඕ.අයි.සී.ට තුන හතරක් නීතියෙන්ම කතා කළේය.ඉහළින් ලැබුණු අණ ඉටු කරන්නට සිදු වුණා යැයි පොලිස් නිලධාරීහු පින්සේන්ඩු වූහ. සියලු දෙනාටම ඇප ලැබුණි. විවියන් පොලිස් ස්ථානයෙන් පිටව ගියේ කිහිප දෙනෙකුගේ වාරුවෙනි.මූලික මිනිස් අයිතිවාසිකම් උල්ලංඝනය කිරීම ගැන කොල්වින් උසාවි ගියේය. විවියන් පාර්ශ්වයට නඩුවෙන් ජය ලැබුණි. විවියන්ට රු.2500ක වන්දියක් ගෙවන ලෙස අධිකරණයෙන් රජයට නියම විය.නඩු තීන්දුව නිකුත් කළ දිනයේම විනිශ්චය කාරවරුන්ගේ නිවෙස්වලට තරුපහේ ප්‍රජාතන්ත්‍රවාදය මිට මොලවාගත් මැරවරයෝ ගල් ගැසූහ. හූ කියූහ. ඒ පමණක් නොවේ. තිරිසනුන් ලෙස හැසිරුණු පොලිස් නිලධාරීන්ට ධාර්මිෂ්ඨ ආණ්ඩුවෙන් උසස්වීම් ලැබුණි. රජයේ මුදලින් වන්දියක් විවියන්ට ලැබුණි. විවියන් රු.2500 මුදල පිළිකා මර්දන සංගමයට පරිත්‍යාග කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=f1002095</link>
    <topic/>
    <author>සටහන - බන්ධුල ආර්. ගුලවත්ත</author>
    <content>1960 ජූලි මහා මැතිවරණයේදී ශ්‍රී. ල. නි. ප. ය ජයග්‍රහණය කෙළේ නිතරඟ ගිවිසුමක් ඔස්සේ ය. මේ නිතරඟ ගිවිසුමේ අතරමැදියා නොහොත් කපුකම කෙළේ ටී. බී. ඉලංගරත්නයන් ය.1960 – 64 කාලය තුළදී ඉලංගරත්න මහතා තෙල්, රක්ෂණ සමාගම් ජනසතු කරන්නට ජීවිතය පරදුවට තබා එඩිතරව කටයුතු කෙළේය. මහජන බැංකුව, ස. තො. ස. ඔහුගේ ප්‍රබල වෑයමෙහි ප්‍රතිඵලයි. එම පනත් සහ ආධාර ලබන පාසල් රජයට ගැනීම, සිරිමා - ශාස්ත්‍රි ගිවිසුම ආදිය නිසා ප්‍රතිගාමීත්වය මේ රජයට එරෙහිව කුමන්ත්‍රණවල යෙදිණි.ප්‍රගතිශීලී අණපනත් නිසා රජයට එරෙහිව පොදු ජනමතයක් ගොඩනැගිය නොහේ. එජාපය මේ සඳහා අමෙරිකන් තෙල් සමාගම් ද බ්‍රිතාන්‍යයේ රක්ෂණ සමාගම් ද ශ්‍රී ලංකාවේ බොරුකාරයන් ද කූ®ට ව්‍යාපාරිකයන් ද මෙහෙයවන්නට සැලැසුම් කෙළේය. ඒ අතර එජාප මූලස්ථානයේ පැවැත්වූ උපදෙස් පන්ති ආශ්‍රයෙන් කටකතා කුට්ටම් රට පුරා ව්‍යාප්ත කෙළේය.මේ රට පුරා ප්‍රචාරය කළ එක් කටකතාවකි.ඇස්වාට්ටුව (පුරහල) පෙදෙසේ ඈතින් පිහිටි සුවිශාල ගොඩනැගිල්ලක් තිබුණි. බස් රියේ ගමන් කරන කසු කුසු කුට්ටමේ එකෙක් අනිකාට දැවැන්ත ගොඩනැගිල්ල පෙන්වයි.“ඔය තියෙන්නේ ඉලංගරත්න ගහපුවා තමයි. කම්කරු ඇමැති වෙලත් හිටියනේ. ඔය ගොඩනැගිල්ල කෝටි ගණනක් වටිනවා. කටකතාව දින කිහිපයකින් රට පුරා පැතිරිණි.මේ වකවානුවේ ස්විට්සර්ලන්තයේ හෝටලයක ජගත් සමුළුවක් පැවැත්විණි. ශ්‍රී. ල. නි. ප. යට එරෙහි දේශීය විදේශීය ජාවාරම්කරුවෝ හෝටලයේ කළමනාකරු සමග කසු කුසුවක නිරත වූහ. හෝටලයට සල්ලි ලැබෙනවා නම් බලු බළල් මස් අලෙවි කළත් ප්‍රශ්නයක් නැත.හෝටලයේ සෑම මහලකටම අයත් සියලු කාමරවලට ප්‍රවේශ වන ස්ථානයේ ඉලංගරත්න මහතාගේ උඩුකය ඡායාරූපයක් ප්‍රදර්ශනය කිරීමට ඔව්හු සැලැසුම් කළහ. ජගත් සමුළුව අවසන් වන විට ඉලංගරත්නට අයත් සුපිරි හෝටලයක් ස්විට්සර්ලන්තයේ සූරිච් නගරයේ තිබෙන බව මුළු ලෝකයම දැනගෙන සිටියේය.ඉලංගරත්න හේවාහැට ආසනයෙන් අන්ත පරාජයට පත්කරන තෙක් ප්‍රතිගාමී කල්ලියට ඉවසුමක් නැත. 1965 මැතිවරණයේදී හේවාහැට ඡන්ද කොට්ඨාසයෙන් ඉලංගරත්න පරාජය කරන්ට වැය කළ මුදල් කන්දරාවත්, අනෙක් සියලු මැතිවරණ කොට්ඨාසවලට වැය කළ මුදල් කන්දරාවත් එක සමාන විය.කුරුඳුවත්තේ නෝනලා, හේවාහැට කොට්ඨාසයට අයත් හන්තාන, ගලහ, රටේමුල්ල, පුපුරැස්ස, නිල්ලඹ, රිකිල්ලගස්කඩ, දෙල්තොට ප්‍රදේශයන්හි තේ පඳුරු අස්සේ ගල් වැටි ඔස්සේ, අධෝ වාත පිට කරමින් කූඩැල්ලන් ගලවමින්, වැටි වැටී ගමන් කළහ. සින්නයියලාගේ තංගම්මලාගේ ලයිම් කාමර ඇතුළටම රිංගූහ. අහිංසක දෙමළ දරුවන්ගේ සෙම් සොටු පවා අතපත ගෑහ. මුදල් පමණක් නොව සහල්, පිටි, සීනි, කරවල ද දන් දුන්හ.ඉලංගරත්න මහතා කබල් බස් හිමියෙකු වූ ඇම්. ඒ. ඩැනියෙල් අප්පුහාමිට ඡන්ද 1403 න් පරාජය විය. ප්‍රතිගාමී නායකයෝ කොළඹ තරු පහේ හොටල් තුළ සව්දිය පිරූහ. හේතුව ඉලංගරත්න පරාජය කර ගැනීමට හැකි වූ නිසා ය.එජාප නායකයෝ ප්‍රගතිශීලී ව්‍යාපාරයේ සෙන්පතියෙකු වූ ටී. බී. ඉලංගරත්නට ගැසූ මඩ පහරවල්වල ආනිසංස කෙතරම් ද යත් ඇම්. ඒ. ඩැනියෙල් අප්පුහාමිගේ පුත් අනුර ඩැනියෙල්ට රත්තරන් පොලු වංචාවක් හිස මත කඩා වැටුණි. භීෂණ සමයේදී දේශප්‍රේමී සන්නද්ධ කල්ලිය සමඟ අනුර ඩැනියෙල් ද නික්ම ගියේ ය. අනුර ඩැනියෙල් 1977 සහ 1989 මැතිවරණවලින් ද හේවාහැට මන්ත්‍රී වශයෙන් පත්ව සිටියේය.ශ්‍රී ලංකාවේ මැතිවරණ පුරාණය සහ 1970 මැතිවරණ වේදිකාවන්හි සටහන් ඇසුරිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=f1002096</link>
    <topic/>
    <author>සටහන ශ්‍යාමා සමරසිංහ ඡායාරූප සමන් ශ්‍රී වෙදගේ</author>
    <content>මා ප්‍රතාපවත් උස් තාප්ප අතරින් ඇවිද ගියෙමි. සාමාන්‍ය ගොඩනැඟිල්ලක ඇති උසට වඩා සැබවින්ම දෙතුන් ගුණයකින් ඉහළ උසක් ඇති මේ ගොඩනැගිලි කිසියම් සුවිශේෂ අනන්‍යතාවයකින් හොබිනේ ය. ඒවායෙහි අපූරු ගාම්භීරත්වයක් ඇතැයි සිතේ. ඒ ගාම්භීරත්වයටත් වඩා එහා ගිය කිසියම් ගුප්ත බවක් ද භයංකාර බවක් ද නිරායාසයෙන් ම පවතින බව ප්‍රථමවරට මෙහි ඇතුළු වන්නන්ට සිතෙන බව නම් නොරහසකි.අපි මේ ඇතුළු වූයේ සිරිලක දකුණු පුරවරයේ පිහිටි සිපිරි ගෙදරට ය. එය ලංකාවේ ඇති සිපිරි ගෙවල් අතරින් ගාල්ලට ම අනන්‍ය වූ සුවිශේෂී ලක්‍ෂණවලින් පිරී පවතී. එහෙත් ඒ සිවිශේෂී ලක්‍ෂණ අතර ම පොදු බවක් ද දිස් වන බව අපට නම් කිව හැකි ය.සිර කරුවෝ ද මනුෂ්‍යයෝ ය. එබැවින් මේ මනුෂ්‍යයෝ වරදට පෙළඹුණු සමාජමය ආර්ථිකමය ඇතුළු කරුණු කාරණා රැසක් ඇත. ඔවුනොවුන්ගේ ජීවිත හා බැදුනු ඒ හේතූන්ගෙන් ඔවුන්ගේ ජීවිත කොටු කර ඇත.ගාල්ලට නුදුරු කුඩා ගම්මානයක නිශාන්ත සමරජීව උපත ලැබීය. ඔහුට වැඩිමල් සහෝදරියන් තිදෙනෙකි. බාල එක් සොහොයුරෙක් සිටී. දරුවන් පස් දෙනෙකුගෙන් යුතු මේ පවුල ජීවත් කරවීම සඳහා නිශාන්ත ගේ පියා ලොරි රියදුරෙකු වශයෙන් රැකියාවක නිරත වූයේ ය. එහෙත් ඔහුගේ මව රැකියාවක් කළේ නැත. එහෙත් ගෘහණියක වශයෙන් ඈ ඉටු කරන සේවාව නම් සුළු පටු එකක් නොවේ.නිශාන්ත පවුලේ සතර වැනියා ය. ඔහු ඇතුළු පවුලේ සහෝදර සහෝදරියන් ගමේ පාසැලට ගොස් අධ්‍යාපනය හැදෑරී ය. මේ දරුවන් දවසින් දවස ලොකු මහත් වන විට අවශ්‍යතාවයන් ද ඊට සාපේක්‍ෂව ඉහළ නැග්ගේ ය. පියාගේ රැකියාවෙන් ලැබෙන වැටුප පවුලේ නඩත්තුවට ප්‍රමාණවත් නොවී ය. එය ක්‍රමයේ ක්‍රමයෙන් දැඩිව දැනෙන්නට පටන් ගත්තේ ය.එබැවින් නිශාන්තගේ මව සුළු සුළු රැකියා සඳහා උදෙයින් ම නිවසින් පිටත් ව අඳුර වැටෙන විට නිවසට ළඟා වූවා යත පියා ඇතැම් දින වලදී දුර බැහැර ගමන් බිමන් ගියහොත් දවස් පහකින් හයකින් පසුව නිවසට පැමිණෙන්නේය. පියා ඒ ආකාරයට නිවසට එන්නේ කිසියම් පානයක් ද අතැතිව ය. එදාට නිවසම විනෝද සාගරයකි. ඔහු දරුවන් ළඟ තබාගෙන දවසේ ආ ගිය තොරතුරු උජාරුවෙන් යුතුව දරුවන්ට පවසා සිටින්නේ ඉමහත් සතුටකිනි.හදිසි අනතුරමේ ආකාරයට ඔවුන්ගේ කුඩා පවුල රකින පියා හදිසියේ නොසිතූ නොපැතූ අයිරින් දිවියෙන් සමු ගත්තේ්ය. ඒ හදිසි අනතුරකිනි. දරුවන්ගේ ලෝකය වීරයා වූ පියාගේ හදිසි වියොවින් මේ දරුවෝ තැති ගත්හ. තනි වූහ. ඔවුන්ගේ සිත් තුළ හිස්, සංකා සිතිවිලි ජනිත විය.පාසැලට ගියේ ද ආවේ ද එතරම් කැමැත්තකින් නොවේ. පියාගේ මරණින් පසු දවස්, සති, මාස ගණන් ගත විය. දරු පවුල රැක ගැනීම මවට මහත් තර්ජනයක් ම විය. එසේ ම පෙහෙළිකාවක් ද වූයේ හරි හැටි ආර්ථික ශක්තියක් ඔවුන් හට නොවූ නිසා ම ය. එහෙත් ඈ දරුවන්ට කෙසේ හෝ ඉගැන්වීය යුතු යැයි තරයේ ම අදිටන් කර ගත්තා ය.ඈ වෙනදාටත් වඩා උදෙන් ම අවදි වුවා ය. ඇති හැකි ආකාරයට දරුවන්ට අහර සැකැසුවා ය. අනතුරුව ටය දරුවන් ට සමසේ බෙදා දී තමාගේ කුස ද යම් නම් පුරවා ගත්තා ය.මිතුරු හවුලඈ අසල ගමේ පිහිටි තේ කර්මාන්ත ශාලාවට අයත් තේ වත්තේ දළු නෙළන්නට ගියා ය. ඈ ආපසු නිවසට එන්නේ අඳුරත් සමඟය. නිශාන්තගේ වැඩිමහල් සහෝදරියන් ගේ දොර අතු පතු ගා වතුර, දර ටික ළං කළහ. මවට ලැබෙන්නේ් සොච්චම් මුදලකි. එහෙත් ඈ දැඩි වෙහෙස මහන්සි වී මුදල් ඉපයුවාය. මව පවුලේ ආර්ථිකය ගොඩ ගැනීමට දැඩි වෑයමක යෙදෙන නිසාවෙන් දරුවන් ගැන සොයා බැලීම මදක් අඩු විය.පැසැල් ගොස් නිවසට එන දරුවන්ට කෑමට යමක් ගෙදර නොමැත. බඩගින්න ඔවූහු නො ඉවසූ ප්‍රධානතම සාධකය බවට පත් විය. දැරිවියන් පාසැල ඇරුණු විගස නිවසට පැමිණිය ද නිශාන්ත ටිකෙන් ටික මිතුරු හවුලට එකතු විය. නිශාන්තගේ මිතුරන් සමඟ ඇසුර දිනෙන් දින වැඩි විය. එය කොතරම් දැයි කිවහොත් පාසැල් ගමන ද තිත වැටුනේ කාටත් නොදැනීම ය. ඔහු අපොස සාමාන්‍ය පෙළ දක්වා පමණක් පාසැල් ගියෝ ය.මිතුරන් සමඟ සෙල්ලම් කිරීම, මුහුදේ නෑම යනාදියට මුලින් ම හවුල් වූයේ ය. මිතුරන් ගේ හවුල දැඩි වීමත් සමඟ මෙයට නොයෙක් අංග එකතු විය. කඩචෝරු කෑම, සිගරට් බීමට ද පුරුදු වූවේ ය. මේවාට ඔවුන්ට මුදල් අවශ්‍යය විය. ගෙදරින් මුදල් ඉල්ලුව ද කිසිදාක ඊට ඉඩක් නොලැබෙන බව ස්ථිර ය.නිශාන්ත මචං පොඩි වැඩක් තියෙනවා.මොකක්ද?වරෙන්කෝ කියන්න. පැත්තකටරාජු නිශාන්ත ගාලු වෙරළේ දී දිනක් පැත්තකට අඬ ගසා ඔහුගේ කණට යමක් කෙදිරීය.මට නම් බයක් හිතෙනවා බං..උඹ මොකටද බය වෙන්නේ ..මේ මාත්ඉන්නේ අපි දෙන්නම මේ වැඩේ කරමු.රාජු සහ නිශාන්ත කිසියම් කාර්යයකට කරුණු කාරණා සාකච්ඡා කළහ. දින කාල වකවානු යොදා ගත්හ. මෙහි මහ මොළකරු රාජු ය. රාජු කී දේ ඉතා හොඳින් සවන් දුන් නිශාන්ත දැන් සැරසෙන්නේ එය ක්‍රියාත්මක කිරිමට ය.“අපි දෙන්නා එකතු වෙලා සයිමන් මාමලාගේ කඩේට නිර දෙවේලේ එන අලුත් බයිසිකලය ගැන ඇහැ ගහගෙන හිටියා. දවසක් රෑ 7 ට විතර ඇති. බයිසිකලය අඹ ගහයට නතර කරලයි තිබෙුණේ. යතුරත් ඒකෙම තිබ්වා. රාජු මට ඈත ඉඳන් ඉඟි මැරුවා. මට ඒ වෙනකොට බයිසිකලේ පැදලත් හොඳට හුරු පුරුදුයි.මම වට පිට බලලා කවුරුත් පේන්න නැති වෙනකම් ඉදලා බයිසිකලය ළඟට ගියා. යතුර කැරැකුවා. ස්ටාට් කළා. පිම්මේ ගියා. රාජුත් දා ගත්තා. අපි දෙන්නා නැවතුනේ හැතැම්ම ගණනාවක් ඈතට ගියාට පස්සෙයි. අපි රෑ දෙගොඩහරි ජාමේ වෙනකම් බයිසිකලේ කෑලි එකින් එක ගැලෙව්වා. ඒකටත් හොඳට අවශ්‍ය දෑ රාජු සැළසුම් කරලා තිබුණා. මොකද රාජු ගැරේජ් එක ටික කාලයක් වැඩකරලා තිබුණා. කොහොම හරි අපි බයිසිකලේ කෑලි කෑලි වලටම ගැලෙව්වා.කෑලි ගොඩක් වූ බයිසිකලයක්මේ ආකාරයට බයිසිකලය කෑලි කෑලි වලට ගලවා දැමූ රජුත් නිශාන්තත් ඊළඟට කළේ ඒ කොටස් වෙන වෙනම විකුණපු එකයි.“අපි දෙන්නට මේ වැඩෙන් හොඳ ගානක් හම්බ වුණා. රු.30,000/- ක මුදලක්. අපි දෙන්නා රු. 15,000/- ගානේ බෙදා ගත්තා. වැඩේ නරක ම නෑ. කියලා එදා මට හිතුණා”නිශාන්ත මංකොල්ල කෑමට හා සොරකමට හුරු පුරුදු වුණේ මේ ආකාරයට ය. බඩගින්න සහ දිළිඳුකම විසින් නිශාන්තගේ ජීවිත සොරකමට තල්ලු කරන ලදී. පවුල රැක ගැනීමට නොවිඳිනා දුක් කන්දරාවක් උසුලන මව ගේ ශරීර සෞඛ්‍යය බෙහෙවින් ම දුර්වල විය. ඇගේ ශරීර සෞඛ්‍යය අභිබවා මානසික සෞඛ්‍යය පිරිහීමකට ලක්ව ඇත.ඇගේ වැඩිමහල් පිරිමි දරුවා සොරෙක් බවට පත්ව ඇති බව කණ වැකුණු ඈ දැඩි කම්පනයටත් දැඩි ශෝකයටත් පත් වූවා ය. ඈ බලා හිදිද්දීම කෘෂ වු ශරීරයක් ඇත්තියක් බවට පත් වූවා ය. උදා වූයේ 2005 වර්ෂය යි. පියා මිය පරලොව ගොස් වසර 5 කි. මව හිටි හැටියේ ම අසනීපය උග්‍ර වීමෙන් මිය ඇදුණා ය. මවත් පියාත් දෙදෙනාම මිය යෑමෙන් දරුවෝ තව තවත් මෙලොව අතරමං වූහ. පියාගේ මිය යෑමෙන් පසුව ඔවුනට සිටි එකම ශක්තිය මෑණියන් ය. ඇය ද මිය ගිය පසු ළා බාල වියේ පසු වූ දරුවන්ට කාගේ නම් සරණක් ද?නිශාන්ත එන්න එන්නම හොර තක්කඩිකම්වලට ම හුරු පුරුදු වූවේ ය. මෙය කොතරම් දැණු වීද යත්, ගමේ කුමන හෝ සොරකමක් සිදු වූවද හසු වන්නේ නිශාන්ත ය. ගම් වැසියන් එතරම් ම නිශාන්ත ගේ සොර දෙටු වැඩ ගැන හොඳින් දැන ගත්හ. අහළ පහළ ගම්මානවලද ඔහුගේ සොරකම් ගැන පැතිර ගියේ ය. එබැවින් නිශාන්තට සොරකම් වෙනුවෙන් ම නඩු හබ රැසක් ඉදිරිපත් විය.නිශාන්ත තම සොර දෙටු මිතුරන්ගේ කල්ලිය සමඟ තැන් තැන්වල රාත්‍රියේ දී සොරකමේ ගියහ. මොවුන් ළඟ සූක්‍ෂම සැළැසුම් තිබුණි. ඒවා කාලයාගේ ඇවෑමෙන් පුරද්දෙන් ම අවබෝධ කර ගත් ඒවා විය.දහවල් කාලයේ දී රැකියාවලට ගොස් සිටි අයගේ වසා තිබූ නිවෙස්වලට පැන රත්රං මුදල් ඇතුළු වටිනා කියන දෑ සොරා ගත්හ. ඇතැම් විට ටිකක් බරපතළ කාරියක් නම් සොර මුලේ සංඛ්‍යාව 4 දක්වා සීමා කර ගත්හ. එහිදී ඇතුළට ගොස් සොරකම් කිරීම දෙදෙනෙකුටත් අනෙක් දෙදෙනාට ඔත්තු සැපයීමත් නියම විය. එහිදී ඔවුන් සොරා ගත් ජංගම දුරකථන ම යොදා ගත්හ.සූක්‍ෂම වැඩකිසිවෙකුට හසු නොවී ඉතාමත් සූක්‍ෂම අයුරින් ඉන් පිටතට ඒමටත් පසුව කිසිවක් සිදු නොවූ අයුරින් හැසිරීම ද ඔවුන් හොඳින් අවබෝධ කර ගෙන තිබූ දේවල් ය. සොරකම්වලින් කෙළ පැමිණි මොහු එතරම් වැඩි වයසක පසු වන්නෙක් ද නොවේ. නිශාන්තගේ දැන් වයස අවුරුදු 18 කි. තවමත් ගැටවර වියේ පසු වන නිශාන්ත රට ම දන්නා ප්‍රසිද්ධ හොර දෙටුවකු වී හමාර ය. ඔහුට හොඳ නරක කියා දීමට කෙනෙක් නොමැත. කිසිවෙකු ඔහුට දයාව, කරුණාව ස්නේහය පාන්නේ ද නැත.“මුලදී සොර වැඩ කිහිපයකට ගිහිල්ලා මාට්ටු වුණා. එතකොට හොඳට ගැටි කාපු අවස්ථාවක් තියෙනවා.”ඔහුගේ මුහුණේ සහ දෙ අත්වල සහ දෙපයේ තැනින් තැන තුවාල කැළැල් සහ කැපුම් තුවාල රැසක් දක්නට ඇත.ඇයි මේ“මම කුඩු බොන්නත් පුරුදු වුණා. කුඩු බිපු දවස්වලදී මම කපා ගත්ත කැළැල් තමයි මේ තියෙන්නේ”උස අඩි 4ක් පමණ වන මොහුගේ බැල්ම තියුණු ය. මුහුණේ ද කැපුම් කැළැල් කිහිපයකි. බුන් වූ නාසය ඔහුගේ අනන්‍යතාවය තවත් විදහා පායි. සෘජු වූ කොට ට කපා ඇති කෙස් කිසිදු පිළිවෙළකින් තොරව නළල දක්වා වැටී ඇත.දෑගිලි එකට පටලවා ගනිමින් දෑසම ඒ දෙසට යොමු කර ගත් ඔහු මුලදී නම් වචනයක් දෙකක් කියනවා හැරෙන්නට අන් කිසිවක් කීවට එතරම් උනන්දු වූයේ නැති සෙයකි. එහෙත් මා ඔහුට දැක් වූ සුහඳ ස්වභාවය ඔහුගේ මුකවාඩම් විවර කරන්නට සමත් වූ බව නම් නොරහසකි.ඉතින් දැන් මොකද මෙහේ?මම මෙහේ ප්‍රධාන ජේලර්වරයාගේ නිවසට පැන්නා”ඉතිංඒක අල්ලන්න එච්චර ලේසි වුණේ නෑ. වෙනත් එකකින් ඇල්ලුවේ. ඊට පස්සේ මෙහේ ගෙනවා. මෙහේ ඇවිත් ජේලර් මහත්තයා මුණ ගැහුණා. එතකොටයි මම දන්නේ එදා ඒ පැන්නේ ජේලර් මහත්තයගේ ගෙදරට කියලා.අරුම පුදුම සොරකම්නිශාන්ත අරුම පුදුම විදිහේ සොරකම් කළ අයෙකි . එසේ කියූ ඔහු මුහුණේ කිසියම් ප්‍රකායක් කළේ ය. එය ලැජ්ජාවද නොගොස් සොරකම හසුවීම නිසාවෙන් කිසියම් ප්‍රකාශනයක් ද නැතිනම් මෙවැනි ස්ථානයක සේවය කරන අයෙකුගේ නිවසටත් පැන්නා යැයි තමා තුළම හට ගත් ආඩම්බරයේ නැතිනම් උජාරුවේ ප්‍රකාශිතයක් දැයි කීමට මා නොදන්නෙමි.“මට නඩු 20ක් තියෙනවා. එක බෝම්බ කේස් එකකුත් දාලා තියෙනවා.”ඒත් ඔහු කළ සොරකම් ගණන නම් ඊට වඩා දෙතුන් ගුණයටත් ඉහළ බව ඔහුම ප්‍රකාශ කරයි. වසර 6 ක් සිර දඬුවම් ලබා සිටින ඔහු එළියට යන්නේ තවමත් ජීවිතයේ තාරුණ්‍යය පසු කළ අයෙකු ලෙසින් ම නොවේ. ඔහු සිරබත් කෑ ප්‍රථම අවස්ථාවද මෙය නොවේ.ඔහුට මෙය ඉතා හොඳට හුරු පුරුදු වූවා සේ ය. මෙවන් තරුණයන් තව කොපමණ සංඛ්‍යාවක් ඇද්ද? ඔවුන්ට ජීවන මඟ වැරදුණේ ඇයි? කෙසේද? ශරීර සිර කර තැබීමෙන් පමණක් ඔවුන්ගේ සොරකම් ඇතුළු වැරැදිවලින් ගොඩ ගත හැකිදැයි මට සිතුණු වාර අනන්ත ය.දැන් නිශාන්ත මීට කලිනුත් මේ විදිහට හිර ගෙදර ඉඳලා එළියට ගියේ ආයෙමත් එන්නද?නෑඑහෙනම් ආයෙත් ආවේ.ඔහු කිසිවක්ම නොකියයිමේ සැරෙත් එළියට ගියාම මොකද කරන්නේ?හොඳින් ඉන්න තමයි හිතන්නේ.ආයෙමත් සොරකම් කරන්නේ නෑයනුවෙන් ප්‍රකාශ කරන්නට හිස සළනවා මිසක් හඬක් පිට නොවී ය.නෑදෑයන්, සහෝදර, සහෝදරියන්ු පමණක් නොව තමන්ගේ ගමේ අය ද නිශාන්තට සිර මැදිරියෙන් එළියට ආ කළ කුමන අයුරකින් සළකන්නේ ද? නිදහස්ව ගිය කළ ඔහු කුමන ආකාරයට සමාජගත වන්නේ ද? ඔහු හිස වනා සනාථ කළ අරුත කුමන ආකාරයකට දෝලනය වන්නේදැයි යන්න සිතූ මා එතැනින් ඔහුට සමු දුනිමි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=f1002097</link>
    <topic>ජනපති රුසියානු සංස්කෘතික උලෙළට එක් වෙමින්...</topic>
    <author>ඡායාරූප - සුදත් සිල්වා</author>
    <content>මේ දින වල රුසියාවේ නිල සංචාරයක නිරත ජනාධිපති මහින්ද රාජපක්ෂ මහතා එරට මොස්කව් නුවර ජනතා මිත්‍රත්ව විශ්ව විද්‍යාලයේ පනස් වැනි සංවත්සරය වෙනුවෙන් පැවැති සංස්කෘතික උත්සවයකට ද සහභාගී විය. මේ එහි විශේෂ අවස්ථා කිහිපයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>09</day>
    </date>
    <link>http://www.dinamina.lk/2010/02/09/_art.asp?fn=f1002098</link>
    <topic>‘දැයට කිරුළ’ ප්‍රදර්ශන භූමියෙන්...</topic>
    <author>ඡායාරූප:- සුදත් මලවීර</author>
    <content>මේ දිනවල මහනුවර, පල්ලෙකැලේ පැවැත්වෙන ‘දැයට කිරුළ’ ජාතික සංවර්ධන ප්‍රදර්ශනය නැරැඹීමට අති විශාල පිරිසක් පැමිණෙමින් සිටිති. මෙම ප්‍රදර්ශන භූමියේ සැරිසරන සැමගේ වැඩි අවධානයක් යොමු වන්නේ ආරක්ෂක කළාපය වෙතයි. ත්‍රිවිධ හමුදාවේ හා පොලීසියේ ප්‍රදර්ශන කුටිවල දර්ශන කීපයක් මෙහි දැක්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=n1002101</link>
    <topic>ආරක්ෂක මණ්ඩලයේ සිටිමින්රාජද්‍රෝහී වූ බවට චෝදනා</topic>
    <author>චන්ද්‍රිකා පෙරේරා</author>
    <content>හිටපු හමුදාපති ජෙනරාල් සරත් ෆොන්සේකා මහතා යුද හමුදා පොලිසිය මඟින් පෙරේදා (08) අත්අඩංගුවට ගනු ලැබුවේ යුද හමුදා පනතේ 57 (1) වගන්තිය යටතේ බව හමුදා මාධ්‍ය ප්‍රකාශක මේජර් ජෙනරාල් ප්‍රසාද් සමරසිංහ මහතා පවසයි.රටේ ජාතික ආරක්ෂාව පිළිබඳ තීන්දු ගන්නා ආරක්ෂක මණ්ඩලයේ කටයුතු කරමින් සිටියදීම ෆොන්සේකා මහතා දේශපාලනයට සම්බන්ධ වීම හමුදා නීතියට අනුව රාජද්‍රෝහී ක්‍රියාවක් බවද අනාවරණය වෙයි.යුද හමුදාවෙන් ඉවත්ව හෝ විශ්‍රාම ගිය අයෙක් හමුදා සේවයේ සිටියදී කළ වරදක් සම්බන්ධයෙන් හමුදාවෙන් විශ්‍රාම ගොස් මාස හයක් ඇතුළතදී අත්අඩංගුවට ගැනීමට නීතිමය හැකියාව තිබෙන බවද සමරසිංහ මහතා පැවැසීය.යුද හමුදාපති වශයෙන් ආරක්ෂක මාණ්ඩලික ප්‍රධානී ලෙස කටයුතු කරද්දී ෆොන්සේකා මහතා යුද නීතියට හා හමුදා නීතියට පටහැනිව ක්‍රියා කොට ඇති බව දැනට ලැබී ඇති තොරතුරු අනුව පෙනීගොස් තිබේ.මේවන විට හිටපු හමුදාපතිවරයා සම්බන්ධයෙන් පරීක්ෂණ ආරම්භ කැර ඇති බව ඊයේ (9) සවස ජාතික ආරක්ෂාව පිළිබඳ මාධ්‍ය මධ්‍යස්ථානයේ පැවැති මාධ්‍ය හමුවේදී ප්‍රසාද් සමරසිංහ මහතා සහ ජාතික ආරක්ෂාව පිළිබඳ ප්‍රකාශක ඇමැති ආචාර්ය කෙහෙලිය රඹුක්වැල්ල මහතා සඳහන් කළහ. හමුදා සේවයේ සිටියදී සිදුකළ බවට සැක කෙරෙන රාජද්‍රෝහී ක්‍රියා සම්බන්ධයෙන් යුද හමුදාව පරීක්ෂණ ආරම්භ කැර තිබේ.විශ්‍රාම ගිය පසු සිදුකළ බවට සැක කෙරෙන නීති විරෝධී ක්‍රියා සම්බන්ධයෙන් අපරාධ පරීක්ෂණ දෙපාර්තමේන්තුව හා පොලිසිය වෙනම පරීක්ෂණයක් ආරම්භ කැර ඇති බව රඹුක්වැල්ල මහතා සඳහන් කෙළේය.පරීක්ෂණ මගින් හෙළිවන කරුණු පදනම්කරගෙන නීතිපතිවරයා හරහා කරුණු ගොනුකර නීතිමය ක්‍රියාමාර්ග ගැනීමට පියවර ගන්නා බව ඇමැතිවරයා වැඩිදුරටත් සඳහන් කෙළේය.ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ල, ගුවන් හමුදා මාධ්‍ය ප්‍රකාශක ගෲප් කපිතාන් ජනක නානායක්කාර නාවික හමුදා මාධ්‍ය ප්‍රකාශක කපිතාන් අතුල සෙනරත් හා පොලිස් මාධ්‍ය ප්‍රකාශක පොලිස් අධිකාරී ප්‍රශාන්ත ජයකොඩි යන මහත්වරුද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=n1002102</link>
    <topic>මවුබිමට පා තැබූ ජනපතිට කටුනායකදී උණුසුම් පිළිගැනීමක්</topic>
    <author>ධනුෂ්ක ගොඩකුඹුර කටුනායක ගුවන්තොටුපළේ සිට....</author>
    <content>රුදුරු ත්‍රස්තවාදය නිමා කරමින් මුළු මහත් ලෝකයේම අවධානය දිනාගත් ජනාධිපති මහින්ද රාජපක්ෂ මහතා ශ්‍රී ලංකාවට වාසිදායක වන කරුණු රැසකට මුල් වූ සිය රුසියානු නිල සංචාරය නිමාකොට ඊයේ (09) උදෑසන නැවත මවුබිමට පා තැබීය.යුද්ධය නිමාකොට රටේ ප්‍රජාතන්ත්‍රවාදය ස්ථාපිත කිරීම තුළින් ශ්‍රී ලාංකේය දේශපාලන ක්ෂේත්‍රයට මෙන්ම ලෝක සාමය උදෙසාත් කළ සේවය අගයා රුසියාවේ ජනතා මිත්‍රත්ව සරසවියේ ගෞරව ආචාර්ය උපාධියකින් පිදුම් ලැබ යළි මවුබිමට සපැමිණි රාජ්‍ය නායකයා කටුනායක බණ්ඩාරනායක ජාත්‍යන්තර ගුවන්තොටුපළේ දී උණුසුම් අයුරින් පිළිගැනිණි.ත්‍රස්තවාදී යුද්ධය මෙන්ම විරුද්ධ පක්ෂයේ දැවැන්ත මඩ ප්‍රහාර මධ්‍යයේ ජනාධිපතිවරණ යුද්ධයත් විශිෂ්ට අයුරින් ජයග්‍රහණය කළ ජනාධිපතිවරයා මේ නිම කළේ දෙවැනි ජනවරමින් අනතුරුව ප්‍රථම විදෙස් නිල සංචාරයයි.රුසියානු ජනතා මිත්‍රත්ව සරසවියේ 50 වැනි සංවත්සරයට සහභාගිවීම සහ රාජ්‍යතාන්ත්‍රික නිල සාකච්ඡා පැවැත්වීමේ අරමුණින් ජනාධිපති මහින්ද රාජපක්ෂ මහතා රුසියාවේ තෙදින නිල සංචාරයට එක්විය.මවුබිම මෙන්ම ලෝකයත් මවිතයට පත් කරමින් විජයග්‍රහණ රැසක සැබෑ උරුමක්කරුවා ලෙස සිය රට බලා පැමිණෙන ජනාධිපතිවරයා පිළිගැනීමට ගුවන් තොටුපළ භූමිය ජාතික ධජයෙන් සරසා තිබිණි.නිදහසේ සුළඟින් ලෙළදෙන ජාතික ධජය සුරතින් ගත් ජනතාව රතුපලස දෙපස රැස්ව ජනාධිපතිවරයාට ආචාර කළහ.ශ්‍රී ලංකන් ගුවන් සේවයට අයත් ගුවන් යානයකින් පැමිණි ජනාධිපතිවරයා මවුබිමට පා තැබුවේ යානයේ පියගැට පෙළ මත හිඳ ජනතාවට ආචාර කරමිනි.කුඩා දරුවන් දෙදෙනෙකු විසින් මල්දම් පළඳවා ජනාධිපතිවරයා පිළිගනු ලැබූ අතර, මැති ඇමැතිවරුන් ඇතුළු ප්‍රභූහු ජනාධිපතිවරයාට උණුසුම් සුබ පැතුම් පිළිගැන්වූහ.යානයේ සිට අති විශේෂ ප්‍රභූ විවේකාගාරය දෙසට ඇවිදින අතර, කිහිපවිටක්ම ජනතාව අතරට ගොස් දුක සැප විමසීමටද ජනාධිපතිවරයා අමතක නොකළේ ය. අනතුරුව අති විශේෂ ප්‍රභූ විවේකාගාරයේදී ජනාධිපතිවරයා වෙත මහා සංඝරත්නය ප්‍රමුඛ සර්ව ආගමික නායකයන්ගේ ආගමික ආශිර්වාද පිරිනැමිණි.මැති ඇමැතිවරුන් පළාත් ආණ්ඩුකාරවරුන් සහ මහ ඇමැතිවරුන් ආරක්ෂක අංශ ප්‍රධානින් රාජ්‍ය නිලධාරින් , කලාකරුවන් ඇතුළු විශාල පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=n1002103</link>
    <topic>පාර්ලිමේන්තුව විසුරුවා හරී:</topic>
    <author>මහින්ද කුලතුංග, අනුර පේ‍්‍රමලාල්, නුවන් කොඩිකාර</author>
    <content>ජනාධිපති මහින්ද රාජපක්‍ෂ මහතා විසින් ඊයේ (09දා) මධ්‍යම රාත්‍රියේ පාර්ලිමේන්තුව විසුරුවා හරිනු ලැබීය.මේ සම්බන්ධයෙන් වූ අතිවිශේෂ ගැසට් නිවේදනය ඊයේ රාත්‍රී නිකුත් කෙරිණි.මේ අනුව මීළඟ මහමැතිවරණය ලබන අපේ‍්‍රල් මස 08 වැනිදා පැවැත්වෙන අතර ඒ සඳහා වූ නාමයෝජනා බාරගැනීම මේ මස 19 වැනිදාත් 26 වැනිදාත් අතර දිනවලදී සිදු කෙරේ.මහමැතිවරණයෙන් පසු නව පාර්ලිමේන්තුව අපේ‍්‍රල් මස 22 දා රැස්වීමට නියමිතය. විසුරුවා හරින ලද 6 වැනි පාර්ලිමේන්තුවට 2004 අපේ‍්‍රල් මස 02 වැනිදා පැවති මැතිවරණයේදී මන්ත්‍රීවරුන් තෝරා පත්කර ගැනිණි.එම පාර්ලිමේන්තුව ප්‍රථමවරට රැස්වූයේ 2004 අපේ‍්‍රල් 22 වැනිදාය. එම පාර්ලිමේන්තුවේ නිල කාලය ලබන අපේ‍්‍රල් 22 වැනිදා අවසන් වීමට නියමිතව තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=n1002104</link>
    <topic>ෆොන්සේකා අත්අඩංගුවට ගත්තේරටේ පවතින නීතියට යටත්වයි</topic>
    <author>මහින්ද අලුත්ගෙදර</author>
    <content>හිටපු හමුදාපති ජනරාල් සරත් ෆොන්සේකා මහතා අත්අඩංගුවට ගනු ලැබූවේ රටේ පවතින නීතියට පූර්ණ වශයෙන්ම යටත්ව බව විදේශ කටයුතු ඇමැති රෝහිත බෝගොල්ලාගම මහතා පැවසීය.රටේ පවතින නීතිය අනුව ඒ මහතා යුද හමුදාව මඟින් අත්අඩංගුවට ගත් බව කී ඇමැතිවරයා එය කිසිවිටෙකත් නීතියට එරෙහිවීමක් නොවන බවද කියා සිටියේය.ඒ මහතා මේ බව කියා සිටියේ විදේශ කටයුතු අමාත්‍යාංශයේදී ඊයේ (9) පස්වරුවේ පැවැති ප්‍රවෘත්ති සාකච්ඡාවකදීය.ශ්‍රී ලංකාව ස්වෛරීය රාජ්‍යයක් බවත් ඒ තුළ සියලු දෙනාගේම නිදහස, ප්‍රජාතන්ත්‍රවාදය, මිනිස් අයිතිවාසිකම් ආරක්ෂා විය යුතු බවත් කී රෝහිත බෝගොල්ලාගම මහතා යමෙකු කිසියම් දෙයකට වරදකරුවකු වන්නේ නම් රටේ නීතිය යටතේ දඬුවම් හිමිවන බවද කීවේය.රටේ කිසිවකුට නීතියට ඉහළින් යා නොහැකි බව පෙන්වා දුන් විදේශ කටයුතු ඇමැතිවරයා එය සමස්ත සමාජයේම උන්නතියට බලපාන බවද කීවේය.ජාත්‍යන්තර මට්ටමින් විවිධ මත මේ සම්බන්ධයෙන් ඉදිරිපත් වුවද සත්‍ය දේ දැනුම්වත්ව කතා කළ යුතු බවත්, ඕනෑම අයකුට නිදහසේ අදහස් ප්‍රකාශ කළ හැකි නිසා විවිධ කටකතා පතුරුවන බවත් ඒ මහතා පැවැසුවේය.ශ්‍රී ලංකාවේ විදේශ ප්‍රතිපත්තිය විනිවිද භාවයකින් යුතු එකක් බවත්, සත්‍ය වසන් කිරීමට කිසිවිටෙකත් සූදානම් නැති බවත් පැවැසූ ඇමැතිවරයා ශ්‍රී ලංකා රජය ගත් සත්‍ය ක්‍රියා මාර්ගය ජාත්‍යන්තරයේ ඕනෑම අයකුට දැකගත හැකි බවද සඳහන් කෙළේය.තවද ඒ මහතා කියා සිටියේ ශ්‍රී ලංකාව ලෝකයට කතා කරන්නේ සෑම කොටසක්ම ආවරණය වන පරිදි බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=n1002105</link>
    <topic>හිටපු හමුදාපති හමුවෙන්නපවුලේ එක් අයකුට අවසර</topic>
    <author>චන්ද්‍රිකා පෙරේරා</author>
    <content>අත්අඩංගුවේ සිටින හිටපු හමුදාපතිවරයා මුණ ගැසීමට පවුලේ එක් අයකුට අවසර ලබාදී තිබේ.මේ අනුව ඒ මහතාගේ බිරියට සිය සැමියා හමුවීමට අවස්ථාව සැලසෙන බව හමුදා ප්‍රකාශක මේජර් ජෙනරාල් ප්‍රසාද් සමරසිංහ මහතා පැවැසීය.හිටපු හමුදාපතිවරයාට අවශ්‍ය නම් නීතිඥ මහතකුගේ සහාය ලබාගත හැකිය. ඔහු නම්කරන නීතිඥවරයෙකුට ඒ සඳහා අවසර ලැබෙන බව සමරසිංහ මහතා සඳහන් කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=n1002106</link>
    <topic>ෆොන්සේකා අත්අඩංගුවට ගැනීමේ දීකිසිම හිරිහැරයක් කැර නෑ</topic>
    <author/>
    <content>හිටපු හමුදාපතිවරයා යුද හමුදා පොලිසිය මඟින් අත්අඩංගුවට ගනු ලැබුවේ රාජකීය මාවතේ ඇති ඒ මහතාගේ පක්ෂ කාර්යාලයේ දීය.අත්අඩංගුවට ගැනීමට බලතල ලැබී ඇති නීතිය කියැවූ හමුදා පොලිස් නිලධාරියා මුලින්ම ජෙනරාල්වරයාට ආචාර කොට තිබේ.නීතිය කියා දීමෙන් පසු හිටපු හමුදාපතිවරයාට තමා සමඟ පැමිණෙන ලෙසට ඇරැයුම් කැර ඇත.මේ අවස්ථාවේදී හමුදා පොලිසියට බැන වැදුණු ෆොන්සේකා මහතා පොලිසිය ගෙන එන ලෙස කියා ඇත.යුද හමුදා පොලිසිය සමඟ යාමට අකමැත්තක් දැක් වූ නිසා ඔහු ඔසවාගෙන යාමට සිදුව තිබේ. එහෙත් ටිකදුරක් ගිය ජෙනරාල්වරයා කිසිදු බාධා කිරීමකින් තොරව යුද හමුදා පොලිසිය සමඟ ගොස් තිබේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=n1002107</link>
    <topic>ජාත්‍යන්තර උසාවියක් හමුවේ සාක්කි දීමට සූදානම්</topic>
    <author/>
    <content>ශ්‍රී ලංකාවට එරෙහිව ඇති යුද අපරාධ චෝදනා සම්බන්ධයෙන් අන්තර් ජාතික උසාවියක් හමුවේ සාක්කි දීමට තමා සූදානම් බව හිටපු හමුදාපති ෆොන්සේකා මහතා මාධ්‍යවේදීන් හමුවේ ප්‍රකාශ කැර තිබේ.යුද අපරාධ කළ කිසිවෙකු ආරක්ෂා නොකරන බව ඔහු අවධාරණය කැර ඇත. මම දන්නා සියල්ල ස්ථිර වශයෙන්ම හෙළිකරන්නෙමි. මම කීදේත් ඇසූදේත් හෙළිකරමි. යුද අපරාධ කළ සියලු දෙනා ස්ථිර වශයෙන්ම අධිකරණය හමුවට ගෙන යා යුතු බවද හිටපු හමුදාපතිවරයා සඳහන් කැර තිබේ.සත්‍ය හෙළිකරන අප ද්‍රෝහීන් නොවන බවද ඔහු ප්‍රකාශ කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=n1002108</link>
    <topic>යුද්ධාධිකරණයටදඬුවම් නියම කළ හැකියි</topic>
    <author/>
    <content>යුද හමුදා පනතේ 57 (1) වගන්තියේ මෙසේ සඳහන් වේ.සංග්‍රාමික නීතියට යටත් තැනැත්තකු විසින් වරදක් කොට ඉන් ඉක්බිති සංග්‍රාමික නීතියට යටත් බැවින් තොර වූ අවස්ථාවක , ඔහු සංග්‍රාමික සිරභාරයට ගෙන එහි තබා යුද්ධාධිකරණයක් විසින් ඒ වරද සම්බන්ධයෙන් ඔහු විනිශ්චයට භාජනය කොට ඔහුට දඬුවම් කළ හැකිය.එසේ වුවද ඒ වරද කළ දින සිට හමසක් ගතවීමෙන් පසු , ඒ වරද හමුදා කැරැළි ගැසීමේ , පැනයාමේ හෝ වංචනික ලෙස බඳවා ගැනීමේ වරදක් නොවුවහොත් ඒ වරද සම්බන්ධයෙන් ඔහු විනිශ්චයට භාජනය නොකළ යුතුය.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=n1002109</link>
    <topic>දැයට කිරුළඅදින් අවසන්</topic>
    <author>බණ්ඩාර පිලවල මහනුවර දිසා විශේෂ කරල්ලියද්ද සමූහ</author>
    <content>‘දැයට කිරුළ’ මහා ප්‍රදර්ශනය හා සැණකෙළියේ අවසන් දිනය අදයි.මේ මහා ප්‍රදර්ශනය හා සැණකෙළිය පුරා දින හතක් සාර්ථකව පැවැත්වීම සඳහා සුවිශේෂී දායකත්වයක් ලබා දුන් රජයේ සහ පෞද්ගලික ආයතනයන්හි උසස් නිලධාරීන්ගේ සහ සෙසු නිලධාරීන්ගේ සේවය අතිශයෙන්ම අගය කළ යුතු යැයි ජනමාධ්‍ය අමාත්‍යාංශයේ ලේකම් ඩබ්ලිව්. බී. ගනේගල මහතා පැවසුවේය.මේ ප්‍රදර්ශන භූමියේ ඉදි කර තිබෙන ලේක්හවුස් ප්‍රදර්ශන කුටිය නැරඹීම සඳහා ඊයේ (09) අති විශාල පිරිසක් පැමිණ සිටියහ.මේ ප්‍රදර්ශනය නැරඹීම සඳහා ඊයේත් ලක්ෂ සංඛ්‍යාත ජනතාවක් සහභාගී වූ අතර පත්තර මහ ගෙදරට ගොඩ වූ මහජනතාවට පාසල් ශිාෂ්‍ය ශිෂ්‍යාවන්ට දිනමිණ හා සිළුමිණ පුවත්පත් වල මුල් පිටපත් නොමිලයේ ලබාදීම විශේෂ සිද්ධියක් විය.මේ පිරිස අතර සිටි නැගෙනහිර පළාතේ හා උතුරෙන් පැමිණි දමිළ හා මුස්ලිම් ශිෂ්‍ය ශිෂ්‍යාවන්ද පත්තර මහ ගෙදර නරඹා එම පැරණි පුවත්පත් දෙකේ පිටපත්ද ලබා ගැනීම තවත් විශේෂ සිද්ධියකි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=n10021010</link>
    <topic>අප කීවේජනමාධ්‍ය ලේකම්ගනේගල මහතා ගැන නොවේ</topic>
    <author/>
    <content>”ජනමාධ්‍ය ලේකම් උදේම පැන ගිහින්” යන ශීර්ෂය යටතේ ඊයේ (08) “දිනමිණ” මුල් පිටුවේ පළවූ පුවත ගැන බොහෝ දෙනා කලබලයට පත් වූ බව අපට වාර්තා වෙයි.එම පුවතින් අප සඳහන් කළේ සරත් ෆොන්සේකා ජනාධිපති වූවා නම් ජනමාධ්‍ය ලේකම් වන්නට සිටි ජනදාස පීරිස් ගැනයි.මේ නිසා වත්මන් ජනමාධ්‍ය ලේකම් ඩබ්ලිව්. බී. ගනේගල මහතා කිසියම් අසීරුවකට පත්වූයේ නම් අප කනගාටු වෙමු.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=n10021011</link>
    <topic>දින තුනකට වරක් උතුරේ අවතැන්වූවන් 12000ක් බැඟින් යළි පදිංචි කරවනවා</topic>
    <author>මහින්ද අලුත්ගෙදර</author>
    <content>දින තුනකට වරක් අභ්‍යන්තර වශයෙන් අවතැන් වූවන්ගෙන් 12000 බැගින් නැවත පදිංචි කිරීම සිදුකරන බව උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි මහතා සඳහන් කරයි.අවතැන් වූවන්ගෙන් නැවත පදිංචි කිරීම සඳහා තවත් ඉතිරිව ඇත්තේ 70000 ක් පමණ යැයි කී ආණ්ඩුකාරවරයා ඒ පිරිසද තව නොබෝ දිනකින් නැවත පදිංචි කිරීමට හැකිවෙතැයි විශ්වාසය පළ කෙළේය.පසුගිය දින කීපය තුළ කිලිනොච්චි, තුනුක්කායි, ධර්මපුරම් ප්‍රදේශවල පුද්ගලයින් නැවත පදිංචි කළ බවත් පසුගිය (2) දා පවුල් 300 කට අයත් පුද්ගලයෝ 1232 ක් පුනකරි ප්‍රදේශයේ යළි පදිංචි කළ බවත් හෙතෙම අවධාරණය කළේය.පසුගිය (3) දා මඩු ප්‍රදේශයේ විලාතිකුලම් හි පවුල් 49 කට අයත් පුද්ගලයෝ නැවත පදිංචි කරන ලද අතර පසුගිය (5) දා පවුල් 613 කට අයත් පුද්ගලයෝ 1500 ක් තුනුක්කායි ප්‍රදේශයේ යළි පදිංචි කොට තිබේ. ඊට අමතරව පසුගිය (7) දා මාන්තෙයි නැගෙනහිර ප්‍රදේශයේ පදිංචිව සිටි පවුල් 260 කට අයත් පුද්ගලයෝ 690 ක් නැවත පදිංචි කර ඇත.මේ අතර එළඹෙන (15) දා සෙට්ටිකුලම් හි තාවකාලිකව රැඳී සිටින පුද්ගලයෝ 3000 ක් ඔවුන්ගේ මුල්ගම්බිම්වල නැවත පදිංචි කිරීමට නියමිතයි.නැවත පදිංචි කෙරෙන සෑම පවුලක් වෙතම රජය මගින් සියලුම පහසුකම් ලබාදෙන බව පෙන්වා දුන් උතුරු පළාත් ආණ්ඩුකාවරයා මුදලින් රුපියල් 5000 ක්ද රුපියල් 45000 ක මුදලක් බැංකු ගිණුමක තැන්පත් කිරීමටද කටයුතු කැර තිබෙන බව කීවේය.ඊට අමතරව සම්පූර්ණයෙන්ම විනාශයට පත් නිවාස ඉදිකැර ගැනීම වෙනුවෙන් දීර්ඝ කාලීනව රුපියල් 325000 ක ණය ආධාරයක් රජය මගින් ලබා දෙයි.නැවත පදිංචි කෙරෙන සෑම පවුලකම ජීවනෝපාය ශක්තිමත් කිරීමේ වැඩසටහන් රජය මගින් ක්‍රියාත්මක කැර තිබෙන අතර ඊට අමතරව සෑම ප්‍රදේශයකම යටිතල පහසුකම් සංවර්ධනය කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=n10021012</link>
    <topic>චිත්‍රපට ක්‍ෂේත්‍රයටසුබ අනාගතයක් උදා කළ යුතුයි</topic>
    <author>සුභාෂිනී සේනානායක</author>
    <content>ශ්‍රී ලංකාවට සුබ අනාගතයක් උදාවී තිබෙන බවත් චිත්‍රපට ක්‍ෂේත්‍රයට සුබ අනාගතයක් උදාකරලීමට සකස් කළ වැඩ කොටස ඉටුකරලීම තමාගේ අරමුණ බවත් ජාතික චිත්‍රපට සංස්ථාවේ සභාපතිවරයා ලෙස වැඩ භාර ගනිමින් ඊයේ (09) ජයන්ත ධර්මදාස මහතා ප්‍රකාශ කෙළේය.චිත්‍රපට සංස්ථාවේ ඉදිරි සැලැස්ම සඳහා 2010 වසර සඳහා සකස් කළ වැඩපිළිවෙළ ඉදිරියට ගෙන යන බවද ඊයේ (9) ජාතික චිත්‍රපට සංස්ථාවේදී පැවැති උත්සවයේදී සභාපතිවරයා ප්‍රකාශ කළාය.ජාතික චිත්‍රපට සංස්ථාව අනවශ්‍ය වියදම් කපාහැර ඇති බව ප්‍රකාශ කළ සභාපතිවරයා, අධ්‍යක්ෂන, නිෂ්පාදන සඳහා චිත්‍රපට සංස්ථාව විශාල කාර්යයක් මේ වනවිට සිදුකර තිබෙන බවද ප්‍රකාශ කළේය.චිත්‍රපට සංස්ථාවේ කාර්යයන් සඳහා මාධ්‍ය මගින් විශාල සහයෝගයක් ලබාදුන් බව පැවැසූ ජයන්ත ධර්මදාස මහතා සියලු මාධ්‍යයන්ට ස්තුති කරන බවද කීය.සැළසුම් කර ඇති වැඩ කොටස ඉදිරියට ගෙනයමින් රසිකයාගේ සිට නිෂ්පාදකයා දක්වා සිදුකළ යුතු සේවාව උපරිම අයුරින් සිදුකිරීම තමාගේ කාර්යභාරය බවද ඒ සඳහා ක්‍රියාකරන බවද නව තනතුරේ වැඩ භාර ගනිමින් ජයන්ත ධර්මදාස මහතා වැඩිදුරටත් ප්‍රකාශ කෙළේය.මේ අවස්ථාවට චිත්‍රපට අධ්‍යක්ෂවරු, නිෂ්පාදකවරුන්, ප්‍රවීන නළු නිළියන් ඇතුළු ක්ෂේත්‍රයේ විශාල පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=n10021013</link>
    <topic>මන්නාරම තිරුකේතිෂ්වරන්කෝවිල ප්‍රතිසංස්කරණයටරු.මිලියන 70 ක්</topic>
    <author>මහින්ද අලුත්ගෙදර</author>
    <content>මන්නාරම තිරුකේතීෂ්වරන් කෝවිල ප්‍රතිසංස්කරණය කිරීම සඳහා රජය රුපියල් මිලියන 70 ක මුදලක් වෙන්කැර ඇත.එහි ප්‍රතිසංස්කරණ කටයුතු අදියර දෙකකින් සිදුකෙරෙන බවත් මුල් අදියර ලබන මාර්තු මාසයේ 10 දාට ප්‍රථම අවසන් කිරීමට බලාපොරොත්තු වන බවත් උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි මහතා සඳහන් කරයි.මේ යටතේ මන්නාරම මැදවච්චිය ප්‍රධාන මාර්ගයේ කිලෝමීටර් පහක ප්‍රමාණයක් සංවර්ධනය කෙරෙන බව කී ආණ්ඩුකාරවරයා ඊට අමතරව තිරුකේතීෂ්වරන් කෝවිලට සහ අවට ප්‍රදේශ වෙත පානීය ජලය සපයන ප්‍රධාන ජල ටැංකිය සම්පූර්ණයෙන්ම ප්‍රතිසංස්කරණය කිරීමට අපේක්ෂිතයි.ත්‍රස්ත ක්‍රියාකාරකම් හේතුවෙන් 1990 වර්ෂයේ සිට මේ සඳහා බැතිමතුන්ට පැමිණීම දුෂ්කර කාර්යයක් වූ අතර එහි ආගමික කටයුතුද නිසිපරිදි සිදුනොවීය. නමුත් ත්‍රස්තවාදය පරාජය කොට රට පුරා සාමය ස්ථාපිත කිරීමත් සමඟ දිවයිනේ සෑම ප්‍රදේශයකින්ම බැතිමත්හු මේ සඳහා පැමිණෙති.මේ කෝවිල වටා තිබෙන මාර්ගයද ප්‍රතිසංස්කරණය කිරීමට අමතරව පැමිණෙන බැතිමතුන්ගේ අවශ්‍යතාවය වෙනුවෙන් පානීය ජලය, විදුලිය ඇතුළු සෑම පහසුකමක්ම ලබාදීමට කටයුතු කරගෙන යන බවද ජී. ඒ. චන්ද්‍රසිරි මහතා සඳහන් කළේය.ජනාධිපති මහින්ද රාජපක්ෂ මහතාගේ උපදෙස් හා මඟපෙන්වීම පරිදි මේ ව්‍යාපෘතිය ක්‍රියාත්මක වන බවද ඒ මහතා වැඩිදුරටත් කියා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=n10021014</link>
    <topic>ජංගම පුස්තකාල 18 ක්සෙට්ටිකුලම සහන ගම්මානයට</topic>
    <author>මහින්ද අලුත්ගෙදර</author>
    <content>වවුනියාව, සෙට්ටිකුලම් සහන ගම්මානයේ පෙර පාසල් අධ්‍යාපනය ලබන දරු දැරියන්ගේ් අවශ්‍යතාවය වෙනුවෙන් පොත් ප්‍රදානය කිරීම උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි මහතාගේ ප්‍රධානත්වයෙන් ඊයේ (8) සිදු කෙරිණි.ජපාන ශ්‍රී ලංකා සහයෝගීතා සංගමය මගින් ලබා දුන් මේ පොත් තොගය එම සංගමයේ සභාපති යොෂියාකි කතෝ මහතා අතින් බත්තරමුල්ලේ පිහිටි උතුරු පළාත් ආණ්ඩුකාර උප කාර්යාලයේදී මේජර් ජනරාල් ජී. ඒ. චන්ද්‍රසිරි මහතා වෙත නිල වශයෙන් බාර දුන්නේය.පෙර පාසල් අධ්‍යාපනය ලබන දරු දැරියන්ට ඉතා පහසුවෙන් දැනුම ලබා ගත හැකි පරිදි මේ පොත් නිර්මාණය කොට තිබෙන අතර සිංහල, දමිල හා ඉංග්‍රීසි යන භාෂා ත්‍රිත්වයෙන්ම ඒවා සමන්විත වේ.සෙට්ටිකුලම් සහන ගම්මානය තුළ පෙර පාසල් 25 ක පමණ දරු දැරියෝ 2000 ක් පමණ ඉගෙනුම ලබන බවත් මේ සියලු දෙනාගේම ප්‍රයෝජනයට ගත හැකි පරිදි ජංගම පුස්තකාල 18 ක් ආරම්භ කරන බවත් උතුරු පළාත් ආණ්ඩුකාරවරයා පැවැසීය.පුනකරි, කරච්චි හා තුන්ක්කායි ආදී ප්‍රදේශවල පාසල් විවෘත කොට අවශ්‍ය පහසුකම් ලබා දීමට රජය පියවර ගෙන ඇතැයි කී ජී. ඒ. චන්ද්‍රසිරි මහතා “උතුරු වසන්තය” යටතේ දරු දැරියන්ගේ අධ්‍යාපන කටයුතු නගා සිටුවීම උදෙසා විශාල වැඩපිළිවෙළක් උතුරු පළාත් සභාව මගින් ක්‍රියාත්මක කර ඇතැයිද කීවේය.පොත් 25 බැගින් අඩංගු කට්ටල මෙහිදී ප්‍රදානය කරන ලද අතර ඒවායේ වටිනාකම රුපියල් 280000 කි.සමාජ සේවා හා සමාජ සුබසාධන අමාත්‍යාංශයේ ලේකම් වී. ජෙගරාජසිංහම්, අතිරේක ලේකම් යමුණා චිත්‍රාංගනී, ජපාන ශ්‍රී ලංකා සහයෝගීතා සංගමයේ උප සභාපති අකිර පිවුරා, ජපාන ශ්‍රී ලංකා වාණිජ හා කර්මාන්ත සංගමයේ සභාපති ටඩසි කොමෙනොයි යන මහත්ම මහත්මීහු ඇතුළු පිරිසක් මේ අවස්ථාවට එක් වූව.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=n10021015</link>
    <topic>බදුල්ල රෝහලටරු. කෝටි 50 ක ගොඩනැගිල්ලක්</topic>
    <author>සන්ධ්‍යා කරුණාරත්න</author>
    <content>බදුල්ල ශික්ෂණ රෝහලේ ඉදිකළ නව බාහිර රෝගී ප්‍රතිකාර ඒකකය සහ ශල්‍යාගාර ගොඩනැගිල්ල නිල වශයෙන් ශ්‍රී ලංකා රජයට, අන්තර්ජාතික රතුකුරුස සංවිධානය විසින් බාරදීම ඉකුත්දා සිදුකෙරිණි.රුපියල් කෝටි 50 ක වියදමින් ඉදිකළ මේ ගොඩනැගිල්ල මහල් හතරකින් සමන්මිත වන අතර මේ ගොඩනැගිල්ලේ සියලු පහසුකම් සහිත බාහිර රෝගී ප්‍රතිකාර ඒකකයක් සහ නවීන වෛද්‍ය උපකරණවලින් සමන්විත සියලුම ශල්‍යාගාර පහසුකම්වලින් සමන්විත වේ.සෞඛ්‍ය අරක්ෂණ හා පෝෂණ ඇමැති නිමල් සිරිපාල ද සිල්වා මහතා අන්තර්ජාතික රතුකුරුස මූලස්ථානයෙන් කරන ලද ඉල්ලීමකට අනුව මේ ගොඩනැගිල්ල ඉදිකර දී තිබේ.අන්තර්ජාතික රතුකුරුස සංවිධානය මෙන්ම සයිප්‍රසය, ස්වීඩනය සහ ජර්මනියේ ක්‍රියාත්මක වන ජාත්‍යන්තර රතුකුරුස සංවිධානවල මූල්‍ය දායකත්වය මේ සඳහා ලැබී තිබේ.මේ සිවුමහල් ගොඩනැගිල්ල ශ්‍රී ලංකා රජයට බාරදීම සිදුකෙළේ මහා සංඝයාවහන්සේලා 500 කට දානය පිළිගැන්වීමෙන් අනතුරුවය.මෙරටට සුුනාමිය බලපෑ අවස්ථාවේ සුනාමියෙන් විනාශ වූ රාජ්‍ය ආයතන සහ මහජන ගොඩනැගිලි නැවත ඉදිකිරීම සඳහා ක්‍රියාත්මක කළ පශ්චාත් සුනාමි වැඩපිළිවෙළ යටතේ බදුල්ල මහ රෝහලට මේ පහසුකම් ලබාදීමට අන්තර්ජාතික රතුකුරුස සංවිධානය තීරණය කළ බව සෞඛ්‍ය ඇමැති නිමල් සිරිපාල ද සිල්වා මහතා මේ උත්සවයට සහභාගි වෙමින් කියා සිටියේය.මේ අවස්ථාවට ඌව පළාත් සභාවේ සෞඛ්‍ය ඇමැති ඒ. එම්. බුද්ධදාස, සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් යන මහත්වරු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=n10021016</link>
    <topic>ජනාධිපතිගේ රුසියානු සංචාරයෙන්ශ්‍රී ලංකාවට ප්‍රතිලාභ රැසක්</topic>
    <author/>
    <content>ශ්‍රී ලංකාව සහ රුසියාව අතර පැවැති දිගුකාලීන මිතුදම් වඩාත් වර්ධනය කරලීමට මඟපෑදු සාර්ථක රාජ්‍යතාන්ත්‍රික සංචාරයක් නිම කළ ජනාධිපති මහින්ද රාජපක්‍ෂ මහතා ඊයේ (09) සිය මවුබිමට පැමිණියේ ය.මෙරට ආර්ථික, ආයෝජන, ජනමාධ්‍ය, වාණිජ, සාමාජයීය සහ සංස්කෘතික අංශවල නවෝදයට රුසියානු රජයේ සහාය ලබාගැනීමට මුලපිරූ මේ අති සාර්ථක සංචාරය පිළිබඳව අදහස් දක්වන ජනපති මාධ්‍ය අංශය මෙසේද කියා සිටියි.ජනතා විජයග්‍රහණයෙන් අනතුරුව සිය පළමු නිල සංචාරය සනිටුහන් කරමින් ජනාධිපති මහින්ද රාජපක්ෂ මහතා නිරත වූ රුසියානු නිල සංචාරය තුළදී ශ්‍රී ලංකාවට වාසිදායක ප්‍රතිලාභ රැසක් අත් කර ගැනීමට අවස්ථාව සැළසිනි.ත්‍රස්තවාදය පරාජය කිරීමත් සමඟ වේගයෙන් නැඟී සිටින ශ්‍රී ලංකාවේ ඉදිරි සංවර්ධන කටයුතු සඳහා ඩොලර් මිලියන 300ක ණය ආධාරයක් ලබාදීමට මෙහිදී රුසියානු රජය එකඟවීම ජනාධිපතිවරයාගේ සංචාරයේ සුවිශේෂී සිදුවීමකි.එපමණක් නොව ශ්‍රී ලංකාවේ තෙල් හා ගෑස් ගවේෂණයට රුසියාවේ සහය පළවීම ද මෙහිදී ශ්‍රී ලංකාව ලද ජයග්‍රහණයක් වන අතර ලෝකයේ විශාලතම ගෑස් සමාගම වූ රුසියාවේ ගෑස් ප්‍රෝම් ආයතනය ඊට ඉදිරිපත්වී සිටී.දෙරට අතර ජනමාධ්‍ය ක්ෂේත්‍රයේ නවීන තාක්ෂණය හුවමාරු කර ගැනීමට විශේෂ ගිවිසුමකට එළඹීම ද ජනාධිපතිවරයා මේ සංචාරයෙන් ශ්‍රී ලංකාව ලද තවත් ප්‍රතිලාභයකි.ශ්‍රී ලංකාවේ කීර්තිනාමය ජාත්‍යන්තරයේ රැව් පිළිරැව් දෙන තවත් සුවිශේෂි අවස්ථාවක් සනිටුහන් කරමින් ජනාධිපති මහින්ද රාජපක්ෂ මහතාට ගෞරව උපාධියක් පිරිනැමීමට ද රුසියානු මිත්‍රත්ව සරසවිය මඟින් කටයුතු කර තිබුණි.ලෝක සාමය උදෙසා කරන ලද මහඟු සේවාවත්, ත්‍රස්තවාදය සාර්ථකව මැඬලීමත් දෙරටේ අධ්‍යාපනික, සංස්කෘතික ඇතුළු විවිධ ක්ෂේත්‍රයන් සඳහා කරන ලද මහඟු සේවාවන් වෙනුවෙන් ශ්‍රී ලංකා ජනාධිපති මහින්ද රාජපක්ෂ මහතාට මේ විශේෂ ගෞරව උපාධිය පිරිනැමූ අතර මෙය දිනාගත් ලෝකයේ 06 වැනි රාජ්‍ය නායකයා ජනාධිපති මහින්ද රාජපක්ෂ මහතා වීම සමස්ත ශ්‍රී ලාංකීය ජනතාවම ලද මහත් ගෞරවයකි.ලෝකයට සාමය ගෙන ආ රජුන් ලෙස සළකා රුසියානු රජ පෙළපත සංකේතවත් කරමින් රනින් නිම කළ මැණික් ඔබ්බවූ ඔටුන්නක් ජනාධිපතිවරයා වෙත පිළිගැන්වීමට ද රුසියානු මිත්‍රත්ව සරසවිය මඟින් මෙහිදී කටයුතු කෙළේය.රුසියානු ශ්‍රී ලංකා සබඳතාවල වත්මන් යුගයේ නව පරිච්ඡේදයක් අරඹමින් රුසියානු ශ්‍රී ලංකා ජනාධිපතිවරුන් පළමුවරට රුසියාවේ දී මූණගැසුණු අතර දෙරටේ සබඳතා තවදුරටත් තර කර ගැනීමට ද රාජ්‍ය නායකයෝ මෙහිදී කථිකා කර ගත්හ.ජනාධිපති මහින්ද රාජපක්ෂ මහතාගේ විජයග්‍රහණය උදෙසා සිය උණුසුම් සුබ පැතුම් පිරිනැමීමට ද මෙහිදී රුසියානු ජනාධිපතිවරයා කටයුතු කළ අතර ශ්‍රී ලංකාවේ අනාගත අභිවෘද්ධිය වෙනුවෙන් ලබාදිය හැකි සියලු සහාය ලබාදෙන බවට ද එතුමා පොරොන්දු විය.මුළු ලෝකයේම සාමයට තර්ජනයක් වී තිබූ ත්‍රස්තවාදය තුන් කර නැවතත් අපේ රට තුළ සාමය හා සංවර්ධනය ගොඩනැඟෙමින් පවතින මේ අවස්ථාවේ රුසියාව සමඟ ඇති හිතවත්කම් ශක්තිමත් කර ගැනීමට බලාපොරොත්තු වන බව ජනාධිපතිවරයා මෙහිදී අවධාරණය කළහ.සිය සංචාරය අතරතුරදී එරට ඓතිහාසික ස්ථාන රැසක් නැරැඹීමටද ජනාධිපතිවරයා ඇතුළු පිරිස කටයුතු කළ අතර පළමුවෙන්ම මොස්කව් අගනුවර ඇති ලස්සන චතුරශ්‍රය ලෙසින් නම් කරන ලද රතු චතුරශ්‍රය නැරැඹීමට ගිය අතර එහිදී රුසියානු නායක ලෙනින්ගේ දේහය තැන්පත් කර ඇති ස්ථානයට ගොස් ඒ සඳහා සිය ආචාරය පුද කිරීමට ද ජනාධිපතිවරයා අමතක නොකෙළේ ය.දශක ගණනාවක් තිස්සේ ශ්‍රී ලංකාව සහ රුසියාව අතර තිබුණු මිත්‍රත්වය තවදුරටත් ශක්තිමත් කරමින් ජනාධිපති මහින්ද රාජපක්ෂ මහතා සිය දෙවැනි ධූර කාලයේ ලද විජයග්‍රහණයෙන් පසු ඇරඹි ප්‍රථම නිල සංචාරය සඳහා රුසියානු සමූහාණ්ඩුව තෝරා ගැනීම සමගම ඈත අතීතයේ පටන් පැවත ආ ශ්‍රී ලංකා - රුසියානු මිත්‍රත්වයේ නැවුම් පරිච්ඡේදයක ඇරඹුම සනිටුහන් විය.ජනාධිපතිවරයා සමඟ මේ සංචාරයට ජනාධිපති ආර්යා ශිරන්ති රාජපක්ෂ මහත්මිය ද, ඇමැතිවරුන් වන රෝහිත බෝගොල්ලාගම, අනුර පි‍්‍රයදර්ශන යාපා, සුසිල් ප්‍රේමජයන්ත්, ජී. එල්. පීරීස්, මහින්දානන්ද අළුත්ගමගේ, පා.ම. විමල් වීරවංශ, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් රොමේෂ් ජයසිංහ, ජනාධිපති විදේශ කටයුතු සම්බන්ධීකරණ ලේකම් සජිත් වාස් ගුණවර්ධන යන මහත්වරු ඇතුළු පිරිසක් ද එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=n10021017</link>
    <topic>සන්ධානයෙන් මහ මැතිවරණයට තරුණ තරුණියෝ රැසක්</topic>
    <author>ස්වර්ණා විජේකෝන්</author>
    <content>එළැඹෙන මහා මැතිවරණය සඳහා එක්සත් ජනතා නිදහස් සන්ධානයෙන් තරඟ කිරීම සඳහා ඉදිරිපත් වූ අයගෙන් වැඩි පිරිසක් තරුණ තරුණියන් බව පරීක්‍ෂණ මණ්ඩල සාමාජික ශ්‍රී ලංකා නිදහස් පක්‍ෂයේ ජ්‍යෙෂ්ඨ උප සභාපති උතුරු මැද පළාත් ප්‍රධාන ඇමැති බර්ටි ප්‍රේමලාල් දිසානායක මහතා පැවැසීය.දේශපාලන ක්‍ෂේත්‍රයේ දැනට රැඳී සිටින අය මෙන්ම කලාකරුවන් වෛද්‍යවරුන්, ඉංජිනේරුවන්, ක්‍රීඩා ක්‍ෂේත්‍රය නියෝජනය කරන පිරිස මෙන්ම විවිධ ක්‍ෂේත්‍ර නියෝජනය කරන පිරිස් නාමයෝජනා මණ්ඩලයේ සම්මුඛ පරීක්‍ෂණයට සහභාගි වූ බව ද ඇමැති බර්ටි ප්‍රේමලාල් මහතා කීය.පිරිමි පාර්ශ්වය මෙන්ම කාන්තා පාර්ශවය නියෝජනය කරමින්ද සැලකියයුතු පිරිසක් මෙවර ඉදිරිපත් වී සිටින බව පැවැසූ ඒ මහතා මෙය ඉතා හොඳ ප්‍රවනතාවක් බවද පැවැසීය.මූලික සුදුසුකම් සපුරාළන අයගෙන ඉහළ පරීක්‍ෂණ මණ්ඩලය මගින් අනුමත කරන අයට මහා මැතිවරණය සඳහා තරඟ කිරීමට අවස්ථාව උදා වන බවද ඇමැති බර්ටි ප්‍රේමලාල් දිසානායක මහතා කීවේය.ග්‍රාමීය ජනතාවට මෙන්ම තරුණ ප්‍රජාවට හැකි උපරිම ලෙස සේවය කිරීම සිය අපේක්‍ෂාව බව තාරුණ්‍යයට හෙටක් සංවිධානයේ සභාපති නාමල් රාජපක්ෂ මහතා නාමයෝජනා සම්මුඛ පරීක්‍ෂණයට ඉදිරිපත් වීමෙන් අනතුරුව මාධ්‍යයට අදහස් දක්වමින් පැවසීය.තරුණ පරපුර සතු දැනුම කුසලතාව උපයෝගි කර ගනිමින් රට නව දිශාවක් කරා ගමන් කරවීමේ හැකියාව පවතින බවත් තමන් ඒ වෙනුවෙන් කැප වන බවත් නාමල් රාජපක්ෂ මහතා සඳහන් කෙළේය.එහිදී වැඩිදුරටත් අදහස් දැක්වූ නාමල් රාජපක්ෂ මහතා සඳහන් කෙළේ තමන් උපන් දිස්ත්‍රික්කය වන හම්බන්තොට දිස්ත්‍රික්කය නියෝජනය කරමින් සම්මුඛ පරීක්ෂණයට ඉදිරිපත් වන බවයි.එමෙන්ම ග්‍රාමීය ජනතාවට සේවය කිරීම සඳහා තමන් හට නාම යෝජනා හිමිවේ යැයි තමන් විශ්වාස කරන බවත් රාජපක්ෂ මහතා සඳහන් කෙළේය.කුඩා කළ සිටම සිය නිවස තුළ පැවැතියේ දේශපාලන වටපිටාවක් වන අතර රාජපක්‍ෂ පවුලේ තෙවැනි පරම්පරාව නියෝජනය කරමින් තමන් දේශපාලනයට අවතීරණය වන බවත් ඒ මහතා සඳහන් කෙළේ ය.සිය දේශපාලන ජීවිතයේ පෙරගමන්කරු මෙන්ම මඟ පෙන්වන්නා වන්නේ සිය පියා වන ජනාධිපති මහින්ද රාජපක්ෂ මහතා බවත් ජනාධිපතිවරයා තමන්ගේ පමණක් නොව සමස්ථ දේශයේම පෙරගමන්කරු බවත් පැවැසීය.කෙසේ වුවද සිය දේශපාලන ජීවිතයේදී ආදර්ශවත් වූ මැතිවරණ ප්‍රචාරණ ව්‍යාපාරයක නිරත වීමද සිය අපේක්ෂාව බවත් නාමල් රාජපක්ෂ මහතා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=n10021018</link>
    <topic>ෆොන්සේකාගේ ඡන්ද සටනේනමගිය අපරාධකාරයෝ රැසක්</topic>
    <author/>
    <content>දරුණු ගණයේ අපරාධ කර අධි චෝදනාවලට වරදකරුවන් වී බරපතළ වැඩ සහිත සිර දඬුවම් නියම වූ අපරාධකරුවන් ජෙනරාල් සරත් ෆොන්සේකා මහතාගේ ජනාධිපතිවරණ ප්‍රචාරක ව්‍යාපාරයේ ප්‍රබල භූමිකා නියෝජනය කළ බව අනාවරණය වී තිබේ.ජෙනරාල් ෆොන්සේකා සමඟ සාකච්ඡාවලට සහභාගි වූ ඔහු සමඟ සෑම අවස්ථාවකම පෙනී සිටි සේනක ද සිල්වා මෙවැනි එක් චරිතයකි.ඔහු ශශ්‍රී ලංකා යුද හමුදාවේ ලුතිනන්වරයකු ලෙස සේවය කරමින් සිටියදී අපරාධ රැසකට සම්බන්ධ වී කොළඹ මහාධිකරණය හමුවේ වරදකරු වී වසර 07ක බරපතළ සිර දඬුවම් නියම වූ අයෙකි.යුද හමුදා සේවයේ සිටියදී තවත් හමුදා ලුතිනන්වරයකු සමඟ එක් වී පුද්ගලයින්ට දුරකතනයෙන් මරණීය තර්ජනය කර ලක්ෂ ගණන් කප්පම් ගත් අයකු ලෙස සේනක ද සිල්වා හඳුන්වා දිය හැකිය.කොම්පඤ්ඤවීදිය ප්‍රදේශයේ ව්‍යාපාරිකයකු ව සිටි ස්ටැන්ලි සිල්වා මහතාට තර්ජනය කර මොවුන් රුපියල් ලක්ෂ 20ක් ලබා ගත් අතර එම මුදල ලබා ගන්නා සමයේ මොහු ස්ටැන්ලි සිල්වා මහතාට ඉතා හිතවත්ව සමීපව කටයුතුª කළේ ය.දුරකථනයෙන් ස්ටැන්ලි සිල්වා මහතාට කතා කළ මොවුන් රුපියල් ලක්ෂ 20ක් ලබා නොදුන්නොත් දරුවන් තිදෙනා ඝාතනය කරන බවට තර්ජනය කළේ ය. දරුවන්ට තිබූ ආදරය නිසා සිල්වා මහතා කියූ ස්ථානයට මුදල් රැගෙන ගොස් ලබා දුන් අතර එහිදී මුදල් ලබාගත් අයකු යාන්තමින් හඳුනා ගැනීමට ලැබිණි. එහෙත් ජීවිතයට ඇති බිය නිසා සිල්වා මහතා මේ බව කිසිවකුට ප්‍රකාශ කර නැත. ඒ අතර කාලයේ දී ලුතිනන් සේනක ද සිල්වා නිතර සිල්වා මහතා මුණ ගැසී තිබේ.එහෙත් ස්ටැන්ලි සිල්වා මහතා ගේ බිරිය මඟින් මේ සිද්ධිය එවකට ජනාධිපති රණසිංහ ප්‍රේමදාස මහතාට දැන ගන්නට ලැබිණි. ප්‍රේමදාස මහතා මේ පිළිබඳව කරුණු විමසා පොලිසියට පැමිණිල්ලක් කරන ලෙස ස්ටැන්ලි සිල්වා මහතාට දැනුම් දුන්නේ ය.දිනක් උදේ පාන්දර ස්ටැන්ලි සිල්වා මහතා දුරකතනයෙන් ඇමැතූ ජනාධිපති ප්‍රේමදාස මහතා වැල්ලවත්ත ප්‍රදේශයේ මුස්ලිම් ව්‍යාපාරිකයකු ගෙන් මුදල් ලබා ගැනීමට ගිය අපරාධකරුවන් දෙදෙනකුට පොලිසිය වෙඩි තබා රෝහල් ගතකර ඇති බවත් රෝහලට ගොස් ඔවුන් දැයි බලන ලෙසත් දැනුම් දී තිබේ.ඒ අනුව සිල්වා මහතා රෝහලට ගොස් බලන විට ඔහුගෙන් මුදල් ලබා ගත් පුද්ගලයා වෙඩි වැදුණු තුවාල සහිතව සිටි අතර හමුදා ලුතිනන්වරයකු ලෙස ඔහු හඳුනා ගනු ලැබීය.ඔහු සමඟ සිටි අනෙක් පුද්ගලයා වූයේ නිතර තම නිවසට පැමිණෙන සේනක සිල්වා නම් හමුදා නිලධාරියාය.විමර්ශනය කළ පොලිසිය ස්ටැන්ලි සිල්වා මහතාගේ මුදලින් ලබා ගත් වාහන හා මුදල් සොයා ගෙන සේනක සිල්වා ඇතුළු තිදෙනාට කොළඹ මහාධිකරණයේ නඩු පැවරීය. නඩුවෙන් වරදකරුවන් වී මොවුන් සිරයට නියම විය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=r1002101</link>
    <topic>දෙස්-විදෙස් කුමන්ත්‍රණවලට නොරැවටී බුද්ධිමත් ජනතාව ගත් තීන්දුව විශිෂ්ටයි</topic>
    <author>අළුබෝමුල්ල සමූහ</author>
    <content>දෙවැනි වරටත් ජනාධිපතිවරණයකට තරග කරමින් මෙතරම් වැඩි සංඛ්‍යාවකින් ජයග්‍රහණයක් ලැබූ ලෝක ඉතිහාසයේ ප්‍රථම පුද්ගලයා මහින්ද රාජපක්ෂ මැතිතුමා බව පානදුර ආසනයේ ශ්‍රී. ල. නි. ප. ප්‍රධාන සංවිධායක පළාත් සභා මන්ත්‍රී රෙජිනෝල්ඩ් කුරේ මහතා පැවසීය.ඒ මහතා එසේ පැවසුවේ පානදුර පැවැති ජනහමුවකදීය.පානදුර ශ්‍රී. ල. නි. ප. මධ්‍යම සංවිධානය මගින් මේ ජන හමුව කැඳවා තිබුණේ ජනාධිපති වරණයේදී සහයෝගය ලබා දුන් අයට කෘත ගුණ සැලකීම සඳහාය.තවදුරටත් අදහස් දැක්වූ රෙජිනෝල්ඩ් කුරේ මහතා මෙසේද පැවසීය.දේශීය හා විදේශීය කුමන්ත්‍රණ වලට නොරැවටී බුද්ධිමත් ජනතාව ලබා දුන් ප්‍රතිඵලය ඉතා විශිෂ්ඨයි.පානදුර ආසනය ඡන්ද 52000 කට ආසන්න ප්‍රමාණයක් ලබාදී වැඩි ඡන්ද 20000 ආසන්න සංඛ්‍යාවකින් ජයග්‍රහණය ලබා දුන් සියලුම දෙනාට මාගේ ප්‍රණාමය පළ කර සිටිනවා.මෙය මහින්ද රාජපක්ෂ මැතිතුමාගේවත් මගේවත් ජයග්‍රහණයක් නොවෙයි. කළ ගුණ දක්වන අයගේ ජයග්‍රහණයක්. විරද්ධවාදීන් මොනවා කීවත් මේ රටේ බුද්ධිමත් ජනතාව නිසි අයුරු තීරණයක්ගෙන තිබෙනවා. ජනාධිපතිවරයා ලැබූ විශිෂ්ඨ ජයග්‍රහණයට විරුද්ධවාදීන් දැන් නොයෙකුත් බොරු ප්‍රචාරයන් ගෙන යනවා.කවුරු මොනවා කීවත් ජනාධිපතිතුමාගේ ඉදිරි ගමන නවතා දැමීමට කිසිම ජගතකුට හැකියාවක් නැහැ.කණ්ඩායම් නායකයා තෝරා ගෙන අවසානයි.දැන් තිබෙන්නේ ඉතිරි ක්‍රීඩකයින්ට තෝරා ගැනීමයි. වසර හතරක් වැනි සුළු කාලයකදී මේ රටේ පැවැති ත්‍රස්තවාදය මුලින්ම උපුටා දැමූ ජනාධිපතිවරයාගේ මීළඟ සටන රට සංවර්ධනය කිරීමයි.එම සටනට සහාය ලබාදීමට හැකි හොඳ කණ්ඩායමක් ලබාදීම ජනතාවගේ යුතුකමයි. එම නිසා අපගේ පිලේත් සුදුසු නොමැති අය සිටිනවා. එම නිසා ඒ අය ඉවතට දමා හොඳ අය පත් කිරීමට ක්‍රියා කරන මෙන් ඉල්ලා සිටිනවා.පානදුර ප්‍රාදේශීයසභාවේ සභාපති සුනේත්‍ර ලාල් ප්‍රනාන්දු, පාණදුර නගර සභාවේ හිටපු සභාපති අධිනීතිඥ ලෙනිත් ප්‍රනාන්දු, ප්‍රාදේශීය සභා මන්ත්‍රී මොහාන් රංසි මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=r1002102</link>
    <topic>දෙවැනි නිදහසේ පළමු සැමරුමයි මේ</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>අද අප මේ සමරන්නේ 1948 දී ලැබුණු නිදහසෙන් පසු උදා වූ දෙවැනි නිදහසේ පළමු සැමරුම බවත් අවුරුදු 32ක් පමණ අප භීතියට පත් කරමින් , 2009 මැයි 18 දින නන්දිකඩාල් කළපුවෙන් අවසන් කිරීමට හැකි වු කුරිරු ත්‍රස්තවාදීන්ගේ යුද්ධයෙන් පසු අප රටට ලැබුණේ දෙවැනි නිදහස බවත් නුගේගොඩ කොට්ඨාසභාර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතා පැවැසීය.ඒ මහතා එසේ පැවැසුවේ 62 වැනි නිදහස් සැමරුව වෙනුවෙන් හංවැල්ල නගරයේ පැවැති නිදහස් සමරු උත්සවයේ ප්‍රධාන ආරාධිතයා වශයෙන් සහභාගී වෙමිනි.ඒ මහතා මෙසේ ද පැවැසීය.1948ට පෙර තිබූ තත්ත්වය නිසා ලැබූ නිදහසත් බොහෝ වටිනවා ඊට පෙර ඒ අය කොපමණ බලපෑම්වලට යටවී ජීවත්වන්න ඇති ද ? ඒ පිළිබඳව පතපොතින් අපට දැනගත හැකි දෑ අපමණයි.පසුගිය අවුරුදු තිස් දෙකේ අප කොපමණ බියෙන් සැකෙන් ජීවත් වුණා ද ? පාසලට , පන්සලට . කඩපිලට රැකියා ස්ථානයට නිදහසේ බියෙන් සැකෙන් තොරව යන්න හැකියාව තිබුණ ද ? නමුත් අද අපි ඒ සියල්ලගෙන්ම නිදහස් වෙලා මේ ලැබූ නිදහස ඉදිරියටත් ආරක්ෂා කැර ගැනීම අපේ යුතුකමක් ඒවාගේම මා ඔබ සැමගෙන් ඉල්ලා සිටින්නේ අපේ ජාතික කොඩියටත් නියම තැන ලබාදිය යුතුයි කියාය.සියනෑදී සිව් කෝරලයේ අධිකරණ සංඝනායක කහහේනේ මේධානන්ද හිමි1815 දී අපේකම අපේ රටට අහිමි වුණා. අපේ රජෙක් යටතේ අපේ රට පාලනය කිරීමට තිබූ අවස්ථාව නැති වුණා.විදේශ ආක්‍රමණිකයන්ට අප රට නතුª වුණා. එසේ අහිමි වූ නිදහස ලබා ගැනීමට සිංහල වීරයන් කටයුතු කළා. ජීවිත දහස් ගණනක් අහිමි වුණා. 1948 දී යම් ආකාරයක නිදහසක් ලැබුණත් , එය නියම නිදහසක් වුණේ නැහැ.එම නිදහසත් මීට අවුරුදු 32කට පෙර සිට ගිය වසරේ මැද දක්වා නැති වුණා. අපි සීමිත බිම් කඩකට සීමා වුණා. ඒ ඒ කාලවලදී පත් වුණු නායක නායිකාවන් කළ කී ;ද් නිසා අප සැම ත්‍රස්තවාදයට යටවුණා.නමුත් අපේ වර්තමාන නායකතුමා යටතේ ඒ නැති වී ගිය නිදහස සම්පූර්ණයෙන්ම අපට ලැබී තිබෙනවා. ඒ ලැබුණු නිදහස ඉදිරියටත් රැක ගැනීම අප සැමගේත් යුතුකමක්.සුමිත් විජේමුණි සොයිසා මහතාසුද්දන්ගෙන් කළු සුද්දන්ට ලැබුණු නිදහස 1972 දක්වා මහ රැජිනට යටත්වයි තිබුණේ. 62 වැනි නිදහස් දින සැමරුම නියමානුකූලව සැමරීමට අපට අවස්ථාව සලසා දුන් මහින්ද රාජපක්ෂ ජනාධිපතිතුමාට අපේ ගෞරවාන්විත ස්තූතිය මේ අවස්ථාවේ පළකර සිටිනවා.හංවැල්ල පොලිසිය , සීතාවක ප්‍රා. සභාව හංවැල්ල කොට්ඨාස අධ්‍යාපන කාර්යාලය හා සිවිල් ආරක්ෂක බළකාය සංවිධානය කැර තිබූ මේ උත්සවයට හංවැල්ල පොලිස්ථානාධිපති රේණුක ගමගේ , කොට්ඨාස අධ්‍යාපන අධ්‍යක්ෂ ආරියරත්න ජයසිරි , ප්‍රජා සම්බන්ධතා නිලධාරි ඩබ්ලිව්. පී. ඒ. ධර්මසේන මහත්වරුද සහභාගී වූහ.රුවන්පුර විද්‍යාපීඨයේ කථිකාචාර්ය මුංහේනේ මෙත්තාරාම හිමියෝ නිදහස් සමරු දේශනයක් පැවැත්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=r1002103</link>
    <topic> ආධාර මුදල් පමාවෙන්කළුතර කුඩා රබර් ඉඩම් හිමියෝ අසීරුවට</topic>
    <author>කළුතර දිසා සමූහ</author>
    <content>රබර් නැවත වගා කිරීමේ යෝජනා ක්‍රමය යටතේ රබර් සංවර්ධන දෙපාර්තමේන්තුව වගාවන් සඳහා කුඩා ඉඩම් හිමියන්ට වසරක් පාසා කොටස් වශයෙන් ලබා දෙන ආධාර මුදල කළුතර රබර් සංවර්ධන දෙපාර්තමේන්තුවේ දිස්ත්‍රික් කාර්යාලයෙන් ලබා ගැනීමේ දී මාස එක හමාරකටත් වඩා වැඩි කාලයක් ගතවන බව කුඩා රබර් ඉඩම් හිමියෝ පවසති.කුඩා ඉඩම් හිමියන්ට මෙවැනි දුෂ්කරතාවකට මුහුණ දීමට සිදු වී ඇත්තේ දෙපාර්තමේන්තුවෙන් ආධාර මුදල් ගෙවීමට ප්‍රමාණවත් මුදල් නොලැබෙන නිසා බවද ඔව්හු පෙන්වා දෙති. දෙපාර්තමේන්තුවෙන් සපයන පොහොර බෑගයක් සඳහා ද අධික මිලක් අය කරන අතර පොහොර ප්‍රවාහන ගාස්තු ගෙවීමට ද කුඩා ඉඩම් හිමියනට සිදු වී තිබේ.කුඹුරු වගාවලට පොහොර ගොවීන්ට සහන මිලකට රජය ලබාදෙන නමුත් රබර් පොහොර සහන මිලකට තමන්ට ලබා නොදීම අසාධාරණයක් බවද කුඩා රබර් ඉඩම් හිමියෝ කියා සිටිති.දහසක් දුෂ්කරතා මධ්‍යයේ තමන් වගා කටයුතු කරන නමුත් වසරකට වරක් ලැබෙන ආධාර මුදල දෙපාර්තමේන්තුව මඟින් පොහොර හා වෙනත් වියදම් සඳහා කපාගත් පසු කුඩා ඉඩම් හිමියන්ගෙන් වැඩි පිරිසකට ලබා ගැනීමට මුදලක් ඉතිරි නොවන බවද ඔව්හු කියා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=r1002104</link>
    <topic>මවුබිමේ යහපත වෙනුවෙන් කැපවීමේන් කටයුතු කළ යුතුයි</topic>
    <author>කළුතර සමූහ දිවාකර මොහොට්ටි</author>
    <content>අප ලක්බිම ඕලන්ද පෘතුගීසි හා බ්‍රිතාන්‍ය ජාතීන්ගේ ග්‍රහණයට හසුව වරින්වර ජාතියක් වශයෙන් විවිධ වද හිංසාවලට ගොදුරු වූ බවත් අනතුරුව සිංහල, දෙමළ හා මුස්ලිම් ජාතීන් ආගම් කුල බේදයකින් තොරව රටේ නිදහස පතා පෙරමුණ ගත් අතර 1948 පෙබරවාරි මස 4 වැනි දින සිට නිදහස බුක්ති විඳීමේ භාග්‍යය උදා වූ බවත් ඒ සඳහා කැපවීමෙන් වැඩකළ අනගාරික ධර්මපාලතුමා, ඩී. ඇස්. සේනානායක, ටී. බී. ජයා , රාමනාදන්පොන්නම්බලම් , ටිබෙට් ඇස් මහින්ද හිමි , ඩී. බී ජයතිලක, සී. ඩබ්ලිව්. ඩබ්ලිව්. කන්නන්ගර වැනි වීරයන්ගේ ඕනෑකමත් උත්සාහයත් නිසා රටේ අනාගත පරපුරේ යහපත වෙනුවෙන් නිදහස ලැබූ බවත් කළුතර දිස්ත්‍රික් ලේකම් එස්. හපුආරච්චි මහතා පැවැසීය.ඒ මහතා එසේ කීවේ 62 වැනි ජාතික නිදහස් දින සැමරීමේ උත්සව සභාවේදී ය.තවදුරටත් අදහස් දැක් වූ හපුආරච්චි මහතා මෙසේ ද පැවැසීය.ඉදිරි දසකය සෞභාග්‍ය දසකයයි. ඒ සඳහා අප සියලු දෙනාම ඇප කැප වීමෙන් යුතුව හැඟීම්බරව රටේ පොදු යහපත වෙනුවෙන් තම තමන්ගේ යුතුකම එපරිද්දෙන්ම ඉටුකළ යුතුයි.අතිරේක දිසාපතිනි පී. ජී. එස්. ගුණතිලක මහත්මියතිස් වසරක් පැවැති ත්‍රස්ත උවදුර විනාශ කිරීමෙන් පසු පැවැති ප්‍රථම නිදහස් දිනයයි මේ. අනාගත පරපුරට ලක්බිමේ නිදහස නිසි අයුරින් භුක්ති විඳීමේ භාග්‍ය උදාකර දීම ගැන ජනාධිපතිතුමා ප්‍රධාන ත්‍රිවිධ හමුදා රණවිරුවන්ට කෘතවේදීත්වය පළ කළ යුතුයි.කළුතර ප්‍රාදේශීය ලේකම් සිරිසෝමලොකුවිතාන මහතා ද කතා කෙළේ ය.මෙහි දී පාසල්වලින් සහභාගී වූ දරු දැරියන්ට ත්‍යාග සහ අභ්‍යාස පොත් විශාල තොගයක් ද ඇස් කණ්ණාඩි 75ක් ද ට්‍රයිසිකල් දෙකක් රෝද පුටුවක්, වියළි සලාක, මෙන්ම කෑම පාර්සල් තොගයක්ද අවශ්‍ය පරිදි ;බදා දෙන ලදී.මේ ජාතික උත්සවය වෙනුවෙන් විවිධ දෙපාර්තමේන්තු ප්‍රධානීන්, විදුහල්පතිවරු, කණ්ඩායම්භාර ගුරුවරුන් ඇතුළු විශාල පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=r1002105</link>
    <topic>රජයේ සංවර්ධන ව්‍යාපෘති නිම වූ විටශී‍්‍ර ලංකාව ආසියාවේ දියුණුම රටක් වෙනවා</topic>
    <author>වාද්දුව සමූහ</author>
    <content>රුපියල් ලක්ෂ පන්සියයක් වැයකර ආරම්භ කළ නුගගොඩ පානීය ජල ව්‍යාපෘතියේ පළමුවැනි අදියර මඟින් වස්කඩුවේ වාඩියමංකඩ සිට දෙල්දූවේ කෝපියවත්ත දක්වා ගම්වල සෑම මාර්ගයකටම ලබන සිංහල අලුත් අවුරුද්ද වන විට පිරිසුදු පානීය ජලය ලබාදෙන බව ජාතිය ගොඩනැගීමේ සහ වතු යටිතල පහසුකම් ඇමැති රෝහිත අබේගුණවර්ධන මහතා පැවැසීය.ජනතාවගේ අවශ්‍යතා සඳහා මෙවැනි ජල ව්‍යාපෘති ඇතුළු සංවර්ධන ව්‍යාපෘති සම්පූර්ණ කිරීමට හැකියාව ලැබුණේ මහින්ද රාජපක්ෂ මහතා වැනි නායකයකු සිටින නිසා යැයිද ඇමැතිවරයා පැවැසීය.පවුල් නවදහසකගේ පානීය ජල අවශ්‍යතා සපුරා දීම සඳහා කළුතර ශ්‍රී ජයවර්ධනපුර අධිවේගී මාර්ගයේ වස්කඩුව වාඩියමංකඩ සිට ගෝනදූව දක්වා පානීය ජල සපයන නුගගොඩ ජල ව්‍යාපෘතියෙන් ජලය නිකුත් කිරීම ආරම්භ කරමින් ඇමැතිවරයා මෙසේ කීවේය.මේ ජල ව්‍යාපෘතිය මඟින් නුගගොඩ දක්වා ජලය බෙදාහැරීමේ පළමුවැනි අදියර සඳහා රුපියල් ලක්ෂ එකසිය හැත්තෑවක් වැය කැර තිබිණි.පානීය ජල නොමැතිකමින් මේ මාර්ගය දෙපස ගම්වල ජනතාව දිගුකලක් පීඩා විඳි බවත් මේ පානීය ජල ව්‍යාපෘතිය මඟින් කළුතර ශ්‍රී ජයවර්ධනපුර කෝට්ටේ අධිවේගී මාර්ගයේ මොරොන්තුඩුව ගෝනදූව දක්වා පවුල් නව දහසකගේ පානීය ජල අවශ්‍යතාවලට පිළියම් ලැබෙන බවත්, රජයේ ආයතනද මේ ජල ව්‍යාපෘතියෙන් ජලය ලබාගන්නා බවත් ඇමැතිවරයා කීවේය.වසර තිහක කාලයක් තිස්සේ පැවැති කොටි ත්‍රස්තවාදය නිමාවට පත් කළ ජනාධිපති මහින්ද රාජපක්ෂ මහතා රටේ දකුණේ මෙන්ම උතුරු නැගෙනහිර ප්‍රදේශවලද විවිධ සංවර්ධන ව්‍යාපෘති ක්‍රියාත්මක කර ඇති බවත්, මේ නිසා විශාල සංවර්ධන ව්‍යාපෘති රැසක් මීට පෙර මේ රටේ සිටි කිසිම නායකයකු ඉටුකැර දී නැති බවත් පැවැසීය.මහින්ද චින්තනය වැඩපිළිවෙළ යටතේ ආරම්භ කර ඇති සංවර්ධන ව්‍යාපෘති නිම වූ විට ශ්‍රී ලංකාව මුළු ආසියාකරයේ ම සංවර්ධිත දේශය වන බවද උතුරු නැගෙනහිර යුද්ධයේ නිමාව දුටු නිසා යුද්ධයට වැය කළ මුදල් සංවර්ධනය සඳහා යොදාගත හැකි බවද අමාත්‍යවරයා කීවේය.ජනහමුව ඇමතීමට පෙර රෝහිත අබේගුණවර්ධන අමාත්‍යවරයා නුගගොඩ හන්දියේ නිවෙසක ජල කරාමය ක්‍රියාත්මක කරමින් ජලය නිකුත් කිරීම ආරම්භ කෙළේය.මාධ්‍යවේදී සරත් පියසේන, බස්නාහිර පළාත් සභා මන්ත්‍රී සුමිත්ලාල් මෙන්ඩිස්, කළුතර නගර සභාවේ විපක්ෂ නායක පාලිත සිල්වා සහ කළුතර ප්‍රාදේශීය සභාවේ උප සභාපති වී. පී. ලක්ෂ්මන් මහත්වරුද එහිදී කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=r1002106</link>
    <topic> කෲස් වත්ත ඉඩම් යායේබිම් කොටස්වලඅනවසරයෙන් පදිංචි වෙලා</topic>
    <author>කොටදෙණියාව විශේෂ</author>
    <content>ගුවන් හමුදා සහ පොලිස් නිලධාරීන්ට බෙදා දුන් උදම්විට කෲස්වත්ත ඉඩම් යායෙහි ඇති හිස් බිම් කැබලිවල ප්‍රදේශයේ ඇතැම් පිරිස් බලහත්කාරයෙන් පදිංචිව සිටීම හේතුවෙන් එම බිම් කොටස්වල නීත්‍යානුකූල හිමිකරුවන්ට ඒවායේ පදිංචියට පැමිණීමට නොහැකි වාතාවරණයක් උදා වී තිබේ.එම බිම් කොටස් හිස්ව තිබුණේ ඒවායේ හිමිකමැති, නිලධාරීන් දුර බැහැර පෙදෙස්වල රාජකාරි සඳහා අනුයුක්ත කැර සිටි බැවිනි. ඉඩම්වල ඔප්පු පවා ඔවුන් සතුව ඇතත් තම අයිතිය ඉල්ලා පැමිණි විට අනවසර පදිංචිකරුවන් ඔවුන්ට පරුෂ වචනයෙන් බැණ තර්ජනය කර පලවා හරින බව කියති.කොටුගොඩ පිහිටි මේ කෲස්වත්ත සහනදායි අය කිරීමක් යටතේ 1990 වසරේදී රණවිරුවන් අතර බෙදා දෙනු ලැබුවේ නිවාස සංවර්ධන අධිකාරිය මගිනි.කෲස්වත්ත 8 වන හරස් පාරේ ඉඩම් කට්ටි 77, 78, 90 මේ බලහත්කාරකමට වඩාත්ම නතුව ඇති බැව් පවසන අනෙකුත් පදිංචිකරුවන් එම ඉඩම් කට්ටිවල වෙසෙන්නන් සොරකම් හා අපචාර ක්‍රියා වලින් පරිසරයේ පැවැත්ම වනසාලන බවටත්, මත්පැනින් සප්පායම් වී ත්‍රිවිධ හමුදාවේ සහ පොලිසියේ උසස් නිලධාරීන්ට පවා ප්‍රසිද්ධියේ පහත් වචනවලින් අපහාස කරන බවටත් චෝදනා කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=r1002107</link>
    <topic> බේරුවල ප්‍රදේශයේ ජලභීතිකාමර්දන වැඩසටහනක් ඇරැඹේ</topic>
    <author>කළුතර දිස්ත්‍රික් සංචාරක</author>
    <content>කළුතර දිස්ත්‍රික්කයේ කාලයක් තිස්සේ ප්‍රධාන සෞඛ්‍ය ගැටලුවක්ව තිබූ ජලභීතිකා රෝගය සහ සුනඛ සපාකෑම් පාලනය කිරීම සඳහා සුනඛ වන්ද්‍යාකරණ සැත්කම් කිරීමේ වැඩසටහනක් බේරුවල අරඹා තිබේ.සෞඛ්‍ය අමාත්‍යාංශයේ මෙහෙයවීමෙන් කළුතර ජාතික සෞඛ්‍ය විද්‍යායතනය, බේරුවල සෞඛ්‍ය වෛද්‍ය නිලධාරි කාර්යාලය හා බේරුවල ප්‍රාදේශීය සභාවේ පූර්ණ සහයෝගය ඇතිව පසුගියදා මෙය ආරම්භ කැරිණි.ප්‍රදේශයේ නිදැල්ලේ සැරිසරන සුනඛයන් අල්ලා වන්ද්‍යාකරණ සැත්කම් සිදුකෙරේ. සැත්කම් සිදුකරගැනීමට විශාල සුනඛයන් සංඛ්‍යාවක් ගෙනැවිත් තිබිණි.බේරුවල ප්‍රාදේශීය සභාවේ නව සභාපති ප්‍රසන්න සංජීව මහතා එහිදී මෙසේ පැවැසීය.අයාලේ යන සුනඛයන්ගේ වර්ධනය දිනෙන් දින වැඩිවෙමින් පවතිනවා. බේරුවල මැතිවරණ බල ප්‍රදේශයේ සුනඛ සපාකෑම් වැඩිවෙලා. විශේෂයෙන් බේරුවල කියන්නේ සංචාරක පුරවරයක්. වැරදිලාවක්වත් සංචාරක ප්‍රදේශයේදී විදේශිකයකුව සුනඛයෙක් සපාකෑමෙන් අපට විශාල පාඩුවක් හා කැළලක් වෙන්න පුළුවන්.පසුගිය දිනවල පිස්සු බල්ලෙක් බේරුවල පාදාගොඩ ප්‍රදේශයේ කිහිපදෙනකුව සපාකෑවා. රෝහල්වලින් අසන්න ලැබෙන්නේ දිනෙන් දින සුනඛ සපාකෑම් වැඩි වී ඇති බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=r1002108</link>
    <topic>කූඨ ලේඛන සකසා ලොරියක්ලියාපදිංචි කළැයි රිමාන්ඩ්</topic>
    <author>පාණදුර සමූහ කපිල සෝමරත්න</author>
    <content>කූඨ ලේඛන පිළියෙළ කර මෝටර් රථ වාහන බස්නාහිර පළාත් මෝටර් රථ කොමසාරිස් දෙපාර්තමේන්තු කාර්යාලයේ ලියාපදිංචි කිරීමේ ජාවාරමක තොරතුරු අධිකරණයේදී අනාවරණය වූයෙන් කලාඔය සාලියපුර පදිංචි අයකු නඩු විභාගය අවසාන වනතුරු පාණදුර මහේස්ත්‍රාත් රංග දිසානායක මහතා විසින් රක්ෂිත බන්ධනාගාර ගතකරන ලදී.විත්තිකරු අධිකරණයට ඉදිරිපත් කරමින් නඩු පවරා තිබුණේ පාණදුර පොලිසියේ විශේෂ අපරාධ සහ වංචා විමර්ශන අංශයේ ස්ථානාධිපති උප පොලිස් පරීක්ෂක පියතිලක මහතා විසිනි.ආදායම් බලපත්‍රයක් ලෙස කූඨ ලේඛනයක් සකස්කර ලොරියක් බස්නාහිර පළාත් මෝටර් රථ කොමසාරිස් දෙපාර්තමේන්තුවේ ලියාපදිංචි කරවීම සඳහා වාද්දුවේ පදිංචිකරුවකුගෙන් රුපියල් පහළොස් දහසක් වංචනික ලෙස ලබාගැනීම සම්බන්ධයෙන් මේ විත්තිකරු අධිකරණය හමුවේ චෝදනා ලැබ සිටියේය.පාණදුර පොලිසියේ විශේෂ අපරාධ සහ වංචා විමර්ශන අංශයේ ස්ථානාධිපති උප පොලිස් පරීක්ෂක පියතිලක මහතා අධිකරණයට දන්වා සිටියේ පැමිණිලිකරුගෙන් ලැබුණු පැමිණිල්ල ගැන පොලිසිය පරීක්ෂණ පැවැත්වීමේදී 38 ශ්‍රී 2345 දරන ලොරිය මෙසේ කූඨ ලේඛනයක් මත ලියාපදිංචි කර ඇති බව අනාවරණය වූ බවයි.එම කාර්යාලයේ ලේඛනගතකර තිබූ ව්‍යාජ ආදායම් බලපත්‍රයද පොලිස් භාරයට ගෙන අධිකරණයට ඉදිරිපත් කැරිණි. මෝටර් රථ කොමසාරිස් නමින් මේ ව්‍යාජ ආදායම් බලපත්‍රය අංක 0173605 යටතේ 2007 දෙසැම්බර් 31 වැනි දිනය යොදා නිකුත් කැර තිබුණි.මේ ජාවාරමට එම කොමසාරිස් කාර්යාලයේ නිලධාරීන්ද හවුල් වී සිටිය හැකි බවත්, ඔවුන්ගේ අනුදැනුම නොමැතිව මෙවැනි කූට ලේඛන කාර්යාලයේ පොත්පත්වල ලියාපදිංචි කළ නොහැකි බව මෙහිදී මහේස්ත්‍රාත්වරයා පැවැසීය.පැමිණිලිකරුගෙන් මහේස්ත්‍රාත්වරයා විමසූ විට ඔහු කියාසිටියේ ලොරිය පහසුවෙන් ලියාපදිංචිකර ගැනීම සඳහා විත්තිකරුට රුපියල් 15,000ක මුදලක් තමා ලබාදුන් බවත් අනතුරුව ලොරිය ලියාපදිංචි කර ඇති බවත්ය.රජයේ කාර්යාලයකින් රාජකාරි කටයුත්තක් කර ගැනීමට අල්ලස් දීම දඬුවම් ලැබිය යුතු වරදක් බව මහේස්ත්‍රාත්වරයා පැමිණිලිකරුට පැවැසීය. චෝදනාවට නිවැරදි කරු යැයි විත්තිකරු පැවැසීය.නඩු විභාගය අවසන් වනතුරු ඔහු රක්ෂිත බන්ධනාගාර ගත කැරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=r1002109</link>
    <topic>හොරණ පාසල් 40කටපරිගණක මධ්‍යස්ථාන</topic>
    <author>හොරණ සමූහ, ඉංගිරිය සමූහ</author>
    <content>“මහින්ද චින්තන” වැඩපිළිවෙළට සමගාමීව පාසල් දරු දැරියන්ගේ තාක්ෂණික දැනුම වර්ධනය කිරීමට අදාළව කළුතර දිස්ත්‍රික්කයේ ග්‍ර‍්‍රාමීය පදනමක් සහිත තෝරාගත් පාසල් 40 ක් සඳහා පරිගණක මධ්‍යස්ථාන 40 ක් ආරම්භ කිරීම දැන් සිදුවෙමින් පවතී.මීට සමගාමීව හොරණ ශ්‍රීලනිප ප්‍රධාන සංවිධායක පළාත් සභා මන්ත්‍රී විදුර වික්‍රමනායක මහතාගේ සම්බන්ධීකරණයෙන් අගමැති රත්නසිරි වික්‍රමනායක මහතා හොරණ අධ්‍යාපන කලාපයේ ගැමි පාසල් 06 ක් සඳහා පරිගණක මධ්‍යස්ථාන 06 ක් ඉකුත් ජනවාරි මාසයේ පමණක් ලබාදී ඇත.මිල්ලෑව මහ විදුහල, හඳපාන්ගොඩ සාගර පලන්සූරිය විදුහල, පොකුණුවිට සිරිමෙවන් මහා විදුහල, මීවනපලාන මහ විදුහල, හොරණ ශ්‍රී මෙධංකර මහ විදුහල, තක්ෂිලා කනිෂ්ඨ විදුහල එම විදුහල් වේ.අගමැති රත්නසිරි වික්‍රමනායක මහතාගේ ප්‍රධානත්වයෙන් මේ පරිගණක මධ්‍යස්ථාන සිසු අයිතියට පැවරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=r10021010</link>
    <topic>බස් සේවා දෙකමනවතා දමලා මඟීහු අසීරුවේ</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>කළුතර ලංගම ඩිපෝව මගින් ධාවනය කළ කළුතර ඉදිලන්ද හරහා උඩුවර හා හොරණ ඩිපෝව මගින් ධාවනය කළ හොරණ, අඟුරුවාතොට, උඩුවර හරහා ඉදිලන්ද දක්වා ධාවනය වූ බස් සේවා දෙක දැනට අවුරුදු දෙකක් පමණ කාලයේ සිට ක්‍රියාත්මක නොවීම නිසා ඉදිලන්ද, උඩුවර, පාතකඩ යන ගම්වල ජනතාවට ගමනා ගමන දුෂ්කරතාවන්ට මුහුණදීමට සිදුව තිබේ.කලින් පැවැති බස් සේවා අත්හිටුවා ඇත්තේ ඉදිලන්ද – උඩුවර මාර්ගය කැඩී බිඳී තිබුණු නිසා යැයිද මේ වන විට මේ මාර්ගය අලුත්වැඩියා කැර ඇතත්, බස් සේවා නැවත ක්‍රියාත්මක කිරීමට බලධාරීන් පියවර ගෙන නැතැයි ප්‍රදේශවාසීහු කියති.බහුමාධ්‍ය සංයුක්ත තැටි නිෂ්පාදනය කර ගොවි ජනතාව අතර බෙදා හැරීමට පියවර ගෙන ඇති බවත්, කෘෂිකාර්මික තොරතුරු තාක්ෂණ ව්‍යාපෘතිය මේ වන විට තෝරා ගත් කෘෂිකාර්මික භෝග සහ ක්ෂේත්‍ර 31ක් යටතේ එවැනි සංයුක්ත තැටි නිෂ්පාදනය කැර ඇති බවත් වාර්තා වේ.කෘෂි තොරතුරු මධ්‍යස්ථාන හරහා මෙසේ බෙදා හැරීම කෙරේ. ගොවි ජනතාවට අවශ්‍ය තොරතුරු පහසුවෙන්ද කඩිනමින් ද ලබාදීම පිණිස රට පුරා කෘෂි තොරතුරු මධ්‍යස්ථාන 45ක් පිහිටුවීමට කෘෂිකර්ම දෙපාර්තමේන්තුව කටයුතු කැර තිබේ.සෑම මධ්‍යස්ථානයකටම පරිගණකයක්, පි‍්‍රන්ටරටයක්, ස්කෑන් යන්ත්‍රයක්, ඩිජිටල් කැමරාවක් ඇතුළු සියලු උපාංග ද සැපයේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=s1002101</link>
    <topic>අජිත් බණ්ඩාරට මැරතන් රන් පදක්කම අහිමි වෙයි  </topic>
    <author>ඡායාරූප -ප්‍රින්ස් ගුණසේකර</author>
    <content>11 වැනි දකුණු ආසියානු ක්‍රීඩා උළෙලේ ශ්‍රී ලංකාවට අවසන් රිදී පදක්කම ඊයේ පැවැති මැරතන් තරගයෙන් අජිත් බණ්ඩාර හිමිකර දුන්නේ ය. ප්‍රථම ස්ථානය නේපාලයට හිමි වූ අතර එම ජයග්‍රහණය ගැන ශ්‍රී ලංකාවෙන් විරෝධතාවක් ද එල්ල විය.එහි තරග නිමි කාලය ප්‍රකාශ නොකළ අතර මැරතන් තරගයක තිබිය යුතු දුරට වඩා කි. මි. 5ක් අඩුවෙන් තරගය පැවැත්වීම ගැන ප්‍රබල විරෝධයක් ගොඩනැංවුණි.ශ්‍රී ලංකාවට රන් පදක්කම් 16යි: රිදී 35යි : ලෝකඩ 54යිබංග්ලාදේශයේ ඩකා නුවරදී ඊයේ නිමාව දුටු 11 වැනි දකුණු ආසියානු ක්‍රීඩා උළෙලේ දී ශ්‍රී ලංකාව රන් පදක්කම් 16ක් රිදී පදක්කම් 35ක් හා ලෝකඩ පදක්කම් 54ක් හිමි කරගෙන සිවුවැනි ස්ථානයට පත්විය.එය 2006 වසරේ දී කොළඹ දී නිමා වූ 10 වැනි සාග් තරගාවලියට වඩා රන් පදක්කම් 21ක් රිදී පදක්කම් 28ක් හා ලෝකඩ පදක්කම් 24ක අඩුවීමකි.මෙවර තරගාවලියට ක්‍රීඩක ක්‍රීඩිකාවන් 299ක් හා නිලධාරීන් 72ක් ශ්‍රී ලංකාව නියෝජනය කරමින් එක් වූ අතර සහභාගිත්වය තරම් යහපත් ප්‍රතිඵලයක් අත් නොවීම කැපී පෙනුණි.සමහර ක්‍රීඩා සංගම් තරගාවලියට ඉදිරිපත් කර තිබූ ක්‍රීඩක ක්‍රීඩිකාවන් හොඳ තරගකාරී තත්ත්වයක නොසිටි හෙයින් මූලික වටවලදීම පරාජයන් අතිවිය. එම ක්‍රීඩක ක්‍රීඩිකාවන්ට ඩකා සංචාරය විනෝදකාමී එකක් වූවා මිස රටට වැඩදායි නොවීය.මහජන මුදල් වැයකොට ජාත්‍යන්තර තරගාවලි සඳහා ක්‍රීඩක ක්‍රීඩිකාවන් යැවීමේ දී ක්‍රීඩා සංගම් මෙයට වඩා සැලකිලිමත්විය යුතු බව මේ තරගාවලියෙන් පසුව එම නිලධාරීන් දැඩිව අවධාරණය කර ගත යුතුව ඇත.මෙවර තරගාවලියේ දී ද දකුණු ආසියා ක්‍රීඩා ආධිපත්‍යය අඛණ්ඩව පතුරවමින් ඉන්දියාව රන් 90ක් රිදී 55ක් හා ලෝකඩ 29ක් දිනාගෙන ප්‍රථම ස්ථානයේ වැජඹුනේ ය.පාකිස්තානය රන් 19ක් රිදී 25ක් හා ලෝකඩ 36ක් දිනා දෙවැනි ස්ථානයටත් සත්කාරක බංග්ලාදේශය රන් 18ක් රිදී 23 ක් හා ලෝකඩ 56ක් දිනා තෙවැනි ස්ථානයටත් පත්විය.බංග්ලාදේශය 2006 තරගාවලියට වඩා ශීීඝ්‍ර දියුණුවක් පෙන්නුම් කිරීම එරට වැසියන්ගේ නොමද සතුටට හේතු වී ඇත. 2006 තරගාවලියේ දී බංග්ලාදේශය රන් පදක්කම් 3ක් රිදී පදක්කම් 15ක් හා ලෝකඩ පදක්කම් 34ක් දිනාගෙන තිබුණි.බංග්ලාදේශයේ ජනප්‍රියම ක්‍රීඩා දෙකවන ක්‍රිකට් හා පාපන්දු රන් පදක්කම් සත්කාරක රටට හිමිවීම ඔවුන් ලැබූ ලෝක ජයග්‍රහණ ලෙසින් සලකති. ක්‍රිකට් අලුතින් ම මේ තරගාවලියට එක්වූවකි.අලුතින් එක් වූ ගොල්ෆ් ක්‍රීඩාවේ රන් පදක්කම් බංග්ලාදේශය ද හෑන්ඩ් බෝල් රන් පදක්කම පාකිස්තානය ද හිමිකර ගත්හ. එම තරගවල දී ශ්‍රී ලංකාවට කැපී පෙනෙන දක්ෂතා දැක්වීමට නොහැකි විය.ටේබල් ටෙනිස් ලෝකඩ පදක්කම්ටේබල් ටෙනිස් ඒකල තරගයේ ලෝකඩ පදක්කම තරිÁද්‍ර දර්ශනී ද පිරිමි ඒකල තරගයේ ලෝකඩ පදක්කම චලිත රංජනද ඊයේ හිමිකර ගත්හ.මෙවර තරගාවලියේ දී ශ්‍රී ලංකාව මලල ක්‍රීඩා තරගවල දී රන් පදක්කම් 8ක්, රිදී පදක්කම් 8ක් හා ලෝකඩ පදක්කම් 6ක් දිනා ගත්තේ ය.මීටර් 100 ෂෙහාන් අඹේපිටිය, මීටර් 1500 චමින්ද විජේකෝන්, මීටර් 200 හා මීටර් 400 චන්ද්‍රිකා සුභාෂිනී, මීටර් 100 ඔ 4 කාන්තා හා පිරිමි, දුර පැනීම එන්. සී. ඩී. ප්‍රියදර්ශනී, හා උස පැනීම ප්‍රියංගිකා මධුමන්ති රන් සම්මානයට පාත්‍ර වූහ. 2006 වසරේ දී ශ්‍රී ලංකාව මලල ක්‍රීඩාවෙන් රන් පදක්කම් 14ක් දිනා ගත්තේ්ය.පිහිනුම් ඉසව්වලින් මෙවර රන් පදක්කම් 3ක් හිමි වූ අතර මිනේකා කරුණාරත්න රන් පදක්කම් 2ක් හා මිටර් 100 පසුපස ආර නව සාග් වාර්තාවක් බිහිකළ හේෂාන් උණම්බුව රන් පදක්කමක් දිනා ගත්හ. 2006 දී ශ්‍රී ලංකාවට පිහිනුම් ඉසව්වලින් රන් පදක්කම් 5ක් හිමිවිය.බර ඉසිලීමේ තරගවල දී කමල් බණ්ඩාර හා චින්තන ගීතාල් විදානගේ රන් පදක්කම් 2ක් හිමිකර දුන්නේය. 2006 දී මේ ඉසව්වෙන් රන්පදක්කමක් පමණක් හිමිවිය.ශ්‍රී ලංකාවට මෙවර පාපැදි, ටයිකොන්ඩෝ, කරාටේ තරගවලින් රන් පදක්කම බැගින් හිමිවිය. 2006 දී පාපැදි රන් 5ක්, ටයිකොන්ඩෝ රන් 2ක් හා කරාටේ රන් 4ක් හිමිව තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=s1002102</link>
    <topic>දකුණු ආසියාවේ වේගවත්ම කාන්තාව පාකිස්තානයෙන්</topic>
    <author/>
    <content>දකුණු ආසියාවේ වේගවත්ම මිනිසා ලෙස ශ්‍රී ලංකාවේ ෂෙහාන් අඹේපිටිය සම්මානයට පාත්‍ර වෙද්දී කළාපයේ වේගවත්ම කාන්තාව ලෙස පාකිස්තානයේ නසීම් අක්තාර් සම්මාන දිනා ගත්තාය.22 හැවිරිදි නසීම්ගේ මේ ජයග්‍රහණය වසර 26ක දකුණු ආසියානු ක්‍රීඩා ඉතිහාසයේ පාකිස්තාන ක්‍රීඩිකාවක් ලැබූ ප්‍රථම ජයග්‍රහණය වේ. ඇය මීටර් 100 කාන්තා ඉසව්ව තත්පර 11.81 කින් නිමකළ අතර ප්‍රමිලා ප්‍රියදර්ශනී තත්පර 11.93 කින් එහි රිදී පදක්කම දිනා ගත්තාය. මාස 6 ක් එක දිගටමමුළු ලෝකයම අමතක කොට ඉතා ධෛර්යවන්තව පුහුණුවීම් කළා. මගේ පුහුණුකරු මකූඩ් අහමඩ් සමග කළ එම පුහුණුවීම් ඉතා වෙහෙසකර එකක් වුණා. අපේ ක්‍රිකට් කණ්ඩායමේ දක්ෂතාවලින් පසුව ගොඩක් අය කීවේ පාකිස්තානයේ මලල ක්‍රීඩාව දුර්වලයි කියා. මෙය හොඳම අවස්ථාවක් වුණා.මගේ ජයග්‍රහණය අපේ රටේ අනාගත ක්‍රීඩක ක්‍රීඩිකාවන්ට වෘත්තීය මට්ටමට එන්න ධෛර්යයක් වනවා” නසීම් ජයග්‍රහණයෙන් පසුව පැවැසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=f1002101</link>
    <topic>ෆොන්සේකා අත්අඩංගුවට ගත්තේ හමුදා නීතියේ 57වැනි වගන්තිය අනුවයි</topic>
    <author>සාකච්ඡා කළේ -උදිත ගුණවර්ධන</author>
    <content>ජෙනරාල් සරත් ෆොන්සේකා මහතා යුද හමුදා පොලිසිය මගින් අත්අඩංගුවට ගැනීමට හේතු වූ පසු බිම පිළිබඳව ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්‍ෂ ජෙනරාල් ලක්‍ෂ්මන් හුලුගල්ල මහතා සමඟ සිදු කළ සාකච්ඡාවකි මේ.හිටපු හමුදාපති ජෙනරාල් සරත් ෆොන්සේකා මහතා යුද හමුදා පොලීසිය මගින් අත්අඩංගුවට ගෙන තිබෙනවා. මෙම අත්අඩංගුවට ගැනීමට හේතු වූයේ මොන වාගේ තත්ත්වයක්ද ?මෙම අත්අඩංගුවට ගැනීම පිළිබඳව ඇතැම් පාර්ශ්වයන් විවිධ ආකාරයේ අර්ථ ගැන්වීම් අදහස් දැක්වීම් කරනවා. මේ අය මෙවැනි අර්ථ දැක්වීම් කරන්නේ මේ මොහොතේදී ලබා ගත හැකි දේශපාලන වාසියක් තියෙනවා නම් ඒක අරගෙන යළිත් ජනතාව මුලා කිරීමටත් පසු ගිය ජනාධිපතිවරණයේදී විපක්ෂය ලැබූ පරාජයේ ලජ්ජාව වසා ගැනීමටත් විය හැකියි.ඒත් සරත් ෆොන්සේකා මහතා අත්අඩංගුවට ගැනීමට හේතු වුණේ කිසිදු දේශපාලන හෝ පුද්ගලික කාරණයක් නිසා නෙමෙයි. හමුදා විනය ආරක්ෂා නොකිරීමත් එම විනය දැන දැන කැඩීමත් යන කරුණුයි.ජෙනරාල් ෆොන්සේකා මහතා අවුරුදු හතරකට ආසන්න කාලයක් යුද හමුදාපතිවරයා ලෙසත් සුළු කාලයක් යුද හමුදා මාණ්ඩලික ප්‍රධානියා ලෙසත් රාජකාරී කළා. මේ තනතුරු දෙකම රටේ ජාතික ආරක්ෂාව පිළිබඳ කාරණයේදී ඉතාමත් වැදගත් වගකිව යුතු තනතුරු දෙකක්.එහෙත් සරත් ෆොන්සේකා මහතා ඔහු දැරූ එම වගකිවයුතු තනතුරුවල තිබිය යුතු විනය වගකීම නිසි විදිහට ඉෂ්ඨ කිරීමට නොහැකි වූ බව අභ්‍යන්තර පරීක්ෂණ වලදී තහවුරු වෙලා තිබෙනවා. එම තත්ත්වය නිසා තමයි ෆොන්සේකා මහතා හමුදා අත් අඩංගුවට ගැනීම සිදු වෙලා තිබෙන්නේ.යුද හමුදාපති තනතුර දරන්නා මෙන්ම මාණ්ඩලික ප්‍රධාන තනතුර දරන්නාද රටේ ආරක්ෂක මණ්ඩලය නියෝජනය කරනවා.මෙම මණ්ඩලයට සේනාධිනායකයා විදිහට ජනාධිපතිතුමා, ආරක්ෂක ලේකම්තුමා, ජනාධිපති ලේකම් ඇතුළු නාවික ගුවන් හමුදාපතිවරුද සහභාගි වෙනවා.මෙම ස්ථානයේදී රටේ ආරක්ෂාව පිළිබඳව ඉතාමත් වැදගත් තීන්දු තීරණ ගන්නවා විතරක් නෙමෙයි ඒ පිළිබඳව බැරෑරුම් විදිහට සාකච්ඡා කරනවා.මෙම වැදගත් ස්ථානය නියෝජනය කළ ජෙනරාල් සරත් ෆොන්සේකා මහතා විපක්ෂයේ දේශපාලන පක්ෂ සමග රහසිගතව සාකච්ඡා කරලා තිබෙනවා, ගනු දෙනු කරලා තිබෙනවා. හමුදා විනය අනුව මෙය ඉතාමත් නරක වැරැදි සහගත ජරාචාරයක්.හමුදාපතිවරයෙකු නෙමෙයි සාමාන්‍ය සෙබලෙක් වුණත් හමුදා සාමාජිකත්වය දරමින් දේශපාලනය කරනවා නම් ඒ හා සමාන චර්යාවල යෙදෙනවා නම් එය වැරැදියි. සරත් ෆොන්සේකා මහතා අත්අඩංගුවට ගැනීමට හේතුවෙලා තියෙන්නේ හමුදාව තුළ තිබෙන මෙම අභ්‍යන්තර නීති මාලාව උල්ලංඝණය කිරීමයි.ෆොන්සේකා මහතා යුද හමුදාවේ සක්‍රීය සේවයේ හිඳීමින්ම සේනාධිනායක ධුරයද දරන ජනාධිපතිතුමාට විරුද්ධව විපක්ෂය සමඟ දේශපාලන කල්ලි ගැසීමක් සිදු කරලා තිබෙනවා.පසුගිය දිනවල ආණ්ඩුව දිගින් දිගටම සඳහන් කළේ සරත් ෆොන්සේකා මහතා කුමන්ත්‍රණයක් සැලසුම් කළ බවයි. එම කුමන්ත්‍රණ කතාව හා ඔහු අත්අඩංගුවට ගැනීම අතර සම්බන්ධයක් නැද්ද ?යුද හමුදා ප්‍රධානියා ලෙස සිටිමින් විපක්ෂයේ දේශපාලන පක්ෂ සමඟ සාකච්ඡා කිරීම කල්ලි ගැසීම වුණත් කුමන්ත්‍රණයක් විදිහටයි හඳුන්වන්න පුළුවන්කම තිබෙන්නේ.සරත් ෆොන්සේකා මහතාගේ මෙම දේශපාලන ක්‍රියාමාර්ගය නිසා හමුදාවේ ඉහළ සිට පහළටම බෙදීමක් ඇති කිරීමට උත්සාහ කරලා තිබෙනවා. හමුදාව බේද කිරීම වුණත් කුමන්ත්‍රණයක්.එවැනි කුමන්ත්‍රණයක් ඔහු කළා කියලා පිළිගැනීමට මේ කරුණු ප්‍රමාණවත්.ජෙනරාල් සරත් ෆොන්සේකා මහතා මේ මොහොතේදී හමුදා සේවයෙන් ඉවත් වූ සිවිල් පුරවැසියෙක්. එවැනි සිවිල් පුරවැසියකුට විරුද්ධව හමුදා නීතිය ක්‍රියාත්මක කළ හැකිද ?ඔබ ඇසූ ප්‍රශ්නය ඉතාමත් හොඳ ප්‍රශ්නයක්. සිවිල් සමාජයේ බොහොමයකට මේ පිළිබඳව නිසි අවබෝධයක් නැහැ. ඒ නිසා තමයි මේ විදිහේ ප්‍රශ්නයක් අහන්නේ. හමුදා සේවයෙන් ඉවත් වූ සැණෙන් පුද්ගලයෙකුගේ යුද හමුදාව සමග තිබෙන සියලු බැඳීම් ඉවත් වෙන්නේ නැහැ.හමුදා නීතියට අනුව පුද්ගලයෙකු යුද හමුදාවෙන් ඉවත් වෙලා මාස හයක් ගත වන තුරු ඔහු හමුදා ජීවිතයේ කළ වරදකට දඬුවම් කරන්න පුළුවන්. හමුදා නීතිය යටතේ ජෙනරාල් ෆොන්සේකා මහතා හමුදා ජීවිතයෙන් විශ්‍රාම ගත්තේ පසු ගිය වසරේ නොවැම්බර් මාසයේදී.ඒ නිසා යුද හමුදා නීතිය යටතේ් දඬුවම් කිරීමට තාමත් අවස්ථාව තිබෙනවා. හමුදාව ඔහුව අත් අඩංගුවට අරගෙන තියෙන්නේ හමුදා නීතියේ 57 වෙනි වගන්තිය යටතේයි.ඒත් රටේ මතයක් තිබෙනවා ෆොන්සේකා මහතා අත්අඩංගුවට ගැනීම පැහැදිලි දේශපාලන පළිගැනීමක් කියලා?නැහැ. මෙහිදී දේශපාලඥයකු ලෙස ඔහු කළ ක්‍රියාකාරකම් වැරදි පිළිබඳව සිවිල් නීතිය යටතේ පරීක්‍ෂණ පවත්වාගෙන යනවාසරත් ෆොන්සේකා මහතා හිටපු හමුදාපතිවරයකු පමණක් නොවෙයි ලක්‍ෂ හතළිස් එකකට අධික මහජන ඡන්ද ප්‍රමාණයක් ලබාගත් විපක්‍ෂයේ ජනාධිපති ධූර අපේක්ෂකයෙක්. මේ තත්ත්වය තුළ මේ අත්අඩංගුවට ගැනීම පිළිබඳව ජාත්‍යන්තරය වශයෙන් බලපෑම් අතපෙවීම් සිදුවීමට ඉඩක් නැද්ද?මම යළිත් සඳහන් කළ යුතුයි මේ අත්අඩංගුවට ගැනීම දේශපාලන කරුණු මුල්කර ගෙන සිදු වූ දෙයක් නෙමෙයි. සිවිල් නීතිය යටතේ සිදු කළ දෙයකුත් නෙමෙයි. යුද හමුදාවේ අභ්‍යන්තර කටයුත්තක්.ඒ නිසා මේ දේට ජාත්‍යන්තරව සිදුකළ හැකි බලපෑමක් නැතුවා සේම එවැනි බලපෑමකට යටත්වීමට අපේ යුද හමුදාවේ සූදානමකුත් නැහැ.සරත් ෆොන්සේකා මහතා දේශපාලන වේදිකාවේදී ජනාධිපතිතුමාට විරුද්ධව විශාල චෝදනා ප්‍රමාණයක් එල්ල කළා. එම චෝදනාවල කිසිදු ගැලපීමක් පදනමක් තිබුණේ නැහැ.ජනාධිපතිතුමාගේ පැත්තෙන් ෆොන්සේකා මහතාගේ පාර්ශවයට එල්ල කළ චෝදනාවලට වඩා මොහු එල්ල කරන චෝදනා වෛර සහගතයි. ඔහු ජනාධිපතිතුමාටත් ඔහුගේ සමීපතමයන්ටත් වෛරී සහගතව චෝදනා එල්ල කළා.ඒත් මේ කිසිදු චෝදනාවකට ජනාධිපති තුමා සීමාව ඉක්මවා පිළිතුරු ලබාදීමට තර්ජනය කිරීමට ගියේ නැහැ. ඉතාමත් මහත්මා ලීලාවෙන් ජනාධිපතිතුමා දේශපාලනය කළා.මේ හැම දෙයක් පිළිබඳවම ජාත්‍යන්තර ප්‍රජාවට ඉතාමත් ඉහළ අවබෝධයක් ඇතැයි මට විශාල විශ්වාසයක් තිබෙනවා. ඒ නිසා ෆොන්සේකා මහතා අත්අඩංගුවට ගැනීම පිළිබඳව ඇතැමුන් බලාපොරොත්තු වන ආකාරයේ පෙළගැසීමක් ඇතිවෙන්නේ නැහැ.ෆොන්සේකා මහතාගේ දේශපාලනයට බාධා කිරීමක් මෙම අත්අඩංගුවට ගැනීම තුළ නැහැ. එහෙත් ඔහුගේ දේශපාලන ක්‍රියාකාරකම් පිළිබඳව අත්අඩංගුවට ගත්තානම් එතැන වැරැද්දක් තියෙන්න පුළුවන්. ඒත් මෙතන තියෙන්නේ රාජ්‍ය ආයතනයක අභ්‍යන්තර නීතියක් ක්‍රියාත්මක වීමක් පමණයි.ෆොන්සේකා මහතා අත්අඩංගුවට ගැනීමට විරුද්ධව රට තුළ ජනමතයක් ඇතිවීමට ඉඩක් තිබෙනවා නේද?රටේ බහුතර ජනමතය තිබෙන්නේ ජනාධිපතිතුමාට කියලා මීට සති දෙකකට කලින් පවත්වපු ජනාධිපතිවරණ ප්‍රතිඵලය මගින් තහවුරු වෙනවා.ජනාධිපතිතුමාට රටේ 58%ක ජනමතයක් තිබෙනවා. ෆොන්සේකා මහතාට තිබෙන්නේ 40% ජනමතයක් පමණයි. ඒ තත්ත්වය තුළ ෆොන්සේකා මහතාට පක්ෂපාතීව අලුත් ජනමතයක් ඇතිවෙයි කියලා මා නම් කල්පනා කරන්නේ නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=f1002102</link>
    <topic> </topic>
    <author>සාකච්ඡා කළේ -ජයසිරි මුණසිංහ</author>
    <content>මහින්ද චින්තන 02 ඉදිරි දැක්ම සාර්ථකව ක්‍රියාත්මක කිරීමෙන් ශශ්‍රී ලංකාව සංවර්ධනය කරන ආකාරයත්, සංවර්ධිත රටක් භුක්ති විඳින පහසුකම් මෙරට ජනතාවට හිමි නොවීම පිළිබඳත්, එකී අභියෝග ජය ගැනීමෙහි ලා කළ යුතු කාර්යභාරය පිළිබඳ නිදහස් තරුණ වෘත්තීයවේදීන්ගේ සංවිධානයේ සභාපති චිත්‍රාල් ජයවර්ණ සමඟ කළ සංවාදයකි මතු දැක්වෙන්නේ.නිදහසෙන් පසු රටට ජනතාවට වාසිදායක අන්දමේ සමාජ, ආර්ථික ජයග්‍රහණ අප රටට ලබා ගැනීමට නොහැකි වී ඇත්තේ ඇයි?ඇත්තට ම අපේ රටට නිදහස ලබා ගැනීමෙන් පසු තිරසාර ආර්ථික සමාජීය ජයග්‍රහණ අත්කර ගැනීමට නොහැකි වුණේ සියලු අංශ ආවරණය වන පරිදි සකස් කළ ජාතික ප්‍රතිපත්තියක් නොමැති වීම නිසයි.වරින් වර ආණ්ඩු වෙනස් වන විට සංවර්ධන ප්‍රතිපත්ති වැඩපිළිවෙළ වෙනස් කරනවා. ආණ්ඩුවේ වෙනසක් අවශ්‍ය නැහැ. එක ම ආණ්ඩුවේ ඇමැතිවරු වෙනස් වුනාමත් ප්‍රතිපත්ති වෙනස් කරනවා. නිලධාරීවාදය ඒ වගේ ම, සංවර්ධන වැඩපිළිවෙළ පිළිබඳ නිසි පසුවිපරම් කිරීමක් සිදු නොකිරීම දැක්විය හැකි යි.මේ අඩුපාඩු අවම ජාතික වැඩපිළිවෙළක් අප රටට ඉක්මනින් හදුන්වා දිය යුතුයි නේද?අනිවාර්යෙන්ම ඔව්...! අපේ රටට ශීඝ්‍ර ආර්ථික සංවර්ධනයක් ළඟා කරගන්න නම් අපි ජාතික ප්‍රතිපත්තියක් සකස් කර ගත යුතුයි. මම දකිනවා දැන් එම අඩුව සපුරා ඇති බව.කුමක්ද ඒ වැඩපිළිවෙළ? ඒ ගැන පැහැදිලි කිරීමක් කළ හැකිද?ඒ වැඩපිළිවෙළ තමයි ජනපති මහින්ද රාජපක්‍ෂ මහතා වසර 2005 නොවැම්බර් 17 වෙනිදා පැවැති මේ රටේ පස්වෙනි විධායක ජනාධිපතිවරයා තෝරා පත්කරගන්නා මැතිවරණයට ඉදිරිපත් කළේ.ඒ “මහින්ද චින්තන වැඩපිළිවෙළයි.” එදා ඉදිරිපත් කළ වැඩපිළිවෙළේ මූලික ආර්ථික ඉලක්ක ගණනාවක් තිබුණ. ඒ අතර, අපේ රටේ ආර්ථිකය වාර්ෂිකව සියයට අටක්, දහයත් අතර මට්ටමකින් වර්ධනය කර ගැනීම සියයට තිහ, විසිපහ මට්ටමේ තිබූ උද්ධමන අනුපාතිකය සියයට පහට අඩු කිරීම, වාර්ෂික අයවැය හිඟය සියයට පහට අඩුකර ගැනීම, දළ දේශීය නිෂ්පාදනයේ ප්‍රතිශතයක් ලෙස ණය බර සියයට හැත්තෑ පහකට අඩුකර ගැනීම, කර්මාන්තකරුවන්ට ණය සඳහා දෙන පොළිය සියයට දහයට අඩුකරගැනීම, යනාදී ඉලක්ක වුණා.මේ ඉලක්ක ගත වූ සිවු වසරේ සෑහීමකට පත්විය හැකි ලෙස ඉටු කොට අවසන්. නමුත් අපිට බලාපොරොත්තු වූ සර්ව සම්පූර්ණ ආර්ථික ජයග්‍රහණ ළඟා කර ගැනීමට නොහැකි වුණා. එයට හේතු තිබ්බා. අභියෝග තිබ්බා.මොනවද ඒ අභියෝග...?පුරා වසර තිහක් තිස්සේ අපේ රට වෙලා සිටි මහා මිලෙච්ඡ ත්‍රස්තවාදය, ලෝක ආර්ථික අර්බුදය, ලෝක ආහාර අර්බුදය, ගම්වතුර, නියඟ වැනි ස්වභාවික ආපදා, යනාදිය තමයි ඒ අභියෝග.මේවා ජය ගැනීමට මහින්ද රාජපක්‍ෂ ජනපතිවරයා සමත් වී තිබේ ද?ඇයි නැත්තේ, පුරා වසර තිහක් මේ රට වෙලාගෙන සිටි කොටි ත්‍රස්තවාදය මුළුමනින් ම විනාශ කිරීමට, පරාජය කිරීමට ජනපතිතුමා සමත් වුණා. කොටි සංවිධානය ලෝකයේ දරුණු ම ත්‍රස්තවාදී සංවිධානය යැයි ලොව බලවත් රටවල් පවා ප්‍රකාශ කළා.කොටින් පරාජය කිරීමට අප සමත්වීම ලොව බලවත් රටවලට පුදුමයට කරුණක්. අපි දැන් සාමයෙන් පිරි රටක්. දැන් අපට දියුණුවෙන්න හොඳ අවස්ථා තියෙනවා. මේ අප ලැබූ ස්වර්ණමය අවස්ථාවයි.ලෝක ආහාර අර්බුදයෙන් මිදීමට අපි රටක් ලෙස, “අපි වවමු - රට නඟමු” වැඩපිළිවෙළ 2007 වසරේදීම ආරම්භ කළා. ඉන් අපි සාර්ථක ප්‍රතිඵල අත්කර ගෙන තිබෙනවා. ලබන වසර වන විට පිටරටින් ගෙන්වන බොහෝ ආහාර ද්‍රව්‍ය ගෙන්වීම නතර කිරීමටයි එහි බලාපොරොත්තුව.මහින්ද චින්තන දස අවුරුදු දැක්මට අනුව අප රටේ දැවැන්ත සංවර්ධන ව්‍යාපෘති ක්‍රියාත්මකයි. එය රටේ සංවර්ධනයට දායකවන්නේ කෙසේ ද?ලොව ඕනෑම රටක් ශීඝ්‍ර සංවර්ධනය කරා පිය නඟන්නේ නම් වඩා ඉහළ යටිතල පහසුකම් ජාලයක් සම්පූර්ණ කර තිබීම, ඉහළ කාර්යක්‍ෂමතාවයක් සහ ඵලදායිතාවයක් සහිත මානව සම්පතක් පැවතීම අනිවාර්යයි.ඒ අනුව, ගත්විට අපේ රටේ මහමාර්ග, විදුලිබල, සංනිවේදන, වරාය සහ ගුවන් සේවා, දුම්රිය සේවා, වැනි ආර්ථික යටිතල පහසුකම්වල මෙන්ම සෞඛ්‍ය, අධ්‍යාපන, නිවාස, පානීය ජලය, වැනි මහජන උපයෝගිතා අංශවල දියුණුවක් සිදු කළ යුතුයි. එයයි මහින්ද චින්තන වැඩපිළිවෙළ මඟින් ක්‍රියාත්මක කොට තිබෙන්නේ. ජාත්‍යන්තර මට්ටමේ වරායන් හයක් ඉදි කෙරෙනවා.හම්බන්තොට, ඔලුවිල්, කන්කසන්තුරේ, ත්‍රිකුණාමලය, කොළඹ දකුණ වරාය ගාල්ල, ඒවායි. ඒ වගේම දවසේ පැය විසිහතර ම කිසිදු විසන්ධි කිරීමකින් තොරව විදුලිබලය සැපයීමට උවමනායි.ඒ අනුව, එය සැපයීමට නොරොච්චෝලේ, ඉහළ කොත්මලේ, කෙරවලපිටිය, බලාගාර ඉදිකළා. අධිවේගී මාර්ග, ගුවන් පාලම්, දැවැන්ත වාරි කර්මාන්ත ඇරඹුවා. මේවා හරහා රටට නව ආයෝජන ගලා එනවා. එයින් ජනිත අලුත් කර්මාන්ත කෘෂිකර්මාන්ත සේවා නිසා රැකී රක්‍ෂා අවස්ථා බිහි වෙනවා. ගමට සම්පත් ගලා යනවා. ඒ තුළින් රට සංවර්ධනය සිදුවෙනවා. නමුත් අපි නව ජවයකින් රටේ ආර්ථිකය නංවාලිය යුතුයි.ඒ සඳහා කළ යුත්තේ කුමක්ද?මහින්ද චින්තන 02 ඉදිරි දැක්ම ඒ සඳහා මඟ පෙන්වා තිබෙනවා. අපි අලුත් ආර්ථික අභියෝගයන් ජය ගන්නා විකල්ප කරා යොමු විය යුතුයි.ඒ අනුව නිල් අහස, මහ සයුර, බලශක්තිය, වෙළෙඳ, තොරතුරු තාක්‍ෂණ සහ ඉංගී‍්‍රසි දැනුම යන පංච කේන්ද්‍රස්ථානයක් ලෙස ලංකාව පත් කිරීමට සැළසුම්කොට තිබෙනවා. එය ඉතා කාලෝචිත යෝජනාවලියක්.මේ යෝජනාවලිය පමණක් රට සංවර්ධනය කිරීමට සෑහේද?නැහැ...! අපි සියලුදෙනා සිංහල, දමිළ, මුස්ලිම්, බර්ගර්, මැලේ ජාතිකත්වයන් සියලු භේද ඉවත දමා සමගියෙන් අත්වැල් බැඳගත යුතුයි. රට හැර ගොස් සිටින සියලු ශ්‍රී ලාංකිකයෝ මවුබිම ගොඩනැගීමට තමන්ට හැකි පමණින් උදව් කළ යුතුයි.සංචාරක, තොරතුරු තාක්‍ෂණ අංශවල දියුණුවට දායක විය යුතුයි. ඒ වගේ ම නාස්තිය, දූෂණය, පිටුදැක වඩාත් කාර්යක්‍ෂම ඵලදායි සමාජිය ආර්ථික සංවර්ධනයක් අප ළඟා කරගත යුතුයි. එය සියලු ශශ්‍රී ලාංකිකයින්ගේ ම වගකීමයි. යුතුකමයි. අපි එය නොපිරිහෙලා ඉටු කළ යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=f1002103</link>
    <topic>එල්ලුම් ගසට පෙර</topic>
    <author>විජිතනන්ද සරත්චන්ද්‍ර</author>
    <content>ව්‍යවහාර වර්ෂ 1977න් පසුව ලංකාවේ අපරාධ ශීඝ්‍රයෙන් ඉහළ ගොස් ඇත. අද වන විට එය රටට ඔරොත්තු නොදෙන තරමට ව්‍යාප්තව පවත්නා හෙයින් ගරු අධිකරණ ඇමතිතුමා නැවත මරණ දඬුවම බලාත්මක කිරීමට පෙර දැනුම් දීම් කර ඇත.මරණ දඬුවම බලාත්මක කිරීමට පෙර ඒ මගින් අපරාධ අවම කිරීමට හැකිදැයි විමසීම යහපති. අද ලංකාවේ ප්‍රචලිතව ඇති අපරාධ අතර මිනීමැරුම්, අතුරුදන්වීම් සහ කාමාපරාධ මුල් තැනක් ගනී.මංකොල්ලකෑම්, සොරකම් දැඩි ලෙස රටට විනකරන අපරාධය. මෙයට අමතරව තවත් අපරාධ කොටසක් ඇත.රාජ්‍ය දේපළ සොරකම් කිරීම හා නාස්ති කිරීම, අල්ලස් හා රාජ්‍ය ව්‍යාපෘතිවලින් කොමිස් ගැසීම සහ අනුන්ගේ ගේ ඉඩම් බලහත්කාරයෙන් අල්ලා ගැනීම එකී අපරාධයි.පොදු දේපළවලට හානි කිරීම ආදිය ද අපරාධ ය. එහෙත් රජය හා බහුතරය අපරාධ වශයෙන් සලකරන්නේ මිනීමැරීම් ආදියය. මරණ දඬුවම බලාත්මක කිරීමට වෙර දරන්නේ ඒ අපරාධ අවම කිරීමටය. අනෙක් අපරාධ අපරාධ නමින් නීති පොතේ සඳහන් වී නැත.අපරාධමිනිසුන් මේ අපරාධ කරන්නේ සිතා මතා ය. සැලසුම් සහගතව ය. ඒවාට බලපාන්නේ ඊර්ෂ්‍යාව, ආඝාතය, වෛර බැඳී ම වැනි සිතිවිලි ය. ඒ අනුව මිනිසුන් අපරාධ කරන්නේ සිතෙනි.ඒ අනුව අපරාධ අවම කිරීමට නම් මිනිසුන්ගේ සිත් සකස් කළ යුතු ය. සිත් එසේ සකස් කිරීමට බණ කීමෙන් නුපුළුවන. මේ රට තරම් බණ කියන වෙනත් රටක් මුළු ලොවම නැතිවා වන්නට පුළුවන. එසේ වුවත් එන්න එන්න ම අපරාධ වැඩි වේ.මිනිසුන් දඬුවමට බිය බව සබ්බෙ තසන්ති දණ්ඩස්ස යනුවෙන් උගැන්වේ. මිනිසුන් දඬුවමට බිය වුවත් මරණ දඬුවමට බිය නොවේ. එයට හේතු කීපයකි. එකක් කවදා හිටියත් මැරෙන බව දැන තිබීම ය.දෙවැන්න මරණ දඬුවම දෙන අයුරු කිසි කෙනෙක් දැක නොතිබීම ය. මරණ දඬුවම වැරදිකරුවකුට නියම කොට ඔහු එල්ලා මරණ සැටි දකින්නේ කීප දෙනෙකි. අපරාධකාරයෝ එය නොදකිති.අසවලා එල්ලා මැරුවේ යැයි පුවත්පතින් බලන මිනිහකුට එල්ලා මැරීම පිළිබඳව බියක් තැති ගැනීමක්, හිතේ සාංකාවක් සිතේ පෙරළීමක් සිදු නොවෙන්නේ ය. මිනිස්සු සියල්ල තේරුම් ගන්නේ ඇසින් දැකීමෙනි.ඇසින් නුදුටු දෙයක් පිළිඳව මිනිසුන්ට හැඟීම් උපදින්නේ නැත. මිනිසකු මරා වරදකරු වන කෙනෙකුට මරණ දඬුවම දීමෙන් සිදුවන්නේ පලිගැනීමක් විනා රට හැදීමක් නොවේ. අපරාධ අඩු කිරීමක් නොවේ.රටේ අපරාධ අඩුකළ සමහර විට නැත්තට ම නැති කළ ක්‍රමවේදයන් අප රටෙත් වෙනත් රටවල්වලත් පැවති බව පවතින බව ඉතිහාසයෙන් පෙනේ. බොහෝ විට කිසිම දඬුවමක් නොදී බිය ගැන්වීමෙන් අපරාධ නිවාරණය කළ අවස්ථා කීපයක් ජාතක පොතේ සඳහන් වේ.මරණ දඬුවම නොදී වෙනත් දඬුවම් මගින් අපරාධ තුරන් කළ අන්දම අපේ ඉතිහාසයේ තිබේ. දැන් අපි ඒ පිළිබඳ උදාහරණ ගෙන බලමු. සිංහල රජවරුන් දවස පැවති දඬුවම් කීපයක් පළමුව දැන ගනිමු.ශශ්‍රී ලංකාවේ සිටි බ්‍රිතාන්‍ය පාලකයකු වූ සර් ජෝන් ඩොයිලි විසින් ලද සිංහලේ ආණ්ඩුක්‍රමය නමැති පොතේ එකල දඬුවම් පැහැදිලි කර ඇත.රාජද්‍රෝහී වීම, රජය පෙරළීමට කැරලි ගැසීම, කුමන්ත්‍රණය කිරීම සඳහා දේපළ රාජසන්තක කිරීම, සමහරවිට නෑදෑයන්ගේද දේපළ රාජසන්තක කිරීම හා මරණ දඬුවම ඇහැලේපොල ආදීන්ට දුන් දඬුවම් ඒ නමින් හැදින්වේ.රජ බිසෝවරුන් සමඟ අනියම් සබඳතා පැවැත්වීම එය රාජද්‍රෝහී අපරාධයකි. මරණ දඬුවම දස්කොන් ආදීන්ට ලබාදී ඇත. මිනීමැරුම හෝ හිතාමතා සැලසුම් කර මැරුවේ නම් මරණ දඬුවම ලබාදී ඇත.දඬුවම්රජුගේ අනියම් බිරිඳ හා සබඳතා පැවැත්වීම, අභිරමණය කිරීම (මෙකල රජවරුන්ට රන්දෝලි, රිදීදෝලි, යකඩදෝලි යනුවෙන් ප්‍රසිද්ධියේම බිසෝවරු තිදෙනෙක් වූහ.) මෙයින් රිදී දෝළි හෝ යකඩ දෝළි සමඟ අභිරමණයේ යෙදුනහොත් ශාරීරික දඬුවම්, හිසකෙස් බූ ගෑම කස පහර දෙමින් නගරයේ ඇවිද්දවීම, දගගෙයි ලෑම සිදු විය.අනියම් මිනීමැරුමට වරදකරු මහනුවර වීදි දිගේ කස පහර දෙමින් ඇවිද්දවීම. ඈත ගමක හිර කිරීම වැනි දෑ සිදුව ඇත.කොල්ලකෑමට, කස පහර දීම, දඩ ගැසීම දඟගෙයි ලෑම දඬුවම් වශයෙන් ලබාදී ඇත.භාණ්ඩාගාරය සතු දේපළ වංචා කිරීම, හොරකම් කිරීම, විහාර ගම්වල දේපළ හොරකම් කිරීම, ගෙවල් බිඳීම, පුද්ගලික අඩන්තේට්ටම් කිරීම කස පහර දෙමින් මහනුවර වීදි දිගේ ඇවිද්දවීම මඟින් දඬුවම් ලබාදී ඇත.එමෙන්ම හරක් හොරකමට, ගව හිමියාට හොකරම් කළ හරකා ද තවත් හරකෙක් ද දිය යුතු ය. ගවයා නැති දිනවල ගව හිමියාට සිදුවූ පාඩුව ගෙවිය යුතු ය.ගෙවල් ගිනි තැබීම, ගෙවල්වලට, ගොයම් කොළවලට ගිනි තැබීමේ වරදට වරදකරුට තදින් තැළීම, කස පහර දීම, දඟගෙයි ලෑම සිදු විය.ආගම කෙළෙසීම, මහනුවර වීදි දිගේ කස පහර දෙමින් ගෙන ගොස් දඟගෙයි ලෑමත්, භික්ෂූන්ට පහරදීම, ඇගිලි කපා දැමීමත් ප්‍රකට ය.හොර අස්සන් තැබීම, හොර කාසි මුද්‍රණය බරපතළ ශාරීරික දඬුවම් ලබාදුනි.අරමුදලෙන් සොරකම් කිරීම ගවයින් මැරීම ආදියට අතේ පහළ කොටස කපා දැමීමත්, ප්‍රධානියකුට භික්ෂුවකට පහරදීම, කන්, නාසා කැපීම – ඇඟිලි කැපීමත්, ස්ත්‍රී දූෂණය - වැරැද්ද කළ අවයවයට දඬුවම් පැමිණවීම, කපා දැමීම වැනි දෑ එකල සිදුකර ඇත.සමහර වැරදිවලට ශාරීරික දඬුවම් දී නීච කුලයට, රොඩී රැහැකට පළවා හැරීම ද එකල සිදුවී ඇත. මේ දඬුවම් දී ඇත්තේ ප්‍රසිද්ධියේ ය. මහජනයා ඉදිරියේ ය. මහජනයා ඉදිරියේ විවෘතව දුන් දඬුවම් නිසා එය දෑසින් දකින මිනිස්සුන්ගේ සිත්වල පෙරළියක් ඇති වේ. ඒ නිසා ඒ දඬුවමට මිනිස්සු බිය වෙති. තමන්ටත් මේ ටික ම නේ ද කියා තිගැස්සෙති. එයින් මිනිස්සු වරදින් මිදෙති.කුඩා කාමරයක දෙතුන් දෙනෙක් ඉදිරිපිටදී එල්ලා මැරීම නිසා අනිත් මිනිසුන් තුළ එවැනි හැඟීමක් පහළ නොවේ. වැලිකඩ හිරගෙදර දී එල්ලා මරණයට කැප වූ සමහර විත්තිකරුවෝ එල්ලුම් ගහ වෙත ගියේ සිනාසෙමිනි. එහි බියක් නැත. නමුත් ඇතැමෙක් අතිශය බියට පත්ව කෑ මොර දෙමින් මල, මූත්‍රා පිටකරමින් මරණයට මුහුණ දී ඇත.සිංහල රජ දවස වරදකරුවන් එල්ලා මරා ඇත්තේ ප්‍රසිද්ධියේ ය. උල සිටුවා ඇත්තේ ප්‍රසිද්ධියේ ය. මහජනයාට විවෘත වූ පොදු පිට්ටනිවලය. අපරාධ අඩුවීමට හේතු වූයේ මේ විවෘතභාවයයි. අදටත් මැදපෙරදිග රටවල වරදකරුවන් මහජනයා විසින් ගල් ගසා මරා දමනු ලැබේ. පදමානවක ජාතකයේ රජු හා අගමැතිවරයා මිනිසුන් විසින් ගල් ගසා මරා දමා ඇත.මනුස්මෘතියේ උගන්වන දඬුවම් මෙසේ ය. යමෙක් කන්‍යාවකගේ අකමැත්තෙන් ඇය දූෂණය කළේ නම් එකෙණෙහි ම ඔහුගේ ලිංගය කැපිය යුතු ය. යම් ස්ත්‍රියක් තමන්ගේ ස්වාමියාගෙන් වෙන්ව පරපුරුෂයන් කරා යන්නේ නම් ඇය බල්ලන් ලවා කැවිය යුතු ය. සොර අඹුව කරා යන පුරුෂයා ගිනියම් කළ යකඩ ඇදක හොවා පිළිස්සීය යුතු ය.සාමාන්‍ය පුද්ගලයකුට දඬුවම එකක් නම්, එම වරද කළ රජුට දහසක් දඩ ය. ඒ සම්මත නීතියයි.සදාචාරයපල (රුපියල්) පහකට වඩා සොරකම් කළොත් සොරා ගේ අත් කපා දැමිය යුතු ය.මේ මනුස්මෘතියේ එන දඬුවම් කීපයකි. මේ දඬුවම් ද දී ඇත්තේ ප්‍රසිද්ධියේ ය. එසේ ප්‍රසිද්ධියේ දඬුවම් දීම නිසා මිනිස්සු සදාචාරවත් වී ඇත.වරදින් මිදී ඇත.දැන් අපි ජාතක පොත දෙසට හැරෙමු. පන්සිය පනස් ජාතක පොතේ ආදාසමුඛ ජාතකය හෙවත් ගාමිණී චණ්ඩ ජාතකය නමින් ජාතකයකි. එහි ආදාසමුඛ රජු නඩු විසඳා තීන්දු දුන් ආකාරය සඳහන් වේ. නඩු දෙක තුනක තීන්දු සලකා බැලීම උචිත ය.මහා කණ්හ ජාතකය වෙනත් කතාවක් කියයි. විපස්සි බුදුන්ගේ ශාසනය පිරිහී මුළු රට ම අපරාධ බහුල වෙමින් පවතිනා විට මහළු මිනිහෙක් අශ්වයෙක් තරම් මහා බල්ලෙක් බැඳගෙන වීදියක් පාසා ඇවිද්දේ ය.මේ බල්ලා තද බිරුම් හඬින් බුරයි. රජ මාලිගාව ඉදිරියේ දී මේ බල්ලා තදින් බිරීම නිසා රජු මේ බල්ලාට උවමනා මොනවාදැයි විමසී ය. මහළු මිනිසා මෙසේ පිළිතුරු දිනි. මේ බල්ලාට කිසිවක් අනවශ්‍ය ය.මේ බල්ලා පස්පව් කරන පන්සිල් නොරකින සියලු දෙනා ම සපා කයි. සපා කා මරා දමයි. මේ කථාව ඇසූ රජු ද රටවැසියෝ ද බියට පත්වී පන්සිල් රකින්නට පටන් ගත්හ. රටේ අපරාධ නැති විය. මෙසේ ආ මහල්ලා ශක්‍රයා ය. බල්ලා දෙවි කෙනෙකි. දැන් ගෞතම බුද්ධ ශාසනය පිරිහී යන කාලයයි. එහෙත් ශක්‍රයා මෙහි එන්නේ නැත.ජාතක පොතේ කථා කීපයක ම දෙතිස් වධ ගැන කියවේ. ඒ දෙතිස් වධවලින් එකක් වූ උල සිටුවීම බරපතළ වැරදිකරුවන්ට දී ඇත. “දිවැස් හුල” තැබීම බරපතළ දඬුවමකි. එය දෙන්නේ මිනිසුන්ට පේන්නට ය.එවැනි දඬුවම් දෙන බව මිනිසුන් දකින විට මිනිස්සු අපරාධවලට නොපෙළඹෙති. එය මිනිස් හදවතට කා වැදීමකි. කාටත් නොපෙනෙන සේ හොර රහසේ ම එල්ලා මැරීම මිනිස් හදවත්වලට කා නොවදින්නේ ය.ශ්‍රී ලංකාවේ අපරාධ නැති කිරීමට නම් පොලිසිය ඇතුළු ත්‍රිවිධ හමුදාවන්ට මනුෂ්‍යත්වයට සැලකීමට උගැන්විය යුතු ය. ඔවුන් අතර මිනිස් ගුණ දහම් වගා කළ යුතු ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=f1002104</link>
    <topic> </topic>
    <author>සටහන -ඉරෝෂිණී දීපිකා ඡායාරූප -සමන් ශ්‍රී වෙදගේ</author>
    <content>දුරුත්තේ සීතලෙන් මිදෙන්නට තණ පත් මත සීතල පිනිබිඳු ගුලි ගැහුණා. ඒත් හීන් හිරු රැස් කෙඳි බිමට පතිත වන්නට ගතවුණේ නිමේෂයකි. ක්‍ෂිතිජ ඉම සොයා වෙහෙසෙන රළ පේළි කිසිම විඩාවක් නැති සෙයක් මවා පාමින් ඉහළට එසවුණා.කරදිය සුළගේ එතුණු මිනිසුන් දවසේ මෙහෙවර පිණිස පියවර නැඟුවා. සියලු අභියෝග හමුවේ නොසැලෙන ගාලු කොටුව, සිදුවන සියලු විපර්යාස දෙස නෙත් නොහෙළා බලා සිටියා. කාෂ්ටක අව්ව දරාගත නොහැකිව හෙබ්ත්වුණු මිනිසුන්...ගැහැනුන් මහමඟ එහාමෙහා යන හැටි.මේ සියලු දසුන් අතරින් අපි ගාල්ල බන්ධනාගාර භූ®මියට ප්‍රවේශ වුණා. ජීවිතය වරදවාගත් ගැහැනුන් සහ මිනිසුන් කොටු පවුර තුළ සිර වෙලා. විවිධ ගැටලු නිසා හෙම්බත් වුණු, විවිධාකාරයෙන් පදම් වුණු මිනිසුන්ගේ ජීවිත අතර ගෙවුණු හෝරා කිහිපයක මතකය අතරින් රාසම්මාගේ රුව මැවී පෙනුණා.ඇගේ ඇඟ හැම තැනම සීරීම්, තුවාල, කැලැල්වල ප්‍රමාණය මෙපමණකැයි මට සිතාගත නොහැකි වුණා. බෙල්ල, අත් සහ පාදවල සෑම තැනකම තිබුණේ කැපුම් තුවාල ඒවාට මැහුම් දමලා, තවමත් මැකී නොගිය කැලැල්.බොකුටු කොණ්ඩය පිළිවෙළකට පීරලා. බුලත් විටකින් සප්පායම් වූ මැයගේ දෙතොල්, බුලත් කහටින් නැහැවිලා. හෙමින් සීරුවේ පියවර තබමින් ගමන් ගන්නා ඇය, තමා අතීතයේ කළ කී දෑ අතර නිමේෂයක් රැඳී සිටියා.සිදු වූ සියල්ල සිහිනයක් නෙමෙයි. මළ හිරු බැස යන ගොම්මන් යාමයේ ඇගේ මතකය තුළ නිදන්ගත වු ඒ කතාව සැබෑවක්. එහෙත් ඒ සත්‍ය කතාව තත්ත්පර කිහිපයක් තුළ දුටු සිිහිනයක් වගේ යැයි මට හිතුණා.නැඟෙන ගිනි දලුරාසම්මගේ මුහුණේ රැඳී තිබුණේ මද සිනහවක්. ඒත් ඇය ජීවිතය එපා යැයි සිතෙන තරමේ පීඩාවකින් හෝ තැවි තැවී ජීවත් වන බවක් නම් පේන්න තිබුණේ් නෑ. කලකිරුණු දිවියක් තමන්ට උරුම වෙලා තිබුණේ අද නෙමෙයි.මීට ටික කාලයකට පෙර කියලයි ඇය කිව්වේ. හිර ගෙදරට ආවේ මගේ කරුමයක් නිසා කියල නම් ඇය කොයිම මොහොතකවත් පැවසුවේ නෑ. හැම දෙයක්ම සිදුවෙලා අවසන්. ඒ ඇගේ අවංක සිතින් පවසන වදනක්.“මට දැන් වයස අවුරුදු 39 ක්. ගම මාතර. මට දරුවො හත් දෙනෙක් ඉන්නවා. පුතාලා පස්දෙනයි දූලා දෙන්නයි. මගේ එක දරුවෙක් විවාහකයි. ඉතිරි හයදෙනාම තවම ඉගෙන ගන්නවා.මගේ ජීවිතයේ මේ කෙටි කාලය තුළ මං හොඳටම දුක් විඳලා ඉන්නේ. මට දැන් දුක කියන දේ හොඳට හුරු පුරුදුයි. කොයිම වෙලාවකවත් මං ජීවිතය ගැන කම්පා වෙන්නේ නෑ. හැමදේම වෙන්නේ අපේ හොඳට කියලයි මං හිතන්නේ. මට සිද්ධ වුණ කිසිම දෙයක් ගැන දුකක් නෑ.මිනිසුන්ගේ ජීවිත විවිධාකරයි. ඒ අය මුහුණ දෙන අත්දැකීම් විවිධයි. දුක සතුට විඳීන විඳවන ආකාරය විවිධයි. රාසම්මත් එහෙම තමයි. තවමත් අවසන්ව නැති වෛරයක් හිත තුළ පැසව පැසවා තිබෙනවා. බුර බුරා නැඟෙන ගිනි දලු වගේ ඇගේ හිත ද්වේශයෙන් පිරිලා. ඒ තමා බහ තෝරන වයසේ ඉඳන් හඳුණාගෙන සිටි සෙල්ලසාමි සම්බන්ධයෙනුයි.‘’රාසම්මා, බන්ධනාගාරෙට එන්න හේතුව මොකක්ද ?“මිනී මැරුම් චෝදනාවක්”“ඔයා එහෙම දේකට සම්බන්ධ වුණාද ? ”“ ජීවිතේ දුකමයි හැමදාම තිබුණෙ. මට විතරක් නෙමෙයි, මගේ දරුවන්ටත් මේ මිනිහා හරියට හිරිහැර කළා. හැම විනාශයකටම හේතුව මේ මිනිහගේ නරක හැසිරීම.”දමිළ වුවත් ඇය සිංහල බස හොඳින් හසුරවයි. තමාගේ හිතට එන ඕනෑම ආවේගයක් සිතේ දරාගෙන නොසිට පවසයි. එහෙත් වෙනත් කාන්තාවන් මෙන් දෙකොපුල් තලා දෝරේ ගලා යන පරිදි කඳුළු නොසලයි. දැඩි සිතක් ඇත්තියක සේ ඇය හැසිරෙයි. වරෙක කල්පනා කරමින් සිටී. හිතෙන විට සිය කතාව කියාගෙන, කියාගෙන යයි.“ම්... මගේ කතාව කියන්නම් . ම්හ්...ඒත්... කමක් නෑ මං කියන්නම්. මගේ කතාව දැනගන්නට පස්සේ මං විඳවපු දුක කොයි තරම් ද කියලා ඔයාලට හිතෙයි. ඔයාලට දැනෙයි. මිනිසුන්ගේ ජීවිතවලට ඕනෑවට වැඩිය කරදර කළහම මේ වගේ ප්‍රශ්න සිද්ධ වෙනවා. අවසානයේ ප්‍රශ්න දාන මිනිහා අපව අතෑරල යනවා. ඒ යන්නෙත් ඉන්න මිනිස්සුන්ට ප්‍රශ්න ඉතිරි කරලයි.මගේ මනුස්සයා මට හරියට වද දුන්නා. දැන් එයා මේ ලෝකේ නෑ.“එයාට මොකද වුණේ ?”“එයාව මැරුවා”“කවුද මැරුවේ ඔයා දන්නවද ඒ අයව?”“ මගේ් මනුස්සයව මැරුවේ මං”“මට කියන්න ඔයාගේ කතාව මුල ඉඳලා” තවමත් කතාවට නොපිවිසුණු රාසම්මා දෙස බලමින් මං පැවසුවේ ඇය තෙපළන මේ කතාවේ අග මුල මට තවමත් ලිහාගත නොහැකි වූ නිසයි. එහෙත් ඇය තවමත් තමාගේ කතාවට නිවැරැදිව ප්‍රවිශ්ට වී නෑ.මේ කතාව කොතනින් පටන් අරන් කොතනින් ඉවර කරන්නද කියලා මට නම් තේරෙන්නෙ නෑ. ඒත් මං මට තේරෙන විදිහට කතාව පටන්් ගන්නම්.අපේ ආදර ලෝකයජීවිතය කියන්නේ වරෙක සුන්දර වූවක්. ඒත් ප්‍රශ්න එන්න එන්න ජීවිතය ගැන තේරුම් ගන්න ලැබෙන අවස්ථා වැඩියි. ප්‍රශ්න එන තරමට තමයි ජීවිතය ශක්තිමත් වෙන්නේ. සුන්දර වෙන්නේ. අපේ ජීවිත සුන්දර කර ගන්නත් අසුන්දර වෙන්නත් බලපාන්නේ අපි ක්‍රියා කරන ආකාරය අනුවයි.“අපි පොඩි කාලේ හිටියේ වත්තක. ඒ කිට්ටුවම වත්තක තමයි සෙල්ලසාමි හිටියෙ. කොහොම කොහොම හරි අපේ පවුල් දෙක අතරේ හිතවත්කමක් ඇති වුණා. අපි දෙන්නත් හොඳ යාළුවෝ වුණා. පුංචිම පුංචි කාලේ ඉඳන්ම මේ මිත්‍රත්වය හොඳින් තිබුණා.සෙල්ලසාමිත්, මාත් වැඩිදුර ඉගෙන ගත්තේ නෑ. එයා පහට යනකං ගියා. මං ඒ තරම්වත් දුර අධ්‍යාපනයක් ලැබුවේ නෑ. ඒකට හේතු වුණේ අපේ ගෙවල් දෙකම දුප්පත් වුණ නිසයි.අපිට ඉගෙන ගන්න පුළුවන් වුණත්, මවුපියන්ගේ ආර්ථික අඟ හිඟ කම් නිසා අපට ඒ වගේ තත්ත්වයකට මුහුණ දෙන්න සිදුවුණා. ඊට පස්සේ අපි දෙන්නම වතුවල වැඩ කළා.දෙන්නම උදේ පාන්දරින් වතුවල කුලී වැඩ කරන්න ගියා. ඔය අතරේදී අපි නිතරම මුණ ගැසුණා. ඒක අවසානේ පේ‍්‍රම සම්බන්ධයක් දක්වා දුරදිග ගියා. අපි නිතර නිතර මුණ ගැහිලා පෙම්බස් දෙඩුවා.අපටත් නොදැනීම අපේ ආදර ලෝකය ගලාගෙන ගියා. ඒ කාලේ මට මගේ ජීවිතය කෙතරම් සුන්දරට දැනුනද ? ඒ නැවුම් ආදරය ? මට සෙල්ලව දකින්නේ නැතිවම ඉන්න බැරි වුණා.මට එයාගෙ හඬ අහන්නේ නැතිව ඉන්න බෑ. අන්තිමට අපි දෙන්නට දෙන්නා දුරස් වෙලා ටික වෙලාවක්වත් ඉන්න බැරි මට්ටමට ආවා. අපි විවාහ වුණා. එතකොට එයාට අවුරුදු 16 යි. මට අවුරුද් 15 යි”“ඒ වගේ ආදරයක් ඇතිව විවාහ වුණ ඔයාලා දෙන්නා අතර කවදාවත් ප්‍රශ්න ඇතිවුණේ නැද්ද ?”නැතිවම නෙමෙයි. පෙම්වතුන් වෙලා හිටිය කාලෙදීත් අපි රණ්ඩු දබර කර ගත්තා. එයා පොඩ්ඩ ඇත්නම් මාව සැක කළා. මං කියන කිසිම දෙයක් අහන්නේ නෑ. මට බැණලා එයා සතුටු වුණා. මට ගැහුවා.මං ඒ හැම දෙයක්ම ඉවසුවා. හැමදාම වත්තේ වැඩ ඉවර වෙලා කළේ හොයපු මුදල් අරගෙන තැබෑරුම් ගානේ ගිය එකයි. දරුවො අපට කොච්චර ඉන්නවද ? අපි හැමොම කාලා, බීලා ජීවත් වෙන්න ඕනෑ කියලා එයා හිතුවේ නෑ.මන් ගැන විතරමයි හිතුවෙ. බීලා ඇවිත් හැමදාම රණ්ඩු කළා. දරුවො අපේ රණ්ඩු බල බලා ඉඳලා අඬලා නිදා ගත්තා. ඒ අයට හරියට ඉගැන්නුවේ නෑ. කන්න නොදෙන මිනිහා උගන්නයිද ? කවදාවක්වත් ඒ ගැන බලාපොරොත්තු තියාගන්න බැහැනෙ. මං වත්තේ වැඩ කරලා හොයන මුදලෙන් අපි කට්ටිය නොමැරී ජීවිත බේරා ගත්තා.”ලේ ගඟක් මැදඒ විතරක් නෙමෙයි. මේ මිනිහා රණ්ඩු වෙන්නේ අවුරුදු 18 ක් වයස මගේ පුතාව මට ජෝඩු කරලයි. මට පුතාව සම්බන්ධ කරලා බනිනවා. පුතාට මාව සම්බන්ධ කරලා බනිනවා. අවසානේදී මොකද වුණේ ? එයා මැරුණා මං හිරිගෙට ආවා. දරුවො ටික අම්මයි තාත්තයි නැතිව ගෙදර තනිවෙලා ඉන්නවා.“ගෙදර ප්‍රශ්න තිබුණා. රණ්ඩු වුණා. ඒත් සෙල්ලව මරන්න තරම් දරුණු ප්‍රශ්නයක් වුණාද ?”“මං ඒ කතාවත් කියන්නම්. එක දවසක් එයා හොඳටම බීලා ආවා. ඇවිදින් මාත් එක්ක රණ්ඩු වුණා. එක පාරක් එයා කේන්ති ගිහින් ඇවිත් මගේ බෙල්ල මිරිකුවා. ලොකු පුතා විගහට පැනලා මාව බේර ගත්තා. තාත්තා කවදාහරි අම්මව මරනවා. අම්මා පරිස්සම් වෙන්න කියලා එයා මට නිතරම කියනවා. එදත් ඒ දේ කිව්වා.මෙයා වත්තේ ඉඳන් ආවේ බීලා. ගෙදර එනකොට තව කසිප්පු අරන් ඇවිත් තිබුණා. මගේ බෙල්ල මිරිකුවට පස්සේ එයා කාමරේට වැදිලා බිව්වා. බීලා ආයෙත් බැණ බැණ ආවා. මං කුස්සියේ වැඩ කර කරා හිටියා.සෙල්ලා දුවගෙන ඇවිත් දුවව බදාගෙන අතවර කළා. මම මේ දේ බලාගෙන ඉන්න බැරිම තැන සෙල්ලට ගැහුවා. එයා මාව එළියට තල්ලු කරලා දැම්මා. මට ගෙට එන්න එපා කියලා තර්ජනය කළා.ඊට පස්සේ එයා ගෙයි තිබුණ පුටු ටික අරගෙන ගින්දර දැම්මා. උඹව පුච්චන්නෙත් මේ විදිහට තමා බලාගනිං කියලා කිව්වා. ඒ වැඩ ටික කරලා වෙරි මරගාතේම ගිහිං නිදාගත්තා.මමත් හොඳටම ඉවසීමේ සීමාව ඉක්මවලා හිටියේ. හැමදාම මේ දුක විඳවන්න බෑ කියලා හිතුන මං පිළිකන්නේ තිබුණ උදලු කෙටිය අරගෙන ගිහින් එයා නිදි පැදුරේ හිටිද්දීම තුන් සැරයක් කෙටුවා. එයා ලේ ගඟක් මැද මැරිලා හිටියා.”රාසම්මා මේ සිද්ධියෙන් කම්පිත වුත් ඇය ඒ බව අපට හැගෙව්වේ නෑ. ඇය කියන්නේ තවදුරටත් දුක් වේදනා විඳවන්න බැරි කේන්තියට තමාගේ සැමියව මරලා දැම්මා කියලයි.ඊට පස්සේ මං ලොකු පුතාට අඬගහලා පොලිසි යන බව කිව්වා. මහ රෑම ළමයි දෙන්නෙක් එක්ක මං පොලිසි ගියා. සිද්ධිය කිව්වා පස්සේ මට මේ තැන හිමි වුණා.“සෙල්ලා මීට පෙරත් දුවට කරදර කරලා තියෙනවද ?”“ඔය පළවෙනි අවස්ථාව නෙමෙයි.එයා මං නැති දවස්වලට ඔය වගේ වැඩවලට යොමුවෙනවා. එයා මැරෙන්න ටික දවසකට කලිං මං හිටියෙ කරාපිටිය රෝහලේ. ඒ හිටිද්දීත් මේ මිනිහා එක රෑක දුවට අතවර කරන්න හදලා. එයා කෑ ගහලා. අනෙක් දරුවො ඇහැරිලා. ඊට පස්සේ කට්ටියම වත්තේ බංගලාවට ගිහිං නිදාගෙන.මං කළ දේ ගැන පොඩ්ඩක්වත් පසුතැවෙන්නේ නෑ. මට දුක එයා ගැන නෙමෙයි. එයා නැතිවෙලත් මගේ දරුවො දුකෙන් ජීවත්වෙන එක ගැනයි.”ඇය උද්වේගකර හඬකින් තෙපලයි. ඒ සියලු වදන් කොටු පවුරේ වැදී දෝංකාර දෙනු මට ඇසුණා.මෙහි සියලු නම් ගම් මනඞකල්පිත යි.බන්ධනාගාර කොමසාරිස් ජනරාල් මේජර් ජනරාල් වී.ආර්.සිල්වා මහතා,ගාල්ල බන්ධනාගාර අධිකාරි ගාමිණී විජේසිංහ මහතා ඇතුළු ගාල්ල බන්ධනාගාර සුබසාධන අංශයේ සියලු නිලධාරීන්ට විශේෂ ස්තූ®තිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>10</day>
    </date>
    <link>http://www.dinamina.lk/2010/02/10/_art.asp?fn=f1002105</link>
    <topic> </topic>
    <author>මනෝලි සුබසිංහ</author>
    <content>දශක ගණනාවක් පුරාවට නාට්‍ය කලාකරුවන්ට බුහුමන් ප්‍රණාම දක්වනු පිණිස එළි දැක්වෙන ‘අභිනය’ ග්‍රන්ථය නාට්‍ය කලාව උදෙසාම වෙන් වූ සුවිශේෂී ග්‍රන්ථයකි. දශකයක් තුළ බිහි වූ නිර්මාණකරුවන් අතරින් තෝරාගත් සුවිශේෂී නිර්මාණකරුවන් කිහිප දෙනෙකු හෝ නාට්‍ය කලාව උදෙසා මහඟු මෙහෙවරක් කළ ප්‍රවීණයකු ගේ සේවාව අගයමින් උපහාර වශයෙන් පළ කෙරෙන ‘අභිනය’ - 10 කලාපය මෙවර වෙන්වූයේ 80 දශකයේ තෝරාගත් නාට්‍යකරුවන් කිහිප දෙනෙකු සහ ඔවුන්ගේ විශිෂ්ට නිර්මාණ විශ්ලේෂණය සඳහා ය.අසූව දශකයේ නාට්‍යකරුවන් හට ප්‍රණාම දක්වමින් නිකුත් කොට ඇති මෙවර ‘අභිනය - 10 කලාපය’ සංස්කරණය කොට ඇත්තේ ජාතික නාට්‍ය අනුමණ්ඩලයේ සාමාජිකයකු සේම කැලණිය විශ්වවිද්‍යාලයේ නාට්‍ය හා රංග කලාව සහ ප්‍රතිභිම්භන මූලික කලා අධ්‍යයන ඒකකයේ (Image Arts)  අංශ ප්‍රධානී ජ්‍යෙෂ්ඨ කථිකාචාර්ය චන්ද්‍රසිරි බෝගමුව මහතා යි.චන්ද්‍රසිරි බෝගමුව මහතා විසින් සංස්කරණය කරන ලද දෙවැනි ‘අභිනය’ කලාපය මෙය වෙයි. ආදි ආනන්දියකු වන චන්ද්‍රසිරි බෝගමුව මහතා ග්‍රන්ථ කතුවරයකු හැරුණු විට මාධ්‍යවේදියෙකි. වීඩියෝ සංස්කරණය මෙන්ම ග්‍රන්ථ සංස්කරණ ශිල්පියෙකු ද වෙයි.ඔබ ‘අභිනය’ කලාප දෙකක සංස්කාරකවරයෙක්. ‘අභිනය’ කලාපය උදෙසා නිර්මාණකරුවන් තෝරා ගැනීමේ දී විශේෂිත වූ නිර්ණායකයන් තිබෙනවා ද?නාට්‍ය අනු මණ්ඩලයේ අපි “අභින” කලාපය මුද්‍රණය කිරීමේ දී හැමදාමත් එක්තරා පියවරක් අනුගමනය කරනවා. ඒ පියවර මෙවරත් අනුගමනය කළා.ඒ තමයි “අභිනය” කලාපය තේමා දශකයේදී තම ප්‍රථම නාට්‍යය අධ්‍යක්ෂණය කරමින් නාට්‍ය ක්‍ෂේත්‍රයට පිවිසි නැතිනම් වඩාත්ම නිර්මාණශීලී නාට්‍ය ඉදිරිපත් කරමින් ඉන් අනතුරුව තවදුරටත් නාට්‍ය ක්‍ෂේත්‍රයේ රැදී සිටිමින් රංග කලාවේ විවිධ අංශවලට දායක වෙමින් සිංහල නාට්‍ය කලාවේ වර්ධනයට කැපී පෙනෙන මෙහෙවරක් ඉටු කළ යන නිර්ණායක යයි.ඒ පදනමේ ඉඳලා අපි මෙවර අභිනය - 10 කලාපයටත් නාට්‍යකරුවන් දහ දෙනෙකු තෝරා ගත්තා. සෝමලතා සුබසිංහ, ජයලත් මනෝරත්න, සුසිල් ගුණරත්න, ඊ. එම්. ඩී. උපාලි, ජනක් ප්‍රේමලාල්, මංගල සේනානායක, ජයන්ත චන්ද්‍රසිරි, අශෝක හඳගම, ප්‍රසන්න විතානගේ, ප්‍රසන්නජිත් අබේසූරිය යන නාට්‍යවේදීන් දස දෙනාගෙන් නාට්‍ය ලෝකය ඒකාලෝක කරන්නට ලැබුණු දායකත්වය සහ ඔවුන්ගේ නිර්මාණ දිවිය විමර්ශනය කරන්නටත් මෙම ප්‍රකාශය වෙන්කළා.මේ හැමෝම 80 දශකයේදී වඩාත් ම ආකර්ෂණීය සහ ප්‍රශස්තම නාට්‍යය නිර්මාණය කරමින් නාට්‍ය ක්‍ෂේත්‍රයේ රැඳී සිටිමින් නාට්‍ය කලාවේ පෝෂණය දියුණුව උදෙසා විශාල වශයෙන් දායකත්වය දැක් වූ නාට්‍ය්‍ය ශිල්පීන් බව රටම දන්නා කාරණයක්.නමුත් මේ නාට්‍යකරුවන් අතරේ සිටින සෝමලතා සුබසිංහ නාට්‍යවේදිනිය 80 දශකයට ගැළපෙන්නේ කොහොම ද? ඇය නාට්‍යවේදිනියක් ලෙස දීර්ඝ අත්දැකීම් ලද ජ්‍යෙෂ්ඨ ශිල්පිනියක්. මා නිවැරැදි නම් ඇයගේ නාට්‍ය කලාවට වූ මෙහෙවර අගයමින් අභින කලාපයක්ම වෙන් කළ යුතුව තිබුණා නේද?ඇය අපට සිටින ජ්‍යෙෂ්ඨතම නාට්‍යවේදිනියක්. ඒ වගේම සිනමා නිළියක්. සෝමලතා සුබසිංහ ජ්‍යෙෂ්ඨ නාට්‍යවේදිනිය, මහාචාර්ය එදිරිවීර සරච්චන්ද්‍රයන්ගේ, ගුණසේන ගලප්පත්ති වැනි ප්‍රවීණයනගේ නාට්‍යවල රඟපෑවත් ප්‍රසිද්ධ වේදිකාවේ නාට්‍ය අධ්‍යක්‍ෂණයට පිවිසෙන්නේ 80 දශකය ආරම්භයේදී යි. ඇගේ නාට්‍ය්‍ය කලාව තුළ සුවිශේෂිම දශකය වන්නේ් 80 දශකයයි.සරච්චන්ද්‍රයන්ගේ ‘පේමතෝ ජායතී සෝකෝ’ නාට්‍යයෙන් 1969 දී රංගනයට පිවිසෙන ජයලත් මනෝරත්න නාට්‍ය අධ්‍යක්‍ෂණයට යොමු වෙන්නේ 1980 දී යි. මේ නාට්‍යකරුවන් දස දෙනාගෙම කැපී පෙනෙන නිර්මාණ රාශියක් බිහි වෙන්නේ 80 දශකයේ දී යි.සෝමලතා සුබසිංහ කියන්නේ අපට සිටින ජ්‍යෙෂ්ඨතම, ප්‍රතිභාන්විත රංගන ශිල්පිනියක්, නාට්‍ය අධ්‍යක්‍ෂවරියක්. නාට්‍ය ගුරුවරියක් බව අප කිසිසේත්ම අමතක කරන්නේ නැහැ. ඇය විශිෂ්ට රංගන ශිල්පිනියක් බවට කිසිම සැකයක් නැහැ.සංස්කෘතික අමාත්‍යංශය සහ ජාතික නාට්‍ය අනුමණ්ඩලය එක් වී එළිදක්වන මෙම ග්‍රන්ථයේ අරමුණ කුමක් ද?නාට්‍ය හා රංග කලාව අද වන විට පාසල් මට්ටමින්, එනම් හය වසරෙන් පටන් ගෙන විශ්වවිද්‍යාල ශාස්ත්‍රපති (ර්ඒ) උපාධිය දක්වා උසස් අධ්‍යාපනය දක්වා මට්ටමකට ගෙනැවිත් තිබෙනවා.එනිසා නාට්‍ය හා රංග කලාව හදාරන ඕනෑම සිසුවකුට මෙම පොත කියවීමෙන් දැනුමක් ලැබීය හැකියි. උසස් අධ්‍යාපනයට නාට්‍ය හා රංග කලාව හදාරන විද්‍යාර්ථයින්ට, ගුරු භවතුන්ට, විශ්වවිද්‍යාල විද්‍යාර්ථයින්ට, විශ්වවිද්‍යාල ආචාර්යවරුන්ට නාට්‍ය හා රංග කලාව පර්යේෂණ කරන විද්වතුන්ට එක හා සමාන වැදගත්කමක් ඇති කෘතියක් වන බවට කිසිම සැකයක් නැහැ. ඇත්තටම නාට්‍ය හා රංග කලාව විෂයයට ඇල්මක් දක්වන අයට අභිනය කලාප අත්පොතක් විදියට ළඟ තබාගත හැකි වටිනා ග්‍රන්ථයක් බව මම පවසන්නේ එහි සංස්කාරවරයා හින්දම නෙමෙයි. මෙම ‘අභිනය - 10’ කලාපයට අන්තර්ගත ලිපි ලියූ ඒ විද්වත් කණ්ඩායම ගැනත් සිහිපත් කළ යුතුයි.සුගත් වටගෙදර, විජේරත්න පතිරාජ, නිශ්ශංක දිද්දෙනිය, ඩග්ලස් සිරිවර්ධන, සමන් සොයිසා, පූජිත ද මෙල්, පියල් කාරියවසම්, සුනිල් මිහිඳුකුල, මහාචාර්ය සරත් විජේසූරිය, සෙනෙවිරත්න රොද්‍රිගු, නාට්‍යවේදීන් පිළිබඳ ලිපි ලිවීමෙන් දායක වී තිබෙනවා.මේ නාට්‍යකරුවන් සහ ඔවුන්ගේ නිර්මාණ දිග හැරුමට අමතරව ම’විසින් ලියන ලද අසූව දශකයේ නාට්‍යකලාව පිළිබඳ විමසුමක් සහ ආචාර්ය සේනානායක්කාර විසින් ලියන ලද ‘වන්නියේ වේදිකාව‘ ගැන මගේ මතකය’ ලිපි දෙකක් මෙවර අභිනය කලාපයට ඇතුළත් වෙනවා.මෙය ගුරුවරුන්ටත් ඉගෙන ගන්න දරුවන්ටත් තොරතුරු සොයා ගත හැකි කදිම පොතක්. සමකාලීන නාට්‍ය කලාව ගැන පර්යේෂණ කරන විද්වතුන්ට මෙම ග්‍රන්ථය තොරතුරු ගබඩාවක් හා සමානයි. ශාස්ත්‍රීය දැනුම සහිත වටිනා කමක් ඇති පොතක්.අභිනය - 10 කලාපය ග්‍රන්ථය සංස්කාරක දක්වා ඔබ පැමිණි ගමන ගැන සිහිපත් කළොත් ?කොළඹ රාජකීය විද්‍යාලයෙන් සහ ආනන්දයෙන් ඉගෙනුම හමාර කරලා මම කැලණිය විශ්වවිද්‍යාලයට ඇතුළත් වුණේ 1976 දීයි. 1981 දී ලලිත කලා ගෞරව උපාධි හිමියෙකු විදියට විශ්ව විද්‍යාලයෙන් පිට වෙලා මම ටී එන් එල් රූපවාහිනි ආයතනයට සම්බන්ධ වුණා. වසර දහයක් පමණ කඩින් කඩ මම එහි වැඩසටහන් අධ්‍යක්‍ෂවරයෙකු, සංස්කරණ ශිල්පියෙකු ලෙස කටයුතු කළා.සිංහල වේදිකා නාට්‍ය රූපවාහිනී මාධ්‍යයට පරිවර්තනය කරමින් වැඩිම දිගු වේදිකා නාට්‍ය ප්‍රමාණයක් නිර්මාණය කළේ මම යි. මම සංස්කරණය කළ ප්‍රථම සඟරාව වුණේ රාජ්‍ය නාට්‍ය්‍ය විශේෂ උත්සව කලාපය වූ ‘පංච’ සඟරාව යි. ‘රූපවාහිනි විද්‍යාව සහ කලාව‘ සහ ‘සමකාලීන සිංහල වේදිකාව‘ මම ලියූ ශාස්ත්‍රීය ග්‍රන්ථ දෙකක්.වැඩිපුරම වේදිකා නාට්‍ය්‍ය කලාව ගැන ලියන්න පෙළඹුණේ ඇයි?මගේ විනෝදාංශය සහ මම හුඟක් පරයේෂණ කළේ නාට්‍ය්‍ය පැත්තෙනුයි. ඒ වගේම මට දීර්ඝ කාලයක් තිස්සේ නාට්‍ය අනුමණ්ඩලයේ සාමාජිකයෙක් ලෙස කටයුතු කරනවා. එනිසා මම නාට්‍ය හුඟක් බලන්න පුරුදු වුණා.ලංකාව පුරා යමින් අපි විශාල වශයෙන් නාට්‍ය බලමින් විනිශ්චය මණ්ඩලවල කටයුතු කරන්න ලැබීම නිසාත් නාට්‍ය කෙරෙහි මගේ බැඳීම තවත් වැඩි වුණා. ඒවගේම නාට්‍ය කලාව පිළිබඳ පොතපත ලියැවෙන අවස්ථා දකින්න ලැබෙන්නේ හරිම අඩුවෙන්. ඒ නිසා ඒ හිඩැස යම් තරමකින් හෝ පිරවීමේ දායකත්වය ට මමත් දායක වුණා වැනි හැඟීමක් අද මට තිබෙනවා.විශ්වවිද්‍යාල ආචාර්යවරයකු හැටියට ශාස්ත්‍රීය වශයෙන් එවැනි කටයුතුවල නියැලීම එක් අතකින් අපගේ වගකීමක් වෙනවා. අපි පොතේ උගත්තු නෙමෙයි. හුඟ දෙනෙක් ඉන්නේ එහෙම අයනේ. නමුත් අපි න්‍යායාත්මක කරුණු ඉගෙන ගෙන ප්‍රායෝගිකව භාවිතාවට එක් කළ උගත්තුයි.නාට්‍ය කලාවේ හෙට දවස ගැන සුබ පෙරනිමිති දකින්නට තිබෙනවාද?තිස් වසරක යුද්ධය නිමාවීමත් එක්ක දැන් දැන් ප්‍රේක්‍ෂකාගාර පිරි ඉතිරී යෑමක් අපි දකිනවා. තරුණ පිරිස් වැඩි වැඩියෙන් නාට්‍ය පැත්තට උනන්දු වන බවක් පෙනෙනවා. විශේෂයෙන්ම ප්‍රවීණ නාට්‍ය නිර්මාණකරුවන් නාට්‍ය ක්‍ෂේත්‍රයෙන් ඉවත් වන කොට නවක දක්‍ෂ තරුණ පිරිස් නාට්‍ය නිර්මාණයට ඉදිරිපත් වන බවක් පෙනෙනවා. ඇත්තටම මේ තරුණයෝ දක්‍ෂයි. ඒ බව අපි පසුගිය කාලේ පුරාවට දැක්කා. නාට්‍ය ක්‍ෂේත්‍රය තුළ මෙවැනි දක්‍ෂතා පිරි පිරිසක් බිහි වීමට බල පෑ ප්‍රධාන සාධකයක් හැටියට මම හිතන්නේ විධිමත් නාට්‍ය පාඨමාලා දැනුම.ඉස්සර නාට්‍ය හැදුවේ ආසාවට ඉවෙන් වගෙයි. නමුත් දැන් එහෙම නෙමෙයි. ක්‍රමානුකූලව විදිමත්ව නාට්‍ය උගත් දරු පරපුරක් මේ ක්‍ෂේත්‍රයේ සිටීම නිසා එහි ප්‍රතිඵලයක් විදියට පෙරට වඩා නිර්මාණාත්මක පැත්තෙන් නාට්‍ය කලාවේ ප්‍රබෝධයක් දකින්න පුළුවන් කිව්වොත් නිවැරැදියි. නාට්‍ය කලාව කියන්නේ තරුණ ජවයෙන් ඉදිරියට යන කලාවක්.යෞවනත්වයේ ජවයත් එක්ක තමයි වේදිකා නාට්‍ය කලාවේ ප්‍රබෝධය පවතින්නේ. ඒ නිසා නාට්‍ය කලාවේ හෙට දවස අඳුරු නැහැ.කැලණිය විශ්වවිද්‍යාලයේ නාට්‍ය හා රංග කලාව සහ ප්‍රතිබිම්භන මූලික කලා අධ්‍යයන අංශයේ වර්තමාන අංශාධිපති ඔබයි. මේ නව තනතුර සමඟ ඔබගේ මතු බලාපොරොත්තු මොනවාද?මෙම අංශය මඟින් දැනට ශාස්ත්‍රවේදී සාමාන්‍ය උපාධිය සහ විශේෂවේදී ලෙස උපාධි පාඨමාලා දෙකක් උගන්වනවා. ඒවගේම නාට්‍ය කලාව පැත්තෙන් මම නිතරම විද්‍යාර්ථයින් ඉදිරියට ගෙනයන්නට වැඩපිළිවෙළවල් සකස් කර තිබෙනවා.මේ මාසේ 15 වැනිදා ඉඳලා 19 වැනිදා දක්වා නාට්‍ය උළෙලක් විශ්වවිද්‍යාල ධර්මාලෝක ශාලාවේදී පැවැත්වෙනවා. ඒ වගේම ලබන වර්ෂයේ සිට සිනමාව සහ රූපවාහිනි පිළිබඳව ශාස්ත්‍රවේදී උපාධි පාඨමාලාවක් (BA in film and Televition) හඳුන්වා දෙන්නටත් සැලසුම් සකස් කර තිබෙනවා.මේ කටයුත්ත ආචාර්ය ඩී. බී. නිහාල්සිංහයන්ගේ මූලිකත්වය ඇතිව සකස් කළේ. අධ්‍යයන අංශය හරහා කරන්නට බලාපොරොත්තු වන අලුත්ම වැඩපිළිවෙළ එයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=n1002111</link>
    <topic>ෆොන්සේකා ගැන මුල්මඔත්තුව ටිල්වින්ගෙන්</topic>
    <author>නුවන් කොඩිකාර</author>
    <content>සරත් ෆොන්සේකා මහතා හමුදා සේවයේ යෙදී සිටියදී දේශපාලනය කළ බවට මුල්ම සාක්කිය ලබාදී ඇත්තේ ජනතා විමුක්ති පෙරමුණේ ප්‍රධාන ලේකම් ටිල්වින් සිල්වා මහතා බව ජාතික නිදහස් පෙරමුණේ නායක විමල් වීරවංශ මහතා ප්‍රකාශ කරයි.ෆොන්සේකා මහතා අමෙරිකාවට ගිය අවස්ථාවලදී තමන්ගෙන් උපදෙස් ලබා ගත් බව ද ටිල්වින් සිල්වා මහතා කියා තිබේ. එමෙන්ම එක්සත් ජාතික පක්ෂ මන්ත්‍රීවරයකු ද ඔහු සමග දුරකථනයෙන් කතා කොට ඇති බව ද විමල් වීරවංශ මහතා පවසයි. සරත් ෆොන්සේකා මහතා අත්අඩංගුවට ගෙන ඇත්තේ ආරක්‍ෂක මාණ්ඩලික ප්‍රධානී සහ යුද හමුදාපති ධුරයන්හි යෙදී සිටියදී දේශපාලනය කරමින් රජය පෙරළීමට කුමන්ත්‍රණ කළ බවට ලැබුණු සාක්කි අනුව යැයි ද විමල් වීරවංශ මහතා පැවැසීය.ෆොන්සේකා මහතා දේශපාලන පළිගැනීම් මත අත්අඩංගුවට ගෙන ඇති බවට ගෙන යන ප්‍රචාරයේ කිසිදු සත්‍යතාවක් නැතැයි ද හෙතෙම කීය. ජාතික නිදහස් පෙරමුණ මූලස්ථානයේ ඊයේ (10) පැවැති මාධ්‍ය හමුවේදී විමල් වීරවංශ මහතා එසේ ප්‍රකාශ කෙළේය. ඉතිහාසයේ සිටි කිසිදු හමුදා නායකයකු දේශපාලනය ඔළුවේ තබාගෙන හමුදාවට නායකත්වය නොදුන් බවත්, එසේ කළ පිරිස් හට යුද හමුදා නීතිය යටතේ දඬුවම් ලබා දී ඇති බවත් ඒ මහතා පෙන්වා දුන්නේය.හමුදාව දේශපාලනීකරණය වූයේ නම් යුද ජයග්‍රහණ ලබා ගැනීමට පහසු නොවන බවද හෙතෙම කීය.ෆොන්සේකා මහතා අත්අඩංගුවට ගැනීමෙන් පසු රට පුරා විවිධ මත තියෙනවා. ඕනෑම අයෙකුට මත දරන්න නිදහස තියෙනවා. නමුත් මේ කාරණාව සුළුවෙන් තැකිය යුතු නොවේ.ෆොන්සේකා බලයට පැමිණියා නම් කතා කරන්නට අපි අද නැහැ. ඔහු බලයට පැමිණි විගස පැය 24 න් පැය 72 න් සහ නිවාස අඩස්සියේ තියා ගන්නා පිරිසේ ලේඛන සකස් කර තිබුණ බවද කීය. යුද හමුදා විනය කඩ කරමින් , හමුදාවට අකැප දේවල් කරමින් කටයුතු කළ නිසා හමුදා පොලීසිය ෆොන්සේකා මහතා අත්අඩංගුවට ගෙන තිබෙනවා.ඔහු වැරදි කරලා නැත්නම් නිදොස් බව ඔප්පු කළ හැකියි. හමුදාවෙන් විශ්‍රාම ගියපු අයකු මාස හයක් යනකම් හමුදා නීතියට යටත්ව සිටිනවා. හමුදාපතිවරයකු පහළ පිරිස් හට ආදර්ශවත් විය යුතුයි. එසේ නොමැතිව හමුදාව පාවාදීමට කටයුතු කළහොත්, ඊළඟ පැමිණෙන අය පවා එලෙස හැසිරෙන්න උත්සාහ ගන්නවා. දේශපාලනයට පැමිණියා කියා කිසිවෙකුට හමුදාව පාවාදීමට අයිතියක් නැහැ.එසේ කරනවා නම් ඔහු දේශද්‍රෝහියෙක් වෙනවා. හමුදාවේ විනය වැටීමට ඉඩ නොදිය යුතුයි. අනාගතයේ කිසියම් හෝ ප්‍රශ්නයක් මතු වුවහොත් එය මර්දනය කිරීමට විනයගරුක හමුදාවක් සිටිය යුතු යැයිද විමල් වීරවංශ කීය. මේ අවස්ථාවට ජාතික නිදහස් පෙරමුණේ ජාතික සංවිධායක ජයන්ත සමරවීර, මාධ්‍ය ප්‍රකාශක මොහොමඩ් මුසාමිල් මහත්වරුන් සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=n1002112</link>
    <topic>අලුත්කඩේ උසාවියට බලෙන් ඇතුළුවීමට ගිය එජාප-ජවිපෙ පිරිසක් පලවා හැරෙති</topic>
    <author>සුබාෂිනි සේනානායක</author>
    <content>කොළඹ අලුත්කඩේ උසාවි සංකීර්ණයට බලෙන් ඇතුළුවීමට ගිය එක්සත් ජාතික පක්ෂයේ සහ ජනතා විමුක්ති පෙරමුණේ කළහකාරී පිරිසක් පොලිසිය ඊයේ (10) පලවා හැරියේ ය.අධිකරණයට එරෙහිව මෙම කළහකාරී පිරිස සහ මැරයන් මෙහෙයවීමේ කාර්යයට එජාපයේ නියෝජ්‍ය නායක කරු ජයසූරිය මහතා මූලිකත්වය දුන් බවද වාර්තා වෙයි. ඔහුගේ සහායට එජාප මන්ත්‍රීවරුන් වන දයාසිරි ජයසේකර, දොස්තර ජයලත් ජයවර්ධන, ජනාධිපති අපේක්ෂකයකු වූ සිරිතුංග ජයසූරිය යන මහත්වරු පැමිණ සිටියහ.යුද හමුදා පනත අනුව හමුදා පොලිසිය මගින් අත්අඩංගුවට ගෙන සිටින හිටපු හමුදාපතිවරයාට සහාය පිණිස මෙම කළහකරුවන් අළුත්කඩේ උසාවි සංකීර්ණයට පැමිණ කලබල කර ඇත්තේ අධිකරණයට අපහාස කිරීම සම්බන්ධයෙන් එජාපයට ඇති ජන්ම ගතිය නිසා යැයි බොහෝ දෙනා පැවසූහ. මෙම කළහකාරි පිරිස විසුරුවා හැරීමට පොලිසිය කදුළු ගෑස් ප්‍රහාර එල්ල කළ අතර කළහකරුවන්ගේ ගල්මුල් ප්‍රහාරයෙන් පොලිස් නිලධාරීන් දෙදෙනකු ඇතුළු හත් දෙනකු තුවාල ලබා කොළඹ ජාතික රෝහලේ ප්‍රතිකාර ලබමින් සිටිති.මෙම සිද්ධිය වාර්තා කිරීමට ගිය මාධ්‍යවේදීන්ට ද මැරයෝ ගල් මුල් ප්‍රහාර එල්ල කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=n1002114</link>
    <topic>පුනරුත්ථාපන කොමසාරිස්බ්‍රිගේඩියර් සුදන්ත රණසිංහ</topic>
    <author>චන්ද්‍රිකා පෙරේරා</author>
    <content>නව පුනරුත්ථාපන කොමසාරිස් ජෙනරාල්වරයා ලෙස බ්‍රිගේඩියර් සුදන්ත රණසිංහ මහතා පෙරේදා (09) සිට පත් කැර තිබේ.එතෙක් එම තනතුරේ කටයුතු කළ මේජර් ජෙනරාල් දයා රත්නායක මහතා යුද හමුදා මාණ්ඩලික ප්‍රධානී ලෙස පත්වීමෙන් පසු පුරප්පාඩුව පැවති එම තනතුර සඳහා සුදන්ත රණසිංහ මහතා පත් කැර ඇත.රණසිංහ මහතා නව තනතුරට පත්වීමට පෙර වවුනියා ආරක්‍ෂක සේනා මූලස්ථානයේ ප්‍රධාන මාණ්ඩලික තනතුර, යුද හමුදා මූලස්ථානය ඇතුළු විවිධ ප්‍රදේශවල තනතුරු රැසක් දැරූ ඉංජිනේරු රෙජිමේන්තුවේ ජ්‍යෙෂ්ඨ නිලධාරියෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=n10021112</link>
    <topic>ජනපතිගේ නියෝග මත සියලු උප පොලිස් පරීක්‍ෂකවරුන් පොලිස් පරීක්‍ෂක තනතුරට</topic>
    <author/>
    <content>ජනාධිපති මහින්ද රාජපක්‍ෂ මැතිතුමාගේ විශේෂ නියෝගයක් මත අවුරුදු 08 ක් හෝ ඊට වැඩි නොකැළැල් සක්‍රීය සේවා කාලයක් ඇති පොලිස් දෙපාර්තමේන්තුවේ සියලු උප පොලිස් පරීක්‍ෂකවරුන් සහ උප පොලිස් පරීක්‍ෂකවරියන් 2010 පෙබරවාරි මස 08 වෙනි දින සිට ක්‍රියාත්මක වන පරිදි පොලිස් පරීක්‍ෂක තනතුරට උසස් කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=n10021113</link>
    <topic>ෆොන්සේකාගේ බෑනාටරටින් පිටවීම තහනම්</topic>
    <author>කුමුදු හෙට්ටිආරච්චි</author>
    <content>“හයිකෝප්” සිද්ධිය සම්බන්ධයෙන් විශ්‍රාමික ජෙනරාල් සරත් ෆොන්සේකා ගේ බෑණා වන ධනුන තිලකරත්නට රටින් පිටවීම තහනම් කරමින් ඊයේ (10) නියෝගයක් නිකුත් කළ කොළඹ කොටුව මහේස්ත්‍රාත් ලංකා ජයරත්න මහත්මිය ඒ සම්බන්ධව ආගමන හා විගමන පාලකවරයාට දැනුම් දීමට ද නියම කළාය.අමෙරිකානු පුරවැසි බවක් දරමින් එරට ව්‍යාපාරික කටයුතුවල යෙදෙන ධනුන තිලකරත්න රට හැර යෑමේ අවධානමක් ඇති බව පවසමින් රහස් පොලිසිය අධිකරණයෙන් කළ ඉල්ලීමක් සළකා බැලීමෙන් අනතුරුව මහේස්ත්‍රාත්වරිය එම නියෝගය නිකුත් කළාය.ධනුන තිලකරත්නට රහස් පොලිසියට පැමිණ ප්‍රකාශයක් ලබාදෙන ලෙසට ලබාදී තිබූ දිනයේ ඔහු රහස් පොලිසියේ පෙනී නොසිටි බවත්, ප්‍රකාශයක් සටහන් කැර ගැනීම සඳහා ඔහු සිටින ස්ථානය සෙවීමට උත්සාහ කළද මෙතෙක් ඔහු සිටින ස්ථානයක් දැන ගැනීමට නොලැබුණු බවත් රහස් පොලිසිය අධිකරණයට දන්වා සිටියේ ය.මොහු ‘හයිකෝප්’ සිද්ධිය සම්බන්ධයෙන් රහස් පොලිසියට ප්‍රකාශයක් නොදී පොලිසිය මඟ හැර රටින් පිටවීමේ විශාල අවධානමක් පවතින බැවින් ඔහුට රටින් පිටවීම තහනම් කරමින් නියෝගයක් නිකුත් කරන ලෙසට රහස් පොලිසිය ඊයේ (10) මහේස්ත්‍රාත්තුමියගෙන් ඉල්ලා සිටියා ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=n10021114</link>
    <topic>ෆොන්සේකා ගේ සුවදුක් බැලීමටබිරිය සහ විජයදාස යති</topic>
    <author>චන්ද්‍රිකා පෙරේරා</author>
    <content>හිටපු හමුදාපතිවරයාට දිවා ආහාරය ද රැගෙන ඊයේ (10) දහවල් ඔහුගේ බිරිය අනෝමා ෆොන්සේකා මහත්මිය සරත් ෆොන්සේකා මහතා හමුවීමට ගොස් තිබේ.මෙසේ රඳවා සිටින අයකුට පිටතින් ආහාර ගෙන යාමට නීතිමය අවසරයක් නොමැති වුව ද ඕනෑම අවස්ථාවක ආහාර පාන හා ඖෂධ රැගෙන එහි යාමට ෆොන්සේකා මහත්මියට අවසර දී ඇතැයි හමුදා මාධ්‍ය ප්‍රකාශක මේජර් ජෙනරාල් ප්‍රසාද් සමරසිංහ පවසයි.සියලු පහසුකම් සහිත නාවික හමුදා මූලස්ථානයේ ඇති උසස් නිලධාරීන් ගේ නිවසක හිටපු ජෙනරාල්වරයා රඳවා සිටියි.පෙරේදා (09) සවස ෆොන්සේකා මහත්මිය හා නීතිඥ විජයදාස රාජපක්ෂ මහතා හිටපු හමුදාපතිවරයා හමුවීමට ගොස් පැය තුනක පමණ කාලයක් ෆොන්සේකා මහතා සමඟ රැඳී සිට පිටව ගොස් තිබිණ.මේ අතර අත්අඩංගුවට ගැනීමට ගිය අවස්ථාවේ දී යුද හමුදා පොලිසිය හිටපු හමුදාපති ජෙනරාල් සරත් ෆොන්සේකා මහතාට පහරදුන් බවට කරන චෝදනාව තරයේ ප්‍රතික්ෂේප කරන බව මේජර් ජෙනරාල් ප්‍රසාද් සමරසිංහ මහතා පැවැසීය.යුද හමුදා කණ්ඩායම පැමිණි හේතුව ජෙනරාල්වරයාට දැනුම්දීමත් සමඟම ෆොන්සේකා මහතා පරුෂ වචනයෙන් බැන වදිමින් කෝපයෙන් හැසිරී ඇත.පසුව අත්අඩංගුවට ගැනීමට ගිය කණ්ඩායම ඔහු අල්ලා ඔසවා ගෙන පැමිණ ඇති අතර කිසිදු හිරිහැරයක් කර නැති බව හෙතෙම අවධාරණය කෙළේ ය. ෆොන්සේකා මහතා කාර්යාලයේ සිට පඩිපෙල අවසන් වන තෙක් මෙසේ ඔසවාගෙන ඒමට සිදුව තිබෙන බව ද තමාව බිම තබන ලෙස හිටපු හමුදාපතිවරයා පැවැසීමෙන් අනතුරුව එතැන් සිට ඔහු නීතියට අවනතව බිමට බැස යුද හමුදා පොලිසිය සමඟ පැමිණ ඇති බව ද හෙතෙම කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=n10021115</link>
    <topic>ජනපතිගේ අභිමතය පරිදිඅගමැතිව පත් කරනවා</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>මහ මැතිවරණයෙන් පසු පිහිටුවන එක්සත් ජනතා නිදහස් සන්ධාන ආණ්ඩුවේ අගමැතිවරයා පත් කරන්නේ ජනාධිපතිවරයාගේ අභිමතය පරිදි යැයි එක්සත් ජනතා නිදහස් සන්ධානයේ මහ ලේකම්, අධ්‍යාපන ඇමැති සුසිල් ප්‍රේමජයන්ත මහතා පැවැසීය.මහ මැතිවරණයකට යෑමේදී එවැනි ධුරයක් නම් කිරීම අනිවාර්ය යැයි කිසිදු තැනක සඳහන් කර නොමැති බවද හෙතෙම කීය.මහවැලි කේන්ද්‍රයේ ඊයේ (10) පැවැති මාධ්‍ය සාකච්ඡාවේදී ඇමැතිවරයා එසේ සඳහන් කෙළේය.මුල් කාලයේ විධායක අගමැතිවරයකු සිටි හෙයින් එලෙස නම් කරනු ලැබුවද, වර්තමානයේ එම බලතල ජනාධිපතිවරයා සතු හෙයින් අගමැතිවරයකු නම් කිරීමට අවශ්‍යතාවක් නොමැති බවද ඒ මහතා කීවේය.පසුගිය මැතිවරණවලදී පවා අගමැතිවරයකු නම් කිරීමේ වුවමනාවක් නොදුටු හෙයින් මෙවරද එලෙස නම් කිරීමේ අවශ්‍යතාවක් පැන නොනඟින බවද ඒ මහතා කීවේය.මේ අතර මහ මැතිවරණයෙන් පසු පත්වන එක්සත් ජනතා නිදහස් සන්ධාන ආණ්ඩුවේ කැබිනට් මණ්ඩලය, රටේ සංවර්ධන කටයුතුවලට ප්‍රමාණවත් සීමිත කැබිනට් මණ්ඩලයක් ලෙස පිහිටුවීම නිශ්චිත යැයි ඇමැති සුසිල් ප්‍රේමජයන්ත මහතා අවධාරණය කෙළේය.වත්මන් කැබිනට් මණ්ඩලය විශාල බවට නැඟෙන චෝදනා පිළිගන්නා බව කී ඇමැතිවරයා සංඛ්‍යාත්මකව ප්‍රකාශ කළ නොහැකි වුවත් අනිවාර්යයෙන්ම එය පහළ අගයක් ගනු ඇතැයි ද පැවැසීය.මේ වසරේ මුල් මාස හතරට මුදල් වෙන් කෙරෙන්නේ අතුරු සම්මත ගිණුමෙන් බව සිහිපත් කළ ඇමැතිවරයා අභිනව ආණ්ඩුවේ ප්‍රමුඛතම කාර්යභාරය වනු ඇත්තේ අය වැය සම්මත කර ගැනීම යැයි ද කීවේය.ස්වාධීන කොමිෂන් සභා ස්ථාපිත කිරීම පිළිබඳව ස්ථාවර කාරක සභාවක් මඟින් පසුගිය කාලයේ පුළුල් ලෙස සාකච්ඡා කෙරුණු බව පැවැසූ ඇමැතිවරයා කොමිෂන් සභාවල යම් යම් සංශෝධන ඇති විය යුතු බවට රජය විශ්වාස කරන බවද කීවේය.දහහත් වැනි සංශෝධනය පිළිබඳව මාධ්‍යවේදියකු නැඟූ පැනයකට පිළිතුරු දුන් ඇමැතිවරයා වැඩිදුරටත් සඳහන් කෙළේ දහහත් වැනි සංශෝධනයට සංශෝධන එකතු විය යුතු බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=n10021116</link>
    <topic>උසාවි අසල පෙළපාලි යාමට පෙර මැතිවරණයට ලකුණක් සොයා ගන්න</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>උසාවි අසලට පෙළපාලිවලින් යෑමට පෙර එළඹෙන මහ මැතිවරණයට පක්ෂයක් හා ඡන්ද ලකුණක් සොයා ගන්නැයි විදුලිබල ඇමැති මහින්දානන්ද අලුත්ගමගේ මහතා විපක්ෂයෙන් ඉල්ලා සිටී.ඉදිරි මැතිවරණයේ පරාජය වසා ගැනීමට විපක්ෂය දැන් සිටම ජනතාව නොමඟ යැවීමට පටන්ගෙන ඇතැයිද හෙතෙම කීය.එජාපයට හා ජවිපෙහට පෙළපාලි යෑම, නඩුකාරවරුන්ගේ ගෙවල්වලට ගල් ගැසීම සංඝයා වහන්සේලා ඝාතනය කිරීම අලුත්දෙයක් නොවන බවද ඒ මහතා සඳහන් කෙළේය.එක්සත් ජනතා නිදහස් සන්ධානය, මහවැලි කේන්ද්‍රයේ ඊයේ (10) සංවිධාන කර තිබූ මාධ්‍ය සාකච්ඡාවේදී ඇමැතිවරයා එසේ ප්‍රකාශ කෙළේය.විපක්ෂනායක මැතිවරණ කොමසාරිස් සහ විදේශ පරීක්ෂණ කණ්ඩායම් පවා ජනාධිපතිවරණය සාමකාමී හා සාධාරණ බව පිළිගෙන තිබියදීත්, විපක්ෂය මැතිවරණ ප්‍රතිඵල දූෂිතයයි කීමෙන්ම ඔවුන්ගේ මෝඩකම පිළිබිඹු වන බවද හෙතෙම පැවැසීය.එජාපය මැතිවරණ පරාජය වූ සෑම අවස්ථාවකම එහි ප්‍රතිඵල දූෂණ යයි පැවැසූ බව පවසන ඇමැතිවරයා ඉදිරියටත් ඔවුන්ට එම වචනය හැර වෙනත් වචන ඉතිරි නොවන බවද කීවේය.ඇමැති මහින්දානන්ද අලුත්ගමගේ මහතා මෙසේද කීවේය.ඡන්දේ දවසේ විපක්ෂනායකවරයා ජනාධිපතිවරණය සාමකාමී කිය කියා සිටියා. මැතිවරණ ඉතිහාසයේ ප්‍රථම වරට පක්ෂ නියෝජිතයන්ට ඡන්ද ගණන් කළ අවස්ථාවේම ප්‍රතිඵල ගැන පිටපත් ලබාදී තියෙනවා.ෆොන්සේකා මහත්තයා පරාජය දරාගන්න බැරුව විකාර කතා කියවා කියවා ඉන්නවා. මොහු මේ තත්ත්වයට පත් කෙළේ එජාපය හා ජවිපෙ එකතු වෙලා. නැවත වරක් වික්‍රමසිංහ මහත්තයා ජයගෙන තිබෙනවා. එතුමා ෆොන්සේකා මහත්තයා ජනාධිපතිවරණයට යොදවලා බලාපොරොත්තු වුණේ තමන්ගේ තනතුර රැක ගන්න. අද එයත් ඉටුවී තියෙනවා.අද සාමකාමී මැතිවරණය ගැන කතා කරන එජාපය එදා මැතිවරණ ජයග්‍රහණය කළ ගමන් කෙළේ අපේ සාක්ෂිකයන් ඝාතනය කිරීම හිරි හැර කිරීමයි. අද මේ කිසිදෙයක් නොදන්න ගානට තොත්ත බබාලා වගේ කතාකරමින් සිටිනවා.මේ අවස්ථාවට අධ්‍යාපන ඇමැති සුසිල් ප්‍රේමජයන්ත මහතාද සහභාගී වී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=n10021117</link>
    <topic>ලැබූ විශිෂ්ට ජයග්‍රහණය ගැන එජා මහ ලේකම්ජනපතිට සුබ පතයි</topic>
    <author/>
    <content>එක්සත් ජාතීන්ගේ සංවිධානයේ මහ ලේකම් බෑන් කී මූන් මහතා ඊයේ (10) උදෑසන ජනාධිපති මහින්ද රාජපක්ෂ මහතා සමඟ දුරකථන සංවාදයකට එක් වෙමින් ජනාධිපතිවරණ ජයග්‍රහණය පිළිබඳ ජනාධිපතිතුමන්ට සුබ පැතූ® බව ජනාධිපති මාධ්‍ය අංශය නිවේදනය කරයි.ශ්‍රී ලංකාවේ සාමය සහ සංහිඳියාව සඳහා රජය දරන ප්‍රයත්නය සාර්ථක වේවායි මහ ලේකම්වරයා ප්‍රාර්ථනා කළ බවද එම කටයුතු සඳහා එක්සත් ජාතීන්ගේ පූර්ණ සහයෝගය ලබා දීමට පොරොන්දු වූ බවද එම නිවේදනයේ දැක්වේ.ජනාධිපති මාධ්‍ය අංශය මේ පිළිබඳ නිකුත් කළ නිවේදනය මෙසේ ය.ප්‍රජාතන්ත්‍රවාදයට හානි කර වූ බේද කිරීම් වැළැක්වීම රජයේ අධිෂ්ඨානය බව මෙහිදී සඳහන් කළ ජනාධිපතිවරයා යෝජිත පාර්ලිමේන්තු මැතිවරණය සාමකාමීව පැවැත්වීමට ගෙන ඇති පියවර පිළිබඳව ද මහලේකම්වරයා දැනුවත් කෙළේ ය.රට පුරාත් විශේෂයෙන් මෑතක දී මුදාගත් උතුරු හා නැඟෙනහිර පළාත්වලත් යටිතල පහසුකම් සංවර්ධනය කිරීමේ අවශ්‍යතාව අවධාරණය කළ ජනාධිපතිවරයා මේ සඳහා එක්සත් ජාතීන්ගේ සහාය අගය කරන බව පැවැසිය.මානුෂිය සංවර්ධන කටයුතු උදෙසා රාජ්‍ය නොවන සංවිධානවල මෙහෙවර ගැන කෙරුණු සංවාදයේ දී රජය එම සංවිධානවල කාර්යයන් දිගටම කරගෙන යාමට අවසර දෙන බව ද ඒ අතරම අතීතයේ සිදුවීම් සිත්හි තබාගෙන එම සංවිධානය වඩා වගකීමකින් හා විනිවිද භාවයකින් කටයුතු කළ යුතු බව ද ජනාධිපතිවරයා සඳහන් කෙළේ ය.උතුරේ සංවර්ධන කටයුතු බැසිල් රාජපක්ෂ මහතාගේ අධීක්ෂණය යටතේ කඩිනමින් කර ගෙන යන බවද ජනාධිපතිවරයා මහලේකම්වරයාට පැවැසීය.මානව හිමිකම් හා ඊට අදාළ අනෙකුත් කරුණු විශේෂයෙන් ත්‍රස්තවාදයට එරෙහි සටනේ අවසන් අදියරේ සිදුවීම් ගැන සොයා බැලීමට ජනාධිපති නීතිඥ ඩී. එස්. විජේතුංග මහතාගේ ප්‍රධානත්වයෙන් යුත් ස්වාධීන කමිටුවක් පත්කර ඇති බවද ජනාධිපතිවරයා එහිදී පැහැදිලි කෙළේ ය.එම කමිටු වාර්තාව ලැබුණු පසු පශ්චාත් ගැටුම් සහජීවනය නංවාලීම සඳහා තවදුරටත් අවශ්‍ය පියවර ගන්නා බවද ජනාධිපතිවරයා මහලේකම්වරයාට පැහැදිළි කෙළේ ය.රජය විදේශීය අයෝජකයින්ගේ හා අනෙකුත් අංශවල සහයෝගය සහිතව වේගවත් ආර්ථික සංවර්ධනයක් ඇති කිරීමට අපේක්ෂා කරන බවද ජනාධිපතිවරයා මහලේකම්වරයාට පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=n10021118</link>
    <topic>ප්‍රවීණ ගායක හා චිත්‍ර ශිල්පී සුසිල් පේ‍්‍රමරත්න කලුරිය කරයි</topic>
    <author>අනුර පේ‍්‍රමලාල්</author>
    <content>ප්‍රවීණ චිත්‍ර හා ගායන ශිල්පියකු වූ සුසිල් පේ‍්‍රමරත්න මහතා කලක් රෝගාතුරව සිට ඊයේ (10) උදෑසන ගල්කිස්සේ පිහිටි ඒ මහතාගේ නිවසේදී අභාවප්‍රාප්තවිය.මිය යනවිට අසූපස් වන වියේ පසුවූ පේ‍්‍රමරත්න මහතා මෙරට සිටි ජනපි‍්‍රය බෞද්ධ චිත්‍ර ශිල්පියකු වූ එම්. සාර්ලිස් මහතාගේ පුතෙකි.‘ලංකාදීප’ පුවත්පතේ කලක් සේවය කළ සුසිල් පේ‍්‍රමරත්න මහතා ගායනා කළ ගී අතර ‘රූ රැසේ අඳී නාලෙසේ’, ‘සොම්නස හෝ සන්තාපය හමුවේ සිහිවේ සිහිවේ අම්මා’ ‘කෝ අද මැණිකා කොහේද මගේ’ යන ගීත ඉතාම ජනපි‍්‍රයත්වයට පත්ව තිබේ.කලාශූරී ප්‍රවීණ ගායන ශිල්පී ලතා වල්පොල මහත්මියට නම ලබාදී ඇත්තේද පේ‍්‍රමරත්න මහතා විසිනි. ජයවන්ත, නයනජිත්, මනෝජ් පුතුන් තිදෙනකුගේ පියකු වූ පේ‍්‍රමරත්න මහතාට මුනුබුරන් තිදෙනකු හා මිනිබිරියක් ද සිටිති.දැනට ගල්කිස්ස මහින්ද මල්ශාලාවේ තැන්පත් කර ඇති ඒ මහතාගේ මෘත දේහය ලබන (13) වෙනිදා අංක 01, රාහුල මාවත, කටුබැද්ද (ලාල්සිරි ෆර්නිචර්ස් අසල) පිහිටි නිවසට රැගෙන යාමට නියමිතය.අවසන් කටයුතු ලබන (15) වෙනිදා සවස 4.00 ට ගල්කිස්ස සුසානභූමියේදී සිදුකරනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=n1002113</link>
    <topic>ෆොන්සේකා නිදහස් කරන්නැයි ශ්‍රේෂ්ඨාධිකරණයට පෙත්සමක්</topic>
    <author>නෙල්කා මැදගෙදර</author>
    <content>අත්අඩංගුවට ගෙන සිටින ජෙනරාල් සරත් ෆොන්සේකා මහතා වහාම නිදහස් කරන ලෙස නියෝගයක් නිකුත් කරන්නැයි ඉල්ලා ශ්‍රේෂ්ඨාධිකරණයට ඊයේ (10) මූලික අයිතිවාසිකම් පෙත්සමක් ඉදිරිපත් කරන ලදී.අනෝමා ෆොන්සේකා, නව ප්‍රජාතන්ත්‍රවාදී පෙරමුණෙහි මහ ලේකම් නීතිඥ ශාමිලා පෙරේරා සහ ජෙනරාල් සරත් ෆොන්සේකා විසින් මෙම පෙත්සම ඉදිරිපත් කර තිබේ.යුද හමුදාපති ලුතිනන් ජෙනරාල් ජගත් ජයසූරිය, මේජර් ජෙනරාල් සුමිත් මානවඩු ආරක්ෂක ලේකම් ගෝඨාභය රාජපක්ෂ, බ්‍රිගේඩියර් විජේසිරි සහ නීතිපතිවරයා පෙත්සම මගින් වගඋත්තරකරුවෝ කොට සිටිති.ඉකුත් පෙබරවාරි මස 08 වැනිදා රාත්‍රියෙහි යුද හමුදා පොලිසිය මගින් අත්අඩංගුවට ගනුලැබූ ජෙනරාල් සරත් ෆොන්සේකා මහතා වසර 40ක නොකැලැල් යුද හමුදා නිලධාරියකු ලෙස සේවය කර ඇතැයි පෙත්සමෙහි සඳහන් වේ.ජෙනරාල් සරත් ෆොන්සේකා මහතා ඉකුත් 2009 වසරේ ජුනි මස 15 වැනි දින යුද හමුදාපති ධූරයෙන් ඉවත් වූ අතර අනතුරුව ආරක්ෂක මාණ්ඩලික ප්‍රධානි ධූරයෙහි කටයුතු කළ බව පෙත්සමේ සඳහන් වේ. ආරක්ෂක මාණ්ඩලික ප්‍රධානි තනතුර සිවිල් සේවයට අයත් වන බැවින් එම තනතුරට පත්වූ දිනයේ සිට ඔහු අයත් වන්නේ සිවිල් නීතියටය. එබැවින් ඔහු යුද හමුදා නීතිය යටතේ අත්අඩංගුවට ගත නොහැකි අතර යම් චෝදනාවක් ඇත්නම් සාමාන්‍ය නීතිය යටතේ පොලිසිය විසින් ඔහු අත්අඩංගුවට ගත යුතු බව පෙත්සමෙහි සඳහන් වේ. එසේම සාමාන්‍ය නීතිය යටතේ නඩු පැවරිය යුතු බවද පෙත්සමෙන් කියයි.එසේම ජනාධිපතිවරණ මැතිවරණයට එරෙහි ඡන්ද පෙත්සමක් සකසමින් සිටින අවස්ථාවක ඔහු අත්අඩංගුවට ගැනීම වක්‍රාකාරයෙන් එම පෙත්සම ගොනු කිරීම වැළැක්වීමක් බවද පෙත්සමෙහි සඳහන් වේ.එසේම මරාගෙන මැරෙන බෝම්බ ප්‍රහාරයකට ලක්ව සිටින ෆොන්සේකා මහතාට නිසි වෛද්‍ය ප්‍රතිකාර අවශ්‍ය බවද අත්අඩංගුවට ගෙන සිටින ඔහුට වෛද්‍ය ප්‍රතිකාර ලැබේද යන්න පිළිබඳ සැකයක් ඇතැයිද පෙත්සමෙහි සඳහන් වේ.එබැවින් ෆොන්සේකා මහතාගේ පවුලේ අයට, නීතිඥවරුන්ට සහ වෛද්‍ය වරයාට ඔහු හමුවීම සඳහා අවස්ථාව ලබා දෙන ලෙස වගඋත්තරකරුවන්ට නියෝග කරන්නැයි පෙත්සම්කරුවෝ අධිකරණයෙන් ඉල්ලා සිටිති.එසේම ෆොන්සේකා මහතාගේ ආරක්ෂාව සම්බන්ධයෙන් විශාල සැකයක් ඇති බැවින් මෙම පෙත්සම විභාගයට ගන්නා සෑම අවස්ථාවකම ඔහු අධිකරණය හමුවට ඉදිරිපත් කරන ලෙස වගඋත්තරකරුවන්ට නියෝග කරන්නැයිද පෙත්සම මගින් අධිකරණයෙන් ඉල්ලා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=n1002115</link>
    <topic>දැයට කිරුළ ප්‍රදර්ශනයටලක්ෂ 20ක ජනතාවක්</topic>
    <author>බණ්ඩාර පිලවල, අසේල කුරුළුවංශ සහ ඉන්දික පොල්කොටුව</author>
    <content>දැයට කිරුළ මහා ප්‍රදර්ශනය හා සැණකෙළිය නැරඹීම සඳහා දිවයිනේ නන්දෙසින් ලක්ෂ විස්සකට ආසන්න ජනතාවක් ඉකුත් දින හත (7) ඇතුළත පැමිණ ඇතැයි දැයට කිරුළ ප්‍රදර්ශන කමිටුවේ සභාපති රාජ්‍ය ආදායම් හා මුදල් නියෝජ්‍ය ඇමැති රංජිත් සියඹලාපිටිය මහතා පැවසීය.ජාතික නිදහස් දින ආරම්භ වූ ප්‍රදර්ශනය ඊයේ (10) අවසන් විය. මීළඟ දැයට කිරුළ ප්‍රදර්ශන හා සැණකෙළිය ඌව පළාත නියෝජනය කරන බදුල්ල දිස්ත්‍රික්කයේ තෝරාගත් මැතිවරණ කොට්ඨාසයක පැවැත්වීමට තීරණය කැර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=n1002116</link>
    <topic>සරසවි ප්‍රවේශයට අයැදුම් කිරීමේදී හැකි සෑම පාඨමාලාවකටම ඉල්ලන්න</topic>
    <author>දයා පෙරේරා</author>
    <content>තමන් කැමැති පාඨමාලාවට පමණක් නොව හැකි සෑම පාඨමාලාවකටම අයැදුම්කරන්නැයි විශ්ව විද්‍යාල ප්‍රතිපාදන කොමිසම මෙවර සරසවි ප්‍රවේශ අයදුම්කරුවන්ට පවසයි. බොහෝ පාඨමාලාවල ඇබෑර්තු තිබුණත් අයැදුම්කරුවන් නොමැති නිසා ගැටලු මතුවන බැවින් කොමිසම මෙසේ දැනුම් දෙන බව එහි සභාපති මහාචාර්ය ගාමිණි සමරනායක මහතා කීවේය.වෛද්‍ය අංශයට වැඩි දෙනා ඉල්ලුම් කළත් පශු වෛද්‍ය පාඨමාලාවට අඩු පිරිසක් ඉල්ලුම්කරන බැවින් එහි පුරප්පාඩු තිබෙන බවත් පවසන සභාපතිවරයා ආයුර්වේද වෛද්‍ය පාඨමාලාවලද පුරප්පාඩු රැසක් තිබෙන බවත් පෙන්වා දෙයි.මේ වසරේ සරසවි ප්‍රවේශයට අයැදුම්කළ හැකි අවසාන දිනය මෙම මස 26 වැනිදා බවද හේ කීය.මෙවර පාඨමාලා 80 කට නවක සිසුන් බඳවා ගැනෙන බැව් හෙතෙම වැඩිදුරටත් කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=n1002117</link>
    <topic>පාසල් අධ්‍යාපනය අත්හැරුණු උතුරේ ජනතාවට ‘විවෘත පාසල්’</topic>
    <author>දයා පෙරේරා</author>
    <content>පාසල් අධ්‍යාපනය අතහැරුණු උතුරේ ජනතාව සඳහා ජාතික අධ්‍යාපන ආයතනය එම ප්‍රදේශයේ ‘විවෘත පාසල්’ වැඩ සටහන ක්‍රියාත්මක කිරීමට යයි.මේ විවෘත පාසල විවෘත කිරීමේ මූලික සාකච්ඡා සඳහා නිලධාරි පිරිසක් අද හෙටම යාපනයට යන බව ජාතික අධ්‍යාපන ආයතනයේ සහකාර අධ්‍යක්ෂ ජනරාල් ගුණරත්න බණ්ඩා මහතා දිනමිණට කීවේ ය.මේ විවෘත පාසලේ ඉගැන්වීම සඳහා ගුරු වෘත්තියේ පළපුරුද්දක් ඇති පිරිස් එම ප්‍රදේශයෙන්ම තෝරා ගැනීමට තීරණය කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=n1002118</link>
    <topic>නාලන්ද එල්ලාවල ඝාතන නඩුවමැයි 25 දාට කල් තබයි</topic>
    <author>ශිරෝමි අභයසිංහ</author>
    <content>පාර්ලිමේන්තු මන්ත්‍රී නාලන්ද එල්ලාවල ඝාතන නඩුවේ විභාගය මහාධිකරණ විනිසුරු සිසිර රත්නායක මහතා විසින් මැයි 25 දා දක්වා ඊයේ (10) කල් තැබිණි.සුසන්ත පුංචිනිලමේ, මහින්ද රත්නතිලක මහත්වරුන් ඇතුළුවිත්තිකරුවන් පස් දෙනකුට එරෙහිව රත්නපුර මහාධිකරණයේ මෙම නඩුව විභාගයට ගැනේ. නඩුවේ සිවුවැනි සාක්කිකරු වන ඇමැති ඩිලාන් පෙරේරා මහතාගේ සාක්කිය වැඩිදුරටත් සටහන් කර ගැනීම ඊයේට නියමිතව තිබූ අතර ඒ මහතා අසනීපව රෝහල්ගතව ඇති බව සඳහන් කරමින් වෛද්‍ය සහතිකයක් අධිකරණය වෙත ඉදිරිපත් කර තිබිණි.ඒ නිසා නඩු විභාගය කල් තබන ලෙස පැමිණිල්ල මෙහෙයවන රජයේ ජ්‍යෙෂ්ඨ අධිනීතිඥ චේතිය ගුණසේකර මහතා අධිකරණයෙන් ඉල්ලා සිටියේය. විත්තිය මේ සම්බන්ධයෙන් විරෝධතාවයක් ඉදිරිපත් නොකරන බව සඳහන් කෙළේය.සුසන්ත පුංචි නිලමේ, මහින්ද රත්නතිලක, දොන් පුණ්‍යපාල, එස්. ඩබ්. වීරසේකර සහ ඩබ්. ඩබ්. පෙරේරා විත්තිකරුවෝ වෙති.1997 පෙබරවාරි 11 දා කුරුවිටදී නාලන්ද එල්ලාවල සහ ටී. එම්. ජයසේනගේ මරණය සිදු කිරීම, නීති විරෝධි රැස්වීමක සාමාජිකයන් වීම, උපාලි සිරිසෝම, ඩිලාන් පෙරේරා සහ දොන් ගුණසේනට වෙඩි තබා තුවාල සිදු කිරීම සම්බන්ධයෙන් අධිචෝදනා එකොළහක් නීතිපතිවරයා විසින් විත්තිකරුවන්ට එරෙහිව ඉදිරිපත් කර තිබේ.පිළිවෙළින් 1,3 සහ 4 වැනි විත්තිකරුවන් වෙනුවෙන් නීතිඥ යූ. ආර්. ද සිල්වා මහතාද 2 සහ 5 වැනි විත්තිකරුවන් වෙනුවෙන් නීතිඥ දුලින්ද වීරසූරිය මහතා ද පෙනී සිටින බව ඔවුන්ගේ කණිෂ්ඨ නීතිඥවරු අධිකරණයට දැනුම් දුන්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=n1002119</link>
    <topic>තලෙයිමන්නාරම්දුම්රිය මග තැනීමේ ගිවිසුමට අස්සන්</topic>
    <author>ශීලා උඩුවර</author>
    <content>මැදවච්චිය සිට තලෙයිමන්නාරම්තොට දක්වා දුම්රිය මාර්ගය ඉදිකිරීම සඳහා ලබන සතියේ ඉන්දියාවේ ඉර්කොන් ජාත්‍යන්තර සමාගම සමග ගිවිසුම් අස්සන් කෙරේ. මෙහි දුර ප්‍රමාණය කි. මීටර් 106 ක් වන අතර ඒ සඳහා වැයවන මුදල රුපියල් කෝටි 2530 (අමෙරිකානු ඩොලර් දශලක්ෂ 230) කි.මැදවච්චිය සිට මඩුපාර දක්වාත් මඩුපාර සිට තලෙයිමන්නාරම්තොට දකවාත් වශයෙන් කොටස් දෙකකින් මෙය නිම කෙරෙන අතර මුළු මාර්ගය සදහා ගතවනකාලය වසර දෙකක් බව දුම්රිය සාමාන්‍යාධිකාරී පී. පී. විජේසේකර මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=n10021110</link>
    <topic>කළු කොඩි ඔසවාගෙන ආ පිරිස අප දෙසට ගල් ප්‍රහාරයක් එල්ල කළා</topic>
    <author>මහින්ද අලුත්ගෙදර</author>
    <content>”මම උදේ 10.30 ට විතර උසාවිය ළඟට ගියේ නීතිඥයකු හමුවීමටයි. මම මරදාන ටෙක්නිකල් හංදියේදී බසයෙන් බැස උසාවිය ළඟට පයින් ගියා. ඒ වෙලාවේ බැරියර් දාලා තිබුණා. මම දැක්කා ඒ ස්ථානයේ විශාල පිරිසක් ඉන්නවා.කළු කොඩි දමාගෙන පිරිසක් හිටියා. තවත් පිරිසක් උසාවිය පැත්තෙන් ආවා” යනුවෙන් කියා සිටියේ අලුත්කඩේ අධිකරණ සංකීර්ණය ආසන්නයේ සිදු වූ ගැටුමක් හේතුවෙන් තුවාල ලබා කොළඹ ජාතික රෝහලේ ප්‍රතිකාර ලබන කෝට්ටේ ප්‍රදේශයේ පදිංචි සරත් දිසනායක මහතායි.ඊයේ (10) පෙරවරුවේ දෙපිරිසක් අතර මේ ගැටුම හටගෙන තිබෙන අතර විපක්ෂයේ පිරිසක් බලහත්කාරයෙන් උසාවි සංකීර්ණය වෙතට ඇතුළු වීමට උත්සාහ කිරීමත් සමඟ මේ ගැටුම හටගෙන තිබේ.සිද්ධිය නිසා පුද්ගලයන් 7 දෙනකු තුවාල ලබා රෝහල් ගත කැර ඇති අතර ඉන් දෙදෙනකු පොලිස් නිලධාරීන් වේ. මෙහිදී වැඩි දුරටත් අදහස් ප්‍රකාශ කළ සරත් දිසානායක මහතා,උසාවිය පැත්තේ සිටි අය හා කළු කොඩි ඔසවාගෙන සිටි පිරිස අතර ගැටුමක් හට ගත්තා. දෙපිරිසෙන්ම ගල් ප්‍රහාර එල්ල වුණා. ඒ ප්‍රහාරවලින් මටත් තුවාල සිදු වුණා. මම එකපාරටම ළඟ තිබූ කඩයක් ළඟට දුවගෙන ගියා. ඒත් මාව එළියට ඇදලා පහර දුන්නා. මට තුවාල වුණා. මගේ අතේ තිබුණු ෆයිල් එකද නැති වෙලා.උසාවිය පැත්තෙන් ආව කට්ටිය මට ගැහුවා යනුවෙන් කියා සිටියේය. මෙම ගැටුම හේතුවෙන් තුවාල ලැබූ 7 දෙනා ප්‍රතිකාර සඳහා කොළඹ ජාතික රෝහල වෙත ඇතුළත් කැර ඇති අතර ඒ අයගේ තත්ත්වය බරපතළ නොවන බව රෝහල් අධ්‍යක්‍ෂ වෛද්‍ය හෙක්ටර් වීරසිංහ මහතා පැවැසීය.මේ පිරිසට ඉක්මනින්ම රෝහලෙන් පිටව යාමට හැකි වෙතැයි කී අධ්‍යක්‍ෂවරයා තුවාල ලැබුවන්ගෙන් දෙදෙනකු වැඩි දුර පරීක්‍ෂණ සඳහා යොමු කැර තිබෙන බවද කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=n10021111</link>
    <topic>රණවිරු පාසලේ පළමු ශ්‍රේණියටමෙවර සිසුන් 180ක්</topic>
    <author/>
    <content>ආරක්ෂක සේවා විද්‍යාලයෙන් පළමු ශ්‍රේණිය සඳහා මේ වසරට සිසුන් 180ක් ඊයේ (10) ඇතුළත් කර ගැනිණි.ආරක්ෂක මාණ්ඩලික ප්‍රධානි සහ ගුවන් හමුදාපති එයාර් චීෆ් මාර්ෂල් රොෂාන් ගුණතිලක මහතාගේ ප්‍රධානත්වයෙන් මේ සිසුන් ඇතුළත් කර ගැනීම උත්සවාකාරයෙන් සිදු විය.විද්‍යාලයේ පැරණි සිසුන් විසින් නවක සිසුන් උත්සවාකාරයෙන් පිළිගන්නා ලදී. ත්‍රිවිධ හමුදාවේ හා පොලිසියේ රණවිරුවන්ගේ දරුවන් වෙනුවෙන් ආරම්භ කළ කොළඹ 02 මැලේ වීදියේ පිහිටි ආරක්ෂක සේවා විද්‍යාලය මේ වන විට සියලු පහසුකම් සහිත සුපිරි විදුහලකි.සිසුන් ඇතුළත් කර ගන්නා අවස්ථාවට අධ්‍යාපන අමාත්‍යාංශයේ උසස් නිලධාරිහු හා පොලිසියේ සුබසාධක අධ්‍යක්ෂවරු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=r1002111</link>
    <topic> එජනිසට පාර්ලිමේන්තුවේ 2/3කබලයක් මෙවර ස්ථිර ලෙස ලැබෙනවා</topic>
    <author>අළුබෝමුල්ල සමූහ</author>
    <content>විරුද්ධවාදීන්ගේ බොරු බේගල්වලට නොරැවටී රටේ නායකයා ලෙස දෙවැනි වරටත් ජනාධිපති මහින්ද රාජපක්ෂ මහතාට ජනතාව ඉතා විශිෂ්ට ලෙස ජයග්‍රහණය ලබා දුන් බවත් පාර්ලිමේන්තු මැතිවරණයත් සිංහල අලුත් අවුරුද්දට පෙර පැවැත්වෙන බවත් ජාතිය ගොඩනැගීමේ හා වතුයටිතල පහසුකම් ඇමැති රෝහිත අබේගුණවර්ධන මහතා පැවැසීය.ඒ මහතා එසේ පැවැසුවේ පාණදුරේ පුරහලේ පැවැති ජනහමුවකදීය.ජනාධිපතිවරණයේ දී මහින්ද රාජපක්ෂ මැතිතුමා ජයග්‍රහණය කැරවීමට සහයෝගය දැක්වූ අයට ප්‍රණාමය පළ කිරීම සඳහා රෝහිත අබේගුණවර්ධන කාන්තා බලමණ්ඩලය මේ රැස්වීම කැඳවා තිබුණි.තවදුරටත් කතා කළ රෝහිත අබේගුණවර්ධන මහතා මෙසේද පැවැසීය.වසර හයකින් කළ යුතු වැඩ වසර හතරකින් නිම කැර ඉදිරියේ දී රට සංවර්ධනය කිරීමට බලය ඉල්ලා සිටියා ඒ අනුව ජනාධිපතිතුමා ප්‍රථම වරට වඩා ලක්ෂ ගණනකින් ජයග්‍රහණය කළා. එයට සහයෝගය ලබාදුන් සියලු ජනතාවට ප්‍රණාමය පළකැර සිටිනවා.යුද්ධය අවසන් කිරීමෙන් පසු එහි ප්‍රගතිය ලබාගත හැක්කේ රට සංවර්ධනය කිරීමෙන් පමණයි.යුද්ධය කරන ගමන් රටේ සංවර්ධන කටයුතු ආරම්භ කැර තිබුණේ. එය නිසි අයුරු කරගෙන යෑමට නිසි බලය අවශ්‍යයි.ඒ බලය ලබා ගැනීමට දැන් දොර විවෘත කැර තිබෙනවා. ඒ සඳහා පාර්ලිමේන්තුවේ 2 / 3 බලය ලබා ගත යුතුයි. එය මේ මැතිවරණයේ දී ස්ථිර වශයෙන්ම ලැබෙනවාට කිසිම සැකයක් නැහැ.ජනතා විමුක්ති පෙරමුණට මින් ඉදිරියේ දී පාර්ලිමේන්තුවේ එකම මන්ත්‍රීකමක් ලැබෙන්නේ නැහැ. එ. ජා. පට නැවත කිසි දිනෙක බලයට ඒමට ලැබෙන්නේ නැහැ.රට සංවර්ධනය කිරීමට කැමැතිනම් එ. ජ. නි. සං සහයෝගය ලබා දෙන ලෙස ඉල්ලා සිටිනවා.මේ රට සංවර්ධනය කිරීමේ දී මංමාවත්, හොඳින් තිබිය යුතුයි. කළුතර දිස්ත්‍රික්කයේ කොන්ක්‍රීට් නොකළ පාරවල් තිබෙනවා නම් ඇත්තේ සුළු ප්‍රමාණයයි.ඒවාත් මේ වසරේ අගෝස්තු මාසය වනවිට ප්‍රතිසංස්කරණ කටයුතු අවසන් කරනවා.ඒ වාගේම විදුලිය , ජලය , නෙැමැති ප්‍රදේශවලට ඒවා ලබා දීමට දැනටමත් කෝටි ගණනක් වැය කර තිබෙනවා.අනිකුත් භෞතික සම්පත් ලබාදීමට ද පියවර ගෙන තිබෙනවා.පාණදුර ප්‍රාදේශීය සභාවේ උප සභාපති නිහාල් දේවේන්ද්‍ර පාණදුර ප්‍රාදේශීය සභාවේ මන්ත්‍රී ආරියපාල සිල්වා මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=r1002112</link>
    <topic>විවෘත විශ්වවිද්‍යාලඉංජිනේරු පීඨ අයැදුම්කරුවන් දැනුවත් කැරේ</topic>
    <author>නිට්ටඹුව සමූහ</author>
    <content>උසස් අධ්‍යාපන අමාත්‍යාංශය යටතේ විශ්වවිද්‍යාල ප්‍රතිපාදන කොමිසන් සභාව මඟින් පාලනය වන විවෘත විශ්වවිද්‍යාල ඉංජිනේරු පීඨය වෙත අයැදුම්පත් ඉදිරිපත් කොට ඇති සියලු දෙනා සඳහා ඒ හා සමගාමීව දැනුවත් කිරීමේ විශේෂ වැඩමුළුවක් හෙට (12) පෙරවරු 10 සිට ගම්පහ - මිරිස්වත්ත විවෘත විශ්වවිද්‍යාල අධ්‍යාපන කේන්ද්‍රයේදී පැවැත්වෙන අතර එහිදී සියලුම පාඨමාලාවන් සඳහා අයැදුම්පත් නිකුත් කිරීමද සිදු කෙරේ.විවෘත විශ්වවිද්‍යාලය මඟින් පවත්වනු ලබන මේ පාඨමාලාවන් සඳහා, රැකියාවන්හි නියුතු සහ විශ්වවිද්‍යාලයකට ඇතුළු වීමට සුදුසුකම් නොලැබූ ඕනෑම වයස් මට්ටමක වූවන්හට තම අධ්‍යාපන සුදුසුකම් අනුව පාඨමාලා තෝරාගත හැක.ඒ අනුව විවෘත විශ්වවිද්‍යාලය යටතේ පවත්වන කෘෂි හා වැවිලි , සිවිල් ඉංජිනේරු විදුලිය හා පරිගණක ඉංජිනේරු, යාන්ත්‍රික ඉංජිනේරු දර්ශනය සහ පේෂකර්ම සහ ඇගලුම් තාක්ෂණයන් යටතේ පාඨමාලා පැවැත්වෙන අතර පාඨමාලා සාර්ථකව නිමකරන අපේක්ෂකයින් හට සහතික , ඩිප්ලෝමා උපාධි, පශ්වාත් උපාධි දක්වා අධ්‍යාපනය හැදැරීමට හැකිවේ.වැඩිදුර විස්තර 033-2434571 -72 දුරකථන අංක වලින් ලබාගත හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=r1002113</link>
    <topic>කලගෙඩිහේන සෞඛ්‍ය මධ්‍යස්ථානය අබලන්</topic>
    <author>නිට්ටඹුව සමූහ , ජෙනට් ජයසිංහ</author>
    <content>පෑලියගොඩ සිට වරකාපොළ දක්ව (AI)  මාර්ගය ඔස්සේ ගමන් කිරීමේ දී ගම්පහ ප්‍රාදේශීය ලේකම් කොට්ඨාසයට අයත් කළගෙඩිහේනේ සෞඛ්‍ය මධ්‍යස්ථානය හමුවෙයි.1930 දශකයේ දී මාතෘ නිවාසයක් ලෙස ආරම්භ කරන ලද මේ වෛද්‍ය මධ්‍යස්ථානය පුරා වසර 80ක් තිස්සේ සමාජගත විවිධ හැල කැප්පිලිවලට මුහුණ දෙමින් අද එය රජයේ මධ්‍යම බෙහෙත් ශාලාවක් ලෙස පවත්වා ගෙන යයි.ආරම්භක අවධියේ දී අවට ප්‍රදේශවාසී කාන්තාවන්ට තිඹිරිගෙයි සේවාව සලසා දීම නිසා රෝගීන් නේවාසිකව නැවැතී ප්‍රතිකාර ගෙන ඇති අතර කාර්ය මණ්ඩලයන්ට නැවතීම සඳහා නිල නිවසද අද මෙහි දක්නට ලැබේ.මේ මාතෘ නිවාසය සඳහා රෝගීන් නොපැමිණීමේ හේතුවෙන් එය වසා දැමීමට සිදුවිය.නාඹුලුව ,කොරසෙ , මල්වතුහිරිපිටිය , වේයන්ගොඩ පස්යාල වැනි අවට ප්‍රදේශවාසී ජනතාවට ඉමහත් විශාල වෛද්‍ය සේවාවක් සැපයූ මේ වෛද්‍ය මධ්‍යස්ථානය 2004 දී වැසී යෑමෙන් වූ පාඩුව පිරි මැසීම සඳහා විකල්ප ක්‍රියාමාර්ගයක් ලෙස ගම්පහ දිස්ත්‍රික් සෞඛ්‍ය සේවා අධ්‍යක්ෂ වෛද්‍ය ලින්ටන් පද්මසිරි මහතාගේ ඉල්ලීම මත එවකට බස්නාහිර පළාත් සභාවේ සෞඛ්‍ය ඇමැතිව සිටි ප්‍රසන්න රණතුංග මහතා මෙය බස්නාහිර පළාත් සභාව යටතේ පවත්වාගෙන යන මධ්‍යම බෙහෙත් ශාලාවක් ලෙස ලියාපදිංචිකර නැවත මහජනතාවට සෞඛ්‍ය සේවාව සපයා දීම සඳහා ලබා දී තිබේ.දිනකට රෝගීන් 250ටත් 300ටත් අතර සංඛ්‍යාවක් ප්‍රතිකාර සඳහා පැමිණෙන මේ ස්ථානයේ ගම්පහ සහ අත්තනගල්ල මහජන සෞඛ්‍ය වෛද්‍ය නිලධාරී කාර්යාලය මඟින් මව් සායන සහ ළමා සායන පවත්වන ස්ථානයක් බවට පත් වී තිබෙන අතර මේ සායන සඳහා ද මවුවරුන් සහ දරුවන් විශාල සංඛ්‍යාවක් පැමිණේ.පොදු මහජන සුබ සාධනය සඳහා සෞඛ්‍ය සේවාවන් රැසක් ලබා දෙන මේ ස්ථානය සතුව අත්‍යවශ්‍ය මූලික පහසුකම් කිසිවක් නොතිබීම කනගාටුවට කරුණකි.මෙහි ජලය ලබාදීම සඳහා ඇත්තේ ආයතනය ආරම්භ කරන ලද අවධියේ සවිකරන ලද වතුර මෝටරයකි. එය කල් ඉකුත්ව අබලන් ව ඇති නිසා සේවකයෝ ආයතනයට වතුර ලබා දීමේ දී ඉමහත් ගැටලු රැසකට මුහුණ දෙති. ආයතනය වටා බැඳ ඇති කාණු කැඩී බිදී ගොඩවීමෙන් වැසි දිනවලදී මනා ජල බැස්මක් සිදු නොවේ. ආයතනයේ වැසිකිළි ඇතුළු සියලු දොර උලුවහු දිරායාම නිසා වැසීමට නොහැක. සේවකයින් ඇතත් රෝහල අවට ඝන කැලෑවෙන් වැසී ඇතත් එළි පෙහෙළි කිරීමට උපකරණ නොමැත.වෛද්‍ය නිලධාරී මහත්මිය සඳහා ඉතා ඉඩ කඩ අඩු කාමරයක් වෙන්ව ඇති අතර , රෝගීන් බෙහෙත් ලබා ගැනීම සඳහා අව්වට වේලෙමින් , වැස්සට තෙමෙමින් ඖෂධ සංයෝජක මහතා බෙහෙත් ලබා දෙනතෙක් පෝලීමේ සිටී. වහල දිරාපත් වීම නිසා කඩා වැටීමේ අවදානමට මුහුණ දී සිටී. දුරකථන පහසුකම් ඇත්තේම නැත.අඩු පාඩු මධ්‍යයේ වුවද මේ ස්ථානයෙන් වෛද්‍ය සේවාව ලබා ගන්නා අවට විශාල ප්‍රදේශයක ජනතාව , වතුපිටිවල සහ ගම්පහ දිසා මහ රෝහලේ තදබදය අවම කිරීම සඳහාත් , මෙය ජනාකීර්ණ අනතුරු බහුලව සිදුවන මහා මාර්ගයක් ආසන්නයේ පිහිටීම නිසා හදිසි අනතුරු ඒකකයක් ලෙසට හෝ සංවර්ධනය කර දෙන ලෙසට විශේෂ අවධානය යොමු කරන මෙන් වගකිව යුතු බලධාරින්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=r1002114</link>
    <topic>දිනූ රට නැංවීමට රජයමුළු ශක්තිය යොදවනවා</topic>
    <author>මල්වාන සමූහමහානාම විතානගේ</author>
    <content>පුරා දශක තුනක් තිස්සේ මේ රටේ පැවතුන කුරිරු යුද්ධය දැන් අවසන් වී ඇති හෙයින් මෙතෙක් කලක් එම යුද්ධයට වැය කළ මුදල් දැන් රටේ සංවර්ධනයට හා අධ්‍යාපනයට වැය කිරීමට රජයට හැකිවී ඇතැයි ද ඒ නිසා ඉදිරියේදී රටේ සංවර්ධනයක් සමඟ අධ්‍යාපනයේ නවෝදයක් දැකීමට හැකිවනු ඇතැයිද ගම්පහ දිස්ත්‍රික් පාර්ලිමේන්තු මන්ත්‍රී ඩුලිප් විජේසේකර මහතා (එ.ජ.නි.ස.) පැවැසීය.මන්ත්‍රීවරයා එසේ පැවැසුවේ මහර කිරිකිත්ත කනිටු විද්‍යාලයේ නව වෙබ් අඩවිය විවෘත කිරීමේ උත්සවයකදීය.මෙහිදී තවදුරටත් කතා කළ මන්ත්‍රීවරයා මෙසේද කීය.ජනපතිතුමාගේ නිවැරැදි දේශපාලන නායකත්වය මේ කුරිරු යුද්ධය අවසන් කිරීමට හැකිවුණා. ඉතින් එතුමා එම යුද්ධයට එඩිතරව මුහුණ දෙන ගමන් රටේ සංවර්ධනය මෙන්ම අධ්‍යාපනය ද අඩපණවීමට ඉඩ තැබුවේ නැහැ. නමුත් දැන් යුද්ධය නැති හෙයින් රටේ සංවර්ධනයට හා අධ්‍යාපනයට මුළු ශක්තියම යෙදවීමට එතුමා ප්‍රමුඛ වත්මන් රජයට දැන් අවස්ථාව ලැබී තිබෙනවා. ඉතින් එයින් නිසි ඵල නෙළා ගැනීමට නම් ජනතාව ඉදිරියටත් ජනපතිතුමා හා රජය සමඟ එකට අත්වැල් බැඳගෙන සිටිය යුතුයි.දරුවන් ප්‍රාථමික අධ්‍යාපනය ලබද්දි මවුපියන් විශාල කැපවීමකින් තම දරුවා ගැන සොයා බලනවා. නමුත් දරුවන් හය වසර පන්තියෙන් ඉහළට යනවිට මවුපියන් තම දරුවා ගැන සොයා බැලීම අඩු වෙනවා. ඒකයි ඉහළ පන්තිවලට යනවිට ඇතැම් දරුවන්ගේ අධ්‍යාපනය බිඳ වැටී තිබෙන්නේ. දරුවන්ගේ අධ්‍යාපනය නගාසිටුවීමට ගුරුවරුන් කොපමණ වෙර දැරුවත් ඒ සඳහා දෙමව්පියන්ගේ ද සහාය නොලැබෙන්නේ නම් දරුවන්ගෙන් හොඳ ප්‍රතිඵල ලබා ගැනීමට අපහසු වෙනවා.මහර කොට්ඨාස අධ්‍යාපන අධ්‍යක්ෂ එස්. ඒ. බී. කරුණාරත්න මහතා, දරුවන්ට පුදුමාකාර දක්ෂතා තිබෙනවා. ඒවා මොට කරන්න එපා කියලා මා මවුපියන්ගෙන් ඉල්ලනවා. ඇතැම් මවුපියන් අනවශ්‍ය ලෙස මුදල් වැය කරනවා. එම මුදල් දරුවාගේ අධ්‍යාපනයට ආයෝජනය කරන්න. එවිට දැනුමෙන් පිරිපුන් රටට වැඩදායක දරු පිරිසක් සමාජයට දායාදය කරන්නට අවස්ථාව ලැබෙනවා.බස්නාහිර පළාත් සභා මන්ත්‍රී දිලිප් රාජපක්ෂ (එ.ජ.නි.ස.), මහර ප්‍රාදේශීය සභාවේ සභාපති සහන් ප්‍රදීප්විතාන (එ.ජ.නි.ස.), හේනේගම මධ්‍ය මහා විදුහල්පති විජය සත්‍යජිත් කුලරත්න මෙම විද්‍යාලයේ හිටපු විදුහල්පතිවරුන් වන එච්. ඒ. ජයවර්ධන හා එම්. බී. විජේරත්න මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=r1002115</link>
    <topic>පාරට ලබා දුන් ඉඩම්වලටවන්දි ප්‍රමාදලු</topic>
    <author>අත්තනගල්ල විශේෂ</author>
    <content>නිට්ටඹුව හොරගොල්ලේ සිට යටියන හරහා වතුපිටිවල ආයෝජන ප්‍රවර්ධන කලාපය දක්වා මාර්ගය පුළුල් කිරීමේදී පවරා ගත් ඉඩම් කොටස් වෙනුවෙන් ගෙවිය යුතු වන්දි මුදල් මෙතෙක් ගෙවා නැතැයි එම ඉඩම් කොටස් ලබාදුන් ජනතාව මැසිවිලි නගති.මාර්ගය පුළුල් කිරීම සඳහා ලබාගත් ඉඩම් කොටස් වෙනුවෙන් 94 දෙනෙකු වන්දි ඉල්ලා ඇති බවත් තක්සේරු දෙපාර්තමේන්තුවේ තක්සේරුව මත අවශ්‍ය වන්දි මුදල් ප්‍රාදේශීය සභාවට ලබාදීමට සූදානම් බව ආයෝජන මණ්ඩලය විසින් අත්තනගල්ල ප්‍රාදේශීය සභාවට දන්වනු ලැබ තිබේ.අත්තනගල්ල ප්‍රාදේශීය සභාවේ සභාපති උපුල් මහේන්ද්‍ර රාජපක්ෂ මහතා මේ සම්බන්ධයෙන් පවසන්නේ, මේ මාර්ගය සඳහා ඉඩම් ලබාගෙන ඇතත් එය නීත්‍යානුකූලව පැවරීමක් කර නොමැති බවත් එම නිසා ඉඩම් හඳුනාගෙන පවරා ගැනීම සඳහා මෙය අත්තනගල්ල ප්‍රාදේශීය ලේකම්වරයා වෙත යොමුකර තිබෙන බවයි.ඉඩම් සඳහා ආයෝජන මණ්ඩලයෙන් ගෙවන වන්දි මුදල් ප්‍රාදේශීය ලේකම්වරයා හරහා එම හිමිකරුවන් වෙත ලබාදෙන ලෙසත් ප්‍රාදේශීය සභාව විසින් අත්තනගල්ල ප්‍රාදේශීය ලේකම්වරයා වෙත දන්වා යවනු ලැබ තිබෙන බවද සභාපතිවරයා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=r1002116</link>
    <topic>ගම්පහ යටිතල පහසුකම්නැංවීමට රු.මිලියන 820 ක ප්‍රතිපාදන</topic>
    <author>නිට්ටඹුව සමූහ - ජෙනට් ජයසිංහ</author>
    <content>පසුගිය වසරේ ගම්පහ දිස්ත්‍රික්කයට අයත් ප්‍රාදේශීය ලේකම් කොට්ඨාස දහතුනේ පිහිටි ග්‍රාමි සේවා වසම් (1177) හි යටිතල පහසුකම් සංවර්ධනය කිරීම සඳහා ජාතික සවිය, ගම නැගුම දීප ව්‍යාප්ත ග්‍රාම සංවර්ධන වැඩසටහන යටතේ ක්‍රියාත්මක වූ ව්‍යාපෘති 2500 ක් සඳහා රජය වැයකර ඇති මුදල් රුපියල් මිලියන 820 කි.මෙයට අමතරව මේ ව්‍යාපෘතීන් ග්‍රාමීය මට්ටමේදී සක්‍රීය වීමේදී සියයට විස්සේ ප්‍රජා දායකත්වය වශයෙන් ශ්‍රමය, ද්‍රව්‍ය සහ මුදල් වටිනාකම රුපියල් මිලියන 200 ක් පමණවීම නිසා දිස්ත්‍රික්කය පුරා ක්‍රියාත්මක වූ සියලු ව්‍යාපෘතීන්හි නිමි වටිනාකම රුපියල් මිලියන 100 ඉක්මවා ඇත. ඉකුත් වසරෙහි විමධ්‍යගත අයවැය ප්‍රතිපාදන මුදල් යොදවා ක්‍රියාත්මක කිරීම ඇරැඹු මේ ව්‍යාපෘතීන්හි වසර අවසාන වනවිට භෞතික ප්‍රගතිය සියයට අනූවකි.මේ මුදල් ප්‍රමාණය මෑත ගම්පහ දිස්ත්‍රික් සංවර්ධන ඉතිහාසයේ ග්‍රාමීය මට්ටමේ යටිතල පහසුකම් නැංවීම සඳහා රජයක් මගින් යෙදවූ වැඩිම මුදල් ප්‍රමාණය මෙන්ම, අවුරුදු 20 ක් වූ තමාගේ ක්‍රම සම්පාදන සේවා කාලයේ දිස්ත්‍රික්කයේ උන්නතිය සඳහා යෙදවූ වැඩිම මුදල් ප්‍රමාණය වූ බවත්, ඒ අනුව මේ ප්‍රතිපාදන යොදවා ව්‍යාපෘතීන් ක්‍රියාත්මක කිරීමේදී ගම්පහ දිස්ත්‍රික් ශ්‍රී ලංකා නිදහස් පක්ෂ නායක පාර්ලිමේන්තු මන්ත්‍රී බැසිල් රාජපක්ෂ මහතා සෘජුවම අධීක්ෂණය ලබාදීම නිසා දිස්ත්‍රිත්කයේ සෑම ග්‍රාම සේවා වසමකම වැඩ නිමවූ ව්‍යාපෘතීන් ලබාදී ඇති බවත් ඒ පිළිබඳව ගම්පහ දිස්ත්‍රික් ජනතාව රජයට කෘතඥ විය යුතු අතර මේ ව්‍යාපෘතීන් ක්‍රියාත්මක කිරීමේදී පක්ෂ පාට භේද නොසලකා මහජන අවශ්‍යතාවයට පමණක් ප්‍රමුඛස්ථානය දීම සුවිශේෂී කැපීපෙනෙන ලක්ෂණයක් බවත් ගම්පහ දිස්ත්‍රික් ක්‍රමසම්පාදන හා සැලසුම් කමිටු අධ්‍යක්ෂ ලක්ෂ්මන් හේවාපන්න මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=r1002117</link>
    <topic>ගම්පහ රෝහල අවටපවිත්‍ර කර දෙන්න</topic>
    <author>ගම්පහ මධ්‍යම සමූහ</author>
    <content>ගම්පහ රෝහල අවට ඇති අපද්‍රව්‍ය නිසා මැසි මදුරු උවදුර ශීඝ්‍රයෙන් පැතිර ඇතැයි ගම්පහ රෝහලේ වෛද්‍යවරයෙක් පවසා සිටී. රෝහල අවට ඇති කාණු පද්ධතිය දුගද හමන අතර කුණුගොඩවල් නිසියාකාර ඉවත් නොකිරීම නිසා සමහර දිනවල දුර්ගන්ධය පැතිර යන බැව් වෛද්‍යවරයා කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=s1002111</link>
    <topic>ඩකා ගිය ශ්‍රී ලංකා කණ්ඩායමපෙරළා දිවයිනට එයි</topic>
    <author>ප්‍රින්ස් ගුණසේකරබංග්ලාදේශයේ ඩකා නුවර සිට</author>
    <content>බංග්ලාදේශයේ ඩකාහි පැවැති 11 වැනි දකුණු ආසියානු ක්‍රීඩා උළෙලට සහභාගී වූ ශ්‍රී‍්‍ර ලංකා පිල යූ.එල්.152 ගුවන් යානයෙන් මව්බිමට පා තැබුවේය.රන් පදක්කම් 16ක් රිදී පදක්කම් 35ක් හා ලෝකඩ පදක්කම් 54 ක් දිනාගත් ශ්‍රී ලංකා කණ්ඩායමට ක්‍රීඩක ක්‍රීඩිකාවන් 299ක් හා නිලධාරීන් 72ක් ඇතුලත් වූ අතර ඔවුහු කොටස් දෙකකට මව්බිමට පැමිණියහ. මුල්ම පිරිස පසුගිය 4 වැනිදා ශ්‍රී ලංකාවට ගෙන්වා ගැනීමට කටයුතු යොදා තිබුණි.ශ්‍රී ලංකා කණ්ඩායම වෙනුවෙන්ම කුලියට ගත් විශේෂ ගුවන් යානයෙන් ක්‍රීඩා ඇමැති ගාමිණී ලොකුගේ මහතා හා ජාතික ඔලිම්පික් කමිටු සභාපති හේමසිරි ප්‍රනාන්දු මහතා ඇතැළු පිරිසක්ද ශ්‍රී ලංකාවට පැමිණියහ.ශ්‍රී ලංකා පිලේ දක්ෂතා මෙවර අඩු මට්ටමක තිබූ බවට බොහෝ දෙනාගේ මතය වුවද පුහුණු කටයුතු සඳහා සමහර ක්‍රීඩක ක්‍රීඩිකාවන්ට ප්‍රමාණවත් කාලයක් නොවූ හෙයින් එවැනි පසුබැසීමක් ඇතිවීම බලාපොරොත්තු විය යුතු බව කළමනාකාරිත්වයේ අදහස විය.ක්‍රීඩා සංචිත ප්‍රමාද වී ආරම්භ වීමෙන් ජාත්‍යන්තර තරගාවලියකට ප්‍රමාණවත් පුහුණුවක් ලබාගැනීමට නොහැකි වූ බව ක්‍රීඩක ක්‍රීඩිකාවෝ පවසති. එමෙන්ම ක්‍රීඩා කිහිපයකට විදෙස් පුහුණුකරුවන්ගේ විශේෂඥ සේවය ලබාගැනීමට නොහැකිවීමද පදක්කම් දිනාගැනීමට බාධාවක් වූ බව ඔවුහු පෙන්වා දෙති.එහෙත් සියලුම ක්‍රීඩා සංගම්වලට පුහුණු සංචිත ආරම්භ කිරීම සඳහා කල්වේලා ඇතිව පහසුකම් ලබාදුන්නද සමහර ක්‍රීඩා සංගම් නිශ්චිත කාල සටහනකදී ක්‍රියා නොකිරීම පදක්කම් දිනා ගැනීමට බාධාවක් වූ ප්‍රධානතම හේතුව බවටද මේ අතර තවත් මතයක් පවතී.කෙසේ වුවද ක්‍රීඩා අමාත්‍ය ගාමිණී ලොකුගේ මහතා පැවැසුවේ යම් පසුබෑමක් පැවැතියද ක්‍රීඩා කිහිපයකින් වර්ධනයක් පෙන්නුම් කිරීම සතුටට කරුණක් බවයි. ‘ජනාධිපතිතුමා රටේ යුද වාතාවරණය සම්පූර්ණයෙන්ම නිමාකොට තිබෙනවා.දැන් මෙයට වඩා ක්‍රීඩාවට යහපත් තත්ත්වයක් රටතුළ ඇති කළ හැකියි. දුර්වල ක්‍රීඩා ඉසව්වලට විදෙස් පුහුණුකරුවන් ලබාදී හොඳ මට්ටමකට ගෙන ඒමට වහාම වැඩ පිළිවෙළක් ආරම්භ කරනවා. ක්‍රීඩාවේ නැගීම් පසුබැසීම් ඇතිවෙනවා. ඉදිරි සැලසුම් ගැන ක්‍රීඩා සංගම් නියෝජිතයන් සමග සාකච්ඡා අරඹනවා යැයි ලොකුගේ මහතා පැවැසී ය.ජාතික ඔලිම්පික් කමිටු සභාපති හේමසිරි ප්‍රනාන්දු මහතාගෙන් ශ්‍රී ලංකා පිලේ පදක්කම් ප්‍රතිඵලය පිළිබඳ විමසීමේදී පැවැසුවේ කල්තියාම මේ ප්‍රතිඵලය ගැන තමා දැන සිටි බවයි.අපට දැන් තියෙන්නේ මීලඟ දකුණු ආසියානු ක්‍රීඩා තරගාවලියට පුළුල් සැලස්මක් සැකසීමයි. හොඳින් සැලසුම් කළොත් හොඳ ප්‍රතිඵලයක් ලබාගැනීමට අපහසු නෑ’ ප්‍රනාන්දු මහතා පැවැසීය.මිනේකා-චන්ද්‍රිකාඉදිරියෙන්ශ්‍රී‍්‍ර ලංකාව වෙනුවෙන් රන් පදක්කම් 2 බැගින් දිනාගැනීමට පිහිනුම් සූරී මිනේකා කරුණාරත්න හා ධාවන සූරී චන්ද්‍රිකා සුභාෂිනී සමත්වූහ. මිනේකා මීටර් 50 හා 100 ළය ආර ඉසව්වලින්ද චන්ද්‍රිකා මීටර් 200 හා 400 ඉසව්වලින්ද රන් පදක්කම් දිනා ගැනීම ශ්‍රී ලංකා කණ්ඩායමේ කැපී පෙණෙන දක්ෂතා විය.ටයිකොන්ඩෝකළමනාකාරිත්වයටඑරෙහි පරීක්ෂණයක්රන් පදක්කමක් දිනා දුන් ටයිකොන්ඩෝ ක්‍රීඩිකා කේෂියා සුනෙල් තරගයට ඉදිරිපත්වීමට මොහොතකට පෙර විරෝධතාවක් දැක්වීම පිළිබඳ හේතු විමසා පරීක්ෂණයක් පැවැත්වීමට ක්‍රීඩා අමාත්‍යංශය සූදානම් වන බව වාර්තාවේ. කළමනාකරු විසින් කේෂියා තරගයට ඉදිරිපත් නොකරන ලෙස ඉදිරිපත් කළ විරෝධතාව පෞද්ගලික හේතුමත සිදුවූවක් බව ටයිකොන්ඩෝ ජාතික පුහුණුකරු පවසා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=s1002112</link>
    <topic>අප්‍රිකානු පාපන්දු සම්මේලනයටටෝගෝ රජය නඩු දමයි</topic>
    <author>පැරිසිය (ඒ. එෆ්. පී)</author>
    <content>තම පාපන්දු කණ්ඩායමට එල්ල වූ ත්‍රස්තවාදී ප්‍රහාරය වැළැක්වීමට අපොහොසත්වීම පදනම් කරගෙන ටෝගෝ රාජ්‍යය විසින් අප්‍රිකානු පාපන්දු සම්මේලනයට එරෙහි ව අංශ උසාවියක නඩුවක් ගොනු කරනු ලැබුවේය.පසුගිය මාසයේ දී පැවැති අප්‍රිකානු කුසලාන තරගාවලිය ආරම්භයේ ටෝගෝ පාපන්දු පිලට එල්ල වූ ත්‍රස්තවාදී ප්‍රහාරයෙන් එම කණ්ඩායම් සාමාජිකයන් දෙදෙනෙකු මරුමුවට පත් වූහ.අනතුරුව තරගමාලාව අතහැර පෙරළා පැමිණීමට ටෝගෝ රජය විසින් තම පාපන්දු පිලට නියෝග කළ අතර තරගාවලිය අතහැර ආපසු සිය රට බලා යාම නිසා 2012 සහ 2014 වසරවල දී පැවැත්වීමට නියමිත අප්‍රිකානු කුසලාන පාපන්දු තරගාවලි සඳහා ටෝගෝ කණ්ඩායමට තහනමක් පැනවීමට අප්‍රිකානු පාපන්දු සම්මේලනය තීරණය කළේය.මේ සියලු කරුණු පදනම් කර ගනිමින් මේ නඩුව ගොනු කොට තිබෙන අතර ඉන් ටෝගෝ කණ්ඩායමට වැඩි වාසි ගෙන දෙනු ඇතැයි වාර්තා විය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=s1002113</link>
    <topic> ඉන්දියාවට ඉනිමක පරාජයක්</topic>
    <author>නාග්පූර් (ඒ. එෆ්. පී.)</author>
    <content>සචින් තෙන්ඩුල්කාර් විශිෂ්ට පිතිහරඹයක නිරත වෙමින් ඉන්දියා දෙවැනි ඉනිමේ ශතකයක් රැස්කරගනු ලැබූවද ඉන්දීය පිල ඉනිමකින් සහ ලකුණු 6 කින් පරාජයට පත් කළ දකුණු අපි‍්‍රකාව තරග දෙකකින් සමන්විත ටෙස්ට් තරගමාලාව 1 – 0 ක් ලෙස පෙරමුණ ගැනීමට සමත් විය.දකුණු අපි‍්‍රකානු වේග පන්දු යවන ක්‍රීඩක ඩේල් ස්ටේන් ඉන්දීය පළමු ඉනිමේ කඩුලු 7 ක් ද, දෙවැනි ඉනිමේ කඩුලු 3 ක් ද, බිඳහෙළමින් තරගයේ ජය දකුණු අපි‍්‍රකාවට හිමිකර දීමේ මාවත සකස් කළේය.2000 වසරෙන් පසු ඉන්දීය පිල තම නිජබිමේදී ලද තෙවැනි ඉනිමක පරාජය මෙය වන අතර දකුණු අපි‍්‍රකාවට තමන් වෙතින් ගිලිහී ගිය ලොව හොඳම ටෙස්ට් කණ්ඩායම ලෙස නැවත වරක් ශ්‍රේණිගත වීමට ඉන්දියාව සමඟ පැවැත්වෙන දෙවැනි ටෙස්ට් තරගය ජය පරාජයෙන් තොරව නිමාකර ගැනීම පමණක් ප්‍රමාණත් වේ.පළමුව පන්දුවට පහර දුන් දකුණු අපි‍්‍රකාව කඩුලු 6 කට ලකුණු 558 ක් ලබා සිටියදී ඉනිම අත්හිටුවීය. තරගයේ වීරයා වූ හෂීම් අම්ලා ලකුණු 253 ක් රැස්කළ අතර ජැක් කාලිස් රැස්කළ ලකුණු ප්‍රමාණය 173 කි.ඉන්දියාව පළමු ඉනිමේදී විරේන්ද්‍ර ෂෙවාග් ලකුණු 109 ක් රැස්කිරීමට සමත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=s1002114</link>
    <topic>ජීවන්ත කුලතුංගගෙන් විශිෂ්ට පිතිහරඹයක්</topic>
    <author>ෆවුස් මොහොමඩ්</author>
    <content>වයඹ කණ්ඩාමේ ආරම්භක පිතිකරු ජීවන්ත කුලතුංගගේ විශිෂ්ට පිතිහරඹය හේතුවෙන් අන්තර් පළාත් එක්දින ක්‍රිකට් තරගාමාලවේ ශ්‍රී ලංකා ක්‍රිකට් ඒකාබද්ධ පිල සමඟ පැවැති තරගයෙන් ලකුණු 85 ක ජයක් හිමිකරගැනීමට වයඹ පිල සමත් විය.පන්දු 135 කට මුහුණ දුන් කුලතුංග හතරේ පහර 11 ක් හා හයේ පහර 4 ක් සමඟ ලකුණු 132 ක් රැස් කිරීමට සමත් වූ අතර වයඹ පිල ඕවර 50 අවසානයේ කඩලු 7 කට ලකුණු 289 ක් රැස් කළේය.ශ්‍රී ලංකා ඒකාබද්ධ පිලට ලබාගත හැකි වූයේ ලකුණු 204 ක් පමණි. චතුර පීරිස් සහ දේමිත්ත දහනායක ශ්‍රී ලංකා ඒකාබද්ධ පිල වෙනුවෙන් අර්ධ ශතක රැස් කළහ.චානක වෙලගෙදර සහ අජන්ත මෙන්ඩිස් කඩුලු 3 බැගින් දවාලීමට සමත් වූහ.වයඹ පිල - 289/7 (ඕවර 50)ජීවන්ත කුලතුංග 132, මයිකල් වැන්ඩෝට් 30,(දේමිත්ත දහනායක 47/2, අරෝෂ් ජනෝධ 63/2)ශ්‍රී.ල.ක්‍රී.ඒකාබද්ධ පිල - 204 (ඕවර 49.4)චතුර පීරිස් 60, දේමිත්ත දහනායක 50,(චානක වෙලගෙදර 24/3, අජන්තා මෙන්ඩිස් 28/3)රුහුණු පිලට ලකුණු 126 ක ජයක්හයිඩ්‍රාමනී රුහුණ පිලේ සචිත්‍ර සේනානායක සහ තිලකරත්න සම්පත් විශිෂ්ට පන්දු යැවීමක නිරත වෙමින් බස්නාහිර උතුර කණ්ඩායමට එරෙහිව ලකුණු 126 ක ජයක් තම පිලට හිමිකර දීමට සමත් වූහ.හයිඩ්‍රාමනී රුහුණ පිල - 287/9 (ඕවර 50)ඉන්දික ද සේරම් 67, උපුල් තරංග 60, දිල්හාර ලොකුහෙට්ටිගේ නොදැවී 47, (සචිත්‍ර සේරසිංහ 34/3 ධම්මික ප්‍රසාද් 63/3)බස්නාහිර උතුර පිල - 161 (ඕවර 41.1) දිමුත් කරුණාරත්න 37, ඇන්ජලෝ මැතිව්ස් 36, (සචිත්‍ර ;ස්නානායක 30/4, තිලකරත්න සම්පත් 22/3)කඳුරට පිල ලකුණු 97කින් ජයගනීකෞශල්‍ය වීරරත්න ප්‍රමුඛ මාස් කඳුරට පිලේ මුල් පෙළේ පිතිකරුවන් දක්ෂ පිතිහරඹයක නිරතවෙමින් ලබාදුන් ලකුණු 307 ක දැවැන්ත ඉලක්කය අභිභවා යාමට අසමත් වූ බස්නාහිර දකුණ කණ්ඩායමට ලකුණු 97 ක පරාජයක් අත්විය.මාස් කඳුරට පිල - 306/8 (ඕවර 50) කෞශල්‍ය වීරරත්න 73, තරංග පරණවිතාන 46, කුමාර් සංගක්කාර 45, චාමර කපුගෙදර 35, (සුරංග ලක්මාල් 67/4)බස්නාහිර දකුණ - 209 (ඕවර 42.1) මලින්ද වර්ණපුර 45, මිලින්ද සිරිවර්ධන 35, (මුත්තයියා මුරලිදරන් 29/3, තිලාන් තුෂාර 50/2)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=s1002115</link>
    <topic>ආධුනික ක්‍රිකට් ලකුණු සටහන්කරුවන්ගේ සම්මන්ත්‍රණ මාලාව 13 - 14 දිනවල</topic>
    <author>ජගත් ප්‍රේමචන්ද්‍ර</author>
    <content>ශ්‍රී ලංකා ක්‍රිකට් ලකුණු සටහන්කරුවන්ගේ සංගමය සංවිධානය කරන ආධුනික ලකුණු සටහන්කරුවන්ගේ සම්මන්ත්‍රණ මාලාව මේ මස 13 සහ 14 දෙදින කොළඹ නිදහස් මාවත ක්‍රීඩා විද්‍යායතන ශ්‍රවනාගාරයේ දී පැවැත්වේ.වයස අවුරුදු 18ත් 45ත් අතර ස්ත්‍රී පුරුෂ දෙපක්ෂයටම සහභාගී විය හැකි මේ සම්මන්ත්‍රණ මාලාව ප්‍රායෝගික පරීක්ෂණයකින් ද යුක්තය.මේ සඳහා මේ වන විට සියයකට අධික පිරිසකගෙන් අයැදුම් පත් ලැබී ඇති බවත් ශාලාවේ පහසුකම් අනුව තවත් කිහිප දෙනෙකුට පමණක් අවස්ථාව ලබා දීමට හැකි බවත් ශ්‍රී ලංකා ක්‍රිකට් ලකුණු සටහන්කරුවන්ගේ සංගමයේ තරග පැවැරුම් ලේකම් ඒ.ෆැන්කි මහතා ‘දිනමිණ’ ට ප්‍රකාශ කෙළේ ය.ඒ අනුව මේ සම්මන්ත්‍රණ මාලාව සඳහා සහභාගී වීමට කැමැති අයෙක් වෙත්නම් මේ මස 10 වැනි දිනට ප්‍රථම 0778919085 යන දුරකතන අංකයට දැනුම් දෙන ලෙස ඒ මහතා වැඩිදුරටත් පැවැසුවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=s1002116</link>
    <topic>කුරුණෑගල භාරත ක්‍රිකට් ඇකඩමියට ජයග්‍රහණ 2 ක්</topic>
    <author>දිනේෂ් බාලසූරිය</author>
    <content>කුරුණෑගල භාරත ක්‍රිකට් ඇකඩමි කණ්ඩායම ඔවුන් සහභාගි වූ තෙවැනි කොටසේ ක්‍රිකට් තරග දෙකකින් අතිවිශිෂ්ට ජයක් ලබා ගැනීමට සමත් වූහ. සඳලංකාව ක්‍රීඩා සමාජය සමඟ පැවැති තරගයෙන් කඩුලු 5 ක ජයක්ද, පොල්ගහවෙල ක්‍රිකට් සමාජය සමඟ පැවැති තරගයෙන් කඩුලු 7 ක ජයක්ද හිමිකර ගත්හ. මේ තරග ඉකුත් දා කුරුණෑගල මලියදේව විද්‍යාලයීය ක්‍රීඩාංගණයේදී පැවැත්විණි.සඳලංකාව - භාරතසඳලංකාව ක්‍රීඩා සමාජය:- ලකුණු 69යි.ඩී. සචින්ත 18 (ෆර්නාස් අහම්ඩ් 42 ට 4, අංජන කරුණාරත්න 24ට 3, මොහොමඩ් අක්තාබ් 2ට 3)භාරත ක්‍රිකට් ඇකඩමි කණ්ඩායම:- කඩුලු 4ක් දැවී ලකුණු 73යි.ඩී. බස්නායක 35, ඒ. දිවාකර නොදැවී 14පොල්ගහවෙල ක්‍රී. ස. – භාරතපොල්ගහවෙල ක්‍රිකට් සමාජය ලකුණු 110යි.ආර්. පෙරේරා 30, ඒ. අමරසේකර 34, (එම්. ෆර්නාස් 23 ට 2, එම්. අක්තාබ් 27 ට 2)භාරත ක්‍රිකට් ඇකඩමි කණ්ඩායම:- කඩුලු 3ක් දැවී ලකුණු 111එම්. කරුණාරත්න නොදැවී 39, ඩබ්. දේශාන් 28, එම්. ධනංජය 26.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=s1002117</link>
    <topic>තවත් ලෝක වාර්තා 2ක් පිහිටුවීමටවසන්ත සොයිසා සූදානම්</topic>
    <author>කිත්සිරි වනසිංහ සහ සම්පත් සංජීව - නාච්චාදූව සමූහ</author>
    <content>ලෝක වාර්තා 7ක් පිහිටුවූ අනුරාධපුර වසන්ත සොයිසා තවත් ලෝක වාර්තා 2ක් පිහිටුවීමට බලාපොරොත්තු වෙයි.හෙට (12) කොළඹ සෞන්දර්ය නිකේතනයේ දී මේ ලෝක වාර්තා දෙක පිහිටුවීමට ඔහු සූදානමින් සිටියි. මෙහිදී අඟල් 2ක් ඝණකම සහිත අඩියක් පළල අඩි පහක් දිග කොන්ක්‍රීට් ලෑලි තිස් හතක් එකමත තබා ඒවාට ගිනි දල්වා හිසෙන් පහරදී කඩාදැමීමටත් යකඩ ඇණ ගැසූ ලෑල්ලක් මත වැතිර තම උදරය මත කළුගල් 50කට වැඩි ප්‍රමාණයක් රාත්තල් 16ක් බර කුළුගෙඩියකින් පහර දී විනාඩියක් තුළදී කඩා දැමීමටත් ඔහු සූදානම් වේ.2009 වසරේ දී ලෝක වාර්තා හතක් පිහිටුවීමට සමත් වූ වසන්ත සොයිසා මහතාට ගිනස් මණ්ඩලය මඟින් ලබාදුන් සහතිකය 2010 ජනවාරි 28 වැනි දින ජනාධිපති මහින්ද රාජපක්ෂ මහතා විසින් පිරිනමනු ලැබීය.ලෝක වාර්තා පොතේ නම සටහන් වූ තුන්වන ශ්‍රී ලාංකිකයා වීමට ද සමත් වූ වසන්ත සොයිසා පැය භාගයක් තුළදී ලෝක වාර්තා හතරක් පිහිටු වූ ලොව පළමු සහ එකම ක්‍රීඩකයා බවට ද පත්විය.අමරිකානු ජාතික ඩෑන් නෙදර්ලන්ඩ් විසින් ලොව මෙතෙක් කඩා ඇති වැඩිම බර වන ටොන් එකක බර කඩාදැමීම පරාජය කරමින් ටොන් එකයි කිලෝ හත්සිය දහසයක බරක් මුෂ්ටි ප්‍රහාරයෙන් (අතින් ගසා) කඩා දමා මෙතෙක් ලොව වැඩිම බරක් කඩාදැමූ ක්‍රීඩකයා බවට පත්විය.නොවීජියානු ජාතික නාමි ලෙරට් විසින් අඟල් තුන ඝනකම අඩියක් පළල, අඩි හතරක් දිග කොන්ක්‍රීට් ලෑලි හතක් හිසෙන් ගසා කඩා පිහිටුවා තිබූ ලෝක වාර්තාව බිඳ දමමින් තම හිසෙන් ගසා එම ප්‍රමාණයේ ම කොන්ක්‍රිට් ලෑලි දොළහක් කඩා දමමින් මෙතෙක් ලොව හිසෙන් පහරදී කඩන ලද විශාලතම කඩා දැමීම බවට පත්කිරීමට ද ඔහු සමත් විය.තුර්කියානු ජාතික අලි බාසි ටේප් අඟල් දෙක ගනකම, අඩියක් පළල, අඩි හතරක් දිග කොන්ක්‍රීට් ලෑලි තිස් තුනක් මුෂ්ටි ප්‍රහාරයෙන් ගසා කඩා පිහිටුවා තිබූ වාර්තාව බිඳ දමමින් එම ප්‍රමාණයේ ම කොන්ක්‍රීට් ලෑලි තිස් පහක් කඩාදමා මෙතෙක් ලොව වැඩිම කොන්ක්‍රීට් ලෑලි ප්‍රමාණය සොයිසා විසින් කඩා දමන ලදී.ඔස්ට්‍රේලියානු ජාතික මාස්ටර් නීල් ගාර්ඩ් ඇණගැසූ ලෑල්ලක් මත වැතිර තම ශරීරය මත කොන්ක්‍රීට් කිලෝ 533 ක් පටවා කුළු ගෙඩියකින් ගසා කඩා පිහිටුවා තිබූ වාර්තාව බිඳ දමමින් ඇණ ලෑල්ල මත වැතිර තම ශරීරය මත කොන්ක්‍රීට් කිලෝ 618ක් පටවා කුළුගෙඩි තුනකින් ගසා කඩාදමන ලදී.අමරිකානු ජාතික චැට් නෙදර්ලන්ඩ් හොණ්ඩරයේ අයිස් කුට්ටි 16 තම මුෂ්ටි ප්‍රහාරයෙන් ගසා කඩාදමා පිහිටුවා තිබූ වාර්තාව අයිස් හොණ්ඩර 20 ක් තම මුෂ්ටි ප්‍රහාරයෙන් ගසා කඩා දමමින් නව වාර්තාවක් පිහිටුවන ලදී.මෙයට අමතරව තත්පර 54 කදී උළුකැට 104ක් තම ශරීරයේ ගසා කඩා දමමින් ද විනාඩියක කාලයක් තුළ අඟල් දෙකේ අඩි හයක් දිග පොලු 29ක් ශරිරයේ ගසා කඩා දමමින් ද තම ශරීරයේ ගසා උළුකැට 525ක් කඩා දමමින්ද වසන්ත සොයිසා නව ලෝක වාර්තා 3 ක් පිහිටුවා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=f1002111</link>
    <topic>රණවිරුවන් යුද අධිකරණයට ගෙනියන්න දෙන්නේ නෑ</topic>
    <author>සාකච්ඡා කෙළේ ධම්මික සෙනෙවිරත්න</author>
    <content>ජනාධිපතිවරණයේ ප්‍රතිඵලය පිළිබඳත් එය ජාත්‍යන්තරය දුටු අයුරු සහ ජනාධිපතිවරණ ව්‍යාපාරය තුළ විපක්ෂයේ අපේක්ෂකයා රටට එරෙහිව කළ ප්‍රකාශ නිසා මතු වූ තත්ත්වයට මුහුණ දෙන්නේ කෙසේද යන්න පිළිබඳත්, ඉදිරි මහ මැතිවරණයේදී ස්ථාවර ආණ්ඩුවක් නිර්මාණය කර ගැනීම රටේ අනාගතයට කොපමණ වැදගත් වන්නේද යන්න පිළිබඳත් ආපදා කළමනාකරණ හා මානව හිමිකම් පිළිබඳ අමාත්‍ය මහින්ද සමරසිංහ මහතා දිනමිණට දැක්වූ අදහස් මෙලෙස පෙළ ගස්වමු.ජනාධිපතිවරණයේදී ඔබ නියෝජනය කරන කළුතර දිස්ත්‍රික්කයත් ඇතුළුව අති විශිෂ්ට ජනවරමක් මහින්ද රාජපක්ෂ ජනාධිපතිතුමාට ලැබුණා. මේ ජයග්‍රහණය දෙස ඔබ බලන්නේ කොහොමද ?ජනාධිපතිතුමාට 57.88 % ඡන්ද ප්‍රතිශතයක් ලැබීම අති විශිෂ්ට ජයග්‍රහණයක්. මොන තරම් ජනප්‍රිය වුණත් අමෙරිකාවේ ඔබාමා ජනාධිපතිතුමාටත් ලැබුණේ 51 % යි. මැතිවරණ කොට්ඨාස මට්ටමින් ගත්තත් 2 / 3 ට වඩා ජනාධිපතිතුමා ජයග්‍රහණය කළා.මෙවැනි ජනවරමක් එතුමාට ලබාදීම මගින් ජනතාව දුන් පණිවිඩය තමයි ජනාධිපතිතුමාගේ පළමු අවුරුදු හතර තුළ එතුමා කරන ලද සේවය ඔවුන් ඉහළින් අගය කරන බව. ඒ වගේම මේ ජනාධිපතිවරණයේදී සුබ අනාගතයක් උදා කිරීම වෙනුවෙන් එතුමා ලබා දුන් පොරොන්දුව කෙරෙහි ජනතාව විශ්වාසය තබා තියෙනවා.මේ තරම් විශිෂ්ට ජනවරමක් ලබා ගැනීමෙන් පසු එය බොරුවක් බව, එය ඡන්ද දූෂණයකින් ලබා ගත්තක් බව කිසි කෙනෙකුට කියන්න බෑ. ලෝකයම මේ ප්‍රතිඵලය දකින්නේ ඉතාමත් සුබවාදීවයි. රටවල් රැසක රාජ්‍ය නායකයන් එතුමාට සුබ පතමින් පණිවුඩ එව්වා.මේ ජනාධිපතිවරණයෙන් ජනාධිපතිතුමා ජයග්‍රහණය කරන බව විපක්ෂය දැන සිටියා. හැබැයි ඔවුන් ගේ ගණන් බැලීම වුණේ ඒ 51 % කින් බවයි. තමන් ගේ අපේක්ෂකයාත් ඒ ආසන්නයටම එන බව ඔවුන් විශ්වාස කළා. මේ නිසා ඔවුන් විශාල සැලැස්මක සිටියා. ඒ විදියට අඩු පරතරයකින් ජයග්‍රහණය කළා නම් ඡන්ද දූෂණ කතාවක් උලුප්පා දක්වමින්. ජනතාව පාරට බස්සවා විශාල ප්‍රශ්නයක් ඇති කරන්නත් ඔවුන් සූදානම් වුණා. නමුත් ජනතාව ලබා දුන් ඉතා පැහැදිලි තීන්දුව නිසා මේ සියලු සැලසුම් ව්‍යර්ථ වුණා.ජනාධිපතිතුමා ලබාගත් ජයග්‍රහණය පිළිබඳ ජාත්‍යන්තර වශයෙන් ඉහළ අවධානයක් යොමු වන අතරම ජනාධිපතිවරණ ව්‍යාපාරය තුළ විපක්ෂයේ අපේක්ෂකයා සිදු කළ රටට එරෙහි නොයෙක් ප්‍රකාශ පිළිබඳ ජාත්‍යන්තර පරීක්ෂණ වලට මුහුණදීමටත් රජයට සිදුවී තිබෙනවා. මේ තත්ත්වය ගැන ඔබට යමක් කිව හැකිද ?සරත් ෆොන්සේකා මහත්මයා කියූ දේවල් වලට දැන් සිටම අපි උත්තර බඳින්න ක්‍රියා කර තියෙනවා. මාර්තු මාසයේ පැවැත්වෙන මානව හිමිකම් සැසිවාරයට කලින් අප එහි යන්නේ ෆොන්සේකා මහතා සිදු කළ ප්‍රකාශ කවුරුන් හෝ මේ රටට එරෙහිව පාවිච්චි කිරීම වළකාලීමටයි. ෆොන්සේකා මහත්තයා නිර්මාණය කළේ අනවශ්‍ය ප්‍රශ්නයක්. ඒකෙන් උතුරු නැගෙනහිර ඡන්ද ටික ලැබෙනවාට වැඩි දෙයක් එතුමාට අත් වුණෙත් නෑ. ඒ හැරුණාම රටේ ජනතාව තේරුම් ගත්තා මෙවැනි කෙනෙක් විශ්වාස කළ නොහැකි බව.කිව්ව වගේම අපේ ජයග්‍රහණයෙන් පසු හා ඔහුගේ පරාජයෙන් පසුවත් ඔහු කළ මේ ප්‍රකාශ නිසා අපට උත්තර දෙන්න සිදු වෙලා තියෙනවා. මේ කොහොම වුණත් අපේ රණවිරුවන් යුද අධිකරණවලට ගෙනියන්න අපි කිසි දවසක ඉඩ දෙන්නෙ නෑ. ඔවුන් ජීවිත පරිත්‍යාගයෙන් යුතුවයි එල්. ටී. ටී. ඊ. යට මුහුණ දීලා ත්‍රස්තවාදය පරාජයට පත් කළේ. ඔවුන් එසේ කළ නිසා තමයි ලක්ෂ 3 කට ආසන්න ජනතාවක් එල්. ටී. ටී. ඊ. ග්‍රහණයෙන් බේරා ගන්න පුළුවන් වුණේ.කිසිදු ජාත්‍යන්තර පරීක්ෂණයක් සඳහා කිසිම විදේශ බලවතෙකුට ඉඩ දෙන්නේ නැතැයි ආරක්ෂක ලේකම්වරයා ඉතා පැහැදිලි හා නිර්භීත ප්‍රකාශයක් කළා. ඒ මේ ස්ථාවරයේ පිහිටා සිටිමින් ද ?ඔව්. එතුමා නියම ආරක්ෂක ලේකම්වරයෙක් හැටියට ඉතාම පැහැදිලිව එවැනි කිසිදු ඉඩක් නොදෙන බව කිව්වා. ජාත්‍යන්තර පරීක්ෂණ වලට ඉඩ දෙන්නේ නැහැ කියන එක රජයේ ස්ථාවරයයි. මොකද එවැනි පරීක්ෂණයක් කරන්න තරම් දෙයක් මෙහෙ සිදු වෙලා නෑ.විපක්ෂයේ අපේක්ෂකයා උතුරේ ජනතාවට එකක් කියන අතර දකුණට තවත් එකක්කිව්වා. දෙමළ සන්ධානය හා කිසි ගිවිසුමක් නැතැයි විපක්ෂය කීවත් දෙමළ මාධ්‍ය උතුරේ ජනයාට සන්නිවේදනය කළේ එවැන්නක් ඇතුළත් වූ බව සඳහන් කොන්දේසි විපක්ෂ අපේක්ෂකයා පිළිගෙන තිබීම පිළිබඳ මතයයි. මේ තත්ත්වය තුළ උතුරු නැගෙනහිර වැඩි ඡන්ද සංඛ්‍යාවක් ඔහුට හිමි වුණා. උතුරු නැගෙනහිර ප්‍රතිඵලය අනුව ආණ්ඩුව මේ ප්‍රදේශ හා ජනතාව ගැන මීට වෙනස් ආකාරයකින් තේරුම් ගන්නට අවශ්‍ය බවත් ඔබ කල්පනා කරනවාද ?මේ සම්බන්ධයෙන් විශේෂ වැඩ පිළිවෙළකට යාමට ආණ්ඩුවට සිදු වෙනවා. හැබැයි ඉතාමත් ස්වල්ප පරතරයකින් යාපනය දිස්ත්‍රික්කය හැරුණාම උතුරු - නැගෙනහිර අන් සෑම දිස්ත්‍රික්කයකම 2005 ට වඩා ජනාධිපතිතුමා ඡන්දය ගත්තා. ප්‍රතිශතයක් හැටියට මේක 28 % ක් විතර.අපේ ඉලක්කය යළිත් ත්‍රස්තවාදයක් ඇති නොවන පරිදි ක්‍රියා කිරීමයි. ඒ සඳහා අපි මේ ජනතාවගේ විශ්වාසය දිනා ගත යුතුයි. මේ ලැබුණු ප්‍රතිචාරය තවදුරටත් වර්ධනය කර ගැනීමට සුවිශේෂී වැඩපිළිවෙළ කරා යාමට අපට සිදු වෙනවා.මේ කාරණා කියන අතරම තවත් කියන්න ඕන විපක්ෂයේ අපේක්ෂකයා හා විශේෂයෙන් ඔහු වටා සිටි බලවේග ගත්තාම උතුරු නැගෙනහිර පළාත්වල ජනතාව වැඩි වශයෙන් ඡන්දය දුන්අය තමයි ඒ පිරිස. දෙමළ සන්ධානය, මුස්ලිම් කොන්ග්‍රසය, එජාපය ආදී පක්ෂ මේ නිසා යම් අභියෝගයක් තිබුණා. අනෙක විපක්ෂයේ අපේක්ෂකයකුට ඕනම දෙයක් කියන්න පුළුවන්.රජය විවේචනය කරන්න පුළුවන්, බොරු පොරොන්දු දෙන්න පුළුවන්, හැබැයි ජනාධිපතිතුමා තරඟ කළේ ජනාධිපතිධුරය දරමින්මයි. එතුමාට එවැනි නිදහසක් නෑ. එතුමා වගකීමෙන් ක්‍රියා කළ යුතුයි. මැතිවරණයකදී ඒක වාසිදායක තත්ත්වයක් නෙවෙයි.ජනාධිපතිතුමා මේ ජයග්‍රහණයෙන් පසු ඉතා පැහැදිලිව කිව්වා උතුර – නැගෙනහිර ජනතාව කාට ඡන්දය ප්‍රකාශ කළත් ඔවුන් ඡන්දය ප්‍රකාශ කිරීමම තමයි තමන් ලැබූ ජයග්‍රහණය කියලා.ඒ සමගම යළි කිසි දිනෙක ත්‍රස්තවාදයට ඉඩ නොතැබීමේ ඉලක්කය දිනා ගැනීම සඳහා මේ ජනතාවගේ විශ්වාසය දිනා ගැනීම සඳහාත් අනිවාර්යයෙන් අපි යොමු විය යුතුයි. ඒ සඳහා ඒ පළාත් වල සංවර්ධනය ඇති කිරීම සඳහා ගෙන යන ක්‍රියා මාර්ගත් ඇතුළුව ඔවුන්ගේ මූලික අයිතීන් ප්‍රායෝගිකව සලසා දීම ප්‍රශ්න වලට පිළියම් යෙදීම ආදී වැඩපිළිවෙළක් කරා රජය ක්‍රියා කළ යුතුයි. ඒ සඳහා කැපවීමෙන් වෙහෙසීමෙන් ක්‍රියා කරන්න අප සූදානම්.ජනාධිපතිවරණ ප්‍රතිඵලය තුළ ඉතාම පැහැදිලිව පිළිබිඹු වන තවත් කාරණයක් තමයි රටේ ග්‍රාමීය ප්‍රදේශ වල ජනතාව විශාල වශයෙන් ජනාධිපතිතුමාට ඡන්දය ප්‍ර‍්‍රකාශ කර ඇති බව. විශේෂයෙන් මේ ජනයා මුහුණපාන ප්‍රශ්න කෙරෙහි සංවේදී වෙමින් යම් යම් ක්‍රියාමාර්ග ගැනීමට රජය සූදානම් ද ?මේ ජනතාව මුහුණපාන ප්‍රශ්න කෙරෙහි සංවේදී වෙමින් ඒවා විසැඳීමට ඔවුන් සඳහා සේවය කිරීමට නිරන්තරයෙන් රජය බැඳී සිටින බව මට පැහැදිලිව කියන්න පුළුවන්. ඉදිරියේ මැතිවරණයක් එන නිසා මේ මේ දේ කළ යුතුයි කියලා ඒවා කරන්න වුවමනා නෑ. සෑම මොහොතකම අපි ඒ අවශ්‍යතාවන් කෙරෙහි අවධානය යොමුකරලා ගත යුතු ක්‍රියා මාර්ග ගන්නවා.මොකද රටේ ජනතාවට සහන සැලසීම නිරන්තරයෙන්ම කළ යුතු දෙයක්. රජයේ එම ප්‍රයත්නය පිළිබඳව ජනතාව තේරුම් ගැනීමෙන් සිටින බව ජනාධිපතිවරණයේ ප්‍රතිඵලයෙන්මත් පෙනෙනවා. රටේ සංවර්ධනයක් නොවූ බව විපක්ෂය කිව්වත් ජනතාව එය ප්‍රතික්ෂේප කරනවා. යුද්ධයත් හරියට කරන අතර මේ ජනාධිපතිතුමාත් රජයත් ගම අමතක නොකළ බව ජනතාව දන්නවා. ගමේ පාර හැදුණා. පොදු පහසුකම් දියුණු වුණා. ජන ජීවිතය උසස් මට්ටමකට ගැනීම සඳහා නොයෙක් ක්‍රියා මාර්ග දියත් වුණා.ජනාධිපතිතුමා ඉතාම නිවැරැදිව ඒවා ක්‍රියාත්මක කළා. දැන් යුද්ධයට වැය වූ මුදල් ද ඉතිරි කර ගෙන ඒ මුදල් සංවර්ධනය සඳහා වැඩියෙන් යෙදවීමට හැකිවී තියෙනවා. දූෂණය, නාස්තිය වළක්වා ගනිමින් විනිවිදභාවයෙන් යුතුව මේ සංවර්ධන ක්‍රියාවලිය වේගයෙන් පෙරට ගැනීමට ජනාධිපතිතුමා පොරොන්දු වුණා. ජනාධිපතිතුමා කෙරෙහි ජනතාව තැබූ විශ්වාසය එතුමා අකුරටම රැක ගන්නා බව හොඳටම විශ්වාසයි.එතුමා ඉදිරිපත් කළ වැඩපිළිවෙළ ක්‍රියාත්මක වීමත් සමඟ මහින්ද රාජපක්ෂ ජනාධිපතිතුමාගේ නම මේ රටේ ඉතිහාසයේ රන් අකුරින් සටහන් වෙනවා. කිසිම රාජ්‍ය නායකයකුට ජය ගත නොහැකි වූ ත්‍රස්තවාදයේ අභියෝගය එතුමා ජය ගත්තා. යුද්ධය නිසා මේ රටේ පස්සට ගිය සෑම දෙයක්ම කරන්න, ඒවා ඉදිරියට ගන්න ජනාධිපතිතුමා පොරොන්දු වුණා. එතුමාට සියලු ශක්තිය දෙන්න අපි නිරන්තරයෙන් සූදානම්.රට අලුත් පරිච්ඡේදයක් ලියන්නට සූදානම් වෙද්දී නව මැතිවරණ ක්‍රමයක් පිළිබඳ නව ව්‍යවස්ථාවක් පිළිබඳ අදහස් නැවතත් ඉස්මතු වී තිබෙනවා. මේ කාරණා ගැනත් අවධානය යොමු කරමින් ඉදිරි මහ මැතිවරණයේදී රජය ජනතාවගෙන් අපේක්ෂා කරන ජනවරම පිළිබඳ ඔබ අවධාරණය කරන්නේ කෙසේද ?ඉදිරි මහ මැතිවරණයේදී ජනාධිපතිතුමා ජනතාවගෙන් ඉල්ලා සිටින්නේ එතුමාට පැහැදිලි බහුතරයක් සහිත පාර්ලිමේන්තුවක් ලබා දෙන්න කියන ඉල්ලීමයි. ස්ථාවර ආණ්ඩුවක් පිහිටුවීම රටේ අනාගතය සම්බන්දයෙන් ඉතාමත් වැදගත්. දැනට තියෙන ස්ථාවරභාවය පදනම් කර ගනිමින් ආර්ථික හා සමාජයීය දියුණුවක් කරා යාමට එය අවශ්‍යමයි. දේශපාලන ස්ථාවරභාවයක් නැත්නම් ඒ කිසිවක් කරන්න අසීරුයි.පසුගිය කාලය තුළ කවුරුන් හෝ ප්‍රධාන පක්ෂ දෙකෙන් එකක් මැතිවරණය ජයග්‍රහණය කරද්දී ආණ්ඩුවක් පිහිටුවා ගැනීම සඳහා විවිධ පාර්ශව සම්බන්ධ කර ගැනීමට සිදු වුණු හැටි අපි දැක්කා. විශේෂයෙන් 2001 දී එජාපෙ ආණ්ඩුව පිහිටුවපු හැටි මම හොඳටම දැක්කා. එජාපයට සහාය දෙන්න ඉදිරිපත් වුණු අය අපට මේ මේ අමාත්‍යාංශ දුන්නොත් පමණයි අපේ සහාය ලබා දෙන්නේ කියමින් තරයේ ඉල්ලීම් කළා. ඒ අය එක් අමාත්‍යාංශයකින් සෑහීමට පත් වුණෙත් නෑ. අමාත්‍යාංශ නම් කරලාම ඉල්ලලා ඒවා ලබා ගෙන තමයි ඔවුන් ඒ ආණ්ඩුවට සහාය ලබා දුන්නේ.මේ කාරණය අපේ රටේ බුද්ධිමත් ජනතාව ඉතාමත් වගකීමෙන් තේරුම් ගනීවි කියල අපි විශ්වාස කරනවා. ජනතාව ජනාධිපතිතුමාට අති විශිෂ්ට ජයග්‍රහණයක් ලබා දුන්නා. එතුමාට අවුරුදු හතක් දැන් ලැබී තියෙනවා. රට ගොඩ නගන එතුමාගේ වැඩපිළිවෙළ ශීඝ්‍රයෙන් පෙරට ගෙන යාම සඳහා එතුමාට ශක්තියක් වන එක්සත් ජනතා නිදහස් සන්ධාන කණ්ඩායමට මනා සහයෝගයක් ලබා දෙමින් ස්ථාවර ආණ්ඩුවක් බිහි කිරීමට දායක වන හැටියට අපි ජනතාවගෙන් ඉල්ලනවා.මගේ පෞද්ගලික මතය දැනට ඇති ව්‍යවස්ථාවේ අඩු පාඩු ගණනාවක් ඇති බවයි. රටට ඔබින ව්‍යවස්ථාවක් අපි ස්ථාපිත කර ගත යුතු වනවා. ඉදිරි පාර්ලිමේන්තුව පිහිටුවීමේදී ඊට හොඳ අවස්ථාවක් ලැබෙනවා. එවැනි ව්‍යවස්ථාවක් කරා යාමට අවශ්‍ය බහුතරය නොලැබුණොත් මේ රට පරාජය කරන්න වැඩ කරන හදන පාර්ශවයන්ගේ සහායත් ඉල්ලා සිටීමට සිදු වෙනවා. එය හොඳ තත්ත්වයක් නෙවෙයි.මේ නිසා මේ මැතිවරණයේදී අපි 2 / 3 ජනවරමක් ජනතාවගෙන් ඉල්ලා සිටිනවා. අලුත් රටක අලුත් පරිච්ඡේදයක් අරඹමින් වඩා යහපත් දේශපාලන සංස්කෘතියක් රටේ ඇති කිරීමටත් රටට සුබ අනාගතයක් උදා කිරීමටත් එමගින් අපට අවස්ථාව සැලසෙනවා. ඊට අපි උපරිමයෙන් කැප වෙන බවත් සඳහන් කළ යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=f1002112</link>
    <topic/>
    <author>සටහන මලික් චමින්ද ධර්මවර්ධන</author>
    <content>උඩ ගැසූ පරවියා පන්නමින් ඔහු අහස දෙසට දෑස් දල්වා සිටියේය. වේගයෙන් අත්පුඩි ද ගැසුවේය. පරවියා ඉහළ අහස් කුස පියඹා යමින් කරනම් කිහිපයක් ගැසුවේය. විජිත මහත් ආශාවෙන් බලා සිටියේය.පරවියා තව තවත් ඈතට කරණම් ගසමින් පියඹායයි. පරවියා කෙතරම් කරනම් ගැසුවත්, කොතරම් දුර පියඹා ගියත් ඌ අවසානයේ තමාගේ දෑතට පැමිණෙන බව විජිත දැන සිටියේය. මේ නිසා විජිතට පරවියා ගැන කිසිම බියක් තිබුණේ නැත. පසුව පරවි කූඩුව අසලට ගිය විජිත එහි සිටි විවිධ වර්ගයේ පරවියන් දෙස බලා සිටියේය. සැබැවින්ම ඔහුගේ ජීවිතය වී තිබුණේ මේ පරවි කූඩුවයි.නුගේගොඩ ප්‍රදේශයේ ව්‍යාපාරිකයකු වූ සිය පියාගේ ව්‍යාපාර කටයුතුවලට සමීපවනවාටත් වඩා විජිත පරවියන්ගේ ඇසුරට පෙම් බැන්දේය. පිරිමි දරුවන් පස්දෙනෙකුගෙන් යුත් පවුලේ තුන්වෙනියා වූ විජිත ප්‍රමාණවත් අධ්‍යාපනයක් ලැබුවේ නැත. ඔහු වඩාත් කැමැත්තක් දැක්වූයේ විවිධ වර්ගයේ පරවියන් ඇතිකිරීමටය. පරවියන් ඔහුට පවුලේ සාමාජිකයන් තරමට සමීප විය.විජිතත් පරවියන් අතරේත් තිබූ මේ අසාමාන්‍ය බැඳියාව නිසා විජිතට “පරවියා” යන නම පටබැදි තිබුණි. ඔහුගේ ගම් පළාතේ කවුරුත් ඔහුව හැඳින්වූයේ “පරවියා” ලෙසටය. අපිදු මෙතැන් පටන් විජිතව ‘පරවියා’ නමින්ම හදුන්වමු.1980 දශකයේ ආරම්භයත් සමඟම මෙරටට හඹාගිය නව ආර්ථික ප්‍රවාහයේ ප්‍රතිඵල ලාංකීය සමාජය තුළින් පෙන්නුම් කරන්නට විය. විවිධ වර්ගයේ මත්ද්‍රව්‍ය ලංකාවට පැමිණෙමින් තිබුණි. හෙරෝයින්ද මහත් වේගයෙන් ව්‍යාප්තවෙමින් තිබුණි. සමාජයට පිළිලයක් වෙමින් පැතිරීගත් මෙම මත්ද්‍රව්‍යයට ‘පරවියා’ ගේ වැඩිමල් සහෝදරයා දැඩිසේ විරෝධය පෑ අයකු විය. ප්‍රදේශයේ නොයෙක් තැන්වල හෙරොයින් ව්‍යාපාරයට එරෙහිව ඔහු ක්‍රියාකාරීව කටයුතු කළේය. ඔහුගේ සමීපතම මිතුරන් දෙදෙනකු හෙරොයින් වෙළෙඳාමට පෙළඹී තිබුණි. මෙයට විරුද්ධවූ පරවියාගේ වැඩිමල් සහෝදරයා ඔවුනට දැඩිසේ අවවාද කළේය.පළමු ඉලක්කය“උඹලා ඕක කරන්න එපා. උඹලාට ජීවත්වෙන්න විදිහක් නැත්නම් මම නුගේගොඩ එලවළු බක්කියක් දාලා දෙන්නම්.”එහෙත් හෙරොයින් ව්‍යාපාරයට ඇලී ගැලී සිටි ඔවුහු එම වදන් ප්‍රතික්‍ෂේප කළහ. දිනක ‘පරවියා’ගේ වැඩිමල් සොහොයුරාට තම සමීපතමයන් දෙදෙනා මුණගැසිණි. ඔහු මොවුන් දෙදෙනාට පහරදී මහමඟ දණගසා තැබුවේය.මෙම සිදුවීමෙන් පසු පරවියාගේ සහෝදරයාට මාස 3 – 4 කින්ම සිදුවූයේ ජීවිතයෙන් වන්දි ගෙවීමටය.සමාජයට ඉමහත් පිළිලයක් ව්‍යාප්ත වෙමින් පැවැති මොහොතක එය විනාශ කිරීමට වෙරවීරිය දැරූ සිය සොහොයුරාගේ මරණය පරවියාට මහත් වේදනාවක් ගෙන දුන්නේය.ඉන් කුපිත වූ ඔහුගේ පියා සොහොයුරාගේ මරණයට වගකිවයුත්තන්ගෙන් පලිගන්නා බවට ප්‍රකාශයක් කළේය. මහත් දුකක් හදවතේ දරා සිටි පරවියාට මෙය මහත් සැනසීමක් විය.කාලය ගලා ගියේය. වේදනාව ඉතිරි විය. විජිතගේ සහෝදරයාගේ මරණය වී වසරක් ගෙවී ගියේය. අවුරුද්දේ දානය ද අවසන් විය. එහෙත් පියා කී දෙය ඉටුවන බවක් පරවියා දුටුවේ නැත. අවුරුද්දේ දානය තිබූ දින වැඩම කළ භික්ෂූන් වහන්සේලා නිවසින් පිටත්වූ පසු පියා අසලට පැමිණි පරවියා, ඔහුව ඇමතුවේය.පාතාල නායකයා“ඔයා අයියා මැරුව එකේ පළිය ගන්නවා කිව්වාට තාමත් ගත්තේ නැහැනේ. හාමුදුරුවන්ට දානෙ දිදී ඉන්නවා. හාමුදුරුවෝ ඇවිල්ලා දානෙ ගන්නවා. පින් දෙනවා, යනවා. එච්චරයි. අයියා වෙනුවෙන් මොකවත් ඔයාලා කරන්නේ නැහැ. මෙච්චර දවසක් ඔයාලා අයියා වෙනුවෙන් මොනවා හරි කරයි කියලා මම බලන් හිටියා. මොකුත් කළේ නැහැ. මෙතනින් එහාට මම කවුරුත් දිහා බලන් ඉන්නේ නැහැ. මගේ අයියා මරපු එකාව මං මරනවා.”සහෝදර සෙනෙහසින් කඳුළු වගුරමින් පරවියා කියාගෙන ගියේය.පරවියාගේ ප්‍රකාශය එතරම් ගුණදායක නොවන බව තේරුම් ගත් ඔහුගේ පියා නුගේගොඩින් නිවෙස් මාරුකිරීමට තීරණය කළේය. මේ අනුව දරුවන් සිව්දෙනා සහ බිරිය ඔහු විසින් කැලණිය ප්‍රදේශයේ පදිංචි කරවීය. පරවියාගේ පාසලද වෙනස් කළේය. පරවියාට නුගේගොඩ ප්‍රදේශය තහනම් ප්‍රදේශයක් ලෙස පියා නම් කළේය. පරවියා තමා ලද නිදහසකදී සිය වැඩිමහල් සොහොයුරාගේ මිතුරකු වූ විනෝදන් හමුවීමට ගියේය.“අයියා මරලා අවුරුදු 1 1/2 ක් වෙනවා. තාත්තලා ඒකට ගේමක් දෙනවා කිව්වා. ඒත් ඒක මඟහැරියා. දැන් මට ගේමක් දෙන්න ඕනේ. මට ආයුධයක් දෙන්න.”පරවියා, විනෝදන්ගෙන් අයැද සිටියේය. විනෝදන් ද පරවියාගේ උනන්දුව පිළිබඳ බලාසිටියේය. පසුව ඔහු පරවියාට රිවෝලරයක් සහ මිලිමීටර් නමය වර්ගයේ තුවක්කුවක් ග්‍රෙනේඩ් එකක් සහ ඩෙකර් එකක් ලබා දුන්නේය. චැලි වර්ගයේ යතුරුපැදියක් ද සොයාගත් පරවියා විනෝදන්ට යම් පොරොන්දුවක් දුන්නේය.“අයියාව මරපු උන්ව සතියක් ඇතුළත මරනවා.”විනෝදන්ගෙන් සමුගත් පරවියා සිය මිතුරකු වූ ආනන්දන්ගේ නිවසට ගියේය.“උඹලගේ ආච්චි මළා කියලා අපේ ගෙදරට කෝල් කරපන්. එතකොට මම අම්මට කියන්නම්. උඹලෑ ගෙදර යනවා කියලා. ඊටපස්සේ මට මේ ගේමට උදව් කරපන්.”දිනක් ආනන්දගෙන්, පරවියාගේ නිවසට අදාළ දුරකථන ඇමතුම ලැබිණි. පරවියා ආනන්දන්ගේ නිවසට ගියේය. ඉන් අනතුරුව දෙදෙනාම විනෝදන්ගේ නිවසට ගියහ. මේ වන විට සිය වැඩිමල් සහෝදරයා මරාදැමීමට සම්බන්ධවී සිටි තිදෙනෙකු පිළිබඳව පරවියා දැන සිටියේය. ඒ අනුව කලකට ඉහතදී සිය සොහොයුරාගේ මිතුරන් දෙදෙනා සහ ඔවුනට මත්ද්‍රව්‍ය සැපයූ ව්‍යාපාරිකයාය. තිදෙනාම එදින මරා දැමීමට පරවියා අධිෂ්ඨාන කරගෙන සිටියේය. විනෝදන් වෙත සමීපවූ පරවියා මෙසේ කියා සිටියේය.“අද වැඩේ කරනවාමයි”හිමිදිරියේ 2.00ත්, 3.00ත් අතර පරවියා සහ ආනන්දන් චැලි වර්ගයේ යතුරු පැදියට නැග ගත්හ. පළමුවෙන්ම හැටේ වත්තට ගියේ එක් අයකු ඉලක්ක කරගෙනය. විනෝදන් යතුරු පැදිය පණගන්වාගෙන සිටි අතර ඝාතනය සඳහා ක්‍රියාත්මක වූ පරවියා නිවසට සමීපවී දොරට තට්ටු කළේය. දොර විවෘත විය. රිවෝලරයේ උණ්ඩ කිහිපයක්ම නිවැසියාගේ සිරුර පසාරු කරගෙන ගියේය.තම ඉලක්කය නිවැරදිව සපුරාගත් පරවියා යතුරුපැදියට නැග්ගේය. ඔහු එහි නැගී පලාගියේ ඊළඟ ඉලක්කය වෙතටය. හැට දෙක වත්ත බලා යතුරු පැදිය වේගයෙන් ඉගිල ගියේය. යතුරු පැදියෙන් බැසගත් පරවියා නිවස අසලට විත් දොරට තට්ටු කරන්නට සූදානම් වූවා පමණි.ඒ සමඟම ආනන්දන් ඔහුට බාධා කළේ දොරට තට්ටු නොකරන ලෙසය. පරවියා ආපසු හැරී ආනන්දන් දෙස බැලුවේය. ආනන්දන් අතදිග හැර විවෘත කර තිබූ ජනෙල් කවුළුවක් පෙන්නුවේය. ජනේල කවුළුව ලඟට ගිය පරවියාට අවශ්‍ය ගොදුර නිදිසුව ලබමින් සිටින අයුරු දැක ගන්නට ලැබුණි. වහාම රිවෝලරය අතට ගත් පරවියා එය හිසට ඉලක්ක කොට කොකා ගැස්සුවේය.දැන් පරවියාට ඉතිරිව ඇත්තේ එක් පුද්ගලයෙකි. ඒ ව්‍යාපාරිකයා පමණි. ඔහු ව්‍යාපාරිකයා සොයා යන්නට විය.ව්‍යාපාරිකයා කුඩු ව්‍යාපාරයට අමතරව එළකිරි ව්‍යාපාරයක් ද පවත්වා ගෙන ගියේය. පරවියා එම ස්ථානයට යන විට ව්‍යාපාරිකයා සිටියේ එදිනට නියමිත රාජකාරි කටයුතු කරමිනි. ඔහු කිරි ලොරිය කඩය ඉදිරිපස නවත්වා පසුපස දොරෙන් කිරි අදිමින් සිටියේය. කෙමෙන් ව්‍යාපාරිකයා අසලට ලංවූ පරවියා රිවෝලරය දික්කලේය.“එපා... එපා...” ව්‍යාපාරිකයාට කියන්නට ලැබුණේ එපමණකි. වෙඩි පිට වෙඩි නිකුත් විය. ඔහු ඇද වැටුණේය. බිම වැටුණු ව්‍යාපාරිකයා අසලට ගිය පරවියා පපුවට රිවෝලරය තබා තවත් උණ්ඩ දෙකක් මුදා හැරියේය.සිය සොහොයුරා මරා දැමූ පළිය මෙසේ අවසන් කළ පරවියා සැනසුම් සුසුම් හෙලුවේය. සියල්ල අවසන් කළ පරවියා ආනන්දන්ගේ ආච්චි අම්මාගේ මළ ගෙදර සිට පැමිණි ලෙසට තම නිවසට ගියේය.එක්තරා කාන්තාවක්පසුදාට පහන්විය. දහවල් 11.30ට පමණ පරවියාගේ නිවසට දුරකතන ඇමතුමක් ලැබුණි. දුරකතන ඇමතුමින් කියවී තිබුණේ පෙරදා සිදුවූ වෙඩි තැබීම් පිළිබඳවයි. මේ සම්බන්ධයෙන් පරවියාගේ තාත්තට පොලිසියට යෑමට සිදුවිය. ඒ කට උත්තරයක් ලබාදීමටය. පරවියාගේ මළගෙදර ගමන සහ මරණ පිළිබඳ පියාට සැකයක් තිබුණි. ඔහු වහාම කැලණියේ නිවසට පැමිණ පරවියාගෙන් මේ පිළිබඳ විමසුවේය.“මම කළේ නැහැ. මගෙන් අහන්න එපා.” පරවියා උත්තර දුන්නේය.පරවියා ජනේල කවුළුවෙන් වෙඩි තැබූ අවස්ථාව එක්තරා කාන්තාවක් විසින් දැක තිබුණි. එම තොරතුරු පොලිසියට ලැබී තිබුණි. පසුව පරවියා පොලිසිය අත්අඩංගුවට පත්විය.එවකට පැමිණි රජය සහ සමීප සබඳතා පැවැත්වූ පාතාල නායකයකු සිටියේය. ඔහු නමින් රාධා විය. රාධා සමඟ සබඳතා ගොඩ නඟා ගැනීමට පරවියාට අවස්ථාව ලැබිණි. ඇප පිට හිරෙන් නිදහස් වන පරවියා රාධා ළඟ නතර විය. රාධා සහ තවත් ප්‍රධාන පෙලේ පාතාල නායකයකු වූ “සිංගර්” සමඟ ගැටුමක් තිබුණි. මෙයට මැදිහත්වීමට ද පරවියාට සිදුවිය.එක් දිනක් සිංගර්ට, පරවියා හමුවිය.“උඹ රාධා එක්ක ඉන්නවා. මම රාධා මරන්න යන වෙලාවට උඹ එතැන හිටියා කියලා මිස් කරන්නේ නැහැ.”“මම රාධා එක්ක යන්නෙ උඹව මරන්න හිතාගෙන නොවේ. මට උදව් කළ හින්දයි මම රාධා එක්ක ඉන්නෙ. හැබැයි උඹ මතක තියාගනින්, මමත් යකඩයක් පාවිච්චි කරනවා. එවෙලෙට අපි පත්තු කරගෙන බලමු” පරවියා පිළිතුරු දුන්නේය.මේ මහ ගැටුම තවත් පුද්ගලයෙකුගේ මැදිහත්වීමෙන් එතකින් අවසන් විය. එහෙත් ඔවුන්ගේ වෛරයේ ගිනිදලු ඇවිලෙමින් තිබුණි.එක්තරා දිනෙක පරවියා නඩු වාරයකට උසාවියට ගොස් ආපසු පැමිණෙමින් සිටියේය. අතරමඟදී එක්වරම ත්‍රීරෝද රථයක් පාරට දැමිණි. බයිසිකලය සහ ත්‍රීරෝද රථය එකිනෙකට නොගැටී ගියේ අනූනමයෙනි. වහාම ක්‍රියාත්මක වූ පරවියා අසභ්‍ය වචනයෙන් ත්‍රීරෝද රථ රියැදුරාට බැණ වැදුණේය. ත්‍රීරෝද රථයේ සිටියේ සිංගර් ඇතුළු පිරිසකි. වහාම රිවෝල්වරයක් ඇදගත් සිංගර් වෙඩි පිට වෙඩි තැබුවේය. වෙඩි පහර කිහිපයක් පරවියාගේ කකුලට වැදුණි. පරවියා පණ බේරා ගත්තේ මහත් වෙහෙසක් දරාය. පරවියා වියරු වැටී සිටියේය.ඔහු ලෙයට ලෙයින්ම පලිය ගැනීමට උත්සාහ කළේය. කාලයක් ගත වන විට සිංගර් අත්අඩංගුවට ගෙන තිබුණි. දිනක නඩු විභාගයක් සඳහා සිංගර් ඇතුළු කිහිප දෙනෙකු උසාවියට ගෙනඒමට තිබෙන බව පරවියාට දැන ගන්නට ලැබිණි. තමාට තැබූ වෙඩි පහරවල පළිය ගැනීමට අවස්ථාව ලබාගත හැකි බව පරවියාට අවබෝධ විය. ඔහු වහාම රාධා හමුවිය. සැලැස්මක් සකසා ගෙන ඒ අනුව උසාවිය ඇතුළදීම සිංගර්ට වෙඩි තැබීමට සැලසුම් සකස් කෙරිණි.ලංකාවේ පාතාලයේ රජු ලෙස වැජඹුනු සිංගර් උසාවියට ගෙන එන දිනය උදාවිය. ඔහුගේ අනුගාමිකයෝ සිය ගනනින් උසාවි බිමට පැමිණ සිටියහ. මේ අතර පරවියා සහ සුදා ද මේ පිරිස අතරින් රහසේ උසාවි බිමට ඇතුළු වූහ. ඔවුහු ඊළඟට උසාවි ශාලාවේ අසුන් ගත්තේ තම ඉලක්කය සපුරා ගැනීමට පහසු වවන පරිදිය.මේ අතර සිංගර් දැඩි ආරක්ෂක රැකවල් මධ්‍යයේ ශාලාව වෙත පැමිණෙමින් සිටියේය. සිංගර්ගේ තියුණු නෙත් උසාවි ශාලාවේ සිටි අය දෙස යොමු වී තිබුණි. සිංගර්ගේ විමසිලිමත් නෙත්වලට පරවියාත්, සුදාත් අසුවිය. පරවියාටවත් සුදාටවත් ගැලවීමක් ලැබුණේ නැත. සිංගර් ඔවුන් ගැන පොලිස් නිලධාරීන්ට සැල කළේ ඊළඟ මොහොතේය. ඒ සමඟම පොලිස් නිලධාරියා පරවියා සහ සුදා දෙසට අත දිගු කළේය.“අර දෙන්නා අල්ලන්න...” පොලිස් නිලධාරියා එසේ කියත්ම,“උසාවිය නිහඬ වෙනු !” යන හඬ රැව් පිළිරැව් දුන්නේය. ක්ෂණයෙන් සියල්ලෝම නීතියේ ආධිපත්‍යයට යට වූහ. මෙය පරවියාට සහ සුදාට දෙවියන් දුන් වරමක් මෙන් විය. පරවියා සමඟ සුදාට සියල්ල අවබෝධ විය. තව මොහොතකින් තමන් අත්අඩංගුවට පත්වන බව ඔවුහු දැනගත්හ. එම නිසා ඔවුහු මාරාවේෂයෙන් සිටිමින් අවසාන සටන දියත් කිරීමට සූදානම් වූහ.පරවියා සහ සුදා ඉනේ සඟවාගත් රිවෝලර්වලින් උණ්ඩ පිට උණ්ඩ නිකුත් කළහ. උසාවි භූමිය සිසාරා වෙඩි උණ්ඩ විසිර යද්දී පොලිස් නිලධාරීන් සහ බන්ධනාගාර නිලධාරීන්ද පෙරලා වෙඩි තැබීය. ඒ වෙඩි ප්‍රහාර මධ්‍යයේ පරවියා තැබූ වෙඩි පහරක් සිංගර්ට වැදුනි. ඔහු තුවාල ලබා ඇද වැටෙද්දි ආරක්ෂක නිලධාරියකු එල්ල කළ ප්‍රහාරයකින් සුදාද වෙඩි වැදී මැරී වැටුණේය. උසාවි භූමියම මර ලතෝනියකින් වෙළෙද්දී හිසලු අත දිවයන මිනිසුන් මධ්‍යයේ පරවියාද පලා ගියේය.නිදහස් ජීවිතය1993 වසර අවසාන බාගයේ ජනාධිපතිධූරයට ඩී. බී. විජේතුංග මහතා පත්විය. ඔහු මෙරට පාතාලය මර්දනය කිරීම සඳහා දැඩි ක්‍රියාමාර්ගයක් ගත්තේය. ඒ අනුව රටේ ප්‍රකටව සිටි පාතාල සාමාජිකයන්ගේ නාම ලේඛනය පුවත්පත්හි පලවිය. මේ නාමලේඛනයේ පරවියාද විය. කෙටි කලකින් සියලු දෙනාම අත්අඩංගුවට පත් වූහ. නඩු පැවරිණි. ඉන් හරියටම වසර 10ක් ගත විය. 2003 වර්ෂයේදී පරවියා සිරෙන් නිදහස් විය. එහෙත් ඒ වන විට ලංකාවේම ප්‍රධාන පෙලේ පාතාල සාමාජිකයන් ගණනාවක් මරා දමා තිබුණි.සමහරු විදේශ ගතවී සිටියහ. පරවියාගේ කණ්ඩායමේ සියලු දෙනාම මරු තුරුලට ගොස් සිටියහ. නිදහස්වී සිරගෙයින් එළියට පැමිණියද පරවියාට සැබෑ නිදහසක් නොවීය. ඔහු බොහෝ බයෙන් කාලය ගත කරන්නට විය. ඒ නිසාම පරවියාට තම ආරක්ෂාව සඳහා පිස්තෝලයක් තබා ගැනීමට සිදුවිය. මෙකල එල්. ටී. ටී. ඊ. තර්ජන නිසා රජය විසින් කොළඹ ආරක්ෂාව දැඩි කරන ලදී. එක් දිනක් දුම්රියෙන් යමින් සිටි පරවියා ආරක්ෂක අංශයන්ට කොටු වූයේ මෙහි ප්‍රතිඵලයක් ලෙසටය. නැවතත් ඔහු සිරගත කෙරිණි.දැන් ඔහු මහර බන්ධනාගාරයේ ගත කරයි. අද ඔහු සිය ජීවිතය දෙස බලන්නේ වෙනත් ආකාරයකිනි.තරුණ ජීවිතේ කියන්නේ නිදහසේ ගතකරන්න ඕනේ එකක්. ඒත් ඒ නිදහස් ජීවිතේ මට අත්විඳින්න ලැබුණේ නැහැ. දැන් ඉතින් කරන්න දෙයක් නැහැ. ආයෙත් මට ඒ කාලේ ලබාගන්න බැහැ. ඉස්සරහට ගතවෙන්න තියෙන කාලෙවත් හොඳින් ගත කරන්න ඕනේ. අයියව මැරුව අය මරන්න උදව් කරපු අයට උදව් කරන්න ගිහින් මට පාතාලයට එක් වෙන්න සිද්ධ වුණේ. මම වැඩ කරපු ආකාරය වැරදියි.කෙනෙක් වරදක් කළොත් ඒකට ස්වභාව දහම දඬුවම් කරනවා. ඒකට අපි දඬුවම් කරන්න උත්සාහ කරන්න හොඳ නැහැ. ප්‍රශ්නවලදී අපි හදිස්සි වෙන්න හොදත් නැහැ. කාලය විසින් සෑම ප්‍රශ්නයක්ම විසඳනවා. අනික් එක කුඩු ගැන මම යමක් කියන්න ඕනේ. කුඩු බිස්නස් කරන්න පටන්ගත්තු හැම එක්කෙනෙක්ම කුඩු කියන නමට ගැලපෙන විදිහටම කුඩුම වෙලා යනවා” පරවියා අවසන් වතාවටත් කියා සිටියේය.මෙහි සියලු නම් ගම් මනඞකල්පිත යි.බන්ධනාගාර කොමසාරිස් ජනරාල් මේජර් ජනරාල් වී.ආර්.සිල්වා මහතා,මහර බන්ධනාගාර අධිකාරි ලක්ෂ්මන් අබේගුණවර්ධන මහතා ඇතුළු මහර බන්ධනාගාර සුබසාධන අංශයේ සියලු නිලධාරීන්ටවිශේෂ ස්තූතිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=f1002113</link>
    <topic>මහමැතිවරණයෙන් ආණ්ඩුවටවිශිෂ්ට ජයක් හිමිවෙනවා</topic>
    <author>සාකච්ඡා කෙළේ උදිත ගුණවර්ධන</author>
    <content>රටේ වර්තමාන දේශපාලන තත්ත්වය හා ඉදිරි මහ මැතිවරණයේදී ආණ්ඩුවේ ගමන් මඟ පිළිබඳ බටහිර අනුරාධපුර ශ්‍රී. ල. නි. ප. ප්‍රධාන සංවිධායක මහා මාර්ග හා මාර්ග සංවර්ධන නියෝජ්‍ය ඇමැති ඩබ්ලිව්. බී. ඒකනායක මහතා සමඟ සිදුකළ සාකච්ඡාවකි මේ.ජනාධිපතිවරණයේ දී රජරට ඇතුළු දිවයිනේ ග්‍රාමීය ප්‍රදේශවලින් ජනාධිපතිතුමාට 66%ක සීමාව ඉක්මවන ඡන්ද ප්‍රතිශතයක් ලැබී තිබෙනවා. මෙම වාර්තාගත ඡන්ද ප්‍රතිශතය ලබාගැනීමට බලපෑ කරුණු මොනවාද?ජනාධිපතිතුමාට මේ තරම් විශාල ඡන්ද ප්‍රතිශතයක් ලැබුණේ නිකම් නෙමෙයි. ඔහු පසුගිය අවුරුදු හතරේදී රට වෙනුවෙන් විශාල කාර්යය භාරයක් ඉෂ්ට කරලා තියෙනවා. ත්‍රස්තවාදය සහමුලින්ම පරාජය කිරීම පවා ඉතිහාස ගත වෙන කාරණයක්.මගේ ගම අනුරාධපුරය. අනුරාධපුරේ අපි එදා පුදුමාකාර බයකින් හිටියේ. ඒ තරමටම අපේ දිස්ත්‍රික්කවල ජන ජීවිතය අනාරක්ෂිතවයි තිබුණේ. බස් එකක නැගලා හැතැක්මක් යන්න ලැබෙන්නේ නැහැ, බෝම්බයකට අහුවෙලා මැරෙනවා.හේනේ කුඹුරේ හිටිය අහිංසකයෝ වෙඩි තියලා කපලා කොටලා මරනවා. ඒ තරමටම ත්‍රස්තවාදය භීතිය අපේ ගම්වල අරක් අරගෙන තිබුණා. ඒත් ජනාධිපතිතුමාගේ නායකත්වය නිසා මේ තත්ත්වය සහමුලින්ම වෙනස් වුණා. අද අපිට පුළුවන් වේලක් ඇර වේලක් කාලා හරි නිදහසේ ජීවිතය ගෙනියන්න. අපේ ගම්වල මිනිස්සු ඒ විදිහට හිතල තමයි ජනාධිපතිතුමාට ඡන්දය දුන්නේ.නගරයේ ජීවත් වෙලා පොළොවේ පය ගහන්නේ නැතිව දේශපාලනය කරන අයට මේක නොතේරුණාට ගමේ දේශපාලනය කරන අපිට ජනතාවගේ හදගැස්ම මොකක්ද කියන එක හොඳින් තේරෙනවා. ඒ නිසා මම මුල ඉඳලාම අනුමාන කරලා තිබුණා මේ ප්‍රතිඵලය ලැබෙයි කියලා.ඒ විතරක් නෙමෙයි අද ගමේ ගොවියා දෙයියනේ කියලා කාලා ඇඳලා ඉන්නවා. ඉස්සර ගොවියෝ ජීවත් වෙන්න බැරුව වස බීවා. අද එහෙම නෙමෙයි. ඉතාමත් සතුටුදායක යහපත් ජීවිතයක් ගත කරන්න පුළුවන් වෙලා තිබෙනවා. පොහොර සහනාධාරය ලැබීම ගොවීනට මහත් සහනයක්. මේ නිසා තමයි ගමෙන් ජනාධිපතිතුමාට අති බහුතර ඡන්ද ප්‍රමාණයක් ලබාගැනීමට පුළුවන්කම ලැබුණේ.ගමේදී විතරක් නෙමෙයි නගරයේදීත් ජනාධිපතිතුමාගේ ඡන්ද ප්‍රතිශතය විශාල වශයෙන් ඉහළ ගියා. පොදුවේ මුළු රටේම ජනතාව තුළ ජනාධිපතිතුමා පිළිබඳ තිබෙන පිළිගැනීම කැමැත්ත වැඩිවෙලා තිබෙනවා.ඒත් විපක්‍ෂය මේ ඡන්ද ප්‍රතිඵලය පිළිගන්නේ නැති බවයි කියන්නේ?මේ අය හැම දෙයක්ම කියන්නේ පරාජයෙන් අත්වූ විළිලැජ්ජාව වහගැනීමටයි. එහෙම නැතිව මේ කතාවල වෙන දෙයක් නැහැ. මැතිවරණ කොමසාරිස්තුමා සහතික වෙනවානම් මැතිවරණයේ කිසිදු දූෂණයක් වුණේ නැහැ කියලා.එහෙමනම් අපි තවදුරටත් මොකටද මේ ප්‍රතිඵලය ගැන කතා කරන්නේ. මැතිවරණ කොමසාරිස්තුමා විතරක් නෙමෙයි මැතිවරණය නිරීක්‍ෂණය කළ ස්වාධීන නිරීක්‍ෂණ කණ්ඩායම්, ජාත්‍යන්තර නිරීක්‍ෂණ කණ්ඩායම් ඒකමතිකව පිළිඅරගෙන තිබෙනවා මැතිවරණ ප්‍රතිඵලය සාධාරණයි කියලා. එහෙම තියෙද්දි ජනාධිපතිවරණ ප්‍රතිඵලය අසාධාරණයි දූෂිතයි කියලා විපක්‍ෂය නගන චෝදනාව කිසිසේත්ම පිළිගන්න බැහැ.අනික ඡන්දයක් තියෙද්දී විපක්‍ෂයේ නිරීක්‍ෂකගේ් නියෝජිතයන් සිටියා. ඡන්දය ගණනය කරන තැන්වලත් විපක්‍ෂයේ නියෝජිතයන් සිටියානේ, එහෙම තියෙද්දි දූෂණයක් සිදු කරන්න ඉඩක් නැහැනේ. විපක්ෂ නියෝජිතය සිටියදී දූෂණයක් වුණානම් ඒ පිළිබඳ පැමිණිලි කළ යුතුව තිබුණා. ඒත් ඒ විදිහේ පැමිණිල්ලක් සිදු කළේ නැහැ. හොරයක් බොරුවක් තිබුණා නම් ඒ අය කතා නොකර ඉන්නේ නැහැ.ජනාධිපතිවරණ ප්‍රතිඵලයෙන් පසු විපක්ෂ ආධාරකරුවන්ට එරෙහිව ප්‍රචණ්ඩත්වය එල්ල වන බවට චෝදනා එල්ල වෙනවා. මේ චෝදනාවල ඇත්ත නැත්ත කුමක්ද?ඔය කියන විදිහේ ප්‍රචණ්ඩත්වයක් තිබුණේ නැහැ. මැතිවරණය තිබුණ දවසේ රට පුරාම සමස්තයක් විදිහට ඉතාමත් සාමකාමී තත්ත්වයක් පැවතුණා. ජනාධිපතිතුමා දිනුම් කියලා ප්‍රතිඵලය නිකුත් වුණා කියලා එම සාමකාමී තත්ත්වය පොඩ්ඩක්වත් වෙනස් වුණේ නැහැ.ගොඩක් අය කල්පනා කළේ මැතිවරණයෙන් පසුව ඇදිරිනීතිය වැටෙයි කියලා. රටම ලේ විලක් වෙයි කියලා. ඒත් මැතිවරණයට පසු දිනය ඉතාමත් සාමකාමීයි. වෙනත් විදිහකට කියනවානම් මේ දවස ගත වුණේ සාමාන්‍ය පොහොය දිනයක් විදිහටයි.හැබැයි වැරැදිලා හරි සරත් ෆොන්සේකා ජයග්‍රහණය කළානම් තත්ත්වය මීට වැඩිය හාත්පසින් වෙනස් වෙන්න ඉඩ තිබුණා. ෆොන්සේකා මහත්මය ගේ පාර්ශවය පළිගැනීම සඳහා වූ වෛරී චේතනාවකිනුයි සිටියේ. බැරිවෙලා හරි ෆොන්සේකා ජයග්‍රහණය කළානම් මුළු රටම ලේ විලක් වෙන එක අනිවාර්යයි.ඒත් ජනාධිපතිතුමාට ඒ විදිහේ පළිගැනීමේ චේතනාවක් තිබුණේ නැහැ. එතුමාට තියෙන්නේ රට හැදීමේ චේතනාවක්. ඒ නිසා දැන් අප සියලු දෙනා කළ යුතු කාර්යය එකමුතු වෙලා රට ගොඩනැගීමයි.ඔබ දීර්ඝ කාලයක් එක්සත් ජාතික පක්‍ෂයේ විවිධ තනතුරු දැරූ පළාත් සභා, පාර්ලිමේන්තු මන්ත්‍රීධූර දැරූ අයකු ලෙස එජාපයට උදා වී ඇති ඉරණම පිළිබඳ ඔබේ විග්‍රහය කෙබඳුද?එක්සත් ජාතික පක්‍ෂය බිංදුවටම තල්ලු කරලා නැති භංගස්ථාන කරලා දැම්මේ රනිල් වික්‍රමසිංහ නායකතුමායි. මෙවර ජනාධිපතිවරණයේ දී එජාපයට අවුරුදු හැටක් තිස්සේ උරුම වෙලා තිබුණ අලියා ලාංඡනය අහිමි වුණා. මේ හැම දේකටම වගකියන්න ඕනෑ එක්සත් ජාතික පක්‍ෂයේ නායකයායි. 2004 දී එක්සත් ජාතික පක්‍ෂය මහ මැතිවරණය පරාජය වෙද්දි මන්ත්‍රීධූර අසූවකට වැඩි ප්‍රමාණයක් ජයග්‍රහණය කළා.ඒත් අද එජාපයත් එක්ක ඉන්නේ මන්ත්‍රීවරු හතළිහක් විතරයි. වෙනත් විදිහකට කියනවානම් එජාපයෙන් බාගයක්ම අද ඉන්නේ ආණ්ඩුවත් එක්ක. මේ දේම වුණත් ඇති එක්සත් ජාතික පක්‍ෂයේ බිඳවැටීම පෙන්වා දීමට.මෙවර ජනාධිපතිවරණයේ දී එක්සත් ජාතික පක්‍ෂය අලියා ලකුණෙන් තරග කළානම් ෆොන්සේකා මහතාට වැඩිය ඡන්ද ගන්න තිබුණා. එදා එක්සත් ජාතික පක්‍ෂයේ බහුතරයක ගේ කැමැත්ත තිබුණෙත් එජාපයේ අලියා ලකුණෙන් තරග කරන්න කියලා. ඒත් බහුතර කැමැත්තට පිටුපාලා රනිල් වික්‍රමසිංහ නායකතුමා තමයි එජාපය හංසයාට පාවා දුන්නේ.මේ නිසා තමයි අපි එදා ඉඳන්ම කීවේ එජාපය රැකගන්න ඕනෑනම් රනිල් වික්‍රමසිංහ නායකත්වයෙන් ඉවත් විය යුතුයි කියලා. අද වෙද්දි අපේ තර්කය තහවුරු වෙලා ඉවරයි. රනිල් එජාපයට කරන්න පුළුවන් ලොකුම හානිය සිදු කරලා ඉවරයි. කලක් එක්සත් ජාතික පක්‍ෂයේ සිටිය අය විදිහට අපිට එජාපය මුහුණ දී සිටින ඉරණම පිළිබඳ කනගාටුවක් තියෙන්නේ.ගතවෙමින් තිබෙන්නේ මැතිවරණ සමයක්. පසුගිය පළාත් සභා මැතිවරණ, ජනාධිපතිවරණයේදීත් ආණ්ඩුවට එල්ලවුණ ප්‍රධානම චෝදනාවක් වුණේ රාජ්‍ය බලය, රාජ්‍ය මාධ්‍ය ආණ්ඩු පක්‍ෂයේ මැතිවරණ කටයුතුවලට යොදාගත් බවයි. මේ චෝදනාවල ඇත්ත නැත්ත පිළිබඳ ඔබේ අදහස කුමක්ද?රජයේ මාධ්‍ය යොදා ගත්තේ රජයේ ප්‍රචාරක වැඩවලට මිසක් ආණ්ඩුවේ දේශපාලන වැඩවලට නෙමෙයි. ඒ විතරක් නෙමෙයි පසුගිය මැතිවරණවලදී පුද්ගලික නාලිකා කටයුතු කළ ආකාරය ඉතාමත් පැහැදිලියි. ඒ අය ජනාධිපතිතුමාගේ කතාව විනාඩියක් ප්‍රචාරය කරලා ඉතිරි විනාඩි පනස් නවයම පොදු අපේක්‍ෂකයා ගේ මැතිවරණ ප්‍රචාරක වැඩවලට යෙදෙව්වා. ඒකද සාධාරණ මාධ්‍ය භාවිතය කියන්නේ.මෙතැන වුණේ රාජ්‍ය මාධ්‍ය ඒකපාක්‍ෂික වීම නෙමෙයි ඔවුන්ට මාධ්‍ය ආවරණයට අවස්ථාවක් ලබා නොදීමයි. මතකනේ වැලිසර තිබුණ එජාප සමුළුවේ දී ස්වාධීන රූපවාහිනියේ මාධ්‍යවේදීන්ට එලවා එලවා මැරයෝ පහර දුන්නා. මැරයෝ ඔය විදිහට පහර දෙද්දී මාධ්‍යවේදීන්ට පුළුවන්ද විපක්‍ෂයේ රැස්වීම් ආවරණය කිරීමට. ඔය කවුරු කවුරුත් මොන චෝදනා එල්ල කළත් රාජ්‍ය මාධ්‍යවලට පසුගිය කාලයේ දී අත්දකින්න සිද්ධ වුණේ මෙහෙම තත්ත්වයකට.විපක්‍ෂය කියන විදිහට රාජ්‍ය සම්පත් ආණ්ඩුව යොදාගත්තේ නැහැ. ඒත් මෙහෙම දෙයක් වෙන්න පුළුවන් මම පාවිච්චි කරන්නේ රජයේ වාහනයක්. මම මගේ ආසනයේ ඡන්ද වැඩට ඒ වාහනේ ගියා කියමු. එහෙම ගියාම තවත් කෙනෙක්ට කියන්න පුළුවන් මාත් රජයේ වාහනයක් පාවිච්චි කරනවා කියලා. ඒත් මම මට ලැබිලා තියෙන වාහනය නැතිව වෙන වාහනයක යන්නද? මම විතරක් නෙමෙයි විපක්‍ෂයේ මන්ත්‍රීවරයකු වුණත් ඒ අයගේ ආසනයට ඡන්ද වැඩවලට යන්නේ රජයේ වාහනයෙන්. මෙතැන මෙයිට වැඩිය දෙයක් මම දකින්නේ නැහැ.අපේ‍්‍රල් මාසයේ මුල් සතියේ දී මහ මැතිවරණයට දින නියමවීමට ඉඩකඩ තිබෙනවා. මේ මැතිවරණයට මුහුණදීමට ආණ්ඩුව සූදානම් වෙන්නේ කොයි ආකාරයටද?මේ මහ මැතිවරණයෙන් ආණ්ඩුවට ඉතාමත් පහසුවෙන් ජයග්‍රහණය ලබාගැනීමට පුලුවන්. ජනාධිපතිවරණයේ දී ජනාධිපතිතුමා ලැබූ ජයග්‍රහණයට වඩා වැඩි ඡන්ද ප්‍රමාණයක් මහ මැතිවරණයේ දී ආණ්ඩුවට ලැබෙනවා. සරත් ෆොන්සේකා ලැබූ ලක්‍ෂ හතලිස් එකෙන් ලක්‍ෂ දහයක් මේ වෙද්දි ආණ්ඩුව පැත්තට ඇවිල්ලා ඉවරයි.මහ මැතිවරණ ඡන්ද ප්‍රචාරක කටයුතු ආරම්භ කළාම තවත් ඡන්ද විශාල ප්‍රමාණයක් එජාපය පැත්තෙන් දිනා ගැනීමට පුළුවන්. මේ මොහොතේ දී රටේ තියෙන දේශපාලන තත්ත්වය අනුව අපිට ඉතාමත් ලෙහෙසියෙන් තුනෙන් දෙකක ආසන ප්‍රමාණයක් ලබාගන්න පුළුවන්කම තිබෙනවා.මේ යුගයේ දී මහජනතාවගේ වැඩිම කැමැත්ත තියෙන්නේ ජනාධිපතිතුමාට. ඒ නිසා අපිට මහ මැතිවරණය කියන්නේ අභියෝගයක් නෙමෙයි. දැන් දේශපාලන වශයෙන් බෙදිලා වැඩක් නැහැ. සියලු දෙනා එකට එකතු වෙලා තම තමන්ගේ ප්‍රදේශවලට සේවයක් කරන්න පුළුවන් පුද්ගලයන්ට බලය ලබාදෙන්න ඕනෑ. ඒ මඟින් රජයේ සේවය ගම් මට්ටමට උපරිමයෙන් සලසා ගන්න පුළුවන්.මගේ එකම බලාපොරොත්තුව බටහිර අනුරාධපුර ඇතුළු සමස්ත අනුරාධපුර දිස්ත්‍රික්කයටම සේවයක් ඉෂ්ඨ කිරීමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=f1002114</link>
    <topic>ගුලි කෑ සරත්ලා ගේ කතාව</topic>
    <author>නීතිඥ කීර්ති ජී. දුනුසිංහ</author>
    <content>පසුගිය ජනාධිපතිවරණය ශ්‍රී ලංකාවේ මැතිවරණ ඉතිහාසයේ සුවිශේෂී මුහුණුවරක් ගත් මැතිවරණයකි. ඒ මන්ද යත් එම මැතිවරණයට එනම් ජනාධිපතිවරණයට ඉදිරිපත් වූ ප්‍රධාන අපේක්ෂකයන් දෙදෙනා අතරින් කිසිදු දේශපාලනික පක්ෂයක් නියෝජනය නො කළා යැයි කියාගත් නමුත් සැබැවින්ම තදබල ලෙස ජනතා විමුක්ති පෙරමුණටත් සෑහෙන දුරට එක්සත් ජාතික පක්ෂයටත් ඇලී ගැලී සිටි නමට පමණක් නිර්පාක්ෂික අපේක්ෂයකු ඉදිරිපත් වීමය.ඒ අන් කිසිවෙකුත් නොව විශ්‍රාමික ජනරාල් සරත් ෆොන්සේකාය. ඔහුගේ මෙම නිශ්චිත වැඩපිළිවෙළක් හෝ ප්‍රතිපත්තියක් හෝ න්‍යාය පත්‍රයක් නොමැති දේශපාලන ගමන් මඟ සළකුණු කරන්නට වූ ඊනියා න්‍යායාචාර්යවරයා වූයේ විශ්‍රාමික අගවිනිසුරු සරත් සිල්වාය. මේ දෙදෙනාටම වසර ගණනාවක රාජ්‍ය සේවයේ අත්දැකීම් ඇති බවට ඔවුන් පම්පෝරි ගසන නමුත් ඒවා කිසිවක් දේශපාලන අත්දැකීම් ලෙස හෝ රාජ්‍ය නායකත්වයට අවශ්‍ය සුදුසුකම් හෝ දැනුම ලබා දෙන වැඩපිළිවෙළක් නොවන බව අපේ රටේ වාසනාවට ශ්‍රී ලාංකේය ජනතාව වටහා ගත්තේ ය.මෙම දෙදෙනාම ඔවුනනොවුන්ගේ ක්ෂේත්‍රවල ආයතන ප්‍රධානීන් ලෙස විශ්‍රාම යෑමට එක් හේතුවක් වූයේ ඔවුන් ඒ ඒ ක්ෂේත්‍රවල දිගු කාලයක් රැදී සිටීමය. යුද හමුදාවට දෙවන ලුතිනල්වරයකු ලෙස බැඳෙන බොහෝ දෙනෙක් මේජර් ජනරාල් වැනි තනතුරකින් විශ්‍රාම ලබයි. එලෙසින්ම කණිටු විනිසුරුවරයෙකු ලෙස අධිකරණ සේවයට බැඳෙන බොහෝ දෙනාද විශ්‍රාම ලබන්නේ ශ්‍රේෂ්ඨාධිකරණ විනිසුරන් ලෙසිනි.එනමුත් ජනතා නියෝජිතයකු නොහොත් මන්ත්‍රීවරයකු යුද හමුදා නිලධාරීන් මෙන් සහ විනිසුරුවරයන් මෙන් ස්වයංක්‍රීයව වයසත් සමඟ උසස්වීම් ලබමින් ජනාධිපති , අගමැති වැනි තනතුරුවලට පත් නොවේ. ජනතා නියෝජිතයා වසර පහකට පමණ වරක් නැවතත් මැතිවරණයක දී ජනතාවගේ තක්සේරුවකට නොහොත් ඇගයීමකට පාත්‍රවන අතර එකී මන්ත්‍රීවරයාගේ පැවැත්ම අනුව ඔහුව හෝ ඇයව තවදුරටත් ජනතා සේවයට රඳවා ගන්නවා ද නැද්ද යන්න ජනතාව තීරණය කරයි.මේ සරල සිද්ධාන්තය අවබෝධ කර ගැනීමට නොහැකි වූ විශ්‍රාමික ජනරාල් සරත් ෆොන්සේකාට ජනපති ගුලියත් විශ්‍රාමික අගවිනිසුරු සරත් සිල්වාට අගමැති ගුලියත් ගිල් වූ ජනතා විමුක්ති පෙරමුණට හා එක්සත් ජාතික පක්ෂයට ජනාධිපතිවරණයෙන් පසුව ඔවුන්ගේම ගුලි විරේක වූ බව මැතිවරණ ප්‍රතිඵලවලින් ප්‍රත්‍යක්ෂ විය.කෙසේ වෙතත් දැන් මහින්ද චින්තන දෙවන අදියර යටතේ රට සංවර්ධනය කර අපේ රටේ ජනතාව සමෘද්ධිමත් කිරීමේ වැඩසටහන ක්‍රියාත්මක කිරීමේ කාලය එළඹ ඇත. ඒ නිසා ජ. වි. පෙ සහ එ. ජා. ප ගුලි කෑ සරත්ලාට සැබැවින්ම ජනතාවට සේවය කිරීමට අවශ්‍ය නම් හා ඔවුන්ගේ දශක හතරක රාජ්‍ය සේවයේ දැනුම හා අත්දැකීම් මත සැබෑ ශ්‍රී ලාංකික වීරවරයන් බව ඔප්පු කිරීමට අවශ්‍ය නම් ඒ සදහා දොරවල් විවෘතව ඇති ශ්‍රී ලංකා නිදහස් පක්ෂයෙන් ඊළඟ මහ මැතිවරණයට තරග වැදී ඔවුනට ඇති ජනතා ප්‍රසාදය උරගා බලන ලෙස ඔවුන්ගෙන් රටේ ජනතාව ඉල්ලා සිටිනු නොඅනුමානය.අපේ රටේ වැනි කොටි ත්‍රස්තවාදීන්ගේ පුරා දශක 3ක භීෂණය හා කඩාකප්පල්කාරී ක්‍රියා නිසා සුනුවිසුණු වී ඇති ආර්ථිකය ගොඩනැඟීම සඳහා කාලෝචිත වන්නේ විසංවාදී දේශපාලනික බෙදීම්වලට වඩා එකා මෙන් රට ඉදිරියට ගෙන යන මහින්ද චින්තන වැඩපිළිවෙළ බව පසුගිය ජනාධිපතිවරණයේ දී ද්‍රවිඩ නොවන ජාතීන්ගේ බහුතරයක් වෙසෙන දිස්ත්‍රික්ක සියල්ලගේම ඡන්ද ප්‍රතිඵලවලින් විද්‍යාමාන වේ.එබැවින් තවදුරටත් මාධ්‍ය ඔස්සේ විසංවාදී දේශපාලනයට තුඩු දෙන විෂ බීජ වපුරන්නේ නැතිව ජාතික රජයක් පිහිටුවා ජනාධිපති මහින්ද රාජපක්ෂ මැතිතුමාගේ මාර්ගෝපදේශකත්වය යටතේ මේ රටේ හා ජනතාවගේ අභිවෘද්ධිය හා සුබසිද්ධිය උදෙසා කටයුතු කරන මෙන් සරත්ලාගෙන් ජනතාව ඉල්ලා සිටී. එවිට දිවංගත එස්. ඩබ්ලිව්. ආර්. ඩී. බණ්ඩාරනායක මැතිතුªªමාගේ පංච මහා බලවේගයද සඝ, වෙද , ගුරු, ගොවි, කම්කරු රණවිරු හා පැන්ෂන් ගිය ලොක්කෝ යනුවෙන් සප්ත මහා බලවේගයක් බවට පත් වී රටේ සංවර්ධන වේගයද වැඩි කරනු ඇත.මෙමඟින් එක්සත් ජාතික පක්ෂයේ නිර්මාතෘ දිවංගත ඩී. ඇස් . සේනානායකයන් සමඟ දේශපාලනයට පිවිසි එම පක්ෂයන් පසුකලෙක ජනාධිපති පවා වූ දිවංගත රණසිංහ පේ‍්‍රමදාස මැතිතුමාගේ පුත් සජිත් පේ‍්‍රමදාස මහතාට හිමි එම පක්ෂයෙහි නියෝජ්‍ය නායකත්වය ද සුරැකෙනු ඇත.එමෙන්ම වත්මන් එ. ජා. ප නියෝජ්‍ය නායක කරු ජයසූරිය මැතිතුමාට ද එතුමාගේ ජීවිතයේ සැදෑ කාලය නියෝජ්‍ය නායක ලෙස වැජඹෙමින් ගත කළ හැක. අනෙක් අතට මුළු ජීවිතයම එ. ජා. පට කැප කළ මේ දෙන්නාගේ බලාපොරොත්තු මාස දෙකක සාමාජිකත්වය දරා ඇති අයකු නිසා සුන් කිරීම සදාචාරාත්මක නොවන බවද කෘතවේදී ජනතාවක් වන ශ්‍රී ලංකාවේ ඡන්ද දායකයන් හා එක්සත් ජාතික පාක්ෂිකයන් විශ්‍රාමික සරත්ලාට මතක් කර දෙන්නේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>11</day>
    </date>
    <link>http://www.dinamina.lk/2010/02/11/_art.asp?fn=f1002115</link>
    <topic>අලුත් ශ්‍රී ලංකාවක්සුබ අනාගතයක්...</topic>
    <author>ආර්. ඩබ්ලිව්. ආර්. විමුක්ති රුහුණු විශ්වවිද්‍යාලය</author>
    <content>2010 ජනවාරි මස 26 වැනිදා පැවැත් වූ නිදහස් ශ්‍රී ලංකාවේ පළමුවන ජනාධිපතිවරණයෙන් අතිවිශිෂ්ට ලෙස ජය ගන්නට මහින්ද රාජපක්‍ෂ මහතා සමත් විය. ඇතැමුන් මෙම ජනපතිවරණයේ දී උණුසුම් සටනක් බලාපොරොත්තු වුවද ජනාධිපතිවරයා වැඩි ඡන්ද මිලියන 2 කට ආසන්නව ලබා ගනිමින් පහසු ජයග්‍රහණයක් ලබාගැනීමට සමත් විය.විශ්‍රාමික හමුදාපති ජෙනරාල් සරත් ෆොන්සේකා මහතා ජනාධිපතිවරණයට ඉදිරිපත් වූයේ අධිරාජ්‍යවාදී එ. ජා. පෙ. හා අධිරාජ්‍ය විරෝධී ජ. වි. පෙ. සමඟ එකතු වීමෙනි. කිසිදා එකතු වේ යැයි කවුරුත් නොසිතූ මෙම දේශපාලන ව්‍යාපාර දෙක එකතු වී සරත් ෆොන්සේකා ජනාධිපතිවරණයට ඉදිරිපත් කිරීමත් සමඟ මෙරට ජනතාවට ගැටලු කිහිපයකට මුහුණ දීමට සිදුවිය.ඒකීය ශ්‍රී ලංකාවක්2005 ජනාධිපතිවරණයට එවකට අගමැති මහින්ද රාජපක්‍ෂ මහතා විමල් වීරවංශ මහතා ඇතුළු ජ. වි. පෙ. සහය හිමිවූයේ මහින්ද රාජපක්‍ෂ මහතා වෙතය. එම මැතිවරණයේ දී මහින්ද රාජපක්‍ෂ මහතා එක්සත් ජනතා නිදහස් සන්ධානයේ ජනාධිපතිවරණ අපේක්ෂකත්වය පවා ලබා ගත්තේ බොහෝ අපහසුවෙන් බව බොහෝ දෙනකු දන්නා කරුණකි.කෙසේ හෝ ඔහු “අලුත් ශශ්‍රී‍්‍ර ලංකාවක්” යන පොරොන්දුව සමඟින් මැතිවරණයෙන් ජයග්‍රහණය කළේය. මෙරට දේශපේ‍්‍රමී ජනතාව ඔහුගෙන් බලාපොරොත්තු වූයේ එවකට බලගතු සංවිධානයක් බවට පත්කර තිබූ කොටි ත්‍රස්තවාදීන් විනාශ කර ඒකීය ශශ්‍රී ලංකාවක් ගොඩනැගීමයි.අමතක නොවන ප්‍රතිඥාවඔහුගේ “අලුත් ශ්‍රී ලංකාවක්” යන මැතිවරණ පාඨය එවකට එ. ජා. ප. මන්ත්‍රීවරුන් විසින් උපහාසයට ලක් කළේ මෙම මැතිවරණ පාඨය මඟින් අලුත් ලංකා සිතියමක් නිර්මාණය කිරීමට වරම් ඉල්ලන බව කියමිනි. විවිධාකාර මඩ ප්‍රහාරවලට අභීතව මුහුණ දෙමින් තියුණු ජයග්‍රහණයක් ලැබීමට එතුමා සමත් විය. ශ්‍රී. ල. නි. ප. යට පවා ඔහුගේ ජයග්‍රහණය පිළිබඳ විශ්වාසයක් නොතිබූ බව ප්‍රසිද්ධ කරුණකි.මා විශ්වාස කරන පරිදි 1977 න් පසු මෙරට බිහිවූ පොරොන්දු ඉටු කළ එකම නායකයා මහින්ද රාජපක්‍ෂ මහතාය. ජනාධිපතිවරයා දිවුරුම් දීමේදී ප්‍රතිඥා දෙනු ලබන්නේ අල, පරිප්පු මිල අඩු කරන බව නොවේ. එසේත් නැතිනම් ලෝක වෙළඳ පොළේ මිල ගණන්වලට අනුරූප ලෙස මෙරට පෙට්‍රල්, ඩීසල් මිල අඩු කරන බව කියමින් නොවේ.ප්‍රතිඥා දෙන්නේ මෙරට බෙදා වෙන්කිරීමට විරුද්ධ වන බව කියමිනි. එතුමා එදා අගවිනිසුරු සරත් නන්ද සිල්වා මහතා ඉදිරියේ එසේ ප්‍රතිඥා දුන් බව සරත් නන්ද සිල්වා මහතාට අමතක වුවත් මෙරට ජනතාවට තවමත් මතක ඇත. එලෙස ප්‍රතිඥා දුන්නත් 2005 දක්වා සිටි ජනපතිවරු එම ප්‍රතිඥාව ඉටුකර ගැනීමට ගියේ නැත.දූරදර්ශී වැඩපිළිවෙළඑමනිසා 2006 – 2009 අවසන් සටන සමයේ දී දේශප්‍රේමී ජනයා බොහෝ කැපකිරීම් කරමින් මෙරට බෙදා වෙන්කිරීමට සන්නද්ධ සටනක් ගෙන ගිය කොටි ත්‍රස්තවාදය විනාශකර දැමීමට දායක විය.කෙසේ වුවත් එකල මුළු ලෝකයම ආර්ථික අර්බුදයකට මුහුණ පෑ බව ප්‍රසිද්ධ කරුණකි. කෙසේ වුවත් එහි බලපෑම අප රටට දැනුණේ ඉතාම අවම ප්‍රමාණයෙන් බව මෙරට ජනතාව දනියි.එසේ ලෝක ආර්ථික අර්බුදයේ අවම බලපෑමක් මෙරටට දැනුණේ රජයේ දූරදර්ශී වැඩපිළිවෙළ නිසා බව කුහකයන් නොවන සියලු දෙනා පිළිගත යුතුය.ජනාධිපතිතුමා තම පළමු ජනවරමින් පොරොන්දු වූ පරිදි “අලුත් ශ්‍රී ලංකාවක්” එතුමාගේ පළමු වසර 4 අවසානයේ ගොඩනගා ඇත. 2005 වන තෙක් කොටින්ට ගිවිසුමකින් ලියා දී තිබූ උතුරු, නැඟෙනහිර කොටින්ගෙන් මුදා ගෙන තිබේ. 2005 වන තෙක් උතුරු, නැඟෙනහිර ශශ්‍රී ලංකාවේ කොටසක් යැයි නොසිතූ අයට නිවැරදි පිළිතුරක් දී තිබෙයි.ඇත්ත තේරුම් ගැනීමඑදා උපහාසයෙන් සිටියත් අවසානයේ ඇත්ත තේරුම්ගත් එ. ජා. ප. මන්ත්‍රීවරුන් අද ජනාධිපතිතුමා සමඟ එකතුවී ඇත. අද ඇත්තටම අලුත් ශශ්‍රී ලංකා සිතියමක් ලැබී ඇත. වසර 200 කට පසු රටට ආදරය කරන මිනිසකුහට රටේ නායකත්වය ලැබී ඇත. එතුමා තම පළමු ධූර කාලයේ දී “අලුත් ශ්‍රී ලංකාවක්” ගොඩ නැගුවා සේ තම දෙවන ධූර කාලයේදී රටට “සුබ අනාගතයක්” උදාකිරීමට කටයුතු කරනු ඇත. ඒ ගැන කිසිම සැකයක් තබාගත යුතු නැත. මෙතෙක් කොළඹට පමණක් සීමා වී තිබූ සංවර්ධනයේ අරුණලු පිට පළාත්වලටද දැනීම ඊට සාක්ෂි ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=n1002121</link>
    <topic>වගකිවයුතු විපක්ෂයක්අධිකරණ භූමියකකලහකාරීව හැසිරෙන්නේ නෑ</topic>
    <author>දුමින්ද ගුරුගේ</author>
    <content>රටේ ප්‍රජාතන්ත්‍රවාදය සුරැකීමේ වගකීම ආණ්ඩුවට මෙන්ම විපක්‍ෂයටත් පැවරෙන බව කැබිනට් ප්‍රකාශක, තොරතුරු, ජනමාධ්‍ය හා ආයෝජන ප්‍රවර්ධන ඇමැති අනුර පි‍්‍රයදර්ශන යාපා මහතා පැවැසීය. වගකිව යුතු විපක්‍ෂයක් කිසි දිනෙක අධිකරණ භූමියක කලහකාරීව හැසිරෙන්නේ නැතැයි ද පෙරේදා (10) උසාවි භූමිය තුළ විපක්‍ෂයේ නායකයන් හැසිරුණු ආකාරය අනුව විපක්‍ෂයේ වගකීම් විරහිත භාවය මුළු රටම දුටු බව ද ඇමැතිවරයා කීවේය.අධිකරණයක දී ක්‍රියා කළ යුතු ආකාරය දැන දැනම විපක්‍ෂයේ නායකයන් කිහිප දෙනකු පාක්‍ෂිකයන් පිරිසක් සමඟ උසාවි භූමියේ පෙරේදා කලහකාරී ලෙස හැසිරීම පිළිබඳ කනගාටුවන බව ද ඇමැති අනුර යාපා මහතා කීවේය. ජනාධිපතිවරණය ඉතා සර්ව සාධාරණව පවත්වා ඇති බවට මැතිවරණ කොමසාරිස්වරයා ඉතා පැහැදිලි ප්‍රකාශයක් කොට තිබිය දී මෙවර මැතිවරණය වඩාත් ප්‍රජාතන්ත්‍රවාදීව පැවැති බව දැන දැනම විපක්‍ෂය පරාජය පිළි නොගෙන රට තුළ ප්‍රචණ්ඩත්වයක් ඇති කිරීමට දැරූ උත්සාහය අසාර්ථක වූ බව ද ඇමැතිවරයා කීවේය.ඇමැති අනුර පි‍්‍රයදර්ශන යාපා මහතා මේ බව ප්‍රකාශ කෙළේ කැබිනට් තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තුවේ දී ඊයේ (11) පැවැති මාධ්‍ය හමුවේදී ය.ජනාධිපතිතුමන්ගේ රුසියානු සංචාරය පිළිබඳ අදහස් දැක්වූ ඇමැති අනුර පි‍්‍රයදර්ශන යාපා මහතා වසර 31 කට පසු රාජ්‍ය නායකයකු රුසියාවේ සංචාරයක නිරත වූ ප්‍රථම අවස්ථාව මෙය බව ද මේ සංචාරය බෙහෙවින් සාර්ථක වූ බව ද කීවේය.ලංකාව සහ රුසියාව අතර සබඳතා වර්ධනය වීමට ජනපතිතුමන් ගේ රුසියානු සංචාරය ඉවහල් වූ බව පැවැසූ ඇමැති අනුර යාපා මහතා ජනාධිපති මහින්ද රාජපක්ෂ මහතා පසුගිය වසර 4 තුළ රුසියාව ඇතුළු රටවල් රැසක් සමඟ සබඳතා යළි තහවුරු කැර ගත් බව ද කීවේය.රුසියාවේ මහජන මිත්‍රත්ව විශ්වවිද්‍යාලයට වසර 50 ක් පිරීම නිමිත්තෙන් පැවැති උත්සවයේ දී ජනාධිපති මහින්ද රාජපක්ෂ මහතාට ආචාර්ය උපාධියක් පිරිනැමීම ජනාධිපතිතුමන්ට මෙන්ම මේ රටට කළ විශාල ගෞරවයක් බවද මේ රටේ සාමය සහ සංවර්ධනය සඳහා ජනාධිපතිතුමන් සිදු කළ සේවය අගයමින් මේ ගෞරව උපාධිය පිරිනැමූ බව ද එවැනි උපාධියකින් පිදුම් ලද 14 වන රාජ්‍ය නායකයා මහින්ද රාජපක්‍ෂ මහතා බව ද ප්‍රකාශ කෙළේ ය.ජනාධිපතිතුමන් ගේ දෙවැනි ධුර කාලයේ පැවැත්වෙන මහා මැතිවරණයේ දී 2/3ක බලයක් සහිත ස්ථාවර පාර්ලිමේන්තුවක් මඟින් පැහැදිළි ව්‍යවස්ථා වෙනසක් ඇති කිරීමට හැකි වනු ඇතැයි ද ඇමැති අනුර යාපා මහතා විශ්වාසය පළ කෙළේ ය.විශ්‍රාමික හමුදාපති සරත් ෆොන්සේකා මහතා අත්අඩංගුවට ගැනීම හමුදා නීතියට අනුව සිදු කැර ඇති බව ද යුද හමුදා සේවයේ සිටිමින් දේශපාලන පක්‍ෂ සමඟ සබඳතා පැවැත්වූ බවට මුල්ම සාක්‍ෂිය ඉදිරිපත් කෙළේ ජ.වි.පෙ ලේකම් ටිල්වින් සිල්වා මහතා බව ද ඇමැති අනුර යාපා මහතා කීවේය. ඔහු ප්‍රසිද්ධියේ මාධ්‍යයට කළ මේ ප්‍රකාශය කිසිවෙක් ප්‍රතික්ෂේප කොට නැතැයි ද ඇමැතිවරයා කීවේය.යුද අපරාධ සම්බන්ධයෙන් මෙරටට කිසිඳු චෝදනාවක් එල්ල වී නොතිබූ අවස්ථාවක බී.බී.සී සේවය සමඟ සම්මුඛ සාකච්ඡාවකට එක් වූ සරත් ෆොන්සේකා මහතා යුද අපරාධ සම්බන්ධයෙන් චෝදනාවක් එල්ල වුවහොත් තමා දන්නා සියලු තොරතුරු හෙළි කරන බවට කළ ප්‍රකාශය ද ඇමැති අනුර පි‍්‍රයදර්ශන යාපා මහතා සිහිපත් කෙළේ ය. මේ ප්‍රකාශය මගින් ඔහු යුද හමුදාව පාවා දීමට උත්සාහ දරා නැද්දැයි ඇමැති අනුර යාපා මහතා ප්‍රශ්න කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=n1002122</link>
    <topic>ජනපති ධුර අපේක්ෂකයකු වූ පමණින් නීතිය මගහැර යන්නකිසිවකුට ඉඩක් නෑ</topic>
    <author>දුමින්ද ගුරුගේ</author>
    <content>මේ රටේ ජීවත් වන හැම පුද්ගලයකුම නීතියේ ස්වාධිපත්‍යයට යටත් බව ද, විශ්‍රාමික හමුදාපති සරත් ෆොන්සේකා මහතා ජනාධිපති ධුර අපේක්ෂකයකු ලෙස ඉදිරිපත් වූ පමණින් ම නීතිය මගහැර යාමට නොහැකි බව ද, අපනයන සංවර්ධන සහ ජාත්‍යන්තර වෙළෙඳ කටයුතු ඇමැති මහාචාර්ය ජී. එල්. පීරිස් මහතා ප්‍රකාශ කෙළේය. සරත් ෆොන්සේකා මහතා අත්අඩංගුවට ගැනීම දේශපාලන තීන්දුවක් නොවන බව ප්‍රකාශ කළ ඇමැති ජී. එල්. පීරිස් මහතා මේ අත්අඩංගුවට ගැනීම හමුදා නීතියට අනුව යුද හමුදාව විසින් සිදු කරන ලද්දක් බව ද කීවේ ය.නීතිය සැමට එක ලෙස ක්‍රියාත්මක විය යුතු බව අවධාරණය කළ ඇමැති මහාචාර්ය ජී. එල්. පීරිස් මහතා ජාත්‍යන්තර ප්‍රජාව නිරන්තරයෙන් රජයට පවසන්නේ නීතිය සැමට එක ලෙස ක්‍රියාත්මක කරන ලෙස බව ද දේශපාලන හේතු මත සරත් ෆොන්සේකා මහතා සම්බන්ධයෙන් වෙනස් ආකාරයට ක්‍රියාත්මක වීමට නොහැකි බව ද ප්‍රකාශ කෙළේය.කැබිනට් තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තුවේ ඊයේ (11) පැවැති මාධ්‍ය හමුවේ දී මේ පිළිබඳ තවදුරටත් අදහස් දැක් වූ ඇමැති මහාචාර්ය ජී. එල්. පීරිස් මහතා මෙසේ ද පැවැසුවේය.විශ්‍රාමික හමුදාපති සරත් ෆොන්සේකා මහතා අත්අඩංගුවට ගෙන තිබෙන්නේ යුද හමුදා පනත යටතේ යි. හමුදා නීතිය අපේ මූලික නීතියේ ම කොටසක්. මෙය අද ඊයේ සිට අපේ නීති පොතට එකතු වූවක් නොවේ. හමුදාවේ විනය පවත්වාගෙන යාම සඳහා 1949 වසරේ සිටම හමුදා නීතිය ක්‍රියාත්මක වුණා.අපේ ආණ්ඩුක්‍රම ව්‍යවස්ථාවට අනුවත් සියලු නීති රීතිවලට අනුවත් උත්තරීතර වන්නේ මානව හිමිකම් පිළිබඳ නීතියයි. හැම අවස්ථාවකදීම පුද්ගලයන්ගේ මානව හිමිකම් ආරක්ෂා කිරීමට අධිකරණය කටයුතු කරනවා. ඒ අනුව ඕනෑම චූදිතයකුට තමන්ගේ නිවැරදිභාවය ඔප්පු කර ගැනීමට සාක්ෂි ඉදිරිපත් කළ හැකියි. සරත් ෆොන්සේකා මහතාට මේ අයිතිවාසිකම තිබෙනවා. මේ නිසා මානව හිමිකම් කඩවීමේ ගැටලුවක් නැහැ.මේ රටේ සියලු දෙනාම නීතියේ ස්වාධිපත්‍යයට යටත්. ව්‍යවස්ථාවට අනුව මීට ව්‍යතිරේක දෙකක් පමණයි තිබෙන්නේ. එකක් විධායක ජනාධිපතිවරයකු අධිකරණයට කැඳවීමට නොහැකියි. අනෙක විදේශ තානාපතිවරුන් අධිකරණයට කැඳවීමේ හැකියාවක් නැහැ.ජනාධිපතිධූර අපේක්ෂකයකු ලෙස ඉදිරිපත් වීම නීතිය මගහැර යාමට හේතුවක් නොවේ. කිසිවකුට හෝ යම් චෝදනාවක් තිබෙන විට අධිකරණය ක්‍රියාත්මක විය යුත්තේ සමානවයි. දේශපාලන හේතු මත අපට මෙය වෙනස් කළ නොහැකියි.තොරතුරු ජනමාධ්‍ය හා ආයෝජන ප්‍රවර්ධන ඇමැති අනුර ප්‍රියදර්ශන යාපා මහතා ද මෙහි දී අදහස් දැක්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=n1002123</link>
    <topic>අධිකරණයට ගරු කිරීමසෑමදෙනාගේම වගකීමක්</topic>
    <author>ඉන්දික පොල්කොටුව</author>
    <content>අලුත්කඩේ උසාවි සංකීර්ණයට බලහත්කාරයෙන් ඇතුළුවීමට ගොස් කලකාරී ලෙස ක්‍රියා කළ එජාප හා ජවිපෙ. පිරිස් පසුගිය ජනපතිවරණයෙන් පසු 27 වැනිදා අරලියගහ මන්දිරයට මෙවැනිම අයුරින් කඩා පැන රට අරාජික කිරීමට සැලසුම් කර තිබූ බව මේ සිද්ධියෙන් ඔප්පු වන බව විදේශ රැකියා ප්‍රවර්ධන හා සුබ සාධන ඇමැති ජාතික ආරක්ෂක ප්‍රකාශක කෙහෙළිය රඹුක්වැල්ල මහතා පැවැසීය.රටේ නීති ක්‍රියාත්මක කරන ආයතනය වන අධිකරණයට ගරුකිරීම සඳහා සෑම පුරවැසියකුම බැඳී සිටින බවත් විපක්ෂයේ පිරිස් පෙරේදා (10) සිදු කළ ක්‍රියාවෙන් අධිකරණයේ ගෞරවයට හානි වන බවත් හෙතෙම කීය.නීති ක්ෂේත්‍රයේ සිටින ඇතැම් විපක්ෂ පිරිස් මේ සඳහා පෙරමුණ ගෙන ක්‍රියාකිරීම දැඩි පිළිකුලෙන් යුතුව හෙළා දැකිය යුතු යැයි ද එය මේ වන විට දැඩි ජනතා පිළිකුලට ලක්ව ඇතැයි ද ඒ මහතා පැවැසීය.සරත් ෆොන්සේකා මහතා වැරැදී හෝ යම් හෙයකින් බලයට පත්වූයේ නම් රට පත්වන අවාසනාවන්ත ඉරණම පිළිබඳව මේ පිරිස් තහවුරු කැර පෙන්වන බවද රඹුක්වැල්ල මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=n1002124</link>
    <topic>කොටුව දුම්රියපොළ ඉදිරිපිටඅද දැවැන්ත උද්ඝෝෂණයක්</topic>
    <author>අනුර ප්‍රේමලාල්</author>
    <content>ජාතික ආරක්ෂාවට එරෙහිව කටයුතු කරන සියලු පුද්ගලයින්ට තරාතිරම නොබලා නීතිය ක්‍රියාත්මක කරන ලෙස ඉල්ලා සිදුකෙරෙන දැවැන්ත උද්ඝෝෂණයක් අද (12) දින සවස 3.00 ට කොටුව දුම්රිය පොළ ඉදිරිපිට දී පැවැත්වේ.වෘත්තීය සමිති මධ්‍යස්ථාන 80කට සම්බන්ධ වැඩකරන ජනතාව දහස් ගණනින් මේ අවස්ථාවට සම්බන්ධ වෙන බව ඒකාබද්ධ වෘත්තීය සමිති සන්ධානයේ සභාපති බස්නාහිර පළාත් ආණ්ඩුකාර අලවි මවුලානා මහතා ප්‍රකාශ කරයි. මෙහිදී පිරිසිදු ජනමතය බාල්දු නොකරනු, රටේ ආරක්ෂාව තහවුරු කිරීමට නීතිය ක්‍රියාත්මක කරනු තේමා පාඨයන් යටතේ වැඩකරන ජනතාව එක්රොක් වෙමින් මේ උද්ඝෝෂණයට සහභාගී වෙනු ඇත.ප්‍රජාතන්ත්‍රවාදය සුරකිමින් සැබෑ ජනතා අයිතීන් වෙනුවෙන් දිවයින පුරාම විදී බැස උද්ඝෝෂණ කිරීමට ඒකාබද්ධ වෘත්තීය සමිති සන්ධානය සූදානම් වන බවත් එහි මුල් පියවර ලෙස මේ උද්ඝෝෂණය පවත්වන බවත් මවුලානා මහතා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=n1002125</link>
    <topic>අනුර ප්‍රියදර්ශන යාපාඇමැති ධුරයෙන් සමු ගනී</topic>
    <author>දුමින්ද ගුරුගේ</author>
    <content>ජනමාධ්‍ය හා තොරතුරු ඇමැතිවරයා වශයෙන් කටයුතු කළ සිව් වසරක පමණ කාලය තුළ සුහඳශීලීව සහයෝගය දුන් සියලු මාධ්‍යවේදීන්ට තොරතුරු හා ජනමාධ්‍ය ඇමැති අනුර ප්‍රියදර්ශන යාපා මහතා ස්තූතිය පළ කෙළේ ය.තමන් ජනමාධ්‍ය හා තොරතුරු ඇමැති ධූරයේ කටයුතු කරමින් කැබිනට් ප්‍රවෘත්ති සාකච්ඡාවට සහභාගී වන අවසන් දිනය ඊයේ (11) වනු ඇතැයි සඳහන් කළ ඇමැති අනුර ප්‍රියදර්ශන යාපා මහතා මේ ඇමැති ධූරයෙන් ඉවත් වීමට තමා ජනාධිපතිවරයාගෙන් කළ ඉල්ලීමට එතුමා අනුමැතිය දුන් බවද පැවැසූවේය. කැබිනට් තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තුවේදී ඊයේ (11) පැවැති මාධ්‍ය හමුවට සහභාගී වෙමින් ඇමැති අනුර ප්‍රියදර්ශන යාපා මහතා මේ බව පැවැසුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=n1002126</link>
    <topic>ෆොන්සේකා හෝටල් කාමර 70ක් ගත්තේරට සල්ලිවලට කරන්න දෙයක් නැති නිසයි</topic>
    <author>චමීර ඇල්ලදෙණිය</author>
    <content>ප්‍රජාතන්ත්‍රවාදය, මාධ්‍ය නිදහස නැති බවට ජාත්‍යන්තර මතයක් ගොඩනැඟීමට උත්සාහ කරන විපක්‍ෂයට අතීතය අමතක බව විදුලිබල හා බලශක්ති ඇමැති ඩබ්ලිව්. ඩී. ජේ. සෙනෙවිරත්න මහතා පවසයි.විශ්‍රාමික ජෙනරල්වරයා උත්සාහ කළේ ජනතා විමුක්ති පෙරමුණ 1988, 89 කාලයේ කළ සිදුවීම් යළි කරමින් රට අරාජිකත්වයට ගෙනයාම බවද හෙතෙම සඳහන් කළේ ය.මෙතෙක් පැවැති ජනාධිපතිවරණවලදී පරාජය වුණු කිසිදු නායකයකු සුපිරි හෝටලයක නැවතී කාමර 70ක් මිලදී ගෙන සිටියේ නැති බවත්, ෆොන්සේකා මහතා එසේ කළේ පිටරටින් ලැබුණු මුදල්වලට කරන්න දෙයක් නැති නිසා බවත් සෙනෙවිරත්න මහතා කීවේය.රත්නපුර මැතිවරණ කොට්ඨාසයේ එරත්න ප්‍රදේශයේදී පැවැති ජන හමුවක අදහස් දක්වමින් පසුගියදා ඇමැතිවරයා මේ බව ප්‍රකාශ කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=n1002127</link>
    <topic>එජනිස අපේක්ෂකයන් තේරීමේ දීහිටපු මන්ත්‍රීවරුන්ට ප්‍රමුඛතාව</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>එළැඹෙන මහ මැතිවරණයට එක්සත් ජනතා නිදහස් සන්ධානයෙන් තරග කරන අපේක්ෂකයන් තේරීමේ දී ප්‍රමුඛතාව ලැබෙන්නේ හිටපු පාර්ලිමේන්තු මන්ත්‍රීවරුන්ට බව එම සන්ධානයේ මහ ලේකම් ඇමැති සුසිල් ප්‍රේමජයන්ත මහතා පවසයි.හිටපු මන්ත්‍රීවරුන් හැරුණුකොට අලුත් මුහුණු රැසක් ද මෙවර සන්ධානයෙන් මහ මැතිවරණයට ඉදිරිපත් කරන බව ඇමැතිවරයා කියයි. නීතිඥවරුන් ගණකාධිකාරවරුන්, කථිකාචාර්යවරුන් මෙන් ම මාධ්‍යවේදීන් සන්ධානයෙන් මැතිවරණයට තරග කරන බවත් ඇමැතිවරයා පවසයි.එක්සත් ජනතා නිදහස් සන්ධානයෙන් තරග කරන ශ්‍රී ලංකා නිදහස් පක්ෂ අපේක්ෂකයන් මේ වන විටත් තෝරා ඇති අතර සම්මුඛ පරීක්ෂණ මණ්ඩල මගින් එහි අවසන් ප්‍රතිඵල මේ සතියේ ජනාධිපති මහින්ද රාජපක්ෂ මහතාගේ අනුමැතියට යොමු කිරීමට නියමිතය.සන්ධානයෙන් තරග වදින සහෝදර දේශපාලන පක්ෂවල අපේක්ෂකයන් පිළිබඳ අවසන් නිගමනයකට එළැඹීම සඳහා වන සාකච්ඡා ඇරඹී තිබේ.මහ මැතිවරණය වෙනුවෙන් නාම යෝජනා පත්‍ර 22ක් සැකසීමට සිදුව ඇති බැවින් එම කටයුතු කඩිනමින් නිම කිරීමට බලාපොරොත්තු වන බවත් ඇමැතිවරයා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=n1002128</link>
    <topic>උසස් අධ්‍යාපනයේ ප්‍රවර්ධනයටලෝක බැංකුවෙන් මිලියන 25ක්</topic>
    <author>දුමින්ද ගුරුගේ</author>
    <content>මෙරට උසස් අධ්‍යාපන ක්ෂේත්‍රයේ ප්‍රවර්ධනය සඳහා ලෝක බැංකු විශේෂ ව්‍යාපෘතියෙන් රුපියල් මිලියන 25.6ක ණය මුදලක් ලබා ගැනීම මුදල් ඇමැතිවරයා වශයෙන් ජනාධිපති මහින්ද රාජපක්ෂ මහතා කළ යෝජනාවට කැබිනට් අනුමැතිය හිමි විය.උපාධි අපේක්ෂකයන්ගේ තොරතුරු තාක්ෂණික දැනුම ඉංග්‍රීසි භාෂාව, ව්‍යවසායකත්වය සහ සන්නිවේදන හැකියාවන් වර්ධනය කිරීම සඳහා මේ මුදල් යොදා ව්‍යාපෘතියක් ක්‍රියාත්මක කෙරේ. උසස් අධ්‍යාපන අමාත්‍යාංශය මඟින් ක්‍රියාත්මක කෙරෙන මේ විශේෂ අධ්‍යාපන ව්‍යාපෘතිය 2010 ජූලි මාසයේ දී ආරම්භ කර 2010 දෙසැම්බර් මාසයේ දී අවසන් කිරීමට නියමිතය.මේ අතර යෝජිත උතුරු මාර්ග සංවර්ධන ව්‍යාපෘතිය යටතේ උතුරු පළාතේ මාර්ග රැසක් සංවර්ධනය කිරීම සඳහා ව්‍යාපෘතියක් ඇරැඹීමට මහා මාර්ග සහ මාර්ග සංවර්ධන ඇමැතිවරයා වශයෙන් ජනාධිපති මහින්ද රාජපක්ෂ මහතා ඉදිරිපත් කළ යෝජනාවටද කැබිනට් අනුමැතිය හිමි වී තිබේ.ඒ අනුව ඒ - 9 දඹුල්ල ගල්කුලම මාර්ගයේ කිලෝ මීටර් 25ක් ඇතුළු උතුරේ මාර්ග කිලෝ මීටර් 119.8ක් මේ යටතේ සංවර්ධනය කෙරේ.කැබිනට් ප්‍රකාශක තොරතුරු හා ජනමාධ්‍ය ඇමැති අනුර ප්‍රියදර්ශන යාපා මහතා මේ තොරතුරු හෙළි කෙළේ කැබිනට් තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තුවේ දී ඊයේ (11) පැවැති මාධ්‍ය හමුවේදීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=n1002129</link>
    <topic>මහා මැතිවරණය වෙනුවෙන්පොලිස් මෙහෙයුම් කාර්යාල 488ක්</topic>
    <author>ඉන්දික පොල්කොටුව</author>
    <content>මහා මැතිවරණ රාජකාරි කටයුතු සඳහා නියෝජ්‍ය පොලිස්පති කාර්යාල, කොට්ඨාස භාර පොලිස් අධිකාරි කාර්යාල හා පොලිස් ස්ථාන මට්ටමින් මෙහෙයුම් කාර්යාල හා විශේෂ මැතිවරණ ඒකක 488ක් අද (12) සිට රට පුරා පිහිටුවනු ලබන බව මැතිවරණ කටයුතු භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා පැවැසීය.මේ යටතේ පළාත් මට්ටමින් ක්‍රියාත්මක ජේ්‍යෂ්ඨ නියෝජ්‍ය පොලිස්පති කාර්යාල, නියෝජ්‍ය පොලිස්පති කාර්යාල හා ජ්‍යෙෂ්ඨ පොලිස් අධිකාරි කාර්යාල 75ක් ද පොලිස් ස්ථාන මට්ටමින් විශේෂ මැතිවරණ ඒකක 413ක්ද පිහිටුවනු ඇත.මැතිවරණ පැමිණිලි භාරගැනීම, බුද්ධි තොරතුරු රැස්කිරීම මෙන් ම මැතිවරණ නීති උල්ලංඝණය කිරීම ආදිය පිළිබඳව ප්‍රමාදයකින් තොරව ක්‍රියා කිරීමට මේ මෙහෙයුම් කාර්යාල හා ඒකක හරහා කඩිනම් පියවර ගනු ලබන බව ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා කීය.විශේෂයෙන් මැතිවරණ නීති උල්ලංඝනය කිරීම හා ඒ ආශ්‍රිත සිද්ධීන් සම්බන්ධයෙන් තරා තිරම නොබලා දැඩිව නීතිය ක්‍රියාත්මක කරන බව ද නවරත්න මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=n10021210</link>
    <topic>වතුකරයේ හින්දු කෝවිල්වල සංවර්ධන වැඩට නොමිලේ දුන් සිමෙන්ති තොග හොර පාරේ ගිහින්</topic>
    <author>නුවරඑළිය මධ්‍යම සමූහ එරික් තිලකරත්න</author>
    <content>නුවරඑළිය දිස්ත්‍රික්කයේ වතුකරය තුළ පිහිටි, හින්දු කෝවිල්වල සංවර්ධන කටයුතු සඳහා රාජ්‍ය ප්‍රතිපාදන යටතේ, ආධාරයක් ලෙස බෙදාදී ඇති, සිමෙන්ති තොග, එම කෝවිල් කමිටු, නියෝජිතයන් විසින් පෞද්ගලික ව්‍යාපාරිකයින්ට, හොර රහසේ විකුණා දැමීමේ වංචනික ජාවාරමක් පිළිබඳ තොරතුරු නුවරඑළියේ ප්‍රදේශ ගණනාවකින් අනාවරණය වෙමින් පවතී.අවසන් වූ ජනපතිවරණ සමයේ නුවරඑළිය දිස්ත්‍රික්කයෙහි, සංචාරයක නියැළුනු, ජනාධිපති ජ්‍යෙෂ්ඨ උපදේශක හා හිටපු පාර්ලිමේන්තු මන්ත්‍රී බැසිල් රාජපක්‍ෂ මහතා, වතුකරයේ හින්දු භක්තික කම්කරු ජනතාව මුණ ගැසුනු අවස්ථාවේ, ඔවුනට දී තිබෙන පොරොන්දුවකට අනුකූලව, වතු යටිතල පහසුකම් අමාත්‍යාංශය වෙත වෙන් කොට දී ඇති විශේෂ මූල්‍ය ප්‍රතිපාදනයක් යටතේ වතු යටිතල පහසුකම් හිටපු නියෝජ්‍ය අමාත්‍ය ලංකා කම්කරු කොංග්‍රසයේ නායක, මුත්තු සිවලිංගම් මහතාගේ නිර්දේශය මත වතුකරයේ හින්දු කෝවිල් සංවර්ධනය කිරීම පිණිස, ආධාරයක් ලෙස මේ සිමෙන්ති තොග බෙදාදීම සිදුකර ඇත. ඉකුත් සතියේ සිට ක්‍රියාත්මක මෙම වැඩ සටහන යටතේ එක් කෝවිලකට සාමාන්‍යයෙන් සිමෙන්ති මිටි සියය (100) බැගින් වනසේ අදාළ කෝවිල් කමිටු නියෝජිතයන් වෙත බාරදී ඇති බව වාර්තාවන අතර, එම සිමෙන්ති තොගවලින් බොහෝමයක් මෙලෙස පෞද්ගලික වෙළෙන්දන් අතට පත්කර ඇති බව වාර්තා වේ.මෙකී හින්දු කෝවිල් සංවර්ධනය කිරීමට අවශ්‍ය බවට විවිධ සංවර්ධන ව්‍යාපෘතිවල ඇස්තමේන්තු ව්‍යාජ ලෙස සකසා ඉදිරිපත් කොට ඇතැම් කෝවිල් කමිටු නියෝජිතයන් විසින් වංචනිකව ලබාගෙන ඇති සිමෙන්ති තොග මේ අයුරින් විකුණා ඇති බවත් වාර්තා වේ. නුවරඑළිය, අඹගමුව, කොත්මලේ වලපනේ හා හඟුරන්කෙත යන ප්‍රාදෙශීය මහ ලේකම් කොට්ඨාස පහ තුළ පිහිටි වතුකරයේ, හින්දු කෝවිල් සමූහයක් වෙත නොමිලේ බෙදා දී ඇති මේ සිමෙන්ති තොග සඳහා වැය කර ඇති මුදල – රුපියල් මිලියන (80) අසූවකට වැඩි බව දැන ගැනීමට ඇත.මෙවැනි වංචා සහගත සිදුවීම් කිහිපයක් නුවරඑළියේ ඩයගම, ආගරපතන, ලිඳුල, කොටගල, තලවාකැලේ, හැටන් වැනි ප්‍රදේශවල වතුකරය තුළින් වාර්තා වෙන අතර එම වංචාවන් එම ප්‍රදේශවල පිහිටි යකඩ බඩු (හාඩ්වෙයාර්) වෙළෙඳ සැල් හිමිකරුවන්, ඇතැම් ගොඩනැඟිලි කොන්ත්‍රාත්කරුවන් පෞද්ගලිකව නිවාස ඉදිකරගෙන යමින් සිටින්නන් සම්බන්ධ කර ගනිමින් සිදුකර ඇති බවද අනාවරණය වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=n10021211</link>
    <topic>‘සිනමන් ලේක්’ හෝටලය අසල දීසැකපිට ඇල්ලූ අයෙක් නිදහස්</topic>
    <author>කුමුදු හෙට්ටිආරච්චි</author>
    <content>රජය පෙරළීමට කුමන්ත්‍රණය කළ බවට කොම්පඤ්ඤවීදිය සිනමන් ලේක් හෝටලය අසලදී සැකපිට අත්අඩංගුවට ගෙන රැඳවුම් නියෝග මත රඳවා සිටි සැකකරුවකු කොළඹ කොටුව මහේස්ත්‍රාත් ලංකා ජයරත්න මෙනෙවිය වෙත ඊයේ (11) ඉදිරිපත් කිරීමෙන් අනතුරුව නිදහස් කෙරුණි.රහස් පොලිසිය විසින් අධිකරණයට ඉදිරිපත් කළ දෙහිවල අත්තිඩියේ පදිංචි චමල් ජානක කුමාර නමැත්තා එසේ නිදහස් කෙරුණි.රැඳවුම් නියෝග මත රඳවා තබා සැකකරුගෙන් ප්‍රශ්න කිරීමේදී ඔහු යුද හමුදා සාමාජිකයෙක් හෝ කලින් යුද හමුදාවේ සේවය කළ කෙනෙකු නොවන බවටත් සිනමන් ලේක් හෝටලයේ රැඳී සිටි යුද හමුදාවෙන් පලාගිය සාමාජිකයන් සමඟ සැකකරු කිසිඳු සම්බන්ධයක් පවත්වා නැති බවටත් හදිසි අවස්ථා රෙගුලාසි ගණයට වැටෙන වරදක් ඔහු කැර නොමැති බවටත් විමර්ශනවලින් අනාවරණය වූ බව අධිකරණයට ඊයේ (11) දන්වා සිටි රහස් පොලිසිය සැකකරු නිදහස් කරන ලෙසට ඉල්ලා සිටියේය.එම ඉල්ලීම අනුව මහේස්ත්‍රාත්තුමිය විසින් සැකකරු නිදහස් කරණු ලැබුවාය.පසුගිය ජනවාරි 27 වැනිදා සැකකරු බාරේ තිබී අත්අඩංගුවට ගත් ජීප් රථය මෝටර් වාහන පනත යටතේ හෝ වෙනයම් පනතක් යටතේ වරදක් කිරීමට අදාළද යන්න සම්බන්ධයෙන් වැඩිදුරටත් පරීක්‍ෂණ පවත්වන බව රහස් පොලිසිය ඊයේ (11) මහේස්ත්‍රාත්තුමියට දැන්වීය.සැකකරු සන්තකයේ තිබී අත්අඩංගුවට ගත් වාහනයේ අංකය යටතේ තවත් වාහනයක් ඇති බවට තොරතුරු ලැබී ඇති හෙයින් ඒ සම්බන්ධව මේ පරීක්‍ෂණ සිදුකරන බවද රහස් පොලිසිය පැවසීය.වාහනය සම්බන්ධව කඩිනමින් පරීක්‍ෂණ පවත්වා සුදුසු පියවර ගැනීමට මහේස්ත්‍රාත්තුමිය ඊයේ (11) රහස් පොලිසියට නියම කළාය.තවද එම පරීක්‍ෂණවලින් පසු අදාළ වාහනය අවශ්‍ය නොවන්නේනම් වහාම එය සන්තකයෙන් ගත් අයටම මුදාහැරීමට ද මහේස්ත්‍රාත්තුමිය රහස් පොලිසියට නියම කළාය.සැකකරු වෙනුවෙන් නීතිඥ ජයන්ත ඩයස් නානායක්කාර මහතා පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=n10021212</link>
    <topic>කදිරගාමර් මහතා දිය නෑමට යන පිහිනුම් තටාකයේ සිට බලනවිට තලෙයිසිංහම් නිවසේ ජනේල පෙනෙනවා</topic>
    <author>ශිරෝමි අබයසිංහ</author>
    <content>එල්.ටී.ටී.ඊ සංවිධානයෙන් එල්ල වී තිබූ මරණ තර්ජන නිසා නිලධාරීන් 10 දෙනකු ගෙන් සමන්විත වූ ලක්‍ෂ්මන් කදිරගාමර් මහතා ගේ ආරක්‍ෂක අංශය නිලධාරීන් 43 දක්වා වැඩි කිරීමට පියවර ගෙන තිබූ බව දෙවන ලුතිනන් ජගත් කුමාර මාරසිංහ මහතා කොළඹ මහාධිකරණය හමුවේ සාක්කි දෙමින් කීය.හිටපු විදේශ ඇමැති ලක්‍ෂ්මන් කදිරගාමර් මහතා ඝාතනය කිරීමේ නඩුව යළිත් ඊයේ (11) විභාගයට ගත් අවස්ථාවේ දී සාක්කි දෙමින් එසේ කී සාක්කිකාර මාරසිංහ මහතා, ඇමැතිතුමා සිය පෞද්ගලික නිවසට ගියේ පිහිනීමට බව කීය.මහාධිකරණ විනිසුරු කුමුදුනි වික්‍රමසිංහ මහත්මිය හමුවේ මේ නඩුව විභාග කෙරේ.මේ නඩුවෙන් මුත්තයියා සහායදේවන් සහ ඉසිනෝර් ආරෝක්‍යනාදන් යන විත්තිකරුවෝ අධිචෝදනා ලැබ සිටිති.2005 ජනවාරි 01 සහ අගෝස්තු 12 අතර කාලයේ දී මුලතිව්, කිලිනොච්චි සහ කොළඹ දී එල්.ටී.ටී.ඊ සංවිධානයේ විනෝදන් සමග විදේශ ඇමැති ලක්‍ෂ්මන් කදිරගාමර් මහතා ඝාතනය කිරීමට කුමන්ත්‍රණය කිරීම, ඒ සඳහා ආධාර අනුබල දීම, යන අධිචෝදනා නීතිපතිවරයා විසින් මේ විත්තිකරුවන්ට එරෙහිව ඉදිරිපත් කර තිබේ.නියෝජ්‍ය සොලිසිටර් ජනරාල් කපිල වෛද්‍යරත්න මහතාගේ මෙහෙයවීම මත සාක්කි දුන් දෙවන ලුතිනන් ජගත් කුමාර මාරසිංහ මහතා මෙසේ කීය.1994 දෙසැම්බර් මාසයේ දී කමාන්ඩෝ සෙබළෙක් ලෙස මා හමුදාවට බැඳුනා. වසර දෙකක පුහුණුවක් ලැබුවා. 2000 වසරේ දී මා ලාන්ස් කෝප්‍රල් තනතුරේ සිටියා. පෙර ගමන් රාජකාරි, සමීප ආරක්‍ෂක කටයුතුවල යෙදුණා. මුලදි කදිරගාමර් මහතාගේ ආරක්‍ෂක අංශයේ සිටියේ නිලධාරීන් දහ දෙනෙක් පමණයි.2005 වන විට එහි නිලධාරීන් හතලිස් තුන් දෙනෙක් සේවය කළා. ඔහුගේ ආරක්‍ෂාව වැඩි කිරීමට හේතු වූයේ එල්. ටී. ටී. ඊ සංවිධානයෙන් මරණ තර්ජන ඇති නිසා බවට අපව දැනුවත් කරනු ලැබුවා.2005 අගෝස්තු 12 දා ලක්‍ෂ්මන් කදිරගාමර් මහතා ඝාතනය කෙරුණා. කොළඹ 07 විජේරාම මාවතේ ඔහුගේ නිල නිවාසය පිහිටා තිබූ අතර බුලර්ස් ලේන් හි පුද්ගලික නිවස පිහිටා තිබුණා.රාජකාරියෙන් බැහැර අවස්ථාවල දී ඔහු පුද්ගලික නිවාසයට ගියා. ඔහු නැවතී සිටියේ නිල නිවාසයේ යි. පුද්ගලික නිවසට යාම් ඊම් පටන් ගත්තේ 2004 වසරේ අග භාගයේ සිටයි. ඔහු වැඩිපුරම එම නිවසට ගියේ පිහිනීමටයි. ඊට පෙර නිවසේ අලුත්වැඩියා කටයුතු පිරික්සීම සඳහා එහි ගියා.ඇමැතිවරයා පුද්ගලික නිවසට යාමට පෙර ඔහුගේ පෙර ගමන් ආරක්‍ෂක කණ්ඩායම ගොස් පරීක්‍ෂා කර ආරක්‍ෂාව තහවුරු කළ පසු ඇමැතිවරයා එහි යනවා. මුර කුළුණු තුනක් ඇති අතර එහි ආරක්‍ෂකයින් යොදවනවා.මේ කුළුණු තුන පිහිටියේ ගෙවත්තේ කොන් තුනකයි. එම නිවස අවට පිහිටි අනෙක් නිවාස පිළිබඳව මට හොඳ වැටහීමක් තිබෙනවා. එක පසෙකින් හිටපු ඇමැති ඉමිටියාස් බකීර් මාකර් මහතාගේ නිවස පිහිටා තිබෙනවා.එම නිවස ඉදිරිපසින් තානාපති කාර්යාලයක් පිහිටා ඇති අතර තවත් පසෙකින් තලෙයිසිංහම් මහතාගේ නිවසද කදිරගාමර් මහතාගේ නිවසට යාබද විදේශිකයින් පදිංචිව සිටි තට්ටු නිවසක් ද විය.පිහිනුම් තටාකයේ සිට බලනවිට තලෙයිසිංහම් නිවසේ ජනෙල් දක්නට පුළුවන්. එම නිවස සහ කදිරගාමර් මහතාගේ නිවෙස අතරින් බුලර්ස් ක්‍රසන්ට් යනුවෙන් පාරක් තිබෙනවා. එම පාරේ පළල අඩි 8, 10 ක් පමණ ඇති.සිද්ධිය වූ දිනයේ මා ආරක්‍ෂක කටයුතුවල නියැලුණා. එදින උදේ කදිරගාමර් මහතා ජනාධිපතිනිය මුණ ගැසීමට ගියා. ආපසු නිල නිවාසයට ගිය අතර දිවා ආහාරය ගත්තේ එහිදීයි.දිවා ආහාරයෙන් පසුව බණ්ඩාරනායක සම්මන්ත්‍රණ ශාලාවේ පැවති උත්සවයකට සහභාගි වුණා. එදින ඇමතිවරයා ගේ සමීප ආරක්‍ෂකවරයා ලෙස කටයුතු කළේ මේජර් මනතුංගයි.ඔහු ඇමතිවරයා සමග නිල රථයේ ගියා. මා ගමන් ගත්තේ සමීප ආරක්‍ෂක ජීප් රථයකයි. එම උත්සවය අවසන් වී ආපසු පැමිණියේ රාත්‍රී 7.30 ට පමණයි. රාත්‍රි ආහාරයෙන් පසුව පුද්ගලික නිවාසයට යාමට රාත්‍රී 9.00 ට පමණ පිටත් විය. ගෙවත්ත ඇතුළට ගන්නේ නිල රථය පමණයි.මා ජීප් රථයෙන් බැස පිහිනුම් තටාකය අසල ස්ථානගත විය. මේජර් මනතුංග ඇමතිවරයා සමග නිවස තුළට ගියා. ගෙවත්තේ ප්ලෑෂ් ලයිට් දෙකක් දල්වා තිබුණා.ලාන්ස් කෝප්‍රල් කුමාරතුංග පිහිනුම් තටාකය අසලද, නිරීක්‍ෂණ කුලුනේ ලා. කෝ. වන්නිනායක ද, පිහිනුම් තටාකය ඉදිරියේ වූ යකඩ ගේට්ටුව අසල නිරීක්‍ෂණ කුලුනේ ලා. කෝ. මහින්දරත්න ද විය. එම අවස්ථාවේ දී මි. මී. 9 යේ බ්‍රවුනින් වර්ගයේ පිස්තෝලයකින් සන්නද්ධව සිටියා.වැඩිදුර විභාගය මාර්තු 01, 04 සහ 05 යන දිනවලට කල් තැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=n10021213</link>
    <topic>ඕනෑම දිස්ත්‍රික්කයකටතරග කිරීමට සූදානම්</topic>
    <author>නුවන් කොඩිකාර</author>
    <content>ඉදිරි මැතිවරණයේ දී කුමන දිස්ත්‍රික්කයකින් තරග කිරීමට ලැබුණද, එම දිස්ත්‍රික්කයෙන් තමා විශිෂ්ට ජයග්‍රහණයක් ලබා ගන්නා බව ශ්‍රී ලංකා කම්කරු පක්ෂයේ නායක, ආචාර්ය ඒ. එස්. පී. ලියනගේ මහතා පැවැසීය.එම ජයග්‍රහණය උපයෝගී කරගෙන කම්කරු ජනතාවට සේවය කිරීම තම එකම අපේක්ෂාව බව ද හෙතම ‘දිනමිණ’ ට පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=n10021214</link>
    <topic>‘දැයට කිරුළ’ දින අටේ දී ලංගමයට වාර්තාගත ආදායමක්</topic>
    <author>අසේල කුරුළුවංශ හා සමන්ති වීරසේකර</author>
    <content>දැයට කිරුළ සංවර්ධන ප්‍රදර්ශනය පැවති දින අට තුළ ශ්‍රී ලංගම මධ්‍යම ප්‍රදේශයේ ආදායම රුපියල් ලක්‍ෂ 275 ක් වූ බව ප්‍රධාන ප්‍රාදේශීය කළමනාකාර (මධ්‍යම) මහින්ද බස්නායක මහතා පවසයි.සාමාන්‍යයෙන් ශශ්‍රී ලංගම මධ්‍යම ප්‍රදේශයේ සතියක ආදායම රුපියල් ලක්‍ෂ 180 ක් පමණ වන බවත්, දැයට කිරුළ පැවැත්වූ කාලය තුළ එය තවත් ලක්‍ෂ 100 කින් පමණ ඉහළ ගිය බවත් ඒ මහතා කීය. දැයට කිරුළ ප්‍රදර්ශනය සඳහා මධ්‍යම ප්‍රදේශයේ ඩිපෝවල බස් රථ 420 ක් යොදවා තිබූ බවත්, එයට අමතරව බස්නාහිර, වයඹ, රජරට, ඌව වැනි පළාත්වලින් ගෙන්වා තවත් බස් රථ 100 ක් පමණ ධාවනයේ යෙදවූ බවත් ඒ මහතා පැවසුවේය.මහනුවර නගරයෙන් බැහැරව පල්ලේකැලේ පැවති දැයට කිරුළ ප්‍රදර්ශනය සඳහා පැමිණි සුවිශාල ජනතාවගෙන් කිසිදු ආකාරයක දෝෂාරෝපණයක් එල්ල නොවන සේ ප්‍රවාහන කටයුතු විධිමත්ව සිදුකිරීමට සහය දුන් ශ්‍රී ලංගම සැමට තම ස්තූතිය පලකරන බව ද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=n10021215</link>
    <topic>දේශපාලන අයිතිය සෑම දෙනාටම ඇතත්ප්‍රචණ්ඩත්වය වැපිරීමට ඉඩ දෙන්නේ නෑ</topic>
    <author/>
    <content>ඕනෑම කෙනෙකුට දේශපාලනය කිරීමේ අයිතියක් ඇතත් ත්‍රස්තවාදය රට තුළ ගොඩ නැඟීමට හෝ වෙනත් ප්‍රචණ්ඩ ක්‍රියාවල යෙදීමට කිසිවකුට අයිතියක් නැතැයි ජනාධිපති මහින්ද රාජපක්‍ෂ මහතා පැවැසීය. එවැන්නකට රජය හෝ ජනතාව ඉඩ නොතබන බව අවධාරණය කළ ජනාධිපතිවරයා නැවත වාරයක් මේ රටේ තරුණයන් බිලි දෙන්නට සූදානම් වන්න එපා යැයි විපක්ෂයෙන් ඉල්ලීමක් ද කෙළේය.ජනාධිපතිවරයා මේ අදහස් පළ කෙළේ නාමල් රාජපක්‍ෂ මහතාගේ දේශපාලන කටයුතු ඇරඹීම වෙනුවෙන් තංගල්ල නගර ශාලාවේදි ඊයේ (11) පැවැති ජන හමුවක් අමතමිනි.ජන හමුව ඇරැඹීමට පෙර ජනාධිපති මහින්ද රාජපක්‍ෂ මහතා, ශිරන්ති රාජපක්‍ෂ මැතිනිය සහ නාමල් රාජපක්‍ෂ මහතා එක්ව ඩී. ඒ. රාජපක්‍ෂ මහතාගේ පිළිරුවට උපහාර දැක්වූහ. දේශපාලනය යනු මැර බලය, පළිගැනීම නොවන බව සඳහන් කළ ජනාධිපතිවරයා ඉතිහාසයේ කවරදාවත් නොවූ තරමට මඩ ප්‍රහාර එල්ල වුණේ පසුගිය ජනාධිපතිවරණයේදී බවත් සිහිපත් කෙළේය.මිනිසුන් බියවද්දමින් බලහත්කාරයෙන් කෙරෙන දේශපාලනය සම්පූර්ණයෙන් අතුගා දැමීමට ජනතාව මෙවර කටයුතු කළ බව පැවැසූ ජනාධිපතිවරයා වැඩිදුරටත් මෙසේ ද කීවේය. මම මුලින්ම සතුටු වෙනවා 70 දශකයේ මා දේශපාලනයට ගෙනැවිත් මගේ ජයග්‍රහණය උදෙසා මහත් කැපවීමක් කළ පිරිස මුලින්ම අමතන්න අවස්ථාවක් ලැබීම ගැන ඒ වගේම මේ ජයග්‍රහණයෙන් පසු මුළු ශ්‍රී ලාංකික ජනතාවටම, හැට ලක්ෂයක් ජනතාවට, ඒ වගේම වැඩි ඡන්ද දහඅට ලක්ෂයකින් මාව ජයග්‍රහණය කරවපු මගේ ආදරණීය ජනතාවට මගේ ගෞරවය හා ස්තුතිය මේ අවස්ථාවේ පුද කරන්න අවස්ථාවක් ලැබීම ගැන සතුටු වෙනවා. මෙය හම්බන්තොට, තංගල්ල ප්‍රදේශයේ 70දී මාව දේශපාලනයට ගෙනාපු පිරිස ඉදිරියේ කරන්න ලැබීම පිළිබඳවත් මම ආඩම්බර වෙනවා.තමුන්නාන්සේලා දන්නවා මේ රට අද එක ලේ විලකින් මුදා ගන්න අපට පුළුවන්කම ලැබුණා. දේශපාලනය කියන්නේ මැර බලය, පළිගැනීම නොවේ. මම හිතනවා ඉතිහාසයේ කවදාවත් නැති ඉතාම දරුණු මඩ පහරවල්වලට ලක්වුණු මැතිවරණයක් මේක. මේ රටේ රාජ්‍ය සේවයේ ඉදලා ගමක වැඩ කරපු සෑමකෙනෙක්ම බිය වද්දලා දේශපාලනය කරපු පළමුවෙනි මැතිවරණය මේකයි කිව්වොත් නිවරැදියි. මේ රටේ මිනිසුන් බිය වද්දා දේශපාලනය කිරීම, මිනිසුන්ට බලහත්කාරයෙන් කරන දේශපාලනය සම්පූර්ණයෙන් මේ මාතෘ භූමියෙන් ජනතාව අතුගා තියනවා කියන එකත් මේ අවස්ථාවේ මතක් කරන්න ඕන.මේ රටේ ජනතාව බුද්ධිමත් ජනතාවක්. විශේෂයෙන් ගැමි ජනතාවට රට ගැන හොඳ අවබෝධයක් තියනවා. අවුරුදු 2500ක් තිස්සේ බුදු දහමත් සමඟ හැදුණු, අනෙකුත් ආගම් තුළ හැදුණු ජනතාව තුළ ඒ සංස්කෘතික බැඳීම තියෙනවා. කෙළෙහිගුණ දන්නා ජනතාවක් මේ රටේ ඉන්නවා. ඒ ජනතා පිරිස සමඟ තමයි අපේ ජයග්‍රහණය වඩා තහවුරු වුණේ.අපි යුද්ධයක් විතරක් කෙළේ නැහැ. රට එක්සේසත් කිරීම විතරක් කෙළේ නැහැ. සංවර්ධනයත් අපි ඒ ආකාරයෙන්ම කරන්න පියවර ගත්තා. ගමේ පාරවල් ටික හැදුවා. එදා ඔවුන් දැක්කේ නැහැ ගමේ පාරවල් ටිකේ තියෙන බලය, ගම නැඟුමේ තියෙන බලවේගය. ඔවුන් දැක්කේ නෑ ගොවි ජනතාව නඟා සිටුවීම සඳහා ගත්තා වූ ඒ වගා සංග්‍රාමයේ තිබූ බලවේගය. මේ රට එක්සේසත් කරපු බලවේග තුළ ඇතිවුණු ඒ සදාදරණීය සම්බන්ධය.ආදරය, ගෞරවය බලහත්කාරයෙන් ගන්න පුළුවන්කමක් නැහැ. මේ වැඩකොටස එක්ක තමයි එය ලබාගන්න පුළුවන්. ඒ වැඩපිළිවෙළ ඉදිරියට ගෙනයන්න අපි අද කැපවෙලා ඉන්නවා. අපි මහින්ද චින්තනය තුළින් මේ රටේ ජනතාවට ඉදිරි වැඩපිළිවෙළක් පොරොන්දු වෙලා තියෙනවා. මෙය තමයි ඉදිරියේ දී ක්‍රියාවට නංවන්නේ. මේ රටින් දූෂණය නැති කරන්න ඕන.මේ රටේ අනාගත පරපුරට අවශ්‍ය රැකියා අවස්ථාවන් උත්පාදනය කළයුතුයි. ඉදිරියේ දී වඩාත් වේගවත් සංවර්ධනයකට යන්න වැඩපිළිවෙළ හදලා තියනවා. ඒ මහින්ද චින්තනයේ ඉදිරි දැක්ම තුළින් මෙය තමයි අපි ක්‍රියාත්මක කරන්නේ. ලෝකයත් සමඟ සම්බන්ධකම් ඇති කරගන්න ඕන. මම හිතන්නේ ඉතිහාසයේ විරැකියාව අඩුවුණු පළමුවෙනි වතාව මේක. මේ රටේ ජනතාවගේ නිවාස ප්‍රශ්නය විසඳන්න වැඩපිළිවෙළ සකස් කරලා, මේ රටේ රාජ්‍ය අංශය ශක්තිමත් කරලා, මේ රටේ දැවෙන ජීවන ප්‍රශ්නවලට පිළිතුරු සපයන්න වැඩපිළිවෙළ ක්‍රියාත්මක කරන්න අපි අද සූදානම් වෙලා තියෙනවා.මේ රටේ තිබුණු සමූපකාර කඩා හැලිලා, සතොස කඩා හැළිලා මේ රටේ ජීවන වියදම අඩු කිරීම සඳහා වූ යාන්ත්‍රණය සම්පූර්ණයෙන්ම විනාශ කරලා දාලා තිබුණු යුගයක තමයි අපි රට භාරගත්තේ.මට අවුරුදු 06ක් තිබුණා. එහෙත් අවුරුදු 04 කදී මැතිවරණයකට ආවා. අවුරුදු 02ක් අතහැරියේ මේ රටේ ජනතාව වෙනුවෙන්. මේ රටේ සංවර්ධන වැඩපිළිවෙළ ඉදිරියට ගෙන යන්න ඕන නිසා. උතුරේ ජනතාව අපට සම්බන්ධ වුණේ නැහැ. නැඟෙනහිර ජනතාව අපට සම්බන්ධ වුණේ නැහැ. අවුරුදු 30ක් ඔවුන්ට ඡන්දය දෙන්න පුළුවන්කමක් තිබුණේ නැහැ. ඒ නිසා අපි මේ මැතිවරණයට ගියා. හැම ගමකින්ම අපට ඡන්දයක් ලැබුණා. ඡන්දය දුන්න අයගේත්, නොදුන්න අයගේත් ජනාධිපතිවරයා මම. ඒ සියලුදෙනා එක්ක එක්වෙලා මේ රට ගොඩනඟනවා. සදාකාලික සාමයක් ඇති කරලා භීෂණය නැති කිරීමේ තත්ත්වය අපි ඉදිරියට ගෙන යන්න ඕන.අපි ප්‍රජාතන්ත්‍රවාදය රැක ගන්න ඕන. මගේ වගකීමක් මේ රටේ ප්‍රජාතන්ත්‍රවාදය රැක ගැනීම. නැවත වාරයක් මේ රටේ තරුණයා බිල්ලට තියන්න ඉඩ තියන්න එපා කියලා මම විපක්ෂයෙන් ඉල්ලා සිටිනවා. ඕන කෙනෙකුට මේ රටේ දේශපාලනය කරන්න අයිතිය තියෙනවා. එහෙත් කිසිකෙනෙකුට ත්‍රස්තවාදය මේ රට තුළ ගොඩනඟන්න හෝ වෙනත් ප්‍රචණ්ඩකාරී ක්‍රියාවල නිරත වෙන්න මේ රටේ ජනතාව ඉඩ තියන්නෙත් නෑ, ආණ්ඩුව ඉඩ තියන්නේත් නෑ කියන එක පැහැදිළිව කියන්න ඕන.තමුන්නාන්සේලාට තවත් පොඩි පුතෙක් අපි ඉදිරිපත් කරලා තියනවා. ඔහුව ඉදිරියට ගෙනයන්න ඔබට ශක්තිය තියනවා කියලා මම සිහිපත් කරනවා.නාමල් රාජපක්‍ෂ මහතා ද මෙහිදී අදහස් දැක්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=r1002121</link>
    <topic>දක්‍ෂ සිසුන්ට අතදෙනශිෂ්‍යාධාර වැඩපිළිවෙළක්</topic>
    <author>වතුරුගම කේ. කේ. එස්. ආරියදාස</author>
    <content>රටක වටිනාම සම්පත දූ දරුවන් , දරුවන්, උගතුන් බුද්ධි මතුන් කරවීම වැඩිහිටියන්ගේ වගකීමක්. එහෙත් යම් යම් අඩු පාඩුකම් අඟ හිගකම් ඇති මවුපියන්ද සිටිනවා. එවැනි දරු දැරියන්ටත් අධ්‍යාපනයට විශේෂ දක්‍ෂතා දක්වන සිසුන්ටත් ශිෂ්‍යාධාර අත හිත දීමේ වැඩපිළිවෙළක් ගම්පහ දිස්ත්‍රික්කයේ ක්‍රියාත්මක කළා යැයි මීරිගම ශ්‍රී ලංකා නිදහස් පක්‍ෂ සංවිධායක වසන්ත සේනානායක මහතා පැවැසීය.වසන්ත සේනානායක පදනම හා එකමුතු කාන්තා බල මණ්ඩලය මගින් දිවුලපිටිය කොට්ඨාසයේ පාසල් සිසුන් දෙදහසකට ශිෂ්‍යාධාර බෙදාදීම වෙනුවෙන් මරඳගහමුල ස.ණ.ස. රංග ශාලාවේ පැවැති උත්සවය අමතමින් ඒ මහතා මේ බව කීය.වසන්ත සේනානායක මහතා මෙසේද පැවැසීය.අපි මීරිගමින් ආරම්භ කළ මේ ශිෂ්‍යාධාර ලබාදීම වැඩසටහන ඉදිරි සති කිහිපය ඇතුළත ගම්පහ අත්තනගල්ල දොම්පේ කොට්ඨාස බල ප්‍රදේශවලද ක්‍රියාත්මක කරනවා. මේ සඳහා මවුපියන්ගේ ගිහි පැවිදි සියලු දෙනාගේම දැඩි උනන්දුවක් ලැබී තිබෙනවා. ඒ නිසා දරුවන්ගේ අනාගතය වෙනුවෙන් අපි මේ පරිත්‍යාගශීලී වැඩපිළිවෙළ දිගටම ගෙන යනවා.රජය රටේ වේගවත් සංවර්ධන වැඩපිළිවෙළක් ක්‍රියාත්මක කරන මේ මොහොතේ ගම් මට්ටමින් පාසල් දරු දැරියන්ගේ , යහපත උදෙසා අප පදනම හා එකමුතු කාන්තා බල මණ්ඩලය ගෙනයන පරිත්‍යාගශිලී වැඩපිළිවෙළට දිස්ත්‍රික්කයේ සියලු ප්‍රදේශවලින්ම ජනතා ප්‍රසාදයක් ලැබී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=r1002122</link>
    <topic>ගම්පහ වසම් 1177කජන සභා ව්‍යාපෘතිවලට මුදල්</topic>
    <author>නිට්ටඹුව සමූහ ජෙනට් ජයසිංහ</author>
    <content>ජාතිය ගොඩනැගීමේ සහ වතු යටිතල පහසුකම් සංවර්ධන අමාත්‍යාංශය මගින් ජාතික සවිය ගම නැඟුම දීප ව්‍යාප්ත ග්‍රාම සංවර්ධන වැඩසටහන යටතේ මේ වසරේ ගම්පහ – දිස්ත්‍රික්කයේ ප්‍රාදේශීය ලේකම් කොට්ඨාස 13ක පිහිටි ග්‍රාම සේවා වසම් 1177 හි ජන සභා මගින් හඳුනාගත් ව්‍යාපෘති 1177 ක මුල් අදියර ක්‍රියාත්මක කිරීම සඳහා එක ග්‍රාම සේවා වසමකට රුපියල් තුන් ලක්ෂ දස දහස බැගින් මුදල් අනුමත කර තිබේ.ගම්පහ – දිස්ත්‍රික් ශ්‍රී ලංකා නිදහස් පක්ෂ නායක පාර්ලිමේන්තු මන්ත්‍රී බැසිල් රාජපක්ෂ මහතාගේ සෘජු මැදිහත්වීම මත ලබා දී ඇති මේ මුදල් යොදවා බල ප්‍රදේශයේ ජන සභා මගින් හඳුනාගෙන ඇති ව්‍යාපෘතිවල මුල් අදියරයන් ක්‍රියාත්මක කිරීම සඳහා අවශ්‍ය සියලු කටයුතු පරිපූර්ණ කරන ලෙසට සියලුම ප්‍රාදේශීය ලේකම්වරු දැනුවත් කර ඇත.මෙසේ ආරම්භ කරන ව්‍යාපෘතීන්හි අවසාන අදියර සඳහා එක් ග්‍රාම සේවා වසමකට රුපියල් ලක්ෂ 10 ක් වනසේ ප්‍රතිපාදන ලබාදීමට අමාත්‍යංශය සැලසුම් කර ඇති බවද ගම්පහ දිස්ත්‍රික් ක්‍රම සම්පාදන සහ සැලසුම් අධ්‍යක්‍ෂ ලක්‍ෂ්මන් හේ්වාපන්න මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=r1002123</link>
    <topic>ගම්පහ දිසාවේ තැපැල් සේවකයන්ගෙන්කිරිඳිවිට රණවිරු පවුලකට නිවෙසක්</topic>
    <author>ගම්පහ සංචාරක නිමල් ජයසිංහ</author>
    <content>ජනාධිපතිතුමාගේ නායකත්වය යටතේ ශශ්‍රී ලංකාවාසී සැමට සාමය උදාකර නිදහසේ ජීවත්වීමට අවස්ථාව සලසා දීමට රණවිරුවන්ට හැකිවූවා යැයි තැපැල්පති එම්. කේ. බී. දිසානායක මහතා පැවසීය.ගම්පහ ප්‍රාදේශීය තැපැල් අධිකාරි කොට්ඨාසයේ සියලුම තැපැල් සේවකයන්ගේ සහභාගිත්වයෙන් දේශයේ භෞමික අඛණ්ඩතාව ආරක්‍ෂා කිරීම වෙනුවෙන් ජීවිතය පූජා කළ එස්. ඩී. එන්. ප්‍රනාන්දු රණවිරුවාගේ බිරිය හා දරුවා වෙනුවෙන් කිරිඳිවිට ඉදිකරන ලද රණවිරු නිවස ප්‍රදානය කිරීමේ උත්සවයට සහභාගි වෙමින් ඒ මහතා මේ බව කීවේය.එහිදී වැඩිදුරටත් අදහස් දැක්වූ තැපැල්පතිවරයා මෙසේ ද කීය. ඒ නිදහස ලබා දීමට දිවි පිදූ රණවිරුවන් වෙනුවෙන් ද, ශශ්‍රී ලංකාවාසී අපෙන් ඉටුවිය යුතු යුතුකමක් තිබෙනවා. ඒ සද්ක්‍රියාවට ගම්පහ දිස්ත්‍රික් තැපැල් පවුල දායකත්වයක් ලබා දී තිබෙනවා. එයට මගේ හෘදයාංගම සතුට පළකරනවා. ඉදිරියේදී ද, මෙවැනි සද්ක්‍රියාවන් තැපැල් අංශයේ සහභාගිත්වයෙන් ඉටුකර දීමට ද බලාපොරොත්තු වෙනවා.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=r1002124</link>
    <topic>උසාවි නියෝග කඩ කළැයිපොලිස් අධිකාරිට තදින් අවවාද</topic>
    <author>පාණදුර සමුහ</author>
    <content>අධිකරණය නිකුත් කරන නියෝග ක්‍රියාත්මක නොකරන පොලිස් නිලධාරීන්ට එරෙහිව ලංකා දණ්ඩ නීති සංග්‍රහයේ 172 වැනි වගන්තිය යටතේ මහාධිකරණය හමුවේ නඩු පැවරීමට රජයේ නීතිඥවරියට උපදෙස් දෙනවා යැයි පාණදුර පළාත් බද මහාධිකරණ විනිසුරු මාලනී ගුණරත්න මහත්මිය විවෘත අධිකරණයේදී පැවැසුවාය.නුගේගොඩ පොලිස් කොට්ඨාසයේ පොලිස් අධිකාරි දේශබන්ධු තෙන්නකෝන් මහතා වරෙන්තුවක් මත හොරණ පොලිස් අධිකාරි එච්. ඇම්. ධර්මසේන මහතා විසින් මහාධිකරණය වෙත ඉදිරිපත් කළ අවස්ථාවේදී ඔහුට තදින් අවවාද කර මුදා හරිමින් විනිසුරුවරිය එසේ පැවැසුවාය.අධිකරණය හමුවේ විභාග වන ස්ත්‍රී දූෂ්‍ය නඩුවක ප්‍රධාන සාක්කිකාරිය සහ ඇපකරුවන්ද අත්අඩංගුවට නොගැනීම සහ ඔවුන් පිළිබඳ වරෙන්තු වාර්තා අධිකරණයට ඉදිරිපත් නොකරීම පැහැර හැරීම සහ අධිකරණයට නොපැමිණීම ගැන පොලිස් අධිකාරී දේශබන්ධු තෙන්නකෝන් මහතා අත්අඩංගුවට ගෙන අධිකරණයට ඉදිරිපත් කිරීමට නුගේගොඩ ජ්‍යෙෂ්ඨ පොලිස් අධිකාරිවරයාට විනිසුරුවරිය වරෙන්තුවක් ඉකුත් වසරේදී නිකුත් කර තිබිණි.මේ නඩුවේ විත්තිකරුවන් වූයේ පිළියන්දල ප්‍රදේශයේ පදිංචි කොස්ගම බරනගේ බුද්ධික මහේෂ් සහ අතුකෝරාලගේ පාලිත අතුකෝරාල යන දෙදෙනාය.ඔවුන් අධි චෝදනා ලබා සිටියේ 2003 සැප්තැම්බර් මස තුන්වැනිදා බොරලැස්ගමුවේදී කාන්තාවක් බලහත්කාරයෙන් දුෂ්‍ය කිරීම සහ එසේ කිරීමට එකිනෙකාට ආධාර අනුබල දීම සම්බන්ධයෙනි. විත්තිකරුවන්ට නඩු පවරා තිබුණේ නීතිපතිවරයා විසිනි.පැමිණිල්ල වෙනුවෙන් රජයේ නීතිඥවරිය වූ චතුරංගි මහවඩුගේ මහත්මිය කරුණු ඉදිරිපත් කළාය.පොලිස් අධිකාරී දේශබන්ධු තෙන්නකෝන් මහතා වරෙන්තුවක් මත හොරණ පොලිස් අධිකාරි එච්. ඇම්. ධර්මසේන මහතා අධිකරණයට ඉදිරිපත් කරන බව රජයේ නීතිඥවරිය විනිසුරුවරියට දන්වා සිටියාය.අධිකරණය හමුවේ කැඳවූ නඩුවේ ප්‍රධාන සාක්කිකාරිය සහ ඇපකරුවන්ටද වරෙන්තු නිකුත් කර තිබියදී ඔවුන් අත්අඩංගුවට ගැනීම ඔහු පැහැර හැර ඇත. ඒ ගැන කරුණු විමසීම සඳහා අධිකරණයට පැමිණීමට ඔහුට අධිකරණය නොතීසි නිකුත් කර ඇත. එහෙත් ඔහු අධිකරණයට නොපැමිණි නිසා ඔහු අත්අඩංගුවට ගෙන අධිකරණය වෙත ඉදිරිපත් කිරීමට ඉකුත් වර්ෂයේදී අධිකරණයෙන් වරෙන්තු නුගේගොඩ ජ්‍යෙෂ්ඨ පොලිස් අධිකාරි මගින් නිකුත් කර ඇති බව රජයේ නීතිඥවරිය අධිකරණයට දන්වා සිටියාය.ඔබ මීට පෙර තුන් වතාවක්ම අධිකරණයට පැමිණ නැහැ. අධිකරණ නියෝග පොලීසිය ක්‍රියාත්මක නොකරන්නේනම් නඩු විභාග පවත්වා ගෙන යාමට බැහැ. පොලිසියේ සහය අධිකරණයට අවශ්‍ය යැයි පැවැසූ විනිසුරුවරිය පොලිස් අධිකාරිවරයා මුදා හැරියාය. නඩුව කල් දැමිණි. සමාව දෙන්නේ අන්තිම වතාවට යැයි විනිසුරුවරිය පැවසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=r1002125</link>
    <topic>එකම වැරැද්ද දෙවරක් කළරියැදුරාට සිර දඬුවම්</topic>
    <author>පානදුර සමූහ</author>
    <content>බීමත්ව ගාලු පාරේ ත්‍රීරෝද රථයක් දෙවන වරටත් ධාවනය කිරීමේ චෝදනාවට වරද පිළිගත් රියැදුරකුට මාස දෙකක සිර දඬුවමක් නියම කළ පාණදුර මහේස්ත්‍රාත් රංග දිසානායක මහතා එම රියැදුරුගේ රියදුරු බලපත්‍රය හය මාසයක කාලයකට අත් හිටුවන ලදී. මේ දඬුවම් නියම වුණේ පාණදුර වලානේ එච්. සුජිත් ප්‍රනාන්දු නැමැත්තාටය.ඔහු ඉකුත් මාසයේදීද බීමත්ව ගාලු පාරේ ත්‍රීරෝද රථයක් පදවා වරද පිළිගැනීමෙන් පසු මහේස්ත්‍රාත්වරයා දඩ නියම කර ඇති බව පාණදුර උතුර පොලීසිය අධිකරණයට දැන්වීය. රටේ නීතිය අවතක්සේරුවට ලක් කරන රියැදුරන් හරි හැටි පාඩම් ඉගෙන ගෙන නැත. එම නිසා බීමත් රියැදුරන් දෙවෙනි වතාවටත් අධිකරණය හමුවේ වරදකරුවන්වූ විට සිර දඬුවම් නියම කරනවා යැයි මහේස්ත්‍රාත්වරයා පැවසීය.පාණදුර උතුර පොලීසිය නඩු පවරා තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=r1002126</link>
    <topic>බියගම පොලිසියරථවාහන නඩුවලින්ලක්‍ෂ 20ක දඩ අයකර ගනී</topic>
    <author>මල්වාන සමූහ</author>
    <content>බියගම පොලිසියේ රථවාහන අංශය මගින් 2009 වසරේ නිකුත් කරන ලද දඩපත්වලින් හා ගම්පහ මහේස්ත්‍රාත් අධිකරණයේ පවරන ලද රථවාහන නඩුවලින් රුපියල් විසිලක්‍ෂ අසූනවදහස් නවසියයක දඩ මුදලක් රජයට ලබා දී තිබේ.දඩපත්වලින් රුපියල් දොළොස්ලක්‍ෂ දහනවදහස් හාරසියයක මුදලක් හා රථවාහන නඩුවලින් රුපියල් අටලක්‍ෂ හැත්තෑදහස් පන්සීයක මුදලක් මෙසේ දඩ මුදල් ලෙස රජයට ලබා දී ඇත.සංඥා පහන් නොමැතිව රිය පැදවීම, ආරක්‍ෂිත හිස් වැසුම් නොමැතිව යතුරුපැදි පැදවීම, මාර්ග නීති කඩකරමින් රිය පැදවීම, බීමත්ව රිය පැදවීම, පොලිස් අණ නොතකා රිය පැදවීම, බලපත්‍ර රහිතව පස්, වැලි, දැව හා සතුන් ප්‍රවාහනය කිරීම, රිය අනතුරු වළක්වා නොගැනීම ආදී විවිධ චෝදනා යටතේ අත්අඩංගුවට ගත් රියැදුරන්ට නියම කරනු ලැබූ දඩ මුදල්වලින් මේ දඩ මුදල අය වී තිබේ.බියගම පොලිස් ස්ථානාධිපති පොලිස් පරීක්‍ෂක ටිරෝන් සිල්වා, රථවාහන අංශයේ ස්ථානාධිපති උප පොලිස් පරීක්‍ෂක පී. ඒ. ජයතිලක, සැරයන්වරුන් වන නිමල් (32690), ජයතිලක (22514), පෙරේරා (15964), අනුර (1461), පොලිස් කොස්තාපල්වරුන් වන විමලදාස (61129), කීර්ති (70501), කාන්තා පොලිස් කොස්තාපල්වරියන් වන සමන්තිකා (6856) හා මැණිකේ (4094) යන නිලධාරීහු මේ රියැදුරන් අත්අඩංගුවට ගනු ලැබූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=r1002127</link>
    <topic>යුද්ධය අවසන් නිසා මේ වසරේ සිටගම නැගුමට වෙන් වන මුදල වැඩි වෙනවා</topic>
    <author>හෝමාගම සංචාරක මංජුල හිරිපිටිය</author>
    <content>ජනාධිපති මහින්ද රාජපක්ෂ මහතා වසර තිහක් පුරා පැවැති යුද්ධය නිමා කළ නිසා මේ වසරේ සිට ග්‍රාමීය ප්‍රදේශ සංවර්ධනය වෙනුවෙන් වෙන්වන මුදල් ප්‍රමාණය විශාල ලෙස වැඩි වන බව, නාගරික සංවර්ධන හා පූජා භූමි සංවර්ධන ඇමැති දිනේෂ් ගුණවර්ධන මහතා පැවැසීය.ඒ මහතා එසේ පැවැසුවේ කොළඹ දිස්ත්‍රික් ප්‍රජා ජල සම්පාදන (හෝමාගම) කාර්යාලය විසින් රුපියල් ලක්ෂ පනහක මුදලක් වැය කර හෝමාගම හිඹුටන්මුල්ලේ ඉදිකැරුණු නව පානීය ජල ව්‍යාපෘතිය ජනතා අයිතියට පැවරීමේ අවස්ථාවේදීය.ඇමැති දිනේෂ් ගුණවර්ධන මහතා මෙසේ ද පැවැසීය. හිඹුටන්මුල්ල සිසිල ප්‍රජාමූල සංවිධානය සහ ප්‍රදේශවාසීන් විශාල කැපවීමකින් කටයුතු කළ නිසා මේ ප්‍රජා ජල ව්‍යාපෘතිය සාර්ථකව සාදා නිම කිරීමට හැකිවී තිබෙනවා. ප්‍රජා මූල සංවිධාන යටතේ ව්‍යාපෘති සිදුවන විට පරිසරය සුරක්ෂිත වෙනවා. මෙමඟින් සමාජයේ එකමුතු වී වැඩ කිරීමට හැකි නායක නායිකාවන් ග්‍රාමීය ප්‍රදේශවලින් බිහිවෙනවා.ජනාධිපති මහින්ද රාජපක්ෂ මහතා ප්‍රධාන සන්ධාන ආණ්ඩුවේ මූලික අරමුණ ගම සංවර්ධනය කර, රට සංවර්ධනය කිරීමයි. යුද්ධය පැවැති වසරවල ග්‍රාමීය ප්‍රදේශවල සංවර්ධනය වෙනුවෙන් වෙන් කළ මුදල් ප්‍රමාණය අඩු කෙළේ නැහැ. ප්‍රජා ජල ව්‍යාපෘති යටතේ පානීය ජලය නොමැති ප්‍රදේශවලට ජල පහසුකම් ලබා දීම සිදු කරනවා.අද රට ත්‍රස්තවාදයෙන් නිදහස් වී තිබෙන නිසා ජනතාව සැකයෙන් බියෙන් තොරව රටේ සෑම ප්‍රදේශයකටම යෑමට පටන්ගෙන තිබෙනවා. රටේ මෙවැනි සාමකාමී පරිසරයක් ඇති කිරීමේ ගෞරවය ජනාධිපතිතුමාට හිමිවිය යුතුයි.වෙළෙඳ, අලෙවි සංවර්ධන සමූපකාර හා පාරිභෝගික සේවා ඇමැති හෝමාගම ශ්‍රීලනිප ප්‍රධාන සංවිධායක බන්දුල ගුණවර්ධන මහතා රටේ අනාගතය වෙනුවෙන් ජනතාව පසුගිය විසි හයවැනිදා නිවැරැදි තීන්දුවක් ගෙන ජනාධිපති මහින්ද රාජපක්ෂ මහතා නැවත ජනාධිපති ධුරයට පත් කළා.මෙහිදී හෝමාගම මැතිවරණ කොට්ඨාසයේ ජනතාව ජනාධිපතිතුමාට ඡන්ද 80799 ලබා දී වැඩි ඡන්ද හතළිස් එක්දහසකින් ජයග්‍රහණය කර දුන්නා. මෙය එක් කොට්ඨාසයකින් ජනාධිපතිවරයකුට ලබා දුන් වැඩිම ඡන්ද සංඛ්‍යාවයි.බස්නාහිර පළාත් සභා මන්ත්‍රී ගාමිණී තිලකසිරි, හෝමාගම ප්‍රාදේශීය සභා මන්ත්‍රී කමල් චන්දන, ප්‍රජා ජල සම්පාදන වැඩ අධ්‍යක්ෂ පියසේන හේවගේ, ඇමැති දිනේෂ් ගුණවර්ධන මහතාගේ පෞද්ගලික ලේකම් ගැමුණු ඉද්දමල්ගොඩ, හෝමාගම සමුපකාර සමිතියේ අධ්‍යක්ෂ නිමල් එදිරිසිංහ, දිස්ත්‍රික් කළමනාකාර එම්. එම්. ආර්. සමන්ත මහත්වරුද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=r1002128</link>
    <topic>පරිසර දූෂණය හේතුවෙන් කම්හලක්වසා දමන්නැයි කළ ඉල්ලීම ඉවතට</topic>
    <author>පාණදුර සමූහ කපිල සෝමරත්න</author>
    <content>විශාල ලෙස ශබ්ද දූෂණයක් සහ පරිසර දූෂණයක් පාණදුර පරත්ත ප්‍රදේශයේ ප්ලාස්ටික් නිෂ්පාදන කර්මාන්ත ශාලාවකින්් සිදුවන නිසා එම කර්මාන්ත ශාලාව වසා දැමීමට නියෝග කරන්නැයි පෙත්සම්කරුවන් දෙදෙනකු විසින් පාණදුර මහේස්ත්‍රාත් අධිකරණයේ ගොනු කළ පෙත්සමක් නිෂ්ප්‍රභ කරමින් පාණදුර අතිරේක මහේස්ත්‍රාත් ඩී. ඇම්. රුවන් ධම්මික දිසානායක මහතා තීන්දුවක් ප්‍රකාශ කර ඇත.එම පෙත්සම්කරුවන් ඉදිරිපත් කැර ඇති පෙත්සමේ කරුණු සහ නීතිඥවරුන් ඉදිරිපත් කරන ලද කරුණු විමසා බැලීමෙන් පසු පෙත්සම් නිශ්ප්‍රභා කළ බව මහේස්ත්‍රාත්වරයා සඳහන් කෙළේය.මේ පෙත්සමේ පෙත්සම් කරුවන් වන්නේ පාණදුර සරික්කාරිමුල්ලේ පදිංචිකරුවන් වන ඩබ්ලිව්. ඩී. අබේසිරිවර්ධන සහ ඩී. ආර්. කරුණානායක යන දෙදෙනාය.වගඋත්තරකරුවන් ලෙස නම් කර ඇත්තේ මොරටුව චාල්ස් ද සොයිසා මාවතේ පදිංචි පී. ජී. ආර්. වසන්ත පෙරේරා නමැති අයද, සරික්කාරිමුල්ලේ පිහිටුවා ඇති ආර්. අයි. එක්ස්පෝට් ඇන්ඩ් එක්ස්පෝට් පෞද්ගලික සමාගම සහ රෝයල් මාකටින් කම්පැනි යන ආයතනයි.මහේස්ත්‍රාත්වරයා සිය තීන්දුවේ මෙසේද සඳහන් කෙළේය.පෙත්සම්කරුවන් විසින් සිය පෙත්සම මඟින් දක්වා ඇත්තේ වගඋත්තර කරුවන් විසින් පවත්වාගෙන යනු ලබන කර්මාන්ත ශාලාව හේතුවෙන් අවට වාසය කරන්නන් හට පීඩාවක් සිදුවන බවයි.මේ කර්මාන්ත ශාලාවට බලපත්‍රයක් නොමැති බවත්, ඔවුන් මේ සම්බන්ධයෙන් මධ්‍යම පරිසර අධිකාරිය හා ජනාධිපති ලේකම් කාර්යාලයට පැමිණිලි කර ඇති බවත් දක්වා ඇත.මේ කරුණු විමසීමකට භාජනය කෙරිණි. අධිකරණය හමුවේ අනාවරණය වූයේ පෙත්සම් කරුවන් විසින් කරුණු සඟවමින් පෙත්සම ඉදිරිපත් කැර ඇති බවයි. කර්මාන්ත ශාලාව අවට පදිංචිකරුවන් දිවුරුම් පෙත්සම් මඟින් ඉදිරිපත් කරන ලද කරුණු වලින් තහවුරුවන්නේ මේ කර්මාන්ත ශාලාවෙන් කිසිදු පීඩාවක් ඔවුනට සිදු නොවන බවය.පීඩාවක් කර්මාන්ත ශාලාවෙන් සිදුවන බවට පෙත්සම් කරුවන්ට දිවුරුම් ප්‍රකාශ ලබාදී ඇත්තේ එම කර්මාන්ත ශාලාව අවට පදිංචි කරුවන් නොවේ. මේ කර්මාන්ත ශාලාව අවුරුදු දෙකක් තිස්සේ පරත්ත ප්‍රදේශයේ පවත්වාගෙන යන කර්මාන්ත ශාලාවකි. එහෙත් මහජන පීඩාවක් හා පරිසර දූෂණයක් සිදුවෙනවා යැයි පවසමින් පෙත්සම් කරුවන් අධිකරණයට පැමිණිලි ඉදිරිපත් කැර ඇත්තේ වසර දෙකකට පසුවය.මේ කර්මාන්ත ශාලාවට මධ්‍යම පරිසර අධිකාරියෙන් පරික්ෂණ පවත්වා නිත්‍යනුකූල බලපත්‍රයක්ද ලබා දී තිබේ. එහි ක්‍රියාකාරීත්වය නිසා අවට පදිංචි මහජනයාට පීඩාවක් සිදුවන බවට අධිකරණය හමුවේ කරුණු ඔප්පු කිරීමට පෙත්සම්කරුවන් අපොහොසත් වී ඇත.වගඋත්තරකරුවන් විසින් අධිකරණයට ඉදිරිපත් කරන ලද කරුණු සහ සාක්ෂිමය කරුණු අධිකරණයට පිළිගත හැකි කරුණු වේ. එම නිසා වගඋත්තරකරුවන්ට එරෙහිව නඩු නිමිත්තක් ඉදිරියට පවත්වාගෙන යෑමට තරම් කරුණු පෙත්සම්කරුවන් ඉදිරිපත් කර නොමැත. එහෙයින් නියෝගයේ දැක්වූ කරුණු අනුව පෙත්සම නිශ්ප්‍රභා කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=s1002121</link>
    <topic>අන්තර් දිස්ත්‍රික් විස්සයි - 20කාන්තා ක්‍රිකට් තරගාවලිය අද ඇරැඹේ</topic>
    <author>ෆවුස් මොහොමඩ්</author>
    <content>කණ්ඩායම් 25 ක් තරග වදින අන්තර් දිස්ත්‍රික් කාන්තා ඕවර විස්සයි – 20 ක්‍රිකට් තරග මාලාව අද (12) ඇරැඹේ.උතුරු මැද පළාත, බස්නාහිර දකුණ, බස්නාහිර උතුර, දකුණු පළාත, උතුරු නැගෙනහිර, මධ්‍යම පළාත, ඌව වශයෙන් කාණ්ඩ 7 ක් යටතේ දිස්ත්‍රික් 25 ක කාන්තා ක්‍රිකට් කණ්ඩායම් මේ තරගාවලියට සහභාගී වීමට නියමිතය.මේ තරගාවලිය ශ්‍රී ලංකා ක්‍රිකට් ආයතනයේ මෙහෙයවීමෙන් පැවැත්වේ.ශ්‍රී ලංකා කාන්තා ක්‍රිකට් පිටියේ දස්කම් දක්වන සුපිරි ක්‍රීඩිකාවෝ ද මේ තරග මාලාවට සහභාගි වනු ඇත. මෙවර උතුරු නැගෙනහිර පළාත නියෝජනය කරමින් වවුනියාව, යාපනය, ත්‍රිකුණාමලය සහ යාපනයෙන් ක්‍රීඩා කණ්ඩායම් ද මේ තරගාවලියට සහභාගී වීම විශේෂ සිදුවීමක් ලෙස සැළකේ.‘ඒ’ කොටස වශයෙන් තරගාවලියට එක් වන උතුරු මැද පළාතෙන් මාතලේ, කුරුණෑගල, අනුරාධපුරය සහ පොළොන්නරුව නියෝජනය කරමින් කණ්ඩායම් තරග වදින අතර ‘බී’ කොටස ලෙසින් බස්නාහිර දකුණෙන් කොළඹ දකුණ ‘ඒ’ කොළඹ දකුණ ‘බී’ කළුතර සහ රත්නපුරය ද සී කොටස වශයෙන් දකුණු පළාතෙන් ගාල්ල, මාතර සහ හම්බන්තොට ද ‘ඩී’ කොටස ලෙස උතුරු නැගෙනහිරෙන් වවුනියාව, යාපනය, ත්‍රිකුණාමලය සහ මඩකලපුව ද ‘ඊ’ කොටස ලෙස මධ්‍යම පළාතෙන් මහනුවර, නුවරඑළිය සහ කෑගල්ල ද ‘එෆ්’ කොටස වශයෙන් බස්නාහිර උතුරු සහ උතුරෙන් ගම්පහ, පුත්තලම, කොළඹ උතුර ‘ඒ’ සහ කොළඹ උතුර ‘බී’ ද ‘ජී’ කොටස ලෙස ඌව පළාතෙන් බදුල්ල, අම්පාර සහ මොනරාගල ද නියෝජනය කරමින් මේ කණ්ඩායම් තරගාවලියට එක්වී සිටිති.තරග කාල සටහනපෙබරවාරි – 12 - පෙ. ව. 10.30 – කෑගල්ල – නුවරඑළිය පල්ලේකැලේ පිටියේදී ප. ව. 2.00 – නුවරඑළිය – මහනුවර – පල්ලේකැලේ පිටියේ දී පෙබරවාරි – 13 - පෙ. ව. 10.30 – කෑගල්ල – මහනුවර – පල්ලේකැලේ පිටියේ දී පෙබරවාරි – 16 - පෙ. ව. 9.00 - බදුල්ල – අම්පාර - මොනරාගලදී ප. ව. 2.00 - මොනරාගල – අම්පාර - මොනරාගල දී පෙබරවාරි 17 - පෙ. ව. 9.00 - මොනරාගල – බදුල්ල - මොනරාගල දී පෙබරවාරි 17 - පෙ. ව. 9.00 – මාතර – ගාල්ල – හික්කඩුව ශ්‍රී සුමංගල පිටියේදී ප. ව. 2.00 – ගාල්ල – හම්බන්තොට – හික්කඩුව ශ්‍රී සුමංගල පිටියේදී පෙබරවාරි 18 - පෙ. ව. 9.00 – හම්බන්තොට – මාතර - සා. ඇලෝෂියස් විදුහල් පිටියේදී පෙබරවාරි 19 - පෙ. ව. 9.00 – වවුනියාව - ති‍්‍රකුණාමලය - සිංහල මහා විද්‍යාලයීය පිටියේදී පෙ. ව. 9.00 - යාපනය – මඩකලපුව - හින්දු විද්‍යාලයීය පිටියේදී ප. ව. 2.00 – යාපනය – වවුනියාව - හින්දු විද්‍යාලයීය පිටියේදී ප. ව. 2.00 – ත්‍රිකුණාමලය – මඩකලපුව - සිංහල මහ විද්‍යාලයීය පිටියේදී ප. ව. 9.00 – කලුතර – රත්නපුර – රත්නපුරයේදී ප. ව. 2.00 – ගම්පහ – පුත්තලම – මහර බන්ධනාගාර පිටියේ දී පෙබරවාරි 20 - පෙ. ව. 9.00 - කොළඹ උතුර ‘ඒ’ - කොළඹ උතුර ‘බී’ මුතුවැල්ලේ දී පෙ. ව. 9.00 – යාපනය – ත්‍රිකුණාමලය – හින්දු විද්‍යාලයීය පිටියේදී පෙ. ව. 9.00 – වවුනියාව - මඩකලපුව - සිංහල මහා විද්‍යාලයීය පිටියේදී පෙබරවාරි 21 - පෙ. ව. 9.00 – ගම්පහ - කොළඹ උතුර ‘ඒ’ – මහර බන්ධනාගාර පිටියේදී පෙ. ව. 9.00 – පුත්තලම - කොළඹ උතුර ‘බී’ – මහර බන්ධනාගාර පිටියේදී ප. ව. 2.00 - කොළඹ උතුර ‘ඒ’ – පුත්තලම – මහර බන්ධනාගාර පිටියේදී ප. ව. 2.00 - කොළඹ උතුර ‘බී’ – ගම්පහ – මහර බන්ධනාගාර පිටියේදී පෙබරවාරි 22 - පෙ. ව. 9.00 – කුරුණෑගල - පොලොන්නරුව - වෙලගෙදර පිටියේදී පෙ. ව. 9.00 – මාතලේ - අනුරාධපුරය - වෙලගෙදර පිටියේදී ප. ව. 2.00 – කුරුණෑගල – අනුරාධපුරය - වෙලගෙදර පිටියේදී ප. ව. 2.00 – මාතලේ - පොලොන්නරුව - වෙලගෙදර පිටියේදී පෙ. ව. 9.00 - කොළඹ දකුණ ‘ඒ’ – රත්නපුරය – පානදුරේදී ප. ව. 9.00 - කොළඹ දකුණ ‘බී’ – කළුතර – පානදුරේ දී ප. ව. 2.00 - කොළඹ දකුණ ‘ඒ’ – කළුතර – පානදුරේදී ප. ව. 2.00 - කොළඹ දකුණ ‘බී’ – රත්නපුර – පානදුරේදී පෙබරවාරි 23 - පෙ. ව. 9.00 – කුරුණෑගල – මාතලේ - වෙලගෙදර පිටියේදී පෙ. ව. 9.00 – අනුරාධපුරය - පොලොන්නරුව - වෙලගෙදර පිටියේදී පෙ. ව. 9.00 - කොළඹ දකුණ ‘ඒ’ - කොළඹ දකුණ ‘බී’ - මොරටුවේදී</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=s1002122</link>
    <topic>ග්‍රෙග් චැපල් පකිස්තානු පිලේ පුහුණුකරු තනතුර ප්‍රතික්‍ෂේප කරයි</topic>
    <author>සිඩ්නි (ඒ. එෆ්. පී.)</author>
    <content>තම රටේ ඊළඟ ක්‍රිකට් පරපුර වෙනුවෙන් සේවය කිරීමේ කැමැත්ත නිසා පකිස්තානු ක්‍රිකට් පිලේ පුහුණුකාර තනතුර සඳහා ලැබූ ආරාධනාව ප්‍රතික්‍ෂේප කළ බැව් හිටපු ඉන්දීය පුහුණුකරු වූ ඕස්ට්‍රේලියාවේ හිටපු නායක ග්‍රෙග් චැපල් ප්‍රකාශ කළේය.2007 ලෝක කුසලාන තරගාවලියෙන් අනතුරුව ඉන්දීය පිලේ පුහුණුකරු ලෙස සේවය කළ දෙවසරක ගිවිසුම දීර්ඝ නොකළ චැපල් ඕස්ට්‍රේලියානු ක්‍රිකට් මධ්‍යස්ථානයේ ප්‍රධාන පුහුණුකරු තනතුර භාරගැනීම පිණිස සිය රටට පෙරළා ගියේය.”ඔවුන් (පකිස්තානය) කළ ආරාධනාව මං ප්‍රතික්‍ෂේප කළා. ඕස්ට්‍රේලියානු ක්‍රිකට් ආයතනය සමඟ ඊළඟ මාස 18ක කාලයක් සඳහා මං ගිවිසුම් අත්සන් කළ නිසා.” “සිඩ්නි මෝනිං” පුවත්පතට ප්‍රකාශයක් කරමින් චැපල් පැවසුවේය.ඉයන් චැපල්ගේ බාල සොයුරා වන ග්‍රෙග් චැපල් 1970 – 1984 කාලසීමාව තුළ ඕස්ට්‍රේලියාව වෙනුවෙන් ටෙස්ට් තරග 87 කට ක්‍රීඩා කොට ලකුණු 7110 ක් රැස්කළේය. එහි සාමාන්‍ය 53.86 කි. ඕස්ට්‍රේලියාව සහභාගි වූ ටෙස්ට් තරග 48 කට ඔහු නායකත්වය ද ලබා දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=s1002123</link>
    <topic>16න් පහළ බැඩ්මින්ටන් මිශ්‍ර යුගළ සූරතාවපමෝද කෞශික හා තිළිණි ප්‍රමෝදිකාට</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>ශ්‍රී ලංකා බැඩ්මින්ටන් සංගමය විසින් පසුගිය දා කොළඹ රාජකීය විද්‍යාලයීය ගෘහස්ථ ක්‍රීඩාගාරයේදී පවත්වනු ලැබූ 2009 අවුරුදු 16 න් පහළ බැඩ්මින්ටන් සූරතා තරඟාවලියේ මිශ්‍ර යුගල සූරතාව දිනාගනු ලැබුවේ පමෝද කෞෂික හෙට්ටිආරච්චි සහ තිලිණි ප්‍රමෝදිකා හෙන්දිහේවා විසිනි. පසුගිය ආසියානු බැඩ්මින්ටන් සුරතා තරගාවලියේදී පමෝද හා තිලිණි ශ්‍රී ලංකා වයස අවුරුදු 16 න් පහළ කණ්ඩායමද නියෝජනය කරන ලදී.පමෝද හෙට්ටිආරච්චි මහනුවර ධර්මරාජ විද්‍යාලයේ 10 වැනි වසරේ ඉගෙනුම ලබන අතර තිළිණි ප්‍රමෝදිකා කොළඹ යසෝධරා බාලිකා විද්‍යාලයේ 8 වැනි වසරේ ඉගෙනුම ලබන්නීය. තිලිණි ඉදිරි වර්ෂ කිහිපයක් වයස අවුරුදු 16 න් පහළ ක්‍රීඩා කිරීමට ඉඩකඩ ඇති ලාබාල ක්‍රීඩිකාවකි. තිලිණි ප්‍රමෝදිකා මේ තරඟාවලියේ අවුරුදු 16 න් පහළ කේවල, යුගල හා මිශ්‍ර යුගල යන ත්‍රිත්ව සුුරතා දිනාගැනීමෙන් තරඟාවලියේ ලාබාලතම ක්‍රීඩිකාවක් ලෙස සුවිශේෂ දක්ෂතා පෙන්නුම් කිරීම කාගේත් විශේෂ අවධානයට යොමුව ඇත.කාන්තා කේවල තරගාවලියේදී වට 2 – 0 ක් ලෙස තිලිණි ප්‍රමෝදිකා වෙතින් පරාජයට පත්වූයේ කාවින්දිකා ඉෂාධිය. යුගල තරගාවලියේදී පමෝද හෙට්ටිආරච්චි හා තිලිණි ප්‍රමෝදිකා වෙතින් වට 2 – 1 ලෙස දමිත යටවර හා මනිෂි ෆොන්සේකා පරාජය කරන ලදී. මේ තරගාවලියට සමගාමීව කොළඹ සිංහල ක්‍රීඩා සමාජය විසින් අවුරුදු 17 න් පහළ සංවිධානය කළ බැඩ්මින්ටන් තරගාවලියේදී කොළඹ ආනන්ද විදුහලේ සහන් රත්නායක විසින් සූරතාව දිනා ගනු ලැබූ අතර එහි අනු සූරතාව පමෝද හෙට්ටිආරච්චි විසින් දිනා ගන්නා ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=s1002124</link>
    <topic>ප්‍රෙස්බිටීරියන් ජාතික පාසලේ නිවාසාන්තර ක්‍රීඩා අද</topic>
    <author/>
    <content>දෙහිවල ප්‍රෙස්බිටීරියන් බාලිකා ජාතික පාසලේ වාර්ෂික නිවාසාන්තර ක්‍රීඩා උළෙල අද (12) පස්වරු 1.30 ට දෙහිවල එස්. ද. එස්. ජයසිංහ ක්‍රීඩාංගණයේ අමාත්‍ය ගාමිණී ලොකුගේ මහතාගේ ප්‍රධානත්වයෙන් පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=s1002125</link>
    <topic>සැහැල්ලු පන්දු ක්‍රිකට් තරගාවලිය 13-14දා</topic>
    <author>මහවැලි කලාපීය වාර්තාකරු</author>
    <content>මහවිලච්චිය ප්‍රාදේශීය ලේකම් කාර්යාලයීය ක්‍රීඩා සංගමය හා ශ්‍රී ලංකා සැහැල්ලු පන්දු ක්‍රිකට් සංගමයේ මෙහෙයැවන ප්‍රාදේශීය සය සාමාජික සැහැල්ලු පන්දු ක්‍රිකට් තරගාවලිය පෙබරවාරි 13 හා 14 යන දිනවල පැවැත්වෙයි.සිද්ධාර්ථ හා තක්ෂිලා යන ක්‍රීඩාපිටිවල දී පවත්වනු ලබන මෙම ක්‍රිකට් තරගාවලියේ ජයග්‍රාහක පිලට ප්‍රාදේශීය ලේකම් රන් කුසලානය හා මුදල් ත්‍යාගයක් පිරිනැමීමට නියමිත ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=s1002126</link>
    <topic>ව්‍යායාම ක්‍රීඩා විද්‍යා මධ්‍යස්ථානයක්</topic>
    <author>මහනුවර ක්‍රීඩා විශේෂ</author>
    <content>ව්‍යායාම ක්‍රීඩා විද්‍යා වැඩසටහන් හැදෑරීමේ මධ්‍යස්ථානයක් පේරාදෙණිය විශ්ව විද්‍යාලයේ වෛද්‍ය පීඨයේදී ඕස්ට්‍රේලියා තානාපතිනි කැති ක්ලුග්මන් විසින් පසුගියදා විවෘත කරන ලදී. මේ අවස්ථාවට පේරාදෙණිය විශ්ව විද්‍යාලයේ උප කුලපති ආචාර්ය එස්. බී. එස්. අබේකෝන් මහතා ඇතුළු පීඨාධිපතිවරු සහභාගී වූහ.ශ්‍රී ලංකාවේ ආරම්භ කරන ලද මේ වැඩසටහන සඳහා පළමුව දිවයිනේ ගුරුවරුන් සහ ක්‍රීඩා පුහුණුකරුවන් අතුරෙන් තෝරා ගන්නා ලදී. මේ ව්‍යායාම සහ ක්‍රීඩා විද්‍යා වැඩසටහන ඕස්ට්‍රේලියාවේ ක්‍රීඩා ව්‍යාප්ත කිරීමේ වැඩසටහන යටතේ ක්‍රියාත්මක වේ.මේ පාඨමාලාව සඳහා සහභාගි වන්නන්ට සාර්ථකව එය නිම කිරීමෙන් පසුව ඩිප්ලෝමා සහතිකයක් පිරිනැමේ. වැඩසටහන වැඩිදුරටත් අධ්‍යයනය කරන්නවුන්ට ඇම්. ඒ. උපාධියද පිරිනැමෙනු ඇත. පහත සඳහන් අංකයන්ගෙන් විස්තර දැන ගත හැකි බැව් නිවේදනය කර ඇත. 081 – 2396290, 081 – 2396294, සහ 081 – 2396297 වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=s1002127</link>
    <topic>වතුකරයේ ක්‍රීඩා පිටි 29 ක් ස්ථාපිත කෙරේ</topic>
    <author>මහනුවර සංචාරක</author>
    <content>වතුකරයේ වතු කම්කරුවන්ගේ ක්‍රීඩා කුසලතා ඔප් නැංවීමේ අරමුණින් වතුකරය පුරාක්‍රීඩාංගන 29ක් ස්ථාපිත කිරීමට වැවිලි කර්මාන්ත අමාත්‍යාංශය මගින් පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=s1002128</link>
    <topic>දකුණු පළාත් පාසල් කාන්තා කරාතේ සූරතාවදෙයියන්දර ජාතික පාසලට</topic>
    <author/>
    <content>පසුගිය දකුණු පළාත් පාසල් ක්‍රීඩා තරගාවලියේ කරාතේ (කණ්ඩායම් කාතා) තරග ඉසව්වෙන් මාර/දෙයියන්දර ජාතික පාසලේ කණ්ඩායම ප්‍රථම ස්ථානය හිමිකර ගැනීමට සමත්වී තිබේ.  ජයග්‍රාහී කණ්ඩායම ඡායාරූපයෙන් දැක්වේ. (වමේ සිට) වී. ජී. හංසිනි මදුරංගි, ඉසුරි උදාරා ඊශ්වර, ලක්ෂ්මි සෙව්වන්දි රණසිංහ ඡායාරූපය - තමරසිරි විජේසේකර</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=s1002129</link>
    <topic>බේරුවල පාපන්දු තරගාවලියේ අවසන් තරගයට ලයිට් හවුස් - ග්‍රේට් ස්ටාර් සුදුසුකම් ලබති</topic>
    <author>බේරුවල විශේෂ බී. එම්. මුක්තාර්</author>
    <content>බේරුවල පාපන්දු සංගමය 2009 – 2010 තරග වාරය සඳහා ඒ කොටස් කණ්ඩායම් වෙනුවෙන් පවත්වන පාපන්දු තරග වටයේ අවසන් තරගය ලබන 14 වැනිදා ප.ව. 3.30 ට දර්ගා නගරයේ සහිරා මහා විද්‍යාලයීය ක්‍රීඩාංගණයේදී පැවැත්වේ.බේරුවල ලයිට් හවුස් ක්‍රීඩා සමාජය හා බේරුවල ග්‍රේට් ස්ටාර් ක්‍රීඩා සමාජය අතර අවසන් තරගය පැවැත්වීමට නියමිතය.මෙම තරගයෙන් ජය ලබා ගන්නා කණ්ඩායමට සුපර් ලීග් තරගවලට සහභාගිවීම සඳහාද අවස්ථාව ලැබේ.ත්‍යාග ප්‍රදානෝත්සවය බේරුවල පාපන්දු සංගමයේ සභාපති ඒ. ආර්. එම්. බදියුදින් මහතාගේ ප්‍රධානත්වයෙන් පැවැත්වේ. සංගමයේ සෙසු නිලධාරින්ද, විශේෂ අමුත්තන් රැසක්ද මේ අවස්ථාවට එක්වීමට නියමිතය.ග්‍රේට් ස්ටාර් කණ්ඩායම වෙනුවෙන් පස්ලාන්, සුජාහුර් රහ්මාන්, ඉෂාක්, යුසුෆ්, සියාම්, ඉර්ෂාද්, සම්පත් (පුහුණුකරු) නිම්සාන් (රාජා) නුස්රන්, පශ්මි, වසීම්, මක්කි, නව්පාන්, අසන්, රියාස්, රිම්සාන්. තරඟවදින අතර ලයිට් හවුස් කණ්ඩායම වෙනුවෙන් පසාල්, රස්මි, හිප්රාන් හුසෙයින්, (උප ලේකම්) සාකිර් (භාණ්ඩාගාරික) රියාස් මොහමඩ් (ලේකම්) තස්ලීම් (කළමනාකරු) ඉර්සාන්, ඉස්මයිල්, පාහිර්, කියාස්, අර්ෆාන්, ජෙස්මි, සප්රාස්, රපාස්, ඉක්රාම්, රිපාස්, නුස්රන්, රිස්මි, පර්සාන්, (කණ්ඩායමේ නායක) ආසිප්, නපායිස්, මොහොමඩ් තරඟ වදිති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=f100212_1</link>
    <topic>1966 කුමන්ත්‍රණය: හමුදාපති අත්අඩංගුවට</topic>
    <author/>
    <content>රාජ්‍ය විරෝධී කුමන්ත්‍රණයක් සිදුකිරීම ඇතුළුව රජයට එරෙහි වීම සම්බන්ධයෙන් හිටපු යුද හමුදාපති ජෙනරල් සරත් ෆොන්සේකා මහතා හමුදා පොලීසිය මගින් අත්අඩංගුවට ගෙන තිබේ.එහෙත් ෆොන්සේකා හිතවාදීන් ඇතුළු ආධාරකරුවන් මේ තත්ත්වය ප්‍රතික්ෂේප කරමින් දේශපාලන වාසි ලබා ගැනීමේ අරමුණ ඇතිව ක්‍රියාකරන අයුරු දක්නට ලැබේ. ඔවුහු කුමන්ත්‍රණයක් සිදු වූ බව පිළිනොගනිති.එහෙත් මේ පිළිබඳව තවමත් විමර්ශන කටයුතු සිදුවෙමින් පවතී. කුමන්ත්‍රණය පිළිබඳ නිවැරැදි තොරතුරු අනාවරණය කර ගැනීමට ටික කලක් ගතවනු ඇත.රාජ්‍ය විරෝධී කුමන්ත්‍රණ ශ්‍රී ලංකාවට අලුත් දෙයක් නොවේ. එසේම ජ්‍යෙෂ්ඨ හමුදා නිලධාරීන් අත්අඩංගුවට ගැනීමද අලුත් දෙයක් නොවේ.හමුදා කුමන්ත්‍රණ හා රාජ්‍ය විරෝධී කුමන්ත්‍රණ පිළිබඳව අතීතයේ ඕනෑතරම් ප්‍රවෘත්ති “දිනමිණ” පත්‍රයේ පළකර ඇති බව පාඨකයින්ට මතක නැතුවා නොවේ. රටක ජනතාව විසින් පත්කර ගනු ලැබූ රජයක් බිඳ දැමීමට කුමන්ත්‍රණයක් ක්‍රියාත්මක වන විට රජය කටයුතු කරන්නේ කොහොමදැයි එම පුවත් වාර්තාවලින් හෙළිදරව් වේ.මෙවැනි අවස්ථාවලදී දේශපාලන බලපෑම්වලින් තොරව අධිකරණමය ක්‍රියාදාමයක් තුළ සාධාරණ නඩු විභාගයක් හමුවේ තීන්දු දුන් ආකාරය අද මේ පිළිබඳව චෝදනා කරන්නන් හට අතීත වාර්තා විමසා බැලීමේදී තේරුම් ගත හැකිය.එංගලන්තයේ සිට ආපසු ශ්‍රී ලංකාවට පැමිණෙද්දී 1966 ජූලි 7 වැනි දින යුධ හමුදාපති මේජර් ජෙනරාල් රිචඩ් උඩුගම මහතා කටුනායක ජාත්‍යන්තර ගුවන්තොටුපොළේදී අත්අඩංගුවට ගනු ලැබීය. ජෙනරාල් උඩුගම ශ්‍රී ලංකා යුද හමුදාවට අවශ්‍ය යුධමය උපකරණ පරීක්ෂා කිරීමේ සංචාරයක් සඳහා එංගලන්තයට ගොස් සිටි අතර ආරක්ෂක අමාත්‍යාංශය විශේෂ පණිවිඩයක් යවා ඒ මහතා ශ්‍රී ලංකාවට කැඳවනු ලැබීය.එහෙත් උඩුගම මහතා කටුනායකට එනතුරු ඔහු අත්අඩංගුවට ගැනීමේ සූදානමක් ඇති බව දැන සිටියේ නැත. ඕර්‍ණඒඛ් ගුවන් යානයෙන් පැමිණි විගස උඩුගම මහතා අත්අඩංගුවට ගැනීමට පොලිස්පති ජෝන් ආටිගල මහතා ඇතුළු පොලිස් නිලධාරීහු ගුවන් තොටේ රැඳී සිටියහ.හදිසි නීති රෙගුලාසි යටතේ නිකුත් කළ රඳවා ගැනීමේ නියෝගක් පොලිස්පති ආටිගල මහතා ළඟ මේ අවස්ථාවේ තිබුණි.ඩඩ්ලි සේනානායක මහතා ගේ එජාප රජය පෙරළීමට කුමන්ත්‍රණය කළ බවට චෝදනා කොට අත්අඩංගුවට ගත් සෙසු අයගෙන් වෙන් කර ජෙනරාල් උඩුගම මහතා වැලිකඩ මැගසින් බන්ධනාගාරයේ රඳවා තබනු ලැබීය. පසුව ඔහු අධිකරණය වෙත ඉදිරිපත් කර රිමාන්ඩ් භාරයට පත් කරනු ලැබිණි.එදා මේ කුමන්ත්‍රණයට සම්බන්ධ බවට සැකකොට අත්අඩංගුවට ගත් සෙසු සැකකරුවන් අතර කපිතාන් සිගේරා, හා මායාදුන්නේ යන අයද සිටියහ.අනතුරුව 1966 ජූලි 14 වැනි දින එවකට නීතිපතිවරයාව සිටි ඒ. සී. එම්. අමීර් මහතා මේ සියලු සැකකරුවන්ට එරෙහිව කොළඹ ප්‍රධාන මහේස්ත්‍රාත් බී. ජී. එස්. ඩේවිඩ් මහතා හමුවේ චෝදනා දෙකකින් සමන්විත චෝදනා පත්‍රයක් ගොනු කළේ ය.1965 දෙසැම්බර් 1 වැනි දින සිට 1966 පෙබරවාරි 18 වැනි දින අතර කාලය තුළ රැජිනගේ ආණ්ඩුව යුද බලයෙන් පෙරළා දැමීමට කුමන්ත්‍රණය කිරීම හා එම කාල සීමාව තුළ ප්‍රචණ්ඩකාරී ලෙස බලය යොදා ලංකාණ්ඩුව පෙරළා දැමීමට කටයුතු සූදානම් කිරීම යන කරුණු එම චෝදනාවල සඳහන් විය.යුද හමුදාපතිවරයාව සිටි මේජර් ජෙනරාල් රිචඩ් උඩුගම මහතා මේ නඩුවේ 4 වැනි විත්තිකරු ලෙස නම් කර තිබිණි.සුප්‍රසිද්ධ භික්‍ෂුන් වහන්සේ නමක වන පූජ්‍ය හේන්පිටගෙදර ඤාණසීහ මාහිමිපාණෝ පළමු වැනි විත්තිකරු වූහ. තවත් 28 දෙනෙක් මීට ඇතුළත් වූහ.මේ නඩුව කැඳවූ අවස්ථාවේ ආචාර්ය එන්. එම්. පෙරේරා මහතා ඇතුළු ප්‍රභූහු රැසක් කොළඹ ප්‍රධාන මහේස්ත්‍රාත් අධිකරණය වෙත පැමිණ සිටියහ.පි‍්‍රන්ස් ගුණසේකර, අනිල් මුණසිංහ, බැටී වීරකෝන් යන අධිනීතිඥ මහත්වරු මෙහිදී සැකකරුවන් වෙනුවෙන් පෙනී සිටියහ.</content>
  </post></root>